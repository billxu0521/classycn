上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上正朝單子問安。答曰,知道。
還內後,藥房·內閣·政院·玉堂口傳問安。答曰,知道。
趙龜夏啓曰,明日召對,取稟。傳曰,停。
李宗秉啓曰,大司憲金鼎均,執義陸仁培未肅拜,掌令具行益·金權,持平具鍾錄,趙龍來在外,監察茶時之意,敢啓。傳曰,知道。
鄭德和啓曰,臣德和今日肄儀,進去下直之意,敢啓。傳曰,知道。
傳于金箕晩曰,侍衛軍兵毛具,從便爲之。
禮曹,今正月二十二日中宮殿誕日陳賀時,應行節目,參考前例磨鍊爲白去乎,依此擧行,何如?啓權停爲良如敎。
禮曹,來二月十三日行先農祭香祝,親傳取稟,奉敎敬依。
趙龜夏,以禮曹言啓曰,太廟歲首展謁吉日,以何間推擇乎?敢稟。傳曰,以望前擇入。
又以禮曹言啓曰,景慕宮展謁,每於孟春孟秋,取稟事,定式矣。今春展謁吉日,以何間推擇乎?敢稟。傳曰,太廟展謁日,同爲擇入。
又以禮曹言啓曰,太廟展謁取稟草記,傳曰,以望前擇入,以景慕宮展謁取稟草記,傳曰,太廟展謁日,同爲擇入事,命下矣。展謁吉曰,令日官李秉洪推擇,則今正月望前,連値齋日與拘忌,旬前只有初九日,望後十九日·二十日俱吉云,何以爲之乎?敢稟。傳曰,以初九日爲之。
李景在啓曰,春帖子製述人,旣已抄啓矣。弘文提學趙秉鉉,待明朝牌招,以爲出韻科次之地,何如?傳曰,允。
傳于趙龜夏曰,豐恩府院君衣資食物,從厚輸送,遣曹郞存問以來。
備邊司薦望,以金鍵爲北兵使。
趙龜夏,以禮曹言啓曰,今此正朝諸道所封賀箋中,平山府使金善永,熊川縣監吳鼎周,雖非應封官,俱以別軍職封進矣。一體看審捧入,而忠州牧使李衡遠,淸州牧使李奎憲,纔已貶罷,所封箋文,依前例竝不爲捧入之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,上番副應敎臣林肯洙,以社稷祈穀大祭祭官,今日議政府肄儀時,晝仕出去之意,敢啓。傳曰,知道。
李宗秉,以兵曹言啓曰,今正月初五日,仁政門百官朝參日次,而社稷親祭還宮動駕相値,在前如此之時,多有退行之例,當月內十一日國忌齋戒相値,二十一日·二十五日,皆是應行之日以何日定行乎?敢稟。傳曰,停。
丙午正月初一日辰時,上詣春塘臺。親臨犒饋入侍時,行都承旨李景在,行左承旨金箕晩,右承旨鄭德和,左副承旨趙徽林,右副承旨趙龜夏,同副承旨李宗秉,假注書金棱·洪鍾雲,記事官李承益·金炳雲,檢校直閣鄭㝡朝·尹定鉉,檢校待敎金洙根·南秉哲·李㘾,以次侍立。時至,通禮跪啓請外辦,上具戎服,乘馬出宣化門,藥房提調趙鶴年,副提調李景在進前奏曰,侵早勞動,聖體,若何?上曰,一樣矣。由協陽門·建陽門,至明光門外,宣傳官跪啓稟旗幟三行分立·鳴金二下大吹打,至靑陽門內,宣傳官跪啓稟鳴金三下吹打止,迎接營放砲吹天鵝聲,點旗吶喊共三次後,宣傳官跪啓稟鳴金二下大吹打,啓行至春塘臺前,下馬陞座,黃門旗手又捍作門,兵曹判書趙秉鉉跪啓稟小開門,宣傳官命起來應退。宣傳官奏曰,兵曹判書小開門稟辭之際,宣傳官不呼起來,當該宣傳官,記過,何如?上可之。宣傳官跪啓稟鳴金二下小吹打,少頃,宣傳官跪啓稟鳴金三下吹打止,兵曹判書趙秉鉉,宣傳官白樂貞等,行參現禮,武藝別監,軍牢·巡視手·內吹·吹鼓手等,分班以次叩頭,命起去應退。秉鉉跪啓稟放陞壇砲,宣傳官跪啓稟陞壇號令放信砲三聲,鳴金二下大吹打,牢子大呼開門,旗手揮旗退,宣傳官跪啓稟鳴金三下吹打止,箕晩跪啓稟行犒饋禮,宣傳官跪啓稟聚官軍·扈衛軍官·駕前別抄,皆平列于臺上,軍兵各其將率領,平列于臺下止金,宣傳官跪啓稟跪,鼓禁軍別將以下各將領及軍兵皆跪,分班叩頭,命起去各齊應。宣傳官跪啓稟列坐,號令放信砲一聲鳴鑼·列坐後止金,宣傳官跪啓稟奏武桓之樂,鳴金二下樂作,擧床內侍進御床,各賜饌于承史·閣臣·侍衛以下。上命兵曹判書趙秉鉉,兵房承旨金箕晩曰,軍兵犒饋,一一申飭,俾無遺漏,可也。又命宣傳〈官〉曰,軍兵犒饋,另加申飭,可也。宣傳官承命申飭後入奏曰,各別申飭矣。擧床畢,宣傳官跪啓稟鳴金三下樂止,又跪啓稟奏徵角之樂,鳴金二下樂作,盡飽後,宣傳官跪啓稟鳴金三下樂止,撤床時,宣傳官跪啓稟奏昭武之樂,鳴金二下樂作,撤床畢,宣傳官跪啓稟鳴金三下樂止,各官兵山呼叩頭,承史·閣臣·侍衛以下皆呼千歲者三。宣傳官跪啓稟起立,號令放信砲一聲,吹哱囉,各兵起立,宣傳官跪啓稟回信地,鳴金二下大吹打止,箕晩跪啓稟餉士禮成,少頃,命侍衛前發,上降座乘馬,宣傳官稟俄者記過之宣傳官鄭愚鉉,何以爲之乎?上曰,分揀,可也。由靑陽門·明光門·協陽門,命出解嚴標信,由宣化門還內,諸臣以次退出。
上在昌德宮。停常參·經筵。
趙龜夏啓曰,明日召對,取稟。傳曰,停。
李宗秉啓曰,大司憲金鼎均,執義睦仁倍未肅拜,掌令具行益·金權,持平具鍾祿·趙龍來在外,監察茶時之意,敢啓。傳曰,知道。
備忘記,忠州營將李冕熙下直,長弓一張,長箭一部,片箭一部,筒兒一箇賜給。
傳于趙龜夏曰,藥院都提調有闕之代,前望單子入之。
內醫都提調前望單子入之,領議政權敦仁落點。
以江原監司徐英淳狀啓,平海郡民家失火事,傳于鄭德和曰,聞甚矜惻,元恤典外,別加顧助,結構奠接之方,廟堂措辭,分付。
李宗秉啓曰,卽伏見南兵使李定鉉去秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
假注書洪鍾雲書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬱密是白遣,峴上結幕處守直之節,亦皆着實擧行是白如乎,日已暮矣,仍宿齋所是白遣,今日曉頭,仍詣昭顯墓,看審是白乎則,植木叢茂,各處守護,竝皆無頉之意,敢啓。傳曰,知道。
鄭德和啓曰,兵曹郞廳來言,北兵使下批,政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書金興根,參判李敦榮,參議趙在慶,俱以病不來,不得開政云,竝卽牌招,何如?傳曰,允。
鄭德和,以吏批言啓曰,侍從臣父年七十人,每於歲首,抄啓加資事,載在法典矣。侍從臣父年七十人,別單書入之意,敢啓。傳曰,知道。
又以吏批言啓曰,朝官年八十,士庶年九十,每於歲首,抄啓加資,而忠淸道禮山居前正言李廣貞來訴本曹內,矣身父前僉知李堯溟,以朝官年八十,當爲加資,而見漏於該道抄啓中云。故相考政案,則壬寅年侍從臣父加資時,以七十六歲懸註,則今年果是準八十的實,且此等事,勿請該道査問,卽爲擧行,旣有定式,前僉知李堯溟,今日政加資下批之意,敢啓。傳曰,知道。
又以吏曹言啓曰,大興郡守之降爲縣監,今年已準十年之限,當陞郡守,而時縣監許雋,去秋冬等褒貶居中矣。不可陞品,該縣監許雋改差,何如?傳曰,允。
又以吏曹言啓曰,前掌令金喆修,前持平李齊松,前正言李相龍,俱以朝官年八十,當爲加資下批,而去秋冬等褒貶,方在居中,何以爲之?敢稟。傳曰,蕩滌。
又以吏批言啓曰,卽見開城府留守金學性狀啓,則今番應資老人中,嘉善前五衛將金履五,以年九十懸錄開坐矣。朝官元無年九十加資之例,金履五加資,置之,何如?傳曰,允。
金箕晩,以兵批言啓曰,行上護軍金履載,自吏曹送西矣。資級係是輔國,知中樞當爲下批,而時無見窠,依例作闕下批之意,敢啓。傳曰,知道。
有政。吏批,判書金興根,參議趙在慶竝牌招不進,參判李敦榮進,右副承旨趙龜夏進。啓曰,判書金興根,參議趙在慶竝牌招不進,小臣獨政未安,何以爲之?敢稟。傳曰,仍爲之。
又啓曰,會寧都護府使,今當差出,而可擬之人乏少,他道兵使·水使,竝擬,何如?傳曰,允。以沈膺泰爲校理,洪祐健爲副校理,具載龍爲會寧府使,李重榮爲甲山府使,白樂善爲大興郡守,高性鎭爲文川郡守,朴斆默爲鏡城判官,兼鏡城府使單金鍵,前府使李基春,今加通政加資事覆啓判下。行上護軍金履載今加輔國,行護軍韓益相,前虞候金啓默,已上今加嘉義,前水使柳文儉,前僉知曺始振·李堯溟,前五衛將金重運,前府使李殷常,已上今加嘉善,前掌令金喆修,前持平李齊松,前正言李相龍,前僉正李復鉉,前令邊達秀,前判官張晩燮,已上今加通政,前參奉金在振,前部將李潤采,已上今超通政,朝官年八十,依定式加資事承傳。
兵批,行判書趙秉鉉病,參判李圭祊病,參議朴宗休病,參知韓文爀入直進,同副承旨李宗秉進,知事單金履載,知事作闕單徐箕淳,大護軍徐箕淳,護軍曺始振·李堯溟·具信喜·趙元錫·柳文儉·李殷常·金重運,副護軍金喆修·李相龍·李齊松·邊達秀·金在振·李復鉉·張晩燮·李潤采,副司直柳興奎·金敬鉉,副司正洪鍾雲·李健熙·趙文顯,以上竝單付,咸鏡北道兵馬水軍節度使單金健。吏批,再政。幼學朴南會今加通政,侍從臣修撰朴承輝父,年七十加資事承傳。
以吏曹參議趙在慶牌不進罷職傳旨,傳于趙德和曰,只推。
金箕晩,以兵曹言啓曰,今正月初九日大駕詣宗廟展謁,仍詣景慕宮展謁時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍五哨,馬軍三哨,訓將率領爲先廂,訓局步軍四哨,兩營騎士三番,摠使率領爲後廂,禁軍三番磨鍊,禁將留陣,留營置之。
又以都摠府言啓曰,今日入直內三廳武兼·禁軍及軍兵等,當爲中日習射技放,而社稷祈穀大祭親祭致齋相値,不得設行之意,敢啓。傳曰,知道。
又以訓鍊都監言啓曰,本局別將吳一善,身病猝重,勢難察任,改差,何如?傳曰,允。
判府使金道喜箚曰,伏以臣猥控苦懇,獲蒙恩諒,推父母惟憂之念,垂天地曲成之仁,病伏攢頌,如得再生,不幾日而旋叨嘗藥之銜,倘使臣稍可自力,則時因起居之班,少伸戀慕之忱,豈非臣至願,而第臣病情,本非一時無妄,其祟則已入膏肓,見狀則自分痼廢,日見其如水漬紙,駸駸乎有加無減,許多醜穢之形,雖不敢更煩縷陳,而兩脚之頑痺不遂,一步之移動不得,較諸五六日前,而尤有甚焉。當此元朝嵩呼,大小咸造,而臣獨一向偃處,義分全虧,已是臣罔贖之罪,況今社享隔日,親祼有命,臣任在保護,職當陪詣,而力疾陳就,萬無其望,有臣如此,生不如死,臣非不知屢瀆之爲懼,而到今事勢,不容不仰暴情實。玆敢冒萬死箚籲,伏乞聖慈,俯垂鑑諒,將臣所帶藥院之任,特許遞改,仍治臣冒瀆之罪,以昭法紀焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于鄭德和曰,此批答,遣史官傳諭。
勸農綸音,王若曰,爲國之道,莫急乎足民,足民之要,莫切乎生財,生財之本,莫先乎務農。是以堯命羲仲,東作居先,周置遂師,稼政首頒,誠使太倉陳腐,如漢文·景之世,斗米三錢,若唐貞觀之俗,則熙皞郅隆,庸有過是,大抵農不出則四民俱病,何則,農者,天下之大本也,豐者,王者之上瑞也。惟我東方舟車之運,莫通乎外國,而賈之利不貲,織造之制,莫及乎隣邦,而工之伎難售,濱海魚鹽,贏絀無常,湖甸絲枲,羨餘恒少,顧不足以仰事俯育。且是峽而旱田,野而水田,瘠者多而饒者少,勤則穰而惰則荒,使斯民盡力其中,則足以爲衣食之原,而民生困瘁,日甚一日,此其故何哉?專由於病民害農之事繁,末技遊食之徒多耳。數年以來,幸而少康,然猶征役纔畢,而甔石無餘,耕播載始,而甁罌俱罄,歲雖登熟,民實顚連,苟不惕念於少安之時,徒欲經紀於旣悔之後,雖使管仲治府,劉晏執籌,莫知爲計矣。矧惟淸北孑立之民,酷罹浩劫,重閱祈寒,凍餒不見是圖,溝壑在所必至,嚮有發倉移轉之敎,果有郡邑對揚之實否,宵旰爲憂,錦玉靡安,安集於凋瘵之餘,墾闢於壅決之地,允爲目下不可緩之急務也。粵我朝宗,畀付予八方赤子,曷其不節省補助而裕其力,導率勸課而制其産哉?與我共此者,其惟道臣守臣字牧之官,其各體予至意,克殫乃心,大學曰,生財有大道,爲之者疾,七月詩,一言而蔽曰豫,予惟曰明農之道,惟疾與豫而已。今當于耟之月,益修簡器之政,克勤巡野之行,罔忽賑乏之方,陳廢則其菑其畬,堤堰則時蓄時洩,丁少者,俾隣里而助之,心怠者,設科條而董之,予將以月正上辛,親擧祈穀之典。惟天至仁,庶幾俯格衷禱,哀我群氓,雨暘以時,災沴不行,深耕易耨,人事倘勉於方春,遺秉滯穗,歲功自底於有秋,每歲宣綸,縱若應行之文,今玆多誥,寔出由中之誠,咸宜明聽,毋或荒廢。行都承旨李景在製進
上在昌德宮。停常參·經筵。
李宗秉啓曰,大司憲金鼎均,執義睦仁培未肅拜,掌令具行益·金權,持平具鍾祿·趙龍來在外,監察茶時之意,敢啓。傳曰,知道。
備忘記,全州營將李光荃,安東營將申杓,晉州營將李儒鳳下直,各長弓一張,長箭一部,片箭一部,筒兒一箇賜給。
李景在啓曰,明日大駕詣社稷,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
李宗秉啓曰,卽伏見北兵使趙元錫去秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
鄭德和啓曰,卽者吏曹郞廳來言,連山縣監趙存璟,明川府使洪顯參,雲山郡守韓承烈,順安縣令李人圭,義興縣監鄭愚容,新昌縣監閔致恒,陰城縣監李鍾淸,金溝縣令洪在赫,三嘉縣監申錫洪,中和府使金一求,光陽縣監李志泰,仁同府使許瑽,昆陽郡守趙羲復,洪原縣監李漢容,南海縣令李尙周,陽德縣監具永淳,興海郡守李鍾五,當爲署經,而兩司不備,不得署經云。除在外外,未肅拜人員,竝卽牌招,何如?傳曰,允。
傳于金箕晩曰,明日出宮內門路,以協陽門爲之。
傳于趙龜夏曰,發遣吏郞,諸執事淸齋與否,摘奸以來。
李宗秉啓曰,明日動駕,兩司侍臣,當爲進參,除在外外,未肅拜人員,竝待開門牌招,何如?傳曰,允。
以司諫趙完植,獻納鄭錫麟牌不進罷職傳旨,傳于李宗秉曰,只推。
上在昌德宮。停常參·經筵。
大駕詣社稷,入幕次後,藥房·內閣·政院·玉堂口傳問安。答曰,知道。仍詣壇上奉審,省牲省器,還入齋室後·藥房·內閣·政院·玉堂口傳問安。答曰,知道。大王大妃殿·王大妃殿遣承旨朝問安。答曰,知道。大王大妃殿·王大妃殿遣承旨夕問安。答曰,知道。
藥房提調趙鶴年,副提調李景在啓曰,歲籥載新,景籙滋至,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金箕晩啓曰,司僕寺內乘來言,捲簾·毛帳,取稟。傳曰,捲三面,毛帳爲之。
趙龜夏啓曰,明日召對,取稟。傳曰,停。
傳于金箕晩曰,侍衛軍兵毛具,從便爲之。
李宗秉啓曰,大司憲金鼎均牌不進,執義睦仁培傳旨未下,掌令具行益·金權,持平具鍾祿·趙龍來在外,監察茶時之意,敢啓。傳曰,知道。
又啓曰,守令署經事,命下矣。司諫趙完植,獻納鄭錫麟,旣有只推之命,與大司憲金鼎均,竝卽牌招,何如?傳曰,允。
以司諫趙完植,獻納鄭錫麟牌不進罷職傳旨,傳于李宗秉曰,只推。
以執義睦仁培,司諫趙完植,獻納鄭錫麟牌不進罷職傳旨,傳于李宗秉曰,只推。
以執義睦仁培牌不進罷職傳旨,傳于李宗秉曰,只推。
李宗秉啓曰,執義睦仁培,旣有只推之命,一體牌招,何如?傳曰,允。
以執義睦仁培再牌不進罷職傳旨,傳于李宗秉曰,只推。
鄭德和啓曰,禮貌官來言,百官稟旨就次。傳曰,知道。
李宗秉啓曰,臣以大王大妃殿·王大妃殿問安,進去下直之意,敢啓。傳曰,知道。
李景在啓曰,大王大妃殿·王大妃殿夕問安,何承旨進去乎?敢稟。傳曰,右承旨進去。
鄭德和啓曰,臣以大王大妃殿·王大妃殿夕問安,進去下直之意,敢啓。傳曰,知道。
傳于趙龜夏曰,祭物陳設,當親奉審矣。該房知悉。
趙龜夏,以奎章閣守宮檢校直閣意啓曰,夜間閣內諸處,無事之意,敢啓。傳曰,知道。
金箕晩,以兵曹言啓曰,謹依下敎,隨駕禁軍及駕後禁軍·武藝別監·內吹兼內吹·近仗軍士·標下軍兵等處,饋粥之意,敢啓。傳曰,知道。
又以訓鍊都監言啓曰,謹依下敎,隨駕將官·將校·軍兵等處,饋粥之意,敢啓。傳曰,知道。
又以禁衛營言啓曰,謹依下敎,隨駕將官·將校·軍兵等處,饋粥之意,敢啓。傳曰,知道。
又以御營廳言啓曰,謹依下敎,隨駕將官·駕前別抄將校軍兵及留陣將官將校軍兵等處,饋粥之意,敢啓。傳曰,知道。
兵曹,以金宅基爲禁衛中軍。
丙午正月初四日巽時,大駕詣社稷。祈穀大祭親祭擧動入侍時,行都承旨李景在,行左承旨金基晩,右承旨鄭德和,左副承旨趙徽林,右副承旨趙龜夏,同副承旨李宗秉,假注書金棱·洪鍾雲,記事官李承益·金炳雲,檢校直閣尹定鉉,檢校待敎李㘾·趙鳳夏,待敎洪淳穆以次侍立。時至,通禮跪啓請外辦,上具遠遊冠·絳紗袍,乘輿出宣化門,藥房提調趙鶴年,副提調李景在進前奏曰,侵早勞動,聖體,若何?上曰,一樣矣。出協陽門,通禮跪啓請降輿乘輦,上降輿乘輦,由肅章門·進善門·敦化門,至社稷門外,通禮跪啓請降輦乘輿,上降輦乘輿,由署門,至北神門外。上命都承旨進前敎曰,下隷攔入,不可不禁,而外班入參時跟隨攔入,亦不當一任其紛雜,另爲申飭,俾無如前錯亂,若或有現捉者,率入之該官員,知名論勘,可也。通禮跪啓請降輿,上降輿入幕次,少頃,上出幕次,由西神門,詣壇上省器訖,出西神門外,仍詣省牲位省牲訖。領議政權敦仁,右議政朴晦壽進前奏曰,日寒如此,勞動旣多,聖體,若何?上曰,一樣矣。至北神門外,通禮跪啓請乘輿,上乘輿至閤外,通禮跪啓請降輿,上降輿,還入御齋室,諸臣以次詣閤。
丙午正月初四日申時,社稷大祭祭物親奉審入侍時,行都承旨李景在,行左承旨金基晩,右承旨鄭德和,左副承旨趙徽林,右副承旨趙龜夏,同副承旨李宗秉,假注書金棱·洪鍾雲,記事官李承益·金炳雲,檢校直閣尹定鉉,檢校待敎李㘾·趙鳳夏,待敎洪淳穆以次侍立。時至,通禮跪啓請外辦,上具遠遊冠·絳紗袍,出齋室,通禮跪啓請乘輿,上乘輿,至北神門外,通禮跪啓請降輿,上降輿,由西神門,詣社位看審陳設,次詣稷位,又如右看審。仍降由西神門,至北神門外,通禮跪啓請乘輿,上乘輿至閤外,通禮跪啓請降輿,上降輿,還入御齋室後,問安勿爲之事,下敎。又下敎曰,隨駕各營軍兵饋粥事,分付。諸臣以次詣閤。
上在昌德宮。停常參·經筵。
經宿後,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
親祭還入齋室後,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
還內後,藥房·內閣·政院·玉堂口傳問安。答曰,知道。
趙龜夏,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
鄭德和啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
趙龜夏啓曰,備邊司郞廳來言,今日賓廳日次,而社稷祈穀大祭親祭正日相値,不得來會云矣。敢啓。傳曰,知道。
又啓曰,卽者兵曹郞廳來言,明日親傳香時,別侍衛不可不備,而判書趙秉鉉有身病,不得進參云,何以爲之?敢稟。傳曰,次堂擧行。
鄭德和啓曰,卽者義禁府都事來言,今日動駕時,駕側鳴錚罪人柳京錫,移送秋曹云矣,敢啓。傳曰,知道。
又啓曰,守令署經事,命下矣。執義睦仁培,司諫趙完植,獻納鄭錫麟,旣有只推之命,與大司憲金鼎均,竝卽牌招,何如?傳曰,允。
大司憲金鼎均啓曰,臣於都憲見職,不惟人望之不稱,癃病之難强,區區私義,有不可聯參於合啓者,月前除命,以此引避,特蒙恩諒,則今臣處義,與前無異,何敢晏然於臺次乎?請命遞斥臣職。答曰,依啓。
執義睦仁培啓曰,臣言議風采,本不合於淸朝耳目之任,而亞憲除旨,忽下於夢想之外,繼以署經有命,召牌荐降,臣感恩怵義。雖不得不章皇出肅,少伸叩謝之忱,而第於府啓中,竊有私義之不可聯參者,曾叨是職,以此仰籲,輒蒙體諒,今臣所處,與前無異,而間差園享,不遑言私,又値齋日,不敢瀆擾,今始來避,惶懍益切,請命遞斥臣職。答曰,依啓。
傳于趙龜夏曰,明日出宮門路,以協陽門爲之。
傳于趙龜夏曰,發遣吏郞,諸執事淸齋與否,摘奸以來。
趙龜夏,以兵曹言啓曰,闕內入直,何等嚴重,而忠壯衛將李得潞,擅自出去,至於闕直之境,事未前有,萬萬驚駭。爲先汰去,令該府拿問嚴勘,臣不能先事察飭,有此無前之擧,惶恐待罪之意,敢啓。傳曰,知道。勿待罪。
又以都摠府言啓曰,闕內入直,所重何如,而今日入直忠壯將李得潞,謂有事故,無端徑出,致有此闕直之境,事未前有,萬萬駭然。其罪狀,令該府拿問嚴勘,何如?傳曰,允。
鄭德和啓曰,闕內入直,所重何如,而忠壯衛將李得潞,擅自出去,至於闕直之境,事未前有,萬萬駭然。當該衛將及不察之兵曹都摠府郞廳,所當重勘,而本院請推之外,無他可施之罰,何以爲之,而當該入直堂上,竝從重推考,何如?傳曰,允。拿處。
趙龜夏,以兵曹言啓曰,今正月初七日宗廟永寧殿春享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
丙午正月初五日子時,社稷祈穀大祭親行入侍時,行都承旨李景在,行左承旨金基晩,右承旨鄭德和,左副承旨趙徽林,右副承旨趙龜夏,同副承旨李宗秉,假注書金棱·洪鍾雲,記事官李承益·金炳雲,檢校直閣尹定鉉,檢校待敎李㘾·趙鳳夏,待敎洪淳穆以次侍立。時至,通禮跪啓請外辦,上具冕服·碧玉帶·赤舄,出齋室,通禮跪啓請乘輿,上乘輿,景在進圭,上執圭,禮儀使朴永元導上詣北神門外,通禮跪啓請降輿,上降輿,就壇位前,通禮唱四拜,上行四拜禮,宗親文武百官行四拜禮訖,樂作八成,禮儀使導上詣盥洗位,盥洗訖。仍詣壇上國社神位前,宗秉奉爐,景在奉香盒,上三上香,進幣官吏曹判書金興根跪進幣,上執幣授奠幣官,奠幣官吏曹參議趙在慶跪奠幣,景在進酌,上執酌授在慶,在慶奠酌,大祝讀祝。次詣后土氏國稷后稷氏神位前,行禮如初訖,降復位,通禮唱四拜,上行四拜禮訖,亞獻官領議政權敦仁,終獻官右議政朴晦壽,行禮如儀訖,通禮跪啓請詣飮福位,上詣飮福位,受胙訖,通禮跪啓請降復位,上降復位,通禮唱四拜,上行四拜禮訖,撤籩豆,通禮唱四拜,上行四拜禮訖,通禮跪啓請詣望燎位,上詣望燎位燎訖,禮儀使跪啓請禮畢,上降由西神門,至北神門外,通禮跪啓請乘輿,上乘輿至閤外,還入御齋室。少頃,通禮跪啓請外辦,上改具遠遊冠·絳紗袍,出閤外,通禮跪啓請乘輿,上乘輿,出社稷署門外,通禮跪啓請降輿乘輦,上降輿乘輦,進發至敦化門,由進善門·肅章門,至協陽門外,通禮跪啓請降輦乘輿,上降輦乘輿,命出標信解嚴,由協陽門·宣化門還內。諸臣以次退出。
上在昌德宮。停常參·經筵。
翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
藥房提調趙鶴年,副提調李景在啓曰,親享社壇,徹宵將事,侵曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙龜夏啓曰,明日召對,取稟。傳曰,停。
李宗秉啓曰,大司憲·執義未差,掌令具行益·金權,持平具鍾祿·趙龍來在外,監察茶時之意,敢啓。傳曰,知道。
傳于金箕晩曰,侍衛軍兵毛具,從便爲之。
傳于趙龜夏曰,禮房承旨,馳詣宗廟永寧殿·徽定殿,奉審摘奸以來。
李景在啓曰,假注書金棱,身病猝重,勢難察任,今姑改差,何如?傳曰,允。
金棱改差,代李時夏·金世鎬·李敎寅改望,宋謙洙·李承輔·宋廷和。
金箕晩啓曰,卽伏見慶尙左水使李元夏去秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
鄭德和啓曰,卽者檢閱李承益,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
趙龜夏啓曰,左右史不可不備,檢閱李承圭·洪祐命,竝卽牌招,推移入直,何如?傳曰,允。
李宗秉啓曰,各司郞官之通符,辰納申受于本院例也,而漢城府官員,不爲受去,以至下鑰之後,事未前有,萬萬駭然。當該官員,所當重勘,而本院請推之外,無他可施之罰,何以爲之?敢稟。傳曰,拿處。
李宗秉,以禁衛營言啓曰,去夜副司果兪致崇,宣傳官元,文廟守僕鄭基萬,犯夜被捉於巡邏處,而兪致崇·元,係是朝官,依例移送義禁府,守僕鄭基萬,自臣營不敢擅便,何以爲之?敢啓。傳曰,知道。守僕移送秋曹。
丙午正月初六日午時,上詣仁政殿月臺。宗廟永寧殿春享大祭親傳香入侍時,行都承旨李景在,行左承旨金箕晩,右承旨鄭德和,左副承旨趙徽林,右副承旨趙龜夏,同副承旨李宗秉,假注書金棱·洪鍾雲,記事官李承益·金炳雲,直提學金輔根,檢校直閣鄭最朝·尹定鉉,檢校待敎李㘾·趙鳳夏,待敎洪淳穆以次侍立。時至,通禮跪請外辦,上具翼善冠·衮龍袍,乘輿出宣化門,藥房提調趙鶴年,副提調李景在進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺,通禮跪啓請降輿,上降輿,通禮前導就褥位,南向立,引儀引宗廟獻官興宣君昰應,永寧殿獻官東寧尉金賢根,進詣褥位之左。通禮跪啓請跪,上跪,香室官員奉香祝,跪授龜夏,龜夏東向跪進,上受香祝,以授昰應·賢根,昰應·賢根西向跪受興,通禮跪啓請興,上興,通禮前導就階下祗送位,西向立,昰應·賢根奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身,入幕次後,問安勿爲之事,下敎。通禮跪啓請出次乘輿,上出次乘輿,龜夏奏曰,臣以禮房承旨,當傳徽定殿香祝,故臣落後矣。出仁政門,由肅章門,入協陽門,箕晩請出標信解嚴,上由宣化門還內,諸臣以次退出。
上在昌德宮。停常參·經筵。
趙徽林啓曰,明日召對,取稟。傳曰,停。
李宗秉啓曰,大司憲·執義未差,掌令具行益·金權,持平具鍾祿·趙龍來在外,監察茶時之意,敢啓。傳曰,知道。
趙徽林啓曰,來十一日專經文臣殿講日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日輪對日次,而元陵忌辰祭齋戒相値,頉稟之意,敢啓。傳曰,知道。
備忘記,昌城都護府使李顯稷,茂山都護府使南錫禹,古城僉使玉連赫,西林僉使柳尙濂,委曲僉使金光洙,乶下僉使崔錫珉下直,各長弓一張,長箭一部,片箭一部,筒兒一箇賜給。
假注書改望,趙然興·金有淵·徐堂輔,改望洪淳穆·李承圭·李承益,改望奇文鉉·權應夔·李容翼,改望以韓敬源爲假注書。
以檢閱李承圭·李承益·洪祐命牌不進罷職傳旨,傳于李宗秉曰,只推。
趙徽林啓曰,左右史不可不備,檢閱李承圭·李承益·洪祐命,旣有只推之命,竝卽牌招,推移入直,何如?傳曰,允。
以檢閱李承圭·李承益·洪祐命牌不進罷職傳旨,傳于李宗秉曰,只推。
趙徽林,以承文院都提調意啓曰,進賀兼謝恩使,旣已差出,方物當爲磨鍊,而皇太后加上徽號進賀,依已例以有方物磨鍊,詔書順付,謝恩以無方物磨鍊擧行之意,分付該曹,何如?傳曰,允。
又以承文院都提調意啓曰,豐川漂漢人領去齎咨官安國彬例賞銀兩及向前李子安所貿硃砂二包,交付於曆齎咨官事,盛京禮部咨文,今纔出來矣。以承領之意,各撰回咨,正書安寶後,定禁軍騎撥下送于灣府,使之傳給鳳城將處,以爲傳致盛京之地,何如?傳曰,允。
又以成均館同知館事大司成意啓曰,今正月初七日儒生上旬輪次,當爲設行,而大提學未差,限內不得爲之之意,敢啓。傳曰,知道。
李宗秉,以訓鍊都監言啓曰,本局哨官李南九,身病猝重,勢難察任,改差,何如?傳曰,允。
又以禁衛營言啓曰,謹依草記批旨,文廟守僕鄭基萬,移送秋曹之意,敢啓。傳曰,知道。
又以義禁府言啓曰,因禁衛營草記,去夜副司果兪致崇,宣傳官元,犯夜被捉於巡邏處,而係是朝官,依例移送禁府事,批旨內知道矣。兪致崇·元,今方待命,竝拿囚之意,敢啓。傳曰,知道。
又以義禁府言啓曰,時囚罪人兪致崇·元,係是犯夜被捉,所當準更數決杖,而曾經東西班正職,王府決杖,代以金贖,載在大典通編矣。兪致崇·元,竝依已例,笞五十收贖,放送,何如?傳曰,允。
又以義禁府言啓曰,漢城府假官全命基拿處事,傳旨,啓下矣。全命基係是雜岐,移送秋曹之意,敢啓。傳曰,知道。
又以刑曹言啓曰,因禁衛營啓辭,再昨夜犯夜文廟守僕鄭基萬,移送秋曹事,命下矣。基萬捉來査問,則被捉初更云,故依更數決笞三十度,放送之意,敢啓。傳曰,知道。
又以禁衛營言啓曰,本營哨官李憲壽,身病猝重,勢難察任,改差,何如?傳曰,允。
吏曹判書金興根疏曰,伏以太歲維新,迓休申之景命,吉日親將,慶上辛之利禴,協氣攸宣,康功載俶,區區不任攢幸之至,仍念臣所有天官之職,以其名則夫人之所不敢輒冒也,以其事則有國之所不可苟授也。向控至懇,未蒙恩諒,因循蹲仍,歲年告更,藉使臣迷蠢愚劣,判無分曉,不自省其愧恧之爲何事,凡典式之拗盭,排擬之錯謬,卽亦易著莫掩之實,尙安所厚容援恕,詭托而爲之幸也。臣受恩如天,報答無地,每有命必膺,不遑揆度於初者,誠以僥倖試可,萬有一不至大僨敗,則或者爲毫末塵刹之奉,而夷考後前,究竟是貪戀而兜攬焉已矣。用是慙悼,蓋嘗懺悔之不給,而見職之爲尤無能最無堪,聖明在上,臣不敢誣之,非不欲悉心鑑別,而姸媸莫辨,非不欲剋意甄敍,而計慮未周,才智俱短,瘡疣迭出,每一點檢,惶汗浹溢,顧臣宜去而不宜留,不亶京察之爲銓司箇滿,而只就其疾病實狀而言之,羸孱凋萎,日抵凘鑠。蓋年前危惡之祟,爲其根柢源委,設有進退,不過斯須頃,少有力役,發作如期,通計前秋以來七八朔之間,殆無一日不病,無一日完健,而目下見症。又極乖厲,苦咳急喘,層疊委劇,身不貼席,達宵失寐,已爲三十餘日,中間公役,或擔舁趨赴,譬如老牛馬之不可奈何於所輸載,以程里當抵之所,爲歇息之準限,顧臣所準限,亦有在焉,則安得不仰首鳴號?以冀生成之澤,而享綴駿奔,義重從邁,事會湊迫,淟涊至此,尤不勝滿心悸恐,惟聖明曲垂仁庇,特賜矜諒,亟遞臣吏曹判書之任,以幸公事,以全危喘,不勝大願,臣無任云云。答曰,省疏具悉。卿其勿辭,調理行公。
行兵曹判書趙秉鉉疏曰,伏以三陽載回,萬祿總遒,太社親祼,金穰夙占,經宿回鑾,玉度彌康,區區不任忭祝之至。仍〈伏〉念臣於見職,夫豈一分可堪,而盤桓荏苒,居然過察而鑽燧改矣。受命特際於謫補,殆同霈宥,訟愆莫孚於聰聽,反辱慰藉,徒仰拂拭之眷,不遑辭受之顧,蹲據湔涊,日月滋久,精力未周,而事務自歸束閣,裁量素短,而甄別難愜物議,已試蔑效之地。又此孤負之甚,不稱之懼,愈往愈極,事會所迫,義分居先,雖不敢不靦然冒出於由限準遞之前,而惟其丐免之願,寤寐結轖,未嘗晷刻自安也。況臣賤疾,比年貞痼,乖症敗兆,層生疊見,胃家受傷,而糜漿一直見阻,痰根乘邪,而寒熱無時發作,凘削癃朽,日損一日,最是視官之瞢瞀,脚用之拘攣,源委旣久,便成孱廢,咫尺之近而物彩莫辨,坐立之頃,牽痛不止,迷纈蹣跚之狀,庶蒙淵鑑之照燭,縱使臣投置閒散,無所職掌,尙無望其陳力就列,時效起居之忱,則今此宿衛之陪扈,簿書之句檢,誠行不得之事耳。惠局兼綰之前所控懇,實出於斷斷披瀝,而較諸中權,猶有緩急之別,容當積誠悉籲,顒俟恩諒,而以若決難强之實狀,何可一向虛縻?至使兵甲之重,反作養病之坊,且法殿之香祝親傳,而已犯闕參之罪,廟宮之展謁涓吉,而將失隨駕之儀,義隳職曠〈官〉悚怩逾甚,宛轉床笫,如添一病,天地之仁,無物不遂,父母之慈,有號必應,臣安得不畢暴肝膈,仰冀終始生成之澤也?伏乞聖明,俯垂憫憐,亟遞臣所帶兵曹判書之任,俾職事無瘝,私分獲全,臣無任云云。答曰,省疏具悉。卿其勿辭,調理行公。
行護軍李鼎臣疏曰,伏以歲籥載新,迓景籙於回泰,社壝克禋,虔宸誠於祈豐,侵曉回鑾,玉體康寧,蹈舞欣忭,曷有其極?仍伏念臣於去臘大政,伏奉除旨,以臣爲進賀兼謝恩副使者,臣素蔑才能,曲被陶鑄,前後踐履,罔非踰分。況玆專對之任,在昔猶難,以臣之愚,膺是之選,譬如策駑駘而馳千里,其所僨蹶,自知也明矣。臣雖無能爲役,素所矢心,惟在於奔走筋力,不擇夷險而已,則今當往役,豈敢爲規避之計,自占便宜者哉?第臣家先故,有不得不一暴者,自臣曾祖奉使未還之後,燕薊一步,便成艮限,不惟臣私義之難冒,抑亦通朝之所共知也。臣祖臣父,遺戒丁寧,尙在于耳,今承恩除,撫念疇昔,不覺感淚之交逬,將以何心,忍作此行,逋慢君命,臣分有虧,孤負先訓,子職亦壞,今臣處地,實無以兩全。然顧此之任,淸朝宿望,固不乏人,在臣之義,人子情理,不容自已。亦安得自阻於仁覆之天,不思所以陳白衷懇乎?玆敢瀝血披肝,冒昧煩瀆。伏乞聖慈,曲加矜察,亟遞臣副使之職,以伸私分,千萬幸甚,臣無任云云。答曰,省疏具悉。所請依施。
上在昌德宮。停常參·經筵。
李宗秉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李宗秉啓曰,大司憲,執義未差,掌令具行益·金權,持平具鍾祿·趙龍來在外,監察茶時之意,敢啓。傳曰,知道。
又啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
趙龜夏啓曰,左右史不可不備,檢閱李承圭·李承益·洪祐命,旣有只推之命,竝卽牌招,推移入直,何如?傳曰,允。
傳于趙龜夏曰,左承旨許遞,前望單子入之。
承旨前望單子入之,姜時永落點。
李宗秉啓曰,卽者兵曹郞廳來言,明日動駕時,別侍衛不可不備,而判書趙秉鉉,方在受由中,不得進參云,何以爲之?敢稟。傳曰,次堂擧行。
傳于趙龜夏曰,明日出宮內門路,以協陽門爲之。
以慶尙監司李啓朝狀啓,密陽府民家失火事,傳于趙龜夏曰,聞甚矜惻,元恤典外,別加顧助,結構奠接之方,廟堂措辭分付。
以慶尙監司李啓朝狀啓,寧海府民家失火事,傳于趙龜夏曰,聞甚矜惻,元恤典外,別加顧助,結構奠接之方,廟堂措辭分付。
傳于趙龜夏曰,發遣吏郞,諸執事淸齋與否,摘奸以來。
吏曹,行護軍鄭祖榮,嘉義今加資憲,生員回榜人,依定式加一資。
以檢閱李承圭·李承益牌不進罷職傳旨,傳于李宗秉曰,只推。
趙龜夏,以奎章閣言啓曰,守宮檢校直閣吳取善,待開門牌招,何如?傳曰,允。
李宗秉,以刑曹言啓曰,義禁府啓辭內,漢城府假官全命基拿處事,傳旨啓下矣。全命基,係是雜技,移送秋曹之意,敢啓。傳曰,知道事,命下矣。渠以漢城府入直假官,申時受牌,自是例也,而晩時進去,不得受牌,究厥所爲,殊極駭痛。謹按律文,則大明律擅離職役條有曰,倉庫獄囚雜物之類,應直不直者,笞四十。全命基,依此律決笞四十度,放送之意,敢啓。傳曰,知道。
上在昌德宮。停常參·經筵。
夜自一更至三更,月暈。
大駕詣宗廟,入齋室後,藥房·內閣·政院·玉堂口傳問安。答曰,知道。
大王大妃殿·王大妃殿,遣承旨問安。答曰,知道。
仍詣景慕宮,入齋室後,藥房·內閣·政院·玉堂口傳問安。答曰,知道。
展拜還入齋室後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
趙龜夏啓曰,明日召對,取稟。傳曰,停。
李景在啓曰,司僕寺內乘來言,捲簾·毛帳,取稟。傳曰,捲三面,毛帳爲之。
李宗秉啓曰,大司憲,執義未差,掌令具行益·金權,持平具鍾祿·趙龍來在外,監察茶時之意,敢啓。傳曰,知道。
李景在啓曰,今日動駕時,承旨當爲備員,而行左承旨姜時永,右承旨鄭德和不爲仕進,竝卽牌招,何如?傳曰,許遞,前望單子入之,待下批,牌招察任。
承旨前望單子入之,金大根·南秉哲落點。
李景在啓曰,新除授承旨南秉哲,以前任安岳郡守,方在解由未出中,何以爲之?敢稟。傳曰,勿拘。
韓敬源在外,代以李敎寅爲假注書。
傳于李景在曰,侍衛軍兵毛具,從便爲之。
傳于趙龜夏曰,禮房承旨馳詣受香諸處,奉審摘奸以來。
趙龜夏啓曰,臣龜夏,依定式,進詣香室,奉審香祝櫃·祝板袱子,則精潔之意,敢啓。傳曰,知道。
李宗秉啓曰,臣以大王大妃殿·王大妃殿問安進去,下直之意,敢啓。傳曰,知道。
傳于南秉哲曰,貢市堂上率貢市人,宗廟洞口待令。
傳于李景在曰,還宮時門路,以逌覲門·月覲門爲之,內門路,以萬八門爲之。
趙龜夏,以奎章閣言啓曰,大駕今已還宮,守宮檢校直閣吳取善,依定式減下,何如?傳曰,允。
李景在,以兵曹言啓曰,今正月初九日午初三刻十分立春,正月節改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
丙午正月初九日辰時,大駕詣宗廟·景慕宮展謁擧動入侍時,行都承旨李景在,左承旨金大根,右承旨趙徽林,左副承旨趙龜夏,右副承旨李宗秉,同副承旨南秉哲,假注書洪鍾雲·李敎寅,記事官洪祐命·金炳雲,直提學金輔根,檢校直閣鄭㝡朝·尹定鉉,檢校待敎李㘾·趙鳳夏,待敎洪淳穆,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調趙鶴年等進前奏曰,侵早勞動,聖體,若何?上曰,一樣矣。至協陽門,通禮跪啓請降輿乘輦,上降輿乘輦,由肅章門·進善門·敦化門,進發至宗廟大門外,通禮跪啓請降輦乘輿,上降輦乘輿,入齋室。展拜時至,通禮跪啓請出次,上改具冕服出次,步詣至東神門外。通禮跪啓請執圭,景在進圭,上執圭,入就板位,行四拜禮訖。命侍衛軍兵,來待西神門外。賤臣承命出傳。上入殿內,各室奉審訖。由西神門,仍步詣永寧殿,入就板位,行四拜禮,各室奉審如儀訖。步出殿門外,通禮跪啓請釋圭,上釋圭,景在跪受。領議政權敦仁,右議政朴晦壽進前奏曰,展拜禮成,勞動旣多,聖體,若何?上曰,一樣矣。敦仁奏曰,宗廟中門東西唱引儀,傳唱之際,有所錯誤,以致百官行禮之未免失儀,事極悚駭。當該引儀,事過後,令政院捧現告,拿問處之,何如?上曰,依爲之。出擧條上步還入齋室後,問安勿爲之事,下敎。少頃,通禮跪啓請外辦,上改具翼善冠·衮龍袍,出齋室門外,通禮跪啓請乘輿,上乘輿,出廟門外降輿所,通禮跪啓請降輿乘輦,上降輿乘輦,進發至洞口外駐輦。命貢市堂上率貢市人入侍。景在進前奏曰,以已下標信,開作門乎?上可之。貢市堂上李穆淵,率貢市人入侍。景在奏曰,諸貢人所懷,已盡捧矣,何以爲之乎?上曰,竝下政院,可也。進至景慕宮大門外,通禮跪啓請降輦乘輿,上降輦乘輿,入宮至齋室門外,通禮跪啓請降輿,上降輿入齋室。展拜時至,通禮跪啓請出次,上改具冕服,入就板位,行再拜禮訖。陞自東階,奉審室內。仍步詣望廟樓,就板位,行四拜禮訖。命閣臣展奉三朝御眞,奉審捲奉訖,還御齋室。傳曰,還宮門路,以逌覲門·月覲門爲之,內門路,以萬八門爲之。少頃,通禮跪啓請外辦。上改具翼善冠·衮龍袍,出齋室門外,通禮跪啓請乘輿,上乘輿,由日瞻門·逌覲門,入月覲門,由萬八門還內。命出標信解嚴,諸臣以次退出。
上在昌德宮。停常參·經筵。
藥房都提調權敦仁,提調趙鶴年,副提調李景在啓曰,廟宮展禮,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
金大根啓曰,明日召對,取稟。傳曰,停。
李宗秉啓曰,大司憲,執義未差,掌令具行益·金權,持平具鍾祿·趙龍來在外,監察茶時之意,敢啓。傳曰,知道。
李景在啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,恃寨僉使韓孝俊下直,長弓一張,長箭一部,片箭一部,筒兒一箇賜給。
李景在啓曰,臣景在,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,假注書李敎寅,時無職名,令該曹,依例付軍職,冠帶常仕,何如?傳曰,允。
金大根啓曰,吏曹判書金興根,參判李敦榮,參議趙在慶牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以全羅監司李時在狀啓,順天府民家失火事,傳于李宗秉曰,聞甚矜惻,元恤典外別加顧助,結構奠接之方,廟堂措辭分付。
南秉哲,以宣惠廳言啓曰,昨年劃下湖南新舊災,爲一萬四千八百結,湖西新災與丙申還錄舊災,爲一萬二千九百餘結,較諸前摠,有加無減,兩道營官需各樣價,仍前減分之意,敢啓。傳曰,知道。
又以漢城府言啓曰,孝烈之表著者,每式年歲首抄啓事,曾有定式矣。自各部搜訪報來者,合爲三人,呈單則移送禮曹,孝烈各人姓名居住,別單書入之意,敢啓。傳曰,知道。
李宗秉,以兵曹言啓曰,今正月十一日,武臣賓廳武經講書日次,而國忌齋戒相値,不得爲之之意,敢啓。傳曰,知道。
又以訓鍊都監言啓曰,本局中軍李應植,身病猝重,勢難察任,改差,何如?傳曰,允。
又以訓鍊都監言啓曰,本局從事官尹堉,身病猝重,勢難察任,改差,何如?傳曰,允。
又以義禁府言啓曰,通禮院假引儀嚴坰·金秉浩等,拿問處之事,傳旨啓下矣。假引儀,係是雜技,依例移送秋曹之意,敢啓。傳曰,知道。
又以刑曹言啓曰,今正月初九日宗廟春展謁入侍時,領議政權敦仁所啓,宗廟中門東西唱引儀,傳唱之際,有所錯誤,以致百官行禮之未免失儀,事極悚駭。當該引儀,事過後,令政院捧現告,拿問處之,何如?上曰,依爲之。義禁府啓辭內,通禮院假引儀嚴坰·金秉浩等,拿問處之事,傳旨啓下矣。假引儀係是雜岐,依例移送秋曹之意,敢啓。傳曰,知道事,命下矣。謹按律文,則大明律不應爲條有曰,不應得爲而爲之事理重者,杖八十。嚴坰·金秉浩,竝依此律,各決杖八十,放送,而秉浩,今月初十日,遭其母喪矣。大典通編推斷條有曰,徒流以下之罪,喪前發覺而喪後勘斷者,從勘斷時收贖。秉浩,依法典收贖,何如?傳曰,允。
吏曹啓目粘連,啓下是白有亦,觀此藝文館檢閱李承益上疏,則以爲臣與左承旨臣金大根,有內外從應避之嫌,臣之見帶春秋兼銜,在所當遞。伏乞聖慈,俯垂鑑諒,亟命選部,照例遞改,以存公格亦爲白有臥乎所,相避之法,在下當遞是白乎矣,史官春秋兼銜,法不得減下是白如乎,承政院左承旨金大根所帶春秋館修撰官之任,今姑減下,何如?判付啓依允。
檢閱李承益疏曰,伏以臣與新除授左承旨臣金大根,有內外從應避之嫌,臣之見帶春秋兼銜,在所當遞,玆敢短章控籲。伏乞聖慈,俯垂鑑諒,亟命選部,照例遞改,以便公私,不勝幸甚。臣無任云云。省疏具悉。疏辭,下該曹稟處。
丙午正月初十日午時,上御重熙堂。藥房入診入侍時,都提調權敦仁,提調趙鶴年,副提調李景在,假注書洪鍾雲,記事官洪祐命·金炳雲,待敎洪淳穆,以次進伏。醫官秦慶煥·吳昌烈·卞宗浩·李河錫,進伏楹外訖。上曰,史官分左右。敦仁進前奏曰,日氣似暄,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,昨日日候陰曀,盡日回鑾,勞動旣多,夜間諸節,一向康寧乎?上曰,一樣矣。敦仁曰,醫官待令,使之入診乎?上可之。慶煥等,以次入診,退伏楹外訖。敦仁曰,脈候奏之。慶煥等奏曰,脈候左右三部調均矣。上命醫官先退。敦仁曰,進賀副使,纔已陳疏蒙遞矣。不得不趁卽差代,政官牌招開政,使之差出,何如?上曰,依爲之。出擧條上曰,副使先世,誰作燕行而死乎?敦仁曰,聞其曾祖云矣。上曰,然則不可以往乎?敦仁曰,雖不可曰讎地,情理則似然矣。敦仁曰,淸北民事,間因道臣往復,益聞其遑汲,實爲憧憧矣。歲前救急,聞道臣已自備爲之,而公賑,自正月似當排巡始之矣。道臣之操飭列邑,實心對揚,必當靡不用極,列邑若能殫心擧行,則民可免於捐瘠,而亦安保其一一皆善爲乎?故自前設賑之時,多有繡衣廉察之擧矣。上曰,然矣。非特設賑處,雖他道,送之,亦好矣。敦仁曰,果好矣。曾聞正廟朝時,每遣繡廉,輒多抽栍。又不別抄啓,不時命遣,周而復始,幾無間斷,故邑弊民隱,恒留聖聰,苟如此則方外守令及吏屬,無放心之時,百姓亦有依賴慰悅之方,此其效甚大矣。九重深嚴,苟非採探,其何以照察民隱乎?上曰,果然矣。上曰,繡衣蹤跡,道內皆知之乎?敦仁曰,臣亦曾奉命按廉矣。道內守令,皆已聞知,而雖不露跡,隨所往自然知之矣。上曰,曾往何道乎?敦仁曰,湖南右道矣。上曰,然則繡衣可合人抄啓,可也。敦仁曰,今日當爲之乎?上曰,今日爲之,可也。敦仁曰,淸北廉察之行,亦可謂急矣,臣退當卽爲抄入矣。上命史官就座。敦仁曰,近日召對久停,伏想歲初有事而然,而下情實憧憧矣。上曰,果然,以歲時稍擾,不免姑停,而不日當卽始之耳。命退,諸臣以次退出。
上在昌德宮。停常參·經筵。
金大根啓曰,明日召對,取稟。傳曰,停。
李宗秉啓曰,大司憲,執義未差,掌令具行益·金權,持平具鍾祿·趙龍來在外,監察茶時之意,敢啓。傳曰,知道。
金大根啓曰,假注書洪鍾雲,身病猝重,勢難察任,今姑改差,何如?傳曰,允。
洪鍾雲改差,代以徐堂輔爲假注書。
金大根啓曰,卽者檢閱金炳雲,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
又啓曰,卽者檢閱李承圭·李承益·洪祐命,謂有館規,陳疏徑出,原疏,纔已退却矣。所當直捧禁推傳旨,而此與無端徑出有異,竝推考警責,仍卽牌招,推移入直,何如?傳曰,允。
趙徽林啓曰,吏曹判書金興根,參判李敦榮,參議趙在慶再牌不進推考傳旨及罷職傳旨,今方捧入,而開政命之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招。
有政。吏批,判書金興根牌招不進,參判李敦榮進,參議趙在慶牌招不進,右承旨趙徽林進。啓曰,判書金興根,參議趙在慶竝牌招不進,小臣獨政未安,何以爲之?敢稟。傳曰,仍爲之。
以金東健爲大司憲,沈膺泰爲執義,沈敦永爲副修撰,趙亨復爲進賀兼謝恩副使,鄭允容爲密陽府使,金芋根爲熊川縣監,趙重和爲軍威縣監,尹昌錫爲金泉察訪。軍器直長單沈鳳儀,奉事單禹弘圭,副奉事單徐奎完,參奉單金壽準,前縣監朴庚興,今加嘉善加資事,覆啓判下。
兵批,行判書趙秉鉉病,參判李圭祊病,參議朴宗休入直進,參知韓文爀病,右副承旨李宗秉進。大護軍鄭祖榮,護軍金箕晩·姜時永·金鼎均,副護軍鄭德和·朴容壽·朴南會·鄭宅善·李基春·金履元,副司直睦仁培,副司果嚴錫鼎,副司正李敎寅,副司勇許檍,以上竝單付。
吏批,再政。以李敎英爲校理,趙雲柱爲宗廟令,成元鎬爲刑曹佐郞
假注書李敎寅書啓,臣於本月初十日辰時量,以東南北郊諸壇奉審摘奸事,敬奉聖敎,馳往風雲雷雨壇奉審是白乎則,階砌·曲墻及紅箭門·壇上下莎草,俱爲無頉是白遣,仍詣雩祀壇奉審是白乎則,壇上下莎草及階砌·曲墻·紅箭門,俱爲無頉是白遣,仍詣漢江龍壇奉審是白乎則,壇上下莎草及階砌·曲墻·紅箭門,俱爲無頉是白遣,仍詣司寒壇奉審是白乎則,壇上下莎草及階砌·曲墻·紅箭門,俱爲無頉是白遣,仍詣馬祖壇奉審是白乎則,壇上下莎草及階砌·曲墻·紅箭門,俱爲無頉是白乎旀,以日暮止宿,十一日平明,馳詣先農壇奉審是白乎則,壇上下莎草及階砌·曲壇·紅箭門,俱爲無頉是白遣,仍詣先蠶壇奉審是白乎則,壇上下莎草及階砌·曲墻·紅箭門,俱爲無頉是白遣,仍詣祈雨壇及厲壇奉審是白乎則,壇上下莎草及階砌·曲墻·紅箭門,俱爲無頉是白乎所,仍爲復命之意,敢啓。傳曰,知道。
以吏曹參議趙在慶牌不進罷職傳旨,傳于李宗秉曰,只推。
以檢閱李承圭·李承益牌不進罷職傳旨,傳于趙龜夏曰,只推。
兵曹,以李升權爲訓鍊都監中軍。
趙龜夏,以漢城府言啓曰,文武科·生進·雜科回榜人,每年歲首,各部搜訪報來後草記事,曾有定式矣。今年回榜人職姓名·年歲·居住及登科年月日,別單書入之意,敢啓。傳曰,知道。
李宗秉,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
檢閱金炳雲疏曰,伏以臣母癃痼之疾,近又添劇於換節之時,氣息凜綴,家僮踵至,促臣歸視,臣聞報煎灼,益難按住,不避屢瀆之爲悚懍,略控短章,徑出禁扄。伏乞聖慈,俯垂鑑諒,亟鐫臣所帶之職,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
金大根啓曰,明日召對,取稟。傳曰,停。
李宗秉啓曰,卽伏見黃海水使李明學去秋冬等褒貶啓本,則邊將無一人居中·居下,殊無嚴明殿最之意,推考警責,何如?傳曰,允。
行大司憲金東健啓曰,臣姿性最愚,風裁素蔑,耳目之任,初不近似,而都憲恩除,遽出夢外,義分是懼,叩謝爲急,雖不得不章皇出肅,而第臣於合啓中,有私義之不可聯參者,曾忝是銜,以此引避,輒蒙體諒,今臣處義,與前無異,其何可晏然蹲冒乎?請命遞斥臣職。答曰,依啓。
金大根,以禮曹言啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式矣。今番則何以爲之乎?敢稟。傳曰,以念間擇入。
傳于金大根曰,永禧殿展謁後,仍詣徽定殿行禮矣,分付該曹。
金大根,以禮曹言啓曰,以永禧殿展謁取稟草記,傳曰,以念間擇入事,命下矣。展謁吉日,令日官李秉洪推擇,則今正月十九日·二十日俱吉云,以何日定行乎?敢稟。傳曰,以二十日爲之。
李宗秉,以兵曹言啓曰,今正月二十日,大駕詣永禧殿展謁,仍詣徽定殿行禮時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍七哨,馬軍四哨,訓將率領爲先廂,訓局步軍五哨,兩營騎士四番,禁將率領爲後廂,禁軍三番磨鍊,御將留陣,餘軍留營置之。
又以御營廳言啓曰,本廳千摠柳亮源,身病甚重,勢難察任,改差,何如?傳曰,允。
上在昌德宮。停常參·經筵。
自巳時至未時,日暈。
夜自一更至五更,月暈。
金大根啓曰,明日召對,取稟。傳曰,停。
李宗秉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,撫夷萬戶金漢柱,廣梁僉使朴東厚,柔院僉使崔崙植下直,各長弓一張,長箭一部,片箭一部,筒兒一箇賜給。
李宗秉啓曰,會寧府使金鍵,移拜北兵使,有除朝辭赴任之命矣,密符則以前兵使趙元錫所受仍佩,諭書則安寶,使院吏齎傳,何如?傳曰,允。
大司諫金周默啓曰,臣癃衰憒劣,萬不近似於淸朝言責之任,而迺者諫長除旨,忽下於待罪下邑之日,逖違之餘,感激居先,雖不得不祗肅恩命,粗伸叩謝之忱,而第臣於合啓中,有私義之不可聯參者,屢叨屢引,輒蒙體諒,今臣處義,與前無異,其何可一刻蹲冒乎?賤疾間劇,今始來避,益不勝惶蹙之至,請命遞斥臣職。答曰,依啓。
執義沈膺泰啓曰,臣姿質庸愚,言議巽劣,耳目之任,萬不近似,而亞獻除旨,忽下於夢想之外,義分所在,粗伸叩謝之忱,而第臣於合啓句語中,有私義之不可聯參者,前叨掌憲,輒蒙恩諒,今臣處義,宜無異同,請命遞斥臣職。答曰,依啓。
以司諫趙完植,獻納鄭錫麟牌不進罷職傳旨,傳于李宗秉曰,只推。
金大根,以弘文館言啓曰,新除授校理李敎英,卽爲牌招察任,何如?傳曰,允。
又以禮曹言啓曰,圖畫署有別遞兒祿窠,而自前以畫員實官中久勤人,次次許付矣。付祿人李邦埴本署兼敎授差下代,當次人許宏,依例許付,何如?傳曰,允。
吏曹,朝奉崔宇玉今超通政,陰陽科回榜人,依定式加資。
義禁府啓目,沔川前郡守洪獻謨原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,輪對官司錄玄弼濟原情云云。傳旨內辭緣,泛稱遲晩,刑推得情,何如?判付啓,飭已施矣,分揀放送爲良如敎。又啓目,忠壯將李得潞原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,兵曹佐郞李昌廷,都摠都事李鉐等原情云云。傳旨內辭緣,泛稱遲晩,所當請刑是白乎矣,曾經侍從摠府郞,勿爲請刑,載在大典通編,竝只議處,何如?判付啓依允。
上在昌德宮。停常參·經筵。
李宗秉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金大根啓曰,明日召對,取稟。傳曰,爲之。
李宗秉啓曰,大司憲,執義未差,掌令具行益·金權,持平具鍾祿·趙龍來在外,監察茶時之意,敢啓。傳曰,知道。
金大根啓曰,檢閱金炳雲,由限已過,卽爲牌招入直,何如?傳曰,允。
傳于金大根曰,禮房承旨馳詣宗廟·徽定殿·景慕宮,奉審摘奸以來。
傳于李宗秉曰,明日次對,進定於今日
李宗秉啓曰,今日次對,兩司當爲進參,除在外外,呈告人員,竝卽牌招,何如?傳曰,允。
傳于李宗秉曰,大臣·備局堂上引見。
金大根啓曰,卽者吏曹郞廳來言,軍威縣監趙重和,熊川縣監金芋根,諫院雖已署經,憲府則大司憲,執義未差,掌令具行益·金權,持平具鍾祿·趙龍來在外,不得署經云,何以爲之?敢稟。傳曰,一司除署經。
又啓曰,吏曹判書金興根,參判李敦榮,參議趙在慶牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
李宗秉啓曰,卽者義禁府都事來言,時囚罪人李昌廷·李鉐·李得潞·洪獻謨等,當爲議處,而判義禁李光正未肅拜,次堂例不得擧行云,判義禁,卽爲牌招,何如?傳曰,允。
又啓曰,判義禁李光正牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
金大根,以奎章閣言啓曰,明日卽奉謨堂春孟朔奉審日次,臣等進詣擧行之意,敢啓。傳曰,知道。
以校理李敎英牌不進罷職傳旨,傳于李宗秉曰,只推。
金大根,以弘文館言啓曰,校理一員未差,副校理金基纘差祭,上番闕直,事甚未安。校理李敎英,旣有只推之命,與應敎趙秉夔,副應敎林肯洙,副校理洪祐健,竝卽牌招,以爲推移入直之地,何如?傳曰,允。
獻納鄭錫麟啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賤臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪,請島配罪人睦台錫,亟令王府,拿鞫嚴問,明正典刑。新除授正言尹行福,時在咸鏡道洪原縣任所,正言柳泰東,時在慶尙道奉化縣任所,司憲府掌令具行益,時在全羅道古阜地,掌令金權,時在全羅道靈巖地,持平具鍾祿,時在全羅道臨陂地,持平趙龍來,時在全羅道濟原道察訪任所,請竝斯速乘馹上來事,下諭。答曰,不允。下諭事,許遞。
以應敎趙秉夔,副校理洪祐健牌不進罷職傳旨,傳于李宗秉曰,只推。
以司諫趙完植牌不進罷職傳旨,傳于李宗秉曰,只推。
判義禁李光正疏曰,伏以今於罪囚議讞,飭牌有命,所謂廷尉當,卽臣之職也,而臣之病,于今屢朔,尙淹床笫,不能作恒人起居之事者,向於居留辭疏,已蒙聖明之恩諒,而殆亦通朝之所共知也。噫,今臣所帶判義禁之任,古之執金吾也,崇秩中最以榮顯稱,而況係臣初叨之恩也,揆以分義,尤不容不蹶趨謝,未暇爲竢屨之計,而奈臣實病如此,扶舁彈束,判非時日可期,今若以臣之病,而致使囚繫多日,則是豈聖朝欽恤之政哉?召牌連下,蠢動無望,玆敢力疾構思,忙陳短章。伏乞俯賜鑑諒,特遞臣判金吾之任,以便公私。仍伏念臣又有所帶知敦寧實銜,除拜有月,尙闕肅命矣。職素淸閒,緊務縱無可言,跡犯慢傲,虛縻亦極悚恧,竝許卽劃遞免,仍治臣瀆擾之罪,俾庶職無曠,具僚知警,臣之願也。臣無任云云。答曰,省疏具悉。卿其勿辭,調理行公,
丙午正月十四日未時,上御重熙堂。大臣·備局堂上引見入侍時,右副承旨李宗秉,假注書徐堂輔,事變假注書玄基濬,記事官洪祐命·金炳雲,領議政權敦仁,右議政朴晦壽,行判敦寧府事朴岐壽,行上護軍金蘭淳,禮曹判書朴永元,工曹判書金左根,漢城府判尹李嘉愚,水原府留守李若愚,戶曹判書李穆淵,知訓鍊院事任聖皐,知中樞府事趙冀永,淸寧君金東健,刑曹判書趙斗淳,行大護軍趙鶴年,行護軍柳相弼·柳基常,漢城府右尹成遂默,同知敦寧府事金英淳,副應敎林肯洙,獻納鄭錫麟,以次進伏訖。上曰,史官分左右。敦仁進前奏曰,數日稍寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,歲首次對,連値事故,間未爲之,今者進定有命,臣等相率來待,而昨伏聞武監輩,成群起鬧於大內咫尺之地,實不勝驚駭憂歎之至。國綱雖曰無復餘地,十百爲群,發喊作拏於閤門之外,此實前古所未有之變怪也。臣等昨始聞之,心寒骨顫,繞壁不寐,思欲仰請處分,而今適登筵,敢此仰達矣。此事大關國綱,亦係師律,若不窮覈嚴治,國不可爲國,亦不無肘腋意外之慮,豈不大可懼哉?上曰,誠然矣。本事固無論,此是前後初有之事,極爲駭然,昨日已付訓局,使之捉囚査實矣。敦仁曰,李元豐聞是內營執事云,本事起鬧,臣等雖未詳知,此事無異稱亂,則李元豐安得免召亂之罪乎?兵曹判書及三營將臣,使之合坐于外兵曹,武監輩及李元豐,嚴査得情,窮覈首從,何如?上可之。晦壽曰,此不可尋常處之,一竝嚴覈,期得其首實,則首唱隨從之別,亦可以査得矣。上曰,二百名內三十餘名,則以新入也,不參其中,故方如前擧行矣。敦仁曰,外此諸漢,一竝嚴覈,則豈有首從之難査乎?訓將·兵判雖不入來,兩營將臣今方登筵,使之進前聽傳敎後,先爲退去開坐,何如?上曰,唯。聖皐·基常進前。上曰,退去開坐,各別嚴覈也。敦仁曰,臣有區區愚悃之欲一仰陳者,今適因言端,敢此仰達矣。夫戎政有國之大事與祀典幷擧,則所重,果何如?是豈人君之所可不知者乎?國家旣設置三營門與摠戎廳,是皆殿下之親兵也。苟能責任得人,操鍊有術,則壁壘精釆,當煥然一新,殿下時或親臨閱武,以觀其坐作進退,春秋陵幸,又兼講武之事,何患其不修明戎政,而設置內營,大非古人不畜內兵之訓,中外之憂歎,深矣。中間卽爲革罷,一切屛去,大聖人轉環之量,雷厲風飛,其孰不欽仰萬萬哉?曾未幾何有此復設,宮禁內事,雖未敢詳知,軍制無以立矣,營樣無以成矣,決是行不得推不去之事,而漫勞聖心,豈不憂悶?臣於日前動駕時,仰瞻大駕前後咫尺,有班次外陪扈之人,聞是內營執事云。聖心之欲稍張其規模,有可以仰揣,而臣意則此非但爲不可永久之軍制,實不無大可憂歎者。書曰,不作無益害有益,凡人君,若有私物之設置者,則人心自不浹洽,今此各營,乃殿下緩急所恃也。一自內營之設,各營軍心,無不解體,以至外方軍心,亦無不然,以無益之制,反有害於緩急所恃之地,此豈不悶然哉?況內營校屬,如非營門行伍發身者,卽是閭巷閑雜無賴也。此輩出入近密,日夕左右,殿下之動靜語默,無不傳播於外,夫近習之弊,自古所戒,而此則皆內臣也。故其弊不至如此,而至如此輩,則外間雜徒也,恃寵驕恣,跳踉無憚,日漸滋長,而人主動靜,無不宣播於外,宮禁之不嚴,莫近日若,如是而何以成國體乎?臣意則趁今革罷內營,內營所屬,一竝出送,無或更近於左右,則宮禁自可肅淸矣。臣非爲今番事而請罷也,適因言端而仰請矣。上曰,予亦有此意,而但今番事出之後,故趑趄矣,卿言,好矣,當允從矣。敦仁曰,聖敎若是快兪,大聖人翕受轉環之德,臣不勝攢祝,而直欲蹈舞矣。今番事則恐不必趑趄矣,若本事無弊而正大,則今番事,不足關係,何可因噎而廢食?若本事不能無弊,則雖無如今番事,猶恐罷之不速,何必趑趄於今番事乎?卽爲革罷,好矣。上曰,卿言,是矣。敦仁曰,臣退當拭目恭俟矣。殿下昨冬以來,日開講筵,孜孜勤政,外方之人,多有齎糧冒寒而上來,爲探所聞,京外衆心之歡欣相慶,可推而知,民心之仰望於殿下者,果如何?向來臨講,自上御木綿氅衣,臣亦得聞,而閭巷之民聞此,皆曰吾輩當更不着紬衣云,上行下效之盛,固如是矣。此際若有內營革罷之命,則自朝廷以至八方民情,當復如何?聖德光輝,又當如何哉?上曰,木綿氅衣,曾果一着矣。上曰,武監輩之操束,果甚難矣。敦仁曰,臣曾聞故領敦寧永安府院君之承聆於正廟朝言矣。武監是肘腋親軍,而過施恩意,則不免有弊,過加操束,則必復生怨,駕馭甚難,莫如恩威竝行,大聖人御衆之德,此可以仰揣矣。上曰,次對爲之。敦仁曰,八道·四都春操稟啓,今已齊到矣。詰戎國之大政,而近來停操,便成歲課,士不知伍,軍無留械者,亦已久矣。揆以戎政,誠極寒心,決不當一例擔閣,而但念關西則賑事方張,固不可論,其餘諸道,則年形雖曰少康,大小試事,稠疊當前,此時徵調,大關民弊,今春八道·四都水陸諸操巡歷·巡點,竝姑停止,官·鎭門聚點,苟能着實行之,雖有停操之名,而不無行操之實,另飭擧行,堤堰處移點完役各樣都試,如例設行之意,竝爲分付,何如?上曰,依爲之。出擧條敦仁曰,兩營停番,已爲限滿矣,自今年,固當依例上番,而經費苟患艱絀,事勢甚多拘掣,姑展二年,依前仍停,且待此限之滿,以爲上番之地,何如?上曰,依爲之。出擧條敦仁曰,參外官之登科十年陞六,自是法典也。今亦有榜後限滿人云,依例陞六之意,分付銓曹,何如?上曰,依爲之。出擧條敦仁曰,侍從臣父年七十推恩,卽法典,而出后人,若無所后家可施者,則移施本生,亦多近例矣。副校理金基纘推恩,依近例,使之移施於其本生恐好,故敢此仰達矣。上曰,依爲之。出擧條敦仁曰,在外法司堂上許遞,政官牌招,開政差出,何如?上曰,依爲之。出擧條上命大臣就座。宗秉曰,諸宰奏事。岐壽曰,臣等別無可奏之事矣。宗秉曰,玉堂所懷奏之。肯洙曰,人君致治之本,必資學問,學問進修之要,貴無間斷,苟或爲學而間斷,則譬如爲山而虧一簣,掘井而不及泉,舊業易荒,前功可惜,此君子所以體天不息,無時或怠者也。惟我殿下,昨秋以來,奮發聖志,頻賜召接,繼之以法筵夜對,間又別講,酬酢如響,樂而忘疲,大小臣民,莫不攢手慶祝,而臣以無似,屢登前席,竊瞷睿知卓越,虛己詢咨,典學之念,可謂至矣,而隻日之筵,尙多曠闕,一月之內,殆居其半,臣未敢知涓濩之中,或有所溫習而然歟?機務之煩,或妨於引接而然歟?在聖人時敏日新之道,恐不能無遜矣。見今許久停講之餘,召對有命,臣固欽仰萬萬,而古人云,一年之功在春,一日之功在朝。伏願殿下,繼自今夙夜慥慥,毋少間斷,益懋終始之功,俾臻緝熙之域焉。上曰,所陳當體念矣。出擧條宗秉曰,臺諫所懷奏之。錫麟曰,伏以言路之有關治亂大矣,人主集衆人之耳目,以爲聰明,故明四目達四聰,以天下爲一身精神,舜之所以爲治也,面折廷爭,陳善閉邪,固不可責之於人人,而公車上書,可用則用之,不可用則置之。古規則然,列聖朝優待言官,卓越前代,挽近以來,臺閣寥寥,殆似以言爲諱,誠可慨嘆。請令在外臺臣,輒許乘馹,以爲進身之階,而所過州縣,奸猾之吏,豪强之族,略加彈撲。又於歲末,必上封事,隨聞盡言,則風聲所及,抑豈無靡然畏戢之效哉?久久行之,不下於一時按廉之繡衣,伏乞深留睿念焉。上曰,所陳當留念矣。出擧條宗秉曰,獻納鄭錫麟,傳啓之際,做錯非細,有損臺體,推考,何如?上曰,依爲之。出擧條錫麟曰,臣初登筵席,臺體生疎,傳啓之際,做錯非細,至有承宣問備之擧,以此情踪,何敢一刻晏然於臺次乎?請命遞斥臣職。上曰,勿辭,亦勿退待。出擧條上曰,臺諫傳啓,退去臺廳爲之,可也。上命大臣先退,又命史官就座。仍命退,諸臣以次退出。
上在昌德宮。停常參·經筵。
藥房提調趙鶴年,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,明日召對,取稟。傳曰,爲之。
李宗秉啓曰,大司憲,執義,掌令二員,持平二員未差,監察茶時之意,敢啓。傳曰,知道。
傳于李景在曰,召對入侍。
趙徽林啓曰,吏曹判書金興根,參判李敦榮,參議趙在慶牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書金興根,參判李敦榮竝牌招不進,參議趙在慶進,右承旨趙徽林進。啓曰,判書金興根,參判李敦榮竝牌招不進,小臣獨政未安,何以爲之?敢稟。傳曰,只出緊任。
以李羲肇爲大司憲,李玄緖爲大司諫,兪鎭五爲執義,金在瓘·白宗杰爲掌令,具相殷·金觀燮爲持平,辛志鼎·許傳爲正言,徐相敎爲校理,金景善爲右尹,趙漢應爲平市主簿,申命沆爲長湍縣監,李學禮爲獒樹察訪。前大司諫金周默,年七十今加嘉善,侍從臣副校理金基纘本生父,移施事承傳。
兵批,行判書趙秉鉉承傳坐記進,參判李圭祊病,參議朴宗休病,參知韓文爀入直進,右副承旨李宗秉進。護軍李魯秉·金周默·朴庚興,副護軍白民洙,副司直沈膺泰·金權·具行益·具鍾祿·趙龍來·鄭翊朝,副司果尹行福·柳泰東·申冕璜·崔斗錫·金羽東·盧鎭泰·安國鎭,以上竝單付。
傳于趙徽林曰,見窠皆令差出。
吏批,再政。以崔宗煥爲兵曹正郞,安鼎錫爲軍器判官,李得春爲引儀,徐昌錫爲氷庫別提。左尹單成遂默,右尹單金景善。故府使徐有健贈兵參訓都例兼,故進士徐積修贈左承旨,故通德徐命成贈僕正,已上同知徐春輔三代。
金大根,以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
李宗秉,以兵曹·訓鍊都監·禁衛營·御營廳言啓曰,兵曹判書及三營門大將,開坐于外兵曹,武藝別監及李源豐,嚴査得情,窮覈首從事,命下矣。臣趙秉鉉,臣洪在龍,臣柳基常,臣任聖皐,同爲開坐于外兵曹,窮覈則武藝別監李完根·權得成·崔致璧·崔仁哲·金弘建·吳應寬等所供內,平日有所含憾之人,一欲酬之,而再昨日適當新舊番交替之時也,二百名弸中拂鬱之氣,一時闖發,同心作拿,罪抵罔赦。今此嚴問之下,實無分首從之道云,故反復詰問,至爲四次,經宵趁朝,一向抵賴,終不輸款矣。此輩之敢於閤外咫尺之地,群聚作黨,或肆氣大叫,或憑醉號啕,至欲曳出入番所屬,雖似逞憾,實涉怨懟,乃是前所未有之變怪,必有先唱隨從之別,而渠輩自知罪犯之難貰,一百四十七人,一辭漫漶,欲售掉脫之計者,尤萬萬狡惡矣。李完根·權得成段,渠以頭目,同一罪犯,況其恃頑發惡,旣無彼此之殊。崔致璧,崔仁哲·金弘建,吳應寬段,惹鬧之初,以革罷武監之說,先爲發說於李源豐,此雖出於衆所恐動,而原情執跡,亦與首唱有異,至於李源豐所供,則武監輩釁起於禮數之節,憤生於言語之際,轉輾層加,遂成嫌隙而已,此外無他事端云矣。上項李完根·權得成·崔致璧·崔仁哲·金弘建·吳應寬及李源豐,別加拘留,以待處分。臣等旣承分首從之命,而多般窮覈,不得首犯,不勝惶恐之意,敢啓。傳曰,國綱所在,焉敢若是?更爲各別嚴棍査問,期於窮覈首從。
又以禁衛營言啓曰,因大臣擧條,禁·御兩營鄕軍,姑展二年,依前仍停事,允下矣。本營今丙午閏五月,當爲始輪次上番之全羅·慶尙·黃海等三道所在鄕軍,通計十二當停番,而隨其上番年限,竝資保收布上送之意,各該道監·兵使處,預爲知委,何如?傳曰,允。
又以御營廳言啓曰,因大臣擧條,禁·御兩營鄕軍,姑展二年,依前仍停事,允下矣。本廳今丙午閏五月,當爲始輪次上番之忠淸·江原·京畿·黃海,慶尙等五道所在鄕軍,合十二當停番,而隨其道次,竝資保收布上送之意,各該道監·兵使處,預爲知委,何如?傳曰,允。
丙午正月十五日辰時,上御重熙堂。召對入侍時,參贊官李景在,侍讀官李敎英,檢討官沈敦永,假注書李敎寅,記事官洪祐命·金炳雲,各持國朝寶鑑第二卷,以次進伏訖。上曰,房內基址未廣,史官分左右置之。上開卷,命上番讀之。敎英讀自上謂大臣,至不經者悉焚之。上曰,止之,文義陳之。敎英曰,宋臣范祖禹告其君曰,欲法堯·舜,當法祖宗,是誠千古之格言也。今此進講寶鑑,不過如干板,而太宗之盛德至善,卓冠百王,無一事而不勤,無一爲而不勉。遇旱則軫修省之以實,恤饑則勅賑濟之或緩,除進膳而約一己自奉之節,遵講武而祛諸道簽民之苦,全保功臣,無間於存沒。斥黜圖讖,痛諭其惑信,賜柑器而推及老之爲惠,請養武而戒究經之不如實心實政,皆從開創艱難經歷中出來,故至誠惻怛,治成制定,于以享天心而諴民和,用祈永命,以基我億萬年無疆之休,眞所謂賢於堯·舜遠矣。今殿下之所當監法者,捨是書何以哉?伏願隨事觀省,以爲善繼述之道焉。敦永曰,上番文義,旣以圖讖陳戒,臣不必贅告,而大抵圖讖之說,有識者之所不取,而人主之尤當深戒者也。世宗朝時,風水者,請塞景福宮宮城北路,集賢殿修撰李賢尤,亦以堪輿之說,請於都內川渠,禁投穢物,以淸明堂之水,校理魚孝瞻,上疏斥之,其言明白剴切,可謂不易之正論矣。原疏浩煩,不敢枚擧,而其槪若曰,惟上帝不常,作善降之百祥。又曰,惟天無親,克敬惟親,民罔常懷,懷于有仁。又曰,我不可不監于有夏,亦不可不監于有殷,惟不敬厥德,乃早墜厥命。又曰,顧諟天之明命,此皆引用尙書句語,以明祚運之修短,國家之禍福,專係於天命人心之去就,而固無關於地理之意也。都邑之制,前朝後市,則宮城之後,何以禁人行迹乎?國都之內,人烟繁庶,則臭穢斯積,豈可使通溝之水,一如山谿之淸淨乎?非惟勢不得行,亦必無之理也,術數之誕妄,卽此可辨矣。如或試用其術,則後世必曰,某祖某宗,聖人也而信用之,予不及於祖宗萬萬,而其敢違乎?時君信焉,群臣惑焉,邪媚之徒,又以禍福之說,投間抵隙,則當此之時,雖有忠直之士,格其非正,有不可得矣。玆故太宗朝下敎若曰,若不燒讖書,以傳後世,則見理不明者,必深惑矣。大哉王言,此實爲億萬年貽燕之嘉謨,而立國之初經遠之猷,尤卓越千古矣,伏願監法焉。敦永曰,河崙,以受寶籙,爲樂章之首,而太宗朝,命改以覲天庭受明命之曲,此皆敬天昭德之聖意也。上曰,在何篇乎?敦永曰,在此卷第四篇矣。上曰,漢光武欲行圖讖矣。敦永曰,然矣。上曰,以光武之明,而胡如是乎?敦永曰,儒生彊華,進赤伏符,符曰四七之際,火爲主,四七者,二十八也。自高祖至此,合二百八十年,而漢尙火德,故火爲主也。光武先見此符,故有讖說崇尙之言矣。上曰,光武之見欺於圖讖,誠異矣。敎英曰,臣於昨年,猥忝講席,曾以圖讖事,有所瞽說之仰塵矣。光武始因赤伏符,果信圖讖,而卽眞之後,別無讖說之信用,只是勤政好學矣。上曰,此章亦曰,以光武之明,而猶惑圖讖云矣。敦永曰,從古聖德之盡善盡美者,惟堯·舜是已,故孔子謂韶盡美又盡善,謂武盡美未盡善,夫以武王之盛德,猶云未盡善,則況後世之凡君乎?光武之信圖讖,固爲失德,然自三代以下,亦無如光武之賢明矣。上曰,圖讖事,果不足矣。命下番讀之。敦永讀自憲府啓河崙,至一切事務皆稟焉。上曰,止之,文義陳之。敦永曰,臣伏見太宗下敎若曰,忠寧天性聰敏,好學不倦,雖盛寒極暑,終夜讀書,手不釋卷,通達治體。猗我世宗大王,天縱之聖,卓越千古,聚文臣於集賢殿,討論經史,硏究義理,斯道之明,如日中天,以至凡百有爲,無不盡善。命許稠纂禮,朴堧作樂,皆出睿智,成於自然,典章法度,於斯爲盛,世稱海東堯·舜。今殿下欲法堯·舜,當法祖宗,而監憲之道,亦莫先於講學。蓋人主之學,先以正心爲第一義,故朱子之己酉封事曰,古先哲王,欲明其德於天下者,莫不一以正心爲本,然本心之善,其體至微,而利欲之攻,不勝其衆。嘗試驗之,一日之間,聲色臭味,遊衍馳驅,土木之華,貨利之殖,雜進於前,日新月盛,其間心體湛然,善端呈露之時,蓋絶無而僅有也。苟非講學之功,有以開明其心,而不迷於是非邪正之所在,又必信其理之在我而不可以須臾離焉,則何以得此心之正,而勝利欲之私乎?夫心之爲物,常無定處,一不自覺,馳騖飛揚,則其因物無遷者,幾希矣。大舜聖帝也,益猶告之以罔遊于逸,程子大賢也,濂溪尙戒之以觀獵之喜,然衆人捨是心而流乎人欲之私,聖賢操是心而行乎天理之公,此所以聖凡之分,係乎操捨之間也。伏願殿下,深思其所以然者,而亟反之身,持守此心,戰戰兢兢,講學以明之,居敬以直之,造次克念,終始罔間,無有毫髮私意,得以介乎其間,然後中外融澈,無少瑕翳,而不難底乎緝熙光明之域矣,臣以是望焉。敎英曰,下番所奏文義,果切實矣。好學不倦,欲其讀書而窮理也,凡治法政謨,皆從學問上做將出來,而窮理之學,正心爲本,故朱夫子上宋孝宗書曰,人君,一世之主,心者,又人君一身之主,旨哉言乎?伏願常常體念焉。上曰,列聖朝學問中,世宗朝聖學,尤盛矣。景在曰,經筵之設,亦自世廟始,則不恥下問,克懋時敏之聖德,尙令人於乎不忘矣。上曰,制作,亦盛矣。敎英曰,周之文·武,大聖人也,而至周公時,制禮作樂。我太祖·太宗,卽文·武之聖,而至世宗朝時,禮樂文物,始煥然具備矣。上曰,果燦然矣。上曰,知申事,今之都承旨乎?景在曰,然矣。上曰,代言,亦承旨乎?敎英曰,代言有六員,則卽今之六承旨矣。命參贊官讀之。景在讀自始開經筵,至出宮人壯者歸其家。上曰,止之,文義陳之。景在曰,原州等十二邑民飢,金宗瑞請蠲租稅,卞季良以爲不可,伏想出於各守其職,而聖祖之敎曰,舊穀已盡,開倉賑濟,猶恐不及,反責租稅乎?旣遣監察,視民飢饉,而不蠲租稅,復有何事爲實惠乎?大哉王言,德意藹然於辭表,萬萬欽仰矣。夫天運於上,四時寒暑,各司其序,成就萬物,作之君作之師,陶鎔化育,無一民不獲其所,乃是天道,而體以行之,卽人君也,所以人君之一動一靜,一政一令,俱不外乎天道矣。孔夫子敍中庸九經之目,繼之曰,所以行之者一也,一者卽誠也,誠者卽天道也,故詩所謂殷之克配上帝,文王之德之純,皆所以體天道也。人主一念,頃刻不在於配天,則念慮之發,刑政之施,人欲雜之,有違於天道,頃刻不在於敬天,則怠荒之萌,驕泰之滋,不能制之,獲譴於上帝,可不懼哉,而寧不畏哉?自古聖君賢臣之都兪陳戒之際,莫不以是先之,伏願殿下,深加體念焉。敦永曰,參贊官所奏誠之一字,卽聖學之大關捩也。我殿下今日開講,明日開講,日新又日,念典終始,則此卽誠也,誠則不息,不息則天也,苟或一日間斷,豈可曰誠乎?在昔成宗朝,朝晝夕三講之後,又賜夜對,甚盛德事也。方今春煦漸長,伏願一遵祖宗故事,一日之內,屢開講筵,益勉中庸誠明之工,克體上天不息之道焉。上曰,在中庸乎?景在曰,中庸九經衍義,有誠則天之語矣。景在曰,戶判李之剛,請作庫數十間,以藏豐儲倉米穀,此有司之臣,所不可不請,而世宗朝,深存土木之戒,且恐東作之相妨,竟不允兪,猗歟盛矣。上曰,倉庫,況不過數十間乎?景在曰,然矣。上曰,此乃不可不作者矣。景在曰,不可不作而尙靳許,則況於不緊之事,詎或有一毫聽施之理哉?此亦節用愛民之聖德矣。敎英曰,此卽旅獒所云,不作無益害有益之意矣。上曰,是何書乎?敦永曰,書傳有旅獒篇,卽召公進戒武王之書矣。敦永曰,聶夷中詩,未審殿下,倘記聖聰否?上曰,未詳矣。聶夷中,誰也?敦永曰,唐時人矣。其詩曰,鋤禾日當午,汗滴禾下土,誰知盤中飱,粒粒皆辛苦。此詩可備燕覽,以資知艱之方矣。昔眞德秀,嘗著農家作苦之狀,其辭可謂善形容矣。曉霜未釋,忍飢扶犁,凍皴不可堪,則燎草火以自溫,此始耕之苦也。燠氣將炎,晨興以出,傴僂如啄,泥塗被體,此立苗之苦也。暑日流金,田水若沸,耘耔是力,稂莠是除,爬沙而指爲之戾,傴僂而腰爲之折,此耘苗之苦也。迨垂穎而堅栗,恐人畜之傷殘,縛草爲舍,僅足蔽雨,寒夜無眠,風霜砭骨,此守禾之苦也。刈穫而歸,婦子咸喜,舂揄簸蹂,競敏其事,若可樂矣,一飽之懽,曾無旬月,穀入主家之廩,利歸質貸之人,則室又垂罄矣,自此之外,惟采薪于茅,販鬻易粟,以苟活而已。若夫桑麻種藝,蠶績織紝,勞苦稱是,而弊衣故絮,曾不得以卒歲,民生衣食之艱難,有如是矣。伏願殿下,享玉食則憂民之不飽於藜藿,御袗衣則念民之不足於衣褐,推此之心,行此之政,則民産裕而邦本固矣。上曰,眞德秀言,在何書乎?敦永曰,在大學衍義中七月八章註解矣。上曰,武陵島,是何地乎?景在曰,其曰行到平邱驛,則計其程路所由,似在江原道矣。敎英曰,地名變易,今不可考矣。景在曰,島民男婦十七名之飢頓者,旣遣使賑給,以濟其死,因此而推思八路之窮民,仍令地部,移文各道,俾民免於飢困,猗歟聖德深仁之浹人骨髓者,實是堯·舜之治矣。敦永曰,人皆稱頌世宗盛德,以爲我東堯·舜矣。敦永曰,謁文廟之時,唐用鞾袍,而世宗朝,以鞾袍爲視下之服而祛之,特用衮冕,尊聖之禮,於斯爲盛矣。大抵唐朝時事,大乖禮義,孔夫子,以德則師,以位則臣也。子路家臣之請,蓋嘗嚴斥,則文宣王之稱,已違夫子當日之聖意也,故先正臣趙憲之封事曰,唐玄宗,諡文宣王於夫子,所謂君君臣臣父父子子之道,則悖亂,而佯尊聖人以欺天,曾謂責家臣之詐,其肯安享斯名乎?況自稱皇帝,而以其封臣子者,强加以王,尤非所以尊聖也,此誠千載之格論矣。上曰,尙稱文宣王乎?敦永曰,皇明嘉靖中,改文宣王號,爲至聖先師孔子之位,一洗千載之誤,而我朝聖廟殿號,則稱以大成殿矣。敎英曰,肅廟朝欲倣皇明故典,尊孔子爲先聖,配享位爲先賢,從享位爲先儒,而事竟未遑矣。上曰,在於何書乎?敎英曰,此亦載國朝寶鑑矣。敦永曰,以第七章讓寧大君事觀之,讓寧本自鞱晦,內文明而外柔順,故世人皆不知其文筆之絶倫,而崇禮門題額,卽其筆也。有曰山霞朝作飯,蘿月夜爲燈,獨宿孤菴下,猶存塔一層,亦其詩矣。上曰,其詩,誠美矣。敦永曰,世宗朝友愛敦篤,終始如一,而列聖朝,每嘗惓惓於讓寧矣。以此篇中唐玄宗事論之,玄宗開元之治,殆過中主,而褊聽獨任,聽明壅蔽,至於惑信楊洄之讒說,而廢太子瑛·鄂王瑤·光王琚,而召宰相問之,李林甫曰,此陛下家事。噫,小人之譖,至於離間骨肉,則豈不大可懼哉?孔子之答子張曰,膚受之愬,浸潤之譖,不行焉,可謂明也。何謂膚受之愬?不計先後是非,而觸怒激發之謂也。何謂浸潤之譖?左右伺候,乘間抵隙,一日二日,如水漸漬之謂也。此誠憸壬之最可畏者也。上曰,開元·天寶,皆明皇年號乎?敎英曰,然矣。敦永曰,第五章金漸之言,極涉妄發,其曰,今皇帝崇信釋敎,故中國臣庶,無不誦讀云者,豈有如許妄發乎?漸每發一言,怒形於色,固是務勝之人也。假令人主,雖或有過擧,爲人臣者,固當直言極諫,期於力回,納君無過,此乃圖報之責,而若其難於爭執,依違承順,則此豈事君之道乎?故成湯以三風十愆,儆于有位曰,臣下不匡,其刑墨,古昔聖王來諫之意,固未嘗一日暫弛,而庸主則不然,語觸忌諱,不惟不聽,乃反罪斥,其視成湯之訓,不其戾乎?上曰,漸之此言,何爲而奏乎?敦永曰,異端之害,甚於洪水猛獸,而其云仰體帝意,不得不然云者,誠極慨然矣。敎英曰,其時許稠,徐徐折之,故上是稠而非漸矣。上曰,稠字取考韻冊,本音周,而皆呼以調字音矣。景在曰,我朝國初相業,以黃喜·許稠爲首,而稠字,果皆以調字音讀之矣。上曰,字音之如此者,多矣。上掩卷,仍命退,諸臣以次退出。
上在昌德宮。停常參·經筵。
金大根啓曰,明日召對,取稟。傳曰,爲之。
李宗秉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,長淵縣監金春根下直,長弓一張,長箭一部,片箭一部,筒兒一箇賜給。
傳于金大根曰,召對入侍。
金大根,以禮曹言啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月二十四日,臣曹與戶曹堂上進去,奉審後,稟處,何如?傳曰,允。
李宗秉,以兵曹·訓鍊都監·禁衛營·御營廳言啓曰,謹依草記批旨,前武藝別監李完根·權得成·崔致璧·崔仁哲·金弘建·吳應寬等,更査次捉入,則餘外諸漢,盡數攔入,放聲大哭,叫地呼天,如許景光,非徒凶悖,可謂無前之變怪,其所痛惋,不可形言。卽令逐出,分處牢囚後,上項頭目等,各嚴棍二十度盤問,則俱云當初作挐時,衆心如一,不謀而同,果不知主論之誰也,隨從之某也,而不能操束,致此罔赦之罪,雖萬被誅戮,固所甘心之意納供,其遊辭漫漶,終不直告之狀,無異前招。其他各色頭目,一竝嚴棍二十度更査,而其所納供,俱與李完根輩,一般抵賴,但金汀淳爲名漢,初不詰問,而挺身突入,百般咻呶,危言亂語,雖無頭緖,參究情跡,多有疑端棍覈之際,一直呑吐,雖不可遽置於首犯,其惹鬧時攘臂使氣,可以反隅,竝依前嚴囚,而今此更査有命,終不得快定首從,不勝悚惶之意,敢啓。傳曰,武監輩事,去益痛惡,其首其從,終未査得,徒長其惡,反損事面,卽令廟堂,稟處。
大司憲李羲肇啓曰,臣言議風采,本不合於淸朝耳目之任,況長憲之職,地望旣峻,責任又重,有非如臣之衰病骫骳,所可堪承,而病伏涔涔之中,伏奉除旨,感惶居先,義分是懼,召牌之下,雖不得不力疾出肅,第於合啓中,有區區私義之不可聯參者,曾叨是職,以此引避,輒蒙體諒,今臣處義,與前無異,其何敢一時蹲冒於臺次乎?請命遞斥臣職。答曰,依啓。
以執義兪鎭五,掌令金在瓘·白宗杰,持平金觀燮,司諫趙完植,獻納鄭錫麟牌不進罷職傳旨,傳于李宗秉曰,只推。
兵曹判書趙秉鉉疏曰,伏以臣冒叨不可瘝之重任,久抱不可强之實病,疾聲呼籲,蘄賜曲察,恩批誕宣,未準兪可,涵貰旣隆,雖極感鏤,忱誠莫孚,自切鬱抑。第銓家之一經大政,便稱瓜熟,鮮不引去者,此豈占便之計也?特以衡柄不可久專故耳。在臣則年前承乏,再度京察,辜負慙恧,惶汗尙沾,又復憑恃寵靈,夤緣黽勉,譏笑帀至,縱不自暇,玷辱公器,良非細故,藉使臣病,可以作能於趨走,固宜罄竭衷懇,冀倖憫恤,而況癃痼見狀,無望彈束者乎?臣本綿質,早已衰朽,比來沈纏,轉入膏肓,許多乖症,煩不敢架疊,而最其脚氣闖發,歲年旣多,刺痛之不已,痿枯無餘,頑痺之太甚,屈伸俱澁,間或有霎時劇歇之殊,未嘗不拚死赴公,而幾至乎顚踣於殿陛鹵簿之前者,亦多矣。迨此換節,如期觸肆,較諸疇昔,不啻倍蓰,其澌脫之樣,躝跚之行,卽淵鑑之所俯燭,而亦同朝之所共諒也。今臣所帶,有非漫司之譬,陪衛扈從,惟其職耳,寧敢以賤疾自居,輒闕班儀,一日二日,恬然蹲據,不思所以暴悉鳴號,獲被恩造也哉?臣非不知屢瀆之爲萬萬唐突,而疾痛所迫,悶隘愈急,生成之澤,攢手顒祝,僭屑之罪,實所甘心,冒悚申控於天地庇覆之下。伏乞特推慈憐之恩,哀之矜之,劃遞臣本兵之任,曲垂終始之渥,俾公私兩全,不勝大願。臣無任云云。答曰,省疏具悉。重任豈可輕遞?卿其勿辭,調理行公。
丙午正月十六日未時,上御重熙堂。召對入侍時,參贊官金大根,侍讀官李敎英,檢討官沈敦永,待敎洪淳穆,假注書徐堂輔,記事官洪祐命·金炳雲,各持綱目第十八卷,以次進伏訖。上開卷,命上番讀之。敎英讀自袁術使孫堅,至射殺之。上曰,射音是石乎?敎英曰,射而中之,讀作石音矣。敎英讀自初袁術得南陽,至卓死得免。上曰,止之,文義陳之。敎英曰,夫管寧·邴原,卽避亂流寓之人,而邴原,遊學八九年而始歸,則可知其所業之無少間斷,得有成就,而以荒思廢業,至於斷飮,則其一意下工,喫緊做去,尤可以想見,若使原不能專心致志,厪免優浪,則亦何以得其成就,爲人所稱,書諸史冊耶?至若管寧,則顚沛流離,棲屑無地,而猶能專講詩書,習俎豆,非學者無見,蓋近乎愼終如始之君子也,故以公孫度之專尙詐威,以兵爲事者,猶知其爲賢,而安之民亦化其德,則此豈非一生用力於經傳之效也耶?彼一匹夫之草間求活者,爲學之效,自然感人,乃至於此,況人主典學之工,關係,尤當如何也?大學之三綱八條,固是推廣學問上次第功效,而最是正心爲先,蓋心者,人之一身上主宰者也。當其未發之時,本體湛然,虛明在中,及其旣發之後,思慮漸馳,則卽事觸物,無處不交接走作,衆人不免梏於形氣之私,隨所嗜好,而如火益熾,如水益深,滔滔忘返,竟至於違禽獸不遠,苟非堯·舜生知之姿,則夫孰無形氣之私哉?如湯·武以下,則雖同爲大聖人,而猶不免學而知之,況下乎湯·武幾級地位者,其何可不學而能盡其性分之所固有,提掇此心,如皦日如明鏡如止水,不爲物欲所交蔽,而事至斯應,各得攸當乎?大抵無論上下尊卑,學爲做人樣子,而於人君,尤有所重,體天奉先,非學則無以極其誠敬也,董工字民,非學則無以致其勤孜也,攝儀檢身,非學則無以著其齊莊也。以至一言動一云爲之頃,必使此心,沈潛於方冊,涵泳於緝熙,漸進於高明廣大之域,而日用施措,無一不合當於天理人情,由是而修齊,由是而治平,則是二帝可三,而三王可四也。人君學問之工用普博,豈止與匹夫之飭躬自好者,同年而語哉?且學不能自知,必待問而後造極,故經曰,好問則裕,又曰疑思問,又曰以能問於不能,又曰審問之,夫以上聖之工,猶欲質問於不如我者,蓋爲學之要,貴乎不恥下問故耳。臣等空疎蔑裂,百不肖似,誠無足以仰望淸光之萬一,而乃其責則備在顧問,乃其心則納君無過也,安敢以己之所未能自沮,不思所以責難之道乎?苟如是也,則故副學奇大升所謂,幾於吾君不能而謂之賊者矣。如以臣等蒙陋謏寡,不屑而敎誨之,則惟斅學半,亦是典學中一事,伏願殿下,益加奮發,以爲日月將就之地焉。敦永曰,上番所陳之說,誠好矣。好問則裕,卽成湯之德,而仲虺贊之,以能問於不能,卽顔淵之賢,而曾子美之。疑思問,見於魯論,惟斅學半,載之說命,古昔聖賢,以生知之姿,拔萃之才,猶且好問如此。蓋博學,非審問,則難以成就,而人君典學之功,亦䙡乎不恥下問,今臣等魯莽蔑裂,固不足備數於顧問之列,而如有疑晦處,惟望不恥下問,而論難之際,亦賜敎誨,則惟斅學半,卽敎學相長之義,而是亦學問中一事也,留念焉。敦永曰,此章中王烈,善於敎誘,化其鄕里,至使盜懼其聞過,卒化爲善,乃反推劍,人性之本善,觀於此亦可知矣。烈不過一布衣,而所居感化,猶尙如此,況人君率天下以仁,其爲移風善俗,尤當如何哉?昔虞芮之君爭田,質成於周,纔入其境,則耕者讓畔,行者讓路,二國之君,感而相謂曰,我等小人,不可以履君子之境,乃相讓遂爲閑田而退,天下聞而歸之者,四十餘國,聖人化成之道,有如是矣。上曰,此是盜牛者,推劍乎?敦永曰,然矣。此爲王烈之化,所感而然矣。敦永曰,綱目書法,主於謹嚴,王者之師,討而無伐,故朱儁之移書討卓,所以尊王命,故書討,袁術之使孫堅擊劉表,所以州郡之相爭,故書擊矣。上十四板長沙太守孫堅之討卓也,旣書討矣,今於劉表,乃書擊,此可見書法之尤嚴矣。敦永曰,荀彧事,甚可慨然。渠以荀氏八龍之子,名祖之孫,稱有王佐之才,而乃不爲漢室盡忠,其爲人不足論矣。上曰,謂其仕於操耶?敦永曰,然矣。上曰,彧何以仕操耶?敦永曰,由其見識不明也。蓋人臣扶危之道,當以忠義爲本,至於成敗利鈍,非所計也。若以時勢之利害言之,則漢室陵夷,群雄竝起,而才能智術,操居其先,剖分土宇,亦過其半,當是之時,輔佐興復,其勢難,營私阿附,其勢易,諸葛亮若於此時,以高世之才絶倫之智,不顧義理,審於利害,一見曹操,操之專委機務,言聽計用,必居荀彧之右矣,以亮忠貞,寤寐漢室,及昭烈三顧,然後遂許驅馳,贊成帝業,三分天下,益州雖弊,然其守道循正,此乃所以爲三代上人物也。彧則不然,背漢仕操,自其爲唐衡之壻,已無足觀,此在朱子與劉子澄書矣。上曰,唐衡,誰也?敦永曰,宦者矣。上曰,董卓是王允所誅乎?敦永曰,然矣。上曰,王允是何官乎?敦永曰,允是司徒,而與司隷校尉黃惋,僕射士孫瑞,共謀誅卓矣。上曰,曹操此時何官乎?敦永曰,二十二板袁紹表,操爲東郡太守矣。上命下番讀之。敦永讀自黃巾寇衮州,至智勇之不終乎。上曰,止之,文義陳之。敦永曰,臣之所讀自止內,別無文義之敷陳者,而當此之時,漢室陵夷,戰爭方始,叛逆之臣,專以智力,各相雄長,暴蔑其君,剖分天下,反危爲安,已無及矣。若使桓·靈之世,修德行政,親君子遠小人,防之於微,而不待於著,則其用力寡,而亂無以作矣。惜乎其未能慮及於此,專任內寵,壅蔽聰明,一轉而有黨錮之禍,再轉而有董卓之亂,則至於獻帝之時,威權已去,凶徒充斥,雖有智者,不能爲之謀也。蓋善爲治者,制之於未亂,善爲邦者,保之於未危,此君子所以䙡於先事而慮也。故卑宮惡衣,慮汰侈也,愼終如始,防逸豫也,不作無益,杜後弊也,不狎便嬖,虞禍亂也。不役耳目,則玩好之具無自進,樂聞善言,則欺蔽之徒無自接,苟如是也,雖使卓·操·傕·汜之徒,接跡於朝,方且奔走服役之不暇,夫豈有他志哉?人君監此,亦謹於微而已矣。上曰,黨錮事,已悉之矣。上曰,傕是何字乎?敎英曰,榷音,字典曰人名矣。上曰,汜是何字乎?淳穆曰,巳音水名,詩云江有汜矣。上曰,卑宮室惡衣服,在論語乎?敦永曰,然矣。敦永曰,欺弊之徒,臣於文義,略有所敷陳者,而仇士良之言,未審殿下曾已關聽乎?上曰,何謂也?敦永曰,唐文宗時,士良致仕,其黨送歸,士良敎之曰,天子不可令閑,常以奢美娛之,使無暇及他事,愼勿使之讀書,親近儒生,見前代興亡,心知憂懼,則吾輩當疎斥矣。近習之蠱惑宸聰,類皆如是,試以此觀之,前代治亂之蹟,人君不可以不監矣。上曰,此是漢家莫可爲之時矣。敦永曰,果然矣。此時國綱不振,天下分崩,綴旒之勢,莫可收拾矣。然忠臣節士,不委之於時運,而坐視不救,故諸葛亮之鞠躬盡瘁死而後已者,良以是也。上曰,此時無人物焉,是乃朝廷無可用之人而然乎?敎英曰,東漢人才,莫盛於桓·靈,而盡入於黨錮之中,此時則老成人俱不在矣。敦永曰,管寧·邴原·王烈等諸人,非曰無之,但州郡割據,朝廷濁亂,故俱隱而不出,甚可惜也。淳穆曰,當時豈無可用之人?如管寧之賢而鞱光淪跡,至於昭烈興復之際,英雄攀附,蔚然可觀矣。上曰,蜀漢人物,果可觀矣。上命參贊官讀之。大根讀自四年春正月,至引兵還。上曰,止之,文義陳之。大根曰,上下番玉堂,備陳文義,臣無容更爲仰奏。且以臣所讀自止觀之,別無拈出陳奏者,而第綱目之義,專取於春秋經傳,且取於大學三綱領之綱,八條目之目,以爲名也,非綱無以張目,非目無以爲綱,推以綱目之義,則天下萬事,皆有紀綱,況於爲政乎?孟子曰,善敎得民心。孔子曰,擧善而敎不能,則勸,善敎與擧善,爲爲政之綱,而得民心與不能者勸,乃綱擧而目張之效也。然而爲政之貴者,莫如仁也,故孟子曰,親親而仁民,仁民而愛物,五常之理,仁居其先,務行仁政,則鳥獸魚鼈咸若,無足專美於三代之世,而八域生靈,蹈舞於化育之中矣,此兩聖人之言,爲人君立敎之綱,此綱一擧,仁政在中,民之趨之也,如萬目之畢張矣。伏願殿下,留念於綱目之義,以求至治之方,臣所區區之望。上曰,何以則得民心也?大根曰,孟子曰,務人君以當道,志於仁,爲人臣者,安得不以仁之一字,陳勉於上乎?曾子曰,爲人君止於仁。孟子曰,得乎邱民,爲天子,非仁無以得天德,非仁無以得民心,上天至仁,日以生物爲心,殿下體天爲德,自强不息,施於政事,盛德流行,必當與天同大矣。上曰,擧善而敎不能,何謂也?大根曰,擧善者,親君子也。君子在位,則不能者,皆可勸於善矣,仁義禮智,豈可家喩而戶說乎?上曰,家喩戶說,何謂也?大根曰,九重深嚴,許多臣民,豈可耳提而面命乎?故擧善以敎之,則不能者皆勸,此無異於家家而喩之,戶戶而說之也。敦永曰,田疇事,實有可觀,以年少之人,爲劉虞所使,致命長安,還而祭墓,陳發章奏,哭泣而去,其節尤爲奇矣。瓚雖威暴,義而釋之,及歸無終,所居成邑,乃與衆約束,卽約法三章之遺意也。又能制嫁娶禮,興學校業,北邊翕然,服其威化。夫學校講授之道,雖在流離患難之中,其不可暫廢,有如是矣。上曰,觀於是事,疇之才,誠美矣。大根曰,儒臣所奏田疇事,卽臣所讀奏處也。田疇年二十二,不憚公孫瓚之威暴,謁祭虞墓,竟入徐無山中,數年之間,百姓至者,爲五千餘家。不忘其主,義也,乃得衆心,仁也,尤驗其仁義二字,無所處而不在矣。上曰,田疇是何官乎?淳穆曰,田疇不過年少奇才,而劉虞辟之爲椽矣。無終·徐無,俱近凶奴之地,而其所制禮興學,感人之化,有如此,此所謂言忠信行篤敬,雖蠻貊之邦可以行矣。上曰,果然矣。上命閣臣讀之。淳穆讀自夏四月曹操復攻,至遂領徐州。上曰,止之,文義陳之。淳穆曰,昭烈以徐州讓袁術,是時漢業綴旒,天下大勢,係於昭烈之一去就也。古者一成之田,一旅之衆,猶可以興,今擧一大州士馬之鄕,遽讓於他,有若無意者然,何耶?昭烈揣摩公路之驕豪,審視人心之服從,終因陳孔之言,遂以領焉。此可見宏度遠識信義之著也。每讀史至光武·昭烈將興之際,益知夫中興創業,均有其難,而守成之責,亦甚不易。天下大器,置安則安,置危則危,安危相爲倚伏,判乎一轉移之間,可不懼哉?是故有論治體,譬若造車於室而可以通險易,鑄鑑於冶而可以定姸醜。蓋得其道握其要,反以求諸身,一正心而天下大定之謂也,省察焉。敦永曰,閣臣所陳天下大器置安置危之說,與欹器之義,相類矣。孔子觀於魯廟,有欹器焉。孔子曰,吾聞古之器者,虛則欹,中則正,滿則覆,顧謂弟子,挹水而注之,中則正,滿則覆,虛則欹。孔子喟然歎曰,烏有滿而不覆者哉?聰明聖智,守之以愚,功被天下,守之以讓,富有四海,守之以謙。大哉聖言,此實後王所當監法處也。上曰,欹器之說,在國朝寶鑑乎?在羹墻錄乎?敎英曰,此在國朝寶鑑第一卷矣。上曰,已見之矣。敦永曰,此第五板不雨至四朔,穀一斛錢至五十萬,民安得不窮乎?上曰,五十萬,幾何?敎英曰,五千兩矣。敦永曰,大學曰,財聚則民散。夫王者,省徭役薄賦稅,必也藏富於民,而東漢之末,鬻爵厚斂饑荒,又如此,民何以聊生乎?昔魯哀公,欲什二而稅,有若曰,百姓足,君誰與不足,百姓不足,君誰與足?斯言誠至論也。伏願此等處鑑戒焉。上曰,昭烈卽位,在何時乎?敦永曰,在曹丕篡逆之後,此在下卷矣。敎英曰,爲漢中王,在獻帝時,而卽皇帝位,則在曹丕僭僞漢統已絶之時矣。上曰,昭烈旣卽帝位,而漢業竟不得復振,何耶?淳穆曰,昭烈創業未半,後主嗣位,若後主賢明,則漢祚豈可不延永乎?上曰,漢之後則蜀漢,而蜀漢之後則何代乎?敦永曰,東漢之末,蜀漢繼興,與曹丕之魏·孫權之吳,鼎峙爲三國矣。其後司馬氏,又滅蜀篡魏而平吳,統一區宇,是爲西晉矣。上掩卷,仍命退,諸臣以次退出。
上在昌德宮。停常參·經筵。
辰時,日有兩珥。
李宗秉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金大根啓曰,明日召對,取稟。傳曰,爲之。
又啓曰,來二十一日,輪對日次矣,敢稟。傳曰,當次人受點,後日次待令。
李宗秉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,薪島僉使李濟道,仇寧萬戶金道源下直,各長弓一張,長箭一部,片箭一部,筒兒一箇賜給。
趙徽林啓曰,右尹金景善,除拜後過三日,不爲出肅,依定式,推考警責,仍卽牌招察任,何如?傳曰,允。
傳于趙徽林曰,召對入侍。
李宗秉啓曰,卽者義禁府都事來言,時囚罪人李昌廷·李鉐·李得潞·洪獻謨等,當爲議處,而判義禁未差,次堂例不得擧行云,未差之代,政官牌招,開政差出,何如?傳曰,允。
又啓曰,大司憲未差,執義兪鎭五,掌令金在瓘·白宗杰,持平金觀燮牌不進,具相殷在外,監察茶時之意,敢啓。傳曰,知道。
以執義兪鎭五,掌令金在瓘·白宗杰,持平金觀燮,司諫趙完植牌不進罷職傳旨,傳于李宗秉曰,只推。
金大根,以奎章閣言啓曰,原任提學徐有榘喪卒哭日,依定式,遣檢書官,勸肉以來之意,敢啓。傳曰,知道。
李宗秉,以備邊司言啓曰,以兵曹·訓鍊都監·禁衛營·御營廳草記,前武藝別監李完根·權得成·崔致壁·崔仁哲·金引建·吳應寬等更査次,上項頭目等,各嚴棍二十度盤問,則俱云當初作挐,不謀而同,終不直告,無異前招。其他各色頭目,嚴棍更査,與李完根輩,一般抵賴,但金汀淳,挺身突入,危言亂辭,多有疑端,而棍覈之際,一直呑吐事,批旨內,武監輩事,去益痛惡,其首其從,終未査得,徒長其惡,反損事面,卽令廟堂稟處事,命下矣。此輩所犯,卽前古所無之一大變怪也。腸肚之互結,而黨惡相濟,肘腋之至近,而亂萌已著,蓋其合衆起拏,一廳同犯,則罪無輕重之可論,法當盡殺之無赦,而窮覈首從之命,出於殲厥罔治之聖意,則苟有一分國綱,敢不卽地輸款,而嚴覈至再,頑招如一,毫無畏憚,全事猂拒,其凶狡悖慝之習,去益不勝痛惋。第以査實草記觀之,李完根·權得成,乃其頭目也。渠不爲倡,變何從生,而所犯旣同,則其倡可知,首犯之目,舍渠爲誰?崔致璧·崔仁哲·金弘建·吳應寬·金汀淳,則草記所論,雖無彼此之殊,亦與首犯有異云,則其視李·權兩漢,不能無間。李元豐,渠輩所謂含憾嫌疑,雖未可知,積事釁憤,激變至此,罪實合於萬戮,而特其所犯各異,亦不無分數。上項李完根·權得成,出付該營,使之梟首警衆,崔致璧·崔仁哲·金弘建·吳應寬·金汀淳·李元豐等,竝移送秋曹,間辜限嚴刑三次後,遠惡島限己身爲奴。其餘諸漢,竝出付三營門,嚴棍放送,何如?傳曰,今番武監事,大是無前之變怪,首倡之施以一律,斷不可已,而予所屢回思諒者存焉。所謂頭目兩漢,旣與統長有異,又無造謀之跡,則斷以首惡之律,有所難愼,特貸一律。李完根·權得成,出付軍門,回示嚴棍後,移送秋曹,嚴刑三次,遠惡島限己身爲奴,崔致璧等五漢及李元豐,竝依草記施行,其餘諸漢,分送三營,嚴棍三十度後,仍充苦役軍,可也。
吏曹判書金興根疏曰,伏以臣日者疾痛之呼,今浹旬于玆矣,假借之不賜遣免,慰恤之俾便將理,區區情懇,反媒恩寵,臣誠感戴悶悚,莫知爲計,而竊自惟念臣旣不才而蹈顯,無能而肩鉅,式至于今,匪今斯今,則質之以義分,揆之以事理,流行坎止之所不敢前却,而顧其職,有非不才無能如臣者,所可一向冒焉而自安也。寤寐求解之念,卽亦恒情攸同,天地生成之澤在此,公私利病之會在此,以殿下聖明,其所以裁諒鑑燭,宜不待臣言之架疊,而此在臣猶屬緩聲之辭,疾病之來,人所不免,源委之各以其類,安危淺深之是占,而顧臣年來恒疾,特不至於死耳。已朽之株,旣痼之流,理不再榮而復會,蓋其源委所由來,決非咬咀砭焫朝夕之功可及,而亦不料一往萎落,若是之甚,凡咳喘眩暈之騈發層作,竝非過去无妄之祟,咳急則氣息危綴,夜不能貼席,眩劇則肢體掉戰,晝不能辨方,家常事爲之無所自力,奄奄爲床玆中契活,戶外光陰,居然歲告更而月已半矣。職名之在身,愈往打壓,病思出入之頃,倍自憂隘,雖在閒漫去處,尙不容一任瘝墜,況天官之重,非臣養病之所乎?賓對之進定,而偃處於特敎之下,有政之屢擧,而荐違於恩由之外,一向拖縻,有若上下相持者然,非徒爲事體滋損之懼而已。百爾思惟,泯默不得,力綴迷懵,復煩聰聽,惟聖慈曲察而憫諒之,將臣銓司之任,亟賜刊改,俾有以隨分將息,悉心醫劑,則父母止慈之仁也。臣無任云云。答曰,省疏具悉。重任豈可輕遞?卿其勿辭,調理行公。
知敦寧李光正疏曰,伏以臣於日前,猥徹短章,敢控必遞之義,及奉批旨,乃下調理之敎,臣誠感戴,繼以惶恐,不省其自措,三日調息,恩至渥也。苟使臣病,可以時日責效,殫竭爲役,則顧何敢申瀆章奏,致勞聰聽?而第臣始病所祟,出入危域,蓋已八朔于玆。最是元委一下,脚部全痿,動輒須人,一移步不堪支,拄掩不得,欲顚將仆之狀,雖拜跪興俯,莫由自力者,良是實也,非敢誣也,此所以見帶職名之尙稽肅命也。臣之前懇,非但以病情之實難强也,亶爲時囚之不可滯也,今又由暇已滿,而病猶前也。議律此遲,而滯兪久也,則尤豈容伈泄爲目,不恤滯獄之爲可悶乎?揆以義分,轉益惶隘,如添一病,有不待更煩牌飭,而宜遞無疑,玆又不敢不畢暴至懇。伏望聖慈,特垂憫念,亟許遞改臣本兼之職,俾不至於虛縻曠職,不勝大幸。臣無任云云。答曰,省疏具悉。實病如此,所請依施。
丙午正月十七日未時,上御迎春軒。召對入侍時,參贊官趙徽林,侍讀官洪祐健,檢討官朴承輝,待敎洪淳穆,假注書李敎寅,記事官洪祐命·金炳雲,各持國朝寶鑑第二卷,以次進伏訖。上開卷,命上番讀之。祐健讀自對馬島倭犯邊,至存中等頓首賀。上曰,止之,文義陳之。祐健曰,帝求興天寺所藏舍利,金漸以新羅以來,世世寶藏,願留鎭法門,世宗敎以雖無此物,保無災怪,此可以仰認我聖祖不信異端之盛德矣。異端之害,惟老·佛爲最烈,殆與吾道,竝而爲三,歷溯往牒,上自人君,下至匹庶,鮮有不惑於二敎者。羅麗之世,尤務崇奉,逮我朝聖神相承,闢異衛正之擧,卓冠百王,罷昭格署,廢三淸醮祭,而道敎熄,禁僧徒不齒平民,不得入城闉,而釋敎微,於是乎所謂異端之名,幾乎絶矣。雖然,異端者,非特老·佛而已,孔子曰,攻乎異端,斯害也已。此時何嘗有老·佛之敎?而其謂異端者,蓋指其非吾道者而統稱之耳。今以帝王之學言之,凡聲色游畋玩好之物,可以妨工而喪志者,皆謂之異端,可也。夫心不可二用,故役於此則不可以專乎此,此心外騖,而能致學業之進修者,臣未之聞也。伏願殿下,專意方冊,惟日孜孜,毋使外物之誘,得以投間而抵隙,則將就之效,當日新而自不覺矣,曷不休哉?上曰,舍利是何物乎?祐健曰,佛說以爲成道之僧,則火葬之時,必有佛骨之跳出者,其形如珠云,此卽舍利矣。上曰,下敎若曰,雖無此物於我國,保無災怪,此眞盛德矣。祐健曰,非直寶物之不愛而已,斥佛之聖意,於此尤可欽仰矣。上曰,金漸胡爲而有此啓乎?祐健曰,漸亦豈不知聖意之斥異,而固是崇佛之人,故惜其禪家之寶藏,而爲笁邱啓請矣。上曰,漸慙愧無以對矣。祐健曰,聖敎如彼其盛,漸烏得不惶恧乎?上曰,帝之求頗異矣。上曰,皇明時乎?祐健曰,然矣。上曰,朴訔之訔字,字音云何乎?祐健曰,讀如殷字音矣。上曰,朴訔請汰諫大夫一員,而尹淮請勿汰乎?祐健曰,然矣。上曰,勿汰之言,誠宜矣。祐健曰,宋仁宗慶曆之治,增置諫官四員,夫諫官者,人主之耳目也。繩糾補拾,職任甚重,可增而不可減,則烏可以冗官而擬議之乎?尹淮之議,固當矣。上曰,趙亮是皇明使价乎?祐健曰,然矣。上曰,卞季良,誰也?祐健曰,其時文任,後爲大提學矣。上曰,季良云,殿下此言,可書史策,垂法萬世,此亦盛德事矣。祐健曰,海靑是難得之珍禽,而曲軫其飽揚之際,尋捕村落,恐爲民害,特命悉放,愛恤之聖德,若是其摯矣。命下番讀之。承輝讀自大妃患瘧上下敎,至升配太祖,上曰,止之,文義陳之。承輝曰,執義沈道源,請置亂臣任君禮子孟孫於法。上曰,道源法吏也,徒知孟孫之有罪,不念愛父之孝心,遂不允。此章互見於羹墻錄化俗篇矣。上曰,然,此果出於羹墻錄矣。承輝曰,孟孫雖有孝心,律以國法,未可曰全然無罪,而聖祖之特許其孝,屈法而貸罪,寔出於化俗之意。昔唐之李懷光謀反,其子璀,密告於德宗曰,臣父必負陛下,臣知而不敢不告,及懷光敗死之後,璀亦自殺,史論多之。孟孫之處義,比諸李璀,豈不有歉乎?然而聖祖之微意,特寓哀矜惻怛之心於刑政之間,要使風俗敦厚,克盡其孝悌之道而已。夫三代之治,道之以德,齊之以禮,以化民,至於季世,不得不道之以政,齊之以刑,而刑政之中,亦帶得道德齊禮之意,然後可以化俗。伏願殿下,凡於刑政之間,克體聖祖之微意,俾盡化俗之術焉。上曰,此冊所載,多在於羹墻錄矣。祐健曰,羹墻錄,多出於國朝寶鑑,而如列聖誌狀及龍飛御天歌,亦載其中矣。承輝曰,李世瑾所撰聖朝羹墻錄,亦多抄出於國朝寶鑑,而彙輯纂成矣。上曰,然。李世瑾是何時人乎?承輝曰,肅廟時人,故所撰聖朝羹墻錄,未及載肅廟·英廟兩朝時事,是以正廟朝,增以兩朝謨訓,以成此書矣。上曰,李世瑾,何官乎?淳穆曰,奉朝賀矣。上曰,此章之斥異端,亦甚盛矣。祐健曰,蓋此卷中斥異之事,尤爲居多,而佛道無益於禍福之聖敎,此誠辭而闢之廓如也。苟令人,的知其佛事之無益於禍福,則夫豈有崇信釋敎之理哉?上曰,唯。此是世宗朝乎?承輝曰,然矣。上曰,慶會樓東別堂,覆以茅草,不用礎砌,儉德亦甚盛矣,與土階三等茅茨不剪,無以異矣。承輝曰,世宗大王,卽是我東方堯·舜,故此事亦與帝堯,自爾暗合矣。上曰,陵寢蓋石,分二用之之下敎所云,轉輸甚難,無益於死者,此一句,尤極盛矣。承輝曰,然矣。此是獻陵,而樂天亭,距獻陵不遠,故元肅未及至,而上王已詣石所,命石工剖破爲二矣。上曰,樂天亭在何處乎?承輝曰,亭在箭串橋近處云矣。上曰,此是爲上王後所御之處乎?承輝曰,地是城闉之外,頗有水石之勝,故天使,至以仙境讚美之矣。淳穆曰,樂天亭,卽其時臨幸游觀之所矣。上曰,太上與上王之義,各異歟?承輝曰,太字是益尊之義矣。上曰,仁德殿,是定宗朝殿號乎?承輝曰,以文勢推之,有曰仁德殿未封太上,則其爲定宗殿號,無疑矣。徽林曰,夕鑰將下,使注書門考可乎?上曰,注書出去門考,旣入可也。賤臣承命出考金虎門下鑰,還入就座訖。上命參贊官讀之。徽林讀自每歲抄遣人祈福,至廣記事。上曰,止之,文義陳之。徽林曰,下番儒臣,旣以刑政,仰陳文義,而此篇中聽獄之法,虛心淸問之聖敎,大哉王言也。猗我世宗大王盛德至善,世稱海東堯·舜,治法政謨,莫非盡善盡美,而尤所審愼者刑獄也。上文若曰,必三覆啓,以重人命,下篇又曰,毫釐之際,尤所當恤,蓋虛心淸問,卽呂刑淸問下民之心也,必三覆啓,卽唐宗三覆奏之意也,毫釐當恤,卽舜典欽恤之義也。夫刑政,王政之大者,苟非審愼,則使無辜者橫罹,有冤者莫伸,法隨以低仰,而民無措手足矣。是以明君哲辟,尤所審克者,此也。伏願殿下,體祖宗聽獄之法,念先王象刑之道,則刑措之治,復見今日,曷不休哉?上曰,以林富成事見之,憲府事,極爲非矣。徽林曰,凡獄事,雖使對置,猶不無或失其情,而此獄則不爲對置,直以獄成仰聞者,大違憲府覈實之政矣。上曰,不爲對置者,幾失刑政矣。上曰,禮曹請用易月之制乎?祐健曰,以歷代觀之,雖以漢文之懿主,而猶不免短喪之失,迄于麗朝,未能革謬,而洪惟我朝,禮制始正,儀文咸具矣。大抵三年喪之自天子達于庶人,卽情禮之所不可已者,而禮官之請用易月之制者,恐不當矣。上曰,果不善爲之說矣。祐健曰,然矣。上曰,唐宋亦無喪三年之君乎?承輝曰,取考綱目,服喪三年者,蓋絶無,而惟晉之孝武帝,拓跋魏之孝文帝二人而已。國初專尙五禮儀,故其時政府·春曹,似欲援用五禮儀,而有此啓請矣。命閣臣讀之。淳穆讀自敎曰民惟邦本,至警戒之語以進。上曰,止之,文義陳之。淳穆曰,世宗朝每日四夜求衣,平明受朝,次視事,次輪臺,次經筵,盛暑極寒,未嘗少懈。夫如是則學何由不進,政何由不理,燕逸之心,何由而入乎?此誠所以爲海東堯·舜聖益聖之美矣。稽于衆舍己從人,堯之所以爲堯也,好問而好察邇言,舜之所以爲舜也。自夫伊尹,恥其君不及堯·舜,孟子勸齊·梁非堯·舜不稱,上下數千載,好治之明君,輔治之良臣,率皆以堯·舜爲法,譬之猶生民日用菽粟水火,不可須臾離此道也。竊念我殿下,今當新春,法筵日開,又講祖訓,中外臣庶,莫不欣欣蹈忭矣。先正臣李珥有言曰,學問之術,布在謨訓,大要有三,曰窮理也,居敬也,力行也,如斯而已。窮理者,窮在己之理,視聽言動,各有其則,窮在物之理,草木鳥獸,各有攸宜,是也。居敬者,靜時不起雜念,湛然虛寂,動時臨事專一,不二不三,是也。力行者,在於克己,而治氣質之病,澄之必至於淸淨,正之必至於大公,乾乾自勖,日夕不懈,是也。由是三者,克臻高明,入人之化,有如時雨,則協氣嘉生,比屋可封,復見海東堯·舜之治矣,豈不盛哉?上曰,世宗朝好學,尤卓越矣。祐健曰,然矣。淳穆曰,世宗朝自在潛邸時,好學不倦,嘗有微恙,猶且讀書不輟,其聰明好學,天性然矣,豈不欽仰萬萬乎?上曰,綱目盡覽於三年之內乎?祐健曰,通鑑綱目,卷帙甚多,眞德秀猶謂之人主未易盡覽,而猗我世宗朝,念典終始,自疆不息,許多冊帙,訖工於三年之內,此專由於緝熙接續,不少間斷之致也。大抵讀書之法,苟能課程無闕,則工夫自然日滋,雖遇巨秩,易底了勘,若先萌支離之意,自語於心曰,如此許多冊子,將於何歲月,可以了當云爾,則勢將中道而廢,何以望其將就之道乎?承輝曰,列聖朝罔不勤政好學,而世宗朝聖德,尤爲盡善盡美,時稱海東堯·舜,故英陵因山時,壙中有祕記,刻云葬東方聖人矣。上曰,綱目,凡爲七十幾卷乎?承輝曰,冊葉有多寡,故卷帙有增減,或爲七十卷,亦或爲七十五卷矣。祐健曰,卷數每踰七十矣。上曰,卷多則難盡領會,外間讀書之士,幾年畢工乎?祐健曰,卷帙雖多,若誠以好之,勤以行之,則不數年,而亦可盡講矣。淳穆曰,外間讀書之士,若孜孜做工,則有不待經年,而能畢綱目全帙者,惟在工夫勤慢之如何矣。上曰,綱目中不入宋朝史乎?祐健曰,綱目是朱夫子所作,而朱子宋朝人,故所撰止於五季矣。淳穆曰,三編綱目,前篇自伏羲至周威烈王,正編自周至五季,後篇自宋至皇明矣。徽林曰,又有續綱目,而敍事疎略,大不如紫陽綱目矣。上曰,是發明三編綱目乎?承輝曰,然矣。朱夫子綱目,是爲正編矣。承輝曰,通鑑綱目初卷,有思政殿訓義五字,則此是世宗朝所刊行者矣。淳穆曰,臣嘗聞綱目訓義,世宗朝所刊行,而綱字則世祖朝,爲首陽大君時御筆矣。上曰,綱字,果是世祖朝爲首陽大君時御筆云,而予亦未見其仔細文蹟矣。上曰,歐·蘇手簡,是何書乎?祐健曰,歐陽修,蘇軾輩筆札,如尺牘之類矣。上曰,札翰乎?祐健曰,然矣。上曰,微恙中讀書,恐有所妨,而盡取書帙乎?祐健曰,然矣。上曰,亹字之義,何如乎?淳穆曰,詩云亹亹文王,則亹是勉强之義矣。上曰,太宗,文皇帝之喪,不服三日,而至二十七日,事大之誠,又極盡矣。祐健曰,旣有皇帝遺詔,則服喪三日,不爲違禮,而特行二十七日之制,事大之聖德,果逈出尋常萬萬矣。上曰,豳風稼穡之法,與朝鮮不同乎?淳穆曰,豳則在西,我國在東,非但寒暖之異候,土性之殊宜,農作之法,又有古今之殊,故有此逐月作圖之敎矣。承輝曰,以七月篇所稱一之日二之日,而參較於我國之月令,其節候之寒暑早晩,顯有差舛,則耕作之方,難同一揆,而詩傳初卷,亦有七月篇之逐月作圖矣。上曰,豳風·無逸之作圖,是知艱之義歟?祐健曰,然矣。上曰,無逸,誰所作也?周公戒成王之書乎?祐健曰,然矣。其書曰,先知稼穡之艱難乃逸,元聖恐沖王之難知民事,而作此以陳戒矣。上曰,此語亦在羹墻錄矣。淳穆曰,然矣。上曰,以此章勸之,高麗之稱朕稱年號,予未詳其曾見於何樣冊子也。祐健曰,李穡·李仁復等,始著麗史,而鄭道傳,以元王以下事多僭踰,改宗爲王,改朕爲予,改詔爲敎,而本事反多沒實,是非出於愛惡善惡,謬於舊史,故至是命柳觀·尹淮,悉從舊史而改爲之矣。上曰,韻冊板,何以爲之乎?淳穆曰,間値歲時,今纔始役,而臣以此事,有所稟定者矣。板本太小,故間刻不深,字劃未妥,榻出一本,濃墨頗多,有若刓刻者然,而且匠手之言,以此板本,刻出八九十板,手巧精力,恐無以如一云矣。上曰,冊板,至於八九十板乎?淳穆曰,然矣。閣中諸臣僚亦曰,以此板本,雖至於竣刻,榻未幾本,易致刓缺,若稍大其板本,則其在久遠之計,似合方便云矣。雖然,仍前板本而始之乎?抑稍加長廣,可乎?上曰,然則以前板,更榻一本入之,可也。上掩卷。上曰,明日召對,依例爲之,可也。徽林曰,已有成命矣。上曰,冊子以國朝寶鑑爲之,詣閤以萬八門爲之,可也。仍命退,諸臣以次退出。
上在昌德宮。停常參·經筵。
金大根啓曰,明日召對,取稟。傳曰,爲之。
李宗秉啓曰,合辭許久闕啓,事甚未安。除在外·陳疏外,未肅拜·呈告人員,竝卽牌招,何如?傳曰,允。
以濟州防禦使權溭狀啓,進上柑橘,俱不得如例封進,惶恐待罪事,傳于李宗秉曰,勿待罪事,回諭。
傳于南秉哲曰,召對入侍。
李宗秉啓曰,大司憲未差,執義兪鎭五,掌令金在瓘·白宗杰,持平金觀燮牌不進,具相殷在外,監察茶時之意,敢啓。傳曰,知道。
以執義兪鎭五,掌令金在瓘·白宗杰,持平金觀燮,司諫趙完植牌不進罷職傳旨,傳于李宗秉曰,只推。
趙徽林啓曰,吏曹參判李敦榮,參議趙在慶牌不進推考傳旨及罷職傳旨,今方捧入,而開政命下之後,如是違牌,事甚未安。判書受由,參判更爲牌招,何如?傳曰,允。參議只推,一體牌招。
李宗秉,以兵曹言啓曰,再明日動駕時,本曹堂上守宮及侍衛,當爲備員,而參判李圭祊,參議朴宗休,俱有身病,不得進參,參判·參議,令政院稟旨變通,令該曹,以在京無故人口傳差出,待下批牌招,以爲進參之地,何如?傳曰,竝許遞,今日政差出。
有政。吏批,判書金興根受由在外,參判李敦榮進,參議趙在慶牌招不進,左承旨金大根進。啓曰,判書金興根受由在外,參議趙在慶牌招不進,小臣獨政未安,何以爲之?敢稟。傳曰,仍爲之。以閔致成爲大司憲,徐箕淳爲知敦寧,李毅遠爲兵曹參判,洪鍾英爲兵曹參議,朴岐壽爲判義禁,崔斗錫爲典籍,李種龍爲典設別提。故府使柳曮贈兵參訓都例兼,故及第柳宅喆贈左承旨,以上忠淸兵使柳昌根兩代。
兵批,行判書趙秉鉉病,參判李毅遠,參議洪鍾英竝未肅拜,參知韓文爀入直進,右副承旨李宗秉進。以金沂行爲明月萬戶。上護軍李光正,護軍李羲肇·李圭祊,副護軍朴宗休,以上竝單付。
李宗秉啓曰,開坐事,命下矣。新除授判義禁朴岐壽,卽爲牌招,何如?傳曰,允。
李宗秉,以訓鍊都監言啓曰,謹依下敎,前武藝別監李完根·權得成,回示嚴棍二十度後,嚴刑三次,遠惡島限己身爲奴次,出付秋曹,崔德恒等七十一名,嚴棍三十度後,充定於各哨色苦役火兵之意,敢啓。傳曰,知道。
又以禁衛營言啓曰,謹依下敎,前武藝別監金寬豐等三十四人,各嚴棍三十度後,充定於最苦役各哨色火兵之意,敢啓。傳曰,知道。
又以御營廳言啓曰,謹依下敎,前武藝別監金時中等三十四人,各嚴棍三十度,役充定於最苦役各哨色火兵之意,敢啓。傳曰,知道。
又以刑曹言啓曰,備邊司啓辭內,以兵曹·訓鍊都監·禁衛營·御營廳草記,前武藝別監李完根·權得成·崔致璧·崔仁哲·金弘建·吳應寬等更査次,上項頭目等,各嚴棍二十度盤問,則俱云當初作挐,不謀而同,終不直告,無異前招。其他各色頭目,嚴棍更査,與李完根輩,一般抵賴,但金汀淳,挺身突入,危言亂辭,多有疑端,而棍覈之際,一直呑吐事,批旨內,武監事事,去益痛惡,其首其從,終未査得,徒長其惡,反損事面,卽令廟堂稟處事,命下矣。此輩所犯,卽前古所無之一大變怪也。腸肚之互結,而黨惡相濟,肘腋之至近,而亂萌已著,蓋其合衆起挐,一廳同犯,則罪無輕重之可論,法當盡殺之無赦,而窮覈首從之命,出於殲厥罔治之聖意,則苟有一分國綱,敢不卽地輸款,而嚴覈至再,頑招如一,毫無畏憚,全事猂拒,其凶狡悖慝之習,去益不勝痛惋。第以査實草記觀之,李完根·權得成,乃其頭目也,渠不爲倡,變何從生?而所犯旣同,則其倡可知,首犯之目,舍渠爲誰?崔致璧·崔仁哲·金弘建·吳應寬·金汀淳,則草記所論,雖無彼此之殊,亦與首犯有異云,則其視李·權兩漢,不能無間。李源豐渠輩所謂含憾嫌疑,雖未可知,積事釁憤,激變至此,罪實合於萬戮,而特其所犯各異,亦不無分數。上項李完根·權得成,出付該營,使之梟首警衆,崔致璧·崔仁哲·金弘建·吳應寬·金汀淳·李源豐等,竝移送秋曹,間拷限嚴刑三次後,遠惡島限己身爲奴,其餘諸漢,竝出付三營門,嚴棍放送,何如?傳曰,今番武監事,大是無前之變怪,首倡之施以一律,斷不可已,而予所屢回思諒者存焉。所謂頭目兩漢,旣與統長有異,又無造謀之跡,則斷以首惡之律,有所難愼,特貸一律。李完根·權得成,出付軍門,回示嚴棍後,移送秋曹,嚴刑三次,遠惡島限己身爲奴,崔致璧等五漢及李源豐,竝依草記施行,其餘諸漢,分送三營,嚴棍三十度後,仍充苦役軍,可也事,命下,而罪人李完根·權得成,自訓局,回示嚴棍後,移送臣曹矣。與崔致璧·崔元哲·金弘建·吳應寬·金汀淳·李源豐等,各嚴刑一次後,完根全羅道康津縣薪智島,得成靈光郡荏子島,致璧康津縣古今島,仁哲興陽縣呂島,弘建鹿島,應寬扶安縣蝟島,汀淳珍島郡金甲島,源豐羅州牧智島,竝限己身爲奴,定配所,而待拷訊限滿,加刑準三次,卽爲押送之意,敢啓。傳曰,知道。
丙午正月十八日午時,上御迎春軒。召對入侍時,參贊官南秉哲,檢校直閣尹定鉉,侍讀官洪祐健,檢討官朴承輝,假注書徐堂輔,記事官李承圭·金炳雲,各持國朝寶鑑第三卷,以次進伏訖。上開卷,命上番讀之。祐健讀自七年傳旨,至三覆之法。上曰,止之,文義陳之。祐健曰,此章尹淮,對以經學爲本,不可專治史學,經固爲學之本,而鑑治亂考得失者,史爲尤要,故學者,必劬經而培其根,翼史而弘其識,經與史,如車輪鳥翼之不可偏廢,況帝王之學,與韋布有異,不必尋摘字句,辨析訓詁,蓋欲其監法警戒,以爲治道之助也。二帝·三王治天下之大本要道,固已布在群經,而秦·漢以來,一治一亂之跡,非讀史,無得以知之,此所以史學之有裨於治敎,其功不下於經者也,是故法講以經,召對以史,經而明修己治人之方,史而備援古鏡今之資,表裏相須,體用俱該,夫然後可以盡爲學之大方矣。今殿下頻開講筵,從容討論,日進國朝寶鑑及紫陽綱目,遞相爲課,一以監列朝之謨訓,一以究歷代之興替,猗歟盛矣。臣方欽仰攢祝之不暇,而第念召對雖勤,法講久停,經史相資之益,夫豈容闕其一哉?顧今春晷漸舒,廈氈說經,此正其時,伏願日御法講,以立其本,間之以召對,以達其支,交修竝進,克臻乎緝熙光明之域焉。上曰,上林園花卉鵓鴿,竝無所好,甚盛德矣。祐健曰,誠然矣。上曰,鵓鴿,何物乎?祐健曰,鳩之家畜者,名鵓鴿矣。上曰,其時甘露降乎?靈芝亦出矣。祐健曰,然矣。不喜符瑞,尤可驗聖德之卓越百王,至若曰非當應而應之,則古人有以變論之者,此敎極爲明正,實非凡見之所可及也。上曰,漢宣帝綜核名實,猶爲漢之中主,何謂基禍乎?祐健曰,專尙刑名,苛察太過,故謂之基禍矣。上曰,首章有刑曹傳旨,此又下敎甚盛矣。祐健曰,世宗朝好生之仁,與天同大,惻怛之敎,屢形絲綸,此篇所載,可按而知。夫刑法,固不可廢,而欽恤之意,必要竝行於其間,故如此篇所云療治疾病,官給衣糧者,尤可仰大聖人不忍人之盛德矣。上命下番讀之。承輝讀自上講大學衍義,至不計時候番上。上曰,止之,文義陳之。承輝曰,時修勤政殿,許稠啓請務從儉約。上曰,丹艧用金,予亦以爲太侈,卽命勿用。蓋儉德,卽我祖宗朝家法,而至我世宗朝,以海東堯·舜之德之功,卓越千古,則節儉,亦是聖德中一事。竊觀前古致治之主,無不以節儉爲先,三代以前,尙矣無論,至於漢文帝之身衣弋綈,唐文宗之御衣三澣,皆從節儉中出來。文帝固是賢君,文宗不過爲中主,而猶以儉德見稱,然所稱儉德,只著於衣服之間,至若宮室飮食器用之尙儉,槪未聞焉。惟唐堯之土階茅茨,虞舜之漆器受諫,大禹之卑宮菲飮,斯可見儉德之無乎不在,然則帝王之儉德,不獨以惡衣服而爲貴也,明矣。今我殿下,躬行節儉,御服不用紬錦之屬,一國臣民之所共欽頌者也。更伏願持守此心,凡係宮室飮食器用之間,一從儉約焉,則是乃祖宗朝之家法也,堯·舜·禹之聖德也,曷不休哉?上曰,丹艧云何?承輝曰,此文字出於尙書矣。上曰,用金,何謂也?承輝曰,丹艧是丹靑之謂,而以泥金之屬,加以設色者矣。上曰,此上卷,有曰不用礎階,覆以茅草之文矣。祐健曰,此在昨日所講矣。上曰,此云務從儉約矣。承輝曰,別堂故不用礎砌,覆以茅草,而至於勤政殿,卽法殿也,不得不用丹艧,而亦勿侈美矣。上曰,其時白雉見矣。承輝曰,昔在周時,亦有此瑞,蓋是協氣之攸致矣。上曰,周公時越裳氏乎?承輝曰,然矣。交趾南,重三譯而至,周公薦之宗廟矣。上曰,此靈臺篇事,亦在羹墻錄,而斯敎大哉。定鉉曰,果在羹墻錄矣。上曰,此時有宗學敎宗室矣,宗學,今亦有之乎?祐健曰,已減省矣。上曰,何時減省乎?必載文獻備考矣。祐健曰,未能詳知,而考諸文獻備考,則可詳沿革矣。上命參贊官讀之。秉哲讀自御經筵論古,至百姓之均慶。上曰,止之,文義陳之。秉哲曰,是時雅樂始定,而秬黍出於海州,磬石出於南陽,此是天人應時之事也。然聖人曰,樂云樂云鍾鼓云乎,則樂之大義,不止在於聲音節奏,而大呂黃鍾,只爲樂之外具而已,故治化郅隆,然後八音克諧,舜之樂,能百獸率舞者,卽神人以和之效,而孟子之言,與民樂樂,亦謂是矣。今八方之民,可謂勞止,而自古人臣,以民憂仰達者,莫不曰凜凜若不保朝夕,未有甚於今日,而幸賴祖宗朝深仁厚澤,至于今無事,而其言便爲告君之例辭,然而臣待罪海邑,目見民生之困瘁,雖無水旱盜賊之患,常有顚連仳離之歎,則民憂孔棘,實莫甚於今日也。近日召對,以綱目及國朝寶鑑,輪回進講,比於制樂,則文字句讀爲外具,而治法政謨爲大義矣。伏願殿下,鑑戒古今治亂,繼述列聖謨訓,念玆在玆,必於保民安民,則其嵬勳大效,奚止於聞王鍾鼓管籥之音,欣欣有喜色而已哉?伏願殿下,於此等處,懋哉懋哉。上曰,制禮作樂,聖人以後爲之,我東制作,創於世宗朝時乎?祐健曰,古人云,積德百年而後,禮樂可興,故聖主在上,生民安樂,然後可以興禮樂,我世宗朝,東方之堯·舜也,故我朝制禮作樂,乃在此時矣。上曰,秬黍磬石,皆應時生矣。祐健曰,聖人作樂瑞應,固非偶然矣。上曰,文昭殿始創於世宗朝時乎?祐健曰,太祖·太宗,原廟各異,今始改建此殿,竝祀列聖矣。上曰,果止於五室乎?祐健曰,壬辰以前,殿未嘗廢,伏想累朝竝享矣。上曰,文昭殿祭禮,象常時乎?定鉉曰,然矣,朝夕有饗薦之禮矣。上曰,文昭殿在景福宮矣。祐健曰,今猶有舊基矣。上曰,有碑而奉御筆矣。上命閣臣讀之。定鉉讀自婆豬江野人,至老老之仁。上曰,止之,文義陳之。定鉉曰,國朝寶鑑,如二典·三謨,一言一事,罔非至德要道,今日所講,如敎朴堧作樂,卽舜之命夔典樂也,命撰三綱行實,卽舜之使契敷五敎也,屢下欽恤之敎,卽舜之命皐陶作士也,征婆豬江野人,卽舜之命禹征苗也,我世宗之爲東方堯·舜,此可仰認也。資治通鑑訓義,親加讎正,或至夜分,謂尹淮曰,近日看得此書,頗覺讀書有益,聰明日增,眠睡頓減也。世宗之好學如此,所以治化如堯·舜也,殿下好學,如世宗,則聖德當遹追世宗矣,伏願懋哉懋哉。上曰,觀於此事,果仰認好學矣。定鉉曰,典學之盛,卓越千古矣。祐健曰,讎正之役,多費神用,夜分不寐,尤易勞倦,而世宗孜孜好學,樂此不疲,故斯致聰明日增,眠睡頓減,此便是成德地位矣。上曰,資治通鑑注,卽思政殿訓義乎?定鉉曰,然矣,集賢殿儒臣所撰也。上曰,此是酒戒矣。定鉉曰,酒之爲禍如是,而世宗戒酒之敎,歷擧古來君臣以酒敗者,此可認聖學,貫通歷代史籍也。上曰,然矣。上曰,三綱行實事,亦載於羹墻錄乎?祐健曰,羹墻錄,是節錄於寶鑑者,故羹墻錄稍略,而寶鑑則詳備矣。祐健曰,此時三綱行實之始頒也,諺文未及作,故特慮民庶之不識文字,飭令訓示,及正宗朝時,合三綱及二倫行實,合成五倫行實,圖像詩贊,悉依三綱之舊,而增以諺文·翻書一通,俾愚夫愚婦,曉然皆知矣。上曰,諺文始於世宗朝時乎?祐健曰,然矣。訓民正音之頒,在此下矣。上曰,五倫行實,誰所作乎?祐健曰,正廟御定者矣。上曰,二倫,何謂也?祐健曰,兄弟也,朋友也,朋友條附以師生矣。上曰,三綱行實板本,甚刓矣。祐健曰,歲久故板刓矣。上曰,三綱行實板,甚大矣。祐健曰,然矣。定鉉曰,士庶人年九十加資,始於此時矣。上曰,今亦歲首爲之矣。祐健曰,朝官則年八十,士庶人則年九十,竝蒙加資之典矣。定鉉曰,唐之貞觀政要,宋之三朝寶訓,皇明之祖訓,或記一朝,或記數朝,未有如國朝寶鑑之列聖朝治法政謨,編年撰次者也。列聖之德,高出百王,而此書亦卓越千古之制作也。上曰,寶鑑,當初始於何時乎?祐健曰,世祖朝命纂太祖·太宗·世宗·文宗四朝寶鑑,其後有宣祖·肅宗兩朝寶鑑,而正廟朝,始命竝纂列朝寶鑑與六朝寶鑑,合爲一書矣。定鉉曰,宣祖寶鑑,卽故大提學李植所撰,肅宗寶鑑,卽故大提學尹淳所撰矣。上曰,李植別號云何,是澤堂乎?祐健曰,然矣。上曰,寶鑑多抄出於實錄乎?祐健曰,然矣。上曰,寶鑑,何不書綱乎?承輝曰,綱目書綱,自是史筆之體段,至於寶鑑,惟載列朝謨訓,故自異史體矣。上曰,此是通鑑體乎?非綱目體矣。祐健曰,編年紀事,與通鑑同,而綱目則竝記得失,故立綱之際,書法寓焉。寶鑑則專記列聖朝嘉謨懿行,故與綱目體異矣。上曰,寶鑑,列聖朝皆進講乎?承輝曰,純宗朝,常以寶鑑進講矣。祐健曰,純宗朝屢回輪始矣。上掩卷,仍命退,諸臣以次退出。
上在昌德宮。停常參·經筵。
李宗秉啓曰,合辭許久闕啓,事甚未安。除在外·陳疏外,未肅拜·呈告人員,竝卽牌招,何如?傳曰,允。
金大根啓曰,明日大駕詣永禧殿,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
李宗秉啓曰,判義禁朴岐壽牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
傳于李宗秉曰,召對入侍。
傳于李宗秉曰,明日出宮內門路,以協陽門爲之。
以忠淸監司趙雲澈狀啓,應資老人姓字,誤書啓聞,惶恐待罪事,傳于趙徽林曰,勿待罪事,回諭。
李宗秉啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀燮牌不進,監察茶時之意,敢啓。傳曰,知道。
以執義兪鎭五,掌令金在瓘·白宗杰,持平金觀燮,司諫趙完植牌不進罷職傳旨,傳于李宗秉曰,只推。
以吏曹參議趙在慶牌不進罷職傳旨,傳于李宗秉曰,只推。
金大根,以奎章閣言啓曰,守宮檢校直閣李嘉愚,待開門牌招,何如?傳曰,允。
李宗秉,以兵曹言啓曰,明日動駕時,本曹堂上守宮及侍衛,當爲備員,而新除授參判李毅遠有實病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以吳取善爲兵曹參判。
李宗秉,以兵曹言啓曰,今正月二十日文臣朔試射日次,而動駕相値,不得爲之之意,敢啓。傳曰,知道。
又以刑曹言啓曰,卽接典獄署牒報,則本曹囚禁人李寅模,乘夜越獄,仍爲逃躱,四處跟尋,終不捉得云。毋論罪囚之輕重,有此逃逸,可驗獄官之不先操束,當該入直參奉李復秀,令該府拿問處之,何如?傳曰,允。
義禁府啓目帖連,向前李昌廷,李鉐等亦,職掌旣在於省記與摘奸,則禁直擅闕,不能覺察,難免溺職之罪,竝只以此照律,何如?判付啓依允。又啓目粘連,向前李得潞亦,禁直何等嚴重,而不待交替,徑先出去,事甚駭然,烏得免輒離處所之律乎?以此照律,何如?判付啓依允。又啓目粘連,向前洪獻謨亦,軍錢則雖有如干所捧,還逋則未免全數未捧,揆以糴法,焉逭當律?以此照律,何如?判付啓依允。
領敦寧趙萬永箚曰,伏以臣一病支離,淹延三載,常在不生不滅之中,兩眸俱昏,不能辨咫尺之物,左脚全痿,不能運轉側之地,特一未冷之屍耳。又自昨冬毒慼以後,肝肺摧裂,心神慌亂,自分其朝暮入地,夫何係戀,而第臣有所帶冏寺·武庫·梨園三提擧,俱是緊務,各有簿書,不可以閒漫看也。臣旣目視手判之已廢,則事當仰陳實狀,以祈恩諒,而前以陳腐,或冀萬一之幸,趑趄未果,仍値喪威震剝,不遑言私,今焉葬虞粗畢,敢控情悃。伏願聖明,察臣病實之行不得而任不堪者,特賜鐫改,俾臣垂歿之日,得以粗安私分,千萬幸甚。取進止。答曰,省箚具悉卿懇。愼節奉慮,此與要任有異,卿其安心勿辭。仍傳于趙徽林曰,此批答,遣史官傳諭。
丙午正月十九日未時,上御迎春軒。召對入侍時,參贊官李宗秉,檢校直閣尹定鉉,侍讀官徐相敎,檢討官朴承輝,假注書李敎寅,記事官洪祐命·金炳雲,各持國朝寶鑑第三卷,以次進伏訖。上開卷,命上番讀之。相敎讀自十八年敎曰,至賜衣一襲。上曰,止之,文義陳之。相敎曰,璽書諭會寧節制使若曰,非徒威武之爲尙,必修文德以爲本,凡爲將者,每患尙武而少文,主威而寡恩也。若專以威武用之,則是以力服人,易散而難附,苟以恩信施之,則是以德服人,易得而難失,故自古將帥之臣,必貴乎文德,吉甫之文·武爲憲,詩人美之,卻穀之敦詩說禮,春秋稱之,非但爲將之道爲然,在人君馭下之政,亦不外是。虞舜舞羽,而三苗來格,武王止戈,而四夷咸賓,此皆聖王,以偃武修文之治,致柔遠能邇之效也。伏願殿下,雖於此等處,亦加澄省焉。上曰,金宗瑞所啓,卽上疏之類乎?相敎曰,便是密啓矣。上曰,此啓文甚夥多矣。上曰,璽書,何謂也?相敎曰,如密旨下書矣。上曰,然則如敎書之押印乎?相敎曰,係是密諭,則似異於敎旨之安寶矣。承輝曰,璽書著自漢書,蓋天子有六璽,或用於官職除拜,或用於詔勅書下,如我朝安寶之各殊其制矣。上曰,孔州·龍城,是北道地名乎?相敎曰,孔州卽慶興,而龍城,在鏡城·富寧之間矣。上曰,此時北道,尙未快定地界乎?承輝曰,然矣。金宗瑞始爲開拓六鎭,平定北關矣。上曰,北道之爲朝鮮地,果自金宗瑞始乎?相敎曰,自麗朝時,野人多據北道,每患侵撓,而麗之睿宗時,侍中尹瓘,始開拓六鎭,利原地,至今有侍中臺。且恭愍時,我太祖大王,多建功於納哈之戰,野人部落仍遠遁,洪原咸關嶺,有太祖韃靼洞勝戰紀績碑矣。上曰,侍中臺在利原乎?相敎曰,然矣。尹瓘雖開拓北邊,而野人種落,終未盡逐,尙多寇掠矣。及金宗瑞之爲北道都節制使也,相其地勢,可以據險者築城焉,可以奠居者作邑焉,可以屯田者起墾焉。招集軍民,設置鎭堡,經始之際,時議紛紜,不無沮毁,而世宗專任責成,竟使經年就役,永賴成功,故世宗朝嘗有敎云,雖有宗瑞,若非寡人,無以主此事,雖有寡人,若無宗瑞,無以辦此事,猗歟盛矣。任賢勿貳之聖德,尤不勝欽仰萬萬矣。上曰,此在羹墻錄乎?相敎曰,然矣。上曰,金宗瑞是都節制乎?承輝曰,然矣。上曰,太祖大王,嘗居北道乎?承輝曰,慶源·慶興,是興王之地,則肇基王迹,實在北方,而太祖大王,嘗居咸興矣。上曰,麥穗四岐,何謂也?相敎曰,麥固一本一穗,而此則一本四穗矣。上曰,四岐也,故爲祥乎?相敎曰,昔張堪爲漁陽太守,有兩岐之麥,百姓歌曰,桑無附枝,麥秀兩岐,兩岐猶爲占豐之希瑞,況四岐乎?此道臣金孟誠之所以奉箋獻賀者也。上曰,不受其賀矣。相敎曰,不受獻賀,眞盛德事矣。上曰,又遍諭諸道勿賀,甚盛德矣。相敎曰,果如聖敎矣。命下番讀之。承輝讀自二十年上嘗命制諸儀象,至庶副予仁恤元元之意。上曰,止之,文義陳之。承輝曰,王者之政,以安民爲本,夫安民二字,始著於皐陶謨,而大學治平之極功也。大學治平章,專以用人理財爲說,此卽安民之本也。惟我世宗大王,以堯·舜之聖,致隆盛之治,八域昇平,何嘗有一民之不安?而然猶聖心,不自足焉,屢形於絲綸,常以民不聊生爲憂,至敎以賦役之際,一斗之賦,多至於數石,一日之役,延至於數旬,此尤其無幽不燭無微不察之至也。在我後嗣王,惟當以祖宗之心爲心,恪守成憲,關石和匀,遵而勿失,無所變更,則治自成而民自安矣。顧今邦內,雖曰乂安,凡係非法之斂,不急之役,難保必無。伏願殿下,常存不自足之心,克遵祖宗之法,以盡安民之術焉。上曰,世宗御經筵曰,予於經史,靡不周覽,而今且不輟者,只爲披閱之間所得頗多耳,讀書豈不有益?此誠勤學之盛矣。承輝曰,世宗好學,蓋天性然也,豈不卓越千古乎?上曰,果天性然矣。承輝曰,雖以傳敎觀之,聖學該洽,凡文字出處,莫不周知,如昨日所講酒敎中屢條引用,雖外間博洽之士,有難悉通,伏想聖工,無書不覽,故其發爲文章如此矣。上曰,於書必無不下覽矣。相敎曰,經傳子史,靡遺聖覽,而又開集賢殿,極選一代文學之士,故文治之彬郁,於斯爲盛矣。上曰,文治果燦然矣。上曰,治平之本,莫如安民,此傳敎亦盛矣。承輝曰,治國莫先於安民,故書曰,安民則惠矣。相敎曰,安民之要,則實在於輕徭薄賦,蓋賦斂薄而後,民食裕,民食裕而後,國家安,苟或重其役厚其斂,使民不免於飢困,然而治平者未之有也。故傳云,與其有聚斂之臣,寧有盜臣,此可見古人之深惡聚斂之弊者也。上曰,謂甚於盜之意乎?承輝曰,以文勢言之,其曰與有,又曰寧有,則此卽甚於盜之謂矣。上曰,果反不如盜矣。定鉉曰,有損於上,則惠必究下,故易卦,以損上益下爲益,有損於下,則害反歸上,故以損下益上爲損。夫公稅重則損下,雖若利於上,而適足以自損也,公稅輕則益下,縱似害於上,而反所以自益也,卽此損益二卦,可辦其利害之分矣。上曰,唯。損上反有益焉,輕徭薄賦固善矣。相敎曰,自古財聚於上則民散於下,故古人所云,百姓足,君誰與不足,百姓不足,君誰與足者,是也。上曰,然矣,財聚則必有害矣,豈不反損乎?命參贊官讀之。宗秉讀自敎曰國俗嚴,至共享熙皞之樂。上曰,止之,文義陳之。宗秉曰,聖敎有曰,國以民爲本,民以食爲天,與上段王者之政以安民爲本之意,相爲表裏,何者?國之本在民,民之天在食,食不足則民不得安矣,民不安則國不得安矣。書云民惟邦本,本固邦寧者,正謂此也。是以吾民之解慍阜財,登諸舜殿之歌,黎民之不飢不寒,著於鄒書之訓,其所解慍阜財之方,不飢不寒之要,惟在於安民二字,而安民之道,亦惟在於使民足食而已矣。然而民不能自安,在上者有以安之而後,民乃安矣,而近民之官,莫守令若,爲守令者,如或賦斂不以其道,徭役不以其時,則將何以民食足而邦國寧乎?當時聖念,克軫民生之疾苦,先務守令之愼簡,其在今日繼述之道,可不以擇守令固邦本,爲急務也哉?伏願澄省焉。上曰,窳字,何義乎?承輝曰,此卽器不苦窳之窳字,在史略,蓋是缺弱之狀也。定鉉曰,惰窳之窳,其義爲弱矣。上曰,此下敎,卽勸農乎?相敎曰,卽如勸農綸音矣。上曰,與綸音無異矣。上曰,農事直說,世宗朝所御製冊子乎?承輝曰,然矣。上曰,其冊在何處乎?定鉉曰,退考目錄,則庶可詳知,而內閣若無有,則外間亦似無之矣。上曰,似應有之矣。承輝曰,係是壬辰以前書籍,不無放失之慮,然或有之而臣未及見矣。上曰,此時後苑,又種禾矣。相敎曰,後苑種禾,乃所以先知稼穡之艱也,懋本之聖意,曷不休哉?上曰,此時時御所,卽景福宮,則必是景福宮後苑矣。相敎曰,然矣。上曰,今之後苑觀稼,亦其意也,後苑之種禾,自此時始乎?相敎曰,然矣。此後上林觀稼,便成已例,以今觀之,雖若尋常,而在始創時,則恤農之聖念,尤切欽仰矣。上曰,始創時事,果甚盛矣。命閣臣讀之。定鉉讀自時風水者,至竟不用術者言。上曰,止之,文義陳之。定鉉曰,世宗朝時,術士請塞宮城北路,城內造假山,以補地脈,集賢殿修撰李賢老,亦以風水之說,請於都內川渠,禁投穢物,以淸明堂之水,校理魚孝瞻,上書斥之,其疏句句明白,節節正直,定是不易之格論,而亦可謂辭而闢之廓如也。疏入,聖祖嘉納而隆褒之,猗歟盛矣。言官直截之風,聖主虛受之量,卓越千古,今若徠諫容直,翕受敷施,繼述我世宗之盛德,則直言敢諫,亦豈無其人哉?伏願於此加勉焉。上曰,魚孝瞻上疏,甚善矣。定鉉曰,觀於此疏,可知其凡於地理書,無所不看,而見理分明,言論正直,儘名疏矣。上曰,何可禁投穢物乎?行不得之事矣。定鉉曰,李齊老之言,非惟勢不得行,亦是必無之理矣。上曰,近妄發矣。上曰,魚孝瞻,名臣也文章矣。相敎曰,其言切當,其文亦美矣。承輝曰,此疏非但言論之正直,其文章亦甚典雅,自上至有感動之敎,感動者,心誠好之之故也。上曰,其言甚好,要使人不惑,果可感動矣。定鉉曰,世宗,聖君也,故有是臣,君明臣直,於此可見矣。上曰,唯。定鉉曰,此時上之傳敎,皆援證古書,下之上疏亦然,其典學右文,可以推知矣。上曰,下敎皆引證,上疏亦果引證矣。上曰,上篇亦云,有過一年不葬者矣。相敎曰,惑於術數之拘忌,年月日時不合,則或經年不葬矣。定鉉曰,聞今中國,有數十年不葬者,蓋惑之甚也。惟我國家,治法休明,太宗朝撰葬日通要,以闢邪說,式至今五百年遵守,而至正宗朝,繼纂叶吉通義,大聖人化民成俗之德,若是其至矣。相敎曰,以溫公葬說·程子葬論·朱子山論見之,則先賢亦非謂必無地理之美惡也,直不附以吉凶禍福之理,而嚴斥其術數之誕妄誣惑矣。上曰,太宗朝下敎云,葬日太歲,壓予本命,而用之無妨矣。承輝曰,此卽元敬王后獻陵因山時事矣。相敎曰,此亦在羹墻錄矣。上曰,然矣。上掩卷,仍命退,諸臣以次退出。
上在昌德宮。停常參·經筵。
大駕詣永禧殿,入齋室後,藥房·內閣·政院·玉堂口傳問安。答曰,知道。大王大妃殿·王大妃殿,遣承旨問安。答曰,知道。展謁還入齋室後,藥房·內閣·政院·玉堂口傳問安。答曰,知道。
仍詣徽定殿,入幕次後,藥房·內閣·政院·玉堂口傳問安。答曰,知道。行禮還入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
藥房提調趙鶴年,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,明日召對,取稟。傳曰,爲之。
李景在啓曰,司僕寺內乘來言,捲簾·毛帳,取稟。傳曰,捲三面,毛帳。又啓曰,備邊司郞廳來言,今日賓廳日次,而動駕相値,不得來會云矣。敢啓,傳曰,知道。
趙徽林啓曰,知敦寧徐箕淳,除拜後過三日,不爲出肅,依定式,推考警責,仍卽牌招察任,何如?傳曰,允。
傳于李景在曰,侍衛軍兵毛具,從便爲之。
李宗秉啓曰,臣以大王大妃殿·王大妃殿問安進去,下直之意,敢啓。傳曰,知道。
又啓曰,卽者義禁府都事來言,今日動駕時,駕側鳴錚罪人金邦輝等三人,竝移送秋曹云矣,敢啓。傳曰,知道。
金大根,以奎章閣言啓曰,大駕今已還宮,守宮檢校直閣李嘉愚,依定式減下,何如?傳曰,允。
義禁府照目粘連,沔川前郡守洪獻謨矣本府議啓內,軍錢則雖有如干所捧,還逋則未免全數未捧,揆以糴法,焉逭當律?以此照律罪,新定式十分不足律,杖一百收贖,告身盡行追奪,徒三年定配,私罪。奉敎依允爲旀,功議各減一等爲良如敎。又照目粘連,兵曹佐郞李昌廷,都摠府都事李鉐等矣本府議啓內,職掌旣在於省記與摘奸,則禁直擅闕,不能覺察,難免溺職之罪。竝只以此照律,罪各笞四十收贖,付過還職,竝只私罪。奉敎依允爲旀,李鉐段,功減一等爲良如敎。又照目粘連,忠壯衛將李得潞矣本府議啓內,禁直何等嚴重,而不待交替,徑先出去,事甚駭然,烏得免輒離處所之律乎?以此照律,罪笞五十收贖,解見任別敍,私罪。奉敎依允爲旀,功減一等爲良如敎。
李宗秉,以義禁府言啓曰,時囚罪人洪獻謨,杖一百徒三年照律公事,判付內,依允。功議各減一等事,命下矣。洪獻謨,功議各減一等,杖八十收贖,告身盡行追奪,忠淸道淸風府黃江驛,徒二年定配,而以議啓內辭意,具罪目,依例發遣府羅將,押送配所,何如?傳曰,允。
丙午正月二十日巽時,大駕詣永禧殿展謁,徽定殿行禮擧動入侍時,行都承旨李景在,左承旨金大根,右承旨趙徽林,左副承旨趙龜夏,右副承旨李宗秉,同副承旨南秉哲,假注書李敎寅·徐堂輔,記事官洪祐命·金炳雲,直提學金輔根,檢校直閣鄭㝡朝·尹定鉉,檢校待敎金洙根·李㘾·趙鳳夏,待敎洪淳穆,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調趙鶴年,副提調李景在進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦,上降輿乘輦,由肅章門·進善門,出敦化門。通禮跪啓請進發,上進發,由把子橋·水標橋,至永禧殿大門外,通禮跪啓請降輦乘輿,上降輦乘輿,通禮前導入齋室。少頃,啓請外辦,上改具冕服,入就版位,行四拜禮,仍爲奉審,還入齋室。少頃,通禮跪啓請外辦,上改具翼善冠·衮龍袍,乘輿出殿大門外,通禮跪啓請降輿乘輦,上降輿乘輦,進發由鍾閣前路,入興化門,至崇明門。通禮跪啓請降輦乘輿,上降輦乘輿,由延光門·興明門·秉禮門,至徽定殿門外,通禮跪啓請降輿,上降輿,通禮前導入幕次。少頃,啓請外辦,上入就版位,行再拜禮,仍爲奉審,還入幕次。還宮時至,通禮跪啓請出次乘輿,上出次乘輿。領府事趙寅永,領議政權敦仁進前奏曰,日候陰寒,自早勞動,聖體,若何?上曰,一樣矣。仍出秉禮門·興明門·延光門,至崇明門外,通禮跪啓請降輿乘輦,上降輿乘輦,出興化門,進發由鍾閣前路,入敦化門·進善門·肅章門,至協陽門外,通禮跪啓請降輦乘輿,上降輦乘輿,入協陽門,命出標信解嚴,由宣化門還內,諸臣以次退出。
上在昌德宮。停常參·經筵。
南秉哲啓曰,明日召對,取稟。傳曰,爲之。
金大根啓曰,合辭許久闕啓,事甚未安。除在外·陳疏外,未肅拜·呈告人員,竝卽牌招,何如?傳曰,允。
備忘記,阿吾地萬戶崔宗植下直,長弓一張,長箭一部,片箭一部,筒兒一箇賜給。
傳于金大根曰,右承旨·右副承旨許遞,前望單子入之。
承旨前望單子入之,金公鉉·韓正敎落點。
金大根啓曰,新除授右承旨金公鉉,右副承旨韓正敎,竝卽牌招,何如?傳曰,允。
傳于趙龜夏曰,召對入侍。
傳于金大根曰,今月二十六日,當詣景祐宮展拜矣,門路以曜金門爲之。
金大根啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀燮牌不進,監察茶時之意,敢啓。傳曰,知道。
以執義兪鎭五,掌令金在瓘·白宗杰,持平金觀燮,司諫趙完植牌不進罷職傳旨,傳于金大根曰,只推。
金大根,以兵曹言啓曰,在前自曜金門·景祐宮展拜時,廣智營·西營入直軍,各三十名除出,訓鍊大將率領,曜金門外設布帳外排立矣。今番則何以爲之乎?敢稟。傳曰,依前爲之。
又以御營廳言啓曰,本廳中軍沈有祖,身病甚重,勢難察任,改差,何如?傳曰,允。
丙午正月二十一日午時,上御迎春軒。召對入侍時,參贊官趙龜夏,檢校直閣尹定鉉,侍讀官徐相敎,檢討官沈敦永,假注書李敎寅,記事官洪祐命·金炳雲,各持國朝寶鑑第三卷,以次進伏訖。上開卷,命上番讀之。相敎讀自二十七年上曰監司,至予常覽之。上曰,止之,文義陳之。相敎曰,世宗朝聚文學之士于集賢殿,撰次前代得失及東方興廢而成書,名之曰治平要覽,治平者,卽大學所謂治國平天下之道也。蓋人君之學,欲求治平之要,必觀乎古今史籍,然後刑政之隆替,文獻之損益,有所監法而勸戒者矣。猗我聖祖勤學求治之盛德,卓越百王,凡於經史,靡不周覽,而但簡編浩穰,事蹟繁冗,機政之暇,有難博記,故刪其煩而撮其要,纂成一帙,以備常覽,以做一代堯·舜之治,啓萬世文·武之業,於不休哉,於不盛哉?今我殿下,終始典學,以綱目,監歷代治亂,以寶鑑,法列祖成憲,亦今日治平之道,亶在是也。非徒筵席之間,頻御講對,雖於燕閒之中,常資省覽,則治平之化,自臻於熙洽矣,益加懋哉。上曰,治平要覽,今有之乎?相敎曰,玉堂亦有之,而頗落帙矣。上曰,其冊何以撰次者乎?相敎曰,始自周而至於元,凡善惡得失之可爲勸懲者,撰次成書,合爲一百四十餘卷矣。上曰,此亦卷帙,多矣。上曰,龍飛御天歌,亦此時所撰者乎?相敎曰,然矣。上曰,予嘗見之,而未詳爲幾卷矣。相敎曰,樂章則摠一百二十五章,而卷編則不過四五卷矣。上曰,諺文亦此時所創乎?敦永曰,中朝翰林學士黃纘,時謫遼東,命成三問等,往來質問十三度,而親製訓正音子母二十八字,名曰諺文,分爲初中終聲矣。上曰,無諺文之時,何以爲之乎?相敎曰,有薜聰吏讀而用之矣。上曰,吏讀是薛聰所作乎?相敎曰,然矣。上曰,無吏讀則不可用乎?相敎曰,言語之所可象者,不可以文字形容,故創造吏讀假字,而用以解方言,接續語脈,而猶多窒澁處矣,一自諺文之出,而語音文字之所不能記者,悉通無礙矣。上曰,吏讀,多不可曉矣。定鉉曰,吏讀,果多難解處,今去薛聰,已過千載,其方言字音,似亦有古今之殊矣。上曰,憲府上疏云者,都憲上疏乎?相敎曰,旣無姓名,則不知其爲誰某矣。上曰,假如聯名上疏乎?相敎曰,似然矣。上曰,凡幾條乎?相敎曰,凡爲五條,一曰愼終始,二曰辨邪正,三曰開言路,四曰主剛健,五曰愼爵祿。今我殿下,求切時之言,而諸臣之所當仰陳者,必無過於是矣,此疏中諸條陳勉,視以今日憲府之所進奏於殿下者,而便作親聞,深留體念焉。上曰,此眞名疏,應在羹墻錄矣。相敎曰,羹墻錄則多抄出疏中要語而載之矣。上曰,然矣。上曰,其時有命書一通以入之下敎矣。相敎曰,命書一通,以備常常乙覽矣。敦永曰,內而治心之要,外而治國之道,具載於此疏,今若常常採覽,其於內外交修之方,必多有益處矣,伏願體念焉。上曰,唯。命下番讀之。敦永讀自司憲府上書,至未知從吾言否也。上曰,止之,文義陳之。敦永曰,臣伏見親製策擧子若曰,善爲國者,不過求賢從諫寡欲勤政而已,大哉王言,此誠治國之大經,濟時之急務。蓋任賢,所以治天職也,納諫,所以恢聖聰也,遏欲,所以明天理也,勤政,所以無時豫也。天下之事,必本領旣正,大數旣得,然後庶務可整,衆弊可祛,而出治之本,無出乎此四者矣。伏願殿下,克體聖訓,思所以繼述,必先斯四者,守之以確,行之以實,則百度修擧,而治化旁達矣,臣以是望焉。上曰,圄字音是御字矣。定鉉曰,然矣,當讀如祝敔之敔字音矣。上曰,此疏爲宦官事矣。敦永曰,果以宦寺一節,有此陳勉之疏矣。上曰,此疏亦好矣。敦永曰,此是切實之言,臣於向來,屢以此等事,有所區區之仰勉,今此更陳,語不新奇,而程子之言曰,親宦官宮妾時少,接賢士大夫時多,則可以涵養氣質,薰陶德性。司馬光論亦曰,宦寺出入宮禁,人主自幼及長,與之親狎,非如三公六卿,進見有時可嚴憚也。程子與司馬光,俱是宋神宗·哲宗時人也。志同道合,思致太平,而其言俱如此,此誠古今之至論,而人主之所當監戒者矣。上曰,親製策擧子,是科試乎?相敎曰,科擧試策矣。上曰,擧子對策之言,胡不載之乎?相敎曰,擧子之所對必衆多,未可以盡錄,故似闕之矣。上曰,此篇手札下敎,亦在羹墻錄乎?定鉉曰,果有之矣。上曰,此是祭癘鬼之文乎?敦永曰,文宗朝癘祭祭文,備載於羹墻錄,可以詳知矣。相敎曰,憲府兩疏,一則命書一通,一則賜批嘉納,前後嘉言昌謨之虛受採聽,若是其勤摯,而於聖衷,猶不足焉。又以手札下敎,廣求讜言,使之實封以聞,言雖不中,亦不加罪,來諫之聖德,誠至矣盛矣。上曰,唯。命參贊官讀之。龜夏讀自敎曰先代之後作賓王家,至摠治軍國重事。上曰,止之,文義陳之。龜夏曰,義倉之義,儲畜於年豐之時,以備歉荒賑救之資也。是以特從憲府之請,發倉以賑,此莫非憂勤仁恤之德,視民如傷之意也。自昔三代盛際,季春有賙窮之法,漢文時,亦下議貸之詔,而書曰,民惟邦本,本固邦寧。古聖王爲民惻怛之仁,固未嘗一念之或忽,而至於儉歲賑濟之方,則尤可見惠澤之下究,伏願殿下體念焉。上曰,此敎亦在羹墻錄,而似夥於此矣。相敎曰,然矣。定鉉曰,麗朝歷代祠宇,皆奉於崇義殿,而以循禮爲副使,俾奉其祀,此眞盛德事矣。上曰,崇義殿尙在乎?定鉉曰,然矣。陞麻田縣爲郡,而使王氏子孫,爲參奉以將祀,置敎官敎其子弟,賜土田減獲,接待王氏之盛恩,若是隆摯矣。上曰,此事,亦聖德矣,果有崇義殿參奉矣。命閣臣讀之。定鉉讀自竄左參贊許詡,至上尊號曰懿德。上曰,止之,文義陳之。定鉉曰,參贊官所奏義倉之說,備陳聖朝賙窮之方,臣不必贅告,而竊伏見下章,又以軍資監陳穀二十三萬斛,以賑京畿·關東及三南饑民,於乎,大聖人子惠困窮之德,若是其摯,而當時儲蓄之充溢,於此可知矣。見今國計蕩然,庫儲雖無以倉卒充滿,然若自上崇儉節用,則不至多年,自當致殷富之盛,伏願留念焉。上曰,二十三萬斛,卽二十三萬石乎?相敎曰,然矣。此時倉有二十三萬之陳穀,倉有積儲,所以備水旱之災,濟民於急者也,欲求儲積,必先節用矣。定鉉曰,崇儉則節用,此章之毋進玩好,卽崇儉之驗矣。上曰,然,苟欲節用,當先崇儉矣。定鉉曰,然矣。禮云,國無三年之畜,國不可爲國。夫以三年之剩穀,而畜一年之食,則有十年之剩穀,然後方可有三年之畜矣。上曰,必待三年而有一年之儲乎?定鉉曰,然矣。上掩卷,仍命退,諸臣以次退出。
上在昌德宮。停常參·經筵。
李景在啓曰,明日召對,取稟。傳曰,爲之。
韓正敎啓曰,大司憲閔致成,持平具相殷在外,執義兪鎭五未肅拜,掌令金在瓘·白宗杰,持平金觀燮呈辭,監察茶時之意,敢啓。傳曰,知道。
傳于韓正敎曰,召對入侍。
以慶尙監司李啓朝狀啓,盈德縣民家失火事,傳于南秉哲曰,聞甚矜惻,元恤典外,別加顧助,結構奠接之方,廟堂措辭分付。
南秉哲,以禮曹言啓曰,卽接京畿監司金輔根移文,則以爲利川府鄕校聖殿傾圮,所見悚悶,將以今春釋菜,兼告修改,告由·移還安祭香祝,自本曹啓稟下送云矣。利川府鄕校聖殿修改,當於今春釋菜,兼告擧行,告由·移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
金大根,以兵曹言啓曰,文臣兼宣傳官李裕膺,身病猝重,勢難供職,呈狀乞遞,改差,何如?傳曰,允。
又以禁衛營言啓曰,本營哨官鄭寅奎,受由過限,依例汰去之意,敢啓。傳曰,知道。
兵曹,以李誾彬爲御營中軍。
吏曹,今此丙午式年監試覆試學禮考講一所試官,趙遠永·李羲晉,二所試官,李寅奭·兪敎煥。
獻納鄭錫麟疏曰,伏以社壇親祈,天心底豫,廟宮祗謁,聖慕克伸,瞻旄懽忭,小大同情。因伏念,臣本草野寒族,晩幸通籍,薄試內外,全蔑分寸之效,只增踰濫之懼。迺者納言除旨,忽下於千萬夢想之外,署經有命,召牌儼臨,臣感恩怵義,雖不得不章皇出肅,粗伸叩謝之忱,然官以諫爲名,居之一日,有一日之責,二日有二日之責,上而衮闕,以至百僚得失·生民利病,隨事盡言,有犯無隱,固其職分也,是豈如臣殘疲疎逖之蹤,所可堪承哉?日夕惶蹙,無地自容。伏況臣犬馬之齒,已迫遲暮,蒲柳之質,漸至凋零,疾病交侵,陳力無望。伏乞遞斥臣職,以安微分焉。臣於丐免之章,豈敢贅他?而第伏聞身出則言出,今日國事之急先務大綱領,亶在殿下之勤學勤政,而秋冬以來,聖心奮勵,頻御經筵,晝講·夜對,討論經史,樂不知疲,又以節財崇儉之方,開心見誠,藹然有一堂都兪之氣像,猗歟盛哉?成湯之檢身,若不及,成王之學,有緝熙,大禹之克勤,文王之卑服,卽我聖上一轉移間,躬行心得而有裕也。令聞所曁,中外蹈舞,依然如在於春風和氣之中,今使元凱周·召之輔,左右之先後之,二帝·三王之道與治,可與輓軼,而漢唐以下,固不足論,何憂乎頹俗之不振,何慮乎恒産之不敷?嘉言可以罔伏而日進也,人材可以蔚然而待興也,然而聖學之要,貴在日新而又新,故伊尹之告太甲,必曰愼厥終惟其始,傅說之勉高宗,必曰念終始典于學。伏願殿下,體天地不息之功,追祖宗已行之典,一此匪懈,日就月將,則經幄博聞之臣,山林懷道之士,孰不思引領彈冠,以效啓沃之責哉?臣不勝欽仰攢祝,因略陳數事,惟聖明垂察焉。臣聞經曰,國無六年之蓄,曰急,無三年之蓄,曰國不爲國。殿下以今公私之蓄,可支六年乎?三年乎?糶糴者,兵荒之備,而生民大命也。糴簿大要,多或至十萬,小不下十千,精實盡入於吏逋,空殼徒歸於民戶,哀彼農民,終歲勤苦,糴納不足,重之以吏逋族徵,年年流離之不絶,邑邑戶口之漸縮,職由於此也。周人之言曰,囊漏貯橐。此言蓄積之不在上則在下,民足而國不足者,未之有也。臣謂與其徒存紙上之空文,不若減其數而精其品,大無過萬石,小無過六七千,而必折半留置,以資不時之需用,國有實效,民得以紓力,請令廟堂區劃。我朝人材,多由科目中以進身,而臣及見正廟朝盛時,泮長久任,齋儒月課,鳶飛魚躍,活活潑潑,八域風動,文體丕變,於乎休哉?近日之士習不古,內自學校,外至鄕遂,讀書者幾希,試券一出,多失士望,豈皆有司之不明?蓋亦佳作之絶少,至如臨場之雜遝,捷徑紛競,良可慨歎,寧欲無言。臣謂三物賓興,尙矣勿論,略倣鄕貢之例,自其邑,必選講製俱備之擧子,錄送于春曹,以爲憑據黜罰之資,無論大小科,無講者不得赴焉,則倖門自杜,冒入可止。請令禮部稟施焉。臣聞孟子曰,五十衣帛,七十食肉,蓋言先後之序也。我東衣食素饒,侈靡成習,使价一卓之廚供,豪富一身之服飾,將爲中人幾家之産乎?燕貨之錦繡珠貝,非無申禁之令甲,而依舊自如,豈勝駭歎?守令之貪汚,生民之困瘁,罔非侈風之使然也。臣謂先自大內,一切節儉,以至朝士品服,亦用土産紬紵,庶民不可無文章之差別,伏願益加董飭焉。臣之鄕楊州,有前北評事臣李玄文,誤犯殺人之辜,以簪筆侍從之臣,鄕獄經年,景色愁慘。就其本事言之,常賤之詬辱士民,罪固罔赦,奉使之行,旣入風聞,略施糾治,容或無怪,初非有心於必殺,而不幸死者之命數有限,適然因病致斃,則謂之眚災,亦可也。臣與此罪囚,初不識面,而聽之傳說,參以事體,不能無怵然動心,敢暴實狀。請令王府,拿致勘斷,以存貴賤之別焉。臣於治疏之際,人有難之者曰,減糴簿誠,好矣,其於經用不足何?臣曰,夫子道千乘之國,節用爲先,節用而用自足也。又曰,選鄕貢,誠好矣,其於科弊已痼何?臣曰,朱子嘗言非是科擧累人,士趨旣正,科何爲弊?又曰,節儉,誠好矣,其於習俗難變何?臣曰,國有紀綱,安有令出而不行者乎?臣以老誖,敢效愚妄,惟殿下勿以人廢言,以開進言之路焉。臣無任云云。省疏具悉。疏辭,令廟堂,稟處。
丙午正月二十二日酉時,上御迎春軒。召對入侍時,參贊官韓正敎,侍讀官金基纘,檢討官沈敦永,待敎洪淳穆,假注書徐堂輔,記事官洪祐命·金炳雲,各持國朝寶鑑第三卷,以次進伏訖。上開卷,命上番讀之。基纘讀自世祖朝一,至臺諫一員來參。上曰,止之,文義陳之。基纘曰,梁誠之上疏,以爲人君享國之長,在得民心,此誠千古的確之論也。夫民者,邦國之本,王者之天也。其數甚衆,其勢可畏,其心之向背去就,邦祚之脩短係焉。宋儒呂祖謙之言曰,國以民治,亦以民亂,譬若舟以水行,亦以水覆,是故自古帝王之定天下成大業者,莫不以忠厚爲心,寬大爲政,保合大和,固結衆心,而後世子孫,亦莫不以怠忽侮慢失之,此必然之勢也。猗歟我朝,列聖相承,積德累仁,如傷若保之政,靡不用極,輕徭薄賦,以寬其力,足食裕用,以厚其生,至恩渥澤,浹人骨髓,其得民心之盛,有如是矣。今我殿下所臨之民,卽我朝宗之赤子也,民情之所仰望於殿下者,亦如昔日之仰望於祖宗也。伏願殿下,體昔日懷保之心,詢其疾苦,念其飢寒,安生樂業,務得其心,則自然群情歡忻,天心悅豫,生祥降福,惟日不足,萬億年無疆之休,其將自今伊始,召誥以諴小民,爲祈天永命之本,惟殿下念哉念哉。上曰,通鑑綱目,大學衍義,今皆有之,惟宋元節要,是何書乎?基纘曰,似是明儒所作,紀載宋元事蹟,以繼通鑑者也。但玉堂無是冊,未及詳考矣。上曰,似卽通鑑之類矣。敦永曰,宋元通鑑亦有之,而此以節要爲名,則似與朱書節要同義矣。上曰,似然矣。上曰,實封上聞,何謂也?敦永曰,古有封事上章之例,此卽以實封而上聞者矣。上曰,梁誠之之疏謂何事乎?基纘曰,古昔聖王,享國靈長之道,惟在於得民之心矣。上曰,得民心之下,又有何說乎?敦永曰,兵制有國之大事,貢法爲民之實政,乞命大臣,更加商確,而輕徭也,薄賦也,省刑也此三者,卽亦愛民之要道矣。上曰,亦有田制之說矣。輕徭·薄賦之說,上卷亦有之,得民心之道,惟輕徭·薄賦·省刑三者而已,此言甚好矣。基纘曰,輕徭則民力給,薄賦則民食裕,省刑則民志壹,此三者爲愛民之道,而其要又在於節用,故孔子曰,節用而愛民,蓋用不節則民受其害,必也節用而後,民可保矣。上曰,然矣。上命下番讀之。敦永讀自工曹請造,至枯槁者罪之。上曰,止之,文義陳之。敦永曰,臣伏見世祖朝,工曹·尙衣院,請造金盞銀硯爐。上命以磁代金,爐則勿許。夫以兆民之奉,猶尙如此,乃所以昭儉於閫內,貽範於後世,屬上之事,勿使過度,猗歟盛矣。實我朝鮮億萬世之典則也。蓋儉爲永圖之基,亦爲愛民之本,昭德節用是已。今我殿下,務崇儉約,遵守舊章,大小臣民,孰不欽仰?然事䙡有始,亦克圖終,勿以旣往,不自滿足,持守此心,猶懷靡及,愼其終如其初,一應經費,無踰常式,使吾民産,恒有餘裕,則聖祖之德業彌光,而永世之洪休無疆矣。伏乞體念焉。上曰,節用愛民,尤莫如儉矣。敦永曰,誠然矣。敦永曰,此第六板,以河緯地阿附大臣,欲令王府鞫之,旣而釋之。敎曰,此人素有正直之名,予欲聞過失也。復諭之曰,毋以今日之故,不言予過失也。由此觀之,聖祖來諫之德,容直之念,藹然於絲綸之間,而聖德益有光焉,此豈非今日體念處乎?基纘曰,人孰無過,改之爲貴,以大聖人不諫亦入之德,尤欲樂聞過失,非眞有過失而然也。或慮其少有過失,而有則改之,無則勉之而已,此尤盛德事矣。上曰,此云四民圖矣,四民,何謂也?基纘曰,四民,卽士農工賈矣。上命參贊官讀之。正敎讀自二月上御勤政殿,至淨阡陌。上曰,止之,文義陳之。正敎曰,上下番儒臣,已盡奏達,臣無容更陳,而此時卽世祖朝初政,而去太祖朝,創業不遠,且典章法度,良臣輔佐,燦然大備,莫非垂法於後世矣。書曰,監于先王成憲。宋儒之言曰,欲法堯·舜,當法祖宗。伏願殿下,深留聖意焉。上曰,是說命乎?基纘曰,然矣。上曰,宋儒,何人乎?基纘曰,宋臣范祖禹之言矣。敦永曰,此是鄭獜趾,以强盜充斥,請令法司,倣古缿筩之法,使人匿名投告矣。上曰,缿筩,何物乎?敦永曰,漢趙廣漢爲穎川守,作缿筩受民投書,使相告訐,其發奸摘伏,如神矣。蓋缿之爲器,中有小孔,可入而不可出,受其匿名之書,而使被告者,不之知也。此蓋治盜之妙法,而聖祖以其投告之門一開,則挾怨懷詐,陰構禍亂者,必接跡而起,故竟不許之,大哉斯敎,可爲萬世法矣。上曰,決不可行也,誠然矣。敦永曰,强竊者,罪固當死,似不待三覆,而猶不輕減其數,必求其生道,欽哉惟恤,服念五六日之至仁盛德,洽于民心,於乎不忘,伏願體念焉。上曰,三覆之法,上卷亦有之矣。敦永曰,世宗朝,有人盜御庫財,律當斬,司諫高若海曰,凡死囚法必三覆,今不使覆奏,恐後世便下詔獄,非所以示法也。上嘉納,遂行三覆之法矣。上曰,存羊之說,何謂也?基纘曰,孔子惜其棄古禮之意矣。敦永曰,此在論語八佾篇矣。子貢欲去告朔之餼羊,孔子曰,爾愛其羊,我愛其禮,卽是愛禮之意矣。基纘曰,凡事之徒存虛名者,雖似文具,而其禮制之不可廢,名義之不可闕者,謂之存羊之義也,是以繁纓小物也,而孔子惜之,今此告朔之羊,雖是小物,而聖人之惜之如此,則何況大於此之事乎?敦永曰,繁纓事,亦載於綱目初卷司馬溫公論矣。上命閣臣讀之。淳穆讀自敎曰人於五倫,至約其傔從以送。上曰,止之,文義陳之。淳穆曰,世祖朝,諭八道觀察使曰,農事若失鋤治,終爲無用,雖欲鋤治,食不贍則人未力役,鰥寡孤獨,不堪耘田者,寬徭役給口糧,勿使失時。蓋春省耕而補不足,先王之大政,而農家艱食,最甚於鋤耘之時也。世祖朝,深知生民之疾苦,尤於農政,曲察無遺,如傷若保之至意,溢於渙音,豈非欽頌萬萬哉?蔡襄曰,人主居法宮,而使風謠習尙,無一不陳於前者,託聰明於臣下故也。若發政而勤詢咨,用人而明賞罰,勞來匡直,以民天爲本,則敦風俗興禮讓,皆於是具焉,尊臨穆淸,德敎之及人,如春風和氣,化工之著於物,莫不各遂其生,歡欣有耕鑿之樂矣。敦永曰,閣臣所陳農民艱苦之狀,最爲切至。夫齊民之中,四窮尤所矜惻,故詩曰,哿矣富人,哀此惸獨。孟子曰,文王發政施仁,必先斯四者,聖王如傷之念,何民不然?而最可軫念者,卽此鰥寡孤獨是已,此所謂無告之民也,仁政之尤當先施者矣。上曰,鰥寡孤獨,最尤可恤矣。淳穆曰,夫如是,故古昔明王,必先矜恤四者,不虐無告,不廢困窮,唐堯所以協和也,子惠困窮,殷湯所以輯寧也,惠鮮鰥寡,周文所以諴和也。淳穆曰,世祖朝謂鄭麟趾曰,創業易守成難,夫守成之世,典章法度,皆燦然備具,若監憲無愆,則似不至於創業之艱,而但已治而已安,生長富貴,易流於逸豫怠惰,而不務於憂勤惕勵,故所以難保而易失也。逸豫之於憂勤,怠惰之於惕勵,只在一心上操存,舍亡之機,可不戒哉?上曰,然矣。守成之君,或不知創業之難而然乎?淳穆曰,守成之君,非不知創業之艱,而但未身親經歷,故此所以易於逸豫,而忽於憂勤也。上曰,果然矣。上曰,此時遣左承旨韓明澮,似亦御史乎?淳穆曰,此非御史也,卽宣慰之任,而兼付事目,使之廉察矣。上曰,兼付事目,亦御史之任矣。基纘曰,漢有直指御史,唐有宣慰御史,蓋御史之名,自來非一,而此卽遣近侍宣慰,兼付之廉察之責矣。上掩卷,仍命退,諸臣以次退出。
上在昌德宮。停常參·經筵。
金大根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金公鉉啓曰,明日召對,取稟。傳曰,爲之。
韓正敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于南秉哲曰,召對入侍。
金大根啓曰,假注書徐堂輔,身病猝重,勢難察任,今姑改差,何如?傳曰,允。
徐堂輔改差,代以金世鎬爲假注書。
韓正敎啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀燮牌不進,監察茶時之意,敢啓。傳曰,知道。
以執義兪鎭五,掌令金在瓘·白宗杰,持平金觀燮,司諫趙完植,獻納鄭錫麟牌不進罷職傳旨,傳于韓正敎曰,只推。
義禁府啓目,典獄參奉李復秀原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
丙午正月二十三日午時,上御迎春軒。召對入侍時,參贊官南秉哲,侍讀官金基纘,檢討官沈敦永,待敎洪淳穆,假注書李敎寅,記事官洪祐命·金炳雲,各持國朝寶鑑第四卷,以次進伏訖。上開卷,命上番讀之。基纘讀自上謂鄭獜趾等,至從禮曹之請也。上曰,止之,文義陳之。基纘曰,尊禮高年,王政之當務也,優待老成,昭代之美事也。猗我世祖朝,屢賜耆老宴於宰樞之臣,此誠曠絶之恩,殊異之典也。粵在三代盛際,皆行養老禮於國學,聖王之於耆老,若是優待者,此曷故焉?夫耆老之人,閱世久而更事多,見識足以鍊時務,望實足以副輿論,有可以補君德而裨政敎矣。是以國有大事,就而問之,恃若蓍龜,以決其疑,如商宗之圖任舊人,周王之無遺壽耇是已。昔齊后,使其臣子奇治阿,奇年十八矣。旣行,悔而遣追之,追者返曰,必能治矣。共載者,皆白首人也,至邑,果大治,子奇年少宰邑,必賴白首以濟,則以此推之,國有老成,以之任用,而其國之能治,亦可知矣。下章所云,領相鄭獜趾,疏請休退,優批不許,使之臥以治事,然則當時之賜宴耆宰,非但爲優老之惠而已,誠以委任老成,終始之眷遇靡替,聖意攸在,此可以仰揣矣。伏願殿下,每於此等處,深加體念,禮待耆臣之際,必以此監法焉。上曰,圜邱,何謂也?基纘曰,圜邱,卽祭天之壇矣。上曰,卽今之南壇乎?基纘曰,然矣。上曰,其時何爲祈穀於圜邱乎?今則祈穀於社稷矣。基纘曰,然矣。古者圜邱祭天,方社祭地,故周禮云,祈來年于天宗,祈年卽祈穀也,天子而後,行祭天之禮矣。上曰,天子而後祭天乎?敦永曰,詩云思文后稷,克配彼天,貽我來牟,帝命率育,周公尊后稷以配天,故祀於郊者,亦此義也。上曰,然矣。上曰,此下諭八道軍民等下敎,如今敎諭書之類乎?基纘曰,然矣。上曰,以官吏侵虐之事,而有此敎乎?敦永曰,猾吏之弊,甚爲民瘼,而其曰,一應差役,免富强侵貧弱之下敎,尤爲洞燭奸狀,曲盡民隱,憂恤之聖念,如是其極,則貪猾之吏,敢不畏戢,而貧窮之民,亦豈不感恩乎?上曰,唯。又敎以,若有守令侵暴事,可直來告予矣。敦永曰,又命觀察使,鏤牓邑門,使愚夫愚婦,無不周知,甚盛德事矣。基纘曰,諭書中許多條件,無非軍民難支之弊,而官吏之侵虐也,奸猾之舞法也,最爲切骨之瘼,聖敎至此,悉燭無遺,此輩必當懲畏憚戢,不敢爲非法之事矣,其爲禁制之效,似勝於刑法矣。敦永曰,殿下承覽聖敎,則官吏侵暴之狀,百姓困悴之形,無不瞭然,如常親臨,而每加軫恤,若恫在己,則聖念所曁,民蒙其澤,世祖朝太平之治,可以復見於今日矣。上曰,唯。命下番讀之。敦永讀自夏五月敎禮兵曹,至皆佩戶牌。上曰,止之,文義陳之。敦永曰,此章中凡諸宮僚,遴選端良敦重之士,久於其職,久職之義,最好講究。蓋爲任久,則閱歷多而可以明習,爲任不久,則閱歷少而難以責成,至於州郡,尤宜久任,如其數遷,非徒迎送之弊,爲害滋大。惟患不治簿書,何暇周察民情?是以爲官者,專任吏胥,夤緣爲奸,此乃先正臣李珥所以深憂永歎者也。猗我世宗大王,深察此弊,決意立法,知人善任,才大位卑,則不次擢用,人器相稱,則十年不遷,庶績咸熙,衆弊悉祛,此今日所當法者,而如或不問賢否,一於久任,則其爲後患,反不如數遞之爲愈。內自京司,外達州縣,治民典軍之官,明詔銓曹,精其選重其責,又詔監司,明試考課,果有治績,則久而典之,不勝其任,則絀而退之,明白對楊,各稱其職,一如世宗朝故事,則吏無數易之弊,官有修擧之效,國以永賴,民蒙其澤矣。伏願體念焉。上曰,此篇云,國朝寶鑑,凡一朞乃成,世祖朝時,亦有此冊乎?敦永曰,世宗朝命權踶等,撰太祖·太宗·兩朝寶鑑,而未及就完,世祖朝命申叔舟等,纂太祖·太宗·世宗·文宗四朝治法政謨,彙成一書,而果一朞乃成矣。至於宣廟寶鑑,大提學臣李植,在家纂輯,而亦未及就,其子端夏,踵成之矣。上曰,李植是澤堂乎?敦永曰,然矣。英宗朝命文衡李德壽,纂肅廟寶鑑,而與宣廟寶鑑,各爲一書矣。至正廟朝時,續纂定宗·端宗·世祖·睿宗·成宗·中宗·仁宗·明宗·仁祖·孝宗·顯宗·景宗十二朝寶鑑曁英廟寶鑑,乃與四朝寶鑑,宣廟·肅廟寶鑑,而合爲一書矣。上曰,其時慶尙道,進三穗嘉禾,而却之矣。敦永曰,却之,眞盛德事也。古昔聖王,惟以得賢與豐年爲瑞,列聖朝不受甘露之賀,卽此意矣。上曰,然。果盛德事矣。上曰,敎成均館,使諸生讀書乎?基纘曰,聖敎若曰,雖有才,敎不勤則不成,我聖祖敎養作育之意,覽此辭敎,不勝欽頌矣。蓋賢關多士,雖有可用之材,而培養敎育,必盡其道,然後始可以成就其德,爲他日需用之材。董仲舒有言曰,不素養士而欲求賢,譬猶不琢玉而求文采也,賢才蔚興之效,專係於在上之導率而已。今我殿下,日賜召接,專意講讀,藹然令聞,已播八方京外,爲學之士,頗多勤讀而勤做者,擧皆有聞風興起之望,自上躬率之效,有如是矣。伏願殿下,終始典學,勉勉不已,克盡敎養作成之道焉。敦永曰,上番所奏終始之說,誠好矣。夫爲學之方,必須終始如一,然後盡善盡美,而克臻於高明廣大之域矣。命參贊官讀之。秉哲讀自幸西郊,至典獄之囚。上曰,止之,文義陳之。秉哲曰,右司諫徐居正等上疏,有天心仁愛人君,以水旱災異譴告之之語,此與董仲舒天人策所言,其意相類矣。昔楚莊王,天不見災,地不出妖,則曰天其忘余歟?是可謂人君之言也,而後世中主,多不省天人相與之義,遇災異,則曰國家代有也,遇水旱,則曰堯·湯所不免也,遇凶年,則曰非我也,歲也,全無警惕之意,故其能弭災消禍者,鮮矣。前年淸北水災,近古所罕有,而慰諭之使,賙恤之典,賑貸之政,靡所不擧,然而凡事易於始勤而終惰,臣不敢知今日聖心之憧憧,果不少異於始覽西伯狀聞之日乎?大抵非至誠,無以動天,而若當譴告之時,不實心對越,則至如撤樂減膳之擧,只爲觀瞻備例,而不足爲震來致福之道也。古人云,聞雷霆而不畏,對靑天而懼。伏願殿下,三加聖意於此等處,雖無災眚之時,常存修省之念,防患於未然,消災於未萌,是所區區之祝。上曰,笞字,果從治字音乎?多讀以台字音矣。秉哲曰,本音果治,而在於支字韻矣。秉哲曰,每當新冊子進講之時,竝讀卷首某朝編秩之第次者,非但文義之不相接續,其曰一曰二當句內,恐涉未安,此後則令儒臣勿讀,未知何如乎?上曰,旣不關文理,且未安矣。基纘曰,此果未安,故臣等自外亦有商議矣。敦永曰,只不讀曰二曰三,而讀某祖某宗朝,則恐好矣。上曰,其爲某朝,則自當知之,旣不讀尊號,則竝勿讀,可也。命閣臣讀之。淳穆讀自罷兼判吏兵曹事,至改撰樂章。上曰,止之,文義陳之。淳穆曰,許琮疏言,日月蝕列之災異,不可以常數而忽之,所以答天譴開言路爲之先,此誠至論也。朱子曰,王者修德行政,能使陽盛足以勝陰,則日月之行,雖或當食,而月常避日,故必有參差而不食。由是觀之,其所食與不食,固不可專諉以曆家定數,而豈非人君恐懼敬畏,以圖消弭者哉?且雖上聖之姿,或不能無過,而足可喩之以改過,鏡之去塵,猶有所礙滯,水之去泥,猶有所査滓,皆不如日之復圓,中天陽旭,瀅澈光明,使萬物廓然改覩也。伏願殿下,每於蚤夜,內省勉勵,翕受嘉論,期至衮職之無闕,則此所謂一日克己復禮,天下歸仁也。上曰,當食而不食乎?淳穆曰,此卽朱夫子之言,而在詩傳註矣。上曰,此果朱子之言,而有當食不食之時乎?敦永曰,朱子之言,見於詩經十月之交章下註矣。秉哲曰,朱夫子之言,果如是,而若以曆家之言觀之,日食,月掩日也,月食,地揜月也,其食與不食,皆有定數,則當食而不食,似是推步之差誤,而無關於人事者,然人君遇薄蝕之災,專信疇人之術,而無恐懼修省之意,則其弊必至於不畏于天,故朱子,有當食而月常避之之言,而宋朝,以日食不至所當食之分,有議稱賀者,其稱賀之不可,富弼力言之,然此亦以食與不食,爲有關於人君政令之意,可見矣。基纘曰,此事有無,求之往古,未能的知,而朱子之如是爲說者,似或非必有是事而然也。人君修德行政,應天以實,則孚感之理,自然有轉災爲祥之效矣,此是深戒人君而發也。自古聖王之至治,未有盛於堯·舜之時,而其時則陰陽調順,民俗熙皞,擧一世如在春風和氣之中,故亭午之世,只見日月之光華,而未聞有薄蝕之災,然則聖人之治國爲政,初無一事之可以召災者,則雖是天地間時行之災,亦可得以免之矣。上曰,唐·虞時無之乎?基纘曰,書云辰不集于房,瞽奏鼓嗇夫馳,日蝕之說,始見於夏之中葉矣。上曰,唐·虞時事,載於史冊乎?淳穆曰,三編綱目前編,載唐·虞時事,然多出於書傳,而初無日蝕之記,則可想其至治之世,孚格天心,而災異之不見矣。上曰,唯。敦永曰,閣臣所奏開言路之說,甚好矣。雖以此篇觀之,輪對官之召見也,慮其惶蹙,難盡素蘊,使之舒體,悉陳無隱,猗歟盛矣。凡人臣奏對之際,或嚴畏或拙訥,其所欲言者,未免十袪八九,故人君,必和顔色以受之,開誠心以求之,然後上下交孚,嘉言罔伏矣。伏願體念焉。上曰,其時輪對官,猶今之輪對官乎?敦永曰,然矣。上曰,命注書視獄,甚盛矣。敦永曰,使注書,往視金吾·典獄之漏濕,好生之德,洽于民心,雖有罪者,猶軫其或傷,況於無罪之民,其愛恤之典,當復如何?此所以至仁盛德之浹人骨髓者矣。上曰,又以酒肉,饋禁府·典獄之囚矣。基纘曰,饋之以酒肉,又視其漏濕,軫恤罪囚,至於如此,其在縲紲之中者,被此曠絶之恩,必當感激於心,悔過自責,一出囹圄之後,更不負罪而犯科矣。傳曰,使民日遷善不自知,此之謂矣。上曰,世祖朝制作,甚盛矣。敦永曰,世祖朝治謨政法,至矣盡矣。制禮作樂,世宗創之於前,世祖繼之於後,逮于英廟朝時,復修其樂章之未盡釐正者,前聖後聖之同一其揆,於此尤可欽仰矣。上掩卷,仍命退,諸臣以次退出。
上在昌德宮。停常參·經筵。
南秉哲啓曰,明日召對,取稟。傳曰,停。
韓正敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,平安兵虞候李鈺下直,長弓一張,長箭一部,片箭一部,筒兒一箇賜給。
韓正敎啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀燮牌不進,監察茶時之意,敢啓。傳曰,知道。
以執義兪鎭五,掌令金在瓘·白宗杰,持平金觀燮,司諫趙完植,獻納鄭錫麟牌不進罷職傳旨,傳于韓正敎曰,只推。
韓正敎啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
南秉哲,以禮曹言啓曰,臣永元,與戶曹判書臣李穆淵,進詣皇壇奉審,則奉室第三位黃紬褥一件,奉紙位黃紬袱一件,黃帕一件,饌卓巾二件,尊卓巾一件,移安時黃木擔乼一艮衣,雉尾箒一柄,雉尾籩五箇,豆蓋具五箇,幣篚蓋具二箇,大牲匣小牲匣各一坐,饌卓二坐,座面紙二張,風遮大草芚二浮,懸竹四箇,齋室鋪陳花紋席一件,風遮大草芚二浮,懸竹四箇,香大廳地衣五張,從享位牌紙匣一件,籩羃一箇,豆蓋具一箇,紫的褥一件,花紋方席一件,白紋席二張,雨傘一柄,黃儀仗雨備二件,雉尾箒一柄,雉尾風遮大草芚一浮,懸竹二箇,典祀廳仰遮油芚一浮,竝破改備。鍮東海一坐,破添鐵修補。壇上甲黃幕一浮內二幅,甲黃帳一浮內二幅,內簷甲黃帳二浮內一幅,油遮日道里具一浮,白布遮日一浮內二幅,白木內揮帳二浮內二幅,前面黃帳一浮內二幅,黃綿絲大束乼·中束乼·小束乼·三甲所各二艮衣,廣別大束乼一艮衣,中束乼·小束乼各二艮衣,排設竹十箇,朱紅漆圓經杖三箇,圓柱杖二箇,從享位油遮日二浮,道里具內十張,饌幕白布遮日一浮內二幅,中束乼一艮衣,排設竹四箇,典祀廳白布揮帳一浮內二幅,小束乼二艮衣,竝破改備事,分付各該司,何如?傳曰,允。
又以禮曹言啓曰,卽接榮川幼學全秀衡所志,則以爲矣身,昨年八月監試初試時,入格於二所終場,而榜出之前,適因有事,下往本家。今此覆試時,觀光次上來,考見榜目,則姓字誤書以金字,自本曹卽爲改付標,啓下爲辭矣。取考其入格試券封內與啓下榜目,則姓字誤書,果爲的實,今方改付標以入,而當該試官及四館所官員,俱有不察之失,竝推考,何如?傳曰,允。
金大根,以兵曹言啓曰,再明日景祐宮展拜時,本曹郞廳侍衛,當爲備員,而正郞沈熙淳,身病猝重,屢度呈狀乞遞,今姑改差,其代,仍令該曹口傳差出,以爲進參之地,何如?傳曰,允。
又以兵曹言啓曰,新除授文城僉司金允禧,父年今爲八十歲,法不當遠離赴任,呈狀乞遞,邊將之親年七十五歲者許遞,載在法典,改差。碧團僉使張敬信,身病猝重,時月之內,萬無登途遠赴之望云。依例罷黜,準期不敍,何如?傳曰,允。
又以御營廳言啓曰,本廳軍色從事官沈熙淳,身病甚重,勢難察任,改差,何如?傳曰,允。
吏曹口傳政事,以趙秉夔爲兵曹正郞。
義禁府啓目粘連,向前李復秀亦,囚罪之輕重,旣未能的知,則減等之律,有難遽議是白乎矣,以其司獄之官,在囚之逃躱,不能覺察,難免違令之律。以此照律,何如?判付啓依允。
丙午正月二十四日申時,上御迎春軒。召對入侍時,參贊官趙龜夏,侍讀官金基纘,檢討官沈敦永,待敎洪淳穆,假注書金世鎬,記事官洪祐命·金炳雲,各持國朝寶鑑第四卷,以次進伏訖。上開卷,命上番讀之。基纘讀自五月命王世子,至生事最下。上曰,止之,文義陳之。基纘曰,聖敎若曰,宥過錄才,人主之大量也。更令名在罪籍者,立功自效,大哉王言,甚盛德事矣。凡人之抱才待用者,一有罪過,永見棄廢,甚非昭代之美事,而有足以感傷天和,則涵貸寬容,收錄而拂拭之,係是疏鬱之政,而卽良工不棄尺朽之意也,亦聖人納汚藏疾之量也。大抵人君包容之量,以臨群下,諫諍則受之,眚災則赦之,雖有觸冒之事違拂之言,一以寬假爲心,終至於豁達而恢弘矣。是以易之泰卦曰包荒,言包容荒穢之量,則施爲寬裕而人安之,蒙卦曰包蒙,言包容昏愚,能發天下之蒙,聖人容物之美,有如是夫。程夫子有言曰,人有江海之量,江海亦大矣。然有涯,有涯亦有時而滿,惟天地之量則無滿,聖人者,天地之量也。然則人君之量,當與天地爲準,含弘光大,無物不包,惟我世祖大王,卽天地之大量也,豈不盛哉?伏願殿下,每於臨下御衆之際,益恢淵藪之量焉。上曰,訓民正音,何書也?敦永曰,世宗朝御製之書,以諺文二十八字,辦其字音矣。上曰,東國正韻·洪武正韻,何書也?基纘曰,皆是韻考也。敦永曰,洪武正韻,大明之韻考也。基纘曰,東國正韻,我東之韻考,似是華東正音之類矣。上曰,野人是朝鮮境內所居之野人乎?卽今朝鮮之界,亦有野人乎?基纘曰,野人在於豆滿江兩境之交,出沒其間,反覆無常,若非我世祖朝威武,則難以討平矣。敦永曰,女眞有七十二部落,野人卽其遺種,而自麗朝,已爲邊患矣。上曰,申叔舟,此時已拜相乎?敦永曰,然矣。上曰,東明王,誰也?基纘曰,高句麗始祖朱蒙也。敦永曰,英廟朝乙酉,致祭于東明王廟,敎曰,東明王創國之年,卽乙酉,而二千年重逢此歲,豈無表誠?此是禮前代之聖意也。上曰,新羅始祖,誰也?敦永曰,赫居世也。上曰,永崇殿,至今尙在乎?敦永曰,我太祖大王御眞,昔奉于此殿矣,今則無此殿,而如開城之穆淸殿矣。上曰,檀君,始爲朝鮮君長乎?基纘曰,檀君降於檀木之下,都於平壤,國號朝鮮,箕子亦都於此,而稱以後朝鮮矣。上曰,壇君與堯竝立云,然乎?敦永曰,平壤崇靈殿,享檀君及東明王,而肅廟朝,命致祭,御製詩曰,東海聖人作,曾聞竝放勳,山椒遺廟在,檀木擁祥雲。檀君之與堯竝立,見於御製矣。上曰,檀君之事,誠神異矣。基纘曰,東方初無君長,而際時草昧,人文未闢,檀君降生,卽東方首出之聖也。命下番讀之。敦永讀自上至自平壤御思政殿,至其速分等以啓。上曰,止之,文義陳之。敦永曰,此章中敎養人才之言,最是切實。夫敎之於初,將以用之於後,故周之鄕大夫,以德行道藝而賓興之,漢之州郡,察孝廉茂才而辟擧之,苟或學不敎而求其才,譬如玉不琢而欲成其器也。猗我國家,尤重文治,培養人才。粵昔世宗大王,始置集賢殿,選文學之士,朝夕論思,又慮朝衙夕直,不專意講讀,許暇遊山讀書。逮我成宗大王,命政府吏曹館閣堂上,抄啓讀書文臣,復撰勸奬事目,敎化明於上,賢才興於下,居家而篤孝友之行,立朝而有忠厚之風,文學彬彬,於斯爲盛。今殿下繼述之道,亦莫先於尊賢育才,而扶植之激勸之,以身先敎,一於誠心,待聖人而興者,不患不少,而如有士行卓然,聞於鄕里者,才藝特異,見信於人者,與夫立心慷慨能直言者,持身端正不苟合者,連加搜訪,置諸朝端,以爲需用之才,則官備其人,治必從欲,而列聖朝熙洽之治,尤有光於今日矣,臣以是望焉。上曰,琉球國使臣入貢矣。基纘曰,果曾賓服於我朝矣。敦永曰,已自前朝恭愍王時賓服,而其國能尙文治矣。上曰,果尙文治矣。敦永曰,海島小國,猶知文治之可尙,何況人君,處君子之國,文明爲治,則其彬郁之盛,尤當如何哉?基纘曰,以宋元節要賜送事觀之,可知其國之能尙文矣。上曰,圜吽,宗鏡錄,似是佛經矣。基纘曰,吽字,卽僧徒梵唄之類,則似是佛家之書,而未能詳知矣。上曰,御忠順堂,試成均·四學儒生,問徙民西·北之策,此與今之出題試士之策,有異乎?基纘曰,猶賈誼治安策,董仲舒天人策之類矣。上曰,今之策,與古不同乎?基纘曰,今之策題,必以奧義發問,觀其所對,以爲考試之法矣。敦永曰,今之策,有虛頭中頭逐條,大抵說弊捄弊篇終等體格矣。上曰,唯。命參贊官讀之。龜夏讀自夏四月命抄錄,至安享富貴而已。上曰,止之,文義陳之。龜夏曰,五刑者,有國之大政,而弼敎之具也。懲惡勵俗,非刑莫可,故古昔聖王,不獲已用之,而惻怛如傷之心,常存乎其間,易有明愼折獄之訓,書有惟刑恤哉之戒,大禹之泣辜,漢文之減笞,皆此意也。肆我世祖大王,特降聖旨,諭之以本之仁恕,行之明允,敢有違法濫刑,誣陷無罪者,當治罪不饒之敎,尤仰大聖人好生之至德也。刑期無刑,辟以止辟,使億兆生民,咸囿於覆燾化育之中,豈不盛哉,豈不盛哉?惟殿下垂察焉。敦永曰,卷之三第三板,敎世子若曰,人主切不可逸,此卽書所謂所其無逸之義也。又若曰,本性定然後,處處事事,皆晏然不動,此卽大學所謂知止而后能定,定而后能慮,慮而后能安之義也。又若曰,以心役氣,無以氣役心,此卽孟子所謂志帥氣充,持其志無暴其氣之義也。又若曰,莊敬日强,安肆日渝,此本禮記之文,而莊敬者,如易之敬以直內也,日疆者,如自强不息也。安肆日渝,卽無時豫怠之戒也,如成湯之昧爽丕顯,周公之坐以待朝是已。猗我世祖大王聖德至善,前後同揆,敎導元良,以是傳之。今我殿下,常目在玆,念念服膺,常若親承嘉訓於聖祖,克軫繼述之道焉。上曰,聖祖敎世子之訓,於斯盛矣。基纘曰,唐太宗,遇物則誨,又賜帝範十二篇,帝王家,敎養儲君之法,皆此意也。命閣臣讀之。淳穆讀自冬十一月諭諸道,至職帶春秋可悉書此。上曰,止之,文義陳之。淳穆曰,梁誠之在集賢殿仕罷時,書其舊所思一字於掌上,到家遍考諸書以窮之,世祖朝曰,凡人之於學,不爲則已,爲之則必須如是,蓋切問近思者,聖學之最要道也。是故孔子曰,學而不思則罔,思而不學則殆,先正臣李滉,進聖學十圖箚,亦以此思字學字,願盡納誨之誠。竊念有其學者,無不以思爲主,其所功用之廣大,可以至於五事之睿聖,而五行則爲土,五德則爲信也。苟由是道,思者心之官,七情之發,皆中節而和,言動事爲,粹然一出於正,而其在義利公私之分,固不難辨也。伏願於典學之工,以一思字,十分留神焉。敦永曰,閣臣所奏思字之義,甚好矣。大凡天下萬事,思則得之,不思則不得,今此寶鑑中聖言嘉謨,朝夕省覽,思之又思,施之於政令事爲之間,是臣區區之望也。上曰,有疑字,則書之掌上乎?淳穆曰,梁誠之之書字掌上,以資考據,可見强記之誠矣。凡自古篤學之士,傍置一小冊子,有思則書,有疑則書,必欲博聞見而進知行,此於爲學之方,大有助焉。上曰,然則似有益矣。基纘曰,聖敎若曰,凡人於學,不爲則已,爲之則必須如是,此敎甚切爲學之方矣。上曰,聖敎至當矣。敦永曰,故大提學臣尹根壽,如有文字未解處,則必廣考博問,終至於成就文章也。上曰,尹根壽,誰也?何朝時人也?敦永曰,尹斗壽之弟也,宣廟名臣也。上曰,唯。上掩卷,仍命退,諸臣以次退出。
上在昌德宮。停常參·經筵。
藥房都提調權敦仁,提調趙鶴年,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
韓正敎啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀燮牌不進,監察茶時之意,敢啓。傳曰,知道。
備忘記,高陽郡守林泰洙下直,長弓一張,長箭一部,片箭一部,筒兒一箇賜給。
傳于金大根曰,大臣·備局堂上引見。
傳于李景在曰,明日出宮內門路,以協陽門爲之。
以執義兪鎭五,掌令金在瓘·白宗杰,持平金觀燮,司諫趙完植,獻納鄭錫麟牌不進罷職傳旨,傳于韓正敎曰,只推。
李景在,以禮曹言啓曰,郊壇四孟朔,遣禮郞看審有無頉,自該曹草〈記〉事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門·墻垣·階砌,俱爲無頉,此後看護等節,另加申飭之意,敢啓。傳曰,知道。
趙龜夏,以漢城府言啓曰,過期未婚之類,分付各部,搜訪報來矣。中部·東部·南部·北部,以無乎報來,西部所報,別單書入之意,敢啓。傳曰,知道。
義禁府照目粘連,典獄署參奉李復秀矣本府議啓內,囚罪之輕重,旣未能的知,則減等之律,有難遽議是白乎矣,以其司獄之官,在囚之逃躱,不能覺察,難免違令之律。以此照律,罪笞五十收贖,解見任別敍,私罪。奉敎依允爲旀,功減一等爲良如敎。
兵曹判書趙秉鉉疏曰,伏以臣伏聞日前蹕路,有驪州生員閔泳稷鳴金之擧,卽爲其父達鏽訟冤請放事也。至情所迫,無怪呼籲,苟或端緖之可原,惟當分疏之無遺,而但其遣辭,一切箚着試官,臣於此,竊不勝萬萬恧蹙。蓋此獄顚末,捕招秋査,已經淵覽,則臣不須辨別,而柝榜後兩券封彌,始因臺疏之發,而終露於臣之對章矣。今其爰辭有曰,沒把捉無形影,挑虛爲實,認無爲有者,何其不思之甚也?不如是則無可伸之說而然乎?所坐之換名與疊呈,元非試官之所知,而且其所謂無暇換名之諸試質言,兩券預備之難以理解云者,尤未曉其造意也。換豈預度,疇能質言?券旣兩出,有甚難解,眩幻事實,直斷虛無,有若忽地惹起者然,苟究其由,臣實爲首,原情雖屬勿施,所値自切危慄,只緣臣濫叨主試,不能先事嚴束,致此無限事端於歲年稍久之後,撫躬訟尤,無地自容,不敢晏然泯默,略效自劾之義。伏乞亟降威罰,勘臣未盡勘之罪,以爲主試者之戒焉。臣無任云云。答曰,省疏具悉。自明之說,不足與辨,卿何必爲引?
丙午正月二十五日辰時,上御重熙堂。大臣,備局堂上引見入侍時,左承旨金大根,假注書金世鎬,事變假注書玄基濬,記事官洪祐命·金炳雲,領議政權敦仁,右議政朴晦壽,吏曹判書金興根,禮曹判書朴永元,漢城府判尹李嘉愚,戶曹判書李穆淵,知訓鍊院事任聖臯,刑曹判書趙斗淳,行大護軍趙鶴年,行護軍柳相弼·柳基常,同知敦寧府事金英淳,校理金基纘,以次進伏訖。上曰,史官分左右。敦仁進前奏曰,春候不調,風日乖宜,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,昨日醫官,以私覿入診時所出湯劑方文,臣亦見之矣,伏未知進御否乎?上曰,食後當進御矣。上曰,次對爲之。敦仁曰,陽德啓泰,萬品維新,此政我殿下迓續天休,茂對出治之會也。臣以區區禱祝之忱,竊有一言仰獻者,惟聖明垂察焉。殿下以今日國事,爲何如時乎?如人病在膏肓,日深月痼,其將斂手而任天命乎?抑將盡其醫藥,以爲扶接支存之計乎?夫善治病者,審其對投,善治國者,察其急務,目下急務之切於對投者,臣以爲有三焉。其一曰,振紀綱。紀綱者,撐拄有國之具也。如做個屋子,先立其基址,然後制度間架,次第成就,治國而不先紀綱,卽做屋而不立基址也,國何所維持而治乎?先儒所言,漢之規模,唐之法令,宋之禮義廉恥,皆爲一代之紀綱,以成一代之治法,則自古無紀綱而有其國者,未之聞也。我朝制治之盛,遠過前代,而世敎寢降,紀綱日頹,祖宗典章,漸至束閣,士夫名檢,便屬芭籬。百度之解紐,衆弊之坌興,如水趨下,莫之收拾,而朝廷之上,命令不行,閭巷之間,橫濫自恣,內而百司,惟事渝苟,外而列邑,全無謹畏,國體之委靡,民生之塗炭,不勝其歎息痛恨矣。蓋其寬縱太過,狃安成習,萬事萬務,都是無忌憚而已。今若扶植名節,以張其四維,明愼賞罰,以絶其僥倖,使人志有所定向,國法無敢踰越,則紀綱自立,可以從欲而治矣。其二曰,廣言路。言路開閉,卽國家興替之機也。古者朝有諫鼓謗木之設,官置御史諫議之職,爲其四方之事,無隔於重宸,獻替之謨,不遺於紸纊也。夫人君日親萬機,豈得每事盡善,百官各司所事,豈得衆人皆賢?補過拾遺,上裨衮職,繩愆糾謬,各儆有位,此乃熙世之盛事,治主之先務,而顧今日言路之不廣,甚矣。國朝之設置三司,別其體貌,備其禮待,非爲重其官也,乃重其言也。夫何風俗日渝,而氣節益衰,苟容成習,而循默爲要,臺閣風采,皆成文具,經幄論思,不出章句,上自君德之闕,下至官師之規,犯顔直陳,尙矣勿論,警推薄罷,無不顧瞻,未聞有出一言論一事,可以有裨於治理。今殿下於政令絲綸之間,設或有一二得失,殿下何從而聞其過也?此無他,殿下雖無拒諫之色,亦無來諫之德,故人不欲盡言於前也。求言則如恐不得,用言則猶患不及,言之未至,若聰明之蔽也,言之旣至,和顔色而莅之,直截者親之,媕婀者黜之,則人人皆願盡言,而言路自廣矣。其三曰,懲貪墨。凡病國賊民之事,固不可勝數,而未有如貪墨之甚者也。古語曰,用十廉吏,不如去一貪夫。夫炎炎於刀錐之微,滔滔於饕餮之大,而國之府藏,不蕩則不止,民之膏血,必竭而後已,此之謂國之螟也。故歷代制法,治贓爲重。我朝專用明律,贓法未嘗不嚴,而法律則久自寬弛,人心則漸少顧憚,黷貨無厭,自成一套,剝割殘民,以爲能事,稍欲修潔者,歸之古談,存心愛恤者,譏以迂闊,可哀民命,日不聊生,而莫重國法,講之無地。彼爲全道之寄百里之任者,九重之倚毗,何如,萬姓之休戚,何如?若恣意肥己,不思對揚,使宵旰若恫之聖念,不能下究,則玆豈不萬萬痛惋者乎?苟能敦尙風敎,以勵廉恥,修明法律,以嚴防限,犯科者,斷不假貸,在官者,知所勸懲,則如草尙風,而廉頑立懦之效,不過反掌間也。蓋此三者,爲今日莫急之先務,而惟其大本,則萬化之原是已。今殿下,春秋已鼎盛矣,臨御爲一紀矣。凡於爲國爲民之事,憂勤之念,惻怛之色,亦可謂至矣。然而惠澤不能普被,習俗不能丕變者,何也?臣竊瞷我殿下,立志不高,執德不固,故因循姑息之時多,奮勵振發之意少。夫志者,心所之也,心所之者,安於卑下,則何望有奮發之氣?德者,得於心也,得於心者,不能固執,則安能免姑息之歎乎?夫以堯·舜之姿,處堯·舜之位,不能行堯·舜之政者,其志不在於堯·舜也。是如射者焉,立鵠於百步之外,始未嘗不以爲遠也,然而其志一於鵠,而持之愈固,精進不已,則百步之鵠,不足爲遠也。今夫聖人之道,卽殿下之鵠也。立志如射者之一於鵠,而務其精進,則堯·舜非高遠難行,殿下之分內事也。卓聖志於百王之上,執大德於衆善之擇,則治輒從心,俗自於變,八方萬民,無不囿於會極歸極之化,殿下之大事業,復有過於此者乎?伏願勿以老生常談,而或忽採納,益勉於立志執德之功,是臣千萬懇祝之至。上曰,所陳甚好,益當銘心體念矣。出擧條敦仁曰,卽見高原郡守宋能圭上疏,則以爲本郡軍摠都數,爲一千九百六名,而應役之戶,不過二百,還簿折米,爲二萬四千八百五十石零,而受糴之戶,僅爲四百八十,較戶比摠,一夫而應十夫之役,一戶而當十戶之糴,役愈繁而民益困。軍摠中咸興壯布軍,端川炭草軍移來者,還他兩邑,雖以兵營假卒言之,當初分排,太不稱停,或有或無,多寡不齊,假卒·保軍·三手軍·戍布軍,量其列邑戶數,計其軍摠多寡,均齊分定,則少紓民力,還簿中逃故,吏奴所逋三千三百八十二石,勢將不拘時月,漸次收捧,而至於流亡絶戶所逋二千五十九石及朽敗虛殼八千二百十三石零,無以自下措處,請令廟堂稟處,而批旨疏辭,令廟堂稟處事,命下矣。頃在辛丑,道臣以永興·高原流絶還事,有所陳請,而適値各道舊還特蕩之盛會,高原流絶還三千石,大臣筵奏,入於蕩減中矣。三千巨逋,不爲不多,朝家蠲恤,不爲不至,而四年之間,又以二千餘流絶之逋,遽復登聞者,揆諸事理,已是究說不得,而其曰虛殼云云,自有糴弊以來所未有之辭也。此其爲弊,專由奸吏輩恣意移糴,野枵山峙,以致莫可收拾,徒擁虛簿,而竟以無於前之猥屑名色,至登章奏,仰煩朝家者,寧有如許事體?該郡守宋能圭,施以越俸之典,流絶還二千五十石零,旣係民逋,特許限五年除耗排捧,以示朝家恤隱之意。所謂虛殼八千餘石,固當刻期改色,俾卽完糴,而該道昨秋年事,未可謂登稔,亦難逕庭督迫,反致騷擾,待年豐卽爲充完,無敢以虛殼二字,更爲煩陳。若其軍額一款,邑殘戶縮,已至此境,則不可不加意矯救,兩邑移來軍之還送本處,各營各軍摠之量宜均排,足爲殘民紓力還集之方,分付道·帥臣,依疏辭還送者還送,均排者均排,以爲該郡蘇殘祛瘼之地,擧行形止,俾卽狀聞,何如?上曰,虛殼,何謂也?敦仁曰,原疏云,虛殼,隨手粉碎。臣曾在北藩,備諳本道還弊矣。此雖謂之歉歲民力,實是吏奸,豈可以虛殼二字,登諸章奏乎?不成事體矣。上曰,依爲之。出擧條敦仁曰,以獻納鄭錫獜上疏批旨,有疏辭令廟堂稟處之命矣。取見其疏本,則其一,糶糴減摠事也。各道還弊,今至於莫可收拾,臺疏所陳,誠非過語,而至於減摠一款,大有關係,固不可遽議。其一,略放鄕貢,自邑必選講製兼備者,錄送春曹事也。大小科之講製兼行,卽舊式也。年來屢次筵稟,另有申明,苟能精白對揚,當責實效,顧何必邑薦然後爲可哉?竝置之。其一,禁侈風事也。奢侈之弊,莫近日若,臣亦以節財崇儉之道,前此縷縷仰陳,今不必煩疊,而惟其矯捄之方,難責咄嗟之頃。第以臺疏,頒示朝著,俾各惕勵。其一,李玄文殺獄事也。其時因道啓,亦有廟堂稟處者,而初覆檢驗,道臣決絶,獄具而成,文案自在,則莫嚴者,殺獄也,至重者,法典也。臺諫雖曰風聞論事,烏可以塗聽傳說,至請王府勘斷,顯欲低仰於獄事乎?大失事體,極爲未安。獻納鄭錫麟,施以罷職之典,李玄文事,置之,何如?上曰,依爲之。出擧條敦仁曰,巿廛禁亂之法,專爲六矣廛之上應國役,使之專利者,而各廛因以濫冒,都民不勝其弊。昔在正廟辛亥,因大臣筵奏,六矣廛外,皆令通共買賣,甲寅·丙辰之間,連有釐正定式,而各廛濫冒之弊,不敢更售矣。近年以來,六矣廛外,因筵稟與草記,雖有數三廛許施之事,而外他小小雜廛,或憑藉自下甘結,或攛挪不當文跡,無廛不禁亂,無物非都賈,物價之翔貴,都民之愁怨,固不可勝言,而謂禁他民之都賈,反使渠輩而都賈,揆以國法,是豈成說乎?廛民則任自權利,操縱百物,法司則爲其收贖,打成一例。夫朝家定式,何等截嚴,則奸民輩之無難冒犯,固萬萬痛駭,而爲法司者,苟能一遵朝令,切不聽許,則渠輩焉敢施頑,弊風何由至此?甚至於以廛爲號者,擧稱收稅,憑托節目,受出木牌,分布街路之間,至如柴木穀草等各種雜物,無不收稅,惟意多寡,殘民之荷擔行巿,被奪呼冤,猶屬餘事。稅法之嚴重何如,而擅行朝家所不知之稅,侵困無所不至,官司從而聽之,此亦關係紀綱之一端。自今六矣廛及筵稟草記定式外,亂廛名色,一切嚴禁,法司無敢聽理,雜稅等節,分付左右捕廳,別般譏詗,隨其現捉,卽報本司,以爲嚴處之地,如是申飭之後,若有冒犯,而別岐及聞者,則廛人之刑配,且勿論,當該法司堂上·左右捕將,斷當草記重勘,以此嚴飭,因令以臣擧條,眞諺翻謄,揭付坊曲,使京外衆民,曉然知朝家令式,何如?上曰,依爲之。出擧條敦仁曰,大興前縣監許雋,因該縣之復號,自銓曹草記,改差矣。該縣旣陞爲郡守,該倅居中於殿最,則揆以格例,固不得不改差,而但念中考,旣非落職之題,則適以陞郡之故,不免作散之歸者,亦足可念。臣意前縣監許雋,分付銓曹,姑付京職,無至落仕,不害爲綜覈之政,故敢此仰達矣。上曰,依爲之出擧條敦仁曰,進賀使程期,當待回還節使復命後,離發,而在前順付勅書,渡江狀啓入來後,別使則先爲登程,文書承準日字及拜表日字,量度事勢,隨宜書塡,多有已例,今亦依此擧行,何如?上曰,依爲之。出擧條晦壽曰,見今新春按節,聖化履端,未敢知殿下,將何修而諴和祈永,將何施而茂對布令乎?臣非敢效相府進言之故事,而愚衷耿結,不能自已,玆於頌禱之餘,兼獻芹曝之忱焉。朱子曰,天下萬事,有大根本,每事之中,又各有要切處。所謂大根本,卽人主之一心也,所謂切要處,必大本旣立之後,可推而見也。如勤講學,爲正心之要也,振紀綱,爲立政之要也,恢聽受,爲徠諫之要也,節財用,爲恤民之要也。何謂人主之心,爲萬事之大本也?心也者,一身之主,萬化之源,一人之心正,而萬事皆正,孟子曰,一正君而國定者,是也。故古之哲王,皆明其德,莫不以正心爲本,苟非致知之力,主敬之功,有以開明其心,操存其心,則何以得此心之正,而應事物之變乎?然則正心之要,捨講學而何以哉?講學之方,前後諸臣之陳勉,備矣。然臣愚以爲,不但對方冊之時,始爲講學也,日親賢士大夫,以至侍御僕從,罔非正人,此無人非講學也。戒愼恐懼乎不覩不聞,雖在幽獨得肆之地,凜然常若立乎宗廟之中朝廷之上,此無地非講學也。朝而聽政,晝而訪問,夕而修令,此無時非講學也。盤有銘几有戒,此無物非講學也。凡此者,何莫非正心之要乎?伏願殿下,懋哉。何謂振紀綱爲立政之要也?人主以八柄馭群臣,八統馭萬民者,以其有紀綱而後,始可論也。國之有紀綱,猶人之有元氣,元氣充足,則百體自强,元氣衰弱,則百體皆病,良法美制,皆資紀綱而行,如耳目手足,皆以元氣爲用也,是故紀綱立則庶事皆理,紀綱紊則百度皆弛,自古及今,未有紀綱不立而能爲國者也。然紀綱不能自立,惟其賞罰必信,擧措得宜,凡係大小政令,皆出於大公至正之道,無一毫偏私之意而後,始可以大服民志,國體自尊,此所以立政之要,在於振肅紀綱也。雖以今番武監事言之,如有一分紀綱,豈有此無前之變怪乎?畢竟處分,雖出於好生之德意,漸頹之紀綱,將何以振之?此尤所惕念處也,惟殿下,念哉。何謂恢聽受爲徠諫之要也?聽受不恢,則無以孚聰明而資忠益,雖欲求治,不可得矣。自古論治道者,莫不以言路之開閉,占國家之安危,今之言路,未可謂之開矣。公車之牘,終歲寥寥,官師之規,廢閣已久,是豈眞朝無闕事而然哉?惟以緘默爲事,媕婀成習,言路閉塞之至此,實爲國家之憂,而臣竊以爲,此殆殿下好言之德,容諫之量,有所未盡而然耳。逆耳之言,未必皆可用,而拒之則忠讜者易離,順志之言,未必皆可棄,而悅之則諛佞者易狎。漢文之止輦受言,唐宗之假以顔色,皆所以通群情而廣言路者也。伏願自今,坦開奬言之路,弘敷納諫之量,言者正直則表之,狂愚則恕之,優容而虛受之,庶幾四方之昌言,日進於前矣。惟殿下,念哉。何謂節財用爲恤民之要也?財者,生民之大命,終古未有財竭而民不窮,民窮而國可安者。傳曰,節用而愛人,易曰,節以制度,不傷財不害民,蓋侈用則傷財,傷財則害民也。昔成宗朝下敎若曰,生財在務本,裕財在節用,如欲節用,必先儉約,此萬世不易之訓也。臣雖極言竭論,豈有出於聖訓之外哉?節用云者,非但吝出嗇用之謂,凡無益之費,不經之用,皆是耳。細微瑣小,猶可以傷財,況稍濫而爲服玩,更大而爲宮室乎?有賜予則常思韓侯之惜弊袴,有營構則常思漢帝之罷露臺,宋仁之不食燒羊,晉武之命焚雉裘,皆所以尙儉德惜民力者也,如是而財安得不裕,俗安得不美乎?是故恤民之要,在於節用,節用之要,又在崇儉也。昨冬賓筵,領相以節儉仰勉,而殿下以知之而不能行爲敎,知也者,知所行也,行也者,行所知也。大學之格致,所以知也,治平,所以行也,不知而不行,卽不能也,知而不行,是不爲也。今殿下旣知之,則其所不行者,乃不爲也,非不能也。殿下於知行之工,或有所未盡而然歟?不徒此節儉一事而已。上所云勤講學,振紀綱,恢聽受,莫不由知行中做去,伏願推類體驗,勿以人廢言焉。上曰,所陳甚好,當留念矣。出擧條上命大臣就座。大根曰,諸宰奏事。興根曰,臣等別無可奏之事矣。大根曰,玉堂所懷奏之。基纘曰,無所懷矣。大根曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條上命大臣先退,又命史官就座。仍命退,諸臣以次退出。
上在昌德宮。停常參·經筵。
上詣景祐宮。入齋室後,藥房·內閣·政院·玉堂口傳問安。答曰,知道。
誠一軒奉審還入齋室後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
李景在啓曰,明日召對,取稟。傳曰,停。
韓正敎啓曰,大司憲閔致成,持平具相殷在外,執義兪鎭五未肅拜,掌令金在瓘·白宗杰,持平金觀燮呈辭,監察茶時之意,敢啓。傳曰,知道。
傳于金大根曰,侍衛軍兵毛具,從便爲之。
傳于李景在曰,時原任大臣入侍。
金大根,以一所巡廳言啓曰,去夜初更四點量,犯夜人武藝別監趙快福執捉,何以爲之?敢啓。傳曰,當處分矣。放送。
丙午正月二十六日巽時,上詣景祐宮。展拜入侍時,行都承旨李景在,左承旨金大根,右承旨金公鉉,左副承旨趙龜夏,右副承旨韓正敎,同副承旨南秉哲,假注書李敎寅·金世鎬,記事官洪祐命·金炳雲,直提學金輔根·金學性,檢校直閣鄭㝡朝,檢校待敎金洙根·李㘾·趙鳳夏,待敎洪淳穆,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調趙鶴年,副提調李景在等進前奏曰,侵早勞動,聖體,若何?上曰,一樣矣。由協陽門·肅章門·進善門,出曜金門,詣景祐宮,降輿入齋室,通禮跪啓請外辦,上出次,入就板位,行再拜禮,仍詣誠一軒,行四拜禮,命閣臣捲帳,展奉純宗大王御眞一本,翼宗大王御眞三本,少頃,還入齋室。傳曰,時原任大臣入侍。行都承旨李景在,假注書金世鎬,記事官洪祐命·金炳雲,領府事趙寅永,領議政權敦仁,右議政朴晦壽,以次進伏訖。上曰,史官分左右。寅永進前奏曰,春寒未解,侵早勞動,展拜禮成,聖體,若何?上曰,一樣矣。上曰,予以綏陵遷奉事,常憧憧在懷,而局勢散漫,心常不安,亦有外間物議,故已稟于兩慈殿,旣承允當之下敎,今日欲與卿等議此事也。卿等之意,何如?寅永曰,今承綏陵遷奉之下敎,臣追攀昔年,不勝愴慟,而聖孝之至,下敎如此,兩慈殿下敎,又如此,臣等欽仰萬萬,更有何他意乎?第此事至重至大,固不可決定於倉卒之間,必須博詢於堪輿之家,見今相地官,已經國役者數三人,或在京或在鄕,卽爲知委於觀象監,使之斯速上來,方外地師,亦爲廣求,先聞議論,詢謀僉同,然後殿下亦爲親審,始爲完定,恐好矣。上曰,然矣。敦仁曰,今日承此下敎,臣不勝愴慟矣。此擧有光聖孝,兩慈殿下敎,又如是懇切,臣尤極欽仰矣。外間亦有此議者久,臣等亦或憂悶,而事極重大,未敢發說矣。聖心旣如此,臣等豈有他見乎?然此事至重且大,十分審愼,不可但以今日上下酬酢,遽然快定,依領府事所奏,相地官知委來待後,更爲入稟,以俟處分,諸議無所參差,則斷然行之,好矣。晦壽曰,臣等今承下敎,追慕昔年,不勝愴慟矣。聖孝至此,臣等固不勝欽仰,而此事至重且大,請依領府事所奏,博採堪輿之言而定之。寅永曰,臣於當初襄奉時,以雲觀提擧,與參看審,而伊時相地官之論,皆以爲純吉矣。其後漸聞物論,則多有未洽云,故下情亦嘗憧憧矣。敦仁曰,相地官朴埰浩,則方在京,而金成九入直莊陵,梁鍾華亦在積城任所,雖今日當發關知委,催促上來,其餘方外地師,亦爲廣求博詢,審愼處之,恐合事宜矣。上曰,使之斯速上來,可也。敦仁曰,退當分付,使之給馬上來矣。寅永曰,國朝遷奉之禮,蓋爲屢次,而莫不至難至愼,中葉以上,雖未詳知,而如長陵·健陵·顯隆園,則其時文蹟,似當有可考者矣。上曰,長陵遷奉文蹟,禮曹有之乎?江華有之乎?寅永曰,政府與雲觀,似皆有儀軌矣。上曰,顯隆園遷奉事,弘齋全書有之,尤可易考矣。上曰,在外及未登筵原任大臣豐恩·益豐處,亦爲收議,可也。景在曰,當以榻敎書出乎?上曰,自政院知委,可也。上曰,在外判府事處,以撥馬收議以來,可也。上曰,方外地師,亦爲廣求,可也。敦仁曰,謹當廣求矣。命大臣就座,又命史官就座,仍命退,諸臣以次退出,還宮時至,通禮跪啓請外辦,上出次,通禮跪啓請乘輿,上乘輿,由曜金門·進善門·肅章門,入協陽門,命出標信解嚴,由宣化門,還內,諸臣以次退出。
上在昌德宮。停常參·經筵。
金公鉉啓曰,明日召對,取稟。傳曰,停。
韓正敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金公鉉啓曰,來初一日,輪對日次,而穆陵忌辰祭齋戒相値,頉稟之意,敢啓。傳曰,知道。
韓正敎啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀燮牌不進,監察茶時之意,敢啓。傳曰,知道。
以執義兪鎭五,掌令金在瓘·白宗杰,持平金觀燮,司諫趙完植牌不進罷職傳旨,傳于韓正敎曰,只推。
上在昌德宮。停常參·經筵。
自巳時至申時,灑雨下雨,測雨器水深三分。
金公鉉啓曰,明日召對,取稟。傳曰,停。
韓正敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金大根啓曰,假注書金世鎬,身病猝重,勢難察任,今姑改差,何如?傳曰,允。
又啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀爕牌不進,監察茶時之意,敢啓。傳曰,知道。
以執義兪鎭五,掌令金在瓘·白宗杰,持平金觀爕,司諫趙完植牌不進罷職傳旨,傳于金大根曰,只推。
金公鉉,以禮曹言啓曰,景陵陵上石物有頉處,依大臣筵奏,待開春修改事,昨秋已爲啓下矣。修改吉日時,令日官李秉洪推擇,則來三月初七日辰時爲吉云,以此日時擧行,何如?傳曰,允。
又以禮曹言啓曰,卽接慶尙監司李啓朝移文,則以爲,漆原縣鄕校聖殿正間滲漏,不可不及今修改,告由移還安祭香祝,自本曹啓稟下送云矣。漆原縣〈鄕〉校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
趙龜夏,以漢城府言啓曰,濟州三邑民數,今始上來,依例入錄之意,敢啓。傳曰,知道。
金大根,以訓鍊都監言啓曰,本局千摠沈煥永,身病猝重,勢難察任,改差,何如?傳曰,允。
又以御營廳言啓曰,本廳千摠吳致文,身病甚重,勢難察任,改差,何如?傳曰,允。
領敦寧趙萬永箚曰,伏以臣,向以久病實狀,猥陳短箚,乞解三提擧之兼帶者,迺蒙恩批,敦勉備至,聖念之眷眷不捨,臣雖昏聵,豈未能仰度萬一乎?攢誦之至,感淚被面,揆臣義分,固當以記念之厚,惜戀之切,銘鏤心肝,不敢爲復事祈懇之計,而第念疾病者,衆目之不可掩也,廉防者,沒齒之不可失也。假使他人有如臣症形,沈淹三載,而不思所以辭免,則臣亦必爲之嗤點唾罵矣。在他人則責以廉防,在自己則忘其疾病可乎?苟使臣略辨依俙之物,暫運分寸之地,則臣亦何苦爲必辭乃已哉?事勢之所必不堪決不能者,臣亦不敢不更煩瀆擾。伏願聖明,曲察深諒,特許遞改,俾臣粗安病情,千萬幸甚。取進止。答曰,省箚具悉。卿之至懇如此,所辭三提擧之任,今姑勉副,卿其安心調理。仍傳于金大根曰,此批答,遣史官傳諭。
右尹金景善疏曰,伏以臣,待罪南藩,報滿而歸,一日之責莫效,百爲之悔徒積,追自循省,無往非孤負,而最是明不足以燭事幾,威不足以畏民志,致令囂訟不息於所部,陳籲屢瀆於崇聽,此又臣之罪也。昨秋因臺臣金圭衡疏,略〈陳〉更査之不敢冒當,本事之未免無實之由,及承批旨,諭以臺言之不足爲引,査事之不須更煩,臣於是,感恩怵義,不敢更事煩瀆,泯默至今。今伏見秋曹回啓,扶安幼學金邦輝擊錚原情下者,滿紙張皇,罔非拶着臣操切臣,不遺餘力,而至於事體心腸抗辭角勝等句語,其遣辭之危怖,命意之陰憯,尤不勝萬萬駭懍。蓋其意在挾雜,曾蒙聖鑑之俯燭,事涉無嚴,已歸該曹之勿施,臣何必費辭呶呶,以重傷事面,而第其所陳諸條之太爽實無倫脊處,則亦不容不略加辨析。今其言曰,君父成命,本官更査,其時因禮曹啓下關,依例謄飭該邑,直令依關辭擧行而已。亦又捉致營庭,捧侤音嚴飭,前後文蹟,可按而知,査之一字,初無擧論,則謂之更査者,未知何據。又曰,鳴冤蒙允,作爲罪案,其時推捉,只爲托以續刊,至欲移板營下,而搢紳有司所不知之望記,任自成出,藉重捏謊,全無畏憚,不可無一番査質之擧而然,則謂之不有王命者,豈不叵測?又曰,走促急印,瞞布一世,甲辰春本家諸孫納招之後,印役久未就緖,及其擊錚回啓判付,有斯速刊布之命,則有不敢任其遷就,關飭本官,使其諸宗,徵財完役,促則有之,謂之瞞布者,殆近脅勒,其曰持槍欲刺太虛謊,此據本邑査報而然,則謂之以實歸虛,是果何意?此無非常情之測不到,事理之說不去也。大抵文集印布,卽諸宗公共之事,則事當依當初判付,爛議歸一,卽爲竣役,而不此之爲,必欲獨自擔着,惟意兜攬,莫念宗議之携貳,不待士論之詢同,乃於印役將開之際,始創續刊之論,欲爲沮稽之計者,其意所在,有未可知,外此胡亂叫嚷,都是變幻事實,架鑿虛空,有不暇一一殫論,雖其急於逞憾,是豈有一分嚴畏者所敢出耶?臣之遭罹,有不足自恤,其放肆無忌之習,亦可謂紀綱所關,而所以致此,莫非臣巽愞萎弱,無所懲創之故,夫焉敢厚自原恕,諉以遂事,而不思所以自處乎?縮伏私次,恭俟勘斷,陪衛隔日,而進身無路,玆敢略暴危蹙之情,仰瀆崇嚴之下。伏乞聖明,俯賜鑑諒,亟遞臣本兼諸職,仍降威罰,以存國體,以安微分焉。臣無任云云。答曰,省疏具悉。無倫之說,不足與辨,卿何必爲引乎?
上在昌德宮。停常參·經筵。
金大根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓正敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,伐登萬戶丁東翼下直,長弓一張,長箭一部,片箭一部,筒兒一箇賜給。
金世鎬改差,代以李時夏爲假注書。
金公鉉啓曰,明日親傳香,禮房承旨,當爲齋宿,行都承旨李景在,不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于韓正敎曰,明日出宮門路,以協陽門爲之。
以慶尙監司李啓朝狀啓,熊川縣人命渰死事,傳于韓正敎曰,聞甚矜惻,元恤典外,別加顧助,如有生前身還布,竝蕩減事,廟堂措辭分付。
韓正敎啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀燮牌不進,監察茶時之意,敢啓。傳曰,知道。
以執義兪鎭五,掌令金在瓘·白宗杰,持平金觀燮,司諫趙完植牌不進罷職傳旨,傳于韓正敎曰,只推。
南秉哲啓曰,吏曹郞廳來言,臺諫有闕,政事,取稟。傳曰,當日爲之。
南秉哲,以吏曹言啓曰,卽接司僕寺牒報,則以爲,明日親傳香時,本寺正,例爲進輿差備,而正金萬根,以其身病,呈狀乞遞矣。卽速變通,以爲及時擧行之地云,司僕寺正金萬根改差,其代口傳備擬以入之意,敢啓。傳曰,知道。
吏曹口傳政事,以沈熙淳爲司僕正。
南秉哲,以禮曹言啓曰,卽接居昌幼學李顯奎所志,則以爲,同姓六寸弟大奎,嫡妾俱無子,以其同姓八寸弟謙奎第二子思敏,欲爲繼後,兩家諸族,相議完定,而大奎夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李顯奎所訴旣如此,依定式李謙奎第二子思敏,立爲李大奎之後,何如?傳曰,允。
韓正敎,以兵曹言啓曰,同知中樞府事鄭鴻慶,身病沈重,勢難供職,五衛將元錫九·鄭光禹·金沂有,忠翊衛將金載漢,文臣兼宣傳官洪羲宗,俱以除授過限未肅拜,竝改差,何如?傳曰,允。
又以兵曹言啓曰,內吹螺赤及龍虎營兼內吹螺赤,今春等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹,今春等習角賞格,謹依判下單子,木綿二十四疋,施賞之意,敢啓。傳曰,知道。
又以訓鍊都監言啓曰,本局哨官洪愼圭,身病猝重,勢難察任,改差,何如?傳曰,允。
又以禁衛營言啓曰,謹依本營兼內吹今春等習角賞單啓下,梁景祿等十一名處,木綿各二疋,施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依單子判下,吳銀哲等十一名處,各木二疋施賞之意,敢啓。傳曰,知道。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調趙鶴年,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
韓正敎啓曰,大司憲閔致成,持平具相殷在外,執義兪鎭五未肅拜,掌令金在瓘·白宗杰,持平金觀燮呈辭,監察茶時之意,敢啓。傳曰,知道。
金大根啓曰,備邊司郞廳來言,今日,賓廳日次,而國忌齋戒相値,不得來會云矣。敢啓。傳曰,知道。
傳于金大根曰,侍衛軍兵毛具,從便爲之。
傳于李景在曰,禮房承旨,馳詣宗廟·徽定殿·景慕宮·文廟,奉審摘奸以來。
傳于金大根曰,明日出宮門路,以協陽門爲之。
南秉哲,以吏批言啓曰,司僕寺正沈熙淳,以其身病,呈狀乞遞,改差,何如?傳曰,允。
又以吏批言啓曰,今番忠淸道老職狀啓中,平澤士人兪寯柱之姓字,誤以金字修啓,至有加資下批之境,奏御文字,何等審愼,而有此錯誤,該道臣推考,兪寯柱姓字,改付標以入之意,敢啓。傳曰,知道。
有政。吏批,判書金興根進,參判李敦榮病,參議趙在慶病,同副承旨南秉哲進。以柳晏爲獻納,沈熙淳爲應敎,趙斗淳爲弘文提學,李景在爲掌樂提調,權敦仁爲司僕提調,李惟秀爲軍器提調,朴熙顯爲寧海府使,金益文爲司僕正,兼春秋三單朴斆默·李莊緖·文用中。
兵批,行判書趙秉鉉病,參判吳取善入直進,參議洪鍾英受由在外,參知韓文爀病,左承旨金大根進。護軍李毅遠·鄭鴻慶,副護軍趙徽林·李宗秉,以上竝單付。
傳于趙龜夏曰,發遣吏郞,諸執事淸齋與否,摘奸以來。
南秉哲,以議政府領·右相意啓曰,本府每於歲首,例爲觀察使節度使薦,而臣等俱有身病,限內不得議薦之意,敢啓。傳曰,知道。
金大根,以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
丙午正月三十日辰時,上詣仁政殿月臺。文廟釋奠大祭親傳香入侍時,行都承旨李景在,左承旨金大根,右承旨金公鉉,左副承旨趙龜夏,右副承旨韓正敎,同副承旨南秉哲,假注書李敎寅·李時夏,記事官洪祐命·金炳雲,檢校直閣尹定鉉,檢校待敎李㘾,待敎洪淳穆,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調趙鶴年,副提調李景在等進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺,通禮跪啓請降輿,上降輿,通禮前導就褥位,南向立,引儀引文廟獻官漢城府判尹李嘉愚,進詣褥位之左,通禮跪啓請跪,上跪,香室官員奉香祝,跪授景在,景在奉香祝,東向跪進,上受香祝,以授嘉愚,嘉愚西向跪受興,通禮跪啓請興,上興,通禮前導降階下祗送位,西向立,嘉愚奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身,入幕次後,問安勿爲之事,下敎,通禮跪啓請出次乘輿,上出次乘輿。景在奏曰,臣以禮房承旨,當傳宗廟·徽定殿·景慕宮朔祭·穆陵忌辰祭·啓聖祠祭香祝,故臣落後矣,出仁政門,由肅章門,入協陽門,大根請出標信解嚴,上由宣化門還內,諸臣以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
金大根啓曰,來初五日,朝參日次,而景慕宮春享大祭齋戒相値,頉稟之意,敢啓。傳曰,知道。
韓正敎啓曰,大司憲閔致成,持平具相殷在外,執義兪鎭五未肅拜,掌令金在瓘·白宗杰,持平金觀燮呈辭,監察茶時之意,敢啓。傳曰,知道。
傳于金大根曰,侍衛軍兵毛具,從便爲之。
傳于李景在曰,禮房承旨,馳詣社稷,奉審摘奸以來。
李景在,以禮曹言啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,健陵·顯隆園當親祭,華寧殿行酌獻禮矣。日子以念間擇入。
又以禮曹言啓曰,以陵幸取稟草記,傳曰,健陵·顯隆園當親祭,華寧殿行酌獻禮矣。日字以念間擇入事,命下矣。幸行吉日,令日官李秉洪推擇,則今二月二十日爲吉云,以此日定行乎?敢稟。傳曰,以此日爲之。
傳于金大根曰,軍士房承旨入侍。
兵曹,健陵·顯隆園幸行時軍令,二月二十日出宮,龍驤鳳翥亭少駐,始興縣行宮晝停,自闕門二十三里,肆覲坪凝鑾軒少駐,華城行宮宿所,自始興縣行宮晝停所四十里,二十一日健陵展謁,自華城宿所二十里,以上八十三里,親祭,顯隆園展謁親祭,還詣華城行宮宿所,二十二日華寧殿展拜,親行酌獻禮,行宮宿所,二十三日肆覲坪凝鑾軒少駐,始興縣行宮晝停,當日還宮。
韓正敎啓曰,今此庭試別試武科初試時監試官,兩司各一員,當爲進去,而大司諫李玄緖,獻納柳晏,正言許傳·辛志鼎在外,只有司諫趙完植一人,無以備員受點,何以爲之?敢稟。傳曰,在外臺諫,竝許遞,前望單子入之。
臺諫前望單子入之,大司諫宋持養,獻納金炳奎,正言兪致崇·嚴錫鼎落點。
傳于金大根曰,明日出宮門路,以協陽門爲之。
傳于金公鉉曰,發遣吏郞,諸執事淸齋與否,摘奸以來。
假注書李時夏書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟主山及案山植木處,看審是白乎則,松橡鬱密是白遣,自靑鶴亭,至舊失火處,四面周審,則老木稚株,叢帀茂盛是白遣,自典牲署後面,至冷井洞,大木參差,擁蓋一山是白遣,下詣南壇看審,則壇砌門墻,竝無圮傷處,而主山及案山,樹不甚盛是白遣,自文峴,至梨泰院後麓水閣峴,則土性瘠确,略有稚松是白遣,前至馬石橋,則林松蒙翳是白遣,詣漢江壇看審,則亦爲無頉是白遣,自雁峯伏兵峴,至畫景谷,則樹木茂密是白遣,由斗湖而詣司寒壇看審,則亦爲無頉是白遣,自舞鶴峯所經外南山諸處,一一看審是白乎則,別無斫痕處之意,敢啓。傳曰,知道。
金大根,以都摠府言啓曰,明日南壇祭香祝親傳時,侍衛當爲備員,而副摠管徐相五在外,金景善呈辭,三員未差,無以備員,令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以權大肯·金周默·李行敎·吳一善·金宅基爲副摠管。
金公鉉,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,東·南關王廟殿內外有頉處,修改吉日時,以今二月二十日巽時,推擇啓下,而伊日幸行相値,當爲退行,故令日官金昌勳,更爲推擇,則同月二十六日卯時爲吉云,以此日時擧行,何如?傳曰,允。
又以奉常寺都提調·提調意啓曰,東籍親耕田所種九穀,先農祭後,卽爲起墾付種之意,敢啓。傳曰,知道。
金大根,以兵曹言啓曰,今此健陵幸行時,隨駕軍兵,當爲磨鍊,而禁·御兩營鄕軍,今旣停番,何營軍兵隨駕,何營軍兵留都?禁軍及馬步軍,以幾番幾哨磨鍊乎?敢稟。傳曰,訓局步軍八哨·馬軍三哨,訓將率領爲先廂,訓局步軍四哨·兩營騎士各二番,禁將率領爲後廂,御將率該營標下軍及三營餘軍留都,留營,依例爲之,禁軍三番隨駕。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而癸卯年健陵幸行時,挾輦軍三百名,餘軍一百名磨鍊矣。今番則何以爲之乎?敢稟。傳曰,依癸卯年例磨鍊。
又以兵曹言啓曰,在前經宿幸行時,城外屛門把守,大駕行過後,入來留都營,回鑾時,出去把守矣。今亦依此擧行,何如?傳曰,允。
又以兵曹言啓曰,在前健陵幸行時,舟師軍物,以大小間稟旨排立,而近年連以小軍物擧行矣。今番則以何軍物排立乎?敢稟。傳曰,小軍物排立。
又以兵曹言啓曰,在前健陵幸行時,龍驤鳳翥亭少駐,始興縣晝停所留駐,肆覲坪凝鑾軒少駐時,先廂步軍一哨,除出作門矣。今亦依此擧行,何如?傳曰,允。
又以兵曹言啓曰,在前健陵幸行時,水原留守,率步軍五哨及別驍士二番,別軍官八十人,出待于遲遲臺,爲先廂步軍,則行宮墻外環衛,而仍用於陵所扈衛,還宮時,至遲遲臺,竝爲解送矣。今亦依此磨鍊,何如?傳曰,允。
又以兵曹言啓曰,在前幸行時,畿邑所管斥堠伏兵傳語軍,華城·廣州府,各隨地方擧行矣。今亦依此擧行,何如?傳曰,允。
又以兵曹言啓曰,在前經宿幸行時,侍衛例爲稟旨磨鍊,而癸卯年健陵幸行時,兵曹都摠府堂上郞廳各二員,五衛將二員,武兼八員隨駕矣。今番則何以爲之乎?敢稟。傳曰,依癸卯年例磨鍊。
又以兵曹言啓曰,在前健陵幸行時,華城·始興設布帳,以墻垣之堅固,不爲磨鍊,虎網子,連因下敎除之矣。今番則何以爲之乎?敢稟。傳曰,依例除之。
又以兵曹言啓曰,幸行回鑾後,隨駕軍兵犒饋,近年連以乾物分給矣。今亦依此擧行,何如?傳曰,允。
又以司僕寺一二提調意啓曰,今此健陵·顯隆園親祭,華寧殿酌獻禮時,各差備入把馬磨鍊,別單書入,而其中驛馬,則令兵曹知委畿內各驛,使之直爲入把,何如?傳曰,允。
又以司僕寺一二提調意啓曰,今此健陵·顯隆園親祭,華寧殿酌獻禮時,補把驛馬,依已例關西·關北外,限七十疋分排,知委各驛,以爲入用之地,何如?傳曰,允。
又以訓鍊都監言啓曰,本局把摠蔡東奎,身病猝重,勢難察任,改差,何如?傳曰,允。
丙午二月初一日辰時,上詣仁政殿月臺。社稷大祭親傳香入侍時,行都承旨李景在,左承旨金大根,右承旨金公鉉,左副承旨趙龜夏,右副承旨韓正敎,同副承旨南秉哲,假注書李敎寅·李時夏,記事官洪祐命·金炳雲,檢校直閣鄭㝡朝,檢校待敎李㘾·趙鳳夏,待敎洪淳穆以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調趙鶴年,副提調李景在等進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺,通禮跪啓請降輿,上降輿,通禮前導,就褥位南向立,引儀引獻官興宣君昰應,陞詣褥位之左,通禮跪啓請跪,上跪,香室官奉香祝,跪授景在,景在奉香祝,東向跪進,上受香祝,以授獻官,獻官西向跪受興,通禮跪啓請興,上興,通禮前導,降階下祗送位西向立,昰應奉香祝,由正路出,通禮請鞠躬,上鞠躬,香祝過後,啓請平身,上平身,入幕次後問安勿爲之事。出榻敎通禮跪啓請乘輿,上乘輿,出仁政門,入協陽門,命出標信解嚴,由宣化門還內,諸臣以次退出。
丙午二月初一日午時,上御暎花堂。軍士房承旨入侍時,左承旨金大根,假注書李敎寅,記事官李承圭·金炳雲以次進伏訖。上命入軍令。宣傳官李能權奏曰,持軍令入侍時,宣傳官例爲陞殿擧行矣。今亦依例陞殿擧行乎?上可之。能權出引兵曹判書趙秉鉉,進跪請軍令,上命入之,秉鉉以軍令授能權,能權跪授于大根,大根跪受讀奏訖,跪授挾侍,挾侍跪進,上命踏啓字以下,挾侍跪授大根,大根跪受,書判付讀奏訖,授能權,能權跪授于秉鉉,上命兵曹判書退,能權引秉鉉退出。能權奏曰,今番幸行時,駕後吹打,以何營擧行乎?上曰,五營擧行,可也。能權曰,前排則以幾雙待令乎?上曰,全數待令,可也。能權曰,華城前排,則何處待令乎?上曰,依戊子年例爲之,華城前排,始興境上待令,五營前排,回鑾時闕門外落後,可也。仍命退,承史以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
李景在啓曰,明日召對,取稟。傳曰,停。
韓正敎啓曰,大司憲閔致成,持平具相殷在外,執義兪鎭五,掌令白宗杰呈辭,掌令金在瓘,持平金觀燮試所進,監察茶時之意,敢啓。傳曰,知道。
金大根啓曰,卽者,兵曹郞廳來言,今日親傳香時,別侍衛不可不備,而判書趙秉鉉有身病,不得擧行云,何以爲之?敢稟。傳曰,次堂擧行。
傳于金大根曰,侍衛軍兵毛具,從便爲之。
傳于李景在曰,禮房承旨與左承旨,分詣受香諸處,奉審摘奸以來。
南秉哲啓曰,卽者,宗廟署官員來言,明日宗廟·永寧殿春奉審時,提調一員,當爲進參,而都提調朴晦壽,提調朴岐壽,俱有身病,不得進參云,提調朴岐壽,卽爲牌招,何如?傳曰,允。
又啓曰,宗廟提調朴岐壽牌不進推考傳旨,今方捧入,而明日春奉審,當爲進參,如是違牌,事甚未安。更爲牌招,何如?傳曰,允。
又啓曰,宗廟提調朴岐壽再牌不進推考傳旨,今方捧入,而明日春奉審,當爲進參,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,令該曹口傳差出。
吏曹口傳政事,以趙冀永爲宗廟提調。
行都承旨李景在書啓,臣承命馳詣南壇,壇上神位板奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣木覓山,神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位板奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位板後,復命之意,敢啓。傳曰,知道。
金大根啓曰,禁衛大將柳基常,以武二所試官,今方出去矣。所佩命召及兼帶右邊捕盜大將命召及大將牌·傳令牌,何以爲之?敢稟。傳曰,仍佩往來。
南秉哲啓曰,今此京外守令·邊將薦擧單子,三百七十六張,依例捧入,而其中應薦不薦人,令該曹察推,何如?傳曰,允。
金大根,以兵曹言啓曰,今此幸行時,舟師大將,當爲差出,而訓鍊大將·禁衛大將隨駕,只有御營大將一人,無以擬望,若値如此之時,則有摠戎使竝擬之例,今亦依此擬望,何如?傳曰,允。
兵曹,以任聖皐爲舟師大將。
金大根,以都摠府言啓曰,今日入直內三廳武兼禁軍及軍兵等,當爲中日習射技放,而南壇祭香祝親傳相値,不得設行之意,敢啓。傳曰,知道。
南秉哲,以司饔院都提調意啓曰,自前每當幸行經宿時,各邑地方官進排御供物膳日下雉鮮及各司供上,一體進排于經宿所,乃是事例,而近來省減,雖出於除民弊之聖意,曾以草記後行會畿營之意,有所稟定矣。今此健陵幸行時,各邑進排,依例知委監膳提調郞廳,先期進詣,何如?傳曰,置之。
又以禮曹言啓曰,卽接平安監司洪在喆移文,則以爲,龍岡縣鄕校聖殿滲漏,不可不及今修改,告由移還安祭香祝,自本曹啓稟下送云矣。龍岡縣鄕校聖殿修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
金大根,以舟橋司言啓曰,舟橋排設,令日官金昌勳推擇,則今月初三日爲吉云,以此日始役之意,敢啓。傳曰,知道。
又以兵曹言啓曰,今此進賀兼謝恩使一行赴燕時,所把驛馬,預爲分定,然後可無窘急之患,今亦依前例知委,而應把驛馬三十匹內,忠淸道五匹,全羅道八匹,慶尙道十三匹,來三月初五日,京中逢點,江原道二匹,咸鏡道二匹,直送安州,來三月初十日逢點事,各道監司處行移,何如?傳曰,允。
又以武一所試官意啓曰,臣所今日開場,擧子捧單數,自天字至秋字半字,合爲一千十九人矣。先自柳葉箭試取,而元貫革外,加設六貫革,合八貫革試取之意,敢啓。傳曰,知道。
又以武二所試官意啓曰,臣所今日開場,擧子捧單數,自天字至雨字半字,合爲一千七百五十八人矣。先自柳葉箭試取,而元貫革外,加設六貫革之意,敢啓。傳曰,知道。
又以武一所試官意啓曰,臣所今日柳葉箭應射擧子四百人內,三矢入格四人,二矢入格二人,合爲六人矣。日暮姑停之意,敢啓。傳曰,知道。
又以武二所試官意啓曰,臣所今日柳葉箭應射擧子三百二十六人內,入格六人矣。日暮姑停之意,敢啓。傳曰,知道。
丙午二月初二日辰時,上詣仁政殿月臺。南壇祭親傳香入侍時,行都承旨李景在,左承旨金大根,右承旨金公鉉,左副承旨趙龜夏,右副承旨韓正敎,同副承旨南秉哲,假注書李敎寅·李時夏,記事官洪祐命·金炳雲,檢校直閣鄭㝡朝·尹定鉉,檢校待敎趙鳳夏,待敎洪淳穆以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調趙鶴年,副提調李景在等進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺,通禮跪啓請降輿,上降輿,通禮前導就褥位南向立,引儀引南壇獻官昌寧尉金炳疇,陞詣褥位之左,通禮跪啓請跪,上跪,香室官員奉香祝,跪授景在,景在奉香祝,東向跪進,上受香祝,以授獻官,獻官西向跪受興,通禮跪啓請興,上興,通禮前導,降階下祇送位西向立,炳疇奉香祝,由正路出,通禮請鞠躬,上鞠躬,香祝過後,啓請平身,上平身,入幕次後問安勿爲之事。出榻敎通禮跪啓請出次乘輿,上出次乘輿。景在進前奏曰,臣以禮房承旨,當傳三角山·木覓山·漢江諸壇祭香祝,故臣落後矣。上可之。出仁政門,由肅章門·入協陽門,大根請出標信解嚴,上由宣化門,還內,諸臣以次退出。
上在昌德宮。停常參·經筵。
南秉哲啓曰,明日召對,取稟。傳曰,停。
韓正敎啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
傳于金大根曰,今番幸行時,凡係民事,務從省約,出還宮時,植炬置之,屬於役民事,皆以儲置米會減,諸道道臣境上出待,置之事,分付。
韓正敎啓曰,大司憲閔致成,持平具相殷在外,執義兪鎭五,掌令白宗杰牌不進,金在瓘,持平金觀爕試所進,監察茶時之意,敢啓。傳曰,知道。
以執義兪鎭五,掌令白宗杰,司諫趙完植,正言兪致崇牌不進罷職傳旨,傳于韓正敎曰,只推。
南秉哲,以吏曹言啓曰,成均館典籍李義晉,以其身病,呈狀乞遞,改差,何如?傳曰,允。
又以禮曹言啓曰,經宿動駕時告廟,前二日爲之事,載在禮文矣。今此幸行時,宗廟·景慕宮告由祭,今二月十八日,遣大臣設行事,知委,何如?傳曰,允。
又以奎章閣言啓曰,景慕宮望廟樓今春大奉審,臣淳穆與本宮提調金蘭淳,展奉奉審,無頉之意,敢啓。傳曰,知道。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成未差,直講兪敎煥,武科初試一所參試官進去,典籍李義晉,方以入直,呈旬出去,時無入直之員,以他郞官,姑爲代直,何如?傳曰,允。
金大根,以兵曹言啓曰,本曹正郞趙秉夔,身病猝重,屢度呈狀乞遞,宿衛重地,不可久曠,今姑改差,何如?傳曰,允。
兵曹口傳政事,副司果單趙秉夔。
金大根,以兵曹言啓曰,今此幸行出還宮時,御營大將任聖皐,以舟師大將,前期出去,而入來間留都軍兵,率領無人矣。在前如此之時,有中軍代領之例,今番則何以爲之乎?敢稟。傳曰,中軍代領。
又以兵曹言啓曰,因承政院啓辭,邊將應薦不薦人,令該曹察推事,允下矣。知敦寧府事徐箕淳,漢城府判尹李嘉愚,刑曹參判尹致定,漢城府左尹成遂默,右尹金景善,行護軍南獻敎·趙亨復·李應植·李升權·尹義儉·吳一善,禮曹參議金穰根,刑曹參議李晉翼,掌樂院正李光載,軍資監正朴龍九,俱爲應薦而不薦,竝依定式推考警責,何如?傳曰,允。
又以武一所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武一所試官意啓曰,臣所今日柳葉箭應射擧子六百十九人內,四矢入格二人,三矢入格七人,二矢入格九人,合爲十八人矣。柳葉箭今已畢試,鐵箭鱗次試取之意,敢啓。傳曰,知道。
韓正敎,以武一所試官意啓曰,臣所今日鐵箭應射擧子二人內,三矢入格一人矣。日暮姑停之意,敢啓。傳曰,知道。
又以武二所試官意啓曰,臣所今日柳葉箭應射擧子五百七十人內,入格十五人矣。日暮姑停之意,敢啓。傳曰,知道。
又以御營廳言啓曰,本廳別將金翰喆,身病甚重,勢難察任,改差,何如?傳曰,允。
上在昌德宮。停常參·經筵。
韓正敎啓曰,合辭許久闕啓,事甚未安。除在外試所進去外,呈告人員,竝卽牌招,何如?傳曰,允。
金大根啓曰,卽者,兵曹郞廳來言,明日親傳香時,別侍衛不可不備,而判書趙秉鉉,方在受由中,不得擧行云,何以爲之?敢稟。傳曰,次堂擧行。
又啓曰,明日親傳香,禮房承旨,當爲齋宿,行都承旨李景在,不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于金大根曰,明日出宮門路,以協陽門爲之。
傳于南秉哲曰,發遣吏郞,諸執事淸齋與否,摘奸以來。
韓正敎啓曰,大司憲閔致成,持平具相殷在外,執義兪鎭五,掌令白宗杰牌不進,金在瓘,持平金觀爕試所進,監察茶時之意,敢啓。傳曰,知道。
以執義兪鎭五,掌令白宗杰,司諫趙完植,正言兪致崇牌不進罷職傳旨,傳于韓正敎曰,只推。
吏曹,學禮講一所試官李義晉有頉代,李秉植,二所試官兪敎煥有頉代,申大膺。
南秉哲,以吏曹言啓曰,因承政院啓辭,守令應薦而不薦人,令該曹察推事,允下矣。行護軍韓益相·李敏會·李忠運·沈漢永,應薦不薦,推考警責,何如?傳曰,允。
金大根,以兵曹言啓曰,今此健陵·顯隆園幸行時,各差備所把驛馬,磨鍊書入,而本曹驛馬外不足之數,依近例京畿驛馬十五匹補把事,分付本道之意,敢啓。傳曰,知道。
又以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武二所試官意啓曰,臣所今日柳葉箭應射擧子八百六十二人內,入格二十四人矣。柳葉箭今已畢試,鐵箭鱗次試取之意,敢啓。傳曰,知道。
韓正敎,以武一所試官意啓曰,臣所今日鐵箭應射擧子七百人內,三矢入格十八人,而日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子四人內,入格二人矣。日暮姑停之意,敢啓。傳曰,知道。
又以訓鍊都監言啓曰,本局中軍李升權,身病猝重,勢難察任,改差,何如?傳曰,允。
又以濬川司言啓曰,本司都廳御營廳別將金翰喆改差代,以訓鍊都監千摠李容鉉差下,使之察任,何如?傳曰,允。
以綏陵遷奉事收議,判府事鄭元容以爲,臣伏奉政院之謄示,今二十六日筵敎,以綏陵遷奉事,有所詢及矣。臣追攀昔年,愴慟曷勝?遷奉之議,外間之有此論已久,而臣等之常所憧憧者也。宸孝所感,聖志先定,仰承慈敎,俯採廷議,群情胥愜,孰不欽仰?此事至重大至難愼,堪輿諸論,必信無疑,然後可以完定,卽擇相地官及方外諸師之精明可信者,詳審廣議而行之,恐合矣。判府事金道喜以爲,臣於病伏昏涔之中,伏承綏陵遷奉下詢之命,攀舊愴慟,益切於乎之思,聖孝誕至,營玆灤遷,臣誠欽仰萬萬,而第伏念事體至爲重大,在所十分審愼,不可不廣求方外之精於堪輿者與相地官等,先議當遷與否,次占上吉之地,然後始可決定,惟願博詢而裁處焉。領敦寧趙萬永以爲,臣於堪輿之說,素所茫昧,則何敢與議於至重至大之事,而至若綏陵局勢之未叶衆論,亦嘗聞知而怵惕者也。今當聖敎渙發,兩慈殿旨意,亦如是懇惻,則如臣癃痼者,宜當奉承之不暇,有何異議乎?第念玆事,至爲難愼,唯在博詢而審處之如何矣。領敦寧洪在龍以爲,臣於堪輿之術,素所茫昧,何敢質言仰對,而第伏念今此下詢,實出於聖孝無窮之慮,臣不勝萬萬攢祝。惟願博詢裁處焉。
行兵曹判書趙秉鉉疏曰,伏以華幸諏吉,鑾儀載戒,陵園禮祼,宸慕將伸,區區不任攢仰之至。臣之所帶,與尋常陪從有異,夫豈病實如臣,所可一日蹲仍,致使戎序缺而朝體隳也哉?前此屢籲,瀝盡肝膈,而微誠自歸例讓,兪音終靳準許,惶憫抑塞,莫省攸措。臣雖萬萬無狀,厚沐恩造,與天無極,不擇夷險,彝性所同,則寧敢以失實之語,支蔓飾說,仰干崇聽,不知止哉?臣羸弱虛脆,自少不健,重以衰邁,比年貞痼,起居陳就,尙患其力不逮病難强,而最是脚病,所由來遠,拘攣牽痛,寸減尺增,前之有妨於起動,今焉俱礙於坐臥,近因換序,一倍添祟,膝曲麻木,腰脅酸楚,方其橫亘,若將垂絶,左邊幾成不遂,全軀隨以有掣,此殆天之所廢,非一時之无妄也,安望痊可,理必無幸,間因事端,請勘是急,不遑悉陳,惟日悚蹙,而今以目下見狀,縱欲彈束力作,周旋蹕路,其於跬步踡跼,馳聘顚蹶,何哉?師旅所䙡齊整,侍衛尤爲謹嚴,苟能量度跛孱,有一分抵當之望,則在臣分義,固安可復犯屑越,顒冀鞶褫於軍令已頒之後,而左右參倚,末由趨扈,臣若怵畏荐瀆,囁嚅自隱,畢竟瘝壞職事,頹盡紀律而後已,則臣之罪負,已合萬隕,而儀貌之澌毁,事面之苟且,豈細故也?疾痛所迫,憂阨轉甚,不揆僭猥,冒死申暴,惟聖明曲賜憐察,特垂仁照,亟解臣中權重任,俾被天地生成之澤,臣不勝血祝。臣無任云云。答曰,省疏具悉。幸行在近,本兵重任,豈可輕遞?卿其勿辭,調理行公。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調趙鶴年,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李景在啓曰,明日召對,取稟。傳曰,爲之。
韓正敎啓曰,大司憲閔致成,持平具相殷在外,執義兪鎭五,掌令白宗杰呈辭,金在瓘,持平金觀爕試所進,監察茶時之意,敢啓。傳曰,知道。
金大根啓曰,備邊司郞廳來言,今日,賓廳日次,而景慕宮春享大祭齋戒相値,不得來會云矣。敢啓。傳曰,知道。
傳于金大根曰,侍衛軍兵毛具,從便爲之。
傳于李景在曰,禮房承旨,馳詣景慕宮,奉審摘奸以來。
傳于南秉哲曰,華城判官·果川縣監,令該曹口傳相換。
南秉哲,以吏曹言啓曰,華城判官·果川縣監,令該曹口傳相換事,命下矣。水原判官鄭基轍,以前任永川郡守,方在解由未出中,何以爲之?敢稟。傳曰,勿拘。
吏曹口傳政事,水原判官鄭基轍,果川縣監金炳冀相換。
以黃海監司金鼎集狀啓,甕津府人命渰死事,傳于金公鉉曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
兵曹,以具信喜爲訓鍊都監中軍。
金大根,以都摠府言啓曰,今日入直內三廳武兼禁軍及軍兵等,當爲中日習射技放,而景慕宮春享大祭齋戒相値,不得設行之意,敢啓。傳曰,知道。
又以訓鍊都監言啓曰,本局哨官李東國,身病猝重,勢難察任,改差,何如?傳曰,允。
又以武一所試官意啓曰,臣所今日開場,未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子三百十七人內,三矢入格二人,再昨日入格一人,昨日入格十八人,合爲二十一人矣。鐵箭旣已畢試,仍爲開講試取之意,敢啓。傳曰,知道。
又以武一所試官意啓曰,臣所今日應講擧子四十三人,入格四十三人矣。各技皆已畢試,今方計劃修整榜目之意,敢啓。傳曰,知道。
又以武二所試官意啓曰,臣所今日鐵箭應射擧子五百十六人內,入格三十人矣。日暮姑停之意,敢啓。傳曰,知道。
丙午二月初五日辰時,上詣仁政殿月臺。景慕宮春享大祭親傳香入侍時,行都承旨李景在,左承旨金大根,右承旨金公鉉,左副承旨趙龜夏,右副承旨韓正敎,同副承旨南秉哲,假注書李敎寅·李時夏,記事官洪祐命·金炳雲,檢校直閣尹定鉉,檢校待敎李㘾·趙鳳夏,待敎洪淳穆,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調趙鶴年,副提調李景在等進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺,通禮跪啓請降輿,上降輿,通禮前導就褥位,南向立,引儀引景慕宮獻官東寧尉金賢根,陞詣褥位之左,通禮跪啓請跪,上跪,香室官員奉香祝,跪授景在,景在奉香祝,東向跪進,上受香祝,以授獻官,獻官西向跪受興,通禮跪啓請興,上興,通禮前導降階下祇送位,西向立,賢根奉香祝,由正路出,通禮請鞠躬,上鞠躬,香祝過後,啓請平身,上平身,入幕次後問安勿爲之事。出榻敎通禮跪啓請出次乘輿,上出次乘輿,出仁政門,由肅章門,入協陽門,大根請出標信解嚴,上由宣化門還內,諸臣以次退出。
上在昌德宮。停常參·經筵。
南秉哲啓曰,明日召對,取稟。傳曰,爲之。
金大根啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
備忘記,江界都護府使李經在下直,長弓一張,長箭一部,片箭一部,筒兒一箇賜給。
金大根啓曰,試官之出榜詣闕,例也,而武一所監試官宋持養·金在瓘,謂有身病,自外徑歸,事甚未安。竝推考,何如?傳曰,允。
又啓曰,假注書李敎寅,身病猝重,勢難察任,今姑改差,何如?傳曰,允。
李敎寅改差代,以趙然興爲假注書。
南秉哲啓曰,時原任大臣有稟達事,率禮曹堂上·觀象監提調,來詣請對矣。傳曰,入侍。
又啓曰,大司憲閔致成,持平具相殷在外,執義兪鎭五,掌令金在瓘·白宗杰牌不進,持平金觀燮試所進,監察茶時之意,敢啓。傳曰,知道。
以大司諫宋持養,司諫趙完植,正言兪致崇,執義兪鎭五,掌令金在瓘·白宗杰牌不進罷職傳旨,傳于南秉哲曰,只推。
兵曹口傳政事,副司果李亮淵,副司勇李璜周,以上竝單付。
南秉哲,以備邊司言啓曰,大小科試,次第當前矣。有科輒飭,非不申嚴,而徒歸文具,全無實效,每經一番場屋,又添一番喧藉,試體之壞損,國綱之隳敗,去益不勝其寒心矣。爲主司者,苟能精白秉公,操束得宜,一朝丕變,雖難遽責,場內雜亂之弊,中間奸詐之習,豈或恣意犯科,頓無顧憚乎?由此觀之,今日之許多科弊,亦不可專咎於士趨之不端也。申飭該曹,先自試望而各別擇擬,場內外禁雜等節,當自本司別般糾察,而如有士子之冒法現發者,則如法勘律,姑且勿論,當該四館所官員及禁亂官,竝當重勘,而主司之地,亦難免不飭之責,以此嚴飭,俾各惕勵,無或有犯科抵罪之弊,何如?傳曰,允。
又以備邊司言啓曰,大小科試及來頭幸行時,當連有摘奸之擧矣。應敎沈熙淳,修撰朴永輔,文郞廳差下,何如?傳曰,允。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子一千二百三十八人內,入格三十人矣。鐵箭今已畢試,講書當爲鱗次試取,而日暮姑停之意,敢啓。傳曰,知道。
丙午二月初六日未時,上御迎春軒。召對入侍時,參贊官金公鉉,侍讀官李敎英,檢討官沈敦永,待敎洪淳穆,假注書李時夏,記事官洪祐命·金炳雲,各持國朝寶鑑第四卷,以次進伏訖。上開卷,命上番讀之,敎英讀自秋七月命宗親宰樞。上曰,笞字音,非太音,乃治音也。公鉉曰,然矣。至上是其言。上曰,止之。文義陳之。敎英曰,世祖謂世子曰,見衣則思女工之不易,見食則思農夫之孔艱,儉以自奉,罔或不勤,節用愛人,使民以時,大哉聖言,誠爲千古人辟監法之謨也。古語曰,衣食足而知禮節,夫衣食者,斯民之賴以爲生,而有國安危之機,亦亶係于此矣。是以古昔聖王,罔不以衣食爲重,故禹之菲飮,文王之卑服,非謂一國之奉,天下之大,不足以自養而然也。蓋其絲絲粒粒,必及時服力,終歲勤苦而後,始得以衣之食之,故周公備述稷·劉風化之由於七月八章,以訓成王之初服,其曰于耜擧趾饁畝穫稻納禾者,極言其耕稼之勞而得之也,其曰授衣無褐執筐伐揚載績者,極言其蠶績之勤而獲之也,使成王,惕然知衣食之不可輕焉。周家八百年基業之因,實本於知小人之依矣。且人君之儉以自奉者,非有意於吝惜而然也。深知乎衣食所原之從民膏血中出來,故以爲民則沾體塗足,勞筋疲骨,而以貢以賦,我乃不諒其彤庭分帛之出於寒女,惟辟玉食之由於力農,則有非君民相須之義,我何可妄費爲也。一念燭遠,階前萬里,故田畝腁胝之苦,閭里愁歎之狀,歷歷如在目前,其何可不儉以自奉也?惟其儉以自奉也,故其效爲節用,惟其節用也,故其效爲愛人,惟其愛人也,故其效自然至於使民以時,能不失其耕蠶之候矣。且念節用而愛人,使民以時者,卽孔聖道千乘國之訓,而聖祖援以爲諭,其義直與七月八章,相爲表裏。伏願殿下,勿視以方冊上垂訓,怳若親承於當日者爲心,擧以措諸政敎之上,則如是而未有民不阜國不治者也,申望留心民事,以爲諴和祈永之圖焉。上曰,殿講亦如近來規例乎?敦永曰,未能詳知,而規例則似無異矣。上曰,聖祖只是其言,無乃事未及成而然乎?敦永曰,似未施行之事矣。上曰,七月篇有之乎?敎英曰,周公,以成王沖年嗣服,未及知稼穡之艱難,故備陳后稷·公劉風化之所由本,作爲七月章,使瞽矇朝夕諷誦,以爲常常聽之也。敦永曰,本章大旨曰,周公以成王未知稼穡之艱難,故陳后稷·公劉風化之所由,使瞽矇,朝夕諷誦以敎之矣。上曰,七月篇,周公所作,而無逸亦然乎?敦永曰,皆是周公所作矣。上曰,聖祖敎世子之言,甚盛矣。敦永曰,聖祖此敎,實出於恤民之盛意,伏願益加體念焉。上曰,世祖朝世子,是睿宗爲世子時乎?敦永曰,然矣。上曰,弘文館前亦有之乎?公鉉曰,世宗朝始設集賢殿,而至六臣事後革罷,此時更設,卽今之弘文館是也。敦永曰,集賢殿,自麗朝始有其名,而我國則世宗朝始設矣。上曰,啓字始用於此時乎?公鉉曰,制勝圖書,始行於此時矣。敦永曰,似然矣。上曰,其前公事無啓字而下乎?公鉉曰,似然矣。敦永曰,未能詳知矣。上曰,定宇圖書,今無有,自何時不用乎?敎英曰,今無可徵,似於中間無之矣。上曰,直提學其時兼帶乎?敎英曰,直提學兼帶,卽藝文館也,都承旨兼帶矣。上曰,梁誠之,其時何官乎?公鉉曰,梁誠之,成宗朝拜相職矣。敦永曰,此時則爲兼提學,而後爲大提學矣。梁誠之非獨以文章,著名於世,其爲國忠懇之意,多見於章奏矣。上曰,承政院卽其時中樞院乎?公鉉曰,都承旨以知申稱之,諸承旨以左右代言稱之矣。上曰,都摠制卽今之都摠管乎?敦永曰,然矣。上命下番讀之,敦永讀自秋七月上御華韡堂。上曰,李永垠之永字,勿爲聯讀,可也。至撰五倫錄。上曰,止之。文義陳之。敦永曰,聖敎若曰,以勤爲本,大哉王言,勤之一字,有可以推類旁通矣。自古有國家者,未有不以勤而興,以逸而廢,是故書曰,無敎逸欲有邦,又曰君子所其無逸,夫人君居崇高之位,安養旣久,則逸樂易生,故丁寧告戒,如是其切實,萬世人主之所當鑑法者也。然爲勤之要,必於求賢·講學·聽政,而如或不知其所以爲勤,則其弊也流於煩瑣苛察,是以冕旒蔽前而視於無形,紸纊塞耳而聽於無聲。伏願殿下,圖惟爲勤,先斯三者,愼終如始,則庶官無瘝曠之弊,聖學有緝熙之美,而政無不擧,治必從欲矣。臣以是望焉。臣繼此而竊有區區所懷。殿下昨秋以來,奮發聖慮,日開講筵,討論反復,一於誠意,大小臣民,莫不歡欣蹈舞,而及至近日,聖志堅確,漸不如初,講筵停止,已至屢日,時或召接,亦近應文,連値殿座,事務靡暇,臣非不仰揣,而殿座之外,亦多停講,下情伏不勝悶歎之至。臣聞孔子曰,知之者不如好之者,好之者不如樂之者,殿下好學之誠,猶未至於樂此不疲,故有如是間斷矣。殿下上承祖宗付畀之重,而八域群生之命,亦係我殿下一人,則群情所以愛戴,寔惟望於盡善盡美,殿下所以自期,亦不下於爲堯爲舜,而涵養氣質,成就聖德,蓋莫先於講學而已。謹稽三代曁我列聖朝授受之際,丁寧告戒,不過如是,則天下之理,豈有以加於此哉?如臣鹵莽滅裂,固不足備數於顧問之列,而廣招道術博聞之士,置諸左右,日賜晉接,列聖朝治法政謨,務求擴充,措諸政令,此乃所謂文學政事,本非二致,而有不可以須臾離也。顧今召對成命,明又繼降,臣不勝欽仰萬萬,而講讀之際,貪多務廣,不趐先哲之訓,申複垂戒,且與其始焉務多,旋或停輟,毋寧簡其行數,終始罔間,而如値萬機煩劇之時,則凡係行數,務從簡略,以便視事,亦無間斷,兩行不廢,終始如一,則竊庶幾有益於緝熙之聖工,故不揆憯妄,敢此仰達矣。上曰,鄭麟趾此時相臣乎?敦永曰,鄭麟趾此時已拜相職,文章則實有可觀,而名節不及於六臣矣。上曰,果然矣,而申叔舟亦不及於六臣矣。敦永曰,此章中爲君難之語,最切監戒,夫人君之臨兆民,譬如朽索之御六馬,御之以正,則莫不趨向,御非其正,則率皆睽離,天命之修短,專係於民心之離向,是豈不大可懼哉?伏願此等處,監戒焉。上曰,梁誠之果屢疏矣。淳穆曰,誠之自以口訥,故嘗袖箚進奏矣。敦永曰,別號亦以訥齋稱之矣。上曰,李石亨,誰也?敦永曰,故大提學臣李廷龜之祖先,而諡曰文康,號則樗軒矣。上曰,月沙之祖先乎?敦永曰,然矣。上曰,五倫錄,何書乎?敦永曰,似是五倫行實之類矣。公鉉曰,其時冊子,逸而不傳者,多矣。上曰,然矣。上命參贊官讀之,公鉉讀自八月上幸喜雨亭,至廣布中外。上曰,止之。文義陳之。公鉉曰,政治得失,民間疾苦,卽有國急務,自古君上,莫不欲聞,而居至尊之位,庶民處最卑之地,故上下情志,未能相孚,至於壅閼而不通,民安所奠居,政何能平允乎?我朝初年,進言之道,非但臺閣,吏胥生徒,隨事盡言,閭里怨詛,稼穡艱難,莫不上聞,民志自達,治化日隆,豈不盛哉?蓋治民如醫人,血絡流通,則榮衛敷腴,國之言路,亦猶是耳。殿下深鑑于此,無以方冊上祖宗舊典,而況若承聆聖諭,無或少忽焉。上曰,齒讓,何謂也?敦永曰,齒讓之義,見於禮記文王世子,行一物而三善皆得者,惟世子而已,故世子齒於學,國人曰,將君我而與我齒讓,何也?曰,父在則禮然,然而衆知父子之道矣。蓋謂其父在之時,常執謙卑,不敢居人之前,而至如君臣長幼,其禮亦如此矣。上曰,拔英試,創於何時乎?敦永曰,始行於世祖朝,而英廟朝亦行之矣。上曰,英廟朝何時設行乎?敦永曰,年條則未能詳記矣。公鉉曰,登俊試,中宗朝始行之矣。上曰,羹墻錄,曾見之矣。上曰,今年亦有重試應赴者,何品乎?敦永曰,堂下三品以下,皆應赴矣。上曰,義倉減米及江原道賜田租之半,列聖朝初有之事乎?公鉉曰,漢文帝時,果多有之矣。上曰,世子祗迎路傍時,諸臣下馬,宜矣。公鉉曰,臣於童弁時,觀光於西闕移御時,則孝懿王后·嘉順宮分司諸臣,皆於馬上鞠躬而過,中宮殿陪衛,皆下馬而過矣。上曰,韡字是何字乎?敦永曰,鞾是光明貌,在詩傳常棣章矣。上曰,常棣之義,本用於兄弟矣。敦永曰,唐玄宗時,有花萼樓,亦此意也。上命閣臣讀之,淳穆讀自八月上召吏曹判書韓繼禧等,至以律學之不明也。上曰,止之。文義陳之,淳穆曰,世祖朝聖智天縱,凡諸經史子集,靡不貫穿,卓越古昔,而尤邃於易學,太學頒周易口訣,華鞾堂論無極太極之理,又於南至日受朝賀,仍講是書,實有契於孔夫子韋編三絶之義也。臣本蒙愚,雖不得解論易理,然嘗讀太極通書,有以知易六十四卦三百八十四爻,原於一太極,太極者,實造化之樞紐也。動而生陽,靜而生陰,盈天地間飛潛動植,洪纖巨細,各具此理,而人尤得其秀而最靈,聰明作后,爲民父母矣。人主一心,卽萬化之源,而其在腔子裏,沖漠無眹,便是一太極,及夫善惡之所由分,象乎陰陽相生,其至善之道,惟在於德愛曰仁,仁者四時之春,天以發生爲春,王以字惠爲仁,漢文之方春賑貸,良由是也。伏願殿下,對時育物,以德愛爲心之用焉。上曰,通鑑綱目,果世祖大王御筆矣。公鉉曰,綱是世祖朝御筆矣。上曰,其時命撰冊子,至今皆有之否?淳穆曰,亦多有之矣。上曰,地理何謂風水乎?淳穆曰,堪輿家,以藏風聚水爲本故然也。上曰,龜鑑,何義乎?公鉉曰,古者灼龜背以占吉凶,鑑字則以明照物之義也。敎英曰,古人灼龜,觀其所坼之文,以徵休咎,而鑑者辨其姸媸,故以其見而知之不差者,謂之龜鑑,是故無逸篇題有曰,無逸者,萬世人主之龜鑑者,卽此義也。上曰,我朝前後實錄,經壬辰兵燹而無頉乎?淳穆曰,藏之名山石室,以備不虞,而未聞壬辰兵燹之有及也。上曰,梁誠之之疏請備實錄副件,除鐵飾綾衣,誠遠慮也。淳穆曰,然矣。上掩卷,仍命退,諸臣以次退出。
丙午二月初六日酉時,上御重熙堂。時原任大臣率禮曹堂上·觀象監提調請對入侍時,同副承旨南秉哲,假注書李時夏,記事官洪祐命·金炳雲,領府事趙寅永,領議政權敦仁,右議政朴晦壽,禮曹判書朴永元,觀象監提調金東健·洪學淵,禮曹參判金洙根,參議金穰根以次進伏訖。上曰,史官分左右。寅永曰,近日春氣漸暢,而餘寒尙峭,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,相地官金成九,昨日入來,朴埰浩·梁鍾華,亦爲來待矣。上曰,奉審爲之,可也。敦仁曰,奉審時誰當進去乎?上曰,時原任大臣·禮堂·觀象監提調,率相地官,日間進詣綏陵,奉審以來事。出榻敎敦仁曰,方外地師前正李亮淵,術業甚精明,而曾經國役者也。上曰,李亮淵在於何處乎?敦仁曰,今在廣州地矣。敦仁曰,監察鄭翼烈,忠淸道文義幼學李璜周,術業竝云高明矣。率此三人,進去奉審,似好矣。上曰,唯。李璜周在京乎?敦仁曰,自下已知委矣。明再明間,似可入來,李亮淵所居之地,爲一日程,待其入來,則奉審之行,明日內似不可出去,依榻敎,日間當從便除下直出去矣。敦仁曰,李亮淵,乙未年仁陵因山時,亦與議於看審,而此人曾經外臺,則非凡調蔭官也,今不可以相地官差下矣。上曰,何道都事乎?敦仁曰,未能詳記矣。上曰,奉審後,與相地官同爲入侍乎,以別單書入乎?敦仁曰,奉審後與諸地師,爛熳山論,先以書啓登聞,回還後,臣等當更請對矣。上曰,然則一日可奉審乎?寅永曰,綏陵相距爲十里,則當日回還,似不難矣。上曰,顯隆園遷奉時,幾次看審乎?寅永曰,年久之事,果難詳記矣。似載於其時儀軌,而未及考之矣。晦壽曰,一次看審矣。敦仁曰,李亮淵時無職名,李璜周自是士人,令該曹口傳付軍職,使之擧行,何如?上曰,依爲之。出擧條寅永曰,李亮淵曾經外臺,則不可以凡職待之矣。上曰,李亮淵術業高明乎?寅永曰,臣亦乙未年曾見之矣。上曰,李亮淵居在何處乎?敦仁曰,今居廣州矣。敦仁曰,金應弼居在寧邊地矣。今雖知委,實難及期上來,且其術業,不足稱道,今姑減下,何如?上可之。上曰,何當奉審乎?敦仁曰,明日知委,則李亮淵再明當入來,三明可奉審矣。上曰,奉審時服色,何如?敦仁曰,黑團領矣。上曰,自前相地官入侍時,多矣。今番亦爲入侍乎?寅永曰,奉審後例爲待令於闕外,而如承入侍之命,則入侍矣。秉哲曰,門限已迫,金虎門仍留,何如?上曰,注書持標信出去,傳授宣傳官,可也。賤臣承命,奉標信,出傳宣傳官,還入就座。上曰,李璜周家在何處乎?敦仁曰,在文義地矣。上曰,曾或見之否?敦仁曰,臣果見之,而聽於地師輩所言,則術業甚精明云矣。上曰,年今幾何?敦仁曰,年可六十八九歲矣。上曰,鄭翼烈曾或見之否?敦仁曰,未曾見之矣。寅永曰,臣亦未曾見之,而其術業,蓋高明云矣。上命大臣先退,又命史官就座,仍命退,諸臣以次退出。
上在昌德宮。停常參·經筵。
李景在啓曰,明日召對,取稟。傳曰,爲之。
金大根啓曰,來十一日,朝參日次矣。敢稟。傳曰,停。
李景在啓曰,來十一日,輪對日次矣。敢稟。傳曰,當次人受點,後日次待令。
金大根啓曰,合辭許久闕啓,事甚未安。除在外試所進去外,呈告人員,竝卽牌招,何如?傳曰,允。
傳于李景在曰,輪對官,明日待令。
李景在啓曰,卽者,檢閱洪祐命,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者,檢閱李承圭·李承益,謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
傳于李景在曰,召對入侍。
傳于李景在曰,發遣吏郞,諸執事淸齋與否,摘奸以來。
金大根啓曰,大司憲閔致成,持平具相殷在外,執義兪鎭五,掌令金在瓘·白宗杰牌不進,持平金觀爕試所進,監察茶時之意,敢啓。傳曰,知道。
以大司諫宋持養,司諫趙完植,正言兪致崇,執義兪鎭五,掌令金在瓘·白宗杰牌不進罷職傳旨,傳于金大根曰,只推。
以檢閱李承圭·李承益牌不進罷職傳旨,傳于李景在曰,只推。
李景在啓曰,卽見江原監司徐英淳二月朔朔膳啓本,則不善封裹,油痕狼藉,事甚未安。推考,何如?傳曰,允。
金大根啓曰,試官之出榜詣闕,例也,而武二所監試官金觀爕·嚴錫鼎,謂有身病,自外徑歸,事甚未安。竝推考,何如?傳曰,允。
李景在啓曰,試官徐箕淳,陳疏承批之後,謂有情踪凜蹙,奉牌闕外,終不入來,事甚未安。從重推考,何如?傳曰,允。更爲牌招。
又啓曰,試官徐箕淳,飭敎之下,一向奉牌,無意變動,揆以事體,萬萬未安,從重推考,何如?傳曰,允。更爲嚴飭入來。
又啓曰,試官徐箕淳,屢度申飭,何等截嚴,而連加催促,終不入來,以致試望之尙不得修正以入者,事體道理,俱極未安。所當重勘,而本院請推之外,無他可施之罰,何以爲之?敢稟。傳曰,前後申飭,非止一再,而如是違傲,萬萬駭然,施以譴罷之典。
金大根,以司僕寺一二提調意啓曰,兼內乘李熙絅,以其身病,呈狀乞遞,不可强令察任,今姑改差,其代令該曹口傳差出,何如?傳曰,允。
兵曹口傳政事,以李能權爲兼內乘。
李景在,以吏曹言啓曰,徽陵別檢奇文鉉,以其身病,呈狀乞遞,改差,何如?傳曰,允。
又以禮曹言啓曰,卽接四館所牒呈,則乙巳八月七夕製入格幼學權孝參·崔雲昌·李相聖·趙在淳·林冕洙,直赴監試會試事,命下,竝於今番許赴事,報來矣。幼學權孝參等五人,依例許赴於今此丙午式年監試覆試之意,敢啓。傳曰,知道。
又以禮曹言啓曰,今此丙午式年監試覆試一所,設場於本曹矣。上直郞廳,依例移直朝房之意,敢啓。傳曰,知道。
又以禮曹言啓曰,今此丙午式年監試覆試試官,當爲磨鍊,而擬望之人乏少,閣臣竝擬,何如?傳曰,允。
又以禮曹言啓曰,今此丙午式年監試覆試試官,當爲磨鍊,而堂下無故可擬之人乏少,依近例,以堂上官通瀜擬入之意,敢啓。傳曰,知道。
又以禮曹言啓曰,大小科陳試人,草記許赴事,曾有定式矣。丁酉年公都會初試入格幼學鄭海贊,戊戌年陞補初試入格幼學金在浩·趙鏞碩,庚子式年監試初試入格幼學河慶浩·李宗雲,陞補初試入格幼學李善浩,合製初試入格幼學李裕新,公都會初試入格幼學玄漢聲,辛丑年陞補初試入格幼學吳承鉉,合製初試入格幼學鄭箕錫,考講初試入格幼學朴宗翰·李雲衡,公都會初試入格幼學任弼模·李致鵬·李稷鉉·洪鼎謨·許韺·李敏敬·李時薰,壬寅年陞補初試入格幼學金鍾運·朴京用·高敬旭,公都會初試入格幼學朴珩·金永喬,癸卯式年監試初試入格幼學李師在·鄭學榮·權跂邦·白离洙·沈養鼎·成泰奎·金騏遠·柳弘植·柳恒植·薛曦爕·盧秉一·陸相羲·柳慶龍·姜箕重·黃基鍾·張錫義·盧光涉·李元榮·李振榮·蔡基燁·金履恒·朴齊曄·孫學榮·洪應周·李可會·鄭曄·鄭泌鉉·吳錫龍·尹炳殷·尹炳周·尹就磻·崔致弘·金致祥·張之綱·曺應淵·李百憲·成大瓚·元㦿·盧正洛·洪永采·黃聖淵·裴錫一·韓用冕,甲辰年增廣監試初試入格幼學李文豹·金晩根·尹秉成·崔永煥·朴齊政·金頀淵·金興淵·鄭世萬·金樂淵·張永達·千夔煥·千弼煥·許說·林錫容·安錫奎·金大榮·姜載九·朱膺夏·尹致會·金道煥,俱爲陳試,故取考其所受公文,則明白無疑,而在喪及朞服未葬,父子俱參人,竝許陳試,法典所載,一竝許赴於今此丙午式年監試覆試之意,敢啓。傳曰,知道。
又以禮曹言啓曰,卽接開城幼學尹翼成所志,則以爲,同姓四寸兄翼明,嫡妾俱無子,以其同姓十二寸兄翼弘第二子學晉,欲爲繼後,兩家諸族,相議完定,而翼明夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,曾有筵奏定式,而門長尹翼成所訴旣如此,依定式,尹翼弘第二子學晉,立爲尹翼明之後,何如?傳曰,允。
金大根,以武二所試官意啓曰,臣所今日平明開場,講書仍爲試取之意,敢啓。傳曰,知道。
又以武二所試官意啓曰,臣所今日講書應試擧子一百人內,入格五十三人,而二技入格,合爲六十人矣。各技皆已畢試,今方計劃修整榜目之意,〈敢〉啓。傳曰,知道。
檢閱洪祐命疏曰,伏以臣,卽接家信,臣母素患風痰之症,近因寒燠之不調,挾感添肆,委頓床笫,醫藥救護,不容少緩,臣聞報煎熬,按抑不得,玆敢略控短章,冒犯擅離。伏乞聖慈,俯垂鑑諒,亟遞臣職,仍治臣罪,俾私分安而法紀昭焉。臣無任云云。省疏具悉。爾其勿辭救護。
知敦寧徐箕淳疏曰,伏以臣,情病俱苦,跧伏江郊,呻囈昏涔,與鬼爲隣,乃於匪意,見擬試望,召牌儼臨,臣固當竭蹶之不暇,第臣之年前遭罹,卽因湖南巡路白日場書題事,而聖明之所俯燭也,抑亦通朝之所共知也。雖伏蒙天地父母,曲費洪造,保有今日,而至今追惟,慙悸靡定,今若任臣以試士,責臣以出題,則是誠行不得之事耳。臣雖無狀,亦具彝性,其何敢拚棄廉防,冒沒出膺,自歸於昌披放倒之科哉?嶺海在前,自劃已審,試院一步,鐵限萬重,玆敢舁疾隨牌,詣伏朝房,僅收神識,忙陳短章。伏乞聖慈,俯垂鑑諒,亟鐫臣名於試望,仍降威罰,勘臣方命之律,俾試體重而朝綱肅焉。臣無任云云。答曰,省疏具悉。前事非無一時做錯,亦非永作引義之端,則今於年久之後,何必追引?卿勿更辭,卽爲承牌。
丙午二月初七日酉時,上御迎春軒。召對入侍時,參贊官李景在,侍讀官徐相敎,檢討官朴承輝,待敎洪淳穆,假注書李時夏,記注官羅時鏞,記事官金炳雲,各持國朝寶鑑第四卷,以次進伏訖。上開卷,命上番讀之,相敎讀自十二年春正月,至錄用其子孫。上曰,止之。文義陳之。相敎曰,夏四月,罷左右鷹坊,聖敎若曰,但於禽獸,則不能無玩好之心,卽命罷,此誠大聖人主敬於操存之工,戒逸於怠荒之度者也。夫禽獸之戲,田獵之遊,人所易荒,而是心之放逸馳騖,尤可存戒,故外作禽荒,夏后所以垂訓也,縱獸無厭,齊臣所以進箴也。猗我聖祖,盛德卓越,不惟不以玩好留心,竝與鷹坊而特罷,宏謨丕訓,實爲萬世之鑑法矣。凡玩好之物,喪志之具,又奚獨禽獸哉?苑囿之樂,宮室之美,服飾之侈麗,器用之珍寶,莫非耳目之所役,心志之所娛,爲人君者,苟不戒逸欲節嗜好,而一或留連於此,則其怠其荒,無異於禽荒縱獸之爲也,可不戒哉?伏願殿下,每於此等處,益加省察焉。上曰,注書出去,持國朝寶鑑第五卷以入,賤臣承命出,持國朝寶鑑第五卷八冊,還入就座。上曰,王循禮是高麗後裔乎?相敎曰,然矣。崇義殿奉高麗太祖,而以我聖祖禮前代之盛念,特訪王氏苗裔,俾奉先祀,以循禮爲副使,而今則有參奉,輒以王氏差出矣。上曰,王循禮持身不謹而戒之乎?相敎曰,以爾宜檢束以世厥家爲敎者,皆戒之切而待之厚也。上曰,前朝後裔,只有王循禮一人,而今之王氏,皆其子孫乎?相敎曰,似非獨循禮,而至今王姓人,亦或有循禮之後孫矣。承輝曰,王氏之後,獨有循禮,今之王氏,皆循禮子孫矣。上曰,然矣。皆循禮之後也。上曰,詳定所,是何衙門也?承輝曰,似是權設衙門,而如今纂輯廳之類也。景在曰,官方多有變易,縱未能的知,旣與政府·承政院竝書,則似非一時權設矣。上曰,其時無論某事,皆自政府擧行矣。景在曰,然矣,而今之備邊司,卽古之政府矣。上曰,文武官一品年七十者賜几杖,卽古制,而中間果廢之乎?相敎曰,賜几杖,乃優老之典也。官至一品,年爲七十,待以是禮,卽其古例,而此法中廢矣。至世祖朝,命復之,賜鄭麟趾几杖矣。上曰,今亦一品七十者授几杖乎?相敎曰,近來几杖之典,卽特賜,而非循例而授之者也。正卿之七十者,輒入耆社,是亦尊高年之禮也。上曰,然矣。上命下番讀之,承輝讀自魚有沼·康純,至尊上爲太上王。上曰,止之。文義陳之。承輝曰,魚有沼·康純,討平李施愛,移軍又斬建州衛李滿住,此可見國初兵力之强盛矣。蓋我東,素稱兵强,迄我太祖大王,破紅賊,翦納哈,鏖雲峰,皆以此兵,所向克捷,太宗朝討平三浦倭,世祖朝又有此擧,此固聖武之出常,致此奇功,而亦由於兵力之甚强矣。其時軍制,只有都摠五衛府,而命將出師,所向無敵,及夫昇平日久,武備不競,辱於壬辰,恥於丙子,是以宣祖朝,創設訓鍊都監,仁祖朝又設御營·摠戎·守禦營,肅廟朝又置禁衛營,則五營軍制,於是乎大備,而若其兵力之强盛,反有遜於國初矣。上曰,烏敢當國初乎?承輝曰,然矣。此無他,古語云,兵不務多,惟務精,今之五營軍摠,非不夥多,而太半是冗散殘弊,徒費糧儲,無可恃於緩急者,國初軍制,寧有是理哉?今若稍汰冗兵,減去虛額,揀選精壯可用者,優其廩料,習以武藝,務使一當百而小敵大焉,則允合於祖宗朝詰戎之政矣。伏願殿下留念焉。上曰,野人部落,今無遺種,而此時則每患侵犯矣。承輝曰,野人部落,在婆瀦江近處,時常侵掠,一自討滅後,更無遺種之作梗矣。相敎曰,李滿住,卽婆瀦江野人,而侵掠遼東,大國人民,多爲被虜,被虜屢百人,擧皆逃歸我北道,其時卽令刷還於上國,滿住等因此含憾,每入寇北邊,爲患滋多,至是,魚有沼討滅之矣。蓋其事實,在於世宗朝時,而臣誤以此時仰對矣。上曰,上篇亦多李滿住事矣。上曰,李施愛,何人也?相敎曰,卽此時會寧節制使,而本吉州人也。上曰,魚有沼此又建功矣。承輝曰,魚有沼果是其時名將也,故討平李施愛,移軍擊野人,成此奇功,此卽兵法所謂出其不意掩掩其無備者也。上曰,建州是何地?衛是何謂也?相敎曰,建州地方,似是豆滿江以北,在於彼界矣。衛則似是官號也。承輝曰,建州卽女眞始起之地,故皇明史,嘗謂女眞以建虜,其地在遼·瀋間,與寧固塔及我國廢四郡·豆滿江,皆接界矣。衛者,如我國州縣堡鎭之名,皇朝亦有開元衛·鐵嶺衛等名號矣。上命參贊官讀之,景在讀自上世祖第二子,至作樂禱神之弊。上曰,止之。文義陳之。景在曰,游心墳典,日三進講,祈寒盛暑,未嘗或輟,睿宗朝勤孜聖工,可以仰揣矣。豈不盛哉?說命曰,惟學遜志務時敏,遜者,謙抑也,務者,專力也,敏者,速也。凡害于學者,驕與怠而已。驕則志盈,善不可入,怠則志惰,功不可進,而遜則不驕,敏則不怠,所修之道,自將源源而來,如井之泉,愈汲而愈出矣。夫人孰不知此?然而體之不誠,則雖得易失,惟信之深念之篤,然後道積于身,渾然無間矣。竊看我殿下,近日課行召接,外間萬姓,擧皆歡欣,臣亦屢遭登筵,而臨冊之際,潛心究理,誠不勝欽仰萬萬。但心者,操之甚難,如或作輟無常,每患無以始終如一。伏願雖非臨講之時,恒存聖念於書籍之間,是臣區區之望焉。上曰,墳典,何謂也?景在曰,書籍謂之墳典矣。承輝曰,墳典云者,左傳所云三墳·五典,是也。上曰,三墳·五典,皆何書也?相敎曰,註云三墳是三皇書也,五典是五帝書也。景在曰,第二板天生蒸民而作之君,司牧兆庶,非爲恣欲自奉也之聖敎,誠卓越千古矣。唐太宗謂侍臣曰,爲君之道,必須先正其身,朕每看傷其身者,皆由嗜欲以成禍,若耽嗜滋味,玩悅聲色,所欲旣多,所損亦大,每念及此,不敢縱逸,大抵未有表正而影曲,上理而下亂者也。三代以下,道學不明,爲君臣者,不知治道之有本,但以法度刑政,維持天下而已。獨此太宗英達,乃知爲治之道,在於心身,而又知傷身敗德之由,皆在嗜欲,豈不賢乎?第三板敎曰,禹以大聖,猶且求言,如是之廣且切,況其下者乎?大哉王言,猶恐言路之不開,若是勤切,已不勝欽仰,而繼有自學問至邊警十六條,憂悶之敎,溢於辭表,伏想聖朝,必不皆然,而猶使臣僚,勸以賓封以聞,一日萬機之中,惟恐一政之不得其正,一令之或由非理,斷斷出於安不忘危治而思亂之聖衷,如是而安得不措一世於昇平之域乎?上曰,果然矣。相敎曰,聖敎若曰,近之則雖疎必親,遠之則雖親必疎,大哉王言,蓋爲人君者,必審辨於遠近親疎之別,然後凡進退用捨之道,得其正矣。親近則自當狎昵,雖有惡而難懲,疎遠則易至遺棄,雖有善而難進矣。傳曰,好而知其惡,惡而知其美,此惟在秉一心之公,無一毫之私,而親愛賤惡,無所偏者也。承輝曰,睿宗朝諭諸道觀察使,惟恐民生之廢農矣。祖宗朝眷眷重農之意如此,世宗朝有撰農事直說之擧,是冊之有無,向者下詢,而臣等以未及見仰對矣。退考本館冊目錄,果有此冊矣。上曰,其果世宗朝所撰,而爲幾卷乎?承輝曰,只是單卷,卷中備載百穀之名,而以我國方言,農家俚語,眞諺雙書,備敍其稼穡艱難之狀,至於農謳俗談,翻書刊行,儘有助於先知艱難之義,向者下詢,未能詳對,故敢此因事會而仰達矣,上命閣臣讀之,淳穆讀自元年春二月,至賜諡襄悼。上曰,止之,文義陳之。淳穆曰,睿宗朝諭諸道觀察使,歷敍唐·虞·湯·文之世,明良盛遭,雖千載之下,可以引領而欽想也。有唐·虞·湯·文之盛德,然後可與共羲·和·元·凱·伊·呂之良弼,而此六臣,若不逢四聖之時,其必淪疏而終老矣。雖今世級寢降,人才眇然,然而山林巖穴,豈無蘊玉之士,必待我殿下聲明做治,求賢如渴之誠,將欲望風于于,彙進於王庭也。蓋非常之人,間世希有,而國家需用,專係於作成學校之政,居其先焉。三代熙隆,尙矣不可言,至宋胡瑗,敎學於蘇湖,設經義治事兩齋,各因其才而敎育之,是時,京師建學,取以爲法,秀彦輩出,多適於世用,經術才器,蔚然有盛,由是觀之,學校修明,實爲得賢之急務也。相敎曰,閣臣興學校之言,甚好矣。雖以今日自止中觀之,文臣之詩賦等第,儒生之講論製述,是皆列聖朝右文之治,而以學校爲本者也。上曰,成均館儒生講論製述,今亦有此事否?景在曰,若今之春秋到記圓點科矣。上曰,此時奉桓祖以下影幀于璿源殿者至三十三函之多,而今無奉安之本,年久之事,不可考矣。相敎曰,明宗朝時,以列聖朝御眞初本副件,多奉於璿源殿,萬代之後,慮或混淆,或宗廟或山陵或文昭殿後,擇地而埋安矣。上曰,然矣。璿源殿卽文昭殿後,而埋安事,因其時宗簿提調所奏矣。上曰,宣廟朝以下列祖御眞,亦多未奉矣。承輝曰,宣廟朝以前列祖御容模奉事,係是壬辰以前事,未敢質言其緣何未奉,而至於宣廟以下御容之奉未奉,皆載於璿源錄矣。上曰,太祖御眞,至今奉安,凡幾處乎?承輝曰,一本在於永興濬源殿,一本在於全州慶基殿,一本在於京中永禧殿,而臣於上年待罪康津縣監時,以大祝將事於慶基殿,仰瞻御容,則與永禧殿本恰類,而紙軸裝色,尤可知其爲舊本矣。上曰,肇慶廟則不爲奉安乎?承輝曰,肇慶廟大祝,臣亦其時所經,而廟內,祀始祖司空神位矣。上曰,然矣。神位制度,何如?承輝曰,祠板不同於太廟神位,恰似私家神主,而長廣稍大,前面不爲塗粉,而書以始祖司空神位矣。上掩卷,仍命退,諸臣以次退出。
上在昌德宮。停常參·經筵。
金大根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李景在啓曰,明日召對,取稟。傳曰,爲之。
韓正敎啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李景在啓曰,左右史不可不備,檢閱李承圭·李承益,旣有只推之命,竝卽牌招,推移入直,何如?傳曰,允。
傳于李景在曰,禮房承旨,馳詣受香諸處,奉審摘奸以來。
李景在啓曰,輪對官來待矣。傳曰,入侍。
傳于金大根曰,召對入侍。
傳于金大根曰,當該承旨推考。
金大根啓曰,禁衛大將柳基常,御營大將任聖皐,以東·南關王廟獻官,今方受香出去矣。柳基常所佩命召,兼帶右邊捕盜大將命召及大將牌·傳令牌,任聖皐所佩命召,竝來請還納,何以爲之,而將兵之任,不可一刻無摠察之人,捕將重任,亦不可暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,禁將,摠戎使兼察,御將,訓將兼察,捕將,他邊大將兼察。
又啓曰,禁將,摠戎使兼察,御將,訓將兼察,捕將,他邊大將兼察事,命下矣。兼察禁衛大將柳相弼,兼察御營大將洪在龍,兼察右邊捕盜大將李應植,竝卽牌招,聽傳敎,何如?傳曰,允。訓將從事官,發牌,聽傳敎。
正言嚴錫鼎啓曰,臣言議風采,本不合於淸朝耳目之任,而薇垣特點,忽下於千萬夢想之外,繼以試牌儼臨,雖不得不章皇出肅,而臣於本院,已經納言,揆以公格,不宜冒膺,今於試役告竣之後,其何敢一刻蹲據於臺次乎?請命遞斥臣職。答曰,依啓。
韓正敎啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀燮牌不進,監察茶時之意,敢啓。傳曰,知道。
以大司諫宋持養,司諫趙完植,正言兪致崇,執義兪鎭五,掌令金在瓘·白宗杰,持平金觀燮牌不進罷職傳旨,傳于韓正敎曰,只推。
以檢閱李承圭牌不進罷職傳旨,傳于韓正敎曰,只推。
丙午二月初八日辰時,上御重熙堂。輪對官入侍,召對同爲入侍時,參贊官金大根,檢校待敎南秉哲,侍讀官徐相敎,檢討官沈敦永,假注書趙然興,記事官李承益·金炳雲,各持綱目第十八卷,以次進伏。輪對官尙衣院僉正李允植,奉常寺正金圭瑞,繕工監主簿宋欽成,司宰監僉正尹致誠進伏楹外訖。上曰,史官分左右。大根進前奏曰,輪對官先爲進前乎?上可之。允植進前。上曰,職姓名奏之。允植曰,尙衣僉正臣李允植。上曰,職掌奏之。允植曰,職掌衣襨色。上曰,所懷奏之。允植曰,所懷無。上曰,時在奏之。允植曰,時在白正布十四同,田正布十四同,紅花一千二百斤,芝草一千三百斤,梅實一萬五千七百斤,藜灰一百二十石,黃灰木一百十一同,三甫一百十同,槐花一百五十斤。上曰,履歷奏之。允植曰,履歷,甲申十二月除徽慶園參奉,乙酉二月陞六,丙戌四月爲尙衣別提,同年六月爲戶曹佐郞,丁亥五月爲敦寧判官,同年七月刑曹佐郞相換,同年八月爲宗廟令,同年九月爲溫陵令,戊子二月爲社稷令,己丑正月爲抱川縣監,壬辰五月爲報恩郡守,癸巳八月爲襄陽府使,戊戌十一月爲宣惠郞廳,癸卯二月爲永禧殿令,甲辰十二月爲尙衣僉正矣。上曰,退去。圭瑞進前。上曰,職姓名奏之。圭瑞曰,奉常正臣金圭瑞。上曰,職掌奏之。圭瑞曰,職掌東籍田。上曰,所懷奏之。圭瑞曰,所懷無。上曰,時在奏之。圭瑞曰,時在正租三千九百六十五石。上曰,履歷奏之。圭瑞曰,履歷,丁亥二月爲到記殿講,同年四月庭試應榜,庚寅七月爲元陵別檢,辛卯十二月爲省峴察訪,甲午六月陞六,同年十二月通淸持平,乙未二月爲正言,戊戌四月爲獻納,同年七月爲執義,庚子七月爲司諫,乙巳七月爲奉常正矣。上曰,退去。欽成進前。上曰,職姓名奏之。欽成曰,繕工主簿臣宋欽成。上曰,職掌奏之。欽成曰,職掌炭色。上曰,所懷奏之。欽成曰,所懷無。上曰,時在奏之。欽成曰,時在炭一百七十二石。上曰,履歷奏之。欽成曰,丙戌六月除明陵參奉,同年八月因幸行陞六,同年九月爲敦寧主簿,同年十二月以承傳除木川縣監,丁亥十二月在喪遞來,辛卯十二月除靑陽縣監,甲午六月爲江西縣令,同年十二月大興郡守相換,丙申十一月以親病辭遞,乙巳四月爲氷庫別提,同年五月移繕工主簿矣。上曰,退去。致誠進前。上曰,職姓名奏之。致誠曰,司宰僉正臣尹致誠。上曰,職掌奏之。致誠曰,摠治印信,別無所掌。上曰,所懷奏之。致誠曰,所懷無。上曰,履歷奏之。致誠曰,壬午三月參式年生員,庚寅三月除永陵參奉,辛卯十二月爲司饔奉事,癸巳六月陞司饔直長,甲午十二月爲敦寧主簿,同月爲戶曹佐郞,乙未五月爲敦寧判官,同年六月爲典簿,丙申六月除松禾縣監,戊戌十二月陞益山郡守,己亥六月爲蔚山府使,庚子十二月爲咸興判官,辛丑八月爲晉州牧使,壬寅六月爲戶曹正郞,癸卯七月移司䆃主簿,乙巳七月爲司宰僉正矣。上曰,輪對官先爲退去。輪對官以次退出。大根奏曰,輪對官前後申飭,何等截嚴,而今日入侍,俱以無所懷仰奏者,極爲未安,當該輪對官,竝推考,何如?上曰,依爲之。出擧條上開卷,命上番讀之。相敎讀自馬日磾,至已乃渡江。上曰,已乃之乃字,似誤板矣。相敎曰,發明綱目,則果已而也。乃字則文理似不成矣。上曰,然矣。以而字讀之可也。上篇車駕西遷之遷字,書以還字,誤板類多如是矣。相敎讀至內不悅。上曰,止之。文義陳之。相敎曰,傕·汜之亂,楊彪,冒手刃而責其不奉國家之罪,崔·汜欲刃之,心猶知其言之忠直,終不害之矣。彪卽震之孫也。以四世五公之家,克篤忠貞,素勵志節,而不幸値王室陵夷,亂賊操弄之時,力單勢孤,雖不得救當時之亂而報屢世之恩,然始能責罪郭汜,而不欲求生,終又不仕曹操,而乃得免禍,亦豈不韙哉?此時諸人,孰非漢室世祿之臣,而其屈節於賊臣,竟懷異志者,視諸楊彪,不可薰蕕碔玉之同論矣。凡看史,人臣之進退賢否,亦係時君之治亂得失,伏願雖此等處,每加澄省焉。上曰,楊彪卽震之孫乎?相敎曰,然矣。震之後,有楊秉·楊賜·楊彪,彪卽震之曾孫也。四代五公,世篤忠貞矣。上曰,彪之能責郭汜者,亦賢矣。相敎曰,果不避白刃而責之矣。上曰,彪之去就,畢竟則何如也?相敎曰,彪見漢祚將終,稱疾不仕,竟免禍敗,亦足爲完節人也。上曰,李傕·郭汜,是何亂賊也?相敎曰,本以董卓之將,爲卓報仇,竟殺王允,至於威脅天子,劫質公卿,無所顧忌矣。上曰,此時曹操在何官乎?相敎曰,上篇爲兗州刺史,是亦自稱者也。上曰,攻定陶時,亦以兗州刺史稱之矣。敦永曰,此後自稱兗州牧,遷帝於許,脅制君父,無所不至,語其逆節,有甚於莽·卓之類矣。上曰,然矣。上曰,此時諸人,如楊彪者,亦鮮矣。敦永曰,其時如管寧·王烈之徒,亦是知名之士,而皆隱而不出矣。相敎曰,如荀彧者,以若八龍之家名祖之孫,猶未免失節於曹操矣。上曰,荀彧果失節人也。敦永曰,荀彧雖有才智,而阿附姦雄,大節已虧,則餘無足觀矣。上命下番讀之,敦永讀自六月將軍,至破走之。上曰,止之。文義陳之。敦永曰,當此之時,亂賊竝起,戰爭方始,漢室陵夷,靡所止疑,夷考其由,親賢臣遠小人,此其所以傾頹,而亦未嘗不由於紀綱之不振耳,夫紀綱者,治國之本,而名分一節,尤爲急務,正君臣之位,辨尊卑之統,然後上下相承,乃相維持,是以紀綱立則國以之興,紀綱不立則國以之替,歷稽往昔,與亂同事,其端非一,或以荒淫,或以暴虐,至於升平日久,委靡不振,潛消暗削,終底於覆敗者,最居其多,漢唐及宋是已,夫人君臨下之德,雖本之仁慈,至於紀綱,一於嚴肅,下不陵上,賤以承貴,而又以大公至正之心,恭己於上而照臨之,好惡以公,賞罰以平,使宰執秉持而不敢失,臺諫補察而無所私,則衆弊悉祛,百度修擧,萬事之統,無所闕矣。伏願體念焉。上曰,此時無足觀矣。敦永曰,漢家之馴致禍亂,專由於杜漸之不早,而獻帝爲君,雖無大段失德,際時板蕩,實無可爲之勢矣。上曰,然矣。相敎曰,下番文義,以紀綱仰奏,果切實矣。獻帝雖無暴虐之政,凡於政令,委靡不振,亂逆恣橫,車駕播越,此莫非紀綱之不立也。敦永曰,追帝弘農之時,傕·汜之逆節已露,故不書姓字,可見筆法之謹嚴矣。上曰,果是何義也?敦永曰,孔子作春秋而亂臣賊子懼,朱子筆法,實繼先聖之微旨,故凡於討逆之事,嚴於下字,今此傕·汜之不書姓字,卽此義也。上命參贊官讀之,大根讀自孫堅舊將,至二烈士。上曰,止之。文義陳之。大根曰,玉堂上下番所奏文義,備陳無蘊,臣無容更爲仰奏,而蓋文義,取其一篇自止之內,拈出奧旨,以爲敷演者也。至若徒讀恃口,略知其意,乃是記誦詞章之習,探究悟解,務在溫繹,孔子曰,溫故而知新,此若燖灸者然,旣燖就溫,而間有離火,則還復易冷矣。夫知之之道,莫如思,思之之道,貴於學,夫子又曰,吾終日不食,終夜不寢以思,無益,不如學也,所謂學也者,要在玩索文義,以求踐履之方,孟子曰,心之官則思,思則得之。伏願殿下,淵思文義,益加溫習,期有學問上實效焉。敦永曰,參贊官所陳沈潛溫繹之說,甚爲切實,而且以孔子不如學之訓仰奏,夫子大聖也,生而知之,宜無事於學矣,而猶尙如此者,蓋雖生而知之,亦資學而成也。相敎曰,東郡太守臧洪,眞義士也。曹操之圍雍邱也。洪欲赴援於張超,而請兵於袁紹,反爲袁紹所殺矣。紹以奕世台輔之臣,當是時,握將兵之權,任軍國之事,則庶幾乃心王室,共討亂賊,而乃希冀其非望,殺害忠義之如臧洪者,可勝惜哉?洪之被圍也,糧乏兵困,男女七八千人,相枕而死,莫有離叛者,此皆感臧洪之義而不忍捨也。田橫之五百人同死,猶稱義士,今此七八千人之死,豈不凜然哉?上曰,田橫,誰也,而五百人同死,何也?相敎曰,田橫與漢高帝,竝驅中原,高帝得天下後,橫與其徒五百人,入海島,高帝恐其爲亂,赦其罪而召之,橫恥爲亡虜,遂自殺,五百義士,亦皆自殺矣。敦永曰,三國之世,士無名節之可稱者,而惟此臧洪,卽諸葛亮外一人也。專心所事,不貳其節,此與唐巡·遠之事,無異矣。上曰,張巡·許遠事,果何如也?敦永曰,巡·遠,爲賊將尹子奇所圍,死守孤城,各辦大節,是故朱子論節義之事,有曰,非謂必知後日當有變故,而預蓄此人以擬之也。平日無事之時,得以用之,則足以逆折姦萌,潛消禍本云矣。上命閣臣讀之,秉哲讀自劉虞故吏,至守位而已。上曰,止之。文義陳之。秉哲曰,臣所讀自止內,別無文義敷衍仰陳者,而大抵講學之意,將以致修齊治平之道也。宋臣趙普之言曰,半部論語致太平,以此觀之,學問之要,不在於卷帙之多少,可見耳。今進講綱目,已爲十七冊之多,其間治亂得失,苟亦一一體驗,以古準今,則其輔治弼敎之功,必不下於半部之論語矣。伏願每臨講筵,以此省念,俾工夫無書自我自之患,聖德有日新又新之效,是所區區之祝。上曰,此以下,皆曹操事乎?敦永曰,此下竝載三國事矣。相敎曰,三國事互見矣。上曰,昭烈見於何篇也?敦永曰,昭烈始爲漢中王後卽帝位事,見下篇矣。敦永曰,孟子曰春秋無義戰,當此之世,互相戰爭,實無優劣之可論,而孫策爲人,頗有向漢之心,則比諸曹操,似或此勝矣。上曰,然矣。上曰,下篇亦獻帝時事乎?相敎曰,然矣。上掩卷,命史官就座,仍命退,諸臣以次退出。
上在昌德宮。停常參·經筵。
自巳時至申時,日暈。夜自一更至四更,月暈。
南秉哲啓曰,明日召對,取稟。傳曰,停。
韓正敎啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于金公鉉曰,召對入侍。
傳于金公鉉曰,奉審大臣以下入侍。
韓正敎,以兵曹言啓曰,今二月二十五日丙午重試對擧庭試別試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,春塘臺親臨磨鍊。
韓正敎啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀燮牌不進,監察茶時之意,敢啓。傳曰,知道。
以大司諫宋持養,司諫趙完植,正言兪致崇,執義兪鎭五,掌令金在瓘·白宗杰,持平金觀燮牌不進罷職傳旨,傳于韓正敎曰,只推。
韓正敎,以御營廳言啓曰,本廳中軍李誾彬,身病甚重,勢難察任,改差,何如?傳曰,允。
丙午二月初九日午時,上御迎春軒。召對入侍時,參贊官金公鉉,侍讀官金基纘,檢討官沈敦永,待敎洪淳穆,假注書李時夏,記事官李承益·金炳雲,各持國朝寶鑑第五卷,以次進伏訖。上開卷,命上番讀之,基纘讀自睿宗大王元年,至眞聖主也。上曰,止之。文義陳之。基纘曰,耽羅貢眞珠,自上却之不受,成廟朝沖年盛德,卓越百王,可與虞舜之投珠抵璧,匹美於前矣。大抵遠方珍異之物,非獨珠玉然也。如服飾器皿禽獸花卉之屬,亦多奇形巧狀,足以悅人耳目,喪人心志,末流爲害,有不可勝言,是以聖王,不貴遠物,惟土産之物是用,周禮太府,凡萬民之貢,以充府庫,式貢之餘財,以供玩好之用,言其玩好,雖非治國之用,所貴者,惟土貢而已也。且況人君之所以爲寶者有焉,所寶惟賢,周輔進戒,惟善爲寶,楚書有言,然則雖有連城之璧照乘之珠,將焉用哉?猗我聖祖却珠之擧,卽古聖不貴遠物之意,而時則衆善畢集,群賢布列,克致三十年郅隆之治,此今日所當監法處,故敢以此敷陳焉。上曰,耽羅是濟州乎?基纘曰,耽羅本是國名,而國初始爲賓服矣。上曰,我國以前,亦爲賓服乎?公鉉曰,自前朝來服,而未詳自何時中絶,而至世宗朝,更爲賓服矣。敦永曰,耽羅歸順,在於五禮儀旣成之後,臣見於羹墻錄矣。上曰,果有之矣。敦永曰,五禮儀始於世宗朝,成於成廟朝,則歸順似在於成廟朝時矣。上曰,戶牌,何以罷之,而創自何時,如今之戶牌乎?基纘曰,今之戶牌,只是私自刻名,以爲標識,而古則欲知人口之多少,逐名頒給,身故則還納,蓋其古今之制,似不同矣。公鉉曰,自世宗朝,始行戶牌法,而外佩如今軍卒之腰牌,所以欲知人口之贏縮者,而至於不爲還納,轉相借佩,故罷之也。敦永曰,戶牌始創於元太祖時,以別漢人·胡人相混之弊,而前朝恭讓王時,亦行之,至於我朝太宗朝時,乍行旋罷,而世宗朝,因卞季良之言,復行之矣。上曰,世宗朝果復行之矣。上曰,吏曹進官制條格竝從之者,何謂也?基纘曰,此下小註,詳載條例,而其中署經之法,至今有之,而外他諸條,則今皆無之矣。命下番讀之,敦永讀自六月旱,至其各悉心以對。上曰,止之。文義陳之。敦永曰,聖祖下敎,若曰,近來儒生,專事浮文,不務經學,大哉王言,此是爲學之要道也。蓋浮文者,卽應文備具之謂,而與誠實邊事,一切相反,天下萬事,不之誠,則便是文也。以言乎講學,則上焉而反復問難,虛心聽受,下焉而隨處箴規,有懷無隱,是爲實學,而苟不如是,終歸於文具也。以言乎政令,則監先王之成憲,遵先王之美法,體而行之,擧而措之,乃有實效,而苟或反是,亦歸於文具也。雖以治民之道言之,若不以實心推實政,惠不下究,則恤隱之念,雖溢於絲綸之間,而卽不過觀聽之美,而文具之爲弊,有如是矣。惟我殿下,凡於勤學勤政勤民之際,一以誠實做去,終始惟一,是臣區區之望也。上曰,仁政殿策士,是科試乎?敦永曰,果以策題試士,而此後殿策之例,皆如是矣。命參贊官讀之,公鉉讀自策申叔舟·韓明澮,至上命如其言。上曰,止之。文義陳之。公鉉曰,寶鑑卽列聖朝謨訓,而典章法度,或有因時損益,聖神相承,傳授心法,前後一揆,於乎盛哉,心是一身之主,而包括萬善,涵畜衆理,寂然不動時,渾一太極,觸物而動,則四端七情,隨感而見,放之則彌六合,卷之則藏于密,修齊治平,本自誠正上推去,其擴充之工,不敢斯須間斷,操則存而舍則亡,苟或放而不收,則作事無漸,朝不如夕,今不如昨,莫可省悟,而喪其本然之善,況帝王家學問,尤宜致力於誠正操存之工,則德化之流行,如表直影端,薄海普洽,曷其有極?伏願體念焉。上曰,國朝佐理功臣,始於此時乎?淳穆曰,然矣。上曰,佐理,何謂也?公鉉曰,佐太平致理之謂也。上曰,申叔舟·韓明澮,皆再策矣。公鉉曰,策靖難佐翼,而又策佐理,屢登勳府矣。上曰,漢亦有功臣之名矣。基纘曰,圖畫功臣,西漢有麒麟閣,東漢有雲臺,唐有凌烟閣,而蓋此佐理之名,卽佐治太平之謂也。如麒麟閣之功臣矣。敦永曰,閔開之疏,極爲切實矣。若使玄宗,愼終如始,豈有天寶之亂,而辨姦之難,自古爲然,取人之本,實在於修身矣。上曰,其時亦講國朝寶鑑矣。敦永曰,然矣。公鉉曰,此時進講時,筵臣所奏,果切實矣。臣等雖謭劣,今日所望於殿下者,卽其時筵臣所望於成廟朝時無異,今日進講,亦宜垂法後世,古語云,後之視今,猶今之視古,此等處尤宜軫念焉。上曰,閔開之疏,在於太祖時乎?敦永曰,果在第一篇矣。公鉉曰,人君處至尊之位,惡聞其過,將何以來諫?故唐太宗每臨朝,假顔色而受之,後世稱之,人臣進諫之道,固非一道,有犯顔直諫,有諷諫,有規諫,而唐之柳公瓘,有筆諫,人君若無翕敷容受之量,則何從而聞其過,此等處尤致軫念焉。上曰,後苑種穀,自世宗朝時,而成宗朝時,又行之矣。基纘曰,無逸曰,先知稼穡之艱難乃逸,人君之所當先知者,未有急於此事也。上曰,生財在務本,裕財在節用,節用之要,又在於儉德,聖朝敎意甚盛矣。敦永曰,裕財之本,專在於崇儉,省覽之際,常若親聽聖祖之下敎,克軫體行之道焉。公鉉曰,生財非但農桑而已,山海俱是生財之地,而山有杞梓銅鐵之利,海有魚鹽之饒,而用之無節,則生費不能相當,苟能節用,則國有贏餘之畜,而民無懲索之苦,故節用卽愛民之本也。敦永曰,成廟朝命退掌苑署之進花,又罷湖南民之採玉,肅廟朝,因朝臣洪萬恢家㯶櫚事,命拔後苑之所種棕櫚,還之民間,猗我兩聖朝盛德,同符前後,惟殿下,必以此監法,深軫玩物之戒焉。上曰,申叔舟所奏之事,措處得宜矣。基纘曰,倭人所擧,專出於嘗試之計,其時措處,若不如是得宜,則恐至見侮於外夷矣。上命閣臣讀之,淳穆讀自冬十一月上率百官進宴,至想宜知悉。上曰,止之。文義陳之。淳穆曰,今此聖詢,及於務本,臣固欽仰萬萬,而成宗朝,始親耕籍田,此乃周漢務本之懿典,旣勤玉趾,率先勞苦,使吾民觀感興作,樂於趨事,必欲奠之於厚生,而且前有世宗朝逐月作圖,仍述警戒,備知稼穡之艱難,列聖務本,一揆相承也。臣伏聞翼宗朝代聽時,使工分繪耕織於屛,又令閣臣撰序,命名曰務本,告成在於庚寅以後,其屛尙弆本閣,追念聖意,於戲,不忘也。上曰,予未及知之矣。閣臣撰序者,何人乎?淳穆曰,耕圖序,故相臣金履喬所撰也。織圖序,故相臣朴宗薰所撰也。上曰,耕織圖,何以分繪乎?淳穆曰,耕圖,自播種至于穫稻也,織圖,自養蠶至于成織也。淳穆曰,九重錦玉,省識農桑之眞景,莫如此圖之盡意,伏願朝夕燕覽,常寓克艱,上繼務本之至意,下究厚生之善政焉。上曰,耕織圖屛,入之,可也。上曰,婷字何義也?基纘曰,此是娉婷之婷字,卽媚娬之義也。上曰,我國親耕,自此始,而其後凡幾次爲之乎?敦永曰,成宗·中宗·宣祖·英宗四聖朝,皆行之矣。基纘曰,漢文帝亦爲親耕籍田矣。上曰,東漢亦行之矣。淳穆曰,漢明帝耕於下邳矣。上曰,然矣。基纘曰,古之王后,亦行親蠶之禮,務本觀民之意,有如是矣。上曰,此下八年三月,始行親蠶禮矣。淳穆曰,親耕之穀,所以供宗廟粢盛,親蠶之織,所以供祭祀衣服也。上曰,囹圄空虛,眞盛時矣。基纘曰,刑措之治,在周成·康之時,而漢文·景時,一歲斷獄之數甚少,亦可見至治之效矣。公鉉曰,性理書,朱子曰,漢文帝,三代以後最爲恭儉云,而斷獄四百,有刑措之風,而空虛則尙未也。上曰,親耕時五推何義也?基纘曰,天子三推,諸侯五推,夫以帝王之尊,躬秉耒耜,以示勸農之意,下民之觀感效法,尤當如何哉?敦永曰,成廟朝御極之初,命罷鷹坊,其後因諫臣之箚,卽放海東靑,大聖人虛心納諫之美,臣不勝欽仰萬萬矣。臣適因言端,玆敢不揆僭妄,略陳區區之懷焉。臣向伏聞大僚,以內營事,仰請撤罷,聖批有開納之意,而筵說旣祕,上下酬酢,未敢的知,而大抵內營設施之擧,臣愚死罪竊以爲,未可者有三焉。以言乎軍制,則外有三營,以言乎使令,則內有掖隷,至於組練之事,擧行之節,自當奉承之不暇,而今玆別立營制,漸至長大,有違不畜私兵之戒,此其未可者,一也。宮禁之內,極爲邃嚴,內言不出,外言不入,此是朱夫子之言,而內營所屬,出入近密,易至於伺上動靜,傳播外間,則先事之慮,不可不念,此其未可者,二也。以我殿下之明聖,嚴於操束,不少假借,則此輩固當謹愼畏法,而第其卑微之類,久漸解弛,不暏不聞之中,或不無生弊閭里之端,設有犯科之事,有司難以推治,將來之憂,有不可勝言矣。此其未可者,三也。雖以月前武監事言之,大內咫尺之地,有此無前之變怪,誠極駭惋。第緣首從之未分,竟至勘律之從輕,大聖人好生之德,孰不欽誦攢仰,而揆以常憲,未免失刑,則渠輩之永久懲戢,恐未可必也。殿下聖姿天縱,聰明有臨,上所陳三者,卽臣遇計之憂,而且帝王家一事一政,無非後世監法之資,則在聖人慮遠之道,亦當謹之於始矣。伏願聖明,亟允大臣之請,卽命罷之,使一國臣民,曉然知聖上作爲,出尋常萬萬,則書之史冊,有光聖德,當與我成廟朝卽罷鷹坊之事,同揆於後,而尤有光於繼述之聖孝矣。上曰,英廟朝以親蠶所織,使備衣襨矣。公鉉曰,英廟朝以衣襨出示左右曰,此是親蠶所織,羹墻錄有之矣。上掩卷,仍命退,諸臣以次退出。
丙午二月初九日酉時,上御重熙堂。奉審大臣以下入侍時,右承旨金公鉉,假注書李時夏,記事官李承益·金炳雲,領府事趙寅永,領議政權敦仁,右議政朴晦壽,禮曹判書朴永元,觀象監提調洪學淵,以次進伏訖。上曰,史官分左右。寅永進前奏曰,春寒尙峭,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,別單狀啓,俄果見之,而所見與地師之言,復如何?奉審則亦於食前祗行乎?寅永曰,待地師齊會後奉審,則自然日晩,而臣等之見及地師之言,已具於別單矣。無容更陳,而大槪地師之言,皆曰靑龍稍低,案山稍遠,不能成局,且龍脈不結,山勢渙散云矣。敦仁曰,別單所奏之外,更無他辭,而事係至重,故雖不敢容易言之,而大體則別無稱譽矣。上曰,地師之言旣如此,則將更有奉審乎?寅永曰,此事至重且大,當十分審愼,然後可以決定,向來筵中,亦已有親奉審之下敎矣。不得不一番親奉審後,始可定矣。上曰,當親奉審矣。敦仁曰,此事極爲重大,似不可曠日持久矣。上曰,當從速行之矣。寅永曰,此事,大小人民,莫不聞知,則不可稍緩,而十二日則似當値會試出榜,十四日十五日,又値國忌齋戒,十五日以後,則華城幸行迫近,量此下敎恐好矣。上曰,十二三日間,何如?敦仁曰,十一二日則治道凡節,恐太促矣。上曰,然則十三日當親奉審矣。書出傳敎,可也。仍命書傳敎曰,十三日當詣綏陵奉審矣。凡百擧行,一依京擧動例爲之。出榻敎上曰,注書持傳敎出傳可也,賤臣承命,奉傳敎出傳,還入就座。上曰,京擧動例則服色,何如?敦仁曰,年前徽慶園幸行,一依京擧動例,而百官皆以黑團領隨駕矣。上曰,正廟己酉之例,則自上以平戎服爲之矣。敦仁曰,自上若戎服,則百官亦從上服矣。上曰,取考己酉已例而行之,似好矣。永元曰,臣謹當退考前例,以草記稟定矣。上曰,唯。上曰,親奉審時,相地官及方外人,皆使之待令,可也。敦仁曰,皆當待令矣。寅永曰,李亮淵老病深劇,擔舁而來,艱辛奉審,而果難來待闕下,故使之徑歸,俾爲調治矣。上曰,其下地師術業,竝皆如何?寅永曰,聽其言,則工夫似皆着實矣。敦仁曰,判府事與臣等,同往奉審,而脚病又添,果難行步,方來待朝房,而不能登筵矣。上曰,親奉審時,時原任大臣,皆當陪進乎?敦仁曰,諸大臣自當同爲陪進矣。命大臣先退,又命史官就座,仍命退,諸臣以次退出。
上在昌德宮。停常參·經筵。
藥房提調趙鶴年,左承旨金大根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,自今日五貼式,日次製入事,榻前下敎。
韓正敎啓曰,明日召對,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日,賓廳日次,而無時急稟定事,不得來會云矣。敢啓。傳曰,知道。
又啓曰,檢閱洪祐命,由限已過,卽爲牌招入直,何如?傳曰,允。
金大根啓曰,假注書李時夏,身病猝重,勢難察任,今姑改差,何如?傳曰,允。
李時夏改差代,以洪原鐘爲假注書。
金大根啓曰,假注書趙然興,時無職名,令該曹依例付軍職,冠帶常仕,何如?傳曰,允。
傳于金大根曰,軍士房承旨入侍。
兵曹,綏陵幸行時軍令,二月十三日出宮,綏陵奉審,自闕門十里,當日還宮。
以檢閱洪祐命牌不進罷職傳旨,傳于韓正敎曰,只推。
韓正敎啓曰,卽者,檢閱李承益,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以司謁口傳下敎曰,各司隨駕,依幸行例爲之,副駕轎儀仗,不緊侍衛,竝依己酉年例,置之。
傳于金大根曰,今此動駕時,留都大臣·守宮大將,竝置之,聚軍當日爲之,凡百擧行,切勿以幸行例爲之。
韓正敎啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀爕牌不進,監察茶時之意,敢啓。傳曰,知道。
以大司諫宋持養,司諫趙完植,正言兪致崇,執義兪鎭五,掌令金在瓘·白宗杰,持平金觀爕牌不進罷職傳旨,傳于韓正敎曰,只推。
韓正敎,以內醫院提調意啓曰,副提調李景在,今日問安,不爲仕進,卽爲牌招,何如?傳曰,允。
又以禮曹言啓曰,今二月二十五日文武官重試對擧庭試文科,親臨與命官,何以爲之,而處所以何處擧行乎?敢稟。傳曰,春塘臺親臨磨鍊。
又以禮曹言啓曰,今此綏陵動駕時,陪從官服色,詳考各年京擧動例擧行時已例草記事,筵稟蒙允矣。謹考謄錄,則各年京擧動例命下時,陪從人員,皆以戎服,依例磨鍊,而正廟朝己酉八月永祐園展拜時,自上具翼善冠·衮龍袍,隨駕官,因下敎,以時服磨鍊,此後園所動駕時,自上服色,勿爲磨鍊,百官以時服隨駕定式事,下敎,純廟朝壬辰延慶墓奠酌徽慶園展拜時,因下敎,以帽帶隨駕矣。今番則何以爲之乎?敢稟。傳曰,以平戎服,只佩劍磨鍊。
兵曹,以許棨爲御營中軍。
兵曹,今二月二十五日丙午重試對擧庭試別試武科春塘臺親臨殿試敎是時,直赴殿試人規矩,片箭三矢,一百三十步一巡一中,騎芻一次一中,貫革五矢,一百二十步一巡一中,柳葉箭五矢,一百二十步一巡一中,鳥銃三柄,一巡一中,鞭芻一次一中,講書粗以上,取一技落點。
兵曹,今二月二十五日丙午重試對擧庭試別試武科,春塘臺親臨殿試敎是時,原榜人及直赴會試人規矩,片箭三矢,一百三十步一巡一中,柳葉箭五矢,一百二十步一巡二中,講書粗以上,取二技落點。
金大根,以兵曹言啓曰,在前幸行當日回鑾時,侍衛連以全數磨鍊矣。今亦依此擧行,何如?傳曰,允。
又以兵曹言啓曰,今二月十三日大駕詣綏陵奉審時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍四哨,馬軍二哨,訓將率領爲先廂,訓局步軍四哨,馬軍二哨,禁將率領爲後廂,御將留都,禁軍三番磨鍊,餘軍留營,置之。
又以兵曹言啓曰,今此綏陵動駕時,依已例傳語軍,以衛軍排立,斥堠伏兵,令訓鍊都監擧行,何如?傳曰,允。
又以兵曹言啓曰,今此綏陵動駕時,挾輦軍二百名,倭槍手一百名,依京擧動例擧行,而餘軍五十名,亦爲磨鍊,何如?傳曰,允。
又以兵曹言啓曰,今此綏陵幸行時,各差備所把驛馬,磨鍊書入,而本曹驛馬外不足之數,依近例,京畿驛馬十五匹補把事,分付本道之意,敢啓。傳曰,知道。
又以司僕司一二提調意啓曰,今此綏陵奉審時,各差備入把馬,磨鍊別單書入之意,敢啓。傳曰,知道。
又以舟橋司言啓曰,舟橋排設,今日畢役之意,敢啓。傳曰,知道。
丙午二月初十日午時,上御暎花堂。軍士房承旨入侍時,左承旨金大根,假注書趙然興,記事官李承益·金炳雲,以次進伏訖。上命入軍令。宣傳官李能權奏曰,持軍令入侍時,宣傳官例爲陞殿擧行矣。今亦依例陞殿擧行乎?上可之。能權出引兵曹判書趙秉鉉,進跪請軍令,上命入之,秉鉉以軍令授能權,能權跪授于大根,大根跪受讀奏訖,跪授挾侍,挾侍跪進,上命踏啓字以下,挾侍跪授大根,大根跪受,書判付讀奏訖,授能權,能權跪授于秉鉉,上命兵曹判書退,能權引秉鉉退出。能權奏曰,今番幸行時,駕後吹打,以何營擧行乎?上曰,五營擧行,可也。能權曰,前排則以幾雙待令乎?上曰,全數待令,可也。上曰,五營前排,回鑾時闕門外落後,可也。仍命退,承史以次退出。
上在昌德宮。停常參·經筵。
金大根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓正敎啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金大根啓曰,訓鍊大將洪在龍,以舟橋堂上,鷺梁津今方出去矣。所佩命召,何以爲之?敢稟。傳曰,仍佩往來。
又啓曰,明日親傳香,承旨當爲備員,而左副承旨趙龜夏,受由在外。何以爲之?敢稟。傳曰,許遞,前望單子入之。
承旨前望單子入之,尹致秀落點。
洪原鐘在外,代以徐堂輔爲假注書,徐堂輔有頉,代以李敎寅爲假注書。
金大根啓曰,明日親傳香,禮房承旨,當爲齋宿,行都承旨李景在,不爲仕進,所當牌招,而拘於廳規,不得請牌,何以爲之?敢稟。傳曰,牌招。
韓正敎啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀燮牌不進,監察茶時之意,敢啓。傳曰,知道。
以大司諫宋持養,司諫趙完植,正言兪致崇,執義兪鎭五,掌令金在瓘·白宗杰,持平金觀燮牌不進罷職傳旨,傳于韓正敎曰,只推。
以平安監司洪在喆狀啓,平壤府民家失火事,傳于金大根曰,聞甚矜惻,元恤典外,別加顧助,結構奠接之方,廟堂措辭分付。
傳于金大根曰,明日出宮門路,以協陽門爲之。
傳于韓正敎曰,發遣吏郞,諸執事淸齋與否,摘奸以來。
傳于李景在曰,吏·禮換房。
韓正敎,以內醫院都提調·提調意啓曰,幸行隔日,分提調,令該曹口傳差出,何如?傳曰,允。
吏曹口傳政事,以李志淵爲分內醫提調。
金大根,以兵曹言啓曰,今此綏陵幸行時,本曹堂上守宮及侍衛各差備,當爲備員,而參判吳取善有實故,參議洪鍾英受由在外,正郞一員未差,無以備員,參判·參議,令政院稟旨變通,與正郞一員未差之代,竝令該曹,以在京無故人口傳差出,參判·參議,待下批牌招,以爲進參之地,何如?傳曰,允。許遞。
吏曹口傳政事,以徐念淳爲兵曹參判,洪祐喆爲參議,趙龜植爲正郞。
金大根,以兵曹言啓曰,今此幸行時,侍衛領軍之任,不可不備,而宣傳官李熙永,內禁衛將鄭壽基,俱以身病猝重,無望供職云,改差,其代依例口傳擬入,何如?傳曰,允。
兵曹口傳政事,以李容熙爲宣傳官,尹羲烈爲內禁將。
金大根,以備邊司言啓曰,卽見忠淸監司趙雲澈狀啓,則以爲,水使李熠,封山禁松,稱以船廨修葺,殆手斧斤日尋,而民間藩籬炊㸑之取諸私養者,則謂之犯松,勒令收贖,狼藉入聞,故使之査發收捧錢四千一百八十餘兩,出給該民等矣。至有要路攘奪之擧,旣犯贓汚,大關虐民,該水使罪狀,請令廟堂稟處矣。封山之法,何等嚴重,而官自犯斫,固已可駭,憑托禁贖,勒懲於民,數甚夥多,至有道臣査發還徵之擧,身爲帥臣,躬犯若是現露,虐民從以狼藉,揆以國綱,誠不勝萬萬寒心。該水使李熠,爲先罷黜,令該府拿問嚴勘,何如?傳曰,允。
以檢閱李承益牌不進罷進傳旨,傳于韓正敎曰,只推。
上在昌德宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
韓正敎啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀燮呈告,監察茶時之意,敢啓。傳曰,知道。
李景在啓曰,明日大駕詣綏陵入齋室後,大王大妃殿·王大妃殿,問安,何承旨進去乎?敢稟。傳曰,右副承旨進去。
傳于尹致秀曰,侍衛軍兵毛具,從便爲之。
傳于李景在曰,禮房承旨,馳詣先農壇,奉審摘奸以來。
李景在啓曰,假注書李敎寅,時無職名,令該曹依例付軍職,冠帶常仕,何如?傳曰,允。
金公鉉啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,沈熙淳落點。
尹致秀,以兵曹言啓曰,今此綏陵動駕時,右邊捕盜大將柳基常,以禁衛大將,後廂隨駕矣。在前如此之時,有他邊大將兼察之例,回鑾間左邊捕盜大將李應植,姑令兼察,何如?傳曰,允。
尹致秀啓曰,因兵曹草記,今此動駕時,右邊捕盜大將柳基常,以禁衛大將,後廂隨駕,在前如此之時,有他邊大將兼察之例,回鑾間左邊捕盜大將李應植,姑令兼察事,允下矣。兼察右邊捕盜大將李應植,卽爲牌招聽傳敎,何如?傳曰,允。
傳于尹致秀曰,明日出宮門路,以協陽門爲之。
李景在,以奎章閣言啓曰,守宮檢校直閣李嘉愚,待開門牌招,何如?傳曰,允。
又以禮曹言啓曰,今二月十五日行弘陵忌辰祭享時,本陵兩官,當爲備員,而令金秉翼遭父喪,其代,令該曹以在京無故人口傳差出,以爲備員將事之地,何如?傳曰,允。
韓正敎,以義禁府言啓曰,忠淸水使李熠,拿問嚴勘事,傳旨啓下矣。李熠時在任所,依例發遣府都事,交龜後拿來,何如?傳曰,允。待待命拿囚。
丙午二月十二日辰時,上詣仁政殿月臺。先農壇祭親傳香入侍時,行都承旨李景在,左承旨金大根,右承旨尹致秀,左副承旨金公鉉,右副承旨韓正敎,同副承旨南秉哲,假注書趙然興·李敎寅,記事官洪祐命·金炳雲,檢校直閣鄭㝡朝,檢校待敎李㘾·趙鳳夏,待敎洪淳穆,以次侍立。時至,上具翼善冠·衮龍袍,乘輿出宣化門,藥房提調趙鶴年,副提調李景在等進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺,通禮跪啓請降輿,上降輿,通禮前導就褥位,南向立,引儀引先農壇獻官興宣君昰應,陞詣褥位之左,通禮跪啓請跪,上跪,香室官員奉香祝,跪授景在,景在奉香祝,東向跪進,上受香祝,以授獻官,獻官西向跪受興,通禮跪啓請興,上興,通禮前導,降階下祗送位,西向立,昰應奉香祝,由正路出,通禮請鞠躬,上鞠躬,香祝過後,啓請平身,上平身,入幕次。少頃,通禮跪啓請出次乘輿,上出次乘輿,出仁政門,由肅章門,入協陽門,致秀請出標信解嚴,上由宣化門,還內,諸臣以次退出。
上在昌德宮。停常參·經筵。
自申時至人定,灑雨下雨,測雨器水深二分。
大駕詣綏陵入齋室後,藥房·內閣·政院·玉堂·朝廷二品以上口傳問安。答曰,知道。陵上展拜奉審,還入齋室後,藥房·內閣·政院·玉堂口傳問安。答曰,知道。大王大妃殿·王大妃殿遣承旨問安。答曰,知道。還內後,藥房·內閣·政院·玉堂·朝廷二品以上口傳問安。答曰,知道。
李景在啓曰,明日召對,取稟。傳曰,停。
傳于尹致秀曰,侍衛軍兵毛具,從便爲之。
傳于李景在曰,玉堂有闕之代,前望單子入之。
玉堂前望單子入之,應敎趙秉夔落點。
吏曹口傳政事,以宋秉文爲景慕宮令。
吏曹口傳政事,以沈元澤爲弘陵令。
韓正敎啓曰,臣以大王大妃殿,王大妃殿問安進去,下直之意,敢啓。傳曰,知道。
李景在,以奎章閣言啓曰,大駕今已還宮,守宮檢校直閣李嘉愚,依定式減下,何如?傳曰,允。
韓正敎啓曰,卽者,義禁府都事來言,今日幸行時,駕側鳴錚罪人宋斗仁等九人,竝移送秋曹云矣。敢啓。傳曰,知道。
丙午二月十三日辰時,大駕詣綏陵。親奉審幸行入侍時,行都承旨李景在,左承旨金大根,右承旨尹致秀,左副承旨金公鉉,右副承旨韓正敎,同副承旨南秉哲,假注書趙然興·李敎寅,記事官洪祐命·金炳雲,檢校直閣尹定鉉,檢校待敎金洙根·李㘾·趙鳳夏,待敎洪淳穆以次序立。時至,通禮跪啓請外辦,上具平戎服,乘馬,出宣化門。藥房提調趙鶴年,副提調李景在等進前奏曰,侵早勞動,聖體,若何?上曰,一樣矣。傳曰,侍衛軍兵毛具,從便爲之。出傳敎由協陽門·肅章門·進善門,出敦化門,宣傳官啓稟行鼓擧行,進發至宗廟洞口前路,上下馬步過,還乘馬。傳曰,禮房承旨,進詣宗廟,奉審以來。出傳敎前發出興仁之門,宣傳官啓稟鳴金二下吹打作,至綏陵洞口,宣傳官啓稟鳴金三下吹打止,上下馬乘輿,至齋室門外,降輿入齋室。少頃,上改具翼善冠·黲袍·烏犀帶,出齋室門外乘輿,至紅箭門外降輿,詣板位。上行四拜禮訖。傳曰,時原任大臣·禮曹堂上·觀象監提調,率相地官入侍。出傳敎上詣陵上奉審,領府事趙寅永,領議政權敦仁,右議政朴晦壽,禮曹判書朴永元,觀象監提調洪學淵,率相地官韓廷厚·金成九·梁鍾華·朴埰浩,方外地師奉審人鄭翼烈·李璜周等,同爲入侍。上曰,相地官進前。敦仁曰,此是地理學敎授韓廷厚,其次莊陵參奉金成九,前參奉朴埰浩,監察鄭翼烈,司勇李璜周,積城縣監梁鍾華矣。敦仁曰,司果李亮淵,病實難强,未得與於入侍之列矣。敦仁曰,以目所見,使之該備各陳,恐好矣。上曰,相地官皆起立,各各奉審,具奏所見也。廷厚曰,局勢散漫,靑龍低弱,恐不能藏風矣。鍾華曰,左靑龍較穴處稍低,不恰藏風,內堂太長,不能渟滀,城郭周圍,亦殆汗漫矣。成九曰,詳審龍勢,果爲低弱,案對亦不眞的,恐非十全之地矣。埰浩曰,明堂殆欠平正,砂水亦不齊會矣。翼烈曰,龍穴無渟滀之氣,外格亦多不合者矣。璜周曰,山勢水法,不無失格者矣。寅永曰,龍虎徑直,明堂似散,而且觀行龍,則自懿陵起峯以後,更無結起處,局勢亦似突兀矣。寅永曰,金判府事方患脚病,未得同爲入侍,而方在紅箭門外矣。上曰,唯。敦仁曰,李亮淵旣有實病,無以入侍,自外送之,恐好矣。上可之。上曰,靑龍傍越見大路乎?敦仁曰,今則松樹鬱密,路雖不見,而若無松則必見矣。上曰,屛風石上莎土,似有頹落矣。寅永曰,此則東風之節,土脈瀜解,易致此患,故各陵如此等處,輒常補土,已例固然矣。上曰,坐向何如乎?寅永曰,酉坐卯向矣。上曰,案山來脈,果從何處乎?寅永曰,案山山脈,自小忘憂里峴南邊來,而卽遠山案矣。敦仁曰,然矣。今爲樹木所遮,而稍登後岡,則似當詳見矣。寅永曰,此是懿陵主山後落,而局勢不能拱包矣。上曰,龍虎不足矣。寅永曰,當初卜陵時,臣以雲觀提擧,曾忝看審,而其時僉議,專取穴體之堅固而用之矣。上仍詣碑閣奉審訖,上出紅箭門外,仍乘輿,至齋室門外降輿,步入齋室。傳曰,禮房承旨,進詣懿陵奉審,同副承旨,馳詣徽慶園奉審以來。出傳敎傳曰,京畿監司,率各務差使員留待。出傳敎傳曰,時·原任大臣入侍。出傳敎領府事趙寅永,領議政權敦仁,判府事金道喜,右議政朴晦壽,以次進伏訖。寅永曰,祗謁仙寢,聖慕克伸,夙戒鑾輿,勞動旣多,伏未審聖體若何。上曰,一樣矣。寅永曰,相地官,今旣召詢,俯聽群議,伏未知聖衷果何如乎。上曰,前固有未安之心,而相地官之言,今又僉同矣。敦仁曰,前後諸議,果無少異矣。上曰,終是未安,遷奉之擧,雖不可已,而事甚重大,故欲博詢處之矣。敦仁曰,聖敎至當矣。大抵遷奉事體,與當初卜陵有異,實難遽然行之,更加廣詢博採,審愼議定,恐爲未晩矣。上命大根書傳敎曰,綏陵遷奉之議已久,亦爲親審,而事體至重,不可不十分難愼,博詢處之,時原任大臣·二品以上,待明朝來會賓廳,收議以入。出榻敎寅永曰,聖敎萬萬至當,此固不可不十分難愼,卿宰以上收議後裁處,其在重事體之道,尤爲穩當矣。上曰,唯。敦仁曰,聖衷旣嘗未安,詢謀亦爲僉同,風水之理,雖無容更議,而第事體重大,固當更爲收議,辛巳健陵遷奉時,亦有朝廷詢問之擧矣。上曰,其時亦詢問乎?敦仁曰,然矣。在昔辛亥長陵遷奉時,命文武臣二品以上,召入筵中,爛熳商議,蓋長陵時事,與今不同,其時則似非專拘於堪輿之論,而疑其有穢物也,故遣大臣奉審而定行,此在儀軌矣。上曰,穢物何謂也?晦壽曰,其時云有蛇虺之屬矣。寅永曰,傳說雖如是,而實則不然云矣。敦仁曰,肅廟朝時,諸臣之議,亦非茫眛於地理,而聖斷赫然,竟不允從,至英廟朝時,時原任大臣及二品官,皆請對,始定遷奉之議矣。寅永曰,其時故相臣閔鎭遠,則請勿爲之矣。敦仁曰,其時宰臣之在鄕者,亦皆收議以入,蓋其裏面,則似由於風水之論矣。且寧陵遷奉,全由於石物動頹,水氣侵犯,而其時遣宗室奉審,仍定遷奉之議,此亦主於堪輿之說矣。寅永曰,風水之理,實難周知,舊寧陵卽今之元陵,而輿論皆以爲,無上吉地,且穆陵舊壙,亦今之景陵,而果爲十全之吉地矣。上曰,穆陵舊壙,果無水氣,此在日記矣。寅永曰,其時日記,果入鑑乎?上曰,見之矣。敦仁曰,景陵地中極好,尙有當初遷奉時明器矣。命大臣就座,仍命退,諸臣以次退出。傳曰,京畿監司,率各務差使員入侍。出傳敎京畿監司金輔根,地方官兼一路都差使員楊州牧使曺錫雨,道路橋梁差使員坡州牧使吳明善,日傘奉持差使員桃源察訪李文奎,待令馬差使員慶安察訪文慶愛等,以次進伏,奏職姓名訖。上曰,今番幸行,得無民弊乎?輔根曰,今番幸行,則以京擧動例爲之,而務從省約,故別無可奏之弊矣。遂命退,諸臣以次退出。還宮時至,通禮跪啓請外辦,上出齋室乘輿,至洞口降輿乘馬,宣傳官啓稟鳴金二下吹打作,進發至興仁之門,宣傳官啓稟鳴金三下吹打止,入興仁之門,至宗廟洞口,上下馬步過如初,入敦化門·進善門·肅章門·協陽門,命致秀出標信解嚴,由宣化門,還內,諸臣以次退出。
上在昌德宮。停常參·經筵。
翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。大殿,朝廷二品以上·六曹堂上·大司諫單子問安。答曰,知道。
藥房都提調權敦仁,提調趙鶴年,副提調李景在啓曰,祗謁仙寢,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李景在啓曰,明日召對,取稟。傳曰,停。
韓正敎啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀爕呈辭,監察茶時之意,敢啓。傳曰,知道。
傳于李景在曰,禮房承旨,馳詣宗廟·永寧殿·徽定殿·景慕宮,奉審摘奸以來。
時原任大臣二品以上,來會賓廳,收議以入事,命下矣。領府事趙寅永,領議政權敦仁,判府事金道喜,右議政朴晦壽以爲,臣等今於綏陵遷奉之事,屢經稟對,無容更議,謹依下敎,以諸宰所陳,仰備睿裁。領敦寧府事洪在龍以爲,今以莫重莫大之事,已經親審,以臣謏見,豈容他議乎?伏願裁處焉。行知中樞府事李羲甲以爲,綏陵遷奉之論,其來已久,今玆相地官諸議,俱無異辭,況復聖上,親爲奉審,允合極擇吉兆,卽行大禮,而事體莫重莫大。伏願博爲下詢,仍降明命焉。行知中樞府事洪敬謨以爲,綏陵遷奉之禮,事體至重且大,莫敢有擬議者,何幸孝思不匱,宸衷默契,詢于大僚而僉議無貳,質之堪輿而衆論如一,而聖意猶且難愼,親幸而奉審,又此謀及卿士,欽仰之餘,亦豈有他見乎?伏惟上裁。判敦寧府事朴岐壽以爲,以綏陵遷奉事,伏承下詢,追慕昔年,愴慟冞切,臣於堪輿,素所茫昧,而襄奉之後,歲月寢邈,漸聞物論,多有未洽,下情恒以是憧憧,今者下敎,有光聖孝,臣不勝欽仰萬萬,而第此事,至重至大,惟在博詢而裁處焉。行上護軍金蘭淳以爲,臣於堪輿之術,本自茫昧,何敢臆對,而鑾輿親審,廟議僉同,以臣謏見,無庸更議,只切欽仰攢祝之至。行兵曹判書趙秉鉉以爲,綏寢遷奉之議,事體至重至大,禮節克敬克愼,親行奉審,詢及在廷,聖孝卓越而有光,群情愴慕而靡逮,諸地師所論,脗然一辭,別無異同,如臣茫昧,不敢更容他見矣。行左參贊李志淵以爲,綏陵遷奉之議,其來已久,自是一國大同之論,而事體重大,實難遽議,今幸聖上親審,相地官諸議僉同,則臣亦無他見矣。惟在博采公議裁處焉。吏曹判書金興根以爲,今此遷奉之議,係是莫重莫大之事,而堪輿之論,臣民之願,一辭同然,則改卜吉兆,亟行大禮,無容更議,親行奉審,詢及在廷,如臣愚昧,只有攢頌顒祝矣。禮曹判書朴永元以爲,臣於向日奉審,隨大僚後,聞相地官及方外人等所言,雖以臣茫昧之識,有以見疵議之儘然,恐非萬年永奉之地,而聖志先定,詢及廷臣,此實宗社無疆之福,惟願亟斷大計,以光聖孝。工曹判書金左根以爲,遷奉之僉議旣同,親審之孝思冞篤,區區愴慟,有倍餘人,臣於堪輿,雖甚茫昧,共公之論,歲年已久,今於廣詢之下,無容他見矣。戶曹判書李穆淵以爲,堪輿理奧,有難臆對,而今此綏陵遷奉之擧,廷議輿論,一辭同然,以臣愚昧,別無他見,惟願博詢而裁處焉。行大護軍趙鶴年以爲,綏陵遷奉,仰承慈敎,斷自宸衷,聖孝所感,群情胥愜,伏不勝欽仰萬萬,而今於親審之餘,繼降廷議之命,此實至重至大必誠必信之意,以臣淺見,無容更議。右參贊安光直以爲,惟我聖上,以無窮之孝思,議莫重之大事,鑾輿躬審,廷議僉同,詢問之下,臣亦豈有異見?祗有欽仰攢祝而已。知中樞府事趙冀永以爲,今此綏陵遷奉之議,係是擧國大同之願,詢問之下,臣無容他見矣。漢城府判尹李嘉愚以爲,綏寢宅兆之不叶,已有堪輿家疵議,今此聖志大定,詢謀僉同,宗社無疆之休,實基於此,以臣愚昧,無容更達矣。淸寧君金東健以爲,綏陵遷奉,事係重大,顧臣素昧堪輿,何敢臆對,而第伏念,術家之疵議滋久,小大群情,常切憧憧,今於親審之後,有此博詢之擧,竊不勝欽仰攢祝,臣豈有他見哉?行大護軍李維秀以爲,今此綏陵遷奉之議,係是擧國共公之論,臣無容他議矣。知訓鍊院事任聖臯以爲,今此綏陵遷奉之議,係是擧國共公之論,臣無容他議矣。行護軍洪學淵以爲,綏陵奉審之行,相地官形局之論,臣亦參聞,今於博詢之下,臣無容更議,伏惟上裁。行護軍申緯以爲,今此綏陵遷奉之下詢,大僚諸臣,皆有所奏,係是擧國通共之議,臣亦別無他見矣。行都承旨李景在以爲,臣於昨日親奉審時,伏聞相地官所奏,僉曰非十分愜吉,則遷奉之禮,斷然行之,不待龜筮,而事係重大,惟願益加博詢裁處焉。行護軍權大肯以爲,綏陵遷奉之議,聖孝所推,衆論歸一,別無更議之端,而今此博詢,只出於愼重之意而已。臣有何他見?江華府留守韓鎭庭以爲,綏陵遷奉之禮,仰承慈敎,斷自宸衷,聖孝所推,輿情胥愜,臣無容他議,唯願博詢而處之。同知中樞府事林翰鎭以爲,綏陵遷奉之議,自來輿論同然,而今此博詢之下,衆議僉同,臣無容更議。伏願裁處焉。禮曹參判金洙根以爲,臣於堪輿之術,素所蒙昧,而今此遷奉之議,聖志先定,輿論允協,臣有何他見?戶曹參判洪耆爕以爲,遷奉事體,至重且大,鑾蹕親審,猶復難愼,有此博詢,仰體聖孝,俯採輿論,臣亦無異見,不勝欽仰而已。行護軍李羲肇以爲,綏陵移奉,今此相地官之會議,允符流來之輿論,以臣愚迷之識,有何別見,惟願博詢而裁處焉。行護軍洪鍾應以爲,仙寢移奉之議,實是群情之大同,親行奉審,聖志先定,今於借詢之下,臣豈有他見?行護軍南獻敎以爲,綏陵遷奉之議,仰承慈敎,有光聖孝,今此親行奉審之後,廣詢臣僚,實出難愼之意,輿情僉同,臣無容更議。同知敦寧府事金英淳以爲,綏陵遷奉之議,輿論已久,而今於親審之後,寓以愼重之義,有此博採之擧,益仰聖孝之彌光,臣無容他見矣。行護軍李圭祊以爲,仙寢之移奉吉地,卽一國臣民之願,臣於此更無他見矣。行護軍金鼎均以爲,惟我聖上,以無窮之孝思,議莫重之大事,鑾輿親審,廷議僉同,臣祗有欽仰攢祝而已。漢城府右尹金景善以爲,臣素不習堪輿家言,今於莫重莫大之禮,何敢率爾臆對,而第自有是議以來,竊聽乎屋談巷言,皆以爲允當,人情所同,天意可見,廣詢亟斷,擇吉移奉,爲宗社萬年之計,是臣區區之望也。漢城府左尹成遂默以爲,綏陵遷奉之禮,宸孝上格,聖志先定,今於親審之日,有此博詢之擧,臣不勝欽仰萬萬,而以臣膚淺,無容他議。吏曹參判李敦榮以爲,綏陵遷奉,仰承慈敎,斷自宸衷,聖孝所推,群情胥愜,至於堪輿所論,已經親審,如臣眇末,敢容他見?惟願博詢而處之。行護軍金箕晩以爲,綏陵遷奉之議,寔是擧國大同之論,而今此收議之命,特出愼重之念,臣於此豈有他見?伏願亟斷聖志焉。行護軍柳相弼以爲,今此綏陵移奉,卽是擧國共公之論,臣無容他議矣。行護軍柳基常以爲,今此綏陵遷奉之議,聖志先定,輿論允協,臣無容他見矣。行護軍尹義儉以爲,今此綏陵遷奉之議,係是擧國共公之論,臣無容他議矣。行護軍李應植以爲,今此綏陵遷奉之議,係是擧國共公之論,臣無容他議矣。行護軍李升權以爲,今此綏陵遷奉之擧,實是聖孝所感,輿情攸同,臣無容他見矣。行護軍南錫圭以爲,今此綏陵遷奉之議,係是擧國共公之論,臣無容他議矣。行護軍許棨以爲,今此綏陵遷奉之議,係是擧國共公之論,臣無容更議矣。行護軍具信喜以爲,今此綏陵遷奉之議,係是擧國共公之論,臣無容他議矣。行護軍吳一善以爲,今此綏陵移奉,卽是擧國共公之論,臣無容他議矣。行護軍金宅基以爲,今此綏陵遷奉之議,係是擧國共公之論,臣無容他議矣。同知中樞府事李行敎以爲,今此綏陵遷奉之議,係是擧國共公之論,臣無容他議矣。同知中樞府事朴蓍會以爲,今此綏陵遷奉之議,係是擧國共公之論,臣無容他議矣。訓鍊院都正趙德永以爲,今此綏陵遷奉之議,係是擧國共公之論,臣無容他議矣。傳曰,知道。
傳于金大根曰,時原任大臣入侍。
尹致秀啓曰,今此幸行時,何大臣留都乎?敢稟。傳曰,金判府事爲之。
李景在啓曰,今二十一日健陵·顯隆園親祭祭文,及二十二日華寧殿親行酌獻禮祭文,當爲製進,藝文提學朴永元,待明朝牌招,使之製進,何如?傳曰,允。
有政。吏批,判書金興根進,參判李敦榮式暇,參議趙在慶進,左承旨金大根進。以徐憙淳爲知敦寧,李鼎臣爲刑曹參判,南獻敎爲工曹參判,趙鶴年爲知經筵,尹滋明爲永禧殿令,鄭載慶爲典籍,李寅始爲漢城主簿,李志淵爲分內醫提調,李玄緖爲安東府使,金直善爲平康縣監,摠護使單領府事趙寅永,遷陵都監提調三單朴永元·金左根·李穆淵,郞廳八單趙禮根·吳顯甲·趙秉緯·金在重·金敎性·洪羲人·洪鍾華·李殷榮,山陵都監提調三單朴岐壽·趙冀永·趙鶴年,郞廳八單金鉉復·沈宜復·尹致誠·金箕默·林逈鎭·成元鎬·申錫弼·任五常,整理使單李穆淵,軍器參奉單全春福,禧陵補土差使單林泰洙,故進士金聖球贈吏參例兼,故通德金道徵贈吏議,故通德金錫紀贈僕正,已上副摠管金周默三代,故同知金載琬贈吏參例兼,前參判金鍏考。
兵批,行判書趙秉鉉病,參判徐念淳病,參議洪祐喆病,參知韓文爀入直進,右副承旨韓正敎進。以沈煥永爲管城將,上護軍徐憙淳,護軍吳取善·尹致定,副護軍趙龜夏·徐戴淳·李玄緖·洪鍾英·李熙永,副司直柳晏,副司果嚴錫鼎·許傳·辛志鼎,副司正趙然興·李敎寅,以上竝單付。
吏批,再政。以沈元澤爲敦寧主簿,趙基晉爲監察,沈厚善爲徽陵別檢,兼養賢直長鄭載慶,兼華寧殿令金炳冀,以上竝單付。
兵曹,以金蘭淳爲留都大將。
金公鉉,以吏曹言啓曰,新除授弘陵令沈元澤,以其身病,呈狀乞遞,改差,何如?傳曰,允。
李景在,以禮曹言啓曰,今二月十五日行弘陵忌辰祭享時,本陵兩官,當爲備員,而令有闕未差,令該曹以在京無故人,口傳差出,以爲備員進參之地,何如?傳曰,允。
吏曹口傳政事,以尹英培爲弘陵令。
尹致秀,以都摠府言啓曰,今此幸行時,侍衛寶劍守宮,當爲備員,而副摠管南錫圭,以摠戎中軍,留陣進。金宅基,以禁衛中軍,陣上進,一員未差。無以備員,令政院稟旨變通,與未差之代,竝令該曹以在京無故人,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以興寅君最應·尹致定·朴蓍會爲副摠管。
兵曹,都摠管單興寅君最應。
尹致秀,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
丙午二月十四日未時,上御重熙堂。時原任大臣入侍時,左承旨金大根,假注書李敎寅,記事官洪祐命·金炳雲,領府事趙寅永,領議政權敦仁,判府事金道喜,右議政朴晦壽,以次進伏訖。上曰,史官分左右。寅永進前奏曰,今日日候,風寒甚峭,伏未審,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,昨日東風多厲,陰雨或灑,而還宮時亦以馬上爲之,必不如駕轎之穩便,而或恐觸冒矣。今日風寒又惻惻,伏未審勞動之餘,寢睡·水刺之節,何如?上曰,別無所損矣。上曰,今日收議,若是僉同,諸地師之言亦然,今則更無他議,故卽欲決定矣。寅永曰,大同之論旣如此,聖志又先定,固不勝萬萬欽仰,而第臣之區區愚見,則伏未知仰稟于東朝乎?上曰,已稟于兩慈殿矣。寅永曰,臣不先褥蟻,生存至今,而承此聖敎,念舊愴慟,微衷抑塞,不知所以仰奏矣。敦仁曰,今則惟在斷自聖衷矣。上命大根書傳敎曰,綏陵遷奉之議,已爲仰稟于兩慈殿,親爲奉審,而堪輿之言,朝廷之論,可謂詢謀僉同,予志亦已大定,諸凡儀節,卽速擧行。出榻敎寅永曰,遷奉之議,積有年所,而今乃聖志大定,輿論允孚,愴慟之中,還不勝慶祝矣。敦仁曰,己酉儀軌,臣未及博考,而謹稽辛亥·癸丑儀軌,則每於遷陵時,有摠護使,而此是自上特除,非銓曹擬望者矣。敦仁曰,長陵·寧陵遷奉時,則只設一都監,己酉年則特設兩都監矣。上曰,儀軌在外乎?敦仁曰,聞已內入矣。晦壽曰,禮曹件內入云矣。上曰,己酉儀軌,內閣有之,而今似送在江華矣。寅永曰,辛亥年則似設兩都監矣。上曰,辛亥儀軌,果考見乎?敦仁曰,以近例言之,當遵己酉儀軌,而遷陵與遷園,事體有異,今番則似當援用長陵遷奉時例矣。上曰,己酉則遷園也,今番則遷陵也,事體果當有異矣。敦仁曰,綏陵遷奉,旣承成命矣。政官牌招開政,都監堂郞差出,何如?出擧條上曰,依爲之。敦仁曰,政官旣在闕中,卽當開政,以兩都監差出乎,以一都監差出乎?上曰,己酉儀軌,予曾見之,而其時都監之兩設,單設未得記有矣。敦仁曰,辛巳年則設三都監,寧陵遷奉時則設單都監,事勢自當如是矣。上曰,寧陵遷奉,在於何朝乎?敦仁曰,顯宗朝矣。上曰,辛巳年則孝懿王后初終時,故設三都監乎?敦仁曰,然矣。寅永曰,今番與辛巳年例,有異矣。上曰,果異矣。上曰,己酉已例,今當更考乎?寅永曰,臣之愚見,則今番與己酉稍異,遵用長陵已例,恐合事體矣。上曰,看山,何以爲之乎?敦仁曰,都監堂郞,禮曹堂上,雲觀提調,率諸地師,當爲初看審矣。上曰,摠護使,以傳敎而非擬望爲之乎?敦仁曰,然矣。上曰,辛亥摠護使,誰也?敦仁曰,故相臣洪致中矣。上曰,己酉摠護使,誰也?是金熤乎?敦仁曰,然矣。上命大根書傳敎曰,摠護使,以領府事爲之。出榻敎寅永曰,臣猥忝摠護之任,雖肝腦塗地,敢不殫竭於敦匠之地,而第臣愚見,則以摠護使單付,果未知事體之如何,以都監都提調爲之,伏未知何如乎。上曰,摠護使與都監都提調,有異乎?寅永曰,名雖殊,而實則同矣。敦仁曰,辛亥·癸丑·己酉,皆有摠護使,不必以都提調爲之矣。上曰,庚寅年則以都監都提調爲之矣。敦仁曰,然矣,而今番則當以摠護使爲之矣。上曰,唯。命大根書傳敎曰,政官牌招開政,遷陵都監堂郞差出事。出榻敎敦仁曰,都監堂郞,會同商議,然後定吉地揀吉日,卽爲始役,而物財所入,則觀其事勢,自當草記區劃矣。上曰,唯。寅永曰,己酉儀軌,臣亦未及詳考,而其時都監,則蓋因自上特敎,儀節之間,極其聖孝矣。上曰,己酉年則聖意務從盡善而盡美,故儀節果甚盛矣。今番則都監事例,當遵辛亥,而凡係儀節,援用己酉,似好矣。寅永曰,聖敎果至當矣。今番都監之依辛亥年例,旣承成命,書出傳敎,恐好矣。上曰,唯。命大根書傳敎曰,都監堂郞,依辛亥年例差出。出榻敎命大臣就座,仍命退,承史以次退出。
上在昌德宮。停常參·經筵。
藥房提調趙鶴年,副提調李景在啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金公鉉啓曰,明日召對,取稟。傳曰,停。
韓正敎啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀爕呈辭,監察茶時之意,敢啓。傳曰,知道。
尹致秀啓曰,備邊司郞廳來言,今日,賓廳日次,而國忌正日相値,不得來會云矣。敢啓。傳曰,知道。
獻納金炳奎啓曰,臣於見叨職名,自知萬不近似,而前望特點之恩,遽出夢想之外,感怵之至,粗伸叩謝,而第臣於合啓中,有區區私義之不可聯參者,曾煩陳暴,輒蒙恩諒,今臣處義,與前無異,而適値在外,今始來避,尤增悚恧。請命遞斥臣職。答曰,依啓。
金公鉉,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以內醫院都提調·提調意啓曰,內醫金鴻男有頉代,前內醫方載鏞,還差,何如?傳曰,允。
又以內醫院都提調·提調意啓曰,自前幸行時,若是經宿之地,則陪從掌務官一員,例自司僕寺,補把馬一匹許給矣。今番幸行時,依例許給之意,分付該寺,何如?傳曰,允。
尹致秀,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以兵曹言啓曰,今此幸行時,侍衛禁軍,不可不點擇以行矣。各番禁軍中新受馬及病蹇不能致遠之類,依例推移入直之意,敢啓。傳曰,知道。
又以兵曹言啓曰,闕外入直訓鍊都監局別將·把摠·哨官及內三廳將·守門將·禁衛營哨官等番單子,每中日入啓受點矣。今此幸行相値,勢難入啓受點,依例今二月二十二日入直人員,十七日入啓單子,竝爲受點,趁期替直,分所單子,十八日書入,二十五日入直番單子,回鑾翌日,入啓受點,分所單子,待受點卽爲書入,巡將監軍,依例今十九入啓單子,預爲排日受點,逐日受牌,大省記及別省記,自今二十日,二十三日至,十九日預爲書入,京中軍號,亦自今二十日,二十三日至,十九日預爲啓下,留置政院,逐日頒布,行在所軍號,自行在所啓下,頒布之意,敢啓。傳曰,知道。
又以訓鍊都監言啓曰,本局把摠吳益善,身病猝重,勢難察任,改差,何如?傳曰,允。
兵曹,留都從事官金敬鉉。
遷陵都監都廳二單,金益文·金鎭右。
山陵都監都廳二單,徐相敎·金炳奎。
上在昌德宮。停常參·經筵。
金公鉉啓曰,明日召對,取稟。傳曰,停。
尹致秀啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀爕呈辭,監察茶時之意,敢啓。傳曰,知道。
金公鉉啓曰,刑曹參判李鼎臣,除拜後過三日,不爲出肅,依定式推考警責,仍卽牌招察任,何如?傳曰,允。
正言沈熙淳啓曰,伏以臣於夢想之外,忽伏奉薇垣除旨,滿心慙恧,不知措躬之所也。間値動駕,不敢言私,多日虛縻,尤切惶懍,義分所在,不得不章皇出肅,粗伸叩謝之忱,而第臣於合啓句語中,竊有私義之不得聯參者,前後恩除,猥陳私懇,輒蒙體諒,今臣處義,宜無異同。請命遞斥臣職。答曰依啓。
金公鉉啓曰,卽者,檢閱金炳雲,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
又啓曰,卽者,檢閱李承圭·李承益·洪祐命,謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
又啓曰,在前親臨庭試,有時原任大臣入侍之例,今番則何以爲之?敢稟。傳曰,依前爲之。
又啓曰,在前親臨庭試,有宗宰磨鍊入侍之例,今番則何以爲之?敢稟。傳曰,依前爲之。
又啓曰,明日傳香,禮房承旨,當爲齋宿,行都承旨李景在,不爲仕進,所當牌招,而拘於廳規,不得請牌,何以爲之?敢稟。傳曰,牌招。
以咸鏡監司兪星煥狀啓,定平府民家失火事,傳于金公鉉曰,聞甚矜惻,元恤典外,別加顧助,結構奠接之方,廟堂措辭分付。
以京畿監司金輔根狀啓,陰竹縣民家失火事,傳于金公鉉曰,聞甚矜惻,元恤典外,別加顧助,結構奠接之方,廟堂措辭分付。
以檢閱李承圭·李承益·洪祐命牌不進罷職傳旨,傳于金公鉉曰,只推。
尹致秀,以兵曹言啓曰,今二月十七日,武臣堂上朔試射日次,而以國忌正日,不得爲之之意,敢啓。傳曰,知道。
又以訓鍊都監言啓曰,今此幸行時,隨駕武藝別監一百六十二人饌價錢,每日每人各三錢,門旗手二十七名,每日每名各一錢五分,依例分給之意,敢啓。傳曰,知道。
又以訓鍊都監言啓曰,今此丙午重試對擧庭試別試武科殿試時,本局將校·軍兵及武藝別監中,直赴殿試會試應試應頉之類,竝別單書入之意,敢啓。傳曰,知道。
金公鉉,以山陵都監摠護使意啓曰,遷陵·山陵兩都監堂郞,旣已會同,則看山之行,不宜遲緩,觀象監提調·禮曹堂上與山陵堂上,率相地官及方外看審人,依已例,除下直,自持飯,明日發行之意,敢啓。傳曰,知道。
又以遷陵都監摠護使意啓曰,本都監堂上朴永元,奉命出疆,期在不遠,事勢實多相妨,今姑減下,其代以行知敦寧府事徐憙淳差下,何如?傳曰,允。
又以遷陵都監摠護使意啓曰,本都監都廳郞廳二望,別單書入之意,敢啓。傳曰,知道。
又以山陵都監摠護使意啓曰,本都監應行諸事,參考前例磨鍊,別單書入之意,敢啓。傳曰,知道。
又以遷陵都監摠護使意啓曰,本都監應行諸事,參考前例磨鍊,別單書入之意,敢啓。傳曰,知道。
又以山陵都監摠護使意啓曰,今此本都監監造官,當爲依下敎,以辛亥年例差出,而儀軌謄錄,俱無可據,更爲博考後,與遷陵都監監造官及兩都監別看役,一體追于啓下之意,敢啓。傳曰,知道。
又以山陵都監摠護使意啓曰,本都監都廳郞廳二望,別單書入之意,敢啓。傳曰,知道。
檢閱金炳雲疏曰,伏以臣母病,近因日候之稍冷,將攝失宜,症形一倍添劇,連事藥餌而未瘳,使臣歸視,屢煩瀆擾,非不知義分之甚悚,臣聞此報,情事難安,玆敢略陳短章,徑出禁扄。伏乞聖慈,俯垂鑑諒,亟鐫臣所帶之職,仍治臣擅離之罪,以便救護,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
自午時至人定,灑雨下雨,測雨器水深一分。
金公鉉啓曰,明日召對,取稟。傳曰,停。
南秉哲啓曰,來二十一日,朝參日次,而幸行相値,頉稟之意,敢啓。傳曰,知道。
金公鉉啓曰,來二十一日,輪對日次,而幸行相値,頉稟之意,敢啓。傳曰,知道。
南秉哲啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀爕呈辭,監察茶時之意,敢啓。傳曰,知道。
金公鉉啓曰,左右史不可不備,檢閱李承圭·李承益·洪祐命,旣有只推之命,竝卽牌招,推移入直,何如?傳曰,允。
傳于尹致秀曰,傳香承旨,馳詣宗廟·景慕宮,奉審摘奸以來。
以黃海監司金鼎集狀啓,載寧郡民家失火事,傳于南秉哲曰,聞甚矜惻,元恤典外,別加顧助,結構奠接之方,廟堂措辭分付。
金公鉉,以弘文館言啓曰,副修撰沈敦永差祭,下番闕直,事甚未安。修撰朴承輝·朴永輔,副修撰趙遠永,竝卽牌招,以爲推移入直之地,何如?傳曰,允。
以修撰朴承輝·朴永輔,副修撰趙遠永牌不進罷職傳旨,傳于金公鉉曰,只推。
以檢閱李承圭·李承益牌不進罷職傳旨,傳于金公鉉曰,只推。
吏曹,今此丙午式年文科覆試典禮講,一所試官申大膺·兪敎煥,二所試官李秉瑩·崔虎文。
南秉哲,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
南秉哲啓曰,明日召對,取稟。傳曰,停。
韓正敎啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
尹致秀啓曰,左右史不可不備,檢閱李承圭·李承益,旣有只推之命,竝卽牌招,推移入直,何如?傳曰,允。
備忘記,會寧都護府使具載龍,楸坡萬戶李敏樹下直,各長弓一張,長箭一部,片箭一部,筒叟一箇賜給。
尹致秀,以弘文館言啓曰,下番闕直,事甚未安。修撰朴永輔,以文備邊郞出去,修撰朴承輝,副修撰趙遠永,旣有只推之命,與副修撰沈敦永,竝卽牌招,以爲推移入直之地,何如?傳曰,允。
韓正敎啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀爕牌不進,監察茶時之意,敢啓。傳曰,知道。
以大司諫宋持養,司諫趙完植,正言兪致崇,執義兪鎭五,掌令金在瓘·白宗杰,持平金觀爕牌不進罷職傳旨,傳于韓正敎曰,只推。
以檢閱李承圭·李承益牌不進罷職傳旨,傳于韓正敎曰,只推。
以修撰朴承輝,副修撰趙遠永·沈敦永牌不進罷職傳旨,傳于韓正敎曰,只推。
兵曹口傳政事,以鄭濟人爲假內乘。
韓正敎,以禮曹言啓曰,今此監試覆試啓下榜目,詳細考閱,則生員試一等第五人李協贊,本貫居住,俱爲不書,二等第十人李爕夏之爕字,誤書以變字,第二十四人朴齊甲父華壽之華字,誤書以養字,三等第二人林在華之華字,誤書以養字,第四十一人李秉斗父學生之生字,及第五十六人朴珽煥父通德郞之郞字,竝漏落矣。一竝改付標以入,而試官及應辦官,俱有不察之失,竝推考,何如?傳曰,允。
又以禮曹言啓曰,卽接仁同幼學姜周淳所志,則以爲,同姓六寸弟東淳,嫡妾俱無子,以其同姓十八寸兄聖泰第二子正祿,欲爲繼後,兩家諸族,相議完定,而東淳夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,曾有筵奏定式,而門長姜周淳所訴旣如此,依定式,姜聖泰第二子正祿,立爲姜東淳之後,何如?傳曰,允。
又以禮曹言啓曰,卽接全州幼學崔漢策所志,則以爲,族叔錫觀,嫡妾俱無子,以其同姓八寸弟仁宅第〈二子〉南衡,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊〈與〉受,明有可據而不得登聞者,許令該曹論理草記事,曾有筵奏定式,而聞長崔漢策所訴旣如此,依定式,崔仁宅第二子南衡,立爲崔錫觀之後,何如?傳曰,允。
又以山陵都監摠護使意啓曰,西道看山後山論,別單書入之意,敢啓。傳曰,知道。
尹致秀,以備邊司言啓曰,貢市人詢瘼事,命下矣。取見其所懷,則竹契貢人等以爲,矣貢受價之五分一復舊,近年詢瘼回啓,連伏奉從長變通之命,而尙未變通,支保無望,排設竹,就丙戌例式中,還增三分一,各樣用還竹,亦爲五分一會減事也。昨春回啓,已以從長措處之意,分付該曹,該曹之尙不施行,又有此呼籲者,雖未知何故,而五分一會減,旣是受敎定式,則自下裁減,安得無貢人之稱冤乎?申飭該曹,卽爲通變,俾無復事煩聒之弊。兩道火藥契貢人等以爲,各道火藥之已作京貢處外,關北列邑,則直報武庫,貿去於貢人,法例卽然,而數十年來,爲其歇價貿取,匿其文牒,盜買於奸細輩,而三南鎭堡,亦爲效嚬,不虞之虛疎,已無可言,製藥之陳棄,實是矣貢難支之端,關北則依關西·關東例,都聚上送,使之都受,三南各鎭堡,以其每年會減米九百餘石,上京作貢,準價製給事也。軍需之備,所重自別,盜賣之禁,其嚴何如,而買賣之不由武庫,月課之自下廢閣,其爲軍制之疎虞,豈可但以該貢之受弊言乎?關北各邑,則一依關東·關西例,自該道監營,都聚上送,都受去分俵之意,行關定式,三南各鎭堡之初不貿去,雖未知緣何事端,一依他道例,京作貢施行,實爲重軍需杜奸弊之政,而外方便否,亦難遽然懸度,關問于各該道帥臣,待報來更爲稟處。車契貢人等以爲,矣貢受價,比應役無利夥多,將至渙散之境,內橋梁依外橋梁例,令計士專管擧行,貿木運價,以卜定木例上下,材瓦馱載,依準折定式,俾無加數添載之地,而磚石運價之落本受害,亦許矯捄事也。該貢之弊,實所矜悶,當初外橋梁之使計士專管,亦出於該貢捄弊之意,而貢弊則愈往愈甚,莫可支保,目下一分矯捄之方,卽內橋梁之一依外橋梁例,屬之計士擧行,尙可爲殘貢之紓力,分付該曹,依此施行,磚石一款,非但爲該貢弊源,該曹之課歲卜定,爲海民切骨,反甚於京貢,而自京需用,初無緊重,只不過冗費之無益,貢弊之滋甚而已。自今若有殿閣及差備役事,則臨時容入,卜定取用,其外闕內各司本曹雜用,使之自京貿用,每年磚石卜定,永爲革罷,以此定式之意,分付該曹,貿木運價及材瓦馱載,今不可遽議,竝置之。貰馬契貢人等以爲,各殿宮沈醬,每十里每馱價,米爲一斗五升,瓦甎木物,不過爲八升,均是馱運,而受價若是懸殊,以致落本負債,至爲數萬金之多,瓦甎木物馱價,依沈醬馱價例磨鍊,亦以米邊二千石,特許預下,流伊計納於來頭受價事也。馱價之當初定式,必有斟量,米邊之敢請預下,極涉猥越,竝置之。紫門軍契貢人等以爲,矣貢擧行,卽些少修補之役,故所立元定軍,不過二十七名,至於新建,自戶曹從實入上下,而今番演慶堂新建所入,洽爲萬兩,上下僅爲三千餘兩,且殿閣軒堂修理所入之軍,至千至百,擔當擧行,其所爲害,不啻幾倍,積債如山,莫可支存,去五月以後,迎春軒·集福軒修理軍價,依新建例,從實入上下,此後無論某役,只以元定軍擧行之意,成節目施行事也。修補異於新建,則軍價之一從實入,亦難遽許,而若値殿閣之役,所入浩大,則雖曰修補,何可以元定上下,致有貢人輩呼冤乎?分付該曹,量宜措處,此後則殿閣浩大之役,從實入上下,俾爲殘貢紓力之地。內資寺盤沙器契貢人等以爲,甲辰嘉禮時,進排盤三百九十餘竹,沙器四千四百五十餘竹內閪失,盤爲七十餘竹,沙器爲一千四百餘竹,而只以盤一百竹,沙器二千竹會減,致使殘貢,將至蕩敗,依甲申成命,盡數會減事也。昨春已爲稟覆,而又此煩籲,有若歲課者,尤極猥越,置之。唐藥材契貢人等以爲,矣貢所受銀受價,依昨年判下,以牛黃契例施行,排納條,亦依鉢里廛例,每年以五十兩除留,唐材中麝香鏡面朱砂等屬受價,與時價大相懸殊,落本最多,從實改準折,俾免貴貿賤受之弊,且行用之砂糖橘餠,自靑布廛進排,至於飾貴糖屬,責納於矣貢,實有斑駁之歎,於貢於廛間,歸一專屬而唐材貿易,自今使貢人,年例赴燕,俾得擇品貿來事也。銀價之依牛黃契許施,昨春已爲稟覆,則該曹之尙不施行,又致呼籲者,誠極可歎。已例旣有可援,該貢亦云甚弊,更爲申飭該曹,俾卽通變,舊逋除留,準折釐改,俱有昨年回啓,糖屬之廛貢間,專屬貿易之使,貢人赴燕,亦涉屑越,竝置之。鴨島契貢人等以爲,矣貢以鴨島坪一百三十結之地,收其正草薍進排,而本島處在大江之邊,年年浦落,今未滿半島,越邊泥生者,特許還推,而雖還推泥生,未滿前日三分之二,其何以支應進排乎?泥生還推外,更準當初元結充劃事也。彼邊泥生,未必是原島幅圓之內,則今以渠貢基址之浦落,欲奪彼邊生地者,其果何據乎?況元結充劃之說,亦甚猥屑,竝置之。布廛市民等以爲,尙方進排生白廣細布,以十六七尺,作疋會減,門布與各樣唐屬布,許屬本廛事也。白廣布之每疋尺數,元與行用布不同,則廛民之言,藉曰不實,該曹之必準行用,亦豈非該廛稱冤之端乎?上下牴牾,積不歸一,廛納則爲有尺無疋之布,曹用則有無價進排之嫌,廛民受害,且姑勿論,朝家事體,豈容如是?分付該曹,參酌廛民之言,從公決定,俾革該廛積年無名之弊,唐門布等許屬事,已有自前稟覆,置之。紬廛市民等以爲,黑紬瞑握纓巾,還屬本廛事也。前後文蹟,決處昭然,今又呼籲,極涉屑越,置之。眞絲契貢人等受價銀,從時直上下事也。黍皮契貢人等馬皮,禁亂賣事也。立廛市民等,御衣襨燕貿時,或以鈍銀受價,或以蔘幾百斤包外越送事也。苧廛市民等唐布各種,許付本廛事也。帽子廛市民等西洋緞紬及各色門布春布,禁亂廛事也。綿子廛市民等鄕彈一種,復禁亂廛事也。門布米廛市民等字內還推事也。或事係猥越,而看作歲課,或行之久遠,而徒事煩瀆,屢經稟覆,終不知止者,極涉無嚴,一竝置之。至於各道京邸輩所懷,條陳濫雜,無煩稟處,其可以禁斷者,自本司甘飭,何如?傳曰,允。
又以司僕寺一二提調意啓曰,今此健陵·顯隆園幸行敎是時,兩內乘當爲隨駕矣。假內乘一員,令該曹口傳差出,使之入直,回鑾後卽爲減下,何如?傳曰,允。
又以禁衛營言啓曰,健陵·顯隆園幸行時,本營隨駕事,命下矣。銅龍門則哨官金聖馹,御營廳京中哨軍三十名,集賢門則御營廳別武士咸永弼,西營則哨官李時鉉,助番牙兵四十名,廣智營則哨官金義亨,助番牙兵五十名,率領入直,新營則千摠朴來永,騎士將朴履會,把摠成瀚,哨官金成元,敎鍊官徐聞顯,騎士二十五人,兼別破陣二名,京標下軍三十名,率領入直,南別營則哨官尹暻,別騎衛一人,別牙兵七名,率領守直,火藥庫則哨官李奎五,別破陣八名,兼別破陣六名,率領守直之意,敢啓。傳曰,知道。
吏曹參判李敦榮疏曰,伏以宸孝展親審之誠,仙寢定遷奉之禮,仰惟攀慕如新,聖情冞極。仍伏念臣跡起枕塊,恩荷記簪,忝叨銓銜,居已歲更而月再易矣。不審殿下,何所取於如臣不肖,拔之群彦磊落之外,特侈臣以宿硏也。受命之初,惟感激居先,以一番叩謝,爲伸分義也。非敢謂臣之蔑裂,有可以萬一承當也。旣又佐貳之地,仰成有所,姑且蹲冒,苟然充位,間緣長堂暇告,竟未免有三數代斲,激揚昧方,瘢疣畢露,報答云何,惶恧祗增,卽此而臣之宜去,在公已然,雖以目下賤私言之,臣蒲質未秋,乖證先至,脚部偏枯,坐臥之暫而每患麻木,視官暴暗,尋丈之近而如隔烟霧,自顧半生,已不能與恒人等耳。比因春候多厲,積聚乘虛,與客邪相搏,築築然跳動,口齒則齽齗若中寒,胸膈則怔營如有恐,厭厭床玆,抖擻不得,似此貌樣,雖汗漫職事,猶懼不堪勝,遑敢以見任之綦重,而寧容臣虛縻養痾乎?疾痛之呼,其情由中,閔覆之慈,惟天在上,臣何敢徒懷嚴畏,自阻於大化,不以實聞也哉?且臣兼帶金吾,値有府讞,輒致僚堂賢勞,瘝曠之罪,臣又無所逃矣。臚悉衷悃,敢此陳懇。伏乞聖明,俯垂鑑諒,竝許刊改,俾便調息。仍命有司,勘臣瀆撓,以警具僚焉。臣無任云云。答曰,省疏具悉。所請依施。
上在昌德宮。停常參·經筵。
夜五更,月暈。
韓正敎啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李景在啓曰,今日別入直,承旨當爲備員,而左承旨金大根,不爲仕進,卽爲牌招,何如?傳曰,允。
禮曹,來四月初四日行宗廟夏享大祭,親祭取稟,奉敎敬依〈傳〉于尹致秀曰,明日出宮內門路,以協陽門爲之。
南秉哲啓曰,今此幸行時,本院印信,當爲齎去,禮曹印信一顆,留院時取用,何如?傳曰,允。
韓正敎啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀爕牌不進,監察茶時之意,敢啓。傳曰,知道。
以大司諫宋持養,司諫趙完植,正言兪致崇,執義兪鎭五,掌令金在瓘·白宗杰,持平金觀爕牌不進罷職傳旨,傳于韓正敎曰,只推。
李景在,以奎章閣言啓曰,守宮檢校直閣李嘉愚,待開門牌招,何如?傳曰,允。
尹致秀,以兵曹言啓曰,今此幸行時,右邊捕盜大將柳基常,以禁衛大將,後廂隨駕矣。在前如此之時,有他邊大將兼察之例,回鑾間左邊捕盜大將李應植,姑令兼察,何如?傳曰,允。
尹致秀啓曰,因兵曹草記,今此幸行時,右邊捕盜大將柳基常,以禁衛大將,後廂隨駕矣。在前如此之時,有他邊大將兼察之例,回鑾間左邊捕盜大將李應植,姑令兼察事,允下矣。兼察右邊捕盜大將李應植,卽爲牌招,聽傳敎,何如?傳曰,允。
金公鉉,以吏曹言啓曰,今此延祐宮春享祭,執禮前典籍李義晉,大祝前直講韓應淳塡差,而時無職名,竝令該曹口傳付軍職,何如?傳曰,允。
又以吏曹言啓曰,遷陵·山陵兩都監堂郞,依下敎,以辛亥年本曹謄錄,各差郞廳八員,而更考儀軌,則郞廳中二員,原係都廳矣。自臣曹竝以八員差出,矇然不審,不勝惶恐,而此不可不釐正,遷陵都監郞廳八員中,軍資監判官洪羲人,工曹佐郞李殷榮,山陵都監郞廳八員中,工曹佐郞申錫弼,內贍寺主簿任五常,竝減下之意,敢啓。傳曰,知道。
李景在,以奉常寺都提調·提調意啓曰,祭享所用春等中脯,依定式,今二月十九日始造之意,敢啓。傳曰,知道。
又以山陵都監摠護使意啓曰,西道封標各處,已爲看審入來,而適値動駕,多有牽掣,東·南道封標各處看審,待回鑾後,從便發行之意,敢啓。傳曰,知道。
尹致秀,以兵曹言啓曰,今二月二十日,文臣朔試射日次,而幸行相値,不得爲之之意,敢啓。傳曰,知道。
又以兵曹言啓曰,今二月二十一日,武臣賓廳講書日次,而幸行相値,不得爲之之意,敢啓。傳曰,知道。
又以兵曹言啓曰,今二月二十日,禁軍戎器點考日次,而幸行相値,不得設行之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官·軍士,今日申時量,結陣扈衛之意,敢啓。傳曰,知道。
兵曹口傳政事,副司果李義晉·韓應淳,以上竝單付。
上在華城行宮。停常參·經筵。
大駕詣龍驤鳳翥亭,入幕次後,藥房·內閣·政院·玉堂口傳問安。答曰,知道。仍詣始興行宮,入幕次後,藥房·內閣·政院·玉堂口傳問安。答曰,知道。迎華亭入幕次後,藥房·內閣·政院·玉堂口傳問安。答曰,知道。華城行宮入幕次後,藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿,守宮假承旨,兼遣承旨,口傳夕問安。答曰,知道。
藥房提調趙鶴年,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致秀啓曰,備邊司郞廳來言,今日,賓廳日次,而幸行相値,不得來會云矣。敢啓。傳曰,知道。
李景在啓曰,禮貌官來言,百官稟旨就次。傳曰,知道。
傳于尹致秀曰,侍衛軍兵毛具,從便爲之。
尹致秀,以兵曹言啓曰,謹依下敎,隨駕將官·將校·禁軍及駕後禁軍,武藝別監·內吹·兼內吹·近仗軍士·標下軍兵各差備等處,饋粥之意,敢啓。傳曰,知道。
又以兵曹言啓曰,華城城門放鑰,回鑾間依都城門例,自臣曹擧行之意,敢啓。傳曰,知道。
又以訓鍊都監言啓曰,謹依下敎,隨駕將官·將校·軍兵等處,饋粥之意,敢啓。傳曰,知道。
又以禁衛營言啓曰,謹依下敎,隨駕將官·將校·軍兵等處,饋粥之意,敢啓。傳曰,知道。
又以摠理營言啓曰,謹依下敎,臣營馬步軍兵等饋粥後,仍爲勞問緣由,敢啓。傳曰,知道。
假注書趙然興書啓,臣於本月二十日辰時量,敬奉聖敎,馳往存問于祭酒洪直弼所住處,則以爲,臣於病伏垂死之中,卽値展陵行幸,有未敢息偃私次,擔曳病骸,出伏田間,瞻望屬車之塵,粗伸犬馬之忱矣。不圖玆者,特遣近臣,俯賜存問,恩禮曠絶,斯乃列聖朝所施于當世耆獻者也。臣是何人,敢承此異數乎?臣伏地感悚,汗淚交逬,不知攸達云矣。敢啓。傳曰,知道。
大駕自龍驤鳳翥亭,詣始興縣行宮晝停所時軍令,初吹辰正一刻,二吹辰正二刻,三吹辰正三刻,大駕自始興縣晝停所,詣華城行宮宿所時軍令,初吹午正一刻,二吹午正二刻,三吹午正三刻。
丙午二月二十日卯時,大駕詣華城行宮幸行入侍時,行都承旨李景在,左承旨金大根,右承旨尹致秀,左副承旨金公鉉,右副承旨韓正敎,同副承旨南秉哲,假注書趙然興·李敎寅,記事官洪祐命·金炳雲,檢校直閣尹定鉉,檢校待敎金洙根·趙鳳夏,待敎洪淳穆以次侍立。時至,通禮跪啓請外辦,上具軍服,乘馬出宣化門。藥房提調趙鶴年,副提調李景在等進前奏曰,侵早勞動,聖體,若何?上曰,一樣矣。由協陽門·進善門,出敦化門,宣傳官啓請招搖旗三行分立,行鼓進發,至崇禮門外小駐。敎曰,前後申飭何如,而一向雜亂,東西押班監察,竝事過後拿處事。駕前下敎宣傳官啓稟鳴金二下大吹打,進發至鷺梁舟橋,兵曹判書趙秉鉉跪啓稟渡涉,號令節次,宣傳官如法擧行訖,至龍驤鳳翥亭,宣傳官啓稟鳴金三下吹打止,通禮跪啓請降馬,上降馬乘輿,通禮前導至幄次前,通禮跪啓請降輿,上降輿,入幄次少選,兵曹判書趙秉鉉進軍令,命三吹,通禮跪啓請出幄次,上出次乘馬,宣傳官跪啓稟鳴金二下大吹打,進發至六臣墓峴。上曰,祭酒洪直弼祗迎處,遣史官存問以來。出傳敎仍發至始興行宮,宣傳官啓稟鳴鑼邊旗幟分立左右,鳴金三下吹打止,通禮跪啓請降馬,上降馬入幄次。上曰,肆覲坪少駐置之。出傳敎上曰,京畿監司,率各務差使員,華城行宮待令。出傳敎少選,兵曹判書進軍令,命三吹,通禮跪啓請外辦,上出幄次乘馬,宣傳官啓稟鳴金二下大吹打,進發至萬安橋。上曰,經筵官成近默祇迎處,遣史官存問以來。出傳敎仍發至迎華亭少駐。少選,通禮跪啓請外辦,上出幄次乘馬,進發至華城長安門,宣傳官啓稟鳴金三下吹打止,仍由新豐樓·左翊門·中陽門,入御行宮幄次,命侍衛權退,諸臣以次權退。
上在華城行宮。停常參·經筵。
經宿後,藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿,守宮假承旨,兼遣承旨,口傳朝問安。答曰,知道。大王大妃殿·王大妃殿·中宮殿,守宮藥房·閣臣·承旨·留都三品以上口傳問安。答曰,知道。大駕詣健陵入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。健陵親祭,仍詣顯隆園親祭,入顯隆園齋室後,藥房·內閣·政院·玉堂·朝廷二品以上·六曹堂上口傳問安。答曰,知道。還詣華城行宮後,藥房·內閣·政院·玉堂·朝廷二品以上·六曹堂上口傳問安。答曰,知道。
大王大妃殿·王大妃殿,守宮假承旨,兼遣承旨,口傳夕問安。答曰,知道。
尹致秀啓曰,司僕寺內乘,來言捲窓,取稟。傳曰,捲三窓。
又啓曰,來二十五日,朝參日次,而親臨庭試相値,頉稟之意,敢啓。傳曰,知道。
李景在啓曰,禮貌官來言,百官稟旨就次。傳曰,知道。
大駕自華城行宮,詣陵所時軍令,初吹辰初一刻,二吹辰初二刻,三吹辰初三刻。
丙午二月二十一日卯時,大駕詣健陵·顯隆園,親祭入侍時,行都承旨李景在,左承旨金大根,右承旨尹致秀,左副承旨金公鉉,右副承旨韓正敎,同副承旨南秉哲,假注書趙然興·李敎寅,記事官洪祐命·金炳雲,檢校直閣尹定鉉,檢校待敎金洙根·趙鳳夏,待敎洪淳穆以次侍立。時至,通禮跪啓請外辦,上具軍服,出幄次。藥房提調趙鶴年,副提調李景在等進前奏曰,侵早勞動,聖體,若何?上曰,一樣矣。兵曹判書趙秉鉉啓曰,侍衛法意,何等嚴重,而今日動駕時,別雲劍多數先詣,致此不得備員之境,揆以事體,極爲未安。當該別雲劍,捧現告推考,何如?。出擧條上曰,竝推考,可也,右承旨尹致秀啓曰,入侍之時,鍮硯不卽待令,當該注書,推考,何如?上曰,依爲之。通禮跪啓請乘駕轎,上乘駕轎,由中陽門·左翊門·新豐樓,至八達門,宣傳官啓稟鳴金二下大吹打,進發至安寧洞口,上降駕轎乘馬,仍發至陵所洞口,宣傳官跪啓稟鳴鑼邊旗幟左右分立,鳴金三下吹打止,仍詣降馬所,通禮跪啓請降馬乘輿,上降馬乘輿,至健陵齋室門外,通禮跪啓請降輿,上降輿入齋室。少頃,通禮跪啓請外辦,上改具翼善冠·黲袍·烏犀帶,出齋室門外,通禮跪啓請乘輿。上曰,健陵親祭後,當卽詣顯隆園矣。駕前下敎上乘輿,至紅箭門外,通禮跪啓請降輿,上降輿,詣板位,行四拜禮,仍詣陵上奉審,碑閣奉審訖,仍詣板位,行四拜禮,詣神位前三上香,大祝洪淳穆讀祝文訖,上降復位,亞獻官·終獻官,行禮如儀訖,上復行四拜禮,仍詣望燎位,望燎訖,行辭陵禮,出紅箭門外。傳曰,自陵洞口,至崇禮門外,捧上言。出傳敎通禮跪啓請乘輿,上乘輿,詣顯隆園紅箭門外,通禮跪啓請降輿,上降輿,詣望園禮板位,行再拜禮,仍詣園上奉審,碑閣奉審訖,仍詣丁字閣東階上,行再拜禮,詣神位前,行禮如儀訖,通禮前導,上詣望燎位望燎訖,上詣辭園禮板位,行再拜禮訖,出紅箭門外。領議政權敦仁,右議政朴晦壽進前奏曰,陵園展禮,聖慕克伸,聖體,若何?上曰,一樣矣。敦仁曰,春日雖暄,東風尙峭,而昨日出宮時,終日親御馬上,勞動旣多矣。大抵座馬,亦難調閑,必不如駕轎之穩便,還宮時則必以駕轎爲之,恐好矣。上乘輿,詣顯隆園齋室,少選,兵曹判書進軍令三吹,上改具軍服,出齋室門外,通禮跪啓請乘輿,上乘輿至降輿所,通禮跪啓請降輿,上降輿乘馬,宣傳官啓稟鳴金二下大吹打,進發至八達門外,宣傳官啓稟旗幟左右分立,鳴金三下吹打止,由新豐樓,入左翊門·中陽門,還御行宮。上曰,京畿監司,率各務差使員入侍。出傳敎入侍時,右承旨尹致秀,假注書李敎寅,記事官洪祐命·金炳雲,京畿監司金輔根,一路都差使員楊州牧使曺錫雨,道路橋梁差使員南陽府使李倫敍,出宮時傳語差使員永平郡守金元植,還宮時傳語差使員高陽郡守林泰洙,日傘奉持差使員重林察訪吳道敬,待令馬差使員延曙察訪黃履明,地方官果川縣監鄭基轍,地方官始興縣令李寅慶,以次進伏訖。上曰,史官分左右。輔根等進前,各奏職姓名訖。上曰,今番幸行,得無民弊乎?輔根曰,華城幸行時,諸般所入,正廟朝皆爲區劃分定,纖悉無遺,已成規例,今則依定式奉行,故別無民弊矣。仍命退,諸臣以次退出。傳曰,境內朝官士庶年七十以上,令留守分等賜米。出傳敎敎曰,本府儒武當應製試藝矣。儒生則明日藝文提學,與留守偕往校宮試取,武士則留守,還宮後試取。出傳敎仍命侍衛權退,諸臣以次權退。
上在華城行宮。停常參·經筵。
經宿後,藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿,守宮假承旨,兼遣承旨,口傳朝問安。答曰,知道。華寧殿酌獻禮,還御行宮後,藥房·內閣·政院·玉堂口傳問安。答曰,知道。大王大妃殿·王大妃殿,守宮假承旨,兼遣承旨,口傳夕問安。答曰,知道。
李景在啓曰,禮貌官來言,百官稟旨就次。傳曰,知道。
傳于韓正敎曰,右副承旨,持此御題,與藝文提學,偕往校宮,試取以來。
韓正敎啓曰,臣與藝文提學朴永元,偕往校宮,本府儒生,應製試取,則收券爲一千三百三十張矣。捧入之意,敢啓。傳曰,知道。
傳于韓正敎曰,內閣提學·弘文提學,同爲分考。
傳于金公鉉曰,發遣吏郞,諸執事淸齋與否,摘奸以聞。
尹致秀,以兵曹言啓曰,東將臺親臨夜操事,命下矣。何營大將,率步軍幾哨爲先後廂,而城丁軍,在前如此之時,或以水原精抄軍,有調用之例矣。今番則何以爲之乎?敢稟。傳曰,步軍五哨,訓·禁兩將率領,爲先後廂,城丁軍,以精抄軍磨鍊。
藝文提學朴永元疏曰,伏以今於本府儒生應製,有藝文提學與留守試取之命矣。臣旣忝叨見任,只當擧行,而第伏念兩館提學,職掌各殊,考試則弘文爲主,此不易之典式也。雖其闕員之時,或互相替行,而無故而替行,從未有是例,臣何敢越次承當乎?玆庸忙陳短章,冒瀆崇聽。伏乞亟賜變通,以嚴試規,以安微分,不勝幸甚。臣無任云云。答曰,省疏具悉。旣有已例,卿其勿辭,卽爲考試。
丙午二月二十二日卯時,大駕詣華寧殿。酌獻禮入侍時,行都承旨李景在,左承旨金大根,右承旨尹致秀,左副承旨金公鉉,右副承旨韓正敎,同副承旨南秉哲,假注書趙然興·李敎寅,記事官洪祐命·金炳雲,檢校直閣尹定鉉,檢校待敎金洙根·趙鳳夏,待敎洪淳穆以次侍立。時至,通禮跪啓請外辦,上具翼善冠·衮龍袍,出幄次,通禮跪啓請乘輿,上乘輿,出中陽門·左翊門·新豐樓。上曰,摠理使,亦爲入參乎?致秀奏曰,摠理使,例兼本殿提擧,似當入參矣。上曰,宣傳官出傳信箭,使中軍代領,摠理使則卽爲入參,可也。仍詣華寧殿齋室門外,通禮跪啓請降輿,上降輿入齋室。少頃,上出幄次,詣望殿禮版位,行四拜禮,贊禮前導,上降自東階,入詣神位前北向跪,行禮如儀訖,上降復位,行四拜禮,仍詣望燎位,望燎訖,上出殿門外。領議政權敦仁,右議政朴晦壽進前奏曰,早朝將事,聖體,若何?上曰,一樣矣。敦仁曰,多日勞動,移次經宿,寢睡·水刺之節,何如?上曰,一樣矣。上還入齋室後,問安勿爲之事,下敎。出傳敎少頃,通禮跪啓請外辦,上出齋室門外,通禮跪啓請乘輿,上乘輿,由新豐樓·中陽門,至幄次前,通禮跪啓請降輿,上降輿,入御行宮後,問安勿爲之事,下敎。出傳敎諸臣以次權退。上曰,摠理使持軍令入侍。入侍時,右承旨尹致秀,假注書李敎寅,記事官洪祐命·金炳雲,摠理使水原留守李若愚以次進伏訖。上曰,史官分左右。若愚進前參現畢,持軍令跪進,上以演炬走火劃下,仍命退,諸臣以次退出。
丙午二月二十二日午時,大駕詣西將臺入侍時,行都承旨李景在,左承旨金大根,右承旨尹致秀,左副承旨金公鉉,右副承旨韓正敎,同副承旨南秉哲,假注書趙然興·李敎寅,記事官洪祐命·金炳雲,檢校直閣尹定鉉,檢校待敎金洙根·趙鳳夏,待敎洪淳穆以次侍立。時至,上具軍服,乘藍輿出維與門,進詣西將臺,少駐,仍詣長安門樓。都承旨李景在進前奏曰,今日東風多厲,易致觸冒,而且下夜操之令矣。終日勞動,有非節宣之方,趁早回鑾,恐合事宜矣。上曰,唯。當至訪花隨柳亭而卽還矣。由華虹門,進詣訪花隨柳亭,入便次,少駐,少頃,上出次,乘藍輿,由新豐樓·左翊門·中陽門,還御行宮,命侍衛權退,諸臣以次權退。
丙午二月二十二日酉時,大駕詣東將臺,夜操入侍時,行都承旨李景在,左承旨金大根,右承旨尹致秀,左副承旨金公鉉,右副承旨韓正敎,同副承旨南秉哲,假注書趙然興·李敎寅,記事官洪祐命·金炳雲,檢校直閣尹定鉉,檢校待敎金洙根·趙鳳夏,待敎洪淳穆以次侍立。時至,通禮跪啓請外辦,上具軍服乘馬,由中陽門,出新豐樓,至梅香橋邊,鳴金大吹打,上入幕次,吹打止,兵房承旨尹致秀,啓請懸燈,宣傳官跪啓稟懸燈,號令放信砲三聲,起火三枝,擂鼓鳴鑼,懸五色雙燈,宣傳官跪啓稟懸燈後止金,隨駕各營,亦一體應,起火懸燈,兵房承旨,啓請夜操軍令,宣傳官引兵曹判書,進詣幕次前,跪啓稟聽發放,宣傳官命起應退,兵曹判書傳云官哨過來,各齊應轉身向上,宣傳官跪啓稟跪,鼓官哨俱跪。兵曹判書發放曰,官哨聽着應,同聲共命應,人各守禦應,毋得喧譁應,毋得擅動應,躱奸違令應,軍法不貸應,各班挨次報叩頭,宣傳官命起去應畢,宣傳官啓稟鳴金二下大吹打,宣傳官啓稟受藍白信箭,仍跪啓稟放信砲三聲,上出幕次,乘馬詣轅門前,宣傳官跪啓稟鳴金三下吹打止,該營放砲一聲,吹天鵝聲吶喊,共三次止金,宣傳官跪啓稟鳴金二下大吹打,該營一體大吹打,大駕詣壇上,旗幟擺列,臺下黃門旗手,义捍作門,宣傳官跪啓稟肅靜,號令放信砲一聲,立肅靜牌·豹尾旗,宣傳官跪啓稟掌一號,城丁軍執旗登城,宣傳官跪啓稟掌二號,兵房承旨啓稟請兵曹判書登壇,宣傳官引兵曹判書登壇,兵房承旨啓請軍禮,兵曹判書進前參現訖,仍跪啓稟掌號笛聚官哨,宣傳官跪啓稟聚官哨,號令吹掌號笛,城將哨官,齊到臺下,行參現,宣傳官跪啓稟回信地吹打,城將以下,各回信地,兵曹判書跪啓稟小開門,宣傳官跪啓稟鳴金二下小吹打,仍跪啓稟鳴金三下吹打止,宣傳官先行參現後,武藝別監軍牢內吹吹鼓手等,分班叩頭,命起去,宣傳官跪啓稟升壇,號令放信砲三聲,鳴金二下大吹打,牢子大呼開門,旗手揮旗退,宣傳官跪啓稟鳴金三下吹打止,兵房承旨啓稟升旗,宣傳官跪啓稟升旗,號令放信砲一聲,擂鼓鳴鑼,升大白旗止金,先後廂訓鍊大將洪在龍,禁衛大將柳基常,摠理使水原留守李若愚,禁軍別將尹義儉,以次進前參現,監操次仍留臺上,宣傳官跪啓稟閉城門,號令放信砲三聲,鳴金二下大吹打,仍跪啓稟鳴金三下吹打止吶喊,號令放信砲一聲,吹天鵝聲三次止金,宣傳官跪啓稟起更,號令擂鼓三通,撞鍾如數,仍跪啓稟定更,號令放信砲一聲,吹天鵝聲打更鼓挷鳴,各垜一體挷鳴後止金。兵房承旨奏曰,風勢入夜猶勁,若先演炬,或恐火燼之延他,先行走火,未知何如乎。上可之,宣傳官跪啓稟走火,號令放信砲一聲,起火一枝後走火畢,宣傳官跪啓稟吶喊,號令放信砲,吹天鵝聲三次止金,宣傳官跪啓稟演炬,號令放信砲一聲,起火三枝,燃炬一柄,該面應砲起火,一時燃炬,宣傳官跪啓稟點炬,號令放信砲一聲,吹天鵝聲一聲共三吹,城上各兵,應砲吶喊共三次,宣傳官跪啓稟仆炬,號令放信砲三聲,臺上仆炬,城上各兵,齊應仆炬,宣傳官跪啓稟吶喊,號令放信砲一聲,吹天鵝聲共三次,城上各兵,齊應吶喊後止金,宣傳官奉信箭,祗受於訓鍊大將,禁衛大將·禁軍別將,使之各回原地,又祗受於摠理使,以其所率軍兵,依出宮時例,分作先後牌,陪衛於還宮時,使之如例擧行,游兵各回信地,宣傳官跪啓稟掌一號,鳴金·旗幟,三行分立,宣傳官跪啓稟掌二號,上下將臺乘馬,宣傳官啓稟鳴金二下大吹打,進發至梅香橋,宣傳官啓稟鳴金三下吹打止,仍進發,由新豐樓·左翊門·中陽門,還御行宮,諸臣以次權退。
上在昌德宮。停常參·經筵。
經宿後,藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿,守宮假承旨,兼遣承旨口傳朝問安。答曰,知道。大王大妃殿·王大妃殿·中宮殿,守宮藥房·內閣·政院·玉堂,留都三品以上口傳問安。答曰,知道。大駕詣始興行宮後,藥房,內閣·政院·玉堂口傳問安。答曰,知道。大王大妃殿·王大妃殿,守宮假承旨,兼遣承旨口傳夕問安。答曰,知道。還內後,藥房·內閣·政院·玉堂·朝廷二品以上·六曹堂上口傳問安。答曰,知道。
李景在啓曰,明日召對,取稟。傳曰,停。
李景在,以奎章閣言啓曰,大駕今已還宮,守宮檢校直閣李嘉愚,依定式減下,何如?傳曰,允。
傳于李景在曰,守宮承旨,馳詣受香諸處,奉審摘奸以來。
傳于尹致秀曰,本府儒生應製賦居首三下一幼學李用儀,直赴會試。之次三下幼學李秉德等四人,竝給二分。之次次上幼學尹榮錫等十五人,竝令本府,考例施賞。大駕自華城行宮,還詣肆覲坪·凝鑾軒少駐時軍令,初吹卯初一刻,二吹卯初二刻,三吹卯初三刻。大駕自肆覲坪·凝鑾軒,還詣始興縣行宮晝停所時軍令,初吹午初一刻,二吹午初二刻,三吹午初三刻。大駕自始興縣行宮晝停所,還宮時軍令,初吹申初一刻,二吹申初二刻,三吹申初三刻。
丙午二月二十三日卯時,大駕自華城還宮入侍時。行都承旨李景在,左承旨金大根,右承旨尹致秀,左副承旨金公鉉,右副承旨韓正敎,同副承旨南秉哲,假注書趙然興·李敎寅,記事官洪祐命·金炳雲,檢校直閣尹定鉉,檢校待敎金洙根·趙鳳夏,待敎洪淳穆以次侍立。時至,通禮跪啓請外辦,上具軍服,出幄次。領議政權敦仁進前奏曰,連日勞動,聖體,若何?上曰,一樣矣。敦仁曰,今日日候,晩當又風,請以駕轎還宮,深軫節宣之方,是臣區區之望也。上曰,唯。仍敎曰,肆覲坪少駐時,軍兵路上留住。出傳敎通禮跪啓請乘駕轎,上乘駕轎,由中陽門·左翊門·新豐樓,出長安門。宣傳官啓稟鳴金二下大吹打,進發至肆覲坪·凝鑾軒。通禮跪啓請降轎,上降轎,入幄次後,問安勿爲之事,下敎。少頃,通禮跪啓請外辦,上出幄次,乘駕轎,進發至始興行宮門外。通禮跪啓請降轎乘輿,上降轎乘輿。入行宮敎曰,龍驤鳳翥亭少駐,置之。出傳敎少頃,通禮跪啓請外辦,上乘輿,出行宮門外,通禮跪啓請降輿乘馬,上降輿乘馬,進發至鷺梁津。敎曰,鑼鼓次知宣傳官,爲先記過,渡涉節次,宣傳官如初擧行。上進發渡橋至崇禮門外。宣傳官跪啓稟鳴金三下吹打止。上入崇禮門·敦化門,由進善門·肅章門·協陽門,解嚴節次,宣傳官依例擧行。上由宣化門還內,諸臣以次退出。
上在昌德宮。停常參·經筵。
翌日大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。
藥房提調趙鶴年,副提調李景在啓曰,祗謁陵園,聖慕克伸,回鑾萬安,群情胥悅,連日蹕路,勞動旣多,伏未審夜間,聖體若何?寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿氣候一樣,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
韓正敎啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀爕呈辭,監察茶時之意,敢啓。傳曰,知道。
李景在啓曰,卽者宗廟署官員來言,再明日宗廟·永寧殿修改時,提調一員,當爲進參,而都提調右議政朴晦壽有身病,提調趙冀永奉命在外,不得進參云,何以爲之?敢稟。傳曰,提調許遞,前望單子入之。
宗廟提調前望單子入之,金蘭淳落點。
李景在,以山陵都監摠護使意啓曰,東南道封標各處看審,待回鑾從便發行事,草記蒙允矣。東南道封標各處初看審次,本都監堂上,與觀象監提調·禮曹堂上,率諸地師及方外看審人等,依已例除下直,明日發行之意,敢啓。傳曰,知道。
傳于李景在曰,再看審時,摠護使與時·原任大臣,同爲除下直進去。
李景在啓曰,對讀官洪永圭·宋應龍·鄭翊朝·金益文·李裕膺·趙龜植陳疏到院,而原疏以國忌正日,纔已退却矣。試體所在,如是違傲,事甚未安,竝從重推考,何如?傳曰,允。原疏捧入。
李景在啓曰,對讀官洪永圭,陳疏承批之後,謂有情勢,奉牌闕外,無意承膺,事體道理,俱極未安。所當重勘,而本院請推之外,無他可施之罰,何以爲之?敢稟。傳曰,嚴飭入來。
又啓曰,對讀官洪永圭,特敎申飭之下,一向奉牌,終不入來,揆以事體,萬萬未安。所當重勘,而本院請推之外,無他可施之罰,何以爲之?敢稟。傳曰,前後申飭何如,而一向違傲,萬萬駭然,施以譴罷之典。
又啓曰,今此試官望中時無職名人,令該曹口傳付軍職,何如?傳曰,允。
兵曹口傳政事,副司勇宋達洙·朴京壽·沈敎鎭·鄭在箕·鄭堉·李鍾祥·申錫寬·金在獻·李象宗·權命奎·柳鼎東,以上竝單付。
兵曹口傳政事,護軍李敦榮,副司果金萬根·沈熙淳,以上竝單付。
以全羅監司李時在狀啓,淳昌郡民家失火事,傳于南秉哲曰,聞甚矜惻,元恤典外別加顧助,結構奠接之方,廟堂措辭,分付。
以忠淸監司趙雲澈狀啓,靑山縣民家失火事,傳于南秉哲曰,聞甚矜惻,原恤典外別加顧助,結構奠接之方,廟堂措辭,分付。
以黃海監司金鼎集狀啓,黃州牧民家失火事,傳于南秉哲曰,聞甚矜惻,元恤典外別加顧助,結構奠接之方,廟堂措辭,分付。
傳于尹致秀曰,明日出宮門路,以協陽門爲之。
韓正敎啓曰,卽者義禁府都事來言,今此幸行時,駕側鳴錚罪人宋斗仁等八十五人,移送秋曹云矣,敢啓。傳曰,知道。
韓正敎啓曰,今此京外上言二百五十三張內,二百三十八張,以猥濫拔去,十五張分下各該司次,捧入之意,敢啓。傳曰,知道。
金公鉉,以奉常寺都提調·提調意啓曰,祭享所用春等中脯三百五十五貼三條,今二月二十四日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
李景在,以禮曹言啓曰,來四月初四日行宗廟夏享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來四月初四日行宗廟夏享大祭親行時,永寧殿,依例遣大臣攝行,何如?傳曰,允。
又以禮曹言啓曰,卽接宗廟署所報,則今此庭試文科時,本署官員,俱爲觀光云矣。依定式本曹佐郞金政源,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則今此庭試文科時,本署官員,俱爲觀光云矣。依定式本曹佐郞崔致權,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則今此庭試文科時,本殿官員,俱爲觀光云矣。假官一員,依定式,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則今此庭試文科時,本宮官員,俱爲觀光云矣。假官一員,依定式,令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接徽定殿官員所報,則今此庭試文科時,本殿官員,俱爲觀光云矣。假官一員,令吏曹口傳啓下,以爲代直後赴試之地,何如?傳曰,允。
又以山陵都監摠護使意啓曰,本都監監造官,前以辛亥儀軌考見後差出事,草記蒙允矣。監造官八員,依已例別單書入之意,敢啓。傳曰,知道。
山陵都監監造官別單,前敎官宋達洙,前參奉朴京壽,前參奉沈敎鎭,敦寧府參奉李祖欽,前參奉鄭在箕,掌苑署奉事嚴錫謙,前參奉鄭堉,前參奉李鍾祥。
李景在,以山陵都監摠護使意啓曰,本都監監造官前敎官宋達洙,前參奉朴京壽·沈敎鎭·鄭在箕·鄭堉·李鍾祥,俱無職名,令該曹口傳付軍職,冠帶常仕,何如?傳曰,允。
又以遷陵都監摠護使意啓曰,本都監監造官,前以辛亥儀軌考見後差出事,草記蒙允矣。監造官八望,依已例別單書入之意,敢啓。傳曰,知道。
遷陵都監監造官別單,前直長申錫寬,前都事金在獻,前參奉李象宗,前參奉權命奎,長興庫奉事金俊根,廣興倉奉事李龍沼,宗廟署副奉事李寅正,前參奉柳鼎東。
李景在,以遷陵都監摠護使意啓曰,本都監監造官前直長申錫寬,前都事金在獻,前參奉李象宗,前參奉權命奎,前參奉柳鼎東,俱無職名,令該曹口傳付軍職,冠帶常仕,何如?傳曰,允。
又以山陵都監摠護使意啓曰,本都監別看役,前營將姜彝五,前僉使李得祿,前主簿李元復差下,使之擧行,何如?傳曰,允。
又以遷陵都監摠護使意啓曰,本都監別看役前府使洪應爕前縣監趙聲夏,前五衛將徐麟爀差下,使之擧行,何如?傳曰,允。
尹致秀,以兵曹言啓曰,今番健陵·顯隆園幸行時,隨駕將校·軍兵各差備等犒饋,依定奪,以乾物分給之意,敢啓。傳曰,知道。
又以兵曹言啓曰,依定式,水原府巡牢次知敎鍊官二人,前排巡牢五十六名處,回糧米代錢各五錢,分給之意,敢啓。傳曰,知道。
又以舟橋司言啓曰,舟橋今日撤排之意,敢啓。傳曰,知道。
又以訓鍊都監言啓曰,今番幸行時,隨駕將官·將校·軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪乾犒饋磨鍊,分給之意,敢啓。傳曰,知道。
又以御營廳言啓曰,隨駕將官及駕前別抄·將校·軍兵等處,依定奪乾犒饋磨鍊,分給之意,敢啓。傳曰,知道。
又以摠戎廳言啓曰,今番幸行時,隨駕將校·軍兵等處,乾犒饋依定式磨鍊分給之意,敢啓。傳曰,知道。
又以禁衛營言啓曰,今此丙午重試對擧庭試武科殿試時,本營將校中直赴應試人,別單書入之意,敢啓。傳曰,知道。
又以御營廳言啓曰,今二月二十五日春塘臺親臨文武官重試對擧庭試文武科試取時,東營·集春營入直軍中,各二十名除出,弘化門·月覲門外排立矣。今夜行巡,無以分排,出番助番牙兵四十名,添入警巡之意,敢啓。傳曰,知道。
又以摠戎廳言啓曰,今此丙午重試對擧庭試別試武科親臨殿試時,本廳屬南陽·坡州別驍士應試人,別單書入之意,敢啓。傳曰,知道。
韓正敎,以義禁府言啓曰,明日春塘臺文武科試取時,本府都事,皆爲赴擧,只有武都事一員,當直入直,而本府入直,公事回公都事及弘化門·通化門·明光門·集春門·月覲門·靑陽門·丹楓亭禁亂都事,無以推移。假都事九員,令該曹口傳差出,以爲分排擧行之地,何如?傳曰,允。
領議政權敦仁箚曰,伏以日吉辰良,鑾蹕穩旋,經宿聖體,不瑕有愆損?歡祝之餘,亦不任憧憧。臣於陪扈之路,重添寒疾,駄歸私次,證形甚篤,今日候班,未得伸誠,分義闕如,方深悚兢。卽玆名忝試望,召牌且降,而臣之見症,始以風寒之冒觸,轉成咽喉,喉門浮窄,痛疼不已,而頑嗽坌發,氣如逬裂,頃刻欲死,按住不得。呑嚥不順,食飮專却,以此貌樣,實萬萬無以竭蹶趨承,不得不坐犯違傲,短箚自列。伏乞聖明,亟治臣慢命之罪,俾便病私焉。取進止。答曰,省箚具悉卿懇。愼節奉慮,卿其安心調理。傳于金公鉉曰,此批答,遣史官傳諭。
副護軍洪永圭疏曰,伏以臣見擬試望,召牌儼臨,揆以分義,固當竭蹶之不暇,而第臣於試事,自有情勢,便成莫越之艮限,不惟臣之自劃已審,竊庶幾淵鑑之已畢燭,而抑亦同朝之所見諒。今若以時月之差久,諉之旣往,責任之稍輕,恬然自恕,則臣身之顚倒昌披,縱不足恤,獨不念試體之隳損,廉防之壞蔑也哉?此臣所以寧被方命之誅,不敢爲冒進之計也。嶺海在前,株守難改,玆敢進伏朝房,短章暴悉。伏乞聖慈,曲垂照察亟賜變通,仍勘臣逋慢之罪,以昭法紀,以安賤分焉,臣無任云云。答曰,省疏具悉。往事何必深引?卽爲承牌。
副護軍宋應龍疏曰,伏以臣曾在甲辰,濫叨增廣試官之列,以科場不嚴之致,有所冒籲於文臣製述差試之日,而聖批隆重,冒沒承當矣。不意月前,乃有閔達鏞子泳稷,蹕路鳴金之擧,其前後事狀,固已悉入於淵鑑之下,則雖其說稍逼於諸試,亦不足與之多辨,而第其所以驚鑾和之音,動黈纊之聽者,實緣於伊時之僨誤,則臣亦諸試中一人也。試院一步,卽微臣艮限之地,而今此庭試,注擬對讀官,召牌儼臨,承膺無路,走伏朝房,忙陳短章。伏乞聖慈,俯垂鑑諒,特鐫臣試官之望,仍治臣瀆撓之罪,俾私分安而試體嚴焉,臣無任云云。答曰,省疏具悉。往事何必深引?卽爲承牌。
司僕正金益文疏曰,伏以臣蔑學淺歷,觸緖憒憒,無往非罪,而至於昨秋試事而極矣。夫科題何等謹嚴,經句不宜截斷,始未克佽助考閱,終又失檢擧條式,未免自歸於錯誤,而薄勘旋敍,除旨荐降,感恩訟愆。雖不得不黽勉供職,私心悚恧,則愈久而愈難自恕,不意玆者,又以臣備擬於庭試對讀官之望,天牌儼臨,臣於是惝怳怵迫,益不知所以措躬。是役也,卽臣已試僨敗之地,則今何敢諉以試體之不同,職事之無緊,而揚揚冒進,重犯無忌憚之罪哉?嚴召之下,惶隘轉甚,玆敢隨詣朝房,忙陳短章。伏乞聖明,俯垂鑑諒,亟降威罰,仍令刊去試望,永不檢擬,俾法紀昭而微諒伸焉,臣無任云云。答曰,往事何必深引?卽爲承牌。
兵曹正郞趙龜植疏曰,伏以臣學蔑識淺,百不及人,而凡於往役,常恐僨敗,至於昨秋試事,罪戾極矣。夫科文程式,何等謹嚴,而終不克助檢,以致句數之未滿,不免自歸於錯誤,而略被薄勘,特蒙恩敍訟愆,私心悚恧,愈久而愈難自恕。不意玆者,又以臣備擬於庭試對讀官之望,天牌儼臨,臣於是惝怳怵迫,益不知所以措其躬也。臣於試役,以已試僨事之蹤,何敢諉以試體之不同,職事之無緊,揚揚冒進,重犯無忌憚之罪也哉?嚴召之下,惶隘轉甚,玆敢隨詣朝房,忙陳短章。伏乞聖明,俯垂鑑諒,亟降威罰,仍令刊去試望,永不檢擬,以法紀昭而微分安焉,臣無任云云。答曰,省疏具悉。往事何必深引?卽爲承牌。
副司果李裕膺疏曰,伏以臣見擬於庭試對讀官之望矣。召牌之下,固當竭蹶趍承,而第臣於昨秋大比之科,猥忝試座之末,以經義拈題之截取章句,至被籌啓之請勘。薄罷未幾,旋蒙恩敍,罪重罰輕,冞切慙悚,從玆以往,試席一步,卽臣自劃之艮限也。如臣微末,固不敢唐突言私,而莫重者試體也,莫嚴者廉防也,臣雖無狀,其何可諉以旣往,晏然冒膺也哉?玆敢忙陳短章,略控情實。伏乞聖明,俯垂鑑燭,將臣試望,劃卽刊改,仍治臣瀆擾之罪,俾朝綱肅而賤分安焉,臣無任云云。答曰,省疏具悉。往事何必深引?卽爲承牌。
副司果鄭翊朝疏曰,伏以臣見擬試望,召牌儼臨,義在駕屨,固當竭蹶之不暇,而第臣於昨秋大比,猥忝副試之役,矇未照察,竟致僨誤,至於籌啓請削之擧。不意聖度包容,旋蒙恩敍,而至今追惟,背汗顔騂,從此考試一事,鐵限在前,不但臣自劃之旣審,抑亦同朝之所共諒也。臣豈敢藉恩宥之曲庇,諉時月之稍久,妄加厚恕,恬然冒膺也哉?進退路阻,冞增惶阨,玆敢隨詣朝房,短章陳籲。伏乞聖明,俯垂鑑諒,將臣見擬之望,亟命鐫改,仍治臣瀆擾之罪,以昭法紀焉,臣無任云云。答曰,省疏具悉。往事何必深引?卽爲承牌。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調趙鶴年,副提調李景在啓曰,伏未審夜間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李景在啓曰,明日召對,取稟。傳曰,停。
韓正敎啓曰,大司憲閔致成在外,執義兪鎭五,掌令金在瓘·白宗杰,持平金觀爕呈辭,具相殷未肅拜,監察茶時之意,敢啓。傳曰,知道。
尹致秀啓曰,備邊司郞廳來言,今日賓廳日次,而親臨庭試相値,不得來會云矣。敢啓。傳曰,知道。
李景在啓曰,卽者禮曹郞廳來言,明日宗廟·永寧殿修改時,本曹判書,當爲進參,而判書朴永元有身病,不得擧行云,卽爲牌招,何如?傳曰,允。
傳于李景在曰,禮房承旨,馳詣受香所,奉審摘奸以來。
李景在啓曰,禮曹判書朴永元牌不進推考傳旨,今方捧入,而宗廟永寧殿修改,當爲進參,如是違牌,事甚未安。更爲牌招,何如?傳曰,允。
又啓曰,卽者景慕宮官員來言,明日修改,提調當爲進參,而都提調趙寅永,有身病,提調金蘭淳,以宗廟提調修改進去,無以進參云,何以爲之?敢稟。傳曰,提調,許遞,前望單子入之。
景慕宮提調前望單子入之,李光正落點。
傳于尹致秀曰,還宮門路,以萬八門爲之。
李景在,以禮曹言啓曰,卽接全羅監司李時在移文,則以爲泰仁縣鄕校聖殿正間滲漏,樑椽朽傷,不可不及今修改,告由移還安祭香祝,自本曹啓稟下送云矣。泰仁縣鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,圖畫署畫員許宏有頉代,本署祿官窠,以畫員許泓,陞付之意,敢啓。傳曰,知道。
又以禮曹言啓曰,卽接報恩幼學金大濬所志,則以爲族姪元權,嫡妾俱無子,以其同姓八寸弟元樞第四子學魯,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受明有可據而不得登聞者,許令該曹,論理草記事,曾有筵奏定式,而門長金大濬所訴旣如此,依定式金元樞第四子學魯,立爲金元權之後,何如?傳曰,允。
又以禮曹言啓曰,卽接全州幼學宋文九所志,則以爲族弟文瑚,嫡妾俱無子,以其同姓四寸弟文邦第二子在轍,欲爲繼後,兩家諸族,相議定式,而文瑚夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長宋文九所訴旣如此,依定式宋文邦第二子在轍,立爲宋文瑚之後,何如?傳曰,允。
尹致秀,以兵曹言啓曰,謹依判下成冊,今番健陵·顯隆園幸行時,元內吹金宗炯等三十名處,木各一疋分給之意,敢啓。傳曰,知道。
又以兵曹言啓曰,今此丙午重試對擧庭試別試武科春塘臺親臨殿試時,直赴殿試人及直赴會試人應試·應頉,區別別單書入之意,敢啓。傳曰,知道。
又以兵曹言啓曰,直赴殿試奉承傳親騎衛閔光浩等一百五十八人,直赴會試。奉承傳閑良李東鉉等二十二人,隨其錄名,依例許赴於今日殿試之意,敢啓。傳曰,知道。
又以備邊司言啓曰,京畿巡審之行,行將出去矣。遷陵吉日,雖姑未定,來頭畿邑民力,責應浩大,目下連次看山,各邑支接,亦甚可悶。此際行部之役,不可重貽民邑之弊,今春巡部,特令停止,陵園·墓所奉審,依已例,以道內秩高守令替行之意,一體分付,何如?傳曰,允。
又以禁衛營言啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
又以御營廳言啓曰,御前前排軍七十二名等處賞木,謹依成冊判下,分給之意,敢啓。傳曰,知道。
丙午二月二十五日辰時,上詣春塘臺。慶科庭試文科試取入侍時,行都承旨李景在,左承旨金大根,右承旨尹致秀,左副承旨金公鉉,右副承旨韓正敎,同副承旨南秉哲,假注書趙然興·李敎寅,記事官洪祐命·金炳雲,檢校直閣鄭㝡朝·尹定鉉,檢校待敎金洙根·趙鳳夏,待敎洪淳穆以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調趙鶴年進前奏曰,侵早勞動,聖體,若何?上曰,一樣矣。仍出協陽門,由建陽門·靑陽門,陞御春塘臺。讀券官判敦寧府事朴岐壽,吏曹判書金興根,刑曹判書趙斗淳,工曹判書金左根,行大護軍趙鶴年,戶曹判書李穆淵,同知敦寧府事金英淳,漢城府左尹成遂默,行護軍李敦榮,行護軍尹致定,行護軍金箕晩,行護軍吳取善,禮曹參判金洙根,漢城府右尹金景善,工曹參判南獻敎,對讀官吏曹參議趙在慶,行副護軍李謙在,成均館大司成金英根,行副護軍徐憲淳,行副護軍尹定鉉,僉知中樞府事李㘾,行副護軍趙徽林,行副護軍李時愚,行副護軍趙龜夏,行副護軍洪說謨,行副護軍任百秀,弘文館應敎趙秉夔,副司果沈熙淳,弘文館副應敎林肯洙,弘文館修撰朴永輔,副司直兪致善,副司果沈宜冕,副司果趙鳳夏,弘文館副校理洪祐健,副司直鄭翊朝,弘文館校理徐相敎,副司果嚴錫鼎,弘文館副校理金基纘,副司果李裕膺,副司果鄭錫朝,副司果尹堉,奉常寺判官金會明,奎章閣待敎洪淳穆,藝文館檢閱李承圭,藝文館檢閱李承益以次入就拜位,行四拜禮訖,以次陞座侍立。致秀進前奏曰,今聞未入場之擧子,尙多於集春門·月覲門·弘化門外云,而場內則更無餘地,合有變通之道矣。設布帳於集春·月覲·弘化門外,以爲擧子容接之地,何如?上可之。公鉉進前奏曰,臣當以武試所承旨進去矣。上可之。少頃,成均館官員,呈入門單子。致秀讀奏合爲七萬四千六百五十三人訖。上命讀券官岐壽等,書賦文王有聲,限申時,仍命懸題。對讀官等承命奉出,上入小次,命試官權退。少頃,上出次陞座,命分遣承旨於集春門·月覲門外,收券以來。仍敎曰,承旨堂上·閣臣堂上·對讀官·文臣·宗宰·兵摠府堂上,竝讀券官加差下。入直玉堂·兵曹郞廳,竝對讀官加差下。出傳敎致秀稟考試。上可之。上入小次,傳曰,今番庭試,取七人。諸試官分考訖,上出次陞座,致秀稟科次。上曰,科次爲之。岐壽等進前,承益讀奏第一券凡十句。上曰,止之。興根曰,書等何以區別乎?上曰,皆書三下,而書一二三,可也。興根書等訖,致秀曰,祕封或有自上親坼之例,亦有自下讀奏之例,今番則何以爲之乎?上曰,坼封讀奏,可也。致秀以次坼封讀奏訖,通禮跪啓禮畢,上乘輿由靑陽門,入萬八門,命出標信解嚴,自千五門還內。諸臣以次退出。
上在昌德宮。停常參·經筵。
金公鉉啓曰,明日召對,取稟。傳曰,停。
韓正敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛大將柳基常,以南關王廟修改事,今方出去矣。兼帶右邊捕盜大將命召及大將牌·傳令牌,何以爲之?敢稟。傳曰,仍佩往來。
金公鉉啓曰,卽者景慕宮官員來言,今日修改,提調當爲進參,而都提調趙寅永,提調李光正俱有身病,不得進參云,提調李光正,卽爲牌招,何如?傳曰,允。
備忘記,全羅右水使申從翼下直,長弓一張,長箭一部,片箭一部,筒兒一箇賜給。
金公鉉啓曰,假注書趙然興,身病猝重,勢難察任,今姑改差,何如?傳曰,允。
趙然興改差,代以李承輔爲假注書。
傳于金公鉉曰,明日輪對官待令。
傳于金公鉉曰,景慕宮提調許遞,前望單子入之。
景慕宮提調前望單子入之,朴岐壽落點。
金公鉉啓曰,禮曹判書朴永元再牌不進推考傳旨,今方捧入,而宗廟永寧殿修改,當爲進參,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之。
禮曹判書前望單子入之,趙鶴年落點。
金公鉉啓曰,新除授禮曹判書趙鶴年,卽爲牌招,以爲宗廟·永寧殿修改進參之地,何如?傳曰,允。
兵曹口傳政事,大護軍朴永元。
韓正敎啓曰,大司憲閔致成在外,執義兪鎭五,掌令金在瓘·白宗杰,持平具相殷·金觀爕牌不進,監察茶時之意,敢啓。傳曰,知道。
以大司諫宋持養,司諫趙完植,正言兪致崇,執義兪鎭五,掌令金在瓘·白宗杰,持平具相殷·金觀爕牌不進罷職傳旨,傳于韓正敎曰,只推。
以咸鏡監司兪星煥狀啓,咸興府民家失火事,傳于韓正敎曰,聞甚矜惻,元恤典外別加顧助,結構奠接之方,廟堂措辭,分付。
以黃海監司金鼎集狀啓,兔山縣民家失火事,傳于韓正敎曰,聞甚矜惻,元恤典外別加顧助,結構奠接之方,廟堂措辭,分付。
韓正敎啓曰,明日生進唱榜時,兩司侍臣,當爲進參,未肅拜·呈告人員,竝待開門牌招,何如?傳曰,允。
金公鉉,以禮曹言啓曰,大報壇祭享,每年三月上旬內擇日設行事,曾有定式矣。吉日,令日官朴周煥推擇,則來三月初七日爲吉云,以此日定行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
又以禮曹言啓曰,來三月十三日文官重試時,親臨與命官,何以爲之,而處所以何處擧行乎?敢稟。傳曰,春塘臺親臨磨鍊。
又以承文院都提調意啓曰,査詢夷情節奉上諭事,皇太后加上徽號進賀表式出送事,禮部咨文今纔出來矣。夷事,彼旣據咨査辦,至奉上諭,不可無稱謝之擧,以無方物一起磨鍊,兼付於別使之行,先通咨則使行在邇,不必更煩,置之。表式出送事,回咨措辭撰出,亦爲順付,何如?傳曰,允。
又以承文院都提調意啓曰,卽見謝恩兼冬至使先來狀啓,則有賜物事,使臣參宴事,通官加定事矣。賜物事,使臣參宴事,此當按例稱謝,見今別行在邇,不必先通回咨,而以無方物二起磨鍊順付之意,分付該曹。通官加定事,待其原咨之謄上,措辭撰出回咨,亦爲兼付,何如?傳曰,允。
韓正敎,以備邊司言啓曰,會寧·慶源開市,旣已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而宗廟永寧殿修改相値,不得設行之意,敢啓。傳曰,知道。
又以義禁府言啓曰,京畿監司金輔根狀啓內,陽智縣監申應模罪狀,令攸司稟處事,啓下矣。申應模時在任所云,依例發遣府羅將,拿來,何如?傳曰,待待命拿囚。
領中樞府事趙寅永箚曰,伏以臣方帶閟宮都提擧,而修改告期,提調有頉,臣宜進參,病狀適苦,至於昨日,言送政院,遂有變通之擧,而新差提調,又以經年舊證,復至言送之境。時刻已屆,末由强起,苟求其咎,咎實由臣,逋慢之罪,焉所逃乎?玆控短箚,仰冀當勘,惟聖明垂察焉。取進止。答曰,省箚具悉卿懇。愼節奉慮,新差提調,當更變通矣,卿其安心調理。仍傳曰,此批答,遣史官傳諭。
上在昌德宮。停常參·經筵。
金公鉉啓曰,明日召對,取稟。傳曰,停。
又啓曰,來初一日輪對日次,而禧陵忌辰祭齋戒相値,頉稟之意,敢啓。傳曰,知道。
又啓曰,輪對官來待矣。傳曰,入侍。
又啓曰,吏曹郞廳來言,新恩下批政事,取稟。傳曰,當日爲之。
又啓曰,今此式年文武科覆試時監試官,兩司各一員,當爲進去,而獻納·正言一員未差,無以備員受點,未差之代,政官牌招開政差出,何如?傳曰,今日政差出。
韓正敎啓曰,大司憲閔致成在外,執義兪鎭五,掌令金在瓘·白宗杰,持平具相殷·金觀爕牌不進,監察茶時之意,敢啓。傳曰,知道。
以執義兪鎭五,掌令金在瓘·白宗杰,持平具相殷·金觀爕,司諫趙完植,正言兪致崇牌不進罷職傳旨,傳于韓正敎曰,只推。
注書薦,徐堂輔·金有淵。
傳于金公鉉曰,人日製,明日通方外爲之,試紙用大好紙,弘文提學,待明朝牌招。
傳于金公鉉曰,來初三日春塘臺,親臨瑞蔥臺矣,該房知悉。
李承輔有頉,代以玄弼濟爲假注書。
傳于金公鉉曰,內閣提學有闕之代,今日政差出。
傳于金公鉉曰,原任提學金興根,檢校差下。
傳于金公鉉曰,吏曹判書疏批已下,卽爲牌招。
金公鉉啓曰,吏曹判書疏批已下,卽爲牌招事,命下矣。參議趙在慶,一體牌招,何如?傳曰,允。
以吏曹判書金興根牌不進推考傳旨,傳于金公鉉曰,更爲牌招,如有違牌,勿爲呼望。
有政。吏批,判書金興根式暇,參判未差,參議趙在慶進,左副承旨金公鉉進。啓曰,判書金興根式暇,參判未差,小臣獨政未安,何以爲之?敢稟。傳曰,只出緊任。
以趙秉鉉爲奎章閣提學,成容默爲獻納,尹行謨爲正言,金蘭淳爲判尹,金周默爲同義禁,林象鉉爲端川府使,趙德觀爲海南縣監。典籍張龍逵,文科甲科第一人,活人別提李經權,武科甲科第一人,兼執義沈熙淳,以上竝單付。
兵批,行判書趙秉鉉進,參判徐念淳病,參議洪祐喆病,參知韓文爀入直,右承旨尹致秀進。
以洪鍾應·柳文儉·鄭鴻觀爲同知,韓光善·池若淵·李堯溟·朴南會·金在振爲五衛將,金華淳爲忠翊將,李殷常爲忠壯將,鄭裕睦爲訓鍊僉正,李源明爲主簿,鄭宅善爲忠淸水使,李周喆爲白翎僉使,吳策良爲波知僉使,李寅協爲文城僉使,鄭志溶爲碧團僉使,李鐸爲全羅右水虞候。小吉號里權管單高應烈,判府事加設單朴永元,訓鍊主簿加設單徐相岳,武兼單元厚豐,部將單玄啓淳,以上陞實事承傳。假內乘鄭濟人減下事承傳。副司直金炳奎,副司果金樂升,前守門將張斗顯,今加折衝加資事承傳。及第李經權,武科甲科第一人。
傳于金公鉉曰,文二所試官李嘉愚,一所進去。
金公鉉,以奎章閣言啓曰,新除授提學趙秉鉉,事當卽爲牌招,而時値夜深,待明朝牌招,何如?傳曰,允。
金公鉉,以吏曹言啓曰,來三月初七日行大報壇祭攝行祭獻官,當以時·原任大臣中塡差,而領中樞府事趙寅永,判中樞府事金道喜,右議政朴晦壽,俱以身病,不得進參。判中樞府事鄭元容在外,領議政權敦仁藥院都提調,例不得塡差,大臣中無可差之員,何以爲之?敢稟。傳曰,宗親儀賓中塡差。
又以吏曹言啓曰,成均館典籍安喜壽,以其身病,呈狀乞遞,改差,何如?傳曰,允。
又以承文院都提調意啓曰,今此進賀兼謝恩使文書,方爲擧行,而見彼咨然後,可以及期修正,故節使帶來文書,到柵後先爲謄上之意,纔已行會於灣府,而只憑謄本,繕寫表咨,揆以事體,有涉疎忽。且不無差誤之慮,原咨先上,亦多已例,使臣還渡江後,咨文罔夜騎撥上送之意,撥馬知委於使行所到處,表咨文中承准日字,以渡江狀啓入來之日,書塡,何如?傳曰,允。
又以禮曹言啓曰,今此丙午式年文科覆試講經試官,當爲磨鍊,而堂下無故可擬之人乏少,依近例以堂上官,通瀜擬入之意,敢啓。傳曰,知道。
又以禮曹言啓曰,今此丙午式年文科覆試講經試官,當爲磨鍊,而擬望之人乏少,承旨竝擬,何如?傳曰,允。
又以禮曹言啓曰,今此丙午式年文科覆試講經一所,設場於本曹矣。上直郞廳,依例移直朝房之意,敢啓。傳曰,知道。
又以禮曹言啓曰,今此丙午式年文科覆試講經二所試官望中,前判尹李嘉愚,時無職名,令該曹口傳付軍職,何如?傳曰,允。
兵曹口傳政事,大護軍李嘉愚。
金公鉉,以禮曹言啓曰,大小科陳試人草記許赴事,曾有定式矣。庚子式年文科初試入格幼學黃基周,通讀初試入格幼學鄭敏觀,辛丑九月秋到記殿講入格直赴會試幼學魚沂愚,癸卯式年文科初試入格幼學金相荏·文在亨·權靖夏·車式堯·李建述·金亮淵,俱爲陳試。故取考其所受公文,則明白無疑,而在喪及朞服未葬人,竝許陳試,法典所載,一竝許赴於今此式年文科覆試講經之意,敢啓。傳曰,知道。
又以禮曹言啓曰,卽接四館所牒呈,則乙巳九月秋到記殿講入格幼學承鎭泰,製述入格進士權用脩,同年十月日次儒生殿講入格進士閔致庠,同年十二月柑製入格幼學李升洙,以上直赴殿試。乙巳九月秋到記殿講入格進士趙龜翼,直赴會試事命下,竝於今番,分等許赴事報來矣。幼學承鎭泰等四人,直赴於今此式年文科殿試,進士趙龜翼,直赴於文科覆試講經之意,分付,何如?傳曰,允。
又以禮曹言啓曰,卽接宗廟署所報,則明日人日製試取時,本署官員,俱爲觀光云矣。依定式本曹佐郞金政源,假官差送,以爲代直後赴試之地,何如?傳曰,允。
又以禮曹言啓曰,卽接徽定殿官員所報,則明日人日製試取時,本殿官員,俱爲觀光云矣。假官一員,令吏曹口傳啓下,以爲代直後赴試之地,何如?傳曰,允。
又以禮曹言啓曰,圖畫署有別遞兒祿窠,而自前以畫員實官中久勤人,次次許付矣。付祿人許宏有頉代,當次人金夏鍾,依例許付,何如?傳曰,允。
尹致秀,以兵曹言啓曰,景福宮衛將尹道順·金永浚,慶熙宮衛將韓義逵,俱以病難供職,呈狀乞遞,竝改差,何如?傳曰,允。
又以兵曹言啓曰,五衛將金景球,以其病難供職,呈狀乞遞,武臣兼宣傳官柳浩源,除授在外,過限未入仕,竝改差,何如?傳曰,允。
又以備邊司言啓曰,卽見水原留守李若愚狀啓,則以爲,本營馬步軍兵及所屬安山等五邑軍兵,已經點閱於幸行參陣之時,今春官鎭門聚點,仍爲停止事,請令廟堂稟旨分付矣。旣經幸行,且有已例,依狀請使之停止,何如?傳曰,允。
又以訓鍊都監言啓曰,本局哨官閔致獜,身病猝重,勢難察任,改差,何如?傳曰,允。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
又以禁衛營言啓曰,臣基常進詣南廟有頉處,看審修改後,別單書入之意,敢啓。傳曰,知道。
尹致秀,以刑曹言啓曰,今二十五日殿座時,因口傳下敎,李命得出付刑曹事,命下矣。試券偸竊之前後飭敎,何等截嚴,而渠以幺麽軍士,有此冒犯,至於帳前之現發,不可但以萬萬駭惋言,嚴刑一次後,定配之意,敢啓。傳曰,知道。
又以刑曹言啓曰,今二月二十日幸行時,水原境擊錚人盧俊國,初無原情,只呈山圖,趙存謙,原情追呈,大違格例,竝勿施何如?傳曰,允。
又以義禁府言啓曰,明日人日製通方外爲之時,本府都事,皆爲赴擧,只有武都事一員,當直入直,而本府入直,公事回公都事及文一二所禁亂都事,武一二所禁亂都事,無以推移,假都事六員,令該曹口傳差出,以爲分排擧行之地,何如?傳曰,允。
吏曹判書金興根疏曰,伏以陵園禮謁,聖慕克伸,鑾蹕利旋,群情普欣,區區不任攢祝之忱,仍念臣以疾病之私,坐瘝天官之重,月屢易而章再上矣。人臣事君,嚴敬爲先,使無決難冒必可去之實,而徒事乎應文備具,崇飾邊幅,不省其爲僭悚而自止,則非義分所敢出也。臣雖無狀,粗知此個事理,抱悶齎鬱,不敢爲遽復申瀆者,又非嫪戀所由爾也。凡陪扈之奔走,唱注之趍承,以至於日前試命之冒膺,類非完健人所可驟抵,以臣而顧能之乎?誠以怵畏所使,多方自勉,求其有可力,驗其或可强,僥倖支持,無犯臶擾之罪。此其心炳然而耿然,而其於病源旣深,枝節層生,臣亦無如之何,只以現前乖雜言之。水穀渟滀而氣度閼之,熱濕錯迕而痰嗽乘之,溏泄以鑠之,懊憹而燋之,而苟究標末,暈眩爲主。甚則呑吐不得,坐臥俱危,移時按壓,僅獲回甦,少有動作,輒復暴發,此臣所以室處安居,雖若無事,戒慮所存,不敢自信。尙可以彈束驅策,自同平人,卒之顚踣頓躓於公座周行之間而莫之悔焉,則其於朝廷事體,爲何如也?公私狼狽,歇泊茫然,臣何敢一向泯默祗諉以嚴敬之義也?第臣又有冒悚畢暴者,顧臣所帶閣職,古名碩回翔模楷之地也。臣之淟涊盤礴,今爲三歲之久,每一思惟,惶恧無措。且以古事揆之,以其名位之爲重也,故尠有拖縻如臣者,非但爲裒然爲首之懼耳。惟聖明曲垂鑑諒,將臣閣部兩銜,竝行改免,以幸公私,千萬血祝。臣無任云云。答曰,省疏具悉。銓任不必屢辭,卿其勿辭行公,閣銜今姑許遞。
丙午二月二十七日午時,上御重熙堂。輪對官入侍時,右承旨尹致秀,假注書李敎寅,記事官洪祐命·金炳雲,以次進伏。輪對官掌樂正李光載,典設別提崔鏶,宗親府典簿李祿在,平市署主簿趙漢應,宗簿寺正申大膺,以次進伏楹外訖。上曰,史官分左右。上曰,輪對官,凡幾人乎?致秀曰,凡五人矣。上曰,以第次一一進前,可也。光載進前伏。上曰,職姓名奏之。光載曰,掌樂院正臣李光載矣。上曰,職掌奏之。光載曰,樂生兼色矣。上曰,履歷奏之。光載曰,甲戌到記講科,己卯正言,辛巳玄風縣監,癸未持平,乙未奉常寺判官,丁酉冬至使書狀,戊戌執義,庚子司諫,癸卯兵曹正郞,乙巳司僕寺正,今以本職待罪矣。上曰,所懷奏之。光載曰,無所懷矣。又命鏶進前奏職姓名。鏶曰,典設司別提臣崔鏶矣。上曰,職掌奏之。鏶曰,遮日油遮日矣。上曰,履歷奏之。鏶曰,戊戌順康園守奉官,辛丑司饔院奉事,壬寅宣陵直長,甲辰本職待罪矣。上曰,所懷奏之。鏶曰,無所懷矣。次命祿在進前奏職姓名,祿在曰,宗親府典簿臣李祿在矣。上曰,職掌奏之。祿在曰,無職掌矣。上曰,履歷奏之。祿在曰,庚寅入仕繕工監假監役,壬辰平市主簿,同年景慕宮令,甲午砥平縣監,庚子掌苑別提,辛丑司饔僉正,壬寅廣興倉令,乙巳以本職待罪矣。次命漢應進前奏職姓名,漢應曰,平市署主簿臣趙漢應矣。上曰,職掌奏之。漢應曰,句檢市直矣。上曰,履歷奏之。漢應曰,癸卯入仕景陵參奉,甲辰陞六司果,乙巳內贍主簿,十二月引儀,丙午以本署主簿待罪矣。次命大膺進前奏職姓名。大膺曰,宗簿寺正臣申大膺矣。上曰,職掌奏之。大膺曰,守護寶閣矣。上曰,履歷奏之。大膺曰,己卯式年登科,壬午麒麟察訪,丙戌陞六,戊子正言,壬辰京畿都事,甲午文兼,乙未掌令,丁酉固城縣令,甲辰本寺正矣。致秀曰,典設別提崔鏶,平市署主簿趙漢應,奏對之際,做錯非細,推考,何如?上曰,依爲之。命輪對官先退,致秀曰,俄者水原留守,有所往復於政院,以爲武試之例,年各不同,而試取命下之後,未卽稟定,今番則何以爲之乎?上曰,各年之例,何如?致秀曰,甲子·庚午·辛巳·戊子·癸卯,則武士及參進將卒,竝試取,丁丑則武士試取,軍兵只砲放,丙戌則只武士試取矣。上曰,從多例,依癸卯年例爲之。上曰,注薦之不爲,今爲幾年乎?致秀曰,再昨年實官陞六後,更未及會薦矣。上命書傳敎曰,注薦爲之。仍命退,諸臣以次退出。
上在昌德宮。停常參·經筵。
金公鉉啓曰,明日召對,取稟。傳曰,停。
又啓曰,注書被薦人徐堂輔·金有淵,今當付職矣。薦狀,依例成送吏曹之意,敢啓。傳曰,知道。
又啓曰,文一所試官林翰鎭,不待點下,經先出去,事甚未安。推考,何如?傳曰,允。
尹致秀啓曰,禁衛大將柳基常,以武二所試官,今方出去矣。所佩命召,兼帶右邊捕盜大將命召及大將牌·傳令牌,竝來請還納,何以爲之?敢稟。傳曰,竝仍佩往來。
金公鉉啓曰,弘文提學趙斗淳牌不進推考傳旨,今方捧入,而人日製試取命下之後,如是違牌,事甚未安。更爲牌招,何如?傳曰,允。
尹致秀啓曰,臣與弘文提學趙斗淳,偕往泮宮,人日製儒生試取,則收卷爲七千九百三十五張矣。捧入之意,敢啓。傳曰,知道。
傳于尹致秀曰,右承旨持此御題,與弘文提學,偕往泮宮,試取以來。
傳于金公鉉曰,生進謝恩,當親受矣。
金公鉉啓曰,弘文提學旣已承牌矣。內閣提學趙秉鉉·朴永元,藝文提學朴永元,竝卽牌招,同參考試,何如?傳曰,允。
又啓曰,明日傳香,禮房承旨當爲齋宿,行都承旨李景在不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于尹致秀曰,人日製賦居首三下一幼學韓友謙,直赴會試。之次三下幼學趙哲和等二人,給二分。之次三下幼學李來重等二人,竝給一分。之次次上幼學鄭冕敎等十五人,竝令該曹,考例施賞。
傳于尹致秀曰,入格儒生,明日延英門外施賞。
以京畿監司金輔根狀啓,薦新生蛤生絡蹄,限內不得封進,惶恐待罪事,傳于金公鉉曰,勿待罪事,回諭。
以興完君晸應掃墳呈辭,傳于金公鉉曰,給由馬。
金公鉉,以奎章閣言啓曰,檢校提學金興根,事當卽爲牌招,而時値夜深,待明朝牌招察任,何如?傳曰,允。
又以奎章閣言啓曰,新除授提學趙秉鉉敎旨安寶次,濬哲之寶請出之意,敢啓。傳曰,知道。
又以山陵都監摠護使意啓曰,東·南道封標各處,初看審後山論,別單修正以入之意,敢啓。傳曰,知道。
又以山陵都監摠護使意啓曰,山陵再看審時,摠護使,與時·原任大臣,同爲除下直進去事,命下矣。臣寅永,與判中樞府事臣鄭元容,領議政臣權敦仁,判中樞府事臣金道喜,右議政臣朴晦壽,都監提調臣朴岐壽,禮曹判書臣趙鶴年,觀象監提調臣洪學淵,率諸地師及方外看審人等,除下直明日出去之意,敢啓。傳曰,知道。
又以山陵都監摠護使意啓曰,闕內待令郞廳,依例以入直武臣兼宣傳官,輪回察任,何如?傳曰,允。
又以禮曹言啓曰,來三月十一日行莊陵寒食祭香祝,本陵官員一員,當爲前期祗受陪往,而參奉金成九,以山陵看審事,見方在外,無以擧行,今姑改差,其代令該曹,以在京無故人口傳差出,以爲受香之地,何如?傳曰,允。
又以成均館大司成意啓曰,節製時擧子數多,則每於明倫堂·丕闡堂,以文二所東堂會講,今方設場,只以明倫堂前庭,萬無容接之道。在前如此之時,或有下輦臺下設布帳之例,何以爲之?敢啓。傳曰,依前爲之。
尹致秀,以兵曹言啓曰,來三月十三日丙午重試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,春塘臺親臨磨鍊。
又以武一所試官意啓曰,臣所今日平明開場,初試擧子,當付元額八十五人內,無緣不赴者二十人,捧單六十五人矣。先自木箭試取之意,敢啓。傳曰,知道。
又以武二所試官意啓曰,臣所今日平明開場,應射擧子,自天字至地字半字合爲九十七人內,入門捧單七十一人,無緣不呈者,京畿四人,濟州三人,江原道四人,慶尙道七人,平安道八人矣。先自木箭試取之意,敢啓。傳曰,知道。
又以武一所試官意啓曰,臣所今日木箭應射擧子三十二人內,三矢入格五人,二矢入格十人,一矢入格十人矣。日暮姑停之意,敢啓。傳曰,知道。
又以武二所試官意啓曰,臣所今日木箭應射擧子十四人內,三矢入格三人,二矢入格四人,一矢入格二人,合爲九人,日暮姑停之意,敢啓。傳曰,知道。
又以武二所試官意啓曰,司圃暑別提車得浩,身爲試所差備官,開場已久,終不待令,萬萬該然,合置重勘。其罪狀,令該府拿問處之,何如?傳曰,允。
兵曹口傳政事,五衛將加設五單,朴珽煥·金性穆·尹光茂·柳東奎·宋維新。
丙午二月二十八日申時,上御重熙堂。生進謝恩親受入侍時,左副承旨金公鉉,同副承旨南秉哲,假注書李敎寅·玄弼濟,記事官洪祐命·金炳雲,檢校直閣尹定鉉以次進伏訖。生員金益容·權基常·徐斗煥·黃鍾翯·李協贊·李維在·金庭學·權益和·成赫壽·柳孝睦·金義鉉·康大淳·韓敎源·吳徹相·李燮夏·潘行棹·閔種鎬·李時翼·金頀淵·李寅禹·林冕洙·姜胥永·兪致喜·南正敎·金秉翼·李裕正·朴耆會·權錫耉·朴齊甲·李宗番·宋心一·林在華·成載瑾·鄭基鵬·吳錫龍·柳宜吉·李鍾九·金宗學·禹賢克·李寅友·朴經夏·朴相彦·李憲敍·金炳基·金道根·趙猉夏·李浩達·朴燾進·沈相翼·鄭濟鉉·崔翼遠·申膺朝·金秀煥·尹絅鎭·嚴顯佐·尹枋·朴贊馨·崔演·朴元陽·丁達敎·河慶浩·鄭仲愚·洪悳謨·金樂淵·鄭泌顯·尹庚鎭·洪直瑞·朴鳳陽·金壽實·李象瑋·李秉斗·金淵根·李德振·洪萬燮·權翊善·權龍翼·尹相喜·趙雲奭·李晩翼·尹兢善·林履澤·朴履中·鄭錫弘·安錫圭·金學根·朴珽煥·卞岐脩·李達緖·金性穆·沈銝·徐贊奎·黃斗碩·尹光儀·白离洙·李建亨·鄭基億·車允轍·黃在衡·趙錧·朱永祿。進士李鼎謨·河達庸·韓益謙·崔雲機·康顯晉·趙秉學·朴炯遠·金在麟·李錫權·柳馥·權用翼·吉元模·宋源璧·尹衡求·李秉路·李國斌·朴閔悳·金準永·金履圭·任惇常·李晉東·李鎬肅·金書範·宋得洙·洪秉瑋·南履復·兪致述·朴升壽·李象淳·朴齊承·趙容在·徐榮宅·秋翰鎭·韓基鎭·朴齊韺·張孝鍵·金鍾休·權用一·權鍾健·姜薰·柳明均·洪淳一·丁大錫·李震翼·柳東奎·兪致範·韓泰定·尹滋冕·尹尙鉉·李恒信·楊基稷·尹麟求·李秀東·朴承顯·李根範·曺錫輿·洪運燮·兪敬煥·李·李晩熹·蔡果永·洪軒鍾·洪在澤·趙在性·趙升敎·趙秉老·胡慶祐·成啓默·李祖憲·韓敦源·尹錫禧·趙性敎·趙熙奭·李敍夏·李敎臣·趙應和·申錫龍·權致用·趙承澤·徐獻輔·禹弘鼎·趙象鎬·姜銑·洪厚鐵·趙命澤·洪大鍾·宋維新·朴晩容·沈宜貞·金思默·金商濬·權用直·沈魯獻·金駿根·金奭鉉·南世本·李建弼·李師在·玄錫九·柳萬會等,分東西序立訖。上曰,史官分左右。公鉉進前奏曰,後拜人使之隨入乎?上曰,唯。公鉉出楹外,使後拜人隨入,贊儀唱四拜,生進行四拜禮訖。公鉉奏曰,生進等,使以各五人進前乎?上曰,以各五人進前,是前例乎?公鉉曰,然矣。上曰,然則使以各五人第次進前,可也。生進等各五人連爲進前,奏職姓名訖,贊儀唱生進皆出,生進皆出。上曰,生進中八十以上,凡幾人乎?公鉉曰,八十一歲以上,凡三人,九十一歲以上,凡二人矣。上命書傳敎曰,生進中八十一歲以上人,竝五衛將加設口傳單付。出榻敎上曰,先賢子孫,有賜樂之例乎?公鉉曰,先賢子孫及大臣子孫,皆有賜樂之例矣。上曰,今榜中先賢子孫誰乎?公鉉曰,先正臣靜庵趙光祖之嗣孫升敎,先正臣退溪李滉之嗣孫晩熹矣。上命書傳敎曰,進士趙升敎·李晩熹,竝賜樂。出榻敎公鉉曰,今日人日製試券,提學與承旨,方收入,而試券夥多,日已向暮,試官加差下,使之同爲考試之地,似好矣。上命書傳敎曰,在院承旨·入直閣臣·兵曹堂上,竝試官加差下,使之分考。出榻敎仍命退,諸臣以次退出。
上在昌德宮。停常參·經筵。
藥房提調趙鶴年,右承旨尹致秀啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金公鉉啓曰,明日召對,取稟。傳曰,停。
尹致秀啓曰,大司憲閔致成在外,執義兪鎭五,掌令金在瓘·白宗杰,持平金觀爕試所進去,具相殷呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
尹致秀,以內醫院提調意啓曰,副提調李景在,今日問安,不爲仕進,卽爲牌招,何如?傳曰,允。
傳于金公鉉曰,傳香承旨,馳詣宗廟·徽定殿·景慕宮,奉審摘奸以來。
尹致秀啓曰,卽者義禁府都事來言,時囚無得過三日滯囚,曾有定式矣。時囚罪人李觀在·閔致應·車得浩等,當爲捧供,而判義禁朴岐壽,以山陵都監堂上,奉命在外。同義禁金景善·金周默試所進,只有同義禁權大肯一員,不得備員開坐云,何以爲之?敢稟。傳曰,判義禁與試所進去之同義禁,竝許遞,前望單子入之。
金吾堂上前望單子入之,判義禁李志淵,同義禁李敦榮·尹致定落點。
尹致秀啓曰,卽者義禁府都事來言,時囚罪人李觀在·閔致應·車得浩,當爲捧拱,而新除授判義禁李志淵未肅拜,同義禁李敦榮·尹致定差祭,只有同義禁權大肯一員,不得備員開坐云。判義禁卽爲牌招,何如?傳曰,允。
以全羅監司李時在狀啓,光州牧民家失火事,傳于南秉哲曰,聞甚矜惻,元恤典外,別加顧助,結構奠接之方,廟堂措辭,分付。
傳于尹致秀曰,山林疏批,令地方官傳諭。
傳于南秉哲曰,發遣吏郞,諸執事淸齋與否,摘奸以來。
尹致秀啓曰,明日傳香,禮房承旨當爲齋宿,行都承旨李景在不爲仕進,所當牌招,而拘於廳規,不得請牌,何以爲之?敢稟。傳曰,牌招。
南秉哲啓曰,奏御文字,何等審愼,而懿昭墓忌辰祭祭單子,有所錯誤,致勤下敎。臣之矇然捧入,不勝惶悚,而當該堂上,不可無警,從重推考,何如?傳曰,允。
南秉哲,以禮曹言啓曰,卽接魯城幼學金善喆所志,則以爲同姓五寸叔秉周,嫡妾俱無子,以其同姓十六寸弟道周第二子善會,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長金善喆所訴旣如此,依定式金道周第二子善會,立爲金秉周之後,何如?傳曰,允。
又以禮曹言啓曰,卽接醴泉幼學金鼎欽所志,則以爲同姓六寸兄泰欽,嫡妾俱無子,以其同姓二十八寸弟性欽第三子振源,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長金鼎欽所訴旣如此,依定式金性欽第三子振源,立爲金泰欽之後,何如?傳曰,允。
又以禮曹言啓曰,卽接咸昌幼學李旭煥所志,則以爲族弟旭恒,嫡妾俱無子,以其同姓八寸兄旭文第三子八榮,欲爲繼後,兩家諸族,相議完定,而旭文夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長李旭煥所訴旣如此,依定式李旭文第三子八榮,立爲李旭恒之後,何如?傳曰,允。
又以禮曹言啓曰,卽接永川幼學趙岱慶所志,則以爲族兄殷慶,嫡妾俱無子,以其同姓八寸弟昊慶第二子基邦,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長趙岱慶所訴旣如此,依定式趙昊慶第二子基邦,立爲趙殷慶之後,何如?傳曰,允。
又以禮曹言啓曰,卽接同福幼學鄭陽喜所志,則以爲同姓五寸姪天釐,嫡妾俱無子,以其同姓八寸兄夢七第二子哲遺,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長鄭陽喜所訴旣如此,依定式鄭夢七第二子哲遺,立爲鄭天釐之後,何如?傳曰,允。
尹致秀,以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子三十三人內,三矢入格六人,二矢入格七人,一矢入格五人矣。木箭今已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子四人內,三矢入格四人矣。日暮姑停之意,敢啓。傳曰,知道。
又以義禁府言啓曰,江原監司徐英淳狀啓內,寧越府事李元會罪狀,令攸司稟處事,啓下矣。李元會時在任所云,依例發遣府書吏,拿來,何如?傳曰,待待命拿囚。
又以義禁府言啓曰全羅監司李時在狀啓內興德縣監李忠求罪狀,令攸司稟處事,啓下矣。李忠求時在任所云,依例發遣府羅將拿來,何如?傳曰,待待命拿囚。
吏曹口傳政事,以尹夔一爲莊陵參奉。
內閣提學趙秉鉉疏曰,伏以臣於日昨,伏奉內閣除旨,謬恩遽下於夢寐所不到之地,天點一頒,萬目瞠然,惶懍震越,莫知攸爲,此殆臣命卒之秋也。如臣無似,濫被鴻造,前後兜攬,罔非分外,曷嘗有髣髴稱塞,絲毫報效?直不過仰藉眷庇,厚沐拂拭,無才無能,滾到于此,名位亢極,而隆顯罕比矣,門戶盈滿,而憂懼常切矣。每一思惟,淵谷在前,況癃衰朽脫,不堪陳就之餘生之所冀望於聖明者剷煩息慮,賴延殘喘而已。斷斷此心,神明可質,雖尋常◆◆之循次蹈序,尙可以揆量揣力,固不敢趍承爲恭,矧玆格外之官名,卽是邇來臣之身非不至矣,耀臣之爵,非不盡矣,而其奈累聖簡而玷名器,判非細故也。公焉而大駴物議,私焉而自速災眚,歷日標辟,背汗顔騂,新除之稱與不稱,非臣之所暇議到。只緣牙牌體重,循墻無路,不得不冒沒膺命,粗伸叨謝,苟使一日虛縻,徒增一倍悸栗。衷情悉暴,非出飾讓,上天至仁,無不曲成。玆敢刳瀝肝膈,干瀆崇嚴。伏乞聖慈,俯垂憐察,諒臣至懇,將臣新授,劃賜遞改,仍令刊名元望,俾選職無褻,私分獲安,不勝大願,臣無任云云。答曰,省疏具悉。卿其勿辭行公。
副司直成近默疏曰,伏以臣罪積辜負,身在田野,第以蹕路所過,不敢家居自便,扶曳跛躄之蹤,望見羽旄之美,以與于于在途之人,同得欣欣相告之喜矣。千萬不自意,聖念尙煩簡記,問存至辱近侍,此何等曠絶禮遇,而加之於凡庸賤品,臣於造次旅店,俯伏震越。以私分則無由形諸言語,以恩命則殆若委之草莽,而進不能拜謝於行宮之門,退不過攢祝於廻鑾之路,恬然若無事者,昧然若無知也。玆不得不猥陳咫尺之章,略暴惶霣之忱,而至於由來矯誣之罪合駁正,前後誤恩之理宜收回,煩不敢贅附,尙庶幾鑑燭,臣無任云云。省疏具悉爾懇。向於蹕路,未克召接,際見巽章,尤增悵想,見今春晷漸長,講筵將開,爾須俟間造朝,出入啓沃,庸副側席凝企之思。
上在昌德宮。停常參·經筵。
午時未時,雨雹狀如小豆。
金公鉉啓曰,明日召對,取稟。傳曰,停。
南秉哲啓曰,大司憲閔致成在外,執義兪鎭五,掌令金在瓘·白宗杰,持平金觀燮試所進去,具相殷呈辭,監察茶時之意,敢啓。傳曰,知道。
金公鉉啓曰,來初五日朝參日次,而元陵忌辰祭正日相値,頉稟之意,敢啓。傳曰,知道。
傳于金公鉉曰,傳香承旨馳詣先蠶壇,奉審摘奸以來。
南秉哲啓曰,判義禁李志淵牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁李志淵牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁李志淵再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
金公鉉,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮四月別大祭時造燭封香吉日,今月二十一日卯時,衣襨香燭祭品奉詣吉日,同月二十二日卯時俱吉云。以此日時擧行之意,敢啓。傳曰,知道。
又以奎章閣言啓曰,提學趙秉鉉疏批已下,事當卽爲牌招,而時値夜深,待明朝牌招察任,何如?傳曰,允。
又以禮曹言啓曰,卽接綾州幼學梁潤觀所志,則以爲,族叔山翰嫡妾俱無子,以其同姓八寸兄禹龜第二子遂容,欲爲繼後,兩家諸族相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長梁潤觀所訴旣如此,依定式梁禹龜第二子遂容,立爲梁山翰之後,何如?傳曰,允。
又以禮曹言啓曰,卽接綾州幼學崔延昌所志,則以爲,族兄熙仁嫡妾俱無子,以其同姓八寸兄聖昌第二子榮辰,欲爲繼後,兩家諸族相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長崔延昌所訢旣如此,依定式崔聖昌第二子榮辰,立爲崔熙仁之後,何如?傳曰,知道。
南秉哲,以御營聽言啓曰,本廳千摠李昞植身病甚重,勢難察任,改差,何如?傳曰,允。
又以武二所試官意啓曰,臣所今日木箭應射擧子五十六人內,三矢入格二十八人,二矢入格十一人,一矢入格十人,昨日入格九人,合爲五十八人矣。日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子三十九人內,三矢入格三十六人,二矢入格二人矣。鐵箭今已畢試,片箭鱗次試取之意,敢啓。傳曰,知道。
又以武二所試官意啓曰,臣所今日木箭應射擧子三人內,三矢入格一人,二矢入格二人,昨日入格五十八人,合爲六十一人矣。木箭今已畢試,鐵箭鱗次試取之意,敢啓。傳曰,知道。
又以武所一所試官意啓曰,臣所今日片應射擧子四十二人內,邊一中入格二人矣。片箭今已畢試,鳥銃鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子六十一人內,三矢入格五十二人,二矢入格二人,合爲五十四人矣。鐵箭旣已畢試,片箭鱗次試取,而元貫革外加設六貫革之意,敢啓。傳曰,知道。
又以武一所試官意啓曰,臣所今日鳥銃應放擧子二十五人內,邊一中入格一人矣。日暮姑停之意,敢啓。傳曰,知道。
又以武二所試官意啓曰,臣所今日片箭應射擧子五十四人內,貫一中入格二人,邊一中入格三人,合爲五人矣。片箭今已畢試,鳥銃鱗次試放之意,敢啓。傳曰,知道。
又以武二所試官意啓曰,臣所今日鳥銃應放擧子三十四人內,邊一中四人矣。鳥銃未畢,日暮姑停之意,敢啓。傳曰,知道。
又以義禁府言啓曰,慶尙監司李啓朝狀啓內,河東前府使鄭煥一罪狀,令攸司稟處事,啓下矣。鄭煥一下去京畿龍仁地云,依例發遣府羅將拿來,何如?傳曰,待待命拿囚。
上在昌德宮。停常參·經筵。
金公鉉啓曰,明日召對,取稟。傳曰,停。
又啓曰,大司憲閔致成在外,執義兪鎭五,掌令金在瓘·白宗杰,持平金觀燮試所進,具相殷呈辭,監察茶時之意,敢啓。傳曰,知道。
又啓曰,行都承旨李景在,左承旨金大根不爲仕進,右承旨尹致秀,同副承旨南秉哲式暇,右副承旨韓正敎試所進,院中只有臣一人,伴直無人。左承旨金大根所當牌招,而拘於廳規,不得請牌,何以爲之?敢稟。傳曰,牌招。
以左承旨金大根牌不進罷職傳旨,傳于金公鉉曰,許遞,前望單子入之。
傳于金公鉉曰,右副承旨許遞,前望單子入之。
承旨前望單子入之,金洙根·徐憲淳落點。
金公鉉啓曰,伴直無人,新除授右副承旨徐憲淳,卽爲牌招,何如?傳曰,允。
傳于金公鉉曰,看山大臣以下入侍。
傳于金公鉉曰,明日出宮門路,以協陽門爲之。
金公鉉啓曰,明日傳香禮房承旨當爲齋宿,行都承旨李景在不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,判義禁李志淵三牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,判義禁李志淵牌不進推考傳旨,今方捧入,而開坐命下之後,如是違牌,事甚未安。陳疏到院,而原疏以國忌正日,纔已退却矣。更爲牌招,何如?傳曰,原疏捧入。
傳于金公鉉曰,判義禁有闕之代,前望單子入之。
判義禁前望單子入之,朴岐壽落點。
金公鉉啓曰,文一所試官韓正敎時無職名,令該曹口傳付軍職,何如?傳曰,允。
兵曹口傳政事,副護軍韓正敎。
徐憲淳啓曰,試官之出榜詣闕,例也,而武一所監試官宋持養·兪鎭五,武二所監試官金觀燮·兪致崇謂有身病,自外徑歸,事甚未安,竝推考,何如?傳曰,允。
徐憲淳,以武一所試官意啓曰,臣所今日平明開場,昨日未畢試鳥銃,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢放鳥銃,仍爲試放之意,敢啓。傳曰,知道。
又以武一所試官意啓曰,臣所今日鳥銃應放擧子十七人內,邊一中入格四人矣。鳥銃今已畢試,騎芻鱗次試取之意,敢啓。傳曰,知道。
又以武二所試官意啓曰,臣所今日鳥銃應放擧子二十人內,貫一中一人,邊一中五人,昨日入格四人,合爲十人。鳥銃今已畢放,騎芻鱗次試取之意,敢啓。傳曰,知道。
又以武一所試官意啓曰,臣所今日騎芻應射擧子四十二人內,一中入格一人矣。騎芻今已畢試,騎槍當爲鱗次試取,而無人應試,故仍爲開講試取之意,敢啓。傳曰,知道。
又以武二所試官意啓曰,臣所今日騎芻應射擧子五十四人內,無一人入格矣。騎芻旣已畢試,騎槍當爲試取,而無一人應試者,故仍爲捧講之意,敢啓。傳曰,知道。
又以武一所試官意啓曰,臣所今日應講擧子四十二人內,入格二十一人矣。各技皆已畢試,今方計劃,修整榜目之意,敢啓。傳曰,知道。
又以武二所試官意啓曰,臣所今日應講擧子三十六人內,入格十五人矣。各技皆已畢試,仍爲計劃,榜目修整之意,敢啓。傳曰,知道。
判儀禁李志淵疏曰,伏以,臣以衰耄之年,有貞痼之疾,劇歇無常,時或少間,屢經是職,而强爲行公,粗效夷險不憚之義矣。臣於日前,觸冒風寒,宿感未差,新祟又添,頑痰橫亘於腹背而刺痛轉甚,咳喘交作於胸膈而食飮全却。重以眼眚作苦,視物昏眩,對人不省誰某,擧足不知高低,起居之際,四肢委薾,房闥之間,扶將是須,譬如風中之燭,餘光難久,下山之日,其勢漸下。忽伏奉金吾特除之命於委席涔涔之中,召牌荐降,惶阨靡措,以此病狀,束帶赴公,非所可論,玆附疾痛之呼,略構文字,仰瀆崇嚴之聽。伏乞聖慈,俯賜鑑諒,特遞臣金吾之銜,俾公事無滯,微分獲安,臣無任云云。答曰,省疏具悉。所請依施。
丙午三月初二日酉時,上御重熙堂。看山大臣以下相地官同爲入侍時,左副承旨金公鉉,假注書李敎寅,記事官洪祐命·金炳雲,領府事趙寅永,判府事鄭元容,領議政權敦仁,判府事金道喜,右議政朴晦壽,山陵都監堂上朴岐壽,禮曹判書趙鶴年,觀象監提調洪學淵以次進伏訖。上曰,史官分左右。寅永進前奏曰,數日風寒,有乖春候,伏未審,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,玉音稍異於前日,倘或有感候之漸乎?上曰,間有微痰,別無感症矣。上曰,各處已看審,果何如乎?寅永曰,初次看審,合爲五處,而今番山論,只是三處,俄已入啓,果垂聖鑑乎?上曰,山論與山圖,俄已悉覽矣。寅永曰,臣茫眛於堪輿之術,而相地官與方外人之所見皆同,一辭讚美,故謹以三處山論仰進,而其外別無可奏之辭矣。李亮淵亦同爲看審參論矣。上曰,李亮淵來見各處乎?寅永曰,獻陵局內,則其所稔見而熟知也,故不爲往審矣。敦仁曰,亮淵家住獻陵局內咫尺之地矣。寅永曰,以其年老病痼,今不得待令矣。元容曰,臣雖不知堪輿之術,而備聞諸師之言,則三處之中,皆以龍馬峯下爲無上吉地矣。敦仁曰,臣等於堪輿之術,素所蒙眛,然諸師言內,所看三處,俱是吉地,而就中龍馬峰下最爲第一云。臣雖以凡眼看之,氣勢形局,似是十全大吉之地,區區下情,實不勝慶幸矣。道喜曰,臣亦聞諸師之言,少無參差之論,而其中龍馬峯下,皆謂之最上吉地,誠不勝慶忭之忱矣。晦壽曰,臣隨諸大臣之後,猥參看審,而相地官與方外師之論,皆以龍馬峯下爲三處中最吉之地,一辭贊美,少無異同,誠極萬幸矣。寅永曰,奉審堂上同爲入侍,更加下詢似好矣。上曰,諸堂各奏所見,可也。岐壽曰,臣素眛地理,有何他見,而蓋聽山論,則昌陵左岡果爲安吉,安樂峴亦合可用,而至於龍馬峯下,則七地師之言,如出一口,皆以爲無上吉地云矣。鶴年曰,臣參聞諸地師之論,則龍馬峰爲第一,其次昌陵左岡,又其次安樂峴云,而其外別無可奏者矣。學淵曰,臣亦於風水之術,實所瞽眛,而參聞諸論,則昌陵左岡與安樂峴,雖皆吉地,而惟以龍馬峰下爲其中最上矣。寅永曰,地師之言果皆以龍馬峯下,爲萬全大吉,而第有一事仰奏者,蓋穴體豐厚長遠,而傍多人家,或不無穿鑿處。然每當開金井時,必須去浮土三尺,若去浮土,則局勢自當如本,而穴星別無所損矣。但人家則封標時毁撤,然後可以始役矣。上曰,穴處上有人家乎?敦仁曰,穴處則平然如場,別無人家,而其前後左右果多有之矣,若去浮土,則必無所損於穴處矣。寅永曰,相地官皆待令朝房,亦爲親詢,伏未知何如乎?上曰,注書出去,相地官卽爲率入,可也。上曰,前亦有親詢之例乎?寅永曰,此不必以例爲拘,而長陵·顯隆園遷奉時,屢有下詢之擧矣。上曰,三看審何以爲之乎?當仍爲封標乎?寅永曰,將欲仰稟,際承下敎,蓋三看審時,仍爲封標,則當有封標擇日矣。寅永曰,地師中朴埰浩等,是前日慣見之地,李亮淵則初見矣。上曰,李亮淵云何乎?寅永曰,諸師中李亮淵·李璜周尤爲贊美矣。寅永曰,封標何以爲之乎?上曰,前例何如乎?寅永曰,或有三看審仍封之時,亦有三看審後更爲擧行之時,蓋此地旣協大吉,則三看審時,仍爲封標,恐無不可矣。上曰,三看審時,仍爲封標以來,可也。寅永曰,今此三望中,明承下敎,然後可以決定矣。上曰,龍馬峯下果爲首望乎?寅永曰,諸地師之言,一辭大贊,當以此爲首矣。上曰,龍馬峯下距京爲幾里乎?寅永曰,十餘里矣。上曰,雖以山圖觀之,果好矣。寅永曰,縱以凡眼觀之,果是無上吉地矣。上曰,作路當從何處乎?寅永曰,距懿陵十餘里,徽慶園亦十里矣。敦仁曰,自興仁門路由箭串橋,距京不過十餘里矣。寅永曰,若以此地完定,則又有一事仰稟者,坐向或云癸坐,或云丑坐,而丑坐則年運不合,在前如此之時,或有內外向變通之例,獻陵·長陵是也。且於他陵寢,亦多此例,至若私家則比比有之矣。上曰,內外向何以變通乎?敦仁曰,有分金之法,坐向如或不合於年運,則內向從本向,外向則稍爲避用矣。上曰,下玄宮則當用丑坐,而象設則當避用他坐乎?敦仁曰,然矣。上曰,丑坐是南向乎?敦仁曰,此亦近南矣。寅永曰,石儀將何以爲之乎?龍馬峰之於綏陵,相去旣不遠,則當移用舊排乎,抑當新設乎?此不可不經稟後酌定,故敢此仰達矣。上曰,舊排之外,當有加排者矣。寅永曰,綏陵元無闌干石·武石·虎羊石,此則當新排矣。上曰,然矣,綏陵魂游石過大矣。寅永曰,比補編制度,果爲稍大矣。上曰,稍更裁減而用之似好矣。寅永曰,表石自當改用,不可不添載遷陵事實故也。當磨洗舊記,竝與新記而更爲刊刻乎?當仍其舊而添刻新記乎?上曰,遷陵事實則不可不添入矣。上曰,誌文何以爲之乎?寅永曰,誌文當新製矣。上曰,方外看審人,皆待令朝房乎?寅永曰,諸地師皆已待令,而李亮淵則病未待令矣。上曰,李亮淵年幾何乎?敦仁曰,七十餘歲矣。敦仁曰,封標前穴處之最近人家,不可不先爲毁撤,而毁撤之家,似當量給奠接之資矣。上曰,人家當爲幾戶乎?敦仁曰,一百四五十戶矣。敦仁曰,臣謹考己酉儀軌,則華城人家毁撤時,別無論價出給之事,而其新搆奠接之資,則必從厚題給,今番亦用此例爲之恐好矣。上曰,然則當自戶曹爲之乎,惠廳爲之乎?敦仁曰,此則自外料量,戶惠廳中使之擧行,而先毁之舍,似當先爲上下矣。寅永曰,此後儀節之間,自多經稟後爲之之事,而有難一一筵稟,當以草記隨事仰達矣。上曰,唯。相地官觀象監敎授韓廷厚,積城縣監梁鍾華,前參奉金成九,司勇朴埰浩,方外看審人司勇李璜周等以次進伏楹外訖。上曰,以第次進前,三處山論,一一詳告也。廷厚曰,昌陵左岡,自鶯峯發作,回轉剝換,爲甲卯龍,而龍虎均適,明堂寬平,朝對明麗,允合吉地。安樂峴穴板,雖不如昌陵左岡,而束咽細嫰,砂水拱包,水口捍門,天馬特聳,亦爲可用之地。而至於龍馬峯下,則自佛巖山落脈,重重起伏,而平地屹立,氣勢則有尊嚴之大,局體則有端的之妙。白虎包內堂之水,靑龍亘申戌之方,長遠篤厚,前拱後挹,而穴星眞的,突兀光明,左右羅星,不失方位,而案山尤爲有情。以臣所見,龍馬峯下,當爲三處中第一無上吉地矣。埰浩曰,龍馬峯來龍長遠,勢極雄偉,而細枝橫落,至精至妙,盤旋起伏,結咽緊固,左右幝翼,拱護龍穴,而乳穴端正,聚精凝神,砂水環包,無非有情,而大江前繞,又爲橫帶之水,定是上下大吉之地也。昌陵左岡則自三角落脈,至于磚石峴,更立後帳,而鶯峰數十里行龍,三轉回緩,聚精于穴,此地家所謂十字穴也。枝葉之重包,砂水之保護,誠爲萬吉,而至於安樂峴,穴形稍似低微,而嫰巧多情,亦可謂安吉之地矣。成九曰,龍馬峯自峩嵳山,逶迤行龍,重疊起伏,而特立陟起,氣象尊嚴,砂脚周包,朝對拱揖,內體固密,外勢雄偉而長,乳穴甚爲端的光明。昌陵左岡則穴形止聚,龍勢尊重,枝脚環抱,砂水合格,自前已奏以可用之地矣。安樂峴,龍脈纖巧,乘金相水,穴土印木,無非合格,而但龍氣似弱,穴星似低,以臣淺見,龍馬峯最爲上吉矣。鍾華曰,三處山論中龍穴之眞的,元氣之長遠,無如龍馬峯下,蓋壯山氣勢,特立天馬,而換骨脫胎,石變爲山。堂局平穩,穴星明朗,而又自馬壇先縱,靑龍一枝,緊抱內堂之水,儘有萬斤氣力,雖在人家叢中,果是無上大吉。昌陵左岡,平地作腦,穴星龍脈,節節合吉,故自前已以可用之地而仰奏矣。安樂峴則天章山落脈,脈法淸秀,穴情嫰軟,實爲萬吉之地,而若以三處論之,龍馬峰當爲上等矣。璜周曰,看山之法,先尋行龍,次看水口,而龍馬峰自佛巖山來,雄偉尊嚴,與三角竝峙。左轉右落,前抱後護,龍虎重環,氣勢長遠,朝對明麗,和氣瀜洽,而穴情端的,故臣等以此爲第一萬全之吉地。而昌陵左岡,局勢雖好,鶯峰來龍,多奉陵寢,或恐山氣之派分,而安樂峴則氣象之尊重,穴體之豐厚,恐不如龍馬峯之萬善具備矣。上曰,諸地師之言皆以龍馬峰爲第一,而予亦俄見圖形則果眞好矣。寅永曰,聖敎果至當矣。但內外坐向一節,亦爲下詢於諸師恐好矣。上曰,諸地師近前奏之,可也,內外向何爲而各異乎?埰浩曰,坐向之法,內乘生氣,外接堂氣,因勢變通,郭璞以下皆用此法。故山書有曰,內藏黃金斗,外掩時師口,此或拘於年運不利,水法不齊,而覘其方位,隨宜異向矣。鍾華曰,交河長陵坐向,內壬坐外子坐,蓋古法然,而至於私家,多用此法,專以乘脈就吉爲主矣。廷厚曰,龍向之法,後脈靜而不動,而水法流動,故乘氣之法,立向以收之,內向乘脈,外向收水,此所以內外異向,而以接堂氣者也。古昔名師,皆用此法矣。成九曰,內外異向,當一遵方書,而外收水法,內乘生脈,則尤爲神妙矣。璜周曰,乘龍脈而定內向,收堂氣而制外向,則尤爲受吉,臣等愚見,則內外異向,有益而無損矣。寅永曰,三看審後,當爲完定封標乎?上曰,諸地師之言旣如此,當以龍馬峰爲定矣。敦仁曰,聖意旣以此完定,則書出傳敎恐好矣。上命公鉉書傳敎曰,山陵定於龍馬峯下,三看審仍爲封標以來。出榻敎敦仁曰,穴處左右六七人家,不可不斯速先撤矣。上曰,今則穴處傍人家當先毁,而自何司指揮乎?寅永曰,當分付漢城府,使之擧行,而此地雖曰部字內,楊州牧使當與京兆尹同爲指揮,且自山陵都監,亦爲知委擧行,而奠接之資,當量宜先給矣。上曰,封標何以爲之乎?寅永曰,立標於當處,中置砂大碗覆瓿於其上,而裹以油紙,繞以杻把子,仍書臣謹封而爲之矣。敦仁曰,中心抹則植於金井處而立標矣。敦仁曰,山陵今已完定,所入物財,亦不可不區處而退,當以草記仰稟擧行矣。上曰,唯。寅永曰,聖孝所感,天神保祐,諸師所言,旣無異同,臣等凡眼,亦皆翕然愴感,抑塞之中,下情益不勝欣忭頌祝矣。況且程道最近,凡百似多便宜,誠爲萬幸矣。上曰,自綏陵相去爲幾里乎?敦仁曰,不過十里許矣。上曰,玄宮遷奉,果可行於一日之內乎?敦仁曰,然矣。上曰,其間無大水渡涉處乎?寅永曰,果無大川之可涉,竝與峙峴而無之矣。上曰,當自何處作路乎?寅永曰,直路當從中郞浦,而以白虎外作路矣。上曰,諸地師先退。上曰,封標後當卽復命乎?敦仁曰,然矣。寅永曰,山陵擇日則封標後齊會賓廳而爲之矣。上曰,正廟朝己酉遷奉時,果有新定處親審之事乎?寅永曰,果無親審之擧矣。上曰,其時華城是古邑基穴上當處,則果無人家乎?寅永曰,此是客舍之後,似有人家,而長陵遷奉時,亦移人家而用之矣。元容曰,撤舍裁穴,元無地法之所拘,而係是私家之恒用矣。敦仁曰,龍馬峰旣是牧場最近之地,則馬場亦不可不移矣。上曰,是司僕馬場乎?敦仁曰,然矣。上曰,當移於何處乎?敦仁曰,退當更議爲之,而馬祖壇亦當移設於他處矣。上曰,馬祖壇在何處乎?敦仁曰,在於靑龍肩胛矣。寅永曰,人家毁撤時,量給之方,都監堂上及戶惠兩廳,當依己酉年例擧行,而至於山下田畓,自多陳廢者矣。代土之資,量宜區劃,一一出給,實合事宜矣。上曰,私田乎?敦仁曰,然矣,亦爲隨宜區劃,使之資生誠好矣。寅永曰,最所急者是植木一節矣。上曰,果無樹木乎?敦仁曰,環顧四山,本無一株一叢矣。上曰,然則看審後卽爲植木,而猝難茁長矣。敦仁曰,多植松檜,而至於橡樹,最是善長之木,亦爲廣加種植,則十年之內,似當茂密矣。上曰,幾至十年則可致鬱密乎?敦仁曰,雖五六年間庶可矣。上曰,穴處可以自遠而望見乎?寅永曰,局勢平滿,有如圜器,近之可望,遠之不見矣。上曰,穴處近傍,無民塚乎?學淵曰,內白虎近處,多有民塚矣。寅永曰,若係近處,則雖當移去,而至於局外,何可擧論乎?敦仁曰,己酉華城遷奉時,亦多移民塚,而卽今健陵局內,尙多纍纍者,除非要害處,則何可一一盡掘乎?植木則雖不移掘,而自當平夷矣。上曰,向見華城陵寢,石儀亦頗大矣。敦仁曰,然矣。上曰,各陵寢中綏陵石儀尤最大矣。寅永曰,石工每於磨琢之時,或恐其狹小,過衍尺量,而漸次加大矣。上曰,景陵石儀則果不大矣。敦仁曰,其時因下敎,一依補編尺量而爲之,故較他稍小矣。上曰,尺量凡幾何乎?晦壽曰,八尺有餘矣。上曰,齊·厚陵石物亦甚小云矣。敦仁曰,北道陵寢魂游石,與私家床石無異,蓋古之石儀,皆從小而爲之者,亦恐其巨石壓重,地脈不通故也。以此觀之,石儀之必務重大者,似未必爲好矣。寅永曰,他陵丁字閣階砌石皆四層,而綏陵則只三層矣,到今不可不加築,故亦此仰稟矣。上曰,當依他陵例爲之矣。上曰,龍馬峯是石山乎?敦仁曰,土少石多矣。上曰,壯山乎?寅永曰,於穴上望見則甚爲尊嚴矣。敦仁曰,植木必於寒食之前後三日矣,見今寒食不遠,封標後卽爲植木,似好矣。上曰,植大木乎?寅永曰,小木易生,故當爲多種蕃植,而稍大之木,亦當間間移栽矣。上曰,向見華城植木,果甚盛矣。敦仁曰,臣年前猥忝留守,取考謄錄,則植木時火巢內,一株一根,無非聖念所及,於乎盛矣。每岡每谷,分定字內,而特置牌將幾人,使掌其各處字內,董飭種植,故至今轉益茂密,而以過密之致,株竦枝疎,每仍獰風虐雪,而往往有本實先撥之患。故欲其氣疏而根固,每有伐木狀啓,而幅圓甚廣,亦難一一爲之,前留守及前前留守時,亦爲伐木矣。上曰,果見齋室上松樹密密,少無間隙矣。元容曰,臣於昨秋,猥蒙恩暇,得以就養於西邑矣。及聞遷奉之收議,趲程上來,則其間健陵幸行,綏陵奉審,連爲勞動,而玉候康寧。今日登筵,仰瞻天顔之溫粹,有勝於昔日,區區戀結之餘,還不勝慶祝之忱矣。第以關西民事,竊有所仰達者,而今此筵席,與他有異,故不敢贅陳,從當於日後登筵時,更爲仰稟矣。上曰,唯。命大臣先退,仍命退。諸臣以次退出。
上在昌德宮。停常參·經筵。
金洙根啓曰,明日召對,取稟。傳曰,停。
徐憲淳啓曰,大司憲閔致成在外,執義兪鎭五,持平具相殷·金觀燮呈辭,掌令金在瓘·白宗杰試所進,監察茶時之意,敢啓。傳曰,知道。
傳于金洙根曰,傳香承旨馳詣懿昭墓,奉審摘奸以來。
李景在啓曰,卽者漢城府官員來言,今初七日行城隍發告祭,初十日行厲祭,獻官例以本府亞尹塡差,而左尹成遂默,右尹金景善試所進,無進去之員云,何以爲之?敢稟。傳曰,竝許遞,令該曹口傳差出。
尹致秀啓曰,文一所試官成遂默·金景善時無職名,令該曹口傳付軍職,何如?傳曰,允。
金洙根,以山陵都監摠護使意啓曰,山陵占穴處,民家毁撤,令漢城府堂上率當該部官出去擧行,仍爲知委畿營,使地方官同爲進參事,已爲筵稟定奪,而山陵堂上·都廳各一員,不可不同進,竝除下直明日進去之意,敢啓。傳曰,知道。
又以承文院都提調意啓曰,卽見節使帶來咨文謄本,則有謝恩方物移準事矣。依已例以無方物謝恩一起磨鍊,順付於別使行之意,分付該曹,何如?傳曰,允。
又以成均館同知館事·大司成意啓曰,今三月初三日儒生課試當爲設行,而大提學未差,限內不得爲之之意,敢啓。傳曰,知道。
尹致秀啓曰,司僕寺一二提調意啓曰,㫌義前縣監任秀龍遞任進上馬二匹今纔上來,禾毛色別單書入,依例內廐立養之意,敢啓。傳曰,允。
又以備邊司言啓曰,遷陵·山陵兩都監物力及今區劃之意,已爲筵稟矣。各司米木錢別置條中,戶曹錢一萬兩,米一千石,惠廳錢二萬兩,木六十同,兵曹錢一萬兩區劃,以爲取用之地,何如?傳曰,允。
又以備邊司言啓曰,本司武郞廳尹喜臣奔走勤仕已滿十五朔,依例六品遷轉事,捧承傳施行,何如?傳曰,允。
又以備邊司言啓曰,本司武郞廳邊漢圭奔走勤仕已滿十五朔,依例陞敍或守令除授事,捧承傳施行,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而懿昭墓忌辰祭齋戒相値,不得設行之意,敢啓。傳曰,知道。
徐憲淳,以刑曹言啓曰,中部大寺洞居李順石被打致死於李允浩處云,故使之檢驗矣。以言乎傷處,則兩檢載錄,不無異同,以言乎辜限,則大小辜限已過之後也。且各人供招,往往有前後變幻處,揆以獄體,不可遽然決處,發遣本曹郞廳,依例三檢設行之意,敢啓。傳曰,知道。
丙午三月初三日辰時,上詣春塘臺。瑞蔥臺入侍時,行都承旨李景在,行左承旨金洙根,右承旨尹致秀,左副承旨金公鉉,右副承旨徐憲淳,同副承旨南秉哲,假注書李敎寅·玄弼濟,記事官洪祐命·金炳雲,檢校提學金興根,檢校直閣尹定鉉,原任待敎趙斗淳,檢校待敎趙鳳夏,待敎洪淳穆以次侍立訖。上具軍服,乘馬出宣化門。藥房提調趙鶴年,副提調李景在進前奏曰,侵早勞動,聖體,若何?上曰,一樣矣。仍出協陽門,由建陽門至明光門外。宣傳官跪稟鳴金二下大吹打,至靑陽門外。宣傳官跪稟鳴金三下吹打止,駕小駐札駐營,行延接禮訖。宣傳官跪稟鳴金二下大吹打,至春塘臺上,降馬陞座,宣傳官跪稟鳴金三下吹打止。兵曹判書趙秉鉉,宣傳官李能權等先行參現禮,各班叩頭訖。致秀曰,兵曹判書監試次仍留壇上,何如?上可之。宣傳官跪稟陞壇號令,鳴金二下大吹打,少頃,又稟鳴金三下吹打止。訓鍊大將洪在龍,從事官金萬根,禁衛大將柳基常,從事官林肯洙壇上參現,各營將官以下壇下參現,馬兵以下作門外分班叩頭訖。致秀曰,兩將臣監試次仍留壇上,何如?上可之。秉鉉曰,武監·挾輦軍·掖屬等每因下敎,而試藝於訓鍊院,蓋以日力不足,當日未畢故也。今亦依例待明日試取於訓鍊院似好,故敢此敢達矣。上曰,不必爲定式矣。今亦自訓鍊院試取,可也。致秀曰,依例送令旗,使兩將臣分詣丹楓亭·不老門考試,何如乎?上可之。致秀又曰,軍兵砲放,當使禁軍別將試放,而以何處擧行乎?上曰,中日閣爲之,可也。致秀又曰,禁軍別將以砲放試取事,中日閣進去矣。禁軍則以一內將使之率令擧行,何如乎?上可之。上入小次,少項,上出次,賜饌于諸臣,左副承旨金公鉉懿昭墓奉審後還來入侍。公鉉曰,臣承命馳詣懿昭墓,墓上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉之意,敢啓。上曰,知道。上入小次,命馬上才試取,而回馬臺上擧行,上出次。景在曰,伊間連値齋日,且多事務,經筵之稟久曠矣。數日以後則更爲經筵,取稟,何如乎?上曰,唯。上乘馬,宣傳官跪稟鳴金二下大吹打,至明光門外,宣傳官跪稟鳴金三下吹打止。由保定門·萬八門,至千五門還內,命出信箭解嚴。諸臣以次退出。
上在昌德宮。停常參·經筵。
金洙根啓曰,明日召對,取稟。傳曰,停。
徐憲淳啓曰,大司憲閔致成在外,執義兪鎭五,持平具相殷·金觀燮呈辭,掌令金在瓘·白宗杰試所進,監察茶時之意,敢啓。傳曰,知道。
金洙根啓曰,右承旨尹致秀,同副承旨南秉哲今日不爲仕進,竝卽牌招,何如?傳曰,允。
又啓曰,事變假注書玄基濬身病猝重,勢難察任,今姑改差,何如?傳曰,允。
玄基濬改差,代以姜載璜爲事變假注書。
以慶尙監司李啓朝狀啓密陽府民家失火事,傳于尹致秀曰,聞甚矜惻,元恤典外,別加顧助,結構奠接之方,廟堂措辭,分付。
以忠淸監司趙雲澈狀啓沃川郡民家失火事,傳于尹致秀曰,聞甚矜惻,元恤典外,別加顧助,結構奠接之方,廟堂措辭,分付。
以黃海監司金鼎集狀啓海州牧人命渰死事,傳于尹致秀曰,聞甚矜惻,元恤典外,別加顧助,如有生前身布,竝蕩減,未拯屍身期於拯得之意,廟堂措辭,分付。
以同副承旨南秉哲牌不進罷職傳旨,傳于尹致秀曰,只推。
金洙根,以成均館大司成意啓曰,臣聞居齋儒生,今日夕食堂不爲設行,馳詣泮宮,招致諸生,問其捲堂之由,則諸生等書進所懷,以爲,伏以臣等卽見忠州儒生及忠淸道道會儒生兩度通文,則乃聲討前牧使李衡遠事也。其文曰,雲谷書院,卽我朱夫子崇奉之所,而年前自本府勒捕院僕,官卒直入正堂,以鐵索縛出,少無顧忌,此一大變也。且丹月忠烈祠,卽故林忠愍公慶業妥靈之所,而其所隨毁隨補,惟在地方官擧行,此是正廟朝受敎,故年前修改時,院儒以聖敎所在,屢稟本府,終不許施。至以官家果是不奉承聖敎之官也等語,無難題下,此二大變也。昨年臘月,邑儒以鄕約事,齊會校宮矣。本府無端發怒,半夜起軍四五百,圍帀校宮,悍吏惡卒,攔入齋室,手犯掌議,捽髻毆頰,無所不至。許多諸生,分捕於明倫堂及東西齋室,竝致刑囚,此三大變也。嗚呼,此其通辭大槪,而近日所謂儒宮斯文之變,未有甚於忠州者也。噫,不奉承聖敎五字,決非爲人臣子者所可發諸口,而彼衡遠抑獨何人,乃敢肆然自當,筆之於書,若是其無嚴也哉?大抵聖廟事體,何等重大,荊棘蓬蒿之所不入焉,而乃於一朝,遽作桎梏徽纆之場,則環東土數千里內,冠章甫衣縫掖者,所共掖腕而痛心者也。奚但忠淸一道之士而已哉?惟我列聖朝四百年崇儒重道之典,如日中天,金石不刊,而不意今者,無難壞了於幺麽一衡遠之手,言念及此,尤極痛惋。臣等資質庸下,學術鹵莽,無足比擬於人,而幸際淸明之世,忝在首善之地,惟以尊聖廟衛斯文,爲第一義諦矣。今此之事,係是校宮極變,則豈可諉之以外邑,而恬然不動乎?臣等之於湖儒,論其所遭,實無異同,而時日延拖,聲討未伸,俯仰慙悚,無地自容,以此情踪,何可抗顔入堂乎?退伏私次,恭俟處分云云。臣以聖廟捲堂,事體至重,卽爲還入之意,多般開諭,諸生等終不回聽,何以爲之?敢啓。傳曰,當令本道行査後處分,卽爲勸入。
傳于金洙根曰,泮儒捲堂所懷,令廟堂行査本道,卽爲稟處。
金洙根,以成均館大司成意啓曰,本館草記,傳曰,當令本道行査後處分,卽爲勸入事,命下矣。臣謹依聖敎,招致諸生,傳宣聖旨,仍爲勸入,則諸生等以爲,聖敎若是鄭重,不勝感惶,謹當還入云,故仍設食堂,臣則退去之意,敢啓。傳曰,知道。
又以山陵都監摠護使意啓曰,臣等看審次,率諸地師及方外看審人等,去月二十九日,自京離發,而司果李亮淵當日來到,故同爲進詣禧陵西岡看審,還詣昌陵左岡看審。今三月初一日轉向南道獻陵局內,英陵舊基看審。初二日到龍馬峯下看審後,安樂峴看審。仍爲復路,而龍馬峯下及昌陵左岡,安樂峴三處山論,二處山圖,謹爲修正以入之意,敢啓。傳曰,知道。
又以山陵都監摠護使意啓曰,新山陵封標處植木之役,一時爲急,且當寒食節候,不容虛徐,爲先知委畿營,令地方官別定植木牌將,先從局內外山脊,預爲移植之地。仍爲分付三營門各定牌將,同爲擧行,何如?傳曰,允。
又以山陵都監摠護使意啓曰,方外相地官金成九時無職名,令該曹口傳付軍職,使之冠帶常仕,何如?傳曰,允。
又以山陵都監摠護使意啓曰,本都監郞廳金鉉復以其身病,呈狀乞遞,改差,其代前縣令朴齊韶差下,仍令該曹口傳付軍職,使之冠帶常仕,何如?傳曰,允。
又以山陵都監摠護使意啓曰,本都監郞廳監造官各所分掌,別單書入之意,敢啓。傳曰,知道。
又以遷陵都監摠護使意啓曰,本都監郞廳趙禮根以其身病,呈狀乞遞,改差,其代前縣監金亨淳差下,使之察任,而時無職名,令該曹口傳付軍職冠帶常仕,何如?傳曰,允。
又以遷陵都監摠護使意啓曰,本都監闕內待令郞廳,以入直武臣兼宣傳官,輪回擧行,何如?傳曰,允。
又以遷陵都監摠護使意啓曰,本都監郞廳監造官分房,別單書入之意,敢啓。傳曰,知道。
兵曹口傳政事,副司果朴齊韶·金亨淳,副司勇金成九以上竝單付。
尹致秀,以兵曹言啓曰,今三月十五日丙午式年武科殿試節目,當爲磨鍊,而凡於殿試,親臨與命官前期稟旨後擧行事,曾有定式矣。今番則何以爲之,而處所以何處擧行乎?敢啓。傳曰,春塘臺親臨磨鍊。
又以濟用監提調意啓曰,本監監內貢人私庫今曉失火,庫舍八間及貢人所儲紬紵木布盡數灰燼,而卽爲撲滅之意,敢啓。傳曰,知道。
又以義禁府言啓曰,卽接月令醫員崔膺善手本,則時囚罪人李觀在素患疝積,處冷添劇,閔致應猝得關格,仍成溏泄,目下症形俱爲危重云。罪人病勢如此,則一邊保放,一邊草記,曾有定式矣。李觀在·閔致應竝姑爲保放之意,敢啓。傳曰,知道。
兵曹口傳政事,護軍成遂默·金景善以上竝單付。
吏曹口傳政事,以李敦永爲左尹,以尹致定爲右尹。
上在昌德宮。停常參·經筵。
藥房提調趙鶴年,行左承旨金洙根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金洙根啓曰,明日召對,取稟。傳曰,停。
徐憲淳啓曰,大司憲閔致成在外,執義兪鎭五,持平具相殷·金觀燮呈辭,掌令金在瓘·白宗杰試所進,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣。敢啓。傳曰,知道。
金洙根啓曰,左副承旨金公鉉,同副承旨南秉哲今日不爲仕進,竝卽牌招,何如?傳曰,允。
金洙根,以內醫院提調意啓曰,副提調李景在今日問安,不爲仕進,卽爲牌招,何如?傳曰,允。
徐憲淳啓曰,卽者持平具相殷以其親病,投章徑行,原疏以國忌正日,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
傳于徐憲淳曰,召對爲之。
以左副承旨金公鉉,同副承旨南秉哲牌不進罷職傳旨,傳于徐憲淳曰,只推。
傳于金洙根曰,發遣吏郞,諸執事淸齋與否,摘奸以來。
金洙根,以遷陵都監摠護使意啓曰,繕工監提調李穆淵當以景陵修改進去,而現今山陵遷奉時各項擧行,專在度支,該提調時帶戶判之任,一日曠闕,委屬可悶。該提調今姑許遞,何如?傳曰,允。
金洙根啓曰,卽者繕工監官員來言,今此景陵石物修改時,本監提調當爲明日進去,而提調未差,無以擧行云。未差之代,政官牌招開政差出,何如?傳曰,前望單子入之。
繕工提調前望單子入之,朴岐壽落點。
金洙根,以禮曹言啓曰,今此景陵陵上石物修改時,前監牧官李膺耆別看役差下,使之擧行,何如?傳曰,允。
又以禮曹言啓曰,今三月十一日行齊陵寒食祭香祝,本陵官員一員當爲前期祗受陪往,而令李啓潤身死,其代令該曹以在京無故人口傳差出,以爲受香之地,何如?傳曰,允。
又以山陵都監摠護使意啓曰,本都監所用物種,參考各年例,鐵炭則戶曹各軍門取用,石灰·磚石及不足鐵物,卜定於海西·江華,空石·生葛及需用雜物,亦依例分定於京外各處,使之進排,何如?傳曰,允。
又以山陵都監摠護使意啓曰,山陵始役後,都監堂郞以下員役·匠募入接假家·艾幕所入材木,謹考各年謄錄,則或取用於京貢,或分定於畿邑,或取用於伐去木。而今此山陵新占局內則無可斫之木,欲取用於京貢,則輸運難便,而見今始役不遠,結構爲急,各項假家·艾幕,竝令畿營分定各邑,使之擧行。至於大小浮石所,旣定於槽溪,匠募假家·艾幕需用雜物,竝令該道擔當進排事,分付道臣,何如?傳曰,允。
兵曹,今三月十五日丙午式年武科春塘臺親臨殿試敎是時直赴殿試人規矩,騎芻一次一中,貫革五矢一百二十步一巡一中,講書粗以上,以上取一技落點。
兵曹,今三月十五日丙午式年武科春塘臺親臨殿試敎是時原榜人規矩,鐵箭三矢一百步一矢,貫革五矢一百二十步一巡一中,講書粗以上,以上取二技落點。
丙午三月初五日未時,上御迎春軒。召對入侍時,參贊官徐憲淳,侍讀官李敎英,檢討官朴永輔,待敎洪淳穆,假注書玄弼濟,記事官洪祐命·金炳雲各持國朝寶鑑第五卷,以次進伏訖。上開卷命上番讀之。敎英讀自慶尙道觀察使金永濡,至命名而揭之。上曰,止之,文義陳之。敎英曰,刑者雖是輔治之具,而聖人不得已用之者也。人心之不齊者,不可不以刑齊之,故古昔聖王,莫不致愼於刑罰,而周之文·武,尤爲審愼,其效至于成·康之際,刑措不用。粵惟我太祖開國,盡革麗末繁刑,故太宗之時,以致刑措,與周比隆,而世宗又嘗除笞背之法,猗歟至哉。成廟欽刑之意,前後一揆,至禁監司·節度使之無得加笞杖於三品以下之守令,實是刑不上大夫之義,祖宗朝欽恤之良法美規,燦然咸備,伏願此等處每加體念焉。上曰,笞背之刑,何時除之乎?敎英曰,中國則唐太宗時除之,我國則世宗朝除之矣。上曰,唐太宗事,已見於唐史,而世宗朝事,未見矣。在於國朝寶鑑乎?敎英曰,國朝寶鑑中有無,臣亦未知矣。上曰,昌德宮門名,此時製之,而門名與今有異矣。敎英曰,然矣。上命下番讀之。永輔讀自九月戶曹以諸道,至謂之文章接。上曰,止之,文義陳之。永輔曰,侍讀官李孟賢之言曰,古者工執藝事以諫。工執藝事以諫云者,蓋古者不設諫官,君有闕失,則人皆得以諫之。雖百工之末,各以其藝,得寓諷諫,今之經筵文義,亦具執藝之義,是講官而兼諫官之責也。竊惟六經是古聖人出治之本,國朝寶鑑·通鑑綱目,卽我列聖朝嘉謨懿訓及歷代治亂之蹟,靡不畢具。伏願殿下於諸臣文義,勿以文具視之,必加採聽焉。上曰,諫官自何時置之乎?敎英曰,漢時有拾遺,又有諫大夫,諫議大夫矣。上曰,侍讀官,此時亦上番玉堂兼帶乎?永輔曰,然矣。是時無弘文館,此則藝文館侍讀官也,弘文館設置則在此下矣。敎英曰,侍讀官似是藝文館校理兼帶也。上曰,此時亦仁政殿策士矣。敎英曰,然矣。上曰,堯時十日竝出,何也?敎英曰,出於諸子家傅會之說矣。上曰,人君修德行政則可以當食不食,在於何時乎?淳穆曰,日食之當食不食,向以文義敷陳,而其所在於何時,則未及考据仰對,近見元史,有日食不應,遂考唐開元以來當食不食凡十事以聞之時矣。敎英曰,春秋有曰,日有食之旣矣。上曰,讀書堂果始於此時,而課製則無之乎?敎英曰,有之矣。永輔曰,正廟朝抄啓文臣,卽用此義也。上命參贊官讀之。憲淳讀自七月慶尙監司柳輊,至體予至意。上曰,止之,文義陳之。憲淳曰,此篇諭經筵官御書中,進退存亡治亂安危八字,卽人君不可一日忘而一日忽者,聖德大言,實爲萬世嗣王所可鑑法矣。蓋賢者進,不賢者退,則百工咸事,朝著淸明矣。行一善而民心向化,行一不善而民心離背,向化則存,離背則亡矣。故進退之際,治亂係焉,存亡之間,安危判焉。要其本則不出於力學中做來耳。所以經筵之臣,以力學一事,仰陳於當日者,亦如今日廷臣仰勉於殿下,同一願忠,而成廟聖敎,洞示嘉納,體行眞切,豈不盛哉?我殿下亦應洞察臣等縷縷仰勉,期望於爲堯·舜法祖宗,必以力學爲先,亶由是也。凡於進退存亡治亂安危之幾,無或少忽,益懋聖工,造次無間,俾底太平萬世之治焉。上曰,慶尙道觀察使柳輊屛書十漸疏進之矣。憲淳曰,柳輊所獻屛風,書以十漸,飾以金綃,而十漸之書,則手書褒嘉,金綃之飾則諭未盡善,此可仰認聖德之來諫昭儉也,豈不休哉?上命閣臣讀之。淳穆自永安觀察使李克均,至匪爲玩好也。上曰,止之,文義陳之。淳穆曰,成宗朝金彦辛之諫對,敎之以不易辭信也,飮以酒使之就職,旣奬其言,又用其人,聖德轉環,實爲法於後世矣。大抵君臣之分,截然如天地,而天地交然後陰陽和,品物亨,財成輔相,各遂其宜,此天地之泰也。人君在天位之尊,群下情志,未易交孚,而若遜意卑辭,進賢來諫,則凡左右耳目之臣,曷敢不盡忠補過,胥匡以正?此君臣之泰也。伏願於此,推以留神焉。上曰,士之服靑衿團領,何也?永輔曰,別無他義,進士服色,欲以標異也。敎英曰,今無及見之人,而凡科試則着團領矣。上曰,殿講時服之矣。上曰,胡跪何謂也?淳穆曰,言其踞坐也。上曰,背立何謂也?淳穆曰,言其背北而立,此皆禁其不敬也。上曰,闕內不敢放手與踞坐背立者,果是敬之之事矣。上掩卷,命史官就座。仍命退,諸臣以次退出。
上在昌德宮。停常參·經筵。
午時,日暈,夜一更二更,月暈。
金洙根啓曰,明日常參·經筵,取稟。傳曰,停。
徐憲淳啓曰,大司憲閔致成,持平具相殷在外,執義兪鎭五,持平金觀燮呈辭,掌令金在瓘·白宗杰試所進,監察茶時之意,敢啓。傳曰,知道。
金洙根啓曰,同副承旨南秉哲今日不爲仕進,卽爲牌招,何如?傳曰,允。
又啓曰,假注書李敎寅身病猝重,勢難察任,今姑改差,何如?傳曰,允。
李敎寅改差,代以奇文鉉爲假注書。
傳于金洙根曰,禮房承旨進詣大報壇,奉審摘奸以來。
傳于金洙根曰,原任待敎趙斗淳馳詣健陵,奉審摘奸,仍詣顯隆園·華寧殿,一體奉審摘奸以來。
傳于金洙根曰,玉堂竝許遞,前望單子入之。玉堂前望單子入之,應敎趙秉夔,副應敎沈熙淳,校理林肯洙·朴承輝,副校理金基纘·徐相敎,修撰沈宜冕·洪祐健,副修撰嚴錫鼎·李敎英落點。
金洙根啓曰,新除授校理朴承輝以前任康津縣監,方在解由未出中,何以爲之?敢稟。傳曰,勿拘。
又啓曰,玉堂上下番俱空,事甚未安。新除授應敎趙秉夔,副應敎沈熙淳,校理林肯洙·朴承輝,副校理金基纘·徐相敎,修撰沈宜冕·洪祐健,副修撰嚴錫鼎·李敎英,竝卽牌招,推移入直,何如?傳曰,允。
以同副承旨南秉哲牌不進罷職傳旨,傳于金公鉉曰,只推。
以應敎趙秉夔,副應敎沈熙淳,副校理徐相敎牌不進罷職傳旨,傳于金公鉉曰,只推。
金洙根,以山陵都監摠護使意啓曰,山陵裁穴吉日時,自禮曹推擇啓下矣。臣寅永與判中樞府使臣鄭元容,領議政臣權敦仁,判中樞府事臣金道喜,都監提調臣趙冀永,觀象監提調臣金東健,禮曹判書臣趙鶴年,都廳郞廳各一員,率諸地師及方外看審人等,依前除下直,今初七日進去三看審後,仍爲封標之意,敢啓。傳曰,知道。
尹致秀,以備司言啓曰,回還節行纔已渡江矣。順付詔書到京日迎接儀節,令該曹照例擧行,何如?傳曰,允。
金洙根,以禮曹言啓曰,因備邊司草記,順付詔書到京日迎接儀節,令該曹照例擧行事,允下矣。取考謄錄,則順付詔書到京日,百官郊迎,殿庭行禮,而自上行禮之節,依正至聖節望闕禮時例磨鍊,今亦依此擧行之意,敢啓。傳曰,知道。
又以禮曹言啓曰,取考謄錄,則順付詔書到京日頒照後,有卽日頒敎之擧矣。今亦依此擧行,何如?傳曰,允。
又以禮曹言啓曰,卽接井邑幼學柳成一所志,則以爲,族姪祉煥嫡妾俱無子,以其同姓八寸兄敬煥第二子夢彝,欲爲繼後,兩家諸族相議完定,而敬煥夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長柳成一所訴旣如此,依定式柳敬煥第二子夢彝,立爲柳祉煥之後,何如?傳曰,允。
又以禮曹言啓曰,卽接咸平幼學金起麗所志,則以爲,同姓三寸叔命澤嫡妾俱無子,以其同姓八寸弟泰國第二子碩龍,欲爲繼後,兩家諸族相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長金起麗所訴旣如此,依定式金泰國第二子碩龍,立爲金命澤之後,何如?傳曰,允。
又以禮曹言啓曰,卽接大邱幼學孫養學所志,則以爲,族叔萬徵嫡妾俱無子,以其同姓四寸弟萬雄第二子晟,欲爲繼後,兩家諸族相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長孫養學所訴旣如此,依定式孫萬雄第二子晟,立爲孫萬徵之後,何如?傳曰,允。
又以禮曹言啓曰,卽接全州幼學崔秀八所志,則以爲,同姓四寸弟興甲第二子尙吉,欲爲繼後,兩家諸族相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長崔秀八所訴旣如此,依定式崔興甲第二子尙吉,立爲崔徽甲之後,何如?傳曰,允。
尹致秀,以都摠府言啓曰,今日入直內三廳武兼禁軍及軍兵等,當爲中日習射技放,而大報壇祭齋戒相値,不得設行之意,敢啓。傳曰,知道。
吏曹口傳政事,以崔鏶爲齊陵令。
上在昌德宮。停常參·經筵。
南秉哲啓曰,明日再明日健陵忌辰祭齋戒正日,三明日方物封裹相値,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
尹致秀啓曰,來十一日朝參日次矣,敢稟。傳曰,停。
徐憲淳啓曰,合辭許久闕啓,事甚未安。除在外,試所進去外,未肅拜·呈告人員,竝卽牌招,何如?傳曰,允。
傳于徐憲淳曰,封標時·原任大臣以下留待。
傳于徐憲淳曰,封標時·原任大臣以下入侍。
徐憲淳啓曰,大司憲閔致成,持平具相殷在外,執義兪鎭五,持平金觀爕牌不進,掌令金在瓘·白宗杰試所進,監察茶時之意,敢啓。傳曰,知道。
以大司諫宋持養,正言兪致崇·尹行謨,執義兪鎭五,持平金觀爕牌不進罷職傳旨,傳于徐憲淳曰,只推。
南秉哲以吏曹啓曰,今此寒食祭祭官當爲磨鍊,而除老病公頉,實無推移排比之路,依近例刑官·司饔院官員及年六十以上人,通瀜塡差以入,而其中時無職名人員,令該曹口傳付軍職,何如?傳曰,允。
又以禮曹言啓曰,因摠護使筵奏,山陵吉地,旣已封標,各項擇日,令禮曹擧行事,允下矣。摠護使及山陵都監堂上·遷陵都監堂上·觀象監領事提調·本曹堂上明日待開門來會賓廳,率諸地師,同議推擇,而拘忌年甲自內書下,旣有前例,敢啓。傳曰,知道。拘忌年甲,日官亦當知之矣。
又以弘文館言啓曰,應敎趙秉夔,旣有只推之命,卽爲牌招察任,何如?傳曰,允。
徐憲淳,以刑曹言啓曰,遷陵都監,設行於本曹,故本曹則移接于平市署之意,敢啓。傳曰,知道。
又以義禁府言啓曰,保放罪人李觀在·閔致應等還囚捧拱以入,而病勢一向未差,竝仍爲保放之意,敢啓。傳曰,知道。
義禁府啓目,東班押班監察李觀在,西班押班監察閔致應等原情云云。傳旨內辭緣,泛稱遲晩,竝只刑推得情,何如?判付啓。飭已施矣,分揀放送爲良如敎。
知敦寧府事徐憙淳疏曰,伏以,臣哀冤殘喘,甫離苫塊,廓然穹壤,靡所底極。迺者敦府除旨,忽下於千萬夢想之外,繼以有敦匠之命,臣誠驚惶感激,不覺涕淚交逬也。臣賦命奇險,早失所怙,惟有偏母,相與爲命,臣母哀臣孤露,念臣病脆,憂悶顧復,尤倍恒情,自少至壯,視若未免於懷。人孰無母,繄莫如臣,而臣又早竊科名,濫叨崇班,臣母不以臣仕宦爲榮,而憂懼居先。知臣性之鹵莽,慮臣行之冥擿,昕夕而提誨,出入而加勉者,惟在於盡心國事,毋墜家聲,臣之得免大何?保以至此,罔非慈母之勤戒,而臣所以報答者,百無一焉。幸際孝理之化,屢蒙體下之恩,毛檄潘輿,獲遂便養,而及臣待罪華城之日,母病猝劇,猥陳懇迫情私,至許任便救護。臣母病中,聞此恩批,攢手以祝,感極而泣,庶幾憑藉寵靈,得延餘年,緣臣罪戾旣積,酷罰遄降,遽纏風樹之痛,終違寸草之心。叩叫崩霣,理無生全,而臣實冥頑,猶復視息,於焉三霜已遒,一縷不絶,雖禮制有限,冠服如常,豈有意念更及於榮塗一步哉?臣以無似,偏荷洪造,剪拂之生成之,毛髮頂踵,非臣所有,而逖違耿光,四年于玆,瞻望觚稜,寤寐如結,縱於萬念俱灰之餘,尙有一端未泯之衷。豈不欲重入脩門,一肅恩命,以遂依近之幸,而顧臣銜恤靡至之情,奉華誥而告喜無地,攬朝衣而手綿猶在,尙何忍彯纓束帶,自同恒人,靦然復廁於周行哉?至若敦匹之任,臣是昔年逮事中一物也。厚沐天地之渥,竟蔑涓埃之報,烏號遽抱,蟻忱徒切,痛轖中腸,尙如一日,屬當聖孝遹追,睿志克斷。稟裁旣仰於慈闈,詢問遍及於師士,灤遷載定,珠邱更卜,則迨此一分效力之願,自謂不在諸臣之後,而區區微誠,亦未得伸前後孤負之罪,臣無以自解。古人所云君寵母恩俱未報者,正爲臣今日道也。悲苦之情,悚蹙之私,自有所不能已者,玆敢仰暴衷悃,干冒崇聽。伏乞聖明,特垂矜憫之念,亟賜鐫改,仍治瀆擾之罪,以肅朝綱,千萬幸甚,臣無任云云。答曰,省疏具悉。卿其勿辭行公。
丙午三月初七日酉時,上御重熙堂。封標時·原任大臣以下入侍時,右副承旨徐憲淳,假注書奇文鉉,記事官洪祐命·金炳雲,領府事趙寅永,判府事鄭元容,領議政權敦仁,判府事金道喜,山陵都監堂上趙冀永,禮曹判書趙鶴年,觀象監提調金東健以次進伏訖。上曰,史官分左右。寅永奏曰,近日日氣和暢,伏未審聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,臣等今日率諸地師,爲三看審,則諸地師之言皆以爲,與前無異,一辭贊美,極爲萬幸矣。敦仁曰,穴處家舍毁撤後見之,則尤爲圓美矣。上曰,家舍盡爲毁撤乎?寅永曰,姑未盡毁矣。上曰,撤舍後所見,何如?寅永曰,局勢與穴處,比前所見,尤覺尊嚴平穩矣。向來看審時,以坤破知之矣,今番更見則乃庚破也。地家書有所謂水法,臣問坤破與庚破何如,則地官等以爲庚破亦合用云,且以今所見,內外向不必變通矣。上曰,何以然也?寅永曰,此則撤家前所見,故爲其案山的對,擬以變通矣。撤家後更加詳審,則不必變通矣。上曰,前看審時,坐向以何方爲定乎?敦仁曰,丑坐未向,而初非完定,但是擬議之見矣。寅永曰,來龍分金,得水破,使地官書出持來,自上入鑑乎?上可之。睿覽訖,上曰,此地家書言乎?寅永曰,然矣。而地家書種類各異矣。寅永曰,山陵吉地,旣已封標,各項擇日,令禮曹擧行,何如?上曰,依爲之。出擧條上曰,吉日當在何月云耶?寅永曰,臣自外聞之,則閏五月念間爲吉云矣。上曰,遷陵·山陵兩擇日各出乎?寅永曰,然矣。上曰,啓舊陵當在何間乎?寅永曰,似在四月矣。上曰,服制磨鍊,當以何時爲始乎?敦仁曰,以私家之禮言之,或有破墓時受服,或有出柩時受服者,邦禮雖未及詳知,而似在啓舊陵時矣。上曰,己酉年·辛巳年已例何如,而己酉年啓玄宮在何月乎?寅永曰,九月矣。辛巳年則自啓舊陵至下玄宮,月數恰過三朔。故其時收議以出玄宮時受服,己酉則啓舊園時受服,而今番則啓舊陵在於四月,距閏月爲三朔矣。上曰,唯。寅永曰,今此山陵封標時,聞居民之言,則本是麗朝梁處士舊基云,而所謂梁處士,不知其姓名,但諺傳如是。且云穴唇下有古塚云,而亦未知其處。若知其處,當移埋,而穴星甚長,設或有之,旣無形止,莫可知得矣。上曰,穴星長可幾許乎?寅永曰,可五十步矣。古塚有無,雖未的知,而旣已聞之,故敢此仰達矣。敦仁曰,穴唇多有築室居生者,若果有舊塚,則豈有塚上築室之理乎?傳說固未可的知也。上曰,碑石何以爲之乎?寅永曰,考之前例,或新刻或因用,而今此綏陵碑石,是延慶墓表石之因舊磨用者也。體甚廣厚,今又磨正其後面,不過減下五分厚,以此優可移用矣。上曰,因用果無妨矣。其外石儀亦可移用乎?寅永曰,其他石儀可用者因用,而虎石·闌干等石,當初未備,此則新造排設矣。未盡條件,當以草記稟定,而旣爲登筵,可以仰達矣。出玄宮後攢宮處所,己酉年以香大廳爲之,辛巳年以丁字閣爲之,今番何以爲之乎?以古法言之,丁字閣爲宜,而已例不一,敢此仰達矣。上曰,丁字閣廣於香大廳,似爲便宜矣。寅永曰,雖用丁字閣,當造添補閣矣。上曰,然則何以爲之?寅永曰,依經法當用丁字閣,而丁字閣攢宮排設後,石儀當退出,至於丁字閣月廓甎石皆退出,以薄木補之矣。上曰,以丁字閣排設宜矣。敦仁曰,陵上石儀當退出,而啓陵作甕家後,沙臺石諸件,亦當退出矣。寅永曰,補土之役,似爲多矣。上曰,穴處亦當補土乎?寅永曰,山陵則裁穴開金時,當去浮土,而穴星甚豐滿,不必補土,白虎內邊,有穿鑿之形,當補土成形矣。敦仁曰,白虎砂本圓滿,而內邊有人家,故穿鑿如壁面,今此補土,成其天形而已。工役雖鉅,而元不關於穴處也。敦仁曰,山陵封標之後,牧場移設,不可一時遲延,而苟欲移設,必得四方十里水草豐足空閒之地,然後可以擬議,見今畿內各邑,何處可得乎?此實爲大難處,不特此也。該牧場以屯土稅入還穀耗條,專爲放下支用之資,而屯稅則近益減縮,還穀則都歸欠逋,殘弊日甚,莫可收拾,而每年放下不足。今以塗抹支過,假使得好處所,不惜冗費而移去,不免爲無用弊局,而自歸廢棄矣。臣意則該牧場特爲革罷,還各穀四千九百石零,皆入逋藪,無處徵捧,而且當今日,合示優恤之意,竝蕩減,屯土則自本寺句管收稅,馬畜則案付爲五百餘匹云。擇其可合使用者,而收入本寺,分排出給於各營門,以備軍馬餘數,許令發買,以爲從長區處之地。至於該牧員役等屬,旣失聊賴,合有存䘏,自本寺量宜措處,俾無失所之患,馬祖壇不可不移設於他所,令禮曹·京兆堂上及本寺提調眼同,擇定可合地後,分付該曹,考例擧行似好,故敢此仰達矣。上曰,依爲之。出擧條上曰,山陵始役,何間爲之乎?寅永曰,似在念間,日官之言如是矣。上曰,今方所役何事,補土乎,毁家乎?寅永曰,家舍不必趁今盡爲撤去,其稍遠處置之,以爲設役時容處之所好矣。十五日後,自京浮石所當出去矣。竝許容處,而且廣耳等器械,亦多所入矣。上曰,器械皆新備乎?寅永曰,已例自各營門卜定矣。上曰,斬破土當在何間乎?寅永曰,日官推擇,然後可知之矣。上曰,封標處予欲往見,何如?寅永曰,向來以無前例仰達,而自上欲親看審,則亦當爲之矣。上曰,何間爲之可乎?寅永曰,待始役後穴形夬出,然後爲之,可也。敦仁曰,御路亦當修治矣。上曰,治道則草草爲之可也。寅永曰,橋梁則不可不致力矣。上曰,日子不必推擇,以念晦間爲之,可也。上曰,始役在斬破土後乎?寅永曰,始役五六日後,似爲斬破土矣。上曰,今則穴形,何如?寅永曰,屋址故雖未平坦,大約豐厚圓好矣。敦仁曰,家舍毁撤後,基址不能平坦,其受氣出脈之形,地師則雖已領略,而臣等難以詳察矣。寅永曰,始役五六日後,穴形方出,雖未恰然,似當有所見矣。上曰,去浮土封標乎?寅永曰,本土開金井前,未可毁鑿,故聚土而封標矣。敦仁曰,今日湯劑不爲封進,待後日次封進乎?上曰,前封進者尙有所餘,而間因感氣,或有間斷故然矣。敦仁曰,伏聽玉音,尙或有感候乎?上曰,今則夬愈無餘氣矣。憲淳曰,門限已迫,金虎門因留,何如?上曰,注書持標信出去,傳授宣傳官,可也。賤臣承命奉標信出傳,宣傳官還入就座。上曰,今番瑞蔥臺試才,專出於慰悅軍兵之意,而自內試取者,或有雜亂之弊,故嚴加操束矣。至於自外試取者,取科至八十餘人之多,豈有如是濫雜無嚴之事乎?何以處之則可也?敦仁曰,試才雖出於慰悅之意,至於入格之若是夥多,前所未聞,臣不勝慨然矣。敦仁曰,承命試藝何等嚴重,而入格之至於八十餘名,極爲濫雜,不勝駭歎,禁軍別將尹義儉,施以譴罷之典,何如?上曰,依爲之。出擧條上曰,鳥銃六中以上,柳葉箭四中以上欲賜第,其外則欲使之直赴會試矣。敦仁曰,此在處分,而旣若是濫雜,則所謂六中四中,亦安知皆無奸弊乎?臣意則試記勿施,亦無不可矣。上曰,欲爲勿施,而旣出慰悅之意,固不可一竝勿施也。上曰,挾輦軍出科至於三十名,全無忌憚,訓鍊都監亦近五十名矣。道喜曰,臣有區區私情,可以仰達矣。臣父母墳山在富平地,從近當爲往省,而呈辭爲之,則趁此春節,有山役可爲處不止一二次往來,從已例特許從便往來則似好,故敢此仰達矣。上曰,唯。上命大臣先退,又命史官就座。仍命退,諸臣以次退出。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
金公鉉啓曰,明日召對,取稟。傳曰,停。
徐憲淳啓曰,大司憲閔致成,持平具相殷在外,執義兪鎭五,持平金觀燮呈辭,掌令金在瓘·白宗杰試所進,監察茶時之意,敢啓。傳曰,知道。
徐憲淳啓曰,卽者,檢閱洪祐命以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
又啓曰,卽者檢閱李承圭·李承益謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
以江原監司徐英淳狀啓安峽縣民家失火事,傳于徐憲淳曰,聞甚矜惻,元恤典外,別加顧助,結構奠接之方,廟堂措辭,分付。
賓廳啓曰,山陵遷陵各項吉日,推擇以入事,啓下矣。摠護使臣趙寅永,觀象監領事臣權敦仁,山陵都監堂上臣趙冀永,遷陵都監堂上臣徐憙淳,臣金左根,臣李穆淵,禮曹判書臣趙鶴年,觀象監提調臣金東健等齊到賓廳,招致觀象監諸日官,詳細會議,則今年癸坐,雖値坐煞,傍陰府,比諸拘忌,最爲輕歇,方書例有制用之法,閏五月卽吉朔云,故使之精擇,兩都監別單書入之意,啓。傳曰,知道。
綏陵,右旋,丑艮落脈,甲卯行度,巽巳剝換,甲卯接脈,丑艮入首,癸坐丁向,卯得,巽巳得,右邊亥得,庚流外堂,坤歸癸坐,洪運,壬辰水忌土,年月日時雖値坐煞,傍陰府,例有制用之法,以吉星制化之吉。正運壬辰水,運泊中宮,翼宗大王己巳生,木忌金日始役斬草破土三月十八日癸酉卯時,先始南方,祠后土同日曉頭先行。作甕家四月二十五日庚戌巳時,開金井五月十九日癸酉卯時,穴深六尺,用營造尺外梓宮陪進閏五月初七日辛卯卯時。下外梓宮同月初八日壬辰辰時,成殯大轝到陵所後隨時,停喪忌方乾巽方,陵所啓欑宮同月二十日甲辰寅時。先始北方,周堂空,進發同日啓欑宮後隨時,下玄宮同月二十日甲辰申時。的呼庚辰生,正沖甲戌生,同旬沖庚戌生,以上下玄宮時少避。祭主不伏方巳午未地,取土吉日甲庚方,造命年丙午水,月乙未金,日甲辰火,時壬申金,坐山得局,坐山拱貴,本命得局,本命貴祿。本命活祿馬貴,太歲活祿馬貴,聖人登寶殿,眞太陽到向,三德同聖,三元紫白,明氣到穴,丁奇入中,蓋山黃道,都天轉運。遷陵擇日,告先陵告后土祭,先告事由祭,四月十六日辛丑曉頭先行,移安祭同日同時,作甕家同日巳時,先始北方。啓舊陵同月十八日癸卯卯時,先啓北方,出玄宮閏五月十一日乙未卯時,進發同日隨時,成殯大轝到丁字閣後隨時。啓欑宮同月十八日壬寅丑時,先啓北方,發靷同日隨時,行喪忌方甲壬方,周堂在外不計。
傳于金公鉉曰,景陵修改進去大臣以下入侍。
以檢閱李承圭·李承益牌不進罷職傳旨,傳于徐憲淳曰,只推。
金公鉉,以戶曹言啓曰,璿源殿瓦子脫落處修改吉日時,令日官李秉洪推擇,則今三月十二日卯時爲吉云,以此日時擧行之意,敢啓。傳曰,知道。
又以禮曹言啓曰,今三月十一日行順懷墓寒食節享時,本墓兩官當爲備員將事,而守衛官權燦身病猝重,無以進參云。今姑改差,其代以在京無故人口傳差出之意,分付忠勳府及吏曹,何如?傳曰,允。
吏曹口傳政事,以金崙安爲順懷墓守衛官。
金公鉉,以成均館大司憲意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成未差,直講兪敎煥,典籍鄭載慶俱爲差祭,時無入直之員,他郞官姑爲代直,何如?傳曰,允。
尹致秀,以兵曹言啓曰,瑞蔥臺試射放入格內乘·宣傳官·中官別監·假別監·統長·武藝別監·門旗手·龍虎營招搖旗次知敎鍊官·駕後禁軍交龍旗馬上奉持·步下奉持·內吹·近仗軍士·馬醫·司僕牢馬陪·排設房所屬龍虎營兼內吹等,謹依判下別單,分等施賞,而筒箇弓矢以軍器寺所在者取來頒給。木布以本曹所在頒給之意,敢啓。傳曰,知道。
又以備邊司言啓曰,卽見京畿監司金輔根狀啓,則以爲,禧陵主峯肩押汰落處補築之役,極甚浩大,物力錢限二千五百兩劃下,鐵器械·雜物·空石,自三軍門·戶曹·摠戎廳·畿營分定。進排役軍·雇軍使用,相地官·奏時官令該司定送事,請令廟堂稟旨,分付矣。役處雖曰浩大,容入惟在撙節,今此所報之數,稍過分數矣。禁·御兩營錢各七百兩劃給,以無或濫下之意申飭,器械分定,相地·奏時定送事,依狀請施行,何如?傳曰,允。
又以御營廳言啓曰,瑞蔥臺試射放時,柳葉箭入格駕前別抄朴亨秀等十六人,片箭入格駕前別抄李致淵等三人,鳥銃入格帳幕軍申鳳文等四十五名,兼內吹吳殷哲等十名,御前前排軍金成秋等六十八名處賞格,謹依別單判下,以軍器寺筒箇弓箭及本廳木布施賞之意,敢啓。傳曰,知道。
又以禁衛營言啓曰,瑞蔥臺試射放時,柳葉箭入格敎鍊官張元泰,鳥銃入格帳幕軍石貴東等四十三名,槍劍軍梁宗翰等一百三十四人,前排軍朴福辰等七十名,兼內吹金昶錫等十一名,謹依單子判下,以軍器寺筒箇及本營木布施賞之意,敢啓。傳曰,知道。
兵曹,以李升權爲禁軍別將。
義禁府啓目,武二所差備官車得浩原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。
檢閱洪祐命疏曰,伏以,臣卽接家信,臣母素患風痰之症,又因感滯而添劇,寢啖俱愆,刀圭是事,臣聞報煎灼,實難按抑,非不知瀆撓之爲悚,而私情所迫,冒死擅離。伏乞聖慈,俯垂諒察,亟遞臣職,俾便救護,仍治臣罪,以肅朝綱焉,臣無任云云。省疏具悉。爾其勿辭救護。
今三月初八日酉時,上御重熙堂。景陵修改進去大臣以下入侍時,左副承旨金公鉉,假注書玄弼濟,記注官洪履信,記事官金炳雲,右議政朴晦壽,繕工提調朴岐壽,觀象監提調洪學淵,禮曹參議金穰根以次進伏訖。上曰,史官分左右。晦壽曰,近日日氣溫和,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。晦壽曰,臣進詣景陵,陵上奉審,則頉處形止過大,故初慮其工役之甚鉅,今爲畢役,不至張大矣。本陵以舊壙基址,陵上乙辰巽巳方,皆是浮土,年年蹲縮,面磚石隨以傾退,故就其蹲縮處,灰石新土,務從堅築,安排裳石。而下磚石欲爲運動,則非但工役之甚鉅,恐犯舊壙處,故不爲運動,而依舊合縫矣。上曰,封土磚石之間爲幾何乎?晦壽曰,不過五分矣。上曰,裳石安排於下磚石上乎?晦壽曰,然矣。上曰,下磚石大幾許乎?晦壽曰,廣則雖不大,而長則長矣。上曰,下磚石入土爲幾許乎?晦壽曰,七寸餘矣。岐壽幾爲一尺矣。晦壽曰,今番看役,卽癸卯年看役之人,而其言內,更無後慮云,臣之所見,亦似完固矣。其外羊馬等石儀,皆爲低傾,故亦爲補土直樹矣,日氣連好,易爲訖役,極爲萬幸矣。晦壽曰,景陵假齋室毁撤處,非但至近於陵上,元寢象設,亦在咫尺,瞻望所見,極爲悚悶,故今番役畢後,仍把役軍,申飭齋官,使之爲先植木,而此外丁字閣左右及紅箭門近處,多有未及被莎處。禁川橋亦爲傾圮,不可不修築而此時事勢,不無相妨之慮,待秋地方官眼同陵官,從便擧行之意,分付該曹,何如?上曰,依爲之。出擧條晦壽曰,日吉辰良,山陵封標,已爲順成,群情胥悅,不勝慶幸矣。命大臣先退,又命史官就座。仍命退,諸臣以次退出。
上在昌德宮。停常參·經筵。
自午時至人定,灑雨下雨,測雨器水深五分,自人定至初十日開東,灑雨下雨,測雨器水深一寸三分。
金洙根啓曰,明日召對,取稟。傳曰,停。
徐憲淳啓曰,大司憲閔致成,持平具相殷在外,執義兪鎭五,持平金觀燮呈辭,掌令金在瓘·白宗杰試所進,監察茶時之意,敢啓。傳曰,知道。
李景在啓曰,右承旨尹致秀,同副承旨南秉哲今日不爲仕進,竝卽牌招,何如?傳曰,允。
金洙根啓曰,檢閱李承圭·李承益旣有只推之命,竝卽牌招,推移入直,何如?傳曰,允。
以咸鏡監司兪星煥狀啓安邊府人命壓死事,傳于金公鉉曰,聞甚矜惻,元恤典外,別加顧助,如有生前身還布,竝蕩減事,廟堂措辭,分付。
以濟州防禦使權溭狀啓濟州牧人命渰死事,傳于金公鉉曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
金洙根啓曰,試官之出榜詣闕,例也,而文一所監試官白宗杰·成容默謂有身病,自外徑歸,事甚未安,竝推考,何如?傳曰,允。
又啓曰,試官之出榜詣闕,例也,而文二所監試官趙完植·金在瓘謂有身病,自外徑歸,事甚未安,竝推考,何如?傳曰,允。
以右承旨尹致秀,同副承旨南秉哲牌不進罷職傳旨,傳于徐憲淳曰,只推。
以檢閱李承圭牌不進罷職傳旨,傳于徐憲淳曰,只推。
金洙根,以禮曹言啓曰,綏陵遷奉時啓陵與出玄宮日字,各爲擇日啓下矣。謹稽各年謄錄,則啓陵日擧哀成服之禮,蓋舊例則擇日啓陵後,出玄宮隨時擧行,惟己酉遷園時,啓園與出玄宮,各爲擇日,日字稍久,而爲三朔之內,故擧哀成服,依前以啓園日行之。辛巳遷陵時,適緣時日,先期啓陵,而擧哀成服之節,收議大臣後,以出玄宮日磨鍊。自今以後,凡有緬禮,啓陵與遷奉日字,相距不遠,則擧哀成服等節,悉遵舊例,若如今番之相遠,則用今例事下敎矣。今番則恐當依己酉年例擧行,而臣曹不敢擅便,何以爲之乎?敢稟。傳曰,依己酉年例磨鍊。
又以禮曹言啓曰,今三月十五日丙午式年文科殿試時,親臨與命官,何以爲之,而處所以何處擧行乎?敢稟。傳曰,春塘臺親臨磨鍊。
又以禮曹言啓曰,卽接江原監司徐英淳移文,則以爲,安峽縣鄕校聖殿年久傾頹,不可不及今修改,告由移還安祭香祝,自本曹啓稟下送云矣。安峽縣鄕校聖殿修改時先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。又以長生殿都提調·提調意啓曰,今此綏陵遷奉時,預備內梓宮,當爲先期治椑,而匣梓宮,亦依己酉·辛巳年例,毋論入用與否,謹當備待矣。今番則何以爲之乎?敢稟。傳曰,依已例爲之。
又以長生殿都提調·提調意啓曰,今此綏陵遷奉時,外梓宮卽當前期造成,而始役及合木吉日時,令日官李秉洪推擇,則始役今三月十一日巽時,合木同月二十二日巽時爲吉云。以此日時擧行之意,敢啓。傳曰,知道。
徐憲淳,以訓鍊都監言啓曰,今番瑞蔥臺試射時,本局別隊中登科者爲八名,而一哨中五卒登科,則該將領請賞,旣有已例矣。別隊哨官前縣監申勉求,當爲照例加賞,而係干恩典,不敢自下擅便,令該曹考例稟處,何如?傳曰,允。
又以訓鍊都監言啓曰,今番瑞蔥臺試射時及訓鍊院試放時,本局軍兵等射砲藝入格之類,謹依判下單子,以軍器寺筒箇弓箭,戶曹木布,施資之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
自開東至酉時,灑雨下雨,測雨器水深二分。藥房提調趙鶴年,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金洙根啓曰,明日常參·經筵,取稟。傳曰,停。
徐憲淳啓曰,合辭許久闕啓,事甚未安。除在外,差祭外,呈告人告人員,竝卽牌招,何如?傳曰,允。
尹致秀啓曰,備邊司郞廳來言,今日賓廳日次,而方物封裹相値,不得來會云矣。敢啓。傳曰,知道。
金洙根啓曰,左副承旨金公鉉,同副承旨南秉哲今日不爲仕進,竝卽牌招,何如?傳曰,允。
備忘記,洪州營將康綖下直,張弓一張,長箭一部,片箭一部,筒兒一箇賜給。
徐憲淳啓曰,臣憲淳今日方物封裹進去,下直之意,敢啓。傳曰,知道。
傳于金洙根曰,禮房承旨,馳詣宗廟·永禧殿·徽定殿·景慕宮,奉審摘奸,仍詣受香諸處,奉審摘奸以來。
傳于金洙根曰,遷奉之擧,卽積年經營,而旣得吉地,愴幸交切,第今始役不遠,內下錢三萬緡,以補兩都監需用與民戶毁撤,民田給貸之費事,分付。
以左副承旨金公鉉,同副承旨南秉哲牌不進罷職傳旨,傳于尹致秀曰,只推。
金洙根,以議政府左參贊意啓曰,今日方物看品時,六曹堂上當爲進參,而吏曹判書金興根病不來,參判未差,參議趙在慶受由在外。兵曹判書趙秉鉉,參判徐念淳病不來,參議洪祐喆入直,參知韓文爀差祭。刑曹判書趙斗淳病不來,參判李鼎臣,參議李晉翼差祭。吏曹判書金興根,兵曹判書趙秉鉉,參判徐念淳,刑曹判書趙斗淳令政院竝卽牌招,以爲同參之地,何如?傳曰,允。
又以禮曹言啓曰,今此丙午式年文科會試試官,當爲磨鍊,而擬望之人乏少,承旨·閣臣,竝擬,何如?傳曰,允。
又以禮曹言啓曰,今此丙午式年文科會試試官,當爲磨鍊,而堂下無故可擬之人乏少,依近例以堂上官通瀜擬入之意,敢啓。傳曰,知道。
尹致秀啓曰,臣與行左承旨金洙根伴直矣。以文科會試試官進去,伴直無人,左副承旨金公鉉,卽爲牌招,何如?傳曰,允。
金公鉉,以禮曹言啓曰,卽接四館所牒呈,則癸卯式年文科講劃入格幼學林翰洙會試時遭故未赴,今已闋服,許赴於今番會試事報來矣。幼學林翰洙,依例許赴於今此式年文科會試之意,敢啓。傳曰,知道。
又以禮曹言啓曰,謹考謄錄,則辛亥年遷陵時代奠官兼守殯官,而以代奠官之不可讀祝,別差文官郞廳之在陵所者二員爲大祝,而己酉年遷園時,辛巳年遷陵時,依辛亥年例擧行矣。今亦依已例,代奠官及大祝,令吏曹差出,何如?傳曰,允。
又以遷陵都監摠護使意啓曰,本都監今日已爲始役,郞廳·監造官中一員,依輪回入直之意,敢啓。傳曰,知道。
司諫趙完植,掌令白宗杰,持平金觀燮,副校理金基纘,副修撰嚴錫鼎等啓曰,噫嘻,痛矣。書九之罪,可勝誅哉?亂臣賊子從古何限,而窮凶絶悖未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯䋜,專在於彼固曰四條。外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩。言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退斷自淵衷之意,而書九乃敢杜撰聖旨,動搖大計。凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本寒源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九亟施追奪官爵之典。答三司曰,不允。
司諫趙完植,掌令白宗杰,持平金觀燮等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·膽之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮亟施孥籍之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯。卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見促文書中不道不滿之說,愈出愈凶,至於外朝不知之言,詩句引用之意而極矣。而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞠招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕亟施孥戮之典。噫嘻,痛矣。亂臣賊子何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而又明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連。量·能之殊塗共輟,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批。臣等誠不勝抑塞悲憤之至,殿下試思之,前乎漢祿而豈有如漢祿,後乎漢祿而豈有如漢祿,部斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢而此賊敢爲之,鏡·夏之所不忍而此賊忍爲之,烏可以曾有受敎不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿亟施孥戮之典。噫嘻,痛矣。亂臣賊子從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖。必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連。若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種。裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻,痛矣。凶魁亂本從古何限,而如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物。好惡所到,忠逆立判,利勢所在,逋逃咸萃,附己者謂之向國而奬拔,汲引如恐不及,異己者謂之背馳而擠陷,網打無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計。一番逆變起而罔不根底於渠,一番凶獄出而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者。蓋緣其凶焰雖死不衰,餘威歷久尙熾,根窩更有之論,指目有歸而無敢連討者,明白洞快之敎,聖批昭揭而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也,龜·祿之絶慝而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯。先入之見,掩諱不得,慣聞之處,丁寧納招,則龜·祿·秀·敬之和盤托出打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態。至勸其兄,願留榮賊,究其情狀,卽一患得失之鄙夫,則渠所謂士流,吁,亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以其血黨,自知無幸。乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩則鍾秀之身計得矣,鍾秀之身計旣得,則龜·祿之眞贓掩矣。其一而二,二而一之狀,不亦凶且慘乎?推我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地。以是而脅持君父,以是而威喝朝野,魯賢之逆變,由是醞釀,達淳之邪說,由是而源委。候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自唱之跡。入告出語,變幻無常,左闔右押,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也。逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明,庶政維新之會,斷去宿處,嚴斥凶論。使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢何由而鴟張,龜·祿之餘醜孰從而蚓結乎?然則今日國勢所以至於痛哭流涕之境者,雖源於龜·祿而助成者鍾秀也,雖發於敬·觀而主張者鍾秀也。則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則分院兵助勢之策,湖南伯得差之願,無非劇逆之斷案,而乃與振采·友文等結爲血黨。五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術。二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計。而十三日至凶之說,與鍾一一而二,二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采竝施适·雲之例。逆賊友文跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉到南陽,凡爲群凶之指使,率皆挺身而樂赴。將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友加施孥戮之典,致後·延壽竝施孥籍之典。噫嘻,痛矣。亂逆之變,振古何限,而豈有如肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今。攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子亟施散配之典。噫嘻,宜學以卑微之流,賦憯慝之性,行己則巧侫而善爲狐媚,發跡於陰邪而養成虺毒,屢竊踰濫之職而睯不知分,常蓄希覬之心而急於射利。敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口。卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞠招觀之,稱煥之以君子,翊書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子亟施散配之典。噫嘻,痛矣。亂臣賊子之凶國禍家,從古何限,而豈有如鶴秀之至奸絶憯者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狠愎,自是家庭之傳襲,狐朋狗黨,看作淵藪之陰祕。蓋其世守龜·祿之悖論,背馳國是,爲賊立幟,凶圖逆節所由來者久矣。特以門戶之爀舄,資歷之華膴,始也聖念未嘗不假,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上,貪天爲㓛。已是渠罔赦之罪,而最其無將不道之眞贓斷案,卽惎構是已。惎構二字,是何等人臣極罪,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸。於是乎疑懼之心,飜成怨懟,揣摩之計,專事壞亂,必欲讎視國家,煽禍朝著,至以惎構之憯計,敢售於莫重莫嚴之地,甘自歸於斁敗人彝,滅絶天常,正所謂窮天地亘萬古所未有之劇逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩。惟我殿下乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章快伸,輿憤痛洩,而遽從惟輕,只施島棘。干係如此賊,負犯如此賊,依舊假息顯戮不加,則典憲自此隳壞,亂逆無所懲畏,思之及此,寧不懍然,而寒心哉?請楸子島荐棘罪人鶴秀亟令王府,設鞠得情,快正典刑。噫嘻,痛矣。自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意。乃有生死不得,抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕。護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎。昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日義理,尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡。剖戮跽斬,雖難用於古法,瀦家孥籍,亦自有於彝典,況其凶種餘孽,尙此假息,書所稱殄滅無遺,毋俾易種者,不施於此賊而將於何施?請追奪罪人魯敬亟施拏戮之典焉。噫嘻,痛矣。亂臣賊子從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛畜虺蝮之毒,敢於哀遑罔極之時,欲逞悖逆至憯之計。指嗾賊晟兇國之類,圖出逆度投疏之擧,其疏中句語,殆有浮於雲·海之逆節。思之膽掉,言之髮豎,渠之綢繆謀議,爛熳和應之迹,非但翰模之供節節指的,復有晟賊之招一一吐實。面目雖換,腸肚相接,與賊晟逆度,一而二,二而一也。惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑雖未得行,尙度已施之律,何可不施於此賊乎?請物故罪人陽淳亟施孥戮之典。噫嘻,痛矣。世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也。然而露名而投呈者尙度也,而暗地授意者正喜也,指使而粧出者晟賊陽淳也,而因人傳草者正喜也。正喜之情節,陽淳知之,故陽淳之招辭,正喜出焉。其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋。更加嚴覈,明正其罪,一時爲急,大僚之箚,蓋出於嚴獄體重法理之義,而遽有此減死安置之命,臣等聚首愕眙,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎,況是今獄之逆窩也罪首也,而終不克窮覈,遽爾酌處。揆諸鞫體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子無所懲戢,思之至此,寧不懍然而心寒哉?請大靜縣圍籬安置罪人正喜,亟令王府,更爲設鞫,快正典。噫嘻,痛矣。紀淵之罪,可勝誅哉?性本凶譎,行又奰匿,外面則不離騙儈之惡習,指意則罔非禍心之包藏,兜攬華膴,席乃兄而愈益驕濫,縱恣胸臆。鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事言之,接翰模而寬譬,其所寬譬者何譬,與晟賊,而授計,其所授計者何計?情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,乃與兄一而二,二而一也。憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩。而況伏聞日昨賓筵慈聖隱痛之敎,仰認積久,大僚聲討之奏,又極嚴峻,承聆諸臣,無不掩抑,退益憤惋,以若亘萬古所未有之逆憝,豈可使一刻容貸於覆載間乎?請古今島安置罪人紀淵,亟令王府,設鞫得情,快正典刑。噫嘻,痛矣。亂臣賊子從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也。晉鏞家夜會,鍾協處參席,互相酬酢,俱極凶憯,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止。請謀反大逆不道知情不告罪人醇壽,亟施孥戮之典。噫嘻,痛矣。島配三罪人之罪,可勝誅哉?李鍾協,妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案。徐永淳,延接悖孫,率蓄妖壻,綢繆情節,掩諱不得,孟鶴述,島配薄勘,失刑甚大。雖以遠配諸罪人言之,李準假托山訟之說,李晉錫夤緣英熙,尹永植作伴鶴述,洪稷周鄭基元遠配之典,終涉寬假。請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。噫嘻,痛矣。世變層生,亂逆何限,而豈有如今番捕廳諸賊之至憯絶悖者乎?噫,彼兩女,俱以至微至賤之妖物,白做如狂如譫之凶說,乃敢譸張,無難傳播,甘犯萬戮猶輕,千剮無惜之罪。至如賊澤,本以蟣蝨之賤,素蓄梟獍之腸,以不忍聞不忍道之凶誣悖說,稱以上變,又從而傅會增衍,發之於口,筆之於書,作此窮天地亘萬古所無之逆變者,思之膽掉,言之髮豎。如許窮凶極惡之妖女逆豎,孰不欲手磔而口臠也哉?設鞫正法,王法卽然,而大僚求對,直請處分者,以其辭語極凶,無以如法問招也。第念,凶如此賊,妖如此賊,未加肆市之典,而誅止其身,戮不及孥,則其可曰國有三尺乎?聖批若曰,固當以大逆議律,則此賊之爲大逆,旣已洞燭之矣。又若曰,律後加律,實關格例,臣等竊以謂,振古所無之凶賊,何可膠守於格例,使王章未伸,而輿憤莫洩乎?請梟首罪人澤,捕廳勘斷罪人金·河兩女,竝亟施大逆之律。答兩司曰,不允。
掌令白宗杰,持平金觀爕啓曰,噫嘻,痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,只令秋曹盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置已不論,其可曰闡義理而嚴懲討乎?請古今島爲奴罪人韓鼎鎭,亟令王府卽爲拿來,嚴鞫得情,快正典刑。噫嘻,痛矣。義理堙塞,世變層生,至於今番睦台錫事而極矣。惟我毅宗烈皇帝以三·五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪。擦換他封,眞贓已露,忍杖不服,情節至憯,秋査捕拱,斷案已成,王府當律關石自在,而以聖上好生之德,追肅廟已施之例,不待輸款遽下酌處之命。揆以科體,終涉失刑,參諸王章,何由懲後?其弟述鏞同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激。請旌義縣爲奴罪人閔達鏞更令王府,拿鞠得情,快正邦憲,閔述鏞亦令該曹捉致嚴問,照律勘斷。答府曰,不允。
新除授大司憲閔致成時在京畿驪州地,請斯速乘馹上來事,下諭。下諭事,答曰,依啓。
司諫趙完植啓曰,梟首罪人性世與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻,痛矣。人心滔溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻,痛矣。義理晦塞,變怪層生,至於睦台錫事而極矣。我朝之於皇朝,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥。而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘。此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。答院曰,不允。
尹致秀,以兵曹言啓曰,卽接東所衛將盧慶燁牒報,則崇德門東邊內宮墻二間許因雨頹圮云。令紫門監以杻把子及長木堅實圍排,把守軍則以建陽門入直軍十名除出,限修築間嚴加守直之意,敢啓。傳曰,知道。
又以都摠府言啓曰,崇德門東邊墻垣三間許因雨頹圮之意,敢啓。傳曰,知道。
又以都摠府言啓曰,副摠管權大肯以同知義禁府事,本府坐起,晝仕出去之意,敢啓。傳曰,知道。
又以訓鍊都監言啓曰,因兵曹草記,崇德門東邊內宮墻二間許頹圮處,建陽門入直軍十名除出,將校一人率領,限修築間嚴加守直之意,敢啓。傳曰,知道。
兵曹口傳政事,護軍洪耆爕。
義禁府啓目粘連,向前車得浩亦,身爲差備官,不卽待令於試場,雖謂之由病,揆以擧行,未免稽忽,以此照律,何如?判付啓依允。
上在昌德宮。停常參·經筵。
金公鉉啓曰,明日拜表,再明日殿座相値,視事頉稟之意,敢啓。傳曰,知道。
又啓曰,明日召對,取稟。傳曰,停。
尹致秀啓曰,合辭方張之時,兩司無詣臺之員,事甚未安。除在外,試所進去外,呈告人員,竝卽牌招,何如?傳曰,允。
金公鉉啓曰,檢閱洪祐命由限已過,卽爲牌招入直,何如?傳曰,允。
傳于尹致秀曰,傳香承旨馳詣宣武祠,奉審摘奸以來。
傳于金公鉉曰,輪對官明日待令。
以慶尙監司李啓朝狀啓居昌府民家失火事,傳于金公鉉曰,聞甚矜惻,元恤典外,別加顧助,結構奠接之方,廟堂措辭,分付。
以慶尙監司李啓朝狀啓知禮縣民家失火事,傳于金公鉉曰,聞甚矜惻,元恤典外,別加顧助,結構奠接之方,廟堂措辭,分付。
以慶尙監司李啓朝狀啓寧海等邑民家失火事,傳于金公鉉曰,聞甚矜惻,元恤典外,別加顧助,燒死人如有生前身還布,蕩減,結構奠接之方,廟堂措辭,分付。
金公鉉啓〈曰〉,卽者檢閱李承益謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
尹致秀啓曰,大司憲閔致成,持平具相殷在外,執義兪鎭五,掌令白宗杰,持平金觀爕牌不進,掌令金在瓘試所進,監察茶時之意,敢啓。傳曰,知道。
以大司諫宋持養,司諫趙完植,正言兪致崇·尹行謨,執義兪鎭五,掌令白宗杰,持平金觀爕牌不進罷職傳旨,傳于尹致秀曰,只推。
尹致秀啓曰,明日拜表,兩司當爲進參,除在外,試所進去外,未肅拜·呈告人員,竝待開門牌招,何如?傳曰,允。
以檢閱洪祐命牌不進罷職傳旨,傳于金公鉉曰,只推。
金公鉉啓曰,左右史不可不備,檢閱洪祐命,旣有只推之命,更爲牌招入直,何如?傳曰,允。
金公鉉,以山陵都監摠護使意啓曰,本都監監造官宋達洙以其親病,自鄕不得上來云。今爲改差,其代以前參奉鄭喆容差下,仍令該曹口傳付軍職,使之冠帶常仕,何如,傳曰,允。
兵曹口傳政事,副司勇鄭喆容。
金公鉉,以山陵都監摠護使意啓曰,陵所及浮石所諸處時急往來之際,附近驛騎馬二匹依前例入把事,分付該道道臣,何如?傳曰,允。
又以山陵都監摠護使意啓曰,出陵所前各所役處,多有先期看檢之事,郞廳·監造官中不可不次次進去,依前例除下直出送之意,敢啓。傳曰,知道。
又以山陵都監摠護使意啓曰,山陵始役之後,堂上·郞廳·監造官·分差官及相地官·救療官·奏時官·別看役·計士·牌將糧饌等節,依前例令宣惠廳·戶曹磨鍊題給事,分付,何如?傳曰,允。
又以山陵都監摠護使意啓曰,陵所丁字閣以下營建材木,勢將輸運,車子優數定送事,分付漢城府及三軍門。卜馬出用亦有各年已例,訓鍊都監二十匹,禁衛營十五匹,御營廳十五匹,給糧料待令,而都監出去時,亦爲駄運雜物,何如?傳曰,允。
又以山陵都監摠護使意啓曰,山陵始役之後,凡有時急往復定奪之事,不可一刻遲延,別設擺撥於陵所,乃是前例,令兵曹依例擧行,何如?傳曰,允。
又以山陵都監摠護使意啓曰,丁字閣以下所用瓦子方甎及龍鷲頭雜像,依已例竝令戶曹分付該署,預先措備,使之進排,何如?傳曰,允。
又以山陵都監摠護使意啓,山陵火巢,宜卽定界矣。禮曹堂上·漢城府堂上及都監提調與京畿監司,眼同地方官,看審定界,而自舊陵至新陵引路,不可不預爲審定,一體擧行之意,敢啓。傳曰,知道。
又以長生殿都提調·提調意啓曰,本殿郞廳三員,依前例稱以都廳,監役官一員,稱以郞廳之意,敢啓。傳曰,知道。
尹致秀,以兵曹言啓曰,宣傳官李容象,五衛將朴南會·趙恂·池若淵·朴昌健俱以病難供職,呈狀乞遞。五衛將韓光善·李堯溟·金在振,忠壯衛將李殷常除授在外,上來無期云,竝改差,何如?傳曰,允。
又以都摠府言啓曰,副摠管權大肯以同知義禁府事,本府坐起,晝仕出去之意,敢啓。傳曰,知道。
義禁府照目粘連,武二所差備官車得浩矣本府議啓內,身爲差備官,不卽待令於試場,雖諉之由病,揆以擧行,未免稽忽。以此照律罪,笞五十收贖,解見任別敍,私罪,奉敎依允爲旀,功減一等爲良如敎。
上在昌德宮。停常參·經筵。
尹致秀啓曰,大司憲閔致成,持平具相殷在外,執義兪鎭五,掌令白宗杰,持平金觀爕牌不進,掌令金在瓘試所進,監察茶時之意,敢啓。傳曰,知道。
又啓曰,今日拜表,憲府則監察代行矣。雖無諫院,依例行禮之意,敢啓。傳曰,知道。
傳于金公鉉曰,三使臣留待。
傳于金公鉉曰,三使臣入侍。
金公鉉啓曰,輪對官來待矣。傳曰,入侍。
玄弼濟赴試,代以徐相鼎爲南行假注書,奇文鉉赴試,代以李勉翼爲南行假注書,姜載璜赴試,代以李容準爲南行事變假注書,李容準有頉,代以洪衡謨爲南行事變假注書。
以檢閱洪祐命再牌不進罷職傳旨,傳于金公鉉曰,只推。
以檢閱李承益牌不進罷職傳旨,傳于金公鉉曰,只推。
金公鉉啓曰,左右史不可不備,檢閱李承益·洪祐命旣有只推之命,與檢閱李承圭,竝卽牌招,推移入直,何如?傳曰,允。
以檢閱李承圭·李承益·洪祐命牌不進罷職傳旨,傳于金公鉉曰,只推。
長生殿綏陵遷奉時預備內梓宮望,張字梓宮,外長七尺一寸七分,內長六尺五寸七分,外廣二尺三寸二分,內廣一尺七寸二分,外高二尺三寸四分,內高一尺七寸四分。騰字梓宮,外長七尺,內長六尺四寸,外廣二尺二寸,內廣一尺六寸,外高二尺二寸,內高一尺六寸。露字梓宮,外長六尺九寸八分,內長六尺三寸八分,外廣二尺二寸八分,內廣一尺六寸八分,外高二尺三寸一分,內高一尺六寸八分。
以綏陵遷奉時預備內梓宮望單子,傳于金公鉉曰,首望擧行。
傳于尹致秀曰,明日出宮門路,以協陽門爲之。
金公鉉啓曰,試官之出榜詣闕,例也,而文科會試監試官金在瓘·成容默謂有身病,自外徑歸,事甚未安。竝推考,何如?傳曰,允。
尹致秀,以都摠府言啓曰,今此殿座時,侍衛·寶劍當爲備員,而都摠管興寅君最應在外,副摠管南獻敎呈辭受由,權大肯·朴蓍會俱有實病,尹致定有實故,無以備員。令政院稟旨變通,仍令該曹以在京無故人口傳差出,待下批牌招,以爲備員進參之地,何如?傳曰,竝許遞,政官牌招開政差出。
有政。吏批,判書金興根進,參判未差,參議趙在慶受由在外,左副承旨金公鉉進。以金英淳爲吏曹參判,以徐堂輔爲注書,以金周默爲戶曹參判,以金箕晩爲禮曹參判,以徐憙淳爲知經筵,以李同淳爲同經筵,以李裕元爲司成,宋鍾聞爲軍資奉事,以李基碩爲厚州府使,以安正淳爲慶安察訪,以崔宗震爲平邱察訪,以李秉欽爲麒麟察訪,以趙禮根爲金泉察訪。校書提調單趙秉鉉,學錄單姜載璜,宣傳官李能權今加嘉善加資事承傳,故學生徐命埰贈童蒙敎官,孝行卓異,贈職事承傳。
兵批,行判書趙秉鉉進,參判徐念淳入直,參議洪祐喆病,參知韓文爀病,右承旨尹致秀進。以成遂默爲都摠管,以姜時永·具信喜·南錫圭·李能權爲副摠管,以李熙遠爲宣傳官,以尹明爀·李潤采·朴庚興·李義謙·金魯鳳爲五衛將,以尹定鉉爲曹司衛將,以朴駿祥·尹師吉爲景福將,以金性淵爲慶熙將,以韓鎭華爲訓鍊僉正,以林翼相爲都摠都事,以金正求·朴宗鉉·黃翼勳爲武兼,以吳一善爲黃海兵使,以李顯佑爲城津僉使,以趙廷奎爲彌助項僉使,以卓文鎭爲南村別將,以朴道成爲楊花別將,以金昌培爲鷺梁別將。濟州監牧官金鎭礎,同知李堯溟,僉知朴南會·金在振·金性穆,護軍朴潤榮,副護軍金大根·沈能驥·張斗顯·李容象,副司果朴永輔·沈敦永·趙遠永·金錫模以上竝單付。
吏批,再政。以成遂默爲同敦寧,以趙英夏爲戶曹佐郞,注書單金有淵。
兵批,再政。以金宅基爲副摠管,以朴光鎭爲訓鍊判官,同知單李殷常,僉知三單,朴珽煥·尹光茂·柳東奎。
以大司諫宋持養,司諫趙完植,正言兪致崇·尹行謨,執義兪鎭五,掌令白宗杰,持平金觀爕牌不進罷職傳旨,傳于尹致秀曰,只推。
丙午重試武科殿試時規矩,片箭三矢一百二十步一巡一中,柳葉箭五矢一百二十步一巡二中,講書粗以上,三技取二技,改落點。
尹致秀,以都摠府言啓曰,今日入直內三廳武兼禁軍及軍兵等,當爲中日習射技放,而拜表相値,不得設行之意,敢啓。傳曰,知道。
又以義禁府言啓曰,統制使白殷鎭狀啓內,彌助項僉使李文相爲先罷黜,其罪狀令攸司稟處事,啓下矣。李文相時在任所,依例發遣府書吏,交代後拿來,何如?傳曰,待待命拿囚。
領府事趙寅永箚曰,伏以,臣適當遷奉之時,猥膺摠護之任,夙宵憧憧,不敢遑寧,凡係儀節,悉仰稟裁,而向者封標後登筵,有未及仰陳者,事宜求對面奏,偶然薪憂,不能自力,玆庸箚告,惟聖明察之。臣謹稽辛亥·辛巳遷陵時已例,則哀冊文皆因舊本,只以後記文字,入刻於空牒矣。今當一遵擧行,而第伏念,前此兩次則位號奉稱之地,文字措辭之際,固無異同於前後,故可用追記而已。在今事體,與前有異,追尊之後,不宜仍舊,揆以典禮,似當改製進用,而旣係創例,未敢質言。伏願將臣箚辭,下詢于時·原任大臣,以爲裁處焉。取進止。
丙午三月十二日午時,上御重熙堂。三使臣入侍,輪對官同爲入侍時,左副承旨金公鉉,假注書奇文鉉,記注官洪履信,記事官金炳雲,正使朴永元,副使趙亨復,書狀官沈熙淳以次進伏。輪對官內贍寺主簿任五常,廣興倉主簿申命濩,承文院判校白文鳳,掌苑署別提李寅升進伏楹外訖。上曰,史官分左右。上曰,三使臣進前奏職姓名。永元等進前各奏姓名訖。上曰,遠路無事往還,可也。仍命頒賜扇子·臘藥等種。公鉉受傳于永元等,永元等跪受訖。上命先退。公鉉進前奏曰,輪對官已爲來待矣。使之進前乎?上可之。公鉉又奏曰,輪對官中長興庫主簿申命衍試所應辦官進去,未得來待矣。上曰,唯。五常進前。上曰,職姓名奏之。五常曰,內贍寺主簿臣任五常矣。上曰,職掌奏之。五常曰,油淸也。上曰,所懷奏之。五常曰,所懷無之矣。上曰,遺在奏之。五常曰,時在眞油五十四石一斗零,淸蜜二十四石九斗零,川椒二百十五斤零矣。上曰,履歷奏之。五常曰,辛丑六月拜恭陵參奉,癸卯六月移拜司饔院奉事,癸卯九月以北部都事換,待罪本職矣。上命退去。命濩進前。上曰,職姓名奏之。命濩曰,廣興倉主簿臣申命濩。上曰,職掌奏之。命濩曰,米太也。上曰,所懷奏之。命濩曰,所懷無矣。上曰,遺在奏之。命濩曰,時在米六千十一石,太一千五百五十二石零矣。上曰,履歷奏之。命濩曰,癸卯六月爲繕工監假監役,同年閏七月移拜廣興倉奉事,甲辰六月陞直長,乙巳十二月待罪本職矣。上命退去。文鳳進前。上曰,職姓名奏之。文鳳曰,承文院判校臣白文鳳。上曰,職掌奏之。文鳳曰,事大交隣致詞箋文矣。上曰,所懷奏之。文鳳曰,所懷無矣。上曰,履歷奏之。文鳳曰,己丑秋到記文科,辛卯正月拜成均館學諭,同年六月爲昌樂道察訪,乙未三月爲成均館學正,同年十二月陞典籍,丙申六月爲成均館直講,丁酉十二月移拜禮曹正郞,己亥三月除拜司憲府掌令,癸卯十一月待罪本職矣。上命退去。寅升進前。上曰,職姓名奏之。寅升曰,掌苑署別提臣李寅升矣。上曰,職掌奏之。寅升曰,職掌苑也。上曰,所懷奏之。寅升曰,所懷無矣。上曰,遺在奏之。寅升曰,東山色,只管生栗,而時在四百七十三石九斗五升八合五夕矣。上曰,履歷奏之。寅升曰,乙亥拜健元陵參奉,丁丑五月移拜義盈庫奉事,同年八月移拜軍資監奉事,戊寅爲軍資監直長,庚辰陞主簿,庚寅移拜漢城府主簿,同年除拜社稷署令,同年七月爲慶尙道高靈縣監,甲午移拜全羅道金堤郡守,戊戌爲京畿道仁川府使,甲辰待罪本職矣。上命退去。公鉉奏曰,廣興倉主簿申命濩奏對之際,做錯非細,事甚未安。推考,何如?上曰,依爲之。出榻敎上命史官就座,仍命退。諸臣以次退出。
上在昌德宮。停常參·經筵。
夜自初更至五更,月暈。
還內後,藥房·內閣·政院·玉堂口傳問安。答曰,知道。
南秉哲啓曰,明日常參·經筵,取稟。傳曰,停。
李景在啓曰,今日殿座,承旨當爲備員,而行左承旨金洙根不爲仕進,卽爲牌招,何如?傳曰,允。
又啓曰,明日傳香禮房承旨當爲齋宿,行左承旨金洙根,更爲牌招,何如?傳曰,許遞,前望單子入之。承旨前望單子入之,李明迪落點。
傳于尹致秀曰,前兵使李能權別軍職差下。
傳于南秉哲曰,還宮門路,以萬八門爲之。
南秉哲啓曰,今此順付詔書入京日,頒敎文當爲製進,而藝文館提學朴永元奉命在外,弘文提學趙斗淳,待明朝牌招,使之製進,何如?傳曰,允。
又啓曰,吏曹判書金興根,參判金英淳牌不進推考傳旨,今方捧入,而開政命下之後,如是違牌,事甚未安。參議在外,判書·參判,竝更牌招,何如?傳曰,允。
兵曹口傳政事,護軍金洙根。
南秉哲,以禮曹言啓曰,今三月二十一日卯時文武官重試及對擧庭試文武科放榜時,親臨與權停例,何以爲之,而處所以何處擧行乎?敢稟。傳曰,仁政殿親臨磨鍊。
又以禮曹言啓曰,臣鶴年與山陵都監堂上臣朴岐壽,漢城府左尹臣李敦榮,京畿監司臣金輔根,今三月十二日辭朝,進詣新定陵所。地方官楊州牧使臣曺錫雨眼同,火巢定界處,一一看審,則自封標處,北至主峰龍馬山下後洞,東至屯陪川,南至華陽亭,西至井洞。東北爲一千八百步,西南爲一千二百八十步,周廻合爲二千四百八十步,故四面立標,仍爲定界之意,敢啓。傳曰,知道。
尹致秀,以御營廳言啓曰,本廳中軍許棨呈辭在外,久曠可悶,今姑改差,何如?傳曰,允。
兵曹,以李能權爲御營中軍。
尹致秀,以訓鍊都監言啓曰,今此式年文武科殿試時,本局將校·軍兵及武藝別監中直赴殿試應試應頉人,別單書入之意,敢啓。傳曰,知道。
又以禁衛營言啓曰,今此丙午式年武科殿試時,本營將校·軍兵中直赴應試人,別單書入之意,敢啓。傳曰,知道。
又以御營廳言啓曰,今此式年武科春塘臺親臨殿試時,本廳軍兵直赴應試人,別單書入之意,敢啓。傳曰,知道。
又以摠戎廳言啓曰,今此丙午式年武科親臨殿試時,本廳敎鍊官應試人,別單書入之意,敢啓。傳曰,知道。
領議政權敦仁疏曰,伏以,臣抱已癃之疾,據至重之任,求退未退,今且五年,是豈臣强所可强,蹲冒至此乎?臣於前冬,承命於蹔遞之餘,病不加愈也,身不加健也。聖明之傾注委毗,愈復懇摯,前席諄諄,如父詔子,夫人臣之受知於明主,蓋千載一人耳。殿下不以臣不肖,知愛之篤,寄托之隆,恩冞重也,德冞厚也。臣疾病在身,而一息未泯,亦豈無感激鞠瘁之願哉?賴天之幸,病不添深,則儘力奔趍,少答洪私,卽臣之自矢于內,仰質於前者,區區此心,亦庶聖鑑之照燭矣。第臣之病,乃至痼不可治之疾也,隨其勞逸之相殊,不無劇歇之有間,蓋病老則根委日長,人衰則氣血日落,其勢之不可敵,而能小須臾挨延支活,不過調治之力爾。一自前冬以來,撐拄軀殼,顚倒驅策,晨夜觸冒之際,班綴行走之間,安得無懍然垂絶之時,而特姑未敢言私耳。現今木旺之候,燥火益熾,種種形證之如期肆劇,猶未暇恤,最是目下別症,有甚危厲者,半體以下,柔軟無力,痛癢不知,運用極艱,房闥跬步,亦須人扶。蓋臣病源,專祟濕痰,千奇百怪,窩穴於是,而竟復挾動風邪,達于肢節,則此乃醫家所謂不遂也。顧臣衰殘之氣,浸淹之疾,自知不逮於年前,而乖惡之兆,如喪半體,雖欲不爲棄廢,得乎?藉使臣因仍職事,苟且而處之,乃病癈虛縻而已。事務之滯,何以得理,登對之闕,何以自安?自已百事都不理會,何以責朝廷庶官乎?國事之狼狽,莫甚於此,此臣之不待縷煩,而自分其去就也。臣受殿下特達之遇,付畀之勤,竟未能畢竭魯鈍,以效塵露,雖天所廢,非力可容,而仰孤至恩,俯負初心,自不覺中夜撫枕,涕淚被面也。若蒙天地之仁,日月之明,念國體之不當苟艱,察臣病之今至無奈,俾臣得以投置閒散,任便將息,幸而獲延殘縷,則是亦我,殿下終始曲成之澤也。且臣兼帶藥院之任,所重何如,而起居闕參,今已有月,亦豈國體之所宜,私分之敢安乎?抖擻病思,披瀝裏實。伏乞聖慈,亟遞臣議政·藥院之銜,以幸國事,俾保微喘焉,臣無任云云。答曰,省疏具悉卿懇。不意巽牘,此何事也?予所委毗,專爲國事,向來面諭,卿必諒之,而今有此千萬不當之擧,惘然失圖,不知爲喩。愼節誠爲奉念,而連加調攝,則自當差復,豈可以一時微症,爲此釋負之計乎?卿雖日封十疏,斷無聽許之理,望卿安心視事,弘濟時艱,毋負予至意。仍傳于金公鉉曰,此批答遣史官,傳諭于領議政。
江華留守韓鎭庭疏曰,伏以,宸孝克推,誕擧遷奉之儀,吉地載卜,基我無疆之慶,臣民祈幸,曷有其極?仍伏念,臣之本生父母墳山,在於忠州·原州等地,而臣久縻居留之任,經年曠省,每値霜露之節,益切追慕之感。況又塋域隤圮,方事修補,迨此營務之少閒,一番展掃,卽臣情理之不可已者也,玆敢短章仰籲。伏乞聖慈,俯垂鑑諒,特許旬暇,俾便往省,以伸私情焉,臣無任云云。答曰,省疏具悉。所請依施。
今三月十三日辰時,上詣春塘臺。文武官重試試取入侍時,行都承旨李景在,右承旨尹致秀,左副承旨金公鉉,右副承旨徐憲淳,同副承旨南秉哲,南行假注書徐相弼·李勉翼,記事官洪祐命·金炳雲,檢校直閣鄭最朝·尹定鉉,檢校待敎趙鳳夏,待敎洪淳穆以次侍立。時至,通禮跪啓外辦。上具翼善冠·衮龍袍,乘輿出宣化門,由協陽門·建陽門·靑陽門,詣春塘臺。通禮跪啓請降輿,上降輿陞座。致秀曰,試官當爲行禮,而多有從陞之人,應試人中亦有從陞之人,使之一體行禮,何如?上曰,唯。讀券官吏曹判書金興根,淸寧君金東健,同知敦寧府事成遂默,副護軍徐戴淳,大司成金英根,行副護軍李宗秉·宋應龍,考官行兵曹判書趙秉鉉,知訓鍊院事任聖皐,行護軍柳相弼,參考官兵曹參議洪祐喆,行副護軍任百秀·金翰喆·吳顯文行四拜禮訖,以次就位。上命書題。興根·東健書表題擬周群臣賀天作高山,宗秉·應龍奉題以懸。景在奏曰,左承旨金洙根以其實病,擔羿來到朝房,故敢此仰達矣。上曰,實病果如是乎?景在曰,然矣。致秀曰,試紙安寶之際,有所越寶,事甚未安,當該尙瑞院官員及承文院官員竝推考,原試券,使之安寶,何如?上曰,依爲之。出榻敎致秀曰,新除授注書徐堂輔·金有淵,竝卽牌招察任,何如?上曰,依爲之。出榻敎上曰,科次爲之。命書傳敎曰,今番重試取三人。出傳敎興根曰,試券竝書三下,分爲一二,以爲甲乙丙三科,何如?上可之。應龍讀奏試券,致秀坼封讀三券封內訖。興根曰,預差一張書外字乎?上曰,唯。致秀曰,文武重試新恩,當爲下批矣,政官牌招開政,何如?上曰,依爲之。出榻敎上曰,左右列禁喧郞廳趙龜植·金正奎拿入。宣傳官白樂貞承命擧行。上曰,前後申飭何如,而雜亂之弊,一向如前,何也?龜植等曰,職在禁喧,不善擧行,致煩嚴問,惶恐遲晩。上命依法決棍五度後。上曰,今番略示警責,日後則毋敢如是擧行也。仍命拿出。通禮跪啓請禮畢,上降座陞輿,由靑陽門入保定門還內,命出標信解嚴。諸臣以次退出。
上在昌德宮。停常參·經筵。
南秉哲啓曰,明日殿座相値,視事頉稟之意,敢啓。傳曰,知道。
李明迪啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金公鉉啓曰,戶曹參判金周默除拜後過三日不爲出肅,依定式推考警責,仍卽牌招察任,何如?傳曰,允。
傳于南秉哲曰,傳香承旨馳詣宗廟·徽定殿·景慕宮,奉審摘奸以來。
傳于南秉哲曰,明日三日製,通方外爲之,試紙用大好紙,春塘臺親臨磨鍊。
金公鉉啓曰,吏曹判書金興根,參判金英淳牌不進推考傳旨,今方捧入,而開政命下之後,如是違牌,事甚未安。竝更牌招,何如?傳曰,允。
金公鉉,以吏批言啓曰,文科重試甲科一人林基洙,依法典當爲加資下批,而方在罷職中,丙科一人李繪九重試前資窮,準職亦當加資下批,而方在奪告身中,何以爲之?敢稟。傳曰,竝蕩滌敍用。
有政。吏批,判書金興根牌招不進,參判金英淳進,參議趙在慶受由在外,右承旨金公鉉進。啓曰,判書金興根牌招不進,參議趙在慶受由在外,小臣獨政未安,何以爲之?敢稟。傳曰,仍爲之。以金夏鎭爲禮曹正郞,金在獻爲禁府都事,前司諫林基洙文科重試甲科一人,前正郞李繪九已上今加通政,重試前資窮,準職依法典陞堂上,典設別提單朴英湜武科重試甲科第一人。
兵批,行判書趙秉鉉病,參判徐念淳病,參議洪祐喆病,參知韓文爀入直進,左承旨尹致秀進。同知金性淵,僉知尹明爀·宋維新·李潤采,副護軍林基洙·李繪九·李完敏,副司果金世鎬,以上竝單付。
尹致秀,以都摠府言啓曰,闕內軍兵入直,何等重大,而去夜弘化門入直軍一名,無難闕番,執頉於本府郞廳摘奸時,事未前有,萬萬駭然。常時不能檢飭之領軍哨官,不可無警,令該府拿問處之,何如?傳曰,允。
尹致秀啓曰,卽見都摠府草記,則去夜弘化門入直軍一名,無難闕番,執頉於摘奸云。闕門入直,何等嚴重,而以致闕點之擧,事未前有,萬萬駭然。當該入直摠府堂上,不可無警,從重推考,領軍哨官摠府郞廳,竝所當重勘,而本院請推之外,無他可施之罰,何以爲之?敢稟。傳曰,允。竝拿處。
尹致秀,以兵曹言啓曰,闕內軍兵入直法意,何等嚴重,而去夜弘化門入直軍一名,無難闕番,現頉於都摠府郞廳摘奸之時,事未前有,萬萬駭然。常時不能檢飭之領軍哨官,令該府拿問處之,何如?傳曰,允。
又以訓鍊都監言啓曰,卽者內入直軍所報內,弘化門入直軍中裵碩圭,昨日夕食代出去後,仍爲不來,以至闕番云。莫重宿衛軍兵,無端闕到,聞極驚駭。碩圭査實嚴處,當該哨官吳致尹,身爲將領,已失察飭,未卽報營,揆以紀律,尤難容恕,嚴棍汰去。臣亦有常時不能檢飭之失,惶恐待罪之意,敢啓。傳曰,知道。
傳于尹致秀曰,明日出宮門路,以協陽門爲之。
李明迪啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀爕牌不進,監察茶時之意,敢啓。傳曰,知道。
以大司諫宋持養,司諫趙完植,獻納成容默,正言兪致崇·尹行謨,執義兪鎭五,掌令金在瓘·白宗杰,持平金觀爕牌不進罷職傳旨,傳于李明迪曰,只推。
李明迪啓曰,明日殿試,兩司侍臣當爲進參,除在外外,呈告人員,竝待開門牌招,何如?傳曰,允。
傳于尹致秀曰,當該承旨推考。
南秉哲,以內醫院都提調·提調意啓曰,楊州監牧官吳昌烈旣遞外任,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果單吳昌烈。
南秉哲,以禮曹言啓曰,馬祖壇移設基址,令禮曹·京兆堂上及本司提調,眼同擇定事,啓下矣。臣鶴年今番新陵火巢定界後,仍與司僕寺提調臣朴岐壽,漢城府左尹臣李敦榮眼同,馬祖壇移設基址,詳細看審,則箭串橋北邊沙斤山有一壇基,俗稱馬祖舊壇,基址宛然,以此望定,移設吉日時,令日官李秉洪推擇,則今三月二十一日卯時爲吉云。以此日時擧行,而本壇先告事由祭,同日曉頭設行,祝文令藝文館撰出,修築等節,亦令各該司擧行事,竝以分付,何如?傳曰,允。
又以禮曹言啓曰,卽接社稷署所報,則明日三日製試取時,本署官員,俱爲觀光云矣。依定式本曹佐郞崔致權,假官差送,以爲替直後赴試之地,何如?傳曰,允。
又以禮曹言啓曰,卽接宗廟署所報則明日三日製試取時本署官員,俱爲觀光云矣。依定式本曹佐郞吳相昱,假官差送,以爲替直後赴試之地,何如?傳曰,允。
又以禮曹言啓曰,卽接永禧殿官員所報,則明日三日製試取時,本殿兩官,俱爲觀光云矣。假官一員,依定式令吏曹以成均館官員口傳啓下,以爲替直後赴試之地,何如?傳曰,允。
尹致秀,以兵曹言啓曰,直赴殿試奉承傳宣傳官張厚植等一百八人,隨其錄名,依例許赴於明日殿試之意,敢啓。傳曰,知道。
又以兵曹言啓曰,今四月十五日丙午式年武科春塘臺親臨殿試時,直赴殿試人應試應頉區別,別單書入之意,敢啓。傳曰,知道。
又以兵曹言啓曰,直赴殿試人之唱第前作故者,付之榜末,成給紅牌,曾有其例矣。羽林衛李肯植·李枝賢,武藝別監韓弘龜,別騎隊朴德良,哨軍孔大福·李得仁,大旗手李奉郁,標下軍崔允湋等八人作故,今番殿試時,依例付之榜末,成給紅牌,何如?傳曰,允。
又以兵曹言啓曰,在前重試參榜中名載罪籍者,有稟旨蕩滌之例矣。今此武科重試出身白樂賢·鄭匡一,方在奪告身中,前縣監許采·趙存德,方在下等中,何以爲之乎?敢稟。傳曰,竝蕩滌。
又以兵曹言啓曰,謹依下敎,承政院上直書吏金鎭英·李有錫·洪成澤·徐致祥·李鳳顯·金守一等,各嚴棍十度之意,敢啓。傳曰,知道。
又以兵曹言啓曰,宣傳官張厚植·李尙濂,俱以病難供職,呈狀乞遞,竝改差,何如?傳曰,允。
又以禁衛營言啓曰,本營把摠趙秉七,身病猝重,勢難察任,改差,何如?傳曰,允。
李明迪,以義禁府言啓曰,明日文武科殿試及三日製通方外爲之時,本府都事皆爲赴擧,只有武都事一員當直入直,而本府入直,公事回公都事及靑陽門·月覲門·明光門·丹楓亭·通化門禁亂都事,無以推移,假都事七員,令該曹口傳差出,以爲分排擧行之地,何如?傳曰,允。
義禁府啓目,陽智縣監申應模原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,旌義前縣監任秀龍原情云云。問目內辭緣,泛稱遲晩,刑推得情,何如?判府啓,除刑推議處爲良如敎。又啓目,河東前府使鄭煥一原情云云。問目內辭緣,泛稱遲晩,所當請刑是白乎矣。曾經宣傳官,勿爲請刑,載在大典通編,議處,何如?判付啓依允。
領敦寧洪在龍箚曰,伏以,臣於訓局重任,自知萬萬不稱,受命已閱五朔,僨誤之諐,固非一事,而至於今番弘化門入直軍闕直之事,而臣尤無所逃罪矣。夫禁門守直,何等嚴重,而軍伍之闕,迺在於臣營所管之地,始旣鈐束之無素,終又察飭之未周,致使莫重守直,有此無緣現頉,揆以紀律,臣罪爲大,滿心惶蹙,無地自措,玆敢短箚首實。伏乞亟解臣戎務,仍治臣當律焉。取進止。答曰,省箚具悉卿懇。此非卿可引之事,安心勿辭。仍傳于尹致秀曰,此批答遣史官傳諭。
上在昌德宮。停常參·經筵。
午時未時,日暈。
還內後,藥房·內閣·政院·玉堂口傳問安。答曰,知道。
藥房提調趙鶴年,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一向,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
南秉哲啓曰,明日常參·經筵,取稟。傳曰,停。
李明迪啓曰,大司憲閔致成,持平具相殷在外,執義兪鎭五,掌令金在瓘·白宗杰,持平金觀燮牌不進,監察茶時之意,敢啓。傳曰,知道。
尹致秀啓曰,備邊司郞廳來言,今日賓廳日次,而親臨殿試相値,不得來會云矣。敢啓。傳曰,知道。
又啓曰,西北別付料兵房來言,西北別付料親臨試射,每年春季朔初一日取稟事,曾有定式矣。今春季朔親臨試射,何日爲之乎?敢稟。傳曰,十七日,春塘臺爲之。
以黃海監司金鼎集狀啓,薦新生石首魚,節序差早,限內不得封進,惶恐待罪事,傳于南秉哲曰,勿待罪事,回諭。
以忠淸監司趙雲澈狀啓,淸州牧民家失火事,傳于尹致秀曰,聞甚矜惻。元恤典外,別加顧助,結構奠接之方,廟堂措辭,分付。
以忠淸監司趙雲澈狀啓,禮山縣民家失火事,傳于尹致秀曰,聞甚矜惻。元恤典外,別加顧助,結構奠接之方,廟堂措辭,分付。
以執義兪鎭五,掌令金在瓘·白宗杰,持平金觀燮,司諫趙完植,獻納成容默,正言兪致崇·尹行謨牌不進罷職傳旨,傳于李明迪曰,只推。
傳于尹致秀曰,還宮門路,以萬八門爲之。
南秉哲,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以遷陵都監摠護使意啓曰,取考各年謄錄,則輪臺板及小方牀所入,以長生殿所在黃腸板退板二立取用矣。今亦依前例取用,何如?傳曰,允。
又以遷陵都監摠護使意啓曰,今此遷陵發引時,紙牓輦·腰轝·空輦·平橋子各一坐,以外司僕寺所在奉出,初度習儀爲始用之,而如或有汚傷處,則不可不預爲修補,取來看審之意,敢啓。傳曰,知道。
又以遷陵都監摠護使意啓曰,梓宮奉出時,例用轆轤,而謹考謄錄,則辛亥造作不用,己酉辛巳,竝用散輪鋪板,以便奉出之路矣。今番則何以爲之?敢稟。傳曰,依己酉辛巳年例爲之。
又以遷陵都監摠護使意啓曰,遷陵時壙中銘旌,行路銘旌,辛亥竝用紅廣織,己酉竝用內下紅貢緞,辛巳壙中銘旌用紅貢緞,行路銘旌用紅廣織,今番則何以爲之?敢稟。傳曰,依己酉年例,竝當內下矣。
尹致秀,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以御營廳言啓曰,本廳千摠吳致豐,身病甚重,勢難察任,改差,何如?傳曰,允。
丙午三月十五日辰時,上詣春塘臺。文武科殿試,三日製試取入侍時,行都承旨李景在,左承旨尹致秀,右承旨金公鉉,左副承旨李明迪,右副承旨徐憲淳,同副承旨南秉哲,記事官徐堂輔·金有淵·洪祐命·金炳雲,檢校直閣鄭㝡朝·尹定鉉,檢校待敎趙鳳夏,待敎洪淳穆,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調趙鶴年,副提調李景在進前奏曰,侵早勞動,聖體,若何?上曰,一樣矣。仍出協陽門,由建陽門·靑陽門,詣春塘臺。通禮跪啓請降輿,上降輿陞座。景在奏曰,試官今當行禮,而侍衛中亦多有之,使之一體行禮,何如?上曰,唯。文科殿試讀券官判府事鄭元容,吏曹判書金興根,刑曹判書趙斗淳,對讀官行副護軍朴容壽,行副護軍趙龜夏,弘文館應敎趙秉夔,弘文館修撰洪祐健,武科殿試考官右議政朴晦壽,行兵曹判書趙秉鉉,行護軍柳相弼,參考官行副護軍李熙絅,宣傳官鄭愚鉉,宣傳官白樂貞,宣傳官許熠,三日製讀券官判府事鄭元容,右議政朴晦壽,行護軍成遂默,大司成金英根,行副護軍尹定鉉,弘文館修撰沈宜冕,弘文館副修撰李敎英等,率文武殿試人,行四拜禮訖,以次陞座侍立。元容·晦壽進前奏曰,數日日候和暢,此時勞動,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。致秀曰,文科殿試擧子,今將入場,而請出標信開布城,何如?上曰,以已下標信仍爲擧行,而頒紙亦斯速爲之。致秀出去頒紙,還入進前,讀奏三日製儒生入門單子,合爲一千七百五十三人。景在讀奏殿試擧子入門單子合爲三十八人。上曰,武科分所試取。秉鉉曰,分所則以何處擧行,而何試官進去乎?上曰,丹楓亭設行,摠戎使進去。上曰,試題書之,而當書幾張乎?致秀曰,殿試當一張,三日製當五張矣。興根進前書銘集春門,限申時。祐健進前跪受懸題。遂默·英根·定鉉等進前書賦凡爲天下國家有九經,限申時。宜冕·敎英跪受懸題。上曰,試官權退。公鉉奏曰,直赴人規矩三技中,先試何技乎?上曰,先試柳葉箭,可也。又奏曰,貫革尺量,使之擧行,何如?上可之。上入小次。少頃,致秀以司謁入稟曰,收券幾訖,考試,何如?上可之。少頃,上出次。上曰,承旨·堂上閣臣·堂上對讀官·兵摠府堂上·別雲劍,竝讀券官加差下。出傳敎元容進前奏曰,臣向自關西上來,以日後登對時有民事數條仰陳之意,向筵已有所奏矣。仍奏曰,近來關西荐經災荒,日益凋弊,比十數年前猶不及矣。其中違法撓民之大弊瘼,莫甚於所謂許鄕,古亦有例,而亦多弊端,列聖朝飭敎截嚴,守令毋敢犯科,間或値全道大歉之時,則補賑酬賞,猶有依據。聞近年爲守令者,以此視若生財之方,無時無此擧,不告於上司,不詢於鄕論,不問門閥之當否,不計人數之多少,抄戶勒授,定期督徵,至有納賂而免者,移家而避者,殘縣小郡,一時許錄,或至百餘之多,則大邑尙何論哉?邑邑相效,年年爲例,由是而紀綱紊而名分壞,風俗敗而愁怨興,衣冠之族,饒厚之戶,不安其居,皆無定志。若此不已,則將來憂虞,竊恐愈往愈甚,不可不嚴繩痛禁,而今若逐邑追究,則反致騷撓,令道臣另加察飭,申明舊典,守令之擅自許鄕者,隨卽狀聞論罪之意,嚴飭,何如?上曰,依爲之。出擧條上曰,許鄕之云,何事耶?元容曰,鄕者,鄕人之謂,而其邑中士夫之稱也。原鄕或有中微之人,納例錢許錄鄕案,古所謂許鄕,而今也則其弊至於如此,此亦一鄕之名器,則何可一任其淆雜乎?在前則巡營猶爲難愼,而近來守令,無難擅行矣。元容曰,淸北昨年水災,振古所罕,而龜城卽一滄桑之劫也。陵谷變遷,沙礫堆積,良田沃壤,多有永棄處,間或有可以開墾處,而非但人力之未周,亦慮他稅之橫徵,不思安土農作之計,擧懷觀望移徙之心。勞來勸相,卽守令之責也,令道臣另飭該邑,精實踏驗,出力起墾者,限三年免稅,永爲陳棄者,懸陳許免,使被災諸民,曉然知朝家憫恤之澤。且該邑凋敗不成樣,勅行及儐使,萬無支待之望矣。自前有全屬灣府之議,而以久例之難於遽變,至今因循。今則事勢不得不趁卽變通,令道臣量宜移定,似好矣。上曰,依爲之。出擧條仍敎曰,甚好矣。元容曰,成川還多之弊,爲列邑之最,然此則不可遽請減摠,而其中城還事,宜有一番釐正,山城餉還各以附近邑斂散,而百里以外邑則例勿附屬,蓋以陰雨之備,寒暑之咨,俱宜軫恤,竝行不悖也。慈母山城所屬七邑中,成川爲最遠,各坊之遠者爲二百餘里,近亦過百里,當初定屬,必以戶衆穀多之致,而比年山城穀摠多減,分給止爲八百石,可謂零星,然以其均弊竝俵之故,遠坊亦不得免。此爲成邑莫苦之瘼,而成又峽邑也。重嶺複嶂,氷雪嵯峨,輸載之艱,倍苦他邑,用一日養百年,未嘗不爲深遠之慮,而量程里較民力,亦法意所在也。穀有所重,不敢直請變通,而臣意則依山城分留之數,每年斂散邑倉,則儲偫須用之道,懷保紓力之方,兩得其宜矣。分付該道,自今秋依此施行之地,何如?上曰,依爲之。出擧條致秀曰,三日製試取,當幾人乎?上曰,在前如此時,取幾人乎?元容曰,或取十人,或取十五人,或取二十人,惟在處分矣。上曰,取十人。上入少次。致秀以司謁入稟殿試,三日製科次。少頃,上出次,命科次爲之。元容進前。祐健讀奏三張。上止之。元容曰,三·甲則皆書三下,而一二三分等乎?上可之。元容書等訖。致秀以次坼三·甲祕封,讀奏訖。仍奏曰,此以下則使對讀官一人,讀券官一人,出去政院,從次第修整榜目,何如?上可之。敎英讀奏三日製試券第一張四五句。上曰,止之。元容曰,何以書等乎?上曰,二張書正字三下,三張書草三下,五張書次上。以次書等訖。元容曰,第一張書一字乎?上可之。致秀坼封讀奏訖。元容曰,預次五張書外字乎?上可之。仍命書傳敎,賦居首三下一幼學李敦馨直赴會試,之次三下生員睦仁會給二分,之次草三下進士洪淳永等三人各八字百選一件賜給,之次次上幼學李後善等五人各奎章全韻一件賜給。又命書傳敎曰,入格儒生,明日待令。上曰,還宮門路,以萬八門爲之。出傳敎上降座。通禮跪啓請乘輿。上乘輿由靑陽門,至保定門內,命出標信解嚴。入萬八門還內,諸臣以次退出。
上在昌德宮。停常參·經筵。
自卯時至申時,灑雨下雨,測雨器水深三分。
徐憲淳啓曰,明日常參·經筵,取稟。傳曰,停。
李明迪啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于徐憲淳曰,入格儒生,延英門外施賞。
徐憲淳啓曰,吏曹郞廳來言,新恩下批政事,取稟。傳曰,當日爲之。
傳于李明迪曰,在外臺諫許遞,今日政差出。
徐憲淳啓曰,卽者吏曹郞廳來言,政事當日爲之事,命下,而判書金興根,參判金英淳,俱爲病不來,參議趙在慶受由在外,不得開政云。判書·參判,竝卽牌招,何如?傳曰,允。
徐憲淳,以吏批言啓曰,今此丙午式年文科甲科第三人,當付七品職,而時無見窠,生進仕滿直長中一人,依例六品遷轉後,推移付職,何如?傳曰,允。
又以吏批言啓曰,成均館典籍韓容德,以其身病,呈狀乞遞,改差,何如?傳曰,允。
李明迪,以兵批言啓曰,重試人元有階者,依法典陞六,而今番訓鍊都監挾輦哨官李熙明參榜矣。挾輦哨官,雖非內三廳參下之職,係是計仕序遷之窠,則當與他仕元有階者,同爲區處,故一體陞六之意,敢啓。傳曰,知道。
又以兵曹言啓曰,宣傳官李能權時帶摠管,職務相妨,五衛將尹明爀·李潤采,俱以除授在外,上來無期云,竝改差,何如?傳曰,允。
有政。吏批,判書金興根進,參判金英淳牌招不進,參議趙在慶受由在外,右副承旨徐憲淳進。以李嘉愚爲大司憲,李鼎敍爲持平,李用觀爲康陵令,金世鎬爲典籍,丁集敎爲昭寧園守奉官。
兵批,行判書趙秉鉉進,參判徐念淳病,參議洪祐喆病,參知韓文爀入直,左副承旨李明迪進。以柳相鼎爲宣傳官,曺始振·李基春,吳命毅爲五衛將,柳瓚爲都摠經歷,徐恭淳·李熙明爲訓鍊主簿,李基祖爲備邊郞,李奎麟·金玄求爲宣傳官。同知加設單李能權,同知朴駿祥,僉知尹定鉉,護軍閔致成,副司直具相殷,副司果張厚植·李尙濂·李顯翼·申晢·金鼎養·朴鼎熹·李熙明,副司正盧鎭嶠·白基虎,以上竝單付。訓鍊都監哨官申勉求今加折衝加資事承傳。
吏批,再政。以李學愚爲引儀。
兵批,再政。以尹秀慶爲五衛將,金箕弘爲訓鍊僉正,柳相兟爲訓鍊判官,同知曺始振,僉知李基春·吳命毅,副護軍申勉求,以上竝單付。
吏批,三政。以李東弼爲監察,申冕璜爲典籍,典籍單李晩德,文科甲科第一人,軍器主簿單高濟羲,武科甲科第一人,及第權用脩文科甲科第二人,今加通政,登科前資窮,依法典陞堂上,內資直長單鮮于澲,文科甲科第三人。
兵批,三政。以金相德爲中樞都事,金爲武兼,同知朴庚興,僉知尹秀慶,副護軍權用脩,以上竝單付。
李明迪啓曰,明日傳香,禮房承旨當爲齋宿,而同副承旨南秉哲內閣進,卽爲牌招,何如?傳曰,允。
又啓曰,大司憲·持平一員未差,執義兪鎭五,掌令金在瓘·白宗杰,持平金觀爕牌不進,監察茶時之意,敢啓。傳曰,知道。
以大司諫宋持養,司諫趙完植,獻納成容默,正言兪致崇·尹行謨,執義兪鎭五,掌令金在瓘·白宗杰,持平金觀爕牌不進罷職傳旨,傳于李明迪曰,只推。
徐憲淳,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
又以禮曹言啓曰,今三月二十七日卯時丙午式年文武科放榜時,親臨與權停例,何以爲之,而處所以何處擧行乎?敢稟。傳曰,仁政殿親臨磨鍊。
又以山陵都監摠護使意啓曰,取考各年儀軌,則大轝吉凶儀仗假家,不爲造作,只設雨備及油遮日矣。今亦依此擧行,何如?傳曰,允。
又以山陵都監摠護使意啓曰,山陵斬草破土始役,在於今月十八日矣。臣與本都監提調臣朴岐壽,臣趙冀永,臣趙鶴年,都廳以下各所郞廳·監造官等,依已例除下直,今十七日出去,而京都監郞廳,以兵曹佐郞李昌廷差下,使之察任,何如?傳曰,允。
又以山陵都監摠護使意啓曰,丁字閣外四面帷門布城,例以軍門布帳擧行矣。今亦依此擧行之意,知委各該營,何如?傳曰,允。
又以山陵都監摠護使意啓曰,今此因山時,大小使客之支待,若皆分定於畿邑,則廚傳之弊,不可不念,依各年例,奉命承旨外,使各其司擧行,而中使往來時,則依例乘太僕馬,糧饌令戶惠廳備給,何如?傳曰,允。
李明迪,以兵曹言啓曰,今三月十七日武臣堂上祿試射日次,而仁政殿順付詔頒詔權停例相値,後日退行之意,敢啓。傳曰,知道。
又以禁衛營言啓曰,本營中軍金宅基,身病甚重,勢難察任,今姑改差,何如?傳曰,允。
義禁府啓目,訓鍊都監哨官吳致尹,都摠經歷金善弼等原情云云。傳旨內辭緣,泛稱遲晩,吳致尹段,刑推得情,金善弼段,所當請刑是白乎矣。摠府郞勿爲請刑,載在大典通編,議處,何如?判付啓依允爲旀,吳致尹段,除刑推議處爲良如敎。
假注書姜載璜書啓,臣於本月十二日,因領府事趙寅永箚批,收議于時原任大臣,則判府事鄭元容以爲,哀冊文當書位號,則今何可仍用舊本乎?與辛亥辛巳,只爲追記之例,事體有異,改撰進用,恐合儀節。俯詢之下,臣無容他見矣。領議政權敦仁以爲,遷陵時哀冊文之因用舊本,只附追記,已例固然,而今日事體,與前不同,則改撰進用,箚辭允當。臣無容他見矣。判府事金道喜以爲,綏陵哀冊文,卽追尊以前之所撰也。追尊以後,不得改撰,事勢固然,而今於遷奉之時,何可仍用舊本乎?揆以事體,參以典禮,改撰入用,無容更議。惟願博詢而裁處焉。右議政朴晦壽以爲,辛亥·辛巳哀冊文之仍用舊本,只爲追記,以舊本中措辭,固無所可改也。今則當書位號,事體與前有異,改製進用,恐合典禮。臣無容他見矣云矣。敢啓。傳曰,知道。哀冊文改撰事,依大臣議擧行。
上在昌德宮。停常參·經筵。
金公鉉啓曰,明日常參·經筵,取稟。傳曰,停。
又啓曰,來二十一日輪對日次矣,敢稟。傳曰,當次人受點,後日次待令。
李明迪啓曰,來二十一日朝參日次矣,敢稟。傳曰,停。
又啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
備忘記,忠淸水使鄭宅善下直,長弓一張,長箭一部,片箭一部,筒兒一箇賜給。
金公鉉啓曰,三皇忌辰日親行望拜禮,前期一日以稟事,曾有定式矣。今十九日毅宗皇帝忌辰日親行望拜禮,何以爲之?敢稟。傳曰,北苑望拜禮,當親行矣。
傳于李景在曰,軍士房承旨牌招。
傳于金公鉉曰,前京畿中軍李熙麟,嘉山郡守白胤洙,宣傳官許熠,閑良吳晉泳,竝別軍職差下。
兵曹口傳政事,部將加設單吳晉泳。
傳于金公鉉曰,回還三使臣留待。
傳于金公鉉曰,三使臣入侍。
尹致秀,以備邊司言啓曰,禮曹判書趙鶴年以山陵都監堂上,纔已出去矣。所帶禮判及藥房提調之任,不可暫曠,竝姑許遞,其代令政院政官牌招,開政差出,何如?傳曰,允。
金公鉉啓曰,吏曹判書金興根,參判金英淳牌不進推考傳旨,今方捧入,而開政命下之後,如是違牌,事甚未安。參議趙在慶在外,判書參判,竝更牌招,何如?傳曰,允。
有政。吏批,判書金興根牌不進,參議趙在慶受由,參判金英淳進,右承旨金公鉉進。啓曰,判書金興根牌招不進,參議趙在慶受由在外,小臣獨政未安,何以爲之?敢稟。傳曰,仍爲之。以徐憙淳爲禮〈曹〉判書,李穆淵爲內醫提調,兼執義李裕元謝恩兼冬至書狀官減下。
兵批,行判書趙秉鉉病,參判徐念淳病,參議洪祐喆病,參知韓文爀入直進,左承旨尹致秀進。同知尹師吉,大護軍趙鶴年,以上竝單付。
李明迪啓曰,行大司憲李嘉愚,執義兪鎭五,掌令金在瓘·白宗杰,持平李鼎敍·金觀燮牌不進,監察茶時之意,敢啓。傳曰,知道。
以大司諫宋持養,司諫趙完植,獻納成容默,正言兪致崇·尹行謨,執義兪鎭五,掌令金在瓘·白宗杰,持平李鼎敍·金觀燮牌不進罷職傳旨,傳于李明迪曰,只推。
以同副承旨南秉哲牌不進罷職傳旨,傳于金公鉉曰,只推。
兵曹,以李能權爲禁衛中軍。
金公鉉,以承文院都提調意啓曰,今此謝恩兼冬至使回便順付齎來詔書一道,提調一員陪進,奉安于奉安閣後,仍行奉審之意,敢啓。傳曰,知道。
又以山陵都監摠護使意啓曰,爐冶所郞廳尹致誠,以其親病,呈狀乞遞,今姑改差,其代以前縣監趙文和差定,而時無實職,令該曹口傳付軍職,使之冠帶常仕,何如?傳曰,允。
兵曹口傳政事,副司果單趙文和。
金公鉉,以山陵都監摠護使意啓曰,大小浮石,當爲浮出,而蘆原餘存之石品,無以堪用於大石物,故勢不得不依近例浮取於槽溪。小浮石則依已例浮取於蘆原,而該所郞廳率匠募,分送石所之意,敢啓。傳曰,知道。
敎中外大小臣僚耆老軍民閑良人等書。王若曰,鴻號載揚,方深拱北之忱,鳳詔隨降,聿荷漸東之仁。用亶播脩,寔循彝憲,永念大邦壽母之慶,迺有前冬顯親之儀。萬乘養隆,膺龜範之五福,八表頌溢,迓燕喜於七旬。肆當二字闡美之辰,遽紆十行誕敷之典,飾休之縟禮光擧,猗鏤玉而笵金,與幸之輿情寔同,宜梯山而航海。第惟內服均視之渥,重侈回槎順付之恩,漢御史之行,寧或有煩於列國?晉士會之返,惟令致命於寡君,攀雲章而翹心,望嵩班而攢手。於戲,牡輶啓道,伸陬澨之共歡,鷄舌騰墀,導霈澤之遐曁,故玆敎示,想宜知悉。弘文提學趙斗淳製進
今三月十七日辰時,上詣春塘臺。親臨一內禁軍西北別付料試射入侍時,左承旨尹致秀,記事官金有淵·洪祐命·金炳雲以次侍立訖。上具軍服,乘座馬,出宣化門,由協陽門·建陽門·靑陽門,詣春塘臺,降座馬陞座。致秀以司謁承史待令之意,入稟。上命入侍,以次陞座侍立。宣傳官跪稟陞壇號令,號令如例擧行訖。兵曹判書趙秉鉉參現退出。秉鉉曰,今番規矩巡數,當何以擧行乎?上曰,已例,何如?致秀曰,翼廟庚寅設行之後,更不爲之,而別無一定之規矣。秉鉉曰,惟在當日處分,今番則額外禁軍柳葉箭單巡,額內禁軍別付料各五巡爲定,何如?上可之。秉鉉曰,當以此擧行矣。致秀跪稟宰樞執鼓,又稟貫革尺量,又跪稟矢數,又稟擧子呼名。秉鉉曰,行首別軍職及行首宣傳官,使之參考試記,何如?上可之。上入小次,少頃,出次。致秀曰,禁軍試射已畢,禁軍別將,使之權退,何如?上可之。致秀曰,鐵箭騎芻,今方試射,而兩技中先試何技乎?上曰,先試鐵箭,可也。上入小次。少頃,出次。秉鉉曰,別付料若以準滿五中試取,則關南·關北·淸南·淸北四道之中,一道似有闕榜之慮,何以爲之乎?上曰,一道豈可闕之乎?秉鉉曰,然則自三中四分施行,何如?上可之。致秀稟退錚。上曰,回還三使臣入侍。上使李憲球,副使李同淳,書狀官李裕元以次進伏訖。上曰,進前。三使臣以次進伏。上曰,無事往返乎?憲球曰,王靈攸曁,無事往還矣。上曰,北京別無甚事乎?憲球曰,臣於留館四十日,別無與士子朝官之從遊,難知其詳。槪以所見言之,至於樓觀城堞之頹廢者,不爲修葺,雖未知其財力匱乏之致,然而可見皇帝之崇尙儉約,誠亦盛矣。上曰,沿路農形,何如?淸北災邑賑政,亦何如?憲球曰,農形則時非深春,姑難詳驗,槪聞民言則似有豐漸云,而救賑亦自昨冬始之,民情少無遑急,安接之狀,與淸南無異矣。上曰,就座,仍命退。上降座乘座馬,由靑陽門·保定門·萬八門還內。諸臣以次退出。
上在昌德宮。停常參·經筵。
尹致秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南秉哲啓曰,明日親行望拜禮相値,視事頉稟之意,敢啓。傳曰,知道。
李明迪啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
南秉哲啓曰,明日北苑望拜禮時,闕字牌及爐盒,當爲奉來,門路以何處爲之乎?敢稟。傳曰,永肅門爲之。
李明迪啓曰,卽者義禁府都事來言,時囚罪人鄭煥一·申應模·任秀龍·吳致尹·金善弼等,當爲議處,而判義禁朴岐壽,以山陵都監堂上,奉命在外,次堂例不得擧行云。何以爲之?敢稟。傳曰,許遞,前望單子入之。
判義禁前望單子入之,洪敬謨落點。
徐憲淳啓曰,明日北苑望拜禮時,九卿當爲進參。判尹金蘭淳呈辭受由,何以爲之,而右參贊安光直病不進,卽爲牌招,以爲淸齋之地,何如?傳曰,允。許遞,前望單子入之。
判尹前望單子入之,李惟秀落點。
徐憲淳啓曰,明日北苑望拜禮時,九卿當爲進參。判尹李惟秀卽爲牌招,以爲淸齋之地,何如?傳曰,允。
行大司憲李嘉愚啓曰,臣年旣衰邁,病又侵尋,言議風采,自顧萬萬不堪,而迺者栢府長席,恩點忽侈,冒沒一肅,雖怵義分,第臣區區私義,不容聯參於合啓,曾叨是職,輒蒙體諒。今臣處義,與前無異,以此情踪,其何敢一日晏然於臺次乎?請命遞斥臣職。答曰,依啓。
持平李鼎敍啓曰,臣言議拙訥,志氣凡庸,本不近似於淸朝耳目之任,而持憲新除,忽下於夢想之外,怵畏義分,不得不章皇出肅,而第臣於合啓中,有不容因仍冒參者,曾叨臺地,以此引避,輒蒙體諒。今臣處義,與前無異,何可晏然於臺次乎?請命遞斥臣職。答曰,依啓。
以大司諫宋持養,司諫趙完植,獻納成容默,正言兪致崇·尹行謨,執義兪鎭五,掌令金在瓘·白宗杰,持平金觀燮牌不進罷職傳旨,傳于李明迪曰,只推。
李明迪啓曰,明日北苑望拜禮時,兩司長官當爲進參,大司憲未差之代,政官牌招開政差出,待下批牌招,以爲淸齋之地,何如?傳曰,允。前望單子入之。
大司憲前望單子入之,李羲肇落點。
傳于尹致秀曰,明日出宮門路,以協陽門爲之。
以忠淸監司趙雲澈狀啓,石城縣民家失火事,傳于尹致秀曰,聞甚矜惻。元恤典〈外〉,別加顧助,結構奠接之方,廟堂措辭,分付。
傳于金公鉉曰,摠護使入侍。
尹致秀,以都摠府言啓曰,明日北苑親行望拜禮時,侍衛·寶劍當爲備員,而都摠管金賢根·尹宜善俱有實故,副摠管具信喜·姜時永俱有實病,李能權以別軍職進,無以備員,令政院稟旨變通,仍令該曹以在京無故人口傳差出,待下批牌招,以爲備員進參之地,何如?傳曰,竝許遞,前望〈單〉子入之。
摠管前望單子入之,都摠管金賢根·尹宜善,副摠管趙元錫·許棨·申命源落點。
南秉哲,以禮曹言啓曰,卽接章陵參奉所報,則本陵陵上西邊曲墻二間許頹圮,北邊曲墻一間許外面頹落云矣。陵上曲墻,有此頹圮之患,萬萬驚悚。慰安祭不卜日,今二十日設行,改築之節,臣曹堂上當爲進去奉審後稟處,而見今日勢已晩,待明朝進去奉審,何如?傳曰,允。
又以承文院都提調意啓曰,卽見節使齎來詔書,則別使齎去賀表頭書句語中庶兼隆乎尊養之乎字,乃是夫子,故原單子改付標以入,而賀表正副本,不可不改修正入送,使臣發行有日,文書勢難還上。在前如此之時,有一二字中途改書之例,今亦改書塡,如或有不精之慮,從便改書齎去之意,撥馬知委於使行所到處,何如?傳曰,允。
又以長生殿都提調·提調意啓曰,今此綏陵遷奉時,外梓宮合木,今三月二十二日畢役,自二十三日爲始着漆,而度數謹考各年謄錄,則辛亥年四十度,己酉年七十度,辛巳年六十度矣。今番則以何年例擧行乎?敢稟。傳曰,依己酉年例擧行。
丙午三月十八日酉時,上御重熙堂。摠護使入侍時,右承旨金公鉉,記事官徐堂輔·洪祐命·金炳雲,摠護使趙寅永以次進伏訖。上曰,史官分左右。寅永進前奏曰,數日日候不調,此時聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,大轝奉行之路,不可不及今稟定,而外間諸議皆以爲,由徽慶園洞口,渡中寧浦,至新陵所內洞口,合爲十八里有奇,雖甚便近,但中寧浦甚爲濶遠,量其步數,洽爲二百步,而若値潦水,則左右汎濫,較平時不啻數倍,且或有六七日渟滀不退之患,除非行船,無以通涉,至若木橋,原非可擬,適値五六月之交,不可不十分爲慮。若自舊陵洞口,由大松溪石橋,東至築坰,過烽火峴西麓,向北場門,至新陵所內洞口,合爲二十五里有奇,而新作路當爲二十里許,地形俱是平易。與中寧浦路,遠近雖或不同,工役非不爲多,而實爲萬全之策云矣。日前畿伯,已爲詳細看審,而謹考辛亥已例,有都監堂郞各一員,下去看審以來之事。今亦依此,使之不日內除下直詳審兩處形便後,更稟擧行,何如?上曰,依爲之。出擧條上曰,明日當出去乎?寅永曰,今日已暮,再明似當出去矣。寅永曰,玄宮織造,舊用鄕織,而每有窘急之患,故辛亥已例,使尙方用唐織矣。己酉儀軌亦然,今番亦依此擧行,何如?上曰,依爲之。寅永曰,內梓宮所入衣襨措備之節,當參考已例,稟旨擧行,而庚午遷奉時,有封陵未久衣襨不必預備之下敎,辛亥遷奉時,有大小斂節似難如意,只用龍衮爲宜,衣襨十九稱及彩緞疋數預爲備待之下敎,辛巳遷奉時,有參考庚午例,而自內備下衣襨十九稱,以疋緞待令之下敎,今番則何以爲之乎?上曰,依辛巳年例爲之。上曰,庚午,是何時乎?寅永曰,卽穆陵遷奉時也。寅永曰,謹考各年已例,靈座諸具皆爲移用,而靈寢陳設,辛巳遷奉時,置之矣。今番則何以爲之乎?上曰,依辛巳年例置之。寅永曰,表石陰記改撰,與舊表石後面磨淨入刻事,已有向日筵敎,而誌文改撰,與誌石之用藍浦烏石,亦當依近例爲之乎?上可之。寅永曰,封陵之制,必先稟定,然後欄干石下磚石尺量,可以酌定,而各陵寢制度,多有不同。雖以近例言之,舊陵圓徑爲二十七尺,而仁陵圓徑爲三十尺,景陵圓徑爲二十七尺二寸矣。今番則何以爲之乎?上曰,參互爲之。寅永曰,贈玉當依已例改造入用,而玉圭則舊用靑玉圭矣。今於追隆之後,不可不以白玉圭改造入用,故敢此仰稟矣。上曰,玉圭當內下,而玉帶亦當內下矣。上命大臣先退,仍命史官就座。又命退,諸臣以次退出。
上在昌德宮。停常參·經筵。
上詣北苑。望拜禮入幕次後,藥房·內閣·政院·玉堂口傳問安。答曰,知道。
行禮後,藥房·內閣·政院·玉堂口傳問安。答曰,知道。
還內後,問安勿爲之事,下敎。
南秉哲啓曰,明日常參·經筵,取稟。傳曰,停。
李明迪啓曰,卽者義禁府都事來言,時囚罪人鄭煥一·申應模·任秀龍·吳致尹·金善弼等當爲議處,而新除授判義禁洪敬謨,以前任廣州留守,方在未交龜中,次堂例不得擧行云。何以爲之?敢稟。傳曰,許遞,前望單子入之。
判義禁前望單子入之,趙秉鉉落點。
傳于李景在曰,戶房承旨,與禮曹堂上·戶曹郞廳,依定式馳詣宣武祠,奉審摘奸以來。
金公鉉,以吏曹言啓曰,因忠淸監司趙雲澈狀啓,唐津縣監成載琬,鎭川縣監趙命夏,木川縣監張照,忠州牧使宋宗洙,溫陽郡守沈宜益受由上京,俱未還官,令該曹催促不日下送事,允下矣。自臣曹催促,則唐津縣監成載琬,鎭川縣監趙命夏,木川縣監張照俱已下去云。溫陽郡守沈宜益今日下去云。忠州牧使宋宗洙受由下往於淸州鄕家云。卽速還官之意,發關知委於該道道臣處之意,敢啓。傳曰,知道。
南秉哲,以禮曹言啓曰,今此遷陵時進香,當爲磨鍊,而謹考謄錄,則穆陵遷奉時,大臣收議以爲,旣不知古禮,又未詳舊例,惟當義起,而臣奠君窆,禮之大者,情之所不可闕者,獻議京外,竝爲設行。寧陵遷奉時,出玄宮與下玄宮日字迫近,排日無路,因大臣筵奏,只五上司及京畿設行。長陵遷奉時,如寧陵之例。健陵遷奉時,出玄宮下玄宮日字,亦爲迫近,而因臣曹啓稟批旨,京外竝爲設行矣。今番則何以爲之乎?敢稟。傳曰,時原任大臣收議以入。
又以禮曹言啓曰,謹稽己酉謄錄,則新園所斬草破土後,廟宮秋展謁動駕時,以不可如例動樂,下詢大臣後,用樂及陳而不作,俱係難便,秋展謁,仍命停止矣。今此綏陵遷奉時,山陵斬草破土,在於今三月十八日,而二十一日重試庭試放榜,二十七日式年科放榜,及來四月初四日宗廟夏享大祭親行還宮時用樂當否,臣曹不敢擅便,何以爲之乎?敢稟。傳曰,用樂當否,與己酉不同,而事體重大,時原任大臣處,收議以入。
又以禮曹言啓曰,謹稽謄錄,則癸丑遷陵時,大王大妃殿服色,以淺淡服磨鍊,自開陵日進御,終三月而除。己酉遷園時,王大妃殿服色,依癸丑年例擧行矣。今此遷陵時,大王大妃殿服色,依已例自開陵日進御淺淡服,終三月而除,令尙衣院擧行,何如?傳曰,允。
備邊司薦望,以趙鶴年爲廣州留守。
兵曹,以李行敎爲御營中軍。
今三月十九日辰時,上詣北苑。望拜禮親行入侍時,行都承旨李景在,左承旨尹致秀,右承旨金公鉉,左副承旨李明迪,右副承旨徐憲淳,同副承旨南秉哲,記事官徐堂輔·金有淵·洪祐命·金炳雲,直提學金學性,檢校直閣鄭㝡朝·尹定鉉,檢校待敎趙鳳夏,待敎洪淳穆以次侍立。時至,通禮跪啓請外辦。上具翼善冠·衮龍袍,出宣化門。藥房提調李穆淵,副提調李景在進前奏曰,侵早勞動,聖體,若何?上曰,一樣矣。由協陽門·建陽門·靑陽門,詣幕次前。通禮跪啓請降輿,上降輿入次。通禮跪啓請出次,上改具翼善冠·黑圓領袍·靑鞓·素玉帶出次。通禮跪啓請乘輿,上乘輿至帳殿前。通禮跪啓請降輿,上降輿。通禮前導詣拜位北向立。贊儀唱四拜,上行四拜禮訖。贊儀唱跪,上跪。司香官二員進香案前,三上香。贊禮唱俯伏興平身,上俯伏興平身。贊禮唱四拜,上行四拜禮訖。通禮前導,還詣乘輿所。通禮跪啓請乘輿,上乘輿。判府事金道喜,右議政朴晦壽進前奏曰,晩後日氣淸和,此時勞動,聖體,若何?上曰,一樣矣。景在奏曰,臣以戶房承旨,宣武祠奉審,依定式今方進去矣。上可之。上詣幕次前。通禮跪啓請降輿,上降輿入次。上曰,參班儒武,當親臨試取矣。處所春塘臺爲之。出傳敎上曰,還宮門路,以宜春門爲之。出傳敎上改具翼善冠·衮龍袍出次。通禮跪啓請乘輿,上乘輿,由宜春門還內。還內後,問安勿爲之事,下敎。諸臣以次退出。
今三月十九日午時,上詣親臨春塘臺。參班儒武應製試取入侍時,行都承旨李景在,左承旨尹致秀,右承旨金公鉉,左副承旨李明迪,右副承旨徐憲淳,同副承旨南秉哲,記事官徐堂輔·金有淵·洪祐命·金炳雲,直提學金學性,檢校直閣鄭㝡朝·尹定鉉,檢校待敎趙鳳夏,待敎洪淳穆以次侍立。時至,通禮跪啓請外辨。上具翼善冠·衮龍袍,詣春塘臺陞座。致秀曰,試官今當行禮,而侍衛中亦多有之,使之下去,一體行禮,何如?上可之。又奏曰,武所則試望姑未下,何以擧行乎?上曰,參班武士令御將試取。出傳敎仍敎曰,使之壇上擧行。致秀曰,儒生今方入場,請出標信開布城,何如?上曰,以已下標信擧行。讀券官刑曹判書趙斗淳,漢城府左尹李敦榮,吏曹參判金英淳,對讀官大司成金英根,僉知中樞府事尹定鉉,待敎洪淳穆,檢閱李承益等行四拜禮訖,以次陞座侍立。上命書題。斗淳進前書頌敬奉閣,限申時。承益進前跪受懸題。致秀曰,試官使之權退,何如?上曰,唯。致秀曰,武科今當試取,而行首別軍職,行首宣傳官中,以何人爲參考官乎?上曰,以行首別軍職擧行。明迪跪稟宰樞執鼓,又跪稟貫革尺量。上曰,日勢向晩,貫革尺量,置之。又跪稟矢數。上入小次。明迪以司謁入稟考試。上命考試。斗淳以司謁入稟試取當幾人乎?上曰,取十五人。致秀以司謁入稟科次。少頃,上出次,命科次。承益進前讀奏第一張二三句訖。斗淳曰,何以分等乎?上曰,二張書三下,十三張書次上。書等訖,又奏曰,第一張書一字乎?上曰,可之。致秀次第坼封,讀奏封內訖。命書傳敎曰,參班儒生應製頌居首三下一幼學許遶直赴會試,之次三下幼學李承奎給二分,之次次上幼學車柄鎭等十三人,竝令該曹考例施賞。又命書傳敎曰,入格儒生明日待令。上曰,還宮當自內爲之矣,該房知悉。還內後,諸臣以次退出。
上在昌德宮。停常參·經筵。
自午時至人定,灑雨下雨,測雨器水深二分。自人定至二十一日開東,灑雨下雨,測雨器水深四分。
藥房都提調權敦仁,提調李穆淵,副提調李景在啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來敢安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
南秉哲啓曰,明日親臨放榜相値,視事頉稟之意,敢啓。傳曰,知道。
徐憲淳啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
李景在啓曰,左承旨尹致秀今日不爲仕進,卽爲牌招,何如?傳曰,允。
徐憲淳啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
傳于南秉哲曰,禮房承旨馳詣受香所,奉審摘奸以來。
傳于南秉哲曰,入格儒生,延英門外施賞。
傳于徐憲淳曰,右承旨·左副承旨竝許遞,前望單子入之。
承旨前望單子入之,趙得林·南性敎落點。
徐憲淳啓曰,新除授左副承旨趙得林,時在平安道寧邊府任所,斯速乘馹上來事,下諭,何如?傳曰,許遞,前望單子入之。
又啓曰,新除授右副承旨南性敎,卽爲牌招,何如?傳曰,允。
又啓曰,右副承旨南性敎,時在全羅道靈光任所,斯速乘馹上來事,下諭,何如?傳曰,許遞,前望單子入之。
承旨前望單子入之,徐耆淳·任百秀落點。
大司憲李羲肇啓曰,臣年旣衰邁,病又沈痼,卽一庸純老敗之物耳。淸朝長憲之任,初不當擬議,而千萬意外,恩點忽下,召牌荐降,臣惶感怵畏,雖不得不棄出肅。第臣於合啓中,有區區私義之不可聯參者,曾叨是職,屢蒙體諒,以此情踪,其何敢一日冒居於臺次乎?請命遞斥臣職。答曰,依啓。
傳于徐憲淳曰,明日出宮門路,以協陽門爲之。
以平安監司洪在喆狀啓,義州府民家失火事,傳于徐憲淳曰,聞甚矜惻。元恤典外,別加顧助,結構奠接之方,廟堂措辭,分付。
以江原監司徐英淳狀啓,金化縣民家失火事,傳于徐憲淳曰,聞甚矜惻。元恤典外,別加顧助,結構奠接之方,廟堂措辭,分付。
以大司諫宋持養,司諫趙完植,獻納成容默,正言兪致崇·尹行謨,執義兪鎭五,掌令金在瓘·白宗杰,持平金觀爕牌不進罷職傳旨,傳于徐憲淳曰,只推。
以左承旨尹致秀牌不進罷職傳旨,傳于徐憲淳曰,只推。
南秉哲,以禮曹言啓曰,因臣曹草記,今此綏陵遷奉時山陵斬草破土,在於今三月十八日,而二十一日重試庭試放榜,二十七日式年科放榜及來四月初四日宗廟夏享大祭親行還宮時用樂當否,臣曹不敢擅便,何以爲之事,傳曰,用樂當否與己酉不同,而事體重大,時原任大臣處收議以入事,命下矣。發遣郞廳,收議于時原任大臣,則領中樞府事臣趙寅永以爲,新陵斬〈草〉破土後,動駕時用樂與否,此是無於禮之禮,而靡不用極之義,故旣有正廟朝己酉收議已例,而事體亦自不同,臣未敢質言仰對矣云。行判中樞府事臣鄭元容以爲,新陵今已始役,而啓舊陵日辰,尙隔一朔之久,則遽用致齋之禮,恐涉過中。情雖無窮,儀當有節。正廟己酉收議時諸大臣之論,亦有以停樂爲難愼,而自上敎以爲經常之論矣。秋謁權停,實是聖人一時義起之事,而動駕時停樂,旣無著例,臣於此,不敢指一仰對矣云。議政府領議政臣權敦仁以爲,斬草破土後,法駕停樂,己酉收議,固出於緣情起義之聖意,而今日事體,又與己酉不同,則禮與例之間,旣無明的可援。以臣謏寡,實無以質言仰對矣云。行判中樞府事臣金道喜以爲,新陵斬草破土後動駕時用樂當否,旣有正廟朝己酉收議已例,而於禮無據,故其時廷議,不敢質對,自上特爲義起,今此事體,又自不同。以臣鹵愚,實無以指一仰對,伏願博詢而裁處焉云。議政府右議政臣朴晦壽以爲,新陵始役後動駕時,用樂則情有未安,停樂則禮無可據,故正廟己酉,所以有收議,而其時諸議,未遽以停樂爲當,而第今事體,亦自不同。莫重儀節,臣未敢質言仰對,惟在博詢而裁處焉云矣。大臣之議如此,上裁,何如?傳曰,雖無可據之禮,法樂以陳而不作磨鍊。
又以山陵都監摠護使意啓曰,本都監堂上趙鶴年,移拜廣州留守矣。其代以行大護軍李嘉愚差下,仍令除下直出去,何如?傳曰,允。
徐憲淳,以都摠府言啓曰,副摠管南錫圭,以文臣朔試射試官,訓鍊院晝仕出去之意,敢啓。傳曰,知道。
又以摠戎廳言啓曰,本廳中軍南錫圭,身病深重,勢難察任,改差,何如?傳曰,允。
義禁府啓目粘連,向前申應模亦,獄囚不善嚴防,致此逃脫,過限未捉,揆以法律,難逭重勘。以此照律,何如?判付啓依允。又啓目粘連,向前鄭煥一亦,土民之構罪索賂,儒鄕之勒差捧錢,院站之執頉徵贖,俱係贓汚。以此照律,何如?判付啓依允。又啓目粘連,向前任秀龍亦,異樣船之來泊本島,始也詰問,縱得梗槪,終焉直發,不能挽執,竟不得案例究問,據法洞喩,其在重邊情之道,有難容貸。以此照律,何如?判付啓依允。又啓目粘連,向前吳致尹·金善弼等亦,吳致尹段,領軍入直,何等嚴愼,而致此闕番,未卽覺察,其不能操束之罪,在所難免。以此照律爲白乎旀,金善弼段,軍兵闕直,雖已執頉,終難免不能糾察之失。以此照律,何如?判付啓依允。
丙午三月二十日午時,上御重熙堂。藥房入診入侍時,都提調權敦仁,提調李穆淵,副提調李景在,檢校直閣尹定鉉,記事官徐堂輔·洪祐命·金炳雲,以次進伏,醫官吳慶煥·金景球·吳昌烈·金亨選進伏楹外訖。上曰,史官分左右。敦仁等進前奏曰,暮春天氣,姑未和暢,此時聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,近來連日勞動,下情不勝憧憧。伏未審勞動餘,聖體諸節,若何?上曰,一樣矣。敦仁曰,醫官待令,使之入診乎?上可之。慶煥等以次診候訖,退伏奏曰,脈候左右三部調均矣。敦仁曰,間者湯劑連爲進御無間斷否?上曰,連進矣。湯劑方文新改者見之乎?敦仁曰,謹覽矣。今番湯劑入熟地黃,恐爲當劑,多進則必有顯效矣。敦仁曰,取考太僕謄錄,則癸丑寧陵遷奉時,開陵下玄宮各日望哭擧動輦輿,依庚午年例,裹以靑色,拜陵時御馬鞍,亦裹靑色,而去畫綵月乃,牽馬陪服色,亦用靑衣草笠黑帶矣。今番亦當依前擧行,故敢此仰達矣。上可之。上命醫官先退。敦仁曰,昨冬以來,頻御召對,筵中問難與酬酢,流播外間,人心莫不歡欣浹洽矣。近又一切停廢,臣不勝萬萬憂悶矣。上曰,近日則不得不如是矣。敦仁曰,近日之無暇,臣固非不仰認矣。若待有暇而後欲讀書,則終無讀書之暇。況人君一日萬機,酬接浩繁,豈待有暇而始勤學乎?苟有志於勤學,雖事務倥傯,豈無一二次召接之暇乎?維持人心,成就君德,無過於學,學是君德王道之本,故雖於有事之時,不可一日間斷。伏願繼自今連爲開筵焉。上曰,當更始矣。敦仁曰,臣於日前,敢陳辭疏,批旨隆重,感泣之餘,繼以抑鬱矣。凡今日臣子,孰非恩造中物,而如臣之百無肖似,前後所被恩澤,殆同朝之所罕。臣忝叨是職,今爲五年,而疾病之成痼爲四年矣。中間豈無不得不退之時,而終始寵遇,必不欲離捨左右,及至昨冬,重入前席,面命反覆丁寧,此千古人臣罕有之際會也。倚毗之隆,眷注之厚,曠絶今古,卽臣之向疏中千古一人者也。臣雖不肖,惟以古人鞠躬盡瘁之義,已有所仰質者,庶或俯諒矣。臣之終始願忠之心,上天監臨,庶幾不渝,惟以薤粉爲期,豈敢一分顧惜其身乎?第臣之病源,本自危惡,積氣衝亘,上下氣度不通,百怪千奇,無不根委於此,每當木火交旺之候,一倍添肆,而此猶餘事。年前甲辰秋獄以委官往來時,左脚受傷,幾至半身不遂,半年之後,始得少差,而猶有餘氣矣。忽自月初,下體左右俱爲無力,痛癢不知,運動極艱,必將爲不遂之症矣。所以不得不仰乞曲成之澤矣。上曰,國家有事,今豈辭免之時乎?敦仁曰,大事當前,故臣尤欲爲及今辭遞之計矣。終事之地,臣豈敢一毫泛忽,而臣之病狀,若失今不治,漸至癃廢,而大事日迫,則進退俱難,上下難處,此臣所以迨此時求退者也。且國家大事,方在三朔之後,今臣退去,別無關係,雖在原任之列,豈敢不與議於大事乎?上曰,大臣豈奔走之職乎?臥閤論道,有何所妨?敦仁曰,如臣無似,豈有可論之道乎?卽不過夙夜在公,筋力奔走,乃其職耳。今以此不遂之症,雖欲陳力就列,亦可得乎?今死登筵,而顚倒昌披,聖鑑之所燭如是,而更何望出入筵席,能行賓對乎?安有不行賓對,而冒居是任之道乎?今若受暇調息,病或少愈,則筋力奔走,亦將如前之爲矣。夫人臣有病,則亦有給暇之恩,今以給暇之樣,卽賜體諒,則幾時調治,若得差減,則餘生犬馬之勞,臣不敢辭也。上曰,至月距今未久,何又如是辭免乎?敦仁曰,夫疾病之來,人所不免,而子之於父母,疾痛必呼,理之常也。臣今受任五載,賤齒已迫七旬,而病根旣深,別症如此,向疏中事務之滯,何以得理,登對之闕,何以自安者,卽是由中之悃矣。且臣病勢,失今不治,將作永廢之人,雖欲報效於後日,亦無其道。惟望天地生成之澤矣。上曰,今非可辭之時,萬萬不可矣。且何時則行公而何時則辭免乎?敦仁曰,臣於昨年六月,獲蒙恩諒,不過五六朔而又冒是職,顧臣四年之病,豈五六朔所可調治哉?然而恩諭則極其曠絶,賤疾則不至危劇,故果爲膺命,而其時亦以疾如添苦,則臣亦不能自必之意仰達矣。今者病不從心,漸至廢棄,此臣所以求退也。去就之間,專由病狀之可强不可强而已。若或有一分可强之道,則豈敢如是乎?上曰,予有一言矣。予近日有召見之人,大臣亦必聞之矣。敦仁曰,果承聞矣。上曰,左右出入之人,亦皆欲免去,何也?敦仁曰,爲人臣而出入近密,是何等恩寵也?感激之不暇,豈敢爲免去之計乎?入侍筵體,每與承史同入,無承史而私覿,或以爲下情之難安則無怪,而豈或有免去之意乎?上曰,諸臣皆欲免去,大臣又求退,則人君左右,其將無人乎。敦仁曰,殿下何爲此下敎也?今伏承下敎,必以臣之張皇說病,皆以爲假托,而專出於退去之意也。臣受天地罔極之恩,尙不能一分報效,此臣之常所愧懼於心者。今乃以病欺誣,必欲不在殿下左右者,是誠何心乎?殿下若如是下燭臣本心,則臣不勝慟心抑鬱矣。有臣如此,斧鉞是甘,何暇以疾病爲言乎?惟願遄降威罰,俾安臣心焉。上曰,此非如是爲言也。上曰,昨日收議,已爲之乎?敦仁曰,已爲之矣。上曰,用樂當否,何如?敦仁曰,臣意以爲,啓舊陵受服後,當論停樂,而受服前停樂,恐是過中,故己酉收議,亦無質對。正宗朝以出天之孝,有此義起之禮,而今與己酉又不同,陳而不作,恐不違於情禮之間矣。己酉秋展謁停止事,聖意極爲精微,蓋用樂與停樂,俱爲難便之故矣。上曰,果與己酉不同,其時則壓尊以私親故也,今則事體與前自別矣。敦仁曰,然矣。外方進香事,癸丑辛亥,只有五上司與京畿進香,而辛巳則日字迫近,不過七日之間,因特敎,使京外竝爲設行矣。此等條件,仰奉特敎,然後可以擧行矣。上曰,今則似無不及之慮乎?敦仁曰,今距閏五月,爲三朔之間矣。豈有不及之慮乎?上曰,禮曹儀註覽之否?敦仁曰,伏見矣。改葬服緦,元非三月之制,緬之爲言,遠也,應服三年者,當玄和復出之時,不忍以吉服將事,故擧其最遠之服,而以緦服服之,旣葬而除。此子思之言,而儀禮疏始有服三月之文,朱子以禮宜從厚從之,因行三月之制矣。上曰,緦服始於唐宋乎?敦仁曰,自朱子定論,而我東諸賢皆從之矣。上曰,今番成服,當着何履乎?儀註無磨鍊,己酉已例着白皮靴,蓋其時常着,皆白皮靴故也。變白爲黑之後,當着何履乎?敦仁曰,使禮曹博考已例,添入於儀註爲可,而以臣愚見,雖今變白爲黑,服緦而着黑靴則恐不可,似當依已例以白皮靴磨鍊矣。穆淵曰,臣聞禮判之言,則禮曹無可博考處,故制服所御鞋靴,姑不磨鍊云矣。白皮靴似當御之,而亦無文蹟之可據者,似因古者無黑皮靴,故以白皮靴俱通用之矣。上曰,禮曹若無可據,則亦當收議矣。上曰,我東文獻,何如是未詳乎?敦仁曰,所謂謄錄,皆不詳備矣。今番儀註中殿下燕居服帶卽白絛兒,而百官則白布帶矣。布帶與白絛兒有此參差者,似是謄錄之誤載矣。上曰,上下服色,豈有異同乎?敦仁曰,日前領府事始役入來時,伏聞始役土色極好云,不勝萬幸矣。土之外色,旣如是極好,則內土之色,亦可揣識之矣。上曰,果極好云矣。上命大臣就座,又命史官就座,仍命退,諸臣以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
南秉哲啓曰,明日常參·經筵,取稟。傳曰,停。
尹致秀啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
徐耆淳啓曰,大司憲·持平一員未差,執義兪鎭五,掌令金在瓘·白宗杰,持平金觀爕呈辭,監察茶時之意,敢啓。傳曰,知道。
李景在啓曰,今日親臨放榜時,承旨當爲備員,而左副承旨徐耆淳不爲仕進,卽爲牌招,何如?傳曰,允。
以全羅監司李時在狀啓光陽縣人命渰死事,傳于尹致秀曰,聞甚矜惻。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
以慶尙監司李啓朝狀啓密陽府民家失火事,傳于尹致秀曰,聞甚矜惻。元恤典外,別加顧助,燒死人如有生前身還布,竝蕩減,結構奠接之方,廟堂措辭,分付。
以慶尙監司李啓朝狀啓內陜川郡民家失火事,傳于尹致秀曰,聞甚矜惻。元恤典外,別加顧助,結構奠接之方,廟堂措辭,分付。
南秉哲,以禮曹言啓曰,謹稽謄錄,則丁字閣營建時用上樑文矣。今此遷陵時丁字閣上樑文,令藝文館製進,書寫等事,亦令山陵都監照例擧行,何如?傳曰,允。
又以禮曹言啓曰,今此綏陵遷奉時服色,纔已磨鍊啓下,而謹稽謄錄,則辛亥遷陵時,聖敎曰三年之制,自有所着之鞋,而在前服時,例着靴子矣。今番成服時,當着靴子,百官亦爲靴事下敎。己酉遷園時,亦遵此例,蓋舊制則自上所御,百官所着,用白靴子故也。至於癸丑,改白爲黑矣。今番遷陵成服服緦時,參以已例,似當用白靴,而事係儀制,臣曹不敢擅便,何以爲之乎?敢稟。傳曰,時原任大臣處,收議以入。
又以禮曹言啓曰,臣曹草記,今此遷陵時,進香當爲磨鍊,而謹考謄錄,則穆陵遷奉時,大臣收議以爲,旣不知古禮,又未詳舊例,惟當義起,而臣奠君窆,禮之大者,情之所不可闕者,獻議京外,竝爲設行。寧陵遷奉時,出玄宮與下玄宮日字迫近,排日無路,因大臣筵奏,只五上司及京畿設行。長陵遷奉時,如寧陵之例。健陵遷奉時,出玄宮下玄宮日字,亦爲迫近,而因臣曹啓稟批旨,京外竝爲設行矣。今番則何以爲之事,傳曰,時原任大臣收議以入事,批下矣。發遣郞廳,收議于時原任大臣,則領中樞府事臣趙寅永以爲,遷奉時外道進香之或行或不行,各有義禘,在臣子情禮,係是不可闕者,而至於停免與否,惟在自上處分,臣未敢質言仰對矣云。行判中樞府事臣鄭元容以爲,陵寢遷奉時,外道禮當進香,穆陵時設行,卽常禮也。寧陵時停免,卽因日字迫近,而事勢爲拘也。事勢若無所拘,則常禮當爲遵行。伏惟上裁云。議政府領議政臣權敦仁以爲,遷奉時各道進香,係是情禮之不可闕者,或因日字迫近,前有停免之時,而辛巳年則出玄宮之於下玄宮,不過七日之間,而因特敎,京外竝爲設行。今番日字,比辛巳優加排日,則恐無可疑,而旣出於當日特敎,則不敢自下援例,臣無以質對矣云。行判中樞府事臣金道喜以爲,遷奉時外道進香,在臣子情禮,所不可闕者,而或行或停,其例不同,停行與否,惟在自上處分。臣不敢指一仰對矣云。議政府右議政臣朴晦壽以爲,陵寢遷奉時,京外進香,事體至重,亦係情禮之不可闕者也。在前雖或有外道停免之時者,以其日數不足,難於排定而然,則恐不可援此爲例。伏惟上裁云矣。大臣之議如此,上裁,何如?傳曰,大臣之議如此,依辛巳年例爲之。
又以遷陵都監摠護使意啓曰,取考謄錄,則辛亥遷陵時,啓舊陵役軍轝士軍中精抄壯健者四百名擧行,己酉遷園時,則因特敎紫門軍二百名使用,辛巳遷陵時,因傳敎依己酉年例擧行矣。今番則以何年例擧行乎?敢稟。傳曰,依辛巳年例擧行。
又以遷陵都監摠護使意啓曰,舊陵隧道閣始役之後,凡百時急往復之事,不可一刻遲滯,依山陵都監例,別設擺撥於舊陵所之意,分付兵曹,何如?傳曰,允。
又以遷陵都監摠護使意啓曰,今此遷奉時,舊陵所當有傳漏,而取考各年謄錄,則陵所傳漏軍,折半以衛軍擧行,折半自畿營擧行矣。今亦依此分付於禁漏及該曹該道,何如?傳曰,允。
又以遷陵都監摠護使意啓曰,三色燭籠,火鐵燭籠段,紅箭門內例以忠贊衛奉持,而取考謄錄,則以軍人奉持矣。今番亦依此例擧行,何如?傳曰,允。
又以遷陵都監摠護使意啓曰,壙中翣扇,以白苧造成,載在補編,而己酉遷園時,因筵稟,三重棺衣上,以泥金畫用,辛巳遷陵時,以紅貢緞自內造製,縫線于三重棺衣,以泥金畫用矣。今番則何以爲之乎?敢稟。傳曰,依辛巳年例爲之。
又以遷陵都監摠護使意啓曰,本都監堂上舊陵役所往來時,依山陵都監例,除朝辭自持飯之意,分付,何如?傳曰,允。
又以遷陵都監摠護使意啓曰,新陵表石,以舊陵表石磨正入刻事,筵稟蒙允矣。磨正入刻,例自本都監爲之,而籠臺加簷石及碑閣,則自山陵都監擧行事,分付,何如?傳曰,允。
又以遷陵都監摠護使意啓曰,殯殿朝夕奠及朔望奠別奠造果時,該寺官員領率熟手,直宿監造,應用雜物,令各該司官員躬親進排事,分付,何如?傳曰,允。
又以遷陵都監摠護使意啓曰,殯殿朝夕奠看品時,堂上郞廳各一員,及奠物監造官竝爲進參,朔望奠別奠看品時,都監堂上·郞廳,禮曹堂上,該寺提調,竝皆進參事,分付,何如?傳曰,允。
又以遷陵都監摠護使意啓曰,大轝奉行之路,令都監堂郞各一員下去,看審形便後更稟擧行事,筵稟蒙允矣。令本都監堂上臣徐憙淳,郞廳臣洪鍾華,與地方官臣曺錫雨眼同看審,則以爲,徽慶園洞口外路中寧浦果爲濶遠,川高岸低,雨必汎濫,方其漲也,非舟楫無以通涉,則橋梁尤非可論。大松溪石橋路,旣無水患之處,又合宜道之形,而惟是築垌烽火峴之間,路由水田之中,溝塍錯出,深處滀水,覆土雖厚,勢難堅固,若値潦水,必更泥解,由此作路,終涉難愼。因地方官指導,更探一路,則自大松溪由晝停所,歷泰陵洞口及沙吾峴,出北墻門至新陵所內洞口,合爲三十里許,地形居高,旣無水患,舊道相連,工役易就,論其形址,此又勝於彼。以此作路,恐合便宜,而道臣旣有先審之路,更令進去,詳審沙吾峴新路,狀聞後稟定,何如?傳曰,允。
尹致秀,以兵曹言啓曰,今三月十七日武臣堂上祿試射,以後日退行事,草記蒙允矣。今二十二日設行,而試官望備擬以入之意,敢啓。傳曰,知道。
又以兵曹言啓曰,北苑望拜禮時參班武士試取入格人等,謹依判下別單施賞,而弓矢弓箭帿弓長弓,以軍器寺所在者,取來頒給之意,敢啓。傳曰,知道。
又以備邊司言啓曰,卽見京畿監司金輔根所報,則以爲,山陵遷奉時,各驛人馬聚待京中,許多糧料,無路區劃,依已例米太各一百三十石,令賑廳上下爲辭矣。旣有各年已例,依所報施行,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
兵曹,以李應植爲摠戎中軍。
義禁府啓目,寧越府使李元會原情云云。問目內辭緣,泛稱遲晩,所當請刑是白乎矣。曾經侍從,勿爲請刑,載在大典通編,議處,何如?判付啓依允。
今三月二十一日午時,上詣仁政殿。重試·別試文武科放榜入侍〈時〉,行都承旨李景在,左承旨尹致秀,右承旨徐憲淳,左副承旨徐耆淳,右副承旨任百秀,同副承旨南秉哲,記事官徐堂輔·金有淵·洪祐命·金炳雲,檢校直閣鄭㝡朝·尹定鉉,檢校待敎趙鳳夏·李裕元,待敎洪淳穆以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調李穆淵,副提調李景在進前奏曰,侵早勞動,聖體,若何?上曰,一樣矣。仍出協陽門,由肅章門入仁政門,詣仁政殿。通禮跪啓請降輿,上降輿。景在進圭,上執圭陞座。致秀曰,仁政門甲士處,標信祗受,然後新恩當爲立庭,而以俄下標信,擧行,何如?上可之。贊儀唱文武百官入就位行四拜禮,文武百官入就位行四拜禮訖。文武新恩分東西庭行四拜禮,仍行文武新恩放榜。放榜官唱文武擧人入就位行四拜禮訖。致秀·秉哲跪稟賜牌出去,各頒賜紅牌,又跪稟賜花及蓋出去,頒賜花及蓋訖。宣醞,行四拜禮退出。致詞官致詞,文武百官行禮訖。通禮跪啓禮畢,上降座釋圭,景在跪受。上乘輿。景在曰,侍衛中如有參班人員,經稟後退出,自是例也,而摠戎使柳相弼初不請稟,徑先離次,事甚未安。推考,何如?上曰,依爲之。出擧條上仍出仁政門由肅章門,入協陽門還內。命出標信解嚴,諸臣以次退出。
上在昌德宮。停常參·經筵。
南秉哲啓曰,明日再明日英陵忌辰祭齋戒正日,三明日二十六日明陵忌辰祭齋戒正日,二十七日親臨放榜相値,視事頉稟之意,敢啓。傳曰,知道。
又啓曰,明日召對,取稟。傳曰,停。
徐耆淳啓曰,合辭許久闕啓,事甚未安。呈告人員,竝卽牌招,何如?傳曰,允。
傳于南秉哲曰,新恩謝恩,當親受矣。
注書徐堂輔病代,以姜夏奎爲假注書。
注書金有淵病代,以金直淵爲假注書。
金直淵有頉代,以趙名龜爲假注書。
徐耆淳啓曰,大司憲·持平一員未差,執義兪鎭五,掌令金在瓘·白宗杰,持平金觀燮牌不進,監察茶時之意,敢啓。傳曰,知道。
以大司諫宋持養,司諫趙完植,獻納成容默,正言兪致崇·尹行謨,執義兪鎭五,掌令金在瓘·白宗杰,持平金觀燮牌不進罷職傳旨,傳于徐耆淳曰,只推。
南秉哲,以吏曹言啓曰,贈諡敬獻公金思穆延諡,來四月初三日定行於黃海監營云矣。敢啓。傳曰,知道。
任百秀,以漢城府言啓曰,今番遷陵時,轝士軍當爲抄出,而此役與他坊役,所重自別。上自公卿大夫,下至盲人獨女,有家有率,則擧皆出丁。至於掖屬及諸都監各該司員役等無率丁外,俱不頉給,上司下人盡爲出用,法例卽然,而近來謀避之習漸盛,自該衙門頉免事,移文捧甘,紛紜踏至,非徒事體之未安,實軍充數,其勢末由。今亦依定式,各殿宮別監與各差備掖屬及各都監各司員役等無率丁者外,毋得頉下,各處移文捧甘之弊,一切嚴防事,令各該司奉承傳擧行,何如?傳曰,允。
南秉哲,以禮曹言啓曰,謹稽庚午遷陵謄錄,外官進箋陳慰之節,自臣曹啓稟,則勿爲擧行事,命下,而其後陵園遷奉時,皆依庚午例,不爲磨鍊事,稟旨定奪矣。今亦依此爲之,何如?傳曰,允。
又以禮曹言啓曰,取考謄錄,則遷陵時百官應受服人員緦服所入,自戶兵曹磨鍊題給矣。今亦依前例擧行事,分付,何如?傳曰,允。
又以禮曹言啓曰,今此遷陵時京外進香收議草記,傳曰,大臣之議如此,依辛巳年例爲之事,命下矣。諸上司及諸道觀察使四都留守進香日時,自來閏五月十一日舊陵所成殯後,至十七日分排,推擇以入之意,敢啓。傳曰,知道。
又以遷陵都監摠護使意啓曰,今此綏陵遷奉時新作路,令京畿監司看審事,草記蒙允矣。依都監例,使之除下直出去,何如?傳曰,允。
尹致秀,以兵曹言啓曰,五衛將曺始振·李基春·尹秀慶·柳宗謹·吳命毅,俱以病難供職,呈狀乞遞,朴庚興除授在外,上來無期云。竝改差,何如?傳曰,允。
又以都摠府言啓曰,副摠管李行敎,以武臣堂上祿試射試官,慕華館晝仕出去之意,敢啓。傳曰,知道。
義禁府照目粘連,旌義前縣監任秀龍矣本府議啓內,異樣船之來泊本島,始也詰問,縱得梗槪,終焉直發,不能挽執,竟不得按例究問,據然洞喩,其在重邊情之道,有難容貸。以此照律罪,杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,都監哨官吳致尹,都摠府經歷金善弼等矣本府議啓內,吳致尹段,領軍入直,何等嚴愼,而致此闕番,未卽覺察,其不能操束之罪,在所難免,以此照律爲白乎旀,金善弼段,軍兵闕直,雖已執頉,終難免不能糾察之失。以此照律罪,吳致尹段,以違令律,笞五十收贖,解見任別敍,金善弼段,以不應爲律,笞四十收贖,附過還職,竝只私罪,奉敎依允爲旀,竝只功減一等爲良如敎。又照目粘連,陽智縣監申應模矣本府議啓內,獄囚不善嚴防,致此逃脫,過限未捉,揆以法律,難逭重勘。以此照律罪,杖七十徒一年半定配,依定式收贖,公罪,奉敎依允爲旀,功減一等爲良如敎。又照目粘連,河東前府使鄭煥一矣本府議啓內,土民之構罪捧賂,儒鄕之勒差捧錢,院站之執頉徵贖,俱係贓汚。以此照律罪,杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,向前李元會亦,失火縱由民家,延燒未卽撲滅,四千餘石倉穀,過半被燒,其在典守之道,難免不飭之失。以此照律,何如?判付啓依允。
今三月二十二日午時,上御重熙堂。新恩謝恩親受入侍時,左承旨尹致秀,左副承旨徐耆淳,右副承旨任百秀,同副承旨南秉哲,記事官徐堂輔·金有淵·洪祐命·金炳雲,待敎洪淳穆以次進伏訖。上曰,史官分左右。致秀曰,新恩後陪人,亦使之隨入乎?上曰,唯。引儀引重試及別試文武擧人入就位。引儀唱四拜,文武擧人行四拜禮,仍行宣醞禮訖。引儀唱四拜,文武擧人行四拜禮訖。致秀曰,武科別試則只使甲科一人陞殿,而重試人亦只使三甲人陞殿乎?上曰,前例,如何?致秀曰,未及考諸前例,而惟在處分矣。上曰,重試人皆使之陞殿,別試則只使甲科一人陞殿。文科重試甲科林基洙,乙科金世鎬,丙科李繪九,文科別試甲科張龍逵,乙科姜夏奎·朴榮濟,丙科韓鼎謩·李東旭·金直淵·趙名龜,武科重試甲科朴英湜,乙科權時永·白樂賢·朴琪永,丙科車靜仁·梁弘國·申晳·金聲振·朴光祿·李顯翼·許采·趙存德·金善行·金鼎養·李章煥·朴應權·朴鼎熹·李熙明·崔之澣·成燾·尹行碩·金振成·鄭匡一·朴尙浩,武科別試甲科李經權等,以次進前,各奏職姓名訖,以次退出。上命史官就座,仍命退,諸臣以次退出。
上在昌德宮。停常參·經筵。
南秉哲啓曰,明日召對,取稟。傳曰,停。
徐耆淳啓曰,大司憲·持平一員未差,執義兪鎭五,掌令金在瓘·白宗杰,持平金觀爕呈辭,監察茶時之意,敢啓。傳曰,知道。
趙名龜有頉代,以韓鼎謩爲假注書。
韓鼎謩有頉代,以玄基濬爲假注書。
注書徐堂輔病代,以李東旭爲假注書。
李東旭有頉代,以朴榮濟爲假注書。
朴榮濟有頉代,以柳秉淵爲假注書。
徐憲淳啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書金興根,參判金英淳,俱以病不來,參議趙在慶受由在外,不得開政云。判書·參判,竝卽牌招,何如?傳曰,允。
有政。吏批,判書金興根進,參判金英淳牌招不進,參議趙在慶受由在外,右承旨徐憲淳進。以閔致成爲大司憲,宋奎弼爲持平,李憲球爲知敦寧,洪敬謨爲知經筵,徐憙淳爲尙衣提調,徐鍾淳爲愍懷墓守衛官,許棨爲寧邊府使,李明迪爲靈光郡守,兪貞煥爲猉獜察訪。廣州留守單趙鶴年,前察訪趙羲象今加通政加資事承傳。
兵批,行判書趙秉鉉病,參判徐念淳病,參議洪祐喆病,參知韓文爀入直進,左承旨尹致秀進。上護軍金蘭淳,大護軍李嘉愚,護軍李羲肇,副護軍金公鉉·李明迪·趙得林·南性敎,副司直李鼎敍,以上竝單付。兼南漢守禦使單趙鶴年。
任百秀,以戶曹言啓曰,臣穆淵與正郞臣趙秉緯,依定式進詣彰義宮藏譜閣奉審,則姑無頉處之意,敢啓。傳曰,知道。
又以戶曹言啓曰,臣穆淵與正郞臣趙秉緯,進詣慶熙宮差備內,啓下手本中有頉處眼同看審,則各殿堂行閣椽木及瓦子間間有頉,故今方次次修改,而始役則擇日擧行之意,敢啓。傳曰,知道。
南秉哲,以禮曹言啓曰,因臣曹草記,今此遷陵成服服緦時,參以已例,似當用白靴,而事係儀制,臣曹不敢擅便,何以爲之事,傳曰,時原任大臣處,收議以入事,命下矣。發遣郞廳,收議于時原任大臣,則領中樞府事臣趙寅永以爲,遷陵緦服時白靴之制,雖於古禮無可援據,而此有辛亥遷陵時下敎與己酉遷園時遵用之例,則在今事體,只當恭依兩朝舊典,而臣不敢質言。伏惟上裁云。行判中樞府事臣鄭元容以爲,辛亥遷陵時,己酉遷園時,緦服皆用白靴,癸丑之改白爲黑,卽爲便服常着而言也。今於服緦之時,只當遵用兩年之例矣。伏惟上裁云。議政府領議政臣權敦仁以爲,緦服之鞋,卽以常時所着着之,故禮書元無著載,辛亥特敎以白皮靴爲定,亦其時常時所着也。己酉又爲遵用,則癸丑以後,雖變白爲黑,今番恐當依已例以白皮靴磨鍊,而不敢質對。惟在博詢而處之云。行判中樞府事臣金道喜以爲,靴制之改白爲黑,雖有癸丑稟定,非竝論遷陵成服時靴制,則今日之所當遵奉者,只是辛亥己酉已行之例,而旣無古禮之可據,臣不敢質言仰對。伏惟上裁云。議政府右議政臣朴晦壽以爲,在前白皮靴,卽常時所用,而以其色白也,故辛亥己酉兩年,仍用於服緦之時矣。今則見用之黑靴,固不宜於成服之制,只當恭遵兩年已例,以白皮靴磨鍊,恐爲允當。伏惟上裁云矣。大臣之議如此,上裁,何如?傳曰,大臣之議如此,以白皮靴磨鍊。
尹致秀,以兵曹言啓曰,來四月初三日大駕詣宗廟齋宿,初四日夏享大祭親行時,隨駕營門當爲磨鍊矣。禁御兩營鄕軍則今旣停番,何營軍兵隨駕,何營軍兵留陣,而禁軍及馬步軍以幾番幾哨磨鍊,餘軍留營,何以爲之乎?敢稟。傳曰,訓局步軍五哨,馬軍二哨,訓將率領爲先廂,訓局步軍四哨,馬軍二哨,御將率領爲後廂,禁軍三番磨鍊,禁將率訓局餘軍五哨留陣,餘軍留營,置之。
以江原監司徐英淳狀啓平昌郡民家失火事,傳于任百秀曰,聞甚矜惻。元恤典外,別加顧助,結構奠接之方,廟堂措辭,分付。
徐耆淳,以義禁府言啓曰,時囚罪人鄭煥一杖一百流三千里定配照律公事判付內,依允,功減一等事,命下矣。鄭煥一功減一等,杖一百收贖,告身盡行追奪,江原道橫城縣蒼峰驛,徒三年定配,而以議啓內辭意,具罪目依例發遣府羅將,押送配所,何如?傳曰,允。
義禁府照目粘連,寧越府使李元會矣本府議啓內,失火縱由民家,延燒未卽撲滅,四千餘石倉穀過半被燒,其在典守之道,難免不飭之失。以此照律罪,杖八十徒二年定配,竝收贖,公罪,奉敎依允爲旀,功減一等爲良如敎。
上在昌德宮。停常參·經筵。
南秉哲啓曰,明日召對,取稟。傳曰,停。
尹致秀啓曰,大司憲閔致成,持平宋奎弼在外,執義兪鎭五,掌令金在瓘·白宗杰,持平金觀燮呈辭,監察茶時之意,敢啓。傳曰,知道。
又啓曰,左副承旨徐耆淳今日不爲仕進,卽爲牌招,何如?傳曰,允。
傳于南秉哲曰,輪對官明日待令。
傳于任百秀曰,在外摠管許遞,前望單子入之。
摠管前望單子入之,都摠管徐箕淳,副摠管朴蓍會·沈有祖落點。
任百秀啓曰,新除授都摠管徐箕淳方在譴罷中,何以爲之?敢稟。傳曰,敍用。
以左副承旨徐耆淳牌不進罷職傳旨,傳于南秉哲曰,只推。
任百秀,以都摠府言啓曰,新除授都摠管徐箕淳,時無職名,令該曹口傳付軍職,何如?傳曰,允。
兵曹口傳政事,大護軍徐箕淳。
徐憲淳,以吏曹言啓曰,慶尙監司李啓朝移文據彦陽縣監李敏吾催促下送事爲辭,而該縣監時在京畿水原地云,故卽速還官之意,發關知委於該道守臣處矣。卽接水原府留守李若愚回移,則該縣監李敏吾,親病沈重,萬無離側還官之望云。其親病旣如是,則有難强令還任,改差,何如?傳曰,允。
南秉哲,以禮曹言啓曰,今此遷陵成服服緦時靴子收議草記,傳曰,大臣之議如此,以白靴子磨鍊事,命下矣。原節目中緦服條,以白皮靴磨鍊付標以入之意,敢啓。傳曰,知道。
任百秀,以兵曹言啓曰,宣薦內禁衛西北別付料軍官試射入格人,謹依判下別單施賞,而箇箇弓矢,以軍器寺所在者取來頒給之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以摠戎廳言啓曰,本廳左部左司把摠柳冀重,身病甚重,勢難察任,改差,何如?傳曰,允。
上在昌德宮。停常參·經筵。
藥房提調李穆淵,右承旨徐憲淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何〈如〉?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
南秉哲啓曰,明日召對,取稟。傳曰,停。
任百秀啓曰,大司憲閔致成,持平宋奎弼在外,執義兪鎭五,掌令金在瓘·白宗杰,持平金觀燮呈辭,監察茶時之意,敢啓。傳曰,知道。
徐憲淳啓曰,左副承旨徐耆淳今日不爲仕進,卽爲牌招,何如?傳曰,允。
任百秀啓曰,備邊司郞廳來言,今日賓廳日次,而國忌齋戒相値,不得來會云矣。敢啓。傳曰,知道。
南秉哲啓曰,輪對官來待矣。傳曰,入侍。
以左副承旨徐耆淳牌不進罷職傳旨,傳于任百秀曰,只推。
徐憲淳,以戶曹言啓曰,臣穆淵與佐郞臣李漍,依定式進詣時御所,周回宮墻奉審,則姑無頉處之意,敢啓。傳曰,知道。
南秉哲,以內醫院提調意啓曰,副提調李景在,今日問安,不爲仕進,卽爲牌招,何如?傳曰,允。
又以遷陵都監摠護使意啓曰,丁字閣欑宮排設處四壁,有紬甲帳周遮之節,而己酉因特敎,除壁帳,以苒屛代用,其後皆用此例矣。今亦依此擧行,何如?傳曰,允。
又以遷陵都監摠護使意啓曰,取考謄錄,則舊陵丁字閣三門所排紅綃帳,移用於新陵丁字閣矣。今亦依已例擧行,何如?傳曰,允。
又以遷陵都監摠護使意啓曰,取考各年謄錄,則啓陵後梓宮,皆爲奉安於丁字閣矣。丁字閣間架廣狹,必須預先尺量,然後可以磨鍊添補,別遣該掌郞廳·監造官,使之詳細奉審,以爲擧行之地,何如?傳曰,允。
又以遷陵都監摠護使意啓曰,取考辛亥儀軌,則吉帷宮不爲排設事定奪,故梓宮上山陵前紙牓,移安於丁字閣內東邊,梓宮上山陵後,更爲奉安於御間堂中,而己酉亦依此擧行矣。今番則一遵辛亥己酉前例,奉安,何如?傳曰,允。
又以遷陵都監摠護使意啓曰,新陵表石,以舊陵表石磨正入刻事,命下矣。啓舊陵後,舊陵表石當爲奉出,而碑閣先爲撤毁,以便擧行之地,何如?傳曰,允。
又以遷陵都監摠護使意啓曰,卽伏見京畿監司金輔根狀啓啓下者,則以爲,與地方官楊州牧使曺錫雨,程表道里之遠近險夷,更爲眼同看審,則中寧浦地形低仄浦巷闊遠,若當漲時,非船則無以通涉,築垌烽火峴之路,間有水田,雖覆土堅築,若値雨水之頻仍,易致泥解,臨時更築,功力自多窘跲。慮在萬一,不無審愼。自大松溪石橋,過泰陵洞口沙吾峴,至新陵內洞口,合爲三十里許,道里雖涉稍遠,地形高燥,旣無溝塍之雜錯,且與舊路相連,工役易就。以此作路,恐合便好云矣。其所條列形便,與日前本都監堂上徐憙淳看審後所論,別無異同。大抵中寧浦路則最爲便近,而橋樑闊遠,潦漲爲慮,烽火峴路,則水田低陷,泥濘爲慮。沙吾峴之可新作處,雖與兩處,有迂回遠近之不同,而卽不過十餘里五六里間,則當日奉行,均是一也,而似爲十分穩便之道。且都監堂上與道臣地方官屢次看審,僉議歸一,別無更疑,依此新作路擧行事,分付,何如?傳曰,允。
任百秀,以兵曹言啓曰,卽接東所衛將盧慶燁牒報,則崇德門東邊內宮墻二間許頹圮處,今已修築云。把守軍兵還爲入直之意,敢啓。傳曰,知道。
又以訓鍊都監言啓曰,因兵曹草記,崇德門東邊內宮墻頹圮處,今已畢築,把守軍兵還入直所,將校解送之意,敢啓。傳曰,知道。
丙午三月二十五日巳時,上御重熙堂。輪對官入侍時,右副承旨任百秀,假注書柳秉淵,記事官李承益·金炳雲,輪對官司圃署別提車得浩,典牲署直長安膺壽,造紙署別提吳相默,養賢庫兼主簿鄭在慶,中樞府經歷李晩謙以次進伏楹外訖。上曰,史官分左右。上曰,輪對官以第次一一進前,可也。得浩進前伏。上曰,職姓名奏之。得浩曰,司圃署別提臣車得浩矣。上曰,職掌奏之。得浩曰,宗廟·徽定殿·景慕宮,隨月令薦新及各殿逐日供上菜蔬矣。上曰,所懷奏之。得浩曰,所懷無之矣。上曰,遺在奏之。得浩曰,遺在無之矣。上曰,履歷奏之。得浩曰,癸卯年六月除守門將,乙巳年六月待罪本職矣。上命退去。又命膺壽進前奏職姓名。膺壽曰,典牲署直長臣安膺壽矣。上曰,職掌奏之。膺壽曰,羊羔米太色矣。上曰,所懷奏之。膺壽曰,所懷無之矣。上曰,遺在奏之。膺壽曰,時遺在羊五百九十七口及半半口,羔一百二十九口半,米一百八十七石十二斗三升八夕,太一千二百五十七石九斗五升九合矣。上曰,履歷奏之。膺壽曰,戊戌年二月除拜弘陵參奉,癸卯六月復職惠陵參奉,同年十二月移拜繕工監奉事,乙巳年移拜尙衣院直長,同年十一月本署直長相換矣。上曰,命退去。相默進前伏。上曰,職姓名奏之。相默曰,造紙署別提臣吳相默矣。上曰,職掌奏之。相默曰,紙色矣。上曰,所懷奏之。相默曰,所懷無之矣。上曰,遺在奏之。相默曰,時在表紙三百二十張,時在咨文紙三百二十張矣。上曰,履歷奏之。相默曰,丙子登武科初入仕,庚子移拜訓鍊主簿,乙巳正月待罪本職矣。上命退去。載慶進前。上曰,職姓名奏之。載慶曰,養賢庫兼主簿臣鄭載慶矣。上曰,所懷奏之。載慶曰,所懷無之矣。上曰,職掌奏之。載慶曰,米太矣。上曰,遺在奏之。載慶曰,時在米五百六十八石十三斗八升八合,時在太二百五十九石十三斗二合矣。上曰,履歷奏之。載慶曰,丁卯年爲探花郞,拜宗簿直長,戊辰年成均典籍,庚午年兵曹佐郞,戊寅年監察,辛巳年社稷署令,辛卯年宗簿主簿,乙未年持平,丙午年待罪本職矣。上命退去。晩謙進前。上曰,職姓名奏之。晩謙曰,中樞府經歷臣李晩謙矣。上曰,職掌奏之。晩謙曰,職掌無矣。上曰,所懷奏之。晩謙曰,所懷無之矣。上曰,履歷奏之。晩謙曰,丁酉年乾原權管,庚子年武兼,癸卯年訓鍊主簿,甲辰年都摠都事,乙巳年待罪本職矣。上命輪對官先退。又命〈退〉,諸臣以次退出。
上在昌德宮。停常參·經筵。
徐耆淳啓曰,大司憲閔致成,持平宋奎弼在外,執義兪鎭五,掌令金在瓘·白宗杰,持平金觀燮呈辭,監察茶時之意,敢啓。傳曰,知道。
徐憲淳啓曰,今三月二十七日祿都目政事爲之之意,敢啓。傳曰,知道。
南秉哲啓曰,來四月初四日行宗廟夏享大祭親祭,祭文當爲製進,而藝文提學朴永元奉命在外,弘文提學趙斗淳待明朝牌招,使之製進,何如?傳曰,允。
傳于尹致秀曰,出宮門路,以協陽門爲之。
傳于尹致秀曰,明日出宮門路,以協陽門爲之。
徐憲淳,以吏曹言啓曰,今此夏享大祭祭官中時無職名人及未分館人,通瀜塡差,而竝令該曹口傳付軍職,何如?傳曰,允。
兵曹口傳政事,副司果安喜壽,副司正趙然興·李承輔·李敎寅·宋廷和,以上竝單付。
南秉哲,以遷陵都監摠護使意啓曰,今此遷奉時,服玩諸具,當爲措備,而冕服圭几杖鏡梳函,若有平日所御者,則勿爲造成,載在補編及各年謄錄,而辛巳遷奉時,因下敎,冕服自內造備,其餘服玩之具,竝以舊件仍用,庚辰葬禮時冕服圭鏡梳函以內下入用,几杖初不入用。今番儀節與前有異,何以爲之?敢稟。傳曰,服玩之具,竝以舊件仍用,冕服圭鏡梳函几杖當內下矣。
又以遷陵都監摠護使意啓曰,庚寅葬禮時,硯匣匜函,內下經書正文四卷,淡如軒集五卷,內下侍講院謄出粧冊,自都監擧行,而取考謄錄,則辛亥遷奉時,退壙中硯匣筆墨等物,有舊件可用則用之,不然則不必新造之下敎。辛巳遷奉時,有書冊以舊件仍用,硯匣函自都監新造,硯石舊件仍用,筆墨內下,竝與舊件同爲入盛之下敎矣。今番則何以爲之?敢稟。傳曰,竝當內下,而舊件中可用者,同爲入盛,可也。
又以遷陵都監摠護使意啓曰,大小轝服色,補編以緞綃載錄,而己酉遷園時,辛巳遷陵時,竝以內下紋緞入用矣。今番則何以爲之?敢稟。傳曰,當內下矣。
尹致秀,以兵曹言啓曰,今此啓舊陵成服後動駕殿座時,侍衛服色當爲磨鍊,而謹稽謄錄,則己酉年,依顯廟朝癸丑年寧陵遷奉時節目,啓舊園後軍戎儀物,竝如常侍衛服色,黑笠·白天翼·黑帶·黑皮靴,禁軍則因傳敎勿着華鮮緞品,挾輦槍劍軍,着靑號衣矣。追因下敎,禁軍及挾輦槍劍軍,竝着常時服色矣。今番則何以磨鍊乎?敢稟。傳曰,依己酉年例磨鍊。
又以兵曹言啓曰,今此遷陵時侍衛服色,當爲磨鍊,而謹稽謄錄,則靈轝侍衛白笠·白天翼,挾靈轝軍白戰巾·白號衣,神輦侍衛着吉服矣。今亦依此磨鍊乎?敢稟。傳曰,依此磨鍊。
又以兵曹言啓曰,今此遷陵時,侍衛軍兵當爲磨鍊,而謹稽謄錄,則辛亥年長陵遷奉時,分兵曹分都摠府堂上郞廳各一員,五衛將二員,宣傳官四員,武兼八員,禁軍三十人,挾靈轝軍一百名,前後廂八百名磨鍊。己酉年遷園時,分兵曹·分都摠府堂上郞廳各一員,五衛將二員,別軍職六員,宣傳官四員,武兼八員,禁軍一百人,挾靈轝軍二百名,前後廂七百名磨鍊。辛巳年健陵遷奉時,分兵曹分都摠府堂上郞廳各一員,五衛將二員,宣傳官四員,武兼六員,禁軍二十人,挾靈轝軍四十名,前後廂以局內相近,不爲磨鍊矣。今番則何以爲之乎?敢稟。傳曰,依己酉例磨鍊。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
南秉哲啓曰,明日經筵,取稟。傳曰,停。
又啓曰,來初一日輪對日次,而宗廟夏享大祭親祭齋戒相値,頉稟之意,敢啓。傳曰,知道。
李景在啓曰,假注書柳秉淵時無職名,令該曹依例付軍職,冠帶常仕,何如?傳曰,允。
傳于南秉哲曰,來初七日當詣新陵所,親看審矣,該房知悉。
傳于南秉哲曰,今番新陵幸行時,凡百擧行,一依京擧動例,切勿以幸行例爲之。留都大臣,守宮大將及不緊侍衛,副駕轎儀仗,竝爲置之,聚軍當日爲之事,分付。
傳于任百秀曰,軍令置之。
以司謁口傳下敎曰,百官隨駕與服色,依今春綏陵幸行時例爲之。
任百秀,以兵曹言啓曰,今日仁政殿親臨文武科放榜時,本曹堂上侍衛當爲備員,而參判徐念淳有實故,不得進參,參判令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以金景善爲兵曹參判。
傳于李景在曰,左副承旨許遞,前望單子入之。
承旨前望單子入之,趙在慶落點。
李景在啓曰,新除授左副承旨趙在慶,卽爲牌招,何如?傳曰,允。
傳于趙在慶曰,吏曹參議有闕之代,前望單子入之。
吏曹參議前望單子入之,尹致秀落點。
趙在慶啓曰,新除授吏曹參議尹致秀,以前任安東府使,方在解由未出中,何以爲之?敢稟。傳曰,勿拘。
李景在啓曰,今日殿座,承旨當爲備員,而左承旨未差,何以爲之?敢稟。傳曰,前望單子入之。
承旨前望單子入之,徐念淳落點。
李景在啓曰,新除授行左承旨徐念淳,卽爲牌招,何如?傳曰,允。
傳于趙在慶曰,承旨有闕之代,前望單子入之。
承旨前望單子入之,洪羲錫落點。
傳于任百秀曰,呈告泮長許遞,前望單子入之,待下批牌招察任。
注書徐堂輔病代,以金大鉉爲假注書。
任百秀,以兵曹言啓曰,宣傳官沈樂承,慶熙宮衛將金性淵,俱以病難供職,呈狀乞遞,竝改差,何如?傳曰,允。
遷陵都監哀冊文製述官金興根,預差徐箕淳,表石陰記製述官判府事鄭元容,預差金東健,誌文製述官領議政權敦仁,預差趙秉鉉,哀冊文書寫官趙鶴年,預差李嘉愚,梓宮上字書寫官洪在龍,預差朴岐壽,壙中銘旌書寫官金賢根,預差金炳疇,行路銘旌書寫官洪顯周,預差尹宜善,誌文書寫官徐憙淳,預差李若愚,表石陰記書寫官判府事金道喜,預差金蘭淳,舊哀冊舊誌石蓋上大字書寫官右議政朴晦壽,預差領府事趙寅永,丁字閣上樑文書寫官洪敬謨,預差金左根。
有政。吏批,判書金興根進,參判金英淳式暇,參議尹致秀式暇,左副承旨趙在慶進。以徐箕淳爲知經筵,金憲祖爲彦陽縣監,李志淵爲分內醫提調,學祿單朴賢楷,學諭單金大鉉。
兵批,行判書趙秉鉉進,參判金景善未肅拜,參議洪祐喆入直,參知韓文爀病,右副承旨任百秀〈進〉。以柳光魯爲宣傳官,李復鉉·趙羲象·邊達秀·金夏淵爲五衛將,金哲源爲忠壯將,劉英鎬爲慶熙將,許熠爲訓鍊僉正,尹錫夏爲主簿。副護軍徐耆淳·沈樂承·趙羲象,副司正柳秉淵,以上竝單付。前守門將康龜涉,及第張雲鶴今加折衝加資事承傳。同知洪順仁,僉知姜彝文·金周永·張惟煥,以上竝單付。
以平安監司洪在喆狀啓義州府民家失火事,傳于南秉哲曰,聞甚矜惻。元恤典外,別加顧助,結構奠接之方,廟堂措辭,分付。
趙在慶,以禮曹言啓曰,各陵園墓所今春植木及播橡,依定式擧行後,株數斗數區別報來,故別單書入,而健陵·顯隆園植木,則本府留守已爲區別狀聞矣,敢啓。傳曰,知道。
又以禮曹言啓曰,今此遷陵時殯殿供上,當爲磨鍊,而謹考各年遷陵謄錄,則庚午癸丑辛亥年,連因廚院稟旨,不爲封進,己酉年遷園時,因都監堂上筵奏,依辛亥年例,勿爲封進,辛巳年遷陵時,因臣曹啓稟批旨,不爲磨鍊矣。今番遷奉時,自成殯後至虞祭前各司供上,京畿月令進上封進之節,何以爲之乎?敢稟。傳曰,依已例,勿爲封進。
又以遷陵都監摠護使意啓曰,辛亥遷陵時,以發引時刻,旣是辰時,兩陵里數,亦且不遠,植炬除之,行炬待令可也事,下敎,而己酉遷園時,亦遵用此例矣。今番則何以爲之?敢稟。傳曰,依己酉年例爲之。
又以司僕寺一二提調意啓曰,今此新陵所親看審時,各差備入把馬磨鍊,別單書入,而其中驛馬,則令兵曹知委畿內各驛,使之直爲入把,何如?傳曰,允。
任百秀,以兵曹言啓曰,來四月初七日大駕詣新陵所親看審時,隨駕營門當爲磨鍊矣。禁御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍二哨,馬軍一哨,訓將率領爲先廂,訓局步軍二哨,馬軍一哨,御將率領爲後廂,禁軍二番磨鍊,摠使率訓局餘軍三哨留陣,餘軍留營,置之。
又以兵曹言啓曰,今此新陵所親看審時,挾輦軍二百名,倭槍手一百名,依京擧動例擧行,而餘軍五十名,亦爲磨鍊,何如?傳曰,允。
又以兵曹言啓曰,今此新陵所親看審時,道路由往十里過箭串橋,至新陵洞口磨鍊之意,分付,何如?傳曰,允。
又以兵曹言啓曰,今此新陵所親看審時,斥堠伏兵傳語軍當爲磨鍊,而謹稽謄錄,則十里內則以京軍擧行,十里外則以京畿束伍步軍擧行,而或有因特敎不爲擧行之時。今番則何以爲之乎?敢稟。傳曰,置之。
又以兵曹言啓曰,在前幸行當日回鑾時,侍衛連以全數磨鍊矣。今亦依此擧行乎?敢稟。傳曰,入直磨鍊。
又以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
右承旨徐憲淳疏曰,伏以,臣與新除授行左承旨臣念淳,爲從兄弟應避之親,揆以格例,在下當遞,玆敢援陳短籲。伏乞聖明,俯垂鑑察,亟許遞改,以存公格,以安私分焉。臣無任云云。省疏具悉。所請依施。
丙午三月二十七日子時,上詣仁政殿月臺。宗廟夏享大祭受誓戒入侍時,行都承旨李景在,左承旨尹致秀,右承旨徐憲淳,左副承旨徐耆淳,右副承旨任百秀,同副承旨南秉哲,記事官徐堂輔,假注書柳秉淵,記事官洪祐命·金炳雲,檢校直閣鄭㝡朝·尹定鉉,檢校待敎金洙根·趙鳳夏·李裕元,待敎洪淳穆以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調李穆淵,副提調李景在進前奏曰,夜氣陰濕,此時勞動,聖體,若何?上曰,一樣矣。左右通禮前導,出協陽門,由肅章門·仁政門,至降輿所。通禮跪啓請降輿,上降輿。通禮跪啓請執圭,景在進圭,上執圭。左右通禮導上詣板位南向立。景在奏曰,從陞人中有差祭人,使之下去行禮,何如?上可之。贊儀唱四拜,諸享官及宗親文武百官皆行四拜禮訖。吏曹判書金興根讀誓文,刑曹判書趙斗淳聽誓文訖。贊儀唱四拜,諸享官及宗親文武百官皆行四拜。通禮跪啓請禮畢。景在奏曰,日前禮曹草記,今此遷陵時丁字閣上樑文,令藝文館撰進矣。藝文提學奉命在外,弘文提學使之代製以進,何如?上可之。上曰,此非都監擧行乎?景在曰,遷奉時例以本館擧行矣。上命書傳敎曰,齋宿處所,以摛文院爲之。出榻敎領府事趙寅永,判府事鄭元容,右議政朴晦壽進前奏曰,夜氣稍涼,聖體,若何?上曰,一樣矣。通禮跪啓請釋圭,上釋圭,景在跪受圭。通禮啓請乘輿,上乘輿。左右通禮前導,出仁政門由肅章門,入協陽門還內,出標信解嚴。諸臣以次退出。
丙午三月二十七日卯時,上詣仁政殿。文武科放榜入侍時,行都承旨李景在,右承旨徐憲淳,左副承旨趙在慶,右副承旨任百秀,同副承旨南秉哲,記事官徐堂輔,假注書柳秉淵,記事官洪祐命·金炳雲,檢校直閣鄭㝡朝·尹定鉉,檢校待敎金洙根·趙鳳夏·李裕元,待敎洪淳穆以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調李穆淵,副提調李景在進前奏曰,夜間聖體,若何?上曰,一樣矣。仍出協陽門,由肅章門入仁政門,至仁政殿。通禮跪啓請降輿,上降輿。景在進圭,上執圭陞座。贊儀唱文武百官入就位行四拜禮,文武百官就位行四拜禮訖。憲淳奏曰,文武擧人,今當入門矣,請出標信。上曰,以已下標信擧行。文武新恩分東西庭行四拜禮訖。景在奏曰,侍衛中有新恩率榜人,使之下去行禮,何如?上可之。上命憲淳·百秀二人,使之頒牌賜花。頒賜訖,宣醞,行四拜禮,退出。致詞官致詞。文武百官行禮訖。通禮跪啓禮畢。上降座釋圭。景在跪受圭。上乘輿,仍出仁政門,由肅章門入協陽門還內。命出標信解嚴,諸臣以次退出。
上在昌德宮。停常參·經筵。
洪羲錫啓曰,明日再明日光陵忌辰祭齋戒正日,三明日初二日初三日宗廟夏享大祭親祭齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,停。
趙在慶啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,廣州府留守趙鶴年下直,長弓一張,長箭一部賜給。
傳于洪羲錫曰,新恩謝恩,當親受矣。
傳于洪羲錫曰,右副承旨許遞,前望單子入之。
吏曹,新及第權用脩承旨除授事,承傳。
大司成前望單子入之,尹定鉉落點。
趙在慶啓曰,大司憲閔致成,持平宋奎弼在外,執義兪鎭五,掌令金在瓘·白宗杰,持平金觀燮牌不進,監察茶時之意,敢啓。傳曰,知道。
以大司諫宋持養,司諫趙完植,獻納成容默,正言兪致崇·尹行謨,執義兪鎭五,掌令金在瓘·白宗杰,持平金觀燮牌不進罷職傳旨,傳于趙在慶曰,只推。
以忠淸監司趙雲澈狀啓永同縣民家失火事,傳于趙在慶曰,聞甚矜惻。元恤典外,別加顧助,燒死人如有生前身還布,蕩減,結構奠接之方,廟堂措辭,分付。
洪羲錫啓曰,假注書柳秉淵,身病猝重,勢難察任,今姑改差,何如?傳曰,允。
又啓曰,假注書金大鉉,身病猝重,勢難察任,今姑改差,何如?傳曰,允。
又啓曰,事變假注書姜載璜,身病猝重,勢難察任,今姑改差,何如?傳曰,允。
柳秉淵改差,代以李鍾浩爲假注書。
李鍾浩有頉代,以林翰洙爲假注書。
林翰洙有頉代,李明老爲假注書。
金大鉉改差代,李升洙爲假注書。
李升洙有頉代,李舜善爲假注書。
李舜善有頉代,權敎準爲假注書。
姜載璜改差代,李尙燁爲事變假注書。
李尙燁有頉代,承鎭泰爲事變假注書。
趙在慶,以兵曹言啓曰,去二月二十五日丙午重試對擧庭試別試武科殿試時,直赴殿試人親騎衛閔光浩等一百六十六人內,一百三十三人應試參榜,所授帖文,竝依例收聚爻周,扈衛軍官韓敏秀,武藝別監李源永·元瑜永,親騎衛朴致鉉·朴亨根·金仁錫,馬兵李翊範,鄕騎士崔鳴律等八人遭故,竝依法典陳試,別隊馬兵金福仁,騎士柳完億,別武士朴亨珍·郭敬煥·鄭應祿,義旅軍官金學圭,鄕騎士崔孝彦·朴宗幹,選武軍官金聲鍊·朴世麟,捕盜金千秋,親騎衛李良蕃·柳鳳源·韓用遠·林達臨·都永鎬·咸啓興·南潤岳·林昌先·趙顯升·方成大,別砲衛張元信·李晩恒,武學鄭基弘,防營軍官金學龍等二十五人未及赴試,追參於今番式年殿試,直赴會試人閑良李東鉉等二十七人內二十一人,應試馬兵尹萬有身病不赴,依例勿施,所授帖文竝收聚爻周,選武軍官鄭貴得·辛晳煥,武士吳大成·文命郁等四人遭故,竝依法典陳試,北兵營馬兵曺賢俊起送成冊,以起送爲辭,而不爲赴試,其委折關問該帥臣後稟處。今三月十五日丙午式年殿試時直赴殿試人宣傳官張厚植等一百十七人內,一百七人應試參榜,羽林衛李肯植·李枝賢,武藝別監韓弘龜,別騎隊朴德良,哨軍孔大福·李得仁,大旗手李奉郁,標下軍崔允湋等八人作故,所授帖文,竝依例收聚爻周,別隊馬兵李豐麗遭故,依法典陳試,濟州馬兵韓應愈無緣不赴,其委折關問該道臣後稟處,何如?傳曰,允。
又以兵曹言啓曰,今此幸行時,侍衛不可不備,宣傳官有闕之代,依例口傳擬入,何如?傳曰,允。
兵曹口傳政事,以金善弼爲宣傳官。
吏曹參議尹致秀疏曰,伏以,臣昨於閤外,伏奉三銓除旨,荷寵渥之冞隆,懼義分之或隳,他未暇顧,冒沒祗肅,顚倒昌披,惶汗浹背,不知所以自措也。夫聲望所推,簪紳所榮,迺惟曰銓部之職,激揚進退,通塞可否,亦惟曰銓部之職,熙朝愼簡,雅隆下佐,是其操履能爲範俗,鑑識優於區物,典領故常,又足以明習誦說,然後方可周還長亞,與聞末議,而臣於是任,顧其人乎哉?姿本鈍懦,則材器之無攸當,識又蒙蔀,則群議之所不屬。拔跡寒素之門,寄身孤畸之塗,倖不及於華貫,微私粗安於冗散,惟厚荷洪造,叨塵邇列,夷險向前,隨遇盡分,奔走筋力,以爲一分不報之報而已。見今所叨之榮顯,尤非閑漫之可比,謏陋如臣,空疎如臣,而迺使參佐於提衡握銓之席,臣誠左右思而不可得矣。舊擬新儲,不患無人,而擧以畀之於人望之外,仰累聖簡,俯玷淸選,諒非細故,何可諉以已肅,晏然若固有之乎?蔓語靡辭,有若儻來之虛飾崇讓者然,亦非賤分之所敢安,而廉隅所在,冒膺無路,敢控披瀝,干瀆崇聽。伏乞聖慈,俯垂鑑燭,亟遞臣吏曹參議之任,以幸公私,不勝大願。臣無任云云。省疏具悉。爾其勿辭察職。
敎資憲大夫行廣州府留守兼南漢守禦使趙鶴年書。王若曰,王公設險守國,周東郊之保釐,朝廷爲官擇人,宋西都之留後,得君重耳,往汝欽哉。念玆南城一隅,實是東方巨鎭,臺隍樓櫓之險阻憑恃,奚但爲三輔要衝?門戶鎖鑰之緩急相須,展也據兩路形勝。創置過五十載,固多陰雨之綢繆,凋弊難一二言,必待利器之盤錯。惟卿,武接賢父,文孝肖孫,久矣望實之漸隆,佐銓衡而長瀛席,邇來績庸之益茂,綰藩節而參廟籌。玆授卿以廣州府留守兼南漢守禦使,卿其祗服寵章,克殫忠悃,趙尹鐸之抑爲保障,勉賁新於城池金湯,魯郊遂之峙乃茭芻,愼節制於甲兵錢穀。於戲,撤八座之崇秩,庶知歷試之簡心,屬一方之分司,宜效守禦之當面,故玆敎示,想宜知悉。知製敎李敎英製進
丙午三月二十八日午時,上御重熙堂。新恩謝恩親受入侍時,右承旨洪羲錫,左副承旨趙在慶,檢校待敎南秉哲,假注書柳秉淵·金大鉉,記事官洪祐命·金炳雲以次進伏訖。上曰,史官分左右。羲錫曰,新恩後陪人亦使之隨入乎?上曰,唯。引儀引文武擧人入就位。引儀唱四拜,文武擧人行四拜禮,仍行宣醞禮訖?引儀唱四拜,文武擧人行四拜禮訖。羲錫曰,文科其數不多,使之陸續一一第次入侍,何如?上可之。在慶曰,武科則或有全數進前之例,或有甲科三人陞殿之例,今番則何以爲之乎?上曰,只使甲科一人陞殿,可也。文科甲科李晩德·權用脩·鮮于澲,乙科洪敬爕·李升洙·閔致庠·孟道植·金龍翼·權錫·孟魯述,丙科白宗逵·白時殷·宋燉·李尙燁·李赫準·李庭垕·趙廷祖·李鍾浩·李圭白·李基·李舜善·李明老·尹聖鎭·韓啓心·金景游·林翰洙·金宗瑍·文基郁·趙崇祖·鄭止善·承鎭泰·朴鎬源·金錫獜·安念鎭·金獜燮·權敎準·鄭昌休,武科甲科高濟羲,以次進前,各奏職姓名訖,以次退出。上命書傳敎曰,承旨有闕之代,新及第權用脩除授。上命史官就座,仍命退,諸臣以次退出。
上在昌德宮。停常參·經筵。
洪羲錫啓曰,明日召對,取稟。傳曰,停。
權用脩啓曰,大司憲閔致成,持平宋奎弼在外,執義兪鎭五,掌令金在瓘·白宗杰,持平金觀燮呈辭,監察茶時之意,敢啓。傳曰,知道。
傳于趙在慶曰,發遣吏郞,諸執事淸齋與否,摘奸以來。
李明老有頉代,以閔致庠爲假注書。
權敎準有頉代,以朴鎬源爲假注書。
承鎭泰有頉代,以白時殷爲事變假注書。
閔致庠有頉代,以洪敬燮爲假注書。
朴鎬源有頉代,以鄭止善爲假注書。
白時殷有頉代,以白宗逵爲事變假注書。
洪敬燮有頉代,以李圭白爲假注書。
鄭止善有頉代,以李赫準爲假注書。
白宗逵有頉代,以金錫麟爲事變假注書。
洪羲錫,以遷陵都監摠護使意啓曰,大轝奉行,以沙吾峴新作路擧行事,草記蒙允矣。來閏五月十八日,大轝自舊陵丁字閣離發,至紅箭門外路祭所,自路祭所離發,由沙吾峴至北墻門內勉穆里晝停,仍詣新陵所。以此分付兵曹及畿營,使之前期看審,轝士軍替運處所磨鍊,主栍道路橋梁,預爲修治,何如?傳曰,允。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成李裕元內閣進,直講兪敎煥,典籍鄭載慶,俱爲差祭,時無入直之員,以他郞官姑爲代直,何如?傳曰,允。
趙在慶,以兵曹言啓曰,今此新陵所親看審時,各差備所把驛馬磨鍊書入,而本曹驛馬外,不足之數,依近例京畿驛馬十五匹補把事,分付本道之意,敢啓。傳曰,知道。
上在昌德宮。停常參·經筵。
自辰時至酉時,灑雨下雨,測雨器水深一分。
藥房副提調李景在啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
洪羲錫啓曰,明日召對,取稟。傳曰,停。
權用脩啓曰,大司憲閔致成,持平宋奎弼在外,執義兪鎭五,掌令金在瓘·白宗杰,持平金觀燮呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣。敢啓。傳曰,知道。
趙在慶啓曰,臣在慶今日宗廟夏享大祭親祭肄儀進去,下直之意,敢啓。傳曰,知道。
傳于洪羲錫曰,禮房承旨馳詣宗廟·徽定殿·景慕宮,奉審摘奸,仍詣受香所,奉審摘奸以來。
傳于洪羲錫曰,左承旨·右副承旨許遞,前望單子入之。
傳于洪羲錫曰,明日出宮門路,以協陽門爲之。
承旨前望單子入之,吳取善·徐戴淳落點。
李圭白有頉代,以孟魯述爲假注書。孟魯述有頉代,鮮于澲爲假注書。
李赫準有頉代,尹聖鎭爲假注書。尹聖鎭有頉代,趙崇祖爲假注書。
金錫麟有頉代,金龍翼爲事變假注書。金龍翼有頉代,韓啓心爲事變假注書。
洪羲錫,以吏曹言啓曰,卽接通禮院牒報,則以爲,明日摛文院齋宿時,左右通禮當爲備員,而左通禮黃起源身病沈重,萬無進參之路,卽速變通,以爲擧行之地云。通禮院左通禮黃起源改差,其代口傳備擬以入之意,敢啓。傳曰,知道。
吏曹口傳政事,以睦仁㦳爲左通禮。
洪羲錫,以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,時御所內各司,依定式發遣本曹佐郞臣李漍,與兵曹參判臣金景善,佐郞臣李敏衡,東所衛將臣金夏淵,西所衛將臣吳致遠,南所衛將臣李義謙,北所衛將臣金魯鳳眼同看審後,有頉處別單書入,而修改則擇日擧行之意,敢啓。傳曰,知道。
又以戶曹言啓曰,大嬪宮依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,臣穆淵,與正郞臣趙秉緯,依定式進詣鄕校洞於義宮奉安閣奉審,則姑無頉處之意,敢啓。傳曰,知道。
又以戶曹言啓曰,臣穆淵,與正郞臣趙秉緯,工曹參判臣南獻敎,佐郞臣申錫弼,依定式進詣於義本宮奉審,則姑無頉處之意,敢啓。傳曰,知道。
又以戶曹言啓曰,訓鍊院慕華館,依定式發遣本曹郞廳摘奸,則姑無頉處之意,敢啓。傳曰,知道。
又以宣惠廳言啓曰,三月令宗廟薦新蕨菜,全羅道當次,而貢人處使之趁期採納矣。今年節候差晩,今始萌芽,尙不採得,故限內不得封進。莫重薦新,致此過限,臣則惶恐待罪,而在前如此之時,有退限之例,待稍長新採,卽爲封進之意,分付該曹,何如?傳曰,允。卿其勿待罪。
又以弘文館言啓曰,上番校理臣林肯洙,永寧殿夏享大祭祭官,下番副修撰臣李敎英,徽定殿夏享大祭祭官,今日禮曹·吏曹肄儀時,晝仕出去之意,敢啓。傳曰,知道。
權用脩,以兵曹言啓曰,禁軍習陣當爲設行,而本曹有故,不得爲之之意,敢啓。傳曰,知道。
又以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
兵曹口傳政事,副護軍單南秉哲。
上在昌德宮。停常參·經筵。
自午時至人定,灑雨下雨,測雨器水深一分。自人定至五更,灑雨下雨,測雨器水深一分。
上詣摛文院齋宿所後,藥房·內閣·政院·玉堂口傳問安。答曰,知道。
洪羲錫啓曰,明日召對,取稟。傳曰,停。
吳取善啓曰,來初五日,朝參日次矣,敢稟。傳曰,停。
權用脩啓曰,大司憲閔致成,持平宋奎弼在外,執義兪鎭五,掌令金在瓘·白宗杰,持平金觀燮呈辭,監察茶時之意,敢啓。傳曰,知道。
傳于吳取善曰,侍衛軍兵雨具,從便爲之。
韓啓心有頉代,以金景游爲事變假注書。
金景游有頉代,以文基郁爲事變假注書。
文基郁有頉代,以趙廷祖爲事變假注書。
洪羲錫,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以遷陵都監摠護使意啓曰,今此遷陵時,哀冊文·表石陰記·誌文製述官實預差,及哀冊文·梓宮上字·壙中銘旌·行路銘旌·誌文·表石陰記·舊哀冊·舊誌石蓋上大字·丁字閣上樑文書寫官實預差職姓名,別單書入之意,敢啓。傳曰,知道。
兵曹口傳政事,副司果單黃起源,副司正單宋謙洙。
丙午四月初一日辰時,上詣摛文院。宗廟夏享大祭齋宿入侍時,行都承旨李景在,行左承旨吳取善,右承旨徐戴淳,左副承旨洪羲錫,右副承旨趙在慶,同副承旨權用脩,記事官徐堂輔·金有淵·洪祐命·金炳雲,檢校直閣鄭最朝·尹定鉉,檢校待敎南秉哲·李㘾·趙鳳夏·李裕元,待敎洪淳穆以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李穆淵,副提調李景在進前奏曰,日候和暢,侵早勞動,聖體,若何?上曰,一樣矣。仍由協陽門·肅章門·進善門,至摛文院。通禮跪啓請降輿,上降輿入詣堂內。上命侍衛權退,諸臣以次權退。
上在昌德宮。停常參·經筵。
經宿後,藥房·內閣·政院·玉堂口傳問安。答曰,知道。
權用脩啓曰,大司憲閔致成,持平宋奎弼在外,執義兪鎭五,掌令金在瓘·白宗杰,持平金觀燮呈辭,監察茶時之意,敢啓。傳曰,知道。
李景在啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
趙廷祖有頉代,以李基爲事變假注書。
李基有頉代,以姜載璜爲事變假注書。
傳于洪羲錫曰,誌文製述官,以領府事,改付標以入。
傳于趙在慶曰,在外臺諫許遞,政官牌招開政。
傳于趙在慶曰,見窠,皆令差出。
有政。吏批,判書金興根,參判金英淳,竝牌招不進,參議尹致秀進,右副承旨趙在慶進。啓曰,判書金興根,參判金英淳,竝牌〈招〉不進,小臣獨政未安,何以爲之?敢稟。傳曰,只出緊任。又啓曰,平壤庶尹,今當差出,而本府以營下劇邑,物衆地大,素稱難治,不可不擇差。他道有聲績未準朔守令,竝擬,何如?傳曰,允。以洪學淵爲大司憲,以金政源爲持平,以尹日善爲平壤庶尹。
兵批,行判書趙秉鉉進,參判金景善入直,參議洪祐喆病,參知韓文爀病,行左承旨吳取善進。以趙德永爲同知,以申勉求·元世顯·張雲鶴爲五衛將,以李赫遠爲都摠經歷,以林浩榮爲訓鍊主簿,以李穉赫爲武兼,以朴英秀爲蛇渡僉使,以徐興春爲越松萬戶。寶化堡權管單吳允國,同知單劉英鎬,僉知三單李復鉉·趙羲象·邊達秀,護軍徐念淳·閔致成,副護軍徐憲淳·任百秀·金英根·張雲鶴·康龜涉,副司直宋奎弼,以上竝單付。五衛將朴珽煥·金性穆·尹光茂·柳東奎·宋維新,以上加設,依定式減下。禁衛槍劍把摠元世顯,今加折衝,加資事承傳。
傳于趙在慶曰,茂長縣監有闕之代,勿拘常格,各別擇差。
吏批,再政。以鄭祖榮爲同春秋,以金大奎爲禮曹佐郞,以申冕璜爲典籍,以金鎭華爲茂長縣監,承文博士單金稜。
兵批,再政。以李能權爲訓鍊都正,以李熙鎔爲訓鍊判官,以金善行爲部將。僉知二單申冕求·張雲鶴,副護軍元世顯。
吏批,三政。知春秋單鄭祖榮。
傳于洪羲錫曰,發遣吏郞,諸執事淸齋與否,摘奸以來。
吳取善,以兵曹言啓曰,今四月初四日宗廟·永寧殿夏享大祭時守門,當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
吏曹,遷陵時代奠官兼守殯官,興宣君昰應。
領議政權敦仁箚曰,伏以臣卽伏見遷陵都監別單啓下者,臣之名,猥廁於誌文製述矣。夫周旋文字之役,揄揚天地之德,乃人臣之大榮,臣以昔日邇密之蹤,薰沐至化,昵親耿光,亦自謂不後於人,則今於終事之地,粗效尺寸之技,榮實有之,愴亦切矣。固安敢辭爲?第伏念玄宮狀德之誌,卽萬年不朽之典,則其爲國家至重莫大之典,果何如也?所以自前譔製之任,必愼擇一代之文望,而非夫人之所可濫授者,重其事也。臣本學識固陋,藝術疎短,萬萬無足以摸畫聖神,而癃病以來,神爽聰思,瞀亂蒙蔀,一切私常記著,亦不免十顚九錯,況可以冒此重寄,致有憾於必誠必愼之大事哉?揆以事體,參之賤狀,今日此任,非臣之所敢承當也,決矣。玆具短箚,仰瀆崇嚴。伏乞將臣製述之任,亟賜變通,俾大事無或有誤焉。取進止。答曰,省箚具悉卿懇。製述之任,所辭旣如此,當變通矣。卿其諒之。仍傳于趙在慶曰,此批答,遣史官傳諭。
上在昌德宮。停常參·經筵。
經宿後,藥房·內閣·政院·玉堂口傳問安。答曰,知道。
大駕詣宗廟入齋室後,藥房·內閣·政院·玉堂口傳問安。答曰,知道。大王大妃殿·王大妃殿遣承旨問安。答曰,知道。展拜入幕次後,藥房·內閣·政院·玉堂口傳問安。答曰,知道。大王大妃殿·王大妃殿遣承旨夕問安。答曰,知道。祭物親奉審入幕次後,藥房·內閣·政院·玉堂口傳問安。答曰,知道。
吳取善啓曰,司僕寺內乘來言,捲簾,取稟。傳曰,捲三面。
洪羲錫啓曰,明日常參·經筵,取稟。傳曰,停。
傳于洪羲錫曰,禮房承旨,馳詣徽定殿,奉審摘奸以來。
趙在慶啓曰,臣以大王大妃殿·王大妃殿問安進去,下直之意,敢啓。傳曰,知道。
洪羲錫啓曰,禮貌官來言,百官稟旨就次。傳曰,知道。
李景在啓曰,大王大妃殿·王大妃殿夕問安,何承旨進去乎?敢稟。傳曰,同副承旨進去。
權用脩啓曰,臣以大王大妃殿·王大妃殿夕問安進去,下直之意,敢啓。傳曰,知道。
傳于洪羲錫曰,祭物當親奉審矣,該房知悉。
洪羲錫,以奎章閣守宮檢校直閣意啓曰,夜間閣內諸處,無事之意,敢啓。傳曰,知道。
丙午四月初三日巽時,大駕詣宗廟。夏享大祭親祭擧動入侍時,行都承旨李景在,行左承旨吳取善,右承旨徐戴淳,左副承旨洪羲錫,右副承旨趙在慶,同副承旨權用脩,記事官徐堂輔·金有淵·洪祐命·金炳雲,檢校直閣鄭最朝·尹定鉉,檢校待敎南秉哲·李㘾·趙鳳夏·李裕元,待敎洪淳穆以次侍立。時至,通禮跪啓請外辦。上具遠遊冠·絳紗袍,乘輿出摛文院。藥房提調李穆淵,副提調李景在進前奏曰,日候陰濕,移次經宿,聖體,若何?上曰,一樣矣。仍詣降輿所,通禮跪啓請降輿乘輦,上降輿乘輦。景在進圭,上執圭。仍由敦化門進發,至宗廟大門外。通禮跪啓請降輦乘輿,上降輦乘輿。上釋圭,景在跪受圭。上入齋室,少頃,改具冕服·玉帶·赤舄以出。景在進圭,上執圭。通禮引殿下詣望廟位西向立。贊儀唱四拜,上行四拜禮。仍詣殿內第一室奉審,次詣各室奉審如儀訖。通禮引殿下詣省器位,眡濯滌,執事者以次擧羃告潔,次詣永寧殿行禮,仍行奉審省器如上儀訖。景在奏曰,展謁行禮時,西唱引儀唱聲,全不成樣,揆以擧行,極爲駭然。所當重勘,而本院請推之外,無他可施之罰,何以爲之乎?上曰,事過後拿處。出擧條仍出殿門,入小次,問安勿爲之事,下敎。少頃,改具遠遊冠·絳紗袍以出。禮儀使徐憙淳,導殿下詣省牲位。領府事趙寅永,判府事鄭元容,領議政權敦仁,右議政朴晦壽進前奏曰,朝候稍冷,此時勞動,聖體,若何?上曰,一樣矣。掌牲令率其牢屬,北向跪擧手曰腯。諸大祝,各巡牲一帀,西向擧手曰充,仍牽出犧牲。禮儀使導殿下還入齋殿。上釋圭,景在跪受圭。上命侍衛權退。上命羲錫殿內陳設。又敎曰,各神門門將,使之輪回以立,而行事時則依例排立,此後則各處大祭時,永遵爲例。上曰,祭物當親奉審矣,該房知悉。出傳敎諸臣以次輪回詣閤。
丙午四月初三日申時,上詣廟內。祭物陳設親奉審入侍時,行都承旨李景在,行左承旨吳取善,右承旨徐戴淳,左副承旨洪羲錫,同副承旨權用脩,記事官徐堂輔·金有淵·洪祐命·金炳雲,檢校直閣鄭最朝·尹定鉉,檢校待敎南秉哲·李㘾·趙鳳夏·李裕元,待敎洪淳穆以次侍立。時至,通禮跪啓請外辦。上具冕服·玉帶·赤舄以出。禮儀使徐憙淳,導殿下詣廟內第一室,陳設奉審,次詣各室奉審如儀訖。景在曰,永寧殿陳設奉審,則或有親行之時,或有遣承旨代行之時。今番則何以爲之乎?上曰,禮房承旨,進去奉審。禮儀使導殿下還入齋殿。諸臣以次輪回詣閤。
上在昌德宮。停常參·經筵。
經宿後,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。親祭後,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。還內後,藥房·內閣·政院·玉堂口傳問安。答曰,知道。
洪羲錫啓曰,明日常參·經筵,取稟。傳曰,停。
權用脩啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
備忘記,碧團僉使鄭志溶下直,長弓一張,長箭一部,片箭一部,筒兒一箇賜給。
卽者義禁府都事來言,今日動駕時駕側鳴錚罪人安燮,移送秋曹云矣,敢啓。傳曰,知道。
傳于權用脩曰,新陵看審後還宮時,當晝停于舊監牧官衙舍矣,該房知悉。
傳于徐戴淳曰,戶曹參議許遞,應敎趙秉夔除授。
吏曹口傳政事,戶曹參議趙秉夔,今加通政,除授事承傳。
權用脩,以兵曹言啓曰,罷漏法意,何等嚴重,而去夜敦化門,不卽傳呼罷漏,以致閤門罷漏之遲滯,事未前有,萬萬驚駭。當該禁漏官,令攸司從重科治,行巡衛將·部將,令該府拿問處之,臣不勝惶恐待罪之意,敢啓。傳曰,知道。
權用脩啓曰,卽見兵曹草記,則去夜敦化門更漏,不卽傳呼,以致閤門罷漏之遲滯,事未前有,萬萬駭然。當該禁漏官,令攸司從重科治,行巡衛將·部將,竝所當重勘,而本院請推之外,無他可施之罰,何以爲之,而不飭之兵曹入直堂上,從重推考,何如?傳曰,允。拿處。
以慶尙左水使李元夏狀啓,寧海府人命渰死事,傳于權用脩曰,聞甚矜惻。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
權用脩啓曰,大司憲洪學淵,執義兪鎭五,掌令金在瓘·白宗杰,持平金政源·金觀燮牌不進,監察茶時之意,敢啓。傳曰,知道。
以大司諫宋持養,司諫趙完植,獻納成容默,正言兪致崇·尹行謨,執義兪鎭五,掌令金在瓘·白宗杰,持平金政源·金觀燮牌不進罷職傳旨,傳于權用脩曰,只推。
徐戴淳,以內醫院都提調·提調意啓曰,前鍼醫金性勳,旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果單金性勳。
徐戴淳,以山陵都監摠護使意啓曰,陵上莎草,自前浮取於慕華館,丁字閣前後面,則例以本陵近處莎草,浮出以用矣。今亦依前例,慕華館莎草軍一千五百名,陵所近處浮莎軍二千名,以轝士餘軍,劃送都監,及時浮出之意,分付漢城府及轝士廳,何如?傳曰,允。
權用脩,以御營廳言啓曰,本廳騎士將吳致亨身病甚重,勢難察任,改差,何如?傳曰,允。
宗廟夏享大祭親臨敎是時,亞獻官領府事趙寅永,終獻官右議政朴晦壽,進幣瓚爵官吏曹判書金興根,奠幣瓚爵官吏曹參議尹致秀,禮儀使禮曹判書徐憙淳,薦俎官戶曹判書李穆淵,典祀官奉常正金圭瑞,廟司令沈明奎,宮闈令六尙膳崔錫憘·黃鍾和,尙醞元喜慶·金昇協·尹東亨·李元亨,堂上執禮大司成尹定鉉,堂下執禮副司果金應均,執尊十六副司果沈敦永·申佐模·睦仁培·李義晉·韓兢人·權致和,直講兪敎煥,副司果柳泰東,司諫趙完植,副司果柳興吉,奉常判官金會明,副司果李羲俊·李魯奎,獻納成容默,副司果鄭,執義兪鎭五,大祝十六副司果趙鳳夏·沈膺泰,校理朴承輝,副校理金基纘,副修撰嚴錫鼎,正言兪致崇,副司果李寅奭·洪在重,兵曹正郞朴商壽,司僕正金益文,副司果鄭翊朝·金敬鉉·兪致善,修撰洪祐健,司成李裕元,待敎洪淳穆,祝史十六副司果鄭駿容·李貞夏·韓應淳·李秉植·睦用錫·宋欽翼·宋顯洙·朴龍天·姜長煥·尹行福,正言尹行謨,副司果鄭錫朝,兵曹正郞趙龜植,副司果金萬根·李·李裕膺,齋郞十六副司果李廣貞·尹堉·許傳·金錫熙·金羽休·李廷斗·權永秀·安喜壽,副司正宋謙洙,司正權應夔·宋廷和·李敎寅·李承輔·趙然興,檢閱李承益·李承圭,捧俎官十六戶曹正郞趙秉緯,司果洪鍾浩,平市署令李魯宰,刑曹佐郞趙然天,禁府都事鄭老錫,內資主簿金博淵,尙衣院別提申應朝,活人署別提李寅會,司僕寺主簿閔致萬,監役洪鍾馨,司宰監奉事朴龜夏,司饔院直長金伯均,北部都事李正鉉,宗簿寺直長徐兢淳,禁府都事林善鎭,義盈庫奉事李承謙,盥洗位二兵曹佐郞李昌廷·洪錫圭,爵洗位二禮曹正郞金夏鎭·崔致權,亞終獻盥洗位刑曹佐郞金始遠,掌牲令典牲判官尹行麟,協律郞掌樂僉正李光載,贊者二引儀金昌源·李亨烈,謁者二兼引儀趙鎭夏·朴鍾元,贊引二假引儀金載善·嚴坰,祭監二監察金曾鉉·閔致應。
丙午四月初四日子時,上詣宗廟。夏享大祭親祭入侍時,行都承旨李景在,行左承旨吳取善,右承旨徐戴淳,左副承旨洪羲錫,同副承旨權用脩,記事官徐堂輔·金有淵·洪祐命·金炳雲,檢校直閣鄭最朝·尹定鉉,檢校待敎南秉哲·李㘾·趙鳳夏·李裕元,待敎洪淳穆以次侍立。時至,通禮跪啓請外辦。上具冕服·玉帶·赤舄以出。禮儀使徐憙淳,導殿下至東神門外。景在進圭,上執圭,入就位西向立。禮儀使跪啓請行事,軒架作,保太平之樂,保太平之舞作,樂八成。禮儀使啓請四拜,上行四拜禮,樂九成。禮儀使啓請行晨祼禮,導殿下詣盥洗位。上曰,今番則出戶監爵,自晨祼禮行之矣。笏記亦依此呼之,可也。景在承命往諭堂上執禮尹定鉉。禮儀使啓請搢圭盥洗,上搢圭盥洗訖。禮儀使啓請執圭,上執圭。禮儀使導殿下陞自阼階〈詣〉第一室尊所,登歌作,保太平之樂,保太平之舞作,執尊擧羃酌鬯。憙淳奏曰,出戶監爵,旣有成命,永寧殿,亦一體行禮,何如?上曰,遣史官諭之,可也。賤臣承命往諭堂上執禮林肯洙。禮儀使導殿下詣神位前,啓請搢圭,上搢圭。景在奉香,用脩奉爐,上三上香。禮儀使啓請執瓚灌地,進幣瓚爵官金興根,奉瓚跪進,上執瓚灌地,以瓚授奠幣瓚爵官尹致秀。禮儀使啓請執幣獻幣,興根奉幣跪進,上執幣授致秀,致秀跪受幣奠于案。禮儀使啓請執圭俯伏興平身,上執圭俯伏興平身,次詣各室,監爵·上香·灌鬯·奠幣如上儀。登歌止,禮儀使導殿下降復位。執禮請進饌,軒歌作,豐安之樂,諸祝史撤毛血盤,授齋郞而出,典祀官引饌入自正門,捧俎官等,各捧牲匣,薦俎官,捧奠于各室。禮儀使請初獻禮,導殿下詣第一室尊所。興根酌醴齊訖。上詣第一室神位前。禮儀使啓請跪搢圭,上跪搢圭。興根奉爵跪進,上執爵授致秀,致秀跪受奠于神位前。禮儀使啓請執圭俯伏興少退跪,上執圭俯伏興少退跪。樂止,大祝進東向跪讀祝訖。上次詣各室,監爵·酌獻·讀祝如上儀訖。禮儀使導殿下降復位,入小次,保太平之舞退,定大業之舞進。亞獻官領府事趙寅永,行亞獻禮,終獻官右議政朴晦壽,行終獻禮訖。禮儀使啓請出次,上出次。取善奏曰,臣承命永寧殿監祭進去矣,行事安寧之意,敢達矣。禮儀使導殿下詣飮福位。禮儀使啓請受爵,興根奉爵跪進,上受爵飮訖。興根受爵授大祝復於坫。禮儀使啓請受胙,薦俎官李穆淵,奉俎跪進,上受胙以授大祝訖。禮儀使導殿下降復位。禮儀使啓請四拜,上行四拜禮訖。禮儀使導殿下詣望燎位,諸大祝,取祝幣行望燎禮訖。禮儀使啓禮畢,導殿下出殿門。上釋圭,景在受圭。上還入齋殿。通禮跪啓請外辦。上改具遠遊冠·絳紗袍以出。通禮跪啓請乘輿,上乘輿出宗廟大門外。通禮跪啓請降輿乘輦,上降輿乘輦。景在進圭,上執圭進發,由敦化門·進善門·肅章門,至協陽門。通禮跪啓請降輦乘輿,上降輦乘輿。上釋圭,景在受圭。上命出標信解嚴,仍由宣化門還內。諸臣以次退出。
上在昌德宮。停常參·經筵。
夜自五更至初六日開東,灑雨下雨,測雨器水深一寸七分。
經宿翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。大殿,朝廷二品以上·六曹堂上·大司諫單子問安。答曰,知道。
藥房提調李穆淵,副提調李景在啓曰,太廟親祼,聖慕克伸,徹宵將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大〈妃〉殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪羲錫啓曰,明日再明日,泰陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
權用脩啓曰,合辭方張之時,憲府無詣臺之員,事甚未安。未肅拜·呈告人員,竝卽牌招,何如?傳曰,允。
李景在啓曰,右副承旨趙在慶,今日不爲仕進,卽爲牌招,何如?傳曰,允。
吳取善啓曰,備邊司郞廳來言,今日賓廳日次,而翌日問安相値,不得來會云矣。敢啓。傳曰,知道。
以慶尙監司李啓朝狀啓,蔚山府人命渰死事,傳于吳取善曰,聞甚矜惻。元恤典外,別加顧助,如有生前身還布,竝蕩減事,廟堂措辭,分付。
權用脩啓曰,大司憲洪學淵,執義兪鎭五,掌令金在瓘·白宗杰,持平金政源·金觀燮牌不進,監察茶時之意,敢啓。傳曰,知道。
以執義兪鎭五,掌令金在瓘·白宗杰,持平金政源·金觀燮牌不進罷職傳旨,傳于權用脩曰,只推。
以右副承旨趙在慶牌不進罷職傳旨,傳于權用脩曰,只推。
洪羲錫,以內醫院都提調·提調意啓曰,幸行隔日,分提調,令該曹口傳差出,何如?傳曰,允。
吳取善,以兵曹言啓曰,今此幸行時,侍衛不可不備,而宣傳官柳光魯,除授在外,上來無期云。改差,其代口傳擬入,何如?傳曰,允。
兵曹口傳政事,以申紹爲宣傳官。
吳取善,以禁衛營言啓曰,本營哨官皮元奭,受由過限,爲先汰去之意,敢啓。傳曰,知道。
大司成尹定鉉疏曰,伏以臣謭劣之資,孤寒之蹤,百不猶人,而前後歷揚,罔非踰分,釋褐未幾,遽從下大夫之列,淵氷之懼,兢兢焉不能斯須敢忘也。千萬不自意,伏奉國子特點,繼有牌召之命,時値親祼,臨戒在卽,雖不免冒昧趨膺,奔走顯相之末,而若夫震越愧恧,歷屢日而莫省自措也。此職素稱峻選,而挽近以來,尤爲綦重,故凡高材華閥濟濟班行者,年久需次,不敢爲越次而徑進。以臣資歷之淺聞望之輕,一朝後來居上,冥升之災,猶屬臣身,貽累朝廷,非細故也。且況敎養師儒之責,猶爲尙古求盛之說也,只以課試一事言之,是宜有素殖於中,始可以題品軒輊也。臣自幼窮廢,未嘗出入場屋,服習功令,故制擧體要,不識是程是式之爲何事,其所茫昧,反有甚於捫燭叩槃郢書而燕說,則以臣主試,非徒自欺而欺人,其爲多士之羞,關係不輕,左右參倚,斷不可一日居也。苟非然者,以臣周旋邇密,偏被造化,不擇夷險,矢心圖報之忱,〈而〉寧爲此逡巡辭避之計也哉?一肅縱緣事會,衷私轉益悸恐,敢控至懇,仰瀆崇聽。伏乞聖慈,深惟本職爲任之重,俯察微臣不稱之實,將臣新受,亟行鐫改,以嚴官方,以安賤分,不勝幸甚。臣無任云云。省疏具悉。爾其勿辭察職。
上在昌德宮。停常參·經筵。
自開東至人定,灑雨下雨,測雨器水深二寸。自人定至初七日開東,灑雨下雨,測雨器水深一寸。
洪羲錫啓曰,明日召對,取稟。傳曰,停。
吳取善啓曰,大司憲洪學淵未肅拜,執義兪鎭五,掌令金在瓘·白宗杰,持平金政源·金觀燮呈辭,監察茶時之意,敢啓。傳曰,知道。
又啓曰,右副承旨趙在慶,今日不爲仕進,卽爲牌招,何如?傳曰,允。
傳于洪羲錫曰,雨勢如此,新陵親看審,退定於初九日,該房知悉。
注書徐堂輔病代,以金大鉉爲假注書。
以右副承旨趙在慶牌不進罷職傳旨,傳于徐戴淳曰,只推。
平安監司洪在喆狀啓,義州府民家失火事,傳于徐戴淳曰,聞甚矜惻。元恤典外,別加顧助,結構奠接之方,廟堂措辭,分付。
洪羲錫,以山陵都監摠護使意啓曰,因山時陵所各司假家,丙申以後,各其司造作事,載在各年儀軌,今亦依此知委,何如?傳曰,允。
又以遷陵都監摠護使意啓曰,大小轝及神輦·神轝各樣腰彩轝到舊陵時,入置假家,自畿營造作,其餘吉凶儀仗,不設假家,只以雨備及油遮日,從便代用,何如?傳曰,允。
又以遷陵都監摠護使意啓曰,丁字閣上樑文書寫官實預差,旣自本都監啓下,書寫等節,依前例擧行,而至於讀上樑文官·各差備官·祭官擇差事,分付吏曹,祭物措備及上樑文奉往等事,竝令山陵都監,依例擧行,何如?傳曰,允。
又以觀象監領事提調意啓曰,本監監生金得彦·崔錫冕·林性薰·朴鍾大·崔福淵,購得好品自鳴鍾·輪圖,來納本監,將用於今番山陵開金井時矣。其在酬勞之道,依例自本監,從其所願施賞,何如?傳曰,允。
吳取善,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以禁衛營言啓曰,本營哨官張天鶴,身爲兼參軍,巡山之際,擧措駭妄,爲先汰去之意,敢啓。傳曰,知道。
吏曹口傳政事,以李志淵爲分內醫提調。
義禁府啓目,興德縣監李忠求原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,忠淸水使李熠原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。又啓目,東所衛將盧慶燁,西所部將柳淙等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,通禮院引儀金秉圭原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
吳取善啓曰,明日常參·經筵,取稟。傳曰,停。
尹致秀啓曰,來十一日,朝參日次矣,敢稟。傳曰,停。
吳取善啓曰,來十一日,輪對日次矣,敢稟。傳曰,當次人受點,後日次待令。
洪羲錫啓曰,大司憲洪學淵未肅拜,執義兪鎭五,掌令金在瓘·白宗杰,持平金政源·金觀燮呈辭,監察茶時之意,敢啓。傳曰,知道。
傳于吳取善曰,右副承旨·同副承旨許遞,前望單子入之。
承旨前望單子入之,徐念淳·尹致秀落點。
吳取善啓曰,新除授承旨尹致秀,以前任安東府使,方在解由未出中,何以爲之?敢稟。傳曰,勿拘。
又啓曰,新除授右副承旨尹致秀,卽爲牌招,何如?傳曰,允。
吳取善啓曰,假注書金大鉉,身病猝重,勢難察任,今姑改差,何如?傳曰,允。
金大鉉改差,代以宋燉爲假注書。
宋燉在外,代以李庭垕爲假注書。
注書金有淵病,代以孟道植爲假注書。
孟道植在外,代以安念鎭爲假注書。
安念鎭在外,代以鄭昌休爲假注書。
吳取善,以禮曹言啓曰,今丙午式年雜科覆試,以四月初九日前,已推擇啓下,而伊日幸行相値,雜科覆試,不可不退定,故令日官李秉洪推擇,則今四月十七日爲吉云。以此日退行,而原粘目中,改付標以入之意,敢啓。傳曰,知道。
又以遷陵都監摠護使意啓曰,觀象監遷陵擇日時,告先陵告后土先告事由祭,以四月十六日啓下,而有移安祭同日同時入啓者矣。第考五禮儀補編及禮曹謄錄各年儀軌,竝無移安祭可據之例,參以儀節,旣告事由,則有何移安之更論乎?雖未知雲觀謄錄,何以有此一節,而旣是禮典之所不載,有難昧然擧行,置之,何如?傳曰,允。
上在昌德宮。停常參·經筵。
徐念淳啓曰,明日幸行相値,視事頉稟之意,敢啓。傳曰,知道。
洪羲錫啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
徐念淳啓曰,明日大駕詣新陵所,入幕次後,大王大妃殿·王大妃殿問安,何承旨進去乎?敢稟。傳曰,右副承旨進去。
傳于徐念淳曰,右承旨·左副承旨許遞,前望單子入之,待下批牌招察任。
承旨前望單子入之,金公鉉·權用脩落點。
以右副承旨金公鉉,同副承旨權用脩牌不進罷職傳旨,傳于徐念淳曰,只推。
李庭垕在外代,以權錫爲假注書。
權錫在外代,以金宗瑍爲假注書。
鄭昌休在外代,以金麟燮爲假注書。
傳于徐念淳曰,明日還宮時,詣東廟親行奠酌禮矣,該房知悉。
傳于洪羲錫曰,明日南廟,遣將臣攝行奠酌。
尹致秀啓曰,明日東廟親奠酌祭文,當爲製進,而藝文提學朴永元,奉命出疆,弘文提學趙斗淳,待開門牌招,使之製進,何如?傳曰,允。
尹致秀,以兵曹言啓曰,今此新陵所親看審時,左邊捕盜大將李應植,以西班陪從隨駕矣。在前如此之時,有他邊大將兼察之例,回鑾間,右邊捕盜大將柳基常,姑令兼察,何如?傳曰,允。
尹致秀啓曰,因兵曹草記,今此新陵所親看審時,左邊捕盜大將李應植,以西班陪從隨駕矣。在前如此之時,有他邊大將兼察之例,回鑾間,右邊捕盜大將柳基常,姑令兼察事,允下矣。兼察左邊捕盜大將柳基常,卽爲牌招聽傳敎,何如?傳曰,允。
傳于尹致秀曰,明日出宮內門路,以協陽門爲之。
以大司諫宋持養,司諫趙完植,獻納成容默,正言兪致崇·尹行謨,執義兪鎭五,掌令金在瓘·白宗杰,持平金政源·金觀燮牌不進罷職傳旨,傳于洪羲錫曰,只推。
徐念淳,以禮曹言啓曰,明日還宮時,詣東廟親行奠酌禮事,命下矣。當有散致齋之節,而正日隔日,勢未及如禮磨鍊之意,敢啓。傳曰,知道。
又以禮曹言啓曰,試考恩賜儒生直赴給分帖,過科後,令成均館收聚爻周後草記事,曾有定式矣。卽接成均館所報,則今此式年文科殿試時直赴殿試儒生幼學承鎭泰,進士權用脩·閔致庠,幼學李升洙,直赴會試儒生幼學李鍾浩等五人登科,直赴會試儒生幼學魚沂愚·李達亨,進士趙龜翼,給分儒生幼學洪秉勳·李應溥·尹靖求·任憲大等七人未參榜,合儒生十二人前所受直赴給分帖,一竝收聚以送云矣。依定式爻周之意,敢啓。傳曰,知道。
洪羲錫,以刑曹言啓曰,謹依判下,京囚李允浩鬪毆殺罪,減一等決杖一百後,慶尙道泗川縣,流三千里定配所,卽爲押送之意,敢啓。傳曰,知道。
義禁府啓目粘連,向前李忠求亦,祀典何等愼重,而致此日字之徑行,囚供雖諉於吏鄕之錯認,修報自歸於覺察之矇昧,不可以尋常差誤,有所參恕。以此照律,何如?判付啓依允。又啓目粘連,向前盧慶燁·柳淙等亦,更漏法意,何等嚴重,而未能糾察,不卽傳呼,以致禁漏之遲滯,不飭之失,在所難免。竝只以此照律,何如?判付啓依允。又啓目粘連,向前金秉圭亦,廟庭臚唱,何等敬謹,而全不成樣,致此溺職,揆以擧行,極爲駭忽。以此照律,何如?判付啓依允。
義禁府照目粘連,興德縣監李忠求矣本府議啓內,祀典何等愼重,而致此日字之徑行,囚供雖諉於吏鄕之錯認,修報自歸於覺察之矇昧,不可以尋常差誤,有所參恕。以此照律罪,杖八十收贖,奪告身三等私罪,奉敎依允爲旀,功議各減一等爲良如敎。又照目粘連,東所衛將盧慶燁,西所部將柳淙等矣本府議啓內,更漏法意,何等嚴重,而未能糾察,不卽傳呼,以致禁漏之遲滯,不飭之失,在所難免。竝只以此照律罪,各笞五十收贖,解見任別敍私罪,奉敎依允爲旀,竝只功減一等爲良如敎。又照目粘連,通禮院引儀金秉圭矣本府議啓內,廟庭臚唱,何等敬謹,而全不成樣,致此溺職,揆以擧行,極爲駭忽。以此照律罪,笞五十收贖,解見任別敍私罪,奉敎依允爲旀,功減一等爲良如敎。
義禁府啓目粘連,向前李熠亦,封松犯斫,固已可駭,勒徵民贖,數甚夥濫,囚供雖諉於雜費公用,道啓臚列,若是明的,不可以爰辭發明,有所參恕。以此照律,何如?判付啓,道啓論列,如彼狼藉,不可以囚供發明恕之。似此之類,如不重勘,何以懲貪吏而慰小民乎?特念渠祖,雖不刑訊,而亦不可循例照律而止,特施遠惡島充軍爲良如敎。
上在昌德宮。停常參·經筵。
大駕詣新陵所入小次,藥房·內閣·政院·玉堂口傳問安。答曰,知道。親看審後入小次,藥房·內閣·政院·玉堂口傳問安。答曰,知道。大王大妃殿·王大妃殿,遣承旨問安。答曰,知道。晝停所入幕次,藥房·內閣·政院·玉堂口傳問安。答曰,知道。東廟入齋室,藥房·內閣·政院·玉堂口傳問安。答曰,知道。親奠酌後入齋室,藥房·內閣·政院·玉堂·朝廷二品以上·六曹堂上口傳問安。答曰,知道。還內後,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
徐念淳啓曰,明日常參·經筵,取稟。傳曰,停。
李景在啓曰,今日幸行時,承旨當爲備員,而右副承旨金公鉉,同副承旨權用脩不爲仕進,竝卽牌招,何如?傳曰,竝許遞,前望單子入之。
承旨前望單子入之,南秉哲·權用脩落點。
尹致秀啓曰,禁衛大將柳基常,以南關王廟獻官,今方受香出去矣。所佩命召,兼帶右邊捕盜大將命召及大將牌·傳令牌,竝來請還納,何以爲之,而捕將重任及兼察左邊捕盜大將之任,不可暫曠。在前如此之時,有曾經大將權察之例。今番則何以爲之?敢稟。傳曰,竝仍佩往來,捕將,前大將柳相弼權察。
尹致秀,以兵曹言啓曰,關王廟奠酌禮時,大祝,例以文臣訓鍊正塡差矣。時任正任弘模改差,其代,口傳擬入之意,敢啓。傳曰,知道。
兵曹口傳政事,訓鍊正李裕元·金益文·金應均·趙鳳夏添書落點。
東關王廟親行奠酌禮敎是時,進幣官行兵曹判書趙秉鉉,奠幣官兵曹參議洪祐喆,贊禮行禮曹判書徐憙淳,典祀官奉常正金圭瑞,廟司參軍張俊泓,執禮司僕正金益文,執尊訓鍊副正李章烈,大祝訓鍊正趙鳳夏,盥洗位二都摠經歷申命溵·李赫遠,爵洗位二都摠都事鄭濟成·林翼相,協律郞宣傳官白樂贊,贊者二引儀金昌源,假引儀嚴炯,謁者二兼引儀朴鍾允,假引儀閔景鎬,贊引二假引儀李亨烈·金載善,祭監二監察李觀在·金曾鉉,配位獻官行護軍李應植,大祝宣傳官李完熙,祝史訓鍊僉正許熠,齋郞武兼趙羲謙,門神位獻官兼內乘李能權,大祝宣傳官鄭愚鉉,祝史武兼白樂聞,齋郞武兼鄭羲東。
丙午四月初九日卯時,大駕詣新陵所親看審,東廟奠酌禮擧動入侍時,行都承旨李景在,行左承旨徐念淳,右承旨尹致秀,左副承旨洪羲錫,記事官徐堂輔·金有淵·洪祐命·金炳雲,檢校直閣尹定鉉,檢校待敎趙鳳夏,待敎洪淳穆以次侍立。時至,通禮跪啓請外辦。上具平戎服,只佩劍,乘座馬,出宣化門。藥房提調李穆淵,副提調李景在進前奏曰,侵早勞動,聖體,若何?上曰,一樣矣。景在曰,新除授右副承旨南秉哲,同副承旨權用脩,竝卽牌招,何如?上曰,依爲之。出擧條又奏曰,旣有禮房承旨問安進去之命,而房望更未下,何以爲之乎?上曰,本望爲誰?景在曰,南秉哲矣。上曰,仍爲進去,可也。致秀曰,捕將,前大將柳相弼權察事,命下矣。權察左右邊捕盜大將柳相弼,卽爲牌招,聽傳敎,何如?上曰,依爲之。出擧條仍由協陽門·肅章門·進善門·敦化門,至宗廟洞口。通禮跪啓請降馬。上降座馬步過,還乘座馬。上曰,左承旨馳詣宗廟,奉審以來。出駕敎上曰,左承旨,誰也?致秀曰,徐念淳矣。仍出興仁門,宣傳官啓稟鳴金二下吹打作。致秀進前奏曰,差過旺尋里,有一峴路稍險峻,御人扶以進似好,故敢達矣。上曰,唯。仍詣新陵洞口,宣傳官啓稟鳴金三下吹打止。至幕次前。通禮跪啓請降馬,上降座馬入次。上曰,京畿監司率各務差使員,待令于晝停所。出傳敎上曰,時原任大臣·兩都監堂上,率相地官入侍。出傳敎賤臣承命往諭。通禮跪啓請外辦。上出次乘輿,詣山上降輿,詣封標前。領府事趙寅永,判府事鄭元容,領議政權敦仁,判府事金道喜,右議政朴晦壽,山陵都監堂上朴岐壽·趙冀永·李嘉愚,遷陵都監堂上徐憙淳·金左根·李穆淵,率相地官韓廷厚·梁鍾華·金成九·朴埰浩,方外看審人鄭翼烈·李璜周等,以次進前訖。寅永曰,日氣稍淸,風候乖宜,侵早勞動,聖體,若何?上曰,一樣矣。上曰,坐向,何如乎?寅永曰,癸坐丁向,使之泛鐵,何如?上可之。上曰,犒饋斯速擧行。致秀出去犒饋。致秀曰,犒饋今方爲之,而別軍職·宣傳官各一人,使之擧行,何如?上曰,各二人擧行,可也。上曰,腦後望見特立之峯,是何山乎?敦仁曰,此是龍馬峯,而來龍姸美,自峯之左麓,逶迤入首,眞的可見矣。上曰,峨嵯山,在何處乎?岐壽曰,在於龍馬峯之後矣。上曰,案是何處乎?鍾華曰,前面所見舞童山爲內案,而外案則出於遙望雙峯之間矣。上曰,雙峯,是何山乎?鍾華曰,俗稱堂山矣。寅永曰,其傍松樹鬱密處,是靖·宣陵後麓矣。上曰,案山外所見江色,是何處乎?寅永曰,是豆毛浦上流矣。上仍詣腦上。上曰,龍脈,從何處來乎?寅永曰,龍馬峯一枝左轉束咽,中起馬祖壇舊基,仍爲右落,逶迤入首矣。又曰,相地官已爲待令,使之各陳所見,何如?上可之。相地官等以次進前。上曰,此基,果何如?各詳陳所見,可也。廷厚曰,祖宗之秀麗,主峯之雄偉,入局之姸美,龍虎之拱抱,朝對之淸秀,正是全氣之地也。埰浩曰,龍馬峯跌斷向南而下,又起峯向西,落脈細嫰活弄,幾節束咽後,仍起馬祖壇峯,連弄數節,到頭入首,結作分明,是爲極吉之地矣。成九曰,擇地之法,先看主勢强弱,而今此來龍尊旺,穴道平正,風氣藏聚,水土深厚,力量完全,五者俱備,故是爲上吉之地矣。鍾華曰,龍馬山元脈,逶迤入局,局勢完固,龍虎拱抱,水勢幾纏玄武,是爲風藏氣聚之地矣。璜周曰,龍馬峯向東,而轉身更爲西南而落,龍馬爲後樂蓋座,局勢重重環抱,正是大吉之地矣。翼烈曰,龍穴砂水明麗嫰軟之極,是爲大吉之地矣。上曰,來龍,從何方乎?鍾華曰,右旋丑艮落脈,甲卯行度,巽巳剝換,甲卯接脈,丑艮入首矣。上曰,靑龍,從何處來乎?鍾華曰,勢自馬祖壇峯落來,連起數峯,此亦地理甚貴之格,而仍轉旋爲前面一字文星矣。上曰,腦上,是補土乎?寅永曰,本形少有結起,而開基之際,自然添益矣。上曰,白虎邊補土,果何處乎?岐壽曰,本是民家毁撤處,故往往添補,以爲平鋪矣。上曰,腦後來脈,本有脊乎?寅永曰,本形如是矣。上曰,主峯後,是何處乎?岐壽曰,卽後帳之前而一小坪矣。上仍步詣主峯。上曰,龍馬峯下松樹鬱密之地,是何處乎?岐壽曰,有小刹矣。上曰,北方特立入望之峯,是何山乎?岐壽曰,卽三角山,而其左則道峯矣。上曰,徽慶園,何處乎?岐壽曰,龍馬峯之後,松樹鬱密處矣。上曰,綏陵,何處乎?岐壽曰,徽慶園之後,而靷路以徽慶園前路爲之,則爲十八里,而中有竹嶺浦,故更以北作門新路爲定矣。上曰,曹溪浮石所,是何處乎?岐壽曰,在三角山下,而谺然入望處,是矣。上曰,谷中田畓,仍舊而置之乎?岐壽曰,工役姑未及於此,而旣是火巢內,則從當植木,而越麓民塜,亦是姑未移去者矣。上還詣封標前。上曰,此基,果好乎?寅永曰,非但臣等所見,地師所言之爲好,輿論亦皆曰極吉云矣。上曰,此基本是民家入居之地乎?寅永曰,然矣。岐壽曰,左右傍所毁者,爲一百六十餘戶矣。又曰,使沙土匠略去舊土,土色與土文,看品,何如?上可之。上曰,土色,果好乎?敦仁曰,果極好,眞黃色矣。上曰,冠岳,在何處乎?寅永曰,卽案山西南望見之山,而是地師所謂冕旒體矣。上曰,以來龍觀之,則坐向得無少差乎?寅永曰,順其地氣之藏聚,故如是云矣。岐壽曰,如是故地師謂之太極體矣。又曰,靑龍邊遠照,卽南漢,白虎邊遠照,卽終南山,而松林少缺處,卽城址也。如去城外數株松,似無欠,而地師之言,亦如是矣。秉哲·用脩承牌肅拜訖。秉哲進前奏曰,臣以問安承旨,今方進去矣。上曰,唯。上曰,穴田本果如是高乎?岐壽曰,初不知其爲高矣,開基後更審,則其高誠宛然矣。上詣唇前。上曰,唇前是補土乎?寅永曰,本形果長結,而至如舌前逆水砂,則所謂曜氣,而逆抱爲尤好云矣。上曰,丁字閣,當建何處乎?寅永曰,唇前築基處是矣。上曰,紅箭門,亦建何處乎?岐壽曰,彼竹竿揷標處,而比諸舊陵,則距陵上似不足五六步矣。寅永曰,舊陵所用神御床及祭床,更爲取色移用,何如?上可之。上仍乘輿還詣幕次,降輿入次。上曰,時原任大臣·兩都監堂上入侍。出傳敎賤臣承命往諭。寅永·元容·敦仁·道喜·晦壽·岐壽·冀永·嘉愚·憙淳·左根·穆淵以次進前訖。寅永曰,山上步履,勞動旣多,晩後風氣不佳,聖體,若何?上曰,一樣矣。寅永曰,新卜吉基,今旣親審,聖衷,若何?上曰,予亦未解山理,何可詳知乎?寅永曰,大抵山理,難知其玄妙,而世有不出凡眼之語矣。上曰,十八日若親祭,則當受服而後行祭乎,行祭而後受服乎?寅永曰,啓舊陵時,則不須親詣受服,而若以親祭儀節議之,則受服後親祭,似爲合當矣。敦仁曰,啓舊陵在卯時,則自當受服後親祭矣。上曰,節享時則服色當如何?寅永曰,己酉年例,則受香時,用白布團領·烏角帶,行禮時,用制服,今亦似當如是矣。上曰,予意則五月忌辰,似當哭而行祀矣。寅永曰,旣受服則當陵忌辰之行哭,固宜矣。上曰,然矣。上曰,都監堂上之陵上擧行時,當用何服乎?寅永曰,啓舊陵後,則當着布團領,出玄宮後,則當服制服矣。敦仁曰,雖是出玄宮之前,旣在受服之後,則以制服擧行,可矣。上曰,然矣。寅永曰,謹考辛巳謄錄,則丁字閣東西南北,皆設紅箭門,而南北則有左右夾門,東西各有一夾門,帷門之制,一如補編所載,而洞口外紅箭門,因山後撤去,改立永排紅箭門,而己酉謄錄,則因下敎,只設大紅箭門永排紅箭門矣。今則何以爲之?上曰,依己酉年例爲之。出擧條敦仁曰,此乃其時聖衷所裁也。寅永曰,謹考辛巳謄錄,則丁字閣拜位廳,以蘆簾排設矣。今亦依此擧行,何如?上曰,依爲之。出擧條上曰,工匠役軍等,能無疾病乎?岐壽曰,連得無頉,善爲擧行矣。仍命退,諸臣以次退出。少頃,上曰,諸司預備。通禮跪啓請外辦。上出次乘座馬。宣傳官啓稟鳴金二下吹打作。仍詣晝停所,宣傳官啓稟鳴金三下吹打止。上降座馬入次。少頃,上曰,京畿監司,率各務差使員入侍。出傳敎京畿監司金輔根,地方官兼一路都差使員楊州牧使曺錫雨,道路橋梁差使員竹山縣監李肇淵,日傘奉持差使員延曙察訪黃履明,待令馬差使員慶安察訪安正淳,以次進伏訖。上曰,進前。各奏職姓名訖。上曰,今番幸行,得無弊乎?輔根曰,別無可奏之弊矣。上曰,就座。仍命退,諸臣以次退出。少頃,通禮跪啓請外辦。上出次乘座馬。致秀曰,崇禮門·光熙門·惠化門,當留門,而以信箭擧行,何如?上曰,唯。仍進發,至東廟大門外。通禮跪啓請降馬乘輿,上降座馬乘輿,由正門,詣齋殿前,降輿入次。少頃,通禮跪啓請外辦,上出次,通禮導上入自正門詣版位。唱再拜,上行再拜禮,仍奉審訖。通禮導上還詣齋殿。少頃,通禮跪啓請外辦。上改具甲胄以出。念淳曰,今日傳香,門神獻官李能權,未卽等待,以致遲滯,事甚未安。從重推考,何如?上曰,依爲之。出擧條贊禮徐憙淳導上詣版位,啓請再拜,上行再拜禮,作軍樂。樂止,贊禮導上詣神座前,啓請跪,上跪。景在奉香,用脩奉爐。贊禮啓請三上香,上三上香。贊禮啓請執幣獻幣,進幣官趙秉鉉,奉幣跪進,上執幣以授奠幣官洪祐喆,祐喆跪受奠于案。贊禮啓請俯伏興平身,上俯伏興平身。樂作,贊禮導上還復位,又導詣尊所,仍詣神座前,啓請跪,上跪。贊禮啓請執爵獻爵,秉鉉奉爵跪進,上執爵以授祐喆,祐喆跪受奠于案。贊禮啓請俯伏興少退跪,上俯伏興少退跪。樂止,讀祝訖。贊禮啓請俯伏興平身,上俯伏興平身。贊禮導上還復位,配位及門神獻官,如儀行禮訖。贊禮啓請再拜,上行再拜禮訖。贊禮導上詣望燎位,大祝取祝幣可燎訖。贊禮啓禮畢,仍導上還入齋殿。少頃,通禮跪啓請外辦。上改具平戎服,只佩劍以出,乘輿至正門外,降輿乘座馬,進發至興仁門外,宣傳官啓稟鳴金三下吹打止。至宗廟洞口,通禮跪啓請降馬,上降座馬步過,還乘座馬,仍由敦化門·進善門·肅章門·協陽門·宣化門還內。諸臣以次退出。
上在昌德宮。停常參·經筵。
翌日,內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。
藥房提調李穆淵,副提調李景在啓曰,新陵卜吉,親行看審,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,自今日停止事,榻前下敎。
南秉哲啓曰,明日常參·經筵,取稟。傳曰,停。
洪羲錫啓曰,合辭方張之時,憲府無詣臺之員,事甚未安。呈告人員,竝卽牌招,何如?傳曰,允。
尹致秀啓曰,備邊司郞廳來言,今日賓廳日次,而翌日問安相値,不得來會云矣。敢啓。傳曰,知道。
備忘記,厚州都護府使李基碩下直,長弓一張,長箭一部,片箭一部,筒兒一箇賜給。
尹致秀啓曰,臣致秀今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
南秉哲啓曰,臣秉哲依定式,進詣香室,奉審香祝樻祝板袱子,則精潔之意,敢啓。傳曰,知道。
注書金有淵病代,以林倜爲假注書。
南秉哲啓曰,卽者檢閱洪祐命,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承圭·李承益,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,竝推考警責,仍卽牌招,推移入直,何如?傳曰,允。
傳于徐念淳曰,吏兵判有闕之代,前望單子入之。
吏曹判書前望單子入之,金履載落點。
兵曹判書前望單子入之,徐俊輔落點。
尹致秀啓曰,新除授兼兵曹判書徐俊輔,卽爲牌招,傳授命召,何如?傳曰,允。
又啓曰,兼兵曹判書徐俊輔牌不進,推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
兵曹口傳政事,上護軍單趙秉鉉,大護軍單金興根。
傳于南秉哲曰,東廟親奠酌時進幣官以下,別單書入。
傳于徐念淳曰,摠護使許副之代,以領議政爲之。
傳于徐念淳曰,吏曹參判·參議有闕之代,前望單子入之。
吏曹參判前望單子入之,洪學淵落點。
吏曹參議前望單子入之,李根友落點。
洪羲錫啓曰,卽者義禁府都事來言,今日幸行時駕側鳴錚罪人李謙溥等十八人,移送秋曹云矣。敢啓。傳曰,知道。
又啓曰,大司憲洪學淵,執義兪鎭五,掌令金在瓘·白宗杰,持平金政源,金觀燮牌不進,監察茶時之意,敢啓。傳曰,知道。
以執義兪鎭五,掌令金在瓘·白宗杰,持平金政源·金觀燮牌不進罷職傳旨,傳于權用脩曰,只推。
南秉哲,以遷陵都監摠護使意啓曰,本都監提調李穆淵,兼帶藥院提調矣。工役方張,職務相妨,藥院之任,今姑許遞,何如?傳曰,允。
尹致秀,以兵曹言啓曰,禁軍別將李升權,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以李能權爲禁軍別將。
尹致秀,以摠戎廳言啓曰,本廳左部左司把摠李鷹周,身病甚重,勢難察任,改差,何如?傳曰,允。
又以義禁府言啓曰,時囚罪人李熠議處公事判付內,特施遠惡島充軍事,命下矣。李熠,全羅道珍島郡金甲島充軍,而以議啓及判付內辭意,具罪目,依例發遣府書吏,押送配所,何如?傳曰,允。
領府事趙寅永箚曰,伏以宸孝格天,陵遷獲地,舊兆新卜,擧皆躬審,寔出靡不庸極之誠,而臣民顒仰,莫不攢頌。況如臣者,猥當敦匠之任,卽終事也往役也,豈敢以衰朽癃病爲辭哉?只當拚死自力而已。乃於日前,又蒙誌文製述之特敎,臣於此衷情抑塞,感淚逬下,罔知所以自措,此是千載垂後之大文字也。以臣蒙蔀,何敢與議於斯,而聖念旣已屬臣,聖敎旣以托臣,臣雖萬萬不似,安敢辭也?第此文字,至爲難愼,非一日一朝,可以辦得者。故在昔先正臣宋時烈,撰進寧陵誌文時,爲其收召精力,出就山寺,閱歷多日,始成完篇矣。況如臣者,雖專心致誠,猶患有不暇及,而旣綰摠護之任,則簿牒照管,工募敦飭,端緖浩穰,俱爲莫重,設有諸堂之殫竭,其實皆臣職也。又何以分力於撰述工課乎?且念遷奉諸節,凡係大役,皆有時原任大臣竝進之例,則不必以摠護之名,爲輕重也,而在臣事勢,實無以兼行而竝擧,玆將賤悃,仰冀聖聽。伏願將臣摠護之任,特賜遞免,以便公私,千萬幸甚。取進止。答曰,省箚具悉卿懇。摠護之任,所辭如是懇摯,今姑勉副。卿於都監之事,豈以摠護之遞不遞有間乎?共濟大事,是予之望,卿其諒之。仍傳于徐念淳曰,此批答,遣史官傳諭。
行兵曹判書趙秉鉉疏曰,伏以仙寢筮遷,新兆協猶,周審之聖孝冞篤,殆見之遺慕倍切,區區下情,以愴以幸。仍念臣冒據匪據,宜去不去,前後控懇,積犯瀆擾,殆若木石之頑,不識分義之嚴,包悚茹憫,維日兢營,委任之專,假借之隆,感鐫恩戴,繼之以惶阨悸慄,誠莫知其何以爲計也。臣之賤疾實狀,已陳無蘊,庶蒙淵燭,今何可復事支煩,而旣往之盡力趨扈,是豈昔疾今瘳而然也?特寵靈所仗,幸不至於顚踣失儀也已。間因事會稠疊,靡遑言私,湔涊盤礴,恬然自居,曹務全不收拾,而徒增瘝公之辜,病源轉益膠痼,而幾至孱廢之樣,近又偶嬰輪氣,寒熱交發,昨從陪衛歸次,雜祟越添,宛轉叫劇,萬難起作,今日候班,又此闕參,誠禮都虧,冞負大戾,霣之極,如添一病,冒萬死瀝盡肝膈,仰干聰聽。伏惟殿下,天地於臣,父母於臣,特垂曲遂之仁,俾被生成之澤,許解臣兵曹判書之任,得有以獲全微諒,毋曠職事,臣不勝大願。臣無任云云。答曰,省疏具悉。所請依施。
吏曹判書金興根疏曰,伏以聖孝格天,灤遷諏期,玉趾親審,珠丘協吉,小大從邁,愴幸交傡。仍念臣於匪據之據,誠亦淟涊之甚,而骫骳之極矣。三次控籲,徒歸飾讓之具,十朔拖縻,莫逭嫪戀之辜,無由孚感,縱緣誠淺而辭拙,不其顚倒,直是冒恥而拚廉,每一思惟,惶汗浹背,而第其區區所自揆量,則何嘗一日安於心,而恬然以盱衡統枋自居也?始焉感激居先,報補是階,中焉事會輒湊,退托不力,終乃怵迫嚴畏,荏苒到此,苟究本末,臣之罪也。夫以受恩如臣,顯榮如臣,頂踵皆歸造化,夷險在所不擇,則其於趨奏陳就,義不踰而分所當處,宜不敢爲毫忽規占,卽亦彝性所由然也。天官之爲愼掄,而臣旣玷褻之,京察之爲個滿,而臣旣踰越之,徂歲涉序,未有若臣之宜去不去者。臣安得不早夜徊徨,惕然而可驚也哉?至於自來貞痼無望完全之狀,前後煩暴,畏屑已極,目下去就,尤有大於疾痛之呼,用敢冒死申瀆,仰冀生成之澤。惟聖慈曲賜諒察,亟遞臣吏曹判書之任,以幸公私,不勝大願。臣無任云云。答曰,省疏具悉。所請依施。
吏曹參判金英淳疏曰,伏以遷陵卜吉,鑾蹕親審,宸孝冞光,聖慕益新,攢欽增愴,大小同情。仍伏念臣方帶吏曹參判之任,而臣之仲父臣履載,以前望,纔蒙本曹判書除旨矣。揆以格例,在下當遞,玆敢據實陳籲。伏乞聖明,俯賜鑑諒,亟命遞改,以存公格,以安私分,千萬幸甚。臣無任云云。答曰,省疏具悉。所請依施。
同副承旨權用脩疏曰,伏以臣父領議政臣敦仁,方帶春秋館領事矣。臣之春秋兼銜,在法應遞,而頃蒙恩除,全昧格例,未卽控籲,尙深惶恧,今玆重叨,未敢再悞,冒陳短章。伏乞亟令選部,照法遞改焉。臣無任云云。省疏具悉。疏辭,下該曹稟處。
藝文館檢閱洪祐命疏曰,伏以臣卽接家信,臣母素患風痰之症,近又添劇,寢啖俱損,醫藥是事。臣聞報煎灼,急於歸護,玆敢不避屢瀆,略控短章,徑出脩門,擅離之罪,臣實莫逃。伏乞聖明,俯垂諒察,亟遞臣職,仍治臣罪,俾私分安而朝綱肅焉。臣無任云云。省疏具悉。爾其勿辭救護。
上在昌德宮。停常參·經筵。
權用脩啓曰,明日常參·經筵,取稟。傳曰,停。
徐念淳啓曰,合辭許久闕啓,事甚未安。呈告人員,竝卽牌招,何如?傳曰,允。
以檢閱李承圭·李承益牌不進罷職傳旨,傳于權用脩曰,只推。
權用脩啓曰,左右史不可不備,檢閱李承圭·李承益,旣有只推之命,竝卽牌招,推移入直,何如?傳曰,允。
注書徐堂輔病代,以曺瑩承爲假注書。
傳于徐念淳曰,左副承旨許遞,前望單子入之。
承旨前望單子入之,趙鳳夏落點。
徐念淳啓曰,新除授同副承旨趙鳳夏,卽爲牌招,何如?傳曰,允。
傳于權用脩曰,十八日啓舊陵時,當親詣受服後,仍行親祭矣,該房知悉。
傳于權用脩曰,今番幸行時服色,以平戎服磨鍊。
傳于權用脩曰,今番幸行時,凡百擧行,一依京擧動例,切勿以幸行例爲之,軍令及留都大臣·守宮大將,不緊侍衛,副駕轎儀仗,竝爲置之,侍衛入直磨鍊,百官隨駕,依幸行例爲之,聚軍,當日爲之事,分付。
權用脩啓曰,來十八日綏陵親祭祭文,當爲製進,而藝文提學朴永元,奉命出疆,弘文提學趙斗淳,待明朝牌招,使之製進,何如?傳曰,允。
南秉哲啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而兼判書金履載,參判洪學淵,參議李根友,俱以病不來,不得開政云。竝卽牌招,何如?傳曰,允。
又啓曰,兼吏曹判書金履載,參判洪學淵,參議李根友牌不進,推考傳旨及罷職傳旨,今方捧入,而開政命下之後,如是違牌,事甚未安。判書陳疏,參判更爲牌招,何如?傳曰,允。參議只推,一體牌招。
又啓曰,兼吏曹判書金履載疏批已下,一體牌招,何如?傳曰,允。
又啓曰,兼吏曹判書金履載牌不進,參判洪學淵,參議李根友再牌不進,推考傳旨及罷職傳旨,今方捧入,而開政命下之後,如是違牌,事甚未安。參判陳疏,判書更爲牌招,何如?傳曰,允。參議只推,一體牌招。
又啓曰,吏曹參判洪學淵疏批已下,一體牌招,何如?傳曰,允。
尹致秀啓曰,兼兵曹判書徐俊輔再牌不進,推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,兼兵曹判書徐俊輔牌不進,推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兼兵曹判書徐俊輔疏批已下,卽爲牌招,傳授命召,何如?傳曰,允。
傳于南秉哲曰,摠護使,令該曹口傳單付。
吏曹口傳政事,摠護使單領議政權敦仁。
兵曹口傳政事,護軍單金英淳。
以東廟親奠酌時進幣官以下別單,傳于權用脩曰,進幣官行兵曹判書趙秉鉉內下豹皮一令賜給。奠幣官兵曹參議洪祐喆內下鹿皮一令賜給。贊禮行禮曹判書徐憙淳內下豹皮一令賜給。典祀官奉常正金圭瑞,廟司參軍張俊泓竝兒馬一匹賜給。執禮司僕正金益文,大祝訓鍊正趙鳳夏內下筒箇一部賜給。執尊訓鍊副正李章烈,盥洗位都摠經歷申命溵·李赫遠,爵洗位都摠都事鄭濟成·林翼相,協律郞宣傳官白樂贊,贊者引儀金昌源,假引儀嚴坰,謁者兼引儀朴鍾元,假引儀閔景鎬,贊引假引儀李亨烈·金載善,祭監監察李觀在·金曾鉉,香陪官校書判校金祖欽,祝文正書忠義朴泰鎭竝兒馬一匹賜給。配位獻官行護軍李應植內下鹿皮一令賜給。大祝宣傳官李完熙上弦弓一張賜給。祝史訓鍊僉正許熠,齋郞武兼趙羲謙竝兒馬一匹賜給。門神位獻官訓鍊都正李能權內下鹿皮一令賜給。大祝宣傳官鄭愚鉉上弦弓一張賜給。祝史武兼白樂聞,齋郞武兼鄭益東竝兒馬一匹賜給。訓鍊參軍張俊泓·金得俊竝邊將除授。守僕李百坰·崔錫祺竝帖加。牌將員役等,竝令該曹木布分等題給,其餘奏時官及守僕樂工等,竝依各年例施賞。
傳于權用脩曰,今番賞典中,一人雖兼數事,毋得疊授。
徐念淳啓曰,大司憲未差,執義兪鎭五,掌令金在瓘·白宗杰,持平金政源·金觀燮牌不進,監察茶時之意,敢啓。傳曰,知道。
以大司諫宋持養,司諫趙完植,獻納成容默,正言兪致崇·尹行謨,執義兪鎭五,掌令金在瓘·白宗杰,持平金政源·金觀燮牌不進罷職傳旨,傳于徐念淳曰,只推。
以檢閱李承圭牌不進罷職傳旨,傳于權用脩曰,只推。
以慶尙監司李啓朝狀啓,薦新生竹笋,節候尙早,限內不得封進,惶恐待罪事,傳于徐念淳曰,勿待罪事,回諭。
權用脩,以禮曹言啓曰,今此遷陵時祭奠,今方磨鍊,而謹考各年謄錄,則發引日朝奠,兼行於朝上食,晝停則只設晝停奠,而不設晝茶禮矣。今亦依此擧行事,分付,何如?傳曰,允。
又以禮曹言啓曰,卽接瑞山幼學金魯相所志,則以爲,同姓八寸弟魯實嫡妾俱無子,以其同生兄魯泰第三子允喜,欲爲繼後,兩家諸族,相議完定,而魯實夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金魯相所訴旣如此,依定式金魯泰第三子允喜,立爲金魯實之後,何如?傳曰,允。
尹致秀,以兵曹言啓曰,今四月十一日辰初初刻十二分立夏四月節改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以司僕寺一二提調意啓曰,今此啓舊陵後仍行親祭時,各差備入把馬,磨鍊別單書入,而其中驛馬,則令兵曹知委畿內各驛,使之直爲入把,何如?傳曰,允。
又以司僕寺一二提調意啓曰,今此綏陵遷奉時,各差備入把馬數,別單書入之意,敢啓。傳曰,知道。
又以訓鍊都監言啓曰,本局從事官金萬根,身病猝重,勢難察任,改差,何如?傳曰,允。
兼吏曹判書金履載疏曰,伏以仙寢議遷,仰聖孝之克篤,新兆親審,著地靈之協吉,欽誦愴幸,曷有其極?仍伏念,臣本以庸愚,幸際休明,徒沐恩渥,未有裨補,居常慙懼,若蹈淵氷,而逝年荏苒,節次推遷,居然階一品而年八旬矣。衰癃隨而益甚喘息如綫,視聽俱廢,蠢動不得自由,奄奄床玆,視蔭待盡而已。忽伏奉天官恩命,特點於前望,墮履遺簪,入於記念之眷,臣之驚惶感戴,雖浹骨淪肌,不足喩也。第念臣昔在丙戌,始叨是職,自揣稟性劣下,才識淺短,不稱於是任也,受氣脆弱,疾病纏綿,不堪於是職也。賦命奇薄,釋褐之後,屢顚屢跌,輒貽兩朝拯救湔拔之念,全保拂拭之恩。遂以往旣不諫來猶可追,斂跡榮塗,尤避要劇,不辜前後生成之澤爲心,以是自誓,質之神明,故以此三者,披瀝陳籲,牌違數十,疏徹四五,忘畏犯分,自期斧鑕,乃蒙我純廟天地之仁,只勘薄罷,特垂恩諒。臣自是後,得以優游散秩,歌詠恩造,邇來二十有一年矣。到今神識則加昏,如在雲霧,朝晝所爲,夕而茫昧,疾病則益痼,手足痿痺,房闥運動,亦須人扶,卽此二者,比前尤異,冒膺强進,萬無其路。至於區區所自矢心者,旣伏蒙我聖祖垂察而曲諒,則在今日豈敢不藉是而仰祈於我殿下乎?政牌儼臨,鐵限莫踰,收召精爽,略具文字,仰瀆崇嚴。伏乞聖慈,俯垂鑑諒,亟遞臣職,仍治臣瀆撓之罪,以肅朝綱,以安私分,千萬幸甚。臣無任云云。答曰,省疏具悉。卿其勿辭行公。
吏曹參判洪學淵疏曰,伏以臣衰癃昏憒,陳就無望,屢叨憲職,積事違慢,日夕竢勘之中,忽伏奉亞銓恩命。臣於是職,前旣猥玷,則今何敢逡巡?而臣年邁病頻,精思眩瞀,雖閑漫官司,實無以趨走供公。況此銓綜參聞之席,何等緊重?而若諉以宿硏之地,不存量入之戒,則瘝曠僨誤,罪當何居?且臣於年前忝叨時,因違牌事,至被大僚請罷之典,至今追惟,冞切惶恧。揆以分義,尤難冒膺,召牌連降,轉益靡措,玆敢短章自列,仰瀆崇嚴。伏乞聖明,俯垂鑑諒,亟賜遞改,俾公務無曠,私心獲安焉。臣無任云云。答曰,省疏具悉。卿其勿辭行公。
兼兵曹判書徐俊輔疏曰,伏以孝格皇穹,躬審新岡,灤朝告期,喬封將新,區區愴幸,小大同情。臣以老不死之餘喘,獲覩曠前之禮事,而時節起居,尙矣毋論,郊次祗候,亦不得伸,此下忱誠,不如死之久矣。際忽伏奉中權特簡於癃廢昏涔之中,奉旨惶慄,自不禁淸涕之被面也。臣叨是職,今十有八年于玆矣。中間萬事邃古,一縷支離,年至病痼,特視息僅存,而脩門一步之無由自進,亦爲十許星霜,惟視蔭飾巾,坐俟符到,凡職任去處,無有緊漫,念不及而夢不到焉,則今玆寵命,雖出於記簪之盛念,其於行不得而說不去,只有拊躬自悼而已。少須臾無死,復見德化之盛,村叟野老之尙所蘄願,而臣則旣躬遭晠際,蒙被曠絶之渥澤,而竟無以一致身於象魏之下,少效叩謝之禮,是爲臣不瞑之恨矣。力綴眊思,冒瀆崇聽。惟聖慈曲諒而特軫之,還收臣所據職名,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
尹致秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
權用脩啓曰,明日常參·經筵,取稟。傳曰,停。
徐念淳啓曰,合辭許久闕啓,事甚未安。呈告人員,竝卽牌招,何如?傳曰,允。
南秉哲啓曰,兼吏曹判書金履載,參判洪學淵,參議李根友牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,兼吏曹判書金履載,參判洪學淵,參議李根友再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,參議只推,與判書·參判,更爲一體牌招。
又啓曰,兼吏曹判書金履載再牌不進,參判洪學淵牌不進推考傳旨,及參議李根友三牌不進,依定式禁推傳旨,今方捧入,而開政命下之後,連事違召,無意承膺,事體所在,誠極未安。判書所當更請牌招,而係是一日三牌,何以爲之,而參判更爲牌招,何如?傳曰,允。與判書·參議,一體牌招。
以吏曹參議李根友三牌不進禁推傳旨,傳于權用脩曰,分揀。
尹致秀啓曰,兼兵曹判書徐俊輔牌不進,推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
以黃海監司金鼎集狀啓,進上乾秀魚卵等,節序差早,限內不得封進,惶恐待罪事,傳于徐念淳曰,勿待罪事,回喩。
徐念淳啓曰,大司憲未差,執義兪鎭五,掌令金在瓘·白宗杰,持平金政源·金觀燮牌不進,監察茶時之意,敢啓。傳曰,知道。
以大司諫宋持養,司諫趙完植,獻納成容默,正言兪致崇·尹行謨,執義兪鎭五,掌令金在瓘·白宗杰,持平金政源·金觀燮牌不進罷職傳旨,傳于徐念淳曰,只推。
上在昌德宮。停常參·經筵。
辰時巳時,灑雨下雨,測雨器水深二分。
權用脩啓曰,明日再明日,順陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
尹致秀啓曰,來十八日,專經武臣殿講日次,而幸行相値,頉稟之意,敢啓。傳曰,知道。
徐念淳啓曰,合辭許久闕啓,事甚未安。呈告人員,竝卽牌招,何如?傳曰,允。
南秉哲啓曰,兼吏曹判書金履載,參判洪學淵,參議李根友三牌不進推考傳旨及禁推傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日四牌,何以爲之?敢稟。傳曰,參議分揀,與判書·參判,一體更爲牌招。
又啓曰,兼吏曹判書金履載,參判洪學淵,參議李根友牌不進推考傳旨及罷職傳旨,今方捧入,而開政命下之後,如是違牌,事甚未安。判書陳疏,參判更爲牌招,何如?傳曰,允。參議只推,一體牌招。
傳于南秉哲曰,吏·兵判有闕之代,前望單子入之。
傳于權用脩曰,藥院都提調·提調有闕之代,前望單子入之。
內醫都提調前望單子入之,判府事鄭元容落點。
內醫提調前望單子入之,趙斗淳落點。
權用脩,以內醫院都提調意啓曰,本院提調,例不得兼帶刑獄之官矣。提調趙斗淳所帶刑曹判書,今姑許遞,何如?傳曰,允。
兵曹口傳政事,大護軍單趙斗淳。
傳于南秉哲曰,瓜近敎官作窠,幼學金炳地,口傳擬入。
吏曹口傳政事,以金炳地爲童蒙敎官。
傳于徐念淳曰,堂上堂下罷散人竝敍用,使之入參十八日哭班。
傳于徐念淳曰,刑曹判書有闕之代,前望單子入之。
徐念淳啓曰,大司憲未差,執義兪鎭五,掌令金在瓘·白宗杰,持平金政源·金觀燮牌不進,監察茶時之意,敢啓。傳曰,知道。
以大司諫宋持養,司諫趙完植,獻納成容默,正言兪致崇·尹行謨,執義兪鎭五,掌令金在瓘·白宗杰,持平金政源·金觀燮牌不進罷職傳旨,傳于徐念淳曰,只推。
有政。吏批,判書未差,參判洪學淵進,參議李根友式暇,右副承旨權用脩進。啓曰,判書未差,參議李根友式暇,小臣獨政未安,何以爲之?敢稟。傳曰,仍爲之。以閔致成爲大司憲,金應均爲應敎,徐憲淳爲工曹參議,洪祐健爲西學敎授,趙羲永爲懿昭墓守衛官,李敏庸爲孝昌墓守衛官,李志淵爲分內醫提調。鍾城府使李熙鐵·吳致文·李完敏。以李東弼爲興德縣監。故學生尹致彦·申紹平,已上孝行卓異,贈職事,承傳。鍾城府使改望,李容熙·趙存永·金善問改望,以鄭誠一爲鍾城府使。
兵批,判書未差,參判金景善病,參議洪祐喆進,參知韓文爀病,行左承旨徐念淳進。僉知單元世顯,護軍吳取善,副護軍趙在慶·金公鉉·徐戴淳·洪羲錫·徐有素·趙秉駿·柳光魯·李健緖,副司果尹奎錫,以上竝單付。
傳于徐念淳曰,公事誤傳之當該中官,令該府拿處。
以平安監司洪在喆狀啓,義州府民家失火事,傳于趙鳳夏曰,當此農殷之節,民家之一時燒燼,若是夥多,聞甚驚慘。元恤典外,別加顧助,燒死人,如有生前身還布,蕩減,趁卽結構奠接,無有一民失所棲遑之弊事,廟堂各別措辭,分付。
權用脩,以禮曹言啓曰,謹稽辛亥·辛巳遷陵謄錄,則梓宮加漆吉時,預爲推擇啓下,以爲臨時推移擧行矣。今此遷陵時,梓宮奉出後加漆度數,當自都監稟旨定奪,而加漆吉時及書上字吉時結裹吉時,俱當一體推擇,故令日官擇吉,則來閏五月十一日巳申戌時,十二日辰巳未戌時,十三日卯午未酉時,十四日辰巳申酉時,十五日辰午未戌時,十六日卯午申酉時,十七日卯巳申戌時俱吉云,以此各日吉時,臨時推移分排於加漆及書上字結裹之意,分付都監。百官哭臨之節,依禮文磨鍊知委,而加漆初度時及書上字時結裹時告文,令藝文館撰出,仍令代奠官,因各日朝奠兼告,何如?傳曰,允。
又以禮曹言啓曰,卽接黃海監司金鼎集移文,則以爲,延安府鄕校聖殿,年久頹圮,不可不及今修改,告由移還安祭香祝,自本曹啓稟下送云矣。延安府鄕校聖殿修改先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
尹致秀,以訓鍊都監言啓曰,本局中軍具信喜身病猝重,勢難察任,改差,何如?傳曰,允。
領議政權敦仁箚曰,伏以新寢,已定於吉兆,聖孝,冞光於親審,慶祝無疆,慟慕如初。伏念臣,縻玆藥院,今且十朔矣,周旋保護之地,出入起居之列,卽臣區區所當自效,而顧今病狀,閱月淹時,日次常儀,候班稠會,動輒闕參,徒積罪戾,蓋其晨朝之觸冒,行步之艱澁,證祟隨劇,莫之奈何。況見叨總護之任,重務也,文書之酬接浩汗,陵所之往來頻繁,筋力精氣,尙患不逮,則院務隨行,自致多曠,尤豈不萬萬悚惶乎?玆徹短箚,仰瀆崇嚴。伏乞亟遞臣藥院都提擧,俾公私兩幸焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于南秉哲曰,此批答,遣史官傳諭。
兼吏曹判書金履載疏曰,伏以臣,所叨天官之職,自在數十年前初除之日,區區愚昧,竊量已分,以不入自畫,而矢心陳懇,冒罪屢瀆,竟蒙我聖祖無物不遂之仁,特命勘罷,俾伸微諒。臣由是感激,敢於日前恩命之下,復控昔日已陳之情,冀蒙鑑燭,而誠淺辭拙,未能格尊,諭以勿辭,飭以行公,臣於感惶之中,悶隘尤甚。蓋臣難盡之情,略悉於前疏,而前疏所陳衰癃,隨以益甚,視聽俱廢,手足痿痺者,雖欲自强,其勢末由,手足痿痺,尙須人扶,視聽之廢,便一盲聾,瞪目而不辨望單,側耳而不聞唱批,其何以承政命而赴政席乎?以此形狀,轉動不得,玆敢不避煩猥,更此陳暴。惟聖明,垂察而哀憐,特賜鐫改,仍令攸司,繩以慢命之誅,不勝大願。臣無任云云。答曰,省疏具悉。所請依施。
兼兵曹判書徐俊輔疏曰,伏以臣,猥綴眊憒之思,仰冀體諒之恩,伏奉批敎,未承兪音,臣誠倘怳失圖,莫知所以自措也。噫,臣之忝名朝籍,爲五十有餘年,天地雨露之澤,臣實偏被,周旋邇密之列,臣實最久,今雖耄及病癃,逖違周行,而若其愛戴一念之寤寐如丹,卽彝性然耳,矧又聖念記存,職名在身,儘力趨承,少伸犬馬之忱,亦義分然耳。凡崇飾禮讓之美,非臣所敢妄擬也,而顧臣衰廢實狀,卽事理之宜也,只是煖燭猶存,飯到開口而已,其於一切恒人應酬,茫然如隔世事,而最是步履蹇澁,行動末由,家常起居之積有曠廢也,久矣。今使之冒昧彈束,畢竟顚沛於九門肅敬之地,則臣不足言,有辱朝廷,啓陵告期,祗謁有命,如臣未死之喘,秪增莫攀之慟,而凡百擧行,時日爲急,緣臣冒叨,致有許多愆滯,揆以事體,益增死罪。惟聖慈,亟遞臣中權之任,俾公私兩幸,不勝血禱。臣無任云云。答曰,省疏具悉。所請依施。
上在昌德宮。停常參·經筵。
權用脩啓曰,明日召對,取稟。傳曰,停。
徐念淳啓曰,大司憲閔致成在外,執義兪鎭五,掌令金在瓘·白宗杰,持平金政源·金觀燮呈辭,監察茶時之意,敢啓。傳曰,知道。
傳于權用脩曰,禮房承旨,馳詣宗廟·徽定殿·景慕宮,奉審摘奸以來。
吏曹判書前望單子入之,金興根落點。
兵曹判書前望單子入之,趙秉鉉落點。
尹致秀啓曰,新除授行兵曹判書趙秉鉉,卽爲牌招,傳授命召,何如?傳曰,允。
傳于權用脩曰,童蒙敎官金炳地,使之承候。
傳于徐念淳曰,臺諫竝許遞,政官牌招開政。
權用脩啓曰,吏曹判書金興根,參判洪學淵,參議李根友牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
尹致秀啓曰,行兵曹判書趙秉鉉牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。如有違牌,勿爲呼望。
有政。吏批,判書金興根社稷告由進,參判洪學淵式暇,參議李根友進,右副承旨權用脩進。啓曰,判書金興根社稷告由進,參判洪學淵式暇,小臣獨政未安,何以爲之?敢稟。傳曰,只出緊任。以李羲肇爲大司憲,任百秀爲大司諫,成近默爲執義,睦仁培爲司諫,申泰運·李在翊爲掌令,兪致崇·辛志鼎爲持平,宋柱獻爲獻納,趙龜植·姜冕奎爲正言,尹泰景爲監察。
兵批,行判書趙秉鉉病,參判金景善病,參議洪祐喆入直進,參知韓文爀差祭,右副承旨權用脩進。以全龍章爲架山別將。護軍閔致成·尹義儉·沈樂臣,副護軍曺錫亨·宋持養·洪永圭·金德喜·李熙鐵,副司直兪鎭五·朴來萬·趙完植·金秀萬·兪錫煥·申泰運·金在瓘·白宗杰·金政源·金觀燮·姜冕奎·成容默·權馦·鄭錫獜·洪熙朝,副司果兪致崇·尹行謨·李維謙·李鼎信·金奎燮,以上竝單付。
刑曹判書前望單子入之,鄭祖榮添書落點。
兵曹,以李能權爲都監中軍。
以平安監司洪在喆狀啓,肅川府使尹秀烈,身病沈重,連呈辭狀,不得已罷黜事,傳于權用脩曰,令該曹口傳差出,催促下送。
權用脩,以奎章閣言啓曰,明日,卽奉謨堂孟夏朔奉審日次,臣等進詣擧行之意,敢啓。傳曰,知道。
又以遷陵都監摠護使意啓曰,今月十六日,舊陵作甕家及丁字閣添補始役次,臣十五日,依例除朝辭進去之意,敢啓。傳曰,知道。
尹致秀,以兵曹言啓曰,今此綏陵幸行時,挾輦軍二百名,倭槍手一百名,依京擧動例擧行,而餘軍五十名,亦爲磨鍊,何如?傳曰,允。
又以兵曹言啓曰,今此綏陵幸行時,隨駕營門,當爲磨鍊矣,禁·御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依親看審時例磨鍊。
又以兵曹言啓曰,今此綏陵幸行時,依已例,傳語軍,以衛軍排立,斥堠伏兵,令訓鍊都監擧行,何如?傳曰,允。
又以司僕寺一二提調意啓曰,今此綏陵遷奉時,各差備入把馬,以本寺馬盡數入用,而其不足之數,京畿外各道驛馬中,限二百匹分定補把,何如?傳曰,允。
又以備邊司言啓曰,義州府尹金德喜,京畿水使沈樂臣,俱以身病,呈狀乞遞矣。實病旣如此,則勢難强令察任,竝姑改差,何如?傳曰,允。
又以備邊司言啓曰,遷陵山陵兩都監物力,前已區劃矣,事役浩大,所劃之數,將有不足之慮云。各司別置條中惠廳米一千石,戶曹木三十同,兵曹木二十同加劃,俾爲取用之地,何如?傳曰,允。
又以訓鍊都監言啓曰,本局局別將洪建錫,身病猝重,勢難察任,改差,何如?傳曰,允。
上在昌德宮。停常參·經筵。
藥房都提調鄭元容,提調趙斗淳,副提調李景在啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
趙鳳夏啓曰,明日經筵,取稟。傳曰,停。
徐念淳啓曰,大司憲李羲肇,掌令申泰運,持平兪致崇未肅拜,執義成近默,掌令李在翊,持平辛志鼎在外,監察茶時之意,敢啓。傳曰,知道。
又啓曰,備邊司郞廳來言,今日,賓廳日次,而國忌正日相値,不得來會云矣。敢啓。傳曰,知道。
備邊司薦望,以尹致秀爲義州府尹。
南秉哲啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,金英淳落點。
吏曹口傳政事,以趙鎭溥爲肅川府使。
兵曹,以金宅基爲禁軍別將。
趙鳳夏,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
又以禮曹言啓曰,式年雜科覆試,在於今四月十七日,而伊日,綏陵親祭齋戒相値,雜科覆試,不可不退定,而覆試旣已退定,則放榜亦當一體退行,故令日官李秉洪,更爲推擇,則雜科覆試,今四月二十一日,放榜,同月二十八日巽時爲吉云,以此日時退行,而原粘目中,改付標以入之意,敢啓。傳曰,知道。
徐念淳,以兵曹言啓曰,今此綏陵幸行時,各差備所把驛馬,磨鍊書入,而本曹驛馬外不足之數,依近例京畿驛馬十五匹補把事,分付本道之意,敢啓。傳曰,知道。
又以兵曹言啓曰,今此遷陵時,新舊陵所設布帳外虎網子,當爲磨鍊,而謹稽謄錄,則辛亥年,令畿營擧行,己酉年辛巳年,竝因下敎置之矣。今番則何以爲之乎?敢稟。傳曰,置之。
又以兵曹言啓曰,今此遷陵時,殯殿直宿之節,當爲磨鍊,而謹稽謄錄,則辛亥年,啓舊陵後,分兵曹·分都摠府·五衛將·宣傳官·武兼·扈衛軍兵,輪回直宿,己酉年,啓舊園時,令地方官,定官校扈衛,出玄宮日爲始,分兵曹·分都摠府·五衛將·宣傳官·武兼竝直宿,扈衛軍兵等,輪回替代,辛巳年,依己酉年例擧行矣。今番則何以爲之乎?敢稟。傳曰,依辛巳年例爲之。
又以兵曹言啓曰,今四月十八日啓舊陵時,外各營入直軍兵,各其直所望哭,闕內入直軍兵,弘化門內,當爲聚會望哭,而己酉年遷園時,除標信往來矣。今亦依此擧行之意,分付,何如?傳曰,允。
又以兵曹言啓曰,今此遷陵時,斥堠伏兵·傳語軍,依前例以廣州留守所屬京畿束伍步軍擧行,十里內傳語軍,則以轝士軍磨鍊,何如?傳曰,允。
又以兵曹言啓曰,今此遷陵時,啓舊陵受服後,輦輿裹靑事,命下,而謹稽謄錄,則己酉年遷園時,依癸丑年例,日傘陽繖等物,竝用靑矣,謹按儀仗排列圖,有靑陽繖而本非靑色,係是冒緞,依此擧行之意,分付,何如?傳曰,允。
又以兵曹言啓曰,今此遷陵時新舊陵所晝停所扈衛軍兵,當爲磨鍊,而謹稽謄錄,則辛亥年,舊陵所七百名,晝停所四百名,以摠戎廳軍,調用,新陵所七百名,以守禦廳軍,調用,己酉年,舊園所,係是部字內,扈衛軍安徐,晝停所扈衛軍,置之,新園所,以摠戎廳軍三哨,擧行,辛巳年,舊陵所三哨,新陵所七百名,以水原軍,擧行矣。今番則東道所管廣州府,有難專當擧行,舊陵所·晝停所扈衛軍,令廣州府擧行,新陵所扈衛軍,令摠戎廳擧行,恐合事宜,而亦以幾哨磨鍊乎?敢稟。傳曰,各三哨磨鍊,晝停所扈衛軍,置之。
又以兵曹言啓曰,今此遷陵時,新舊陵所·晝停所設布帳,當爲磨鍊,而謹稽謄錄,則辛亥年,舊陵所布帳,摠戎廳爲之,晝停所布帳,禁衛營爲之,新陵所布帳,守禦廳爲之,己酉年,舊園所布帳,訓禁兩營擧行,果川宿所布帳,管理營·鎭撫營分半擧行,水原晝停所布帳,以排設房所在擧行,新園所布帳,水原府擧行,辛巳年,舊陵所布帳,廣州府擧行,新陵所布帳,水原府擧行矣。今番則新舊陵所·晝停所,俱是東道,當以廣州府擧行,而三處布帳之專當排設,其勢末由,京外各營之分掌擧行,亦有已例,舊陵所布帳,令廣州府擧行,新陵所布帳,令摠戎廳擧行,晝停所布帳,亦以何處擧行乎?敢稟。傳曰,舊陵所,訓禁御三營擧行,新陵所廣州府擧行,晝停所,摠戎廳擧行。
又以都摠府言啓曰,今日入直內三廳,武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,卽見黃海監司金鼎集狀啓,則以爲,本營支放穀停蕩條給代,以加分耗請得取用,便成年例,道內會付應留中各穀一萬四千石,特許加分事,請令廟堂稟旨分付矣。支放見縮條之以加分耗給代,旣多已例,依狀請許令施行,何如?傳曰,允。
上在昌德宮。停常參·經筵。
權用脩啓曰,明日綏陵親祭齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,停。
金英淳啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
大司憲李羲肇啓曰,臣年衰病痼,庸拙辭訥,長憲之任,初不可比擬,而第有合啓中,無以聯參,從前引避,輒蒙恩諒,今伏奉除旨,召牌嚴臨,臣感激怵畏,雖不得不冒沒出肅,叩謝恩命,而顧其情地,前後無異,其何敢一刻晏然於臺次乎?請命遞斥臣職。答曰,依啓。
以大司諫任百秀,司諫睦仁培,獻納宋柱獻,正言姜冕奎,掌令申泰運牌不進罷職傳旨,傳于金英淳曰,只推。
兵曹,以趙元錫爲禁衛中軍。
權用脩,以禮曹言啓曰,今此綏陵遷奉啓陵時及出玄宮望日發引下玄宮虞祭時,大王大妃殿·王大妃殿·中宮殿望哭儀註,直爲書入各殿之意,敢啓。傳曰,知道。
又以遷陵都監摠護使意啓曰,啓舊陵時儀註及笏記,正書以入,而各殿望哭儀註,亦爲一體書入之意,敢啓。傳曰,知道。
李景在,以兵曹言啓曰,今四月十七日,武臣堂上朔試射日次,而綏陵親祭齋戒相値,不得爲之之意,敢啓。傳曰,知道。
又以兵曹言啓曰,今此遷陵時,各差備忠贊衛一百三十六人,依都監磨鍊,以京有廳出用之意,敢啓。傳曰,知道。
又以兵曹言啓曰,再明日綏陵啓舊陵受服後,仍行親祭時,本曹郞廳侍衛及各差備,當爲備員,而正郞一員未差之代,令該曹口傳差出,以爲進參之地,何如?傳曰,允。
吏曹口傳政事,以鄭錫朝爲兵曹正郞。
李景在,以訓鍊都監言啓曰,今此遷陵時,舊陵所設布帳次,布帳四十部,軍一百名,將校二人率領,今月十七日出送,使之排設後回還,而其中將校一人,軍二十名,仍留守直之意,敢啓。傳曰,知道。
又以禁衛營言啓曰,今此遷陵時,舊陵所設布帳次,布帳四十部,軍五十名,將校二人率領,今月十七日出送,使之排設後回還,而其中將校一人,軍十五名,仍留擧行之意,敢啓。傳曰,知道。
又以御營廳言啓曰,今此遷陵時,舊陵所設布帳次,布帳四十部,軍五十名,將校二人率領,今月十七日出送,使之排設後回還,而其中將校一人軍十名,仍留守直之意,敢啓。傳曰,知道。
上在昌德宮。停常參·經筵。
權用脩啓曰,自明日啓舊陵,至下玄宮日,視事頉稟之意,敢啓。傳曰,知道。
又啓曰,來二十一日,輪對日次矣,敢稟。傳曰,當次人受點後,日次待令。
李景在啓曰,來二十一日,朝參日次矣,敢稟。傳曰,停。
金英淳啓曰,大司憲未差,執義成近默,掌令李在翊,持平辛志鼎在外,掌令申泰運未肅拜,持平兪致崇呈辭,監察茶時之意,敢啓。傳曰,知道。
李景在啓曰,明日大駕詣綏陵入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
以忠淸監司趙雲澈狀啓,永同縣民家失火事,傳于李景在曰,聞甚矜惻,元恤典外,別加顧助,結構奠接之方,廟堂措辭,分付。
傳于李景在曰,明日出宮內門路,以協陽門爲之。
李景在,以兵曹言啓曰,今此綏陵幸行時,左邊捕盜大將李應植以西班,陪從隨駕矣。在前如此之時,有他邊大將兼察之例,回鑾間右邊捕盜大將柳基常,姑令兼察,何如?傳曰,允。
李景在啓曰,因兵曹草記,今此幸行時,左邊捕盜大將李應植,以西班,陪從隨駕,回鑾間右邊捕盜大將柳基常,姑令兼察事,允下矣。兼察左邊捕盜大將柳基常,卽爲牌招聽傳敎,何如?傳曰,允。
權用脩,以禮曹言啓曰,謹稽謄錄,則顯廟朝癸丑寧陵遷奉時,以自上服盡前,大王大妃殿誕日陳賀權停,只進表裏矣。來五月十五日大王大妃殿誕日陳賀,依癸丑年例權停,只進箋文表裏,何如?傳曰,允。
又以遷陵都監摠護使意啓曰,謹考謄錄,則辛亥遷陵時,舊贈玉,埋安于新陵曲墻外,舊贈帛,埋安于舊陵曲墻外,己酉遷園時,舊誌石上面,刻以永祐園舊誌石六字,埋安于舊園所,舊贈玉櫃,埋安于舊園所,舊贈帛,燒火于舊園所,辛巳遷陵時,舊贈玉贈帛,埋安于舊陵,舊誌石,表以舊誌,新陵下奉安,其上新誌石奉安矣。今番則以何年例擧行乎?敢稟。傳曰,依辛巳年例爲之。
又以遷陵都監摠護使意啓曰,謹考遷陵儀軌,則哀冊,追記仍用,故曾無舊本奉藏之節,今番則哀冊旣已改撰,舊本當爲奉藏矣。依舊誌石例爲之,何如?傳曰,允。
又以遷陵都監摠護使意啓曰,今月十八日啓舊陵時進參事,臣今日依例除朝辭進去之意,敢啓。傳曰,知道。
李景在,以兵曹言啓曰,今春等進上弓矢看品在卽,而知弓品堂上有闕之代,依例以在京無故人啓下之意,敢啓。傳曰,知道。
又以備邊司言啓曰,因捕廳啓目,罪人朴興秀,多日盤覈,終未得情事,判付內納招,終始抵賴,妄妖誕,一直呑吐,幾日盤覈,尙未究竟者,寧有如許獄體乎?令廟堂稟處事,命下矣,所謂冊子,無非狂譫無倫之說,而屢加嚴覈,終始胡亂,各人則多不識面貌居住,本事則又不分端緖來歷,事事件件,動輒曰星辰之指敎者。其爲妖誕虛妄,卽一喪性之人,而至於夢兆生祠等說,敢於莫重之地,肆發悖詤,究厥所犯,不可不置辟,而適値親祭致齋之時,姑爲嚴囚,以俟過齋後,更爲稟處,何如?傳曰,允。
上在昌德宮。停常參·經筵。
夜自五更至十九日開東,灑雨下雨,測雨器水深二分。
大駕詣綏陵入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。啓舊陵後,藥房·內閣·政院·玉堂·百官奉慰問安。答曰,罔極。親祭後,藥房·內閣·政院·玉堂·百官奉慰問安。答曰,罔極。舊陵望哭後,大王大妃殿·王大妃殿·中宮殿,守宮藥房·內閣·政院·玉堂·百官奉慰問安。答曰,知道。大王大妃殿·王大妃殿,遣承旨問安。答曰,知道。還內後,藥房·內閣·政院·玉堂·朝廷二品以上·六曹堂上口傳問安。答曰,知道。
權用脩啓曰,明日召對,取稟。傳曰,停。
又啓曰,臣以大王大妃殿·王大妃殿問安進去,下直之意,敢啓。傳曰,知道。
金英淳啓曰,卽者義禁府都事來言,今日動駕時,駕側鳴錚罪人李晢永等九人,移送秋曹云矣。敢啓。傳曰,知道。
丙午四月十八日寅時,啓舊陵親祭擧動入侍時,行都承旨李景在,行左承旨徐念淳,行右承旨金英淳,左副承旨南秉哲,右副承旨權用脩,同副承旨趙鳳夏,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直提學徐憙淳,檢校直閣尹定鉉,檢校待敎金洙根以次侍立。時至,通禮跪啓請外辦,上具平戎服,只佩劍乘座馬,出宣化門,藥房提調趙斗淳,副提調李景在進前奏曰,侵曉勞動,聖體,若何?上曰,一樣矣。仍由協陽門·肅章門·進善門,出敦化門,至宗廟洞口,通禮跪啓請降馬,上降座馬步過,還乘座馬。上曰,左副承旨進詣宗廟,奉審以來。出駕敎仍出興仁門,宣傳官啓稟鳴金二下鑼鼓作,進發至綏陵洞口,宣傳官啓稟鳴金三下鑼鼓止,至降馬所,通禮跪啓請降馬乘輿,上降座馬乘輿。上曰,聞豐恩府院君,出來近處祗迎云,遣史官存問以來。賤臣承命往諭,以僅僅出來之意,回奏。至齋殿門外,通禮跪啓請降輿,上降輿入齋殿,謁陵時至,通禮跪啓請外辦,上改具翼善冠·黲袍·烏犀帶以出,通禮跪啓請乘輿,上乘輿至紅箭門外,通禮跪啓請降輿,上降輿詣版位,通禮跪啓請鞠躬四拜興平身,上鞠躬四拜興平身,仍詣陵上奉審,次詣碑閣奉審訖,入小次。少頃,通禮跪啓請出次,上改具緦服以出,通禮導上詣陵上拜位北向立,啓陵時至,大祝進跪于隧道之南,北向噫嘻三聲,啓啓陵,摠護使權敦仁,率役夫啓陵以出。通禮啓請跪俯伏哭,上跪俯伏哭盡哀,通禮啓請止哭興四拜興平身,上止哭興四拜興平身。敦仁進前奏曰,隧道閣與添補閣,今將造成,石儀當次第退出,移運新陵所,且新陵所紅箭門,則已有稟定,而舊陵所紅箭門,依例擧行,則當爲九處矣。今竝置之,添補閣造成時,只設前面,三紅箭門及永排紅箭門,遷陵後撤去,何如?上可之。通禮仍導上還入小次,親祭時至,通禮跪啓請行禮,上仍具緦服以出。贊禮徐憙淳,導上陞自東階詣板位,啓請跪俯伏哭,上跪俯伏哭盡哀,贊禮啓請止哭興四拜興平身,上止哭興四拜興平身。贊禮導上詣尊所,仍詣神位前,啓請跪,上跪,贊禮啓請三上香,景在奉香,鳳夏奉爐,上三上香,贊禮啓請執爵獻爵,景在奉爵跪進,上執爵以授鳳夏,鳳夏跪受奠于案,贊禮啓請俯伏興少退跪,上俯伏興少退跪,大祝進跪讀祝訖。贊禮啓請俯伏興平身,上俯伏興平身,贊禮導上出戶復位,亞獻官領府事趙寅永行亞獻禮,終獻官判府事鄭元容行終獻禮訖。贊禮啓請跪俯伏哭,上跪俯伏哭盡哀,贊禮啓請止哭興四拜興平身,上止哭興四拜興平身。贊禮導上詣望燎位,大祝取祝以燎訖。贊禮跪啓禮畢,仍導上以出。領府事趙寅永,判府事鄭元容,領議政權敦仁,判府事金道喜,右議政朴晦壽進前奏曰,舊陵已啓,受服親祭,哭泣過節,聖體必多受損,下情誠不勝焦悶矣。上曰,罔極。贊禮仍導上詣板位,通禮跪啓請跪俯伏哭,上跪俯伏哭盡哀,通禮跪啓請止哭興四拜興平身,上止哭興四拜興平身,仍出紅箭門外,通禮跪啓請乘輿,上乘輿還詣齋殿門外,通禮跪啓請降輿,上降輿入齋殿。上曰,京畿監司,率各務差使員留待。出傳敎上曰,左承旨進詣懿陵·徽慶園,奉審以來。出傳敎上曰,京畿監司,率各務差使員入侍。出傳敎京畿監司金輔根,地方官兼一路都差使員楊州牧使曺錫雨,道路橋梁差使員長湍縣監申命沆,日傘奉持差使員平邱察訪崔宗震,待令馬差使員重林察訪吳道敬,以次進伏訖。上曰,進前。各奏職姓名訖,上曰,今番幸行,得無弊乎?輔根曰,屢次幸行,因特敎務從省約,故別無可奏之弊矣。上曰,就座。仍命退,諸臣以次退出。少頃,通禮跪啓請外辦,上改具黑布笠·白布天翼以出,通禮跪啓請乘輿,上乘輿至降輿所,通禮跪啓請降輿乘馬,上降輿乘座馬,仍出洞口外。宣傳官啓稟鳴金二下鑼鼓作,進發至興仁門外,宣傳官啓稟鳴金三下鑼鼓止,至宗廟洞口,通禮跪啓請降馬,上降座馬步過,還乘座馬,入敦化門·進善門·肅章門·協陽門·宣化門還內,諸臣以次退出。
上在昌德宮。停常參·經筵。
自開東至人定,灑雨下雨,測雨器水深六分。
翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。大殿·朝廷二品以上·六曹堂上·大司諫口傳問安。答曰,知道。
藥房都提調鄭元容,提調趙斗淳,副提調李景在啓曰,靈辰載屆,舊寢已啓,受服親祭,聖慕冞切,侵曉移次,勞動旣多,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜,大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
權用脩啓曰,明日召對,取稟。傳曰,停。
金英淳啓曰,合辭方張之時,憲府無詣臺之員,事甚未安。除在外·陳疏外,呈告人員,竝卽牌招,何如?傳曰,允。
傳于金英淳曰,都承旨·左承旨·左副承旨許遞,前望單子入之。
承旨前望單子入之,成遂默·韓鎭庭·朴容壽落點。
注書徐堂輔病,代以韓敬源爲假注書。
金英淳啓曰,卽者刑曹郞廳來言,昨日幸行敎是時,衛外擊錚人李晢永等,當爲捧供,而判書鄭祖榮在外,次堂例不得擧行云。何以爲之?敢稟。傳曰,許遞,前望單子入之。
刑曹判書前望單子入之,李志淵落點。
傳于權用脩曰,參贊有闕之代,前望單子入之。
參贊前望單子入之,左參贊徐憙淳添書落點。
傳于權用脩曰,禮判有闕之代,前望單子入之。
禮曹判書前望單子入之,徐箕淳落點。
金英淳啓曰,大司憲未差,執義成近默,掌令李在翊,持平辛志鼎在外,掌令申泰運陳疏,持平兪致崇牌不進,監察茶時之意,敢啓。傳曰,知道。
以持平兪致崇牌不進罷職傳旨,傳于金英淳曰,只推。
以咸鏡監司兪星煥狀啓,洪原縣人命渰死事,傳于趙鳳夏曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
兵曹,陪往大將徐相五·李應植·具信喜。
兵曹,陪往大將改望,以李惟秀爲陪往大將。
金英淳,以備邊司言啓曰,以捕廳罪人朴興秀,待過齋更爲稟處之意,草記蒙允矣。當初書納,全無倫脊,及至屢査,去益妖詤,決是出於狂易,無足更煩鉤覈,而至於夢兆生祠等說亂言干犯,自有當律,罪人朴興秀,出付該營,使之梟首警衆,何如?傳曰,允。
又以左右捕盜廳言啓曰,謹依備邊司草記批旨,本廳在囚罪人朴興秀,出付御營廳之意,敢啓。傳曰,知道。
又以御營廳言啓曰,罪人朴興秀,大會軍民於沙場,梟首警衆之意,敢啓。傳曰,知道。
掌令申泰運疏曰,伏以臣於杜門省愆之中,伏奉柏府除旨,聞命惝怳,莫省攸措。噫,臣受賦顓憃,臨事骫骳,周旋邇密,諒非其人,只緣曲成之化,不遺萬物,甄陶之澤,若偏一己,所以仰戴洪造,粗伸趨走之恭,乃於前冬,待罪見職,猥從僚臺之後,獲參賓席之末,竟以奏啓之失措,退避之昧方,至蒙譴罷之典,尤何旣大?薄警伊榮,臺端之規例莫嚴,筵中之體貌尤別,而臣嫺習無素,跋疐相因,仰累惟簡之明,重貽同朝之羞,惶隕慙愧,無地自容。今若以恩宥已沛,宿趼重叨,揚揚冒進,自同無故,則是又何等拚廉恥沒畏忌之人也?庚牌徒辱,艮限莫越。伏望聖慈,俯垂鑑諒,亟遞臣職,仍勘臣罪,以爲當官不職者之戒焉。臣旣不以見職自居,則何敢妄有贅陳,而愚忱自切於傾葵,瞽說敢效於獻芹?夫懋學以培其本,立政以達其用,卽萬世哲辟不易之常道,而啓沃君心,講明治法,惟在乎博訪賢士,賢士者,實爲經緯乎學與政之間,而不可一日不在於左右也。肆惟我祖宗盛際,崇奬儒術,搜羅賢才,束帛賁園,孑旄在野,林樊宿德,亦莫不以輔導聖工展施當世爲己任,生芻登詠,連茹筮吉,所以熙洽休明之化,允躋乎大猷者也。培養之遺澤,未艾于今,古家賢胄儒門嫡緖,尙有濟濟之美,殿下亦嘗延接於幄殿,招徠於衡泌,而遐心難回,終未見羽儀王庭,此豈非聖世之所欿然者乎?伏願殿下,禮已勤而益摯,誠已孚而愈勉,渙降敦綸,必致已招之三儒賢,使之出入經筵,克殫導迪之責,以爲端化源而熙代工焉。臣無任云云。省疏具悉。所陳,從當敦召矣,爾其勿辭察職。
上在昌德宮。停常參·經筵。
藥房提調趙斗淳,右副承旨權用脩啓曰,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
權用脩啓曰,明日召對,取稟。傳曰,停。
金英淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,備邊司郞廳來言,今日,賓廳日次,而大臣俱有身病,不得來會云矣。敢啓。傳曰,知道。
金英淳啓曰,卽者刑曹郞廳來言,擊錚回啓,無得過三日,曾有定式矣。擊錚罪人李晢永等,當爲捧供,而判書李志淵未肅拜,不得擧行云,卽爲牌招,何如?傳曰,允。
又啓曰,行刑曹判書李志淵牌不進推考傳旨,今方捧入,而擊錚罪人李永晢等,當爲捧供,如是違牌,事甚未安。更爲牌招,何如?傳曰,允。
以義州府尹金德喜狀啓,冬至使持來禮單馬致斃,惶恐待罪事,傳于金英淳曰,勿待罪事,回諭。
兵曹口傳政事,副護軍單南秉哲。
兵曹,以趙兢錫·白樂賢爲陪往從事官。
傳于權用脩曰,政官牌招開政。
權用脩啓曰,吏曹判書金興根,參判洪學淵,參議李根友牌不進推考傳旨及罷職傳旨,今方捧入,而開政命下之後,如是違牌,事甚未安。判書陳疏,參判更爲牌招,何如?傳曰,參議只推,一體牌招。
傳于權用脩曰,吏判疏批已下,一體牌招。
權用脩,以吏批言啓曰,成均館典籍孫相馹,除拜後過限未肅拜,改差。何如?傳曰,允。
又以吏批言啓曰,成均館典籍姜晉奎·金應夏,俱以身病,呈狀乞遞。竝改差,何如?傳曰,允。
又以吏批言啓曰,成均館典籍金羲裕,受由過限不上來。改差,何如?傳曰,允。
成遂默,以兵曹言啓曰,五衛將邊達秀,除授在外,上來無期云,趙羲象·吳致遠,景福宮衛將朴駿祥·尹師吉,慶熙宮衛將劉英鎬,俱以病難供職,呈狀乞遞。竝改差,何如?傳曰,允。
金英淳,以義禁府言啓曰,統制使白殷鎭狀啓內,忠淸水虞候金永求,爲先罷黜,其罪狀,令攸司稟處事,啓下矣。金永求,時在任所,依例發遣府羅將,交代後拿來,何如?傳曰,待待命拿囚。
有政。吏批,判書金興根進,參判洪學淵,參議李根友竝牌招不進,右副承旨權用脩進。啓曰,忠州牧使,今當差出,而本州以湖西雄邑,物衆地大,素稱難治,不可不擇差。他道有聲績已準限未準朔守令,竝擬,何如?傳曰,允。
又啓曰,廣州判官,今當差出,而本府以營下劇邑,物衆地大,素稱難治,不可不擇差。同道及他道有聲績已準限未準朔守令,竝擬,何如?傳曰,允。
以閔致成爲大司憲,以兪鎭五爲修撰,以南獻敎爲同敦寧,以洪鍾應爲同經筵,以趙秉鉉爲軍器提調,以全允淡爲承文判校,以徐灝淳爲引儀,以宋持養爲驪州牧使,以金龍根爲忠州牧使。訓鍊都監提調單趙秉鉉,禁衛營提調單趙秉鉉,御營廳提調單趙秉鉉。承文判校白文鳳,今加通政,滿三十朔,依法典陞堂上,守義州府尹單尹致秀,贈吏參鄭樹贈吏判例兼,刑曹判書鄭祖榮考,通德郞李燦祐贈童敎,孝行卓異,贈職事,承傳。
兵批,行判書趙秉鉉進,參判金景善病,參議洪祐喆病,參知韓文爀入直,行都承旨成遂默進。啓曰,訓鍊正今當差出,而擬望之人乏少,外任竝擬,何如?傳曰,允。
又啓曰,京畿水使,今當差出,而當品中可擬之人乏少。堂上曾經兵使。竝擬,何如?傳曰,允。
以李圭祊爲副摠管,以成弼修爲五衛將,以徐轍洛爲景福將,以趙羲贊爲訓鍊正,以柳在魯爲訓鍊主簿,以洪祐健·尹行謨爲文兼,以吳顯文爲京畿水使,以朴弘鎭爲廣州中軍,以金遠喜爲忠淸水虞候。大護軍鄭祖榮,護軍李景在·徐念淳·李羲肇,副司果洪祐健,兼義州鎭兵馬節制使兩西運餉使單尹致秀。
吏批,再政。以朴來萬爲司諫,以金洙根爲工曹參判,以盧鎭泰·金秉燮爲典籍,以鄭愚鉉爲靈巖郡守,以李啓榮爲廣州判官。兼喬桐府使單吳顯文,今加嘉善,加資事,承傳,故學生尹敬烈贈吏參例兼,故通德尹百東贈吏議,故通德尹得寧贈僕正,以上守義州府尹尹致秀三代。
兵批,再政。以洪祐人爲五衛將,以李商球爲忠翊將,以朱希億爲景福將,以金浩永爲訓鍊判官。同知單徐轍洛,副護軍白文鳳,副司直睦仁培。
吏批,三政。以李昌在爲朔寧郡守。頓遞使單李惟秀。
兵批,三政。以許熠爲宣傳官,以吳永善爲武兼。同知單朱希億。
司諫睦仁培啓曰,臣言議風采,何嘗近似於淸朝耳目之任,而薇垣除旨,忽下於夢想之外,召牌嚴臨,臣感激恩造,雖不得不章皇出肅,粗伸叩謝之忱,而第臣於院啓中,區區私義有不可聯參者。曾叨臺職,以此仰籲,輒蒙恩諒,今臣處義與前無異,而間値幸行,不敢言私,今始來避,惶懍益切,請命遞斥臣職。答曰,依啓。
以大司諫任百秀,獻納宋柱獻,正言姜冕奎,持平兪致崇牌不進罷職傳旨,傳于權用脩曰,只推。
以吏曹參議李根友再牌不進罷職傳旨,傳于權用脩曰,只推。
趙鳳夏,以訓鍊都監言啓曰,本局把摠徐相稷身病猝重,勢難察任,改差,何如?傳曰,允。
義禁府啓目,中官金在寬原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。
吏曹判書金興根疏曰,伏以啓隧之期旣屆,擧緬之制奄成,夙駕懷靡及之誠,親祼申莫洎之思,聖慕所底,惶懼如初,小大愴慟,曷有其極?仍念臣,猥干屢瀆之罪,獲解至重之任,隆庇洪造,感如天,曾不幾日,謬恩復加,計其遞仍,便同以臣代臣,時則政牌之呼望路阻,太社之兼管有事,遂不免冒昧肅命。因仍進身於從邁之列,而若臣所以蚤夜摽擗拊躬悼恨者則有之,有僨蔑效,斥黜宜先,而臣則逭之,泛試廣用,任使宜博,而臣則顓之,需新儲舊,俊乂相望,而臣則妨之,盱衡汚隆是寄,而臣則饕之,馴致乎放倒自恣,收拾不得,雖以天地之仁,父母之慈,亦安所施其全而期其保也?苟非然者,以殿下冠古之明聖,曲庇之恩恤,其於官人之政,愛欲生之德,寧或若是之苟也?只緣臣涯分已溢,郵愆日積,坐速命卒之會而然耳,身不自有,事君之義,固然,而受知之而感,敵以下之尙所矢心。況名位之顯,職司之隆,天官爲綦要於百僚,而凡進退裁捨,亦足以少酬涓埃之報,有關國家之治忽,以臣生死不掉之忱,理宜勇前之不暇顧,敢爲支繁蕪蔓之說,便文自營,徒溷崇高之聽也。誠以過飫過燠,適爲赤子之病,知止知殆,自有古人之訓,況明主,可以忠言至誠,可以貫格者乎?只以現前事理言之,恩諒之後,有若已離之傳舍,重叨以來,便如追理之昔夢,神思錯莫,檢攝迷懵,雖欲抖擻黽勉,大加猛省,而氷炭交中,淵谷在前,心爲事本,莫之自屆,歷日循省,跼蹐轉甚,天召狎至,趨承末由,抵萬死復此煩暴。倘聖慈以憫諒之至慈,費陶甄之大化,亟遞臣所有銓銜,則是爲臣生成之澤,非臣隕結所可酬也。臣無任云云。答曰,省疏具悉。卿其勿辭行公。
上在昌德宮。停常參·經筵。
朴容壽,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
趙鳳夏啓曰,明日召對,取稟。傳曰,停。
朴容壽啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經·雜科進去外,未肅拜·呈告人員,竝卽牌招,何如?傳曰,允。
備忘記,黃海兵使吳一善下直,長弓一張,長箭一部,片箭一部,筒兒一箇賜給。
趙鳳夏啓曰,卽者禮曹郞廳來言,今日雜科覆試,本曹堂上,當爲備員設場,而判書徐箕淳未肅拜,無以擧行云。卽爲牌招,何如?傳曰,允。
又啓曰,禮曹判書徐箕淳牌不進推考傳旨,今方捧入,而雜科覆試,當爲設場,如是違牌,事甚未安。更爲牌招,何如?傳曰,允。
傳于趙鳳夏曰,左承旨·右副承旨許遞,前望單子入之。
承旨前望單子入之,洪說謨·金公鉉落點。
注書金有淵病,代以趙然興爲假注書。
趙然興有頉,代以林翰洙爲假注書。
林翰洙在外,代以許銑爲假注書。
朴容壽啓曰,大司憲閔致成,執義成近默,掌令李在翊,持平辛志鼎在外,掌令申泰運雜科進去,持平兪致崇牌不進,監察茶時之意,敢啓。傳曰,知道。
以大司諫任百秀,司諫朴來萬,正言姜冕奎,持平兪致崇牌不進罷職傳旨,傳于朴容壽曰,只推。
趙鳳夏,以遷陵都監摠護使意啓曰,今此遷陵發引時,輪轝排設處所,大轝待令處所,預爲稟定,然後可以趁期擧行。自舊陵丁字閣正門至月臺排設輪轝,自月臺陪奉於大轝至紅箭門外路祭所,仍以大轝,少駐於幕次,還爲進發,至勉穆里晝停所,又以大轝少駐於幕次,還爲離發,至新陵所紅箭門外,直以大轝,至丁字閣月臺,自月臺至欑宮,排設輪轝,依此磨鍊,而所經左右,雖有人家路狹處,依已例從便換杠之意,預爲分付於山陵都監及轝士大將處,何如?傳曰,允。
朴容壽,以兵曹言啓曰,今四月二十一日,武臣賓廳講書日次,而中日相値,不得爲之之意,敢啓。傳曰,知道。
又以刑曹言啓曰,陜川居全氏,以其夫姜泰聖復讎事,今初九日幸行時,鳴金於衛外,覆啓行査矣,未過旬日,復申前說,又此呼籲,極涉無嚴,原情勿施,懲治放送之意,敢啓。傳曰,知道。
吏曹,挽章製述官九十六望,領府事趙寅永,判府事鄭元容,領議政權敦仁,判府事金道喜,右議政朴晦壽,趙萬永·洪在龍·李羲甲·金在昌·徐俊輔·洪敬謨·金履載·朴岐壽·徐憙淳·金蘭淳·趙秉鉉·金熙華·李光正·李志淵·金興根·金左根·趙斗淳·李嘉愚·李若愚·李憲球·李穆淵·尹尙圭·趙冀永·金東健·徐箕淳·安光直·趙鶴年·鄭祖榮·申緯·洪學淵·李鼎臣·閔致成·李景在·尹秉烈·李魯秉·李敦榮·金鼎均·成遂默·李圭祊·金景善·金英淳·金箕晩·徐念淳·金學性·洪鍾應·吳取善·金洙根·尹致定·南獻敎·權大肯·朴容壽·李祖榮·徐戴淳·趙在慶·李根友·金大根·李㙽·徐憲淳·曺錫亨·李謙在·洪永圭·鄭㝡朝·洪說謨·金公鉉·朴齊憲·徐耆淳·趙得林·金英根·洪鍾英·李㘾·趙龜夏·南秉哲·趙徽林·韓正敎·洪直弼·尹定鉉·李時愚·趙秉駿·權用脩·趙秉夔·趙鳳夏·李裕元·李寅奭·兪鎭五·宋來熙·成近默·林肯洙·金應均·朴來萬·沈膺泰·洪淳穆。預差四望,徐元淳·李晉翼·金愼根·金德喜。書寫官十望,沈宜冕·洪羲宗·嚴錫鼎·李敎英·兪致善·洪祐健·金益文·趙龜植·李·李裕膺。預差二望,兪致崇·朴承輝。
義禁府啓目粘連,向前金在寬亦,公事擧行,何等審愼,而致此誤傳之境,難免疎忽之罪。以此照律,何如?判付啓依允。
上在昌德宮。停常參·經筵。
金公鉉啓曰,明日召對,取稟。傳曰,停。
朴容壽啓曰,合辭許久闕啓,事甚未安。除在外·未署經·雜科進去外,未肅拜·呈告人員,竝卽牌招,何如?傳曰,允。
備邊司薦望,以南履炯爲江華留守。
朴容壽啓曰,大司憲閔致成,執義成近默,掌令李在翊,持平辛志鼎在外,掌令申泰運牌不進,持平兪致崇雜科進,監察茶時之意,敢啓。傳曰,知道。
以大司諫任百秀,司諫朴來萬,獻納宋柱獻,掌令申泰運牌不進罷職傳旨,傳于朴容壽曰,只推。
義禁府照目粘連,中官金在寬矣本府議啓內,公事擧行,何等審愼,而致此誤傳之境,難免疎忽之罪。以此照律,罪笞五十收贖,解見任別敍,私罪,奉敎依允爲旀,功減一等爲良如敎。
同敦寧南獻敎疏曰,伏以啓珠邱而切如見之慕,奉玉瓚而展不匱之思,凡在逮事,冞增愴慟。仍伏念臣,日前伏奉除旨,以臣爲同知敦寧府事者,臣感恩怵義,不敢不叩謝恩命,而臣於見職,本無敦寧,法有難冒,玆敢略陳短章,仰瀆崇嚴。伏乞聖慈,俯賜鑑諒,特令選部,照例遞改,以存公格,以安私分,千萬幸甚。臣無任云云。答曰,省疏具悉。疏辭,下該曹稟處。
上在昌德宮。停常參·經筵。
金英淳啓曰,明日召對,取稟。傳曰,停。
朴容壽啓曰,合辭許久闕啓,事甚未安。除在外·未署經·雜科進去外,未肅拜·呈告人員,竝卽牌招,何如?傳曰,允。
又啓曰,大司憲閔致成,執義成近默,掌令李在翊,持平辛志鼎在外,掌令申泰運雜科進,持平兪致崇牌不進,監察茶時之意,敢啓。傳曰,知道。
以大司諫任百秀,司諫朴來萬,獻納宋柱獻,持平兪致崇牌不進罷職傳旨,傳于朴容壽曰,只推。
金英淳,以山陵都監摠護使意啓曰,今月二十五日,新陵所作甕家始役次,臣二十四日,依例除下直進去之意,敢啓。傳曰,知道。
吏曹啓目粘連,觀此同知敦寧府事南獻敎上疏,則以爲,臣於見識,本無敦寧,法有難冒。伏乞聖慈,俯賜鑑諒,特令選部,照例遞改,以存公格亦爲白有臥乎所,旣無敦寧,則揆以格例,似當許遞是白乎矣,宰臣所帶遞仍當否,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
自巳時至人定,灑雨下雨,測雨器水深一寸一分。
洪說謨,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
趙鳳夏啓曰,明日召對,取稟。傳曰,停。
朴容壽啓曰,合辭許久闕啓,事甚未安。除在外·未署經·雜科進去外,未肅拜·呈告人員,竝卽牌招,何如?傳曰,允。
又啓曰,大司憲閔致成,執義成近默,掌令李在翊,持平辛志鼎在外,掌令申泰運牌不進,持平兪致崇雜科進,監察茶時之意,敢啓。傳曰,知道。
以大司諫任百秀,司諫朴來萬,獻納宋柱獻,掌令申泰運牌不進罷職傳旨,傳于朴容壽曰,只推。
上在昌德宮。停常參·經筵。
自午時至申時,日暈。
自二更至二十六日開東,灑雨下雨,測雨器水深一寸二分。
藥房提調趙斗淳,副提調趙鳳夏啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
趙鳳夏啓曰,明日召對,取稟。傳曰,停。
朴容壽啓曰,合辭許久闕啓,事甚未安。除在外·未署經·雜科進去外,未肅拜·呈告人員,竝卽牌招,何如?傳曰,允。
洪說謨啓曰,備邊司郞廳來言,今日,賓廳日次,而領議政權敦仁山陵進去,左議政未差,右議政朴晦壽有身病,不得來會云矣,敢啓。傳曰,知道。
朴容壽啓曰,大司憲閔致成,執義成近默,掌令李在翊,持平辛志鼎在外,掌令申泰運雜科進,持平兪致崇牌不進,監察茶時之意,敢啓。傳曰,知道。
以大司諫任百秀,司諫朴來萬,獻納宋柱獻,持平兪致崇牌不進罷職傳旨,傳于朴容壽曰,只推。
趙鳳夏啓曰,卽見漢城府坐不坐單子,則連四日無緣不坐,詞訟劇地,委屬可悶。當該堂上竝推考,何如?傳曰,允。
傳于趙鳳夏曰,漢城判尹許遞,政官牌招開政。
趙鳳夏啓曰,吏曹判書金興根,參判洪學淵,參議李根友牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
趙鳳夏,以吏曹言啓曰,今此景慕宮夏享大祭祭官中時無職名人,令該曹口傳付軍職,何如?傳曰,允。
金英淳,以戶曹言啓曰,時御所內各司雨漏修改吉日時,令日官金晉祜推擇,則今四月二十八日卯時爲吉云。以此日時擧行之意,敢啓。傳曰,知道。
洪說謨,以訓鍊都監言啓曰,本局把摠趙兢錫以陪往從事官,職務相妨。把摠之任,改差,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深一寸八分。
趙鳳夏啓曰,明日召對,取稟。傳曰,停。
朴容壽啓曰,合辭許久闕啓,事甚未安。除在外·未署經·雜科進去外,未肅拜·呈告人員,竝卽牌招,何如?傳曰,允。
金公鉉啓曰,卽者檢閱金炳雲,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱李承圭·李承益·洪祐命,謂有館規,陳疏徑出,原疏纔已退却矣。竝所當直捧禁推傳旨,而此與無端徑出,有異,推考警責,仍卽牌招,推移入直,何如?傳曰,允。
金公鉉啓曰,吏曹判書金興根,參判洪學淵,參議李根友再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,參議只推,與判書·參判,一體牌招。
有政。吏批,判書金興根進,參判洪學淵,參議李根友竝牌招不進,右副承旨金公鉉進。以朴來萬爲應敎,以金東健爲漢城府判尹,以韓鎭庭爲同敦寧,以李觀在爲典牲判官,以文起珽爲典籍,以安國鎭爲典籍,以吳相昱爲保安察訪。江華留守單南履炯。
兵批,行判書趙秉鉉病,參判金景善入直進,參議洪祐喆病,參知韓文爀病,左副承旨洪說謨進。僉知洪祐人,大護軍李惟秀,護軍韓鎭庭·南獻敎,副護軍權用脩,副司直金應均,副司果趙兢錫·白樂賢,兼鎭撫使南履炯,以上竝單付。
朴容壽啓曰,大司憲閔致成,執義成近默,掌令李在翊,持平辛志鼎在外,掌令申奉運牌不進,持平兪致崇雜科進,監察茶時之意,敢啓。傳曰,知道。
以大司諫任百秀,司諫朴來萬,正言姜冕奎,掌令申泰運牌不進罷職傳旨,傳于朴容壽曰,只推。
以吏曹參議李根友牌不進罷職傳旨,傳于金公鉉曰,只推。
以檢閱李承圭·李承益·洪祐命牌不進罷職傳旨,傳于金公鉉曰,只推。
金公鉉啓曰,吏曹郞廳來言,臺諫有闕,政事,取稟。傳曰,前望單子入之。
金公鉉,以弘文館言啓曰,新除授應敎朴來萬,卽爲牌招察任,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門墻垣階砌俱爲無頉,此後看護等節,另加申飭之意,敢啓。傳曰,知道。
檢閱金炳雲疏曰,伏以臣母沈綿之病,又添於換節之時,感滯交作,飮啖殆至全却,轉側不能,刀圭是事,臣聞此報,方寸煎灼,玆敢忙陳短章,徑出禁扄。伏乞聖明,俯垂矜諒,亟遞臣職,以便救護,仍治臣罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
洪說謨,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
趙鳳夏啓曰,明日召對,取稟。傳曰,停。
又啓曰,來初一日,輪對日次,而景慕宮夏享大祭齋戒相値,頉稟之意,敢啓。傳曰,知道。
洪說謨啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
趙鳳夏啓曰,左右史不可不備,檢閱李承圭·李承益·洪祐命,旣有只推之命,竝卽牌招,推移入直,何如?傳曰,允。
司諫前望單子入之,金應均落點。
洪說謨啓曰,新除授司諫金應均,一體牌招,何如?傳曰,允。
傳于趙鳳夏曰,今番端午帖,置之。
傳于洪說謨曰,再明日次對,依例來會。
傳于趙鳳夏曰,來初五日,當詣綏陵,親行忌辰祭,初六日,仍詣懿陵親祭矣,該房知悉。
傳于洪說謨曰,今番幸行時凡百擧行,一依親行啓舊陵時例磨鍊,而今番旣已經宿,留都大臣·守宮大將,依例磨鍊。
洪說謨啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,司諫金應均,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于洪說謨曰,只推。
以檢閱李承圭·李承益牌不進罷職〈傳旨〉,傳于金公鉉曰,只推。
以黃海監司金鼎集狀啓,黃州牧民家失火事,傳于洪說謨曰,聞甚矜惻,元恤典外,別加顧助,結構奠接之方,廟堂措辭,分付。
趙鳳夏,以吏曹言啓曰,卽接江原監司徐英淳移文,則淮陽府使趙啓昇,以省掃事,受由上京,于今五朔,尙不還任,當此農務方殷之時,若是曠官,實爲悶然。催促下送事爲辭,故自臣曹催促,則身病猝重,不得下去云,其身病旣如是沈重,則有難强令還任,淮陽府使趙啓昇罷黜,何如?傳曰,允。口傳差出,催促下送。
吏曹口傳政事,以兪章煥爲淮陽府使。
趙鳳夏,以禮曹言啓曰,今此遷陵時受服後徽定殿祭享時飮福之禮,不可依例行之,故謹考謄錄,則丙寅年孝安殿練祭後大小祀享飮福,如禮行之,而至於景慕宮祭享時,飮福不爲行之矣。徽定殿祭享時飮福,恐不當如例行之,除服前權停,允合事宜,依此擧行,何如?傳曰,允。
又以尙衣院一提調意啓曰,燕貿所重,果何如,而昨年所納白絲品甚麤劣,至有改納之下敎矣,今番燕行,亦諉絶乏,僅納當年進上條,而至於改納條,則間自本院,屢度嚴飭,尙此漫漶,揆以擧行,萬萬駭痛。當該上通事,爲先令該曹照律嚴勘,其所未納條,待皇曆便使之貿納,雖以行中首譯言之,難免不飭之失,亦爲勘罪之意,申飭譯院,何如?傳曰,允。
洪說謨,以兵曹言啓曰,來五月初五日,大駕詣綏陵展謁,親行忌辰祭,初六日,仍詣懿陵展謁親祭時,隨駕營門,當爲磨鍊矣,禁御兩營鄕軍則今旣停番,何營軍兵隨駕,何營軍兵留都,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍三哨,馬軍二哨,訓將率領爲先廂,訓局步軍三哨,馬軍二哨,御將率領爲後廂,禁軍三番磨鍊,摠使率訓局餘軍三哨留陣,餘軍留營,置之。
又以兵曹言啓曰,卽接慶熙宮入直衛將金鎭豐牌報,則崇義門西邊小松一株,因雨顚仆云,令該所依例斫去之意,敢啓。傳曰,知道。
又以備邊司言啓曰,卽見京畿前監司李啓朝狀啓,則條陳民邑弊瘼,仍請令廟堂稟處矣。其一,北漢城餉之爲畿民痼瘼,去益難醫,所謂分給,由前而紅腐不完之包,今焉爲歇價錢分之例,米一石代錢五兩,除出雜費馱價,只以二兩八九錢,或七八錢草草分給,而及秋本色還捧也,險路輸納,愁怨相聞。此若不矯,民將散四,北漢餉米甲寅添分條七千七百九十八石零及元移轉條六千一百七十石,盡數捧留於各其邑,每石元耗一斗五升及春三升秋一斗折半條,代錢輸送摠廳,永久定例事也。城餉法意固有所重,而畿民受弊,擧至難保,氷路上捧,實爲愁怨之切骨,錢還減分,漸成取剩之妙徑,三輔重地,民將無息肩之日矣,此不可不一番釐革,而未詳北漢事勢,亦難遽然硬定,先使該廳,就餉耗捧下之數,條條區別,修成冊報來,更爲從長稟處。其一,道內壬辰旱田災,更自壬寅,限五年減稅,而永失形址,無以墾闢還起外,餘災五百九十六結零,永爲減稅事也,田政之紊亂,莫今日若,一入災報,輒歸永頉,不幾何而將結無所收矣。昨冬以嶺·湖永頉之査起還實,亦有所筵飭,而旱田給災,本非經法,則壬辰蠲稅,已是格外,其後退限,又出曲念,而三年之間,還起者零星,限滿之前,遽請以永頉,揆以法意,寧不可歎?該道臣推考,待明秋到底査括,這這還實之意,嚴加申飭。其一,南陽以濱海之邑,居民煮鹽資生,而近來京外牟利之輩,藉托宮房,或各營門,口文地稅,討索無節,浦戶擧懷離散,捧甘另飭,永杜此弊事也,該邑鹽井之弊,果如狀辭矣。昨年,因鹽民齊訴,自本司摘發首唱之無賴數漢,已爲刑配,而亦安保其永爲憚戢,更無恣橫乎?依所請甘飭,而近日此弊,非但南陽一鹽井而已,各道沿浦,魚鹽舟楫之會,閑雜牟利之輩,憑藉各宮各司,侵虐生民,恣行濫稅之弊者,不可勝數。亦爲關飭各道,如有似此非法撓民者,自該道該邑,嚴繩痛禁,隨卽論報本司,如是關飭之後,又復別岐及聞,則道臣·守宰,竝爲論勘之意,知委。其一,楊州牧場,畜産漸多,草枯之時,擧皆逸出,吃損禾粟,民受其害,苟求矯捄,莫如稍減匹數,令本寺從長變通事也。牧馬孳産,近益繁殖,逸出之弊,無術可捄,而穀種之受損滋甚,農民之失業居多,此不可不講其矯弊之道,而旣係軍需,有難遽減,第令該寺,從長論稟後,更爲稟處,何如?傳曰,允。牧場事,旣已革罷,不須擧論。
又以備邊司言啓曰,卽見黃海監司金鼎集狀啓,則條陳民邑弊瘼,仍請令廟堂稟處矣。其一,本道還摠,較戶量穀,已有戶少之患,而各衙門各宮房田畓所在,稱以作人,一坪一坊之內,全數許頉,襲謬已久,還戶日縮,還弊日滋,自本司嚴飭捧甘於各衙門各宮房屯土所在,頉戶一款,劃卽革罷,外此雜頉名色,自本營査櫛勿施,俾還民息肩事也。海西此弊,其來已久,屯民之謀頉日甚,邑吏之奸竇相接,屢千戶巨邑,還戶則無幾,而擧皆無依殘獨之類,安得免蕩析之患逋藪之成乎?糴法之壞謬,殘民之痼瘼,莫甚於此,捧甘嚴飭於各宮房各衙門,此不過一道臣號令間事,按法之地,不能釐正,反請朝飭,亦甚慨然,凡屬屯戶,一一査漏,如法分還,俾無敢復踵前習之意,關飭該道。其一,平山,素以山邑,有猪灘浦潮水之出入,稅穀裝發,每以小艇,替運海口,而挽近潮退浦淺,雖扁舟輕卜,無以運行,故去戊寅,得蒙山郡例施行,而及夫癸未,還作沿海邑例矣。見今潮水,僅止金川烏池浦,則距本府數百里之地,牛輸馬運,涉越他境,稅納愆期,民生困瘁,本府田稅詳定結作米本色所納者,依前以山郡例,代錢施行事也。該府之艱於漕轉,設如狀辭,癸未之還爲沿邑,亦有義諦,則正供代錢,有難輕議,置之。其一,乙未海溢被災海州船三隻,鹽盆十五坐,延安船十五隻,鹽盆十八坐,網基二十四庫,特蒙蕩減矣,庚子還復前摠,而旣無其主,又無形址,姑爲依前蠲減,待浦民復業,許準前摠事也。一蒙暫蠲之澤,輒爲永頉之計者,此爲近日之痼弊,而徒有舊頉,更無加現,亦豈事理乎?置之。其一,金郊驛道掌,卽黃州等直路五邑,而無論大小公行,或以畿驛之駑駘,仍把入京,偏苦之役,轉見難支,自本司另加申飭,嚴立科條,毋得仍把事也。置驛之法,各有程站,則越境濫把,亦係法外,近來各驛之無不凋殘,擧至絶站者,專由於似此等弊,自該道嚴加操飭,而日後若有復襲前謬者,一一摘發,論報本司,俾爲依律勘究之意,發關申飭,何如?傳曰,允。
又以備邊司言啓曰,卽見平安前監司趙秉鉉啓本,則條陳民邑弊瘼,仍請令廟堂稟旨分付矣。其一,龍岡等九邑虛結之浦落陳廢指徵無處者,幾爲八百結,而移徵於統首社隣,實爲切骨之瘼,就各該元帳付中,姑令減摠,限年還起事也。地有水旱之災,民多流散之時,則亦安得無陳廢之結,而陳廢者未必不還起,還起者未必不隱漏,則隱漏之初不査明,而陳廢之徒請減摠,雖曰寧失,亦豈法意?置之。其一,勅行時竝邑出站,大關痼弊,永爲革罷,全責主邑,而竝站所備鋪陳屛帳器用汁什,移送本邑,至於勅留,則仍留該邑,臨勅往復,量宜輸送,比實入不足者,待勘簿推去,實爲省弊之道。主邑中順安·嘉山·郭山·龍川等站邑本殘薄,擧行不無窒礙,此則釐正時另存方便事也,竝站之弊,果如狀辭矣,先期出待客地,辦備許多冗雜之費,反倍於支勅,而畢竟勅簿之濫勘,邑加之區處,民國受害,不可勝計。所以年前,自本司行關通變,而未及遵行,此不得不一番釐正矣,依狀辭施行,其從便措處之方,令道臣消詳成節目,往復本司,以爲爛商定式之地。其一,本道營邑添餉排年,卽餉縮逋滋之弊源,苟不矯革,末流之害,不知至於何境,旣往已排之十萬石,隨其限年,漸次拔根,而此後排年二字,一切防塞事也。餉法本自嚴重,排年又是謬弊,而弊復仍弊,法不爲法,遂至於十萬石之多,雖未知作俑於何時,眞所謂濫觴而無節,若因循尾閭,一任逋藪,則莫重餉摠,幾何不爲無麪之飥乎?揆以法綱,萬萬寒心。關飭道臣,更無敢以添餉排年之意,成節目報本司,定式施行,已排者連加督捧,期於限內準完。其一,列邑民三庫,卽民邑公庫,而名以會內會外,未下於營勘者,擅下於邑簿,虛實相蒙,爲弊日滋,先自會內外名色,一切革祛,必依營勘施行,而襲謬之守令,狀聞論勘,嚴立科條,監色,以座首由吏擧行,每歲末報營,磨勘籌司,而如有加下,使監色擔當,該守令勿出解由事也,各道民庫,皆成弊竇,而西路列邑,亦可謂難醫之瘼矣。邑下異於營勘,公貨便爲私藏,無罪富民,蕩散相續,道啓所請,亦出於嚴公貨恤民隱之義,以此狀辭,發關該道,以爲爛加商確,成節目施行之地。其一,節別使赴燕時所把馬匹之自三南·東北泒送者,常患駑駘,每多代把,實爲痼弊,自今每行,上等馬八匹,五道泒送中,永爲量減,以每匹貰布代錢八十兩,輸送本道,俾作赴燕間代價之資事也。赴燕馬代把,實爲關西兩驛之痼弊,馬政則因以凋殘,貰布則多不遵例,今此道啓所請五道上等馬之代錢受來,責立本道者,亦可謂矯捄之方,而各道便否,亦難懸度,自本司關問於各該道臣,以爲從長通變之地。其一,道內各邑鎭帳外火田舊徵白徵新起漏稅之弊,在在皆然,自今每式年,從實摘奸,陳者免頉,起者執摠,改成稅案,磨勘監營,而稅米,必以倉斗捧上,濫用市斗之習,一切防塞事也。火田之隨起執摠,自是法例,吏緣爲奸,官以裒如,以致許多痼瘼,都歸於民,寧不痛歎?關飭道臣,使之嚴加操束,無或更襲前謬,何如?傳曰,允。
又以備邊司言啓曰,卽見忠淸前監司姜時永狀啓,則條陳民邑弊瘼,仍請令廟堂稟處矣。其一,各邑漁箭·鹽盆·船隻之陳破徵稅,實爲沿民切骨之瘼,每於春秋,地方官逐庫審驗,一從時存收稅,又於式年,定差員點檢,改案磨勘,而如有冒頉隱漏,則差員本官論勘,監色任掌刑配事,自今秋定式施行事也。法久而不能修明,弊滋而徒事因循,則道啓說弊,無怪其然,而苟能陳廢者頉之,加現者代之,隨闕隨補,誠實牽架,夫豈或虛名白徵之至此乎?爲營邑者,初不察明,全務姑息,及到生弊,惟請減稅者,是豈重法恤隱之政乎?嚴飭該道,使之査其隱漏,釐正案付,俾無冤徵之弊。其一,各營各司屯稅,始自乙巳條,從時起執摠,以除白徵之冤事也,前後朝飭,不啻申嚴,依狀辭更加甘飭於各營各司。其一,本道每年大同中三軍門移劃米三千五百石,分劃各邑,直納軍門,而諸般情費,比他衙門倍蓰,自乙巳條,都納于惠廳,自惠廳分送各該軍門事也。雖曰大同移劃,亦係軍需所重,故昔在正廟庚子,因儒臣疏,有自戶曹捧給之議,而竟以勢有相妨,弊反倍前,寢而不行矣,各營分捧,雖或有弊,惠廳都納,今難遽議,置之。其一,延豐·槐山所在糖米,至爲八千二百餘石,而以一邑一年所收,舂之爲米,必不充累千百石,本色糶糴,實無其路。且詳定則與大米相代,價直則較大米不滿折半,而以此準彼,强令督納,實爲民隱,兩邑糖米,待今秋,竝以黃豆,單代換作,仍令漸次執錢,移送他邑,以大米詳定,分給作米事也,單代換作,已非糴法,折半減摠,尤豈遽議?若以每年幾石式詳定代捧,次次移轉於沿邑,則不幾年而可以祛弊,以此關飭。其一,淸風府田稅米,依丹陽等邑已施之例,特許純錢代納事也,土品雖曰瘠薄,水路尙可利涉,則與丹·永·堤·豐四邑,事勢固不同,而若緣民情之所願,輒許正供之代錢,則烏在其法意之重乎?置之。其一,禁御兩營停番錢,間四年每名收納八兩,而軍丁極艱,聚散無常,今年當納之丁未,必皆去年免徵者,則一時猝辦,不無偏重稱冤之端,依他軍保例,以二兩每年捧納事也。分排於年數錢兩之間者,不過爲朝三暮四之術,而貧殘則有紓力之益,簽代者無偏重之怨,京外事勢,不相窐掣,道啓所請,誠有意見,而事係軍制,且若定式,則他道有軍保處,亦不宜異同,姑先收議於兩營將臣,更爲稟處,何如?傳曰,允。
又以備邊司言啓曰,卽見全羅前監司金景善狀啓,則條陳民邑弊瘼,仍請令廟堂稟處矣。其一,執籌船之初再運分納,各有程式,當初節目,非不謹嚴,再運船之到邑裝載,每在七八月之間,稱以候風氷泊幻弄,無歲無之,自明年直納邑,無論田稅大同再運,以三倉漕船分載之意,永爲定式事也。執籌再運,每患愆限,多少爲弊,誠如狀辭,所以漕船替調,數次行之,而若因爲定式,則漕船之使役偏重,改造之年限將縮,亦難遽斷,姑先收議於戶·惠堂,更爲稟處。其一,本道各邑所在統營夏秋各穀耗條,各邑捧糴時,竝以元詳定價,收捧輸送,惟沿邑鎭中順天等十一營邑鎭各穀假量一千七百九十六石,每以本色責捧,故輸納時點退,船運時雜費,實沿民切骨之瘼,上項營邑鎭所在統營夏秋耗各穀,依他各邑例,以元詳定價,代捧輸送事也,其所爲弊,與嶺啓所陳,別無異同,此亦關問該營後稟處。其一,長城·咸平京外各衙門夏穀還摠,比他邑最多,爲弊多端。且咸平則種糧不敷,尤不可無變通,兩邑皮牟,長城限四千七百石,咸平,限八千石,竝換作租還,待秋成除耗捧上事也,穀名換作,本非糴法,固當十分難愼,而遠貿之勞費旣甚,方農之種糧不敷,則民勢不可不念。且租與牟,卽是相代,則換作之際,保無他弊,特爲依狀請施行,除耗一款,今不必更論,置之。其一,法聖鎭惠廳所管各年未拯穀米三千七十餘石,太五百六十餘石,隨鎭將交遞,限十等代錢排納事,曾有該廳定式,除其已納,尙餘米太爲二千六百三十餘石。每等當納,各爲三百六十餘石,而因均廳關移劃於各鎭水軍糧矣,年旣久遠,指徵無處,每以未捧,移施於鎭卒應受之給代,實爲殘鎭切骨之瘼。今若以每一等分排條,各折半次次退等磨鍊收捧移劃於水軍糧,則窮民有紓力之望,殘卒無失哺之歎事也,公物不可不捧,則分等排納,已是格外,旣係當捧,則水軍糧移劃,亦出便宜,而爲官長者,初不盡心於收殺,惟思退限之方便者,亦關法綱,置之。其一,本道三漕倉漕需加下聖堂米四百九十九石,群山米四百十六石,木三同四十四疋,法聖米三百三十二石,蓋此加下之如彼夥然,每由於加設漕船之初無給復,限前致敗之不恒上下,竝於漕需中取用,故害歸船格,債負漸增,不可不及今矯捄。減額米與左右水營休番木兩條間,從便移貸,待漕需有裕,使卽充報事也,漕需所用,如果十分節省,則加下之濫,豈或至此?減額休番,各有歸屬,今姑置之,何如?傳曰,允。
又以備邊司言啓曰,卽見慶尙前監司洪鍾英狀啓,則條陳民邑弊瘼,仍請令廟堂稟旨分付矣。其一,統營便分錢,謂是貸下記簿錢十萬七千一百餘兩,取殖支放者,而年久債案,自成鬼錄,營下債錢中,指徵無處四萬餘兩,已爲蕩減,其餘營下及各邑鎭今在錢,合六萬七千五十一兩零。利條爲一萬三千四百十兩零,而其所用下,擧皆是捄弊,非專爲支放,關問該營,從長變通事也,便分錢之設置,已過百有餘年,舊債則鬼錄無徵,新貸者奸竇踵生,沿民切骨之瘼,未有甚於此者。其在恤隱之義,合有矯捄之政,而無論支放與捄弊,該營事勢,亦難懸度,關問統營,待其報來,以爲從長稟處之地。其一,道內沿邑所在統營穀耗條之以本色輸納,爲其該營支放,而點退冗費,實爲還民切骨之瘼,就中軍官吏卒等頒料米二千石,依前本色輸納,其外各穀之自該營代錢上下者,竝以山沿耗條,一依巡營作錢例收捧,分數支給,則庶可爲沿民支保之道,關飭該營,俾有矯捄事也,與便分錢事,一體關問該營,待報稟處。其一,英陽,綿非宜土,而自經丙·丁,流亡相續,蘇完無期,依嶺底十二邑例田稅木,自明年限十年特許代錢事也。正供至爲嚴重,請代大是法外,若以一時權宜,照爲可援之例,則其將有邑皆然,無法可守,豈非極可難愼者乎?所以該邑請貸,其來已久,尙未遽議,而土宜則果非産綿,民勢則無異括毛,又當蕩析之餘,懷保是急,道啓所請,亦必有參量,姑許限十年代錢,此係特典,切不可爲例,更無敢法外陳請之意,嚴飭。其一,道內三漕倉各邑田稅大同,依兩湖漕運例,自明年田稅,以田稅全載,大同以大同全載,則上納無紛錯之慮,情債無兩費之弊,而役價米及作紙米太之未及入倉,貢人輩自下卸去,實爲難支之弊。自今以後,竝直納戶曹後,使貢人受去事也,嶺南漕轉稅大同之分數同載,載在法典,遽難闊狹,役價及作紙米太之操縱卸下,固不無弊,而苟如狀請,則亦必有祛弊生弊之慮,竝置之。其一,各營邑鎭戰兵船候船改造時,米木會減,統計不少,改造年限,竝以十二年退定,不計閏朔,乼物之八年五年三年改備者,各加退二年,定式施行事也。陰雨之備,固有所重,而維繫空港,初無使用,比之漕船,可支多年,而特以定式所在,每當百朔之限,輒皆改造者,亦非綜核之政,戰兵候船及乼物改造年限,竝依狀辭施行。其一,私設院宇之弊,另加嚴飭事也。近來院宇之私設,無道不然,而嶺南爲最甚,其所爲弊,誠如狀辭,朝家之法禁至嚴,大臣之筵飭纔頒,自該道各別痛禁,如或有更犯者,依本律施行,何如?傳曰,允。
又以備邊司言啓曰,卽見江原監司徐英淳狀啓,則條陳民邑弊瘼,仍請令廟堂稟旨分付矣。其一,道內麟蹄等九邑,俱是未量之田,而均田之議,其來久矣,每患事鉅力綿,迄未暇及,經紀措劃之方,惟在朝家處分,至於列邑火粟比摠之弊,另加操飭,丕變前謬事也。顧今結弊之釐捄,只有量田之斷行,苟欲一時盡量,事勢亦難遽議,而歲試幾邑,如課不撤,則不幾何將全道均田,所以先從三南屢加筵飭矣。雖以關東言之,未量者,已勿論,已量者,亦過百餘年,則以其磽确斥鹵之地,成案之紊錯,比摠之淆雜,結民受弊,安得不倍於他道乎?無論未量邑已量邑,一依三南知會,另擇守令可堪之材,結弊最甚之邑,次次改量,期有實效,而以某邑始量,先爲登聞,火粟比摠,尤非法意,另加査明,到底釐革,無或更爲民弊之意,竝爲關飭。其一,平海·蔚珍·江陵·歙谷等四邑大同軍布,全數代捧,永爲定式,田稅及訓局軍布,所重自別,恭竢處分事也。前此許貸,雖或出於隨時權宜,因此而遽請全數定式者,烏在其正供軍需之所重乎?置之。其一,本道還餉各穀中小豆·唐米·春牟,土宜各殊,實係民弊,特許準折代捧事也。豐歲代捧,雖違正法,穀産民力,各有便宜,且多已例,特爲許施。其一,本道壬辰合錄穀,卽取耗公用,而耗條漸縮,每致割本,就壬寅江陵蕩逋限年給代之春等貢蔘錢三千九百三十二兩,更退十年,依前作還,以補合錄穀事也。當初設施,曷嘗不量入爲出,而用下則易濫而無節,元穀則割本而漸縮,此專由於中間奸弊之日甚,而不思剔奸之道,務爲添作之論者,豈不誠慨歎乎?第今耗入不當應下,則不得不有通變,道啓所請春等蔘錢,更退五年之限,許令依前作穀,以爲永久無弊之道,自今各邑用下一依元事目施行,無敢一毫濫觴事,嚴飭。其一,橫城所在訓局屯稅錢每年上納,爲九百兩,而壬·癸以來,戶縮田陳,比摠上納,指徵無處,故己亥論報,該營限三年減稅二百兩,壬寅更爲退限二年,甲辰以後,如前責稅,又致騷擾,稅錢中二百兩,特許永減事也。退限不已,輒請永減,則京營各司屯土爲名者,無稅後已,亦豈事理?旣以民弊爲言,特許五年退限。其一,平康所在糧餉哨屯田三十四結零,稅布上納,爲三同二十疋零,而壬·癸以後,人亡戶縮,歲納比摠,萬無其路,自今差送屯監,隨起執摠,或就元摠,三分一竝情費永減事也。各屯土之隨起執摠,前後朝飭,不啻申嚴,更以此意,捧甘該廳。其一,寧越所封黃腸別制板一立,本自蔚珍移來者,而曾於戊戌,移定於三陟,不無偏重之歎。且蔚珍封山,近漸如舊,三陟所封別制板一立,還屬蔚珍事也,無論珍·陟,道啓必有參量事勢者,依所請許施。其一,楊口縣所納分院燔磁所用白粘土,上納該院時,員役輩濫捧誅求之弊,各別禁斷,雖或愆納,只以文牒督促,勿爲發差之意,捧甘嚴飭事也。以此狀辭,捧甘該院,俾爲嚴飭釐弊之地,何如?傳曰,允。
又以備邊司言啓曰,卽見咸鏡前監司成遂默狀啓,則條陳民邑弊瘼,仍請令廟堂稟旨分付矣。其一,安邊陸田陳結一百結八十二負二束,續田陳結四百九十三結十九負,文川陸田陳結八十二結,續田陳結四十七結十七負七束,而應納賦稅,責捧無處,每年替徵,實爲民邑難支之端,兩邑陳結,姑令懸頉,以待流民安集,次次還實事也。荐歉流散之餘,許多陳廢之結,道啓所論,亦非過語,責稅至及於社隣,餘民亦無以安堵,則不可無懷保之政,兩邑續田陳結,姑令限十年權減,以待流民之還集,陸田則更不必擧論,置之。其一,吉·明·鏡三邑詳定布之惠廳所納者,亦依南邑例,自明年以錢代納事也。布乃所産,錢非許用,則南邑事勢,固不可比同,而若曰吏屬之厲民,致有公納之爲弊,則何不自營邑痛戢其奸,而反請正供之代錢乎?揆以事體,誠未穩當,置之。其一,吉州·明川·鏡城·富寧等四邑官廩各種,必以粟布折定厚捧,適足爲官吏漁利之資,生民難支之端,自今竝以代錢磨鍊,著定式例事也。北邑廩作穀之弊,誠如狀辭,而道臣操飭,亦當收效,此不必仰煩朝家,行錢一款,自前未決之論,何可一朝遽許?置之。其一,淸差贈給海蔘一斗價田米十斗,卽定例所載,而海蔘一斗重爲五斤十五兩,每斤價小不下二兩零,則一斗價幾爲十二兩,而受價米十斗,以北詳定較之,不滿蔘價十一分之一,實爲海民難支之瘼,海蔘每斗,添價米十斗,以元會耗加給事也。市邑海蔘之政,實爲浦民之切骨,而旣係開市之定例,又是海戶之身役,故不爲通變,以致因循矣,顧今漁利則大遜於前,民勢則日就凋敗,添價之論,亦足紓力,每斗以折米五斗式,元會耗會減之意,行關本道。其一,道內各陵殿官十四窠,自參奉陞序奉事·直長,通計仕滿六十朔陞令事,載在通編,而陵官則參奉七窠,奉事三窠,直長二窠,殿令則只二窠,瓜限亦爲三十朔,自參奉至陞令,爲一百八十朔,故多有空老作散,合有變通之政,令二窠,或以十五朔,或以三考,作爲瓜限,減定瓜朔,又以參奉中一窠,移設奉事窠,使之次次序陞,則可除積滯之弊事也。道啓所陳,實合疏鬱之政,而事係官制,下詢時·原任大臣及銓官,以爲通變之地,何如?傳曰,允。
又以備邊司言啓曰,卽見廣州留守洪敬謨狀啓,則事係更張,不得不仰請裁處者,條列登聞矣。其一,分司饔院燔造所用白土一千四百石,掘取於本府草阜面峨洋洞,而雇貰之資,自本營稤倉,歲給米五十八石,此不過勺水粒粟,爲民痼瘼,宜加軫念。就嶺南所在本營銀代米耗條中一百七十石,逐歲作來,除却馱價雜費,還作米一百石,以爲掘民例給之資,從前例給米,仍留該倉,以補經用事也。掘土之役,民勞已甚,雇米加劃,不害爲恤隱之政,而銀代米亦係備豫之需,不可使留儲之數,或致零星,五十石,特爲劃給,與前給稤倉米,分數加雇之意分付。其一,本營屬楊州所在巡令手·燈籠軍·軍幕軍·塘報手合三百四十七名,番錢三百五十四兩零,卽將士支放,加減不得,而每自本營,直定其額,逃故無以憑聞,不可不便宜措劃,自該邑句管捧布,一如牙兵錢輸納之例,至於闕額,亦令搜括塡代事也。軍丁移疤,甚多關係營邑,事勢亦難參量,分付該營,使之關問該邑便否後報來,以爲從長稟處之地,何如?傳曰,允。
又以備邊司言啓曰,卽見水原前留守李光正狀啓,則條陳民國爲弊之端,亦以儒武別薦,措辭後錄,竝請令廟堂稟處矣。其一,本府永舊陳災四百二十八結五十四負四束,特許永頉事也。有邑則皆言結弊,有結則皆請減摠,似此不已,則莫重國結,擧將入於永頉矣,天無永災之年,地無不墾之土,則一入災簿,更無還起,實非事理也,另加査明,到底還實之意,申飭。其一,本府軍保良奴丁之以米以錢,爲役不均,使納米者,視錢爲例,依邑詳定,準折爲錢,以準支放上下之數,而其後錢名色,亦不可全廢,自本營措處,支放中以米上下者,按例貿米事也。良奴丁之以錢均捧,不害爲平物捄時之政,而本營貿米,自來有弊,爛加商裁,善爲措處,無俾有祛弊生弊之患。其一,經行別薦,姑不得登聞事也。其一,武技別薦,二人後錄事也,儒武別薦之竝擧於陳弊狀中,殊涉不審,該守臣推考,別薦人,令該曹與他道所薦,一體擧行,何如?傳曰,允。
又以備邊司言啓曰,卽見江華留守韓鎭庭狀啓,則條陳民國爲弊之端,仍請令廟堂稟旨分付矣。其一,本府別庫所儲魚物中民魚四百三十五尾與眞魚·民卵·眞卵·石蛤醢等諸種,府屬島浦民人等,擔當改色者,而年年備納之際,冗費夥然,一尾所入,不下十兩,實爲島民痼瘼,合有一條變通,本府均廳上納魚鹽船稅錢六百五十餘兩中,漁場稅錢四百五兩,劃屬別庫,從長矯捄,貿納民魚事也。逐年改色,其弊或然,而公稅亦重,不可遽議,置之。其一,本府鎭廨墩堞,年久頹傷,鎭餉軍器,無一完全,而財力凋殘,修改無策,就本府年例應入兩南別劃米耗中,限一千三百石分給於各鎭堡,使之添分取耗,以爲修繕之資事也。各鎭堡之殘敗不成樣,果如守臣所陳,而不少穀物,不善糶糴,則終致欠逋,爲弊滋甚,有難遽議,置之,何如?傳曰,允。
又以備〈邊〉司言啓曰,卽見開城留守金學性狀啓,則備陳舊豐德民少還多離散相續之狀,仍以爲,江都所在禁御兩營還米太之移轉分給,實爲豐民難支之瘼,而秋糴運納之時,糜費許多,京校督納之際,誅求無厭,若不及今釐捄,勢將糴民俱失,本穀捧留豐倉,從便糶糴,耗色落詳定代錢,定色吏輸送江都,則春秋輸運之弊,還民徵斂之費,自可減矣,足爲息肩之一道,請令廟堂稟處矣。軍餉法意,本有所重,今若拘於豐民之爲弊,革此當初之定式,則兩營江都之留餉,行將移峙於豐倉,其在重軍儲之義,恐不可遽議。至於營屬之作弊殘民,不可仍置,捧甘各該營,隨時摘發,從重嚴繩,何如?傳曰,允。
又以訓鍊都監言啓曰,本局別將李景純,身病猝重,勢難察任,改差,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深五分。
趙鳳夏啓曰,明日召對,取稟。傳曰,停。
朴容壽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙鳳夏啓曰,判尹金東健,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,左右史不可不備,檢閱李承圭·李承益,旣有只推之命,竝卽牌招,推移入直,何如?傳曰,允。
傳于趙鳳夏曰,明日次對,遷陵都監堂上,同爲入侍。
洪說謨啓曰,今此幸行時,何大臣留都乎?敢稟。傳曰,金判府事爲之。
兵曹,以洪敬謨爲留都大將。
司諫金應均啓曰,臣言議風采,本不合於淸朝耳目之任,而前望特點之恩,遽出夢想之外,感恩怵義,雖不得不張皇出肅,而第臣於合啓中,有區區私義之不可聯參者。曾叨是職,以此引避,輒蒙恩諒,今臣處義與前無異,何敢一刻仍冒於臺次乎,請命遞斥臣職。答曰,依啓。
朴容壽啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于朴容壽曰,只推。
以檢閱李承圭·李承益牌不進罷職傳旨,傳于趙鳳夏曰,只推。
趙鳳夏啓曰,今此綏陵親行忌辰祭懿陵親祭祭文,當爲製進,而藝文提學朴永元奉命出疆,弘文提學趙斗淳,待明朝牌招,使之製進,何如?傳曰,允。
朴容壽啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
趙鳳夏,以禮曹言啓曰,經宿動駕時告廟,前二日爲之事,載在禮文矣,今此幸行時告廟,當爲磨鍊,而端午節享,隔在一日。在前如此之時,已有兼行之例,宗廟·景慕宮告由端午祭兼行,祝文中措辭添入,而依例遣大臣設行事,知委,何如?傳曰,允。
又以遷陵都監摠護使意啓曰,丁字閣上梁文草圖書,敬書以入,睿覽後正書之意,敢啓。傳曰,知道。
又以司僕寺一二提調意啓曰,今此綏陵親行忌辰祭,仍詣懿陵親祭時各差備入把馬,磨鍊別單書入,而其中驛馬,則令兵曹知委畿內各驛,使之直爲入把,何如?傳曰,允。
朴容壽以司僕寺一二提調意啓曰,今此綏陵動駕,與各宮房端午祭相植。在前如此之時,祭去馬匹,自各宮房,有貰用之例,今亦依已例擧行之意,分付,何如?傳曰,允。
又以刑曹言啓曰,尙衣院啓辭內,燕貿所重,果何如,而昨年所納白絲品甚麤劣,至有改納之下敎矣,今番燕行,亦諉絶乏,僅納當年進上條,而至於改納條,則間自本院,屢度嚴飭,尙此漫漶,揆以擧行,萬萬駭痛。當該上通事,爲先令該曹,照律嚴勘事及行中首譯言之,難免不飭之失,亦爲勘罪之意,申飭譯院,何如?傳曰,允事,命下矣,謹按律文,則大明律詐僞條,有曰,報上不以實者,杖八十徒二年。上通事譯官李垕·洪慶喆,竝依此律,各決杖八十後,垕江原道金化縣,慶喆黃海道載寧郡,徒二年竝定配所,卽爲押送之意,敢啓。傳曰,知道。
江華留守南履炯疏曰,伏以新兆卜吉,舊寢旣啓,鑾輿親審,聖孝冞光,愴慕益新,群情愴幸,曷有其已?仍伏念臣,跡本孤畸,性又拙澁,文學政事,無所稱似,而通籍三十餘年,歷颺內外,滾到卿班,顧焉有分寸藉手之資而自致哉?只憑世祿之餘庥,偏蒙三朝之洪渥,涯分已濫,塵刹莫效,居恒悚恧,夢寐若驚,居然犬馬之年,駸駸衰邁,疾病遂痼,雖尋常起居之班,亦不能自力陳就,跧伏郊坰,歌詠德化,優閑田廬,獲沒餘齒,卽臣之志願也。特未遑於陳章乞退便訣明時者,旣帶西樞之散銜,幸無職務之來逼,則不敢遽自標榜,濫竊榮名,爲世所嗤點而已,迺者江華府留守恩點,忽下於夢想之外,臣誠惶蹙靡措,反不知寵命之爲榮也。當臣少壯之時,已不足比擬於器使之末,況今神精已銷,昏眩常作,運動之際,輒欲顚仆,言語之間,忽忘先後,視蔭餘景,理必不久,似此貌樣,顧何以擔夯重寄乎,伏況有國關防綢繆之備,莫京乎是府,而儲胥之峙枵,壕垜之崇圮,俱其職責也?古人所謂繭絲保障,類非如臣癃朽無能,所可苟然冒也。蓋居留之任,卽是老宰相翶翔之地,若夫遊覽山海之勝,坐享方丈之食,臣亦不可謂之不能,而保釐之職,豈端然哉?一致僨誤,罪將何居?此尤臣之憧憧憂懼者也。且臣近患毒痢,症情危厲,登溷無節,時日之間,蠢動無望,以才則屢試蔑效,以病則指日難强,參倚前衡,承膺無路,玆因縣道,略控衷懇,仰暴崇嚴。伏乞聖慈,特垂鑑諒,亟遞臣新授職名,俾私分獲安,公器無濫焉。臣無任云云。答曰,省疏具悉。卿其勿辭察任。
上在昌德宮。停常參·經筵。
藥房提調趙斗淳,副提調趙鳳夏啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。
趙鳳夏啓曰,明日召對,取稟。傳曰,停。
備忘記,鍾城都護府使鄭誠一下直,長弓一張,長箭一部,片箭一部,筒兒一箇賜給。
傳于趙鳳夏曰,禮房承旨,馳詣宗廟·徽定殿·景慕宮,奉審摘奸以來。
傳于洪說謨曰,大臣·備局堂上引見。
兵曹,以李惟秀爲右邊捕盜大將。
洪說謨啓曰,新除授右邊捕盜大將李惟秀,卽爲牌招,傳授命召及大將牌·傳令牌,何如?傳曰,允。
朴容壽啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于朴容壽曰,只推。
成遂默,以吏曹言啓曰,卽接通禮院牒報,則以爲,今此綏陵·懿陵幸行時,左右通禮,不可不備,而左通禮睦仁㘽身病沈重,萬無進參之路,卽速變通,以爲及時擧行之地云。通禮院左通禮睦仁㘽改差,其代口傳備擬以入之意,敢啓。傳曰,知道。
吏曹口傳政事,以申佐模爲左通禮。
兵曹,留都從事官單金基纘。
傳于趙鳳夏曰,發遣吏郞,諸執事淸齋與否,摘奸以來。
成遂默,以司饔院都提調意啓曰,自前每當幸行經宿時,各邑地方官進排御供物膳及各司供上,一體進排于經宿所,乃是事例,而近來省減,雖出於除民弊之聖意,曾以草記後行會畿營之意,有所稟定矣。今此綏陵幸行時,各邑進排,依例知委監膳提調·郞廳,先期進詣,何如?傳曰,置之。
又以司饔院監膳提調意啓曰,鷹師契貢人等呼訴內,京貿山雉今已垂乏,將無以封進云,依前傳敎定式,明日爲始,各殿日下生雉,以活鷄全數代封之意,敢啓。傳曰,知道。
趙鳳夏,以內醫院都提調·提調意啓曰,自前幸行,若是經宿之時,則陪從掌務官一員,例自司僕寺,補把馬一匹許給矣。今番幸行時,依例許給之意,分付該寺,何如?傳曰,允。
又以禮曹言啓曰,傳曰,緦服·白靴已例,則爲其常時所着,而今番則旣非可援,又無所當,更以白鞋磨鍊事,分付該曹事,命下矣,謹依聖敎,原節目中,以白鞋磨鍊,付標以入之意,敢啓。傳曰,知道。
洪說謨,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以兵曹言啓曰,今此綏陵·懿陵幸行時,各差備所把驛馬,磨鍊書入,而本曹驛馬外不足之數,依近例京畿驛馬十五匹補把事,分付本道之意,敢啓。傳曰,知道。
又以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
朴容壽,以刑曹言啓曰,上通事譯官李垕,以燕貿白絲不爲改納之罪,定配所押送事,纔已草記蒙允矣,卽接其所訴,則渠母今年爲八十二,無他兄弟云,故使之考籍,果爲的實,依律文收贖放送,何如?傳曰,允。
丙午四月二十九日辰時,上御重熙堂。藥房入診,大臣·備局堂上引見,遷陵都監堂上同爲入侍時,提調趙斗淳,副提調趙鳳夏,假注書韓敬源,記事官洪祐命·金炳雲,檢校直閣尹定鉉,左副承旨洪說謨,假注書許銑,事變假注書姜載璜,領議政權敦仁,右議政朴晦壽,行兵曹判書趙秉鉉,戶曹判書李穆淵,知訓鍊院事任聖皐,行護軍柳相弼·柳基常,行都承旨成遂默,行左承旨金英淳,校理朴承輝,遷陵都監堂上徐憙淳以次進伏,醫官秦慶煥·金景球·韓相瑚·金永勳進伏楹外訖。上曰,史官分左右。敦仁進前奏曰,雨意頻繁,日候陰濕,此時聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。斗淳奏曰,今此齋日不遠,大王大妃殿·王大妃殿進御二錢重人蔘粟米飮,二貼式依例封進,而進御二錢重人蔘粟米飮及中宮殿進御二錢重人蔘粟米飮,當自今番爲始,一體封進乎?上可之。斗淳曰,每〈於〉幸行時,或有江心水置之之例,今番則何以爲之乎?上曰,置之,可也。上曰,醫官先退,次對爲之。敦仁曰,卽見江原監司徐英淳所報,則以爲,寧越府社倉失火,全燒各穀,爲三千九百二十石,燼餘各穀,爲一百十七石,依乙亥辛巳已例施行,爲請矣。被燒穀之全數蕩減,燼餘穀之除耗收捧,旣有各年已例,依此施行之意,分付,何如?上曰,依爲之。出擧條敦仁曰,卽見江華前留守韓鎭庭狀啓,則以爲,本府內帑軍器庫舍墻壁頹圮,覆壓在卽,不可不一新改建,而物種移置時開閉,例不得自本府擅便,中使·別軍職間,當爲下來擧行,且修改多費日字,移置物種,日後反閱時,還入本庫事,請令廟堂稟旨分付矣。庫舍開閉,物種移置,俱不可自本府擅便,待新留守到任,發遣別軍職一人,使之眼同擧行,庫舍幾將頹壓,則勢不得不一新改建,而聞前留守之言,元庫傍近,多有各庫舍之空虛者云。旣足以變通移置,則恐不必多費物力,更爲新建,擇其傍完固庫舍,仍爲移置物種,元庫之頹壓者,卽令撤去,實爲方便省費之政,新留守下去後,詳察各庫形止,事勢便否,更爲登聞後稟處,何如?上曰,依爲之。出擧條敦仁曰,出玄宮前,退壙始役,當先期幾日排定,而係是啓陵後,故本無擇日矣,此則當量度事勢,臨時更爲稟定,而自舊陵詣丁字閣習儀及自新陵丁字閣上山陵習儀擇日,同出於閏月初十日矣,新陵習儀,則分日排定,然後事無掣礙,故各年已例,已在於大轝到新陵後。今番亦依已例,新陵丁字閣上山陵習儀,更爲擇日啓下之意,分付遷陵都監,何如?上曰,依爲之。出擧條敦仁曰,哀冊文,元有內入內出奉安讀冊之節,而遷陵時擧行,無可援之已例,今番哀冊文入刻內入內出奉安讀冊等節,不得不一番稟定,而旣係創例,以臣愚淺之見,有難遽請,下詢時·原任大臣處之,何如?上曰,依爲之。出擧條上曰,哀冊文,亦鐫玉乎?敦仁曰,然矣。上曰,玉是靑色,而是成川玉乎?穆淵曰,是靑色,而卽南陽玉矣。敦仁曰,魂遊石之移用舊陵所排,已爲稟定矣,今旣退出下面,則次次削治,而其長廣,亦不必仍舊用之。日前進詣新陵所時,詳問於別看役輩,則各陵寢魂遊石長廣固不齊,而大體則無甚參差,獨綏陵魂遊石尺數,懸殊於各陵寢矣,只依各陵寢所排長廣,磨治排用,似好,故敢此仰達矣。上曰,依爲之。出擧條上曰,綏陵魂遊石,較各陵,果爲稍大,大抵石儀,不必過大矣。敦仁曰,然矣。敦仁曰,舊陵齋室,行將撤毁矣,懿陵齋室,多有頹敗,不得不修改,而旣與舊陵齋室,處在咫尺,若以舊陵齋室,移作懿陵齋室,而懿陵齋室,則因爲毁撤,事甚便好,故敢此仰達矣。上曰,依爲之。出擧條敦仁曰,外梓宮陪進,當由箭串橋,而新作嶺阨及斷崖委曲處,極爲狹窄,實無陪進之路。道里雖稍迂遠,從今番新定大轝遷奉路陪進之意,預爲分付於都監及陪往大將處,何如?上曰,依爲之。出擧條上曰,箭串橋路,果甚傾仄矣。敦仁曰,臣於新陵看審幸行時,雖未得昵近仰瞻,而見其地形,則崖路狹仄斗截,馬坐幸行,下情誠不勝憧憧矣,此後幸行時,以玉轎過此,似好矣。上曰,玉轎亦不便,藍輿,似無妨矣。敦仁曰,然矣。敦仁曰,後次則崖路邊,當設竹欄干,以爲防限,而御路待秋成,不可不移定於峴底舊路矣。上曰,然則舊路水沈處,將何以變通乎?敦仁曰,築石則可無慮。上曰,然則石材,當移用柵石乎?敦仁曰,石柵,今無用處,當以此移用矣。敦仁曰,每當國家有事京兆抄戶之時,奸弊之撓民,不可勝計矣。民戶則只以圖免爲事,吏屬則夤緣徵索,恣意存拔,畢竟奸無不售,隱漏居多,而民間騷擾,莫之紀極,苟有一分國綱,似此至重至大之事,豈可使吏以滋弊,民以愁咨乎?嚴飭京兆五部,各別操束,俾無如前之弊,而申飭之後,若或有奸弊之及聞,則各部官及京兆堂上,斷當草記重勘,以此意竝爲知委,何如?上曰,依爲之。出擧條敦仁曰,臣於年前,以濟用監貢弊事,有所仰陳矣,近來各貢,無不殘弊,擧至納券渙散之境,而其中濟用監貢弊,實不免時急難支矣。貢布之依例進排外加下之數,今爲百有餘同之多云,加下若是夥然,貢業安得不凋弊乎?都民之命,專靠於貢市,貢市失業,則民無所爲命,而國將無以爲國,思之寧不凜然哉?該貢有布邊紬邊,而布邊則加下如此,紬邊則尙有遺在云,以紬遺在報布加下,則其數亦不過報其折米云,而猶勝於百餘同加下之全數未報,分付本監,詳覈紬遺在,俾卽移報布加下,每於別內入時,以標紙擧行,則戶曹亦當別受價上下,而各貢有遺在而無加下,故只以標紙計除於遺在。至於加下,則其例極罕,故雖如今布貢加下之時,只以無例而不爲報給,若然則貢民輩加下,自歸於無價進排,其在事體,豈不萬萬苟且乎?此後如有加下所出者,自該曹一一依標紙受價上下之意,分付戶曹,何如?上曰,依爲之。出擧條上曰,內入皆有標紙,何不給價乎?敦仁曰,該貢加下,專由於戶曹之不爲受價,此後則一一計給,似好矣。穆淵曰,蓋元貢則雖有遺在,不爲還推,故設有加下,亦不受價,自是例也,非獨此貢爲然,他貢亦皆如是,實難遽開別受價之例矣。敦仁曰,此則不然,該曹貢例,雖云如此,國家事體,豈可使貢民,無價進排乎?臣意則雖他貢,如有加下,一一計給,似好矣。上曰,然矣。國家豈可使貢民輩,無受價而進排乎?敦仁曰,聖敎至當矣。敦仁曰,左參贊徐憙淳,禮曹判書徐箕淳,竝備堂還差,行大護軍趙斗淳,關東句管堂上差下,使之察任,何如?上曰,依爲之。出擧條敦仁曰,陪往大將,今已差出矣,例當兼帶捕將,右邊捕盜大將柳基常,今姑許遞,其代,以陪往大將備擬以入之意,分付該曹,何如?上曰,依爲之。出擧條說謨曰,右邊捕盜大將柳基常許遞事,命下矣,捕將重任,不可一刻暫曠。在前如此之時,有他邊大將兼察之例,今番則何以爲之乎?上曰,以他邊大將兼察,可也。出擧條說謨曰,右邊捕盜大將,以他邊大將兼察事,命下矣,兼察右邊捕盜大將李應植,卽爲牌招聽傳敎,何如?上曰,依爲之。出擧條上曰,向以忠州前牧使事,有太學捲堂之擧,使之詳査登聞矣,今爲數朔,尙無消息,此何故也?敦仁曰,凡道査,別定査官會査,而詳覈事實後,始爲修啓,如是之際,似致遲滯矣。上曰,該道擧行,豈容若是稽緩乎?敦仁曰,當自廟堂,關飭本道矣。上曰,卽爲關飭,可也。上曰,今番捕廳罪人事,極爲妖誕矣。敦仁曰,然矣。此獄事,不可合坐而止,而罪人之動稱畢星,語極無倫,可謂窮覈無處矣。上曰,捕廳合坐文案之不言初招,卽擧更招,殊涉模糊。是何故也?敦仁曰,凡捕廳文案,來示時相,故臣亦得見,而初更招辭意,則今難記得,捕將旣已登筵,使之仰奏,似好矣。上曰,唯。基常曰,合坐後招辭,與合坐前招辭,無異,故以此措語於跋辭,而初招招辭,亦載於啓目中矣。上曰,初招招辭旣載啓目,則何必措語於跋辭乎?敦仁曰,當初文案之來示也,直擧更招,故問之則謂以更招辭意,與初招無異,果不竝載云,故臣曾以措語於跋辭之意,爲言矣,果於該廳修啓之際,竝載兩招,而又此措語於跋辭矣,蓋文案啓下者,見在該廳入鑑,似好矣。上曰,從當入鑑,而捕廳事,誠甚疑眩矣。上曰,今番遷陵時,大王大妃殿服制,以淺淡服磨鍊,未知有何考據而然乎?敦仁曰,大抵緬服,乃應服三年者之服緦也,卽子爲父妻爲夫,是已,該曹磨鍊,似有可據,而前禮判旣在筵中,使之進前仰奏,似好矣。上曰,然矣。癸丑則以淺淡服磨鍊,蓋爲當初朞服而然也,且在喪禮補編,以前庚寅服制,旣爲齊衰三年,今番似當有緦服,而乃以淺淡服磨鍊,誠甚疑眩矣。憙淳進前奏曰,遷陵服制,臣頃以禮堂擧行,而只稽本曹謄錄,一依國朝已例,磨鍊以入矣。以大王大妃殿進御淺淡服事,伏承下敎,而庚寅服制,異於己亥,則今此下詢,實出於參酌情禮之聖意,臣誠欽仰萬萬,第莫重典禮,緣臣茫昧,旣未能確有援據,又不能先事請詢,其在下情,萬萬惶悚矣。敦仁曰,禮堂旣依癸丑例爲辭,其時,又以草記稟定云,似或然矣,而今伏聞聖敎,則情禮之間,甚得其宜,而以臣淺見,有難質言仰對,更爲下詢處之,何如?上曰,然則博詢于時·原任大臣·禮堂及在外山林,似好矣。仍命書傳敎曰,遷陵時大王大妃殿進御服色,該曹,雖依癸丑年例,以淺淡服磨鍊,而今番與癸丑有異,終涉疑眩,時·原任大臣·禮堂·在外山林處,收議以入。出榻敎上曰,今番緦服中白靴,終涉未安,己酉年則因其常時所着爲之,而變白爲黑之後,又因其白靴之制,未知何據也。敦仁曰,緦服白靴,果甚無當,而該曹磨鍊,旣難以繩屨爲之,又無依據處,則己酉之例,最可旁考,故所以如是矣。上曰,靴是視事之服,則緦服用靴,極爲無當,予意則用白鞋,恐或無妨,然此亦禮制,有難質定,更爲博詢,何如?敦仁曰,臣等向者獻議時,以白靴仰對者,非不知無當,而禮書旣無可援,前例又無可據,只有己酉之稍可援據,則又安得捨此而臆對乎?今雖下詢,更無可質之禮,而今此緦服上衣下裳之制,倣用廟享祭服,而祭服旣用靑鞋,則緦服之援用白鞋,恐無不可矣。上曰,癸卯服制,自尙方進白鞋,故問之則尙方舊例如是云,而朞服用鞋,亦涉如何,故用繩屨,白鞋則雖不用,而未知尙方之有何可據而然也。上曰,予意則以白鞋爲之,似好,而終涉難愼,更爲議定,亦好矣。敦仁曰,當初諸大臣獻議,不過己酉一例,則雖有更詢之命,實無仰對之例,此蓋禮書中所無故也,臣今在筵中,伏承聖敎,雖以援用白鞋仰奏,而苟若退而獻議,則亦無以禮書所無之白鞋臆達矣。蓋制禮作樂,乃是人君所當行之者,則今殿下因時制宜,作爲一代之禮,極爲允當,聖衷若以白鞋爲當,則不必更詢,卽下傳敎,似好矣。上命書傳敎曰,緦服白靴已例,則爲其常時所着,而今番則旣非可援,又無所當,更爲白鞋磨鍊事,分付該曹。出榻敎上曰,白鞋,旣倣祭鞋爲定,則靑鞋之靑絛,可以移用爲白絛,古所云,逼屨着綦,是也。上曰,大臣就座。說謨曰,諸宰奏事。憙淳進前奏曰,臣等別無所仰奏矣。說謨曰,玉堂所懷奏之。承輝進前奏曰,臣庸愚譾劣,萬不合於論思啓沃之任,而特荷洪造,屢登筵席,伏覩我殿下睿智天縱,聖學日新,臨筵問難,逈出尋常。臣固欽仰讚訟之不暇,而自去月以來,講對久停,蓋先陵緬奉之期,不遠,聖慕憧憧,不遑他事,臣等亦有以仰揣。第伏念,帝王之講學,不宜作輟,雖於有事之時,一念勤孜,當惜寸陰,若必待無事之時,而始可講學,則一日萬幾,酬應浩煩,殆無講學之暇矣。古人云,居喪讀禮,若稽我列朝盛典,雖當哀恤之時,公除後,卽開經筵,此豈非今日所當援以爲法者乎?且況遷陵之期,尙隔一朔,而若又一向停撤,至於遷奉之後,仍値盛暑,而依例稟頉,則生涼以前,恐無開筵之日,臣誠萬萬憂悶矣。伏願殿下,雖於哀慕之中,念古人讀禮之訓,體列朝勤學之盛,頻賜召接,終始典學,以臻乎緝熙光明之域,則在聖孝,尤有光焉,是又臣區區之望也。上曰,所陳,當留念矣。出擧條說謨曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條說謨曰,登筵注書,起草筵說,自是例也,而今日入侍注書之全不記注,雖緣生疎,事甚未安。當該假注書推考,何如?上曰,依爲之。出擧條上曰,注書旣不記注,則筵退之後,將何以修成筵說乎?敦仁曰,文字異於言語,似不得一一記悉,而旣有大槪記標,則自當退修筵說,而近來注書,全不愼擇,筵說體段,萬不成樣,臣或有得見者,其所記言,多有差爽,此非但責在注書,亦由於承旨之不飭矣。上曰,果是承旨之責,而近日筵說,全不修納,此何故也?說謨曰,次對時,擧條則當日修納,筵說則三日內修納,例也,法講,召對筵說,亦爲修納矣。上曰,講筵筵說,曾不爲書入,此何故也?自今爲始,凡入侍筵說,依次對例書入,可也。上曰,近來筵說,流出外間云,豈有如許事體乎?敦仁曰,都承旨方在筵中,使之進前申飭,似好矣。遂默進前,上曰,此後則申飭注書,每入侍後筵說,使之一一書入,外間流出之弊,各別嚴禁,可也。上曰,都承旨就座。命大臣先退,仍命史官就座,又命退,諸臣以次退出。
上在昌德宮。停常參·經筵。
趙鳳夏啓曰,明日召對,取稟。傳曰,停。
洪說謨啓曰,來初五日,朝參日次,而幸行相値,頉稟之意,敢啓。傳曰,知道。
朴容壽啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇呈辭,監察茶時之意,敢啓。傳曰,知道。
傳于金公鉉曰,是年是月,愴懷冞切,孝昌墓忌辰祭,遣重臣攝行,祭文,令藝文館撰進。
傳于趙鳳夏曰,禮房承旨,馳詣景慕宮,奉審摘奸以來。
朴容壽啓曰,事變假注書姜載璜,身病猝重,勢難察任,今姑改差,何如?傳曰,允。
姜載璜改差,代以林倜爲事變假注書。
金公鉉啓曰,明日傳香,禮房承旨當爲齋宿,而同副承旨趙鳳夏內閣進,卽爲牌招,何如?傳曰,允。
以同副承旨趙鳳夏牌不進罷職傳旨,傳于金公鉉曰,只推。
金公鉉,以弘文館言啓曰,副修撰嚴錫鼎差祭,下番闕直,事甚未安。修撰兪鎭五·沈宜冕,副修撰李敎英,竝卽牌招,以爲推移入直之地,何如?傳曰,允。
以修撰兪鎭五·沈宜冕,副修撰李敎英牌不進罷職傳旨,傳于金公鉉曰,只推。
金公鉉,以吏曹言啓曰,今此端午祭祭官,當爲磨鍊,而除老病·公頉,實無推移排比之路,依近例刑官·司饔院官員及年六十以上人,通融塡差以入,而其中時無職名人員,令該曹口傳付軍職,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以遷陵都監摠護使意啓曰,新陵自丁字閣,上山陵習儀,大轝到新陵後,更爲推擇事,筵稟蒙允矣。令日官李秉洪推擇,則來閏五月十九日爲吉云,以此日定行之意,敢啓。傳曰,知道。
洪說謨,以都摠府言啓曰,今日入直內三廳,武兼·禁軍及軍兵等,當爲中日習射技放,而景慕宮夏享大祭齋戒相値,不得設行之意,敢啓。傳曰,知道。
又以備邊司言啓曰,本司武郞廳鄭雲斗,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
上在昌德宮。停常參·經筵。
成遂默啓曰,明日召對,取稟。傳曰,停。
朴容壽啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,波知僉使吳策良下直,長弓一張,長箭一部,片箭一部,筒兒一箇賜給。
吏曹,誌文草圖書寫官金益文,預差金鎭右。
以忠淸監司趙雲澈狀啓,沃川郡民家失火事,傳于金英淳曰,聞甚矜惻,元恤典外,別加顧助,結構奠接之方,廟堂措辭,分付。
朴容壽啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于朴容壽曰,只推。
成遂默,以吏曹言啓曰,卽接通禮院牒報,則以爲,今此綏陵·懿陵幸行時,左右通禮不可不備,而新除授左通禮申佐模,身病沈重,萬無進參之路,卽速變通,以爲及時擧行之地云。通禮院左通禮申佐模改差,其代,口傳備擬以入之意,敢啓。傳曰,知道。
吏曹口傳政事,以金養默爲左通禮。
洪說謨以都摠府言啓曰,今此幸行時,侍衛·寶劍·守宮,當爲備員,而都摠管徐箕淳以禮曹判書,贊禮進,副摠管南錫圭·趙德永·李圭祊差祭,李行敎以御營中軍,陣上進,金宅基以禁軍別將陣上進,沈有祖有實病,無以備員。令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允,竝許遞。
兵曹口傳政事,以興寅君最應爲都摠管,李景在·吳取善·李敏會·具信喜·金魯甲·趙元錫爲副摠管。
洪說謨,以兵曹言啓曰,今此幸行時,巡將·監軍,依例以今五月初五日受點人員,初六日至,使之仍察之意,敢啓。傳曰,知道。
又以司僕寺一二提調意啓曰,今此幸行時,兩內乘當爲隨駕矣,假內乘一員,令該曹口傳差出,使之入直,回鑾後卽爲減下,何如?傳曰,允。
又以備邊司言啓曰,卽見全羅監司李時在狀啓,則以爲,本道兵使閔晢,昨冬捧糴時,餉租二千餘石,每石一兩七錢執錢,以一兩分給,取剩錢一千四百兩,歸屬無處,米一百五十石,諉以裨校倉屬色落雜費,每石四兩五錢執錢,該營屯田川浦之年久減稅者,勒執三年稅租,徵捧錢六百兩,全付營況,外此差任捧賂,至爲四千九百兩之多,許多貪鄙之狀,眞贓狼藉,不可容置於梱任,其罪狀,請令廟堂稟處矣。糴稅法意,何等嚴重,而還餉之反弄取剩,若是狼藉,營屯,雖與公稅有異,勒執濫摠,都歸於厲民,揆以法意,已萬萬駭痛,而許多任賂,至爲五千之數,鄙瑣貪饕,乃至於此乎?稱以遊觀,蔑法離營,不顧體例,噴薄文簿,猶屬薄物細故,全羅兵使閔晢,爲先罷黜,令該府拿問嚴勘,何如?傳曰,允。
朴容壽,以刑曹言啓曰,卽接全羅監司李時在文移,則臨陂縣徒一年定配罪人韓士明限滿矣。取考曹上配案,則士明,以恐喝緇徒侵奪錢財罪,乙巳五月到配,今已限滿的實,依法典放送後,徒流案頉下事,分付道臣之意,敢啓。傳曰,知道。
刑曹啓目粘連,京囚鄭奭基獄事,群毆之時,緊打誰某,旣無看證之分明,畢竟以死者垂死之言,歸之首犯是白乎乃,詳閱原案,則當初首從,不能區別,而拈出一人,定爲元犯,其所稱冤,無或爲怪,合施惟輕之典,獄體至重,臣曹不敢擅便,上裁,何如?啓依回啓施行爲良如敎。又啓目粘連,京囚全成喆獄事,指名復讐,死者之遺囑丁寧,諉人嫁禍,兇身之抵賴窘遁,加訊得情,何如?判付。又啓目粘連,京囚李同番獄事,傷着要害,死在一宿,屢煩鳴金,萬萬痛惡。嚴訊得情,何如?判付。
朴容壽,以刑曹言啓曰,謹依判下,京囚鄭奭基鬪毆殺罪,減一等,決杖一百後,全羅道樂安郡流三千里定配所,卽爲押送之意,敢啓。傳曰,知道。
領議政權敦仁疏曰,伏以臣於日昨賓筵,以濟用監貢弊事,有所仰陳,而臣實愚昧,但知以有標紙則戶曹隨給受價,無標紙則不爲上下,故今此加下之至此。或慮標紙之未及卽下,乃以卽下標紙之意,率爾奏達,而元來標紙,則番番無滯,而戶曹之不爲上下,以致加下之未報,臣果未能詳知,有此誤奏之大做錯矣。臣於筵中,雖已改措語蒙允,且以未諳本事徑先筵白之爲罪,仰達私分之惶悚,而古人以一字之誤,猶稱死罪,況筵奏事體,何等嚴重,而旣不能明知本實,致有此不輕之錯誤者,苟究其失,何可以儱侗昏謬,自解而已乎?歷日自訟,愧懍冞深,玆陳短章,仰瀆宸嚴。伏乞亟命攸司,勘臣當勘之律,以爲爲人臣不審不誠者之戒焉。臣無任云云。答曰,省疏具悉卿懇。此事旣爲釐改於筵奏,則今有何可引之端乎?誠過矣,卿其安心勿辭。仍傳于洪說謨曰,此批答,遣史官傳諭。
上在昌德宮。停常參·經筵。
趙鳳夏啓曰,明日召對,取稟。傳曰,停。
朴容壽啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇呈辭,監察茶時之意,敢啓。傳曰,知道。
趙鳳夏,以遷陵都監摠護使意啓曰,丁字閣上梁文,令書寫官行知中樞府事洪敬謨,今已正書,依例封入,以備睿覽之意,敢啓。傳曰,知道。
又以內醫院都提調·提調意啓曰,幸行隔日,分提調,令該曹口傳差出,何如,?傳曰,允。
吏曹口傳政事,以安光直爲分內醫提調。
朴容壽,以兵曹言啓曰,五衛將李復鉉,病難供職,呈狀乞遞,成弼修除授在外,上來無期云。竝改差,何如?傳曰,允。
兵曹口傳政事,以梁柱台爲假內乘。
兵曹口傳政事,副司果單金應均。
朴容壽,以義禁府言啓曰,全羅兵使閔晳,爲先罷黜,拿問嚴勘事,傳旨啓下矣。閔晳時在任所,依例發遣府都事,交龜後拿來,何如?傳曰,待待命拿囚。
上在昌德宮。停常參·經筵。
洪說謨啓曰,大司憲閔致成,執義成近默,掌令李在翊,持平辛志鼎在外,掌令申泰運,待平兪致崇呈辭,監察茶時之意,敢啓。傳曰,知道。
傳于趙鳳夏曰,禮房承旨,馳詣宗廟·永禧殿·徽定殿·景慕宮,奉審摘奸,仍詣受香諸處,奉審摘奸以來。
成遂默啓曰,明日大駕詣綏陵入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
趙鳳夏啓曰,今此幸行時,本院印信,當爲齎去,禮曹印信一顆,留院時取用,何如?傳曰,允。
以香室親行綏陵忌辰祭受押單子,傳于趙鳳夏曰,親押。
傳于趙鳳夏曰,親押處所,以齋殿爲之。
傳于金英淳曰,明日出宮內門路,以協陽門爲之。
金英淳,以兵曹言啓曰,今此幸行時,左邊捕盜大將李應植以西班陪從,隨駕矣。在前如此之時,有他邊大將兼察之例,回鑾間,右邊捕盜大將李惟秀,姑令兼察,何如?傳曰,允。
金英淳啓曰,因兵曹草記,今此幸行時,左邊捕盜大將李應植以西班陪從,隨駕,回鑾間,右邊捕盜大將李惟秀,姑令兼察事,允下矣。兼察左邊捕盜大將李惟秀,卽爲牌招聽傳敎,何如?傳曰,允。
趙鳳夏,以遷陵都監摠護使意啓曰,丁字閣上梁文,山陵都監郞廳李鍾祥,今日奉往之意,敢啓。傳曰,知道。
金英淳,以都摠府言啓曰,今日入直內三廳,武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以司僕寺一二提調意啓曰,濟州前牧使權溭遞任進上馬三匹,今纔上來,禾毛色別單書入,依例內廏立養之意,敢啓。傳曰,知道。
上在昌德宮。停常參·經筵。
大駕詣綏陵,入齋室後,藥房·內閣·政院·玉堂·朝廷二品以上·六曹堂上·大司諫口傳問安。答曰,知道。大王大妃殿·王大妃殿,遣承旨問安。答曰,知道。謁陵還入齋室後,藥房·內閣·政院·玉堂·百官奉慰單子問安。答曰,罔極。親押後,藥房·內閣·政院·玉堂口傳問安。答曰,知道。
藥房提調趙斗淳,副提調趙鳳夏啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
趙鳳夏啓曰,藥房提調,副提調,持粟米飮來待矣。傳曰,封入。
金英淳啓曰,備邊司郞廳來言,今日,賓廳日次,而綏陵忌辰祭親祭齋戒相値,不得來會云矣。敢啓。傳曰,知道。
趙鳳夏啓曰,禮貌官來言,百官稟旨就次。傳曰,知道。
洪說謨啓曰,臣以大王大妃殿·王大妃殿問安,進去下直之意,敢啓。傳曰,知道。
成遂默啓曰,明日大王大妃殿·王大妃殿經宿後問安,何承旨進去乎?敢稟。傳曰,右承旨進去。
朴容壽啓曰,臣以大王大妃殿·王大妃殿問安,進去下直之意,敢啓。傳曰,知道。
傳于金英淳曰,京畿監司,率各務差使員留待。
金英淳,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日寅時量,結陣扈衛之意,敢啓。傳曰,知道。
丙午五月初五日巽時,大駕詣綏陵忌辰祭親祭幸行入侍時,行都承旨成遂默,行左承旨金英淳,右承旨朴容壽,左副承旨洪說謨,右副承旨金公鉉,同副承旨趙鳳夏,記事官徐堂輔·金有淵·洪祐命·金炳雲,內閣提學趙秉鉉,檢校提學金興根,原任直閣吳取善,檢校直閣尹定鉉,檢校待敎金洙根以次侍立。通禮跪啓請外辦,上具黑頭冕·布戎服,乘座馬出宣化門,藥房提調趙斗淳,副提調趙鳳夏進前奏曰,侵早勞動,聖體,若何?上曰,一樣矣。仍由協陽門·肅章門,進善門,出敦化門至宗廟洞口,通禮跪啓請降馬,上降馬步過,還乘馬,上命書傳敎曰,禮房承旨,進詣宗廟,奉審以來。出駕敎進發出興仁之門,宣傳官啓稟鳴金二下鑼鼓作,至綏陵洞口,宣傳官啓稟鳴金三下鑼鼓止,至降馬所,通禮跪啓請降馬乘輿,上降馬乘輿。鳳夏進前奏曰,臣承命進詣宗廟,奉審則無頉,仍詣永寧殿,奉審則無頉之意,敢達矣。上曰,知道。至齋殿門外,通禮跪啓請降輿,上降輿入齋殿,展謁時至,通禮跪啓請外辦,上改具緦服以出,通禮跪啓請乘輿,上乘輿,至紅箭門外,通禮跪啓請降輿,上降輿詣版位,通禮跪啓請跪俯伏哭,上跪俯伏哭盡哀,通禮跪啓請止哭興四拜興平身,上止哭興四拜興平身,仍詣陵上奉審,次詣丁字閣奉審訖,還出紅箭門外,通禮跪啓請乘輿,上乘輿。領府事趙寅永,判府事鄭元容,領議政權敦仁,右議政朴晦壽進前奏曰,祗謁仙寢,聖慕克伸,侵早勞動,聖體,若何?上曰,一樣矣。至齋殿門外,通禮跪啓請降輿,上降輿入齋殿,諸臣詣閤。
丙午五月初五日未時,上詣綏陵齋殿,忌辰祭香祝親押入侍時,行都承旨成遂默,行左承旨金英淳,右承旨朴容壽,右副承旨金公鉉,同副承旨趙鳳夏,記事官徐堂輔·金有淵·洪祐命·金炳雲,內閣提學趙秉鉉,檢校提學金興根,原任直閣吳取善,檢校直閣尹定鉉,檢校待敎金洙根,以次陞座侍立。上具緦服卽座,遂默進前奏曰,使禮房承旨,出去進香祝,何如?上可之。通禮跪啓請跪,上跪,香室官捧香祝,跪授禮房承旨鳳夏,傳捧跪進于案,奏曰,準祝,依例擧行乎?上曰,何以爲之乎?鳳夏曰,若依例擧行,則臣與香室官爲之,而或有親準之時矣。上曰,當親準矣。香室官又跪授儀軌,賤臣傳捧跪進,鳳夏又傳捧讀奏,上親準訖,賤臣退出,儀軌以授香室官,上仍親押訖,鳳夏跪受香祝,以授香室官,香室官跪受以出,通禮跪啓請興,上興,諸臣以次退出。仍命侍衛權退,諸臣權退。
上在昌德宮。停常參·經筵。
經宿後,藥房·內閣·政院·玉堂·朝廷二品以上·六曹堂上·大司諫口傳問安。答曰,知道。
親祭還入齋室後,藥房·內閣·政院·玉堂,百官奉慰單子問安,答曰,罔極。大王大妃殿·王大妃殿,遣承旨問安。答曰,知道。經宿後,大王大妃殿·王大妃殿·中宮殿,守宮藥房·內閣·政院·留都三品以上口傳問安。答曰,知道。懿陵親祭還入齋室後,藥房·內閣·政院·玉堂·朝廷二品以上·六曹堂上·大司諫口傳問安。答曰,知道。還宮後,藥房·內閣·政院·玉堂·朝廷二品以上·六曹堂上·大司諫口傳問安。答曰,知道。
趙鳳夏啓曰,明日召對,取稟。傳曰,停。
又啓曰,藥房三提調,持粟米飮來待矣。傳曰,封入。
傳曰,遷陵都監堂上京畿監司,率各務差使員,同爲入侍。
傳于金公鉉曰,右承旨許遞,前望單子入之。
承旨前望單子入之,趙秉夔落點。
趙鳳夏啓曰,今十一日孝昌墓忌辰祭攝行祭文,當爲製進,而藝文提學朴永元,奉命出疆。弘文提學趙斗淳,待明朝牌招,使之製進,何如?傳曰,允。
洪說謨啓曰,卽者義禁府都事來言,今日幸行時,駕側鳴錚罪人趙存謙等二十人,移送秋曹云矣,敢啓。傳曰,知道。
傳曰,右承旨進詣徽慶園,奉審以來。
丙午五月初六日子時,上詣綏陵忌辰祭親祭入侍時,行都承旨成遂默,行左承旨金英淳,右承旨朴容壽,左副承旨洪說謨,右副承旨金公鉉,同副承旨趙鳳夏,記事官徐堂輔·金有淵·洪祐命·金炳雲,內閣提學趙秉鉉,檢校提學金興根,原任直閣吳取善,檢校直閣尹定鉉,檢校待敎金洙根以次侍立。時至,通禮跪啓請外辦,上具緦服以出,通禮跪啓請乘輿,上乘輿,至紅箭門外,通禮跪啓請降輿,上降輿,贊禮徐箕淳導上詣丁字閣,陞自東階詣版位,贊禮啓請跪俯伏哭,上跪俯伏哭盡哀,贊禮啓請止哭興四拜興平身,上止哭興四拜興平身,贊禮導上詣尊所,遂默酌酒,鳳夏以爵受酒,贊禮仍導上詣神位前,啓請跪,上跪,遂默捧香,鳳夏捧爐,贊禮啓請三上香,上三上香,遂默以爵跪進,贊禮啓請執爵獻爵,上執爵以授鳳夏,鳳夏跪受,奠于神位前,贊禮啓請俯伏興少退跪,上俯伏興少退跪,大祝金益文進跪讀祝訖,贊禮啓請俯伏興平身,上俯伏興平身,贊禮導上出戶復位。亞獻官判府事鄭元容,行亞獻禮,終獻官領議政權敦仁,行終獻禮如儀訖,贊禮啓請跪俯伏哭,上跪俯伏哭盡哀,贊禮啓請止哭興四拜興平身,上止哭興四拜興平身,贊禮導上詣望燎位,益文取祝燎於坎,贊禮跪啓禮畢,仍導上以出。領府事趙寅永,判府事鄭元容,領議政權敦仁,右議政朴晦壽進前奏曰,經宿勞動,親祼伸慕,哭泣過節,聖體必多受損,下情誠不勝憧憧矣。上曰,一樣矣。仍詣版位,行辭陵禮,通禮跪啓請跪俯伏哭,上跪俯伏哭盡哀,通禮跪啓請止哭興四拜興平身,上止哭興四拜興平身,仍出紅箭門外,通禮跪啓請乘輿,上乘輿,至齋殿門外,通禮跪啓請降輿,上降輿入齋殿,仍命侍衛權退,諸臣權退。
丙午五月初六日辰時,上詣懿陵,親祭入侍時,行都承旨成遂默,行左承旨金英淳,右承旨朴容壽,左副承旨洪說謨,右副承旨金公鉉,同副承旨趙鳳夏,記事官徐堂輔·金有淵·洪祐命·金炳雲,內閣提學趙秉鉉,檢校提學金興根,原任直閣吳取善,檢校直閣尹定鉉,檢校待敎金洙根以次侍立。時至,通禮跪啓請外辦,上改具翼善冠·黲袍·烏犀帶以出,通禮跪啓請乘輿,上乘輿。藥房提調趙斗淳,副提調趙鳳夏進前奏曰,經宿勞動,聖體,若何?上曰,一樣矣。至綏陵洞口,通禮跪啓請降輿,上降輿步過,還乘輿,至紅箭門外,通禮跪啓請降輿,上降輿詣版位,行謁陵禮,通禮跪啓請鞠躬四拜興平身,上鞠躬四拜興平身,仍詣陵上奉審,次詣碑閣奉審訖。仍行親祭禮,贊禮徐箕淳導上陞自東階,詣版位,贊禮啓請鞠躬四拜興平身,上鞠躬四拜興平身,贊禮導上詣尊所,遂默酌酒,鳳夏以爵受酒,又以副爵受酒,贊禮導上詣神位前,啓請跪,上跪,遂默奉香,鳳夏奉爐,贊禮啓請三上香,上三上香,遂默以爵跪進,贊禮啓請執爵獻爵,上執爵,以授鳳夏,鳳夏跪受,奠于神位前,遂黙又跪進副爵,贊禮啓請執爵獻爵,上執爵,以授鳳夏,鳳夏跪奠于王后神位前,贊禮啓請俯伏興少退跪,大祝金鎭右進跪讀祝訖。贊禮導上出戶復位,亞獻官判府事鄭元容,行亞獻禮,終獻官右議政朴晦壽,行終獻禮如儀訖。贊禮啓請鞠躬四拜興平身,上鞠躬四拜興平身,贊禮導上詣望燎位,鎭右取祝燎於坎,贊禮跪啓禮畢,導上以出,至版位,仍行辭陵禮,通禮跪啓請鞠躬四拜興平身,上鞠躬四拜興平身,仍出紅箭門外,通禮跪啓請乘輿,上乘輿。判府事鄭元容,領議政權敦仁,右議政朴晦壽進前奏曰,移次經宿,連日勞動,聖體,若何?上曰,一樣矣。至綏陵洞口,通禮跪啓請降輿,上降輿,步過乘輿,至綏陵齋殿門外,通禮跪啓請降輿,上降輿入齋殿,諸臣輪回詣閤。
丙午五月初六日辰時,上詣綏陵齋殿,遷陵都監堂上京畿監司,率各務差使員同爲入侍時,行左承旨金英淳,記事官金有淵·洪祐命·金炳雲,遷陵都監堂上徐憙淳·金左根·李穆淵,京畿監司金輔根,地方官兼一路都差使員楊州牧使曺錫雨,道路橋梁差使員坡州牧使吳明善,日傘奉持差使員桃源察訪李文奎,待令馬差使員延曙察訪黃履明等以次進伏訖。上曰,都監堂上進前。憙淳等以次進前訖,上曰,今番輪輿當用之乎?憙淳曰,然矣。上曰,己酉年,何以爲之乎?憙淳曰,自丁字閣移奉時,例用輪輿,而己酉年則自上有特敎,不設輪輿,以平散輪代用。蓋輪輿則輪矢或有不均,有欠平便,以來往板用散輪,則甚爲穩安,故當日聖敎,亦出於此意,而隧道閣奉安時,每以來往板散輪用之者,取其有勝於輪輿也,今承下詢,固知聖意之務欲盡誠,以散輪入用,果爲至當矣。上曰,出去與摠護使,相議筵奏,可也。憙淳曰,臣則自今日入番陵所,當使他堂,問議於摠護使以奏矣。上曰,回奏則無甚時急,待後日筵奏,爲好矣。穆淵曰,謹當出與摠護使議定,而平散輪,似爲安穩矣。上曰,京畿監司進前。輔根進前,上曰,各奏職姓名。輔根等以次奏職姓名訖,上曰,幸行已爲數三次,而且遷奉時,當爲屢次矣,凡百擧行,務從省約,而如或有爲弊之端,更加詳究,後日筵奏,可也。輔根曰,前後聖念,曲加軫恤,少無爲弊之可以仰奏者矣。聖敎若是懇摯,豈敢不益究省弊之道,而或有自下不敢擅便之事,謹當後筵陳白,仰冀處分矣。仍命退,諸臣以次退出。
丙午五月初六日巽時,大駕自綏陵齋殿還宮幸行入侍時,行都承旨成遂默,行左承旨金英淳,左副承旨洪說謨,右副承旨金公鉉,同副承旨趙鳳夏,記事官徐堂輔·金有淵·洪祐命·金炳雲,內閣提學趙秉鉉,檢校提學金興根,原任直閣吳取善,檢校直閣尹定鉉,檢校待敎金洙根以次侍立。時至,通禮跪啓請外辦,上具黑頭冕·布戎服以出,通禮跪啓請乘輿,上乘輿,至降輿所,通禮跪啓請降輿乘馬,上降輿乘馬,出洞口外,宣傳官啓稟鳴金二下鑼鼓作,仍進發至興仁門外,宣傳官啓稟鳴金三下鑼鼓止,至宗廟洞口,通禮跪啓請降馬,上降馬步過,還乘馬,由敦化門·進善門·肅章門·協陽門,入宣化門還內,諸臣以次退出。
上在昌德宮。停常參·經筵。
翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。大殿,朝廷二品以上·六曹堂上·大司諫單子問安,答曰,知道。
藥房都提調鄭元容,提調趙斗淳,副提調趙鳳夏啓曰,齋所經宿,寢祼伸慕,歷日回鑾,勞動旣多,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
趙鳳夏啓曰,明日召對,取稟。傳曰,停。
又啓曰,來十一日,輪對日次,而孝昌墓忌辰祭正日相値,頉稟之意,敢啓。傳曰,知道。
金英淳啓曰,來十一日,朝參日次,而孝昌墓忌辰祭正日相値,頉稟之意,敢啓。傳曰,知道。
又啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇呈辭,監察茶時之意,敢啓。傳曰,知道。
傳于金英淳曰,都承旨·右承旨許遞,前望單子入之。
承旨前望單子入之,成原默·姜必魯落點。
趙鳳夏,以禮曹言啓曰,卽接英陵·寧陵官員聯報,則兩陵寢局內,松蟲之患,無歲無之,而至於今年,蟲患又熾,松木被滿,以數少陵軍,萬無拾除之望,依前例調發烟軍,以爲捕拾之地云矣,陵寢松木,有此蟲蝕之患,極爲悚悶。當此農務方殷之時,多發烟軍,亦所當念,令兩陵寢官員,盡發元保軍,其餘不足之軍,亦令地方官,以附近民丁,量宜調發,使之同力拾蟲,期於盡除事,分付,何如?傳曰,允。
又以內醫院都提調·提調意啓曰,院議藥同參李昌奎·鄭檍有頉代,醫人李鎭夏·卞鍾鉉差下,令該曹口傳付軍職,冠帶常仕,何如?傳曰,允。
金英淳,以都摠府言啓曰,今日入直內三廳,武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,以泮儒捲堂所懷,忠州前牧使李衡遠事,該道査報,今始來到,而取見其査本,則只錄各人等招供,跋辭則無所論理可否,又其謄上冊子,無非猥屑文蹟,而仍請參量稟處矣,因下敎行査嚴重,何如,則數朔遲淹,已涉晼晩。且曰,無待於覈査,初無一辭之開釋者,有失査體,而反以荒雜冊子,殆若推諉廟堂,揆諸事體,寧容若是?該道臣趙雲澈,從重推考,原査報還下送,俾更論理登聞後,稟處,何如?傳曰,特敎行査事體,何如,而無所論斷,有若推諉者,豈有如許道理乎?固當嚴處,而爲念迎送,姑先施以緘辭推考之典,使之更爲具格論理登聞之意,措辭嚴飭。
又以備邊司言啓曰,吏曹啓目,觀此全羅監司李時在狀啓,則興陽金塔寺一千三十四間,沒入燒燼,其所改建,工役浩大,請劃空名俗帖七百張,而此非臣曹所敢擅便,請令廟堂稟處矣。寺刹改建時空名帖請劃,非無已例之可據,在事體殊涉猥屑,然而今此金塔寺千餘間之一時回祿,極爲驚慘。亦係香炭屬寺,則不可無軫念之道,依道臣所請,特以四百張劃下,以爲補用之地,何如?傳曰,允。
又以御營廳言啓曰,本廳騎士將鄭鶴濟,身病甚重,勢難察任,改差,何如?傳曰,允。
上在昌德宮。停常參·經筵。
趙鳳夏啓曰,明日召對,取稟。傳曰,停。
金英淳啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇呈辭,監察茶時之意,敢啓。傳曰,知道。
又啓曰,右承旨成原默,今日不爲仕進,卽爲牌招,何如?傳曰,允。
又啓曰,同副承旨姜必魯,時在慶尙道安東地,斯速乘馹上來事,下諭,何如?傳曰,許遞,前望單子入之。
承旨前望單子入之,李熙絅落點。
金英淳啓曰,新除授同副承旨李熙絅,卽爲牌招,何如?傳曰,允。
傳于金英淳曰,戶·工換房。
成原默啓曰,傳香禮房承旨,當爲齋宿,而左副承旨趙鳳夏內閣進,卽爲牌招,何如?傳曰,允。
兵曹口傳政事,副司勇單李鎭夏·卞鍾鉉。
以左副承旨趙鳳夏牌不進罷職傳旨,傳于李熙絅曰,只推。
李熙絅,以左邊捕盜廳言啓曰,本廳兼從事官柳鎭珪,身病猝重,勢難察任,改差,何如?傳曰,允。
又以義禁府言啓曰,咸鏡監司兪星煥狀啓內,訓戎僉使李仁模,爲先罷黜,其罪狀,令攸司稟處事,啓下矣。李仁模時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
趙鳳夏啓曰,明日召對,取稟。傳曰,停。
李熙絅啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇呈辭,監察茶時之意,敢啓。傳曰,知道。
以忠淸監司狀啓,洪州牧民家失火事,傳于金英淳曰,聞甚矜惻,元恤典外,別加顧助,結構奠接之方,廟堂措辭,分付。
金英淳,以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試代行祿試射之例,今亦依此擧行,何如?傳曰,允。
上在昌德宮。停常參·經筵。
自巳時至申時日暈。
藥房提調趙斗淳,副提調趙鳳夏啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
趙鳳夏啓曰,明日召對,取稟。停曰停。
李熙絅啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇呈辭,監察茶時之意,敢啓。傳曰,知道。
金英淳啓曰,備邊司郞廳來言,今日,賓廳日次,而國忌正日相値,不得來會云矣。敢啓。傳曰,知道。
傳于趙鳳夏曰,禮房承旨,馳詣孝昌墓,奉審摘奸以來。
傳于金公鉉曰,右副承旨許遞,前望單子入之。
〈承旨〉前望單子入之,南性敎落點。
金公鉉啓曰,新除授承旨南性敎,以前任靈光郡守,方在解由未出中,何以爲之?敢稟。傳曰,勿拘。
兵曹口傳政事,副護軍單趙秉夔。
以慶尙監司李啓朝狀啓,泗川縣人命渰死事,傳于金公鉉曰,聞甚矜惻,元恤典外,別加顧助,如有生前身還布,竝蕩減事,廟堂措辭,分付。
以慶尙監司李啓朝狀啓,聞慶縣民家失火事,傳于金公鉉曰,聞甚矜惻,元恤典外,別加顧助,結構奠接之方,廟堂措辭,分付。
以平安監司洪在喆狀啓,价川郡民家失火事,傳于金公鉉曰,聞甚矜惻,元恤典外,別加顧助,結構奠接之方,廟堂措辭,分付。
趙鳳夏,以遷陵都監摠護使意啓曰,哀冊文草圖書,敬書以入之意,敢啓。傳曰,知道。
金英淳,以都摠府言啓曰,今日入直內三廳,武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,卽見慶尙監司李啓朝狀啓,則枚擧昌原府使李東植,金山郡守尹致膺,鎭海縣監金蘭奎牒呈,以爲,三邑田畓改量執摠,除却免稅與陳田畓,則時起田畓實摠,昌原爲四千七百三十二結七十五負二束,比乙巳田減二百二十七結十七負五束,畓加四百十二結六十負,金山爲三千五百十一結二十五負,比乙巳田減五十二結五十六負七束,畓加六百七十三結十四負,鎭海爲八百四十八結一負五束,比乙巳田減七十三結二十六負九束,畓加一百十四結九負六束,自今秋以新量結數施行事,請令廟堂稟處矣,三邑改量,姑未詳其擧行善否之如何,而當此田政極弊之時,三邑之次第修擧,將見民勢之漸紓,誠爲可幸。自今年以新量案施行之意,分付戶曹及本道,何如?傳曰,允。
大護軍鄭祖榮疏曰,伏以臣,人器最下,而猥被列聖朝洪造,爵秩濫高,資至資憲,職忝秋判,聖恩如海,圖報無地,尙不能致身輦轂之下,肅謝恩命,又不能早陳一疏,仰祈還寢,而沁洩噤默,有若全無省覺者然,論其罪負,實合萬死。臣賤齒今年八十四矣,重以疾病纏身,雖或有時蠢動,觀其形狀,便一偶人,蟄伏鄕廬,已過十年,迺者我翼宗大王緬禮旣卜,玄宮復啓,而不能隨諸臣之後,就參哭班,有臣如此,生不如死。伏願聖上,亟治臣不識分義之罪,以肅朝綱,千萬幸甚。臣無任云云。答曰,省疏具悉。卿其勿辭,調病上來。
上在昌德宮。停常參·經筵。
成原默啓曰,明日召對,取稟。傳曰,停。
李熙絅啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇呈辭,監察茶時之意,敢啓。傳曰,知道。
金公鉉啓曰,同副承旨南性敎,今日不爲仕進,卽爲牌招,何如?傳曰,允。
成原默,以遷陵都監摠護使意啓曰,謹考各年遷奉時謄錄,則大轝以下各樣儀物,出玄宮臨時,始爲奉往,此蓋造成後卽爲陪進,則久置陵所,易致渝傷故也。今亦依此已例,令郞廳,臨時從便陪往,何如?傳曰,允。
又以遷陵都監摠護使意啓曰,今此遷陵時大轝,當爲奉往舊陵,而取考謄錄,大轝之高,較量於興仁門,則門高不足,故門閾磚石,預爲掘去矣。今亦依此例,令各該司,前期修治,何如?傳曰,允。
上在昌德宮。停常參·經筵。
趙鳳夏啓曰,明日召對,取稟。傳曰,停。
李熙絅啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以咸鏡監司兪星煥狀啓,咸興府民家失火事,傳于南性敎曰,聞甚矜惻,元恤典外,別加顧助,爛死人如有生前身還布,蕩減,結構奠接之方,廟堂措辭,分付。
李熙絅啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于李熙絅曰,只推。
趙鳳夏,以禮曹言啓曰,傳曰,遷陵時大王大妃殿進御服色,該曹雖依癸丑年例,以淺淡服磨鍊,而今番,與癸丑有異,終涉疑眩,時·原任大臣·禮堂在外,山林處收議以入事,命下矣,發遣郞廳收議,則領中樞府事臣趙寅永以爲,卽以遷陵時大王大妃〈殿〉進御服色,有收議之命矣,謹按儀禮喪服改葬緦,鄭氏註曰,服緦者,臣爲君也,子爲父也,妻爲父也。賈公彦疏曰,鄭言三等,擧痛極者而言,父爲長子,子爲母,亦與此同也,此指服斬之長子,非服朞之長子者,以禮惟三年者服緦,周以下無服故也。然則母爲長子,亦與父爲長子,同,而賈疏之不言者,擧其重而包之耳。惟我大王大妃殿下,已於庚寅,服爲長子齊衰三年,則今於遷陵時緦制,別無可疑,而與癸丑已行之禮,似有異矣,然而臣素昧禮學,未敢質言仰對,惟願博詢而處之云。行判中樞府事臣鄭元容以爲,謹按喪服記改葬緦註,臣爲君,子爲父,妻爲夫也,疏,父爲長子,子爲母,亦同,禮有應服三年者,皆服緦之文。惟我大王大妃殿下,於庚寅,旣服爲長子齊衰三年之制,則今於遷陵之時,恐不可以無服矣,臣素昧禮學,惟願博詢而裁處焉云,議政府領議政臣權敦仁以爲,臣於向來筵中,以儀禮改葬緦賈公彦疏,父爲長子,子爲母亦同之說,已爲敷陳,大王大妃殿服緦一節,臣無容更議,惟在博詢而處之耳云。行判中樞府事臣金道喜以爲,今以大王大妃殿進御淺淡服當否,至承下詢,大聖人精微之義,致愼於同異疑似之辨,有可以仰認,臣不勝欽仰萬萬。蓋服三年者,改葬服緦,卽古今通行之制,而父爲子傳重服,與子爲父等耳,至於母爲子,則擧重而可以該之也。大王大妃殿旣行三年之制於前日,則服緦於今日,恐無可疑,而以臣愚淺,不敢質對,惟願博詢而裁處焉云。議政府右議政臣朴晦壽以爲,謹按儀禮喪服改葬緦鄭註曰,臣爲君,子爲父,妻爲夫也,賈疏曰,父爲長子,子爲母,亦與此同也。疏雖不言,母爲長子而齊衰三年章,母爲長子傳,有父所不降母亦不敢降之文,又杜氏通典改葬服議曰,惟三年者服緦,周以下無服。惟我大王大妃殿下,已於庚寅,服爲長子齊衰三年之制,則今此遷陵時,依惟三年者服緦之文,以緦服磨鍊,恐合禮制,而與癸丑朞制之時,似有不同矣,然而臣於禮學,素所蒙昧,不敢質言仰對,惟願博詢而裁處焉云。臣箕淳以爲,改葬時,應服三年者服緦,周親以下無服,禮文可稽,大王大妃殿下,旣於庚寅,服齊衰三年,則今此遷陵之時,似當依緦服之文矣,臣素昧禮,不敢質對,惟願博詢而裁處焉。參判臣金箕晩以爲,今此遷陵時,大王大妃殿進御服色,有下詢之命矣,臣素昧禮經,何敢臆對,而第喪服記改葬條注疏,有曰,父爲長子亦緦,又有禮家應服三年者,皆制緦之議,則今於大王大妃殿進御服色,無容他見,而國朝典禮,莫嚴莫重,伏願博詢而裁處焉云。參議臣金穰根以爲,今此遷陵時,大王大妃殿進御服色,有收議之命矣,謹按備要改葬制服條,應服三年者皆服緦。惟我大王大妃殿下,庚寅已服齊衰三年,則今於遷陵時,緦制,似無可疑矣,臣素昧禮經,博詢之下,不敢質言仰對矣云。成均館祭酒臣洪直弼以爲,臣猥以千萬無似之身,謬忝選籍,凡有朝家問議,混廁儒臣之列,輒誤周諮之命,常念上貽玷辱,直欲惶愧而死也。臣謹按儀禮喪服記改葬緦註云,臣爲君,子爲父,妻爲夫,疏云,父爲長子,子爲母,同,通典許猛又云,諸有三年者皆當緦,先正文元公臣金長生,亦載疏說於喪禮備要而曰,禮意應服三年者皆服緦,蓋爲長子三年,則父母同耳,疏言,父爲長子緦,則母統於父,可知也。惟我大王大妃殿,以正體之服,服翼廟三年,則遷陵時服緦,禮所當然,當三年者猶言服緦,況已服三年乎?揆以經禮,斷無可疑也。喪禮補編,本無改葬儀,故儀曹秪據往例,定以淺淡之制者,雖不爲無稽,而今日事體,與癸丑己酉,差殊,及今追正,恐不可已也。臣素蔑智識,又矇禮學,近又癃病濱死,神息昏塞,不敢與聞王朝典禮,而旣伏蒙俯詢,亦不容終默,妄控瞽見,極涉僭汰,伏地隕越,惶恐待罪云。司憲府執義臣成近默以爲,賤臣近默,身處矯僞,罪積欺誣,分不當與聞於收議之末,從前承命,不敢妄對矣。今以遷陵時大王大妃殿進御服色,起疑於庚寅服制之不相應,詢禮之擧,至及賤臣,而越分之懼,與前無異。況復近以風痰之症,神精眩憒,尤無以强意杜撰,故重犯虛辱隆命之罪,伏不勝惶隕震慄之至云。副司直臣宋來熙以爲,臣病伏窮鄕,神識昏昧,尋常事爲,亦不能如意酬接,矧惟國家典禮,尤何敢容議於其間?然旣承詢問,禮官遠至,則在臣分義,又不敢喑默不言,以孤負聖意也。竊伏念,該曹之依癸丑年例,以淺淡服磨鍊者,倣昔朞制之時也,若據庚寅年服制,則向者頒行之儀注,似無異同,而復用淺淡之制,果有不相應之端,今此傳敎之今番與癸丑,有異,終涉疑眩者,亦可以仰認微意矣。惟在廣詢而用其中,恐不必專拘於謄錄前例,伏惟上裁云矣。大臣·諸臣之議如此,上裁,何如?傳曰,諸大臣·山林收議,無所異同,大王大妃殿進御服色,改以緦服磨鍊。
又以禮曹言啓曰,遷陵時大王大妃殿進御服色收議草記,傳曰,諸大臣·山林收議,無所異同,大王大妃殿進御服色,改以緦服磨鍊事,命下矣,原節目中,以緦服磨鍊付標以入之意,敢啓。傳曰,知道。
又以禮曹言啓曰,卽接前府使鄭善敎所志,則以爲,同姓三寸姪仁好,嫡妾俱無子,以其同生兄彝好第二子季曾,欲爲繼後,兩家諸族,相議完定,而彝好夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長鄭善敎所訴旣如此,依定式鄭彝好第二子季曾,立爲鄭仁好之後,何如?傳曰,允。
又以忠勳府言啓曰,今此綏陵遷奉敎是時,各差備忠義衛,當以入番忠義衛定送,名數甚多,而卽今舊功臣嫡長忠義衛付祿遞兒,只二十員,勢難推移,依例十四遞兒,加出塡差,以爲分定之地,何如?傳曰,允。
李熙絅,以刑曹言啓曰,謹依下敎,軍士李突夢,嚴刑一次後,全羅道和順縣定配所,卽爲押送之意,敢啓。傳曰,知道。
上在昌德宮。停常參·經筵。
金英淳,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
成原默啓曰,明日召對,取稟。傳曰,停。
李熙絅啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金英淳啓曰,右邊捕盜大將李惟秀以陪往大將轝士軍點考事,慕華館今方出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,明日傳香,禮房承旨當爲齋宿,而左副承旨趙鳳夏內閣進,卽爲牌招,何如?傳曰,允。
李熙絅啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于李熙絅曰,只推。
趙鳳夏,以成均館大司成意啓曰,文廟守僕,依宗廟·社稷守僕例,試才抄擇別單啓下事,曾有定式矣。守僕鄭大亮,鄭基萬汰去,代以曾經生徒守僕試才抄擇,備三望受點次,別單書入之意,敢啓。傳曰,知道。
李熙絅,以刑曹言啓曰,陜川居全氏,以其夫姜泰聖復讐事,去月初九日幸行時,鳴金於衛外,覆啓行査矣,十八日幸行時,又爲擊錚,至有草記勿施,而到今復申前說,驚動天聽,揆以民習,萬萬駭然。原情勿施,出付畿營,押送本道之道,敢啓。傳曰,知道。
又以刑曹言啓曰,卽接忠淸監司趙雲澈文移,則藍浦縣徒一年定配罪人金勉興,限滿云矣。取考曹上配案,則勉興,以恐喝緇徒侵奪錢財罪,乙巳五月到配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
藥房提調趙斗淳,副提調趙鳳夏啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
趙鳳夏啓曰,明日召對,取稟。傳曰,停。
李熙絅啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于趙鳳夏曰,禮房承旨,馳詣宗廟·徽定殿·景慕宮,奉審摘奸以來。
李熙絅啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于李熙絅曰,只推。
趙鳳夏,以遷陵都監摠護使意啓曰,誌文草圖書,令書寫官司僕寺正金益文,敬書以入之意,敢啓。傳曰,知道。
李熙絅,以訓鍊都監言啓曰,本局哨官李宅賢,稱以身病,規避番次,事甚駭然,汰去之意,敢啓。傳曰,知道。
義禁府啓目,彌助項僉使李文相原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
自巳時至人定,灑雨下雨,測雨器水深八分。
自人定至十六日開東,灑雨下雨,測雨器水深一寸三分。
大王大妃殿誕日,大殿·王大妃殿·中宮殿,內閣·政院·玉堂·朝廷二品以上·六曹堂上·大司諫口傳問安。答曰,知道。大王大妃殿,單子問安,答曰,知道。
趙鳳夏啓曰,明日召對,取稟。傳曰,停。
李熙絅啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇呈辭,監察茶時之意,敢啓。傳曰,知道。
金英淳啓曰,備邊司郞廳來言,今日,賓廳日次,而大王大妃殿誕日問安相値,不得來會云矣,敢啓。傳曰,知道。
趙鳳夏以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以禮曹言啓曰,今此大王大妃殿誕日諸道所封賀箋中,全羅兵使閔晢,方在拿命中,所封箋文,依前例不爲捧入之意,敢啓。傳曰,知道。
成均館祭酒洪直弼疏曰,伏以喬陵改卜,灤朝將遷,玄隧旣啓,切如見之誠,諱辰親祼,展不匱之思,聖孝格天,哀慕皇皇,臣民憂慮,若何可極?仍念臣,見叨職名,夫豈一日所可忝竊哉?前歲之冒死祈免,徒歸文具,聖批之奬借彌重,反玷寵光,惶隕失圖,靡所容措。以私則忌廉喪恥,厚干法義之誅,以公則瘝官廢職,大傷綜覈之政,日夕兢蹙,直欲就溘,而復事瀆籲,亦有所不敢,徊徨泯默,惟俟威罰之加,不意玆者,獲接吏曹公文,以臣啓下遷陵時輓章製述官,臣彌不勝悚悶之至也。嗚呼,我聖考,養德貳極,睿哲旁達,代聽四載,治化郅隆,凡今日臣子,疇不欲象成聲詩,闡揚盛美於終事之地,而顧是任,乃在朝詞臣之選耳,非如臣草莽疎賤,可以濫廁於其間者也。且臣所抱疝癖之症,輾轉沈痼,身無餘幾,近添泄痢,神息昏瞀,實無濡毫運思綴緝韻語之望,縱欲少效末技,用相執紼之役,亦何可得哉?伏乞聖明,俯垂諒察,早賜變通,仍命刊臣所帶本兼諸職,重勘廢禮慢命之罪,以昭法紀,以安微分,實爲公私之幸也。臣又竊有區區愚悃,敢此附陳焉。臣伏聞,自昨年以來,聖志奮發,如春噓物,聖學緝熙,如日升天,晝而待夜,冬而及春,講對靡間,諮詢周博,政朱夫子所云,天命之眷顧方新,人心之蘄向益切,瘖聾跛躄,增百倍之氣,耰鋤襏襫,皆相慶於野,想望君德之成,願無須臾之死,臣與鄕里父老,共祝太平萬歲也。易曰,言出乎身,加乎民,行發乎邇,見乎遠,此言行所以動天地也,桴鼓影響,其應乃爾,然無彊之休,亦有無彊之恤,故曰,念終始典于學,厥德修罔覺。此謂一念終始,常在於學,無少間斷而後,德之所修者,有不知其然而然者,苟或間斷,則竝棄前功,蓋無終則無始,故終始惟一,時乃日新。先正臣李珥,於聖學輯要,敍工夫次第而曰,猶慮其中道而廢,故次之以敦篤,詩云,靡不有初,鮮克有終,所謂敦篤者,敦厚於終,敦厚於終者,存乎日新,日新者,日進,不日新者,必日退,未有不進而不退者也。夫義理無窮,而歲月有限,人欲易迷,而天理難復,苟不日新又新,進進不已,則業必至於日荒,德必至於日虧,而前日之銖累寸積者,擧將失之矣,此如操舟而上急流,撑挽之力,失之分寸,而所退者,已千百丈矣,豈不可戒哉?斯義也,先正文簡公臣金昌協,陳勉於肅廟,而聖祖之所虛受者也。蓋聖不自聖,未曾以吾道已足而忘進修之功,故大禹惜寸陰,成湯作盤銘,文王日中不遑,周公夜以繼晝,孔子發憤忘食。伏願殿下,紹前聖而法祖宗,罔以萬機之靡暇而或闕三晝之進對,俾時習之功,無所間歇,而日將之德,不至少退,則自應開廣聰明,振勵志氣,至德凝道,與天爲一,是爲典學之始終條理也。九仞之山,易虧一簣,百尺之竿,難進一步,斯乃聖哲之所慥慥,故臣謹爲殿下誦之,且臣謹稽國朝故事,法講御經書,召對用史書,賓主輕重之別,斯可見矣。蓋經理而史事,經純而史雜,故前賢讀書之法,必須先經後史,使理義之宏綱大用,浹洽融貫,爲主於中,然後輔之以史,則本末互資,理事一致,以之權衡乎人物臧否,事變得失,王覇公私善惡之分,正見斯立,絲髮不差。若緩經而急史,先後失序,則譬如無星之秤,無寸之尺,畢竟成就,得功利窠臼,而靡所補於天德王道,故朱夫子,嘗歎學者舍經而治史,爲心術之害,誠至訓也。伏願殿下,克遵列朝徽規,日開經筵,兼行召對,經經緯史,用盡繼述之美,不勝其顒望也,臣因此而又有仰陳者。顧今聖慕罔極,若喪之初,宜不遑於晉接討論,而朱子嘗請經筵於壽皇山陵未卜之前,往哲之急講學,有如是者,聖朝已例,亦不以未卒哭而廢經筵。誠以君德成就,專係講學,有不容一日虛徐,而亦可以盡禮於終事也,又況緬制異於始喪,山陵復土之前,隻日之對,恐不宜停閣也,臣靡敢以講官自居,而愚衷攸激,不容自已,言實僭妄,死罪死罪。臣無任云云。答曰,省疏具悉爾懇。綏寢遷奉,諏吉載邇,愴慟之私,無以爲喩。輓辭製述,曾無儒賢,必辭之例,今何如是爲辭乎?至於此時講對之請,認出勤摯,極庸感歎,當體念矣。仍傳于南性敎曰,此批答,遣地方官傳諭。
上在昌德宮。停常參·經筵。
自開東至午時,灑雨下雨,測雨器水深二分。
南性敎啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李熙絅啓曰,今十九日山陵開金井時,承旨進去事,禮曹單子啓下矣。何承旨進去乎?敢稟。傳曰,都承旨進去。
注書徐堂輔病,代以李升洙爲假注書。
傳于李熙絅曰,左承旨,右承旨許遞,前望單子入之。
承旨前望單子入之,姜時永·權溭落點。
趙鳳夏啓曰,新除授左副承旨權溭,卽爲牌招,何如?傳曰,允。
傳于南性敎曰,老病刑曹堂上,許遞。
南性敎啓曰,卽者義禁府都事來言,時囚罪人李文相,當爲議處,而判義禁趙秉鉉有身病,次堂例不得擧行云。判義禁卽爲牌招,何如?傳曰,允。
又啓曰,判義禁趙秉鉉牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,許遞,前望單子入之。
判義禁前望單子入之,洪敬謨落點。
南性敎啓曰,開坐事,命下矣,新除授判義禁洪敬謨,卽爲牌招,何如?傳曰,允。
又啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于南性敎曰,只推。以左副承旨權溭牌不進罷職傳旨,傳于南性敎曰,只推。
李熙絅,以漢城府言啓曰,轝軍抄戶,法意至重,向者筵飭,不啻申嚴,而西部令元絳,憑藉國役,睯不畏法,江郊各坊,恣意幻弄,饒戶行賂倖免,殘民偏被其害,醜謗狼藉,怨朋興,揆以國綱,萬萬痛駭。爲先汰去,其罪狀,令該府拿問處之,何如?傳曰,允。
南性敎,以都摠府言啓曰,今日入直內三廳,武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以備邊司言啓曰,卽見平安監司洪在喆,兵使趙存中狀啓,則枚擧江界府使李經在牒呈,以爲,本府所管左中右三寨及上土鎭所屬閭閻四把等地,彼邊許多匪類,間間來接,或結幕而居,或伐木而墾,雖與犯越有異,兩國交界,不許彼人之居接耕作,禁條甚嚴,此而不戢,任他滋長,則自我掃逐,恐無其路,請令廟堂稟處矣。頃於壬寅上土·滿浦越邊,亦有此弊,移咨禮部,至於皇旨勦逐之擧,而曾未幾年,又復來接,作家結幕,伐木墾田,較諸壬寅,不啻倍蓰,其非一時雉兔之計,可知。此若不別般嚴戢,則非但目下邊禁之解弛,將來之虞憂,有不可勝言,而亦非我國曉諭,所可聽還者,爲先移咨盛京,俾爲另行査明,恐合事宜。咨文,令槐院具由撰出,定禁軍騎撥下送于灣府,以爲入送鳳城,轉致盛京之地,結幕未撤之前,把截瞭望等節,倍加惕念,無或一毫疎忽之意,亦爲申飭於道帥·臣處,何如?傳曰,允。
又以禁衛營言啓曰,本營把摠李敏吾,身病猝重,勢難察任,改差,何如?傳曰,允。
又以刑曹言啓曰,卽接江原監司徐英淳文移,則三陟府徒一年定配罪人僧永珠,襄陽府徒一年定配罪人僧最雄,俱爲限滿云矣。取考曹上配案,則永珠·最雄,恐喝緇徒侵奪錢財罪,竝乙巳五月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
刑曹啓目粘連,謹依判下照律令,則忠淸監司趙雲澈,特敎行査,有若推諉者,施以緘辭推考之典嚴飭事推考罪,因大明律制書有違條杖一百之文,收贖施行,何如?判付內依允爲旀,功議各減一等爲良如敎。
上在昌德宮。停常參·經筵。
趙鳳夏啓曰,明日召對,取稟。傳曰,停。
南性敎啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
趙鳳夏啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
南性敎啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,江華府留守南履炯下直,長弓一張,長箭一部,京畿水使吳顯文下直,長弓一張,長箭一部,片箭一部,筒兒一箇賜給。
姜時永啓曰,假注書李升洙,時無職名,令該曹依例付軍職,冠帶常仕,何如?傳曰,允。
傳于趙鳳夏曰,摠護使遷陵都監堂上來待。
趙鳳夏啓曰,摠護使遷陵都監堂上,依下敎來待矣。傳曰,入侍。
權溭,以兵曹言啓曰,僉知中樞府事李㘾,曹司五衛將尹定鉉,俱以病難供職,呈狀乞遞,竝改差,何如?傳曰,允。
又啓曰,判義禁洪敬謨牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁洪敬謨牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于姜時永曰,政官牌招開政。
以平安監司洪在喆狀啓,寧遠郡守申泰羲,受由過限,尙不還官,不得已罷黜事,傳于姜時永曰,今日政差出,催促下送。
傳于姜時永曰,寧遠郡守之代,勿拘常格,各別擇差。
有政。吏批,判書金興根進,參判洪學淵,參議李根友竝牌招不進,行左承旨姜時永進。以金基周爲司諫,任聖臯爲刑曹判書,李繪九爲戶曹參議,金得秀爲禮曹佐郞,李秉益爲西部令,金彝淳爲監察,韓用邁爲純陵奉事,成儁一爲義陵參奉,金公鉉·朴容壽爲分承旨,趙徽林爲分兵曹參議,李裕膺爲兵曹正郞,李時愚爲慶州府尹,柳光魯爲寧遠郡守。頓遞使單金東健。
兵批,行判書趙秉鉉進,參判金景善入直,參議洪祐喆病,參知韓文爀病,右副承旨權溭進。啓曰,全羅兵使,今當差出,而擬望之人乏小,承旨竝擬,何如?傳曰,允。以洪鍾應爲分副摠管,鄭㝡朝爲僉知,申命溫·李完熙·崔憙錫·朴元鎭爲五衛將,南秉哲爲曹司衛將,金弘吉爲慶熙將,韓弘一爲訓鍊僉正,李南瑞爲分都摠都事,金鎰淳爲守門將,李熙絅爲全羅兵使,金善勗爲訓戎僉使,朴光鎭爲慶尙左水虞候,金正玉爲天摩僉使,李輝甲爲豐山萬戶,徐俊豊爲威鳳別將。武兼單趙然牧陞實事,承傳。上護軍李志淵,護軍成遂默,副護軍朴容壽·洪說謨·金公鉉·成原默·姜必魯·李㘾·洪墡,副司正李升洙,副司勇王學說,以上竝單付。假內乘梁柱台減下事,承傳。
權溭啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于權溭曰,只推。
以吏曹參議李根友牌不進罷職傳旨,傳于姜時永曰,只推。
趙鳳夏,以禮曹言啓曰,卽接前郡守李灌夏所志,則以爲,同姓八寸弟龍宮縣監淳夏,嫡妾俱無子,以其同姓十二寸弟昌夏第三子秉稷,欲爲繼後,兩家諸族,相議完定,而昌夏夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長李灌夏所訴旣如此,依定式李昌夏第三子秉稷,立爲李淳夏之後,何如?傳曰,允。
又以山陵都監摠護使意啓曰,山陵開金井,在於今十九日矣,奉審次,臣與時·原任大臣及禮曹判書徐箕淳,觀象監提調金東健,依例除下直,明日進去之意,敢啓。傳曰,知道。
傳于姜時永曰,右副承旨有闕之代,前望單子入之。
承旨前望單子入之,金大根落點。
南性敎,以都摠府言啓曰,副摠管趙元錫以武臣堂上朔試射試官,慕華館晝仕出去之意,敢啓。傳曰,知道。
義禁府啓目粘連,向前李文相亦,松政係是至嚴,鎭飭尤爲自別是去乙,罔念法意之攸在,至有擅許之擧兺除良,纔經上營之懲礪,又爲捧賂而潛斫者,究厥所犯,焉逭當律,以此照律,何如?判付啓依允。又啓目,西部令元絳原情云云。傳旨內辭緣,泛稱遲晩,刑推得情何如?判付啓,除刑推議處爲良如敎。
敎喬桐水使吳顯文書。王若曰,趙晉陽之繭絲保障,幸値百年升平,漢將軍之樓船·伏波,庸畀三道節制。命之閫外,在彼水中。眷玆喬桐統禦之營,實是京華要衝之地。臺隍枕鯨鯢之海,在水路獨爲咽喉,壁壘擁豼貅之軍,與沁都相依唇齒。肆朝家責任之甚重,必須從二品峻階,矧近日凋弊之多端,疇可屬一面大事?惟卿,忠貞華閥,文武全才。慨然儒冠之誤人,氣槪投定遠之筆,向者邊門之鎭物,風流緩叔子之裘。中間升沈,益驗威望之外著,前後履歷,尤合資級之右調。玆授卿以京畿水軍節度使兼三道統禦使喬桐府使,卿其統水軍而居島陸之交,預備桑土牖戶,以元戎而兼字牧之責,克壯鎖鑰關防。於戲,樽俎折衝之才,足以固圉,鼓鼙邊鄙之思,庶爲得人。故玆敎示,想宜知悉。知製敎嚴錫鼎製進
敎江華留守南履炯書。王若曰,趙晉陽之保障,蓋自古尤難其人,宋副京之居留,于斯時當屬之子。眷玆水心雄府,實是京口巨防。殿畿輔而按十鎭之臺隍,所處則水陸都會,控海門而湊三路之舟楫,其險也金城湯池。矧玆地所重者存,厥有眞殿史閣,肆朝家不輕其任,率以亞卿分司。惟卿,公廉爲心,澹泊自守。進而至銀臺卿月,何嘗有汲引先容?外則歷灣府·松京,不以脂膏自潤。處林邱而尙恬退之節,怡然得失之相忘,自布衣而篤踐履之工,措諸事爲而有裕。玆授卿以江華府留守兼鎭撫使,卿其祗膺寵命,益殫令圖。繕器械而修城濠,寧忽陰雨之預備?詗關津而謹烽堠,須體宵旰之宸憂。於戲,趙閱道之淸鶴疎琴,自是規模一副,陶士行之藏簽運甓,莫曰昇平百年。故玆敎示,想宜知悉。知製敎嚴錫鼎製進
丙午五月十七日午時,上御重熙堂。摠護使遷陵都監堂上入侍時,右承旨趙鳳夏,記事官金有淵·洪祐命·金炳雲,摠護使權敦仁,遷陵都監堂上徐憙淳·金左根,以次進伏訖。上曰,史官分左右。敦仁進前奏曰,雨後日氣稍熱,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,輪輿一節,與摠護使議定以奏之意,向已言之矣,果聞之乎?敦仁曰,臣果承聞矣,輪輿,元來自京都監造成,而緣於工匠之生疎,治木不精,輪矢不均,每當奉御之時,未盡平便之道,亦是下情憧憧悚悶者也。向日都監堂上,亦散輪代用之意,筵稟云,以此進用,似爲便好矣。上曰,己酉年亦以此用之矣。敦仁曰,遵用己酉年例,聖意至當,而近例亦多進用之時矣,散輪以加時木造成,則堅滑似勝於凡木,故臣已知委於都監矣。上曰,加時木,似爲堅且好矣。敦仁曰,代用散輪,今已稟定,出玄宮時及隧道閣移奉時,下玄宮時,皆以此進用矣。上曰,好矣。敦仁曰,陵上始役,在於啓舊陵後,故本無擇日之例,辛亥年則前期三日,己酉年則前期一日,辛巳年則前期五日矣,只先一二日,則似有窘塞之慮,今依辛巳年例,以初六日始役,何如?上可之。上曰,然則爲五日前期乎?敦仁曰,自初六日至十一日,則其間爲五日矣,沙臺石及大磚石,今當次第退出矣,外面石儀,則雖已稟定退出,然謹考辛巳謄錄,則只有面隅磚石始役前期一日退出之語,無下磚石退出之語,是乃一體退出者也。今亦一體退出,何如?上可之。敦仁曰,沙臺石則用擔軍退出,下磚石則用沙土匠退出例也,而擔軍則始役後不得更用,只用沙土匠,則人額有不足之慮,須於始役之前,量宜退出,何如?上可之。敦仁曰,誌石安於魂遊石下矣,除去油灰然後,可以退出,而油灰除去之際,自多難愼之節,若預爲退出,實涉未安矣。辛巳年例,則退壙始役時,仍爲退出,今亦依此,待退壙始役時,次次退出,何如?上可之。敦仁曰,魂遊石,依各陵寢所排尺度,參酌磨正,而舊長十尺內,減削九寸,舊厚二尺一寸五分內,減削三寸,廣則六尺一寸內,不過一寸爲剩,似不必減削矣。上可之。上曰,再明是開金井乎?敦仁曰,然矣。上曰,穴深爲幾尺乎?敦仁曰,六尺矣。上曰,開金井時穿壙,當盡其尺數乎?敦仁曰,預爲作壙,則恐有地氣宣洩之慮,故開金井時,則始開少許,而至下外梓宮時,乃盡其尺數矣。上曰,須各別審愼,而心常憧憧矣。敦仁曰,聖孝冞切,豈得不然,而事係重大,臣等下情,尤切審愼矣。上曰,承旨當用取土乎?誠憧憧矣。敦仁曰,都承旨當往取土,而土色,已於親看審時看品,則果極好,正氣玲瓏,雖開壙之前,可以預度矣。上曰,開金井奉審,果何日進去乎?敦仁曰,臣與時·原任大臣及禮曹堂上·觀象監提調,明日當除下直進去矣。敦仁曰,發靷初度習儀,將行於二十五日矣。再三度習儀日字,亦已啓下,而每慮儀物之渝傷,軍人之勞悴,再三度習儀,自前多有兼行之例,今二十八日再度習儀,兼行三度習儀,何如?上可之。上曰,三度習儀時,至何處而止乎?敦仁曰,止於路祭所矣。上曰,往陵所爲之乎?敦仁曰,卽門外,已前路祭所矣,臣卽見都監所報,則請得別稧軍矣。蓋今番里數不遠,途路坦易,雖只用轝士軍,優可以安寧陪奉,而其時日氣,未可預度,則橋梁阨險處,亦宜備待矣,旣有丙申癸卯已例,以三百名調發,何如?上可之。上曰,發靷,在何日乎?敦仁曰,在於十八日矣。上曰,當日可以移奉乎?敦仁曰,然矣。上曰,靷路爲幾里乎?敦仁曰,爲二十九里矣。上曰,己酉年,已有隨轝至江頭之例,今番予欲隨轝至陵所矣。敦仁曰,雖出聖孝之冞篤,而時當潦暑,恐妨節宣,更加裁諒焉。上曰,情理所在,豈可顧念一時之勞乎?敦仁曰,屢次仰奏,極涉惶悚。殿下情理尤有別焉,則聖孝追慕,益當深切,而第値蒸炎之節,隨轝進止,竟日勞動,則其在節宣之道,易爲受損,益加審愼焉。上曰,予之情理,實無以自抑矣。上曰,若當來月,則事務漸繁,此月內次對爲之,可也。敦仁曰,非但臣之病情,尙在難强,且於近日,別無稟定之事矣。上曰,雖然,此月內一次爲之,可也。敦仁曰,如有緊急事務,則雖於日次日,番番爲之,誠可矣,旣無別般事務,而連値習儀,且來月則當進詣陵所,無有暇隙矣。上曰,雖緣一條件事而爲之,未爲不可且至於都監事,如有之,稟定,可也。仍命就座,憙淳進前奏曰,今番大王大妃殿服制,詢議僉同,竟以緦服追正,實出聖上,參酌情禮,允協節文之精義也,竊不勝欽仰攢祝。臣以謏陋,尤昧於禮,當初磨鍊時,取考禮曹謄錄,則其中所引,只有大明集禮孝子以下之文及家禮儀節主人服緦之文,而兩條本文中,俱無今番服制之取以援照者。稽諸國制,則本無改葬條,而惟有癸丑儀節之可據,故臣之迷見,遽認以國朝已行之例,而不能審己亥庚寅之有異,及伏承聖敎,始覺臣見之錯謬,尙今追惟,慙悚無地。賓對時筵敎,諄複詳備,當爲典則,而從前似此筵本,因下敎頒載儀曹,多有已例,臣以伊時禮堂,不嫌失當之咎,敢此冒昧仰達矣。上曰,當日筵說,載之掌攷,所奏誠然,與白鞋變通事,一體載錄,可也。出擧條敦仁曰,俄已屢次仰奏,而若於其時隨轝,則當爲連三日勞動矣,且時當盛熱,恐違節宣之方矣。上曰,予之情理則隨轝固宜矣。敦仁曰,發靷後卽爲還宮,更詣新陵所,似好矣。上命大臣先退,又命史官就座,仍命退,諸臣以次退出。
上在昌德宮。停常參·經筵。
南性敎啓曰,明日召對,取稟。傳曰,停。
權溭啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金英淳啓曰,右承旨金大根,今日不爲仕進,卽爲牌招,何如?傳曰,允。
傳于南性敎曰,原任直閣吳取善,馳詣顯隆園,奉審摘奸,仍詣健陵·華寧殿,一體奉審以來。
注書金有淵病,代以李承輔爲假注書。
權溭,以兵曹言啓曰,闕門開閉,何等愼重,而今日金虎門仍留政官出去後,吏曹書吏四人,趁不出送,徑先下鑰,事未前有,萬萬駭然。當該宣傳官及守門將,竝令該府,拿問處之,當該吏曹書吏之未卽出去,亦由於不善周旋,爲先拘留本曹,待開門移送秋曹,以爲嚴治之地,而臣則惶恐待罪之意,敢啓。傳曰,知道。
權溭啓曰,卽見兵曹草記,則去夜金虎門仍留政官出去後,吏曹書吏四人,趁不出送,徑先下鑰,事未前有,萬萬駭然。當該兵曹郞廳及宣傳官·守門將,竝所當重勘,而本院請推之外,無他可施之罰,何以爲之,而常時不能檢飭之入直堂上,從重推考,何如?傳曰,允,拿處。
又啓曰,右邊捕盜大將李惟秀以陪往大將轝士軍點考事,慕華館今方出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于權溭曰,只推。
金大根,以遷陵都監摠護使意啓曰,綏陵表石陰記草圖書,令書寫官行判中樞府事金道喜,敬書以入之意,敢啓。傳曰,知道。
權溭以刑曹言啓曰,兵曹啓辭內,闕門開閉,何等愼重,而今日金虎門仍留政官出去後,吏曹書吏四人,趁不出送,徑先下鑰,事未前有,萬萬駭然。當該宣傳官及守門將,竝令該府,拿問處之,當該吏曹書吏之未卽出去,亦由於不善周旋,爲先拘留本曹,待開門移送秋曹,以爲嚴治之地,而臣則惶恐待罪之意,敢啓。傳曰,知道事,命下矣,謹安律文,則大明律輒出入宮殿門條,有曰,若於宮殿門,雖有籍,至夜皆不得出入,若入者,杖一百,當該吏曹書吏金貞浩·張義錫·陳漢昇·尹學元等,各決杖一百,懲勵放送之意,敢啓。傳曰,知道。
義禁府照目粘連,彌助項前僉使李文相矣本府議啓內,松政係是至嚴,鎭飭尤爲自別是去乙,罔念法意之攸在,至有擅許之擧兺除良,纔經上營之懲礪,又爲捧賂而潛斫者,究厥所犯,焉逭當律?以此照律,罪從重論,杖一百收贖,告身盡行追奪,罷職充軍,私罪,奉敎依允爲旀,功減一等爲良如敎。又啓目粘連,向前元絳亦,轝軍抄戶,非徒法意之至重,亦有朝飭之截嚴是白去乙,乃於執抄之際,不無幻弄之端,而反以抄數之多寡,欲爲移罪於京兆是白乎乃,若其醜謗之自辯,不在數爻之各異,不可以囚供之分疎,有所參恕,以此照律,何如?判付啓依允。
上在昌德宮。停常參·經筵。
金英淳以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金大根啓曰,明日召對,取稟。傳曰,停。
權溭啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金大根啓曰,假注書李承輔,時無職名,令該曹依例付軍職,冠帶常仕,何如,傳曰,允。
傳于金大根曰,左承旨許遞,前望單子入之。
承旨前望單子入之,趙得林落點。
金大根啓曰,新除授承旨趙得林,以前任寧邊府使,方在解由未出中,何以爲之?敢稟。傳曰,勿拘。
又啓曰,新除授右承旨趙得林,卽爲牌招,何如?傳曰,允。
傳于趙得林曰,奉審大臣以下留待。
傳于趙得林曰,奉審大臣以下入侍。
權溭啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于權溭曰,只推。
趙得林啓曰,卽者修撰沈宜冕,以其親病,陳疏徑出,原疏纔已奉入矣。所當直捧禁推傳旨,而此與無端徑出有異,推考警責,何如?傳曰,允。
趙得林,以弘文館言啓曰,修撰沈宜冕陳疏徑出,下番闕直,事甚未安。修撰兪鎭五,副修撰嚴錫鼎·李敎英,竝卽牌招,以爲推移入直之地,何如?傳曰,允。
權溭,以兵曹言啓曰,今五月二十日文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以兵曹言啓曰,因遷陵都監草記,興仁門門閾磚石,預爲掘去,今亦依此例,令各該司,前期修治事,允下矣。興仁門門閾磚石,今五月二十四日,始役掘去,大轝奉安後,還爲塡補,而役軍,依前例以轝士廳都遊軍中,量宜除出,使之赴役,令本曹郞廳一員,另加檢飭,每夜把子圍排,而把守軍兵,亦令御營廳,依例定送,限塡補間,與本門將軍,眼同守直之意,分付,何如?傳曰,允。
又以刑曹言啓曰,卽接平安監司洪在喆文移,則朔州府徒二年定配罪人奴右孫,限滿云矣。取考曹上配案,則右孫,和奸有夫女,以致本夫勒殺其妻罪,甲辰五月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,時囚罪人李文相,杖一百充軍照律公事判付內,依允,功減一等事,命下矣。李文相今當定配所以入,而卽接其戶奴呈狀內,以爲其上典母年七十二,無兄弟獨身云,取考律文,則大明律存留養親條有曰,父母老疾應侍,家無以次成丁者,若犯徒流,止杖一百,餘罪收贖,大典通編罪犯準計條有曰,犯充軍者,準杖一百,徒三年。李文相充軍準杖一百徒三年,功減一等,杖九十徒二年半定配,以其母年七十二無兄弟獨身,依律文收贖,告身盡行追奪,放送,何如?傳曰,允。
義禁府照目粘連,西部前令元絳矣本府議啓內,轝軍抄戶,非徒法意之至重,亦有朝飭之截嚴是白去乙,乃於執抄之際,不無幻弄之端,而反以抄數多寡,欲爲移罪於京兆是白乎乃,若其醜謗之自取,不在數爻之各異,不可以囚供之分疎,有所參恕。以此照律,罪杖六十收贖,告身盡行追奪,徒一年定配,私罪。奉敎依允爲旀,功議各減一等爲良如敎。
修撰沈宜冕疏曰,伏以,臣本生父,素患痰滯之症,近復添劇,多日彌留之餘,連値日候之不調,將攝失宜,膈煩火升,委頓床笫,食飮全却,轉側須人,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣見帶之職,俾便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
丙午五月十九日申時,上御重熙堂。奉審大臣以下入侍時,右承旨趙得林,假注書李承輔,記事官洪祐命·金炳雲,領府事趙寅永,判府事鄭元容,領議政權敦仁,判府事金道喜,右議政朴晦壽,觀象監提調金東健,禮曹判書徐箕淳以次進伏訖。上曰,史官分左右。寅永等進前奏曰,近日以來,日氣極熱,伏未審,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,臣等齊進山陵,開金井後,土色俄已封進,而土色與土品極好,下情不勝慶幸矣。上曰,土色俄果見之矣。元容曰,土色則玲瓏,土品則細膩,實爲萬幸矣。上曰,壙中四面,皆然乎?元容曰,壙中之下底,尤爲明潤矣。敦仁曰,新陵卽是萬年卜吉之地,而開金井以前,未知地中之何如,故臣等心常憧憧矣。今日開基時,衆會人人皆曰,如此土色,實是初見云,不勝慶幸矣。上曰,卿於前日,或見他陵壙中土色乎?敦仁曰,乙未年,以山陵堂上,開金井時,奉審壙中,則土色極好,而至於新陵壙中,則上下左右,同一其色,果是稀貴之土色,下情實爲萬幸,而俄者三次封進士色,前後如一,則壙中土色之好,推可知矣。上曰,予雖未知土品之妙理,而以凡眼看之,甚好矣。道喜曰,只以封進土色觀之,其明潤如此,則壙中土色之洽好,尤可知矣。元容曰,有如錦緞之文矣。道喜曰,玲瓏文彩,殆若寶貝矣。敦仁曰,俄以穿壙至四尺許啓聞,而自去浮土至四尺,土色漸好,而修治壙中,則光彩著發矣。上曰,穿壙處,以何物覆之乎?敦仁曰,初以掩壙窓覆之,次覆油屯,次覆木綿匣帳矣。寅永曰,雖非出朝紙之事,而伏聞日前摠護使入侍時下敎,則殿下將欲隨轝云。此實出於聖孝之冞篤,臣等雖不勝欽仰攢頌。而昔在正廟朝,亦未得行,則今此隨轝之敎,實非聖躬節宣之道矣。伏願深加裁諒焉。上曰,隨轝之事,載於補編,正宗朝,隨轝至江頭辭送,其時特因慈敎,而未果行也。至於今番,程路稍近,且予情理,不得不然矣。寅永曰,來月望後,則日熱必甚,隨轝至陵所,則勞動必多,有妨於節宣之方,陟降監臨之靈,兩慈殿憂虞之慮,當如何哉?伏願更加深思焉。上曰,予之情理,不得不然矣。卿等雖如是勤請,而予則必當隨轝矣。寅永曰,出玄宮時及下玄宮時,連爲親詣,則雖不隨轝,可伸情理矣。敦仁曰,發靷後,卽爲還宮,翌日又詣陵所,亦未爲不可矣。上曰,正廟朝,特以程道稍遠,不得隨轝至園所,而今番則予心已定矣。元容曰,一自遷陵議定之後,聖孝之追慕,尤倍他時,臣等非不仰認,而帝王家孝節,有異於匹庶,而見今天時漸熱,且聞閭里間間不淨云,在聖躬節宣之方,不可不深加裁諒矣。上曰,何處不淨云乎?敦仁曰,沿路村閭,比比不淨云,如此之時,多日勞動,實爲可悶。且隨轝伸情,聖孝之小節也,保嗇聖躬,無貽兩慈殿憂慮,此卽爲聖孝之大節矣。上曰,予之情理,豈不隨轝乎?寅永曰,方今日熱如此,則來月旬後,必至酷炎,此豈聖躬多日勞動之時乎?上曰,諸般工匠,皆無頉乎?敦仁曰,姑皆無頉矣。上曰,工役今至何境乎?敦仁曰,今月內庶可垂訖,而丁字閣,則丹靑等役,已皆了畢,而其外修建之役,亦不甚浩大矣。敦仁曰,前以新陵內外向之不同,有所仰奏,而今日臣等,與地師等相議,內外向皆以癸坐丁向分金矣。上曰,分金何以爲之乎?敦仁曰,開金井時,以縫鍼·正鍼,定其坐向矣。上曰,縫鍼,何也?寅永曰,縫是縫合之縫字,而有縫鍼·正鍼之別,以縫鍼觀其水法,以正鍼分其砂星,而合縫鍼·正鍼,爲癸坐丁向矣。上曰,裁穴何地師爲之乎?敦仁曰,梁鍾華·李璜周等,爲之矣。敦仁曰,臣於今日山陵役所,以散輪,依日前下敎爲之之意,各別申飭矣。上曰,用轆轤乎?敦仁曰,轆轤不如輪輿之便好,則不必用轆轤,故以輪輿入用矣。上曰,輪輿申飭造成乎?敦仁曰,各別申飭矣。上曰,下外梓宮,在何日乎?敦仁曰,初八日矣。上曰,其時誰爲進去乎?敦仁曰,摠護使·都監堂郞,竝皆進去矣。上曰,用地灰乎?敦仁曰,然矣。上曰,天灰傍灰,其厚爲幾何?寅永曰,傍灰爲一尺許矣。上曰,用營造尺乎?敦仁曰,然矣。寅永曰,天灰,以金井爲限矣。上曰,當加穿一尺許乎?敦仁曰,前期下外梓宮,加穿一尺有餘矣。上曰,本穴深爲幾尺乎?敦仁曰,六尺矣。上曰,用營造尺乎?敦仁曰,然矣。上曰,今日穿壙之深,可及腰乎?敦仁曰,然矣。上曰,盡尺數穿壙,則土色,似尤好矣。敦仁曰,今日所穿土色如此,則後日限穴深穿壙,更無他慮,此實萬幸矣。元容曰,吉氣瀜瀜矣。上曰,果如此則甚好矣。敦仁曰,以鍤鍬等器,片片削出,則堅剛細膩,且有潤滑之意,而有如金屑之樣矣。寅永曰,雖甚堅剛,亦無沙礫,而以手掬取,則潤膩成塊,此爲上等土品也。上曰,今月內,當行一番次對矣。敦仁曰,臣素患腹暑,今亦爲衝炎所祟,宿症添劇,困苦難堪之狀,俄自闕外,衆所共悶,而今雖登筵,如在霧中,退伏私次,調理幾日,如有稟達之事,則謹當來會矣。上曰,來月則無可爲之日,而山陵之役,宜有稟定者,從當觀勢出令矣。敦仁曰,如有時急之事,則雖無出令,自可來會稟定,而今無見事之可達,且臣病狀如此,時日之間,實難振作,而山陵大事當前,調治幾日,董飭工匠之役,無至狼狽,是臣區區之忱也。上曰,一番次對,似不至添損於調病矣。敦仁曰,目今病狀,不可以時日動作,故敢此縷縷仰達,而若有緊急之事,則雖一月六次,臣何敢辭避乎?上曰,雖一二件事,似必有之,今月內一番次對,必當行之矣。敦仁曰,非但臣之病狀如此,今則別無可以奏達者,而山陵之役,如或有稟定者,則當以草記仰稟矣。上曰,草記稟達,不如面達之爲詳矣。上曰,來月則勢將久不得行之,而卿若以病狀,終始爲難,則當出令矣。敦仁曰,如有可稟之事,則何待出令乎?上命大臣就座,又命史官就座。仍命退,諸臣以次退出。
上在昌德宮。停常參·經筵。
藥房副提調趙鳳夏啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,爾不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,明日召對,取稟。傳曰,停。
權溭啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
以修撰兪鎭五,副修撰李敎英牌不進罷職傳旨,傳于金大根曰,只推。
以副修撰嚴錫鼎牌不進罷職傳旨,傳于金大根曰,只推。
以黃海監司金鼎集狀啓,異樣人金大建,嚴加盤覈事,傳于權溭曰,觀此狀辭,大是變怪。己亥治邪不久,而又有此異樣人潛越云者,豈勝痛惋?必有率來留接之類,其所窮覈之方,令廟堂卽速稟處。
權溭,以義禁府言啓曰,時囚罪人元絳,杖六十徒一年定配照律公事判付內,依允,功議各減一等事,命下矣。元絳功議各減一等,減徒加杖,杖九十收贖,奪告身四等,放送之意,敢啓。傳曰,知道。
上在昌德宮。停常參·經筵。
金大根啓曰,明日召對,取稟。傳曰,停。
金英淳啓曰,來二十五日朝參日次,而遷奉習儀相値,頉稟之意,敢啓。傳曰,知道。
權溭啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇呈辭,監察茶時之意,敢啓。傳曰,知道。
金大根啓曰,卽者檢閱洪祐命,以其親病,陳疏徑出,原疏以顯隆園忌辰祭正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
又啓曰,卽者檢閱李承圭·李承益,謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
傳于趙得林曰,奉審閣臣入侍。
傳于金英淳曰,吏·戶換房。
以李容佐·李時夏爲分假注書。
以檢閱李承圭·李承益牌不進罷職傳旨,傳于權溭曰,只推。
趙得林,以宣惠廳言啓曰,謹依口傳下敎,內需司藥材價米量減條三百石,自今年爲始,限三年劃送該司之意,敢啓。傳曰,知道。
權溭,以備邊司言啓曰,以黃海監司金鼎集狀啓,異樣人金大建,嚴加盤覈事,判付內,觀此狀辭,大是變怪。己亥治邪不久,而又有此異洋人潛越云者,豈勝痛惋?必有率來留接之類,其所窮覈之方,令廟堂卽速稟處事,命下矣。年前邪獄,卽可爲一大懲創,而曾未幾年,又有此變怪,國法之蕩然,邪徒之肆凶,乃至於此,寧欲無言。當初犯越之時,多年出沒之蹤,決知有根窩之潛引隱接者,此若不窮覈痛鋤,則不知何樣禍機,伏在何地,實不勝懍然。其所行査,恐不可專責該營,分付捕廳,發遣校卒,在囚諸漢,一竝捉上,以爲嚴覈得情之地,罪人雖令捉上,若自該營,已有取招者,則依例登聞之意,分付道臣,何如?傳曰,允。
檢閱洪祐命疏曰,伏以,臣卽接家信,臣母近因滯祟,宿症添劇,委頓床褥,連事刀圭。臣聞報憂煎,不能自定,非不知擅離之爲懼,而情私所迫,不避猥越,玆敢忙陳短章,徑出脩門。伏乞聖慈,俯賜諒察,亟遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭救護。
丙午五月二十一日申時,上御重熙堂。奉審閣臣入侍時,右承旨趙得林,假注書李升洙,記注官金致坤,記事官金炳雲,原任直閣吳取善以次進伏訖。上曰,史官分左右,閣臣進前。取善進前奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍留監祭,將事安寧,仍詣健陵,陵上奉審則無頉,碑閣·丁字閣奉審則無頉,仍詣華寧殿,殿內奉審則無頉之意,敢此仰達矣。上曰,將事時,用何服色乎?取善曰,獻官以下則服淺淡服,臣則以黑團領監祭矣。命閣臣就座,又命史官就座。仍命退,諸臣以次退出。
上在昌德宮。停常參·經筵。
權溭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金大根啓曰,明日召對,取稟。傳曰,停。
權溭啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金大根啓曰,左右史不可不備。檢閱李承圭·李承益,旣有只推之命,竝卽牌招,推移入直,何如?傳曰,允。
權溭啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于權溭曰,只推。
金大根,以遷陵都監摠護使意啓曰,發引時大轝攔後作門,雜人出入,固當嚴禁,而至於本都監員役轝士廳所屬,許令出入,然後凡諸擧行,可以及期,以此意預爲分付於當該營門,何如?傳曰,允。
又以遷陵都監摠護使意啓曰,今此遷奉時,預備內梓宮,來閏五月初四日陪進事,已自禮曹,推擇啓下矣。內梓宮陪進時肩轝,令本都監一房郞廳,奉往長生殿,陪進舊陵所之意,敢啓。傳曰,知道。
又以遷陵都監摠護使意啓曰,來閏五月初七日外梓宮陪進山陵時,轝士大將,依近例使之陪往之意,敢啓。傳曰,知道。
又以遷陵都監摠護使意啓曰,本都監各房工役,今已告訖,匠手竝皆放送,而誌石刻役,姑未完了,堂上依例輪日開坐,郞廳監造官,依前輪回入直之意,敢啓。傳曰,知道。
義禁府啓目,兵曹佐郞洪錫圭,宣傳官金玄求,守門將金尙質等原情云云。傳旨內辭緣,泛稱遲晩,洪錫圭·金尙質段,刑推得情,金玄求段,宣傳官勿爲請刑,載在大典通編,議處,何如?判付啓,依允爲旀,洪錫圭·金尙質等段,竝只除刑推議處爲良如敎。
上在昌德宮。停常參·經筵。
金大根啓曰,明日召對,取稟。傳曰,停。
權溭啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇呈辭,監察茶時之意,敢啓。傳曰,知道。
傳于金大根曰,禮房承旨,馳詣健元陵,奉審摘奸,局內諸陵,一體奉審以來。
以檢閱李承圭·李承益牌不進罷職傳旨,傳于權溭曰,只推。
金大根啓曰,左右史不可不備。檢閱李承圭·李承益,旣有只推之命,竝卽牌招,推移入直,何如?傳曰,允。
以檢閱李承圭·李承益牌不進罷職傳旨,傳于權溭曰,只推。
趙得林,以漢城府言啓曰,開城府市民五十一名,今方上來,自願轝士軍,依例添付,使用於引曳軍之意,分付轝士大將,何如?傳曰,允。
權溭,以備邊司言啓曰,頃以江華內帑軍器庫物種移置便否,詳察登聞後稟處之意,筵奏行會矣。卽見該留守南履炯狀啓,則以爲,南一庫·二庫所儲物種,移置北新空虛兩庫,恐合便宜,元庫勢將覆壓,依覆啓撤去事,請令廟堂稟旨分付矣。省費方便之道,向來已有所覆奏,而今觀狀辭,北新空虛之庫,係是內帑,而又爲完固,依狀辭軍器物種,使之移置,元庫仍令撤去,何如?傳曰,允。
又以備邊司言啓曰,頃以忠州前牧使李衡遠事,更爲論理登聞之意,草記行會矣。旣見忠淸監司趙雲澈啓本,則枚擧會査官忠州兼任陰城縣監李鍾淸,沃川郡守黃鍾林牒呈,以爲李衡遠之聲罪三條中,官差之佩鐵鎖入書院,雖非官令,有失先事操束之方,官不奉承聖敎題下事,不過謄用本狀中句語演意自引之辭,則與儒通中抉摘構罪,大相不同。校會時將差之或入齋室,或上明倫堂,設有儒生可治之罪,其所處事,極爲乖當,殆涉妄率,請令廟堂稟處矣。蓋其三條所論,今以査案觀之,院隷推捉,儒稟題語,固不足歸罪於官,至於邑會時校儒捕捉,誠不勝萬萬駭歎。邑會所論,設有乖當,朝家待士,本自優厚,則其所調停,何患無道,而乃於校宮莫重之地,多士齊會之時,發遣將差,攔入於明倫齋室之上,亂加追捕,擅施刑推者,不可但以光景之愁慘,擧措之劻勷言,其在尊學宮待士林之道,不宜仍置。忠州前牧使李衡遠,令該府拿問重勘。雖以多士言之,三政之弊,吏屬之奸,初不干於學校,則稱以邑會,聲討官長,乃使俎豆絃誦之所,變爲官民相鬨之場,居鄕不非,尙矣無論,貽羞學宮,又當如何?況藉其衆會,以民論官,無所顧忌,則有關紀綱,後弊難言。不奉聖敎,罪果何如,而抉摘官題,截斷句語,誣其官於莫重之科者,今於原題現發,本事落空之後,該儒不可無罪。邑會主論儒生,及以忠烈祠事發通通頭,竝令本道道臣,依律勘處,俾爲懲勵。吏校·將差輩之憑藉犯科者,一一査究,分輕重照法嚴繩之意,一體分付道臣,何如?傳曰,允。朝家之尊學宮待士林,何等優厚,而今番湖儒之妄藉衆會,抉摘誣官者,此何風習乎?況聖廟捲堂,事體何如,而因一失實之儒通,無難空齋,煩聒不已,首善之地,貽羞莫甚。捲堂時班首及發論儒生,竝停擧。
上在昌德宮。停常參·經筵。
自開東至午時,灑雨下雨,測雨器水深四分。
金大根啓曰,明日召對,取稟。傳曰,停。
權溭啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇呈辭,監察茶時之意,敢啓。傳曰,知道。
金大根啓曰,左右史不可不備。檢閱李承圭·李承益,旣有只推之命,洪祐命由限已過,竝卽牌招,推移入直,何如?傳曰,允。
傳于金大根曰,遷奉不遠,興完君晸應,興寅君最應,永明尉洪顯周,東寧尉金賢根,昌寧尉金炳疇,南寧尉尹宜善,判敦寧朴岐壽,工曹判書金左根,副護軍趙秉夔·趙秉駿·朴齊憲,兵曹參議洪祐喆,前牧使朴鎬壽,水原判官金炳冀,敎官金炳地,永平郡守金元植,前縣監鄭海尙,竝宗戚執事差下。
以檢閱李承圭·李承益·洪祐命牌不進罷職傳旨,傳于南性敎曰,只推。
南性敎,以遷陵都監摠護使意啓曰,發引時所過名山·大川·橋梁祭獻官,例以本都監郞廳差送,而都監擧行浩多,庚申年筵稟後,部字內則自吏曹,以他司官員,別爲差送,外方則自畿營,以守令差送矣。今亦依此,分付該曹·該道,何如?傳曰,允。
權溭,以兵曹言啓曰,今此遷陵發引三度習儀時,侍衛軍兵,當爲磨鍊,而謹稽謄錄,則辛亥年·己酉年·辛巳年,俱依正日例擧行,而除標信解送矣。今亦依此磨鍊,何如?傳曰,允。
又以備邊司言啓曰,遷陵·山陵兩都監,役事雖至垂畢之境,而前劃物力,尙有不足之歎云。別置條中惠廳米五百石,戶曹木三十同加劃,使之取用,何如?傳曰,允。
又以御營廳言啓曰,興仁門門閾磚石,今月二十四日,始役掘去,大轝奉往後,還爲塡補,而每夜把子圍排把守軍兵,令御營廳依例定送,限塡補間,與本門將卒,眼同守直事,自兵曹草記矣。明日爲始,本廳京中哨軍二十名,哨官一員率領,限塡補間,輪夜守直之意,敢啓。傳曰,允。
上在昌德宮。停常參·經筵。
自巳時至申時,日暈。
藥房都提調鄭元容,提調趙斗淳,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,明日召對,取稟。傳曰,停。
權溭啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金英淳啓曰,備邊司郞廳來言,今日賓廳日次,而遷陵習儀相値,不得來會云矣,敢啓。傳曰,知道。
朴容壽啓曰,臣容壽,臣公鉉,今日遷陵初度習儀,進去下直之意,敢啓。傳曰,知道。
金英淳啓曰,分假注書李容佐,時無職名,令該曹依例付軍職,冠帶常仕,何如,傳曰,允。
又啓曰,假注書李升洙,身病猝重,勢難察任,今姑改差,何如?傳曰,允。
李升洙改差,代以趙然興爲假注書。
權溭啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于權溭曰,只推。
金大根,以弘文館言啓曰,下番副修撰臣嚴錫鼎,遷陵時攝在通禮,今日初度習儀時,晝仕出去之意,敢啓。傳曰,知道。
又以遷陵都監摠護使意啓曰,進發時班次圖,摹寫以入之意,敢啓。傳曰,知道。
金英淳,以都摠府言啓曰,今日入直內三廳武兼禁軍及軍兵等,當爲中日習射技放,而綏陵遷奉習儀相値,不得設行之意,敢啓。傳曰,知道。
上在昌德宮。停常參·經筵。
夜自三更至二十七日開東,灑雨下雨,測雨器水深二分。
趙鳳夏啓曰,明日召對,取稟。傳曰,停。
權溭啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以黃海監司金鼎集狀啓,異樣人金大建,嚴覈馳啓,漁採唐船,無難來往,不能察飭,惶恐待罪事,傳于權溭曰,勿待罪事,回諭。
權溭啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于權溭曰,只推。
權溭,以兵曹言啓曰,內禁衛將尹羲烈,五衛將申命溫,文臣兼宣傳官洪祐健·尹行謨,俱以身病猝重,勢難供職,新除授全羅兵使李熙絅,母年今爲七十七歲,在法當遞,戶奴呈狀矣,邊帥之親年七十五歲者許遞,載在法典,竝改差,何如?傳曰,允。
義禁府啓目,忠州前牧使李衡遠原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前洪錫圭段,禁門開閉,雖有所掌,本曹察飭,每在仍留是白去乙,下鑰遽先,諸吏見阻,旣在專管之地,難免不飭之失。金玄求·金尙質等段,留門法意,在所審愼是白去乙,不少遲閉而遽閉,致有當出而未出,自歸溺職,有難參恕。竝只以此照律,何如?判付啓依允。
上在昌德宮。停常參·經筵。
金大根啓曰,明日召對,取稟。傳曰,停。
權溭啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金大根啓曰,來初一日輪對日次矣,敢稟。傳曰,當次人受點,後日次待令。
又啓曰,假注書趙然興,時無職名,令該曹依例付軍職,冠帶常仕,何如,傳曰,允。
備忘記,義州府尹尹致秀下直,長弓一張,長箭一部,片箭一部,筒兒一箇賜給。
傳于趙鳳夏曰,吏曹參議有闕之代,前望單子入之。
吏曹參議前望單子入之,徐戴淳落點。
傳于趙鳳夏曰,發遣吏郞,諸執事淸齋與否,摘奸以來。
權溭啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于權溭曰,只推。
以咸鏡監司兪星煥狀啓,德原府民家失火事,傳于權溭曰,聞甚矜惻,元恤典外,別加顧助,結構典接之方,廟堂措辭分付。
以慶尙左水使李元夏狀啓,興海郡人命渰死事,傳于權溭曰,聞甚矜惻,元恤典外,別〈加〉顧助,如有生前身還布,竝蕩減,未拯屍身,期於拯得之意,廟堂措辭分付。
金大根,以宣惠廳言啓曰,今此遷陵,出玄宮後,下玄宮前,朝夕上食晝茶禮,封進生物,依例分定各道,別單書入之意,敢啓。傳曰,知道。
又以長生殿都提調·提調意啓曰,今此遷奉時預備內梓宮,今月三十日結裹,奉安於正殿,來閏五月初四日巳時,陪進舊陵之意,敢啓。傳曰,知道。
又以長生殿都提調·提調意啓曰,外梓宮着漆,五月二十六日,已準七十度,臣等來詣奉審,則漆色光潤,少無所欠,仍爲停漆,以待堅乾,今月三十日結裹,奉安於正殿月廊,來閏五月初二日習儀,初七日卯時,陪進山陵之意,敢啓。傳曰,知道。
權溭,以義禁府言啓曰,黃海監司金鼎集狀啓內,水使李明學,長淵縣監金春根罪狀,令攸司稟處事,啓下矣。李明學時在任所,依例發遣府都事,交龜後拿來,金春根亦在任所云,發遣府書吏,拿來,何如?傳曰,竝待待命拿囚。
又以義禁府言啓曰,永宗僉使梁宣洙拿來,與京畿監司狀啓,戶曹粘目憑閱處之事,傳旨啓下矣。梁宣洙時在任所,依例發遣府書吏,交代後拿來,何如?傳曰,待待命拿囚。
義禁府照目粘連,兵曹佐郞洪錫圭,宣傳官金玄求,守門將金尙質等矣本府議啓內,洪錫圭段,禁門開閉,雖有所掌,本曹察飭,每在仍留是白去乙,下鑰遽先,諸吏見阻,旣在專管之地,難免不飭之失。金玄求·金尙質等段,留門法意,在所審愼是白去乙,不少遲閉而遽閉,致有當出而未出,自歸溺職,有難參恕。竝只以此照律,罪各笞四十收贖,附過還職,竝只私罪。奉敎依允爲旀,金玄求段,功減一等爲良如敎。又照目粘連,向前李衡遠亦,學宮與他自別,士林固宜優待,而將差之攔入,旣未操束,校儒之擅刑,亦違法意是白乎則,爰辭雖極自明,處事極涉乖當,以此照律,何如?判付啓依允。
吏曹參議李根友疏曰,伏以,臣於見職,豈有一分堪承之望,而恩旣荷於屢授,義難辭於宿趼,遂不免章皇出肅,亦且簉政席而呈享單矣。苟非甚不得已之故,宜不敢爲控辭之計,而第念天官參佐,爲任不輕,宰夫屢膺,其例甚罕。雖使才器兩優,望實具著者當之,固宜怵惕不寧,斂焉而退,況臣衡錘素蔑,鑑識無稱,卽一凡庸之賤品耳。其於銓綜,固未嘗近似,則何可因仍蹲據,不思所以蘄免乎?始也忝竊,則疵類未著,雖或諉以試可乃已,中焉更叨,則絲毫無裨,竟自歸於不能者止。噫,臣以匪才,厚被洪造,外內歷試,罔非華膴,曾未有涓埃之仰酬,每一循省,惶恧交至,到今不報之報,惟在於不據匪據,以少贖孤恩之辜而已。且臣賤疾,方苦丹毒,兩顴紅暈,爲日已久,乍發乍隱,便成痼症,醫家所戒,在於受風,仍之膈痰成窠,橫在肚上,喘息時或有妨,食飮每多停痞,纔有勞動,一倍添劇。凡此病狀,又爲必辭之一端,玆敢短章摭實,仰塵崇鑑。伏乞聖慈,俯賜裁燭,亟遞臣所帶銓銜,以重公器,以安私分焉。臣無任云云。省疏具悉。所請依施。
上在昌德宮。停常參·經筵。
金大根啓曰,明日召對,取稟。傳曰,停。
金英淳啓曰,大司憲閔致成,執義成近默,掌令李在翊,持平辛志鼎在外,掌令申泰運,持平兪致崇呈辭,監察茶時之意,敢啓。傳曰,知道。
朴容壽啓曰,臣容壽,臣公鉉,今日遷陵三度習儀,進去下直之意,敢啓。傳曰,知道。
金英淳啓曰,右邊捕盜大將李惟秀,以陪往大將,今日遷陵習儀,普濟院出去矣。所佩命召及大將牌·傳令牌,何以爲之?敢稟。傳曰,仍佩往來。
傳于金大根曰,禮房承旨,馳詣受香諸處,奉審摘奸以來。
傳于趙得林曰,右副承旨許遞,前望單子入之。
承旨前望單子入之,李孝淳落點。
金大根啓曰,卽者副校理金基纘,以其親病,陳疏徑出,原疏以毓祥宮夏享祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
金大根,以弘文館言啓曰,下番副修撰臣嚴錫鼎,以遷陵時攝左通禮,今日再度·三度兼行習儀時,晝仕出去之意,敢啓。傳曰,知道。
又以弘文館言啓曰,副應敎沈熙淳赴燕,副校理徐相敎山陵都監都廳進,金基纘陳疏徑出,上番闕直,事甚未安。應敎朴來萬,校理林肯洙·朴承輝,竝卽牌招,以爲推移入直之地,何如?傳曰,允。
以應敎朴來萬,校理林肯洙·朴承輝牌不進罷職傳旨,踏啓字。
又以遷陵都監摠護使意啓曰,哀冊文內入內出奉安讀冊等節,旣係創例,有難遽請,下詢時原任大臣處之事,筵稟蒙允矣。發遣本都監郞廳,收議于時·原任大臣,則領中樞府事臣趙寅永,以爲卽有遷陵時,哀冊文儀節收議之命矣。其曰內入內出者,固無異同於遷奉時,而至於殯殿奉安之節,出玄宮以後,旣設殯殿所矣。出入節次,似依殯殿例爲之,而讀冊官,則自當按例擧行,恐不至甚爲疑眩矣。行判中樞府事臣鄭元容,以爲前此遷陵時,哀冊文仍用舊本,故別無儀節之已行,而今番則哀冊旣爲改撰矣,內入內出等節,自當按例擧行,而殯殿奉安遣奠讀告之儀,亦宜如禮爲之矣。行判中樞府事臣金道喜,以爲哀冊文今旣改撰,則內入內出殯殿奉安遣奠讀告等儀節,自當按例擧行,臣無容他見矣。議政府右議政臣朴晦壽,以爲哀冊文之內入內出及奉安讀冊,自是應行事例,而前此遷陵時,仍用舊本,故無他儀節,今旣改撰進用,則內入內出後,奉安讀冊等節,當於舊陵殯殿擧行,恐無可疑云矣。大臣之意如此,上裁,何如?傳曰,大臣之意如此,依此擧行。
金英淳,以兵曹言啓曰,禁軍來秋冬等祿試射時,柳葉箭沒技人,別單書入之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而綏陵遷奉習儀相値,不得設行之意,敢啓。傳曰,知道。
又以左右捕廳言啓曰,謹依備邊司草記批旨,黃海監營在囚邪學罪人金大建·林成龍·嚴秀·林君執·金重秀等,下送校卒,今已押來,合坐究問,何如?傳曰,允。
義禁府照目粘連,忠州前牧使李衡遠矣,本府議啓內,學宮與他自別,士林固宜優待,而將差之攔入,旣未操束,校儒之擅刑,亦違法意是白乎則,爰辭雖極自明,處事極涉乖當。以此照律,罪杖一百收贖,告身盡行追奪私罪。奉敎依允爲旀,功議各減一等爲良如敎。
副校理金基纘疏曰,伏以,臣之老母,年邁病痼,寧日恒鮮,近緣日氣不調,以致將攝之失宜,外添寒感,又挾急滯,食飮全阻,形症倍劇,尋醫論劑,晷刻是須,而臣旣終鮮,替視無人。今在直所,衷情轉迫,連見急伻,按住不得,玆敢忙陳短章,仰瀆崇嚴。伏乞聖慈,特遞臣見帶之職,俾便救護,仍治臣擅離之罪,以昭法紀焉。臣無任云云,省疏具悉。爾其勿辭救護。
上在昌德宮。停常參·經筵。
金大根啓曰,明日召對,取稟。傳曰,停。
李孝淳啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金大根啓曰,右副承旨李孝淳,今日不爲仕進,卽爲牌招,何如?傳曰,允。
傳于趙鳳夏曰,吏曹參判有闕之代,前望單子入之。
吏曹參判前望單子入之,閔致成落點。
李孝淳啓曰,大司憲未差,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于李孝淳曰,只推。
李孝淳啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
金大根,以弘文館言啓曰,上番無他推移之員,不得已以下番,姑陞入直之意,敢啓。傳曰,知道。
又以遷陵都監摠護使意啓曰,哀冊收議草記。傳曰,大臣之意如此,依此擧行事,批下矣。內入內出儀節及吉日時推擇,分付該曹擧行,何如?傳曰,允。
吏曹參判洪學淵疏曰,伏以,選部佐貳之任,豈如臣庸愚衰癃者,所可屢玷而久據也哉?誠以恩注特紆於簪履,微分不遑於駕屨,强諉宿趼之地,粗伸叩謝之忱,傴僂顚踣,有媿周行,求遞之念,未嘗一日暫忘,而感激居先,瀆擾是懼,黽勉淟涊,居然閱月而有日矣。間因長席未備之時,猥自隨牌而代斲,班簿資格,聞旋遺忘,甄注條式,本所茫昧,三數補闕,猶患艱辦,精力已耗朽矣,疾恙又沈綿矣。居常厭厭,生意索然,雖處之閑司冗職,猶不能堪承,則何可裨佐激揚之地,與聞銓踪之末議乎?臣受恩先朝,遍歷淸顯,迄于今日,洪造厚庇,與天無極,臣前後居官,未效涓埃之報,夙宵點檢,常所頻頻,而今則竝與陳力就列之事而亦不能焉,則孤負至此,拊躬自歎而已。且臣痰滯之證,年來便成貞疾,越添於近候涼熱之會,飮啖全阻,藥餌少效,宛轉床玆,呻囈度日,少動則喘息難定,欲起則暈眩交作。目今見狀,彈束無望,職名縻身,瘝曠添悶,病裏悚懼,不敢自安,冒瀆短章,仰徹崇聽。伏乞聖明,俯垂鑑諒,亟遞臣所帶亞銓之職,以便公私,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
藥房提調趙斗淳,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,明日召對,取稟。傳曰,停。
李孝淳啓曰,大司憲未差,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
傳于金英淳曰,大臣·備局堂上引見。
傳于金大根曰,禮房承旨,馳詣宗廟·徽定殿·景慕宮,奉審摘奸以來。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于李孝淳曰,只推。
右邊捕盜大將前望單子入之,任聖臯落點。
金大根,以禮曹言啓曰,因遷陵都監草記,哀冊內入內出儀節及吉日時推擇,分付該曹擧行事,允下矣。哀冊內入內出吉日時,令日官李秉洪推擇,則內入來閏五月十三日午時,內出同月十四日辰時爲吉云,以此日時擧行,何如?傳曰,允。
金英淳,以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
李孝淳,以義禁府言啓曰,濟州牧使李宜植狀啓內,判官宋益烈,不得已罷黜,其罪狀,令攸司稟處事,啓下矣。宋益烈時在任所,依例發遣府羅將,拿來,何如?傳曰,待待命拿囚。
丙午五月三十日辰時,上御重熙堂。大臣·備局堂上引見入侍時,行都承旨金英淳,假注書趙然興,事變假注書林倜,記事官洪祐命·金炳雲,領議政權敦仁,右議政朴晦壽,行左參贊徐憙淳,行兵曹判書趙秉鉉,吏曹判書金興根,刑曹判書任聖臯,行大護軍趙斗淳,行護軍柳相弼·柳基常,修撰沈宜冕以次進伏訖。上曰,史官分左右。敦仁進前奏曰,晨夕雖有微涼,午熱無異三庚,此時聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之,敦仁曰,罪人金大建事,誠一變怪,邪術之尙不寢熄,凶徒之去益醞釀,固已駭惋,而如無周旋嚮導之漢,主張容接之類,豈可使異國萬里之蹤,無難犯越,多年潛伏於輦轂之下,以至遍覽諸道,付書唐船,若是之全無顧忌乎?雖以海査觀之,大建之恃頑肆毒,一直抵賴,尤萬萬痛惡,而昨日海啓所推納之書札,都是洋書,固莫知其爲何辭,而初非通信於家屬,皆是往復於徒黨,況其胎入地圖,釋以諺書,則可知其稔於東俗,非止渠一人。此若不到底盤査,打破根窩,則又不知幾大建,隱漏於何地,而何樣變怪,接蹤而起,寧不懍然?未知捕廳合坐,果有所端緖之次次掀露,而各別鉤覈,期於得情,俾爲蕩其藪穴,以絶根委之地,應問各人譏捕之節,終不免稽緩,捕廳事亦甚可歎,竝爲嚴飭,何如?上曰,年前洋人之獄,終未窮治,至有今日,此事極爲變怪矣。況書付地圖於唐船,誠爲叵測,嚴飭捕廳,各別究覈,期於打破根窩,可也。出擧條敦仁曰,此是異國人,故慮有問答之難解,定送譯官矣。金漢慣解我國言語,不必用譯舌,故譯官則還來,而傳聞金漢,似是我國人物云,而此說亦未可的然矣。上曰,果未可準信,而年前洋人三漢出來之時,未知無我國人之入去者否也。上曰,地圖中山名,以諺書懸之,此必是洋人之亦解我國諺書矣。敦仁曰,金漢旣慣我國之言語,則亦必知我國諺文,而其旁又有眞書懸之者矣。上曰,果有眞書旁懸者矣。上曰,此漢旣似我國人,則何以交通唐船乎?敦仁曰,年前洋獄,旣有眞吉·夏相輩,脈絡相連,則此亦安知無窩窟之相通者乎?上曰,其時非但我國人之入去,洋漢亦有出來還入者云矣。上曰,御將於其時獄事,以捕將參坐乎?聖臯曰,其時捕將,卽故將臣李完植矣。敦仁曰,臣於再昨日習儀見之,則轝士軍擧行,全不成說,隊伍之散亂無統,街路之落漏徑歸,殆不勝其紛紜矣。三度習儀,一如正日,而其無紀律,乃至於此,以此擧行,將何以保其無慮於莫重正日乎?爲其堂郞與大將者,苟能另加操束,極意調習,則豈有是也?各別嚴飭於轝士廳及京兆五部,若於陵下率待之際,路上陪奉之時,或有一毫不能齊整失伍落後之弊,則各該郞官,竝施汰拿之典,陪往大將及京兆堂上,亦難免重勘,以此申飭,何如?上曰,轝士軍散亂無統,大係紀律,不飭之陪往大將,京兆堂上,姑先從重推考。正日如不整齊,又有此弊,則當別般嚴處,以此意申飭於轝士廳及京兆五部,可也。出擧條敦仁曰,舊陵始役日,陵上莎土,癸丑已例則以半月形撤下,而若於開退壙奉出梓宮之際,或有不得已四面土盡爲撤毁之患,則半月形之追後撤下,事甚不便。辛亥·辛巳則陵上四面築土,一時奉出,限天灰而止,始開退壙矣,今番亦依辛亥·辛巳年例擧行,何如?上曰,依爲之。出擧條上曰,半月形,何如也?敦仁曰,當初下外梓宮後封陵時,先成其半,如半月形,而下玄宮後,始爲完封,故先成其半,是謂半月形矣。上曰,陵上撤土,亦先撤其半乎?敦仁曰,蓋撤土時,先撤退壙邊,故只餘半月形矣。上曰,先撤其半,則能無旁土之流縮者乎?敦仁曰,果有此慮,故有此仰達矣。上曰,不可不十分審愼,且已例如此,則依此爲之,甚便好矣。敦仁曰,綏陵洞口大路,當初尺量修治,而伊後多年,雜木叢生於兩傍,路廣漸窄於本形,今番大轝正路,恐有狹礙難便之慮。分付都監,一依本路形止,預爲剪剔修治,俾無臨時窘艱,何如?上曰,依爲之。晝停所及沿路諸處道路,預爲一體申飭,可也。出擧條敦仁曰,遷陵都監堂郞一行,進詣舊陵所後,自京若有擧行之事,則更無主管之人矣。山陵都監,旣有京郞廳差下者,使之兼爲擧行之意,分付,何如?上曰,依爲之。出擧條上曰,都監堂郞,何時當出去乎?敦仁曰,退壙始役前,當出去矣。上曰,退壙始役,當在何日乎?敦仁曰,在初六日矣。上曰,摠護使亦於始役前,出去乎?敦仁曰,臣與諸堂郞,趁始役當出去矣。敦仁曰,遷陵時各道道臣之出待境上,自是法典,而爲念民邑之弊,曾有停免之例,今亦依此知委,何如?上曰,依爲之。出擧條上曰,非但遷陵時,因山時亦有出待之例乎?敦仁曰,非但因山時,雖經宿幸行時,如無停免之敎,則例當出待境上矣。上曰,境上出待,則出待於何境乎?敦仁曰,出待於各其道初境矣。敦仁曰,陪往大將李惟秀,兼帶右捕將矣。適値合坐方張之時,恐無以專意於莫重終事之地,而捕廳事,又與尋常罪囚之盤覈有異,亦不可玩愒時日,則今其事勢,實無以兼管擧行矣。第念陪往之必兼捕將,固是法例,而蓋其本意,則專爲任使校卒,助其機具也。臣意捕將之任,姑爲許遞,使之專意於大事,左右邊校卒,量宜定送於轝士廳,遷陵前如例任使,一如權察樣,則庶或爲便宜之政,故敢此仰達矣。上曰,依爲之。出擧條上曰,陪往大將之不兼捕將,能無難便之事乎?敦仁曰,陪往大將之兼捕將,欲借其機具,而見今事勢,實不得不變通,然旣送校卒,如權察樣,則恐無難便矣。上曰,雖如是,似有難便苟且之慮也。英淳曰,右邊捕盜大將李惟秀,許遞事,命下矣。捕將重任,不可一刻暫曠,在前如此之時,有他邊大將兼察之例,今番則何以爲之乎?上曰,他邊大將兼察,可也。出擧條英淳曰,右邊捕盜大將,以他邊大將兼察事,命下矣。右邊兼察捕盜大將李應植,卽爲牌招聽傳敎,何如?上曰,依爲之。出擧條敦仁曰,民事方殷,曠官可悶,受由上京及未下直守令,竝催促下送,何如?上曰,依爲之。出擧條上曰,近日賓對,備堂多不入參,是何事也?敦仁曰,今番則兩都監,多有進去者,而在京備堂,亦有懸病者矣。上曰,每於次對,備堂之不爲入參,豈有如許事體乎?敦仁曰,在前或有自賓廳請牌及筵奏請推之時,而要任外諸堂,每不入參,其中雖不無老病·實故人,而亦或有無緣不進者矣。上曰,備堂中耆社,只有一人乎?英淳曰,果有金在昌一人矣。上命英淳書傳敎曰,近來賓對,備堂多不進參,事甚未安。今日不參備堂中,耆社·老病·衆所共知實故外,竝捧現告,施以越俸三等之典。出榻敎上曰,大臣就座。英淳曰,諸宰奏事。憙淳等曰,臣等無所懷矣。英淳曰,玉堂所懷奏之。宜冕曰,臣歸自下邑,積違天陛,猥被記簪之恩,復廁橫經之列。竊自顧倥侗謭劣,實無以啓沃論思,而第其區區愚衷,日夜蘄祝者,祗在於勤聖學而已。顧今遷陵之大禮方擧,見墻之聖慕靡逮,講筵召接,固知未暇,而此卽日前儒賢之疏,備陳其不然之義,果蒙開納之批,臣雖不更事敷陳,聖意翕受,已可仰揣矣。法講果難三賜晉接,而召對仍復一味停閣,然則前日開納之意,顧安在哉?向者聖志奮發,日接講官,不遑暇食,凡在廷大小,擧皆歡欣相賀,殷宗之時敏,周王之日就,謂可以復覩於今矣。曾未幾何,旋又屢朔停掇,群下之缺望,當如何,而亦安無十寒之憂乎?未敢知萬幾之暇,緝熙之工,在於何書,而臣謂燕居百讀,不如一開召對矣。先正臣李珥之言曰,一日三接,言無不聽,諫無不從,何善不行,何事不成。今若頻命召對,討論諮訪,非但聖學進就,聽言從諫,行善成事,其在乎是。伏願殿下,終始典學,無或間斷,亟降召對之命焉。上曰,所陳當留念矣。出擧條英淳曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,仍命史官就座。又命退,諸臣以次退出。
上在昌德宮。停常參·經筵。
自開東至申時,灑雨下雨,測雨器水深五分。
金大根啓曰,明日召對,取稟。傳曰,停。
李孝淳啓曰,來初五日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,新除授右邊捕盜大將任聖臯,卽爲牌招,傳授命召及大將牌·傳令牌,何如?傳曰,允。
傳于金大根曰,此月已屆,慟慕靡逮,今十一日出玄宮時,當親行奉審矣,該房知悉。
傳于金大根曰,十一日動駕時,諸般擧行,竝依親行啓舊陵時例爲之。
傳于金大根曰,十一日以後各祭奠時,陪從應參外,曾經昔年春桂坊人員,竝使之入參哭班。
傳于金大根曰,幼學金胤鉉,令該曹口傳付軍職,宗戚執事差下。
兵曹口傳政事,副司勇單金胤鉉。
傳于李孝淳曰,摠戎使許遞,其代陪往大將李惟秀除授。
兵曹,摠戎使單李惟秀。
李孝淳啓曰,密符親納,例也,而前摠戎使柳相弼謂有身病,使其褊裨替納,事甚未安。從重推考,何如?傳曰,允。
又啓曰,新除授摠戎使李惟秀,卽爲牌招,傳授密符及敎諭書,何如?傳曰,允。
又啓曰,大司憲未差,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于李孝淳曰,只推。
備邊司薦望,以許棨爲平安兵使。
金大根啓曰,吏曹郞廳來言,臺諫有闕,政事,取稟。傳曰,明日爲之。
金大根,以吏曹言啓曰,今日次對入侍時,受由上京守令及未下直守令,竝催促下送事,允下矣。自臣曹催促,則未下直守令慶州府尹李時愚來閏五月初六日辭朝云。受由上京守令咸從府使金駿喜,珍山郡守鄭淳榮,平昌郡守柳厚祚,甑山縣令金肅淵,洪川縣監南秉善,高敞縣監權俱已爲下去云。祥原郡守尹錫九,鎭川縣監趙命夏俱以爲來閏五月初六日下去云。高原郡守宋能圭,榮川郡守李穆遠俱以爲身病沈重,不得下去云。其身病旣如是,則有難强令還任,高原郡守宋能圭,榮川郡守李穆遠,竝罷黜,何如?傳曰,允。
又以吏曹言啓曰,成均館學正金弘祺受由過限不上來,罷職,何如?傳曰,允。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以弘文館言啓曰,應敎·校理二員未差,副應敎沈熙淳赴燕,副校理徐相敎山陵都監都廳進,上番姑陞入直,事甚未安。副校理金基纘由限已過,卽爲牌招入直,何如?傳曰,允。
李孝淳,以兵曹言啓曰,今閏五月十一日大駕詣綏陵展謁,出玄宮時親行奉審時,隨駕營門當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍二哨,馬軍一哨,訓將率領爲先廂,訓局步軍二哨,馬軍一哨,御將率領爲後廂,禁軍二番磨鍊,禁將留陣,餘軍留營,置之。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以備邊司言啓曰,卽見咸鏡監司兪星煥,忠淸監司趙雲澈狀啓,則俱以農糧苟艱,關北元還餉交濟穀應留中各穀三千石,湖西還軍餉留庫中米一千石,租二千石,太一千石,特許加分事,請令廟堂稟旨分付矣。農節艱食,在所當念,加分排巡,亦多已例,竝依狀請許施,何如?傳曰,允。
敎摠戎使李惟秀書。王若曰,師中丈人吉也,方切聽鼙之思,閫外將軍制之,庸畀仗鉞之任,當屬之子,命用其申。惟卿,山西將門,海東名閥,韜略夙著於許國,登元戎而統三軍,忠勇見推於傳家,自亞卿而躋八座。惟其履屐之適用,久矣笠轂之掌兵。顧玆摠戎一營,寔我畿藩重鎭,與兩局而竝列節制,陰雨軫綢繆之謨,控三輔而明練師徒,山河壯表裏之勢。紆籌策於廊廟,奚但列卿之同參?建牙纛於城闉,尤合老成之倚重。玆授卿以摠戎使,卿其祗服寵命,克恢良猷,樓櫓繕修,任旣專於繭絲保障,壁壘精彩,責宜勉於兎罝干城。故玆敎示,想宜知悉。知製敎李敎英製進
上在昌德宮。停常參·經筵。
夜自三更至初三日開東,灑雨下雨,測雨器水深一寸九分,雷動電光。
金大根啓曰,明日召對,取稟。傳曰,停。
李孝淳啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金英淳啓曰,假注書趙然興身病猝重,勢難察任,今姑改差,何如?傳曰,允。
趙然興改差,代以洪鍾雲爲假注書。
金英淳啓曰,陪往大將李惟秀今日外梓宮習儀事,興仁之門外出去矣。所帶摠戎使密符,何以爲之?敢稟。傳曰,仍佩往來。
金大根啓曰,吏曹郞廳來言,政事明日爲之事,命下,而判書金興根病不來,參判閔致成在外,參議徐戴淳未肅拜,不得開政云,判書·參議,竝卽牌招,何如?傳曰,允。
又啓曰,吏曹判書金興根,參議徐戴淳牌不進推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體牌招。
李孝淳啓曰,大司憲未差,執義成近默,掌令李在翊,持平辛志鼎在外,掌令申泰運,持平兪致崇牌不進,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,掌令申泰運,持平兪致崇牌不進罷職傳旨,傳于李孝淳曰,只推。
李孝淳,以兵曹言啓曰,每當儲窠之月,虛司果例不得循例區處,而在前積滯之時,有勿拘擬入之例,今亦依此擧行,以爲次次疎滯之地,何如?傳曰,允。
又以兵曹言啓曰,宣傳官柳相鼎以別軍職神輦侍衛,當爲進去矣,職務相妨,改差,何如?傳曰,允。
有政。吏批,判書金興根牌招不進,參判閔致成在外未肅拜,參議徐戴淳進,同副承旨南性敎進。啓曰,判書金興根牌招不進,參判閔致成在外未肅拜,小臣獨政未安,何以爲之?敢稟。傳曰,只出緊任。以洪學淵爲大司憲,兪鎭五爲應敎,申泰運·成容默爲校理,崔斗錫爲監察,趙元錫爲寧邊府使,李鳳寧爲榮川郡守,鄭裕睦爲高原郡守,卓宗述爲濟州判官。
兵批,行判書趙秉鉉進,參判金景善病,參議洪祐喆入直,參知韓文爀病,右副承旨李孝淳進。啓曰,黃海水使今當差出,而擬望之人乏少,他道防禦使,竝擬,何如?傳曰,允。以李存敬爲副摠管,趙秉夔爲僉知,沈樂臣爲宣傳官,李圭徹爲內禁將,李熙明·洪鳳周爲訓鍊判官,崔寬錫爲西道參軍,吳致賢爲全羅兵使,李敬達爲黃海水使,李熙昇爲永宗僉使,金應坤爲淸城僉使,金尙烈爲溫萬戶。同知單金弘吉,僉知單南秉哲,僉知加設單柳相鼎,訓鍊判官加設單李東洙。護軍姜時永·洪學淵·趙存中,副護軍權溭·李根友·李熙絅,副司正李容佐,以上竝單付。平安道兵馬節度使單許棨。西道參軍林廷弼今加折衝,加資事,承傳。
吏批,再政。兼甕津府使單李敬達。
李孝淳,以司僕寺一二提調意啓曰,今此出玄宮親奉審時,各差備入把馬磨鍊,別單書入,而其中驛馬,則令兵曹依例知委畿內各驛,使之直爲入把,何如?傳曰,允。
又以備邊司言啓曰,卽見水原留守李若愚狀啓,則以爲,會付還餉,本自不敷,每當還分,排巡苟艱,就本府留庫中租米太合四千七百十八石零,屬邑餉租三千六百三十七石零,特許加分事,請令廟堂稟旨分付矣。種糧艱乏,實所軫念,本府加分,便成年例,依狀請許施,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深一寸四分。
金大根啓曰,明日召對,取稟。傳曰,停。
李孝淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪鍾雲有頉,代以閔致庠爲假注書。
李孝淳啓曰,陪往大將李惟秀,明日以預備內梓宮陪進事出去矣。所帶摠戎使密符,何以爲之?敢稟。傳曰,仍佩往來。
傳于李孝淳曰,本事旣係公罪,況地圖書札之還推,亦足可尙,前黃海水使李明學拿勘分揀,特爲仍任。
以江原監司徐英淳狀啓,遷陵出玄宮後,上食晝茶禮生大口魚,不得封進,惶恐待罪事,傳于金大根曰,勿待罪事,回諭。
李孝淳啓曰,大司憲洪學淵未肅拜,執義成近默,掌令李在翊,持平辛志鼎在外,兪致崇呈辭,掌令一員未差,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,持平兪致崇牌不進罷職傳旨,傳于李孝淳曰,只推。
金大根,以弘文館言啓曰,新除授應敎兪鎭五,校理申泰運·成容默,竝卽牌招察任,何如?傳曰,允。
又以遷陵都監摠護使意啓曰,大小轝以下各樣儀物,今月初四日,令各房郞廳陪進舊陵所之意,敢啓。傳曰,知道。
又以遷陵都監摠護使意啓曰,誌石今月初六日陪進新陵時,凡諸擧行,依例等待之意,分付京畿監司處,何如?傳曰,允。
又以遷陵都監摠護使意啓曰,發引道路橋梁,都監堂郞,例爲摘奸矣。都監堂郞旣在舊陵,與頓遞使兵曹堂上·工曹堂上·繕工監提調,今初六日自舊陵至新陵,眼同摘奸之意,敢啓。傳曰,知道。
上在昌德宮。停常參·經筵。
自卯時至申時,灑雨下雨,測雨器水深一寸二分,夜自四更至初五日開東,灑雨下雨,測雨器水深四分。
金大根啓曰,明日召對,取稟。傳曰,停。
李孝淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金大根啓曰,假注書閔致庠時無職名,令該曹依例付軍職,冠帶常仕,何如?傳曰,允。
注書徐堂輔病,代以宋廷和爲假注書。
以京畿監司金輔根狀啓,遷陵出玄宮後,上食封進生綿魚,末由求得,以秀魚代封,惶恐待罪事,傳于李孝淳曰,勿待罪事,回諭。
李孝淳啓曰,大司憲洪學淵,持平兪致崇牌不進,執義成近默,掌令李在翊,持平辛志鼎在外,掌令一員未差,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,持平兪致崇牌不進罷職傳旨,傳于李孝淳曰,只推。
兵曹,以沈樂臣爲禁衛中軍。
金大根,以長生殿都提調·提調意啓曰,預備內梓宮陪進在於今日,而雨勢如此,此時陪奉,恐非愼重之道,更令擇日擧行,何如?傳曰,允。
又以禮曹言啓曰,因長生殿草記,預備內梓宮陪進,更令擇日擧行事,允下矣。令日官李秉洪更爲推擇,則今閏五月初六日辰時爲吉云,以此日時擧行,何如?傳曰,允。
又以遷陵都監摠護使意啓曰,大小轝以下各樣儀物,今日陪進陵所事,草記允下矣。雨勢如此,必有霑濕之患,待快晴從便陪往,何如?傳曰,允。
又以禮曹言啓曰,卽接平安監司洪在喆移文,則以爲,祥原郡鄕校聖殿正間滲漏,仰土剝落,內神門瓦子脫下,椽木朽傷,不可不及今修改,告由移還安祭香祝,自本曹啓稟下送云矣。祥原郡鄕校聖殿滲漏處及神門椽木修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
金英淳,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,今此出玄宮親奉審時,各差備所把驛馬,別單磨鍊書入,而本曹驛馬外,不足之數,依近例京畿驛馬十五匹補把事,分付本道之意,敢啓。傳曰,知道。
又以備邊司言啓曰,海西道臣前啓中唐船人七名,爲其推出大建長淵所付書封而執留矣。今其書封,已爲推出,則執留唐人,決不可使之暫滯,以善言慰諭,卽地放送之意,星火知委於該道道臣,前後書封推出,事係莫重邊政,則其時效勞之輩,合有示意之擧。該營褊裨兪相殷特爲加資,譯學金龍男令該院論賞,將校黃吉昇賞加,其餘營邑校吏軍民輩之效力者,竝自本道從優施賞之意,分付道臣,何如?傳曰,允。
李孝淳,以義禁府言啓曰,黃海水使李明學拿勘分揀,特爲仍任事,命下矣。李明學拿勘分揀,特爲仍任事,分付該道道臣之意,敢啓。傳曰,知道。
上在昌德宮。停常參·經筵。
自開東至午時,灑雨下雨,測雨器水深一寸七分。
藥房都提調鄭元容,提調趙斗淳,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,明日召對,取稟。傳曰,停。
李孝淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
金大根啓曰,假注書宋廷和時無職名,令該曹依例付軍職,冠帶常仕,何如?傳曰,允。
傳于南性敎曰,當該承旨推考。
傳于李孝淳曰,時原任大臣明日來待。
李孝淳啓曰,陪往大將李惟秀明日以預備內梓宮陪進事,出去矣。所帶摠戎使密符,何以爲之?敢稟。傳曰,仍佩往來。
以司謁口傳下敎曰,陪往大將似有頻數往來矣,此後則不必以啓辭爲之,只言送政院往來事,分付。
李孝淳啓曰,大司憲洪學淵,持平兪致崇牌不進,執義成近默,掌令李在翊,持平辛志鼎在外,掌令一員未差,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,持平兪致崇牌不進罷職傳旨,傳于李孝淳曰,只推。
金大根,以禮曹言啓曰,今此綏陵遷奉時,各殿緦服,自開陵望哭日,終三月而除,百官亦同事,已爲啓下矣。來六月初一日除服節次,當爲磨鍊,而謹稽謄錄,則庚午年穆陵遷奉時及癸丑年寧陵遷奉時,俱因虞祭望哭而除服,辛亥年長陵遷奉時,終三月行望哭禮而除服,己酉年顯隆園遷奉時及辛巳年健陵遷奉時,亦爲終三月除服,而望哭禮不爲磨鍊矣。今番則何以爲之乎?敢稟。傳曰,依辛巳例爲之。
又以遷陵都監摠護使意啓曰,誌石今初六日陪進新陵事,草記蒙允矣。見今雨勢如此,道路泥濘,待快晴從便陪進,何如?傳曰,允。
又以遷陵都監摠護使意啓曰,引路摘奸,今初六日出去事,草記蒙允,已爲下直矣。見今潦水漲滿,道路莫辨,待水退除下直從便摘奸,何如?傳曰,允。
上在昌德宮。停常參·經筵。
金大根啓曰,明日召對,取稟。傳曰,停。
南性敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,時原任大臣依下敎來待矣。傳曰,入侍。
金英淳啓曰,寧邊府使許棨移拜平安兵使,有除朝辭赴任之命矣。密符則以前兵使趙存中所受仍佩,諭書則安寶,使院吏齎傳,何如?傳曰,允。
傳于南性敎曰,左副承旨·右副承旨許遞,前望單子入之。
承旨前望單子入之,李淵祥·權用脩落點。
南性敎啓曰,大司憲洪學淵,持平兪致崇牌不進,執義成近默,掌令李在翊,持平辛志鼎在外,掌令一員未差,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,持平兪致崇牌不進罷職傳旨,傳于南性敎曰,只推。
南性敎啓曰,摠戎使李惟秀以陪往大將,明日預備內梓宮及外梓宮陪進事,出去矣。將兵之任,不可一刻無摠察之人,何以爲之?敢稟。傳曰,御將兼察。
又啓曰,摠戎使御將兼察事,命下矣。兼察摠戎使任聖臯,卽爲牌招聽傳敎,何如?傳曰,允。
趙得林,以吏曹言啓曰,典設別提朴英湜受由後過限不上來,改差,何如?傳曰,允。
金大根,以禮曹言啓曰,哀冊內入內出時,權安幄次,例設於正殿階上矣,今番則以何殿磨鍊乎?敢稟。傳曰,明政殿爲之。
金英淳,以兵曹言啓曰,考見諸道今春官鎭門聚點狀啓,則黃海前兵使朴潤榮狀啓中,道內各邑鎭軍兵聚點時,文城鎭器械破傷,老弱苟充,間或有之云矣。官鎭門聚點,旣係誥戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。執頉當該鎭·邊將,推考警責,何如?傳曰,允。
又以兵曹言啓曰,卽接慶熙宮入直衛將洪順仁牒報,則小東門南邊外墻二間頹圮云,爲先令繕工監把子圍排,卽速修築,而亦令巡邏營門申飭校卒,限改築間,嚴加巡察之意,分付,何如?傳曰,允。
義禁府啓目,忠淸前水虞候金永求原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
丙午閏五月初六日午時,上御熙政堂。時原任大臣入侍時,右承旨趙得林,同副承旨南性敎,假注書閔致庠,記事官洪祐命·金炳雲,領府事趙寅永,判府事鄭元容,領議政權敦仁,判府事金道喜,右議政朴晦壽以次進伏訖。上曰,史官分左右。寅永進前奏曰,此月已屆,聖慕益當如新矣,近日之候蒸濕,聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,間者潦雨連日注下之餘,方有開霽之意,當此大事,前期過雨,甚可幸也。上曰,尙未快霽,方切憧憧矣。上曰,今日之召接卿等,非有他事,純宗·翼宗兩朝影幀,奉安于景慕宮·景祐宮,而其間一未得親行茶禮,情理悵慕,當何如哉?移奉于眞殿之意,已稟于兩慈殿,而以允當爲敎,卿等之意,何如?寅永曰,前此東朝處分,至公無私,爲萬世經遠之慮,今日下敎,卽又天理人情之不得不然者,雖聖人復起,無以爲辭,況臣等乎?元容曰,臣於丙申冬,同爲登對,而伏聆東朝下敎,爲念萬年永遠之圖,有分奉兩宮之敎矣。臣等之心,亦豈無攀愴之情,而慈敎卓越,相與攢頌矣。今日我聖上以追慕無窮之情,伸晨夕瞻依之誠,又有此入奉眞殿之敎,允合於天理人情,情之所在,卽合於禮,臣等亦相與攢頌而已矣。敦仁曰,丙申冬東朝下敎,臣亦伏聆,而今伏承入奉眞殿之敎,追慕不匱之聖孝,實不勝欽仰攢頌,而於情於禮,前聖後聖,其揆一也,臣豈有他見哉?道喜曰,丙申冬大王大妃殿處分,實是萬世經遠之謨,臣固欽仰攢祝,而今伏承下敎,允合於情禮,臣無容更達矣。晦壽曰,諸臣皆已仰奏,臣無容贅達,而丙申冬東朝下敎卓越,實爲萬年經遠之圖,而今日我聖上以無窮之孝思,又有此入奉眞殿之敎,此誠允合情禮,臣等只有欽仰攢頌而已矣。上曰,然則將奉安于眞殿,而本殿不可不增修矣,奉安位次則何以爲之乎?寅永曰,當先奉肅宗于西上第一間,而四聖御容,序次奉安,事甚合宜矣。上曰,昭穆之位,以西爲上矣。上曰,增修之節,自今始役,則八月翼宗誕辰茶禮前,可以竣事乎?敦仁曰,以今計日,恰爲三朔,則優可訖功矣。寅永曰,今値潦暑之時,日候陰晴,未可預揣,土役之及期乾淨,恐難如意矣。上曰,眞殿增修時,三朝影幀,當爲移安,以何處所權奉乎?寅永曰,殿內有權奉處所矣。上曰,養志堂乎?寅永曰,臣未詳其堂號矣。上曰,此是萬安門內齋室越偏矣。敦仁曰,事體重大,當設都監矣。上曰,正宗戊戌年修改之時,不爲別設都監,而令戶曹修葺,時原任大臣監董竣事矣。寅永曰,事旣重大,當設都監,而此等事尤當追述,先朝旣有戊戌年例,則令該曹擧行,亦未爲不可,惟在自上處分矣。上曰,令戶曹擧行,與都監無異矣。敦仁曰,然則當有傳敎矣。上命書傳敎曰,純宗·翼宗兩朝御眞,當入奉于眞殿矣,增修之節,令該曹擇日擧行。出榻敎寅永曰,兩朝影幀各一本,因爲奉安于景慕宮·景祐宮,情禮當然矣。敦仁曰,小本則當仍奉于舊處所,而大本則移奉于眞殿,允合情理矣。上曰,純宗御容則或可仍奉,而翼宗御容則仍奉舊所,事非穩合矣。寅永曰,兩朝仍奉,豈情理之有間乎?上曰,然則此是冷泉亭奉安之例矣。寅永曰,近來人情頗僻,凶悖之徒,潛行邪學,豈有如此變怪乎?上曰,此謂金大建事乎?寅永曰,然矣。自己亥誅鋤以後,曾未幾年,又有此凶慝之漢,臣心驚憤萬萬矣。上曰,地圖等事,尤是凶漢,而卽見黃海監司狀啓中書封,則間或有諺書,且其無撓還鄕之說,分明是朝鮮人也。敦仁曰,以今觀之,則己亥年失捕之李漢,似是渠魁矣。上曰,李漢是承薰之族云乎?敦仁曰,承薰之孫矣。上曰,承薰是辛酉年邪魁矣。敦仁曰,邪書出來,果是承薰之所爲也。寅永曰,己亥失捕之李漢,今又露出於啓本,而尙未詗捕,捕廳擧行,萬萬駭歎矣。上曰,申飭捕廳,可也。敦仁曰,預備內梓宮,當以今日陪進,而堂上亦旣下直矣。昨午以後,雖不更雨,連探道路形址,則平陸成江,橋梁皆頹,恐無安奉之道,今日若不雨,而修築橋梁,則明日外梓宮陪進,似無可慮云。內梓宮亦待明日,與外梓宮同爲陪進,似甚便好,故敢此仰達矣。上曰,依爲之。出擧條敦仁曰,表石豎立日字,以今初八日擇吉啓下矣,表石自舊陵所,將以今日陪運云矣。昨聞都監堂上往復,則雖不更雨,道路泥濘,車轂盡沒,萬無車運之路,勢將少待快晴路乾,而始可陪運云,事勢恐不得不然矣。表石豎立日字,更令該曹擇吉啓下,何如?上曰,依爲之。出擧條敦仁曰,新舊誌石,以舊誌上奉安,新誌已爲草記蒙允矣。新舊誌石函之高,恰爲四尺餘,鑿土準五尺,然後始可入排,如是則魂遊石下所鑿地平,當與壙中無異,亦甚難愼。若以新舊石函,東西排比而奉安,則土不深鑿,而與上下入排,恐無間焉,玆敢仰達矣。上曰,依爲之。出擧條元容曰,臣謹考藥院辛巳年之例,自舊陵出玄宮日,各殿宮,進人蔘三錢重粟米飮矣。今番亦自十一日,當爲依例煎入於各殿矣。上曰,出玄宮發引下玄宮日煎入,可也。元容曰,謹當依下敎擧行矣。又奏曰,入此月以來,聖慕冞切,日値霖熱,下情極爲憂慮,近日則頻許入診,以爲詳察聖候諸節,是臣區區之祝也。上曰,山陵曲墻,尙未始役云,何爲而延拖至今乎?敦仁曰,臣伏聞地臺間已盡排云,而墻役則近因潦雨,似或差晩,今則日字漸迫,當申飭董役矣。上曰,潦濕中築城,則其堅固必不如晴時所築也。上曰,山陵都監堂上下直之後,不得離次,自是法例,而向者以藥封勞問,則堂上只有一員,兼爲祇受,而且聞郞廳亦或擅離云,苟有一分忌憚,豈有如許道理乎?敦仁曰,臣忝在摠護之任,不得申飭,萬萬惶悚矣。敦仁曰,終事之地,所重何如,而一番下直之後,擅離役所,出入城闉,以致勞問之下單堂之兼爲祇受,揆以事體道理,萬萬駭歎。當該山陵都監堂上,捧現告施以罷職之典,何如?上曰,非不知當爲嚴處,而期日臨迫,姑令戴罪擧行,可也。出擧條上曰,摠護使今日下直,則竣事後始可入來耶?敦仁曰,十三日卽哀冊文內入之日也,十四日又當陪進,而下玄宮後當爲入來矣。其間往來,除下直,何如?上可之。命大臣就座。上曰,今番筵說,何日修呈乎?賤臣曰,三日內謹當修呈矣。上曰,從速修呈,可也。命史官就座,仍命退,諸臣以次退出。
上在昌德宮。停常參·經筵。
自開東至申時,灑雨下雨,測雨器水深二寸六分。
金大根啓曰,明日召對,取稟。傳曰,停。
又啓曰,來十一日輪對日次,而出玄宮後,不得循例取稟之意,敢啓。傳曰,知道。
權用脩啓曰,來十一日朝參日次,而出玄宮後,不得循例取稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金大根啓曰,左副承旨李淵祥時在慶尙道慶州地,斯速乘馹上來事,下諭,何如?傳曰,許遞,前望單子入之。
承旨前望單子入之,趙龜夏落點。
金大根啓曰,新除授左副承旨趙龜夏,卽爲牌招,何如?傳曰,允。
權用脩啓曰,大司憲洪學淵,持平兪致崇·辛志鼎牌不進,執義成近默,掌令李在翊在外,一員未差,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,持平兪致崇·辛志鼎牌不進罷職傳旨,傳于權用脩曰,只推。
權用脩,以都摠府言啓曰,今此幸行時,侍衛·寶劍·守宮當爲備員,而都摠管金賢根·尹宜善,興寅君最應以宗戚執事進,副摠管金魯甲·李敏會在外,一員未差,無以備員。令政院稟旨變通,與未差之代,竝令該曹以在京無故人,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以徐箕淳·李圭祊·金周默爲都摠管,以趙德永·沈樂臣·申命源爲副摠管。
兵曹,副摠管單李圭祊·金周默。
兵曹口傳政事,副護軍單趙鳳夏。
權用脩,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,卽接西道參軍禹弘儉牒報,則訓鍊都監所授敦義門北邊第一城廊近處體城七間許頹圮云,爲先令繕工監把子圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局分授都城敦義門北邊第一城廊近處體城七間許頹圮處,令該軍門卽速修築,把守軍兵量宜定送事,自兵曹草記矣。今日爲始,砲手二十名,將校一人率領,限改築間輪回守直之意,敢啓。傳曰,知道。
又以刑曹言啓曰,遷陵都監今已撤役云矣。臣曹則還接本衙之意,敢啓。傳曰,知道。
右副承旨權用脩疏曰,伏以,臣父領議政臣敦仁方帶春秋館事矣,臣之春秋兼銜,在法當遞,前者恩除,亦蒙體諒矣,玆敢冒陳短章。伏乞亟令選部,照例遞改,以存公格焉。臣無任云云。省疏具悉。疏辭下該曹稟處。
上在昌德宮。停常參·經筵。
金大根啓曰,明日召對,取稟。傳曰,停。
權用脩啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金大根啓曰,太祖高皇帝忌辰日,若値閏五月,則以閏五月取稟事,曾有定式矣。今初十日親行望拜禮,何以爲之?敢稟。傳曰,遣承旨奉室奉審。
傳于權用脩曰,在外臺諫許遞,政官牌招開政。
權用脩啓曰,大司憲洪學淵,持平兪致崇·辛志鼎牌不進,執義,掌令二員未差,監察茶時之意,敢啓。傳曰,知道。
以大司諫任百秀,獻納宋柱獻,正言姜冕奎,持平兪致崇·辛志鼎牌不進罷職傳旨,傳于權用脩曰,只推。
趙龜夏啓曰,吏曹判書金興根,參議徐戴淳牌不進推考傳旨及罷職傳旨,今方捧入,而開政命下之後,如是違牌,事甚未安。參判閔致成在外,判書更爲牌招,何如?傳曰,允。參議只推,一體牌招。
趙龜夏,以吏曹言啓曰,卽接司僕寺牒報,則以爲,今十一日出玄宮親奉審時,本寺正例爲進輿差備,而正金益文以遷陵都監都廳郞廳,在外不得進參矣,卽速變通,以爲及時擧行之地云。司僕寺正金益文改差,其代今日政擬入之意,敢啓。傳曰,知道。
有政。吏批,判書金興根進,參判閔致成在外,參議徐戴淳,左副承旨趙龜夏進。以徐相敎爲執義,李祐伯爲司諫,吳致淳·李羲俊爲掌令,宋柱獻爲修撰,徐箕淳爲弘文提學,尹尙圭爲分內醫提調,嚴錫鼎爲司僕正,李陶淵爲軍器副正,崔鳳恒爲奉常僉正,趙漢應爲司饔主簿,鄭老錫爲掌樂主簿,車得浩爲典設別提,黃裕秀爲東部都事,韓愈曾爲智陵參奉,李匡模爲假引儀,河銑爲律學敎授,朴熙聖爲渭原郡守,趙復林爲龍仁縣令,鄭游爲河陽縣監。軍器正申命漢今加通政,滿三十朔依法典陞堂上,兼甕津府使李明學仍任事承傳。故正李馨秀贈吏參例兼,故學生李長源贈吏議,故縣監李英輔贈僕正,以上慶州府尹李時愚三代,故通德李景植贈戶參例兼,前全羅兵使李熙絅考。
兵批,行判書趙秉鉉進,參判金景善病,參議洪祐喆病,參知韓文爀入直,左承旨金大根進。以尹義儉爲副摠管,林廷弼爲五衛將,朴永喜爲訓鍊僉正,趙羲稷爲都摠都事,金樂文爲訓鍊主簿,沈宜冕·張仁遠爲文兼,許楫爲滿浦僉使,兪相台爲黃海水虞候。副護軍李孝淳·李淵祥·李敬達·申命漢·林廷弼,副司直成近默·金基周·李在翊,副司果尹肯鎭,副司正閔致庠,宋廷和以上竝單付。黃海道水軍節度使李明學仍任事承傳。
金大根,以遷陵都監提調意啓曰,各項儀註及笏記,正書以入之意,敢啓。傳曰,知道。
義禁府啓目粘連,向前金永求亦,官門聚點,係是詰戎之政,而亦非替行之務是白乎乃,師期已屆,將令難越,則雖與擅行有異,難免不審之失,以此照律,何如?判付啓依允。
義禁府照目粘連,忠淸前水虞候金永求矣本府議啓內,官門聚點,係是詰戎之政,而亦非替行之務是白乎乃,師期已屆,將令難越,則雖與擅行有異,難免不審之失。以此照律,罪笞五十收贖,解見任別敍,私罪。奉敎依允。
吏曹啓目粘連,觀此承政院右副承旨權用脩上疏,則以爲,臣父領議政臣敦仁方帶春秋館事矣,臣之春秋兼銜,在法當遞,伏乞亟令選部,照例遞改,以存公格亦爲白有臥乎所。相避之法,在下當遞,承政院右副承旨權用脩所帶春秋館修撰官之任,今姑減下,何如?判付啓依允。
上在昌德宮。停常參·經筵。
金大根啓曰,明日召對,取稟。傳曰,停。
南性敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金大根啓曰,弘文提學徐箕淳旣入闕中,不爲肅謝,直爲出去,事甚未安。推考,何如?傳曰,允。
金英淳啓曰,摠戎使李惟秀以陪往大將,舊陵丁字閣習儀事,今方出去矣。將兵之任,不可一刻無摠察之人,何以爲之?敢稟。傳曰,御將兼察。
又啓曰,摠戎使御將兼察事,命下矣。兼察摠戎使任聖臯,卽爲牌招聽傳敎,何如?傳曰,允。
以大司諫任百秀,正言姜冕奎,持平兪致崇·辛志鼎牌不進罷職傳旨,傳于南性敎曰,只推。
金大根,以奎章閣言啓曰,今此綏陵遷奉時,本閣進香日字,令該曹當爲推擇,而禁漏不待該曹知委,以今十三日辰時,混入於各司進香擇日單子中,經先啓下,事甚駭然。當該禁漏官,令該曹從重科罪,原單子中本閣進香日時,勿施,更爲擇日擧行,何如?傳曰,允。
又以弘文館言啓曰,新除授修撰宋柱獻,卽爲牌招察任,何如?傳曰,允。
又以內醫院都提調意啓曰,分提調尹尙圭聞有實病,今姑許遞,其代令該曹口傳差出,何如,?傳曰,允。
吏曹口傳政事,以李志淵爲分內醫提調。
金英淳,以兵曹言啓曰,今此幸行時,領軍之將,當爲備員,而內禁衛將李圭澈身病猝重,無望供職云,改差,其代依例口傳擬入,何如?傳曰,允。
兵曹口傳政事,以任泰錫爲內禁將。
金英淳,以司僕寺提調意啓曰,兼內乘趙羲稷,昨日政移拜都摠府都事矣,其代令該曹口傳差出,何如,?傳曰,允。
兵曹口傳政事,以許熠爲內乘。
金英淳,以兵曹言啓曰,今閏五月十一日出玄宮時,二十日下玄宮時,闕內入直軍兵,除標信,弘化門內聚會望哭,外各營入直軍兵,各於直所望哭事,分付,何如?傳曰,允。
又以訓鍊都監言啓曰,本局從事官李裕膺以分兵曹正郞,職務相妨,從事官之任,改差,何如?傳曰,允。
上在昌德宮。停常參·經筵。
自巳時至人定,灑雨下雨,測雨器水深一寸六分。
藥房都提調鄭元容,提調趙斗淳,副提調金英淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
南性敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金英淳啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
又啓曰,明日大駕詣綏陵入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
傳于趙龜夏曰,戶房承旨與禮曹堂上·戶曹郞廳,依定式馳詣宣武祠,奉審摘奸以來。
金英淳,以兵曹言啓曰,今閏五月十一日大駕詣綏陵展謁,出玄宮時親行奉審時,右邊捕盜大將任聖臯以御營大將,後廂隨駕矣。在前如此之時,有他邊大將兼察之例,回鑾間左邊捕盜大將李應植,姑令兼察,何如?傳曰,允。
金英淳啓曰,因兵曹草記,今此幸行時,右邊捕盜大將任聖臯以御營大將,後廂隨駕,回鑾間左邊捕盜大將李應植,姑令兼察事,允下矣。兼察右邊捕盜大將李應植,卽爲牌招聽傳敎,何如?傳曰,允。
南性敎啓曰,卽見漢城府坐不坐單子,則連五日無緣不坐,詞訟劇地,委屬可悶,當該堂上,竝推考,何如?傳曰,允。
傳于金英淳曰,明日出宮內門路,以協陽門爲之。
以大司諫任百秀,正言姜冕奎,持平兪致崇牌不進罷職傳旨,傳于南性敎曰,只推。
金大根,以內醫院都提調意啓曰,分提調李志淵實病難强云,今姑許遞,其代令該曹口傳差出,何如,?傳曰,允。
吏曹口傳政事,以安光直爲分內醫提調。
金英淳,以兵曹言啓曰,今此幸行時,侍衛當爲備員,宣傳官有闕之代,依例口傳擬入之意,敢啓。傳曰,知道。
兵曹口傳政事,以申命濈爲宣傳官。
金英淳,以兵曹言啓曰,卽接西營入直哨官金命煥牒報,則拱北門東邊月廊築墻外面一間許缺落云,爲先令紫門監以杻把子堅實圍排,卽速修築,而把守軍兵,西營入直軍八名除出,限改築間嚴加守直之意,分付,何如?傳曰,允。
又以禁衛營言啓曰,因兵曹草記,拱北門東邊月廊築墻外面一間許缺落處,西營入直軍八名除出,哨官一員率領,限修築間嚴加守直之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而綏陵遷奉間今姑停止之意,敢啓。傳曰,知道。
又以備邊司啓曰,遷陵在邇,侍從罷散人竝敍用,令該曹口傳付軍職,使之入參哭班,何如?傳曰,允。
兵曹口傳政事,副護軍趙啓昇·宋能圭,副司果朴來萬·朴承輝·林肯洙以上竝單付。
上在昌德宮。停常參·經筵。
申時,日暈。
大駕詣綏陵入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。出玄宮後,藥房·內閣·政院·玉堂·百官奉慰單子問安。答曰,罔極。望哭後,大王大妃殿·王大妃殿·中宮殿,守宮藥房·內閣·政院·留都百官奉慰單子問安。答曰,罔極。成殯後,藥房·內閣·政院·玉堂·百官奉慰單子問安。答曰,罔極。晝茶禮後,藥房·內閣·政院·玉堂·百官奉慰單子問安。答曰,罔極。還內後,藥房·內閣·政院·玉堂·朝廷二品以上·六曹堂上口傳問安。答曰,知道。
進御三錢重人蔘粟米飮一貼煎入事,榻前下敎。
大王大妃殿進御三錢重人蔘粟米飮一貼煎入事,榻前下敎。
王大妃殿進御三錢重人蔘粟米飮一貼煎入事,榻前下敎。
中宮殿進御三錢重人蔘粟米飮一貼煎入事,榻前下敎。
金英淳啓曰,藥房三提調持粟米飮來待矣,傳曰,封入。
又啓曰,司僕寺內乘來言,捲窓,取稟。傳曰,捲三窓。
南性敎啓曰,臣以大王大妃殿·王大妃殿問安進去,下直之意,敢啓。傳曰,知道。
以司謁口傳下敎曰,依己酉年例,出玄宮時侍衛及軍兵,各其信地,將官各其陣頭望哭事,分付。
傳于金大根曰,十五日親行望奠後,仍行親進香,親書上字,進香文當親撰以下矣,該房知悉。
以司謁口傳下敎曰,自今十五日至二十日幸行時,諸般擧行,依出玄宮奉審時例爲之。
南性敎啓曰,卽者義禁府都事來言,今日幸行時,駕側鳴錚罪人李玄文妻曺氏等十人,移送秋曹云矣。敢啓。傳曰,知道。
金大根,以遷陵都監摠護使意啓曰,本都監都廳金益文旣遞本職,時無職名,令該曹口傳付軍職,何如?傳曰,允。
兵曹口傳政事,副司果金益文。
兵曹口傳政事,副司果朴鎬壽·鄭海尙以上竝單付。
金英淳,以兵曹言啓曰,卽接西所衛將鄭在天牒報,則本所字內明禮門南邊中松一株,因雨顚仆云,令該所例斫去之意,敢啓。傳曰,知道。
丙午閏五月十一日寅時,大駕詣綏陵。幸行入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣李公翼,檢校直閣尹定鉉,檢校待敎南秉哲·趙鳳夏以次侍立。時至,通禮跪啓請外辦,上具黑頭冕·布戎服,乘座馬出宣化門。內閣提學趙秉鉉,藥房副提調金英淳進前奏曰,侵早勞動,聖體,若何?上曰,一樣矣。仍由協陽門·肅章門·進善門,出敦化門,判府事鄭元容進前奏曰,侵曉勞動,聖體,若何?上曰,一樣矣。仍進發至宗廟洞口,通禮跪啓請降馬,上降馬步過,還乘馬。上曰,承旨宗廟奉審後,卽爲出來,則可趁詣陵所之前乎?英淳曰,斯速回程,似可及時矣。上曰,禮房承旨則詣陵所後,多有擧行乎?英淳曰,然矣。上曰,右副承旨進詣宗廟,奉審以來。仍敎曰,傳敎追後書頒,可也。仍出興仁之門,宣傳官跪稟鳴金二下鑼鼓作,至綏陵洞口,宣傳官跪稟鳴金三下鑼鼓止。至降馬所,通禮跪啓請降馬乘輿,上降馬乘輿,至齋殿門外,通禮跪啓請降輿,上降輿入齋殿,諸臣輪回詣閣。
丙午閏五月十一日卯時,上詣陵上,行謁陵禮,出玄宮親奉審入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣李公翼,檢校直閣尹定鉉,檢校待敎南秉哲·趙鳳夏以次侍立。時至,通禮跪啓請外辦,上具緦服以出。通禮跪啓請乘輿,上乘輿至帷門外,通禮跪啓請降輿,上降輿步詣謁陵位。通禮跪啓請跪,俯伏哭,上跪俯伏哭盡哀,通禮跪啓請止哭興四拜興平身,上止哭興四拜興平身。仍詣隧道閣內奉審,至梓宮前,上曰,奉安梓宮,是預備梓宮乎?摠護使權敦仁曰,正時旣屆,故已爲奉出矣。出玄宮儀節,詳在分注書日記上仍俯伏,奉攀梓宮,哭擗過度,哀毁移時。領府事趙寅永進前,伏奉御手,呑聲泣奏曰,何爲此任情過度乎?止哭止哭。秉鉉曰,玉手甚冷,爲先進茶飮,似好矣。仍以茶飮捧傳挾侍,進御少許訖。寅永曰,奉出後奉審,則壙內少無災害,誠萬幸矣。上曰,果眞無災害乎?寅永曰,果少無如何之災矣。上曰,梓宮安寧乎?寅永曰,以手按摩,則霑濕之氣,微微有之,而不甚大段,實爲天幸矣。敦仁曰,地板下滲水之爲數碗,昨已馳啓,而下情不勝憧憧矣,及今奉出後奉審,則少無災害,誠甚萬幸矣。寅永曰,梓宮安寧,柒色光潤,不須改梓宮,而只爲進柒,何如?上可之。敦仁曰,進柒度數,已有己酉·辛巳年例,今亦進用五度,何如?上可之。上連仍掩泣,哀戚多時,寅永曰,何可過時哀毁乎?伏願暫入小次,臣敢冒萬死扶陪以入矣。仍近前扶侍,挾侍亦左右扶陪,出詣隧道閣外,入小次。上曰,承旨一人進前。英淳進前訖,上命書傳敎曰,出安幕次,奠丁字閣成殯奠,晝茶禮·夕上食竝當親行矣,該房知悉。英淳曰,率舁梓宮官,何以爲之乎?上曰,領議政爲之。英淳曰,自今日至二十日,凡係不緊公事,當勿爲煩稟矣。上曰,唯。少頃,上出次,詣幄次紙牓前,題紙牓儀節,詳在分注書日記奉審訖,仍審舊壙。寅永曰,隔灰尙未成石,水氣果有之矣。上曰,然矣。仍出隧道閣外,入小次。
丙午閏五月十一日辰時,上詣隧道閣,親行出安幕次奠隨轝入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣李公翼,檢校直閣尹定鉉,檢校待敎南秉哲·趙鳳夏以次侍立。時至,通禮跪啓請出次,上具緦服以出,通禮導上詣隧道閣內拜位。通禮跪啓請跪俯伏哭,上跪俯伏哭盡哀,通禮跪啓請止哭興四拜興平身,上止哭興四拜興平身,通禮跪啓請跪,上跪。代奠官昰應詣香案前跪,挾侍一人奉香,一人奉爐,三上香,連奠三盞于靈座前,俯伏興退,大祝金益文進跪讀祝訖,俯伏興退。通禮跪啓請俯伏哭,上俯伏哭盡哀,通禮跪啓請止哭興四拜興平身,上止哭興四拜興平身,通禮導上出隧道閣外,入小次。出安幕次奠儀節,詳在分注書日記神轝奉安丁字閣時至,通禮跪啓請出次,上出次,通禮導上詣祇迎位。神轝至,通禮跪啓請鞠躬,上鞠躬,神轝過,通禮跪啓請平身,上平身,通禮仍導上詣隧道閣內。神轝奉安丁字閣儀節,詳在分注書日記梓宮小結裹時,上曰,是爲正結裹乎?摠護使權敦仁曰,卽初結裹,而大結裹則進柒畢度後進用矣。上入小次,少頃,又詣隧道閣內,親審結裹。上指金胤鉉曰,是宗戚執事中誰也?胤鉉伏奏姓名。英淳曰,宗戚執事中有時無職名人矣。上曰,誰也?英淳曰,朴鎬壽·鄭海尙矣。上曰,付軍職,而傳敎則退出後書頒,可也。上曰,羿梓宮官,武臣中亦有之乎?興根曰,然矣。上曰,誰也?興根曰,向者臣曹差出,而姓名則未記其爲誰矣。梓宮結裹訖,敦仁率羿梓宮官進散輪奉肩轝進發。上仍隨轝至丁字閣,仍審成殯後,還出丁字閣入小次。結裹奉肩轝成殯儀節,詳在分注書日記
丙午閏五月十一日巽時,上詣殯殿,親行成殯奠入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣李公翼,檢校直閣尹定鉉,檢校待敎南秉哲·趙鳳夏以次侍立。通禮跪啓請外辦,上具緦服以出,通禮導上詣殯殿拜位。通禮跪啓請跪俯伏哭,上跪俯伏哭盡哀,通禮跪啓請止哭興四拜興平身,上止哭興四拜興平身,通禮跪啓請跪,上跪。代奠官昰應詣香案前跪,挾侍一人奉香,一人奉爐,三上香,連奠三盞于靈座前,俯伏興退,大祝金益文進跪讀祝訖,俯伏興退。通禮跪啓請俯伏哭,上俯伏哭盡哀,通禮跪啓請止哭興四拜興平身,上止哭興四拜興平身,通禮導上以出。成殯奠儀節,詳在分注書日記領府事趙寅永進前泣奏曰,哭泣過節,聖孝克伸,況値極熱,勞動旣多,屢次祭奠,雖或一一未參,此是孝之疎節,且兩慈殿惟憂之念,當如何哉?伏願早爲還宮焉。臣冒萬死敢達矣。上曰,遷陵都監堂上入侍。賤臣承命往諭,遷陵都監堂上徐憙淳·李穆淵·金左根,以次進前。上曰,書冊樻子及服玩樻子,當親審矣,卽爲奉來。憙淳奉進書冊樻子,上命承旨開封訖。上曰,樻子㓒色,何如是渝傷乎?憙淳曰,霑濕水氣,自然如是矣。又奏曰,淡如軒集四冊,當淨乾後還奉,而經書正文則霑傷過多,似難還奉矣。上曰,服玩樻子奉來。穆淵曰,服玩樻子則堅用薄鐵,撤去薄鐵後奉進,何如?上可之。仍審服玩諸具,上命憙淳曰,物名件記,一一照數詳錄,而袱子則已爲備待,當自內捧入後,精封以出矣。上曰,雖有水氣,何若是霑濕之甚乎?興根曰,本有水氣,且奉石函中,故尤如是,而冊子則淨乾後盡爲還奉,似好矣。上曰,然矣。樻子退出訖,上還入小次。
丙午閏五月十一日午時,上詣殯殿,親行晝茶禮,辭陵禮入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣李公翼,檢校直閣尹定鉉,檢校待敎南秉哲,趙鳳夏以次侍立。時至,通禮跪啓請出次,上具緦服以出,通禮導上詣殯殿拜位。通禮跪啓請跪俯伏哭,上跪俯伏哭盡哀,通禮跪啓請止哭興平身,上止哭興平身,通禮跪啓請跪,上跪。代奠官昰應進跪香案前,挾侍一人奉香,一人奉爐,三上香,連奠三盞于靈座前,俯伏興退,大祝金益文進跪讀祝訖。通禮跪啓請跪,俯伏哭,上俯伏哭盡哀,通禮跪啓請止哭興平身,上止哭興平身。上仍詣欑宮,仍俯伏奉拚梓宮,哀毁過節,掩泣良久。秉鉉言於承旨曰,大臣在班次,未及知之,卽爲通奇,似好矣。進前奏曰,何如是過哀任情乎?伏願止之。仍勸進挾侍,扶陪以出。通禮導上詣辭陵位,通禮跪啓請跪,俯伏哭,上跪,俯伏哭盡哀,通禮跪啓請止哭興四拜興平身,上止哭興四拜興平身。仍出帷門外,通禮跪啓請乘輿,上乘輿。領府事趙寅永,判府事鄭元容,判府事金道喜,右議政朴晦壽進前奏曰,哭泣過節,勞動旣多,聖體,若何?上曰,罔極矣。至齋殿門外,通禮跪啓請降輿,上降輿入齋殿,諸臣詣閤。
丙午閏五月十一日未時,大駕自綏陵齋殿還宮幸行入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣李公翼,檢校直閣尹定鉉,檢校待敎南秉哲·趙鳳夏以次侍立。時至,通禮跪啓請外辦,上具黑頭冕·布戎服以出。通禮跪啓請乘輿,上乘輿至降輿所,通禮跪啓請降輿乘轎,上降輿乘轎。至洞口外,宣傳官跪稟鳴金二下鑼鼓作,仍進發至雨裝峴御人夫以踰,還駕轎馬,至興仁之門外,宣傳官跪稟鳴三下鑼鼓止。至宗廟洞口,通禮跪啓請降轎,上降轎步過,還乘轎,由敦化門·進善門·肅章門·協陽門,入宣化門還內,諸臣以次退出。
上在昌德宮。停常參·經筵。
翌日,大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,知道。大殿,朝廷二品以上·大曹堂上·大司憲單子問安。答曰,知道。
藥房都提調鄭元容,提調趙斗淳,副提周金英淳啓曰,玄和復臨,欑儀重設,哀慕冞切,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
藥房口傳啓曰,伏聞自十一日至二十日,連進素膳,攀號哀慕之中,又値極熱潦濕之候,多日行素,易致有添損之節,已不勝萬萬焦迫,而兩慈殿之不進常膳,爲一旬之久,則聖心憂慮,當復如何?謹稽癸丑年寧陵遷奉時謄錄,則素膳自出玄宮日磨鍊,而因本院口啓,伏承爲兩慈殿不得不强循所懇,發引及下玄宮日,更進素膳之敎矣,以情以禮,正合今日之遵行。伏願自明日勉抑至情,先進常膳,兩慈殿亦宜一體勸進,千萬顒祝,惶恐敢啓。答曰,兩慈殿諸節比日添損,不勝進迫,當勸進常膳,而予則以今罔極之心,何可勉從乎?
傳于金大根曰,原任待敎金英淳馳詣綏陵殯殿,欑宮奉審以來。
金英淳啓曰,訓鍊大將洪在龍以敦寧府進香事,明日綏陵出去矣。所佩命召,何以爲之?敢稟。傳曰,仍佩往來。
藥房口傳再啓曰,臣等以常膳事,冒陳區區之懇,伏承批旨,有勸進於兩慈殿之敎,不勝萬萬攢幸,而第殿下進御之膳,未獲開納,相顧憂慮,曷有其極?殿下以出天之孝,有不洎之慟,此時追慕之切,近日勞動之多,安得無受損之度,而雖以昨日臣等之所仰瞻者言之,哭泣之哀,顔色之戚,攀號任情,殆無限節,天時旣屆極熱,觸冒又妨節宣,盈庭焦迫,歷日靡措。大聖人達孝,固不在行素之疎節,薑桂滋補,禮經所許,伏況殿下所以仰慰慈衷,莫先於聖躬之先自保嗇。臣等職忝保護,謹稽列祖已行之規,復此相率聯瀆,克允臣等之請,以副群下之望,千萬至祝,惶恐敢啓。答曰,無復煩請。
金大根,以長生殿都提調意啓曰,今此綏陵遷奉時,預備內梓宮,旣不入用,還奉本殿之意,敢啓。傳曰,知道。
南性敎,以兵曹言啓曰,今閏五月十五日大駕詣綏陵殯殿,親行望奠後,仍行親進香,親書上字時,隨駕營門當爲磨鍊矣。禁·御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍二哨,馬軍一哨,訓將率領爲先廂,訓局步軍二哨,馬軍一哨,御將率領爲後廂,禁軍二番磨鍊,禁將留陣,餘軍留營,置之。
又以兵曹言啓曰,今此綏陵殯殿親行望奠時,各差備所把驛馬,磨鍊書入,而本曹驛馬外,不足之數,依近例京畿驛馬補把事,分付本道之意,敢啓。傳曰,知道。
又以司僕寺一二提調意啓曰,今此親行望奠時,各差備入把馬磨鍊,別單書入,而其中驛馬則令兵曹知委畿內各驛,使之直爲入把,何如?傳曰,允。
又以禁衛營言啓曰,本營哨官梁載洙身爲入直將領,擅離直所,爲先汰去之意,敢啓。傳曰,知道。
上在昌德宮。停常參·經筵。
南性敎啓曰,大司憲洪學淵,持平兪致崇·辛志鼎呈辭,執義徐相敎奉命在外,掌令李羲準未肅拜,吳致淳在外,監察茶時之意,敢啓。傳曰,知道。
傳于金大根曰,原任直閣李景在馳詣綏陵殯殿,奉審以來。
藥房口傳啓曰,臣等於昨日,再請復膳,尙靳一兪,薄誠未格,屢瀆是懼,相率而退,達宵憂頻,是豈可已而不已之事乎?我殿下近日以來,凡事則必誠必信,而不憚觸冒,哀慕則靡止靡屆,而不覺過度,皇皇然如在嚴廬含恤之中,雖微文細節,必欲盡情而恔心,此臣等之所嘗瞻聆,則何敢思煩瀆於此時乎?至若聖躬之必致添損,疎節之有妨保嗇,則亦安得泯默而不言乎?在前如此之時,蔘飮則逐日煎入,而殿下則不計之,常膳則隨啓勉循,而殿下則不從之,上而貽慈殿惟憂之念,下而滋滿庭如灼之情,悶迫靡措,日甚一日。殿下以臣等之言,無足摡衷而然乎?聖人之所不許者,而臣等豈敢强請之乎,先王之未嘗行焉,而臣等何敢屢懇之乎?況今深夏之霖熱轉熾,來日之勞動將多,凡係保護之方,尤不宜一毫疎忽,憂慮之至,又此仰籲。亟賜開允,千萬顒祝,惶恐敢啓。答曰,急於勸進兩慈殿,且屢承慈敎,不得已勉從卿等之請矣。
傳于金大根曰,十七日親行啓殯殿,十八日隨轝,二十日過虞後,當還宮矣,依此磨鍊。
藥房口傳啓曰,卽伏見傳敎下者,有十八日隨轝之命矣。我殿下抱終天之鉅慟,伸如事之孺慕,儀文皆出睿斷,匠事無非躬檢,至情所發,未暇抑制,今欲以素冠麻裳,隨行於崇牙璧翣之後,陪幄相綍,如望如求,哀旨一播,萬姓感泣,臣等何忍爲仰挽之思?而第聞三年哭泣之哀,滕公獨行則至弔者而亦悅,遣奠拜辭之儀,宋明同行,則雖議者而不非,誠以情誠之所自盡天子與庶人同,而禮節之有所拘,帝王與匹庶不同也。蓋承祧之統,卽宗社生靈之所付托,列祖陟降之所眷係,一動靜一起居,罔或任情而自輕,故所以斟酌乎經權之間者也,洗君莫之行也。我家自有禮焉,殿下縱欲徑行,其如兩慈聖之憂念,百官萬民之皆不欲,何哉?烈曝薰濕,觸冒其外,攀擗叫號,震剝於內,則以理以勢,難保無損,聞命煎灼,相率仰籲。伏願亟爲還收,以副群下顒祝之情焉,惶恐敢啓。答曰,予之情理慟冤,靡所逮及,隨轝之擧,於禮卽然,卿等毋復煩啓。
左承旨金大根,左副承旨趙龜夏等啓曰,卽伏見傳敎下者,有十八日隨轝之命,相顧憂灼,莫知攸達。靈辰在卽,廞衛將啓,以我殿下出天之孝,不洎之慟,必欲盡情於終事之禮,躬將於隨紼之地,莫不欽仰感泣,而第伏念近日以來,昏曉之勞動旣多,殯殿之哭泣過度,已不勝憧憧之忱。而況今時候之潦炎方熾,沿路之閭里不淨,此時不念保嗇之方,任情徑行,則易致觸冒受損之節,盈庭之焦遑,姑不暇論,而兩慈殿之憂慮,其將若何?粵在己酉遷園時,以我正廟之達孝純誠,隨轝之初命而旋寢,寔出於仰體慈念,俯循群情之至意,則亦可見大聖人順志達權之道矣。先王之已許於昔日者,殿下安得不許於今日乎?臣等非不知瀆擾之是懼,憂愛之極,疾聲齊籲。伏乞聖慈,淵然深思,亟寢成命焉。惶恐敢啓。答曰,此出於少伸情禮也,勿煩。
金大根,以內醫院都提調意啓曰,幸行隔日,分提調令該曹口傳差出,何如,?傳曰,允。
吏曹口傳政事,以洪敬謨爲分內醫提調。
金大根,以禮曹言啓曰,傳曰,純宗·翼宗兩朝御眞,當入奉于眞殿矣,增修之節,令該曹擇日擧行事,命下矣。令日官李秉洪推擇,則第一室·第二室·第三室移安今閏五月二十六日巽時,始役開基同月二十七日午時,定礎來七月初三月巽時,立柱上樑同月初八日午時,還安同月二十七日巽時爲吉云,以此日時擧行,何如?傳曰,允。
又以禮曹言啓曰,經宿動駕時,告廟前二日爲之事,載在禮文矣。今此幸行時,宗廟·景慕宮告由,當爲磨鍊,而今當停祭之時,只以告由文,今閏五月十五日遣大臣設行事,知委,何如?傳曰,允。
又以遷陵都監摠護使意啓曰,哀冊印本一件,誌文印本四件粧貼,表石陰記印本四件,粧簇以入之意,敢啓。傳曰,知道。
金英淳,以兵曹言啓曰,興仁之門門閾磚石掘去處,今已塡補矣,御營廳把守軍兵,卽爲解送之意,敢啓。傳曰,知道。
又以御營廳言啓曰,興仁之門門閾磚石,今已還爲塡補矣,把守軍撤還之意,敢啓。傳曰,知道。
領中樞府事趙寅永,行判中樞府事鄭元容,議政府領議政權敦仁,行判中樞府事金道喜,議政府右議政朴晦壽等聯名箚曰,伏以,臣等卽伏見傳敎下者,有十八日隨轝,二十日過虞後還宮之命矣。嗚呼,以我殿下之情理,銜恤茹冤,十有七年,玄和再世,朱輴旋戒,欒朝時日,至慟莫慰,滕廬哭泣,群情盡摧。凡係終事,無有巨細,必欲躬致誠禮,靡不用極,此固出於聖孝之無窮,臣等自非木石,奉此下敎,安得不感傷而流涕哉?第伏念,人君之孝,異於匹庶,不以疎節,或虧大道,實爲聖躬節宣,甚有重於情與禮之規規也。故在昔甲辰冬懿陵因封也,英宗大王以則友之聖德,隨詣郊迎,決意行之,庭啓屢徹,竟乃勉從,蓋其所重專在於宗社,而列聖以來所未行之事故也。顧今天氣大熱,疾病肆行,此時勞動之頻數,已不勝萬萬焦遑,況命駕於旌翣之殿,攀號於劍舄之閉,內以哀毁,外冒赫炎,其將歷四日而保能無愆於玉度哉?先靈陟降,必不悅豫於冥冥,而又況我兩慈殿今日情事,疚戚何如?惟當曲加慰譬,務所寬理之不暇,乃反仰貽惟憂,致煩慈衷哉?恐不待臣言之畢,而已有所犂然回悟者矣。忙具短箚,聯暴衷懇,伏乞更加三思,亟寢成命焉。取進止。答曰,省箚具悉卿等之懇。以小子不洎之痛,當今日終事之地,雖細事微節,當爲極盡誠禮,而況隨轝之五禮儀所載者乎?卿等諒此至哀之私,毋復煩請。仍傳于金大根曰,此批答遣史官傳諭。
上在昌德宮。停常參·經筵。
金英淳啓曰,明日大駕詣綏陵入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
傳于金大根曰,原任直閣吳取善馳詣綏陵殯殿,奉審以來。
傳于金大根曰,復膳之請,雖已勉從,望日與十八·二十日,何可進常膳乎?以素膳封進事,分付該院。
金英淳啓曰,今十七日幸行時,何大臣留都乎?敢稟。傳曰,金判府事爲之。
藥房口傳啓曰,臣等抱有憂灼,達宵徊徨,忱誠之未格,猥瀆之轉深,而顧其言則非臣等之言也,喉舌之惟允而言之,廊廟之宥密而言之,論思之獻納而言之,而聖批一向不槪,群情則愈往悶鬱。夫以我殿下出天之孝思,無窮之情理,其必欲盡心盡禮於不可再攀之地,卓然行百王所未行,爲萬分有一自恔者,臣等雖甚愚昧,惟當飮泣呑聲,讚頌匡美之不暇,今其大小恓惶,冒悚齋慄,不得請則不止者,何也?誠以聖孝不在於疎節,而莫大於愼嗇,臣分不在於承順,而莫嚴於保護。伏況儀文之寖詳,品式之咸備,唐·宋勿論,我家自有,而隨轝一節,雖有載錄,以正廟·堯·舜之聖,曾·閔之行,尙有所鄭重審愼者,其於丙申·己酉事,有可以仰稽,則今殿下勉抑至情,動法而式刑,不亦益有光於繼述之美也?昨値更鼓之深,不敢爲徹曉煩瀆,今又相率申籲,惟聖明亟寢成命,用副切至之懇,千萬至祝,惶恐敢啓。答曰,昨批已悉衷曲,卿等望須諒予至意,無復煩啓。
藥房口傳再啓曰,臣等猥以冒昧之懇,屢瀆崇高之聽,忱恂不迪,辭意拙訥,其無以孚感格達固宜也,而群情之煎灼,庭議之悶鬱,殆時深而日較急矣。臣等不暇遠引古事,旁綴近例,爲支蔓架疊之說,而只以目下事勢言之,其大不可而決難者有五。列聖之所未遑,而乃殿下斷然行之,其不宜徑情而踰節,一也。兩慈殿挽近所以憧憧慥慥,不遑爲舊哀新痛之所自寓,一則爲殿下也,二則爲殿下也,則凡仰承惟憂之念,而剋懋養志之誠,其不宜不自勉抑,曲體慈念,二也。天時之炎溽到極,閭里之疾沴方行,而群吏百工之所奔走,轝徒旄倪之所萃集,氣聚則成熏,熏久則不潔,今以至重之玉體,其不宜躬自觸冒,三也。屛輿輦而御羈靮,麻冕素裳,露乘而露處,勢將爲一舍之程,則其不宜過忽保嗇,四也。以至侍衛之排列,護導之先後,又不無許多妨掣,不成儀觀之患,則其不宜他不暇顧,五也。夫以我列聖相承之大孝達孝,苟有可爲而不可已也,業亦遵蹈之已久,而卒未之行焉,則其有所至審至愼者,亦今昔之所同然也。臣等職忝保護,義不敢以屑越繁複爲懼,又此冒悚更陳,兪音之降,伏地顒祝,惶恐敢啓。答曰,有何大不可決難行者乎?望勿更煩。
領中樞府事趙寅永,行判中樞府事鄭元容,領議政權敦仁,行判中樞府事金道喜,右議政朴晦壽,領敦寧府事洪在龍,知中樞府事李羲甲,上護軍金蘭淳,行兵曹判書趙秉鉉,吏曹判書金興根,行大護軍李惟秀,刑曹判書任聖臯,漢城判尹金東健,行大護軍趙斗淳,大司憲洪學淵,刑曹參判李鼎臣,行護軍柳相弼·李羲肇·柳基常·李景在·具信喜·鄭鴻慶,兵曹參判金景善,禮曹參判金箕晩,同知敦寧府事韓鎭庭,漢城右尹尹致定,行護軍洪耆燮·李應植·沈日永,同知中樞府事李行敎·趙德永,行護軍尹義儉·沈有祖·南錫圭·金宅基·沈樂臣等賓廳啓曰,臣等於昨者諸批下者,奉讀哽咽,繼之以徹夜憂遑。蓋殿下之必欲盡情,聖人之大孝也,盈庭之必欲挽執,臣子之恒分也,求所以孚回上下之際,參酌情文之間,俾有光而無憾焉,而莫得其說,只見其承順不得,則惟有冒悚申籲,冀有以感回崇聽而已。凡歷代儀典之所未載,列祖聖孝之所未行,諸臣箚啓,略有所陳,而天時之極熱,沿途之不潔,使臣等苟忽保護之忱則已,不爾則不得請則不敢止,大義大分之所由然耳。殿下試思夫今日殿下一身所維繫爲,何如也?廈氈燕濩之地,或有節宣之少妨,使臣等知之,其所以積誠祈懇,容有其極,而今以玉體之至重,冒行必不可行之擧,而重之以創所未創,任情而踰節,而臣等只知瀆擾之爲懼,不思獲準之爲義,則將焉用臣等爲也?戰灼之極,相率申籲,惟聖明勉抑而曲循之,以上慰慈念,俯答群情,千萬至祝,惶恐敢啓。答曰,昨於箚批,已悉予意,而予於庚寅,年甫四歲,徹天之慟,今欲少伸,卿等何不諒予此時情事,如是煩請乎?
領中樞府事趙寅永,行判中樞府事鄭元容,領議政權敦仁,行判中樞府事金道喜,右議政朴晦壽率百官庭請啓曰,臣等之相率仰籲,寔出於不勝憂灼之至,而及伏奉呈批下者,益不勝相顧掩泣。夫焉敢更事瀆擾,而惟我殿下,以徹天不洎之痛,必欲盡情於終事之地,臣等雖甚愚昧,豈不仰認我殿下此時情事?第伏念,殿下一身,非殿下所可自輕也,宗社基業之托在玆,先王悉事之繼在玆,其所以愼重而保嗇者當如何?今若觸冒蒸炎,躬隨廞衛,不思節宣之方,或致欠損之節,則是豈大聖人達孝也哉?盈庭之焦遑,姑不暇論,而兩慈聖憂念之心,將何仰慰?且孝子之事親也,以親心爲心而已,以我先大王平心至慈之情,詎無惟疾之憂於陟降之際耶?玆以擧國同然之忱,率百官申籲。伏願勉回聖衷,亟寢成命,上而體慈念,下而答群情,千萬顒祝,惶恐敢啓。答曰,纔有賓啓之批,而又此庭請,是何事也?悲擾之中,益不知其何以爲心。毋復煩請。
行都承旨金英淳,左承旨金大根,右承旨趙得林,左副承旨趙龜夏,右副承旨權用脩,同副承旨南性敎等啓曰,臣等之合辭仰請,未獲開納,達宵憂灼,不敢不冒悚而更陳。臣等之言,非以無稽也,卽擧國之所共請,而群情難遏也,殿下之敎,非曰踰禮也,卽先君之所未行,而舊章可遵也。臣等則薄誠未格,殿下則至情難抑,上下相持,日甚一日,悶鬱抑塞,轉益靡措。嗚呼,帝王之孝,與匹庶不同,上有宗社之付托,下有生靈之繫望,豈可以徒循疎節,而任情往行乎?顧今潦炎方熾,撼頓一舍之遠,觸冒四日之久,攀號於輴翣之間,哀毁於劍舄之藏,則豈能保其無損於聖躬耶?殿下獨不念貽慼於洋洋陟降之靈,又不念兩慈殿惟疾之憂耶?焦迫之至,相率更籲。伏乞抑哀勉循,以副輿情,千萬顒祝,惶恐敢啓。答曰,已諭於大臣箚批矣,勿煩。
行都承旨金英淳,左承旨金大根,右承旨趙得林,左副承旨趙龜夏,右副承旨權用脩,同副承旨南性敎等啓曰,臣等之懇,至再至三,不敢知止者,是豈可已而不已乎?稽之以經禮,有不必行之典據,參之以事會,有決難行之委由,盈庭齊籲,歷陳底蘊,而聖批一向靳拒,群情轉益煎灼,鎭日徊徨,靡所因極。嗚呼,聖上今日情理,臣等非不掩抑也,聖上今日成命,臣等非不哽咽也,而事有大於疎節,義莫先於保護,則情文之間,輕重自著,維繫之地,蘄嚮斯切,臣等雖萬被譴罰,亦有萬難奉承而已。聖上之於臣等,父母也,父母節攝之有可憂,而爲人子者,諉之以屢諫而不回,遂復黽勉而泯默,則天下寧有是也?言到于此,不覺聲淚交逬。惟聖上勉至情之難抑,軫所重之攸在,亟賜一兪,以答群情,千萬顒祝,惶恐敢啓。答曰,已諭於前批,勿煩。
吏曹,綏陵遷奉時,拭梓宮官右議政朴晦壽。
吏曹,綏陵遷奉時,挽章製述官宋來熙在外,代徐元淳,成近默在外,代李晉翼。
傳于南性敎曰,明日出宮內門路,以協陽門爲之。
金英淳,以兵曹言啓曰,今閏五月十五日大駕詣綏陵殯殿親行望奠後,仍行親進香,親書上字時,右邊捕盜大將任聖臯以御營大將,後廂隨駕矣。在前如此之時,有他邊大將兼察之例,回鑾間左邊捕盜大將李應植,姑令兼察,何如?傳曰,允。
金英淳啓曰,因兵曹草記,今此幸行時,右邊捕盜大將任聖臯以御營大將,後廂隨駕,回鑾間左邊捕盜大將李應植,姑令兼察事,允下矣。兼察右邊捕盜大將李應植,卽爲牌招聽傳敎,何如?傳曰,允。
趙得林,以司饔院都提調意啓曰,自前每當幸行經宿時,各邑地方官進排御供物膳,日下雉鮮,及各司供上,一體進排于經宿所,乃是事例,而近來省減,雖出於除民弊之聖意,曾以草記後行會畿營之意,有所稟定矣。今此新舊綏陵幸行時,各邑進排,依例知委,提調郞廳旣在陵所,使之監膳,何如?傳曰,置之。
金大根,以內醫院都提調意啓曰,本院提調例不得兼帶金吾之任矣。分提調洪敬謨所帶判義禁,今姑許遞,何如?傳曰,允。
金英淳,以兵曹言啓曰,今閏五月十七日大駕詣綏陵殯殿,親行啓殯奠,十八日隨轝,二十日過虞後還宮時,隨駕營門當爲磨鍊矣。禁·御兩營鄕軍,今旣停番,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局步軍三哨,馬軍二哨,訓將率領爲先廂,訓局步軍三,馬軍二,御將率領爲後廂,禁軍三番磨鍊,禁將留都。
又以兵曹言啓曰,自今十五日至二十日幸行時,諸般擧行,依出玄宮奉審時例爲之事,命下,而今番則與當日還宮有異,闕內留都大將,何以爲之乎?敢稟。傳曰,依例磨鍊。
又以兵曹言啓曰,在前幸行時,摠戎使率訓局餘軍,弘化門外留陣,而若値該將臣有故之時,則有中軍代領之例,今番則何以爲之乎?敢稟。傳曰,依前爲之。
又以兵曹言啓曰,靈駕陪從將士及新舊陵所扈衛軍·斥堠·伏兵·傳語軍,事畢後除標信解嚴事,已爲啓下,而伊日旣是親臨,則軍兵去就,不可疎忽,依己酉年例,待信箭解嚴之意,分付,何如?傳曰,允。
又以司僕司一二提調意啓曰,十七日親行啓殯殿,十八日隨轝,二十日過虞後還宮時,各差備入把馬磨鍊,別單書入,而其中驛馬,則令兵曹知委畿內各驛,使之直爲入把,何如?傳曰,允。
又以訓鍊都監言啓曰,今此遷陵時,新陵丁字閣帷門布城排設次,將校一人,軍二十名,布帳六十部,今閏五月十六日出送,使之擧行,而仍爲分排守直之意,敢啓。傳曰,知道。
又以禁衛營言啓曰,今此遷陵時,新陵丁字閣帷門布城排設次,將校一人,軍二十名,布帳六十部,六閏五月十六日出送,使之擧行,而仍爲分排守直之意,敢啓。傳曰,知道。
又以御營廳言啓曰,今此遷陵時,新陵丁字閣惟門布城排設次,將校一人,軍二十名,布帳六十部,今閏五月十六日出送,使之擧行,而仍爲分排守直之意,敢啓。傳曰,知道。
弘文館校理成容默,修撰宋柱獻等聯名箚曰,伏以,臣等卽伏見傳敎下者,有十八日隨轝之命矣。卽遠之靈辰將屆,根天之聖孝冞篤,攀輴陪紼,必欲躬將致誠於終事之日,伸禮於無憾之地,擎承哀旨,不勝欽仰,而第伏念,人君之孝,與匹庶不同,情文雖欲自盡而不無所拘,節宣實係莫重而毋或自輕,誠以宗社之攸托,生靈之所寄,不可任情而少忽也審矣。是以帝王隨轝之擧,求之往牒,未之槪見,而以我正廟之達孝,己酉遷園時,隨轝之駕,有命旋寢,此豈非今日殿下所當仰法者乎?顧今溽暑轉甚,閭里不淨,此時之多日添冒,萬萬悶迫。且況兩慈聖憧憧之念,尤有倍焉,則仰體承順,卽聖人養志之盛孝,亦臣民攢手之至願也。藥啓院議,相繼已徹,兪音尙靳,臣等相顧憂遑,衷情轉迫,玆敢聯陳短籲。伏乞聖明,亟收成命,以副輿望焉。取進止。答曰,省疏具悉。已諭於大臣之批矣。
弘文館應敎兪鎭五,校理申泰運·成容默,副校理金基纘,修撰宋柱獻·沈宜冕,副修撰李敎英等聯名箚曰,伏以,臣等昨控聯籲,冀蒙開允,及奉批旨,天聽愈邈,臣等相顧憂悶,益不勝抑塞之至。竊伏念,不洎之至痛罔涯,若初之聖慕冞新,皇皇一念,如在嚴廬,凡係終事之地,雖微文細節,必欲致誠而盡禮,至情所發,靡不用極。群情雖切於屢懇,聖旨彌堅於守經,至引五禮之文,以示斷行之意,彝性所同,固當將順之不暇,而臣等之猶不知止,期欲準請者,亦豈無所以而然哉?從權於儀節之間者,聖人之道也,保嗇於哀毁之時者,孝子之事也,苟或過中於是,任情而直行,則亦非所以參酌得宜之義也。伏況我兩慈聖積日疚慟,易致損節,則以殿下孝養之盛,宜先勉抑宸慕,左右寬譬,而今若觸冒勞動,反貽憂念,則恐非殿下承順之美,而亦豈臣等之所仰望者哉?玆又不避煩瀆,復申前懇。伏乞聖明,仰體止慈之念,俯循大同之望,亟賜開納,特寢成命,不勝至願。取進止。答曰,已諭於前批矣。
弘文館應敎兪鎭五,校理申泰運·成容默,副校理金基纘,修撰宋柱獻·沈宜冕,副修撰李敎英等聯名箚曰,伏以,臣等忱誠淺薄,文辭拙訥,再請反汗,一味靳兪,已不勝萬萬焦迫,而際伏見賓啓批旨下者,相顧慟霣,不覺聲淚之交逬也。嗚呼,我殿下沖年銜恤,永抱終天之慟,孝思靡所因極,誠禮期欲必伸,哀旨則愈往愈切,聖志則愈往愈堅,臣等雖頑如木石,殿下之情理,豈不仰認,殿下之誠孝,豈不知感?然猶至再至三,涕泣而呼籲者,亦有人情天理之不得不然者耳。夫孝之爲孝,不專在於儀文之微,禮節之細,而尤有大於是者,故君子有傷孝之戒,人主無自輕之道。今此隨轝之擧,卽一禮節間事,而殿下斷然行之,擧號於旌翣之間,觸冒於溽暑之時,不思所以保嗇節宣之方,則伏想我寧考於昭之靈,將不悅豫於冥冥陟降之中矣。是豈大聖人事死如生,親心爲心之義也,且於僾然愾然之際,安得無怵惕感悟之意乎哉?雖以列朝已行之事言之,英廟之於甲辰,正廟之於己酉,亦皆有命而旋寢,此實我殿下所當監法者,則善繼善述,尤有光於聖孝矣。顧今盈庭血祝之辭,亦可見群情之大同,而臣等之不避煩屑,敢此屢瀆,是豈可已而不已者哉?伏乞更加三思,特允群請焉。取進止。答曰,省箚具悉。已諭於前批,勿煩。
上在昌德宮。停常參·經筵。
自開東至酉時,灑雨下雨,測雨器水深一寸七分。
大駕詣綏陵入齋室後,藥房·內閣·政院·玉堂·朝廷二品以上·六曹堂上·兩司長官口傳問安。答曰,知道。望奠親進香後,藥房·內閣·政院·玉堂·百官奉慰單子問安。答曰,罔極。望哭後,大王大妃殿·王大妃殿·中宮殿,守宮藥房·內閣·政院·玉堂·留都百官奉慰單子問安。答曰,罔極。朝上食後,藥房·內閣·政院·玉堂·百官奉慰單子問安。答曰,罔極。書上字別奠晝茶禮後,藥房·內閣·政院·玉堂·百官奉慰單子問安。答曰,罔極。還內後,藥房·內閣·政院·玉堂·朝廷二品以上·六曹堂上·兩司長官口傳問安。答曰,知道。
藥房都提調鄭元容,提調趙斗淳,副提調金英淳啓曰,時日易邁,望奠告屆,儀衛將戒,號慕轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
進御三錢重人蔘粟米飮一貼煎入事,榻前下敎。
金英淳啓曰,藥房三提調持粟米飮來待矣。傳曰,封入。
又啓曰,司僕司內乘來言,捲窓,取稟。傳曰,捲三窓。
又啓曰,備邊司郞廳來言,今日賓廳日次,而幸行相値,不得來會云矣,敢啓。傳曰,知道。
傳于金英淳曰,侍衛軍兵雨具,從便爲之。
傳于金大根曰,右副承旨馳詣宗廟,奉審以來。
傳于金大根曰,朝上食,晝茶禮,書上字後,別奠當親行矣,該房知悉。
南性敎啓曰,臣以大王大妃殿·王大妃殿,問安進去,下直之意,敢啓。傳曰,知道。
南性敎,以禮曹言啓曰,卽接永禧殿官員所報,則今日之雨,正殿北挾室簷端滲漏,東邊月廊樑端朽落,北邊內墻三間許頹圮,移安廳西邊內墻內面半間許缺落云矣。挾室滲漏與殿內有異,奉審依前例不爲擧行,內墻頹圮,當有慰安之節,而今當停祭之時,只以慰安告由文,不卜日今十七日設行,而改築之役,待雨晴擇日擧行,何如?傳曰,允。
金大根,以奎章閣言啓曰,景慕宮望廟樓今望奉審,無頉之意,敢啓。傳曰,知道。
金英淳,以兵曹言啓曰,闕內入直訓鍊都監局別將·把摠·哨官及內三廳將·守門將·禁衛營哨官等番單子,每中日入啓受點矣。今此幸行相値,勢難入啓受點,依例今閏五月二十一日入直人員,十六日入啓單子,竝爲受點,趁期替直,分所單子,待受點卽爲書入,巡將監軍,依例今十六日入啓單子,預爲排日受點,逐日受牌,大省記及別省記,自今十七日二十日至,十六日預爲書入,京中軍號,亦自今十七日二十日至,十六日預爲啓下,留置政院,逐日頒布,行在所軍號,自行在所啓下頒布之意,敢啓。傳曰,知道。
南性敎,以義禁府言啓曰,今此綏陵遷奉時紙榜輦各差備都事,及幸行時大駕各差備都事,本府入直,公事回公都事,當以十員磨鍊,而一員未差,都事金在獻遷陵都監監造官進去,無以推移。未差之代,令該曹口傳差出,監造官金在獻,亦令該曹口傳相換,以爲分排擧行之地,何如?傳曰,允。
南性敎啓曰,卽者義禁府都事來言,今日幸行時,駕側鳴錚罪人李世權等三人,移送秋曹云矣。敢啓。傳曰,知道。
丙午閏五月十五日寅時,大駕詣綏陵幸行入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣李景在·吳取善,檢校直閣尹定鉉,檢校待敎趙鳳夏以次侍立。時至,通禮跪啓請外辦,上具黑頭冕·布戎服,乘駕轎出宣化門。藥房都提調鄭元容,提調趙斗淳,副提調金英淳進前奏曰,望日又屆,聖慕當如何,侵曉冒雨,聖體,若何?上曰,無損矣。元容曰,近日哀毁過度,連爲觸冒,下情萬萬焦迫矣,行奠哭泣之餘,必致添損,仁蔘粟米飮煎入似好,故敢達矣。上曰,依此爲之。仍由協陽門·肅章門·進善門,出敦化門。進發至宗廟洞口,通禮跪啓請降轎,上降轎步過,還乘轎。上曰,右副承旨馳詣宗廟,奉審以來。出駕敎至興仁之門外,宣傳官跪稟鳴金二下鑼鼓作,至雨裝峴,御人夫以踰,還駕轎馬以進,至綏陵洞口,宣傳官跪稟鳴金三下鑼鼓止。至降轎所,通禮跪啓請降轎乘輿,上降轎乘輿。元容進前奏曰,驟雨連霔,路水大漲,聖心必爲驚慮,群情擧切焦悶,勞撼之餘,諸節不瑕有損乎?上曰,別無添損矣。至齋殿門外,通禮跪啓請降輿,上降輿入齋殿,諸臣詣閤。
丙午閏五月十五日卯時,上詣陵上,行謁陵禮,仍詣殯殿,親行朝奠兼望奠進香入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣李景在·吳取善,檢校直閣尹定鉉,檢校待敎趙鳳夏以次侍立。時至,通禮跪啓請外辦,上具緦服以出,通禮跪啓請乘輿,上乘輿至帷門外,通禮跪啓請降輿,上降輿,詣謁陵位。通禮跪啓請俯伏哭,上俯伏哭盡哀,通禮跪啓請止哭興四拜興平身。上止哭興四拜興平身。仍詣欑宮奉審,仍俯伏,哭擗踰節,諸臣勸挾侍扶陪以出。時至,仍詣拜位,行朝奠兼望奠親進香。通禮跪啓請俯伏哭,上俯伏哭盡哀,通禮跪啓請止哭興四拜興平身,上止哭興四拜興平身,通禮導詣尊所監盞,仍詣香案前,通禮跪啓請跪,上跪。英淳奉香,龜夏奉爐,上三上香,連奠三盞于靈座前,大祝金益文進跪讀祝訖,上還詣版位。通禮跪啓請俯伏哭,上俯伏哭盡哀,通禮跪啓請止哭興四拜興平身,上止哭興四拜興平身,通禮導上還小次。
丙午閏五月十五日辰時,上詣殯殿,親行朝上食入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣李景在·吳取善,檢校直閣尹定鉉,檢校待敎趙鳳夏以次侍立。時至,通禮跪啓請出次,上具緦服以出。通禮導詣版位,跪啓請俯伏哭,上俯伏哭盡哀,通禮跪啓請止哭興平身,上止哭興平身,通禮跪啓請跪,上跪。代奠官昰應進跪香案前,挾侍一人奉香,一人奉爐,三上香,連奠三盞于靈座前,讀書上字告由文,仍俯伏興退。通禮跪啓請俯伏哭,上俯伏哭盡哀,通禮跪啓請止哭興平身,上止哭興平身,通禮導上還少次。
丙午閏五月十五日巽時,上詣殯殿,親書上字後,行別奠,兼晝茶禮,仍行辭陵禮入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣李景在·吳取善,檢校直閣尹定鉉,檢校待敎趙鳳夏以次侍立。時至,通禮跪啓請外辦,上具緦服以出,通禮導詣欑官。上曰,宗戚執事朴岐壽·洪顯周使之上來擧行,摠護使亦上來,可也。都監提調徐憙淳奉進諸具,上進跪梓宮上隅前,以泥金親書上字書上字儀節詳在分注書日記訖。上曰,字樣得不稍小乎?諸臣各進奉審,可也。諸臣各進奉審奏曰,字樣極盡,果不爲小矣。上曰,庚寅年書上字官,誰也?英淳曰,金在昌矣。上曰,結裹何時爲之乎?憙淳曰,漆與泥金尤乾,然後明日當爲之矣。上仍祭物奉審,時至,詣拜位,行別奠兼晝茶禮。通禮跪啓請俯伏哭,上俯伏哭盡哀,通禮跪啓請止哭興四拜興平身,上止哭興四拜興平身,通禮跪啓請跪,上跪。代奠官昰應進跪香案前,挾侍一人奉香,一人奉爐,三上香,連奠三盞于靈座前,俯伏興退。通禮跪啓請俯伏哭,上俯伏哭盡哀,通禮跪啓請止哭興四拜興平身,上止哭興四拜興平身,通禮導上以出。摠護使權敦仁進前奏曰,哭泣過節,勞動旣多,聖體,若何?上曰,罔極矣。敦仁曰,明日結裹時,姑無稟定者,當隨吉時爲之矣。上可之。仍詣辭陵位,通禮跪啓請俯伏哭,上俯伏哭盡哀,通禮跪啓請止哭興四拜興平身,上止哭興四拜興平身。仍出帷門外,通禮跪啓請乘輿,上乘輿。判府事鄭元容,判府事金道喜,右議政朴晦壽進前奏曰,親爲進香,親書上字,靡逮之哀慕益切,諸節,若何?上曰,罔極矣。元容曰,臣等以隨轝請寢事,連爲仰籲,尙靳從允,仰想聖衷,亦不以臣等之言爲非矣。雖以今日輦路觀之,不過片時之間,十里之近,而大雨驟行,平地如江,驚懼之心,無以按定矣。當此極熱積潦之時,何可移次四日之久,勞撼一舍之遠乎?其在保嗇節宣之方,當如何哉?上曰,以予情理,何可不隨行耶?且此禮卽五禮儀所載者,卿等每以無例爲言者,何也?元容曰,雖有載錄,列聖朝未嘗行焉。且殿下情理,豈不仰認,而近日盡情盡禮,有何餘憾乎?顧今大禮當前,君臣上下聚精會神,各自效於終事之地,而自承是敎,擧皆焦遑以度,還收成命,然後可得專意於克完大事之節矣。上曰,路上非可長語之所也,卿等姑退,可也。元容曰,藥院分提調連爲差出,甚爲煩瀆,仍用似好矣。上曰,仍用,可也。至齋殿門外,通禮跪啓請降輿,上降輿入齋殿,諸臣詣閤。
丙午閏五月十五日未時,上自齋殿還宮幸行入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣李景在·吳取善,檢校直閣尹定鉉,檢校待敎趙鳳夏以次侍立。時至,通禮跪啓請外辦,上具黑頭冕·布戎服以出。通禮跪啓請乘輿,上乘輿至乘轎所,通禮跪啓請降輿乘轎,上降輿乘轎。至洞口外,宣傳官跪稟鳴金二下鑼鼓作。進發至數里許,同副承旨南性敎進前奏曰,臣承命大王大妃殿問安,則答曰,知道。王大妃殿問安,則答曰,知道之意,敢達。上曰,知道。至雨裝峴,御人夫以踰,還駕轎馬以進,至興仁之門外,宣傳官跪稟鳴金三下鑼鼓止。至宗廟洞口,通禮跪啓請降轎,上降轎步過,還乘轎,由敦化門·進善門·肅章門·協陽門,入宣化門還內,諸臣以次退出。
上在昌德宮。停常參·經筵。
夜自三更至五更,灑雨下雨,測雨器水深二分。
翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。大殿,朝廷二品以上·六曹堂上單子問安。答曰,知道。
藥房都提調鄭元容,提調趙斗淳,副提調金英淳啓曰,親藏望奠,躬行進香,哀慕冞切,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一向,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金英淳啓曰,明日大駕詣綏陵入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
傳于金大根曰,檢校待敎金洙根馳詣綏陵殯殿,奉審以來。
金英淳啓曰,今此幸行時,本院印信當爲齎去,禮曹印信一顆,留院時取用,何如?傳曰,允。
又啓曰,摠戎使李惟秀以陪往大將,明日出去矣。將兵之任,不可一刻無摠察之人,何以爲之?敢稟。傳曰,御將兼察。
又啓曰,摠戎使御將兼察事,命下矣。兼察摠戎使任聖臯,卽爲牌招聽傳敎,何如?傳曰,允。
金英淳,以兵曹言啓曰,今閏五月十七日大駕詣綏陵殯殿,親行啓殯奠,十八日隨轝,二十日過虞後還宮敎是時,右邊捕盜大將任聖臯以御營大將,後廂隨駕矣。在前如此之時,有他邊大將兼察之例,回鑾間左邊捕盜大將李應植,姑令兼察,何如?傳曰,允。
又啓曰,因兵曹草記,今此幸行時,右邊捕盜大將任聖臯以御營大將,後廂隨駕矣,回鑾間左邊捕盜大將李應植兼察事,允下矣。兼察右邊捕盜大將李應植,卽爲牌招聽傳敎,何如?傳曰,允。
以司謁口傳下敎曰,別雲劍及各差備,以十五日陪從施行。
以司謁口傳下敎曰,壬申以後曾經春桂榜生存人,竝年條懸錄以入。
兵曹,留都大將洪敬謨。
兵曹,留都從事官單李寅奭。
吏曹口傳政事,以趙秉穆爲義禁府都事。義禁都事金在獻,司饔奉事鄭民和相換。
金英淳,以司僕寺一二提調意啓曰,今此幸行時,兩內乘當爲隨駕矣。假內乘一員,令該曹口傳差出,使之入直,回鑾後卽爲減下,何如?傳曰,允。
兵曹口傳政事,以趙羲益爲假內乘。
金英淳啓曰,時原任大臣爲承候來待矣。傳曰,入侍。
領中樞府事趙寅永,行判中樞府事鄭元容,行判中樞府事金道喜,右議政朴晦壽率百官庭請啓曰,臣等始徹賓啓,再擧庭籲,奔走呼號,迷不知止,是豈可已而不已哉?荐承批旨,尙靳兪音,焦灼之極,非不知冒昧更瀆,夜漏已深,法駕將啓,雖不得不含忍退出,而及登前席,縷縷仰陳,宸聽愈邈,臣等之抑鬱煎熬,去益靡措。今玆之懇,乃大小臣民焦遑莫遏之情,則得請之前,豈敢不以積誠回天爲期乎?殿下抑以爲,若不隨轝,則有欠於情禮而然歟?玄宮之啓,朝晡之奠,擧皆親行,則不可謂情禮之未伸,何必違國人同然一辭之情,擧列聖曾所未行之禮,罔念宗社之攸繫,仰貽慈殿之惟憂,然後方可謂情禮之伸乎?顧今萬事,莫大於保嗇聖躬,而每經一番展哀,輒增一層疚瘁,況此隨轝之節,尤非一時哭奠之比。程途遠爲一舍,輴行當至窮日,觸境號擗,按抑不得,重以近庚之熇炎,不時之驟雨,則其爲憧憧之憂,尤當如何?以殿下篤至之誠,縱不自護,奈宗社何,奈兩慈殿何哉?臣等衷誠所激,又此煩複。伏乞聖慈,更加三思,亟循群情,千萬顒祝,惶恐敢啓。答曰,俄於筵中,已悉予之情事,而又復以列聖朝未行之例,如是力挽,此果無可援之例耶?更勿煩請。
藥房口傳啓曰,臣等以必準乃已之懇,犯屢瀆無嚴之悚,幸借方寸之地,獲陳萬一之悃,而誠淺辭拙,竟不免爲旅進退而止矣。臣等無似,固不足以仰裨聖德,而今於卓然惻然之聖孝聖思,不思所以將順導宣,乃反歷日煩瀆,不省其爲干冒之誅者,豈恒情之所敢爾也?誠以聖躬之保嗇,慈衷之仰體,爲常經也,通義也。臣等雖甚顓劣,粗嘗奉敎於君子汚不以瑣節細行,自效婦寺之忠,則亦庶幾淵鑑之所俯燭也。一自欒遷諏期,禹穴協吉,聖心之蚤夜憧憧,靡所止屆。與夫五六許日以來,哀毁非不踰節,勞動觸冒非不過度,而竝係一日不可闕之禮事也,情理也,故臣等唯有萬萬煼迫,萬萬掩抑,而至於隨詣之命,有其文而無其據,在殿下而不行之,非殿下之所不行,而於無窮之聖孝聖思,不謂不滋有光焉,則臣等之若是瀝叫,不敢自止者,聽卑之聽,豈無曲照之理耶?官以保護爲名,而畢竟諉以怵畏,規挽不得,則臣等之辜負聖上,有餘罪矣。惟聖明亟恢宸衷,快賜兪音,千萬泣祝,惶恐敢啓。答曰,何謂無其據也?此非如是相持之事,無復煩請。
大王大妃殿,以承傳色諺書下敎曰,此時大殿屢日哀遑中,又欲隨轝,如此極熱,終日以縗麻隨轝,豈無傷損之節?國朝已例,罕有之事,予欲自內挽回,而諸大臣何爲玩愒乎?期於積誠祈懇爲望,故如是下敎矣。
金英淳啓曰,時原任大臣,今於大王大妃殿諺書下敎之下,萬萬惶懍,來詣閤外請對矣,傳曰,入侍。
又啓曰,藥房三提調爲承候來待矣。傳曰,入侍。
又啓曰,時原任閣臣爲承候來待矣。傳曰,入侍。
傳于金大根曰,隨轝非但有已例,予之情事痛迫,期欲行之,屢承兩慈殿下敎懇摯惻怛,至使諸大臣相率力挽,到此地頭,不敢不仰承至意。十八日路祭後,當先詣新陵所迎哭矣。依此改付標以入。
傳于金大根曰,明日出〈宮〉內門路,以協陽門爲之。
金大根,以內醫院都提調·提調意啓曰,自前幸行經宿時,陪從掌務官一員,例自司僕寺補把馬一匹許給矣。今番幸行時,依例許給之意,分付該寺,何如?傳曰,允。
金英淳,以兵曹言啓曰,今此綏陵幸行時,各差備所把驛馬,磨鍊書入,而本曹驛馬外,不足之數,依近例京畿驛馬十五匹補把事,分付本道之意,敢啓。傳曰,知道。
又以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以禁衛營言啓曰,綏陵幸行時,本營留都事,命下矣。銅龍門則哨官李命奎,御營廳京中哨軍三十名,集賢門則御營廳別武士張德浩,西營則哨官金興碩,助番牙兵四十名,廣智營則哨官李時鉉,助番牙兵五十名率領入直,新營則千摠李龍求,騎士將朴履會,把摠成瀚,哨官李允默,敎鍊官徐聞顯,騎士二十五人,兼別破陣二名,京標下軍三十名率領入直,南別營則哨官朴敬先,別騎衛一人,別牙兵七名率領守直,火藥庫則哨官尹暻,別破陣八名,兼別破陣六名率領守直,拱北門東邊宮墻缺落處,哨官林鶴齡,西營入直軍八名除出,率領守直之意,敢啓。傳曰,知道。
奎章閣原任提學趙寅永·鄭元容,提學趙秉鉉,檢校提學金興根,直提學金學性,原任直閣李景在·吳取善·李公翼,檢校直閣鄭㝡朝·徐有薰·尹定鉉,原任待敎趙斗淳·金英淳,檢校待敎金洙根,原任待敎金英根,檢校待敎南秉哲·李㘾·趙鳳夏·李裕元,待敎洪淳穆等聯名箚曰,伏以,臣等聞考有匹庶之孝,有帝王之孝,與易寧戚,今昔上下攸同,而以義制哀,惟王家之禮爲然,蓋天地宗社之所由托,百官萬姓之所由繫,有不可以任情而踰度而然耳。今此隨轝之命,臣等相率掩抑,非不知我殿下之情之理,必欲盡心於斯焉,而考之於國朝故常,而莫之聞焉,參之於歷代典憲,而未有據焉。臣等雖甚蒙蔀,請得以悉陳之。按杜佑通典唐大喪儀,遣奠前三日,所司設皇帝奉辭次於承天門外,南宋通儀,遣奠訖,大昇轝進發,前導官導皇帝歸幄次,又按皇朝發引儀,靈駕發,內侍導皇帝還宮,故發引前一日,設辭奠,謂之辭靈禮。凡儀節品制之寖詳寖具,莫三朝若,而隨轝之文,絶不槪見,惟東漢明帝之安梓宮也,章帝爲司徒鮑昱所諫,亦不得親下於持贈鴻洞之後。我朝五禮儀,雖有隨轝一節之載錄,而孝宗之於長陵,英宗之於懿陵,正宗之於顯隆園,始焉力拒群情,至竟勉抑而曲循之。夫禮莫備於唐·宋以後,而儀式之所不擬也,孝莫先於列祖攸行,而典憲之所未行也。以聖上今日情事,雖無於禮之禮,苟可以允合情文,無有餘憾,盈庭大小,曷敢不感泣將順,而今其胥憂交灼,不敢爲泯默者,直惟曰聖躬之保護,有大於終事之疎節。援古證今,不以不行爲悖,而以必行爲懼,賓啓庭籲,兪音尙靳,相顧失圖,群情轉迫。臣等職在邇密,厚蒙恩渥,區區忱誠,歷日靡屆,用敢瀝陳衷悃,仰瀆崇聽。惟聖明强抑至情,亟寢成命,千萬泣祝。取進止。答曰,省箚具悉。此事可行則行之可矣,豈可以已例有無援之乎?況國朝未嘗無此例者乎?勿煩。
應敎兪鎭五,校理申泰運·成容默,副校理金基纘,修撰宋柱獻,副修撰李敎英等聯名箚曰,伏以,臣等前後懇籲,殆無餘蘊,而若昧屢瀆之爲悚,必以準請而爲期者,寔出於萬萬焦迫之情,而臣等之情,卽擧國臣民大同之情也。連日庭請,未格聰聽,小大抑塞,愈往愈切。蓋此隨轝一事,卽前古帝王所未行之擧,而今我殿下必欲斷然行之,聖孝之度越,禮節之無憾,書之史冊,有光來許。臣等粗知分義,亦具彝性,豈不知將順之爲當,奉承之不暇,而然猶不避猥屑,一向爭執者,誠以孝子之事親,不在於疎節,人主之承祧,莫重於保嗇故耳。且伏念,殿下於今番終事之地,無不躬檢而親行,積月之勞動旣多,近日之哀毁過度,臣等每於痛迫憂煎之中,只切欽仰攢祝之忱,而獨此成命之下,若是煩聒而不知止者,以其有不得不然者存焉耳。靷路一舍,竟日艱抵,極暑熇炎,挽近尤甚,而法駕陪紼,勢必侵暮,玉體冒陽,慮必受損。臣等灼知事狀之如此,而徒懷嚴畏,不以實陳,則臣分虧矣,人理蔑矣,非但孤負於殿下,亦將孤負我寧考在天之靈,臣等雖極無狀,豈忍爲此?情窮辭縮,吞聲抆涕,玆又相率哀號於聽卑之下。伏乞聖慈,勉循群請,亟降兪音焉。取進止。答曰,省箚具悉。不見俄下之諸批乎?
丙午閏五月十六日辰時,上御熙政堂。藥房三提調·時原任大臣·閣臣承候入侍時,都提調鄭元容,提調趙斗淳,副提調金英淳,記事官徐堂輔·洪祐命·金炳雲,右承旨趙得林,記事官金有淵,領府事趙寅永,判府事金道喜,右議政朴晦壽,提學趙秉鉉,檢校提學金興根,直提學金學性,原任直閣李景在·吳取善·李公翼,檢校直閣鄭㝡朝·徐有薰·尹定鉉,原任待敎金英根,檢校待敎南秉哲·李㘾·趙鳳夏·李裕元,待敎洪淳穆以次進伏訖。上曰,史官分左右。寅永等進前奏曰,昨日望奠進香,書上字,皆爲親行,愴慕靡逮,哭泣過節,且雷雨非常,勞動旣多,聖體若何,寢睡·水刺之節,何如?上曰,一樣矣。潦熱此甚,多日哀疚之中,大王大妃殿諸節,得無有損乎?上曰,比前稍損矣。王大妃殿諸節,若何?上曰,亦有損節,誠切悶迫矣。中宮殿氣候,何如?上曰,安順矣。元容曰,醫官閤外待令,使之入診,何如?上曰,置之。元容曰,時値潦暑,哀遑之中,勞動旣多,必有添損之節,使之入診,何如?上可之。堂輔出去,招醫官入侍,金景球·吳昌烈·金亨選等以次入診訖,退伏楹外。元容曰,各奏脈候,可也。景球等曰,脈候左右三部調均矣。元容曰,如有症候之不逮於平日,則下敎於醫官,以爲議定湯劑之地,好矣。上曰,別無形現之症矣。元容謂景球等曰,雖不以湯劑爲議,以淸潤調補之茶飮等劑,亦有可進者乎?景球等曰,調補湯劑,停止不久,不心更議矣。元容曰,人蔘粟米飮,何如?景球等曰,甚好矣。元容曰,十七日·十九日亦以粟米飮煎入,何如?上可之。寅永曰,臣等以今番隨轝請寢事,賓啓與庭請,已擧屢次,而及登前席,掩抑不知所以仰對矣。臣等雖無狀,豈不仰認殿下今日情事,而此是列聖朝未行之事,則非但一時事勢而然也,實爲萬世子孫深長慮矣,豈可不體諒乎?且考諸歷代已例,實無之事矣。以先大王止慈之心仰揣,則陟降之中,憂慮當如何哉?且今日殿下兩慈殿奉養之道,承順爲大孝,隨轝之事,卽不過疎節矣。臣等之言,姑不足道,而以昨日事觀之,不過半晌之地,大雨暴霔,乘危涉險,勞動旣多,況來日雨雖快霽,太陽且曝,三十里靷路,衰麻隨轝,進止不便,豈不大損諸節?臣等職在保護,泯默不請,則豈其人臣事君之道,且事勢之可東可西者,則何敢如是煩瀆乎?伏想聖衷庶幾體諒,而惕然開回,欲行之而卽止矣。今日反汗則大是聖躬之光孝,不反汗則不過聖孝之疎節矣。元容曰,臣自藥院,亦爲屢次仰籲,不得請則不可止矣。時令極熱,潦雨跨旬,雖宮殿之間,一時觸冒勞動之事,臣等猶爲請寢,則況移次四日,遠程勞頓,而衰裳鞍馬,冒暍涉水,豈有不受損之理哉?寅永曰,臣等雖不似,若有損於聖孝之萬一,何敢不仰勉,而如是屢屢煩達乎?上命醫官先退。上曰,已諭於前後批答,而予之情理,豈可不隨轝,而旣無前例,則何載於五禮儀乎?雖無前例,有何不可行之道乎?寅永曰,伏想兩慈殿憂慮之心,似當自內亦挽止矣,伏願以親心爲心焉。上曰,何可以前例有無言之,而列聖朝豈有如予之情理乎?寅永曰,然則列聖朝何不行之乎?是爲萬世子孫深長慮矣。元容曰,伏想列聖朝亦於終事之時,其至切之情,豈有間於殿下哉?然而隨轝則未嘗行焉,實以保嗇爲聖孝中大本也。此事如或違禮害義,則豈欲不仰體懇切之諭音,而徒以力挽爲主乎?上曰,卿等雖屢屢苦懇,予必行之矣。己酉年隨轝至江頭,此特其時屢日程而然也,今番不過爲一日程,則何可不行乎?寅永曰,今番事勢異於其時矣。殿下一身,當自保嗇矣,先大王陟降之靈,兩慈殿止慈之心,憂慮當如何哉?道喜曰,隨轝之事,不過疎節,承順之道,乃爲光孝,則可爲無於禮而合於禮矣。晦壽曰,隨轝之例果有之,而時異事異,豈可行之乎?百官已爲待令,臣等退出後,當擧庭籲,準請乃已。寅永曰,臣等之今日登筵,非仰籲此事,屢日勞動之餘,欲爲承候矣。上命就座。元容曰,凡人於炎熱行役之時,哭泣過節之餘,必有渴候矣。伏聞近或有思飮之時云,勿進生冷,必進茶飮與溫湯爲好矣。淸爽之飮,每多爲害矣。上曰,當如是矣。上命史官就座。仍命退,諸臣以次退出。
丙午閏五月十六日酉時,上御熙政堂。時原任大臣請對入侍時,行都承旨金英淳,記事官徐堂輔·洪祐命·金炳雲,領中樞府事趙寅永,行判中樞府事鄭元容·金道喜,議政府右議政朴晦壽以次進伏訖。上曰,史官分左右。寅永進前奏曰,臣等俄伏承庭請批旨,以國朝已行之例爲敎,臣等雖無狀,豈不知五百年一有之例,亦豈或一毫欺罔哉?夫隨轝一事,英宗朝丁丑,不過一次行之,而事勢與今不同,故初不敢援而爲例。蓋甲辰懿陵因封時,未嘗行之,其時爲仁元聖母力挽而止,至於丁丑,則事勢與甲辰不同,自內無所挽執,遂任情行之,此非今日可援之例矣。正宗朝丙申元陵因封時,己酉顯隆園遷奉時,亦因慈殿·慈宮下敎而挽回,此宜今日遵行者也。夫孝以承順親心爲大,儀文間盡禮,不過爲疎節故耳。臣等俄者承批後,方擬再啓,冀回天聽之際,伏承大王大妃殿諺敎下者,臣等不肖無狀,玩愒度日之罪,固無所逃矣,不避煩瀆,玆敢冒萬死相率求對。伏望深諒事理,亟寢成命焉。情禮雖同,事勢有異,則經權之道,亦不可不異矣。元容曰,自有是命,慈殿之必爲憂念,固所仰揣,而至有諺敎之書下庭請所之擧,則必是慈殿連有挽執之敎,而殿下未卽承順,至責臣等矣。臣等之不能積誠感回之罪,固不可勝言,而殿下若不奉承,則其於順志之聖孝,果何如哉?且伏想,洋洋在上之靈,豈有悅豫之心乎?殿下若念至於此,則必不待臣等之縷縷而惕然開悟矣。寅永曰,臣等之職,不過保護聖躬,而今不能挽回聖衷,大有妨於節宣保嗇,則不能保護之罪,猶屬臣等之責,而因是思之,兩慈殿憂慮之中,諸節必多添損,殿下何不仰念及此,而乃欲任情行之乎?上曰,自隨轝命下之後,屢伏承兩慈殿下敎,而以予情理不得不然之意,連爲懇達矣。今則至以諺敎,責卿等力挽,到此地頭,實難任予之情而不爲承順矣。寅永曰,聖敎至當。殿下情事,臣等豈不仰認?每一奏對,抑塞掩泣,實不知所以仰達,而今者慈殿下敎若是懇摯,安得不承順乎?上曰,卿等之言,今番勉從矣。傳敎筵退後當書下,而私情慟迫,不可形喩矣。寅永曰,聖敎惻怛懇摯,雖今哀遑之中,臣等不勝喜幸。元容曰,承此下敎,萬幸之中,掩泣無以爲對矣。上命大臣就座,又命史官就座。仍命退,諸臣以次退出。
上在綏陵齋室。停常參·經筵。
自開東至人定,灑雨下雨,測雨器水深五寸。
自人定至十八日開東,灑雨下雨,測雨器水深六分。
大駕詣綏陵入齋室後,藥房·內閣·政院·玉堂·朝廷二品以上·六曹堂上·兩司長官口傳問安。答曰,知道。大王大妃殿·王大妃殿遣承旨問安。答曰,知道。晝茶禮後,藥房·內閣·政院·玉堂單子問安。答曰,罔極。夕上食,夕奠後,藥房·內閣·政院·玉堂單子問安。答曰,罔極。
進御三錢重人蔘粟米飮一貼煎入事,榻前下敎。
金英淳啓曰,藥房三提調持粟米飮來待矣。傳曰,封入。
又啓曰,司僕寺內乘來言,捲窓,取稟。傳曰,捲三窓。
又啓曰,來二十日朝參日次矣,敢稟。傳曰,停。
又啓曰,明日大王大妃殿·王大妃殿問安,何承旨進去乎?敢稟。傳曰,同副承旨進去。
權用脩啓曰,臣以大王大妃殿·王大妃殿問安進去,下直之意,敢啓。傳曰,知道。
傳于金英淳曰,侍衛軍兵雨具,從便爲之。
傳于金大根曰,同副承旨馳詣宗廟,奉審以來。
金英淳啓曰,時原任大臣爲承候來待矣。傳曰,入侍。
以司謁口傳下敎曰,今雖出宮,時刻已晏,啓殯奠先爲設行之意,撥馬知委。
以司謁口傳下敎曰,明日別侍衛,次堂擧行。
傳于金大根曰,晝茶禮·夕上食·夕奠當親行矣,該房知悉。
傳于金英淳曰,明日發靷時,時原任大臣及檢校提學金興根,都承旨金英淳靈轝別陪從,兵曹判書趙秉鉉靈轝別侍衛。
傳于金英淳曰,先後廂及侍衛軍兵,亦令該營一體饋粥。
傳于金英淳曰,靈轝侍衛軍兵及扈衛軍,竝令該營饋粥。
傳于金大根曰,發靷隔日,雨勢如此,尙無開霽之意,哀遑之中,尤切罔措。至於許多轝士軍之露處沾濕,極爲矜念,卽令都監及該廳·畿營,斯速措處,俾各庇身,亦令先後廂·兩營,依饋粥例,以乾價量宜分給。
金英淳,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日寅時量,結陣扈衛之意,敢啓。傳曰,知道。
又以訓鍊都監言啓曰,謹依下敎,轝士軍折半三千三百五十二名處饋粥,以乾價每名錢一錢式磨鍊分給,先後廂及侍衛軍兵,靈轝侍衛及扈衛本局軍兵等處,依例饋粥之意,敢啓。傳曰,知道。
又以兵曹言啓曰,謹依下敎,隨駕將官·將校·禁軍及駕後禁軍·武藝別監·內吹·兼內吹·近仗軍士·標下軍兵,各差備及靈轝侍衛禁軍·軍兵等處,饋粥之意,敢啓。傳曰,知道。
又以御營廳言啓曰,謹依下敎,轝士軍折半三千三百五十一名處饋粥,以乾價每名錢一錢式磨鍊分給,隨駕軍兵及靈轝燈籠軍,依例饋粥之意,敢啓。傳曰,知道。
丙午閏五月十七日卯時,大駕詣綏陵幸行入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏以次侍立。時至,通禮跪啓請外辦,上具黑頭冕·布戎服,乘駕轎出宣化門。藥房都提調鄭元容,提調趙斗淳,副提調金英淳進前奏曰,今雨大霔,又此觸冒,下情甚焦悶矣。連夜寢睡未穩,諸節,若何?上曰,別無所損矣。仍由協陽門·肅章門·進善門,出敦化門。進發至宗廟洞口,通禮跪啓請降轎,上降轎步過,還乘轎。上曰,同副承旨馳詣宗廟,奉審以來。出駕敎出興仁之門外,宣傳官跪稟鳴金二下鑼鼓作,至雨裝峴,御人扶以踰,還駕轎馬,至綏陵洞口,宣傳官跪稟鳴金三下鑼鼓止,至降輿所。元容進前奏曰,冒雨涉險,諸節不以勞動有損乎?上曰,別無所損矣。元容曰,暴雨連下,人扶以入,似好矣。上可之。仍御駕轎,以人扶入齋殿,諸臣詣閤。
丙午閏五月十七日午時,上詣陵上,行謁陵禮,仍詣殯殿,親行晝茶禮入侍時,行都承旨金英淳,左承旨金大根,右承旨趙得林,左副承旨趙龜夏,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏以次侍立。時至,通禮跪啓請外辦,上具緦服以出。通禮跪啓請乘輿,上乘輿,至帷門外,通禮跪啓請降輿,上降輿,詣謁陵位。通禮跪啓請俯伏哭,上俯伏哭盡哀,通禮跪啓請止哭興四拜興平身,上止哭興四拜興平身。仍詣欑宮奉審,仍俯伏哭擗不止,諸臣勸挾侍扶陪以出。時至,仍詣拜位,行晝茶禮,通禮跪啓請俯伏哭,上俯伏哭盡哀,通禮跪啓請止哭興平身,上止哭興平身,通禮跪啓請跪,上跪。代奠官昰應進跪香案前,挾侍一人奉香,一人奉爐,三上香俯伏興退。通禮跪啓請俯伏哭,上俯伏哭盡哀,通禮跪啓請止哭興平身,上止哭興平身,通禮導上以出。摠護使權敦仁進前奏曰,冒雨勞動,聖體,若何?上曰,一樣矣。上曰,暴雨連霔,靷路,如何云乎?洞口內溝渠之水,亦漲流路上矣。敦仁曰,如此之水,易爲疎通,而第一橋梁皆潰落云,誠不勝憧憧矣。仍出帷門外,通禮跪啓請乘輿,上乘輿,至齋殿門外,通禮跪啓請降輿,上降輿入齋殿,諸臣詣閤。
丙午閏五月十七日申時,上詣殯殿,親行夕上食入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏以次侍立。時至,通禮跪啓請外辦,上具緦服以出。通禮跪啓請乘輿,上乘輿,至帷門外,通禮跪啓請降輿,上降輿詣殯殿,行夕上食。通禮跪啓請俯伏哭,上俯伏哭盡哀,通禮跪啓請止哭興平身,上止哭興平身,通禮跪啓請跪,上跪。代奠官昰應進跪香案前,挾侍一人奉香,一人奉爐,三上香,連奠三盞于靈座前,俯伏興退。通禮跪啓請俯伏哭,上俯伏哭盡哀,通禮跪啓請止哭興平身,上止哭興平身,通禮導上還入小次。
丙午閏五月十七日酉時,上詣殯殿,親行夕奠入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏以次侍立。時至,通禮跪啓請出次,上具緦服以出,通禮導詣殯殿,行夕奠。通禮跪啓請俯伏哭,上俯伏哭盡哀,通禮跪啓請止哭興平身,上止哭興平身,通禮跪啓請跪,上跪。代奠官昰應進跪香案前,挾侍一人奉香,一人奉爐,三上香,連奠三盞于靈座前,俯伏興退。通禮跪啓請俯伏哭,上俯伏哭盡哀,通禮跪啓請止哭興平身,上止哭興平身,通禮導上以出。上曰,靈轝侍衛軍兵及扈衛軍,竝令該營饋粥。出駕敎仍出帷門外,通禮跪啓請乘輿,上乘輿,至齋殿門外,通禮跪啓請降輿,上降輿入齋殿。上命侍衛權退,諸臣權退。
丙午閏五月十七日酉時,上御齋殿,時原任大臣承候入侍時,行都承旨金英淳,記事官金有淵·洪祐命·金炳雲,領府事趙寅永,判府事鄭元容,領議政權敦仁,判府事金道喜,右議政朴晦壽以次進伏訖。上曰,史官分左右。寅永進前奏曰,終日陞降,哭泣過節,聖體,若何?下情不勝憧憧矣。上曰,罔極矣。上曰,雨勢如此,明日發靷,將何以爲之乎?萬萬罔措矣。寅永曰,終無開霽之意,橋梁皆爲潰決云,雖連加修築,明日發靷,萬無及時之道,誠切憧憧矣。敦仁曰,第一新川橋前駕頭皆頹落,且平地如江,不能通涉云矣。上曰,中嶺浦似勝矣,箭串橋亦如何?敦仁曰,雨水不可遙度,而此皆石橋下流,則尤爲泛漲,亦不通涉矣。上曰,大小轝何其絶大,至於東大門掘地之境乎?若稍小造成,則運奉時似爲便利矣。廣則不至狹窄乎?敦仁曰,果爲狹窄,以短杠奉出矣。上曰,石橋則果何如,而左右無添補處乎?敦仁曰,駕頭皆潰落,深至丈餘云,而添補則無之矣。上曰,其廣爲幾許乎?予亦曾過此橋則似爲五六間矣。敦仁曰,乙丑年亦發靷日大雨如是,霔下漲水,幾至東門外,自都監更定擇日矣,夕時快晴,漲流盡退,幸以元定日過行,而其時亦路由石橋矣。上曰,然矣。敦仁曰,今亦先事之道,不可不審愼,故向者問於日官,已擇十八·十九兩日,而十九日亦極吉云,明若不霽,則以再明日退行,似好矣。寅永曰,臣向在摠護使時,已擇兩日,而十九日則似有窘塞之慮,故以十八日稟定矣。上曰,橋梁皆爲潰決,則當十分難愼而誠罔措矣。寅永曰,發靷本無擇日,隨日時爲之矣。上曰,然矣。上曰,再明如又不霽,則似未及下玄宮時,此將何以爲之乎?敦仁曰,再明日則雖晩後進發,可於二十日早朝入達,少無不及時之慮矣。上曰,然矣。上曰,出玄宮後三四日,則甚晴好矣,巧於數日以來,連爲暴霔矣。敦仁曰,果然矣。臣亦慮未及於此矣。上曰,發靷在申時則丑時啓欑宮後,卽爲進發乎?敦仁曰,然矣。上曰,癸丑年亦下玄宮前一日發靷矣。敦仁曰,然矣。癸丑·辛亥·己酉,皆前一日爲之矣。敦仁曰,有時原任大臣陪從靈轝之敎矣。大駕先詣時,無隨駕之班首,陪轝則領府事及右議政分隨,則可以成東西班儀,駕後則何可無大臣乎?且藥房都提調尤不宜遠離,臣意則鄭判府事則大駕陪扈,好矣。上曰,予意則大臣盡爲陪從於靈轝後好矣。寅永曰,古例郊幸時,大臣無隨駕之員,則不得動駕矣,雖不載法典,而野史有此說矣。敦仁曰,此時在保護之職者,何可不隨駕乎?上曰,然則依奏爲之,可也。上命大臣先退,又命史官就座。仍命退,諸臣以次退出。
上在綏陵齋室。停常參·經筵。
自人定至十九日開東,灑雨下雨,測雨器水深一分。自開東至人定,灑雨下雨,測雨器水深九分。
經宿後,藥房·內閣·政院·玉堂·朝廷二品以上·六曹堂上·兩司長官口傳問安。答曰,知道。大王大妃殿·王大妃殿·中宮殿,守宮藥房·內閣·政院·留都三品以上口傳問安。答曰,知道。大王大妃殿·王大妃殿,遣承旨問安。答曰,知道。啓欑宮別奠後,藥房·內閣·政院·玉堂·百官奉慰問安。答曰,罔極。晝茶〈禮〉後,藥房·內閣·政院·玉堂單子問安。答曰,罔極。夕上食後,藥房·內閣·政院·玉堂單子問安。答曰,罔極。夕奠後,藥房·內閣·政院·玉堂單子問安。答曰,罔極。
進御三錢重人蔘粟米飮一貼煎入事,榻前下敎。
大王大妃殿,進御三錢重人蔘粟米飮一貼煎入事,榻前下敎。
王大妃殿,進御三錢重人蔘粟米飮一貼煎入事,榻前下敎。
中宮殿,三錢重人蔘粟米飮一貼煎入事,榻前下敎。
金英淳啓曰,藥房三提調持粟米飮來待矣。傳曰,封入。
又啓曰,明日大王大妃殿·王大妃殿問安,何承旨進去乎?敢稟。傳曰,右副承旨進去。
權用脩啓曰,臣以大王大妃殿·王大妃殿問安進去,下直之意,敢啓。傳曰,知道。
傳于金大根曰,晝茶禮當親行矣,該房知悉。
傳于金木根曰,啓欑宮後別奠當親行矣,該房知悉。
傳于金大根曰,夕上食當親行矣,該房知悉。
傳于金大根曰,夕奠當親行矣,該房知悉。
傳于金大根曰,參班時原任大臣·摠護使·都監堂上入侍。
以司謁口傳下敎曰,雨勢如此,申時未得發引,望哭時刻,姑勿入內殿,待更報時刻入之事,撥馬知委。
傳于金英淳曰,摠護使·京畿監司入侍。
以司謁口傳下敎曰,摠戎使兼察禁將爲之。
傳于金英淳曰,雨勢尙未快收,靷行退以明日,轝士軍之更留一日,想必有許多爲弊之端,今日食價,令本都監參量已例,特爲分給。
備邊司,以李惟秀爲禁衛大將。
金英淳啓曰,新除授禁衛大將李惟秀,卽爲牌招,傳授命召,何如?傳曰,允。
南性敎啓曰,當直擧行,何等嚴急,而屢度催促,不卽待令,以致傳敎之遲滯,事未前有,萬萬駭然。當該都事,所當重勘,而本院請推之外,無他可施之罰,何以爲之?敢稟。傳曰,拿處。
金大根,以遷陵都監摠護使意啓曰,謹奉傳敎,轝士軍七千一百四十三名食價錢一千四百二十八兩六錢,出給轝士廳,分給之意,敢啓。傳曰,知道。
又以遷陵都監摠護使意啓曰,雨勢尙不開霽,道路不免艱危,今日發靷,終涉難愼,卽令日官金啓煥更爲擇定,則明日寅時爲吉云,以此吉時進發,何如?傳曰,允。
兵曹,禁衛大將單李惟秀。
丙午閏五月十八日寅時,上詣殯殿,親行啓欑宮後,啓欑宮儀節,詳在分注書日記別奠入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏以次侍立。時至,通禮跪啓請外辦,上具緦服以出。通禮跪啓請乘輿,上乘輿。藥房提調趙斗淳,副提調金英淳進前奏曰,經宿勞動,聖體,若何?上曰,一樣矣。至帷門外,通禮跪啓請降輿,上降輿。詣欑宮奉審,仍俯伏號泣不止,諸臣勸挾侍扶陪以出。時至,仍詣拜位,行別奠。通禮跪啓請俯伏哭,上俯伏哭盡哀,通禮跪啓請止哭興四拜興平身,上止哭興四拜興平身,通禮跪啓請跪,上跪。代奠官昰應進跪香案前,挾侍一人奉香,一人奉爐,三上香,連奠三盞于靈座前,俯伏興退。大祝不卽待令。上曰,大祝,誰也?英淳曰,金鎭右矣。大祝進跪讀祝訖。通禮跪啓請俯伏哭,上俯伏哭盡哀,通禮跪啓請止哭興四拜興平身,上止哭興四拜興平身,通禮導上以出。英淳進前奏曰,大祝金鎭右趁不待令,至於屢度催促之境,揆以事體,殊甚稽忽。所當重勘,而本院請推之外,無他可施之罰,何以爲之乎?上曰,竣事後拿處,可也。出擧條當該大祝竣事後拿處事。出駕敎上曰,參班時原任大臣·摠護使·都監堂上入侍。出駕敎賤臣承命往諭。上仍入小次。
丙午閏五月十八日寅時,上御少次,參班時原任大臣·摠護使·都監堂上入侍時,行都承旨金英淳,記事官金有淵·洪祐命·金炳雲,判府事鄭元容,摠護使權敦仁,右議政朴晦壽,都監堂上徐憙淳·金左根·李穆淵,以次進伏訖。上曰,座甚狹窄,史官分左右,置之。上曰,橋梁,何如?豈有如此罔措之事乎?敦仁曰,臣亦使撥馬探知,則橋梁之潰落者甚多云,故連加申飭,使之修築,而雨水不止,極爲悶迫矣。上曰,此將何以爲之乎?敦仁曰,事勢道理,今日則萬無奉發之望矣。上曰,尙無霽意矣。敦仁曰,雲氣濃厚,尙此杳然,而明日則豈不快霽乎?上曰,甲時是何時乎?敦仁曰,寅卯之間是爲甲時矣。上曰,今則已過乎?敦仁曰,過已久矣。上曰,雨勢少霽,則今可以進發乎?敦仁曰,今日則已晩,漲流四塞,橋梁未及成立,何可進發乎?昨亦仰奏,而發靷本是隨日時爲之,而且明日爲吉云,明日早朝奉發,好矣。上曰,然矣。敦仁曰,伏願聖衷勿爲過慮,卽還齋殿,更爲安穩寢睡焉。上曰,當如是矣。元容曰,熏蒸如此,雨意不霽,今日內得晴,未可必矣。敦仁曰,轝士軍自昨申後,聚會結井,冒雨露處,甚是可悶。昨有措處其庇身之敎,而豈得一一住接乎?引行勢將明日退定,則早爲放送,更待知委來待之意,分付,則雖得洞口外如干村家穩身,其休息之道,似爲任便矣。上可之。元容曰,仁蔘粟米飮待令矣。上曰,還齋殿後封入,可也。元容曰,領府事在於路祭所,不得隨入矣。仍命退,諸臣以次退出。
丙午閏五月十八日寅時,上自小次,還齋殿入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏,以次侍立。上具緦服以出,至帷門外,通禮跪啓請乘輿,上乘輿,至齋殿門外。通禮跪啓請降輿,上降輿入齋殿。仍命侍衛權退,諸臣權退。
丙午閏五月十八日辰時,上御齋殿,摠護使·京畿監司入侍時,行都承旨金英淳,記事官金有淵·洪祐命·金炳雲,摠護使權敦仁,京畿監司金輔根,以次進伏訖。上曰,史官分左右。敦仁進前奏曰,曉後日熱尤蒸,勞動之餘,聖體,若何?上曰,一樣矣。寢睡·水刺之節,得無有損乎?上曰,別無所損矣。上曰,橋梁,果何如云乎?敦仁曰,連以撥馬探問,畿伯亦申飭修築,而猶不勝憧憧矣。輔根曰,連加申飭,而今聞楊牧所報,則晩後漲水漸退,新川橋則形止稍露,而前後駕頭皆潰落,深至丈餘,此則今方塡塞,若不更雨,上流不漲,則午前可以畢役云,而第一自洞口數里許至石橋,而路上泛濫之水,幾過膝上云,誠不勝憧憧矣。敦仁曰,今亦聞下屬輩所傳,則石橋與土橋·新川橋,皆不可以橋上作行,而若從橋下稍淺處行之,深不過臍上,其不危之道,還勝於橋上云。然而此亦不可行之事也。雖庶人之行,若當如許處則十分審愼,況於莫重之事,何可乘危涉險,而且水中難測,事體道理,豈可如是疎虞而奉發乎?上曰,卽今奉發,何如?敦仁曰,雖卽今擧行,許多節次,屢千名人馬周旋之際,自然遲帶,則申前難以奉發,且冒雨涉險,不得任意前進,則到晝停所前,當日暮矣。上曰,今亦無霽意矣。敦仁曰,濃雲四塞,晩熱尤蒸,霽意杳然矣。上曰,過石橋則更無他橋乎?輔根曰,又有土橋及如干造橋矣。上曰,勉穆里越邊,亦何如?輔根曰,別無危險處,而此是新作路,故皆泥濘,難進去云矣。敦仁曰,使都監堂上一人摘奸以來,似好矣。上可之。上曰,明日事未可知,今日雖晩,卽爲奉發,似好矣。敦仁曰,然午後事亦未可知矣。臣之愚見,則橋梁消息,連加探知,明曉奉發,爲萬全之道矣。上曰,非但今日未得發靷之爲罔措,若不及於下玄宮時,此將何以爲之乎?敦仁曰,若至明日,則豈不快霽?雖再明日進發,下玄宮時優可及之,而先事之道,不可不難愼,故俄使日官更擇一日,則二十二日大吉云矣。上曰,二十二日則何時果好乎?敦仁曰,午時爲吉云矣。上曰,比二十日則何日爲好乎?敦仁曰,稍不如元定日,而吉則極吉云矣。又奏曰,雨勢如此,終不開霽,莫重引行,恐不可以元定日進發,而至於下玄宮日字,亦不得不預爲爛商以待,故日官全啓煥,昨日撥馬知委,使之當日來待矣。聞撥馬自爾遲滯,初更量始爲聞報卽發,而爲巡邏所捉,留置終夜,漏前始爲放送,今晩纔已來到,而日官之指揮待令,是何等重事?況有臣之往復於渠者,而謂以非印蹟,而終夜拘執者,焉有如許事體道理?不飭之當該留都大將,從重推考,巡邏牌將,分付該營,移送秋曹,俾爲各別嚴懲,何如?上曰,罷職,可也。出擧條不飭之當該留陣大將罷職事。出榻敎英淳曰,禁衛大將罷職事,命下矣。將兵之任,不可一刻無摠察之人,何以爲之乎?上曰,都提調兼察,仍令留都,可也。出擧條上曰,禁將兼察,令中軍爲之,似好矣。又敎曰,禁衛中軍是沈樂臣,而以宣傳官見方隨駕,無以兼察矣。敦仁曰,以都提調兼察似好矣。上可之。禁衛大將都提調兼察,仍令留都事。出榻敎上曰,從事官發牌聽傳敎,可也。敦仁曰,轝士軍事甚悶然,彼亦人子,而終日霑濕,更留一日,爲弊許多矣。昨日饋粥,亦是特敎,而更加顧護,似好矣。上曰,此是意外之事,優加顧恤,可也。敦仁曰,向已三錢式分給,今夕又當以二錢分給,而此亦不少,爲一千四百餘金矣。上曰,橋梁連加申飭,可也。輔根曰,石橋兩岸漲流,此是無源之水,雨止則水亦易退矣。上曰,石橋之水果過腰乎?敦仁曰,向聞畿伯,外梓宮陪進時,雨不大霔,而亦多漲流,此處之水,本自如是矣。上曰,明日事未可知,今雖日晩,若渡石橋,似無中路停宿之慮矣。敦仁曰,若不更雨,明日水退,可無慮矣。伏願聖衷,勿爲過慮焉。上命大臣先退,諸臣以次退出。
丙午閏五月十八日午時,上詣殯殿,親行晝茶禮入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏,以次侍立。時至,通禮跪啓請外辦,上具緦服以出。通禮跪啓請乘輿,上乘輿,至帷門外,通禮跪啓請降輿,上降輿,詣殯殿行晝茶禮。通禮跪啓請俯伏哭,上俯伏哭盡哀,通禮跪啓請止哭興平身,上止哭興平身,通禮跪啓請跪,上跪。代奠官昰應進跪香案前,挾侍一人奉香,一人奉爐,三上香,連奠三盞于靈座前,俯伏興退。通禮跪啓請俯伏哭,上俯伏哭盡哀,通禮跪啓請止哭興平身。上止哭興平身。仍出帷門外,通禮跪啓請乘輿,上乘輿,至齋殿門外,通禮跪啓請降輿,上降輿入齋殿,諸臣權退。
丙午閏五月十八日未時,上御齋殿,摠護使·遷陵都監堂上,同爲入侍時,行都承旨金英淳,記事官徐堂輔·洪祐命·金炳雲,摠護使權敦仁,遷陵都監堂上李穆淵,以次進伏訖。上曰,史官分左右。敦仁進前奏曰,都監堂上橋梁摘奸後登筵,使之詳奏,似好矣。上曰,唯。橋梁,果何如?穆淵曰,雨勢連爲不止,潦水漲滿,橋梁不無少傷處,而亦可以渡涉矣。石橋·土橋·新川橋三處,不過左右邊駕木圮落,此則易爲修築,而過泰陵洞口以後,別無大橋之可渡,其無橋梁處,則路水流滿,淺可步涉,深或及馬腹矣。上曰馬不至全沒乎?穆淵曰,此等處無之矣。上曰,明日果無慮乎?穆淵曰,潦水自來易退,雖今日若快霽,則道路修治,自可無慮矣。上曰,朝者如已進發,則今幾至晝停所矣。敦仁曰,似此潦程,豈可乘危涉險乎?國家大事,不宜若是苟艱。今日雖不更雨,日勢已晩,今日進發,固非可論。區區臣意,則連探道路,待水退明日進發,然後事體始爲完備。且進發旣隨時,則一日差退,少無如何,故敢達矣。此亦趁卽稟定,然後自下可以擧行矣。上曰,然矣。明日何時爲定乎?如非丑時,則寅時似好矣。敦仁曰,明日時刻,不可不預定,故日官已使之來待矣。今伏承退定之成命,則時刻當擇入矣。上曰,擇時以入,可也。敦仁曰,退當以草記擧行矣。上曰,明日遣奠後,讀哀冊,仍卽進發乎?敦仁曰,然矣。明日先詣,是爲迎哭之禮,而自路祭所,大駕先發,靈轝繼發,則事勢自多窘迫。臣意則大駕自路祭所,少還齋殿,追後繼發,到晝停所奉審,仍爲先詣新陵所迎哭,則殿下雖非隨轝,而半日程自同隨轝,事勢甚爲穩便矣。上曰,然則能無遲緩乎?敦仁曰,靈轝奉發,自然徐遲,而大駕擧動則不甚遲矣。明日雖追後繼發,似當先詣新陵所矣。上曰,明日當觀勢爲之矣。上命大臣就座,又命史官就座。仍命退,諸臣以次退出。
丙午閏五月十八日申時,上詣殯殿,親行夕上食入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏,以次侍立。時至,通禮跪啓請外辦,上具緦服以出。通禮跪啓請乘輿,上乘輿,至帷門外,通禮跪啓請降輿,上降輿詣殯殿。通禮跪啓請俯伏哭,上俯伏哭盡哀,通禮跪啓請止哭興平身,上止哭興平身,通禮跪啓請跪,上跪。代奠官昰應進跪香案前,挾侍一人奉香,一人奉爐,三上香,連奠三盞于靈座前,俯伏興退。通禮跪啓請俯伏哭,上俯伏哭盡哀,通禮跪啓請止哭興平身,上止哭興平身,通禮導上還入少次。
丙午閏五月十八日酉時,上詣殯殿,親行夕奠入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏,以次侍立。時至,通禮跪啓請出次,上具緦服以出,通禮導上詣版位。通禮跪啓請俯伏哭,上俯伏哭盡哀,通禮跪啓請止哭興平身,上止哭興平身,通禮跪啓請跪,上跪。代奠官昰應進跪香案前,挾侍一人奉香,一人奉爐,三上香,連奠三盞于靈座前,俯伏興退。通禮跪啓請俯伏哭,上俯伏哭盡哀,通禮跪啓請止哭興平身,上止哭興平身。通禮導上出帷門外,通禮跪啓請乘輿,上乘輿,至齋殿門外,通禮跪啓請降輿,上降輿入齋殿,諸臣權退。
上在綏陵齋室。停常參·經筵。
經宿後,藥房·內閣·政院·玉堂·朝廷二品以上·六曹堂上·兩司長官口傳問安。答曰,知道。大王大妃殿·王大妃殿·中宮殿,守宮藥房·內閣·政院口傳問安。答曰,知道。大王大妃殿·王大妃殿,遣承旨問安。答曰,知道。朝奠,朝上食,遣奠後,藥房·內閣·政院·玉堂·百官奉慰問安。答曰,罔極,大駕詣路祭所入幕次後,藥房·內閣·政院·玉堂口傳問安。答曰,知道。奉辭後,藥房·內閣·政院·玉堂·百官奉慰問安。答曰,罔極。發引望哭後,大王大妃殿·王大妃殿·中宮殿,守宮藥房·內閣·政院·留都百官奉慰問安。答曰,罔極。大駕詣晝停所入幕次後,藥房內閣·政院·玉堂口傳問安。答曰,知道。大駕詣新陵入齋室後,藥房·內閣·政院·玉堂·朝廷二品以上·六曹堂上·兩司長官口傳問安。答曰,知道。甕家·丁字閣·碑閣奉審後,藥房·內閣·政院·玉堂口傳問安。答曰,知道。大駕詣迎哭位入幕次後,藥房·內閣·政院·玉堂口傳問安。答曰,罔極。成殯奠後,藥房·內閣·政院·玉堂單子問安。答曰,罔極。夕上食,夕奠後,藥房·內閣·政院·玉堂口傳問安。答曰,罔極。進御三錢重人蔘粟米飮一貼煎入事,榻前下敎。大王大妃殿進御三錢重人蔘粟米飮一貼煎入事,榻前下敎。王大妃殿進御三錢重人蔘粟米飮一貼煎入事,榻前下敎。中宮殿進御三錢重人蔘粟米飮一貼煎入事,榻前下敎。
金大根啓曰,藥房都提調·提調持粟米飮來待矣。傳曰,封入。
又啓曰,明日大王大妃殿·王大妃殿問安,何承旨進去乎?敢稟。傳曰,同副承旨進去。
權用脩啓曰,臣以大王大妃殿·王大妃殿問安進去,下直之意,敢啓。傳曰,知道。
傳于金大根曰,領府事路祭後,先詣新陵奉審仍留。
傳于金大根曰,朝奠·朝上食·遣奠,當親行矣,該房知悉。
傳于金英淳曰,諸司預備。
傳于金大根曰,成殯奠,當親行矣,該房知悉。
傳于金大根曰,甕家·丁字閣·碑閣,當奉審矣,該房知悉。
傳于金大根曰,夕上食·夕奠,當親行矣,該房知悉。
傳于金英淳曰,諸司預備。
金大根以轝士廳言啓曰,大轝今日未時量,進詣陵所丁字閣,軍人等無一病傷之意,敢啓。傳曰,知道。
金英淳以禁衛營都提調意啓曰,今日午時量,臣以留都禁衛大將兼察事,信箭祇受後,凡干軍務,自臣所依例擧行,而身在留都所,結陣軍兵率領無人,令兼中軍李敏德,姑爲代領之意,敢啓。還給。
丙午閏五月十九日寅時,上詣殯殿,親行朝奠兼遣奠,朝上食入侍時,行都承旨金英淳,左承旨金大根,右承旨趙得林,左副承旨趙龜夏,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏以次侍立。時至,通禮跪啓請外辦,上具緦服以出,通禮跪啓請乘輿,上乘輿。藥房提調趙斗淳,副提調金英淳進前奏曰,經宿勞動,聖體,若何?上曰,一樣矣。秉鉉進前奏曰,信箭所重,何等嚴愼,而卽聞去夜宣傳官承命勞問之際,所奉信箭,不知遺落於何地,竟致見失云。事未前有,萬萬驚駭,當該宣傳官爲先汰去,令該府拿問嚴處,何如?上曰,依爲之。事過後拿處,可也。出擧條當該宣傳官事過後,拿處事。出駕敎至帷門外,通禮跪啓請降輿,上降輿,仍詣欑宮奉審,俯伏號泣不止,諸臣勸挾侍扶陪以出。時至,仍詣拜位,行朝奠·兼朝上食·遣奠,通禮跪啓請俯伏哭,上俯伏哭盡哀,通禮跪啓請止哭興四拜興平身,上止哭興,四拜興平身,通禮跪啓請跪,上跪,代奠官昰應進跪香案前,挾侍一人奉香,一人奉爐,三上香,連奠三盞于靈座前,俯伏興退,大祝金鎭右進跪讀祝訖,捧冊官詣哀冊案前,西向跪,捧冊函興,擧案者從之,詣香案前,先置案,次置冊函,北向跪,讀冊官鎭右詣冊案前北向跪,捧冊官進跪,開函展冊,讀冊官讀冊訖,捧冊官以冊還置於函,擧案者置案於靈座前,捧冊官跪置冊函於案,通禮跪啓請俯伏哭,上俯伏哭盡哀,通禮跪啓請止哭興,四拜興平身,上止哭興,四拜興平身,通禮導上以出。遣奠儀節,詳在分注書日記摠護使權敦仁進前奏曰,侵曉勞動,哭泣過節,聖體,若何?上曰,罔極矣。敦仁曰,今將發引,而當先奉神輦,又奉大轝進發矣。上曰,何不先奉小轝而進,直以大轝奉發乎?敦仁曰,每於狹窄處,則先以小轝進奉,而今此遷奉時,則基地與帷門,坦闊平易,故直以大轝進奉矣。敦仁曰,儀註有百官哭步從之節,今番則殿下亦何以爲之乎?上曰,當哭步從矣。敦仁曰,此乃百官之謂,而非自上應行之言矣。上曰,雖然,豈可不爲乎?敦仁曰,此去路祭所稍遠,難以步從,馬坐以從,似好矣。上曰,己酉年亦有馬坐以從之例,則當馬坐以從矣。判府事鄭元容,右議政朴晦壽進前奏曰,遣奠親行,聖慕想又冞切,諸節,若何?上曰,罔極矣。仍入少次。
丙午閏五月十九日寅時,上詣殯殿,發引時隨轝至路祭所入侍時,行都承旨金英淳,左承旨金大根,右承旨趙得林,左副承旨趙龜夏,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏,以次侍立。時至,通禮跪啓請外辦,上具緦服以出,通禮導詣殯殿拜位,大祝奉紙牓匱以出,通禮跪啓請鞠躬,上鞠躬,紙牓過,通禮跪啓請興平身,上興平身,進大轝於丁字閣前。上曰,植炬,何不爲之乎?斯速擧火,可也。上曰,此皆別稧軍乎?摠護使權敦仁曰,是元軍,而渠輩亦各有自效之心,不欲讓頭於別稧軍,推此而觀之,民心誠有可取矣。上曰,遷奉後此丁字閣,當何以爲之乎?敦仁曰,已例則自戶曹撤去,而今番則將自都監撤毁,懿陵舊齋殿,改作庫間而積置,若有日後需用處則用之,且於新陵所,如有修補處,則運用無妨,故如是知委矣。上曰,好矣。上曰,攝通禮上來擧行,可也。攝通禮進當梓宮前,跪啓請陞輴,敦仁率舁梓宮官等,奉梓宮於輪轝,以陞輴進發。發引儀節,詳在分注書日記上號哭步從,出帷門外,通禮跪啓請乘馬,上乘馬隨行。上曰,領府事過路祭,先詣新陵奉審,仍留。出駕敎賤臣承命往諭,至路祭所入小次。
丙午閏五月十九日卯時,上詣路祭所,路祭儀節,詳在分注書日記行奉辭禮後,先詣新陵所入侍時,左承旨金大根,右承旨趙得林,左副承旨趙龜夏,同副承旨南性敎,記事官徐堂輔·金有淵·洪祐命·金炳雲,原任直閣吳取善,檢校直閣尹定鉉,檢校待敎南秉哲·趙鳳夏以次侍立。時至,通禮跪啓請外辦,上具緦服以出,通禮導詣奉辭位,通禮跪啓請俯伏哭,上俯伏哭盡哀,通禮跪啓請止哭興,四拜興平身,上止哭興,四拜興平身,通禮導上入小次。少頃,通禮跪啓請出次,上改具黑頭冕·布戎服以出。上命大根曰,陪後百官班列,若如前徐緩行之,靈轝奉發,以致遲滯,挾輦則予當嚴飭行之,而自政院亦申飭各班,卽隨鑾後以進,使之馬首相接,可也。若有落後之班,則當嚴處其班首矣。又命宣傳官,後陣亦前促隨行,而間或有落後之班,直爲衝班以進之意,分付後廂大將也。通禮跪啓請乘轎,上乘轎,進發到廟洞。大根進前奏曰,豐恩府院君出來祇迎矣。上曰,遣史官存問,可也。至勉穆里晝停所,通禮跪啓請降轎,上降轎入次。少頃,通禮跪啓請出次,上出次,通禮跪啓請乘座馬,上乘馬詣神輦幕次,通禮跪啓請降馬,上降馬入次,奉審訖,還出次。上曰,當自此進發矣,駕轎待令侍衛與蛟龍旗,亦使之前進,可也。通禮跪啓請乘轎,上乘轎至彌勒坪峴,御人夫以踰,還駕轎馬以進,至新陵洞口降轎所,通禮跪啓請降轎乘輿,上降轎乘輿,至齋殿門外,通禮跪啓請降輿,上降輿入齋殿,諸臣詣閤。
丙午閏五月十九日巽時,上詣陵上·甕家·丁字閣·碑閣奉審入侍時,左承旨金大根,右承旨趙得林,左副承旨趙龜夏,同副承旨南性敎,記事官徐堂輔·金有淵·洪祐命·金炳雲,原任直閣吳取善,檢校直閣尹定鉉,檢校待敎南秉哲·趙鳳夏以次侍立。時至,通禮跪啓請外辦,上具緦服以出,通禮跪啓請乘輿,上乘輿。大根進前奏曰,領府事俄承奉審仍留之命,待令矣。上曰,留在何處乎?大根曰,近處待令矣。至帷門,通禮跪啓請降輿,上降輿,詣碑閣奉審。上曰,此是舊本磨治者乎?都監堂上朴岐壽曰,然矣。上曰,若加稍少爲之則似尤好矣。仍詣丁字閣奉審,仍詣甕家,塡內土色奉審,仍監轆轤習儀。上曰,別轆轤是何人始作乎?岐壽曰,是丁愚泰經綸矣。仍審半月形,出曲墻外,指將軍石曰,眞良工所作也。岐壽曰,然矣。仍周審至䐉上,上曰,彼望見之峰,是馬祖壇舊基乎?岐壽曰,然矣。上曰,彼假家皆何爲而作也?岐壽曰,是守殯官及內人處所矣。仍下陵上,判府事鄭元容進前奏曰,路水雖未及退,橋梁雖未及盡修,猶比所料,可謂無慮,且日氣甚好,萬幸矣。上曰,日氣甚好,萬幸矣。仍出帷門外,通禮跪啓請乘輿,上乘輿,至齋殿門外,通禮跪啓請降輿,上降輿,入齋殿,諸臣詣閤。
丙午閏五月十九日午時,上詣幕次祇迎後,隨轝至丁字閣入侍時,左承旨金大根,右承旨趙得林,左副承旨趙龜夏,同副承旨南性敎,記事官徐堂輔·金有淵·洪祐命·金炳雲,原任直閣吳取善,檢校直閣尹定鉉,檢校待敎南秉哲·趙鳳夏以次侍立。時至,通禮跪啓請外辦,上具緦服以出,通禮跪啓請乘輿,上乘輿,至幕次,通禮跪啓請降輿,上降輿,入次。少頃,神輦至,通禮跪啓請出次,上出次,通禮跪啓請鞠躬,上鞠躬,神輦過,通禮跪啓請平身,上平身,仍入次。少頃,靈轝又至,通禮跪啓請出次,上出次,通禮跪啓請鞠躬,上鞠躬,靈轝過,通禮跪啓請平身,上平身,仍步隨轝。領府事趙寅永進前奏曰,日氣快晴,誠萬幸矣。上曰,萬幸矣。寅永曰,臣俄承傳敎於路祭所,仍先詣奉審之由,已爲馳啓,而今亦親審則果何如,工役皆善成,而但長明燈·望柱石等物,姑未入排矣。上曰,然矣。至于字閣,攝通禮跪啓請降輴,敦仁帥羿梓宮官,奉輪轝以進,至欑宮內,成殯如儀。成殯儀節,詳在分注書日記上曰,方相氏之用,果何意乎?敦仁曰,爲其制妖而用之,如巫祝祓除之意,而乃古制也。上仍詣欑宮奉審,俯伏號泣不止,諸臣勸挾侍,扶陪以出,仍入少次。
丙午閏五月十九日午時,上詣殯殿,親行成殯奠入侍時,行都承旨金英淳,左承旨金大根,右承旨趙得林,左副承旨趙龜夏,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏以次侍立。時至,通禮跪啓請出次,上具緦服以出,通禮導詣殯殿拜位,行成殯奠,通禮跪啓請俯伏哭,上俯伏哭盡哀,通禮跪啓請止哭興,四拜興平身,上止哭興,四拜興平身,通禮跪啓請跪,上跪,代奠官昰應進跪香案前,挾侍一人奉香,一人奉爐,三上香,連奠三盞于靈座前,俯伏興退,大祝金炳圭進跪讀祝訖,通禮跪啓請俯伏哭,上俯伏哭盡哀,通禮跪啓請止哭興,四拜興平身,上止哭興,四拜興平身,通禮導上還入小次。
丙午閏五月十九日申時,上詣殯殿,親行夕上食入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏以次侍立。時至,通禮跪啓請出次,上具緦服以出,通禮導詣殯殿拜位,行夕上食,通禮跪啓請俯伏哭,上俯伏哭盡哀,通禮跪啓請止哭興平身,上止哭興平身,通禮跪啓請跪,上跪,代奠官昰應進跪香案前,挾侍一人奉香,一人奉爐,三上香,連奠三盞于靈座前,俯伏興退,通禮跪啓請俯伏哭,上俯伏哭,通禮跪啓請止哭興平身,上止哭興平身,通禮導上還入小次。
丙午閏五月十九日酉時,上詣殯殿,親行夕奠入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏以次侍立。時至,通禮跪啓請出次,上具緦服以出,通禮導詣殯殿拜位,行夕奠,通禮跪啓請俯伏哭,上俯伏哭盡哀,通禮跪啓請止哭興平身,上止哭興平身,通禮跪啓請跪,上跪,代奠官昰應進跪香案前,挾侍一人奉香,一人奉爐,三上香,連奠三盞于靈座前,俯伏興退,通禮跪啓請俯伏哭,上俯伏哭盡哀,通禮跪啓請止哭興平身,上止哭興平身,通禮導上以出。都監堂上朴岐壽進前奏曰,上山陵習儀,今將爲之矣。上可之。仍出帷門外,通禮跪啓請乘輿,上乘輿,至齋殿門外,通禮跪啓請降輿,上降輿,入齋殿,仍命侍衛權退,諸臣權退。
上在昌德宮。停常參·經筵。
自午時至未時,灑雨下雨,測雨器水深三分。
經宿後,藥房·內閣·政院·玉堂·朝廷二品以上·六曹堂上·兩司長官口傳問安。答曰,知道。大王大妃殿·王大妃殿·中宮殿,守宮藥房·內閣·政院·留都三品以上口傳問安。答曰,知道。大王大妃殿·王大妃殿,遣承旨問安。答曰,知道。朝奠後,藥房·內閣·政院·玉堂單子問安。答曰,罔極。朝上食後,藥房·內閣·政院·玉堂·百官奉慰單子問安。答曰,罔極。下玄宮後,藥房·內閣·政院·玉堂·百官奉慰單子問安。答曰,罔極。望哭後,大王大妃殿·王大妃殿·中宮殿,守宮·藥房·內閣·政院·留都百官奉慰單子問安。答曰,罔極。還內後,藥房·內閣·政院·玉堂·朝廷二品以上·六曹堂上·兩司長官口傳問安。答曰,知道。
藥房都提調鄭元容,提調趙斗淳,副提調金英淳啓曰,日辰奄屆,遷奉將成,伏惟孝思哀慕,益復如新,伏未審夜間,聖體不瑕有添損之節,臣等率醫官趁早入診,詳察聖候爲宜。臣等不任區區憂慮,敢此問安,竝爲仰稟。答曰,知道。卿等不必入侍矣。
進御三錢重人蔘粟米飮一貼煎入事,榻前下敎。進御薑茶調蘇合元三丸入之事,榻前下敎。大王大妃殿進御三錢重人蔘粟米飮一貼煎入事,榻前下敎。王大妃殿進御三錢重人蔘粟米飮一貼煎入事,榻前下敎。中宮殿進御三錢重人蔘粟米飮一貼煎入事,榻前下敎。
金大根啓曰,藥房三提調持粟米飮來待矣。傳曰,封入。
金英淳啓曰,備邊司郞廳來言,今日賓廳日次,而綏陵遷奉相値,不得來會云矣,敢啓。傳曰,知道。
南性敎啓曰,臣以大王大妃殿·王大妃殿問安進去,下直之意,敢啓。傳曰,知道。
傳于金大根曰,朝奠當親行矣,該房知悉。
傳于金大根曰,朝上食當親行矣,百官入參。
傳于金大根曰,晝茶禮·遷奠·夕上食當親行矣,百官入參。
以司謁口傳下敎曰,下玄宮時侍衛軍兵及先後廂軍兵望哭,依出玄宮時例爲之。
傳于金大根曰,兩都監摠護使以下別單書入。
南性敎啓曰,卽者義禁府都事來言,今日幸行時駕側鳴錚罪人李厚光等六人,移送秋曹云矣,敢啓。傳曰,知道。
金大根,以遷陵都監摠護使意啓曰,今日下玄宮後各樣儀物,洞口外淨潔處,依例燒火之意,敢啓。傳曰,知道。
又以遷陵都監摠護使意啓曰,今日虞祭設行,紙牓埋安後,提調臣徐憙淳,郞廳臣洪鍾華,監造官臣柳鼎東,以舊陵撤毁塡土之役,今方轉向舊陵所,臣爲觀封陵之役,姑留,其餘提調·都廳·郞廳·監造官,自此復路之意,敢啓。傳曰,知道。
又以山陵都監摠護使意啓曰,丁字閣排設諸具,虞祭後依例燒火,梓宮結裹諸具,遷陵都監次知燒火,甕家內所排物件,築灰畢役後,鱗次燒火事,別單書入之意,敢啓。傳曰,知道。
又以轝士廳言啓曰,大轝進詣陵所後,大轝軍段,各其替運所,次次交替放送,而還運一節,以還運軍,依都監定奪,漢城府郞廳,五部監董官,衛將部將眼同擧行事,嚴明申飭,臣則依例放軍後罷歸之意,敢啓。傳曰,知道。
金英淳,以兵曹言啓曰,卽接東所衛將金魯鳳牒報,則貳極門北邊內宮墻四間許因雨頹圮云。爲先令紫門監以杻把及長木堅實圍排,把守軍則以建陽門入直軍十八名除出,限修築間嚴加守直之意,敢啓。傳曰,知道。
又以都摠府言啓曰,貳極門北邊墻垣五間許因雨頹圮之意,敢啓。傳曰,知道。
丙午閏五月二十日卯時,上詣殯殿,親行朝奠入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏,以次侍立。時至,通禮跪啓請外辦,上具緦服以出,通禮跪啓請乘輿,上乘輿,至帷門外。通禮跪啓請降輿,上降輿,詣欑宮,俯伏號泣不止,諸臣勸挾侍扶陪以出。時至,仍詣板位行朝奠,通禮跪啓請俯伏哭,上俯伏哭盡哀,通禮跪啓請止哭興平身,上止哭興平身。通禮跪啓請跪,上跪,代奠官昰應進跪香案前,挾侍一人奉香,一人奉爐,三上香,連奠三盞于靈座前,俯伏興退。通禮跪啓請俯伏哭,上俯伏哭盡哀,通禮跪啓請止哭興平身,上止哭興平身,通禮導上還入小次。
丙午閏五月二十日辰時,上詣殯殿,親行朝上食入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏,以次侍立。時至,通禮跪啓請出次,上具緦服以出,通禮導上詣殯殿拜位,跪啓請俯伏哭,上俯伏哭盡哀。通禮跪啓請止哭興平身,上止哭興平身,通禮跪啓請跪,上跪,代奠官昰應進跪香案前,挾侍一人奉香,一人奉爐,三上香,連奠三盞于靈座前,俯伏興退。通禮跪啓請俯伏哭,上俯伏哭盡哀,通禮跪啓請止哭興平身,上止哭興平身,通禮導上以出。領俯事趙寅永,摠護使權敦仁進前奏曰,還宮路程,不可不預爲稟定,而箭串橋則漲水幾過丈餘云,勢將新作路爲之,此亦漏前不可得達,今宵則安寢齋殿,明早進發,似好矣。上曰,何可如是乎?箭串橋漲水雖大,以舟編結則可渡矣。敦仁曰,此非倉猝可辦之事也。上曰,連加探知,可也。仍出帷門外,通禮跪啓請乘輿,上乘輿,至齋殿門外,通禮跪啓請降輿,上降輿,入齋殿,諸臣詣閤。
丙午閏五月二十日午時,上詣殯殿,親行晝茶禮,兼遷奠,夕上食,仍隨轝隧道閣,贈玉帛入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏,以次侍立。時至,通禮跪啓請外辦,上具緦服以出,通禮跪啓請乘輿,上乘輿,至帷門外,通禮跪啓請降輿,上降輿以入。摠護使權敦仁進前奏曰,俄承晝茶禮·遷奠·夕上食皆親行之命,而上山陵時刻漸近,皆兼行,似好矣。上可之。仍詣殯殿拜位,通禮跪啓請俯伏哭,上俯伏哭盡哀,通禮跪啓請止哭興,四拜興平身,上止哭興,四拜興平身。通禮跪啓請跪,上跪,代奠官昰應進跪香案前,挾侍一人奉香,一人奉爐,三上香,連奠三盞于靈座前,俯伏興退,大祝金炳奎進跪讀祝訖。通禮跪啓請俯伏哭,上俯伏哭盡哀,通禮跪啓請止哭興,四拜興平身,上止哭興,四拜興平身。右議政朴晦壽進跪欑宮南,告啓欑宮訖,撤欑宮,內侍遷靈座於殿內西向。敦仁進前奏曰,俄亦仰奏,而還宮以明日退定,何如?上曰,箭串橋,今則何如云乎?敦仁曰,一向泛漲云矣。上曰,然則作龍舟以渡,好矣。敦仁曰,此非倉猝間可爲者矣,如欲今日內還宮,則不參虞祭,卽爲進發,似爲未晩矣。上曰,何可如是乎?寅永曰,遷奉時虞祭則不過事畢之祭,非虞安之祭,則雖或未參,未爲不可矣。攝通禮進跪啓請移次,大祝炳奎奉紙牓樻移安於靈座,攝通禮進梓宮前,跪啓請陞輴,敦仁帥舁梓宮官等,奉輪轝陞輴,仍上山陵。上山陵儀詳在分注書日記上哭步從,至隧道閣外,入小次。上曰,宗戚執事朴岐壽·金左根·趙秉駿及都尉四人,竝使之解結裹,可也。退出肩轝後,上出次,入詣退壙之西。上曰,不伏方,何處乎?寅永曰,巳午未地矣。性敎進前奏曰,臣承命大王大妃殿問安,答曰,知道。王大妃殿問安,答曰,知道之意,敢達矣。上曰,知道。上曰,從箭串橋來乎?性敎曰,果從此路乘舟以來矣。上曰,漲水,何如乎?性敎曰,入去時見之,則橋頭長栍不現矣,今則標道里之自字露出矣。正時至,梓宮解結裹後,奉於轆轤,以安退壙內,晦壽捧巾進拭,覆以三重棺衣,取銘旌安於其上,敦仁率舁梓宮官等,以散輪奉入梓宮於外梓宮內下玄宮儀節詳在分注書日記上哭擗踰節,哀毁不止,寅永進前扶護,呑聲泣奏曰,何爲此任情之擧乎?止哭焉,止哭焉。上不聽,哀痛愈切,寅永奉進茶飮,上進御少許訖,仍就傳玉帛位,西向跪盥洗訖,大根捧哀冊跪進,上奉授龜夏,龜夏傳于敦仁,敦仁跪受,奠于退壙之西,大根次奉玉帛跪進,上奉授龜夏,龜夏傳于敦仁,敦仁跪受奠于哀冊之南訖,上仍哭之甚哀。元容曰,今則儀節皆已親檢,哭泣已爲踰時,熏熱如烘,請就小次。自未初至申正,臨壙俯伏,或號哭或掩泣,氣度不順。寅永曰,薑茶調蘇合元三丸進御,何如?上可之。進御薑茶調蘇合元三丸入之事。出榻敎上進御訖,猶泣不止,諸臣不忍仰瞻,且泣且奏,請少出帷外平坐,上不聽。敦仁及執義徐相敎竝監封標玄宮門,晦壽覆土九揷訖。封標儀節詳在分注書日記敦仁曰,今則無親檢之節,請就小次焉。左右亦迭請,上皆不答。元容曰,臨哭已久,儀節已過,何不少抑聖衷,節哀自護乎?上猶不答。臨壙至築灰之役,而躬皆監檢,諸臣力請就小次,勸挾侍扶陪以出。英淳進前奏曰,陵上護衛軍,挾轝軍,前後射隊,今當解送,而以已下信箭擧行,何如?上可之。入小次。
丙午閏五月二十日申時,上詣殯殿,親行虞祭入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏,以次侍立。時至,通禮跪啓請出次,上具緦服以出,贊禮導上詣殯殿拜位,行虞祭,贊禮跪啓請俯伏哭,上俯伏哭盡哀。贊禮跪啓請止哭興,四拜興平身,上止哭興,四拜興平身,贊禮導上詣尊所,執尊擧羃酌鬯訖,仍導詣靈座前。贊禮啓請跪,上跪,贊禮啓請三上香,英淳奉香,性敎奉爐,上三上香,贊禮啓請執瓚灌地,英淳以瓚跪進,上執瓚灌地,以瓚授大根。贊禮啓請執幣獻幣,英淳奉幣跪進,上執幣以授大根,大根跪受幣奠于案。贊禮啓請俯伏興平身,上俯伏興平身,贊禮導上復位,仍行初獻禮,贊禮導上詣尊所,英淳酌酒,大根以爵受酒,贊禮仍導上詣靈座前。贊禮啓請跪,上跪,贊禮啓請執爵獻爵,英淳奉爵跪進,上執爵以授大根,大根跪受奠于案。贊禮啓請俯伏興少退跪,上俯伏興少退跪,大祝金益文進跪讀祝訖。贊禮導上復位,亞獻官領府事趙寅永行亞獻禮,終獻官領議政權敦仁行終獻禮如儀訖,贊禮導上詣望燎位,大祝取祝幣以燎訖。贊禮跪啓禮畢,仍導上以出。寅永·敦仁,判府事鄭元容,右議政朴晦壽進前奏曰,虞祭已行,聖慕靡逮,哭泣勞動之餘,聖體,若何?上曰,罔極矣。上曰,今日爲何時刻乎?敦仁曰,酉時過已久矣。上曰,今雖還宮,可以夜深前得達乎?敦仁曰,漏前無以入城矣。上曰,箭串橋水退,今至幾分乎?敦仁曰,聞今亦深處爲丈餘矣。上曰,乘舟以涉,何如?寅永曰,編結然後可以行之,此非倉卒間可辦之事,而人君之行,不宜乘舟矣。上曰,新作路爲幾許里乎?敦仁曰,幾爲五十里矣。上曰,何可舍近取遠乎?寅永曰,寧爲舍近取遠,何可舍安取危乎?元容曰,惟從險易而論之,何可較計遠近乎?仍詣辭陵位,通禮跪啓請俯伏哭,上俯伏哭盡哀,通禮跪啓請止哭興,四拜興平身,上止哭興,四拜興平身,仍出帷門外。通禮跪啓請乘輿,上乘輿,至齋殿門外,通禮跪啓請降輿,上降輿,入齋殿,諸臣詣閤。
丙午閏五月二十日酉時,大駕自齋殿還宮幸行入侍時,行都承旨金英淳,左承旨金大根,右承旨趙得林,左副承旨趙龜夏,右副承旨權用脩,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣吳取善,檢校直閣尹定鉉,檢校待敎南秉哲·趙鳳夏,以次侍立。時至,通禮跪啓請外辦,上具黑頭冕·布戎服以出。通禮跪啓請乘輿,上乘輿,摠護使權敦仁進前奏曰,新作路稍勝云,而今雖進發,當値夜深,不勝憧憧矣。臣則姑留陵所,封土被莎畢役之後當入去,似爲明再明間矣。藥房都提調鄭元容進前奏曰,日且暮矣,路且險矣,然而臣不能力挽者,大禮順成,兩慈殿憂慮之餘,必明燭而待,回鑾聖衷之急欲還駕,亦出於孝心,臣等何可請住乎?第石橋及路水,必以人夫御轎,且轎窓風入之時,勿爲眠睡,是望也。上曰,當如是矣。至降輿所,通禮跪啓請降輿乘轎,上降輿乘轎,至洞口外,宣傳官跪稟鳴金二下鑼鼓作,進發至彌勒坪峴,御人夫以踰,替御座馬,至烽火峴替馬所。英淳進前奏曰,侵夜冒險,御轎以進,似好矣。上曰,前進少許,後當乘轎矣。至廟洞,元容等進前奏曰,夜氣觸冒甚悶,請進駕轎。鳳夏曰,此距舊陵洞口不過三里許,御轎以進,似好矣。藥房提調趙斗淳進前奏曰,若不允從,臣敢效古人斷鞅之義矣。上曰,當乘轎矣。仍御駕轎,至舊陵洞口,通禮跪啓請降轎,上降轎,入小次。少頃出次,通禮跪啓請乘轎,上乘轎進發,至雨裝峴御人夫以踰,還駕轎馬至興仁之門外,宣傳官跪稟鳴金三下鑼鼓止,至宗廟洞口。通禮跪啓請降轎,上降轎步過,還乘轎,由敦化門·進善門·肅章門·協陽門,入宣化門還內,諸臣以次退出。
上在昌德宮。停常參·經筵。
翌日,大殿,藥房·內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。
藥房都提調鄭元容,提調趙斗淳,副提調金英淳啓曰,緬奉順成,玄隧永閟,伏惟聖心益復靡逮,伏未審累日離次,哀慕勞動之餘,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,明日常參·經筵,取稟。傳曰,停。
金英淳啓曰,來二十五日朝參日次矣,敢稟。傳曰,停。
南性敎啓曰,合辭方張之時,憲府無詣臺之員,事甚未安。除在外外,呈告人員,竝卽牌招,何如?傳曰,允。
金大根啓曰,藥房三提調爲承候來待矣。傳曰,入侍。
又啓曰,時原任大臣爲承候來待矣。傳曰。入侍。
又啓曰,時原任閣臣爲承候來待矣。傳曰,入侍。
傳于金大根曰,直提學金輔根馳詣綏陵,奉審以來。
以平安監司洪在喆狀啓義州府民家漂頹事,傳于趙龜夏曰,聞甚矜惻,元恤典外,別加顧助,結構奠接之方,廟堂措辭,分付。
以平安監司洪在喆狀啓定州牧民家全頹事,傳于趙龜夏曰,聞甚矜惻,元恤典外,別加顧助,結構奠接之方,廟堂措辭,分付。
以平安監司洪在喆狀啓成川府民家漂頹事,傳于趙龜夏曰,聞甚矜惻,元恤典外,別加顧助,結構奠接之方,廟堂措辭,分付。
南性敎啓曰,大司憲洪學淵,掌令李羲俊·吳致淳,持平兪致崇·辛志鼎牌不進,執義徐相敎奉命在外。監察茶時之意,敢啓。傳曰,知道。
以掌令李羲俊·吳致淳,持平兪致崇·辛志鼎牌不進罷職傳旨,傳于南性敎曰,只推。
金英淳以兵曹言啓曰,卽接景慕宮入直訓鍊院主簿任楨手本,則弘化門越邊含春苑墻垣二間頹圮云。爲先令繕工監堅實圍排,卽速修築,衛軍二名定立,限改築間,嚴加守直,亦令巡邏,營門申飭校卒,各別巡察之意,分付,何如?傳曰,允。
又以兵曹言啓曰,卽接慶熙宮入直衛將洪順仁牒報,則興化門北邊墻垣二間,武德門西邊墻垣二門及同近處四間,崇義門北邊墻垣四門頹圮云。爲先令繕工監堅實圍排,卽速修築,而亦令巡邏營門申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接慶熙宮入直衛將洪順仁牒報,則本宮內崇義門西邊中松一株,小松一株拔根顚仆云。令該所依例斫去之意,敢啓。傳曰,知道。
又以訓鍊都監·禁衛營·御營廳言啓曰,卽接東關王廟守直官所報,則本廟西邊墻垣二間及東南墻垣五間許頹圮云。爲先堅實圍排,待晴合力改築之意,敢啓。傳曰,知道。
又以訓鍊都監言啓曰,因兵曹草記,貳極門北邊內宮墻四間許頹圮處,建陽門入直軍十八名除出,將校一人率領,限修築間,嚴加守直之意,敢啓。傳曰,知道。
丙午閏五月二十一日辰時,上御熙政堂。藥房三提調,時原任大臣·閣臣承候入侍時,都提調鄭元容,提調趙斗淳,副提調金英淳,記事官徐堂輔·洪祐命·金炳雲,左承旨金大根,記事官金有淵,領府事趙寅永,判府事金道喜,右議政朴晦壽,提學趙秉鉉,檢校提學金興根,直提學金學性,原任直閣李景在·吳取善·李公翼·金始淵,檢校直閣鄭㝡朝·徐有薰·尹定鉉,原任待敎金英根,檢校待敎南秉哲·李㘾·趙鳳夏·李裕元,待敎洪淳穆以次進伏訖。上曰,史官分左右。寅永等進前奏曰,昨日哀遑罔極,何可盡達,而吉基吉辰,克完大事,誠爲一國之萬幸矣。屢日哭泣之餘,侵夜勞動,聖體,若何?上曰,一樣矣。兩慈殿哀疚之餘,果無添損之節乎?上曰,別無大損,而自多不如常度矣。中宮殿氣候,何如?上曰,安順矣。寅永曰,今日亦極熱矣。上曰,果極熱矣。寅永曰,臣昨從尾局陪來,初昏則稍涼,曉後則漸熱,到今思之,則去夜回鑾,還勝於曝陽勞動矣。上曰,然矣。元容曰,臣初欲請醫官診察矣,醫官早已入診,議進湯劑,待後日次更診,議繼進與否,好矣。上曰,依此爲之,元容曰,大禮告成矣,古帝王所未嘗行,而閭閻家匹庶之任情躬行之事,殿下皆爲之,聖心更無餘憾,而群情亦得洽慰,然如是之中,勞動自多,哭哀過度,必多添損矣。凡人當大事,則專心專力,不自覺察,竣事之後,勞憊之節始現,而亦或有疾恙矣。或於日間,有現形之候,則隨卽招醫官入診,亦下敎藥院,似好矣。上曰,別無所損之節矣。寅永曰,大禮旣過矣,今則保嗇是第一事矣。元容曰,臣伏覩殿下有出天之孝,保嗇聖躬,卽聖孝之大本也,豈待臣等之勉戒乎?上命大臣先退,又命史官就座,仍命退,諸臣以次退出。
上在昌德宮。停常參·經筵。
南性敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金大根啓曰,明日常參·經筵,取稟。傳曰,停。
南性敎啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金大根啓曰,右承旨趙得林,右副承旨權用脩今日不爲仕進,竝卽牌招,何如?傳曰,允。
備忘記,天摩僉使金正玉,豐山萬戶李輝甲下直,各長弓一張,長箭一部,片箭一部,筒兒一箇賜給。
注書徐堂輔病,代以李升洙爲假注書。
傳于趙龜夏曰,摠護使入侍。
南性敎啓曰,大司憲洪學淵,掌令李羲俊·吳致淳,持平兪致崇·辛志鼎牌不進,執義徐相敎奉命在外。監察茶時之意,敢啓。傳曰,知道。
以大司諫任百秀,正言姜冕奎,掌令李羲俊·吳致淳,持平兪致崇·辛志鼎牌不進罷職傳旨,傳于南性敎曰,只推。
以右承旨趙得林,右副承旨權用脩牌不進罷職傳旨,傳于南性敎曰,只推。
備邊司,摠戎使柳相弼·金煐·任聖臯。
備邊司,摠戎使改望任聖臯·柳基常·徐相五。
趙龜夏,以吏曹言啓曰,成均館司成李裕元,以其身病,呈狀乞遞,改差,何如?傳曰,允。
又以吏曹言啓曰,內資寺直長鮮于澲,受由過限不上來,改差,何如?傳曰,允。
又以禮曹言啓曰,卽接成均館所報,則大成殿東邊春舌朴工瓦子脫落,西廡東邊朴工瓦子亦多脫落云矣。修改之節,擇日擧行,何如?傳曰,允。
又以內醫院都提調·提調意啓曰,掌務官李漢慶擧行稽緩,極爲可駭,竝本職汰去,何如?傳曰,允。
又以奉常寺都提調·提調意啓曰,東耤親耕田所種大麥打作,則所出爲六石十三斗,小麥打作,則所出爲二石三斗之意,敢啓。傳曰,知道。
南性敎以左右捕廳言啓曰,邪魁玄錫文與伏法之進吉·夏祥·信喆等情節,一而二二而一者也。己亥邪獄時逃躱,終未捕捉矣,今始捉得,故爲先合坐取招之意,敢啓。傳曰,知道。
丙午閏五月二十二日申時,上御熙政堂。摠護使入侍時,左副承旨趙龜夏,記事官金有淵·洪祐命·金炳雲,摠護使權敦仁,以次進伏訖。上曰,史官分左右。敦仁進前奏曰,日熱去益甚,連日哀遑勞動之餘,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,封土今已畢役,被莎亦盡爲之乎?敦仁曰,封土被莎已爲訖工,而下磚石雖已排設,魂遊石·長明燈·望柱石姑未入排矣。上曰,石闌干亦未及排設乎?敦仁曰,前面石闌干數間未及排設矣。敦仁曰,伏聞大駕再昨夜四更二點,始爲還宮云。下情憧憧之餘,萬安回鑾,不勝慶幸,還勝於曝陽勞動矣。上曰,然矣。上曰,箭串橋水漲處今已退去乎?敦仁曰,臣從橋上作行,水已盡退矣。上曰,予亦聞之,則昨日已退云,若過一宵,則可從此路還宮矣。敦仁曰,近日諸節,果無添損乎?上曰,別無所損,而每當夏節,似不如常時矣。敦仁曰,水刺之節,果若何?上曰,亦無所損矣。敦仁曰,下情不勝憧憧矣。敦仁曰,兩慈殿疚懷之餘,諸節,若何?上曰,屢日悲擾之餘,惟幸萬安,而豈可如常時乎?上曰,昨日封土時見之,則下隅封標前橫板外,是退壙乎?敦仁曰,然矣,而橫板之內,卽面灰矣。上曰,明器與服玩樻子,奉安於退壙,則其間何以塡之乎?敦仁曰,以乾灰灑水塡之,是謂水灰矣。上曰,然則限金井塡之而不用土乎?敦仁曰,塡至金井,始以三物灰築天灰,乃成覆釜形矣,覆釜形則舊陵所已爲親鑑,而舊陵則稍長,故新陵則稍圓爲之,又以土築之,與半月形同體,而築土之際,慮有蹲縮,故揷木編結,築至堅固,然後退出編木,始爲被莎,而斂精之際,自爾遲滯矣。上曰,土則取何處用之乎?敦仁曰,取其中用之矣。敦仁曰,安陵祭,聞堂上言,則二十六日可行云,而且聞別看役牌將輩所傳,則二十五日可以行祀云矣。敦仁曰,甕家雖未撤退,竣事後更爲看審,則穴體局勢,尤有勝於前見,誠爲慶幸矣。敦仁曰,俄於閤外,伏承摠戎使改望之敎,而舊望已盡,更無排擬之人,當以新通乎?上曰,新通,可也。敦仁曰,將任異於凡職,輿望自少有所屬,而近來人器,漸不如古,恒見其資歷家數而已,誠非細悶矣。上曰,近來將任,名雖大將,實不知弓馬矣。敦仁曰,其在陰雨之備,誠爲悶然矣。然而其中亦未必無人才矣,臣當退出,按見其品案擬入矣。敦仁曰,俄於入來時,聞捕廳所傳,則李在容已爲捉得云矣。上曰,果捉得乎?敦仁曰,李漢本不在遠地,捉得於壯洞舊司圃署洞,而見其戶牌,則書以李在永,此蓋己亥年進吉·夏相等按獄時,變姓名逃躱,或稱李在容,或稱李在永,而其本姓名則玄錫文云矣。上曰,斯速合坐擧行,可也。敦仁曰,臣亦入來時,以草記後卽爲合坐之意,已知委於捕廳矣。上曰,一漢尙未捉得乎?敦仁曰,恩津居具順五,其時見機,卽乘小舟,不知所往,尙未捉得云,而嚴加譏詗,則豈有未捉之理乎?上曰,連加申飭,可也。上命大臣先退,又命史官就座,仍命退,諸臣以次退出。
上在昌德宮。停常參·經筵。
趙得林啓曰,明日常參·經筵,取稟。傳曰,停。
南性敎啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
趙得林啓曰,假注書李升洙時無職名,令該曹依例付軍職,冠帶常仕,何如,傳曰,允。
又啓曰,卽者檢閱洪祐命以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承圭·李承益謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
傳于趙得林曰,來初一日除服後,當詣太廟展謁矣,該房知悉。
禮曹,來七月初三日行宗廟·永寧殿秋享大祭,香祝親傳,取稟,奉敎敬依。
南性敎啓曰,大司憲洪學淵,掌令李羲俊·吳致淳,持平兪致崇·辛志鼎牌不進,執義徐相敎奉命在外。監察茶時之意,敢啓。傳曰,知道。
以大司諫任百秀,正言姜冕奎,掌令李羲俊·吳致淳,持平兪致崇·辛志鼎牌不進罷職傳旨,傳于南性敎曰,只推。
傳于南性敎曰,大禮克襄,愴幸交切,新舊陵役浩繁,雖是都監擧行,必多有貽弊畿民之端,況又楊州邑之專當者乎?其在軫念之道,何用常例?今年城餉,許令邑捧耗條,特除減,軍需亦不可不念,令廟堂區劃給代。
傳于趙龜夏曰,轝士軍之今番效力,市民爲最,貢人之待令進排,亦必有弊,竝令廟堂,舊遺在及徭役,量宜區別,以爲蠲蕩示意之地。
傳于南性敎曰,靈轝·神輦侍衛及將領軍兵與親看審以後前後動駕時隨駕侍衛及將領軍兵,當親行賞試射矣。日子及處所,待下敎擧行,令兵曹及各該營,爲先修成冊以入。
備邊司,摠戎使改望,以李應植爲摠戎使。
兵曹,摠戎使單李應植。
南性敎啓曰,新除授摠戎使李應植,卽爲牌招,傳授密符及敎諭書,何如?傳曰,允。
傳于南性敎曰,前禁將柳基常之罷職,出於特旨,而金判府以此大爲難安,雖有銷刻之嫌,何傷之有?前禁將仍任。
傳于南性敎曰,前摠使李惟秀仍任。
南性敎啓曰,前禁將仍任事,命下矣。前禁衛大將柳基常方在罷散中,何以爲之?敢稟。傳曰,敍用。
又啓曰,禁衛大將柳基常時無職名,令該曹口傳付軍職,仍卽牌招,傳授命召,何如?傳曰,允。
兵曹口傳政事,護軍單柳基常。
兵曹,禁衛大將單柳基常,摠戎使單李惟秀。
南性敎啓曰,摠戎使仍任事,命下矣。前摠戎使李惟秀,卽爲牌招,敎諭書所當更爲啓下,而此與新除授有異,在前如此之時,有前所授密符傳授之例,今番則何以爲之?取稟。傳曰,依已例爲之。
以檢閱李承圭牌不進罷職傳旨,傳于趙得林曰,只推。
以義禁府金春根囚單子,傳于南性敎曰,水使旣已仍任,特爲分揀放送。
趙得林以宗簿寺提調意啓曰,遷陵大禮,今已順成矣,遷奉年月日及山名坐向,當爲紀載於國朝御牒·璿源譜略,而在前如此之時,或有設廳之例,亦有自本寺擧行之例,今番則何以爲之乎?敢稟。傳曰,自本寺擧行。
南性敎,以兵曹言啓曰,宣傳官申紹五衛將申勉求·盧慶燁·金周永俱以病難供職,呈狀乞遞,五衛將崔憙錫除授在外,過限未肅拜。竝改差,何如?傳曰,允。
又以摠戎廳言啓曰,本廳哨官梁惠秀身爲將官,擧措駭妄,爲先汰去之意,敢啓。傳曰,知道。
行判府事金道喜箚曰,伏以,珠邱改封,鞏萬年而永妥,鑾輿親幸,淹四日而載旋,伏惟聖慕皇皇,冞增靡逮之痛。臣適奉留都之命,未獲攀扈廞儀,哭辭隧道,瞻望梧雲,尤切愴廓。臣於日前巡邏牌將移送秋曹事,有萬萬難安之端,蓋其本事雖出於該營牌將,此亦臣所管之營,已不勝驚悚,況當夜巡綽之路逢日官者,非該營所屬,乃扈衛軍校之自臣留都所發送者也,始逢犯夜人,不得不誰何,而聞其端由,旋卽舍之,任其行止,質諸日官,言亦相孚,本事顚末,如斯而已,而日官之以邏爲解者,其或蘄免稽緩之責,致有此倉卒失對耶。日官所告旣如是,則領相筵奏,不容不如是矣。雖其暫時相持,罪固在於扈校,論其不飭之失,臣實有之,而非該營之所與知也。臣則倖逭,責歸該營,臣安得不靦然煌慼,思所以自列之圖乎?玆敢據實仰暴,伏乞聖明,特賜處分,亟施當勘之律,俾私分獲安焉。取進止。答曰,省箚具悉卿懇,領相所奏,卽當日巡綽之爲留都營所管也,今見箚辭,以明其被捉於扈校,卿言無怪如此,從當有處分,卿其安心。仍傳于趙得林曰,此批答,遣史官傳諭。
領議政權敦仁箚曰,伏以,臣於日前日官之被捉巡邏也,以不飭之留都大將推考,該牌將移送秋曹之意,筵奏蒙允矣。臣之當初所奏,不知爲何營巡綽何營牌將,而每於幸行經宿之時,例自留都營門發巡,故以不飭之責,責之留都營門者也。今見判府事臣金道喜箚引,臣不勝瞿然慙歎之至,臣若早知其本事之如此,則顧何可遽自論飭,而蓋臣所論,只以其日官被捉之事面而已。本實裏許,臣無由知,則不知而言,亦係臣昏謬率易之失,況臣之所聞者,卽日官之言,而今曰質諸日官,言亦相孚,則臣乃誤聞人言,而妄陳於上也,其罪又何如,臣安敢厚於自恕,晏然而已乎?玆敢短箚自列,伏乞特賜處分,勘臣當勘焉。取進止。答曰,省箚具悉卿懇。卿之當初所奏,出於重事面也,而判府箚辭,亦豈有他?卿則本無可引之端,卿其安心。仍傳于趙得林曰,此批答,遣史官傳諭。
檢閱洪祐命疏曰,伏以,臣卽接家信,臣母素患風痰之症,又復添肆,蓋因近日日候之劇熱,調將之失宜,而刀圭扶將,不容少緩,臣聞報煎熬,實難按抑。玆敢略控短章,徑出脩門,伏乞聖慈,俯賜鑑諒,亟遞臣職,仍治臣罪,以安私分,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
自午時至申時,灑雨下雨,測雨器水深一寸,夜自二更至二十五日開東,灑雨下雨,測雨器水深五分。
趙得林啓曰,明日常參·經筵,取稟。傳曰,停。
南性敎啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金英淳啓曰,左承旨金大根今日不爲仕進,卽爲牌招,何如?傳曰,允。
備忘記,訓戎僉使金善勗下直,長弓一張,長箭一部,片箭一部,筒兒一箇賜給。
傳于趙得林曰,檢校待敎趙鳳夏馳詣綏陵奉審後仍留,安陵祭時,監祭以來。
南性敎啓曰,大司憲洪學淵,掌令李羲俊·吳致淳,持平兪致崇·辛志鼎牌不進,執義徐相敎奉命在外。監察茶時之意,敢啓。傳曰,知道。
以大司諫任百秀,正言姜冕奎,掌令李羲俊·吳致淳,持平兪致崇·辛志鼎牌不進罷職傳旨,傳于南性敎曰,只推。
傳于趙得林曰,進哀冊玉帛時擧行禮房承旨金大根加資,對擧承旨趙龜夏內下大鹿皮一令賜給。
傳于趙得林曰,靈轝別陪從右議政朴晦壽廐馬一匹面給,檢校提學金興根熟馬一匹賜給,都承旨金英淳半熟馬一匹賜給,別侍衛兵曹判書趙秉鉉熟馬一匹賜給。
傳于趙得林曰,靈轝陪從史官李承圭陞六。
傳于趙得林曰,工曹參議許遞,前正李亮淵除授。
傳于趙得林曰,監察鄭翼烈守令待窠除授,司勇李璜周初仕擬入。
傳于趙得林曰,今番賞典中一人雖兼數事,毋得疊授。
以兩都監摠護使以下別單,傳于趙得林曰,山陵都監摠護使領府事趙寅永,領議政權敦仁各鞍具馬一匹面給,提調行判敦寧朴岐壽,知事趙冀永竝加資,禮曹判書趙鶴年日淺勿論,行大護軍李嘉愚,都廳校理徐相敎,副司果金炳奎竝加資,郞廳禮曹正郞金鉉復日淺勿論,副司果朴齊韶,掌樂正沈宜復,司宰僉正尹致誠,副司果趙文和,戶曹正郞金箕默,敦寧判官林逈鎭,刑曹佐郞成元鎬,京郞廳兵曹佐郞李昌廷竝陞敍,監造官副司勇宋達洙日淺勿論,鄭喆容·朴京壽·沈敎鎭,敦寧參奉李祖欽,副司勇鄭在箕·鄭堉·李鍾祥,掌苑奉事嚴錫謙,別工作繕工奉事黃鍾奭竝陞六,分長興主簿兪莘煥陞敍,拭梓宮兼覆土官右議政朴晦壽熟馬一匹面給,封閉官執義徐相敎加資,丁字閣上樑文製述官行大護軍趙斗淳半熟馬一疋面給,書寫官知事洪敬謨熟馬一匹賜給,京畿監司金輔根熟馬一匹面給,陵所雜務差使員楊州牧使曺錫雨加資,相地官觀象監敎授韓廷厚,令本監高品付料,方外地師積城縣監梁鍾華守令陞品除授,副司勇金成九六品職調用,朴埰浩相當職調用,擇日官全啓煥守令除授,奏時官彭在義監牧官待窠調用,別看役前營將姜彝五守令待窠除授,前僉使李得祿加資,前主簿李元復相當職調用,下玄宮時轆轤牌將黃起春等四人竝邊將除授,都看役金再興,看役安順吉竝善地邊將作窠差送,朴重根邊將待窠差送,金碩基邊將除授,金壽宗等竝木布分等施賞,擇日官·奏時官·計士·畵員·醫員·監官·錄事·員役·工匠等,竝依辛巳年例施賞。
以兩都監摠護使以下別單,傳于趙得林曰,遷陵都監摠護使領府事趙寅永,領議政權敦仁各鞍具馬一匹面給,提調知敦寧徐憙淳加資,禮曹判書朴永元日淺勿論,工曹判書金左根,戶曹判書李穆淵,都廳司僕正金益文,副司直金鎭右竝加資,郞廳禮曹正郞趙禮根日淺勿論,戶曹正郞趙秉緯,忠勳都事金在重,繕工副正吳顯甲,儀賓都事洪鍾華,司僕判官金敎性,副司果金亨淳竝陞敍,監造官副司勇申錫寬·金在獻·李象宗,長興奉事金俊根,宗廟副奉事李寅正,副司勇權命奎,廣興奉事李龍沼,副司勇柳鼎東,誌石所監造官奉常奉事朴賢楷,表石所監造官奉常副奉事白龍周,內別工作監造官繕工監役洪一純,外別工作監造官繕工監役趙秉正,分長興奉事金俊根竝陞六,紙牓所監造官奉常正金奎瑞準職除授,分典設別提李鍾龍陞敍,哀冊文製述官吏曹判書金興根熟馬一匹面給,書寫官廣州留守趙鶴年熟馬一匹賜給,表石陰記製述官判府事鄭元容,書寫官判府事金道喜廐馬一匹面給,誌文製述官領府事趙寅永鞍具馬一匹面給,書寫官行禮曹判書徐憙淳加資,壙中銘旌書寫官東寧尉金賢根,行路銘旌書寫官永明尉洪顯周各廐馬一匹面給,舊哀冊·舊誌石蓋上大字書寫官右議政朴晦壽廐馬一匹面給,丁字閣上樑文製述官行大護軍趙斗淳半熟馬一匹面給,書寫官知事洪敬謨熟馬一匹賜給,紙牓書寫官行護軍姜時永,誌文草圖書書寫官司僕正金益文竝加資,輓章書寫官修撰沈宜冕,副司果洪羲宗,副修撰嚴錫鼎·李敎英,副司果兪致善·洪祐健,司僕正金益文,正言趙龜植,副司果李,李裕膺各兒馬一匹賜給,頓遞使漢城判尹金東健,陪往大將行大護軍李惟秀各半熟馬一匹賜給,從事官前縣令趙兢錫,前縣監白樂賢竝陞敍,拭梓宮官右議政朴晦壽,帥舁梓宮官領議政權敦仁,捧哀冊贈玉帛官領議政權敦仁竝廐馬一匹面給,啓陵時大祝副司果金鎭右,紙牓大祝副司果金鎭右,出玄宮開封及下玄宮封標官執義徐相敎,讀哀冊官副司果金鎭右,告啓殯大祝司僕正金益文,攝左通禮副修撰嚴錫鼎,掌樂正李光載竝加資,捧哀冊官擧案者,褥席執事,擧讀哀冊案兼褥席執事,捧贈玉官擧案者,捧贈帛官擧案者,執水者,執巾者,大轝前捧香爐差備,捧香盒差備,紙牓輦前捧香爐差備,捧香盒差備,遺衣函差備擧案者,服玩函差備擧案者,筲樻差備擧案者,磁器樻差備擧案者,遺書樻差備·樂器樻差備擧案者,籩豆樻差備擧案者,硯匣函差備,御製樻差備,匜函樻差備,羽葆奉持官,箱差備,座子差備,帕差備,几臺差備,卓差備,倚几差備,樻差備,紅㓒案差備,銘旌柩衣縫造官,各差備官各加一資,資窮者代加,攝司僕正副司果趙完植·睦仁培各兒馬一匹賜給,舁梓宮官訓鍊僉正韓鎭華·李在明竝相當職待窠陞敍,攝贊儀嚴坰,攝典儀金在善竝陞六,東西唱假引儀閔景鎬·李亨烈各加一資,銘旌奉持忠義衛柳在起守衛官待窠除授,宗戚執事興完君晸應·興寅君最應各熟馬一匹賜給,永明尉洪顯周·東寧尉金賢根·昌寧尉金炳疇·南寧尉尹宜善各內下虎皮一令賜給,判敦寧朴歧壽,工曹判書金左根,行副護軍趙秉駿竝加資,行副護軍趙秉夔加資屬耳,熟馬一匹賜給,行副護軍朴齊憲,兵曹參議洪祐喆各熟馬一匹賜給,副司果朴鎬壽加資,水原判官金炳冀,副司果鄭海尙陞敍,童蒙敎官金炳地,副司勇金胤鉉陞六,永平郡守金元植勿論,代奠官興宣君昰應加資,已資窮則鞍具馬一匹面給,長生殿都提調領議政權敦仁廐馬一匹面給,提調工曹判書金左根,戶曹判書李穆淵各半熟馬一匹賜給,禮曹判書趙鶴年日淺勿論,徐憙淳·徐箕淳各半熟馬一匹賜給,都廳戶曹正郞趙秉緯,禮曹正郞金鉉復,工曹佐郞申錫弼竝陞敍,禮曹正郞趙禮根日淺勿論,繕工監役鄭基洛陞六,大轝陪從原任直提學徐憙淳,原任直閣徐俊輔·金始淵竝熟馬一匹賜給,分承旨金公鉉·朴容壽竝加資,分假注書李時夏·李容佐竝陞六,分兵曹參議趙徽林半熟馬一匹賜給,正郞李裕膺兒馬一匹賜給,分副摠管洪鍾應熟馬一匹賜給,分都摠都事李南瑞兒馬一匹賜給,神轝侍衛別軍職李圭徹·柳相鼎·金善永·吳鼎周各內下弓矢一部賜給,靈轝侍衛別軍職李能權·申觀浩各內下弓矢一部賜給,左通禮金養默,右通禮朴鳴載,贊儀朴鄷壽各兒馬一匹賜給,東西唱引儀金昌源察訪待窠差送,金秉圭兒馬一匹賜給,本陵令權大澈陞敍,參奉朴希淳陞六,別看役前府使洪應燮守令除授,前縣監趙聲夏,前五衛將徐麟赫竝相當職調用,看役牌將安順吉·千道亨邊將除授,閔致龜木布施賞,金正宅令該營敎鍊官差給,李鳳信等,待令軍官金在璿等,捕校金得祚等竝木布分等施賞,擇日官李秉洪,寫字官彭繼容相當職調用,事知守僕李景純等四人,通禮院書員李晩弼等二人,典樂金昌河等二人竝帖加,木手元重明邊將除授,其餘計士·畵員·寫字官·錄事·牌將·守僕·員役·工匠·忠贊衛·樂工等竝依辛巳年例施賞。
傳于趙得林曰,侍殯官洪命畗資窮,熟馬一匹面給,紙牓承傳色韓珩和,次知李昌成·申寬吉,都薛里石泰元·李元會,進止長番宋遇容·韓定善,薛里金幼孜·方載厚,酒房李大奎·金昌浹竝加資,進止差備李應輔·康命彦·盧弘孫·李宜秀竝熟馬一匹賜給,從事官沈相鶴·金應海,羅排差備車五書,方文彩·金永祿·具世完·李賢模·朴喜浩·金鎭行·金性澤,哭差備崔敬勳·尹學信·吳興文·鄭一柱·姜允得·姜世吉·金基萬·李時和·李趾善·李基完·李達亨·李時五竝兒馬一匹賜給,哀冊尙傳崔健常·尹致善竝半熟馬一匹賜給,銘旌差備趙宗鉉加資,神輦捲簾差備崔昇麟·李春基,遺衣稱函差備金再鍈,靈座差備李鎭權·李根世,素扇差備金致九·閔學祿,素蓋差備李正植·姜渭尙,哀冊差備李世彩·金箕昌,案差備洪正璨·李再晙,褥席差備李敬緝,翣扇差備李正吉·千世甲·李元謙·李仁光·金河秀·崔弘輔,服玩函差備金昌鳳,徽旨樻差備金信福,靈轝果實進排差備沈相鶴·金應海竝兒馬一匹賜給,大轝陪從司謁金盛孫·河俊鶴竝外職調用,神輦陪從司鑰李益豐別差調用,殯殿司鑰金昌寬賞加,靈轝侍衛統長崔仁奎外職調用,李完豐邊將除授,李東國加資,武藝別監李在澤等二人竝帖加,其餘各木一疋,門旗手四名各布一疋,大轝鳳頭別監劉鎭福等二人竝帖加,神輦鳳頭別監李完玉等二人竝帖加,奠吏朴完基等二人竝書題除授,飯監劉聖鍾,庫城上張興柱,炙色池弘璧帖加,茶色李壽千等二人,蒸色金命碩,餠色宋燁,別司饔趙龍哲木二疋布一疋,照羅赤四名,員役·水工三名各木一疋,各房房直二十名,奴子二名各布一疋,排設·司鑰·別監等竝依辛巳年例施賞。
傳于趙得林曰,政官牌招開政,賞典下批。
以左承旨金大根牌不進罷職傳旨,傳于權用脩曰,只推。
吏曹,工曹參議單李亮淵。
兵曹,以沈有祖爲摠戎中軍。
南性敎,以兵曹言啓曰,來六月初一日大駕詣宗廟展謁時,隨駕營門當爲磨鍊矣。禁御兩營鄕軍則今旣停番,何營軍兵隨駕,何營軍兵留陣,而禁軍及馬步軍以幾番幾哨磨鍊,餘軍留營,何以爲之乎?敢稟。傳曰,訓局步軍三哨,馬軍一哨,訓將率領爲先廂,訓局步軍二哨,馬軍一哨,禁將率領爲後廂,禁軍三番磨鍊,摠使率訓局餘軍三哨留陣,餘軍留營,置之。
上在昌德宮。停常參·經筵。
自巳時至人定,灑雨下雨,測雨器水深二分。
藥房都提調鄭元容,提調趙斗淳,副提調金英淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙得林啓曰,明日乃是初伏,自明日處暑間,視事頉稟之意,敢啓。傳曰,知道。
又啓曰,明日召對,取稟。傳曰,停。
南性敎啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金英淳啓曰,左承旨金大根今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣。敢啓。傳曰,知道。
傳于趙得林曰,春桂坊之壬申除拜者,尙餘二人,追念昔日,不可無示意之擧,行護軍李魯秉,副護軍李羲斗,今日政,知事·同知作窠擬入。
傳于南性敎曰,山陵都監堂上留待。
傳于南性敎曰,山陵都監堂上入侍。
南性敎啓曰,大司憲洪學淵,掌令李羲俊·吳致淳,持平兪致崇·辛志鼎牌不進,執義未差。監察茶時之意,敢啓。傳曰,知道。
以大司諫任百秀,正言姜冕奎,掌令李羲俊·吳致淳,持平兪致崇·辛志鼎牌不進罷職傳旨,傳于南性敎曰,只推。
以左承旨金大根牌不進罷職傳旨,傳于趙得林曰,只推。
趙得林啓曰,明日傳香禮房承旨,當爲齋宿,左承旨金大根旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以左承旨金大根再牌不進罷職傳旨,傳于趙得林曰,只推。
兵曹口傳政事,副司果單李裕元。
趙得林,以吏曹言啓曰,今此綏陵遷奉敎是時,山陵都監都廳郞廳副司果金炳奎加資事,命下矣。雖已資窮,未經準職,何以爲之?敢稟。傳曰,勿拘。
又以吏曹言啓曰,今此綏陵遷奉敎是時,紙牓所監造官奉常寺正金圭瑞準職除授事,命下矣。已經準職,何以爲之?敢稟。傳曰,兒馬一匹賜給。
又以吏曹言啓曰,今此綏陵遷奉敎是時,殯殿次知內官李昌成·申寬吉竝加資事,命下矣。本資乃是崇祿,今無可加之資,何以爲之?敢稟。傳曰,竝代加。
又以觀象監領事·提調意啓曰,向者以本監監生等來納儀器事,曾有草記矣。今已竣事,不可無酬勞之典,金得彦·崔錫冕·林性薰,令該曹施以加資,朴鍾大本學兼敎授差下,崔福淵三曆官權付,待窠卽爲塡補之意,敢啓。傳曰,知道。
南性敎,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵批言啓曰,護軍李魯秉,副護軍李羲斗,知事·同知作窠擬入事,命下矣。知事六窠內五窠,輔國判書,今方見帶,只有趙冀永一人故作窠,同知朴蓍會除拜最久,作窠之意,敢啓。傳曰,知道。
又以兵曹言啓曰,去二月二十五日丙午重試,對擧庭試,別試武科殿試時直赴會試人北兵營馬兵曺賢俊不赴委折及去三月十五日丙午式年武科殿試時直赴殿試人濟州馬兵韓應愈無緣不赴委折,關問各該道帥臣後稟處事,草記蒙允後,關問各該道帥臣矣。卽接北兵使金鍵,全羅監司李時在回牒,則馬兵曺賢俊身病不赴云,依例勿旋,所授帖文收聚爻周,韓應愈以其親病不赴,係是三式年內,依例陳試,何如?傳曰,允。
趙得林啓曰,吏曹判書金興根,參議徐戴淳牌不進推考傳旨及罷職傳旨,今方捧入,而開政命下之後,如是違牌,事甚未安。參判閔致成在外,判書更爲牌招,何如?傳曰,允。參議只推,一體牌招。
有政。吏批,判書金興根進,參判閔致成在外未肅拜,參議徐戴淳牌招不進,右承旨趙得林進。啓曰,臺諫闕員,今當差出,而擬望之人乏少,外任竝擬,何如?傳曰,允。以權命周爲執義,趙然昌爲獻納,洪羲宗爲副校理,洪在重爲副修撰,金應均爲司僕正,朴商壽爲掌樂正,朴來萬爲司成,金左根爲判義禁,權大澈爲中部令,趙漢應爲仁陵令,張龍逵·吳奎煥爲監察,李裕憲爲平市主簿,朴承奎爲內資直長,金炳臯爲宗廟副奉事,李鎬俊爲司饔奉事,姜羲永爲繕工奉事,任允常爲掌苑奉事,李勉翼爲長興奉事,李承沼爲假監役,閔德鎬爲童蒙敎官,徐經淳爲敦寧參奉,李璜周爲禧陵參奉,兪景煥爲綏陵參奉,判敦寧朴岐壽今加輔國,行左參贊徐憙淳今加崇祿,工曹判書金左根今加崇政,戶曹判書李穆淵,知事趙冀永,大護軍李嘉愚今加正憲,護軍姜時永今加嘉義,左承旨金大根,副護軍趙秉俊,分承旨金公鉉·朴容壽,楊州牧使曺錫雨今加嘉善,副司果金益文,司僕正嚴錫鼎,掌樂正李光載,副司果朴鎬壽,執義徐相敎,副司果金炳奎今加通政,興宣君昰應今加顯祿加資事承傳,廣興主簿單李龍沼,學正單姜載璜,學祿單金大鉉,分承旨金公鉉·朴容壽,分兵曹參議趙徽林,正郞李裕膺以上減下批,故統制使吳毅常贈兵參訓都例兼,守全羅兵使吳致賢考。
兵批,行判書趙秉鉉進,參判金景善受由,參議洪祐喆病,參知韓文爀入直,同副承旨南性敎進。以李魯秉爲知事,李羲斗爲同知,李敏性爲宣傳官,張興燮·金達衡·沈宜夏爲五衛將,李宓熙爲宣傳官,柳相兟爲都摠都事,趙學春爲訓鍊判官,李極會爲左捕從,柳德魯爲部將,申命溫爲長津僉使,李時榮爲群山僉使,李熙宗爲神光僉使,黃土岐伊權管單方泗源,僉知單林廷弼,大護軍趙冀永,護軍趙秉駿·金公鉉·朴容壽·朴蓍會,副護軍徐憲淳·金益文·嚴錫鼎·李光載·徐相敎·金炳奎·朴鎬壽·申沼,副司果李承圭·李時夏·李容佐·朴賢楷·白龍周·朴希淳·申錫寬·金在獻·李象宗·金俊根·李寅正·權命奎·柳鼎東·洪一純·趙秉正·鄭喆容·朴京壽·沈敎鎭·李祖欽·鄭在箕·嚴錫謙·鄭堉·李鍾祥·黃鍾奭·鄭基洛·金炳地·金胤鉉·嚴坰·金載善以上竝單付,副司正李升洙,分副摠管洪鍾應,分都事李南瑞,假內乘趙羲益依定式減下事承傳。
吏批,再政。以沈明奎爲綏陵令,李經權爲司饔主簿,金商弼爲監役,李駿在爲禁府都事,尹泰亨爲永禧殿參奉,李鍾九爲齊陵參奉,金在鶴爲英陵參奉,趙錫疇爲恭陵參奉,行左承旨金大根,知事李魯秉今超資憲,同知李羲斗今加嘉善,以上知事同知特授事承傳。
兵批,再政。以金箕弘爲都摠經歷,趙羲益爲訓鍊僉正,張鳳羽爲判官,趙鳳植爲主簿,申命溵爲御營把摠,李在明爲左捕從,副護軍趙徽林。
吏批,三政。以趙然天爲宗廟令,李長祜爲監察,李忠翼爲假監役,沈有澤爲靖陵參奉。
兵批,三政。以韓弘一爲都摠經歷,韓友譱·趙存一爲訓鍊僉正,李鉐爲中樞都事,金商雨爲訓鍊判官。
以吏曹參議徐戴淳牌不進罷職傳旨,傳于趙得林曰,只推。
領府事趙寅永疏曰,伏以,日吉辰良,百神效靈,遷奉之大禮旣成,慟慕之聖孝克伸,上以慰兩慈殿靡極之思,下以答一國臣民僉同之願,一愴一幸,曷有其已?際伏見別單下者,乃以賤名忝在摠護製述之列,屢蒙文駟之典,雖不疊受,便是荐授,臣於往役,爲日甚淺,不足以勞勩言,而文字供奉,卽所以自效於終事,則榮固有之,賞於何哉?竊謂,聖朝嚬笑之政,不宜踰濫至此也,伏願亟賜還收,俾安私分焉。仍伏念,臣於去年春夏之間,再上疏本,冒乞殘骸,雖未能卽蒙恩諒,已於聖批,示以許施成就之旨意,臣百回莊誦,一念顒祝,奉之若金石,信之若四時者,居然周歲餘矣。臣非不知更積微懇,冀荷曲遂,而以私則喪威震迫,靷葬未暇,憂故纏綿,藥療不遑,一身進退之事,姑以悠泛看也,以公則灤議旣定,百禮方張,而臣始叨敦匠之任,旋奉撰誌之命,義分所在,又不敢言私,荏苒之頃,日月如流,而臣之齒益衰,臣之病益痼,臣之情益急,失今不言,更無可言之時,而其將抱此耿耿,生無以擧顔向人,死不能瞑目入地矣。雖然此以臣微分上言也,至若前日恩批之鄭重懇惻者,卽造化之甄萬物,聖人之陶群生,而臣乃委之草莽,不思所以承受,則是自暴也自棄也,其愚昧之甚,曾不若禽獸草木無知之類,猶能涵詠於雨露也,寧不悼哉?臣之朽落羸敗,奄奄垂盡之狀,非但前後辭懇,罄悉無餘,卽亦我殿下所洞燭者,夫何待更煩覼縷,重犯瀆撓之誅,而臣今長委床玆,朝暮視蔭,則假使臣卽日蒙恩,得借三字之銜,不足爲保晩節而退急流者比也,明矣,特以積年之至願在此,同朝之成言在此,我聖上前後憫恤之敎亦在於此,此而不能仰格宸衷,則是眞要君之鄙夫,欺世之小人耳,臣雖萬萬無狀,若其本末長短,恐難逃於日月之下,今於白首臨死之年,豈忍出此計乎?臣聞賢聖之君,不以祿利爲寵,察其情而體之,老病之臣,不以筋力爲禮,審其義而行之,是以上有所施,下有所達,進退之節著,廉讓之風興,臣主俱榮,國家賴之,若此者實於聖朝風厲之化,關係不細,非止臣一人計也。玆敢瀝盡肝血,不避猥越,齋沐而陳之,伏願天地父母,哀之憐之,特準休退之請,俾卒生成之澤,千萬幸甚,臣無任云云。答曰,省疏具悉卿懇。予自年前,已知卿之苦心如此,而卿必亦悉予之至意也,顧今國事多艱,予所倚毗冞篤,此豈卿告退之時乎?萬萬不當,萬萬不當,望卿克殫盡瘁之義,無復以此煩請。錫馬常典也,卿其安心領受。仍傳于趙得林曰,此批答,遣史官傳諭。
領議政權敦仁箚曰,伏以,聖孝孚感,新寢安吉,喬封之禮事已竣,緦制之月期將終,伏惟慨廓靡逮,益當如何?臣不勝悲摧之至。卽伏見都監別單下者,以臣之名忝摠護,伏蒙錫馬之典,夫從百僚後,周旋董工執事事爾,臣職之固宜,設有可紀之勞,當懋之賞,臣則受命於工役已半之時,由前而措施節目,已具稟定,由後而綜理情文,皆藉睿裁,若言尺寸之效,臣不如一郞官之奔奏其事耳,況臣白首不死,獲廁終事,仰瞻滕哭之哀,舜慕之切,感動臣隣,五情如割,俯念昔日蒙被,徒積孤負,此時此任,慟幸交深,敢以何心,冒玆恩賞,賞之濫與不濫,又未暇言也,分義雖急於乘謝,衷情冞切於愴霣,玆控短箚,仰瀆崇嚴,伏乞亟收成命,俾上無僭施,下安賤私焉。取進止。答曰,省箚具悉卿懇。卿其勿辭,安心領受。仍傳于趙得林曰,此批答,遣史官傳諭。
判府事鄭元容箚曰,伏以,灤遷講議,喬封告成,萬年之新寢孔安,三月之緦制將除,宸孝冞光,群情益愴,臣伏見兩都監別單下者,以臣之製進表石陰記,混被錫馬之典,臣奉旨踧踖,何敢領有?臣以昔年受恩之蹤,常恨蓐蟻之未先,而支離餘生,屢閱滄桑,今於梧雲浸邈之後,執役於湖弓再攀之辰,收拾已摧之腸,周旋終事之地,且慟且榮,繼以自幸,顧有何微勞之可紀哉?且臣所進文字,體式程憲,本有繩墨,編書惟謹,無所論撰,非如掌詞操䉉之家摛藻綴英,殫精呈能於繪雲日被管絃之大製作,則薄技寸能,初無可以自效於其間者矣,匪頒之式,明試以功,故賞與無節則礪具爲墮,績庸不稱則寵章反䙝,一或踰濫,貽累非細,臣用是懼,具牘請收。伏願深存懋賞之義,俾罔功者得以安分焉。取進止。答曰,省箚具悉卿懇。卿其勿辭,安心領受。仍傳于趙得林曰,此批答,遣史官傳諭。
判府事金道喜箚曰,伏以,臣以遷奉時表石陰記書寫官,名入別單,猥蒙賞齎之典,拜命惶恧,靡所容措,顧臣未先蓐蟻,獲覩灤儀,萬分一自效於終事之地,托名於貞珉之刻,愴旣切矣,榮亦極耳,何嘗有毫分可紀之勞,而匪頒之恩,至於錫馬,此非但在臣爲罔功之賞,實亦有關於聖朝懋賞之政,乘謝無望,玆控短箚,伏乞亟收成命,俾賞典無濫,私分獲安焉。取進止。答曰,省箚具悉卿懇。卿其勿辭,安心領受。仍傳于趙得林曰,此批答,遣史官傳諭。
右議政朴晦壽箚曰,伏以,灤遷克襄,慟玄隧之永閟,喬藏載崇,攀烏號而莫逮,虞辰旣過,緦月將盡,伏惟聖慕皇皇,益復如新。仍伏念,臣以昔日受恩罔極之蹤,未效蟻蓐之微悃,復覩蜃衛之嚴移,舊慟新愴,交切于中,只有血涕,一號千行,臣於是時承命陪從,瞻依於綍翣之間,衛護於班聯之列,梅溽快霽,菆塗穩稅,若相有助,感幸萬萬。且臣所自效於執事之末,卽不過汛拭玄和,奉巾幅而周章,載覆吉壤,擧柄鍤而怵惕而已,此亦不足以薦菲忱之萬一,而乃其事則是職分應行之節耳。至於舊哀冊舊誌石蓋上書寫,尤無勞勩之可言,則凡此擧行,本不當擬議於記錄之典,而迺者天厩上駟,殊錫便蕃,臣聞命驚蹙,不省所云。夫懋賞之典,治體攸關,終事之地,哀戚居先,設有可紀之勞,因以獲賞,則必也奉而掩抑,不敢承當,況事係供職,功無可稱者乎?懼在恩濫,義難乘謝,輒具短牘,略控衷懇,乞賜鑑諒,還收成命,以存顰笑之愛,俾安辭受之分焉。取進止。答曰,省箚具悉卿懇。卿其勿辭,安心領受。仍傳于趙得林曰,此批答,遣史官傳諭。
忠淸監司趙雲澈疏曰,伏以欒儀告成,宸慕冞切,珠岡叶吉,聖孝益光,愴幸交摯,中外同忱。仍伏念,臣負當被之罪,抱難安之情,宜卽劾愆請勘,而時値大禮屆期,擧國哀遑之中,不敢仰暴私悃,冒瀆崇聽,惶蹙泯默,今始自訟,臣罪滋大,益無以自贖矣。臣愚庸疎闇,又少經歷,處官昧方,施措多舛,全省按察,斷非其材,而濫叨謬恩,辭不獲命,遂失量入之戒,妄托自效之義,黽勉就任,矢心殫竭,而其奈才有所難强,力有所不逮,奸猾未息而威不足以憚壓,獄訟滋繁而明不足以決折,每自點檢,尤悔居多,畢竟僨誤,有若執契,果有忠州前牧使李衡遠査報事,而臣之昧例虧體,昏謬顚錯之罪,悉露無餘矣。當初籌關之來,臣則只認以枚擧事實,具報籌司,則自籌司當有稟覆而已,不爲備格登聞,以重事體者,此臣之罪也。特旨道査,何等嚴重,而雖緣査官之有故,竟致閱月而稽滯者,此臣之罪也。至於本事之彼此曲直,一按諸招,瞭然可卞,數行論斷,何憚不爲,而第臣不嫺格例,懵無識悟,牒報則不揀緊漫而具載報案,跋辭則不辨虛實而只陳本狀,固欲詳核者,反致壞體之科,其所審愼者,自歸違式之辜,此尤臣罪之最大,而萬不可寬恕者也。果有籌司論責之擧,苟究其罪,嶺海猶輕,聖度天大,罰止緘推,臣戴恩訟愆,轉益靡措,嚴敎之下,雖不敢不更釐原案,修上啓本,而靜言思惟,惶汗浹背,孽由自作,罪將焉逭?前後所失,非比一時做錯之微眚,則何敢厚於自恕,狃於倖免,憑恃寵靈,厭然蹲冒於職次乎?玆敢冒控愆尤,仰徹崇嚴,伏乞聖明,俯賜鑑諒,亟遞臣藩任,仍治臣不職之罪,以警具僚,公私不勝幸甚。臣無任云云。答曰,省疏具悉。事屬旣往,卿其勿辭察任。
丙午閏五月二十五日酉時,上御熙政堂。山陵都監堂上入侍時,同副承旨南性敎,假注書李升洙,記事官李承益·金炳雲,山陵都監堂上判敦寧府事朴岐壽,行大護軍李嘉愚以次進伏訖。上曰,史官分左右,都監堂上進前,承旨同爲進前。上曰,陵役已畢乎?岐壽曰,封陵後被莎之節,已盡爲之矣。上曰,石物排設乎?岐壽曰,被莎後石物卽爲排設矣。上曰,假家撤毁乎?岐壽曰,新陵局勢本自廣闊,而撤毁假家而見之,則尤爲闊遠矣。上曰,植木今可爲之乎?岐壽曰,植木最爲今日急務,而但非其時,至於莎草,亦不無枯損之慮,幸而雨降,今可以茂盛矣。上曰,魂遊石比前稍小否?岐壽曰,舊日所排,雖磨減長厚而尙不小矣。上曰,果不小矣。岐壽曰,石儀雖大而山勢雄威,以此排設,正爲相稱矣。上曰,甕家盡爲撤排乎?岐壽曰,封陵後甕家卽爲撤排,而陵役已畢之後,更爲周覽,則植木最是爲急,而但時非植木之節,待時加植,似好矣。上曰,植木至幾年可以茂盛乎?岐壽曰,此猝難成林,而計以歲月,則次次可以成林矣。上曰,四五年則可以茂盛乎?岐壽曰,昔在徽慶園植木時,令三營門分排種植,期以十年,而不過四五年,鬱然成林矣。上曰,徽慶園卽永祐園舊基,而本自有樹木矣。岐壽曰,此時旣非植木之節,則當節植木不可少緩,固宜着實爲之,而大抵龍虎比他陵寢闊遠,前面呈露,雖於洞口之下,猶可以仰見矣。上曰,白虎內植木則可以遮護,而象設亦猶望見乎?岐壽曰,象設則不見矣。上曰,象設似當望見,而丁字閣則宛然仰見矣。上曰,植木然後可以周遮,而今則於洞口下可以仰見矣。岐壽曰,謹依顯隆園境上立碑例,綏陵洞口立碑之意,分付矣。上曰,已盡爲之乎?岐壽曰,物力已爲出給石手,而從速爲之之意,董飭矣。上曰,洞口在何方乎?岐壽曰,在華陽亭西南間矣。岐壽曰,後麓有行人往來之捷逕矣。上曰,予亦見之矣。岐壽曰,今旣奉安陵寢,其所往來之路,嚴立科條,使之杜塞,而蓋此山來龍,逶迤至馬祖壇,便是咽喉處也,若爲作路,則易有頹圮之慮,故已於其處,布磚石樹木柵,禁人往來,而樹木若爲長養則可以永塞矣。岐壽曰,三四朔之間,日吉辰良,大事克襄,莫非聖孝所感,天佑神助,此實億萬年無疆之休矣。上曰,牧官官舍仍置乎?岐壽曰,蓋此基址極其美好,且有收稅租爲四百石,故臣與司僕都提調相議撤毁,其作廳庫舍材瓦,則取用於齋室之役,餘材則若干修理於華陽亭,而華陽亭洞口逶曲處卽陵洞口矣,且局內民田之植木處,隨其多少,皆爲給價,而昨日畢爲之矣。上曰,物力何以爲之乎?岐壽曰,今番內下錢及各處區劃錢之入用於陵役者,近五萬兩,而役餘錢爲六千兩矣。其中三千二百兩,則分給於私民田畓與家舍價,蓋局內土地,田多於畓,皆非元帳付,而一日耕,居民謂之一同,此他邑所無之稱謂也。元帳付之計結給價,自有戶曹已例,向於德溫公主墓所內民畓給價時,亦有已行者,而此則有少異者,故上中下三等折衷,上等二十兩,中等十五兩,下等十兩,而給價者爲二千八百兩矣,又有民家之當買毁者,故四百兩則臣入來時出給于楊州牧,着實分俵給價之意,知委矣。上命都監堂上就座,又命史官就座,仍命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深四寸五分。
趙龜夏啓曰,明日召對,取稟。傳曰,停。
南性敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金英淳啓曰,行左承旨金大根今日不爲仕進,卽爲牌招,何如?傳曰,允。
南性敎啓曰,卽者義禁府都事來言,時囚罪人趙秉穆等當爲捧供,而判義禁金左根未肅拜,同義禁李敦榮有身病,尹致定呈辭受由,只有同義禁權大肯一員,不得備員開坐云。判義禁金左根,同義禁李敦榮,竝卽牌招,何如?傳曰,允。
又啓曰,判義禁金左根,同義禁李敦榮牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
傳于南性敎曰,右承旨·右副承旨許遞,前望單子入之。
南性敎啓曰,臣與右副承旨權用脩伴直矣,纔已許遞出去,伴直無人,左副承旨趙龜夏,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,洪祐喆·韓文爀落點。
南性敎啓曰,掌令吳致淳以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,大司憲洪學淵,掌令李羲俊,持平兪致崇·辛志鼎牌不進,執義權命周在外,掌令吳致淳陳疏。監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于南性敎曰,只推。
趙龜夏,以司饔院監膳提調意啓曰,今日監膳時供上生鮮腐傷,故屢次點退,終不改備,日勢漸晩,雖不得不捧入,莫重御供,不善措備,該貢人擧行萬萬駭然,今方令攸司科治,臣亦惶恐待罪,而該貢人等呼訴內,潦水漲溢之餘,魚産絶乏,連日設網,竟未捉得,只以前儲,僅僅排進矣,今則前儲已竭,明日日下供上,將至闕供之境,限捉得間願以活雞代封云。在前如此之時,曾有稟旨變通之事,而自下不敢擅便,惶恐敢啓。傳曰,勿待罪,代封。
又以弘文館言啓曰,新除授副修撰洪在重,卽爲牌招察任,何如?傳曰,允。
又以弘文館言啓曰,新除授副校理洪羲宗時在江原道原州地,經筵入番事緊,請斯速乘馹上來事,下諭。傳曰,許遞。
又以遷陵都監儀軌廳都提調意啓曰,本都監畵員·寫字官賞典,依辛巳年例施行事,判下矣。取考謄錄,則誌石辛巳則自都監不爲擧行,故寫字官不入於別單中矣,今番則誌石旣爲擧行,其所效勞,與他寫字官之賞典,宜無異同,合施帖加之典,而至於翣扇起畵畵員,亦於辛巳謄錄,雖無載錄,與棺衣起畵畵員,效勞惟均,一體布木施賞之意,分付該曹,何如?傳曰,允。
南性敎,以兵曹言啓曰,卽接東所衛將洪祐人牒報,則貳極門南邊內宮墻一間許因雨頹圮云。爲先令紫門監以杻把子及長木堅實圍排,把守軍則傍近旣有前把守軍十八名矣,限修築間一體嚴加守直之意,敢啓。傳曰,知道。
又以都摠府啓曰,貳極門南邊墻垣一間許因雨頹圮之意,敢啓。傳曰,知道。
掌令吳致淳疏曰,伏以,臣母篤老癃病,長時委頓,臣之情勢,固難暫離,際玆仙寢緬奉,珠邱改封,中外臣庶莫不攀號奔赴之日,不敢以私故偃然在家,俟親病之少間,來詣陵下,始聞伊間有昔年春桂坊使之入參祭奠之敎,又蒙掌憲特點,臣且惶且感,張皇肅謝於行殿,聊以爲幾日留連,依近耿光之計。今接家信,臣母病勢一倍添劇,乍寒乍熱,似瘧非瘧,刀圭扶將,不容少緩。臣自聞此報,按住不得,玆敢忙陳短章,徑尋鄕路。伏乞聖慈,俯賜矜諒,亟遞臣職,仍治臣瀆撓之罪,以安私分,以肅朝綱焉。臣無任云云。省疏具悉。爾其勿辭往護。
上在昌德宮。停常參·經筵。
南性敎啓曰,明日召對,取稟。傳曰,停。
又啓曰,來初一日輪對日次,而動駕相値,頉稟之意,敢啓。傳曰,知道。
洪祐喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,判義禁金左根,同義禁李敦榮再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
又啓曰,判義禁金左根,同義禁李敦榮牌不進推考傳旨,今方捧入,而開坐命下之後,如是違牌,事甚未安。同義禁陳疏,判義禁更爲牌招,何如?傳曰,允。
又啓曰,判義禁金左根再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,待明朝牌招。
又啓曰,大司憲洪學淵,掌令李羲俊,持平兪致崇·辛志鼎牌不進,執義權命周·吳致淳在外。監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于洪祐喆曰,只推。
傳于南性敎曰,檢校直閣徐有薰,檢校待敎金洙根竝檢校減下,直閣有闕之代,前望單子入之。
直閣前望單子入之,金始淵落點。
南性敎啓曰,新除授直閣金始淵,當爲下批矣,政官牌招開政,何如?傳曰,允。
又啓曰,吏曹判書金興根,參議徐戴淳牌不進推考傳旨及罷職傳旨,今方捧入,而開政命下之後,如是違牌,事甚未安。參判閔致成在外,判書更爲牌招,何如?傳曰,允。參議只推,一體牌招。
南性敎以奎章閣言啓曰,新除授直閣金始淵,待下批牌招入直,何如?傳曰,允。
有政。吏批,判書金興根牌招不進,參判閔致成在外未肅拜,參議徐戴淳進,右副承旨韓文爀進。啓曰,判書金興根牌招不進,參判閔致成在外未肅拜,小臣獨政未安,何以爲之?敢稟。傳曰,只出緊任。以沈膺泰爲副校理,趙秉駿爲左尹,金益文爲禮曹參議,權用脩爲兵曹參議,徐相敎爲參知,金大根爲同義禁,李裕元爲兵曹正郞,洪哲謨爲刑曹佐郞,尹行謨爲龍岡縣令,兼校書校理單金始淵。
兵批,行判書趙秉鉉病,參判金景善入直進,參議未差,參知未差,右承旨洪祐喆進。護軍李敦榮,副護軍趙得林·權用脩·金穰根,副司直洪羲宗,副司果李宗欽以上竝單付。
吏批,再政。左尹單尹致定,右尹單趙秉駿。
趙龜夏,以戶曹言啓曰,眞殿增修時,唐家·五峰屛·龍床當爲新造,而本曹無可合之材,長生殿退板八立,移來取用,何如?傳曰,允。
南性敎,以禮曹言啓曰,卽接永禧殿官員所報,則今番雨後,移安廳後面內墻一間半許頹圮云矣。今此有頉,旣在移安廳後面,距正殿稍間之地,慰安之節,不爲磨鍊,改築之役,待晴擇日擧行,可如?傳曰,允。
洪祐喆,以兵曹言啓曰,卽接慶熙宮入直衛將洪順仁牒報,則武德門西邊墻垣二間頹圮云。爲先令繕工監堅實圍排,卽速修築,而亦令巡邏營門申飭校卒,限改築間嚴加巡察之意,分付,何如?傳曰,允。
又以訓鍊都監言啓曰,因兵曹草記,貳極門東邊內宮墻一間許頹圮處,使傍近頹圮處已把守將卒,限修築間一體守直之意,敢啓。傳曰,知道。
又以義禁府言啓曰,卽接月令醫員洪錫喆手本,則以爲,時囚罪人趙秉穆素患積症,處冷添劇,時時衝上,間間昏倒,食飮全却,氣息奄奄,目下症形,一時爲急云。罪人病勢如此,則一邊保放,一邊草記,曾有定式矣。趙秉穆姑爲保放之意,敢啓。傳曰,知道。
行大護軍趙冀永疏曰,伏以,聖孝格天,吉地效靈,灤遷之禮,如期克成,伏惟聖慕慟廓,益復如新,卽伏見都監別單賞典之下者,以臣名忝敦匠之末,特加臣正憲大夫者,臣於終事之地,奔走殫竭,卽不過分內事耳,有何可記之勞,而叨此非常之恩哉?且況臣奉公無狀,擅離職次,乃有大僚請譴之擧,而聖恩包荒,至令戴罪行公,臣罪臣實自知,慙惶兢懼,無地自容,顧何敢有一言自辨,而伊時臣之情地,有切可悲至不忍之境界,知其罪而故犯之,到今追惟,萬殞難贖,嶺海斧鉞,朝夕是俟,尙何有寵眷之如平常效力之比哉?恩雖出於普加,不如誅殛之爲自安,罪莫逃於自犯,敢以寵命而爲自恃乎?玆敢畢陳衷曲,仰瀆崇嚴,伏願聖明,俯賜諒察,亟收臣新授資級,仍命司敗,治臣罪名,以爲爲人臣不職者之戒焉。臣無任云云。答曰,省疏具悉。旣往矣,勿辭行公。
左尹李敦榮疏曰,伏以,珠邱叶吉,遷奉之大禮順成,鑾蹕屢戒,追慕之聖孝克伸,群情愴幸,曷有其極?迺者以金吾捧供之不得備員,至煩崇聽,召牌荐降,在臣分義,固當竭蹶之不暇,而臣於日前,偶失下堂之步,脛足之交,筋節橫摺,內作殷疼,外著浮硬,雜進灸焫,無日不試,而尙未能運一跬步,目下殫束,有非可擬,屢犯違傲,秖增悚蹙。玆敢疾聲仰籲,惟聖明曲垂諒察,亟賜變通焉。臣有京兆見銜,而以若貌樣,一旬月之間,萬萬無蠢動赴衙之望,瘝曠之罪,尤無所逃,悶隘之至,敢此附陳,伏乞竝許汰免,俾便調息,仍命有司勘臣瀆撓,以昭法紀焉。臣無任云云。答曰,省疏具悉。所請依施。
行左承旨金大根疏曰,伏以,聖孝仰格於皇穹,大禮克襄於吉地,攀號過度而保嗇實賴陰隲,霖熱當節而晴佳若有神助,八方來觀,萬姓大悅,愴忭交竝,中外惟均。忽於千萬夢想之外,特以臣禮房擧行,至有嘉善大夫晉秩之寵,臣聞命悸懼,實不知措躬之所也。嗚呼,臣以昔年宮銜,舊慟新悲,糾纏于中,蟻蓐莫遂,烏號重抱,際叨邇列,奉將於纁珪之間,周旋於隧穸之中,宸孝靡極,度越千古,巨細不遺,儀文咸備。臣於是時,幸親見之,秖不禁愴淚之交逬而已,今以一時職事,冒叨殊渥,直與積月敦工之人,跨旬分司之臣,混被收錄,無所差殊,夫重其事而廣其惠,縱仰聖念之攸存,無其功而受其賞,奈此臣心之多愧。伏況命德之器,決非人人所可輕授,固不當因哀而媒榮,無實而濫叨,冥升之懼,匪今斯今,過福之憂,愈往愈甚,集木臨淵,猶屬歇后,其安敢晏然冒應,便若固有哉?噫,臣之才器蔑劣,百不猶人,已有聖明之悉燭,而頂踵毛髮,罔非造化,塵刹涓埃,報於何有,今乃夤緣事會,濫躋卿列,非但楦麟梁鵜,厚招人譏,其於淸朝愼簡之政,豈不貽累之甚乎?戒盈守拙,粗有庭訓,罔功濫秩,大乖身分,震越惝怳,歷日靡定,玆敢披瀝肝膈,仰瀆崇嚴,伏乞聖慈,俯賜鑑諒,亟收臣新授之資,以重公器,以安私分,千萬幸甚。臣無任云云。答曰,省疏具悉。卿其勿辭行公。
行護軍趙秉駿疏曰,伏以,日辰良吉,灤禮順成,聖慕冞新於慨廓,群情普切於愴歡,臣於是時,猥添宗戚之列,秖奉籩豆之儀,庶微忱之粗伸,幸大事之克襄。迺者別單判下,將事諸臣,廣被恩典,而臣亦混與,授之以嘉善大夫之階,臣聞命感祝,繼以驚惶,莫知所以自措也。噫,臣早失怙恃,重以荒嬉,一藝不名,寸能無著,惟厚竊天地父母之私,旣少年而登科,童子而備官,已犯不幸未聞之戒,加以昨秋,驟躋緋玉,涯量已踰,愧懼彌積,今又未及周歲,荐承此萬萬不當之恩,遽使之服官政而命之德,不但臣夢想之所不到也,抑一世公議,亦未嘗上下於此者,豈有是哉?亞卿峻秩也,不可以濫矣,恩賞曠數也,不可以䙝矣,以臣之匪材而處之,不已濫乎?以臣之罔功而施之,得無䙝乎?謂臣以世祿餘裔,而加之拂拭則墜落甚矣,謂臣以才器類人,而進以品秩則望實蔑矣,且只就臣年紀而言之,强仕程限,尙餘六七多年,其於踐歷,又甚淺短,卽一沒分曉之蒙騃耳。夫年紀踐歷之若是而爲此者,未之前聞,設有之其人也,必一代之望矣,無如臣倖竊,貽有識之憂也,臣處近戚之地,家庭間詔勗而承受者,卽畏約二字,而今乃幸逢禮事之會,躐取冥升之譏,仰以累則哲之明,俯以速不衷之災,則公私事計,不止臣一身狼狽而已,豈不大可懼哉?左右思量,承膺無路,玆敢略暴衷懇,仰瀆崇嚴,伏乞聖明,察臣至懇,亟收臣新授資級,以安私分,以重國體焉。臣無任云云。答曰,省疏具悉。卿其勿辭行公。
上在昌德宮。停常參·經筵。
自開東至人定,灑雨下雨,測雨器水深一寸四分。
自人定至二十九日開東,灑雨下雨,測雨器水深一寸六分。
金大根啓曰,明日召對,取稟。傳曰,停。
洪祐喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金大根啓曰,左副承旨趙龜夏,同副承旨南性敎今日不爲仕進,竝卽牌招,何如?傳曰,允。
備忘記,淸城僉使金應坤下直,長弓一張,長箭一部,片箭一部,筒兒一箇賜給。
洪祐喆啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外。監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于洪祐喆曰,只推。
以左副承旨趙龜夏,同副承旨南性敎牌不進罷職傳旨,傳于洪祐喆曰,只推。
金大根,以弘文館言啓曰,新除授副校理沈膺泰,卽爲牌招察任,何如?傳曰,允。
韓文爀以戶曹言啓曰,今番眞殿增修之役,前郡守姜彝五,前五衛將安時赫,別看役差下,使之擧行,何如?傳曰,允。
洪祐喆,以兵曹言啓曰,今閏五月二十八日寅正三刻七分,土王用事,改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
行大護軍李嘉愚疏曰,伏以,灤遷叶吉,喬封告成,聖孝克伸於慟慕,群情擧切於欽仰,矧在敦匠之列,冞增愴幸之忱,而如臣無似,猥廁其間,奔奏董工,顧其職耳,顚仆自幸,僅免勞勩,實無可紀,迺者進資之命,忽下於夢想之外,惝怳悸恐,莫省攸措。噫,臣以昔年密邇之蹤,尙餘攀弓之淚,未遂蓐蟻之願,今於新寢終事之地,粗效餘生盡瘁之義,而況臣犬馬之齒,已踰六旬前後,揚歷罔非僥濫,八座峻秩,涯分已溢,夫豈有貪榮冒恥,更圖進取之望哉?且臣竊有區區私義之悚蹙難安,不敢不冒陳者,向來筵敎,萬萬嚴截,至今追惟,惶汗浹背,夫王人遠臨於敦匠之所,旣勤勞問,又頒珍劑,德意藹然,瞻聆聳動,雖在匠募執役之徒,亦莫不與有榮感,而臣乃未趁迎接,至使單堂替受,事體乖矣,分義虧矣,縱荷聖度天大,誅罰不加,而臣之震駴悚惕,容有極哉?日前復命,入侍僚堂,進伏朝房,不敢隨入,臣則雖不得不冒登前席,而顧臣惶懍之情,與僚堂無異,今何可諉以旣往,晏然自恕,不思所以自處乎?玆敢略控短籲,仰塵崇聽,伏乞聖明,俯賜鑑諒,將臣新授資級,劃卽收還,重勘臣當被之律,俾朝綱肅而私分安焉。臣無任云云。答曰,省疏具悉。遂事也,勿辭行公。
行工曹判書金左根疏曰,伏以,珠邱載新,玄隧重閟,攀慕之孝思冞深,殆見之群情增廓,區區愴祝,曷有其旣,際伏奉日前兩都監別單下者,以臣名在敦工,混加一階,崇政之誥,金吾之命,前後狎至,臣於是滿心悸恐,繼之以淸淚無從,仰怵俯惕,莫知自措也。嗚呼,今玆大禮之告成,天所以孚格聖孝也,凡厥在列,各程所事,初非有若勞若勩之可言於今者,而臣適待罪冬官,猥忝它具之任,其欲殫竭驅策於日月晨夕之際,粗伸萬一之忱,直義分也情禮也,苟使之以此媒榮,爲晉陞之梯級,則臣雖頑蠢之甚,顧何忍安之,亦何忍居之也?顧臣通籍,甫九年于玆矣,而崇班峻塗之若是驟躐,殆見聞所罕及,已往僥濫,固不司諫,而進進不已,一至於此,臣安得不蚤夜循省,茫然乎稅駕之所也?伏況以臣而受國人之功於我先王終事之役,則所謂涓塵之報,此生此世,其將無可效之地也,臣情到此,寧不掩抑?至於議讞之任,階旣不稱,臣方冀幸之不暇,而牌召荐臨,日事違傲,悶阨之中,冞自悚蹙。惟聖明俯賜鑑諒,收還臣所授資級,以幸公私,千萬至祝。臣無任云云。答曰,省疏具悉。判金吾之任,許遞,勿辭行公。
同義禁金大根疏曰,伏以,臣之兼帶同知義禁府事,與同義禁臣尹致定,有娚妹應避之嫌,揆以公格,在下當遞,玆敢援例陳章,仰瀆崇嚴,伏乞聖慈,俯垂鑑諒,亟令選部照例遞改,以存公格,以安私分,千萬幸甚。臣無任云云。答曰,省疏具悉。疏辭,下該曹,稟處。
行護軍朴容壽疏曰,伏以,禮成遷欒,仙寢孔安於萬年,誠展臨隧,聖慕靡極於終天,愴幸之情,小大惟均,臣於是際,獲陪旌翣之儀,忍見弓舄之閉,撫昔慟今,曷有其已?伏見賞典下者,以臣名在分銜,陞授嘉善階,政批纔頒,華誥誕宣,臣聞命震惕,歷屢日而莫省自措也。念臣早歲通籍,遭値我翼宗大王養德春邸之時,忝叨宮僚之末,橫經昵侍,恩顧隆摯,十年蹤跡,不離雷肆之列,一身薰沐,罔非造化之澤,感激銘鏤,闔門攢祝,而未圖塵刹之報,遽驚崩坼之變,一哭梧雲,萬事桑海,苟延食息,式至于今,今於終事之地,粗效相紼之役,榮愴之私,有倍餘人,秪以奔走攀號,少伸沒世之恨而已,夫何有可償之勞,可紀之功,而匪分寵命,謬加之至此也?臣誠左右思而莫得其當矣。臣聞熙朝制治,官人爲先,凡百有位,孰非難愼,而至若貳卿階品,不輕而重,班序次亞於八座,朝儀逈異於庶列,虞服之命,尙矣無論,韓袴之藏,在所當惜,故或以材器而取之,或以勞勩而酬之,循資格而擧望實,抑或次之,臣於數者,蔑一可稱,而上以與之,不少留難,下以受之,恬若固有,則均之爲失,諒非細故,此非臣一己之憂也,審矣。噫,臣之本末短長,淵鑑之所悉燭,同朝之所稔知也,最是庸愚疎拙,百無肖似,從前剔歷,已極踰濫,更進一步,夢想不到,而纔經苫堊之悲,已斷軒裳之念,惟以知足之戒,庶免過福之災,而今若貪戀榮寵,冥升不已,則臣身狼狽,固不足恤,而其於羞林立之彦,玷器使之治,何哉?參倚已熟,冒膺無路,玆敢披露心肝,仰瀆聰聽,伏乞聖明,俯垂鑑諒,亟收臣新授資級,俾公器無濫,私分獲安,不勝幸甚。臣無任云云。答曰,省疏具悉。卿其勿辭行公。
行護軍金公鉉疏曰,伏以,珠邱改封,鑾輿穩旋,聖孝彌光,孺慕益新,區區愴幸,小大惟均,臣於玆際,適叨分司之任,獲參陪衛之列,攀依於旬日之頃,趍走於朝晡之班,少洩未死之恨,粗伸靡逮之忱,千萬匪意,誤恩忽降,寵擢遽加,有若勞勩之可紀者然,臣誠驚惶,歷日靡措。夫亞卿,古所謂命德之器,資級旣峻,位望自別,惟宜博詢公議,愼簡賢才,以之尊朝廷而礪百工,上不可以虛授,下不可以苟承也,明矣。聖念縱軫於示意,殊渥至及於罔功,而賞爵大柄也,名器重典也,一或踰濫,所關非細,淸朝官方,豈如是輕褺也哉?噫,臣本常調下品,文質無當,而昔在代聽之日,偏荷眷遇之隆,耿光屢近於臨軒,異數特被於賜第,塵刹未報,仙馭遽賓,不洎之恨,欲追之願,弸結心腸,中夜感泣,而伊來十數年間,上賴兩朝之陶甄,下籍門戶之緖餘,歷揚華膴,驟躋緋玉,而無一能可錄,無一事自效,每自循省,徒增悚恧,況今寅緣終事之會,媒徼匪分之寵,更進一階,晏然冒玷於卿月之班,則厚速譏嘲,縱不自恤,貽累聖簡,亦非細故,左右思量,末由冒膺,玆敢披瀝衷悃,冒昧呼籲,伏乞聖明,俯垂鑑諒,亟命收還,以幸公私,不勝大願。臣無任云云。答曰,省疏具悉。卿其勿辭行公。
校理申泰運疏曰,伏以,臣卽倥侗無似之一賤品耳,策名淸時,廁跡周行,豈伊所思,只緣遭遇聖朝,蒙被拂拭,通籍以來,淸塗華貫,歷揚聯翩,譬如駑之步,混馳於驊騮之肆,離奇之材,濫充於杞梓之林,揆分量能,罔非踰濫,夫回翔於言議之地,周旋於顧問之列,是人臣之榮觀,士子之至願也,復有何不慊乎心,而瀆求是事哉?第有區區私情,欲一陳籲,則煩猥是懼,終守泯默,則衷懇攸切,臣抱玆耿耿,徊徨有日,竊伏惟,聖明在上,興孝爲治,仁覆于下,曲成不遺,有懷莫達,自阻至此,非義之所敢出也,玆敢一聲仰籲焉。噫,臣自先儉素,家勢貧約,而臣父年已衰謝,病又侵尋,扶持爲命者,專靠於飮食藥餌,而洗腆之供,屢空於滫瀡,將護之方,況及於圭劑哉。常恐桑楡之景易迫,而烏鳥之哺莫伸,則齎抱悶鬱,尙復何屆?此子路所以服勞於百里,曾氏所以興歎於三釜也,幸及此時,得霑微俸,廚供忠養,少效子職之當爲,籠朮滋補,以救衰病之旣痼,則臣父餘年,皆我殿下賜也,臣將含戴歌詠於孝理之中,隕結圖報於洪造之下矣。略控短章,仰暴衷私,伏望聖慈,特命選部,畀臣一小縣,獲遂便養之願焉。臣無任云云。省疏具悉。疏辭下該曹,稟處。
吏曹啓目粘連,觀此弘文館校理申泰運上疏,則以爲,臣自先儉素,家勢貧約,而臣父年已衰謝,病又侵尋,扶持爲命者,專靠於飮食藥餌,而洗腆之供,屢空於滫瀡,將護之方,況及於圭劑哉,伏望聖慈,特命選部,俾臣一小縣,獲遂便養之願亦爲白有臥乎所,申泰運之家貧親老,菽水難繼之狀,卽通朝之所共知,許畀一小邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?啓依回啓施行爲良如敎。又啓目粘連,觀此行承政院左承旨金大根上疏,以爲臣之所帶義禁府事與同義禁臣尹致定,有娚妹應避之嫌,揆以公格,在下當遞,伏乞聖慈,俯垂鑑諒,亟令選部照例遞改,以存公格亦爲白有臥乎所,相避之法,在下當遞,金大根所兼同義禁,似當許遞是白乎矣,宰臣所帶,遞仍當否,臣曹不敢擅便,上裁,何如?啓依回啓施行爲良如敎。
上在昌德宮。停常參·經筵。
自開東至午時,灑雨下雨,測雨器水深九分。
藥房提調趙斗淳,副提調金英淳啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪祐喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
金大根啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
南性敎啓曰,三品官之無得過三日循例請牌,曾有定式矣。兵曹參知徐相敎除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于金大根曰,禮房承旨馳詣宗廟·徽定殿·景慕宮,奉審摘奸以來。
洪祐喆啓曰,都者義禁府都事來言,時囚罪人趙秉穆等當爲捧供,而判義禁·同義禁一員未差,同義禁尹致定呈辭受由,只有權大肯一員,不得備員開坐云。未差之代,政官牌招,開政差出,何如?傳曰,前望單子入之。
金吾堂上前望單子入之,判義禁朴岐壽,同義禁朴容壽落點。
洪祐喆啓曰,開坐事,命下矣。新除授判義禁朴岐壽,同義禁朴容壽竝卽牌招,何如?傳曰,允。
又啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外。監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于洪祐喆曰,只推。
傳于南性敎曰,明日出宮內門路,以協陽門爲之。
南性敎,以吏曹言啓曰,二十七日政新除授刑曹佐郞洪哲謨與本曹參判閔致成,有親査應避之嫌,而臣之矇然擬入,至蒙恩點,不勝惶恐,原望筒勿施,何如?傳曰,允。
金大根以奎章閣言啓曰,守宮檢校待敎金洙根,待明朝牌招,何如?傳曰,允。
又以禮曹言啓曰,卽接徽定殿官員所報,則今日雨後東邊內墻一間半許及東北邊內墻一間許頹圮云矣。今此有頉,不至大段,慰安之節,不爲磨鍊,改築之役,待晴擇日擧行,何如?傳曰,允。
又以禮曹言啓曰,卽接永禧殿官員所報,則今日雨後,正殿東邊內墻內面一間許頹圮,移安廳東邊春舌滲漏云矣。移安廳滲漏,旣在春舌內墻,頹圮亦非大段,慰安奉審之節,不爲磨鍊,修改之役,待晴擇日擧行,何如?傳曰,允。
又以禮曹言啓曰,卽接弘陵官員所報,則本陵陵上曲墻後面三間許頹圮云矣。慰安祭不卜日,來六月初二日設行,改築之節,臣曹堂上當爲進去,奉審後,稟處,而見今日勢已暮,待明朝進去奉審,何如?傳曰,允。
又以禮曹言啓曰,卽接成均館所報,則今日雨後,啓聖祠正堂滲漏,地衣沾濕云矣。修改之役,待晴擇日擧行,何如?傳曰,允。
洪祐喆,以兵曹言啓曰,五衛將李宅熙·鄭在天·洪祐人,文臣兼宣傳官沈宜冕·張仁遠俱以身病猝重,無望供職,新除授長津僉使申命溫母年今爲七十八歲,法不當遠離赴任,呈狀乞遞,竝改差,何如?傳曰,允。
又以兵曹言啓曰,各廳堂下武臣朔試射,庚暑勿爲設行事,曾有定式矣。今閏五月及來六月朔試射,依定式停止之意,敢啓。傳曰,知道。
又以兵曹言啓曰,卽接慶熙宮入直衛將洪順仁牒報,則興元門南邊墻垣二間,崇義門北邊墻垣□間,武德門西邊墻垣二間頹圮云。爲先令繕工監堅實圍排,卽速修築,而亦令巡邏營門申飭校卒,限改築間嚴加巡察之意,分付,何如?傳曰,允。
又以兵曹言啓曰,卽接慶熙宮入直衛將洪順仁牒報,則小東門西邊墻垣四間,興元門北邊墻垣八間,武德門西邊墻垣一間頹圮云,爲先令繕工監堅實圍排,卽速修築,而亦令巡邏營門申飭校卒,限改築間嚴加巡察之意,分付,何如?傳曰,允。
又以備邊司言啓曰,轝士軍之今番效力,市民爲最,貢人之待令進排,亦必有弊,竝令廟堂舊遺在及徭役,量宜區別,以爲蠲蕩示意之地事,命下矣。待令進排貢人舊遺在三千石,特爲蕩減,市民徭役,限二十日蠲減,以示特敎優恤之意,何如?傳曰,允。
又以禁衛營言啓曰,本營哨官李雲達,身病猝重,勢難察任。改差,何如?傳曰,允。
又以禁衛府言啓曰,明日宗廟擧動時,本府都事以各差備,當爲全數進參,而都事趙秉穆方在就理中,無以推移,假都事一員,令該曹口傳差出,以爲分排擧行之地,何如?傳曰,允。
右尹趙秉駿疏曰,伏以,臣於亞尹恩點之下,不容不竭蹶出肅,而第臣與左尹臣尹致定,有內外從應避之嫌,揆以法例,在下當遞,玆敢忙陳短章,仰瀆崇嚴,伏願聖明,俯賜鑑照,亟賜鐫改,以存公格,以安私分焉。臣無任云云。答曰,省疏具悉。所請依施。
上在昌德宮。停常參·經筵。
辰時巳時,灑雨下雨,測雨器水深四分。
除服後,大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上·兩司長官單子問安。答曰,知道。大駕詣宗廟入齋室後,藥房·內閣·政院·玉堂口傳問安。答曰,知道。大王大妃殿·王大妃殿遣承旨問安。答曰,知道。展拜還入齋室後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
藥房都提調鄭元容,提調趙斗淳,副提調金英淳啓曰,日月易邁,緬服已除,伏惟聖慕益復如新,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金英淳啓曰,司僕寺內乘來言,捲簾,取稟。傳曰,捲三面。
南性敎啓曰,明日召對,取稟。傳曰,停。
金英淳啓曰,來初五日,朝參日次矣,敢稟。傳曰,停。
傳于金英淳曰,侍衛軍兵雨具,從便爲之。
南性敎啓曰,臣以大王大妃殿·王大妃殿問安進去,下直之意,敢啓。傳曰,知道。
傳于韓文爀曰,左承旨許遞,前望單子入之。
承旨前望單子入之,南獻敎落點。
南性敎,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,大駕今已還宮,守宮檢校待敎金洙根,依定式減下,何如?傳曰,允。
金英淳,以兵曹言啓曰,卽接景慕宮入直訓鍊院判官金商雨手本,則逌瞻門下近處墻垣二間頹圮云。爲先令繕工監,堅實圍排,卽速修築,而衛軍二名定立,限改築間嚴加守直,亦令巡邏營門,申飭校卒,各別巡察之意,分付,何如?傳曰,允。
行判敦寧朴岐壽疏曰,伏以日吉辰良,欒遷禮成,我聖上以根天之孝,行曠古之儀,躬臨隧道,孺慕靡逮,凡在瞻聆,孰不感泣?如臣者徒忝執紼之列,未遂攀弓之願,忍辭山陵,冒登筵席,甚矣冥且頑也。伏見賞典下者,授臣以輔國階,臣誠惝怳震惕,五內失守,直欲鑽地以入而不可得也。念臣無似,受命敦匠,思所以奔走殫竭,小效終事之忱,而責鉅任大,知淺才短,首尾三數朔之間,愆尤徒積,僨誤居多,聖度天大,曲加涵貸,得免大何,亦非臣始料之攸及,尙何有可記之功可酬之勞,而寵命之謬加,一至於此哉?臣本庸愚疎闇,最居人下,蒙被洪造,與天無極,承藉門蔭,躐致崇顯,涯分已逾,慙悚交切,而今玆爵級,班截六卿,秩視三孤,苟非才德聞望,爲一世之標準,庶僚之所推重,則莫或居之,是豈臣夢想之所嘗彷彿也哉?小器之大受,量必易溢,短綆之深引,災固相隨,至於臣弟臣鎬壽,名在執事,混蒙恩賞,兄弟陞秩,竝在一時,榮寵曠絶,兢惕冞深。臣聞天地之於萬物也,惡盈而好謙,父母之於嬰兒也,抑嗜而節哺,臣今盈矣,理必惡之,安得不以節哺之道,蘄幸於我殿下也?第臣十年貞疾,祟在風眩,値衰益痼,種種醜穢之狀,已悉於前後章牘,而春夏以來尤覺層下,今於竣還之後,一倍澌頓,筋力陳就,斷無其望,而金吾特點,又在此際,開坐有命,召牌繼降,祗承無路,惶殞冞切,玆敢披瀝衷懇,仰瀆崇嚴,伏乞聖慈,俯垂鑑諒,亟命收還臣新授資秩,仍令遞免臣本兼諸職,俾得安意調息,以卒生成之澤,千萬至祝。臣無任云云。答曰,省疏具悉。卿其勿辭行公。
丙午六月初一日巽時,大駕詣宗廟展拜擧動入侍時,行都承旨金英淳,行左承旨金大根,右承旨洪祐喆,左副承旨趙龜夏,右副承旨韓文爀,同副承旨南性敎,記事官徐堂輔·金有淵·洪祐命·金炳雲,提學趙秉鉉,檢校提學金興根,直提學金輔根,檢校直閣鄭㝡朝·尹定鉉,直閣金始淵,檢校待敎南秉哲·李㘾·趙鳳夏·李裕元,待敎洪淳穆以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調趙斗淳,副提調金英淳進前奏曰,日氣陰濕之中,侵早勞動,聖體,若何?上曰,一樣矣。仍出協陽門,至降輿所,通禮跪啓請降輿乘輦,上降輿乘輦,由肅章門·進善門,出敦化門,進發至宗廟大門外降輦所,通禮跪啓請降輦乘輿,上降輦乘輿,至齋殿門外,通禮跪啓請降輿,上降輿,入齋殿,展拜時至,通禮跪啓請出次,上改具冕服以出,步詣至東神門外,通禮跪啓請執圭,英淳進圭,上執圭入就板位,通禮跪啓請鞠躬四拜興平身,上鞠躬四拜興平身。英淳進前奏曰,侍衛軍兵,當使之來待西神門乎?上可之。仍詣殿內,各室奉審訖,仍出西神門外,通禮跪啓請釋圭,上釋圭,英淳跪受。斗淳進前奏曰,相距稍間,乘輿以進,似好矣。上曰,置之。仍步詣永寧殿東神門外,通禮跪啓請執圭,英淳進圭,上執圭,入就板位,通禮跪啓請鞠躬四拜興平身,上鞠躬四拜興平身,仍詣殿內,各室奉審訖,還出東神門外,通禮跪啓請釋圭,上釋圭,英淳跪受。判府事鄭元容,右議政朴晦壽進前奏曰,緬服已除,祇謁太廟,聖孝尤光,潦炎中勞動旣多,聖體,若何?上曰,一樣矣。仍還入齋殿,還宮時至,通禮跪啓請外辦,上改具翼善冠·衮龍袍以出,通禮跪啓請乘輿,上乘輿,出大門外,至降輿所,通禮跪啓請降輿乘輦,上降輿乘輦,進發至敦化門外,上命回輦,仍命禁衛大將拿入次待令,令中軍代主將領之,宣傳官李光鉉,以所受標信擧行。英淳進前奏曰,禁將拿入事,命下矣。所當奪符,而無左隻,使之納符,何如?上曰,當納符,而以宣傳官號令擧行,可也,禁衛大將柳基常進前納符訖,上命拿入,宣傳官白樂貞承命擧行。上曰,前後申飭何如,而左右班後雜人之攔入,不能禁斷,且布城內,卽後廂所管,而亦不能操束,何也?基常曰,罪死萬萬,惶恐遲晩。上命依法,樂貞擧行訖。上曰,今番則十分安徐,姑爲分楝,而日後若有如前雜亂之弊,當嚴棍矣,惕念擧行,可也。仍命拿出。英淳曰,所納之符,還授,何如?上可之。基常進跪受符以出。仍卽回輦,由敦化門·進善門·肅章門,至降輦所,通禮跪啓請降輦乘輿,入協陽門,命出標信解嚴,由宣化門還內,諸臣以次退出。
上在昌德宮。停常參·經筵。
南性敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南獻敎啓曰,明日召對,取稟。傳曰,停。
南性敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,全羅兵使吳致賢下直,長弓一張,長箭一部,片箭一部,筒兒一部賜給。
注書金有淵病代,洪鍾雲·朴昇壽·閔致庠,改望,以韓敬源爲假注書。
南性敎啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外。監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于南性敎曰,只推。
南性敎,以備邊司言啓曰,本司武郞廳金鍍奔走勤仕,已滿十五朔,依例陞敍或守令除授事,捧承傳施行,何如?傳曰,允。
義禁府啓目,大祝金鎭右原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,宣傳官申命濈原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?判付啓依允。又啓目,義禁府都事趙秉穆原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
南性敎,以義禁府言啓曰,保放罪人趙秉穆還囚,捧供以入,而病勢一向未差,仍爲保放之意,敢啓。傳曰,知道。
領議政權敦仁疏曰,伏以月朔嬗改,緦服已除,聖慕冞切,廟展又過,伏惟孝思皇皇,益復如何?凡百有位,莫不趍走於候班陪駕之列,而臣獨病伏昏墊,都闕情禮,有臣如此,生不如死。仍伏念臣於春末,冒陳疾病之實,未蒙體諒之恩,擬積忱誠,務格天心,喬封載啓,上下受服,未敢以區區之私,更煩醻應,而旋伏奉摠護之命矣,終事之地,往役義重,臣雖纍然癃殘也,安得不攀死趍事盡瘁而已哉?若其奔奏自效,克襄大禮,非臣病力所敢爲期,而以我殿下根天之孝,不洎之慟,儀文典則,無有巨細,皆親照理,靡不用極,臣仰承睿裁之周物,亦藉群工之齊力,幸免僨誤,役告竣而禮備成,臣於是,亦可以切苦之懇,仰丐於憫育之天矣。夫臣之病,非一朝一夕之祟,亦臣之齒乃已衰已暮之時,其病之歲益痼而月益深,固理勢也,四年之間,劇歇有時,或値事會之迫不獲已,未嘗不力於扶舁,强隨人後,而眞元之枯竭無餘,神識之遁喪已久,所撑持者,一副軀殼而已,自經監董以來,又中暑潦之毒,方其大事在前,百務俱張,雖不省其痛苦之何居,及夫歸身私次,暫投歇泊,則已痼之根,積敗之證,一時逬作,莫可抵當,種種怪奇乖厲之狀,有難一一絮疊,而痰火上鬱,已成積聚之升降,濕熱下擁,無異腫脹之去來,三焦之氣,如隔間架,一日之食,未滿龠合,筋骸無以收拾,神精從復昏瞀,寄命床玆,懍然有下山之勢矣。顧臣宿病,雖無新之添,每當春夏,輒倍危劇,蓋其源委於燥火,隨旺於天行,已爲歲課者,而現今傷觸,如火添薪,則自量形症,不當以年來所經歷者,較其輕重也,縱使之深處室屋,屛棄人事,專心而安攝之,猶不免爲視蔭光景,況機務以擾之,思慮以錯之,動輒驅病邪而攻心虛,奪榮衛而涸靈津,則非但一縷之殘,難保挨延,抑恐行不得而推不去,徒致國事之狼狽也。臣之沈淹於見病者,積歲年而至此矣,蘄幸於我殿下者,亦積歲年而至此矣,臣所蘄幸,又不止爲一身之關係焉,則中間國體之虧失,公事之受害,其當歲年以計之,是豈非愕然可驚慄焉而懼者乎?天廢之疾,斷非人力所容,廟堂之重,且非虛縻可爲,公私究竟,只有臣職名之一遞,而久遽匪遽,坐誤恩禮,隨事昌披,厚招唾罵,殿下之寵待假借於臣,適足以重臣之罪,而當世尙論者,亦必有議殿下黜陟之政也。病思焦煎,冒控血懇,氣短情急,言不知裁,伏乞天地父母,特垂慈恤,亟遞臣議政之銜,俾重務無曠,危喘少安焉。臣無任云云。答曰,省疏具悉卿懇。向來批諭,罄悉予意,意謂卿諒予嚮卿,今忽巽牘又至,此專由於予之沖年否德,誠禮未盡而然也,可勝慙恧。卿試思之,顧今國勢民憂,如水益下,挽回無期,此時弘濟之責,專委於卿,卿亦庶幾知予倚卿之至意,而至引一時之微疴,只思奉身之圖者,果有何不可不去之義諦乎?卿卽先朝眷遇之臣也,寧無追先報今之意乎?急於敷心,不能多誥,如是而卿若一向求退,是負予也,棄予也,予復何言?卿其諒之,間經大禮,廟務必多積滯,望卿專意調攝,俟間賓對,以副予眷眷之意。仍傳于南性敎曰,此批答,遣史官傳諭。
上在昌德宮。停常參·經筵。
自開東至巳時,灑雨下雨,測雨器水深五分。
南性敎啓曰,明日召對,取稟。傳曰,停。
金英淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,永宗僉使李熙昇下直,長弓一張,長箭一部,片箭一部,筒兒一箇賜給。
南性敎啓曰,卽者檢閱金炳雲,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承益·洪祐命,謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳于南性敎曰,左承旨·右承旨許遞,前望單子入之。
承旨前望單子入之,尹定鉉·尹穳落默。
韓文爀啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外。監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于韓文爀曰,只推。
以檢閱李承益·洪祐命牌不進罷職傳旨,傳于韓文爀曰,只推。
南性敎,以觀象監領事提調意啓曰,三曆官前正朴鍾大,兼敎授差下事,草記蒙允矣。依例使之付軍職,冠帶常仕,何如?傳曰,允。
又以訓鍊都監·禁衛營·御營廳言啓曰,卽接東關王廟守直官所報,則本廟西邊墻垣二間許頹圮云。爲先堅實圍排,待晴合力改築之意,敢啓。傳曰,知道。
又以義禁府言啓曰,保放罪人趙秉穆,還囚議處以入之意,敢啓。傳曰,知道。
義禁府啓目粘連,向前趙秉穆,亦當直擧行,何等嚴急,而屢度催促,不卽待令,事甚可駭。難免溺職之罪,以此照律,何如?判付啓依允。又啓目粘連,向前金鎭右,亦身爲大祝,旣在咫尺之地,趁不待令,雖緣生疎而然,揆以法意,有難全恕,以此照律,何如?判付啓依允。
檢閱金炳雲疏曰,伏以臣母宿病,時當潦暑,調護失宜,諸症越添,動輒須人,連試藥餌,而未有分寸之效,促臣歸視,臣聞報煎熬,按抑無術,略控短章,徑出脩門,伏乞聖慈,俯垂鑑諒,亟鐫臣職,以便救護,仍勘臣罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
未時,灑雨下雨,測雨器水深四分。
韓文爀啓曰,明日召對,取稟。傳曰,停。
尹穳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙龜夏啓曰,右承旨尹定鉉,今日不爲仕進,卽爲牌招,何如?傳曰,允。
韓文爀啓曰,左右史不可不備,檢閱李承益·洪祐命,旣有只推之命,竝卽牌招入直,何如?傳曰,允。
尹穳啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外。監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于尹穳曰,只推。
以檢閱李承益·洪祐命牌不進罷職傳旨,傳于尹穳曰,只推。
尹穳,以兵曹言啓曰,卽接景慕宮入直訓鍊院判官金商雨手本,則弘化門越邊含春苑墻垣二間頹圮云。爲先令繕工監,堅實圍排,卽速修築,而衛軍二名定立,限改築間嚴加守直,亦令巡邏營門,申飭校卒,各別巡察之意,分付,何如?傳曰,允。
又以訓鍊都監言啓曰,本局千摠申紹身病猝重,勢難察任,改差,何如?傳曰,允。
兵曹口傳政事,副護軍單洪祐喆。
義禁府照目粘連,大祝金鎭右矣本府議啓內,身爲大祝,旣在咫尺之地,趁不待令,雖緣生疎而然,揆以法意,有難全恕,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
又照目粘連,禁府都事趙秉穆矣本府議啓內,當直擧行,何等嚴急,而屢度催促,不卽待令,事甚可駭,難免溺職之罪,以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。
義禁府啓目粘連,向前申命濈,亦信箭何等嚴重,而傳令之際,以致遺失,前所未有,囚供雖云由病,揆以法意,難免重勘,以此照律,何如?判付啓,信箭見失,前所未有,則此囚所坐,雖無可據之律文,關係甚重,不可尋常勘處,收議于時原任大臣·將臣,擬律以入爲良如敎。
上在昌德宮。停常參·經筵。
自開東至未時,灑雨下雨,測雨器水深九分。
藥房提調趙斗淳,左承旨趙龜夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹穳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓文爀啓曰,明日召對,取稟。傳曰,停。
尹穳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙龜夏啓曰,右副承旨南性敎,今日不爲仕進,卽爲牌招,何如?傳曰,允。
尹穳啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
趙龜夏,以內醫院提調意啓曰,副提調金英淳,今日問安,不爲仕進,卽爲牌招,何如?傳曰,允。
注書徐堂輔病,代以林翰洙爲假注書。
尹穳啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外。監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于尹穳曰,只推。
以右副承旨南性敎牌不進罷職傳旨,傳于尹穳曰,只推。
尹穳,以兵曹言啓曰,每都政,新資五窠,例爲差出,而今番則準履歷,軍器副正,亦當陞資矣。營將·中軍·虞候姑無準二十朔者,雖未滿朔數,依例推移內遷,何如?傳曰,允。
又以兵曹言啓曰,正郞李裕元呈辭在外矣。軍色之任,專管經費,久曠可悶,今姑改差,何如?傳曰,允。
又以都摠府言啓曰,今日入直內三廳武兼禁軍及軍兵等,習射技放事,標信啓下矣。雨勢如此,不得設行之意,敢啓。傳曰,知道。
兵曹口傳政事,副司果單李裕元。
知事李魯秉疏曰,伏以仙寢移奉,玉匣永閟,皇皇聖慕,曷其有極?臣之無似,自釋褐之初,猥叨宮僚,出入胄筵,積有年所,而逮夫庚寅之罔極,不先蓐蟻,頑忍苟活,越至于今,祗望於黼㡛之後,攀號於珠邱之下,愀然如日表之復見,慨然如玉音之復承,崩隕之私,已不能自抑,而及其歸伏鄕廬,忽被特旨,以臣忝在壬申之宮僚,擢臣以資憲之階,畀臣以樞密之銜,苟非我聖上追先之誠,感舊之念,出尋常萬萬,何以擧臣於田野跧伏之中,超陞於群彦之列乎?臣祗受恩旨,雙擎三復,不覺嗚咽,至於涕泗之交逬也。顧臣衰朽,望絶榮途,自甘爲聖世之棄物,謬蒙恩數,歷揚淸顯,馴致亞卿之班,旣往之尸素,猶未免貪榮之誚,何況以功無可報勞無可酬,而冒據匪據,恬若不自知愧乎?臣聞爵祿,人主之大柄也,雖一命之官,固不可不愼,八座之秩,尤難其選,其在官人之方,輕重何如,而徒以記昔之故,有此特超之命,豈不有乖於惜名器崇畯良之義哉?臣若憑恃寵靈,不顧廉防,匪分之榮,視若儻來,不稱之服,冒若固有,則群譏衆咻,勢所必至,臣身之狼狽,縱不足恤,獨不貽累於大聖人則哲之明乎?百爾揆度,無路承膺,不得不玆從縣道,瀝血陳章,伏乞聖慈,俯察由中之懇,誕垂體下之仁,亟收臣超擢之命,以重公器,以安私分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
夜自四更至初七日開東,灑雨下雨,測雨器水深一寸五分。
尹定鉉啓曰,明日召對,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹定鉉啓曰,右副承旨南性敎,今日不爲仕進,卽爲牌招,何如?傳曰,允。
又啓曰,假注書林翰洙,時無職名,令該曹依例付軍職,冠帶常仕,何如,傳曰,允。
又啓曰,檢閱金炳雲,由限已過,卽爲牌招入直,何如?傳曰,允。
又啓曰,卽者檢閱李承益·洪祐命,謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳于韓文爀曰,左承旨·左副承旨·右副承旨竝許遞,前望單子入之。
南性敎啓曰,坐直無人,右承旨尹定鉉,同副承旨尹穳,竝卽牌招,何如?傳曰,允。
承旨前望單子入之,金英根·韓正敎·李玄功落點。
尹穳啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外。監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于尹穳曰,只推。
以檢閱李承益·洪祐命牌不進罷職傳旨,傳于尹穳曰,只推。
傳于尹定鉉曰,吏兵批歲抄點下者,依例捧傳旨。
尹穳,以兵曹言啓曰,宣傳官沈樂臣,五衛將林廷弼,忠翊衛將張惟煥,忠壯衛將金魯學,西道參軍崔寬錫,俱以病難供職,呈狀乞遞,竝改差,何如?傳曰,允。
檢閱金炳雲疏曰,伏以臣母病狀,日昨冒陳請急之章,幸蒙恩暇,母子相對,歌詠聖渥,由限已屆,召牌儼臨,臣不得不隨牌來詣,而臣母之病,一向危篤,神識昏沈,飮啖殆至全却,較諸歸護之日,則有加無減,藥餌時日是爭,此時離側就直,萬萬非情私之所可按抑,玆敢冒死更籲於孝理之下,伏乞聖明,特垂矜憐,亟遞臣所帶之職,以便救護,勘臣瀆擾之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
自開東至申時,灑雨下雨,測雨器水深二寸。
自二更至初八日開東,灑雨下雨,測雨器水深四寸一分。
尹穳啓曰,明日召對,取稟。傳曰,停。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
又啓曰,大司憲洪學淵,掌令李羲俊,持平兪致崇·辛志鼎呈辭,執義權命周,掌令吳致淳在外。監察茶時之意,敢啓。傳曰,知道。
又啓曰,右承旨韓正敎,今日不爲仕進,卽爲牌招,何如?傳曰,允。
又啓曰,右副承旨李玄功,時在京畿楊根地,斯速乘馹上來事,下諭,何如?傳曰,許遞。前望單子入之。
又啓曰,左右史不可不備,檢閱李承益·洪祐命,旣有只推之命,竝卽牌招入直,何如?傳曰,允。
承旨前望單子入之,趙秉恒落點。
以左副承旨韓正敎牌不進罷職傳旨,傳于尹穳曰,只推。
傳于尹穳曰,左承旨·左副承旨許遞,前望單子入之。
承旨前望單子入之,李源祚·尹定鉉落點。
以檢閱李承益·洪祐命牌不進罷職傳旨,傳于尹穳曰,只推。
尹穳,以都摠府言啓曰,副摠管沈樂臣,時無職名,令該曹口傳付軍職,何如?傳曰,允。
兵曹口傳政事,護軍單沈樂臣。
金英根,以禮曹言啓曰,卽接社稷署所報,則今日雨後,神室內東南隅道里滲漏,流濕於神欌上,西北隅道里滲漏,樑上塗灰亦皆剝落云矣。修改之節,待晴擇日擧行,何如?傳曰,允。
尹穳,以兵曹言啓曰,卽接大報壇守直官王學說牒報,則西北水門,爲雨水所激頹圮云。爲先令紫門監,堅實樹柵,卽速修改,而把守軍兵,廣智營入直軍八名除出,限修改間嚴加守直之意,分付,何如?傳曰,允。
又以兵曹言啓曰,卽接西所衛將金達衡牒報,則集成門北邊內宮墻三間許因雨頹圮云。爲先令紫門監,以杻把子及長木,堅實圍排,把守軍則金虎門入直軍十五名除出,限修築間嚴加守直之意,敢啓。傳曰,知道。
又以兵曹言啓曰,卽接東所衛將沈宜夏牒報,則秋景苑東邊內宮墻一間許因雨頹圮云。爲先令紫門監,以杻把子及長木,堅實圍排,把守軍則銅龍門入直軍八名除出,限修築間嚴加守直之意,敢啓。傳曰,知道。
又以都摠府言啓曰,秋景苑東邊墻垣一間許因雨頹圮之意,敢啓。傳曰,知道。
又以備邊司言啓曰,卽見戶曹所報,則今此眞殿增修之役,極爲浩大,所入物力,措辦無路,錢限五萬兩,請卽區劃矣。纔經大役,曹儲窘乏,不可無區劃之擧,而軍器寺錢一萬兩,掌樂院錢八千兩,前提擧時爲補公用,有所留置者,爲先以此取用之意,分付,何如?傳曰,允。
又以訓鍊都監言啓曰,因兵曹草記,集成門北邊內宮墻三間許頹圮處,金虎門入直軍十五名除出,將校一人率領,限修築間嚴加守直之意,敢啓。傳曰,知道。
又以禁衛營言啓曰,因兵曹草記,秋景苑內宮墻一間許頹圮處,銅龍門入直軍八名除出,哨官一員率領,限修築間嚴加守直之意,敢啓。傳曰,知道。
又以義禁府言啓曰,時囚罪人申命濈議處公事判付內,收議于時原任大臣·將臣,擬律以入事,命下矣。謹依判付,收議于時原任大臣·將臣,則領中樞府事趙寅永,判中樞府事鄭元容·金道喜病未獻議,領議政權敦仁以爲,信箭遺失,旣無本律,而謹考大明律棄毁制書印信條,凡遺失制書聖旨符驗印信巡牌者,杖九十徒二年半,信箭所重,亦與符驗一也,若照可援之律,則此恐爲近,而未敢質對,惟在博詢而處之云。右議政朴晦壽以爲,信箭遺失事,有收議以入之命矣,謹稽大明律,凡遺失制書聖旨符驗印信巡牌者,杖九十徒二年半,今此信箭所重,無異符驗,此囚所坐,旣在遺失,則援照此律,恐不甚舛,而創有之例,未敢質對云。領敦寧趙萬永病未獻議,訓鍊大將洪在龍以爲,信箭遺失,旣係初有,又無本律,而謹按大明律棄毁制書印信條,有遺失制書聖旨符驗印信巡牌者,杖九十徒二年半之律矣,以此參互,似爲援照,此仍師律所關,尤有較重,而以臣膚淺,不敢質對,惟願博詢裁處焉云。摠戎使李惟秀以爲,本事旣無前例之可據,又無當律之可擬,而信箭所重,與他自別,無故見失,尤當重勘,雖直旁照於大明律棄毁制書印信條,恐未爲不可,而不敢質言仰對,惟在博詢裁處云。大護軍金煐以爲,信箭所重,法意何如,而祗受奉命者,不能恪謹,以致遺失,渠雖蒙騃,焉敢望倖逭於重繩乎?然而旣無當律之可據,臣不敢質言仰對云。御營大將任聖臯以爲,信箭遺失事,有收議之命矣,信箭本自所重,見失亦是初有,考律旣無可據之文,而遺失符驗者,杖九十徒二年半,載於大明律,以此照援,恐或近似,而臣不敢質言仰對云。行護軍柳相弼以爲,信箭所重自別,師律甚嚴,雖或折傷,曾已杖配,今此遺失,事未前有,合施重辟,而以臣愚淺之見,不敢質對,惟在博詢栽處云。禁衛大將柳基常以爲,信箭擧行,關係何如,而致此遺失,卽前所未有之事,論其所犯,合施重辟矣,第無可據之律,則惟當旁照,而大明律遺失符驗條,有杖九十徒二年半定配之律,似當援此爲例,而臣不敢質對云矣。大臣·將臣之意旣如此,何以爲之?敢啓。傳曰,法者天下平,當重而傅輕,當輕而從重,均爲失刑,故所以有收議也,奉持信箭,傳命陣列,恐與制書符驗衙門印信不同,則所謂遺失,雖謂之棄君命而犯師律,亦可矣,此係創有之故,大臣之議,俱無質對,特從末勘,減死邊遠充軍。
又以義禁府言啓曰,因本府收議草記批旨內,減死邊遠充軍事,命下矣。申命濈,咸鏡道穩城府,邊遠充軍,而以批旨內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深一寸。
自人定至初九日開東,灑雨下雨,測雨器水深三分。
金英根啓曰,明日召對,取稟。傳曰,停。
尹穳啓曰,大司憲洪學淵,掌令李羲俊,持平兪致崇·辛志鼎呈辭,執義權命周,掌令吳致淳在外。監察茶時之意,敢啓。傳曰,知道。
金英淳啓曰,右承旨尹定鉉,今日不爲仕進,卽爲牌招,何如?傳曰,允。
金英根啓曰,左右史不可不備,檢閱李承益·洪祐命,旣有只推之命,竝卽牌招入直,何如?傳曰,允。
傳于李源祚曰,留院公事入之。
傳于金英根曰,大司成有闕之代,前望單子入之。
大司成前望單子入之,趙得林落點。
李源祚啓曰,明日傳香,禮房承旨當爲齋宿,右副承旨金英根,卽爲牌招,何如?傳曰,允。
傳于李源祚曰,政官牌招開政。
傳于李源祚曰,呈告刑曹判書許遞,今日政差出。
李源祚,以吏曹言啓曰,新除授禧陵參奉李璜周,以其身病,呈狀乞遞,改差,何如?傳曰,允。
又以吏曹言啓曰,遷陵都廳郞廳副司果金鎭右,加資事,命下矣。雖以資窮,未經準職,何以爲之?敢稟。傳曰,勿拘。
有政。吏批,判書金興根進,參判閔致成在外未肅拜,參議徐戴淳進,左承旨李源祚進。以李魯秉爲刑曹判書,趙秉駿爲禮曹參判,朴容壽爲兵曹參判,金大根爲刑曹參判,李敏會爲左尹,金公鉉爲右尹,金公鉉爲同義禁,朴鎬壽爲敦寧都正,金基纘爲兵曹正郞,金宅善爲刑曹佐郞,林鎭璜爲監役,徐容淳爲繕工奉事,申萬求爲禧陵參奉,李熙絅爲定州牧使,梁鍾華爲沔川郡守,副司果金鎭右今加通政,加資事承傳,奉常奉事單金大鉉,故牧使趙原永贈吏參例兼,故通德趙鎭宜贈吏議,右尹趙秉駿兩代,故同知朴宗球贈吏議例兼,同義禁朴容壽考,故通德李奎永贈吏參例兼,故學生李石重贈吏議,同知李羲斗兩代。
兵批,行判書趙秉鉉進,參判朴容壽未肅拜,參議權用脩病,參知徐相敎入直,左副承旨趙秉恒進。以趙秉駿爲副摠管,申觀浩爲宣傳官,趙羲豐·李儒增·柳相夔·權斆仁爲五衛將,張斗斌爲忠翊將,李鍾應爲忠壯將,趙羲益爲宣傳官,李完熙爲訓鍊僉正,李源明爲都摠都事,李熙訥爲訓鍊判官,權最煥爲主簿,李承奎爲文兼,卞亨來爲武兼,朴永喜爲禁衛把摠,李鳳緖爲西道參軍,金再興爲古群山僉使,安順吉爲東里僉使,大護軍任聖臯,護軍金大根·南獻敎·李鼎臣·尹致定·趙秉駿·金箕晩·金景善,副護軍趙龜夏·韓正敎·韓文爀·南性敎·李玄功·李鼎在·金鎭右·金永爵·尹秀烈·申吉輔·曺栢承·趙羲元·姜漢過·李鍾赫·申命溫·具鏘和,副司果朴鍾大,副司正林翰洙,以上竝單付,以柳相朝爲長津僉使。
以右副承旨金英根牌不進罷職傳旨,傳于趙秉恒曰,只推。
尹定鉉,以戶曹言啓曰,貢人舊遺在三千石蕩減事,命下矣。取考各貢文書,壬子餘遺在一千一百十八石十斗五合七夕,癸丑遺在中一千八百八十一石四斗九升四合三夕,分排蕩減實數,別單書入之意,敢啓。傳曰,知道。
李源祚,以禮曹言啓曰,卽接永禧殿官員所報,則今日雨後,正殿南邊內墻四間許頹圮,移安廳第一室道里及斑子滲漏,黑長樻所覆紅木袱紅綃袱及五峯屛下端沾濕,第二室前面斑子滲漏,下排地衣沾濕,第五室道里及斑子滲漏,下排地衣沾濕,後面道里及椽端滲漏,神三門及南邊行閣滲漏云矣。移安廳滲漏與正殿有異,依前例奉審之節,不爲磨鍊,內墻頹圮慰安祭,不卜日今初十日設行,而修改之役,待晴擇日擧行,何如?傳曰,允。
又以禮曹言啓曰,卽接徽定殿官員所報,則今日雨後,東邊內墻一間及東北邊內墻一間半頹圮,御齋室東墻一間半頹圮云矣。今此有頉,不至大段,慰安之節,不爲磨鍊,改築之役,待晴擇日擧行,何如?傳曰,允。
又以禮曹言啓曰,卽接景慕宮官員所報,則今日雨後,正堂西邊內墻三間許頹圮云矣。內墻頹圮,當有慰安之節,慰安祭,不卜日今初十日設行,改築之役,待晴擇日擧行,何如?傳曰,允。
尹穳,以兵曹言啓曰,卽接宗廟署入直訓鍊判官張鳳羽手本,則宗廟大門西邊墻垣二間許頹圮,東邊墻垣一間外面缺落云。臣秉鉉馳詣看審後,爲先令繕工監,以杻把子堅實圍排,依例樹柵,而衛軍各二名定立,限改築間嚴加守直,急速修築,亦令巡邏營門,申飭校卒,另加巡察之意,分付,何如?傳曰,允。
又以兵曹言啓曰,卽接慶熙宮入直衛將金鎭豐牒報,則興化門南邊墻垣一間,開陽門東邊墻垣三間·西邊墻垣三間,崇義門南邊墻垣六間·北邊墻垣二間,興元門北邊墻垣二間頹圮云。爲先令繕工監,把子圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接南所衛將張雲鶴牒報,則金虎門南邊月廊本曹員役等所接處外面墻垣一間頹落云。爲先令紫門監,堅實圍排,卽速修築,而內壁自如,則此與全頹有異,令該營金虎門入直軍,量宜除出,限改築間晝察夜巡之意,分付,何如?傳曰,允。
又以兵曹言啓曰,卽接西所衛將金達衡牒報,則明禮門東邊大松一株拔根顚仆云。令該所依例斫去之意,敢啓。傳曰,知道。
又以兵曹言啓曰,卽接東所衛將沈宜夏牒報,則回泰門西邊內宮墻二間許因雨頹圮云。爲先令紫門監,以杻把子及長木,堅實圍排,把守則係是建陽門入直軍直所近處,限修築間,令建陽門入直軍,晝察夜巡。又接西所衛將金達衡牒報,則明禮門東邊內宮墻三間許因雨頹圮云。爲先令紫門監,以杻把子及長木,堅實圍排,金虎門入直軍十五名除出,限修築間亦爲嚴加守直,而本所字內中日閣南邊中松一株拔根顚仆云。令該所依例斫去之意,敢啓。傳曰,知道。
又以兵曹言啓曰,卽接廣智營入直哨官鄭一泰手本,則拱北門西邊墻垣半間許,北邊墻垣一門許缺落云。爲先令紫門監,堅實圍排,卽速修築,而此是前日東邊月廊築墻及西北水門頹落兩處把守傍近處,則把守軍兵,不必加定,以前把守軍兵,仍爲嚴加守直之意,分付,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,回泰門西邊墻垣二間許因雨頹圮之意,敢啓。傳曰,知道。
又以訓鍊都監言啓曰,因兵曹草記,金虎門南邊月廊本曹員役等所接處外面墻垣一間頹落處,金虎門入直軍五名除出,限改築間,使之晝察夜巡之意,敢啓。傳曰,知道。
又以訓鍊都監言啓曰,因兵曹草記,回泰門西邊內宮墻二間許頹圮處,建陽門入直軍五名除出,限修築間使之晝察夜巡,明禮門東邊內宮墻三間許頹圮處,金虎門入直軍十五名除出,將校一人率領,限修築間嚴加守直之意,敢啓。傳曰,知道。
又以禁衛營言啓曰,因兵曹草記,大報壇西北水門頹圮處,廣智營入直軍八名除出,哨官一員率領,嚴加守直之意,敢啓。傳曰,知道。
又以禁衛營言啓曰,因兵曹草記,拱北門西邊墻垣半間許,北邊墻垣一間許又爲缺落,而與前日東邊月廊築墻及西北水門頹落處,係是傍近,把守軍不必加定,以前把守將卒,限改築間一體嚴加守直之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深四寸六分。
自人定至初十日開東,灑雨下雨,測雨器水深二分。
金英根啓曰,明日召對,取稟。傳曰,停。
尹穳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于金英根曰,傳香承旨,馳詣永禧殿·景慕宮,奉審摘奸以來。
以黃海監司金鼎集狀啓,豐川府民家全頹事,傳于尹定鉉曰,當此農殷之時,民戶之頹壓,若是夥多,聞甚驚慘,元恤典外,別加顧助,渰死人如有生前身還布,蕩減,結構奠接之方,廟堂措辭,分付。
尹穳啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外。監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于尹穳曰,只推。
尹穳,以兵曹言啓曰,卽接宗廟署入直訓鍊院判官張鳳羽手本,則宗廟大門東邊墻垣四間頹圮云。臣秉鉉馳詣看審後,爲先令繕工監,以杻把子堅實圍排,依例樹柵,而係是前日缺落連接處,則以前定衛軍,限改築間一體守直,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接景慕宮入直訓鍊院判官金商雨手本,則月覲門越邊含春苑墻垣一間半,通化門越邊墻垣四間,弘化門越邊墻垣一間,含春苑苑門北邊墻垣三間頹圮云。爲先令繕工監,堅實圍排,卽速修築,而通化門·弘化門越邊墻垣及苑門墻垣,此是前日頹圮同近處,則衛軍不必加定,而月覲門越邊墻垣,衛軍二名定立,限改築間嚴加守直,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接慶熙宮入直衛將金鎭豐牒報,則本宮內武德門西邊中松一株顚仆云。依例斫去之意,敢啓。傳曰,知道。
又以兵曹言啓曰,卽接慶熙宮入直衛將金鎭豐牒報,則開陽門西邊墻垣四間,崇義門北邊墻垣八間半,小東門西邊墻垣二間,興元門北邊墻垣八間頹圮云。爲先令繕工監,把子圍排,卽速修築,而亦令巡邏營門,申飭校卒,限改築間嚴加巡察之意,分付,何如?傳曰,允。
又以兵曹言啓曰,卽接東所衛將沈宜夏牒報,則回泰門西邊內宮墻二間許頹圮處連接一間許,又爲頹圮,一間許半邊缺落云。爲先令紫門監,以杻把子及長木,堅實圍排,把守則係是建陽門入直軍直所近處,令建陽門入直軍,限修築間晝察夜巡之意,敢啓。傳曰,知道。
又以兵曹言啓曰,卽接西所衛將金達衡牒報,則集成門北邊內宮墻二間許因雨頹圮云。爲先令紫門監,以杻把子及長木,堅實圍排,把守則傍近旣有前把守十五名矣,限修築間一體嚴加守直之意,敢啓。傳曰,知道。
又以兵曹言啓曰,卽接西所衛將金達衡牒報,則集成門內宮墻二間許因雨頹圮云。爲先令紫門監,以杻把子及長木,堅實圍排,把守則以金虎門入直軍十名除出,限修築間嚴加守直,而明禮門東邊內宮墻三間許又爲頹圮云。爲先亦令紫門監,以杻把子及長木,堅實圍排,把守則傍近旣有前把守軍十五名矣,限修築間一體亦爲嚴加守直,而連接東所衛將沈宜夏牒報,則回泰門西邊內宮墻一間半許又爲頹圮云。爲先亦令紫門監,以杻把子及長木,堅實圍排,把守則係是建陽門入直軍直所近處,亦令建陽門入直軍,限修築間一體晝察夜巡之意,敢啓。傳曰,知道。
又以都摠府言啓曰,回泰門西邊墻垣一間半許因雨頹圮之意,敢啓。傳曰,知道。
又以都摠府言啓曰,回泰門西邊墻垣一間半許因雨頹圮之意,敢啓。傳曰,知道。
又以訓鍊都監言啓曰,因兵曹草記,集成門北邊內宮墻二間許頹圮處守直,使傍近頹圮處已把守將卒,限修築間一體守直之意,敢啓。傳曰,知道。
又以訓鍊都監·禁衛營·御營廳言啓曰,卽接東關王廟守直官所報,則本廟東邊墻垣三間及西邊墻垣八間許頹圮云。爲先堅實圍排,待晴合力改築之意,敢啓。傳曰,知道。
又以禁衛營言啓曰,本營軍色從事官李,身病甚重,勢難察任,今姑改差,何如?傳曰,允。
又以左邊捕盜廳言啓曰,臣廳行首軍官金啓泓,今日朝仕下來時,義禁府羅將成群突出於望門前,結縛亂打,頭面破傷,將至死境云。故査問其委折,則日前捕校與羅將,以其微憾,有所爭鬨於妓家事矣。軍官佩符,自有所重,故前後飭敎,大臣所奏,屢屢截嚴。昔在丁卯,捕校·羅將相鬪,而作挐諸隷,自臣廳已有懲治之事,挽近各司下隷,或有毆打之擧,則亦有刑配矣。首校雖微,乃是擧行之頭目,則與凡校有異,今此羅將輩敢生頑悖,罔念紀綱,無難毆打者,前所未有,萬萬痛駭,如此蔑法之類,不可尋常處之,起鬧諸漢,令秋曹照法嚴繩,何如?傳曰,允。
副修撰洪在重疏曰,伏以臣姿本庸愚,百無肖似,而倖竊科名,驟躋淸顯,更日持被,三晝橫經,得從鴻碩之後,昵近溫粹之容,寵耀已極,涯分且濫,復豈有希恩冀榮之思,而第伏念人子之情私,不堪其至切,則上天之閔覆,或爲之曲遂,玆敢不避猥屑,悉暴衷懇焉。臣父今年六十有五,而臣母又加二齡,筋膂旣衰,而疾恙漸頻,眞元已脫,而滋補甚難,厭厭若崦嵫之晷,不淹終夕,而臣又計拙謀生,家無甔石,烏鳥之哺,未效一日,而反以臣從宦之供,貽憂於病親者,積有年矣,往在辛丑,幸蒙天恩,卄朔南邑,獲遂便養,臣父臣母之保有今日,莫非我殿下之賜,闔門攢祝,隕結莫報,而及夫還歸弊廬,依舊壁立,甘旨滫瀡,尙矣勿論,朝饘暮粥,每患不給,羸病則比昔越添,而調養則逐歲頓減,有子如此,生不如死,臣若徒知嚴畏,不敢赴愬,則終恐爲沒世之恨,而貽累於孝理之政,伏願聖慈,俯賜矜諒,特命選部,畀一小邑,俾於親在之日,復享專城之奉,則臣之志願,無加於此。臣無任云云。省疏具悉。疏辭,下該曹,稟處。
上在昌德宮。停常參·經筵。
藥房提調趙斗淳,副提調金英根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金英根啓曰,明日召對,取稟。傳曰,停。
尹穳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金英淳啓曰,備邊司郞廳來言,今日賓廳日次,而大臣俱有身病,不得來會云矣。敢啓。傳曰,知道。
又啓曰,假注書韓敬源身病猝重,勢難察任,今姑改差,何如?傳曰,姑令察任。
李源祚啓曰,兵曹參判朴容壽,右尹同義禁金公鉉,除拜後過三日不爲出肅,竝依定式推考警責,仍卽牌招察任,何如?傳曰,允。
尹穳啓曰,卽者刑曹郞廳來言,毆打捕校之羅將,照法嚴繩事,命下矣。所當卽爲擧行,而判書李魯秉在外,次堂例不得擧行云,何以爲之?敢稟。傳曰,次堂擧行。
又啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外。監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于尹穳曰,只推。
尹定鉉,以戶曹言啓曰,今此眞殿增修時,前參奉朴昌珪,別看役加差下,使之擧行,何如?傳曰,允。
金英根,以禮曹言啓曰,卽接元陵官員所報,則今番雨後,本陵陵上南邊曲墻內面二間許頹落云矣。今此有頉,旣非內外面全體頹圮,慰安奉審之節,依前例不爲磨鍊,補築之役,待晴擇日擧行,何如?傳曰,允。
尹穳,以兵曹言啓曰,卽接大報壇守直官王學說牒報,則北水門西邊墻垣一間半頹圮云。爲先令紫門監,以杻把子,堅實圍排,依例樹柵,卽速修築,而把守軍兵,係是前日頹圮傍近處,則不必加定,以前把守軍,一體嚴加守直之意,分付,何如?傳曰,允。
又以兵曹言啓曰,卽接西所衛將金達衡牒報,則永肅門北邊內宮墻二間許因雨頹圮云。爲先令紫門監,以杻把子及長木,堅實圍排,把守則係是局出身直所近處,限修築間令局出身,輪回晝察夜巡之意,分付,何如?傳曰,允。
又以兵曹言啓曰,卽接景慕宮入直訓鍊院主簿兪鎭國手本,則通化門越邊含春苑墻垣三間,弘化門越邊墻垣十七間,含春苑苑門北邊墻垣四間前日頹圮連接處又爲頹圮云。爲先令繕工監,堅實圍排,卽速修築,而係是連接處,則衛軍不必加定,以前衛軍,限改築間嚴加守直,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接慶熙宮入直衛將金鎭豐牒報,則崇義門北邊墻垣四間,武德門西邊墻垣一間,東邊墻垣一間頹圮云。爲先令繕工監,把子圍排,卽速修築,而亦令巡邏營門,申飭校卒,嚴加巡察之意,分付,何如?傳曰,允。
又以訓鍊都監言啓曰,因兵曹草記,集成門南邊內宮墻二間許頹圮處,金虎門入直軍十名除出,將校一人率領,限修築間嚴加把守,明禮門東邊內宮墻三間許頹圮處守直,傍近已頹圮處把守將卒,限修築間一體把守,回泰門西邊內宮墻一間半許頹圮處,建陽門入直軍直所近處,使入直軍,限修築間一體晝察夜巡之意,敢啓。傳曰,知道。
又以訓鍊都監〈言〉啓曰,因兵曹草記,回泰門西邊內宮墻二間已頹圮處連接一間許,又爲頹圮,一間許半缺落處,使已定晝察夜巡建陽門入直軍,限修築間一體晝察夜巡之意,敢啓。傳曰,知道。
又以訓鍊都監言啓曰,因兵曹草記,永肅門北邊內宮墻二間許頹圮處,使永肅門入直局出身,限修築間輪回晝察夜巡之意,敢啓。傳曰,知道。
又以刑曹啓曰,左邊捕盜廳啓辭內,臣廳行首軍官金啓泓,今日朝仕下來時,義禁府羅將成群突出於望門前,結縛亂打,頭面破傷,將至死境云,故査問其委折,則日前捕校與羅將,以其微憾,有所爭鬨於妓家事矣,軍官佩符,自有所重,故前後飭敎,大臣所奏,屢屢截嚴,昔在丁卯,捕校羅將相鬪,而作挐諸隷,自臣廳已有懲治之事,挽近各司下隷或有毆打之擧,則亦有刑配矣,首校雖微,乃是擧行頭目,則與凡校有異,今此羅將輩,敢生頑悖,罔念紀綱,無難毆打者,前所未有,萬萬痛駭,如此蔑法之類,不可尋常處之,起鬧諸漢,令秋曹照法嚴繩,如何?傳曰,允事,命下矣。謹按律文,則大明律鬪毆條,有曰破人骨者,杖一百,威力制縛條,有曰若以威力制縛人傷,重至內損吐血以上,加凡鬪傷二等,首倡起鬧毆打捕校之羅將金在弘,杖一百,罪加二等,決杖七十後,江原道蔚珍縣,徒一年定配所,卽爲押送,在傍助勢之全啓昌,嚴刑一次,懲勵放送之意,敢啓。傳曰,知道。
又以禁衛營啓曰,因兵曹草記,北水門西邊墻垣一間半,又爲頹圮,而與前日頹圮處,係是傍近,把守軍不必加定,以前把守將卒,限改築間一體嚴加守直之意,敢啓。傳曰,知道。
吏曹啓目粘連,觀此弘文館副修撰洪在重上疏,則以爲臣父今年六十有五,而臣母又加二齡,筋膂旣衰,而疾恙漸頻,眞元已脫,而滋補甚難,厭厭若崦嵫之晷不淹終夕,而臣又計拙謀生,家無甔石,烏鳥之哺,未效一日,而反以臣從宦之供,貽憂於病親者,積有年矣。伏願聖慈,俯賜矜諒,特命選部,畀一小邑,俾遂便養之願亦爲白有臥乎所,洪在重之家貧親老菽水難繼之狀,卽通朝之所共知,許畀一小邑,以伸便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓依回啓施行爲良如敎。
大司成趙得林疏曰,伏以臣纔解郡紱,旋縻邇綴,旣際逖違之餘,又値大禮之會,屢陪欒蹕,周旋於鑾遷喬封之時,仰覩聖慕之無窮,俯獲私分之粗伸,愴榮交切,志願已溢。不意,承宣之恩遞無幾,國子之新命遽降,華除皆出特點,寵光若偏微軀,臣誠驚惶震惕,歷日靡措。噫,官惟其人,何官不然,而今臣所叨,學宮之極選也,儒者之至榮也,此而一或有謬,名器以之濫䙝,章甫以之缺望,其非夫人所可冒授也,審矣。苟欲妙揀俊彦,畀導率之任,贊昭明之治,歷數儲望,不患無人,而迺以如臣之空疎蔑劣,初旣濫通,終又苟充,有若匪此莫先者然,臣豈其人乎哉?萬萬非其職也。臣本才質魯下,學未通方,徒藉洪庇,輥轉到此,雖使臣鼓篋於採芹之庭,較藝於操觚之列,自甘瓦礫之後,無望糠粃之前,而反使之抗顔於臯比之座,題品詞英,崇黜浮雅,則果不負作家之苦心,而烏得免藝林之嗤笑也哉?揆分量能,萬難堪承,今若憑恃寵靈,恬然固有,則不稱之譏,猶屬臣身,其如累聖簡而玷淸選,非細故也,左右參倚,趨膺末由,玆敢披控實狀,仰瀆崇聽,伏乞聖慈,察臣言之非出飾讓,念是職之不可冒據,劃賜鐫改,以幸公私。臣無任云云。省疏具悉。爾其勿辭察職。
上在昌德宮。停常參·經筵。
自開東至人定,灑雨下雨,測雨器水深三寸八分。
自人定至十二日開東,灑雨下雨,測雨器水深一寸九分。
金英根啓曰,明日召對,取稟。傳曰,停。
尹穳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李源祚啓曰,右承旨尹定鉉,今日不爲仕進,卽爲牌招,何如?傳曰,允。
以漢城府民家頹壓別單,傳于趙秉恒曰,恤典,令該廳卽爲分給事,分付。
趙秉恒啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外。監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于趙秉恒曰,只推。
以右承旨尹定鉉牌不進罷職傳旨,傳于趙秉恒曰,只推。
趙秉恒,以兵曹言啓曰,卽接西所衛將金達衡牒報,則集成門北邊內宮墻頹圮處連接一間,又爲頹圮,一間半邊缺落云。爲先令紫門監,以杻把子及長木,堅實圍排,把守軍則旣有前把守十五名矣,金虎門入直軍五名加把,限修築間嚴加守直之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
金英根,以禮曹言啓曰,卽接大報壇守直官所報,則今番雨後奉室內,板門前簷滲漏,西邊簷端瓦子脫落云矣。修改之役,待晴擇日擧行,何如?傳曰,允。
又以禮曹言啓曰,卽接穆陵別檢所報,則今番雨後本陵懿仁王后陵上東邊曲墻一間許向外頹圮云矣。向外頹圮與向內有異,慰安奉審之節,依前例不爲磨鍊,改築之役,待晴擇日擧行,何如?傳曰,允。
又以禮曹言啓曰,卽接奉常寺所報,則今番雨後,神室北方玄冥氏·蚩尤氏,北方山川位龕室上滲漏,仰土剝落,中央後面及無祀鬼神位奉安處滲漏,仰土剝落云矣。修改之役,待晴擇日擧行,何如?傳曰,允。
趙秉恒,以訓鍊都監言啓曰,因兵曹草記,集成門北邊內宮墻頹圮處連接一間又爲頹圮,一間半邊缺落處,金虎門入直軍五名加把,限修築間嚴加守直之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深二寸五分。
金英根啓曰,明日召對,取稟。傳曰,停。
尹穳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣。時囚罪人梁宣洙,當爲捧供,而判義禁朴岐壽有身病,同義禁權大肯呈辭受由,朴容壽兵曹入直,只有金公鉉一員,不得備員開坐云。判義禁卽爲牌招,何如?傳曰,允。
又啓曰,判義禁朴岐壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
以漢城府民家頹壓別單,傳于李源祚曰,恤典,令該廳卽爲分給事,分付。
傳于李源祚曰,一雨成霖,跨月不止,必多有痒稼之患,言念民事,寢食靡安,雖是立秋之前,何拘常例?祈晴祭,令該曹不卜日設行。
李源祚啓曰,明日傳香,禮房承旨當爲齋宿,右副承旨金英根,卽爲牌招,何如?傳曰,允。
尹穳啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外。監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于尹穳曰,只推。
吏曹口傳政事,以李魯奎爲徽定殿令。
李源祚,以禮曹言啓曰,卽接宗廟署所報,則今番雨後,宗廟第五室北邊道里上滲漏,第六室北邊道里上滲漏,第七室北邊道里上滲漏,祭床上靑斑子自北第一井滲漏,第九室門內靑斑子自西第二井三井滲漏,第十三室北邊道里上滲漏,門內靑斑子自南第二井滲漏,土塊墜落,三井四井滲漏,南神門西邊內墻二間許全然頹圮,永寧殿第三室踏掌上滲漏,祭床上靑斑子自北第一井滲漏,第十一室北邊道里上滲漏云矣。殿內滲漏,極爲驚悚,依前例臣與本署提調,進去奉審後,稟處,何如?傳曰,允。
又以禮曹言啓曰,卽接永禧殿官員所報,則今日雨後,正殿北挾室春舌道里上滲漏,北邊內墻三間許頹圮云矣。挾室滲漏,與正殿有異,奉審不爲磨鍊,內墻頹圮,當有慰安之節,而纔因南邊內墻頹圮,慰安祭,今初十日設行矣。慰安後三日內,如復有頉,則不行慰安,已有前例,而今此有頉,旣在三日之內,慰安祭,依前例不爲磨鍊,修改之役,待晴前日頹圮處改築時,一體擧行,何如?傳曰,允。
又以禮曹言啓曰,卽接徽定殿參奉所報,則今六月十五日行本殿望祭時,兩官當爲備員,而今有闕未差,無以擧行云矣。今有闕之代,令該曹以在京無故人,口傳差出,以爲備員將事之地,何如?傳曰,允。
又以禮曹言啓曰,傳曰,一雨成霖,跨月不止,必多有痒稼之患,言念民事,寢食靡安,雖是立秋之前,何拘常例?祈晴祭,令該曹不卜日設行事,命下矣。四門禜祭,不卜日今十四日設行,三日而止事,知委,何如?傳曰,允。
尹穳,以兵曹言啓曰,卽接大報壇守直官王學說牒報,則西北水門墻垣前日頹圮傍近處二間,又爲頹圮云。爲先令紫門監,堅實圍排,卽速修築,而旣是傍近處,則把守軍兵,不必如例定送,令該營量宜加定,與前把守軍,一體嚴加守直之意,分付,何如?傳曰,允。
又以兵曹言啓曰,卽接慶熙宮入直衛將洪順仁牒報,則崇義門南邊墻垣五間,開陽門東邊墻垣三間,武德門西邊墻垣六間,興元門北邊墻垣三間,小東門南邊墻垣一間頹圮云。爲先令繕工監,把子圍排,卽速修築,而亦令巡邏營門,申飭校卒,限改築間嚴加巡察之意,分付,何如?傳曰,允。
又以兵曹言啓曰,卽接東道參軍張錫瑢牒報,則御營廳所授肅靖門東邊第三城廊近處體城五間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
又以兵曹言啓曰,卽接東所衛將張興燮牒報,則貳極門北邊內宮墻頹圮處連接一間,又爲頹圮云。爲先令紫門監,以杻把子及長木,堅實圍排,把守則旣有前把守軍十八名矣,建陽門入直軍五名加把,限修築間一體嚴加守直,而回泰門西邊內宮墻頹圮處連接一間半,又爲頹圮云。爲先令紫門監,以杻把子及長木,堅實圍排,把守則係是建陽門入直軍直所近處,限修築間亦令建陽門入直軍,一體晝察夜巡,而秋景園東邊內宮墻一間許因雨頹圮云。爲先令紫門監,以杻把子及長木,堅實圍排,把守則銅龍門入直軍八名除出,限修築間嚴加守直,而連接西所衛將金達衡牒報,則泰秋門東邊內宮墻二間許因雨頹圮云。爲先令紫門監,以杻把子及長木,堅實圍排,把守則金虎門入直軍十名除出,限修築間嚴加守直之意,敢啓。傳曰,知道。
又以兵曹言啓曰,卽接北所衛將金夏淵牒報,則明光門西邊內宮墻一間許因雨頹圮云。爲先令紫門監,以杻把子及長木,堅實圍排,把守則弘化門入直軍八名除出,限修築間嚴加守直,而崇化門南邊內宮墻一間許又爲頹圮云。令紫門監,以杻把子及長木,堅實圍排,把守則銅龍門入直軍八名除出,限修築間嚴加守直,而連接西所衛將金達衡牒報,則明禮門東邊內宮墻頹圮處連接一間許又爲頹圮云。亦令紫門監,以杻把子及長木,堅實圍排,把守則傍近旣有前把守軍十五名矣,金虎門入直軍五名加把,限修築間一體嚴加守直之意,敢啓。傳曰,知道。
又以都摠府言啓曰,明光門西邊墻垣一間許,崇化門南邊墻垣一間許,因雨頹圮之意,敢啓。傳曰,知道。
又以都摠府言啓曰,貳極門北邊墻垣一間許,回泰門西邊墻垣一間半許,秋景苑東邊墻垣一間許,因雨頹圮之意,敢啓。傳曰,知道。
又以訓鍊都監言啓曰,因兵曹草記,貳極門北邊內宮墻頹圮處連接一間又爲頹圮處,建陽門入直軍五名加把,與前把守軍十八名,限修築間同爲守直,回泰門西邊內宮墻頹圮處連接一間半又爲頹圮處,亦令建陽門入直軍,一體晝察夜巡,泰秋門東邊內宮墻二間許頹圮處,金虎門入直軍十名除出,將校一人率領,限修築間嚴加守直,而金虎門入直軍一百名內,五十五名除出,宮墻頹圮各處,已爲把守矣,元入直軍數少,事甚疎虞,出番軍二十名添入之意,敢啓。傳曰,知道。
又以禁衛營言啓曰,因兵曹草記,秋景苑東邊內宮墻一間許頹圮處,銅龍門入直軍八名除出,哨官一員率領,限修築間嚴加守直,而元入直餘數不多,出番京中哨官五名,添入警巡之意,敢啓。傳曰,知道。
又以御營廳言啓曰,本廳字內肅靖門東邊第三城廊近處體城五間許頹圮處,令分授軍門,卽速修築,把守軍兵,量宜定送事,自兵曹草記矣。修築則待晴擧行,而本牙兵二十名,將官率領,限改築間輪回嚴加把守之意,敢啓。傳曰,知道。
又以扈衛廳大將意啓曰,別將張敦根身病猝重,勢難察任,改差,何如?傳曰,允。
上在昌德宮。停常參·經筵。
藥房提調,趙斗淳,副提調金英淳啓曰,時値庚節,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金英根啓曰,明日召對,取稟。傳曰,停。
尹定鉉啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李源祚啓曰,左副承旨趙秉恒,同副承旨尹穳,今日不爲仕進,竝卽牌招,何如?傳曰,允。
傳于金英根曰,禮房承旨,馳詣受香諸處,奉審摘奸以來。
傳于尹穳曰,十五日次對,依例來會。
傳于尹穳曰,宮墻把守,何等嚴愼,而不持軍物,又多闕額,現發於摘奸之時,揆以擧行,極爲駭然。拱北門外兩處之領率將官,令該營嚴棍汰去,不能操飭之將臣,拿處。
尹穳啓曰,禁衛大將柳基常拿處事,命下矣。將兵之任,不可一刻無摠察之人,何以爲之?敢稟。傳曰,摠使兼察。
又啓曰,禁衛大將,摠使兼察事,命下矣。兼察禁衛大將李維秀,卽爲牌招聽傳敎,何如?傳曰,允。
又啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外。監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于尹穳曰,只推。
以左副承旨趙秉恒牌不進罷職傳旨,傳于尹穳曰,只推。
以京畿監司金輔根狀啓,楊州牧民家漂頹事,傳于尹定鉉曰,當此農節,民家漂頹,若是夥多,聞甚矜惻,元恤典外,別加顧助,結構奠接之方,廟堂措辭,分付。
以黃海監司金鼎集狀啓,載寧郡民家全頹事,傳于尹定鉉曰,當此農殷之時,許多民戶之一時全頹,聞極驚慘,元恤典外,別加顧助,趁卽結構奠接,俾無棲遑失所之患事,廟堂措辭,分付。
李源祚,以禮曹言啓曰,臣箕淳祗詣宗廟,與本署提調臣金蘭淳眼同,殿內有頉處,詳細奉審,則宗廟第五室北邊道里上滲漏,第六室北邊道里上滲漏,第七室北邊道里上滲漏,祭床上靑斑子自北第一井滲漏,第九室門內靑斑子自西第二井三井滲漏,第十三室北邊道里上滲漏,門內靑斑子自南第二井滲漏,土塊墜落,三井四井滲漏,南神門西邊內墻二間許全然頹圮,永寧殿第三室踏掌上滲漏,祭床上靑斑子自北第一井滲漏,第十一室北邊道里上滲漏,果如本署所報矣。宗廟第十三室斑子滲漏,土塊墜落,南神門西邊內墻頹圮,當有慰安之節,而望祭隔在三日,在前如此之時,已有兼行之例,今此慰安祭,望祭兼行,祝文中措辭添入,而修改之役,待晴擇日擧行,何如?傳曰,允。
又以禮曹言啓曰,卽接明陵官員所報,則今番雨後,仁元王后陵上後面曲墻二間許頹圮云矣。慰安祭,不卜日今十五日設行,改築之節,臣曹堂上,進去奉審後,稟處,何如?傳曰,允。
又以禮曹言啓曰,卽接弘陵官員所報,則今番雨後,本陵陵上曲墻南隅一間缺落云矣。今此有頉,不至大段,慰安奉審之節,不爲磨鍊,補築之役,待晴擇日擧行,何如?傳曰,允。
又以禮曹言啓曰,卽接徽陵官員所報,則今番雨後,本陵陵上北邊曲墻外面一間許頹落云矣。外面頹落,與內面有異,慰安奉審之節,不爲磨鍊,補築之役,待晴擇日擧行,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成朴來萬,直講兪敎煥,典籍鄭載慶,俱爲差祭,時無入直之員,以他郞官,姑爲代直,何如?傳曰,允。
尹穳,以兵曹言啓曰,卽接景慕宮入直訓鍊院主簿兪鎭國手本,則逌瞻門北邊含春苑墻垣三間,弘化門越邊墻垣三間,苑門東邊墻垣五間,南邊墻垣三間頹圮云。爲先令繕工監,堅實圍排,卽速修築,而逌瞻門北邊,弘化門越邊,苑門東邊墻垣,此是前日頹圮同近處,則衛軍不必加定,而苑門南邊墻垣三間,衛軍二名定立,限改築間嚴加守直,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接慶熙宮入直衛將洪順仁牒報,則興元門北邊墻垣五間,開陽門西邊墻垣四間,崇義門南邊墻垣二間頹圮云。爲先令繕工監,把子圍排,卽速修築,而亦令巡邏營門,申飭校卒,限改築間嚴加巡察之意,分付,何如?傳曰,允。
又以兵曹言啓曰,卽伏見京畿監司金輔根狀啓,則本道進上封進時,敦義門,明日爲始,禜祭設行間,開閉,令該曹稟旨分付爲辭矣,依前例禜祭設行間敦義門,令政院請出標信開閉,何如?傳曰,允。
又以訓鍊都監言啓曰,因兵曹草記,明光門西邊內宮墻一間許頹圮處,弘化門入直軍八名除出,將校一人率領,限修築間嚴加守直,明禮門東邊內宮墻頹圮處連接一間又爲頹圮處,金虎門入直軍五名加把,與前把守軍十五名,限修築間同爲守直之意,敢啓。傳曰,知道。
又以禁衛營言啓曰,因兵曹草記,崇化門南邊內宮墻一間許頹圮處,銅龍門入直軍八名除出,哨官一員率領,限修築間嚴加守直,而元入直餘數不多,出番京中哨軍八名,添入警巡,西北水門墻垣二間,又爲頹圮,而係是傍近處,把守軍,不必如例定送,廣智營入直軍四名除出,與前把守將卒,限改築間一體嚴加守直之意,敢啓。傳曰,知道。
又以禁衛營言啓曰,謹依下敎,拱北門外兩處之領率將官哨官李奎達·沈安泰,各嚴棍二十度後汰去之意,敢啓。傳曰,知道。
上在昌德宮。停常參·經筵。
尹穳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金英根啓曰,明日召對,取稟。傳曰,停。
尹穳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李源祚啓曰,本院今春夏等褒貶,當爲磨勘,而行都承旨金英淳不爲仕進,不得如例磨勘之意,敢啓。傳曰,知道。
尹穳啓曰,京畿監營日次進上封進時,敦義門開門標信請出之意,敢啓。傳曰,知道。
傳于金英根曰,禮房承旨,馳詣宗廟·徽定殿·景慕宮,奉審摘奸以來。
以漢城府民家頹壓別單,傳于尹定鉉曰,恤典,令該廳卽爲分給事,分付。
以漢城府民家頹壓別單,傳于尹定鉉曰,恤典,令該廳卽爲分給事,分付。
尹穳啓曰,判義禁朴岐壽疏批已下,卽爲牌招,以爲備員開坐之地,何如?傳曰,允。
又啓曰,判義禁朴岐壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外。監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于尹穳曰,只推。
尹穳啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
傳于尹穳曰,日熱如此,滯囚可悶,差祭金吾堂上許遞,而未差之代,前望單子入之,待下批牌招,使之先開坐後謝恩。
金吾堂上前望單子入之,知義禁李惟秀,同義禁成遂默落點。
尹穳,以兵曹言啓曰,卽接慶熙宮入直衛將洪順仁牒報,則興元門北邊墻垣五間頹圮云。爲先令繕工監,把子圍排,卽速修築,而亦令巡邏營門,申飭校卒,限改築間嚴加巡察之意,分付,何如?傳曰,允。
判義禁朴岐壽疏曰,伏以臣衰朽之質,近益善病,厭厭牀簀,澌綴居多,際玆金吾開坐有命,召牌繼降,揆以分義,卽當竭蹶之不暇,而第自日昨,重得暴泄,登溷無節,眞元落下,食飮全阻,加之以風火熾盛,齒疼滋甚,眩暈迭發,神精昏瞀,以此病狀,時日之內,萬無束帶赴公之望,而時囚之潦暑久滯,亦所可悶,玆不得不疾聲號籲於天地父母之前,伏乞聖慈,俯垂鑑諒,亟遞臣金吾之任,仍治臣瀆擾之罪,以肅朝綱,以安私分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調趙斗淳,副提調金英淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金英根啓曰,明日召對,取稟。傳曰,停。
尹穳啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
傳于金英淳曰,大臣·備局堂上引見。
傳于尹穳曰,日熱如此,輕囚放釋。
尹穳啓曰,臣穳敬奉聖敎,馳往義禁府,取考囚徒案,則時囚罪人梁宣洙,以永宗僉使,稅船境內致敗,罪係是輕囚,故依傳敎放送。仍詣典獄署,取考囚徒案,則結案罪人三名,殺獄罪人二十八名,御寶僞造罪人二名,係是重囚,故竝爲仍囚,其餘他錢不報僞造文券,招引人物投箋作戲及各司直囚罪人金伯元·尹學元·太允甫·李興宜·李今石·李德哲·洪達五·崔有鑑·梁俊哲·鄭仁植·朴永順·金尙起·崔振甲·李萬石·金業道治·金源集·朴義孫·河學延·金貞哲·金萬石·崔鼎三·崔萬松·彭順根·金興吉·金光福·文辛哲·金鎭哲等二十七名,係是輕囚,故竝放送之意,敢啓。傳曰,知道。
金英淳啓曰,京畿監司日次進上封進時,敦義門開門標信請出之意,敢啓。傳曰,知道。
又啓曰,禜祭事畢後,請出標信開門事,自兵曹單子,啓下矣。崇禮門·興仁之門·敦義門開門標信請出之意,敢啓。傳曰,知道。
傳于尹穳曰,殿最之前後申飭,何如?而今番四道之各以如干殘邑中考磨勘者,此何道理乎?至於海西之一邑中考,尤爲駭然,如是而朝令,何以行乎?黃海監司金鼎集,施以譴罷之典,原啓本勿施,待新道伯赴任,使之更爲修正。京畿·關東·關西三道道臣,竝施緘辭從重推考之典,啓本,亦令還下送,使之罔夜改修正以聞。
尹穳啓曰,卽伏見忠淸監司趙雲澈今春夏等褒貶啓本,則守令無一人居下,殊無嚴明殿最之意,推考警責,何如?傳曰,允。
又啓曰,卽伏見諸道今春夏等褒貶啓本,則江華留守南履炯,京畿水使吳顯文,忠淸水使鄭宅善,黃海兵使吳一善,平安監司洪在喆,慶尙左水使李元夏,邊將無一人居中居下,黃海水使李明學,全羅左水使李寅熙,右水使申從翼,平安兵使趙存中,統制使白殷鎭,南兵使李定鉉,無一人居下,殊無嚴明殿最之意,竝推考警責,何如?傳曰,允。
以漢城府民家頹壓別單,傳于尹定鉉曰,恤典,令該廳,卽爲分給事,分付。
義禁府啓目,禁衛大將柳基常原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓。何必勘律?罷職放送爲良如敎。又啓目,永宗僉使梁宣洙原情云云。傳旨問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
備邊司,以李惟秀爲禁衛大將。
兵曹,禁衛大將單李惟秀。
金英淳啓曰,新除授禁衛大將李惟秀,卽爲牌招,傳授命召,何如?傳曰,允。
又啓曰,摠戎使李惟秀,移拜禁衛大將矣。將兵之任,不可一刻無摠察之人,何以爲之?敢稟。傳曰,禁將兼察。
又啓曰,摠戎使,禁將兼察事,命下矣。兼察摠戎使李惟秀,卽爲牌招聽傳敎,何如?傳曰,允。
備邊司,摠戎使柳相弼·金煐·任聖臯。
備邊司,摠戎使改望,以李應植爲摠戎使。
兵曹,摠戎使單李應植。
金英淳啓曰,新除授摠戎使李應植,卽爲牌招,傳授密符及敎諭書,何如?傳曰,允。
李源祚啓曰,吏曹判書金興根,參議徐戴淳牌不進,推考傳旨及罷職傳旨,今方捧入,而開政命下之後,如是違牌,事甚未安。參判閔致成在外,判書更爲牌招,何如?傳曰,允。參議只推,一體牌招。
有政。吏批,判書金興根牌招不進,參判閔致成在外未肅拜,參議徐戴淳進,同副承旨尹穳進。啓曰,判書金興根牌招不進,參判閔致成在外未肅拜,小臣獨政未安,何以爲之?敢稟。傳曰,只出緊任。
又啓曰,黃海監司,今當差出,而擬望之人乏少,承旨及他道守令竝擬,何如?傳曰,允。以朴承輝爲副校理,李嘉愚爲判尹,趙鳳夏爲刑曹參議,趙雲柱爲平市令,李奎會爲監察,黃海監司洪鍾應·吳取善·韓正敎。以鄭翼烈爲積城縣監,書題單池興洙,黃海監司改望金大根·金公鉉·朴容壽,改望李鼎臣·李羲肇·朴宗吉,改望李敦榮·金箕晩·金洙根,黃海監司金英淳·成遂默·曺錫雨,改望以南獻敎爲黃海監司。
兵批,行判書趙秉鉉病,參判朴容壽差祭,參議權用脩入直進,參知徐相敎病,左副承旨趙秉恒進。僉知三單趙羲豊·李儒增·柳相夔,僉知加設吳鼎周,護軍韓鎭庭·尹禹鉉,副護軍李晉翼·具廷鉉·成鼎源·權誨·李誾求·權載秉·趙雲翕·方承圓,以上竝單付。
吏批,再政。黃海兵馬水軍節度使單南獻敎。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于尹穳曰,只推。
李源祚,以吏曹言啓曰,今春夏等褒貶,限內當爲磨勘,而因本曹堂上有故,追後磨勘計料之意,敢啓。傳曰,知道。
又以議政府領·右相意啓曰,今丙午年春夏等褒貶,當爲等第,而臣等俱有身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等,今丙午年春夏等褒貶,當爲等第,而領中樞府事臣趙寅永,判中樞府事臣鄭元容,臣金道喜,俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等令春夏等褒貶等第,當爲磨勘,而以領事趙萬永身病,不得爲之之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而永明尉臣洪顯周,東寧尉臣金賢根,昌寧尉臣金炳疇,南寧尉臣尹宜善,俱有身病,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今丙午年春夏等褒貶,限內不得磨勘之意,敢啓。傳曰,知道。
又以忠勳府言啓曰,本府今丙午年春夏等褒貶,當爲磨勘,而有司堂上淸寧君臣金東健有身病,限內不得爲之之意,敢啓。傳曰,知道。
尹定鉉,以戶曹言啓曰,本曹郞廳及所屬各司官員今丙午春夏等褒貶,依前倒磨鍊以入,而軍資監·長興庫·濟用監·司䆃寺·內資寺·司宰監·五部,因都提調·提調·漢城府堂上有故,不得磨勘,去秋冬等褒貶時,軍資監·司䆃寺·五部,因都提調·提調·漢城府堂上有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等,今丙午春夏等褒貶,當爲等第,而臣等俱有身病,限內不得磨勘之意,敢啓。傳曰,知道。
又以漢城府言啓曰,本府郞廳及五部官員,今丙午年春夏等褒貶,當爲等第,而判尹臣金東健有身病,限內不得磨勘之意,敢啓。傳曰,知道。
金英根,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,本閣今丙午年春夏等褒貶,當爲磨勘,而提學趙秉鉉有身病,朴永元奉命出疆,不得擧行,外閣褒貶,亦不得爲之之意,敢啓。傳曰,知道。
又以弘文館領館事意啓曰,今春夏等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以禮曹言啓曰,各陵殿園墓本曹郞廳·四學童蒙敎官·通禮院·掌樂院·圖畫署官員等,今丙午年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·禮賓寺·典牲署·東·西氷庫·東·西活人署·觀象監·內醫院·司譯院·典醫監·惠民署·東·南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
金英淳,以兵曹言啓曰,本曹今丙午年春夏等褒貶等第,磨鍊以入,而曹所屬軍器寺·司僕寺·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等,今丙午年春夏等褒貶,當爲磨勘,而都摠管徐箕淳有身病,限內不得設行之意,敢啓。傳曰,知道。
又以訓鍊都監·禁衛營·御營廳言啓曰,卽接東關王廟守直官所報,則本廟東邊墻垣三間及西邊墻垣四間許又爲頹圮云,爲先堅實圍排,待快晴合力改築之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等,今丙午年春夏等褒貶,當爲等第,而都提調臣權敦仁有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今丙午春夏等褒貶,當爲等第,而臣道喜有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今丙午年春夏等褒貶,當爲等第,而都提調臣鄭元容有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今丙午年春夏等褒貶等第,當爲磨勘,而臣等俱有身病,限內不得磨勘之意,敢啓。傳曰,知道。
尹穳,以刑曹言啓曰,今春夏等褒貶,當爲磨勘,而判書李魯秉在外未肅拜,限內不得磨勘以入之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
趙秉恒,以兵曹言啓曰,本曹郞廳,今丙午年春夏等褒貶及屬司掌苑署·瓦署官員,今丙午年春夏等褒貶,合三度磨勘以入,而屬司中尙衣院·繕工監·造紙署·典涓司,今丙午年春夏等褒貶,因各該司提調有故,限內不得磨勘,而去乙巳年秋冬等褒貶及屬司褒貶,本曹堂上有故,限內不得磨勘,其時官員,亦多有遷轉者,依近例蕩滌之意,敢啓。傳曰,知道。
敎摠戎使李應植書。王若曰,則誰與行三軍?尙桓如虎,可屬事當一面,摠戎揷貂,雖舊伊新,旋予之授。惟卿,燕頷猿臂,豹略龍韜,有君子韎韋之譽,可見敦詩而說禮,襲乃祖棨戟之烈,固知許國而盡忠。由來歷試者多,秉閫節而開玉帳,以其著績也久,掌禁旅而登金壇。念彼漢北之關防,最是海東之形勝,建置一營之制,以緩急則京師相連,控禦三輔之要,乃責任則軍旅明鍊。玆授卿以摠戎使,卿其處如宿硏,展厥良圖,莅營壘而作干城,威懋秋霜之嚴肅,繕倉廒而修器械,職殫陰雨之綢繆。於戲,賁推轂之殊知,體予鼓鼙之興想,臨洗劍之勝界,勉爾裘帶之優遊。故玆敎示,想宜知悉。知製敎臣李敎英製進
丙午六月十五日辰時,上御熙政堂。大臣·備局堂上引見入侍時,行都承旨金英淳,假注書林翰洙,事變假注書林倜,記事官洪祐命·金炳雲,領議政權敦仁,右議政朴晦壽,行上護軍金蘭淳,行兵曹判書趙秉鉉,行工曹判書金左根,戶曹判書李穆淵,行大護軍李嘉愚,知敦寧府事李憲球,行大護軍李惟秀,知訓鍊院事任聖臯,行大護軍趙斗淳,禮曹判書徐箕淳,行護軍李景在·成遂默,開城留守金學性,副校理沈膺泰,以次進伏訖。上曰,史官分左右。敦仁進前奏曰,雨意雖幸開霽,日氣近益酷熱,此時聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,間者霖雨一直暴霔,雷電尤極非常,想必驚動於聖衷,下情實不勝憧憧矣。上曰,今番雨事,果是極備,雷電亦甚壯矣。上曰,次對爲之。敦仁曰,今夏雨水,卽可謂挽近未有,晝夜暴注,已跨數朔。所在人物之渰傷,稼穡之痒損,無異滄桑,不見是圖。四門禜祭,特命設行,宵旰憂勤之念,臣固欽仰,而似此極備之災,實涉非常。況大內雷異,日昨地震,一時竝湊,驚悚無比,臣未敢知仁愛之天,有所警告於聖衷耶?夫天之示災,皆由人事,故曰政有感傷,天地見眚。不審殿下,德有未修歟,學有未進歟?懷保失其方歟,發施違其道歟?反躬自省,恒懷警懼,逐事逐件,點檢不已。心一於是,則發之爲政事者,自當悅豫於仁愛之天,而卽此是弭災矣。因伏念臣以無似,冒居承弼之職,全沒裨補,到底荒墜,廟堂莫重之務,民國許大之責,緣臣而狼狽者,已多年所矣。以若不材,處若匪據,僨誤之罪,乃至於此,安得不爲召災之端乎?遇災免相,自是前代成法,是亦應天以實之政也。伏願亟賜斥退,仰答天譴,更卜賢德,以幸國事焉。上曰,今番雨水過多,遂成極備,言念民事,萬萬憂悶,至於雷電之多日轟燁,豈勝驚悚?此若爲災,則實由寡躬之涼德,弭災之方,專在大臣,承弼燮理,予之所望,卿等甚不少矣。出擧條敦仁曰,各道水災之啓,姑未齊到。雖未知淺深之如何,先從都下被災之民,合有優恤之擧,而各部之以頹渰報京兆者,必難免有名無實。且其恤典之題給,若無別般照飭,則奸弊從生,實惠未究,嚴飭京兆五部,各別消詳摘奸,俾無一戶遺漏之弊。恤典則令部官與該廳郞廳,周行部內,卽其頹渰戶,面面分給,期有實效,亦自本司,發遣郞廳,使之另爲摘奸,何如?上曰,已慮有漂頹之患,故發遣宣傳官摘奸矣。今見卿所奏,甚合予意。恤典特爲從優題給,而漏濫均爲不精,申飭京兆·五部,使之惕念擧行,亦自廟堂嚴加操束,可也。出擧條敦仁曰,嗣歲豫備之政,莫如牟還之準捧,而近來各道糴糶,無處不弊,所在虛留,已成套習,弊至於此,寧不寒心?今年牟麥,各道均豐,若不於似此之年,準捧完簿,則烏在其備豫之政乎?見今牟還方張,嚴飭各邑,無一包未捧,必爲準完,待畢捧,發遣本司郞廳,另爲摘奸,如或不善擧行,有所現發,則守令之嚴勘姑舍,道臣亦難免不飭之責,以此意關飭各道四都,何如?上曰,依爲之。出擧條敦仁曰,今春大比後,分館未及擧行,聞多積滯之歎云,申飭本館,使之卽爲會圈,何如?上曰,依爲之。出擧條敦仁曰,詞訟劇地,不宜暫曠,呈告法司堂上許遞,政官牌招,開政差出,何如?上曰,依爲之。出擧條敦仁曰,纔經雨水之災,此時曠官,極爲可悶,新除未下直及上京守令,竝令不多日內催促下送,何如?上曰,依爲之。出擧條敦仁曰,臣纔以以災被譴之意,仰請矣。臣豈徒爲應故事飾例讓而言哉?臣之不才,實萬萬無以冒此重任。且臣之病,今至於莫之奈何,月初申暴,諒出血懇,而批旨之隆重懇惻,倍加於前,至諭以追先報今之責,奉讀未訖,實不覺感淚之被面也。念臣不肖,偏荷兩聖朝不世之遇,頂踵毛髮,無非當日造化之生成,而臣顧無一分之報效,今焉老白首垂死矣。餘生歲月,惟殿下德意是承,命令是趨,以爲萬一收楡之計,此人情之常。臣以何心,甘自歸於不忠無狀之科乎?癃痼之疾,已至四年,奔滾之餘,又添別祟,症形奇怪,眞元大脫,較之年前,不啻落下幾層,而賓對之命,特下於向來恩批之後,雖不敢不扶曳登筵,仰承注眷。見今暴泄無度,已至一旬,藥餌無效,食飮全却,懍綴之狀,甚於下山,而脚部無力,又及腰脅,運用極艱,將成籧篨。以此貌樣,其何以酬接重務,隨時登對乎?臣之一身安危,固不足恤,而國事之僨誤,獨非可懼乎?寵遇冞篤,報答無地,病勢至此,力强無路,區區所仰望者,惟天地父母之至仁至慈耳。伏願亟賜遞免,以重國體,俾延一縷焉。上曰,此時辭免,萬萬不當,前批罄悉予意,予則實心挽止,而卿則每每欲退,是豈上下相孚之道乎?以予涼德,國事民憂,挽回無期,卿於此時,豈可言病乎?病則善爲調攝,自可漸差,更勿以釋負二字言之也。敦仁曰,臣於上下相孚之敎,實爲抑鬱,今臣病狀,果難一日自居,而尙未蒙體諒之恩。蓋前後批旨,已極隆重,今又下敎如是,臣是何人,敢有辭免之計,而其奈四年之病,有非朝夕可治,如此病狀,卽通朝之所共知矣。且如臣無似,猥據相職,不能一毫裨益於國事,而淟涊盤礴,遲回不去,則非但虛縻之爲悚,其在國體當如何,而病何以差可乎?君臣之義,無所逃於天地之間,臣之求退,非欲占便,誠不獲已也。恩遇如此,眷注如此,雖木石之頑,豚魚之迷,豈不知感激圖報,而病勢精力,實不能一分自强。臣若不及今求退,則臣身之狼狽姑捨,其於廟務之積滯,國事之僨敗,何哉?子之於父,疾痛必呼,凡人之常情也,今臣仰懇,卽疾痛之必呼也。若趁此時,得蒙體諒,則非但私分之爲幸,其於國事,實萬幸也。上曰,病則調攝可差,豈有調攝不差之理乎?且及今求退,則當不日差,可乎?敦仁曰,臣之病情,雖少壯之時,猶難時日責效,而顧今衰境癃病,斷非尋常可强,實有愧於淸朝耳目之任矣。今雖退去,亦豈可夬祛?而但投閒置散,身心俱安,則庶可有少延殘縷之望。惟望卽賜體諒焉。上曰,俄已悉諭,更勿以辭免二字煩請也。敦仁曰,區區私情,有難悉陳於今日筵席,謹當後日冒入文字,更冀恩諒矣。晦壽曰,今番雨水,可謂極備之災,諸道淺深,姑未詳悉,而雖以日前海西狀本看之,亦知其爲災之孔酷。且雷轟地震之一時竝湊,亦係非常。聖心警惕,至設四門禜祭,敬天憂民之念,臣固欽頌萬萬矣。嗣後雨暘,如得均適,庶有桑楡之收。臣方齋心顒祝,夙夜憧憧,而今年秋節差早,霜信當催,十分善熟,恐難期必,則先事備豫之政,亶出畏天憂民之義也。五月繅絲,正爲寒時之用,八月績麻,正爲熱時之用,凡事豫則立五字,在今日尤當理會者也。大抵水旱固所時行,豐歉有難預知,而惟民不困窮,國有儲蓄,然後方可以有備無虞,而國計之枵罄,民生之殿屎,未有甚於此時。縱使此歲豐登,民國之憂,不知稅駕之所。況災警如此,天意難知,則其可暇豫悠泛,不思所以挽回之道乎?臣實愚昧,莫省所以爲策。然惟有一言可獻者,格天莫如安民,安民莫如裕財,裕財之方,惟在節用而已,故聖人之言,必以節用爲愛民之本,用不節則害歸於民。雖有愛民之心,民不被其澤,終至於國不爲國,安危之機,間不容髮矣。所以矯捄之道,惟在自上存心導率之如何耳。夫財者本無二源,帑藏府庫,均出於民力,細微瑣小,皆可傷儉。若曰私用不妨於公貨,小費不足以損財云爾,則實非所云節用也。古人有云,天地之財,要看他從來處,又要看他歸宿處,從來處要養,歸宿處要節,細究其言,裕財之方,恐不出於此矣。今以節財爲備豫之政,雖似迂遠,其所以上悅天心,下奠民窮,亶不外此,而公私俱足,災不爲災,則此正醫病之藥石,出治之根本,又非特爲豐歉制節而言也。耿耿之至,敢效芹曝之忱,伏願留念焉。仍伏念臣以無似,濫辱高位,忝備承佐,居然二載于玆矣。凡臣所當爲之職分,果有何事報效,何事稱塞乎?燮理之責,尙矣無論,伴食之譏,無以自解,而昔成湯遇災自責之辭曰,官失職歟?一官之失職,足以召災,況輔相之綦重乎?今之召災,未必不由於官之失職,而若論其咎,臣實其人。漢制與聞國政而無益於民者斥,先從臣身,亟賜斥退,以爲失職者戒,是亦敬天修省之一實政,臣誠惶恐祈懇之至。上曰,節用備豫,所奏甚好,當體念,而至於辭免,已悉於領相之批,而實由予否德,惟望卿等之承弼燮理矣。出擧條上曰,綏陵植木,尙多空虛處矣。敦仁曰,非但有空虛處,春間所植,擧皆枯傷,不可不待秋後更始植木之役矣。上曰,此是大事,秋後植木時,須各別申飭,好矣。敦仁曰,臣於乙未秋,仁陵植木事,因東朝下敎,與故判敦寧臣金逌根,爲植木堂上進去時,各別申飭,使之廣植而來矣。今秋亦不但自下申飭,臨時或下敎或稟定,如乙未年例爲之,好矣,而仁陵則是長陵局內,雖非另力,易於成效,綏陵則野地也,不可不多植廣樹,亦不可不別般董飭然後可有成效矣。上曰,當申飭,而若令三營門爲之,猶有不足之患,則亦使畿營爲之,好矣。且每月所植之數,報備局,隨卽上聞,以視勤慢,以備賞罰,似好矣。敦仁曰,此非一年成功者也。每年春秋,另飭種植,則一年二年,自可鬱密,而當如仁陵火巢矣。上曰,限十年長養,則可以成樣乎?敦仁曰,不至十年而可成樣矣。上曰,植木之多,無如健陵矣。敦仁曰顯隆園·健陵植木,果極盡善,蓋華城一草一木,莫非悉出於正廟朝聖裁矣。上曰,各別申飭於三營門,可也。敦仁曰,非但三營門,當一體申飭於畿營及地方官矣。敦仁曰,輦路石築,亦將於秋後修治,而挾崖之處,不可仍作御路矣。上曰,輦路雖石築,而若値雨時,將何以渡箭串橋乎?敦仁曰,若値幸行日下雨,則只當退行矣。上曰,出宮後還宮前,雨如暴霔,則將奈何?敦仁曰,出宮前若下雨,則自可退期,而出宮後還宮前,雖或有驟雨之時,十里之程,一日之間,優可還宮於水漲之前矣,安有霎時汎濫之理乎?石材則優可取用於見存者矣。若不修築,而雨如暴霔,則沙石聚下,何以支撐乎?此亦令三營門,待潦收涼生,卽爲修治,好矣。臣當以此分付於三營門矣。上曰,今見諸道褒貶,其中京畿·關西·關東,各以二邑置中,海西則只有一邑置中,前後殿最申飭,何如?而只以如干疲殘之邑,草草磨勘,有若塞責者然,此反不如純褒,不誠莫甚矣。敦仁曰,前後申飭,盡歸於文具,事體所在,誠極駭然矣。上曰,善治之邑,不必故意中下,而雖以關西言之,四十餘邑,豈有盡爲善治之理乎?敦仁曰,列邑之治績,臣實不知,而必無盡爲善治之理矣。上曰,海西則又以疲殘冷武,一中磨勘,亦非道理。蓋予沖年御極,未能見憚於朝廷,此無非自反處,而在下之道,豈容如是乎?敦仁曰,啓本若下於筵席,則臣等謹當考覽後,更爲仰奏矣。上遂下啓本於筵席。敦仁曰,盡爲考覽,則聖敎至當矣。上曰,關西非但邑摠之爲多,新經大賑,況又繡行,方在道內,必無不知之理,而殿最修正,若是疎忽,計在嘗試,安有如許道理乎?此皆近來耳目膠固,命令無可行之地,如是而將何以爲國乎?敦仁曰,此實臣等之責也。朝家申飭,前後截嚴,而乃有此殿最修正時疎忽之弊,道臣之擧行,萬萬駭然,而若此不已,則後弊難言矣。上曰,褒貶題目中,或有自上陞降之例乎?正廟朝或有自上陞降之時矣。敦仁曰,此在聖意之如何,題目中雖上考,或有置中下者,雖中下考,亦有置上考者,自上陞降,無所不可矣。上曰,機張縣監麻夏帛下考題目,不足爲下考,而且此人,卽皇朝人後孫也,予欲陞置上考,未知如何。敦仁曰,惟在聖心矣。上曰,宣川府使中考題目云,老鍊之過,事或遺察,旣云老鍊,則安有遺察之理乎?此必是有意之語,此非御史之故耶?敦仁曰,下筆之意,未能詳解,而臣意則過非過尤之過,而老鍊太過,則事或有遺察之理矣。上曰,茂山府使題目,有三山鎭重云者,三山之意,無以詳知,而若因此人,而三山鎭重則誠壯矣。然恐難以人而三山得重矣,三山果是茂山地名乎?敦仁曰,三山似地名,而古詩云,公來雪山重,似是此意矣。敦仁曰,每殿最後,雖或有純褒之道,罪不過越俸,故致有此草草磨勘之弊,誠萬萬駭然矣。然此異於純褒,臣意則京畿·關西·關東三道道臣,施以越俸之典,海西道臣,施以罷職之典,宜矣。上曰,予方欲處分矣。仍命書傳敎曰,殿最之前後申飭,何如?而今番四道之各以如干殘邑,中考磨勘者,此何道理乎?至於海西之一邑中考,尤爲駭然,如是而朝令何以行乎?黃海監司金鼎集,施以譴罷之典,原啓本勿施,待新道伯赴任,使之更爲修正。京畿·關東·關西三道道臣,竝施緘辭從重推考之典,啓本亦令還下送,使之罔夜改修正以聞。出榻敎敦仁曰,下敎如此,各道道臣,豈無日後懲戒之道乎?上曰,捕廳罪人,尙未捉得乎?敦仁曰,此獄肯綮,專在李漢之尙未捉得,萬不成說矣。捕將方在筵席,使之進前仰奏,似好矣。上曰,捕將進前。聖臯曰,李漢發捕,今已月餘,而尙未捉得,不勝悚惶,而蓋李漢,卽己亥漏捕之漢,聞在槐山地,故使之出捕,而至今未還者,似是潦水所滯。且其在槐山,亦未可的知矣。上曰,各別申飭,期於捉得,可也。上命大臣就座。英淳曰,諸宰奏事。秉鉉曰,部將李光洙前任宣傳官時,因其父被謫呈遞矣。昨年甄復之後,通計前仕,則今番都政,當爲陞六,而在前如此之人,每有經稟施行之例,故敢此仰達矣。上曰,依爲之。出擧條英淳曰,玉堂所懷奏之。膺泰曰,顧今講對之俱闕,至爲五朔,間値灤遷之大禮,聖慕遑遑,靡暇臨筵,而伊後數十餘日,又復因循停閣,値此庚炎,法講自在例頉,至於無時召對。日趁朝夕之淸涼,亦豈無賜接之暇乎?君心卽天心也。天人一理,一動一靜,其應如響,而殿下一向悠泛,久不開筵,不思所以對越孚感之道。見今水潦之跨月浸淫,雷異之連日轟燁,繼之以地震之變,安知非上天之必出災異以警告者也耶?昔漢宣帝詔曰,朕不明六藝,鬱于大道,是以陰陽風雨未時。夫宣帝,不過漢之中主,乃以經術之不明,致此陰陽之失中,其能警惕自省如此。況我殿下以上聖之姿,値有爲之會,目下極備之災,尤豈不奮發進修,講究消弭之方乎?伏願繼自今,亟開筵席,頻接臣隣,將就聖學,用答仁愛之天心,區區之望也。上曰,所陳當留念矣。出擧條英淳曰,今日賓對,兩司無一人進參,事甚未安。違牌諸臺竝推考,何如?上曰,依爲之。出擧條英淳曰,遷陵都監儀軌,今方修正,而前後筵說,不可不載錄云,使之謄送,似好矣。上曰,唯。上命大臣先退,仍命史官就座。又命退,諸臣以次退出。
上在昌德宮。停常參·經筵。
趙秉恒啓曰,明日召對,取稟。傳曰,停。
尹穳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙秉恒啓曰,右副承旨金英根,今日不爲仕進,卽爲牌招,何如?傳曰,允。
尹穳啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于尹穳曰,只推。
以右副承旨金英根牌不進罷職傳旨,傳于尹穳曰,只推。
吏批,再政。以徐膺淳爲宗廟令。
以水原留守李若愚狀啓,民家漂壓事,傳于趙秉恒曰,當此農殷之時,許多民戶之漂壓,聞甚矜惻,元恤典外,別加顧助,結構奠接之方,廟堂措辭,分付。
趙秉恒,以吏曹言啓曰,今日次待入侍時,新除未下直及上京守令,不多日內催促下送事,允下矣。自臣曹催促,則未下直守令龍岡縣令尹行謨,今十七日辭朝云,定州牧使李熙絅,濟州判官卓宗述,俱以爲今十九日辭朝云,沔川郡守梁鍾華,以前任積城縣監,時在任所,姑未上來,受由上京守令泗川縣監崔承祖,今十七日下去云,伊川府使沈宜升,遂安郡守金胤根,俱以爲今十八日下去云,益山郡守權大膺,鳳山郡守李南軾,博川郡守閔祥鎬,木川縣監張照,俱以爲今十九日下去云,淸風府使鄭基默,嘉山郡守白胤洙,俱以爲今二十日下去云,谷山府使李公翼,春川府使洪祐順,俱以爲親病沈重,不得下去云,泰川縣監李源達身病沈重,不得下去云,其親病身病俱如是,則有難强令還任,谷山府使李公翼,春川府使洪祐順竝改差,泰川縣監李源達罷黜,何如?傳曰,允。
又以弘文館言啓曰,新除授副校理朴承輝,卽爲牌招察任,何如?傳曰,允。
又以禮曹言啓曰,卽接江華府留守南履炯移文,則以爲,本府鄕校聖殿正間滲漏,將以今秋釋菜,兼告修改告由,移還安祭香祝,自本曹啓稟下送云矣。江華府鄕校聖殿修改,當於今秋釋菜,兼告擧行,告由·移·還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
上在昌德宮。停常參·經筵。
金英淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金英根啓曰,明日召對,取稟。傳曰,停。
金英淳啓曰,來二十一日,朝參日次矣,敢稟。傳曰,停。
金英根啓曰,來二十一日,輪對日次矣,敢稟。傳曰,當次人受點,後日次待令。
尹穳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李源祚啓曰,判尹李嘉愚,除拜後過三日不爲出肅,依定式,推考警責,仍卽牌招察任,何如?傳曰,允。
金英淳啓曰,再昨次對擧條批答中,實由二字,見漏於正書本,至於啓下,追後聞知,方擬入稟釐正矣。取見原本,則已爲添改,啓下文字何等重嚴,而不待入稟,徑先釐改,揆以事體,萬萬駭然。臣之不能照察,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,拿處。
林翰洙拿處代,以宋廷和爲假注書。
傳于金英淳曰,巡邏申飭前後,何如?而昨夜摘奸,執捉甚多,常時犯夜之夥多可知。苟能嚴加團束,豈可如是乎?萬萬駭然,該營從事官,發牌各別嚴飭,巡邏牌將,出付兵曹,嚴棍懲勵,巡邏營門,一體嚴飭。
以開城留守金學性狀啓,民家全漂事,傳于尹定鉉曰,當此農殷之時,許多民戶之全漂,聞甚矜惻,元恤典外,別加顧助,結構奠接之方,廟堂措辭,分付。
以黃海監司金鼎集狀啓,平山府民家漂頹事,傳于尹定鉉曰,當此農殷之時,許多民戶之漂頹,聞甚矜惻,元恤典外,別加顧助,結構奠接之方,廟堂措辭,分付。
尹穳啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于尹穳曰,只推。
李源祚啓曰,吏曹郞廳來言,守令有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書金興根,參議徐戴淳,俱以病不來,參判閔致成在外,不得開政云,判書·參議,卽爲牌招,何如?傳曰,允。
又啓曰,吏曹判書金興根,參議徐戴淳牌不進,推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體牌招。
傳于金英根曰,左副承旨·右副承旨·同副承旨許遞,前望單子入之。
承旨前望單子入之,李敦榮·徐念淳·洪鍾應落點。
李源祚啓曰,臣與右副承旨金英根伴直矣,纔已許遞出去,臣吏兵批兼進之意,敢啓。傳曰,知道。
有政。吏批,判書金興根牌招不進,參判閔致成在外未肅拜,參議徐戴淳進,右副承旨李源祚進。啓曰,判書金興根牌招不進,參判閔致成在外未肅拜,小臣獨政未安,何以爲之?敢稟。傳曰,只出緊任。以金序敎爲刑曹正郞,李學愚爲監察,金英根爲谷山府使,徐相敎爲春川府使,泰川縣監金基纘·金會明·李承憲。
兵批,行判書趙秉鉉病,參判朴容壽病,參議權用脩病,參知徐相敎入直進,右副承旨李源祚進。副護軍趙秉恒·金英根·尹穳·李公翼·洪祐順,以上竝單付。
以泰川縣監望,傳于李源祚曰,前縣監仍任。
吏批,再政。以徐膺淳爲景慕宮令,泰川縣監李源達仍任事,承傳。
李源祚啓曰,伴直無人,新除授行左副承旨洪鍾應,所當牌招,而拘於廳規,不得請牌,何以爲之?敢稟。傳曰,牌招。
李源祚,以禮曹言啓曰,禜祭設行後,積雨快霽,伊後日候連爲淸朗,報謝之節,當爲擧行。四門報謝祭吉日,令日官金宜鍾推擇,則今六月二十一日爲吉云,以此日設行,而謹依受敎,勿閉城門事,一體知委擧行,何如?傳曰,允。
又以兵曹言啓曰,今六月十七日辰正二刻十一分立秋七月節改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,謹依下敎,犯夜出身李周熙·鄭濟臣,各決棍十度,巡邏牌將訓局別軍官李奎象,本廳軍官鄭英赫,別武士邊甲實·吳完吉·申錫奎·李昌仁·許炫·吳繼敏·柳之星·李元健·金華錫·白虎山,各嚴棍二十度之意,敢啓。傳曰,知道。
又以二所巡廳言啓曰,去夜初更五點量犯夜人別監徐相福,二更三點量犯夜人別監權碩民等,執捉,何以爲之?敢啓。傳曰,當嚴處矣,放送。
又以都摠府言啓曰,副摠管沈樂臣,以武臣堂上祿試射試官,慕華館晝仕出去之意,敢啓。傳曰,知道。
又以左邊捕盜廳言啓曰,臣廳首校之被打事,羅將輩,自秋曹勘處之後,渠輩不悛惡習,作黨持杖,隱伏於各處要路,昨日逢着臣廳軍官劉亨祐於水標橋,結縛亂打,披髮跣足,捽曳鐵物橋,畢竟氣塞不省之後,始乃散去。當夜又爲成群作黨,一牌軍官蔡永福,奪其通符,解纓結縛,無數亂打,方在死生未分中矣。巡邏法意,何等嚴重,而不有法紀,發巡捕校,無難毆打,誠是無前之變怪,軍官受傷,固不〈足〉恤,而日前處分,曾未多日,不知畏戢,敢售前憾,去益肆毒者,不可但以尋常鬪鬨論。究其所爲,卽一亂類,此若不別般嚴懲,後弊難言。兩校毆打諸漢及慫慂之首羅將,竝令攸司,各別嚴繩,何如?傳曰,允。
上在昌德宮。停常參·經筵。
鑑講廳失火後,大殿·大王大妃殿·王大妃殿·中宮殿,藥房·內閣·政院·玉堂·朝廷二品以上·六曹堂上口傳問安。答曰,知道。
李源祚啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,假注書宋廷和,時無職名,令該曹,依例付軍職,冠帶常仕,何如?傳曰,允。
傳于李源祚曰,承旨皆懸病牌不進,院中只有一人,豈有如許道理?竝卽牌招,仕記,更爲修正以入。
傳于李源祚曰,圭璧載薦,積雨快霽,爲民事誠萬幸,不可無示意之擧,四門禜祭獻官,竝各上弦弓一張賜給,大祝,兒馬一匹賜給。
以廣州留守趙鶴年狀啓,人命渰壓,民家漂頹事,傳于尹定鉉曰,當此農殷之時,許多民家之頹漂,聞極驚慘,而人命之渰壓死,又若是夥多,尤爲矜惻,元恤典外,別加顧助,渰壓死人等,如有生前身還布,幷蕩減,趁卽結構奠接,俾無失所遷遑之弊事,廟堂各別措辭,分付。
李源祚啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于李源祚曰,只推。
吏曹口傳政〈事〉,以李寅始爲宗廟令。
李源祚,以義禁府言啓曰,北兵使金健狀啓內,西水羅萬戶洪秉周爲先罷黜,其罪狀,令攸司稟處事,啓下矣。洪秉周時在任所,依例發遣府羅將,交代後拿來,何如?傳曰,待待命拿囚。
義禁府啓目,假注書林翰洙原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
黃海監司南獻敎疏曰,伏以臣姿性庸下,才識淺短,雖尋常百執事之末,無望堪勝,而幈幪之化,曲遂微物,簡拔之恩,滾到貳卿,涯分已踰,僨誤是懼,每自循省,惶愧交積。千萬不自意海藩寵除,偏荷異數,迥出常格,有若非臣莫可者然。臣奉命以來,滿心兢悚,始而感頌,繼之惝怳,莫省措躬之所。夫方面之寄,爲任惎重,宣風化而掌黜陟,理財賦而按卒伍,自三代以來,最難其選。虞之咨岳,周之分陜,尙無論,西京之治,莫盛於宣帝,而至謂與我共理者,其惟良二千石。由是觀之,不可以內重外輕忽焉也,審矣。至于我朝,尤爲愼簡,守令臧否,民生休戚,專任而責成,故苟非踐歷之練熟,地望之素著者,莫或居之。惟彼海西一道,地方不廣,倉庾稍完,非如西南之比,而近峽則土地磽确,而農功罕稔,濱海則征役混雜,而漁利或詘。燕使之往來,供億甚繁,唐船之出沒,關防實嚴,職此而民力未贍,流離者多,衆瘼隨痼,收拾不得。況又今年水澇,西土偏甚,年穀之登熟,恐難期必,蔀屋之困瘁,不見是圖。此時此任,擧而畀之於萬不近百不猶之賤品,在臣則極榮,而其如全省黎庶之失望,何哉?此臣所以歷屢日而遶壁徬徨,若隕淵谷,不知寵祿之爲榮,殆同罪戾之方來者也。臣未敢知,我殿下則哲之明,奚取於臣,而拔之於群彦之列,委之以一方之重哉?擧世嗤點,固不敢恤,畢竟顚躓,自知也明。且臣曾叨北邑,涓埃蔑補,瘡疣居多,治郡之時,尙不能句當,承流之責,顧何以擔夯,揣分量能,承膺無路。玆敢略暴衷懇,仰瀆崇嚴。伏乞聖慈。諒臣言之非出飾讓,念重寄之不可輕任,將臣新除藩職,特命鐫改,擇授循良之材,公私幸甚。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
李敦榮啓曰,明日召對,取稟。傳曰,停。
李源祚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,卽者刑曹郞廳來言,毆打捕校之羅將輩,各別嚴繩事,命下矣。所當卽爲擧行,而判書李魯秉在外,次堂例不得擧行云,何以爲之?敢稟。傳曰,次堂擧行。
又啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于李源祚曰,只推。
李源祚,以刑曹言啓曰,左邊捕盜廳啓辭內,臣廳首校之被打事,羅將輩,自秋曹勘處之後,渠輩不悛惡習,作黨持杖,隱伏於各處要路,昨日逢着臣廳軍官劉亨祜於水標橋,結縛亂打,披髮跣足,捽曳鐵物橋,畢竟氣塞不省之後,始乃散去。當夜又爲成群作黨,一牌軍官蔡永福,奪其通符,解纓結縛,無數亂打,方在死生未分中矣。巡邏法意,何等嚴重,而不有法紀,發巡捕校,無難毆打,誠是無前之變怪。軍官受傷,固不足恤,而日前處分,曾未多日,不知畏戢,敢售前憾,去益肆毒者,不可但以尋常鬪鬨論,究其所爲,卽一亂類。此若不別般嚴懲,後弊難言,兩校毆打諸漢及慫慂之首羅將,竝令攸司,各別嚴繩,何如?傳曰,允事,命下矣。所謂羅將輩,論其罪惡,尤犯罔赦,勘處未幾,更鬧至此,揆以紀綱,萬萬駭惋。毆打捕校之羅將張時範·金成淵,各嚴刑一次後,時範,全羅道長城府,成淵,慶尙道新寧縣,遠地定配所,竝卽押送,首羅將申光哲,慫慂之事,渠雖發明,常時不飭之罪,焉敢逭乎?此與兩漢所犯,煞有間焉,嚴刑一次,懲勵放送之意,敢啓。傳曰,知道。
刑曹啓目粘連,京畿監司金輔根緘辭內,殿最法意,本自愼重,而不能嚴明,致伏承緘辭問備之命,惶恐遲晩,從重推考罪,依大明律制書有違,杖一百之文,收贖公罪,何如?判付內依允爲旀,功議各減一等爲良如敎。
義禁府啓目粘連,向前林翰洙亦,擧條修啓,何等審愼,而始焉二字漏落,旣有錯誤之失,終焉任自釐正,又犯應奏不奏之罪,揆以法意,難免重勘,以此照律,何如?判付啓依允。
上在昌德宮。停常參·經筵。
藥房都提調鄭元容,提調趙斗淳,副提調金英淳啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金英淳,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李敦榮啓曰,明日召對,取稟。傳曰,停。
李源祚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金英淳啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于李敦榮曰,禮房承旨,馳詣受香諸處,奉審摘奸以來。
洪鍾應啓曰,卽者檢閱洪祐命,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承益,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
李源祚啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于李源祚曰,只推。
以檢閱李承益牌不進罷職傳旨,傳于李源祚曰,只推。
以京畿監司金輔根狀啓,砥平等邑民家漂頹事,傳于尹定鉉曰,當此農殷之時,許多民戶之一時漂頹,聞極驚慘,元恤典外,別加顧助,趁卽結構奠接,俾無棲遑失所之患事,廟堂各別措辭,分付。
以平安監司洪在喆狀啓,褒貶啓本,至承改修正之命,惶恐待罪事,傳于洪鍾應曰,勿待罪事,回諭。
李敦榮,以禮曹言啓曰,卽接鏡城判官朴斆默單子,則以爲,族姪養曾,嫡妾俱無子,以其同姓十寸弟士曾第二子桂俊,欲爲繼後,兩家諸族,相議完定,而生養父母俱爲作故,拘於常規,不得循例禮斜,依定式草記稟處事,呈單矣。凡係繼宗立後,兩邊與受明有可據,而不得登聞者,許令該曹,論理草記事,曾有筵奏定式,而門長朴斆默單辭旣如此,依定式,朴士曾第二子桂俊,立爲朴養曾之後,何如?傳曰,允。
義禁府照目粘連,假注書林翰洙矣本府議啓內,擧條修啓,何等審愼,而始焉二字漏落,旣有錯誤之失,終焉任自釐正,又犯應奏不奏之罪,揆以法意,難免重勘,以此照律罪,從重論杖八十收贖,奪告身三等,私罪。奉敎依允爲旀,功減一等爲良如敎。
檢閱洪祐命疏曰,伏以臣以母病,前後請急,非止一再,而輒蒙恩暇,得便救護,私心感戴,攢頌無地。第臣母病,沈痼多年,有非時日夬復,而近因暑濕之際,調將失宜,宿症復肆,寢啖俱愆,刀圭是事。臣聞報煎熬,按抑不得,非不知瀆擾之爲懼擅離之爲罪,而私情所迫,不避猥越,玆敢略控實狀,徑出禁扃,伏乞聖慈,俯垂鑑諒,亟許鐫改,仍賜郵罰,俾朝綱肅而微分安焉。臣無任云云。省疏具悉。爾其勿辭救護。
上在昌德宮。停常參·經筵。
自辰時至人定,灑雨下雨,測雨器水深二分。
李敦榮啓曰,明日召對,取稟。傳曰,停。
李源祚啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李敦榮啓曰,左右史不可不備,檢閱李承益,旣有只推之命,卽爲牌招入直,何如?傳曰,允。
傳于李敦榮曰,禮房承旨,馳詣宗廟·永寧殿,奉審摘奸以來。
傳于徐念淳曰,德安府夫人緬禮在近云,禮奠等節,令該曹照例擧行。
以平安監司洪在喆狀啓,平壤府民家全頹事,傳于徐念淳曰,當此農殷之時,民戶之全頹,聞甚矜惻,元恤典外,別加顧助,結構奠接之方,廟堂措辭,分付。
李源祚啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于李源祚曰,只推。
禮曹,來八月初六日行社稷大祭香祝親傳,取稟奉敎敬依。
禮曹,來八月初五日,行文宣王釋奠祭,初十日,行南壇祭香祝親傳,取稟奉敎敬依。
李源祚,以兵曹言啓曰,今六月二十一日,武臣賓廳講書時,禁衛營哨官李奎五,御營廳哨官李元熙,通鑑第二卷不通,依定式,竝推考,何如?傳曰,允。
又以扈衛廳大將意啓曰,別將韓仁植,身病猝重,勢難察任,改差,何如?傳曰,允。
京畿監司金輔根疏曰,伏以臣之冒膺藩寄,今十朔于玆矣。才識倂短,踐歷無素,其於處三輔之重,取一路之殷,極知其萬萬無堪,而始懷便養之私,感結居先,中値大禮之會,奔走是亟,荏苒蹲據,曠廢日積,而若其昏謬闇無所自逃之罪,至於殿最事而極矣。知有未周,而察有所遺闕歟?臣之罪也,斷有不猛,而私有所掩覆歟?臣之罪也。使臣自爲之說,必有一於此,則隳官也,慢命也。迺聖上,曲施涵容,匪怒之敎,罰止緘問,姑貰之恩,只還原本。臣誠仰怵俯慄,霣越悸愧,惟當泥首席藁,恭俟政人之誅,而第惟外臣所職,莫先於奉承命令,官守事體,不敢爲時日稽緩,雖復抱悚齎恐,略約下筆於其間,而蔽一言忙後之錯,因苟就簡之失,厥罪惟均。夫朝家所以置方伯而董守令,惟考課一事,而緣臣無似,不能事事,致令前後飭旨,徒歸於閼而不行。末隷怠慢,尙有當蔽之律,況旬宣澄淸之地,乃若是憒劣已乎?綱紀之解紐,畏憚之無所,骩骳巽輭之莫甚,不誠無實之到極,拊心摽擗,若窮無歸而,由初汔終,要不免爲欺心欺君之科,臣所以滿心慙恧,繼之以震懍靡措,求其說而不得者也。歷日兢蹙,萬難泯默,冒死陳列,猥效自劾之義。伏乞聖明,亟遞臣所有職名,下臣司敗,勘以當勘之罪,千萬至祝。臣無任云云。答曰,省疏具悉。不必爲引,卿其勿辭,益勉對揚。
上在昌德宮。停常參·經筵。
自開東至卯時,灑雨下雨,測雨器水深一分。
徐念淳啓曰,明日召對,取稟。傳曰,停。
李源祚啓曰,合辭許久闕啓,事甚未安。除在外未署〈經〉外,未肅拜·呈告人員,竝卽牌招,何如?傳曰,允。
備忘記,神光僉使李熙宗下直,長弓一張,長箭一部,片箭一〈部〉,筒兒一箇賜給。
注書徐堂輔病,代以李升洙爲假注書。
李源祚啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于李源祚曰,只推。
禮曹,來八月初四日行景慕宮秋享大祭香祝親傳,取稟。奉敎恭依。
尹定鉉,以戶曹言啓曰,謹奉傳敎,德安府夫人緬禮禮葬輸送,則本家惶悚不敢領受云矣,敢啓。傳曰,更爲輸送。
又以戶曹言啓曰,謹奉傳敎,德安府夫人緬禮,禮葬更爲輸送,則本家以爲,聖敎雖極榮感,下情冞切兢惶,不敢領受云矣,敢啓。傳曰,禮葬之不欲祗受,認出於本家謙約之意,一向相持,亦非禮待之道,葬需,令度支從優輸送。
又以戶曹言啓曰,時御所內各司,依定式,發遣本曹正郞臣趙秉緯,與兵曹參議臣權用脩,佐郞臣李昌廷,東所衛將臣張興燮,西所衛將臣金達衡,南所衛將臣張雲鶴,北所衛將臣金夏淵,眼同看審後,有頉處,別單書入,而修改則擇日擧行之意,敢啓。傳曰,知道。
李源祚,以訓鍊都監言啓曰,本局把摠吳益善,身病猝重,勢難察任,改差,何如?傳曰,允。
又以義禁府言啓曰,忠淸監司趙雲澈狀啓內,水軍虞候金遠喜,爲先罷黜,其罪狀,令攸司稟處事,啓下矣。金遠喜,時在任所,依例發遣府羅將,交代後拿來,何如?傳曰,待待命拿囚。
上在昌德宮。停常參·經筵。
李源祚,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李敦榮啓曰,明日召對,取稟。傳曰,停。
李源祚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李敦榮啓曰,假注書李升洙,時無職名,令該曹,依例付軍職,冠帶常仕,何如?傳曰,允。
又啓曰,檢閱洪祐命,由限已過,卽爲牌招入直,何如?傳曰,允。
又啓曰,卽者檢閱李承益,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱洪祐命牌不進罷職傳旨,傳于李敦榮曰,只推。
李敦榮啓曰,檢閱洪祐命,旣有只推之命,更爲牌招入直,何如?傳曰,允。
李源祚,以備邊司言啓曰,卽見忠淸水使鄭宅善狀啓,則以爲,洪州外烟島居民,持納一小樻子及一片楮紙,謂以異樣船,來浮于本島前洋,出給樻子,而楮紙則彼人與島民私相問答之語,事當到底窮査,還給樻子,故押付于問情官洪州牧使徐承淳,水虞候金遠喜處,使之曉諭還給之意,措辭關飭云矣。異樣船之逗遛屢日,未及問情,固萬萬疎虞,而旣有島民問答筆蹟及樻子來納者,則事當卽地坼見,一一以形止登聞,而謂以窮査,押送于問情官,初無一辭之及於樻子中何物問答之何語者,焉有如許事體乎?若曰初不坼見,則何以知樻子之還給當否?而必令曉諭還給,前啓旣云船已遠去,不得問情,則今此押付于問情官者,又是何意乎?如非疑怯,必是推諉,事係邊情,何等嚴急?而其所處事,究說不得,當該水使,爲先罷黜,令該府拿問重勘,其代,政官牌招,開政差出,使之當日辭朝,樻子與問答筆蹟,卽具形止消詳,星火馳啓之意,嚴飭,何如?傳曰,允。
又以備邊司言啓曰,洪州牧使徐承淳道啓,纔已罷黜矣。本事旣係邊情,官守不可暫曠,與本道水虞候未差之代,今日政差出,竝令當日辭朝,給馬下送,何如?傳曰,允。
洪鍾應啓曰,吏曹判書金興根,參議徐戴淳牌不進,推考傳旨及罷職傳旨,今方捧入,而開政命下之後,如是違牌,事甚未安。參判閔致成在外,判書更爲牌招,何如?傳曰,允。參議只推,一體牌招。
洪鍾應,以吏批言啓曰,淸風府使鄭基默,今月十五日,催促之下,方欲下去矣。中路得病,萬無前進之望云,其身病旣如是,則有難强令還任,罷黜,何如?傳曰,允。
又以吏批言啓曰,新除授積城縣監鄭翼烈呈狀內,矣身素患風眩之症,當此換節之時,一倍添劇,時日之內,萬無起動赴任之望,卽速入啓遞改云,身病旣如是,則有難强令赴任,罷黜,何如?傳曰,允。
傳于洪鍾應曰,忠淸水使·洪州牧使,勿拘常格,各別擇差。
有政。吏批,判書金興根進,參判閔致成在外未肅拜,參議徐戴淳牌招不進,行左副承旨洪鍾應進。以李羲斗爲同敦寧,金炳奎爲兵曹參知,李溭爲假監役,曺錫輿爲弘陵參奉,尹致誠爲洪州牧使,金學模爲淸風府使,李晉翼爲伊川府使,崔擎祖爲積城縣監,承文副正字單吉鎭五,故府尹金在元贈吏參弘提例兼,右尹金公鉉考。
兵批,行判書趙秉鉉進,參判朴容壽入直,參議權用脩病,參知未差,右副承旨李源祚進。以金大根·金公鉉爲副摠管,沈樂韶爲宣傳官,成瀚·魚在淵爲訓鍊僉正,李圭憲·朴宗玹爲訓鍊主簿,李行源爲左捕從,李敏德爲忠淸水使,趙羲益爲忠淸水虞候,同知單金鎭豊,僉知三單李義謙·金華淳·李羲中,副護軍單梁宣洙,副司正單李升洙。
吏批,再政。以李魯秉爲知經筵,趙秉駿爲同春秋,申應朝爲漢城主簿,鄭基錫爲司饔主簿,李承沼爲監役,車得浩爲典獄主簿,趙箕淳爲醴泉郡守,奉常副奉事單姜載璜。
吏批,三政。以尹定鎬爲假監役,趙秉緯爲安義縣監。
李源祚啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于李源祚曰,只推。
以檢閱李承益牌不進罷職傳旨,傳于洪鍾應曰,只推。
以檢閱洪祐命再牌不進罷職傳旨,傳于洪鍾應曰,只推。
以吏曹參議徐戴淳再牌不進罷職傳旨,傳于洪鍾應曰,只推。
上在昌德宮。停常參·經筵。
自巳時至酉時,灑雨下雨,測雨器水深一寸三分。
李敦榮啓曰,明日召對,取稟。傳曰,停。
李源祚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李敦榮啓曰,左右史不可不備,檢閱李承益·洪祐命,旣有只推之命,竝卽牌招,推移入直,何如?傳曰,允。
備忘記,忠淸水使李敏德下直,長弓一張,長箭一部,片箭一部,筒兒一箇賜給。
注書金有淵病,代以李承輔爲假注書。
李源祚啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于李源祚曰,只推。
以檢閱李承益·洪祐命牌不進罷職傳旨傳于李敦榮曰,只推。
以京畿監司金輔根狀啓,利川等邑民家漂頹事,傳于徐念淳曰,當此農殷之時,許多民戶之一時漂頹,聞極驚慘。元恤典外,別加顧助,趁卽結構奠接,俾無棲遑失所之患事,廟堂各別措辭,分付。
李敦榮,以遷陵都監儀軌廳都提調意啓曰,本都監儀軌郞廳戶曹正郞趙秉緯,移拜安義縣監矣。其代,以繕工監副正吳顯甲差下,使之檢察,何如?傳曰,允。
李源祚,以刑曹言啓曰,以司謁口傳下敎曰,武監金順甲,令秋曹嚴刑三次,絶島充軍事,命下矣。罪人金順甲,爲先嚴刑一次後,全羅道珍島郡金甲島,充軍定配所,而待拷訊限滿,加刑準三次,押送配所之意,敢啓。傳曰,知道。
又以義禁府言啓曰,忠淸水使鄭宅善,爲先罷黜,拿問重勘事,傳旨啓下矣。鄭宅善時在任所,依例發遣府都事,交龜後拿來,何如?傳曰,待待命拿囚。
又以義禁府言啓曰,忠淸監司趙雲澈狀啓內,洪州牧使徐承淳,爲先罷黜,其罪狀,令攸司稟處事,啓下矣。徐承淳,時在任所,依例發遣府羅將拿來,何如?傳曰,待待命拿囚。
刑曹啓目粘連,江原監司徐英淳緘辭內,殿最法意,本自愼重,而不能嚴明,致伏承緘辭問備之命,惶懍靡措,傳旨內辭意,惶恐遲晩,從重推考罪,大明律,凡奉制書,有所施行而違者,杖一百收贖,公罪,何如?判付內依允爲旀,功議各減一等爲良如敎。
又啓目粘連,平安監司洪在喆緘辭內,殿最事體,至重且嚴,而不能事事,至伏承問備之命,莫非奉職無狀之致,而傳旨內辭緣,惶恐遲晩,從重推考罪,大明律,凡奉制書,有所施行而違者,杖一百收贖,公罪,何如?判付內依允爲旀,功減一等爲良如敎。
黃海監司南獻敎疏曰,伏以臣之父母墳山,在於廣州地,而間經盛霖,階砌汰落,修補時急,非臣躬往,無以檢役。且辭陛在前,松楸入望,區區微諒,惟冀迨此瞻掃,少伸至情。玆敢冒入短章,仰瀆崇嚴,伏乞聖慈,俯垂鑑諒,特許臣數日之暇,俾爲往省之地,不勝至願。臣無任云云。答曰,省疏具悉。卿其往省焉。
上在昌德宮。停常參·經筵。
夜五更,灑雨下雨,測雨器水深三分。
藥房提調趙斗淳,行左承旨李敦榮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李敦榮啓曰,明日召對,取稟。傳曰,停。
李源祚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李敦榮啓曰,行左副承旨洪鍾應,今日不爲仕進,卽爲牌招,何如?傳曰,允。
李源祚啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李敦榮啓曰,假注書李承輔時無職名,令該曹,依例付軍職,冠帶常仕,何如?傳曰,允。
傳于李敦榮曰,原任待敎金洙根,馳詣健陵,奉審摘奸,仍詣顯隆園·華寧殿,一體奉審以來。
李源祚啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于李源祚曰,只推。
李敦榮,以吏曹言啓曰,今此秋享大祭祭官中時無職名人,令該曹,口傳付軍職,何如?傳曰,允。
又以吏曹言啓曰,曹所屬宗簿寺·司饔院官員等矣今春夏等褒貶,當爲等第,而俱因提調有故,不得磨勘之意,敢啓。傳曰,知道。
又以內醫院提調意啓曰,副提調金英淳,今日問安,不爲仕進,卽爲牌招,何如?傳曰,允。
李源祚,以兵曹言啓曰,坼見諸道褒貶啓本,則黃海兵使吳一善啓本中,善積僉使金祚鉉,以頗有能名爲目,全羅右水使申從翼啓本中,梨津萬戶申尙祐,以罔或疎忽爲目,則俱宜置中考,而置諸上考,馬島萬戶李寅源,以益勉恤民爲目,全羅左水使李寅熙啓本中,鹿島萬戶尹洪宣,以柔或有妨爲目,平安兵使趙存中啓本中,方山萬戶金秀鐸,以把闕益察爲目,植松萬戶朴啓淵,以嶺火尤察爲目,大吉號里權管朴時龍,以毁言奚至爲目,北兵使金鍵啓本中,吾村權管李錫龜,以言過其實爲目,則俱宜置下考,而置諸中考,殊無嚴明殿最之意,各該道·帥臣,竝推考警責,善積僉使金祚鉉,中考施行,馬島萬戶李寅源,鹿島萬戶尹洪宣,方山萬戶金秀鐸,植松萬戶朴啓淵,大吉號里權管朴時龍,吾村權管李錫龜,竝下考施行,梨津萬戶申尙祐,前已中考施行,其不職可知,罷黜,何如?傳曰,允。
又以兵曹言啓曰,慶尙監司李啓朝狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士更爲試取事,草記允下後,以其本道入格技藝試取,則善山閑良權詵講書入格,淸河閑良李東遇柳葉箭不,丹城閑良李鑄範片箭不,永川閑良金致海病不來,未入格者,竝依例給糧下送,而在前抄上武士試取時,能講者閑良,直赴會試,依判下擧行矣。今此講書入格權詵,別單書入之意,敢啓。傳曰,知道。
又以備邊司言啓曰,卽見忠淸監司趙雲澈狀啓,則異樣船之過外烟島時,與島民問答錄紙,謄書上送,而櫃子中所入書封,姑令典守,以待廟堂指揮云矣。書封中辭語,未知謂何,而彼旣有文蹟來投,又不能卽地還給,則事關邊情,不可仍置,卽爲坼見後一一謄書,上送于本司,原本,姑令送置地方官之意,知委於該道道臣,何如?傳曰,允。
上在昌德宮。停常參·經筵。
夜自二更至五更,灑雨下雨,測雨器水深八分。
李敦榮啓曰,明日召對,取稟。傳曰,停。
李源祚啓曰,大司憲洪學淵,掌令李羲俊,持平兪致崇·辛志鼎呈辭,執義權命周,掌令吳致淳在外,監察茶時之意,敢啓。傳曰,知道。
李敦榮啓曰,行右承旨徐念淳,今日不爲仕進,卽爲牌招,何如?傳曰,允。
傳于李源祚曰,回還三使臣留待。
傳于李源祚曰,回還三使臣入侍。
洪鍾應啓曰,明日傳香,禮房承旨當爲齋宿,行左承旨李敦榮,纔已須資出去矣。所當牌招,而拘於廳規,不得請牌,何以爲之?敢稟。傳曰,牌招。
洪鍾應,以吏曹言啓曰,贈諡孝貞公李錫奎延諡,定行於來七月十三日慶尙監營云矣,敢啓。傳曰,知道。
李源祚,以兵曹言啓曰,宣部守三薦參上武臣前銜作散人別取才入格矢數·落仕·年條·居住·薦名,各其名下懸註以入,而宣薦內禁衛取才,無一人入格之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以摠戎廳言啓曰,本廳中軍沈有祖,身病甚重,勢難察任,改差,何如?傳曰,允。
兵曹口傳政事,副司果申佐模·李裕膺·李晩奎,以上竝單付。
領議政權敦仁疏曰,伏以臣以疾病則歲加月深,萬萬無以望治矣,以事勢則日急一日,斷然不當虛縻矣。然而聖眷則愈往愈隆,愈懇而愈不舍,日前前席之懇,又瀝盡肝血,而批敎諄複,終靳諒許。夫臣之病,今至於莫之奈何,臣之號天呼父母,懇懇而不知止者,亦畢竭無餘,則一夫不獲,聖人恥之。況以我殿下知愛臣優借臣,而決不當處身於不獲之一夫。又況臣之全抛義分,如奔飢渴者,非止爲區區一身之安危死生也。爲國體爲朝廷事務,臣不得不以遞爲究竟,殿下亦不得不以聽遞爲善後,則殿下之今日遞臣,亦非止爲臣一身之安危死生也。此其理較然易知,其勢不容不然,則以殿下至仁至明,豈無所深察乎此,而若是之難於聽臣哉?臣於是,有竊自抑鬱而繼以悚恐者。前批若曰,至引一時之微疴,只思奉身之圖,筵敎又若曰,上下情志何以相孚乎?嗚呼,臣之誠信淺薄,孤負我殿下者甚多。今乃前後說病,亦自歸於飾詐巧辭藉托爲奉身之計,情志之不孚,孰甚於是?殿下之燭臣者如此,則又安望聽臣之不如此乎?此臣之不待去就,而抑鬱悚恐,靡所自措也。夫人臣之陳病於君,而未必實病皆然者,固或有之,此卽所謂采薪之憂耳。若臣者,居肓之祟四年于玆,病至於四年之久,則雖年少强壯者,必將以爲源委之痼而性命之危。今臣頹齡,已近七旬,病又積歲年至此,其能保不爲朝夕之命,得乎?故以疏以奏,以丐恩施者,亦三年如一日,此之非一時微疴則審矣。苟非然者,殿下於臣,禮待何如,注庇何如,倚任而寄托之者,又何如?臣非豚魚,得具倫彝,以此遭際,糜粉湯火之亦不辭,乃復何心,强引不實之病,故爲奉身之計乎?此臣所以慨愚衷之難格,懼罪戾之冞大,泥首病枕,益不勝霣越之至。念臣病狀,如年久朽殘之木,外假皴殼,略附條葉,而其中則空洞蟲蟻之所穴爾。縱殿下視其條葉之附,或意不至於棄材也,風雨一至,其不爲摧顚者有之乎?顧今別症之添新,不啻如風雨之至焉,則竊恐衰力難支,朝露不待,竟爲負罪不瞑之鬼,而重累我殿下惻怛好生之至德。臣安敢徒懷嚴畏,又復因循,不以終始生成之澤,必望於我殿下哉?哀之不哀,惟命而已。退自前席,浹旬越劇,今始抖擻神思,冒死申暴。伏乞聖慈,特念莫重之務,亦察至殘之喘,俯垂仁恤,亟遞臣見職,以幸公私焉。臣無任云云。答曰,省疏具悉卿懇。予則必不捨卿,而卿乃必欲釋負者,此曷故焉?竊爲卿萬萬慨咄也。寡昧藐然,一聽於卿,予豈私於卿而然乎?卿若念及於國體分義之所不當如此,則似不待予言之申複,而卿必有幡然者矣。上下之間,貴在相孚,卿其諒之,卿其諒之。愼節,自當不日遄復,益加調攝,無復控辭。仍傳于李源祚曰,此批答,遣史官傳諭。
丙午六月二十六日酉時,上御熙政堂。回還三使臣入侍時,右副承旨李源祚,假注書李升洙,記事官洪祐命·金炳雲,上使朴永元,副使趙亨復,書狀官沈熙淳,以次進伏訖。上曰,史官分左右。又命三使臣進前。上曰,遠路無事往還乎?永元曰,一行無事往還矣。上曰,書狀官,中路滯雨,數日落後云,果然乎?永元曰,瀋陽近界,本皆泥濘坎陷,而未至瀋陽數百里,猝遇潦水之過多,到處川渠漲溢,不能通涉,故書狀官,因此滯留中路,不得與之同站矣。上曰,北京亦有潦水乎?永元曰,然矣。永元曰,今番留館,比前雖加六七日,然而如非潦水,則一望前優可還朝,而未到柵門六百餘里,爲潦水所阻,及到柵後,又滯七日,今始還朝矣。上曰,北京農形,何如乎?永元曰,昨年歉荒之餘,關內外多有流丐之民,而五月則旱乾太甚,至有親行祈雨之擧矣。五月以後,則雨水周洽,而關內農形,秋成尙遠,雖難預料,以今所見,似近豐年。自關外至柵門,則水田絶無,旱田居多,而擧被水災,農形近於歉荒,而非但北京爲然,及到我境,則淸北沿路,水災尤甚,田畓之汰落覆沙處,比比有之。且以餘存農形言之,竝皆消融,又多蟲損,可謂判歉,而定州嘉山,尤其最甚邑也。及臣經過之時,民人等,擁馬號訴,冀欲於還朝後奏達。以此觀之,災邑民情,槪可知矣。上曰,北京有甚事乎?永元曰,大抵無事,而至於事之隱微者,外國使臣,無以詳知矣。上命三使臣就座。又命史官就座,仍命退,諸臣以次退出。
上在昌德宮。停常參·經筵。
大王大妃殿進御二錢重人蔘粟米飮,自今日一貼式限二貼煎入事,榻前下敎。
洪鍾應啓曰,明日召對,取稟。傳曰,停。
又啓曰,來初一日,輪對日次矣,敢稟。傳曰,當次人受點,後日次待令。
李源祚啓曰,大司憲洪學淵,掌令李羲俊,持平兪致崇·辛志鼎呈辭,執義權命周,掌令吳致淳在外,監察茶時之意,敢啓。傳曰,知道。
傳于徐念淳曰,留院公事入之。
以漢城府民家頹壓別單,傳于洪鍾應曰,恤典,令該廳卽爲分給事,分付。
洪鍾應,以司僕寺提調意啓曰,濟州出來先運三名日進上馬六十匹,差備進上馬八十匹,歲貢二百匹,凶咎駑駘馬二十匹,合三百六十匹內,三匹中路故失,十六匹中路病留,十一匹津頭逃逸,二匹到本寺病留,二十匹水原府別驍士,一百三十匹訓鍊都監,三十五匹禁衛營,三十五匹御營廳,五十匹兵曹軍馬分給除,實納馬五十八匹,禾毛色別單書入之意,敢啓。傳曰,知道。
李源祚,以禁衛營言啓曰,本營千摠朴來永,身病猝重,勢難察任,改差,何如?傳曰,允。
兵曹,以尹義儉爲摠戎中軍。
江原監司徐英淳疏曰,伏以臣猥以無似,濫叨藩寄,經年尸素,事事瘝廢,旣辜負之積犯,惟大何之是俟,至伏奉殿最還下改修正之命,惶懍震越,罔知攸措。夫考績黜陟,所以仰體九重宵旰之憂,俯答一省休戚之望,而臣於此,不能盡其職分,終未免爲草率塞責而止,竟至於致勤嚴敎,五內失守,直欲鑽地而不可得也。臣本萬萬無肖,百不猶人,明不足以周察臧否,智不足以剛斷剸理,遇事疲懦,動輒昏謬。臣罪臣自知之,焉敢有一毫自恕之計?而緘推薄警,匪罰伊榮,滿心恧蹙,無地自容。玆敢悉暴迷錯之私,仰瀆紸纊之聽。伏乞聖明,亟降威命,下臣司敗,勘臣當施之律,以爲荒隳官守者之戒焉。臣無任云云。答曰,省疏具悉。何必以此爲引乎?卿其勿辭察任。
上在昌德宮。停常參·經筵。
夜自五更至二十九日開東,灑雨下雨,測雨器水深三分。
李源祚啓曰,明日召對,取稟。傳曰,停。
又啓曰,大司憲洪學淵,掌令李羲俊,持平兪致崇·辛志鼎呈辭,執義權命周,掌令吳致淳在外,監察茶時之意,敢啓。傳曰,知道。
徐念淳啓曰,行左副承旨洪鍾應,今日不爲仕進,卽爲牌招,何如?傳曰,允。
李源祚,以摠戎廳言啓曰,本廳左部左司把摠鄭匡一,身病甚重,勢難察任,改差,何如?傳曰,允。
上在昌德宮。停常參·經筵。
李敦榮啓曰,明日召對,取稟。傳曰,停。
尹定鉉啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金英淳啓曰,行左副承旨洪鍾應,今日不爲仕進,卽爲牌招,何如?傳曰,允。
傳于金英淳曰,右副承旨許遞,前望單子入之。
承旨前望單子入之,金公鉉落點。
以司謁口傳下敎曰,眞殿奉安時殿閣,本非有意而營建者,迺是闕內殿閣,故初無上樑文,而其後兩次增修時,只以增修而已,不爲重建故也。今番則係是一新改建,則其在事體,似有上樑文。時原任大臣處,遣史官問議以來,領府事趙寅永以爲,病思昏聵,不能獻議,判府事鄭元容以爲,六偉卽頌禱之辭也。眞殿新建,與前增修時有異,其在事體,宜有樑文矣。領議政權敦仁以爲,當初眞殿創設,旣非別建神御之所,則六偉文字,初非可論,而其後增修,不過添附間架,則又似無上樑與否。今則一新制度,與曾前增修時大異,而謹稽永禧殿增修時,有上樑文,則此可爲旁照之確例矣。判府事金道喜以爲,病未獻議,右議政朴晦壽以爲,當初未有上樑文,似是一時儀文。適然未遑,而今此改建,又與增修不同,事體自別,其於抛樑之日,有六偉之頌,恐好矣。
以司謁口傳下敎曰,眞殿改建時上樑文,事體有重,領議政製進,亦爲書寫。
洪鍾應啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于洪鍾應曰,只推。
以京畿監司金輔根狀啓,果川等邑民家漂頹人命渰死事,傳于尹定鉉曰,當此農殷之時,許多民家之漂頹,聞甚驚慘,而人命之渰死,又若是夥多,尤爲矜惻。元恤典外,別加顧助,渰死人等,如有生前身還布,竝蕩減,卽爲結構奠接,俾無一民失所棲遑之弊事,廟堂措辭,分付。
徐念淳,以吏曹言啓曰,今日本曹開坼坐起時,考見諸道褒貶啓本,則韓山郡守韓益東,以其能束濕爲目,古阜郡守權錫孝,以愛由節財宜復簡訟爲目,蔚珍縣令金明叙,以隨事猛省庶無大過爲目,鎭岑縣監劉錫,以聽之於民自有可知爲目,昌寧縣監李世翼,以有何疑慮事多顚倒爲目,禮安縣監申錫龜,以客謗可惜爲目,沃溝縣監李元彬,以做不如說爲目,則俱宜置下考,而置諸中考,梁山郡守李珽,以莫如戢吏爲目,禮山縣監李正觀,以幡怭粗率爲目,軍威縣監趙重和,以切宜仔細爲目,則俱宜置中考,而置諸上考,殊無嚴明殿最之意,四道道臣,竝推考警責,韓山郡守韓益東,古阜郡守權錫孝,蔚珍縣令金明叙,鎭岑縣監劉錫,昌寧縣監李世翼,禮安縣監申錫龜,沃溝縣監李元彬竝罷黜,梁山郡守李珽,禮山縣監李正觀,軍威縣監趙重和,竝中考施行,何如?傳曰,允。
李敦榮,以禮曹言啓曰,卽接廣州府留守趙鶴年移文,則以爲,本府鄕校聖殿正間滲漏,仰土剝落,將以今秋釋菜,兼告修改,告由·移·還安祭香祝,自本曹啓稟下送云矣。廣州府鄕校聖殿修改,當於今秋釋菜,兼告擧行,告由·移·還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
又以禮曹言啓曰,卽接淸州幼學姜在五所志,則以爲,族兄在貞,嫡妾俱無子,以其同姓十寸兄在鼎第二子奎會,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,明有可據,而不得登聞者,許令該曹,論理草記事,曾有筵奏定式,而門長姜在五所訴旣如此,依定式,姜在鼎第二子奎會,立爲姜在貞之後,何如?傳曰,允。
又以禮曹言啓曰,卽接淸州幼學姜在五所志,則以爲,族兄在淵,嫡妾俱無子,以其同姓十四寸兄在彬第二子潤會,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長姜在五所訴旣如此,依定式,姜在彬第二子潤會,立爲姜在淵之後,何如?傳曰,允。
又以弘文館言啓曰,上番校理臣成容默,以宗廟秋享大祭祭官,今日議政府肄儀時,晝仕出去之意,敢啓。傳曰,知道。
金英淳,以兵曹言啓曰,五衛將趙羲豊前任公州營將,權斆仁前任尙州營將,柳相夔前任京畿監營中軍,李儒增前任江華府中軍,忠翊衛將張斗斌前任全羅監營中軍,忠壯衛將李鍾應前任北虞候,俱在任所,上來間該廳番次苟艱云,文臣兼宣傳官李承圭,西道參軍李鳳緖,俱以病難供職,呈狀乞遞,竝改差,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
洪鍾應,以刑曹言啓曰,以司謁口傳下敎曰,農圃新川庫直韓順吉刑配事,命下矣。罪人韓順吉,嚴刑一次後,江原道平昌郡定配所,卽爲押送之意,敢啓。傳曰,知道。
上在昌德宮。停常參·經筵。
夜自三更至七月初一日開東,灑雨下雨,測雨器水深一寸。
藥房都提調鄭元容,提調趙斗淳,副提調金英淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
李敦榮啓曰,明日召對,取稟。傳曰,停。
洪鍾應啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于李敦榮曰,禮房承旨,馳詣宗廟·徽定殿·景慕宮,奉審摘奸以來。
傳于李敦榮曰,輪對官明日待令。
洪鍾應啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于洪鍾應曰,只推。
洪鍾應,以都摠府言啓曰,今此宗廟·永寧殿秋享大祭香祝親傳時,侍衛·寶劍,當爲備員,而都摠管徐箕淳呈辭受由,副摠管金大根差祭,具信喜·李存敬在外,一員未差,無以備員。令政院,稟旨變通,與未差之代,竝令該曹,以在京無故人,口傳差出,待下批牌招,以爲備員進參之地,何如?傳曰,允。許遞。
兵曹口便政事,以金炳疇爲都摠管,李魯秉·趙亨復·李羲斗·李行敎爲副摠管。
兵曹,都摠管單李魯秉。
洪鍾應,以司僕寺一二提調意啓曰,濟州出來後運年例進上馬八匹,別御乘馬二十匹,山屯馬二百匹,合二百二十八匹內,十七匹中路病留,十四匹津頭逃逸,五匹到本寺病留除,實納馬一百九十二匹,禾毛色別單書入之意,敢啓。傳曰,知道。
丙午六月三十日辰時,上御熙政堂。藥房入診入侍時,都提調鄭元容,提調趙斗淳,副提調金英淳,直閣金始淵,假注書李升洙,記事官李承益·金炳雲,以次進伏,醫官秦慶煥·金景球·韓相瑚·吳昌烈進伏楹外訖。上曰,史官分左右。元容進前奏曰,近日長霖,尙未快收,夜雨朝晴,老熱愈甚,此時聖體,若何?上曰,一樣矣。寢睡·水刺之節,何如?上曰,一樣矣。元容曰,間者大王大妃殿有欠寧之候,聖心焦遑,曷有其極?日間則顯有差勝之節,下情萬萬欣祝,而夜間寢睡之節,更何如?上曰,間者患候誠萬萬悶迫,而數日則漸向差勝,寢睡如常,今則快復常度,極爲萬幸矣。元容曰,伏承下敎,不勝慶幸矣。上曰,其間湯劑議進,雖已自內爲之,調理湯劑,則自藥院議定以入,可也。元容曰,王大妃殿氣候,何如?上曰,一樣矣。中宮殿氣候,何如?上曰,安順矣。元容曰,今夏潦暑,挽近所無,而前後勞動旣多,臣等每切憧憧憂慮之忱。過夏以來,聖候萬安,下情極爲慶忭,而今則潦收涼生,將攝極難,滋補湯劑,令醫官入診後議進,似好矣。上可之。景球等,以次入診,退伏楹外訖。元容曰,脈候奏之。景球等奏曰,脈候左右三部調均矣。元容曰,滋補湯劑進御當否,更爲詳細奏之。景球曰,脈候極其安靜,而當此暑濕之時,調補之劑,恐或有妨,涼生後議進,似好矣。相瑚曰,調補之劑,例於春秋兩節進御,而今則暑熱尙熾,待生涼議進,恐好矣。昌烈曰,調理之劑,稍俟涼生議進,似好矣。元容曰,近來本院事,不如古昔,多未安者矣。臣昔睹惠慶宮·孝懿王后寶齡篤老之時,每當微候之節,承候官,來傳於本院,則提調率醫官,三四日或四五日輪直,朝夕詳察,議進湯劑,而證候平復,則相率撤退,此蓋本院常禮,事體爲然矣。近來則內殿雖有候節,本院無以詳聆,而入診與湯劑,每自內議進,雖無異於本院擧行,而其在事體,恐不當如是矣。上曰,然矣。元容曰,詣閤時聞醫官言,則進御湯劑前方中加減與否,當承聆晩後諸節而議定云矣。上曰,唯。元容曰,景球進前奏之。景球進前奏曰,以補元之劑,一二材料加入爲宜矣。上曰,明日進御湯劑中,當加入一二材料乎?元容曰,然矣。上曰,似當無減,而當有加入者矣。元容曰,加入與否,當承聆晩後諸節後議定,而諸醫官皆曰當加入云,明日臣等,當詣本院,議定以入矣。上曰,唯。元容曰,聞本院今方會計封進蔘料數爻以入,而閏五月十一日動駕時,粟米飮之煎入而未及進御者,爲三錢重,七朔湯劑蔘料封進時,每五錢重加剩二三分重封上。此蓋分貼時慮有不足,而事體則當然矣。前後欠縮,合爲一兩重,此則入錄於會計文書中,何如?上曰,唯。斗淳曰,非徒爲欠縮而已,日後將爲欠逋矣。上曰,然矣。元容曰,近日日氣過熱,寢睡·水刺之節,比前或無少損乎?上曰,如常矣。命史官就座,仍命退,大臣先退,諸臣以次退出。
上在昌德宮。停常參·經筵。
自開東至午時,灑雨下雨,測雨器水深二分。
大王大妃殿進御加味君子湯,限五貼製入事,榻前下敎。
金英淳啓曰,來初五日,朝參日次矣,敢稟。傳曰,停。
洪鍾應啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,滿浦僉使許楫下直,長弓一張,長箭一部,片箭一部,筒兒一箇賜給。
李敦榮啓曰,輪對官來待矣。傳曰,入侍。
傳于金英淳曰,左承旨許遞,前望單子入之。
承旨前望單子入之,韓鎭庭落點。
金英淳啓曰,新除授行右承旨韓鎭庭,卽爲牌招,何如?傳曰,允。
傳于金英淳曰,賞試射,初五日春塘臺親臨矣,該房知悉。
禮曹,今七月十八日大殿誕日陳賀時應行節目,參考前例磨鍊爲白去乎,依此擧行,何如?判付啓,權停爲良如敎。
尹定鉉,以禮曹言啓曰,卽接東氷庫所報,則今七月初三日,行宗廟·永寧殿秋享大祭,祭物熟設時,本庫提調當爲進參,而提調趙冀永有身病,不得進參,草記變通云矣。令政院稟旨變通,以爲進參之地,何如?傳曰,允。
尹定鉉啓曰,因禮曹草記,今初三日,行宗廟·永寧殿秋享大祭,祭物熟設時,氷庫提調當爲進參,而提調趙冀永有身病,不得進參,令政院稟旨變通事,允下矣。卽爲牌招,以爲進參之地,何如?傳曰,允。
又啓曰,氷庫提調趙冀永牌不進,推考傳旨,今方捧入,而宗廟·永寧殿秋享大祭祭物熟設時,當爲進參,如是違牌,事甚未安。更爲牌招,何如?傳曰,許遞。令該曹,口傳差出。
洪鍾應啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于洪鍾應曰,只推。
韓鎭庭啓曰,明日親傳香,禮房承旨當爲齋宿,同副承旨尹定鉉,卽爲牌招,何如?傳曰,允。
傳于尹定鉉曰,發遣吏郞,諸執事淸齋與否,摘奸以來。
傳于尹定鉉曰,明日出宮門路,以協陽門爲之。
假注書李承輔書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬱密是白乎旀,峴上結幕處守直之節,亦皆着實擧行是白如乎,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
尹定鉉,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
金英淳,以兵曹言啓曰,今七月初三日宗廟·永寧殿秋享大祭時,守門當爲塡差,而本曹郞廳·都摠府郞廳·五衛將除入直與在外,排擬苟艱,依定式,軍門將官,代差以入之意,敢啓。傳曰,知道。
又以備邊司言啓曰,本司武郞廳具明鉉,奔走勤仕,已滿十五朔,依例六品遷轉事,捧承傳施行,何如?傳曰,允。
丙午七月初一日午時,上御熙政堂。輪對官入侍時,行左承旨徐念淳,假注書李升洙,記事官洪祐命·金炳雲,以次進伏,輪對官敦寧府主簿沈元澤,司僕寺判官金敎性,軍器寺僉正金永璞,義禁府都事吳慶延,禮賓寺主簿申正浩,濟用監判官趙能夏,吏曹正郞金儀表,禮曹正郞羅時鏞,瓦署別提李秉悌,中學訓導白文振,西學訓導林倜,議政府司錄玄弼濟,西氷庫別提沈宜贊,社稷署令趙徹林,忠勳府都事金在重,東氷庫別提徐昌錫,儀賓府都事洪鍾華,義盈庫主簿許淳,內資寺直長朴承奎,兵曹正郞鄭錫朝,校書館兼正字洪淳穆,刑曹正郞金序敎,工曹佐郞金遠浩,宗廟署令李寅始,漢城府主簿宋一成,都摠府經歷沈樂韶,尙瑞院直長李啓善,成均館司成朴來萬,進伏楹外訖。上曰,史官分左右。念淳進前奏曰,輪對官中司䆃寺主簿趙秉穆,移拜義禁府都事,不得待令,戶曹佐郞洪章爕,身病猝重,擔舁來詣闕外,不得入侍矣。上曰,輪對官,以第次進前,可也。元澤進前。上曰,職姓名奏之。元澤曰,敦寧府主簿臣沈元澤矣。上曰,職掌奏之。元澤曰,守直譜閣矣。上曰,所懷奏之。元澤曰,無所懷矣。上曰,履歷奏之。元澤曰,丁酉,永禧殿參奉,戊戌,陞六,濟用監主簿·漢城府主簿·景慕宮令,己亥,楊口縣監,甲辰,通禮院引儀·敦寧府主簿·景慕宮令,今年弘陵令病遞,本職除拜矣。仍命退去。敎性進前。上曰,職姓名奏之。敎性曰,司僕寺判官臣金敎性矣。上曰,職掌奏之。敎性曰,牧場色矣。上曰,所懷奏之。敎性曰,無所懷矣。上曰,時遺在奏之。敎性曰,時遺在天銀一千兩,丁銀三千八百三十九兩,錢四萬九千兩,米二千一百六十四石,粟二百三十九石,太三百五十一石,牟一百二十五石,稷一百三十九石矣。上曰,履歷奏之。敎性曰,庚子,東部都事,壬寅,繕工監主簿,癸卯,儀賓府都事,甲辰,三登縣令,乙巳,本職除拜矣。仍命退去。永璞進前。上曰,職姓名奏之。永璞曰,軍器寺僉正臣金永璞矣。上曰,職掌奏之。永璞曰,無職掌矣。上曰,所懷奏之。永璞曰,無所懷矣。上曰,履歷奏之。永璞曰,癸酉,武科,己卯,部將,戊子,訓鍊院主簿,同年,軍器寺判官,己丑,羅州監牧官,戊戌,部將復職,己亥,高敞縣監,乙巳,本職除拜矣。仍命退去。慶延進前。上曰,職姓名奏之。慶延曰,義禁府都事臣吳慶延矣。上曰,職掌奏之。慶延曰,奉敎推鞫矣。上曰,所懷奏之。慶延曰,無所懷矣。上曰,履歷奏之。慶延曰,己亥十二月,典獄署參奉,壬寅六月,濟用監副奉事,癸卯六月,尙瑞院直長,同年十二月,司圃署別提,甲辰正月,司憲府監察,同年九月,待罪本職矣。仍命退去。正浩進前。上曰,職姓名奏之。正浩曰,禮賓寺主簿臣申正浩矣。上曰,職掌奏之。正浩曰,造果色矣。上曰,所懷奏之。正浩曰,無所懷矣。上曰,時遺在奏之。正浩曰,時遺在小麥二千八百二十一石二斗,眞油十七石十斗,淸蜜一百五十石十二斗,大麥一百石八斗矣。上曰,履歷奏之。正浩曰,庚寅,武科,己亥,守門將,辛丑,陞六,禮賓寺主簿,壬寅,通禮院引儀,同年,典獄署主簿,乙巳,本職除拜矣。仍命退去。能夏進前。上曰,職姓名奏之。能夏曰,濟用監判官臣趙能夏矣。上曰,職掌奏之。能夏曰,無職掌矣。上曰,所懷奏之。能夏曰,無所懷矣。上曰,履歷奏之。能夏曰,乙未十二月,典獄署參奉,丁酉十二月,典牲署副奉事,戊戌六月,尙瑞院副直長,同年十二月,陞直長,活人署別提,義禁府都事,癸卯十月,掌苑署別提,同年十一月,北部令,甲辰十二月,待罪本職矣。仍命退去。儀表進前。上曰,職姓名奏之。儀表曰,吏曹正郞臣金儀表矣。上曰,職掌奏之。儀表曰,文選勳封考課之政矣。上曰,所懷奏之。儀表曰,無所懷矣。上曰,履歷奏之。儀表曰,丁酉,式文科,辛丑,槐院陞六,成均館典籍,壬寅,肇慶廟令,癸卯,司憲府持平,甲辰,本職除拜矣。仍命退去。時鏞進前。上曰,職姓名奏之。時鏞曰,禮曹正郞臣羅時鏞矣。上曰,職掌奏之。時鏞曰,使臣·倭人迎接,外方朝貢宴設賜與矣。上曰,所懷奏之。時鏞曰,無所懷矣。上曰,履歷奏之。時鏞曰,辛丑,文科,壬寅四月,成均館學諭,七月,學錄,九月,學正,甲辰九月,博士,乙巳正月,典籍,同年四月,本職除拜,同年十二月,春秋兼銜除拜矣。仍命退去。秉悌進前。上曰,職姓名奏之。秉悌曰,瓦署別提臣李秉悌矣。上曰,職掌奏之。秉悌曰,瓦甎矣。上曰,所懷奏之。秉悌曰,無所懷矣。上曰,時遺在奏之。秉悌曰,時遺在常瓦一千三十九訥五百十八張,大方甎一百九十九張矣。上曰,履歷奏之。秉悌曰,丙申十月,能麽兒郞廳,戊戌十一月,遭喪遞,甲辰七月,能麽兒郞廳復職,乙巳十二月,陞六,本職除拜矣。仍命退去。文振進前。上曰,職姓名奏之。文振曰,中學訓導臣白文振矣。上曰,職掌奏之。文振曰,訓導儒生矣。上曰,所懷奏之。文振曰,無所懷矣。上曰,履歷奏之。文振曰,庚子,式文科,辛丑六月,中學訓導,同年八月,合三呈遞,乙巳四月,又拜本職矣。仍命退去。倜進前。上曰,職姓名奏之。倜曰,西學訓導臣林倜矣。上曰,職掌奏之。倜曰,訓導儒生矣。上曰,所懷奏之。倜曰,無所懷矣。上曰,履歷奏之。倜曰,庚子式文科,辛丑十月,中學訓導,壬寅正月,奉常寺奉事,甲辰五月,待罪本職矣。仍命退去。弼濟進前。上曰,職姓名奏之。弼濟曰,議政府司錄臣玄弼濟矣。上曰,職掌奏之。弼濟曰,謄錄官矣。上曰,所懷奏之。弼濟曰,無所懷矣。上曰,履歷奏之。弼濟曰,甲辰,增廣文科,同年,權知承文院副正字,乙巳正月,本職除拜矣。仍命退去。宜贊進前。上曰,職姓名奏之。宜贊曰,西氷庫別提臣沈宜贊矣。上曰,職掌奏之。宜贊曰,供上氷矣。上曰,所懷奏之。宜贊曰,無所懷矣。上曰,時遺在奏之。宜贊曰,時遺在氷二萬六千三百二十七丁矣。上曰,履歷奏之。宜贊曰,庚子,武科,同年部將,壬寅,造紙署別提陞六,癸卯,內資寺主簿,乙巳,通禮院引儀,同年,本職除拜矣。仍命退去。徹林進前。上曰,職姓名奏之。徹林曰,社稷署令臣趙徹林矣。上曰,職掌奏之。徹林曰,灑掃壇壝矣。上曰,所懷奏之。徹林曰,無所懷矣。上曰,履歷奏之。徹林曰,戊戌六月,康陵參奉,壬寅六月,南部都事,乙巳正月,濟用監主簿,九月,待罪本職矣。仍命退去。在重進前。上曰,職姓名奏之。在重曰,忠勳府都事臣金在重矣。上曰,職掌奏之。在重曰,賜與田畓次知看檢矣。上曰,所懷奏之。在重曰,無所懷矣。上曰,履歷奏之。在重曰,辛丑,仁陵參奉,壬寅,陞六,同年,義禁府都事·工曹佐郞·戶曹佐郞·社稷署令,甲辰,本職除拜矣。仍命退去。昌錫進前。上曰,職姓名奏之。昌錫曰,東氷庫別提臣徐昌錫矣。上曰,職掌奏之。昌錫曰,祭享氷矣。上曰,所懷奏之。昌錫曰,無所懷矣。上曰,時遺在奏之。昌錫曰,時遺在氷三千七百四丁矣。上曰,履歷奏之。昌錫曰,辛丑,武科,壬寅,守門將,乙巳,典設司別提陞六,今年,本職除拜矣。仍命退去。鍾華進前。上曰,職姓名奏之。鍾華曰,儀賓府都事臣洪鍾華矣。上曰,職掌奏之。鍾華曰,無職掌矣。上曰,所懷奏之。鍾華曰,無所懷矣。上曰,履歷奏之。鍾華曰,庚子,童蒙敎官,壬寅,陞六,典設司別提,癸卯,工曹佐郞·工曹正郞,乙巳,待罪本職矣。仍命退去。淳進前。上曰,職姓名奏之。淳曰,義盈庫主簿臣許淳矣。上曰,職掌奏之。淳曰,素膳色矣。上曰,所懷奏之。淳曰,無所懷矣。上曰,履歷奏之。淳曰,辛丑十一月,圖畫署敎授,乙巳正月,本職除拜矣。仍命退去,承奎進前。上曰,職姓名奏之。承奎曰,內資寺直長臣朴承奎矣。上曰,職掌奏之。承奎曰,米麪色矣。上曰,所懷奏之。承奎曰,無所懷矣。上曰,時遺在奏之。承奎曰,時遺在酒粘米一百九十五石十一斗,麥芽七十五石五斗,粘米一千七百十石四斗,赤豆三百四石十三斗,菉豆二百七十三石四斗,白荏子八十石三斗,糙米一千二百七十二石一斗,小麥二千四百十一石四斗,黃豆四十二石四斗,木麥米五十六石十四斗矣。上曰,履歷奏之。承奎曰,戊戌,泰陵參奉,甲辰,章陵參奉復職,乙巳,義禁府都事,今年五月,本職除拜矣。仍命退去。錫朝進前。上曰,職姓名奏之。錫朝曰,兵曹正郞臣鄭錫朝矣。上曰,職掌奏之。錫朝曰,騎步價布矣。上曰,所懷奏之。錫朝曰,無所懷矣。上曰,時遺在奏之。錫朝曰,時遺在木五百三十九同十六疋,布四十九同二疋,錢九千七百六兩,封不動木一百九十同,布十一同,錢二萬二千六百八十二兩,銀二萬八千五百六十九兩,別置木四十同,錢二萬六千兩矣。上曰,履歷奏之。錫朝曰,甲辰,日次文科,乙巳正月,陞六,成均館典籍,二月文兼,三月,兵曹佐郞,六月,司諫院正言,十月,分兵曹正郞,今年四月,待罪本職矣。仍命退去。淳穆進前。上曰,職姓名奏之。淳穆曰,校書館兼正字臣洪淳穆矣。上曰,職掌奏之。淳穆曰,經籍矣。上曰,所懷奏之。淳穆曰,本館,卽藏置經籍之所,而隨毁隨補,臨時擧行而已,他無可仰達之辭矣。上曰,時遺在奏之。淳穆曰,時遺在貼冊紙五千九百四十七卷五張,卷冊紙四百八卷三張,時政記紙九百五十五貼二張半矣。上曰,履歷無容更問,不必奏之矣。念淳曰,履歷則自是因特詢仰奏,而與職掌所懷應奏之例,不同矣。上曰,然矣。仍命退去。序敎進前。上曰,職姓名奏之。序敎曰,刑曹正郞臣金序敎矣。上曰,職掌奏之。序敎曰,掌隷司矣。上曰,所懷奏之。序敎曰,無所懷矣。上曰,履歷奏之。序敎曰,丁酉,健元陵參奉,己亥,內資寺奉事,庚子,獻陵直長,壬寅,通禮院引儀,同年,刑曹佐郞·木川縣監,癸卯五月,親病改差,同年,通禮院引儀復職,甲辰,社稷署令·景慕宮令,今年本職除拜矣。仍命退去。遠浩進前。上曰,職姓名奏之。遠浩曰,工曹佐郞臣金遠浩矣。上曰,職掌奏之。遠浩曰,山澤·津梁·苑囿·種植·炭木石·舟車·筆墨·水鐵·漆器等事矣。上曰,所懷奏之。遠浩曰,無所懷矣。上曰,履歷奏之。遠浩曰,乙未,華寧殿守門將,丁酉,參上武兼,己亥,訓鍊院主簿,庚子,中樞府都事,壬寅,都摠府經歷·御營廳把摠,乙巳,本職除拜矣。仍命退去。寅始進前。上曰,職姓名奏之。寅始曰,宗廟署令臣李寅始矣。上曰,職掌奏之。寅始曰,守衛寢廟矣。上曰,所懷奏之。寅始曰,無所懷矣。上曰,履歷奏之。寅始曰,甲辰,徽定殿參奉,乙巳,陞六,尙衣院別提·敦寧府主簿,今年本職除拜矣。仍命退去。一成進前。上曰,職姓名奏之。一成曰,漢城府主簿臣宋一成矣。上曰,職掌奏之。一成曰,揀擇·山訟·禁火事及宮城·都城春秋巡審座更等事矣。上曰,所懷奏之。一成曰,無所懷矣。上曰,履歷奏之。一成曰,辛丑,顯陵參奉,癸卯,司宰監奉事,甲辰,順陵直長,乙巳,本職除拜矣。仍命退去。樂韶進前。上曰,職姓名奏之。樂韶曰,都摠府經歷臣沈樂韶矣。上曰,職掌奏之。樂韶曰,侍衛監軍晝巡夜察矣。上曰,所懷奏之。樂韶曰,無所懷矣。上曰,履歷奏之。樂韶曰,丙申,庭試武科,己亥,宣傳官,辛丑,遭喪遞,癸卯,部將復職,同年陞六,甲辰,參上,宣傳官,同年,訓鍊院判官,乙巳,本職除拜矣。仍命退去。啓善進前。上曰,職姓名奏之。啓善曰,尙瑞院直長臣李啓善矣。上曰,職掌奏之。啓善曰,壐寶·巡牌·節銊矣。上曰,所懷奏之。啓善曰,無所懷矣。上曰,履歷奏之。啓善曰,癸卯三月,顯隆園參奉,乙巳正月,濟用監副奉事,同年二月,本職除拜矣。仍命退去。來萬進前。上曰,職姓名奏之。來萬曰,成均館司成臣朴來萬矣。上曰,職掌奏之。來萬曰,無職掌矣。上曰,所懷奏之。來萬曰,無所懷矣。上曰,履歷奏之。來萬曰,丙申,庭試文科壯元,直付成均館典籍,同年,司憲府持平·弘文館修撰,庚子,兵曹正郞,辛丑,德川郡守,癸卯,弘文館副應敎,同年,司憲府執義·掌樂院正,甲辰,司諫院司諫,今年,待罪本職矣。仍命退去。念淳曰,軍器寺僉正金永璞,奏達之際,有所做錯,西氷庫別提沈宜贊,所奏中時遺在,有所差誤,事甚未安,竝推考,何如?上曰,依爲之。出擧條上命史官就座,仍命退,承·史以次退出。
上在昌德宮。停常參·經筵。
自卯時至午時,灑雨下雨,測雨器水深九分。
尹定鉉啓曰,明日召對,取稟。傳曰,停。
洪鍾應啓曰,大司憲洪學淵,掌令李羲俊,持平兪致崇·辛志鼎呈辭,執義權命周,掌令吳致淳在外,監察茶時之意,敢啓。傳曰,知道。
金英淳啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
傳于金英淳曰,侍衛軍兵雨具,從便爲之。
藥房口傳啓曰,太廟秋享大祭香祝親傳有命,時刻將屆,而顧今雨勢若是霑灑,朝氣蒸濕,少無開霽之意,此時勞動,有非節宣之方,亟許收還,千萬顒祝,惶恐,敢啓。答曰,依啓。
傳于尹定鉉曰,禮房承旨,馳詣宗廟·永寧殿·徽定殿,奉審摘奸以來。
韓鎭庭,以戶曹言啓曰,眞殿改建時基址,旣爲畢築,明日巽時,排定礎石之意,敢啓。傳曰,知道。
洪鍾應,以都摠府言啓曰,今日入直內三廳武兼·禁軍及軍兵等,當爲中日習射技放,而宗廟·永寧殿秋享大祭齋戒相値,不得設行之意,敢啓。傳曰,知道。
吏曹口傳政事,以徐箕淳爲氷庫提調。
上在昌德宮。停常參·經筵。
自卯時至酉時,灑雨下雨,測雨器水深一寸八分。夜自五更至初四日開東,灑雨下雨,測雨器水深一分。
徐念淳啓曰,明日召對,取稟。傳曰,停。
洪鍾應啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于洪鍾應曰,只推。
以黃海監使金鼎集狀啓,平山等邑民家漂頹人命渰死事,傳于韓鎭庭曰,當此農節,許多民家之漂頹,聞極驚慘,而人命之渰死,又若是夥多,尤爲矜惻,元恤典外,別加顧助,渰死人等,如有生前身還布,竝蕩減,卽爲結構奠接,俾無失所棲遑之弊事,廟堂各別措辭,分付。
金英淳,以兵曹言啓曰,今此親臨賞試射時,應試各營馬步軍兵,待信箭入來迎接信地札駐之意,分付各該營,何如?傳曰,允。
又以兵曹言啓曰,今此親臨賞試射時,侍衛當爲備員,而宣傳官李熙遠,身病猝重,無望供職云,改差與有闕之代,竝口傳擬入,何如?傳曰,允。
兵曹口傳政事,以許燮·柳瓚爲宣傳官。
上在昌德宮。停常參·經筵。
洪鍾應啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
徐念淳啓曰,卽者校理申泰運,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于金英淳曰,同副承旨許遞,前望單子入之。
承旨前望單子入之,趙龜夏落點。
傳于金公鉉曰,明日賞試射時,兵曹判書·四營將臣,竝考官爲之,堂上閣臣鄭㝡朝·尹定鉉·南秉哲·李㘾·趙鳳夏,別軍職申觀浩·李圭澈·柳相鼎·李熙昇,宣傳官許燮,竝參考官差下。
傳于洪鍾應曰,捧供體段,極涉猥越,當該捧公禁堂,從重推考,捧納承旨推考,供辭,更爲修正以入。
傳于洪鍾應曰,明日出宮門路,以協陽門爲之。
金公鉉,以禮曹言啓曰,卽接行知中樞府事洪敬謨單子,則以爲,族姪前郡守耆周,卽六代祖永安尉文懿公柱元祀孫,而嫡妾俱無子,以其同姓四寸兄故郡守吉周子副司果祐健,欲爲繼後,諸宗會議完定,吉周生時,爲宗事旣已快許,而未及禮斜,吉周夫妻,俱爲作故,拘於常規,不得循例禮斜,依定式,草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長洪敬謨單辭旣如此,依定式,洪吉周子祐健,立爲洪耆周之後,何如?傳曰,允。
金英淳,以兵曹言啓曰,前承旨李敦榮,以去閏五月十七日幸行時別雲劍,當爲應試於賞試射,而時無職名,口傳付軍職,何如?傳曰,允。
兵曹口傳政事,護軍單李敦榮。
金英淳,以兵曹言啓曰,明日親臨春塘臺賞試射時,本曹堂上,全數進參,而參議權用脩有身病,無以備員。參議,令政院稟旨變通,仍令該曹,以在京無故人,口傳差出,待下批牌招,以爲備員之地,何如?傳曰,允。許遞。
吏曹口傳政事,以金相稷爲兵曹參議。
兵曹口傳政事,副護軍單尹定鉉。
以兵曹參議金相稷牌不進罷職傳旨,傳于洪鍾應曰,只推。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于洪鍾應曰,只推。
洪鍾應,以刑曹言啓曰,以司謁口傳下敎曰,新川庫直黃長成刑配事,命下矣。罪人黃長成,嚴刑一次後,忠淸道忠州牧定配所,卽爲押送之意,敢啓。傳曰,知道。
平安監司洪在喆疏曰,伏以臣以已試蔑效之蹤,叨尤所綦重之藩,拜命之初,辭不獲準,早晩顚沛,理必無幸。況値淸北浸蝗,經一浩劫,懷綏拯濟,卽臣之責,而其奈臣才有所不給,力有所不逮,徒費厚廩,坐送時月,迺蒙我聖上階前萬里之盛德大恩,至有發倉移轉之命,俾彼幾萬生靈,枯荄而陽春之,邱壑而袵席之,凡在營邑之臣,孰不感泣攢頌,圖所以對揚萬一?而臣之周歲按部,不過是期會簿書而已,毫無一事一爲之庸紓我殿下西顧之憂,則以臣論臣,合置何辟,日夕恧惕,惟威譴是俟,而昏謬庸懦,觸處潰裂,至于今番殿最,而臣之辜負,益無以自贖矣。夫道臣之職,無大於考績黜陟,而前後提飭,不啻諄複,則在臣分義,詎敢有背公循私欺人欺天之計?而臣實褎如充耳,矇無覺察,平日之鑑識不足,而事或近於掩護,列守之功過未詳,而跡殊涉於茹吐。及其原啓之還下也,辭旨截嚴,責諭鄭重,緘推薄警,匪怒伊敎,霜雪雨露,若偏臣身,而畢竟磨勘,又不免草草塞責之歸,惶隕懍蹙,靡所容措,跼高蹐厚,求死不得。縱荷聖度寬假,矜愚牖迷,不加之誅,而若復以倖逭爲榮,仍保爵祿,一味盤礴,則此不但淸朝廉防之自臣身壞了無餘,而失職者不去,有罪而無罰,恐非熙世懋官之政也。臣心不安,固不足道,貽羞搢紳,亦豈細故也哉?噫,臣之本末長短,業爲聖明之所悉燭,而以臣單寒,受恩如天,報答無階,每自思惟,撫躬悼歎,終又冥擿不已,甘自陷於慢棄明命之科,勘臣當勘,金木猶輕,泥首席藁,言不知裁。伏乞聖慈,特垂照諒,將臣所有職名,亟賜鐫削,仍治臣僨誤之罪,以示具僚,以昭法紀,不勝幸甚。臣無任云云。答曰,省疏具悉。旣往之事,何必深引?卿其勿辭察任。
校理申泰運疏曰,伏以臣於持被之中,卽接家信,則臣父方患泄痢之症,兼有寒熱之祟,委身床褥,食飮全廢,眞元漸脫,扶將須人。臣自聞此報,五內焦迫,忙陳短章,徑出脩門。伏乞聖慈,俯垂鑑諒,亟遞臣所帶之職,仍治臣擅離之罪,以安私分,以昭法紀,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
夜自二更至五更,灑雨下雨,測雨器水深一分。
還內後,藥房·內閣·政院·玉堂口傳問安。答曰,知道。
藥房都提調鄭元容,提調趙斗淳,副提調金英淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯,依前方限五貼製入事,榻前下敎。
金公鉉啓曰,明日召對,取稟。傳曰,停。
洪鍾應啓曰,大司憲洪學淵,掌令李羲俊,持平兪致崇·辛志鼎呈辭,執義權命周,掌令吳致淳在外,監察茶時之意,敢啓。傳曰,知道。
金英淳啓曰,備邊司郞廳來言,今日賓廳日次,而殿座相値,不得來會云矣,敢啓。傳曰,知道。
傳于金英淳曰,參考官柳相鼎有頉,代宣傳官李敏性差下。
傳于金英淳曰,軍兵,令各其營,乾犒饋分給。
傳于金英淳曰,當該參考官,捧現告推考。
傳于金英淳曰,賞試射,明日分所擧行,閣臣·參考官竝假承旨差下進去。
傳于金英淳曰,閣臣·參考官·假承旨差下,代戶曹參議李繪九,副護軍權溭·嚴錫鼎·鄭德和·趙秉恒,參考官差下,使之分進。
金英淳,以都摠府言啓曰,今日入直內三廳武兼·禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以兵曹言啓曰,謹依下敎,龍虎營軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,本局軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,本營軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,本廳軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳軍兵等處,乾犒饋分給之意,敢啓。傳曰,知道。
又以御營廳言啓曰,本廳哨官鄭忠源,身病甚重,勢難察任,改差,何如?傳曰,允。
義禁府啓目,全羅兵使閔晳原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。
丙午七月初五日卯時,上詣春塘臺。親臨賞試射試取入侍時,行都承旨金英淳,行左承旨徐念淳,行右承旨韓鎭庭,行左副承旨洪鍾應,行右副承旨金公鉉,同副承旨趙龜夏,記事官徐堂輔·金有淵·洪祐命·金炳雲,提學趙秉鉉,檢校提學金興根,原任直閣李公翼,檢校直閣鄭㝡朝·尹定鉉,直閣金始淵,檢校待敎南秉哲·李㘾·趙鳳夏,待敎洪淳穆,以次侍立。時至,通禮跪啓請外辦,上具軍服乘座馬,出宣化門。藥房都提調鄭元容,副提調金英淳進前奏曰,日候淸涼,侵早勞動,聖體,若何?上曰,一樣矣。元容曰,提調以湯劑監製,在於本院,不得待令矣。仍由協陽門·建陽門,至明光門外,宣傳官跪稟放信砲三聲,又跪稟鳴金二下大吹打。仍出靑陽門外,宣傳官跪稟鳴金三下吹打止。又跪稟迎接營放砲吹天鵝聲點旗吶喊共三次止金如例擧行訖。宣傳官跪稟鳴金二下大吹打,至轉曲處,宣傳官跪稟鳴金三下吹打止。又跪稟鳴鑼邊旗幟分列于左右,詣春塘臺下馬陞座訖,黃門旗手叉捍作門。上命槍劍軍遮前除退,宣傳官如例擧行,跪稟鳴金二下小吹打,又跪稟鳴金三下吹打止。兵曹判書趙秉鉉,宣傳官申觀浩等,行參現禮,武藝別監·軍牢巡視手·內吹吹鼓手等,分班叩頭,命起去應退。秉鉉跪稟放陞壇砲,命起應退,宣傳官跪稟陞壇號令放砲三聲鳴金二下大吹打,牢子大喝三聲開門,旗手揮旗退,宣傳官跪稟鳴金三下吹打止。秉鉉跪稟陞旗命起應退,宣傳官跪稟陞旗號令放砲一聲擂鼓鳴鑼共三通止金訖。訓鍊大將洪在龍,御營大將任聖臯,兩營從事官及中軍以下至哨官等,以次行參現禮,各還信地。宣傳官奏曰,訓鍊都監兼別將金貞根,內禁將李以復,都監把摠申奭浩,哨官鄭忠國·趙秉元等參現時,各有失措,竝記過,何如?上可之。秉鉉跪稟掌號笛,聚官軍命起應退。宣傳官跪稟聚官軍號令放砲一聲,掌號笛在龍·聖臯以下及哨官,單騎馳赴壇上列立。宣傳官跪稟下馬號令放砲一聲鳴鑼,大將以下俱下馬止金。宣傳官跪稟跪叩頭,大將以下俱跪,分班報叩頭命起應聲。兩營大將仍留壇上之意,宣傳官入稟送令,又跪稟上馬號令放砲一聲吹哱囉,中軍以下上馬止金。宣傳官跪稟回信地吹打鳴金二下大吹打,又跪稟鳴金三下吹打止。兩營中軍代主將司令之意,宣傳官入稟送令。秉鉉曰,試規何以爲之乎?上曰,柳葉箭一巡,鳥銃三放,可也。英淳曰,參考官柳相鼎,已爲待令,而聞有親病,試官之任,難以擧行云,何以爲之乎?上曰,參考官柳相鼎有頉,代宣傳官李敏性差下。出傳敎上命以訓局成方陣,宣傳官如例擧行,放砲一聲,立訓局招搖旗,放砲一聲,立黃神旗右一點,磨動點鼓吹擺隊伍喇叭,成方陣後止金。上曰,發旗立表前徑先坐息都監中軍記過。宣傳官如例擧行。上命以御營陣,追擊訓局。宣傳官如例擧行,放砲一聲,立御營廳招搖旗,放砲一聲,立白神旗,放砲一聲,立黃神旗,以白神旗,向黃神旗點,擂鼓吹天鵝聲,御營陣遶擊數巡,不能衝突。上命以駕前駕後別隊,一體追擊。宣傳官如例擧行,放砲一聲,立駕前駕後別隊旗,向黃神旗點,擂鼓吹天鵝聲,亦終不能衝突。上又以暗令,送武藝別監,交擊數合,突入營中,奪中軍手旗竿來後止金。上命宣傳官曰,御營中軍,不能衝突,拔箭記過。放砲一聲,立白神旗及駕前駕後別隊旗,向內點。宣傳官跪稟回信地吹打,又跪稟吹打止。上命宣傳官曰,都監中軍,手旗見奪,記過。上又命以禁軍陣,追擊訓局。宣傳官如例擧行,放砲一聲,立龍虎營招搖旗,放砲一聲,立黃神旗,以龍虎營招搖旗,向黃神旗點,擂鼓吹天鵝聲。上又命以駕後,一體追擊。宣傳官如例擧行,放砲一聲,立駕後旗,向黃神旗點,交擊一次後止金。宣傳官跪稟回信地吹打,放砲一聲,立黃神旗三麾鳴金三下,各營一體罷陣。上入小次,少頃出次。英淳曰,試官使之肅拜,然後當試射,而試官中從陞人,亦使之下去行禮,何如?上可之。英淳曰,試官中有未卽待令之人,以致肅拜之遲滯,竝推考,何如?上可之。仍命書傳敎曰,當該參考官,捧現告推考。考官秉鉉·在龍·聖臯,禁衛大將李惟秀,摠戎使李應植,參考官㝡朝·定鉉·秉哲·㘾·鳳夏,別軍職申觀浩·李圭徹·李熙昇,宣傳官李敏性·許燮行禮記,以次陞侍。上命英淳書傳敎曰,軍兵,令各其營,乾犒饋分給。上入小次,少頃出次。英淳曰,考官禁衛大將李惟秀,摠戎使李應植,屢度促敎之下,不卽待令,事甚未安。竝推考,何如?上曰,依爲之。出擧條當該考官竝推考事,榻前定奪。出榻敎少頃,挾侍進御床,各賜饌于兵曹判書·四營將臣·承·史·閣臣·侍衛以下。英淳曰,藥房提調本院監製後,待令靑陽門外,而身病猝發,未得登筵矣。御床撤退後,諸臣以次撤床。英淳曰,弘化門·金虎門·建陽門入直將官,竝當使之應射,以標信擧行,何如?上曰,以已下信箭擧行,可也。秉鉉曰,今當試取,而分所何以爲之乎?上曰,明日使各其營,自外分所擧行,可也。秉鉉曰,此是賞試射也。今日各營將臣,侍衛諸臣及承·史·閣臣,一體試射,則似爲文武賞試之意矣。上可之。秉鉉曰,將家後進之勸武收用,多有已例,前府使申命洪子榏,前郡守李元熙子奎運,摠戎使李應植子熙完,人地俱合奬拔,竝別薦施行,令軍門先付哨官,何如?上曰,依爲之。出擧條英淳跪稟宰樞執鼓·貫革尺量·矢數執鼓,竝依例擧行,別軍職宣傳官·兵摠府郞廳·各營將官等,以次應射訖。更設五色小布。兵曹判書·四營將臣·雲寶劍·兵摠府堂上·承·史·閣臣,以次應射技畢退錚。上入小次,少頃出次。命撤四色小布,只設黃小布,仍詣御射位。上曰,御將與禁將,似於昔日御射時,屢次仰瞻矣。聖臯曰,果然矣。臣等又當今日,伏睹盛擧,下情不勝慶幸矣。上親射柳葉箭三巡二中訖,令秉鉉·興根各射一巡。上還陞座,秉鉉跪稟落旗。宣傳官跪稟落旗號令,放砲一聲,鳴鑼擂鼓共三通止金訖。上命記過將官竝拿入,宣傳如例擧行,都監中軍李容鉉,御營中軍李行敎及貞根·以復·奭浩·忠國·秉元等,以次拿入。上曰,都監中軍,則方陣時不爲發旗立表,且追擊時手旗見奪,御營中軍,追擊時不能衝突,其餘諸將官,參現時失措,何也?容鉉等曰,惶恐遲晩矣。上曰,今番姑爲安徐,而日後若復如此,則當嚴棍矣。惕念擧行,可也。仍命拿出。還內時,宣傳官跪稟旗幟三行分立。上降座乘座馬,宣傳官跪稟鳴金二下大吹打。至明光門外,宣傳官跪稟鳴金三下吹打止,又跪稟鳴鑼邊旗幟分列于左右。至建陽門外,宣傳官跪稟退前排。由協陽門,入宣化門還內,諸臣以次退出。
上在昌德宮。停常參·經筵。
自四更至初七日開東,灑雨下雨,測雨器水深四分。
徐念淳啓曰,明日召對,取稟。傳曰,停。
洪鍾應啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于洪鍾應曰,只推。
傳于韓鎭庭曰,藥院都提調許副,代前望單子入之。
內醫都提調前望單子入之,領議政權敦仁落點。
洪鍾應啓曰,左邊捕盜大將李應植,以賞試射考官,蕩春臺試所,今方出去矣。所佩命召及大將牌·傳令牌,何以爲之?而在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,左邊捕盜大將,以他邊大將兼察事,命下矣。兼察左邊捕盜大將任聖臯,卽爲牌招聽傳敎,何如?傳曰,允。
韓鎭庭,以禮曹言啓曰,卽接濟州牧使李宜植牒報,則本州風雲雷雨壇神室重建年久,棟桷朽撓,屋瓦滲漏,趁今修改不容少緩,告由·移·還安祭香祝,自本曹啓稟下送,以爲及時改建之地云矣。濟州牧風雲雷雨壇神室改建時,告由·移·還安祭香祝,令該司照例磨鍊下送,以爲從便卜日設行之意,行移,何如?傳曰,允。
洪鍾應,以兵曹言啓曰,今日賞試射時,入直禁軍,以先試人,替代出試之意,敢啓。傳曰,知道。
又以訓鍊都監言啓曰,謹依兵曹判書趙秉鉉所奏批旨,別薦閑良李奎運,本局加設哨官差下之意,敢啓。傳曰,知道。
又以訓鍊都監言啓曰,今日賞試射時,弘化門·金虎門·建陽門入直軍,使先試軍,替代應試後還爲入直之意,敢啓。傳曰,知道。
又以禁衛營言啓曰,謹依兵曹判書趙秉鉉擧條批旨,別薦閑良申榏,本營加設哨官差下之意,敢啓。傳曰,知道。
又以御營廳言啓曰,謹依兵曹判書趙秉鉉擧條批旨,別薦閑良李熙完,本廳加設哨官差下之意,敢啓。傳曰,知道。
又以摠戎廳言啓曰,今日賞試射試取,日暮姑停之意,敢啓。傳曰,知道。
義禁府啓目粘連,向前閔晳亦,屯稅勒執差任捧賂等許多貪鄙,俱係不法是白兺除良,莫念餉穀之所重,無難執錢而取剩,旣登道啓,若是論列,揆以法意,難免重勘,以此照律,何如?判付啓依允。
判府事鄭元容箚曰,伏以,臣昨自公退,所患暑滯諸証,挾痰更添,達宵叫苦。且牙齒之疼,已經月餘,劇歇無常,而方其劇也,風熱上升,床齦掀掣,噙擦諸方,雜試無效,寢啖俱阻,頭目暈眩,少有動作,痛勢旋緊,以今貌樣,萬無旬日內彈束之望。顧臣所帶藥院之銜,日次起居,卽係常禮,而緣臣病頓,若致瘝曠,則虧分墮職,罪當何居?悚悶之極,具牘仰徹。伏乞俯垂鑑諒,亟賜遞免,以便公私,不勝幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于韓鎭庭曰,此批答,遣史官傳諭。
上在昌德宮。停常參·經筵。
自開東至申時,灑雨下雨,測〈雨〉器水深七分。
金公鉉啓曰,明日召對,取稟。傳曰,停。
趙龜夏啓曰,來十一日,朝參日次矣,敢稟。傳曰,停。
金公鉉啓曰,來十一日,輪對日次矣,敢稟。傳曰,當次人受點,後日次待令。
趙龜夏啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
注書徐堂輔病,代以李鍾浩爲假注書。
趙龜夏啓曰,卽者漢城府官員來言,今此城隍發告祭及厲祭獻官,例以本府亞尹塡差,而左尹李敏會在外,右尹未差,無進去之員云,何以爲之?而未差之代,政官牌招,開政差出,何如,?傳曰,前望單子入之。
右尹前望單子入之,李敦榮落點。
吏曹口傳政事,左尹單李敦榮,右尹單李敏會。
趙龜夏啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于趙龜夏曰,只推。
趙龜夏,以戶曹言啓曰,眞殿改建時階砌,旣爲排置,明日午時,豎柱上樑之意,敢啓。傳曰,知道。
金公鉉,以成均館同知館事意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
趙龜夏,以兵曹言啓曰,今日南小營分所賞試射時,龍虎營將校·禁軍軍兵及訓局別隊馬兵·塘馬馬兵·右馬兵·內吹·近仗軍士·纛差備·司僕寺所屬等試射放,今已畢射,入格別單書入之意,敢啓。傳曰,知道。
又以摠戎廳言啓曰,賞試射未畢試將校·軍兵等,今日鍊戎臺,本廳良中開場試取之意,敢啓。傳曰,知道。
義禁府啓目,洪州前牧使徐承淳原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
金英淳,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金公鉉啓曰,明日召對,取稟。傳曰,停。
洪鍾應啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金公鉉啓曰,假注書李鍾浩,時無職名,令該曹,依例付軍職,冠帶常仕,何如?傳曰,允。
注書金有淵病,代以李承輔爲假注書。
傳于洪鍾應曰,右副承旨許遞,前望單子入之。
洪鍾應啓曰,臣與行右副承旨金公鉉伴直矣。纔已許遞出去,伴直無人,行右承旨韓鎭庭,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金洙根落點。
洪鍾應啓曰,大司憲洪學淵,掌令李羲俊,持平兪致崇·辛志鼎牌不進,執義權命周,掌令吳致淳在外,監察茶時之意,敢啓。傳曰,知道。
以大司諫任百秀,獻納趙然昌,正言姜冕奎,掌令李羲俊,持平兪致崇·辛志鼎牌不進罷職傳旨,傳于洪鍾應曰,只推。
徐念淳,以吏曹言啓曰,成均館典籍李晩德,受由過限不上來,改差,何如?傳曰,允。
韓鎭庭,以戶曹言啓曰,各道年分事目,從當磨鍊以入矣。災傷覆審,勿送敬差官,專委道臣,已成近例。今年亦依此擧行事,分付,何如?傳曰,允。
洪鍾應,以禮曹言啓曰,卽接燕岐幼學成百朋所志,則以爲,族孫建學,嫡妾俱無子,以其同姓八寸兄載厚第二子繼大,欲爲繼後,兩家諸族,相議完定,而建學夫妻俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長成百朋所訴旣如此,依定式,成載厚第二子繼大,立爲成建學之後何如?傳曰,允。
又以禮曹言啓曰,卽接社稷署所報,則神室西北隅龍頭及瓦子墜落云矣。慰安祭,不卜日,今初十日,設行修改之節,擇日擧行,何如?傳曰,允。
又以備邊司言啓曰,卽伏見盛京回咨文出來者,江界三寨及閭閻四把等地越邊大國人造舍墾田處,自盛京遴派官兵,前往究辦,請派委曉事官弁,沿江近處,先期守候,大國委員到日,令其過江前來,指引處所,眼同緝絮矣。咨內辭意中過江前來,雖非可議,旣請派員指引,則固當依咨施行,而委員來到之期,無所指的,今若差定官員,許久待候,則實有爲弊之慮,不可不探問其出來早晩,然後亦可以自此擧行,更令槐院,具由撰咨,定禁軍騎撥下送于灣府,使之傳給鳳城將處,以爲轉致盛京之地。待回咨出來,卽定江界邊將中勤幹一人,送于沿江處,以爲相應指引之意,行關知委於關西道臣,何如?傳曰,允。
又以摠戎廳言啓曰,今此鍊戎臺本廳良中分所賞試射時,本廳將校·軍兵及訓局軍兵·畿營將校·軍兵等入格別單書入之意,敢啓。傳曰,知道。
義禁府照目帖連,全羅前兵使閔晢矣本府議啓內,屯稅勒執差任捧賂等許多貪鄙,俱係不法是白兺除良,莫念餉穀之所重,無難執錢而取剩,旣登道啓,若是論列,揆以法意,難免重勘,以此照律罪,杖一百流三千里定配,以其年七十二,依律文收贖,只告身盡行追奪,私罪。奉敎依允爲旀,功議各減一等爲良如敎。
上在昌德宮。停常參·經筵。
夜自一更至初十日開東,灑雨下雨,測雨器水深二寸五分。
韓鎭庭啓曰,明日召對,取稟。傳曰,停。
洪鍾應啓曰,大司憲洪學淵,掌令李羲俊,持平兪致崇·辛志鼎呈辭,執義權命周,掌令吳致淳在外,監察茶時之意,敢啓。傳曰,知道。
韓鎭庭啓曰,今月十一日,都目政事爲之之意,敢啓。傳曰,知道。
傳于韓鎭庭曰,禮房承旨,馳詣社稷,奉審摘奸以來。
傳于韓鎭庭曰,再明日,都政當親政矣,該房知悉。
傳于韓鎭庭曰,再明日,七夕製,通方外爲之,試紙用大好紙,春塘臺親臨磨鍊。
韓鎭庭啓曰,卽者社稷署官員來言,今此慰安祭神位出還奉安時,提調一員,當爲進參,而都提調權敦仁,提調金興根俱有身病,不得進參云,提調卽爲牌招,何如?傳曰,允。
又啓曰,社稷提調金興根牌不進,推考傳旨,今方捧入,而慰安祭神位出還奉安時,當爲進參,如是違牌,事甚未安。更爲牌招,何如?傳曰,允。
又啓曰,社稷提調金興根,再牌不進推考傳旨,今方捧入,而慰安祭神位出還奉安時,當爲進參,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之。
社稷提調前望單子入之,朴永元落點。
韓鎭庭,以吏曹言啓曰,都政親臨事,命下矣。本曹正郞·佐郞各一員權減窠,依例復設,口傳備擬以入之意,敢啓。傳曰,知道。
吏曹口傳政事,以尹行福爲吏曹正郞,許傳爲吏曹佐郞。
韓鎭庭,以吏曹言啓曰,新除授成均館典籍河範大,除拜過限不上來,改差,何如?傳曰,允。
又以承文院都提調意啓曰,進賀兼謝恩使回便齎來咨文中,有使臣賞賜克食事矣。以前頭使行奉表稱謝之意,撰出先通咨文,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
趙龜夏,以兵曹言啓曰,同知中樞府事李行敎·柳文儉,僉知中樞府事洪祐燮,內禁衛將任泰錫,五衛將金魯鳳·朴元鎭,景福宮衛將徐轍洛·朱希億,慶熙宮衛將洪順仁·金弘吉,俱以身病猝重,勢難供職,改差,新除授長津僉使柳相朝,所抱貞疾,閱月沈苦,萬無登途赴任之望云,罷黜,何如?傳曰,允。
又以司僕寺一二提調意啓曰,濟州山馬監牧官金揚秋,乙巳·丙午兩年條封進馬二匹,今纔上來,禾毛色別單書入之意,敢啓。傳曰,知道。
又以禁衛營言啓曰,本營哨官卞曾淵,身病猝重,勢難察任,改差,何如?傳曰,允。
上在昌德宮。停常參·經筵。
自開東至午時,灑雨下雨,測雨器水深八分。
自人定至一更,灑雨下雨,測雨器水深一分。
大王大妃殿進御加味君子湯,依前方限五貼製入事,榻前下敎。
藥房副提調金英淳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
趙龜夏啓曰,大司憲洪學淵,掌令李羲俊,持平兪致崇·辛志鼎呈辭,執義權命周,掌令吳致淳在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
徐念淳啓曰,假注書李承輔,時無職名,令該曹,依例付軍職,冠帶常仕,何如?傳曰,允。
金英淳啓曰,臣英淳,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
韓鎭庭啓曰,臣鎭庭,依定式,進詣香室,奉審香祝樻祝板袱子,則精潔之意,敢啓。傳曰,知道。
傳于韓鎭庭曰,左副承旨許遞,前望單子入之。
承旨前望單子入之,金漢益落點。
徐念淳啓曰,新除授同副承旨金漢益,卽爲牌招,何如?傳曰,允。
又啓曰,同副承旨金漢益,時在慶尙道金海府任所,斯速乘馹上來事,下諭,何如?傳曰,許遞。前望單子入之。
傳于趙龜夏曰,明日出宮門路,以協陽門爲之。
傳于趙龜夏曰,臺諫竝許遞,前望單子入之。
臺諫前望單子入之,大司憲李羲肇,大司諫鄭德和,執義睦仁培,司諫趙完植,掌令黃璟·金泰顯,獻納任百能,持平柳來維·尹顯岐,正言朴宗範·朴奎賢落點。
徐念淳,以吏曹言啓曰,鳳山郡守李南軾戶奴呈狀內,矣上典受由上京,還爲下去矣。中路得病,多日救療,有加無減,萬無還任之望云,其身病果如是沈重,則有難等待其差歇,罷黜,何如?傳曰,允。
趙龜夏,以賑恤廳言啓曰,謹依傳敎及漢城府民家頹壓恤典別單判付,中部字內全家頹壓一戶,錢三兩,東部字內全家頹壓十六戶,各錢三兩,頹多完少二十八戶,各錢二兩,西部字內全家頹壓五百八十一戶,全家漂流二百六十六戶,各錢三兩,頹多完少二百八戶,各錢二兩,南部字內全家頹壓四百六十二戶全家漂流二十八戶,各錢三兩,頹多完少七十一戶,各錢二兩,北部字內全家頹壓八十戶,各錢三兩,頹多完少八十六戶,各錢二兩,發遣本廳郞廳,眼同各該部官,更爲摘奸,從優分給之意,敢啓。傳曰,知道。
韓鎭庭,以禮曹言啓曰,卽接永禧殿官員所報,則明日七夕製試取時,本殿官員,俱爲觀光云矣。假官一員,依定式,令吏曹,以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接徽定殿官員所報,則明日七夕製試取時,本殿官員,俱爲觀光云矣。假官一員,令吏曹口傳啓下,以爲代直後赴試之地,何如?傳曰,允。
趙龜夏,以兵曹言啓曰,明日春塘臺親臨七夕製時,本曹堂上,全數進參,而參議金相稷,有身病不得進參,參議,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以林基洙爲兵曹參議。
趙龜夏,以兵曹言啓曰,卽接西所衛將金達衡牒報,則明禮門東邊內宮墻頹圮處連接一間許又爲頹圮云,亦令紫門監,以杻把子及長木堅實圍排,把守則傍近,旣有前把守軍二十名矣。金虎門入直軍五名加把,限修築間一體嚴加守直之意,敢啓。傳曰,知道。
又以備邊司言啓曰,各道秋操稟啓,今已齊到矣。水陸停操,已爲多年,民不知兵,疎虞莫甚,而兩西·畿輔·東北,今年雨水,可謂極備。且淸北幾邑,賑事纔經,瘡痍甫起,三南則雨暘不適,秋事未判。戎政雖重,恤民宜先,此時徵調,在所當念。今秋八道·三都水陸諸操·巡歷·巡點,竝姑停止,至於官鎭門聚點,惕念擧行,使隊伍必整,器械必飭,無或視以文具,期有實效。有堤堰處,依近例移點完役,覆審考講及各樣都試,竝爲按例設行之意,分付,何如?傳曰,允。
又以御營廳言啓曰,去夜初更量,幼學申命溥,犯夜被捉於本廳巡邏處,依例移送秋曹之意,敢啓。傳曰,知道。
又以刑曹言啓曰,因御營廳啓辭,去夜初更量犯夜幼學申命溥,移送秋曹事,命下矣。申命溥,待過齋,依更數決笞三十度,放送之意,敢啓。傳曰,知道。
又以都摠府言啓曰,副摠管李行敎,時無職名,令該曹,口傳付軍職,何如?傳曰,允。
又以訓鍊都監言啓曰,因兵曹草記,明禮門東邊內宮墻頹圮處連接一間許,又爲頹圮處,金虎門入直軍五名除出,與傍近前把守軍二十名,限修築間嚴加守直之意,敢啓。傳曰,知道。
又以義禁府言啓曰,明日七夕製,通方外爲之時,本府都事皆爲赴擧,只有武都事一員,當直入直,而本府入直,公事回公都事及集春門·月覲門·靑陽門·明光門禁亂都事,無以推移,假都事六員,令該曹,口傳差出,以爲分排擧行之地,何如?傳曰,允。
兵曹口傳政事,護軍單李行敎。
上在昌德宮。停常參·經筵。
自人定至五更,灑雨下雨,測雨器水深二分。
韓鎭庭啓曰,明日召對,取稟。傳曰,停。
金洙根啓曰,大司憲李羲肇,執義睦仁培未肅拜,掌令黃燝·金泰顯,持平柳來維·尹顯岐在外,監察茶時之意,敢啓。傳曰,知道。
李鍾浩陞六,代以朴昇壽爲假注書。
李承輔陞六,代以李敎寅爲假注書。
李敎寅有頉,代以權永秀爲假注書。
承旨前望單子入之,任百經落點。
承旨前望單子入之,金落點。
韓鎭庭,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
都政。吏批,判書金興根,參判成遂默,參議徐戴淳,正郞尹行福·金儀表,佐郞許傳·李潭九·楊廷彬,行左承旨徐念淳,以次進伏。以洪在鳳爲掌樂主簿,徐兢淳爲司䆃主簿,李熙淸爲引儀,金獻淳爲仁川府使,趙雲容爲江陵府使,兼執義沈熙淳減下,典籍三單許銑·金觀孝·金棱。
徐念淳,以司饔院都提調意啓曰,本院直長李熙淸,時帶燔造之任,而今日都政,通禮院引儀遷轉矣。燔事方張,不可付之生手,本院主簿中,依例相換,以爲竣事之地,而時在燔所,使之除朝辭察任,何如?傳曰,允。以李象億爲尙衣別提,金貞根爲司圃別提,李奎英爲典設別提,趙命夏爲韓山郡守,徐逈淳爲古阜郡守,軍資主簿單朴志壽,校書副正字單任百淵,尹長善爲司宰直長,鄭夔弼爲宗簿直長,李秉羲爲司饔直長,韓鎭華爲富寧府使,金瑞郁爲輸城察訪,李容在爲漢城庶尹,李源明爲思陵令,申應模爲報恩郡守,李彙載爲安城郡守,李敎俊爲珍山郡守,李承謙爲平巿直長,李象會爲義盈直長,林善鎭爲靖陵直長,尹周鎭爲禁府都事,朴初壽爲內贍奉事,宋一成爲社稷令,徐膺淳爲司宰僉正,任五常爲慶山縣令,趙徹林爲鎭川縣監,成永文爲丹城縣監,徐箕淳爲大司憲,金在田爲大司成,李寅奭爲執義,金秀萬爲司諫,任希兢爲獻納,安膺壽爲活人別提,玄鎭默爲濟用奉事,金炳叙爲義盈奉事,權徹仁爲司饔奉事,丁大植爲禁府都事,韓致良爲內贍主簿,尹行定爲戶曹正郞,南秉善爲金城縣令,洪鍾華爲昌寧縣監,金夔淵爲井邑縣監,閔致應爲社稷令,金宅善爲景慕宮令,鄭元弼爲陽智縣監,成元鎬爲黃澗縣監,洪秉元爲洪川縣監,李寅始爲長陵令,金在敎爲典牲直長,朴會臣爲禧陵直長,沈樂承爲碧潼郡守,韓亨敎爲高敞縣監,徐兢淳爲刑曹佐郞,李璋溥爲直講,李魯宰爲儀賓都事,柳道海爲典籍,金秉燮爲平安都事,李裕憲爲漢城主簿,鄭周應爲三水府使,金炳一爲柒谷府使,柳瓚爲郭山郡守,吳永善爲求禮縣監,張瀷爲健元陵令,權大澈爲敬陵令,趙忠植爲大司諫,兪致崇爲校理,李魯奎爲副校理,金鍵爲司䆃主簿,趙行鎭爲中部令,沈熙淳爲應敎,金在根爲副應敎,睦仁培爲安邊府使,金貞根爲平巿主簿,成載億爲司饔奉事,李復秀爲司䆃奉事,洪祐健爲副校理,金善弼爲草溪郡守,軍資直長單宋鍾聞。朴龜夏爲尙衣直長,李啓善爲引儀,金曾鉉爲徽定殿令,李鍾浩·李承輔爲典籍,成遂默爲吏曹參判,許燮爲宣川府使,鄭瑋爲昌城府使,韓文爀爲豐川府使,李源祚爲慈山府使,白樂貞爲价川郡守,李定在爲尙瑞直長,趙基晉爲宗廟令,趙秉岳爲司宰奉事,李奎英爲監察,兪錫煥爲校理,贈吏參李述模贈吏判例兼,贈吏議李湙贈吏參例兼,贈資正李奎鎭贈吏議,以上刑曹判書李魯秉三代,趙秉元爲尙瑞副直長,文起珽爲咸鏡都事,金華淳爲竹山縣監,李裕膺爲咸平縣監,韓應淳爲沃溝縣監,李定在爲典設別提,金錫模爲監察,李承圭爲典籍,韓啓轍爲金海府使,李敬達爲鳳山郡守,趙秉元爲尙瑞直長,徐頀淳爲濟用奉事,李容佐爲監察,李定熙爲寶城郡守,韓鼎瑚爲魚川察訪,洪鍾馨爲司圃別提,李象億爲刑曹佐郞,李啓善爲監察,李殷榮爲慶基殿令,姜彜五爲礪山府使,李禹鉉爲尙衣別提,成致默爲引儀,成永龜爲蔚珍縣令,李鏞爲鎭岑縣監,鄭翼烈爲禮安縣監,礪山府使姜彜五,平山府使金善永相換。
兵批,行判書趙秉鉉,參判朴容壽,參議林基洙,參知金炳奎,正郞崔宗煥·金正奎·鄭錫朝·金基纘,佐郞李昌廷·洪錫圭·李敏衡·韓鼎瑚,行都承旨金英淳,以次進伏。以李奎燦·元棨·李兢來爲五衛將,李載熙爲忠翊將,柳俠爲忠壯將,守判中樞府事朴永元加設,依定式減下,訓鍊判官朴晟煥,主簿崔宗玉·車益憲·柳榮萬,以上加設,依定式減下,訓鍊主簿金得俊本院去官,大護軍朴永元,副護軍洪祐燮·李熙遠,副司正李鍾浩·李承輔,副司勇金紀憲,以上竝單付。以李熙訥·金鍍爲都摠經歷,趙用夏爲訓鍊僉正,李奎憲爲判官,李晩謙爲御營把摠,護軍洪學淵·洪鍾應,副護軍李源祚·任百秀,副司直權命周·李佑伯·吳致淳,副司果趙龜植,以上竝單付,以張斗顯爲五衛將,車益憲爲加設訓鍊判官,李基元·異海觀·金昌源爲加設主簿,護軍金公鉉,副護軍趙得林·權用脩,副司直李羲俊·兪致崇·辛志鼎·趙然昌,副司果姜冕奎,以上竝單付。權顗爲慶州營將,李南轅爲公州營將,趙秉七爲尙州營將,柳得魯爲京畿中軍,李恒坤爲北虞候,李祉秀·李熙敬爲武兼,李顯稷爲慶尙左水使,金永琦爲羅州營將,金重根爲加背梁萬戶,李熙明爲宣傳官,許燦爲中樞經歷,韓亨敎爲訓鍊判官,柳象㱓爲車嶺僉使,金聲奎爲柔遠僉使,高在益·安思淑爲五衛將,沈仁奎爲慶熙將,金信浩爲景福將,李寬賢爲椒島僉使,韓尙烈·兪鎭國爲訓鍊判官,李璜周爲主簿,方允規爲善積僉使,金致聲爲包伊萬戶,孫亮漢·趙羲謙·韓用臣爲訓鍊主簿,崔道哲爲防踏僉使,姜啓周爲馬島萬戶,柳之奫爲武兼,李明熙爲部將,高濟渙爲守門將,李宓熙爲備邊郞,金聲求爲黃海兵虞候,護軍李羲肇,副護軍鄭德和·金漢益·金相稷·徐驥淳,副司直睦仁培·趙完植·黃璟·金泰顯·柳來維·尹顯岐·任百能·兪鎭五·沈熙淳·申泰運·成容默·朴承輝·沈膺泰,副司果朴宗範·朴奎賢·沈宜冕·宋柱獻·洪在重·李敎英·崔遇亨·趙基升,以上竝單付。以李熙明爲訓鍊僉正,李厚坤爲守門將,張仁遠爲北評事,黃潤己爲赤梁僉使,朴文根爲平山浦萬戶,護軍柳文儉,副護軍李元夏,以上竝單付。慶州營將權顗,公州營將李南轅,尙州營將趙秉七,京畿中軍柳得魯,北虞候李恒坤,以上今加折衝加資事,承傳。以朴永元爲知事,崔錫奎爲景福將,李挺松爲慶熙將,李行源爲高山里僉使,申命溵爲西水羅萬戶,僉知單元棨·李奎燦·李兢來。
金英淳,以兵批言啓曰,五衛將李奎燦前任順天營將,元棨前任羅州營將,李兢來前任三陟營將,忠翊衛將李載熙前任慶州營將,忠壯衛將柳前任江原監營中軍,俱在任所,上來間該廳番次苟艱云,忠翊衛將李商球,忠壯衛將李羲中,俱以病難供職,呈狀乞遞,景福宮衛將金信浩·崔錫奎,慶熙宮衛將沈仁奎·李挺松除授在外,上來無期,竝改差,何如?傳曰,允。以成遂默爲同知,李晩謙爲全羅左水虞候,任商凖爲忠淸兵虞候,白樂莘爲慶尙左兵虞候,方禹聲爲全羅中軍,僉知三單張斗顯·李載熙·柳,以李同淳爲同知,朴齊輝爲僉知,梁宣洙爲內禁將,金始淵·鄭翊朝爲文兼,副護軍權顗·李南轅·趙秉七,以上竝單付。以趙存一爲右捕從,尹喜默爲訓鍊主簿,韓弘一爲御營把摠,沈樂韶爲仁遮外萬戶,金箕弘爲鎭東萬戶,同知單沈仁奎。以李基春爲順天營將,鄭在天爲三陟營將,趙台顯爲江華中軍,具聖魯爲江原中軍,趙爲九月別將。同知單金信浩,僉知二單高在益·安思淑。以吳取善爲同知,尹定鉉爲僉知,金啓洹爲五衛將,朴慶煥爲梨津萬戶,李秉奎爲鹿島萬戶,金宅基爲同知,李根永爲羽林將,李健緖爲水原中軍,李周膺爲長津僉使,金寬玉爲臨淄僉使,金永祚爲西北僉使,趙營奎爲植松萬戶,李履洪爲濟物萬戶,車德三爲方山萬戶,張彦煥爲阿山萬戶,李熙訥爲宣傳官,趙羲稷爲都摠經歷,李玄益爲訓鍊僉正,李觀洙爲御營把摠,沈詠祖爲首陽別將,同知單崔錫奎。以趙學春爲都摠經歷,鄭宅基爲訓鍊判官,林翼相爲僉正,尹喜臣爲武兼,胡承周爲廢茂山萬戶。同知單李挺松,僉知單金啓洹。以李得祿爲五衛將,金鍊熙·崔壽珍爲景福將,權始崑·李翼鳳爲慶熙將。
金英淳,以兵批言啓曰,景福宮衛將崔壽珍·金鍊熙,慶熙宮衛將權始崑·李翼鳳除授在外,上來無期云,竝改差,何如?傳曰,允。以李源明爲都摠經歷,柳德魯爲都事,尹錫夏爲訓鍊判官,具明鉉爲武兼,林輔榮爲忠翊將,池若淵爲忠壯將,王殷疇爲五衛將,趙羲謙爲都摠都事,金尙奎爲訓鍊判官,金錫禹爲主簿,李基豊爲五衛將,南宮爲忠壯將,鄭雲翼爲都摠都事,李宇斌爲訓鍊主簿,柳鶴珪爲部將,許燦·趙羲稷爲宣傳官,金正求爲訓鍊主簿,柳鎭珪爲訓鍊主簿,元世熺爲部將,同知單李得祿。以趙學春爲宣傳官,柳相兟爲都摠經歷,李燁爲中樞經歷,李明熙爲訓鍊主簿,梁漢楗爲武兼,同知單崔壽珍。以張鳳羽爲都摠經歷,朴長夏爲都事,崔性益爲訓鍊判官,金大應·金在源爲武兼,同知單金鍊熙。以李光洙爲部將,李濟萬·洪載謨爲訓鍊主簿,李章烈爲宣傳官,同知單李翼鳳。以柳相兟爲宣傳官,金益洪爲守門將,權聖根爲武兼,同知單權始崑。
金英淳,以兵曹言啓曰,今七月十一日,武臣賓廳武經講書日次,而親臨都目政事相値,不得爲之之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以訓鍊都監言啓曰,本局把摠申奭浩,身病猝重,勢難察任,改差,何如?傳曰,允。
又以訓鍊都監言啓曰,去夜初更量,別監李厚根,犯夜被捉於本局邏卒處矣。係是掖屬,何以爲之乎?敢啓。傳曰,當嚴處矣,放送。
丙午七月十一日卯時,上詣春塘臺。七夕製通方外儒生試取,親政同爲入侍時,行都承旨金英淳,行左承旨徐念淳,行右承旨韓鎭庭,行左副承旨金洙根,右副承旨趙龜夏,假注書李鍾浩·李承輔,記事官洪祐命·金炳雲,檢校直閣鄭㝡朝·尹定鉉,直閣金始淵,檢校待敎南秉哲·李㘾·趙鳳夏,待敎洪淳穆以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調趙斗淳,副提調金英淳進前奏曰,冒炎勞動,聖體,若何?上曰,一樣矣。仍出協陽門,由建陽門·靑陽門,陞御春塘臺。龜夏曰,請出標信,開布城,何如?上曰,以已下標信擧行。龜夏曰,侍衛中試官受點人,使之就位行禮,何如?上曰,唯。讀券官領議政權敦仁,右議政朴晦壽,守判中樞府事朴永元,對讀官行副護軍徐憲淳,刑曹參議趙鳳夏,奎章閣直閣金始淵,副司果李裕膺,以次入就拜位,行四拜禮訖,以次侍立。敦仁·晦壽進前奏曰,潦雨尙未開霽,晩炎尤甚,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。少頃,成均館官員,呈入門單子,龜夏讀奏合爲二千七百五十七人。敦仁曰,應擧儒生頗多,承旨·閣臣,竝試官加差下,何如?上可之。仍命書傳敎曰,承旨·堂上閣臣,竝讀券官加差下,堂下閣臣·入直玉堂,竝對讀官加差下。出榻敎英淳·念淳讀奏吏兵批書啓訖。吏曹判書金興根,參議徐戴淳,正郞尹行福·金儀表,佐郞許傳·李潭九·楊廷彬,行兵曹判書趙秉鉉,參判朴容壽,參議林基洙,參知金炳奎,正郞崔宗煥·金正奎·鄭錫朝·金基纘,佐郞李昌廷·洪錫圭·李敏衡·韓鼎瑚,以次入就座。興根·秉鉉進前奏曰,今當開政矣。上曰,唯。興根曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平巿署官員·五部令,各司久任時推人員,竝擬,何如?上曰,依爲之。出擧條秉鉉曰,營將·虞候,今當差出,而擬望之人乏少,已準朔守令及虞候,竝擬,何如?上曰,依爲之。出擧條興根曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?上曰,依爲之。出擧條秉鉉曰,都政,退行於正七月,則四十月,準考邊將,例爲差代,而濟物萬戶曺寅植,已爲準考,依例差代,何如?上曰,依爲之。出擧條興根曰,蔭仕六品官之陞五品者,每於過都政後照擬,而見今在職者,絶無經一考之人,五品官,無以推移備擬,依例勿拘陞擬,何如?上曰,依爲之。出擧條秉鉉曰,參下官仕日未滿十日以下者,曾有啓稟出六之規矣。守門將吳耆善·金肯淳,仕日不足爲六日,依例陞六,何如?上曰,依爲之。出擧條興根曰,守令多窠,今當差出,而未準朔禁軍將及營將·邊將·虞候·中軍·都事·守令·察訪竝擬,何如?上曰,依爲之。出擧條秉鉉曰,慶尙左水使,今當差出,而擬望之人乏少,他道防禦使竝擬,何如?上曰,依爲之。出擧條興根曰,大司成,今當差出,而擬望之人乏少,外任竝擬,何如?上曰,依爲之。出擧條興根曰,大司憲今當差出,而擬望之人乏少,承旨竝擬,何如?上曰,依爲之。出擧條興根曰,三水府使,今當差出,而邊上重地,不可不擇差,他道守令竝擬,何如?上曰,依爲之。出擧條上命書傳敎曰,守令初仕之擇不擇,專係於生民之休戚,每都政申飭,便同文具,可勝歎哉?切勿以例飭視之,另加擇擬事,分付兩銓。出榻敎又命書傳敎曰,昨年有經行武技之別薦,而尙無一人可擬者,烏在其蒐羅之義乎?分付兩銓,另加收用,仍令廟堂,務精考選,以爲次次進庸之地。守令別薦,亦令備堂及時任曾經監司,各薦以入事,一體分付。出榻敎又命書傳敎曰,各陵令中未經初倅人,今日政另擇擬入。近來陵令之窠,便作厭避之地,每有苟充之患,寧有如許事面乎?隨窠擇擬事,分付銓曹。出榻敎又命書傳敎曰,忠臣淸白吏子孫,西北松都人及軍功人,各別收用事,分付兩銓。出榻敎又命書傳敎曰,入侍注書,尙瑞院官員,竝陞六。出榻敎又命書傳敎曰,臺諫·玉堂竝許遞,今日政差出。出榻敎又命書傳敎曰,前縣監鄭翼烈,今日政守令擬入。出榻敎又命書傳敎曰,文川郡守之代,勿拘常格,有聲績人,各別擇差。出榻敎興根曰,玉堂多窠,今當差出,而擬望之人乏少,相避竝擬,何如?上曰,依爲之。出擧條興根曰,前縣監鄭翼烈,守令擬入事,命下矣。方在罷散中,何以爲之乎?上曰,敍用,可也,出擧條上命永元等,書賦儀式刑文王之典,限申時,仍命懸題,始淵·裕膺承命奉出。上命試官權退。少頃,龜夏曰,試券先張已入,出標信開門,已呈券儒生,次次出送,何如?上曰,以已下標信擧行。鎭庭曰,玉堂上下番俱空,事甚未安。今日政新除授玉堂,竝待下批,牌招入直,何如?上曰,依爲之。出擧條上入小次,命政官退出行政。有頃,龜夏曰,收券幾訖,考試,何如?上可之。龜夏曰,收券已畢,出標信,布城環衛軍解送,何如?上曰,以已下標信擧行。念淳曰,假注書朴昇壽,時無職名,令該曹,依例付軍職,冠帶常仕,何如?上曰,依爲之。出擧條龜夏曰,今日七夕製,取幾人乎?上曰,取三十人。念淳曰,今日殿座,承旨當爲備員,新除授同副承旨任百經,卽爲牌招,何如?上曰,依爲之。出擧條洙根曰,今日殿座,承旨當爲備員,而同副承旨任百經,時在安邊府任所,何以爲之乎?敢稟。上命書傳敎曰,在外承旨許遞,前望單子入之。出榻敎洙根曰,今日殿座承旨,當爲備員,新除授同副承旨金,卽爲牌招,何如?上曰,依爲之。出擧條上命書傳敎曰,礪山府使姜彜五,近邑守令相換。出榻敎又命書傳敎曰,冬至正使,宗親·儀賓中擬入。出榻敎又命書傳敎曰,在外吏曹參判許遞,今日政差出,待下批牌招參政,如有違牌,勿爲呼望。出榻敎又命書傳敎曰,吏兵批都政姑罷。出榻敎上出次,命書傳敎曰,侍衛軍兵雨具,從便爲之。出榻敎龜夏稟科次。上曰,科次爲之。敦仁等進前,裕膺讀奏試券第一張四句。上曰,止之。敦仁奏曰,以三下書等,而書一字乎?上曰,第一張書三中,之次四張書正字三下,之次五張書草三下,之次二十張書次上,敦仁書等訖。上命承旨坼封,龜夏坼封,以次讀奏訖。上曰,正宗朝己酉年,以觀武才對擧文科設行矣。敦仁曰,然矣。上曰,今番旣設賞試射,故初欲大輪次爲之,今以通方外節製設行矣。仍命書傳敎曰,七夕製賦居首三中幼學徐大淳直赴殿試,之次三下幼學李敎正等四人,直赴會試,之次草三下幼學金啓鎭等五人,竝給二分,之次次上生員趙雲植等五人,各朱書百選一件賜給,幼學吳在善等五人,各八字百選一件賜給,進士宋寅玉等十人,各奎章全韻一件賜給。出榻敎又命書傳敎曰,入格儒生,明日待令。出榻敎又命書傳敎曰,還宮當自內爲之矣,該房知悉。出榻敎上入次,以司謁口傳下敎曰,解嚴。以已下標信擧行,諸臣以次退出。
上在昌德宮。停常參·經筵。
藥房副提調金英淳啓曰,親臨大政,酬應旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
徐念淳啓曰,明日召對,取稟。傳曰,停。
趙龜夏啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于趙龜夏曰,入格儒生入侍。
都政。吏批,判書金興根進,參判成遂默進,參議徐戴淳進,行左承旨徐念淳進。以金有淳爲尙瑞副直長,李忠翼爲監役,柳譱爲氷庫別檢,李圭昌爲典設別檢,洪衡謨爲濟用主簿,金公鉉爲工曹參判,李穆淵爲知經筵,李基周爲殷栗縣監,鄭載慶爲高山察訪,金在瓘爲參禮察訪,東學訓導單柳泰鉉,朴興壽爲繕工副奉事,徐經淳爲假監役,成致默爲工曹佐郞,南宮鉐爲慶興府使,金儀表爲自如察訪,金賢根爲冬至兼謝恩使,朴宗吉爲副使,宋柱獻爲書狀官,趙龜植爲殷山縣監,趙昌敎爲幽谷察訪,李馥亨爲引儀,張龍達爲典籍,金觀孝爲兵曹佐郞,李敎英爲修撰,趙然昌爲副修撰,李時夏爲典籍,李禹鉉爲監察,李熙明爲熙川郡守,具相殷爲黃山察訪,金昌源爲平陵察訪,洪學淵爲同經筵,李時夏·安喜壽爲持平,李承圭·趙熙哲爲正言,洪庭河爲濬源殿令,金鉉復·白海運爲掌令,洪羲宗爲修撰,朴承輝爲副修撰,李熙淸爲尙衣別提,洪鍾馨爲禁府都事,韓用邁爲智陵直長,吳致淳爲京畿都事,李種德爲慈仁縣監,前縣令李玄瑞今加通政加資事,承傳。朴永元爲禮曹判書,安潤蓍爲吏曹正郞,鄭宅鉉爲翼陵令,鄭文燮爲純陵奉事,尹肯鎭爲引儀,兼春秋單金觀孝·閔景鎬。李亨烈爲兼引儀,金穆淳爲引儀,尹奎錫爲司圃別提,徐用輔爲文川郡守,鄭基年爲西部都事,鄭尙朝爲敦寧參奉,尹羲爲光陵參奉,閔種淑爲敬陵參奉,李鼎謨爲宣陵參奉,李源植爲溫陵參奉,柳致皜爲泰陵參奉,李恒信爲明陵參奉,李啓昌爲英陵參奉,趙章鎬爲元陵參奉,宋恪遠爲仁陵參奉,李根榮爲徽慶園參奉,李承穆爲昭寧園守奉官,李駿休爲禮賓參奉,徐眉淳爲典獄參奉,尹春永·李亨植·李哲新·金汝淳爲假引儀,柳在起爲順懷墓守衛官,崔鶴遠爲安陵參奉,吏曹正郞尹行福,佐郞許傳竝減下,尙衣別提李熙淸,司饔主簿鄭老錫相換,宗簿直長鄭夔弼,禧陵直長朴會臣相換。
兵批,行判書趙秉鉉進,參判朴容壽進,參議林基洙入直進,參知金炳奎進,行左副承旨金洙根進。以金得義爲景福將,金廷默爲慶熙將,李章烈·徐有恕爲訓鍊副正,李圭憲爲都摠經歷,李謙熙爲宣傳官,孫海振爲忠翊將,林浩榮·金愚商爲訓鍊判官,李圭憲爲宣傳官,金啓昌爲慶熙將,柳德老爲都摠經歷,李光洙·金善慶爲訓鍊主簿,許采爲武兼,成大哲爲景福將,李厚爲部將,李種德爲都摠都事,趙光夏爲法聖僉使,同知單金廷默。尹致謙爲同知,李季淵爲忠壯將,許爲訓鍊主簿,李熙敬爲守門將,同知單金得義,副護軍任百經,崔洪賢爲武兼,同知單金啓昌。申春熙爲宣傳官,鄭煥升·趙存昇·成喬修·閔致獜爲武兼,鄭甫鉉爲部將,魚在泳·許煥·李岐洪·姜致浩·張永浩·林鎭基·朴浩賢·尹秀鉉爲守門將,成正敎爲東道參軍,李鉉奎爲西道參軍,權管秩馬馬海金翼培,舊乫坡知具載燾,乾原李勉鎭,甲巖崔重弼,吾村金聖弼,乫軒洞李白鶴,廟洞金信邦,大吉號里康漢敏,乾川崔致順,同知單成大哲,副司果張度相·金禹鉉·李存植·梁柱憲·張錫鎔·權秉禹·金最儉·韓禹敎·柳泰魯·吳耆善·金肯淳,副護軍李玄瑞,副司果李憲堯·李周萬·朴衍壽·安忱·李圭煥·李重恒·李寅喜·沈能恂·李根植·金元奎,副司正朴昇壽·鄭熙源·梁柱石。
傳于金洙根曰,守令·邊將初仕人,皆令再明日待令。
趙龜夏啓曰,新除授掌令金鉉復·白海運,持平李時夏·安喜壽,正言李承圭·趙熙哲,一體牌招,何如?傳曰,允。
又啓曰,行大司憲徐箕淳,執義李寅奭,掌令金鉉復·白海運,持平李時夏·安喜壽牌不進,監察茶時之意,敢啓。傳曰,知道。
以大司諫趙忠植,司諫金秀萬,正言李承圭,執義李寅奭,掌令金鉉復·白海運,持平李時夏·安喜壽牌不進罷職傳旨,傳于趙龜夏曰,只推。
以同副承旨金牌不進罷職傳旨,傳于趙龜夏曰,只推。
以應敎沈熙淳,校理兪致崇,副校理李魯奎牌不進罷職傳旨,傳于徐念淳曰,只推。
徐念淳,以弘文館言啓曰,應敎沈熙淳,校理兪致崇,副校理李魯奎,旣有只推之命,竝卽牌招察任,何如?傳曰,允。
又以弘文館言啓曰,新除授副應敎金在根,時在忠淸道德山地,修撰洪羲宗,時在江原道原州地,經筵入番事緊,請竝斯速乘馹上來事,下諭。傳曰,許遞。
義禁府啓目,忠淸水使鄭宅善原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。又啓目,忠淸水虞候金遠喜原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
丙午七月十二日未時,上御熙政堂。入格儒生入侍時,右副承旨趙龜夏,假注書權永秀,記事官洪祐命·金炳雲以次進伏。儒生徐大淳·李敎正·李後善·李鍾正·趙英和·金啓鎭·李象先·李端浩·趙永和·李圭鳳·尹養善·徐大淳·吳在善·安鶴善·李肯洙·南弘重·洪在元·宋寅玉·韓箕錫·李寅植·尹升求·具百祚·丁穉敎·尹翼善序立階下訖。上曰,史官分左右。龜夏奏曰,入格儒生中病未待令者,爲六人矣。命儒生次第陞堂。幼學徐大淳等,以次進前奏職姓名,還立階下訖。龜夏曰,給分以上人,使之先退,賞格人頒賞,何如?上曰,唯。頒賞行禮訖,命退出。仍命史官就座,又命退,承·史以次退出。
上在昌德宮。停常參·經筵。
自巳時至未時,灑雨下雨,測雨器水深一分。
趙龜夏啓曰,明日召對,取稟。停曰停。
金啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,來十八日,專經武臣殿講日次,而誕日問安相値,頉稟之意,敢啓。傳曰,知道。
傳于金曰,吏兵判有闕之代,前望單子入之。
吏曹判書前望單子入之,洪敬謨落點。
兵曹判書前望單子入之,徐憙淳落點。
金啓曰,新除授兵曹判書徐憙淳,卽爲牌招,傳授命召,何如?傳曰,允。
又啓曰,行兵曹判書徐憙淳,牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,行兵曹判書徐憙淳,再牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安,所當更請牌招,而係是一日三牌,何以爲之,敢稟。傳曰,更爲牌招,如有違牌,勿爲呼望。
傳于金洙根曰,左承旨·右承旨許遞,前望單子入之。
承旨前望單子入之,趙徽林·南性敎落點。
傳于金曰,玉堂有闕之代,政官牌招開政。
金啓曰,兼吏曹判書洪敬謨,參判成遂默,參議徐戴淳,牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
趙龜夏啓曰,卽者漢城府官員來言,今十五日,行厲祭獻官,本府亞尹,當爲進去,而左尹李敦榮服制,右尹李敏會在外,無進參之員云,何以爲之?敢稟。傳曰,竝許遞,前望單子入之。
京兆堂上前望單子入之,左尹姜時永,右尹朴宗吉落點。
兵曹口傳政事,上護軍趙秉鉉,大護軍金興根。
執義李寅奭啓曰,臣言議風采,本不合於淸朝耳目之任,而柏府除旨,忽下於千萬夢想之外。召牌儼臨,感激怵畏,雖不得不章皇出肅,少伸叩謝之忱,而第臣於合啓中,有私義之不可冒參者,曾叨是職,已蒙恩諒,今臣處義,宜無異同,請命遞斥臣職。答曰,依啓。
以大司諫趙忠植,司諫金秀萬,正言李承圭,掌令金鉉復·白海運,持平李時夏·安喜壽牌不進罷職傳旨,傳于金曰,只推。
趙龜夏,以弘文館言啓曰,修撰李敎英,旣有只推之命,卽爲牌招察任,何如?傳曰,允。
以修撰李敎英牌不進罷職傳旨,傳于金曰,只推。
金,以禁衛營言啓曰,本營哨官吳允植,身病猝重,勢難察任,改差,何如?傳曰,允。
義禁府啓目粘連,向前鄭宅善亦,邊情何等嚴重,而島民問答之何語,櫃中所在之何物,初不坼見,其所修啓,極爲疎漏,處事之乖當,已無可言。揆以法意,難免重勘,以此照律,何如?判付啓依允。
又啓目粘連,向前徐承淳·金遠喜等亦,異樣船之去留,關係非細,卽地追往,偵探乃已,法固當然是白去乙,謂以外洋,趁不追往,竟未問情。揆以邊情,難免當律,竝只以此照律,何如?判付啓依允。
刑曹啓目粘連,竹山朴宗哲獄事,此獄段,傷處不甚分明,似是時令云云,則曹讞之存疑,道啓之審克,儘有意見,其在欽恤,合施惟輕,上裁,何如?判付啓,依回啓施行爲良如敎。
又啓目粘連,楊根奴三得獄事,此獄段,傷痕狼藉於要害,殘喘遽殞於二日,有百可殺,無一可原,訊推得情,何如?判付啓依允。
又啓目粘連,楊州朴五孫獄事,當下致命,藉曰倖免,必殺兇心,可見蘊蓄,而已成之案,今難遽議,訊推得情,何如?判付啓依允。
又啓目粘連,江界金致獜獄事,打則自服,傷則狼藉,若無趕逐,寧有投水?敎人者死,王章莫嚴,加訊得情,何如?判付啓依允。
上在昌德宮。停常參·經筵。
金英淳,以都摠府言啓曰,今日入直內三廳武兼·禁軍及軍兵等,中日習射技放,請出標信。
趙徽林啓曰,明日召對,取稟。傳曰,停。
金啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金英淳啓曰,行左承旨金洙根,同副承旨南性敎,今日不爲仕進,竝卽牌招,何如?傳曰,允。
金啓曰,禮曹判書朴永元,除拜後過三日,不爲出肅,依定式,推考警責,仍卽牌招察任,何如?傳曰,允。
傳于趙龜夏曰,傳香承旨,馳詣宗廟·徽定殿·景慕宮,奉審摘奸以來。
傳于金英淳曰,守令·邊將初仕人,入侍。
趙徽林啓曰,兼吏曹判書洪敬謨,參判成遂默,參議徐戴淳,再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
以吏曹參議徐戴淳再牌不進罷職傳旨,傳于趙徽林曰,只推。
趙徽林啓曰,兼吏曹判書洪敬謨,參判成遂默疏批未下,參議徐戴淳,旣有只推之命,更爲牌招,何如?傳曰,允。參判疏批已下,一體牌招。
行大司憲徐箕淳啓曰,臣言議風采,本不近似於淸朝耳目之任,而都憲除旨,忽下於千萬夢想之外。召牌儼臨,臣感恩怵義,雖不得不章皇出肅,少伸叩謝之忱,而第臣於合啓中,有區區私義之不可聯參者,如臣所處,擧皆引避,輒蒙恩諒。今臣處義,宜無異同,請命遞斥臣職。答曰,依啓。
持平李時夏啓曰,臣姿性庸愚,言議巽軟,本不近似於淸朝耳目之任,而柏府除旨,忽下於千萬夢想之外。天牌儼臨,感恩怵義,雖不得不章皇出肅,少伸叩謝之忱,而第臣於合啓中,有私義不可冒參,在前如臣者,擧皆引避,輒蒙體諒。今臣所處,與他無異,以此情蹤,何可晏然於臺次乎?請命遞斥臣職。答曰,依啓。
傳于金曰,都憲有闕之代,前望單子入之。
大司憲前望單子入之,朴永元落點。
趙徽林,以吏批言啓曰,本曹判書洪敬謨,本資乃是輔國,而方帶知中樞府事矣。依例兼判書下批之意,敢啓。傳曰,知道。
有政。吏批,兼判書洪敬謨未肅拜,參判成遂默進,參議徐戴淳牌招不進,左副承旨趙徽林進。啓曰,兼判書洪敬謨未肅拜,參議徐戴淳牌招不進,小臣獨政未安,何以爲之?敢稟。傳曰,仍爲之。以沈膺泰爲執義,魏鍾善爲持平,朴來萬爲副應敎,宋柱獻爲修撰,金興根爲左參贊,趙秉鉉爲禮曹判書,徐憙淳爲軍器提調,金騏獻爲禮曹正郞,文慶愛爲司藝,朴賢楷·洪大奎爲典籍,朴思恒爲律學敎授,成華鎭爲礪山府使,訓鍊都監提調單徐憙淳,禁衛提調單徐憙淳,御營提調單徐憙淳,兼吏曹判書單洪敬謨。
兵批,行判書徐憙淳病,參判朴容壽病,參議林基洙入直進,參知金炳奎病,右副承旨金進。北道參軍單具秉愚,大護軍徐箕淳,護軍徐念淳·韓鎭庭·李敦榮·李敏會,副司直李寅奭·李時夏·金在根,副司果洪羲宗,以上竝單付。
以大司諫趙忠植,司諫金秀萬,正言李承圭,掌令金鉉復·白海運,持平安喜壽牌不進罷職傳旨,傳于金曰,只推。
以同副承旨南性敎牌不進罷職傳旨,傳于金曰,只推。
以吏曹參議徐戴淳牌不進罷職傳旨,傳于金曰,只推。
趙徽林,以奎章閣言啓曰,明日,卽奉謨堂秋孟朔奉審日次,臣等進詣擧行之意,敢啓。傳曰,知道。
又以弘文館言啓曰,修撰李敎英,旣有只推之命,卽爲牌招察任,何如?傳曰,允。
金,以摠戎廳言啓曰,本廳左部千摠任泰昇,身病甚重,勢難察任,改差,何如?傳曰,允。
義禁府照目帖連,忠淸前水使鄭宅善矣本府議啓內,邊情何等嚴重,而島民問答之何語,樻中所在之何物,初不坼見,其所修啓,極爲疎漏。處事之乖當,已無可言,揆以法意,難免重勘,以此照律,罪杖一百收贖,告身盡行追奪,私罪。奉敎依允爲旀,功減一等爲良如敎。又照目帖連,洪州前牧使徐承淳,忠淸前水虞候金元喜等矣本府議啓內,異樣船之去留,關係非細,卽地追往,偵探乃已,法固當然是白去乙,謂以外洋,趁不追往,竟未問情,揆以邊情,難免當律。以此照律,罪各杖一百收贖,告身盡行追奪,竝只私罪,奉敎依允爲旀,徐承淳段,功議各減一等,金元喜段,功減一等爲良如敎。
兼吏曹判書洪敬謨疏曰,伏以臣以齒則遠過懸車之限,以病則已到飾巾之域,名姓雖係於朝籍,蹤跡罕到於周行,杜門息影,仍作癃廢之人矣。千萬不自意,天官新命,忽下於伏枕呻囈之中,臣誠惝怳震越,悸不自定,莫省其所以也。噫,臣家本單素,材又凡陋,遭逢三聖朝盛際,陶甄於大化之中,雜進於巧拙之林,遂得以備數任事之末。隨分供職,初無需世之具,陳力就列,只切盡瘁之義,而華貫膴仕,幾乎遍歷數十年內,遽躋上卿之峻,實非臣夢想攸及,前後所被恩造,與天無極,而莫效絲毫之酬報,居然齒髮之濩落,常切愧懼,如負大何。今又伏蒙我聖上收簪之眷,復授以銓衡之任,臣於是懷恩怵分,固當駕屨之不俟,而其奈蒲柳之質,經霜已萎,崦嵫之景,依山欲盡,雖在閒漫之職,實無隨衆供役之望。況玆見叨,任重望輕,已試蔑效,牛力已竭於服犂,驢跡都忘於循磨,不但臣之意念灰冷,人亦不以是議到,乃於宿趼七載之後,篤老八耋之年,强策衰軀,冒沒承膺,則忘廉饕寵之恥,已無可言,而其於淸朝之四維,何哉?況今目下病狀,神精之昏瞀,行步之艱澁,雖是篤老者例有之症,而自經今夏潦暑,百疾交攻,四到不省,外則頭疼眼眩,內則痰壅火升,寢食俱妨,坐臥輒須,種種症形,不敢煩縷,而時月之內,實無以自力强起,惶蹙戰悶,無地自容。玆敢倩人構草,疾聲哀籲。伏乞天地父母,察臣肝肺之懇,矜臣疾病之狀,將臣新授職名,亟許鐫改,俾重任無曠,殘喘少延,不勝大願,臣無任云云。答曰,省疏具悉。耆社銓任,非卿創有,則何可如是過辭乎?卿其勿辭,調理行公。
吏曹參判成遂默疏曰,伏以臣空疎譾劣,百無肖似之實,竊庶幾淵鑑之所畢燭,而幸際明時,厚沐鴻私,前後踐歷,罔非僥濫,涯分已過,意望且足,榮塗一步,更無餘戀。不意亞銓除旨,忽下於殿座陪扈之班,臣聞命惝怳,莫省攸措。夫是職,乃周官所謂小宰也,六敍八成,今雖莫徵,而國朝官制,專管掄選,甄別流品,激揚淸濁,以裨聖朝官人之治,卽其攸掌耳。是以苟非望實素著鑑識至公者,上不可以濫授,下不可以冒受,雖先輩名碩,未嘗不逡巡却顧,臣何敢忘廉饕榮,罔念蚊山之重,自速鵜梁之譏乎?且臣於三銓,已試蔑效,今玆所叨,與前尤別,資級稍優,責任較重,參席則與聞乎通塞,代斲則無拘乎緊漫,其視長堂,特一間耳。是豈如臣者,所可據有之地哉?噫,臣門戶寒素,姿性狷滯,立朝二十二年之間,其所以持身而處世者,惟有謹拙二字而已。粗勉以陳就之義,自分乎冗散之職,一切進取,初非夢想,滾到卿月,已是望外,而兜攬殆遍,又玷華銜,俯愧素戒,仰累聖簡,視寵若驚,無說可解矣。日前事會,違召路阻,怵迫義分,冒沒出膺,呈肅單而面已發頳,廁政席而背自流汗,今若憑恃寵靈,恬若固有,敢爲仍冒之計,則臣身昌披,固不足恤,而其於壞廉防而招物議,何哉?開政有命,天牌荐臨,聖恩雖感於拂拭,微忱莫伸於趨走。玆敢冒入文字,仰瀆崇嚴。伏乞聖明,念名器之不宜久䙝,諒臣言之非出飾讓,將臣新授職名,亟行鐫免,使職事無曠,私分獲安,不勝幸甚。臣無任云云。答曰,省疏具悉。卿其勿辭行公。
丙午七月十四日未時,上御熙政堂。守令·邊將初仕人入侍時,行都承旨金英淳,左副承旨趙徽林,假注書權永秀,記事官洪祐命·金炳雲,以次進伏,豐川府使韓文赫,平山府使姜彜五,宣川府使許爕,安邊府使睦仁培,慶興府使南宮鉐,富寧府使韓鎭華,鳳山郡守李敬達,碧潼郡守沈樂承,報恩郡守申應模,寶城郡守李定熙,熙川郡守李熙明,价川郡守白樂貞,郭山郡守柳瓚,慶山縣令任五常,蔚珍縣令成永龜,竹山縣監金華淳,陽智縣監鄭元弼,黃澗縣監成元鎬,鎭川縣監趙徹林,鎭岑縣監李鏞,昌寧縣監洪鍾華,禮安縣監鄭翼烈,慈仁縣監李種德,丹城縣監成永文,咸平縣監李裕膺,沃溝縣監韓應淳,高敞縣監韓亨敎,求禮縣監吳永善,洪川縣監洪秉元,殷山縣監趙龜植,禮賓參奉李駿休,典獄參奉徐眉淳,光陵參奉尹羲,敬陵參奉閔種淑,宣陵參奉李鼎謨,溫陵參奉李源植,明陵參奉李恒信,元陵參奉趙章鎬,翼陵參奉李啓昌,徽慶園參奉李根榮,法聖僉使趙光夏,高山里僉使李行源,防踏僉使崔道哲,善積僉使方允規,椒島僉使李寬賢,臨淄僉使金寬玉,赤梁僉使黃潤己,西北僉使金永祚,柔遠僉使金聲奎,車嶺僉使柳象齡,鎭東萬戶金箕弘,西水羅萬戶申命溵,仁遮外萬戶沈樂韶,加背梁萬戶金重根,平山浦萬戶朴文根,包伊萬戶金致聲,馬島萬戶姜啓周,梨津萬戶朴啓煥,鹿島萬戶李秉奎,方山萬戶車德三,阿山萬戶張彦煥,廢茂山萬戶胡承周,宣傳官申春熙,序立階下訖。上曰,史官分左右。英淳奏曰,武初仕或有陞堂之時,或有不陞堂之時,今番何以爲之乎?上曰,旣是初仕,使之陞堂,可也。命曰,守令初仕人進前,奏職姓名,可也。文赫等,以次進前,奏職姓名。上曰,鎭川縣監,與吏房承旨,爲幾寸乎?徽林曰,小臣之仲兄矣。邊將則序立于階下,使宣傳官奏職姓名訖,守令·邊將初仕人,以次退去。上曰,七事講,當於下直時爲之乎?英淳曰,然矣,而亦有宣諭與別諭矣。上曰,史官就座。仍命退,承·史以次退出。
上在昌德宮。停常參·經筵。
自開東至酉時,灑雨下雨,測雨器水深二分。
自人定至十六日開東,灑雨下雨,測雨器水深三分。
藥房都提調權敦仁,提調趙斗淳,副提調金英淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
趙徽林啓曰,明日召對,取稟。傳曰,停。
金啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金英淳啓曰,行左承旨金洙根,同副承旨南性敎,今日不爲仕進,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
承旨前望單子入之,金洙根·鄭德和落點。
金英淳啓曰,新除授行左承旨金洙根,左副承旨鄭德和,竝卽牌招,何如?傳曰,允。
以江原監司徐英淳狀啓,蔚珍縣民家頹漂事,傳于金曰,聞甚矜惻,元恤典外,別加顧助,結構奠接之方,廟堂措辭,分付。
執義沈膺泰啓曰,臣庸愚巽軟,本不近似於淸朝耳目之任,而亞憲除旨,忽下於千萬夢想之外。臣感恩怵義,雖不得不章皇出肅,少伸叩謝之忱,而第臣於合啓句語中,有私義之不可聯參者,曾叨是銜,輒蒙恩諒。今臣處義,與前無異,以此情踪,何敢晏然於臺次乎?請命遞斥臣職。答曰,依啓。
以大司諫趙忠植,司諫金秀萬,正言李承圭,掌令金鉉復·白海運,持平魏鍾善·安喜壽牌不進罷職傳旨,傳于金曰,只推。
趙徽林,以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以禮曹言啓曰,傳曰,眞殿還安入奉日字,以八月旬前更爲擇入事,命下矣。令日官李秉洪推擇,則還安,來八月初六日卯時,入奉,同日午時申時爲吉云,以此日時定行乎?敢稟。傳曰,以此日爲之。
又以弘文館言啓曰,新除授副應敎朴來萬,修撰宋柱獻,竝卽牌招察任,何如?傳曰,允。
金,以禁衛營言啓曰,本營騎士別將柳相鼎,身病猝重,勢難察任,改差,何如?傳曰,允。
丙午七月十五日午時,上御熙政堂。藥房入診入侍時,都提調權敦仁,提調趙斗淳,副提調金英淳,待敎洪淳穆,假注書朴昇壽,記事官李承益·金炳雲,以次進伏,醫官秦慶煥·金景球·吳昌烈·金亨選,進伏楹外訖。上曰,史官分左右。敦仁進前奏曰,秋雨太頻仍矣。此時聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,臣向伏聞大王大妃殿欠寧之候,下情不勝焦迫矣。近日諸節,更何如?上曰,今則快復矣。敦仁曰,伏承下敎,萬萬慶祝矣。上曰,湯劑,何以爲定乎?敦仁曰,聞醫官之言,則加味君子湯,依前進御,恐好云矣。斗淳曰,調補湯劑,當用歸茸,而處暑雖過,日氣尙此蒸熱,姑俟秋氣快生,議定,恐好矣。上命書傳敎曰,大王大妃殿進御加味君子湯,依前方限五貼,更爲製入。出榻敎賤臣出傳還入就座。敦仁曰,醫官待令,使之入診乎?上可之。景球等,以次入診,退伏楹外訖。敦仁曰,脈候奏之。景球奏曰,脈候左右三部調均矣。敦仁曰,湯劑進御當否,更議奏之。景球等曰,當此暑濕之時,調補之劑,恐或有妨,待涼生議定,似好矣。敦仁曰,暑熱尙熾,調補恐非當劑。依醫官言,待快涼議定,似好矣。上曰,似涉太速,姑俟後日議定也。敦仁曰,近因潦暑,外間亦多輪行之症。此時聖候診察,尤當十分審愼,而且診脈之法,必須趁早,然後可以詳察其動靜。若或太晩,則未免脈亂,而實無以詳察矣。今日入診,亦已近午,實有欠於診察之道。伏願此後則日次入診,必令趁早,千萬顒祝。上曰,誠然矣,從當如是矣。上曰,佛朗國書,見之乎?敦仁曰,果見之,而其書辭頗有恐動底意,且出沒於外洋,藉其邪術,煽亂人心,此與所謂咭唎,皆是西洋之類矣。上曰,觀其辭意,極其媟慢,此必有我國人之慫慂者也。敦仁曰,上敎切當矣。若無我國人之內應者,則渠豈知我國之誅洋人乎?上出示其書曰,書中有明年出來之語,若然則何以處之乎?敦仁曰,此固不足憂也。設或出來,當送譯胥,諭之以義,責之以理,則渠將以何辭爲答乎?渠之言曰,他國人之到朝鮮者,則必優待之,至有廚傳之擧,獨於本國人,則有此誅滅之事云,此則不難爲辭矣。我國禁條,他國人之潛越者,必不容誅,至若漂到者,則與潛越自有異焉,故或廚傳而待之,或移咨而還之,彼洋人則越他國而煽邪敎,安得無誅乎?又其書曰,以其見殺而招怨,又曰,後勿殺之,此亦有可答之辭。渠若不出來,則寧有誅之之理乎?上曰,誠然矣。渠若不出來,則何可誅之乎?敦仁曰,如是爲答,而一向有恐喝之意,則直當正言叱之而已,有何可畏乎?上曰,見其畫本與今此套署,則似是洋人之制矣。敦仁曰,其書辭則頗如中國文體矣。上曰,金大建事,何以處之乎?敦仁曰,金大建事,不可一刻假貸矣。自托邪敎,誑惑人心,究厥所爲,專出疑眩煽亂之計,而非特邪術而已。渠本以朝鮮人,背本國而犯他境,自稱以邪學,其所云云,有若恐動者然,思之不覺骨顫而膽掉。此若不按法誅之,則適足爲藉口之端,又不免示弱矣。上曰,當處分矣。雖以李在容事言之,追後聞之,則所謂李在容,實無其人,而卽玄錫文之變名者也。今玄已就捕,則所謂李在容,何處更捕乎?敦仁曰,所謂李在容,變幻姓名,出沒城闉云,而追捕之際,眞僞莫辨,捕廳事,亦不成說矣。上曰,當有處分矣。上曰,明春必有騷屑矣。敦仁曰,不待明春,今亦有騷屑,閭巷之間,邪說頗多,此專由於不見其書,而有此疑眩也。伏願亟下其書,使人人見之,然後自可以釋疑矣。上曰,予意則奏聞,似好。壬辰年,以咭唎事,有奏聞之擧,與此似無異矣。敦仁曰,此與壬辰有異。咭唎船之來泊洪州也,至於十餘日留住,渠有交易等語,而旣據理斥之,又卽問情,詳探其動靜,故至有奏聞之擧矣。今此佛朗船之出沒於外洋,威脅島民,私相問答,期欲納其櫃書,而言必稱皇帝者,卽不過藉爲恐喝之計而已,豈可以如此荒誕之辭,遽爾奏聞乎?年前殺洋人時,旣不奏聞,而今忽以此事奏聞,則反有見疑之慮,,自外或有此議,而臣意則奏聞一款,實爲未穩,第未知諸議之如何矣。上曰,果不無見疑之慮,此必有朝鮮人之脈絡相通者矣。不然則渠何以知見殺之由,又何以知其年條乎?敦仁曰,一自邪術之流行,人多漸染,而今此佛朗船之來,未必不由於慫慂誘引之致,皆是蕭墻之變矣。上曰,渠所謂大君子者,卽指大臣乎?敦仁曰,然矣。上曰,稱以戰船者,無乃恐動之意乎?敦仁曰,自稱以都督,故謂之戰船,而今來者亦戰船云矣。雖今日頒示其書,使人人明知其書之爲何樣文字,且亟斬大建,明正其罪,則人心自此鎭定,而邪術庶可禁止矣。上曰,當有處分矣。上曰,有次對之事乎?敦仁曰,今則別無稟定之事,謹當從近爲之矣。上曰,眞殿修改之役,今尙未畢,似難於二十七日還安,若董督而了役,則恐有不精之慮。且聞還安日不爲入奉云,予意則還安日,仍爲入奉,似好矣。敦仁曰,日字退定於來月旬前,仍以還安日入奉,似好,令該曹更爲擇日擧行,何如?上曰,趁來月初八日前則好矣。仍命書傳敎曰,眞殿還安入奉日字,以八月旬前,更爲擇入。出榻敎賤臣出傳還入就座。上曰,眞殿入奉時,門路,當由何處乎?英淳曰,年前望廟樓奉安時,則路由月覲門,誠一軒奉安時,則路由曜金門矣。上曰,今番內門路,當由仁政門,至萬安門乎?敦仁曰,萬安門門路,似爲狹窄矣。上曰,果是狹窄,似難以輦輿入奉矣。敦仁曰,然矣。上曰,入奉時當有鼓吹矣。敦仁曰,當有之,而自上亦當有祗迎之禮矣。上曰,酌獻禮與南殿無異,當以冕服行禮乎?斗淳曰,酌獻禮時群臣服色,卽是黑團領矣。上曰,考之政院日記,則可詳知矣。敦仁曰,臣逮事兩朝,尙未仰瞻御眞,今此入奉時,一次仰瞻,是臣區區之忱矣。上曰,入奉時,時原任大臣·閣臣,當同爲入參矣。敦仁曰,然則入奉時,當使政院提稟而入瞻矣。上曰,唯。上曰,農形,何如云乎?敦仁曰,被水災處外,可謂均豐。但淸北不如淸南,而黍粟稍勝,三南·江原·京畿,則近於大登云矣。上曰,今日不爲仕進承旨爲幾人乎?英淳曰,左承旨金洙根,同副承旨南性敎矣。上曰,有何事故乎?英淳曰,似有不可行公之事矣。上曰,有嫌乎?英淳曰,然矣。上曰,然則竝許遞,前望單子入之。上曰,不待前望,而有直書名以下之例乎?敦仁曰,臣於兩朝,屢見此例矣。上曰,然則書尾紙乎?英淳曰,不特尾紙,惟在上裁矣。上命書金洙根·鄭德和於紙尾,英淳書訖,賤臣出傳還入就座。上曰,國朝寶鑑,正宗朝以後,尙未續纂,寔是未遑之典矣。敦仁曰,然矣。上曰,此事極爲重大,有非卒乍間可議者,而早晩間當議纂成矣。敦仁曰,列聖朝皆有寶鑑,而正廟以後,尙未續纂,實爲闕典,事當纂成矣。上曰,只謂正廟寶鑑乎?敦仁曰,純廟·翼廟兩聖朝寶鑑,竝當纂輯矣。上曰,雖非卒乍間可議者,而後若纂成,則亦設廳而有摠裁官乎?敦仁曰,當設廳而有摠裁官矣。上曰,若纂成則奉于當室,如列聖朝寶鑑各奉當室之例乎?敦仁曰,然矣。上曰,文獻備考,何當訖役乎?敦仁曰,近以潦炎,不無玩愒之患,待涼生,臣亦當自外檢飭矣。承益曰,臣以本館事,有所仰達者矣。外史庫所奉實錄,三年一次曝曬,係是定式,而鼎足·五臺兩處,今年爲當次矣。春間適値朝家大禮,未暇稟定,而今則潦水漸退,秋序已屆,故敢此仰達。兩處曝曬,竝依例擇日擧行,何如?上曰,依爲之。出擧條上曰,曝曬今當爲之乎?敦仁曰,今雖稟定,而勢當待秋成後擧行矣。上命史官就座。仍命退,大臣先退,諸臣以次退出。
上在昌德宮。停常參·經筵。
鄭德和啓曰,明日召對,取稟。傳曰,停。
金啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
趙徽林啓曰,左參贊金興根,除拜後過三日不爲出肅,依定式推考警責,仍卽牌招察任,何如?傳曰,允。
備忘記,順天營將李基春,三陟營將鄭在天,公州營將李南轅下直,各長弓一張,長箭一部,片箭一部,筒兒一箇賜給。
金啓曰,行大司憲朴永元,掌令金鉉復·白海運,持平魏鍾善·安喜壽牌不進,執義未差,監察茶時之意,敢啓。傳曰,知道。
以大司諫趙忠植,司諫金秀萬,正言李承圭,掌令金鉉復·白海運,持平魏鍾善·安喜壽牌不進罷職傳旨,傳于金曰,只推。
趙徽林啓曰,卽者吏曹郞廳來言,富寧府使韓鎭華,价川郡守白樂貞,寶城郡守李定熙,熙川郡守李熙明,慶山縣令任五常,鎭川縣監趙徹林,昌寧縣監洪鍾華,陽智縣監鄭元弼,黃磵縣監成元鎬,洪川縣監洪秉元,高敞縣監韓亨敎,慈仁縣監李鍾德,當爲署經,而兩司不備,不得署經云。除在外外,未肅拜人員,竝卽牌招,何如?傳曰,允。
大司諫趙忠植,司諫金秀萬,掌令金鉉復·白海運,持平魏鍾善,副校理李魯奎,副修撰朴承輝等啓曰,噫嘻,痛矣。書九之罪,可勝誅哉。亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯䋜,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩。言之體粟,不敢痛陳其逆節,思之膽掉,不忍歷擧其罪案,而傳敎中前茅第裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答三司曰,不允。
大司諫趙忠植,司諫金秀萬,掌令金鉉復·白海運,持平魏鍾善等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·膽之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徒薪之援比,指意凶㦧,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦㦧矣。亂臣賊子之干常犯紀,從古何限,而豈有〈如〉此賊之窮凶絶悖者哉?且其所納爰辭,見促文書中不道不滿之說,愈出愈凶,至於外朝不知之言詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞠招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻,痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而又明證。嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此蘄兪,至以自有受敎爲批,臣等誠不勝抑塞悲憤之至。殿下試思之。前乎漢祿,而豈有如漢祿,後乎漢祿,而豈有如漢祿?部斬之律,劓殄之誅,設或創行而施之,誠未爲過當,則推此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶圖,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下。凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻,痛矣。凶魁亂本,從古何限,而豈有如種秀之至凶絶悖者哉?本以奰慝之性,濟以陰譎之行,撑腸拄腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃。附己者,謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭舐瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓感德思報願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆。耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出打成一片之狀,至是而畢露無餘矣。大抵鍾秀之一生藉口欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一串得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩,眞賊之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣,其一而二,二而一之狀,不亦凶且慘乎?惟我正宗大王至精至微之,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,上逼於莫重莫嚴之地,以是而脅持君父,以是而威喝朝野,魯賢之逆變,由是醞釀,達淳之邪說,由是而源委。候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自唱之跡,入告出語,變幻無常,左闔右押,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,限未及尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也,是乃窮天地,亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰當爲蜀漢分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言煽動人心之計,而十三日至凶之說,與鍾一,一而二,二而一。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身而樂赴,將臣家,將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典。致後·延壽,竝施孥籍之典。噫嘻,痛矣。亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂眼,罔非戾氣,拄腹撑腸,都是禍心,至於甲戌之冬,肆發至凶至㦧罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻,宜學以卑微之流,賦㦧慝之性,行己則巧侫而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞠招觀之,稱煥之以君子,翊書九以名疏,則裕賊之亂逆情節,書九爲之前茅,宜學爲之後殿,一串貫來首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆先發機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻,痛矣。亂臣賊子之凶國禍家,從古何限,而豈有如鶴秀之至奸絶㦧者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,背馳國是,爲賊立幟,兇圖逆節,所由來者久矣。特以門戶之爀舃,資歷之華膴,始也聖念未嘗不假,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上,貪天爲功,已是渠罔赦之罪,而最其無將不道之眞贓斷案,卽惎搆是已。惎搆二字,是何等人臣極罪,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸,於是乎疑懼之心,飜成怨懟,揣摩之計,專事壞亂,必欲讎視國家,煽禍朝著,至以惎搆之潛計,敢售於莫重莫嚴之地,甘自歸於斁敗人彝滅絶天常,正所謂窮天地亘萬古所未有之劇逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩。惟我殿下,乃於一初歲首,端門受朝,先擧元惡,洞諭慈聖之所悉燭,明亦天討之所亟行,乾斷赫然,魑魅莫逃,庶幾王章快伸,輿憤痛洩,而遽從惟輕,只施島棘。干係如此賊,負犯如此賊,依舊假息,顯戮不加,則典憲自此隳壞,亂逆無所懲畏,思之及此,寧不懍然而寒心哉?請楸子島荐棘罪人鶴秀,亟令王府,設鞠得情,快正典刑。噫嘻,痛矣。自古亂逆何限,而豈有如魯敬之凶譎奰慝蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會,而渠乃陰懷惎㦧,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著。故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日義理,尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪至追奪,不足以稱其惡,剖戮跽斬,雖難用於古法,瀦家孥籍,亦自有於彝典。況其凶種餘孽,尙此假息,書所稱殄滅無遺,毋俾易種者,不施於此賊,而將於何施?請追奪罪人魯敬,亟施孥戮之典焉。噫嘻,痛矣。亂臣賊子,從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛蓄虺蝮之毒,敢於哀遑罔極之時,欲逞悖逆至㦧之計,指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎。渠之綢繆謀議,爛熳和應之跡,非但翰模之供節節指的,復有晟賊之招一一吐實,面目雖換,腸肚相接,與賊晟逆度,一而二,二而一也。惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻,痛矣。世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也。然而露名而投逞者尙度也,而暗地授意者正喜也,指使而粧出者晟賊陽淳也,而因人傳草者正喜也。正喜之情節,陽淳知之,故陽淳之招辭,正喜出焉。其源流脈絡,照應貫通,而和盤托出,昭不可掩。梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,凶㦧之圖,陰祕之跡,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急。大僚之箚,蓋出於嚴獄體重法理之義,而遽有此減死安置之命,臣等聚首愕眙,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭,收司之律,已切失刑之歎。況是今獄之逆窩也罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮。義理方明而更晦,隄防莫嚴而將壞,亂臣賊子,無所懲戢,思之至此,寧不懍然而心寒哉?請大靜縣圍籬安置罪人正喜,亟令王府,更爲設鞫,快正典刑。噫嘻,痛矣。紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心之包藏,兜攬華膴,席乃兄而愈益驕濫,縱恣胸臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番國獄事言之,接翰模而寬譬,其所寬譬者,何譬,與晟賊而授計,其所授計者,何計?情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄一而二,二而一也。㦧計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,又極嚴峻,承聆諸臣,無不掩抑,退益憤惋。以若亘萬古所未有之逆憝,豈可使一刻容貸於覆載之間乎?請古今島安置罪人紀淵,亟令王府,設鞫得情,快正典刑。噫嘻,痛矣。亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也。晉鏞家夜會,鍾協處參席,互相酬酢,俱極凶㦧,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止。請謀反大逆不道知情不告罪人醇壽,亟施孥戮之典。噫嘻,痛矣。島配三罪人之罪,可勝誅哉?李鍾協,妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案。徐永淳,延接悖孫,率蓄妖婚,綢繆情節,掩諱不得。孟鶴述島配薄勘,失刑甚大,雖以遠配諸罪人言之,李準,假托山訟之說,李晉錫,夤緣英熙尹永植,作伴鶴述洪稷周鄭基元遠配之典,終涉寬假。請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。噫嘻,痛矣。世變層生,亂逆何限,而豈有如今番捕廳諸賊之至㦧絶悖者乎?噫,彼兩女,俱以至微至賤之妖物,白做如狂如譫之凶說,乃敢譸張,無難傳播,甘犯萬戮猶輕千剮無惜之罪。至如賊澤,本以蟣蝨之賤,素蓄梟獍之腸,以不忍聞不忍道之凶誣悖說,稱以上變,又從而傅會增衍,發之於口,筆之於書,作此窮天地亘萬古所無之逆變者,思之膽掉,言之髮豎,如許窮凶極惡之妖女逆豎,孰不欲手磔而口臠也哉?設鞫正法,王法卽然,而大僚求對,直請處分者,以其辭語極凶,無以如法問招也。第念凶如此賊,妖如此賊,未加肆巿之典,而誅止其身,戮不及孥,則其可曰國有三尺乎?聖批若曰,固當以大逆議律,則此賊之爲大逆,旣已洞燭之矣。又若曰,律後加律,實關格例,臣等竊以謂振古所無之凶賊,何可膠守於格例,使王章未伸而輿憤莫洩乎?請梟首罪人澤,捕廳勘斷罪人金·河兩女,竝亟施大逆之律。答兩司曰,不允。
掌令金鉉復·白海運,持平魏鍾善等啓曰,噫嘻,痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,痛矣。義理堙塞,世變層生,至於今番睦台錫事而極矣。惟我毅宗烈皇帝,以三·五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭該悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至㦧,秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑。參諸王章,何由懲後?其弟述鏞,同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激。請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。答府曰,不允。
大司諫趙忠植,司諫金秀萬等啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻,痛矣。人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子。故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘。此不但我朝之賤臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。新除授獻納任希兢,時在忠淸道稷山地,正言趙熙哲,時在水原府,請竝斯速乘馹上來事,下諭。答院曰,不允。下諭事,許遞。
金,以兵曹言啓曰,今七月十七日,武臣堂上朔試射日次,而大殿誕日前一日,不得開坐,載在法典,依例停止之意,敢啓。傳曰,知道。
又以備邊司言啓曰,以上土鎭越邊彼人結幕墾田事,因盛京回咨,更爲移咨,探其派遣期限之意,頃已草記蒙允矣。卽伏見鳳城馳通出來者,委員搜捕之行,似已起程,沿江應接之節,纔又關飭該道,而請期之咨,今不必選送,分付槐院,置之,何如?傳曰,允。
又以訓鍊都監言啓曰,本局別將李容鉉,身病猝重,勢難察任,改差,何如?傳曰,允。
又以刑曹言啓曰,以司謁口傳下敎曰,新川庫直張完福,嚴刑遠配事,命下矣。罪人張完福,嚴刑一次後,全羅道順天府,遠地定配所,卽爲押送之意,敢啓。傳曰,知道。
東寧尉金賢根疏曰,伏以,臣性甚庸陋,行無檢操,不識不知,徒涵泳於化育之中,無才無勞,恒餔啜於廩粟之厚,感恧悚懍,怵然不寧。惟思殫誠於享祀之列,昵近於雲寶之班,爲區區自效之圖。卽伏見日昨政眼,以臣爲冬至兼謝恩正使,且惶且感,莫省攸措。義重往役,私豈敢言?第臣於此,竊有所不敢承當。鴨江以北,便成鐵限,至若專對之任,非惟臣意念之所不及,人亦不以是期臣,臣未知此任,奚爲而又至也。往在丁酉,曾叨別使之任,難安情實,披瀝仰暴,而未蒙許允,迫於嚴命,黽勉往還,是豈獲已而爲之者哉?世講陽秋,未必不自臣壞之,欲言而背自汗,對人而顔先騂。旣未守傳家之義,安能知爲國之忠,有臣如此,將焉用之?況臣於今冬,有不可離捨之情理,苟有一分可强,豈敢如是唐突,有若規免乎?徒懷嚴畏,不陳至懇,則臣之私義私情,無可伸之地,徊徨踧踖,食息不安。誠願殿下,俯垂鑑察,特軫體下之政,諒臣自靖之義,亟將臣見叨使銜,劃賜鐫改,回授無故之人,以便公事,以安私分焉。臣無任云云。答曰,省疏具悉卿懇。卿於使銜,前旣往赴,則更有何難强之私義乎?事體道理,決不當如是爲引,卿其毋復過辭。仍傳于金曰,此批答,遣史官傳諭。
吏曹參議徐戴淳疏曰,伏以,臣冒居見職,已易四箇月矣。間有代斲之時,亦參大政之席,以臣魯闇蔑裂,庸詎一日堪承,而惟有奔走竭蹶,粗效陳力之義而已。第臣自數日以來,素患暑症,忽又闖發,與泄交作,去益危劇,榮衛旣不能外禦,痰濕又從以中格,宛轉床笫,蠢動無望,至如束帶供職,有非時日間所可擬議。玆敢不避猥越,仰瀆崇嚴。伏乞聖明,俯賜鑑諒,亟遞臣帶職名,以幸國事,以安私分。臣無任云云。省疏具悉。所請依施。
上在昌德宮。停常參·經筵。
鄭德和啓曰,明日召對,取稟。傳曰,停。
又啓曰,來二十一日,輪對日次矣,敢稟。傳曰,停。
備忘記,羅州營將金永琦下直,長弓一張,長箭一部,片箭一部,筒兒一箇賜給。
傳于趙徽林曰,筵說事體何如,而多有誤落處。當該記注·注書推考,使之改修正以入。
傳于趙徽林曰,臺諫有闕之代,政官牌招開政。
趙徽林啓曰,兼吏曹判書洪敬謨,參判成遂默牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,允。如有違牌,勿爲呼望。
傳于趙徽林曰,吏判疏批已下,卽爲牌招,如有違牌,勿爲呼望。
有政。吏批,兼判書洪敬謨進,參判成遂默式暇,參議未差,右副承旨趙徽林進。以徐耆淳爲吏曹參議,金在根爲執義,兪致善爲獻納,韓容德爲正言,鄭駿容爲校理,金興根爲藝文提學,沈膺泰爲司成,曺瑩承爲肇慶廟別檢。兼養賢直長單申學典。
兵批,行判書徐憙淳病,參判朴容壽病,參議林基洙病,參知金炳奎入直進,右承旨趙龜夏進。副護軍南性敎·徐戴淳,副司直沈膺泰·任希兢·兪致崇,副司果趙熙哲,以上竝單付。
趙徽林,以司饔院監膳提調意啓曰,今日忠淸道誕日物膳進上來到,而生鰒則擧皆腐傷,膳狀則水痕狼藉,萬無捧入之路。進獻事體何等重大,而如是不謹,揆以法意,萬萬未安。當該封進官,令該道捧現告罷職,道臣亦難免不飭之失,從重推考,領來陪持人,令本道重繩,進上則還下送,使之更爲封進,何如?傳曰,允。
鄭德和,以內醫院都提調意啓曰,御供事體,何等嚴重,誕辰封進,尤爲自別,而今此忠淸水使·黃海水使所封有匣生鰒,擧皆腐傷,全不成樣,其在重御供尊事體之道,決不可捧入。還爲退送,使之從速改封進,當該兩道水使,竝罷職,何如?傳曰,允。
金,以都摠府言啓曰,今日入直內三廳武兼禁軍及軍兵等,當爲中日習射技放,而大殿誕日前一日相値,不得設行之意,敢啓。傳曰,知道。
又以禁衛營言啓曰,本營軍色從事官趙熙哲,時在水原地,而身病甚重,不得上來察任。久曠可悶,今姑改差,何如?傳曰,允。
兼吏曹判書洪敬謨疏曰,伏以,臣抱難强之疾,齎必辭之懇,冒陳瀝血之章,冀垂體諒之恩,及伏承批敎,不惟不準所請,乃反諭之以耆社銓任,非卿創有,勉之以調理行公,優禮之寵,軫恤之念,逈出尋常。臣奉此恩言,感涕無從,而日月之明,雖不遺於容光,天地之大,猶有憾於生成,豈臣誠懇淺微,未可以回天心耶?抑其辭理蹇拙,未可以開悟聰聽耶?未敢知殿下諒臣雖老而猶足以供職也,知臣尙健而猶謂之無病也,不加之垂憐,而終蘄許免耶?夫君臣之間,恩猶父子,窮窘必呼,常情卽然,不枉其性,亦上天遂物之至仁盛德也。臣若徒懷嚴畏,更未罄控,則是自阻於仁覆之下,臣何敢爲是?噫,臣幸遭明時,致位隆顯,受恩如天,圖報無地,而惟以不擇夷險,殫竭奔走爲期,其奈年至而力盡,漸無以隨衆就列,則況此銓衡之劇務,其何能供職也?今臣賤狀,有數十年貞痼之疾,到老而益甚,計月而愈苦,藉令置身於閒散之地,盡意調治,譬如枯木朽株,不可以復受津潤,若使勞動筋力,費用心思,則輒致百骸如碎,四到不省,暈眩而莫辨東西,宛轉而必須左右,奄奄若垂盡之人,衰氣殘喘,無幸也必矣,亦未可謂之無病也。老而難於供職,勢也,病而不得自力,亦勢也,此則非人力所可强也。苟有不可强者,雖欲强之,其勢誠無如之何矣。殿下無或以臣前疏所陳病狀,謂可强而不欲强者耶?臣之可强與不可强,聖鑑伏想俯燭矣,同朝亦所共知矣。苟非然者,何苦而竭誠盡力,擾聒而不知止乎?夫耆臣居銓,縱或有之,選部異諸散秩,精力遜於少壯,至重之任,至繁之務,難責於昏聵之人,故歷觀近世,如臣齒髮而耐居是職者,指不多屈,斯可見上之不欲强授,下之不敢冒據也,章章明矣。且疾病之可以調理,卽一時旡妄之謂也。若其年旣篤老,病非暫苦者,時日之內,得以責效,非可擬議也。臣雖愚迷,粗識分義,惟當仰感殊私,蹶承命而已,復何以干冒嚴威,甘自犯於屢瀆之科,而誠有甚不得已者,則屢瀆之罪,亦未可恤也。所以一疏再疏,不知僭屑之懼,惟期以特蒙曲遂之恩也。由限纔過,政命又下,荐犯違傲,一倍惶阨。知臣者莫如君,宜蒙照燭,若子之望慈父,不憚屢籲。伏乞聖慈,深軫體下之仁,特推好生之德,將臣所帶之任,亟許遞免,仍治臣瀆撓之罪,以嚴朝章,千萬至祝。臣無任云云,答曰。省疏具悉。天官重任也,屢辭可乎?卿其勿辭,卽爲肅命。
上在昌德宮。停常參·經筵。
大殿誕日,大殿,內閣·政院·玉堂·朝廷二品以上·六曹堂上·兩司長官單子問安。答曰,知道。大王大妃殿·王大妃殿·中宮殿,內閣·政院·玉堂·朝廷二品以上·六曹堂上·兩司長官口傳問安。答曰,知道。
鄭德和啓曰,明日召對,取稟。傳曰,停。
又啓曰,卽者景慕宮官員來言,明日修改,提調一員,當爲進參,而都提調趙寅永,提調朴岐壽俱有身病,不得進參云。提調卽爲牌招,何如?傳曰,允。
又啓曰,景慕宮提調朴岐壽牌不進,推考傳旨,今方捧入,而明日修改,當爲進參,如是違牌,事甚未安。更爲牌招,何如?傳曰,許遞。前望單子入之。
景慕宮提調前望單子入之,朴永元落點。
傳于趙徽林曰,昨日內局廚院之草記,雖以事體允從,而今年潦炎太甚,此時封進,易致腐傷,合有參恕。且迎送之弊,在所當念,兩道水使及封進官之罷職,竝特爲分揀。
鄭德和,以承文院都提調意啓曰,頃於盛京回咨,以江界越邊造舍墾田事,自盛京,遴派官兵,前往究辦,而仍請自此派官,沿江守候,眼同緝拏矣。纔因鳳城馳通,自籌司關飭該道,使之差送邊將,依咨擧行,而不得不以差官應接之意,先通於盛京,卽爲撰出咨文,正書安寶後,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
金,以御營廳言啓曰,本廳哨官李基元,身病甚重,勢難察任,改差,何如?傳曰,允。
上在昌德宮。停常參·經筵。
鄭德和啓曰,明日召對,取稟。傳曰,停。
金啓曰,行大司憲朴永元,掌令金鉉復·白海運,持平魏鍾善呈辭,執義金在根未肅拜,持平安喜壽未署經,監察茶時之意,敢啓。傳曰,知道。
備忘記,黃海道觀察使南獻敎下直,長弓一張,長箭一部,尙州營將趙秉七下直,長弓一張,長箭一部,片箭一部,筒兒一箇賜給。
鄭德和啓曰,三品官之毋得過三日循例請牌,曾有定式矣。吏曹參議徐耆淳,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
金洙根啓曰,假注書權永秀,身病猝重,勢難察任,今姑改差,何如?傳曰,允。
權永秀改差,代以奇文鉉爲假注書。
傳于趙龜夏曰,黃海監司留待。
傳于趙龜夏曰,黃海監司入侍。
鄭德和啓曰,三皇忌辰日親行望拜禮,前期一日以稟事,曾有定式矣。今二十一日,神宗皇帝忌辰日,親行望拜禮,何以爲之乎?敢稟。傳曰,北苑望拜禮,當親行矣。
以吏曹參議徐耆淳牌不進罷職傳旨,傳于金曰,只推。
鄭德和,以吏曹言啓曰,本曹正郞安潤蓍,成均館典籍李鍾浩,俱以身病,呈狀乞遞,竝改差,何如?傳曰,允。
又以弘文館言啓曰,新除授校理鄭駿容,時在忠淸道唐津地,經筵入番事緊,請斯速乘馹上來事下諭。傳曰,許遞。
丙午七月十九日午時,上御熙政堂。黃海監司入侍時,右承旨趙龜夏,記事官徐堂輔·洪祐命·金炳雲,黃海監司南獻敎,以次進伏訖。上曰,史官分左右。仍命黃海監司進前,獻敎進前。上曰,職·姓名奏之。獻敎奏職·姓名,上曰,下去各別對揚也。獻敎曰,臣百不猶人,方面之責,無以堪當,今此特授,下情萬萬兢懼矣。上命就座。龜夏奏曰,宣諭,何以爲之乎?上曰,出去爲之也。上命監司先退,仍命史官就座。又命退,承史以次退出。
上在昌德宮。停常參·經筵。
藥房副提調金英淳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯,自今日停止事,榻前下敎。
金英淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金啓曰,合辭許久闕啓,事甚未安。除未署經外,未肅拜·呈告人員,竝卽牌招,何如?傳曰,允。
金英淳啓曰,備邊司郞廳來言,今日賓廳日次,而大臣俱有身病,不得來會云矣。敢啓。傳曰,知道。
備忘記,西北僉使金永祚,方山萬戶車德三下直,各長弓一張,長箭一部,片箭一部,筒兒一箇賜給。
傳于鄭德和曰,明日北苑望拜禮後,參班儒武,當應製試射矣,該房知悉。
鄭德和啓曰,明日北苑望拜禮後,參班儒武應製試射事,命下矣。處所,以何處爲之乎?敢稟。傳曰,春塘臺親臨磨鍊。
又啓曰,明日北苑望拜禮時,闕字牌及爐盒,當爲奉來,門路,以何處爲之乎?敢稟。傳曰,永肅門爲之。
金啓曰,卽者兵曹郞廳來言,明日北苑親行望拜禮時,別侍衛,不可不備,而判書徐憙淳有身病,不得進參云,何以爲之?敢稟。傳曰,次堂擧行。
又啓曰,明日北苑望拜禮時,兩司長官,當爲進參,行大司憲朴永元,大司諫趙忠植病不進,竝卽牌招,以爲淸齋之地,何如?傳曰,允。
又啓曰,明日北苑望拜禮時,九卿當爲進參,行工曹判書金左根呈辭受由,何以爲之,而兼吏曹判書洪敬謨,行兵曹〈判書〉徐憙淳,右參贊安光直病不進,竝卽牌招,以爲淸齋之地,何如?傳曰,允。許遞。
又啓曰,明日北苑望拜禮時,九卿當爲進參,工曹判書未差之代,政官牌招,開政差出,待下批牌招,以爲淸齋之地,何如?傳曰,允。前望單子入之。
工曹判書前望單子入之,李惟秀落點。
兵曹口傳政事,上護軍單金左根。
鄭德和,以弘文館言啓曰,修撰宋柱獻在外,下番闕直,事甚未安。修撰李敎英,副修撰朴承輝·趙然昌,竝卽牌招,以爲推移入直之地,何如?傳曰,允。
執義金在根啓曰,臣言議風裁,本不合於淸朝耳目之任,而亞憲除旨,忽下於夢想之外,怵畏義分,雖不得不張皇出肅,粗伸叩謝之忱,而第臣於合啓中,有私義之不可聯參者,曾叨是職,輒蒙恩諒,今臣處義,固無異同,何可晏然於臺次乎?請命遞斥臣職。答曰,依啓。
以大司諫趙忠植,司諫金秀萬,獻納兪致善,正言韓容悳,掌令金鉉復·白海運,持平魏鍾善牌不進罷職傳旨,傳于金曰,只推。
以大司諫趙忠植牌不進罷職傳旨,傳于金曰,只推。
以修撰李敎英,副修撰朴承輝·趙然昌牌不進罷職傳旨,傳于金曰,只推。
傳于鄭德和曰,明日出宮門路,以協陽門爲之。
傳于金曰,兵判有闕之代,前望單子入之。
兵曹判書前望單子入之,金左根落點。
金啓曰,新除授行兵曹判書金左根,卽爲牌招,傳授命召,何如?傳曰,允。
鄭德和,以禮曹言啓曰,德安府夫人遷窆時,出柩今七月二十四日辰時,發引同月二十九日卯時,安葬來八月初八日申時擇定云。出柩時及發引·安葬時,王大妃殿,當有望哭之禮,望哭服色,謹依辛丑年永安府院君·靑陽府夫人遷窆時大王大妃殿望哭服色,以淺淡服磨鍊,儀註直爲書入王大妃殿之意,敢啓。傳曰,知道。
又以禮曹言啓曰,卽接前牧使兪碩柱所志,則以爲,族孫致堯,嫡妾俱無子,以其同姓六寸弟致斗第二子鎭九,欲爲繼後,兩家諸族,相議完定,而致堯夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長兪碩柱所訴旣如此,依定式兪致斗第二子鎭九,立爲兪致堯之後,何如?傳曰,允。
金,以兵曹言啓曰,卽接東所衛將沈宜夏牒報,則貳極門南北邊內宮墻六間許頹圮處,今已修築云。把守軍兵,還爲入直之意,敢啓。傳曰,知道。
又以訓鍊都監言啓曰,因兵曹草記,貳極門南北邊內宮墻六間許頹圮處,今已修築,把守軍兵,還爲入直,將校解送之意,敢啓。傳曰,知道。
又以御營廳言啓曰,本廳千摠申義和,身病甚重,勢難察任,改差,何如?傳曰,允。
行兵曹判書徐憙淳疏曰,伏以,臣幸蒙恩暇,歸省先壠,未及反面,恩除遽降,畀臣以本兵之任,臣於是職,卽宿趼也,已試蔑效,愧恧尙切,重膺寵命,悚惕冞深,而受符嚴急,牌望路阻,冒沒出肅,亦且有日矣。苟非甚不得已之故,則固何敢輒事覼縷,而第玆臣所遭慘毒之境,實人理之所罕有也。臣命途畸薄,獲戾神明,不能保有一子,遽見夭折,西河喪明,昔賢猶不能免,太上忘情,豈臣所可理遣?內而震剝,神精遁喪,外而勞悴,氣力澌鑠,以臣宿抱之疴,重添新嬰之祟,譬如旣秋之蒲柳,加之嚴霜,沈淹顚頓,勢所必至。顧其職則邦政之重,戎務之殷,不可以時日曠也,審矣。以今目下見狀,蠢動供職,實無其望,則虛縻重任,引日拖時,在臣微分,豈敢自安?夫人之酬接事物者,惟方寸是已,而臣悲遑昏錯,病隨以劇,將無以專意奉公,其何可因仍蹲據,以致無限僨誤哉?伏惟聖明在上,無物不燭,必不待臣言之畢,而有所矜諒矣。且況北苑望拜有命,而明日陪衛,雖蒙變通,事體之虧損,情地之惶阨,尤當如何?求解一念,晷刻難住,玆敢冒死泣籲,仰瀆崇嚴。伏乞聖慈,俯賜鑑憐,亟命遞解臣職名,以卒天地生成之澤,不勝幸甚。臣無任云云。答曰,省疏具悉。至懇如此,本兵之任,今姑許遞。
上在昌德宮。停常參·經筵。
自辰時至申時,灑雨下雨,測雨器水深二寸一分。
上詣北苑,望拜禮後,藥房·內閣·政院·玉堂口傳問安。答曰,知道。
鄭德和啓曰,明日召對,取稟。傳曰,停。
金英淳啓曰,來二十五日,朝參日次矣,敢稟。傳曰,停。
傳于金英淳曰,侍衛軍兵雨具,從便爲之。
金英淳啓曰,行兵曹判書金左根牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
傳于趙龜夏曰,戶房承旨,與禮曹堂上·戶曹郞廳,依定式馳詣宣武祠,奉審以來。
傳于金英淳曰,出宮門路,以宜春門爲之。
傳于鄭德和曰,德安府夫人出柩日,遣承旨致祭于墓所。
傳于金英淳曰,別軍職李完熙,擧行不謹,竝與本職汰去。
傳于金英淳曰,還宮,當自內爲之,該房知悉。
鄭德和,以弘文館言啓曰,下番闕直,事甚未安。修撰李敎英,副修撰朴承輝·趙然昌,旣有只推之命,竝卽牌招,以爲推移入直之地,何如?傳曰,允。
以修撰李敎英,副修撰趙然昌牌不進罷職傳旨,傳于金曰,只推。
金英淳,以兵曹言啓曰,卽接東所衛將沈宜夏牒報,則秋景苑東邊內宮墻一間許,今已修築云。把守軍兵,還爲入直之意,敢啓。傳曰,知道。
丙午七月二十一日辰時,上詣北苑。望拜禮親行入侍時,行都承旨金英淳,行左承旨金洙根,右承旨趙龜夏,左副承旨鄭德和,右副承旨趙徽林,同副承旨金,記事官徐堂輔,假注書奇文鉉,記事官洪祐命·金炳雲,直提學金輔根,檢校直閣鄭㝡朝·尹定鉉,檢校待敎趙鳳夏,待敎洪淳穆以次侍立。時至,上具翼善冠·黑團領袍·靑鞓·素玉帶,出宜春門。藥房提調趙斗淳,副提調金英淳進前奏曰,雨中霑濕勞動,聖體,若何?上曰,一樣矣。仍步詣北苑板位前,通禮前導,詣拜位北向立。贊儀唱四拜,上行四拜禮訖,贊儀唱跪,上跪。司香官二員,進香案前,三上香,俯伏興退。贊儀唱四拜,上行四拜禮訖,通禮前導還詣,至宜春門外。領議政權敦仁,右議政朴晦壽進前奏曰,雨中勞動,聖體,若何?上曰,一樣矣。敦仁曰,眞殿誕辰茶禮時,黃海·忠淸兩水營封進有匣生鰒,自今番入奉以後,兩室亦當依例封進矣。八月誕辰日子甚邇,若待入奉後知委,則無以及時,趁今行關,俾爲及期封進之地,自明年兩室進上,依例封進之意,一體知委爲宜,故敢此仰達矣。上曰,依爲之。出擧條仍由宜春門還內,諸臣以次退出。
丙午七月二十一日未時,上詣春塘臺。參班儒武應製試射入侍時,行都承旨金英淳,行左承旨金洙根,右承旨趙龜夏,左副承旨鄭德和,右副承旨趙徽林,同副承旨金,記事官徐堂輔,假注書奇文鉉,記事官洪祐命·金炳雲,直提學金輔根,檢校直閣鄭㝡朝·尹定鉉,檢校待敎趙鳳夏,待敎洪淳穆以次侍立。時至,上具翼善冠·衮龍袍,詣春塘臺陞座。英淳曰,儒生今方入場,請出標信,開布城,何如?上曰,以已下標信,擧行。英淳曰,試官當行禮,而其中有從陞之人,使之一體行禮,何如?上可之。讀券官行大護軍趙斗淳,吏曹參判成遂默,工曹參判金公鉉,對讀官吏曹參議徐耆淳,刑曹參議趙鳳夏,校理洪祐健,正言李承圭,考官工曹判書李惟秀,知訓鍊院事任聖皐,行護軍李應植,參考官行副護軍趙得林,宣傳官申觀浩,副司果尹堉,司僕寺內乘許熠,行四拜禮訖,以次陞座侍立。英淳讀奏儒生入門單子二百二十四人訖,上命書題,斗淳·遂默進前,書頌朝宗門,限酉時,祐健·承圭進前跪受懸題。英淳曰,試官使之權退,何如?上曰,唯。英淳曰,武試今方開場,而試規,何以爲之乎?上曰,以柳葉箭一巡爲之。英淳跪稟宰樞執鼓,又跪稟貫革尺量,宣傳官依例擧行。英淳曰,貫革尺量之時,軍器寺擧行,萬萬駭然。當該官員,所當重勘,而本院請推之外,無他可施之罰,何以爲之乎?上曰,拿處。出擧條英淳又跪稟擧子呼名,上曰,蓮池傍,有何伏地之人乎?知入,可也。英淳曰,茂山人康鵬翮,以見漏於試記,故伏地云矣。上曰,出送,可也。仍入小次,少頃,以司謁口傳下敎曰,考試爲之,取十人。英淳,以司謁入稟科次。上出次,承圭進前讀奏第一張五句訖,上命止之。斗淳曰,書等,何以爲之乎?上曰,三張書三下,七張書次上,而第一張書一字,第二張書二字可也。斗淳以次書等訖。上命坼封,英淳以次坼奏封內。斗淳曰,預差三張,書外字乎?上可之。仍命書傳敎曰,參班儒生應製頌居首三下一幼學金炳德,直赴殿試,之次三下幼學李炳一,直赴會試,之次三下幼學許澾,給二分,之次次上幼學金蘊淳等七人,竝令該曹考例施賞。又命書傳敎曰,入格儒生,明日待令。英淳曰,德安府夫人出柩日,遣承旨致祭事,命下矣。何承旨進去乎?上曰,右承旨進去。出擧條上入小次,仍自內還宮,諸臣以次退出。
上在昌德宮。停常參·經筵。
開東,灑雨下雨,測雨器水深一分。
趙徽林啓曰,明日召對,取稟。傳曰,停。
金啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
備忘記,柔遠僉使金聲奎下直,長弓一張,長箭一部,片箭一部,筒兒一箇賜給。
傳于金英淳曰,入格儒生入侍。
傳于金曰,閑良申榏·李熙完,竝別軍職差下。
金啓曰,行大司憲朴永元,掌令金鉉復·白海運,持平魏鍾善牌不進,執義未差,持平安喜壽未署經,監察茶時之意,敢啓。傳曰,知道。
以大司諫趙忠植,司諫金秀萬,獻納兪致善,掌令金鉉復·白海運,持平魏鍾善牌不進罷職傳旨,傳于金曰,只推。
趙徽林,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審,則先蠶壇·祈雨壇·馬祖壇·厲壇壇上及四面紅箭門·墻垣·階砌俱爲無頉,而南壇東北邊紅箭門頹仆,先農壇南邊紅箭門頹仆,雩祀壇北邊紅箭門頹仆,漢江壇南邊紅箭門頹仆,司寒壇北邊紅箭門頹仆,卽爲改建事,分付該監,而此後看護等節,另加申飭之意,敢啓。傳曰,知道。
金,以訓鍊都監·禁衛營·御營廳言啓曰,禁衛營字內拱北門宮墻缺落處,今二十二日爲始,三營合力改築之意,敢啓。傳曰,知道。
又以禁衛營言啓曰,本營加設哨官申榏,移拜別軍職,哨官之任,減下之意,敢啓。傳曰,知道。
又以御營廳言啓曰,本廳加設哨官李熙完,移拜別軍職,哨官之任,減下,何如?傳曰,知道。
兵曹口傳政事,部將加設二單申榏·李熙完。
金,以禁衛營言啓曰,因兵曹草記,秋景苑內宮墻頹圮處,今已修築,把守軍兵,還入直所,將則解送之意,敢啓。傳曰,知道。
又以右邊捕盜廳言啓曰,本廳兼從事官李宇斌,身病猝重,勢難察任,改差,何如?傳曰,允。
丙午七月二十二日午時,上御熙政堂。入格儒生入侍時,行都承旨金英淳,記事官徐堂輔·洪祐命·金炳雲以次進伏。幼學金炳德·李炳一·許澾·金蘊淳,進士洪淳永,幼學金德根·金承淳,縣監金夔淳,幼學許逵·金弘淳,以次序立階下訖。上曰,史官分左右。仍命儒生進前,炳德等以次陞堂進前,各奏職·姓名。至蘊淳,上曰,誰也?英淳奏曰,臣之四寸也。至夔淳,上曰,誰也?英淳曰,此亦臣之四寸也。儒生等各還立階下訖,上命新恩塗墨進退,炳雲承命出楹外,呼新恩塗墨進退訖,仍命炳德先出。英淳曰,給分以上人,亦使之退出,其餘仍卽頒賞乎?上可之。蘊淳等以次跪受賞,行四拜禮訖,使之退出。仍命史官就座,又命退,承史以次退出。
上在昌德宮。停常參·經筵。
自開東至人定,灑雨下雨,測雨器水深四寸六分。
自人定至二十四日開東,灑雨下雨,測雨器水深一寸一分。
鄭德和啓曰,明日召對,取稟。傳曰,停。
金啓曰,合辭許久闕啓,事〈甚〉未安。未署經外,未肅拜·呈告人員,竝卽牌招,何如?傳曰,允。
又啓曰,行大司憲朴永元,掌令金鉉復·白海運,持平魏鍾善牌不進,執義未差,持平安喜壽未署經,監察茶時之意,敢啓。傳曰,知道。
以大司諫趙忠植,司諫金秀萬,獻納兪致善,掌令金鉉復·白海運,持平魏鍾善牌不進罷職傳旨,傳于金曰,只推。
金,以兵曹言啓曰,北苑望拜禮時,參班武士試取入格人等,謹依判下,別單施賞,而長弓,以軍器寺所在者,取來頒給之意,敢啓。傳曰,知道。
又以兵曹言啓曰,卽接東所衛將張興燮牒報,則貳極門北邊內宮墻一間許,因雨頹圮云。爲先令紫門監,以杻把子及長木,堅實圍排,把守軍則以建陽門入直軍八名除出,限修築間,嚴加守直之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,貳極門北邊墻垣一間許,因雨頹圮之意,敢啓。傳曰,知道。
上在昌德宮。停常參·經筵。
自開東至未時,灑雨下雨,測雨器水深三分。
德安府夫人出柩時,王大妃殿望哭後,大殿·中宮殿,藥房·內閣·政院·玉堂·朝廷二品以上·六曹堂上口傳問安。答曰,知道。王大妃殿,藥房口傳問安。答曰,罔極。內閣·政院·玉堂·朝廷二品以上·六曹堂上單子問安。答曰,罔極。
王大妃殿進御二錢重人蔘粟米飮,一貼煎入事,榻前下敎。
趙徽林啓曰,明日召對,取稟。傳曰,停。
金啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
鄭德和啓曰,卽者檢閱洪祐命,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承益,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
金啓曰,行大司憲朴永元,掌令金鉉復·白海運,持平魏鍾善牌不進,執義未差,持平安喜壽未署經,監察茶時之意,敢啓。傳曰,知道。
以大司諫趙忠植,司諫金秀萬,獻納兪致善,掌令金鉉復·白海運,持平魏鍾善牌不進罷職傳旨,傳于金曰,只推。
以檢閱李承益牌不進罷職傳旨,傳于金曰,只推。
金啓曰,明日次對,兩司當爲進參,未署經外,未肅拜·呈告人員,竝待開門牌招,何如?傳曰,允。
傳于金曰,左承旨·左副承旨許遞,前望單子入之。
承旨前望單子入之,趙亨復·洪羲錫落點。
趙龜夏,以戶曹言啓曰,時御所內各司雨漏修改吉日時,令日官金昌勳推擇,則今七月二十九日卯時爲吉云。以此日時擧行之意,敢啓。傳曰,知道。
趙徽林,以成均館同知館事意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成沈膺泰,以纂輯廳郞廳進去,典籍未差,直講兪敎煥,方以入直,身病猝重,呈旬出去,時無入直之員。以他郞官,姑爲代直,何如?傳曰,允。
金,以兵曹言啓曰,宣傳官李容熙,羽林衛將李溟游,忠壯衛將池若淵,文臣兼宣傳官金始淵·鄭翊朝,俱以病難供職,呈狀乞遞,竝改差,何如?傳曰,允。
又以兵曹言啓曰,卽接西所衛將張斗顯牒報,則泰秋門東邊內宮墻頹圮處連接二間許又爲頹圮云,亦令紫門監,以杻把子及長木,堅實圍排,把守軍則傍近,旣有前把守軍十名矣。金虎門入直軍五名加把,限修築間,一體嚴加守直之意,敢啓。傳曰,知道。
又以兵曹言啓曰,卽接慶熙宮入直衛將金啓昌牒報,則武德門西邊墻垣八間頹圮云。爲先令繕工監,把子圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接西營入直哨官金命基手本,則明禮門北邊墻垣一間許頹圮云。爲先令紫門監,以把子堅實圍排,卽速修築,而把守軍兵,西營入直軍八名除出,限改築間,嚴加守直之意,分付,何如?傳曰,允。
又以訓鍊都監言啓曰,因兵曹草記,泰秋門東邊內宮墻頹圮處連接二間許又爲頹圮處,金虎門入直軍五名除出,與傍近已把守軍十名,限修築間,一體嚴加守直,而金虎門元入直軍一百名及向前添入軍二十名,合一百二十名內,七十名除出,宮墻頹圮各處,已爲把守矣。元入直軍數少,出番軍十名,又爲添入之意,敢啓。傳曰,知道。
又以訓鍊都監言啓曰,因兵曹草記,貳極門北邊內宮墻一間許頹圮處,建陽門入直軍八名除出,將校一人率領,限修築間,嚴加守直之意,敢啓。傳曰,知道。
又以禁衛營言啓曰,因兵曹草記,明禮門北邊宮墻一間許頹圮處,西營入直軍八名除出,哨官一員率領,限修築間,嚴加守直,而元入直餘數不多,宮墻外巡邏,勢難分排,出番助番牙兵八名,添入警巡之意,敢啓。傳曰,知道。
義禁府啓目,軍器寺參奉全春福原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
檢閱洪祐命疏曰,伏以,臣卽接家信,臣母素患風痰之症,近因暑濕之際,又復添劇,寢啖俱愆,藥餌是事,臣聞報煎熬,實難按抑,不避屢瀆之懼,玆敢略控短章,冒犯擅離。伏乞聖慈,俯垂鑑諒,亟遞臣職,俾便救護,仍治臣罪,以肅朝綱,不勝幸甚。臣無任云云。省疏具悉。爾其勿辭救護。
上在昌德宮。停常參·經筵。
自卯時至午時,灑雨下雨,測雨器水深二分。
藥房都提調權敦仁,提調趙斗淳,副提調金英淳啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪羲錫啓曰,明日召對,取稟。傳曰,停。
金啓曰,行大司憲朴永元,掌令金鉉復·白海運,持平魏鍾善牌不進,執義未差,持平安喜壽未署經,監察茶時之意,敢啓。傳曰,知道。
金英淳啓曰,左副承旨趙龜夏,今日不爲仕進,卽爲牌招,何如?傳曰,允。
金啓曰,卽者義禁府都事來言,時囚罪人全春福,當爲議處,而判義禁朴岐壽受由在外,次堂例不得擧行云,何以爲之?敢稟。傳曰,許遞。
趙亨復啓曰,卽見漢城府坐不坐單子,則連四日無緣不坐,詞訟劇地,委屬可悶,當該堂上推考,何如?傳曰,竝罷職。
傳于金英淳曰,大臣·備局堂上引見。
傳于金英淳曰,近來備堂之不參賓對,看作前例,向來申飭屬耳,而今又懸病甚多,寧有如許事體乎?耆社老病衆所共知實病實故外,竝捧現告,施以譴罷之典。
傳于金英淳曰,內閣講製文臣抄啓,復舊例擧行。
注書徐堂輔病,代以李敎寅爲假注書。
李敎寅有頉,代以宋謙洙爲假注書。
傳于洪羲錫曰,當該承旨推考。
以大司諫趙忠植,司諫金秀萬,獻納兪致善,掌令金鉉復·白海運,持平魏鍾善牌不進罷職傳旨,傳于洪羲錫曰,只推。
以左副承旨趙龜夏牌不進罷職傳旨,傳于洪羲錫曰,只推。
兵曹,以趙存中爲左邊捕盜大將,以李能權爲右邊捕盜大將。
洪羲錫,以濬川司言啓曰,本司都廳訓鍊都監別將李容鉉改差代,以訓鍊都監千摠鄭壽基差下,使之察任,何如?傳曰,允。
丙午七月二十五日辰時,上御熙政堂。大臣·備局堂上引見入侍時,行都承旨金英淳,假注書奇文鉉,事變假注書林倜,記事官李承益·金炳雲,領議政權敦仁,右議政朴晦壽,行禮曹判書趙秉鉉,行兵曹判書金左根,議政府左參贊金興根,戶曹判書李穆淵,水原府留守李若愚,知敦寧府事李憲球,知訓鍊事任聖臯,淸寧君金東健,行大護軍趙斗淳,廣州府留守趙鶴年,刑曹判書李魯秉,行護軍李應植·李景在,吏曹參判成遂默,副校理李魯奎,以次進伏訖。上曰,史官分左右。敦仁進前奏曰,秋雨太支離,日氣一向薰蒸,伏未審,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,近日之雨,似有秋霖之慮矣。敦仁曰,聞鄕人之言,農形則今已垂成,別無所害矣。上曰,次對爲之。敦仁曰,卽見濟州牧使李宜植所報,則以爲,本島每年小貢馬所載船格軍雇價,自補民庫還耗,從時價計給,至於式年大貢馬船二十隻,年年黑牲牛船二隻,初無格價磨鍊,每當貢獻,白徵於民,弊已到極,合有更張,而補還耗則定式上下,盡數無餘,就賑庫還耗中三百石,每年劃付補民庫,大貢馬與牲牛格價,依小貢馬例,假量九百兩零,從時價計給,隨其剩條,仍付該庫,依式取耗云矣。均是貢獻之役,而或有格價之元定磨鍊,或有初不區劃者,當初事例,中間委折,誠未可知,而旣曰白徵於民,則以莫重貢獻,貽弊島民,亦不成事體。依報辭,每年以賑庫耗條三百石,移付補民庫,以當大貢馬·黑牲牛格價之費,而牲牛格價,雖曰每年上下,數旣零星,大貢馬則又不過式年,一次上下者,以今三百石劃付者計之,則各年亦當剩餘,此則次次添作補民庫元還,待其耗條之可準大貢馬·牲牛格價後,賑庫移劃一款,更勿擧論,成節目施行之意,分付,何如?上曰,依爲之。出擧條敦仁曰,卽見咸鏡監司兪星煥,北兵使金鍵狀啓,則富寧沙叱同津漂到異樣空船一隻,運致於海岸,船中物件,修成冊上送本司爲辭矣。異國空船之漂來者,看守過數年後燒火,旣有定式,今亦依此施行,船中雜種與衣件等物,一體積置,使之待年燒火,而至於鐵物則此不可擅爲需用,姑令鳩聚,封置官庫之意,分付,何如?上曰,依爲之。出擧條上曰,此是空船,不知來自何國乎?敦仁曰,以船中物件見之,似是倭船云矣。敦仁曰,各陵寢祭享所需及陵官日用柴木,擧皆取資於火巢內枯枝落葉風落等雜種,而綏陵則遷奉之地,姑無一草一木之長養者,祭享時及日用火木,不得不有所區處,而他無變通,舊牧場內,有草坪一所,牧官所用火柴外餘,則收稅於柴民,以補下屬支放之需。今於罷牧之後,以柴以稅,勢將自太僕主管收入矣。臣意則此坪旣在本陵至近之地,本陵樹木長養間,以此草坪,劃付陵所,俾爲祭享時及陵官日用柴草取用之資,待火巢禁養成就後,還屬本司,而自本司往復陵官,姑爲成節目定界劃付,恐好。故敢此仰達矣。上曰,依爲之。出擧條敦仁曰,向來山陵都監役事時,太二百八石,先爲取用於宣惠廳,而物力區劃時,未及入於草記中矣。到今不得不有所區處,分付惠廳,依他區劃例會減,何如?上曰,依爲之。出擧條敦仁曰,秋序已屆,民事向殷,此時曠官,誠爲可悶。未下直守令,竝催促下送,何如?上曰,依爲之。出擧條敦仁曰,法司堂上中,聞有呈告人云,許遞,政官牌招,開政差出,何如?上曰,依爲之。出擧條敦仁曰,禁衛大將李惟秀,以其身病,來詣朝房,不爲登筵。雖未知實病之如何,而事體誠爲未安,推考,何如?上曰,依爲之。出擧條上曰,纂輯廳事,今至何境乎?敦仁曰,其間國有大事,自然廢閣,目下所見,可謂汗靑無期。向者臣等,亦有一會往見之約,而如此遲延,皆是臣等不能蕫飭之責矣。上曰,如是則何時出末乎?向筵有寶鑑次次爲之之敎,而纂輯廳,今年尙不能了畢乎?敦仁曰,今年似未出場矣。上曰,不可如是遲延。入內爲之,則似易成矣。敦仁曰,此在自上處分,而國事何間於內外乎?上曰,申飭之道,不得不如是矣。敦仁曰,在闕內則速成之道,似勝於在外矣。上曰,內閣文苑黼黻,今至何境乎?斗淳曰,此則略有存拔,工役不多,似爲易成矣。上曰,然矣。速爲校正,數朔內了畢,可也。閣臣齊會,爲之活字,速爲印出,然後與纂輯廳不相妨矣。興根曰,此則不浩汗,與纂輯之役有異矣。敦仁曰,佛夷櫃書,昨已回下,纔令輪示諸宰,書中辭意,人皆見之,則自當無騷訛之端,而金大建事,向筵,伏承卽下處分之敎矣,尙無發落,臣未敢知聖意之攸在矣。上曰,方欲以此言之矣。何以處之則爲好耶?敦仁〈曰〉,以此事,外間不無岐貳之論,或曰用法無有早晩,夷情亦多難測,姑俟來頭,以觀動靜而用法,亦未晩也。此亦出於深遠之謨,臣亦不謂之非,而第以國體則反國之賊,邪術之魁,顧何可一刻容貸?假使日後有意外之事,此漢之與彼夷肝肚之相連,昭不可掩,則留置此漢,適足爲日後之慮。臣意則以經法從事,實爲至當,而不可以臣一言,遽爲決定,下詢于登筵大臣及諸宰處之,何如?上曰,一入西洋,則罪已不容誅,此若生置,亦當有繼入者矣。晦壽曰,金大建事,揆以國體與經法,俱不可尙今假息。所謂邪術,在渠餘事,渠以我國人,背本國而從外夷十年而歸,此是反國之賊,此而不按法誅之,其可曰國有法乎?雖以佛朗書觀之,聲氣之相通,昭不可掩,邪徒之增氣藉口,將不知至於何境,決不可晷刻容貸。伏願亟下處分焉。秉鉉曰,大建置辟當否,旣有大臣所奏,臣無容他議,亟降處分焉。左根曰,大臣諸宰所奏,允合國體,臣亦無容他議矣。興根曰,金大建罪犯之置辟當否,無容更議,而今此下詢,特趁卽酌處與追後擬律也。以若凶頑,尙此假息,大是失刑,卽速勘斷,以嚴國法,恐不可已。若愚曰,大建之罪犯,尙今容貸,實違於國體經法,大臣諸宰之奏,正爲合當。伏望亟降處分焉。憲球等曰,臣等俱無異見矣。上曰,何以決處爲宜乎?敦仁曰,其罪則當爲大逆不道,實合推鞫,而自前如此罪人,出付軍門,多有已例,今亦依此例處之,恐好矣。仍奏曰,金大建染邪之罪,反國之律,實不可一刻容貸,而登筵大臣諸宰之論,俱無異辭,捕囚金大建,出付軍門,梟首警衆,何如?上曰,依爲之。出擧條敦仁曰,大建事,旣下處分,刑政得當,而捕廳事,亦當有處分矣。李在容,有不日內譏捕之命,而尙未捕得,近日則竝與譏詗而不爲之,國體紀綱,隳損無餘矣。仍奏曰,捕廳擧行之萬萬稽忽,頃已有仰陳,而嚴敎之後,尙不譏捕,一以玩愒爲事,揆以國體,誠極駭然。左右捕將,竝施罷職之典,何如?上曰,依爲之。出擧條英淳曰,御營大將任聖臯,摠戎使李應植,以左右捕將,卽蒙罷職之典矣。將兵之任,不可一刻無摠察之人,何以爲之,而捕將重任,亦不可暫曠。在前如此之時,有曾經捕將權察之例,今番則何以爲之乎?上曰,御·摠兩營,左右捕將,竝禁將兼察。出擧條英淳曰,御·摠兩營,左右捕將,竝禁將兼察事,命下矣。兼察御營大將·摠戎使左右捕將李惟秀,卽爲牌招,聽傳敎,何如?上曰,依爲之。出擧條上曰,內閣抄啓文臣,是正廟朝設施,而今略有生存者乎?敦仁曰,李羲甲·申緯·金熙華等是也。上曰,文臣爲抄啓,則其於勸課之道似勝,而講製之法,何以爲之耶?敦仁曰,法典中文臣講製漢學·朔射·朔書,無非勸課之道,而抄啓本意,特出於作成之意,伊時出入之人,皆有成就之美。至於講製之法,臣於其時年尙幼,且在鄕中,無由詳知,而考諸謄錄,則自可知之矣。上曰,予欲復設此規,務盡勸奬矣。抄啓,誰當爲之耶?秉鉉曰,傳敎爲之,則當依例爲之矣。上曰,大臣似爲之矣。仍命書傳敎曰,內閣講製文臣抄啓,復舊例擧行。出榻敎上曰,抄啓幾人爲之乎?秉鉉曰,似爲二十人矣。上曰,抄啓時,參下亦爲之乎?秉鉉曰,然矣。上曰,奎華名選,卽其製述,而亦有二件矣。李崑秀·尹行恁,卽其時抄啓,而抄啓前閣選乎?晦壽曰,華留當知之矣。若愚曰,抄啓閣選,皆在癸卯年,而其先後未能詳知矣。上曰,正月日次時,以內營事,有所云云,此非大段別件物事,而徒爲人言之資,此豈如此之事乎?其外外間所聞,擧皆附此爲言,當初本意,以手下不可無人,故略有設置,而至於爲言之如此,無異誹謗矣。敦仁曰,外間人言,臣未敢知如何,而以其無軍兵無財賦,有名無實之事,故臣之請罷之本意,亦爲是也。上曰,內營之內字,與內帑·內司無異,而以此爲言,則改其名號,亦何難乎?大抵闕內宿衛,甚爲疎虞,正廟時則有壯勇營,予意欲復壯勇營矣。敦仁曰,臣於向來,以內營事,有所仰奏,伏承開納之敎,而尙未有處分矣。臣誠淺辭拙,未蒙採用之實,下情之悶鬱慙悚,當如何哉?今於詢及之下,妄有所陳,極知惶悚,而壯勇營本末,殿下亦當洞燭矣。此營設始,本非爲軍門之不足也。伏念我正廟朝,以不忍言不敢道之情理,常懷無樂南面脫屣千乘之心,所以經始華城,其宮室制度,營門凡百,非爲一時行宮而設者,壯勇營之設置,亦專爲華城,而非爲軍門之不足也。上曰,庚申罷營時,以爲先王遺意者,罪相之言,便是矯誣聖旨也。敦仁曰,本爲華城而設,故庚申以後,則便是無用之營門,而卽有革罷之擧,若初不革罷,而至今尙存,則今不必爲必罷之論,而旣罷之後,今又復設,恐無義諦。藉或可復,以今哀痛之國計,歲入屢十萬財,從何辦出,而遽然議到於復設乎?本事與事勢如此,臣意則恐不可爲矣。上曰,內入直,不可不爲之,而以某營爲之,皆不免創設矣。敦仁曰,宿衛所重,固自別矣。訓局設置後五衛之制,雖無異革罷,而禁軍六番及扈衛軍官·宣傳·別軍職·武藝諸廳,皆爲宿衛而設置者,祖宗之制,豈不備盡乎?上曰,如扈衛廳,今何可用之乎?敦仁曰,軍制,惟貴任得其人,修明舊法,不在於廣設矣。上曰,宿衛虛疎,內入直,不可不爲之矣。敦仁曰,若爲宿衛之重,則此有列朝已例。宣廟朝,以宿衛之單弱,訓局軍分番,將領領率,直宿禁中,動駕時陪衛,肅廟朝,依宣廟訓局例,禁營軍直宿陪衛,亦分番爲之,至今行之,此是祖宗已行之事。今亦援據此例,不論訓·禁·御·摠戎諸營,稍爲變通軍制,分番內入直,則宿衛亦足嚴密,何必新置一營,然後爲可耶?雖新置一營,不過設營於闕外,直宿於禁中,亦與現在各營,有何異乎?上曰,此則果然矣。只在軍制變通之如何,何營門,不可爲壯勇營乎?敦仁曰,下敎至當矣。惟在殿下軍制措置之如何,已設之營,則更無財力措辦之憂,而若新設一營,則許多財力,何以辦出乎?畢竟皆害歸於民矣。上曰,五營之制,守禦廳,亦其一也,而今在於廣州矣。敦仁曰,仁祖朝丁丑年,故相臣李元翼,使延陽君李曙,築廣州山城,設守禦廳,肅廟朝,入爲京營,英廟朝,還爲出鎭,旋復入置,正廟朝末年,又爲出鎭矣。上曰,今又入設,何如?敦仁曰,旣有列朝已例出入不一,而是亦合有商量矣。上曰,英廟朝旣入之,則今又入之,改其節目,內入直爲之,可也,當卽下傳敎矣。敦仁曰,此非急急之事,倉卒入設,必有窒礙之端,徐徐爲之,好矣。上曰,其前入設之時,豈無掣礙乎?敦仁曰,其前則出入在七八年十餘年之間,而今則已多年所,自然與前有異矣。晦壽曰,出入之營,前規則有之,而積年之後,豈無掣礙乎?上曰,只依前爲之,可也。財力則何如云耶?敦仁曰,財力雖未詳知,而廣州專以結賦取用,其營與邑之異,未能詳知矣。廣留登筵,下詢則可知矣。鶴年曰,臣到任未久,且在營無多日,未能詳知矣。上曰,出入之營,自有前規,與壯勇營有異,雖壯勇營,復設則錢穀自有來去處矣。敦仁曰,壯營錢穀,皆自他營他司移屬者,營門革罷之後,擧皆還屬本處,而今其錢穀,豈有留儲者乎?穀簿則已割本盡用,今不知穀名者多矣。上曰,守禦之還入,不必持疑,至於財力軍制凡百,次次議定,何害耶?敦仁曰,凡事莫如舒緩,一出傳敎之後,若事勢窒礙不可行,則綸綍之言,有難還收,欲力行之,則不無生弊之慮,徐徐詳悉便否後傳敎,有何晩耶?取考守禦謄錄後處分,恐好矣。上曰,謄錄,廟堂考之,可也。守禦廳,爲先入之,宿衛,以他營磨鍊,可也。敦仁曰,宿衛以他營爲之,則守禦廳,不必入設也。上曰,內入直則一營似縮矣。敦仁曰,大將依舊自在,各其將領率軍兵入直,則豈云縮乎?上曰,守禦廳若入設,則五營之制可備矣。敦仁曰,若曰五營不可不備,則何可自京出鎭乎?旣多自京出鎭之時,則今不必爲五營之制,而遽爲入設矣。專爲宿衛之重,則京營或守禦間一營門足矣,何必竝擧乎?上曰,從當與大臣更議矣。上曰,備堂多不入來,年老實病,容或有之,而事體駭然矣。仍命書傳敎曰,近來備堂之不參賓對,看作前例,向來申飭屬耳,而今又懸病甚多,寧有如許事體乎?耆社老病衆所共知實病實故外,竝捧現告,施以譴罷之典。出榻敎英淳曰,玉堂所懷奏之。魯奎曰,擧國臣庶之日夜蘄祝者,惟在於殿下之御法筵克勤典學,則臣雖凡愚蔑學,無足比數,而顧其職則卽經帷講官之列也。區區攢祝獲覩將就之願,自當有倍於餘人矣。今年雷雨之異,挽近所罕,可謂極備,則政是殿下倍加修省之會也。苟欲盡心修省,應天以實,則其本亶在於勤講學,而講對之停輟,將至於半年之久,未敢知涓濩之中,所講者,何書歟?昔朱夫子告其君曰,講學以正心,又曰,學有邪正之別,味聖賢之言,以求義理之當,察古今之變,以驗得失之幾,而必反之於身,以踐其實者,學之正也。夫朱子大賢也,其所以告其君者,欲其心之正學之正,而必以是反覆陳戒焉。臣固不肖無似,而其憂愛之誠,同得於天賦者,故忘其僭妄,敢以朱子告君之說爲獻,惟願益加體念焉。上曰,所陳當留念矣。出擧條英淳曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,仍命史官就座。又命退,諸臣以次退出。
上在昌德宮。停常參·經筵。
金,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪羲錫啓曰,明日召對,取稟。傳曰,停。
金啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
宋謙洙在外,代以趙然興爲假注書。
備忘記,礪山都護府使成善鎭,車嶺僉使柳象齡下直,各長弓一張,長箭一部,片箭一部,筒兒一箇賜給。
洪羲錫啓曰,兼吏曹判書洪敬謨,參判成遂默牌不進推考傳旨,今方捧入,而開政命下之後,如是違牌,事甚未安。參議徐耆淳陳疏,判書·參判,竝更牌招,何如?傳曰,允。
又啓曰,吏曹參議徐耆淳疏批已下,一體牌招,何如?傳曰,允。
又啓曰,卽者奉常寺官員來言,宗廟薦新山葡萄,當爲看品,而都提調趙寅永有身病,提調未差,不得擧行云。未差之代,今日政差出,何如?傳曰,允。
金啓曰,新除授左邊捕盜大將趙存中,右邊捕盜大將李能權,竝卽牌招,傳授命召及大將牌·傳令牌,何如?傳曰,允。
備邊司,御營大將望李惟秀·柳相弼·金煐。
備邊司,摠戎使望李惟秀·柳相弼·金煐。
傳于金曰,前御營大將任聖皐,摠戎使李應植,竝特爲仍任。
兵曹,御營大將任聖皐,摠戎使李應植仍任事,承傳。
金啓曰,前御營大將任聖皐,特爲仍任事,命下矣。令該曹付軍職,仍卽牌招,傳授命召,何如?傳曰,允。
又啓曰,前摠戎使李應植,特爲仍任事,命下矣。令該曹付軍職,仍卽牌招,敎諭書,所當更爲啓下,而此與新除授有異。在前如此之時,有前所授密符傳授之例,今番則何以爲之?敢稟。傳曰,允。依前爲之。
又啓曰,行大司憲朴永元,掌令金鉉復·白海運,持平魏鍾善牌不進,執義未差,持平安喜壽未署經,監察茶時之意,敢啓。傳曰,知道。
有政。吏批,兼判書洪敬謨,參判成遂默竝牌招不進,參議徐耆淳進,右承旨洪羲錫進。啓曰,兼判書洪敬謨,參判成遂默竝牌招不進,小臣獨政未安。何以爲之?敢稟。傳曰,只出緊任。以沈熙淳爲執義,洪羲宗爲校理,尹尙圭爲判尹,閔致成爲刑曹參判,金大根爲左尹,吳取善爲右尹,洪敬謨爲判義禁,成遂默爲奉常提調,兪敎煥爲吏曹正郞,韓錫基爲刑曹正郞,朴容壽爲冬至兼謝恩副使。
兵批,行判書金左根病,參判朴容壽病,參議林基洙病,參知金炳奎入直進,同副承旨金進。僉知單李基豊,上護軍徐憙淳,護軍金洙根·金大根,副護軍鄭德和·李容熙,副司直金在根·鄭駿容,以上竝單付。
傳于洪羲錫曰,見窠,皆令差出。
吏批,再政。以李鼎臣爲承旨,林肯洙爲應敎,金左根爲知經筵,成遂默爲同經筵,吳取善爲同成均,金左根爲軍器提調,趙秉鉉爲司宰提調,金羽東爲典籍。訓鍊都監提調單金左根,禁衛提調單金左根,御營提調單金左根,左尹單吳取善,右尹單金大根。
兵批,再政。大護軍單任聖皐,護軍單李應植。
傳于金曰,備堂捧現告處分,經夜之終,今始捧納,近來政院擧行,何若是無憚乎?在院承旨,一竝從重推考,該房承旨罷職,院吏,令攸司從重科治。
以大司諫趙忠植,司諫金秀萬,獻納兪致善,掌令金鉉復·白海運,持平魏鍾善牌不進罷職傳旨,傳于金曰,只推。
以咸鏡監司兪星煥狀啓,文川郡民家漂頹事,傳于金曰,聞甚矜惻,元恤典外,別加顧助,結構奠接之方,廟堂措辭,分付。
洪羲錫,以吏曹言啓曰,昨日次對入侍時,未下直守令,催促下送事,允下矣。自臣曹催促,則安邊府使睦仁培,礪山府使成華鎭,鎭川縣監趙徹林,咸平縣監李裕膺,昌寧縣監洪鍾華,俱以爲今日辭朝云。豐川府使韓文爀,仁川府使金獻淳,慶興府使南宮鉐,鳳山郡守李敬達,洪川縣監洪秉元,俱以爲明日辭朝云。報恩郡守申應模,高敞縣監韓亨敎,求禮縣監吳永善,慈仁縣監李種德,鎭岑縣監李鏞,俱以爲今二十八日辭朝云。平山府使姜彝五,宣川府使許燮,碧潼郡守沈樂承,草溪郡守金善弼,熙川郡守李熙明,沃溝縣監韓應淳,殷山縣監趙龜植,丹城縣監成永文,俱以爲今二十九日辭朝云。富寧府使韓鎭華,寶城郡守李定熙,陽智縣監鄭元弼,黃澗縣監成元鎬,井邑縣監金夔淵,蔚珍縣監成永龜,俱以爲來八月初一日辭朝云。昌城府使鄭瑋,郭山郡守柳瓚,文川郡守徐用輔,价川郡守白樂貞,慶山縣令任五常,禮安縣監鄭翼烈,俱以爲來八月初二日辭朝云矣。敢啓。傳曰,知道。
又以吏曹言啓曰,卽見咸鏡監司兪星煥狀啓,則洪原縣監李漢容受由歸家,今爲三朔之久,尙不還任,見今穡事告痒,禜祭方設,而此時曠官,極爲可悶,令該曹催促下送事,允下矣。自臣曹催促,則洪原縣監李漢容,已爲下去云矣。敢啓。傳曰,知道。
金,以兵曹言啓曰,卽接北所衛將王殷疇牒報,則崇化門南邊內宮墻一間許頹圮處,秋景苑東邊內宮墻一間許頹圮處,今已修築云。兩處把守軍兵,竝還爲入直之意,敢啓。傳曰,知道。
又以訓鍊都監言啓曰,去夜初更量,幼學朴應祐,犯夜被捉於本局邏卒處,依例移送秋曹之意,敢啓。傳曰,知道。
又以刑曹言啓曰,因訓鍊都監啓辭,去夜初更量犯夜幼學朴應祐,移送秋曹事,命下矣。應祐依更數,決笞三十度,放送之意,敢啓。傳曰,知道。
又以訓鍊都監·禁衛營·御營廳言啓曰,卽接南關王廟守直官所報,則本廟北邊墻垣八間頹圮及南邊墻垣一間半許半邊頹落云。爲先堅實圍排,待晴合力改築之意,敢啓。傳曰,知道。
又以禁衛營言啓曰,因兵曹草記,秋景苑東邊內宮墻一間許頹圮處,崇化門南邊內宮墻一間許頹圮處,今已畢築,把守軍兵,還入直所,將則解送,而添入軍,依例解送之意,敢啓。傳曰,知道。
又以左右捕盜廳言啓曰,本廳在囚罪人金大建,出付御營廳之意,敢啓。傳曰,知道。
又以御營廳言啓曰,罪人金大建,大會軍民於沙場,梟首警衆之意,敢啓。傳曰,知道。
吏曹啓目,出身洪,與後娶妻父金同名,以鍾林改名,何如?判付啓依允。
吏曹參議徐耆淳疏曰,伏以,臣知識本自蒙昧,而疾病錮之,聞見不離固寡,而懶散乘之,一不幸之誡,往固莫追,百無似之實,自知甚審,而循蹈滾進,外內歷揚,居然列下大夫,且有年矣。量能揣分,涯量已溢,山恩海德,報補無階,每一思惟,愧悚交倂,不自意三銓新命,忽下於意慮之外,臣誠以榮以慄,莫知爲計也。六官攸設,最重天曹,三品之選,莫隆佐銓,唱注則甄別之與聞,差享則敬謹之所會,苟非其人,事隳而官輕,朝家名掄之不替古昔,惟是職爲然。夫以如臣者流,苟塡而借冒,有識竊歎,諒非細故。臣家世受恩,與天無極,涓塵之忱,自是彝性,而受氣旣薄,恒疾在身,刀圭契活,積貽老父之憂,家常起居,不似少壯之樣,今三數年于玆矣。初不欲杜門却掃,而自致疎邁,非不懷陳力就列,而每患沮縮,此臣實病情際,毫不敢敷衍爲說者也。向來喉銜特點,出於積違之餘,感結居先,竭蹶是勉,而若其委劣圉圉殆將顚仆之狀,亦庶幾聖鑑之所俯燭也。今使臣抖擻盱衡之地,策勵束帶之役,則才具蔑裂,在所不論,事勢苟艱,莫此爲甚。日前試役,典式嚴重,雖不免冒沒呈身,而諉以事會,恬若固有,則尤非臣義分所敢出也。歷日計度,惶悶交中,牌召之下,末由趨承,玆敢猥列微末之私,仰瀆崇高之聽。伏乞聖慈,諒臣言之非出飾讓,察臣才之無以堪夯,亟遞臣新授銓職,俾公器無濫,私分獲安,不勝幸甚。臣無任云云。省疏具悉。爾其勿辭察職。
上在昌德宮。停常參·經筵。
自卯時至人定,灑雨下雨,測雨器水深八分。
洪羲錫啓曰,明日召對,取稟。傳曰,停。
又啓曰,來初一日,輪對日次矣,敢稟。傳曰,當次人受點,後日次待令。
趙龜夏啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
備忘記,慶興都護府使南宮鉐下直,長弓一張,長箭一部,片箭一部,筒兒一箇賜給。
李鼎臣啓曰,假注書趙然興,時無職名,令該曹依例付軍職,冠帶常仕,何如?傳曰,允。
洪羲錫啓曰,檢閱洪祐命由限已過,卽爲牌招入直,何如?傳曰,允。
傳于洪羲錫曰,藥房提調許遞,前望單子入之。
內醫提調前望單子入之,金左根落點。
趙龜夏啓曰,卽者義禁府都事來言,時囚罪人全春福,當爲議處,而判義禁洪敬謨未肅拜,次堂例不得擧行云。判義禁,卽爲牌招,何如?傳曰,允。
又啓曰,判義禁洪敬謨牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲朴永元,執義沈熙淳,掌令金鉉復·白海運,持平魏鍾善牌不進,持平安喜壽未署經,監察茶時之意,敢啓。傳曰,知道。
以大司諫趙忠植,司諫金秀萬,獻納兪致善,執義沈熙淳,掌令金鉉復·白海運,持平魏鍾善牌不進罷職傳旨,傳于趙龜夏曰,只推。
以檢閱洪祐命牌不進罷職傳旨,傳于趙徽林曰,只推。
洪羲錫啓曰,檢閱洪祐命,旣有只推之命,更爲牌招入直,何如?傳曰,允。
又啓曰,卽者檢閱李承益,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
洪羲錫,以弘文館言啓曰,新除授應敎林肯洙,卽爲牌招察任,何如?傳曰,允。
又以弘文館言啓曰,新除授校理洪羲宗,時在江原道原州地,經筵入番事緊,請斯速乘馹上來事下諭。傳曰,許遞。
丙午七月二十七日辰時,上詣春塘臺。親臨賞試射頒賞入侍時,上具軍服,乘座馬,出宣化門,由協陽門·靑陽門,詣春塘臺。降座馬陞座,左副承旨趙龜夏,以司謁,入稟承史待令之意。上命入侍,左副承旨趙龜夏,假注書趙然興,記事官李承益·金炳雲,以次侍立訖。上曰,頒賞時,宣傳官,次第呼名擧行,可也。龜夏進前奏曰,弘化門入直哨官池宗遜,當爲受賞,而不得擅離,祗受標信,使之待令乎?上曰,令旗擧行,可也。龜夏曰,各營軍兵頒賞時,承旨·別軍職·宣傳官,例爲進去監賞,今番則何以爲之乎?上曰,每營別軍職·宣傳官,各一人進去,承旨置之。上入小次,命先退承史,承史以次退出。上出小次,乘座馬,由靑陽門·建陽門·協陽門還內。
上在昌德宮。停常參·經筵。
洪羲錫啓曰,明日召對,取稟。傳曰,停。
趙龜夏啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
洪羲錫啓曰,判尹尹尙圭,除拜後過三日不爲出肅,依定式推考警責,仍卽牌招察任,何如?傳曰,允。
趙龜夏啓曰,判義禁洪敬謨再牌不進推考傳旨,今方捧入,而開坐命下之後,連事違召,無意承膺,事甚未安。所當更請牌招,而係是一日三牌,何以爲之?敢稟。傳曰,更爲牌招。
趙亨復啓曰,卽見忠淸監司趙雲澈鴻山等邑稅船裝發狀啓,則不善封裹,水痕狼藉,事甚疎忽。原狀啓,與閑漫有異,雖不得不捧入,而該道臣,不可無警,推考,何如?傳曰,允。
以檢閱李承益牌不進罷職傳旨,傳于趙龜夏曰,只推。
以檢閱洪祐命再牌不進罷職傳旨,傳于趙龜夏曰,只推。
洪羲錫啓曰,左右史,不可不備,檢閱李承益·洪祐命,旣有只推之命,竝卽牌招,推移入直,何如?傳曰,允。
執義沈熙淳啓曰,臣姿質庸鈍,言議巽劣,淸朝耳目之任,萬不近似,而亞憲除旨,忽下於夢想之外,義分所在,粗伸叩謝之忱,而第臣於合啓句語中,有私義之不可聯參者,前叨是職,輒蒙恩諒,今臣處義,宜無異同。請命遞斥臣職。答曰,依啓。
以大司諫趙忠植,司諫金秀萬,獻納兪致善,掌令金鉉復·白海運,持平魏鍾善牌不進罷職傳旨,傳于趙龜夏曰,只推。
以檢閱李承益牌不進罷職傳旨,傳于趙龜夏曰,只推。
趙龜夏,以兵曹言啓曰,訓鍊院能麽兒郞廳許檍,身病猝重,無望供職,呈狀乞遞,改差,何如?傳曰,允。
又以訓鍊都監·禁衛營·御營廳言啓曰,禁衛營字內明禮門北邊宮墻一間許頹圮處,今月二十九日爲始,三營合力改築之意,敢啓。傳曰,知道。
上在昌德宮。停常參·經筵。
德安府夫人發引時,王大妃殿望哭後,大殿·中宮殿,內閣·政院·玉堂·朝廷二品以上·六曹堂上·大司憲口傳問安。答曰,知道。王大妃殿,內閣·政院·玉堂·朝廷二品以上·六曹堂上·大司憲單子問安。答曰,知道。
藥房都提調權敦仁,提調金左根,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一向,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
王大妃殿進御二錢重人蔘粟米飮一貼煎入事,榻前下敎。
趙龜夏,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪羲錫啓曰,明日召對,取稟。傳曰,停。
趙龜夏啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而問安相値,不得來會云矣。敢啓。傳曰,知道。
備忘記,宣川都護府使許燮下直,長弓一張,長箭一部,片箭一部,筒兒一箇賜給。
傳于洪羲錫曰,禮房承旨,馳詣宗廟·徽定殿·景慕宮,奉審摘奸以來。
傳于洪羲錫曰,初六日璿源殿御眞,自內還安,當親詣誠一軒,兩朝御眞,陪進入奉後,仍行酌獻禮矣。該房知悉,百官入參。
傳于洪羲錫曰,璿源殿御眞入奉後酌獻禮祭文,內閣提學撰進。
傳于趙龜夏曰,初六日,景祐宮,當展拜矣。侍衛入直磨鍊,門路,曜金門爲之。
傳于趙龜夏曰,初六日,兩朝御眞入奉門路,以曜金門爲之。
以大司諫趙忠植,司諫金秀萬,獻納兪致善牌不進罷職傳旨,傳于趙龜夏曰,只推。
洪羲錫,以吏曹言啓曰,今此各宮秋享祭祭官中,時無職名人員,竝令該曹,口傳付軍職,何如?傳曰,允。
又以禮曹言啓曰,太廟展謁,每以春秋定式取稟矣。今秋展謁吉日,以何間推擇乎?敢稟。傳曰,以來月旬後擇入。
又以禮曹言啓曰,以太廟展謁取稟草記,傳曰,以來月旬後擇入事,命下矣。展謁吉日,令日官李秉洪推擇,則來八月十一日爲吉云,以此日定行乎?敢稟。傳曰,以此日爲之。
又以禮曹言啓曰,來八月初四日,行景慕宮秋享大祭,同月初五日,行文宣王釋奠祭,同月初六日,行社稷大祭,所用犧牲,小宗伯與本署提調,當爲眼同看品,而本曹參判趙秉駿受由在外,無以擧行。令政院稟旨變通,以爲看品之地,何如?傳曰,允。
又以禮曹言啓曰,社稷神室滲漏處,大成殿正殿春舌瓦子墜落處,啓聖祠正堂滲漏處修改吉日時,來八月十一日辰時推擇,纔已啓下,而伊日動駕相値,更爲擇日擧行,何如?傳曰,允。
趙龜夏,以兵曹言啓曰,景祐宮誠一軒所奉兩朝御眞,入奉璿源殿時,侍衛當爲磨鍊,而謹考謄錄,則分兵曹·分都摠府堂上郞廳各一員,五衛將二員,宣傳官二員,武臣兼宣傳官四員,禁軍二十人,侍衛挾輦軍二十名,以訓局軍磨鍊矣。今亦依此擧行,何如?傳曰,允。
又以兵曹言啓曰,大報壇西北水門墻垣二間及北水門西邊墻垣一間半頹落處,今已修改矣。把守軍兵,解送直所之意,敢啓。傳曰,知道。
又以兵曹言啓曰,內吹螺赤及龍虎營兼內吹等,今秋等習角賞格木,謹依判下別單,分等施賞之意,敢啓。傳曰,知道。
又以兵曹言啓曰,今七月各廳堂下武臣朔試射,臣曹連因有故,不得爲之之意,敢啓。傳曰,知道。
又以訓鍊都監·禁衛營·御營廳言啓曰,禁衛營字內大報壇西北水門墻垣二間及北水門西邊墻垣一間半頹圮處,今已畢築,把守軍兵,還入直所事,自兵曹草記矣。廣智營入直軍十二名,還入直所,將則解送之意,敢啓。傳曰,知道。
又以訓鍊都監言啓曰,本局兼內吹今秋等習角賞格,謹依判下單子,木綿二十四疋施賞之意,敢啓。傳曰,知道。
又以訓鍊都監言啓曰,本局把摠李圭容,身病猝重,勢難察任,改差,何如?傳曰,允。
又以禁衛營言啓曰,謹依本營兼內吹今秋等習角賞單啓下,梁景祿等十一名處,木綿各二疋,施賞之意,敢啓。傳曰,知道。
又以禁衛營言啓曰,本營千摠李吉求,身病猝重,勢難察任,改差,何如?傳曰,允。
又以備邊司言啓曰,捕廳罪人玄錫文,以辛酉伏法之種,己亥亡命之賊,變換姓名,出沒京鄕,煽播邪術,訛誤愚蠢,敢爲兇徒之窩窟,已是渠斷案,大建之當初嗾送異國,年前裝出邊門,皆渠自服,則別無更査之端。揆以國法,當施謀叛之律,而如渠鄙微,不足致煩王府。罪人玄錫文,依大建例,出付軍門,梟首警衆,其餘諸囚,分付該廳,分輕重酌處,何如?傳曰,允。
又以右邊捕盜廳言啓曰,本廳在囚罪人玄錫文,出付御營廳之意,敢啓。傳曰,知道。
又以御營廳言啓曰,罪人玄錫文,大會軍民於沙場,梟首警衆之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依單子判下,張再明等十一名處,各木二疋施賞之意,敢啓。傳曰,知道。
兵曹口傳政事,副司果尹行福·尹哲求·申直謨·睦仁栽,以上竝單付。
判義禁洪敬謨疏曰,伏以,臣年邁病痼,視蔭愒日,長在負席之中,不意日昨,銓吏及門,授以政紙,金吾恩點,復玷於臣名,繼以議處有命,召牌荐降,臣誠踧踖惶阨,直欲循墻而不可得也。臣於見職,亦旣屢遭矣,如無甚不得已者,則固當聞命卽膺,少伸叩謝之忱,而自來貞疾,每當換節之時,如期越肆,纔經潦暑,一倍添劇,而近又調將失宜,重添輪行之感,頭疼而眩暈,身烘而宛轉,內外迷懣,虛汗流注,神識昏若墜霧,症形轉成漬紙,房闥之間,欲起而還仆,似此症樣,時日之內,束帶赴公,斷無其望。成命之下,荐犯違傲,自歸逋慢,伏枕懍悚,玆敢倩人呼寫,疾聲仰瀆。伏乞聖慈,俯垂矜憐,亟許遞免,俾職事無曠,微分獲安焉。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
金啓曰,明日常參·經筵,取稟。傳曰,停。
李源益啓曰,來初五日,朝參日次矣,敢稟。傳曰,停。
尹穳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,守令署經事,命下矣。大司諫成原默,旣有只推之命,與大司憲洪學淵,竝所當更請牌招,而係是一日三牌,何以爲之?敢稟。傳曰,牌招。
以大司諫成原默牌不進罷職傳旨,傳于尹穳曰,只推。
尹穳啓曰,守令署經事,命下矣。大司諫成原默,旣有只推之命,與大司憲洪學淵,竝更牌招,何如?傳曰,竝許遞,前望單子入之。
臺諫前望單子入之,大司憲趙冀永,大司諫金周默落點。
尹穳啓曰,新除授行大司憲趙冀永,行大司諫金周默,一體牌招,何如?傳曰,允。
又啓曰,守令署經事命下矣。行大司憲趙冀永,行大司諫金周默,竝卽牌招,何如?傳曰,允。
行大司諫金周默啓曰,伏以,臣癃衰憒劣,萬不近似於淸朝言責之任,而諫長特除,忽下於夢想之外。臣於是感恩怵義,雖不得不章皇出肅,少伸叩謝之忱,而第臣於合啓中,私義之有不可聯參者,前叨是職,卽爲引避,輒蒙體諒,今臣處義,與前無異,其何可一刻晏然於臺次乎?請命遞斥臣職。答曰,依啓。
尹穳啓曰,博川郡守林翼相,當爲署經,而諫院則雖已署經,憲府不備,不得署經。行大司憲趙冀永,更爲牌招,以爲備員署經之地,何如?傳曰,一司除署經。
又啓曰,行大司憲趙冀永,掌令韓兢人牌不進,執義宋來熙,掌令金鉉復,持平金錫模在外,持平安喜壽未署經,監察茶時之意,敢啓。傳曰,知道。
以掌令韓兢人,獻納朴承輝牌不進罷職傳旨,傳于尹穳曰,只推。
尹穳啓曰,卽者義禁府都事來言,時囚無得過三日滯囚,曾有定式矣。時囚罪人金德喜·金永爵·趙得林·趙義錫·李鳳周·趙秉懿·趙遠永·具廷鉉·尹禹鉉·柳琡·趙存中·李誾求等,當爲議處,而判義禁洪敬謨有身病,次堂例不得擧行云。判義禁卽爲牌招,何如?傳曰,允。
又啓曰,判義禁洪敬謨牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于尹穳曰,判義禁有闕之代,前望單子入之。
判義禁前望單子入之,朴岐壽落點。
尹穳啓曰,開坐事,命下矣。新除授判義禁朴岐壽,卽爲牌招,何如?傳曰,允。
金,以禮曹言啓曰,儲慶宮·毓祥宮·延祐宮展拜,每年季春取稟事,曾有定式矣。展拜吉日,以何間推擇乎?敢稟。傳曰,以今月旬前擇入。藏譜閣·宣禧宮·懿昭廟,一體展拜矣,以此磨鍊。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
尹穳,以刑曹言啓曰,卽接黃海監司南獻敎文移,則長淵縣徒一年定配罪人劉昌龍,限滿云矣。取考曹上配案,則昌龍以崇禮門入直護軍,不待人定,徑先閉門罪,乙巳九月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
判義禁洪敬謨疏曰,伏以,臣於金吾重任,亦旣屢遭,而今又虛縻有月矣。年邁病深,視蔭愒日,而誠以殫竭之忱,思效尺寸之勞,强曳衰骸,時赴衙坐,非徒屢試而蔑效,實難自力於堪承,而又帶銓銜重務,黽勉一出,夙宵奔走,危喘漸至凘綴,弊情益復迷錯。乃於日前,暫赴政席,草草塞白,侵夜而退,觸冒曉氣,添以毒感,百骸如碎,而寒熱交作,四到不省,而神識昏瞀,落席擁衾,欲起還仆,房闥宛轉,有難自振,朝行彈束,實無其望。以若病狀,時日之內,斷無蠢動之路,而際有金吾諸囚議處之命,庚牌屢臨,趨承末由,伏地戰悸,惶隕悶阨。玆敢倩人呼寫,忙陳短章。伏乞聖明,俯垂鑑諒,亟遞臣金吾之任,俾職事無曠,私分獲安焉。臣無任云云。答曰,省疏具悉。所請依施。
上在昌德宮。停常參·經筵。
夜四更五更,灑雨下雨,測雨器水深一分。
金啓曰,明日常參·經筵,取稟。傳曰,停。
尹穳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李鼎臣啓曰,事變假注書林倜,身病猝重,勢難察任,今姑改差,何如?傳曰,允。
林倜改差,代以任百淵爲事變假注書。
尹穳啓曰,判義禁朴岐壽牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁朴岐壽牌不進,推考傳旨今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁朴岐壽再牌不進,推考傳旨今方捧入,而開坐命下之後,連事違召,無意承膺,事甚未安。所當更請牌招,而係是一日三牌,何以爲之?敢稟。傳曰,牌招。
又啓曰,行大司憲趙冀永,掌令韓兢人牌不進,執義宋來熙,掌令金鉉復,持平金錫模在外,安喜壽未署經,監察茶時之意,敢啓。傳曰,知道。
以掌令韓兢人,獻納朴承輝牌不進罷職傳旨,傳于尹穳曰,只推。
金,以禮曹言啓曰,以儲慶宮·毓祥宮·延祐宮展拜取稟草記,傳曰,以今月旬前擇入,藏譜閣·宣禧宮·懿昭廟,一體展拜矣,以此磨鍊事,命下矣。展拜吉日,令日官李秉洪推擇,則今九月初六日爲吉云,以此日定行乎?敢稟。傳曰,以此日爲之。
又以宗簿寺提調意啓曰,璿源譜略進上件,今已印出粧䌙矣。進上日字,令日官推擇,則今月初四日巽時爲吉云。以此日時,本寺堂上·郞廳校正官,具儀仗鼓吹,陪進仁政殿,與承旨請承傳色奉入,而奉謨堂奉安國朝御牒改張書本及璿源譜略內在件,內閣件改張印本,一體陪進,自內閣依例稟旨改張,五處璿源閣奉安件,自本寺次第擧行,頒賜件亦爲收聚改張,還給之意,敢啓。傳曰,知道。
李源益,以兵曹言啓曰,今九月初六日大駕詣儲慶宮展拜,毓祥宮展拜,延祐宮展拜,宣禧宮展拜,藏譜閣展拜,懿昭廟展拜時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,總衛營別隊一哨,訓局馬軍二哨,步軍五哨,總衛大將率領爲先廂,訓局步軍三哨,兩營騎士各一番,訓將率領爲後廂,禁軍三番磨鍊,御將留陣,餘軍留營,置之。
行兵曹判書金左根疏曰,伏以,試可乃已,明王之大政,不能者止,哲人之懿訓。臣於本兵之任,其試之不一,試而能不能,著顯呈露而無有餘,亦聖明所悉燭也。今臣之因循恬冒,睯不知爲可懼而可恧,豈臣之情也?寵簡遽降於深夜,陪扈適在於翌朝,事會交急,容旋無路,繼以眞御入奉,陵謁諏吉,義分攸在,瀆擾是悚,荏苒之頃,居然月三易于玆矣。念臣寸長蔑稱,洪造到極,區區所以效萬一之忱,惟筋力奔走,夷險燥濕之不遑暇擇焉而已。至於名位之驟隆,職事綦重,初非如臣徽末所敢揆絜,而第惟有國莫要之柄,莫嚴之制,中權是已。夫以臣前後屢叨,而僨誤疊現,乃敢狃認儻來,迷不知變,有授輒膺,了無顧畏,則其所以自誘於奔走者,適足爲貪戀無恥之科耳。況臣步履之拘攣,無堪於策勵嚴急之役,卽生來貞痼之祟耳,加之蒲質早凋,根窩轉深,間者三數班次,其昌披顚倒之狀,在列者所共覩也。比因節氣互換,寒痰流湊,藥院起居,縱有黽勉之時,庭戶跬步,率多狼狽之憂,雖使之剋意將攝,難必其獲支前樣,而時月蠢動,已自無望。伏況各宮展拜,只在數日之後,彈束趨奏,萬難自强。夫以保護之重,宿衛之殷,徒爲臣養病之坊,則瘝曠之辜,匪今斯今,而疾痛之呼,日甚一日。玆敢冒死陳暴,顒俟慈恤之恩。伏乞聖明,俯垂諒察,將臣所帶中權藥院之任,亟行遞改,俾公私兩幸,不勝大願。臣無任云云。答曰,省疏具悉。重任不可數遞,卿其勿辭,調理行公。
上在昌德宮。停常參·經筵。
李源益,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金啓曰,明日常參·經筵,取稟。傳曰,停。
尹穳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,開城府留守金大根下直,長弓一張,長箭一部賜給。
以咸鏡監司兪星煥狀啓,鏡城等邑民家漂頹,人命渰死事,傳于趙啓昇曰,許多民家之漂頹,聞甚驚慘,而人命之渰死,又若是夥多,尤爲矜惻。元恤典外,別加顧助,渰死人等,如有生前身還布,竝蕩減,卽爲結構奠接,俾無失所捿遑之弊事,廟堂措辭,分付。
尹穳啓曰,行大司憲趙冀永,掌令韓兢人牌不進,執義宋來熙,掌令金鉉復,持平金錫模在外,安喜壽未署經,監察茶時之意,敢啓。傳曰,知道。
以掌令韓兢人,獻納朴承輝牌不進罷職傳旨,傳于尹穳曰,只推。
傳于金曰,發遣吏郞,諸執事淸齋與否,摘奸以來。
金,以奎章閣言啓曰,璿源譜略改張件,明日自宗簿寺陪來云。奉謨堂·宙合樓所奉件,當進詣改張,內上件,當進詣仁政殿月臺,請出修正,而曾有改張印本直爲內入之例,今番則何以爲之乎?敢稟。傳曰,直爲內入。
李源益,以兵曹言啓曰,在前殿座動駕時挾輦軍,以訓局軍抄擇,該營把摠及將官率領侍衛,槍劍軍,以禁衛營軍除出,該營將官率領侍衛,而今旣移屬總衛營矣。今初六日動駕時,挾輦槍劍軍領率將官,先爲稟定後,當爲節目磨鍊矣。何以爲之乎?敢稟。傳曰,挾輦槍劍軍,把摠一員都領,哨官各一員率領。
又以訓鍊都監言啓曰,謹依總衛營粘目判下,本局木三十同,當爲輸送總衛營,而行用木,本無餘儲,故庚子別置木中三十同,輸送之意,敢啓。傳曰,知道。
又以御營廳言啓曰,謹依總衛營粘目判下,本廳木二十五同,輸送總衛營之意,敢啓。傳曰,知道。
又以禁衛營言啓曰,謹依總衛營粘目判下,本營木二十五同,輸送總衛營之意,敢啓。傳曰,知道。
敎開城留守金大根書。王若曰,地視周都之主陜,蓋簡心於麟符,官倣宋朝之分司,爰命掌於魚鑰,遂登薦剡,與聞籌謨。念松京據三輔交,在槿域以四都稱。此爲一路大都會,控襟帶於靑石碧瀾,特置二品管理營,樹旗旄於朱門粉堞。燕貨歲輸於交易,俗務健訟之不休,商業日就於凋殘,村多浸困之積欠。惟卿才挺需世,望叶升庸,華聞藹釋褐之初,仍叨木天邇列,藻識著佐銓之政,已躋卿月淸班。曾綰綬於西州,可驗芻牧之底績,暫褰帷於東臬,尙傳棠茇之播謠。玆授卿以開城府留守兼管理使,卿其勿謂豐年連仍而少忽困窮之子惠,毋恃升平已久而或疎師律之申明。於戲,疆域相接於畿·黃,嗟孔路冠蓋之接應,對揚惟在於精白,迨餘暇裘帶之逍遙。故玆敎示,想宜知悉。知製敎李敎英製進
上在昌德宮。停常參·經筵。
李源益啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛大將任聖皐,御營大將李應植,以東·南關王廟獻官,今方受香出去矣。任聖皐所佩命召,李應植所佩命召兼帶左邊捕盜大將命召及大將牌·傳令牌,竝來請還納,何以爲之,而將兵之任,不可一刻無摠察之人,捕將重任,亦不可暫曠。在前如此之時,有他邊大將兼察之例,今番則何以爲之?敢稟。傳曰,竝仍佩往來。禁御兩營大將,竝總衛大將兼察,捕將他邊大將兼察。
又啓曰,禁御兩營大將,竝總衛大將兼察,捕將他邊大將兼察事,命下矣。兼察禁衛大將御營大將李惟秀,兼察左邊捕盜大將李能權,竝卽牌招,聽傳敎,何如?傳曰,允。
金啓曰,卽者檢閱洪祐命,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于趙啓昇曰,禮房承旨馳詣受香諸處,奉審摘奸以來。
傳于趙啓昇曰,右副承旨·同副承旨竝許遞,前望單子入之。
承旨前望單子入之,洪祐順·李公翼落點。
李源益,以奎章閣言啓曰,臣等進詣奉謨堂,所奉璿源譜略,宙合樓所奉璿源譜略,竝改張後,還爲奉安之意,敢啓。傳曰,知道。
又以都摠府言啓曰,今此動駕時,侍衛·寶劍·守宮,當爲備員,而都摠管金東健在外,副摠管具信喜以總衛中軍陣上進,尹義儉以訓鍊都監中軍陣上進,金宅基以總衛別將陣上進,無以備員。令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以金炳疇爲都摠管,李敦榮·李行敎·南錫圭爲副摠管。
李源益啓曰,行大司憲趙冀永,掌令韓兢人牌不進,執義宋來熙,掌令金鉉復,持平金錫模在外,安喜壽未署經,監察茶時之意,敢啓。傳曰,知道。
以掌令韓兢人,獻納朴承輝牌不進罷職傳旨,傳于李源益曰,只推。
檢閱洪祐命疏曰,伏以,臣間奉曝史之命,閱月反面,逖違之餘,復何敢言私計,而昨於還路,得接家信,則臣之病母素患,近因日候之驟涼,又致調將之失宜,重添寒感,諸症越加,飮啖俱愆,刀圭是事。臣聞報煎迫,救護爲重,而門鑰遽迫,號籲無路,達宵繞壁,轉難按住,玆又不避煩瀆,徑出脩門。伏乞聖慈,俯垂諒察,亟遞臣所帶之職,以安微分,仍治臣擅離之罪,以嚴朝章,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
藥房提調金左根,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李源益啓曰,明日動駕相値,視事頉稟之意,敢啓。傳曰,知道。
李鼎臣啓曰,明日大駕詣儲慶宮,入齋室後,大王大妃殿·王大妃殿,問安,何承旨進去乎?敢稟。傳曰,同副承旨進去。
李公翼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李源益啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣。敢啓。傳曰,知道。
傳于趙啓昇曰,璿源譜略修正時,提調以下別單書入。
李公翼啓曰,行大司憲趙冀永,掌令韓兢人牌不進,執義宋來熙,掌令金鉉復,持平金錫模在外,安喜壽未署經,監察茶時之意,敢啓。傳曰,知道。
以掌令韓兢人,獻納朴承輝牌不進罷職傳旨,傳于李公翼曰,只推。
趙啓昇啓曰,明日傳香,禮房承旨當爲齋宿,左承旨洪祐順,纔已須資出去矣。所當牌招,而拘於廳規,不得請牌,何以爲之?敢稟。傳曰,許遞。前望單子入之。
承旨前望單子入之,韓正敎落點。
李公翼啓曰,明日動駕,兩司侍臣當爲進參,除在外·未署經外,呈告人員,竝待開門牌招,何如?傳曰,允。
傳于趙啓昇曰,明日出宮內門路,以協陽門爲之。
趙啓昇,以奎章閣言啓曰,守宮檢校直閣李嘉愚,待明朝牌招,何如?傳曰,允。
又以禮曹言啓曰,卽接陜川幼學李彭五所志,則以爲族弟邦錫,嫡妾俱無子,以其同姓八寸兄邦旭第二子啓璿,欲爲繼後,兩家諸族,相議完定,而邦錫夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,曾有筵奏定式,而門長李彭五所訴旣如此,依定式李邦旭第二子啓璿,立爲李邦錫之後,何如?傳曰,允。
又以奉常寺都提調·提調意啓曰,東耤親耕田所種稻打作,則所出爲一石五斗,皮稷打作,則所出爲一石二斗,皮粘粟打作,則所出爲五斗,皮唐黍打作,則所出爲一石二斗,豆打作,則所出爲十三斗,太打作,則所出爲十四斗之意,敢啓。傳曰,知道。
李源益,以兵曹言啓曰,明日動駕時,侍衛禁兵,別將當爲率領,而禁軍別將李能權,以別軍職侍衛進參,不得擧行。一番內禁衛將梁宣洙,使之兼別將擧行,何如?傳曰,允。
又以兵曹言啓曰,今此冬至兼謝恩使一行赴燕時,所把驛馬,預爲分定,然後可無窘急之患。今亦依前例知委,而應把驛馬四十六匹內,忠淸道八匹,全羅道十匹,慶尙道二十匹,來十月十五日,京中逢點,江原道四匹,咸鏡道四匹,直送安州,來十月二十日逢點事,各道監司處行移,何如?傳曰,允。
又以御營廳言啓曰,本廳千摠金箕祖,身病甚重,勢難察任,改差,何如?傳曰,允。
李公翼,以義禁府言啓曰,保放罪人趙存中,還囚議處以入,而病勢一向未差,仍爲保放之意,敢啓。傳曰,知道。
義禁府啓目,碧潼前郡守申命洪原情云云,傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,郭山前郡守呂東星原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,濟州前判官宋益烈原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前金德喜·趙得林·金永爵·趙義錫·李鳳周·趙秉懿·趙遠永等亦,金德喜段,佐幕之濁亂,鄕武之奸猾,不能禁察是白遣,任役之數遞,差必有賂,民訴儒狀,難掩其跡,繡論旣是明的是白遣,府作小米之立本取剩,倉穀之私賑貸用,雖曰謬例,以詳定例民分者,俱違糴法,難免重勘,以此照律爲白乎旀,趙得林段,軍餉盡分,囚供以報營許分爲辭,則有難遽議以當律是白乎乃,火稅之濫捧,添餉錢之充給吏奴逋者,大違經法,難免重勘,以此照律爲白乎旀,金永爵段,歉歲開鄕,雖云西道痼瘼,數至三萬三千餘兩,囚供則以補賑充糴爲辭,繡啓則以淆雜過濫爲罪,難免科斂之罪,以此照律爲白乎旀,趙義錫段,繡啓以防役錢之推移,不念民害,倉穀之麤劣,莫察吏奸爲辭,揆以經法,有難容恕,以此照律爲白乎旀,李鳳周段,管餉穀之加出執錢,大同米之立本取剩等所犯,俱係不法,難免重勘,以此照律爲白乎旀,趙秉懿段,軍器修補錢之取用,富民等處構罪捧賂諸條所犯,俱係不法,焉逭當律?以此照律爲白乎旀,趙遠永段,慰諭錢之不爲分俵,前已勘罪,更無可論是白乎乃,外此構罪勒捧等許多所犯,俱係不法,烏得免重勘?以此照律,何如?判付啓依允。又啓目粘連,向前尹禹鉉·柳琡等亦,尹禹鉉段,人命致斃之由於酒禁,囚供雖難準信,繡啓亦無所指的,有難遽議於當律是白乎乃,防糧丁錢之餘條取用,儒鄕任賂之竝歸官用,俱係不法,難免重勘,以此照律爲白乎旀,柳琡段,貿銀錢之犯用,已極可駭是白去乙,反作貿米,虛張載錄於還民者,尤係不法,而餘外許多貪虐之狀,不可一一論斷是白乎乃,至於人命之酷刑致斃,旣登繡啓,烏得免當律乎?以此照律,何如?判付啓依允。又啓目粘連,向前趙存中·李誾求等亦,趙存中段,餉留米之放賣取用,已是法外,而臥還取剩,充報虧欠,囚供雖謂襲謬是白乎乃,軍木庫錢之取用不報,以臨歸債帳,載錄於該庫云爾,則自歸首實,難免借貸之律,以此照律爲白乎旀,李誾求段,補餉穀之臥還取剩,入坊軍之雇立削減,俱係不法,焉逭當律?以此照律,何如?判付啓依允。又啓目粘連,向前具廷鉉亦,支勅結斂,新鄕浮費,名色不正,添餉錢之不爲分俵於民間,貸下於各庫,俱係不法,以此照律,何如?判付啓依允。
上在昌德宮。停常參·經筵。
大駕詣儲慶宮,入齋室後,藥房·內閣·政院·玉堂口傳問安。答曰,知道。展拜後,藥房·內閣·政院·玉堂口傳問安。答曰,知道。大王大妃殿·王大妃殿遣承旨問安。答曰,知道。仍詣毓祥宮,入齋室後,藥房·內閣·政院·玉堂口傳問安。答曰,知道。展拜後,藥房·內閣·政院·玉堂口傳問安。答曰,知道。仍詣宣禧宮,入齋室後,藥房·內閣·政院·玉堂口傳問安。答曰,知道。展拜後,藥房·內閣·政院·玉堂·口傳問安。答曰,知道。仍詣藏譜閣展拜,懿昭廟展拜後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
李源益啓曰,司僕內乘來言,捲簾,取稟。傳曰,捲三面。
李鼎臣啓曰,明日再明日,光陵忌辰祭齋戒·正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,今日動駕,承旨當爲備員,而右副承旨韓正敎在外,何以爲之乎?敢稟。傳曰,許遞。前望單子入之。
趙啓昇啓曰,臣以大王大妃殿·王大妃〈殿〉問安進去,下直之意,敢啓。傳曰,知道。
以璿源譜略修正時,提調以下別單,傳于李鼎臣曰,宗簿提調領敦寧洪在龍內下鹿皮一令賜給,國朝御牒書寫官興完君晸應,纂修監印校正官興寅君最應各內下虎皮一令賜給,纂修監印正申大膺加資,主簿河範大陞敍,直長朴會臣,別工作假監役李溭竝陞六,初草書寫忠義金弘默·韓用年相當職調用,其餘寫字官·唱準·畫員·日官·計士·員役·工匠等,竝依丁酉年例施賞。
承旨前望單子入之,任百經落點。
以獻納朴承輝牌不進罷職傳旨,傳于李公翼曰,只推。
李公翼啓曰,卽者義禁府都事來言,今日動駕時,駕側鳴錚罪人梁小成,移送秋曹云矣。敢啓。傳曰,知道。
李鼎臣,以奎章閣言啓曰,大駕今已還宮,守宮檢校直閣李嘉愚,依定式減下,何如?傳曰,允。
李源益,以備邊司言啓曰,近來闕門出入,跟隨每多濫率之弊,自大臣以下,至堂上三品以上,跟隨限幾名,令廟堂酌定以入事分付事,命下矣。跟隨名數,參酌磨鍊,別單書入之意,敢啓。傳曰,知道。
又以訓鍊都監言啓曰,本局分授都城敦義門北邊第一城廊近處體城七間許頹圮處,今九月初七日爲始,改築之意,敢啓。傳曰,知道。
又以御營廳言啓曰,本廳把摠具沆,哨官金炳三,留陣無端不參,揆以師律,萬萬駭然。竝汰去之意,敢啓。傳曰,知道。
李公翼,以義禁府言啓曰,保放罪人趙存中,還囚照律以入之意,敢啓。傳曰,知道。
義禁府照目粘連,平安前兵使趙存中,前兵虞候李誾求等矣本府議啓內,趙存中段,餉留米之放賣取用,已是法外,而臥還取剩,充報虧欠,囚供雖謂襲謬是白乎乃,軍木庫錢之取用不報,以臨歸債帳,載錄於該庫云爾,則自歸首實,難免借貸之律,以此照律爲白乎旀,李誾求段,補餉穀之臥還取剩,入防軍之雇立削減,俱係不法,焉逭當律?以此照律罪,趙存中段,挪移求索二罪良中從一科斷,杖一百收贖,告身盡行追奪,流三千里定配,李誾求段,挪移留防二罪良中從重論,杖一百收贖,告身盡行追奪,流三千里定配,竝只私罪,奉敎依允爲旀,竝只功減一等爲良如敎。又照目粘連,江界前府使尹禹鉉,渭原前郡守柳琡等矣本府議啓內,尹禹鉉段,人命致斃之由於酒禁,囚供雖難準信,繡啓亦無所指的,有難遽議於當律是白乎乃,防糧丁錢之餘條取用,儒鄕任賂之竝歸官用,俱係不法,難免重勘,以此照律爲白乎旀,柳琡段,貿銀錢之犯用,已極可駭是白去乙,反作貿米,虛張載錄於還民者,尤係不法,而餘外許多貪虐之狀,不可一一論斷是白乎乃,至於人命之酷刑致斃,旣登繡啓,烏得免當律乎?以此照律罪,尹禹鉉段,以求索借貸之律,杖一百收贖,告身盡行追奪,流三千里定配,柳琡段,以挪移律,杖一百收贖,告身盡行追奪,流三千里定配,又永不敍用,竝只私罪,奉敎依允爲旀,竝只功減一等爲良如敎。又照目粘連,義州前府尹金德喜,寧邊前府使趙得林,定州前牧使金永爵,宣川前府使趙義錫,熙川前郡守李鳳周,碧潼前郡守趙秉懿,泰川前縣監趙遠永矣本府議啓內,金德喜段,佐幕之濁亂,鄕武之奸猾,不能禁察是白遣,任役之數遞,差必有賂,民訴儒狀,難掩其跡,繡論旣如是明的是白遣,府作小米之立本取剩,倉穀之私賑貸用,雖曰謬例,以詳定例民分者,俱違糴法,難免重勘,以此照律爲白乎旀,趙得林段,軍餉盡分,囚供以報營許分爲辭,則有難遽議以當律是白乎乃,火稅之濫捧,添餉錢之充給吏奴逋者,大違經法,難免重勘,以此照律爲白乎旀,金永爵段,歉歲開鄕,雖云西道痼瘼,數至三萬三千餘兩,囚供則以補賑充糴爲辭,繡啓則以淆雜過濫爲罪,難免科斂之罪,以此照律爲白乎旀,趙義錫段,繡啓以防役錢之推移,不念民害,倉穀之麤劣,莫察吏奸爲辭,揆以經法,有難容恕,以此照律爲白乎旀,李鳳周段,管餉穀之加出執錢,大同米之立本取剩等所犯,俱係不法,難免重勘,以此照律爲白乎旀,趙秉懿段,軍器修補錢之取用,富民等處構罪捧賂諸條所犯,俱係不法,焉逭當律?以此照律爲白乎旀,趙遠永段,慰諭錢之不爲分俵,前已勘罪,更無可論是白乎乃,外此構罪勒捧等許多所犯,俱係不法,烏得免重勘?竝只以此照律罪,金德喜·李鳳周等段,以挪移律,各杖一百收贖,告身盡行追奪,流三千里定配,趙得林段,以制書有違律,杖一百收贖,告身盡行追奪,金永爵段,以科斂律坐贓論,杖一百收贖,告身盡行追奪,徒三年定配,趙義錫段,以不應爲事理重律,杖八十收贖,奪告身三等,趙秉懿·趙遠永等段,以求索借貸律,各杖一百收贖,告身盡行追奪,流三千里定配,竝只私罪,奉敎依允爲旀,金德喜·趙得林·金永爵·李鳳周等段,竝只功議各減一等,趙義錫·趙秉懿·趙遠永等段,竝只功減一等爲良如敎。又照目粘連,龍川前府使具定鉉矣本府議啓內,支勅結斂,新鄕浮費,名色不正,添餉錢之不爲分俵於民間,貸下於各庫,俱係不法,以此照律罪,二罪良中從重論,杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。
丙午九月初六日卯時,大駕詣儲慶宮·毓祥宮·延祐宮·宣禧宮·藏譜閣·懿昭廟展拜擧動入侍時,行都承旨李鼎臣,左承旨趙鳳夏,右承旨李源益,左副承旨李公翼,同副承旨趙啓昇,記事官金有淵,假注書韓敬源,記事官洪祐命·金炳雲,直提學金學性,檢校直閣鄭㝡朝·尹定鉉,直閣金始淵,檢校待敎南秉哲·李㘾·李裕元,待敎洪淳穆,以次侍立。時至,通禮跪啓請外辨,上具翼善冠·衮龍袍,乘輿出宣化門。藥房提調金左根,副提調李鼎臣進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦,上降輿乘輦。由肅章門·進善門,出敦化門。通禮跪啓請進發,上進發。由把字橋鍾閣前路,詣儲慶宮,至宮大門外,通禮跪啓請降輦乘輿,上降輦乘輿。通禮前導入齋室,少頃,通禮跪啓請外辦,上入就版位,行再拜禮,仍爲奉審,還入齋室。少頃,傳曰,諸司預備。通禮跪啓請外辦,上乘輿,出宮大門外,通禮跪啓請降輿乘輦,上降輿乘輦。由鍾閣前路·六曹前路,詣毓祥宮,至宮大門外。通禮跪啓請降輦乘輿,上降輦乘輿,通禮前導入齋室。少頃,通禮跪啓請外辦,上入就版位,行再拜禮。仍爲奉審後,詣冷泉亭,就版位,行四拜禮訖。上曰,延祐宮展拜時,百官行禮,置之。出傳敎判府事鄭元容,右議政朴晦壽進前奏曰,日氣雖暄,自早勞動,聖體,若何?上曰,一樣矣。上自夾門詣延祐宮,就版位,行再拜禮。仍爲奉審,還入齋室。少頃,傳曰,諸司預備。通禮跪啓請外辦,上乘輿,出宮大門外,由宮門外西邊路,詣宣禧宮,通禮前導入齋室。少頃,通禮跪啓請外辦,上入就版位,行再拜禮。仍爲奉審,還入齋室。少頃,傳曰,諸司預備。通禮跪啓請外辦,上乘輿。鼎臣曰,新除授承旨任百經,以前任安邊府使,方在解由未出中,何以爲之乎?上曰,勿拘。出擧條仍出宮大門外,通禮跪啓請降輿乘輦,上降輿乘輦。由紫繡橋前路,詣懿昭廟,至廟西門外,通禮跪啓請降輦乘輿,上降輦乘輿。通禮前導入幕次,入幕次後問安勿爲之事,下敎。少頃,通禮跪啓請外辦。上詣藏譜閣,入就版位,行四拜禮。仍爲奉審訖,詣懿昭廟,就版位,行再拜禮,仍爲奉審訖。鼎臣曰,今日動駕,承旨當爲備員,右副承旨任百經,卽爲牌招,何如?上曰,依爲之。出擧條還入幕次,少頃,傳曰,諸司預備。通禮跪啓請外辦,上乘輿,出廟大門外,通禮跪啓請降輿乘輦,上降輿乘輦。由光化門前路,入敦化門·進善門·肅章門,至協陽門外。通禮跪啓請降輦乘輿,上降輦乘輿,仍由協陽門·宣化門還內,命出標信解嚴,諸臣以次退出。
上在昌德宮。停常參·經筵。
任百經啓曰,明日召對,取稟。傳曰,停。
李源益啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
李公翼啓曰,行大司憲趙冀永未肅拜,執義宋來熙,掌令金鉉復,持平金錫模在外,安喜壽未署經,掌令韓兢人呈辭,監察茶時之意,敢啓。傳曰,知道。
任百經啓曰,卽者檢閱洪祐命,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
又啓曰,左右史不可不備,別兼春秋李,卽爲牌招入直,何如?傳曰,允。
趙啓昇啓曰,南學敎授沈膺泰,肅單不由本院,徑先直呈,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
李公翼啓曰,卽者刑曹郞廳來言,昨日動駕時擊錚人,當爲擧行,而判書未差,次堂例不得擧行云。未差之代,政官牌招,開政差出,何如?傳曰,允。
又啓曰,兼吏曹判書洪敬謨,參判成遂默,參議徐耆淳牌不進,推考傳旨及罷職傳旨,今方捧入,而開政命下之後,如是違牌,事甚未安。判書參判,竝更牌招,何如?傳曰,允。參議只推,一體牌招。
有政。吏批,兼判書洪敬謨進,參判成遂默病,參議徐耆淳病,右副承旨任百經進。以朴宗休爲大司諫,徐憙淳爲刑曹判書,朴容壽爲戶曹參判,金應均爲敦寧都正,李嘉愚爲知經筵,金公鉉爲同春秋,成容默爲宗簿正,曺漢振爲軍器正,白宗倫爲英陵令,李溭爲司圃別提,姜漢喆爲宗簿直長,李晉在爲假監役,金在重爲新溪縣令,承文正字單吉鎭五,兼掌令單宋柱獻,宗簿正申大膺今加通政加資事,承傳。
兵批,行判書金左根病,參判洪羲錫病,參議尹師殷入直進,參知林基洙病,右承旨李源益進。以崔致興爲楊花別將,同知單尹德元,僉知加設單李熙獜,護軍洪學淵·金周默,副護軍洪祐順·尹穳·韓正敎·金·申錫愚·成原默·柳致明·李亮淵·朴鎬壽·申大膺·李熙冕,副司果朴會臣·李溭,以上竝單付。
吏批,再政。以趙然昌爲司成,徐有喬爲忠勳都事,莊陵令林孝謙·李宗立·金駿欽,任允常爲宗簿直長,鄭潡爲內資奉事,尹滋明爲莊陵令。改望。
兵批,再政。同知申永祚,副司果姜漢喆,以上竝單付。
吏批,三政。以李羲書爲景慕宮令。
以別兼春秋李牌不進罷職傳旨,傳于任百經曰,只推。
以吏曹參議徐耆淳再牌不進罷職傳旨,傳于任百經曰,只推。
李源益,以總衛營言啓曰,法司之推治各營軍兵時,例有進來,而日前本營軍兵,有以亂廛事,被捉於京兆,多日滯囚,而仍無一言送及。雖他營猶不可如此,況宿衛營門,體貌之尤何等自別者乎?揆以事面,誠極可駭。當該漢城府郞廳,令該府拿問處之,何如?傳曰,允。當該堂上,從重推考,事在日前,則今始草記,尙云晩矣,卿亦推考。
又以御營廳言啓曰,本廳字內肅靖門東邊第三城廊近處體城頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
又以備邊司言啓曰,卽見水原留守李若愚所報,則以爲本府南北水門及門樓梅香橋頹圮處,今方修繕,而本府各庫,俱爲枵然,成就巨役,萬無其路,就本府賑濟穀米二千石,太一千石,湖南所在本府穀中米二千石,請卽區劃矣。工役旣係浩大,事力亦云窘絀,不可無物力措劃,而其所容入,惟在撙節。本府賑濟穀米一千石,太五百石,湖南所在穀中米二千石,許令劃給,此是元穀割付,則不宜仍歸耗縮,計年添補,還充本摠之意,亦爲申飭,何如?傳曰,允。
李公翼,以義禁府言啓曰,時囚罪人金德喜·李鳳周·趙秉懿·趙遠永·尹禹鉉·趙存中·李誾求等,各杖一百流三千里定配。柳琡杖一百流三千里定配,又永不敍用。金永爵·具廷鉉等,各杖一百徒三年定配照律公事判付內依允。金德喜·金永爵·李鳳周等,竝功議各減一等,趙遠永·尹禹鉉·趙存中·李誾求·具廷鉉·趙秉懿·柳琡,竝功減一等事,命下矣。金德喜,功議各減一等,杖九十收贖,告身盡行追奪,忠淸道槐山郡仁山驛,徒二年半定配,李鳳周,功議各減一等,杖九十收贖,告身盡行追奪,忠淸道大興郡光時驛,徒二年半定配,趙遠永,功減一等,杖一百收贖,告身盡行追奪,忠淸道韓山郡新谷驛,徒三年定配,尹禹鉉,功減一等,杖一百收贖,告身盡行追奪,江原道楊口縣含春驛,徒三年定配,趙存中,功減一等,杖一百收贖,告身盡行追奪,黃海道瑞興府龍泉驛,徒三年定配,李誾求,功減一等,杖一百收贖,告身盡行追奪,黃海道豐川府安山驛,徒三年定配,柳琡,功減一等,杖一百收贖,告身盡行追奪,黃海道長連縣朴山驛,徒三年定配,又永不敍用,金永爵,功議各減一等,杖八十收贖,告身盡行追奪,黃海道白川郡金谷驛,徒二年定配,具定鉉,功減一等,杖九十收贖,告身盡行追奪,江原道乾川驛,徒二年半定配,趙秉懿,功減一等,杖一百收贖,告身盡行追奪,忠淸道淸安縣時化驛,徒三年定配,而以議啓內辭意具罪目,依例發遣府書吏羅將,押送于各其配所,何如?傳曰,允。
檢閱洪祐命疏曰,伏以,臣於日前,猥陳請急之章,伏蒙恩暇,歸護母病,仰戴洪造,感祝無地。第臣母病症,沈痼多年,實非朝夕夬復,而近日驟涼,受損尤多,藥餌扶將,不容少緩。在臣子職,豈有暫時離側之望,而時値動駕,陪扈義重,他不暇顧,黽勉就直,而臣之悶迫之情,固無異於呼籲之初也。卽者連接家信,則夜來諸症,一倍越添,臣又聞報,煎灼轉益難抑,不避荐瀆之爲懼,重犯直次之擅離,臣罪臣實自知。伏乞聖明,俯垂矜察,亟許鐫改,以便救,仍賜譴罰,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
任百經啓曰,明日常參·經筵,取稟。傳曰,停。
李源益啓曰,行大司憲趙冀永未肅拜,執義宋來熙,掌令金鉉復,持平金錫模在外,掌令韓兢人呈辭,持平安喜壽未署經,監察茶時之意,敢啓。傳曰,知道。
任百經啓曰,左右史不可不備,別兼春秋李,旣有只推之命,卽爲牌招入直,何如?傳曰,允。
李鼎臣啓曰,假注書韓敬源,身病猝重,勢難察任,今姑改差,何如?傳曰,允。
韓敬源改差,代以奇文鉉爲假注書。
任百經,以禮曹言啓曰,全羅道觀察使封進今九月令宗廟·徽定殿薦新石榴,來十月令宗廟·徽定殿薦新柚子,今初九日薦進,而景慕宮薦新石榴·柚子,則慶尙道例爲封進矣。本道所封,未及上來,莫重薦獻,不可後時,依前例,以宗廟薦新加封石㨨·柚子,同日一體薦進,何如?傳曰,允。
趙鳳夏,以戶曹言啓曰,宗廟東西外墻頹圮處,今已完築,依定式刻識年條後,改築間數及監蕫郞廳·看役計士姓名書入,而工匠等姓名,依例載之謄錄,以爲後考之意,敢啓。傳曰,知道。
上在昌德宮。停常參·經筵。
李源益,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
任百經啓曰,明日常參·經筵,取稟。傳曰,停。
李公翼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
任百經啓曰,左右史不可不備,別兼春秋李,旣有只推之命,卽爲牌招入直,何如?傳曰,允。
注書金有淵呈辭在外代,以朴昇壽爲假注書。
備忘記,永宗僉使趙寬錫下直,長弓一張,長箭一部,片箭一部,筒兒一箇賜給。
傳于任百經曰,保障之地,不可久曠,沁留有闕之代,卽爲擬入,待下批催促下送。
李源益啓曰,昨夜兵曹草記,丹鳳門宮墻頹圮處,把守當以東營入直軍請出,而誤書以南營,批下後至請付標矣。奏御文字,何等審愼,而如是疎忽,事甚未安。當該入直堂上推考,何如?傳曰,允。
大司諫朴宗休啓曰,伏以,臣言議風采,本不合於耳目之任,而諫長除旨,忽下於夢想之外,臣怵畏義分,章皇出肅,粗伸叩謝,而第臣於合啓中,有私義之不可聯參者,曾叨是職,以此引避,輒蒙恩諒。今臣處義,與前無異,請命遞斥臣職。答曰,依啓。
李公翼啓曰,行大司憲趙冀永,掌令韓兢人牌不進,執義宋來熙,掌令金鉉復,持平金錫模在外,安喜壽未署經,監察茶時之意,敢啓。傳曰,知道。
以掌令韓兢人,獻納朴承輝牌不進罷職傳旨,傳于李公翼曰,只推。
以別兼春秋李牌不進罷職傳旨,傳于任百經曰,只推。
以慶尙監司李啓朝狀啓,密陽等邑民家漂頹事,傳于任百經曰,聞甚矜惻,元恤典外,別加顧助,渰死人如有生前身還布,竝蕩減,卽爲結構奠接之方,廟堂措辭,分付。
任百經,以成均館同知館事·大司成意啓曰,今九月初九日,儒生課試,當爲設行,而大提學未差,限內不得爲之之意,敢啓。傳曰,知道。
李源益,以兵曹言啓曰,含春苑外墻頹圮諸處,今已畢築矣。守直衛軍解送之意,敢啓。傳曰,知道。
又以兵曹言啓曰,卽接南所衛將張雲鶴牒報,則丹鳳門西邊外宮墻五間許,今夜三更五點量頹圮云。圍排則明日待開門,令紫門監,以杻把子及長木,堅實圍排,把守軍則東營入直軍二十名,請出標信,嚴加守直之意,敢啓。傳曰,知道。
又以御營廳言啓曰,因兵曹草記,本廳字內丹鳳門西邊外宮墻廁間五間頹圮處,東營入直軍二十名除出,哨官一員率領,限改築間,輪回嚴加守直,而該入直軍,餘數不多,宮墻外巡邏,難以分排。出番助番牙兵二十名,依例添入警巡之意,敢啓。傳曰,知道。
義禁府啓目,漢城府主簿李裕憲原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,南學敎授沈膺泰原情云云,傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
判尹朴岐壽疏曰,伏以,臣卽伏見總衛營草記批下者,則以本營軍兵,自京兆亂廛推治事,有當該郞廳拿處,堂上重推之命矣。臣於是,滿心惶恧,無地自容。第伏念凡干聽理,若係上司,則進來後處斷,常例卽然,無甚疑眩,而臣本昏謬,不能詳詰,只憑府吏之進告,未免循例而決放,竟使違越常規,致煩嚴敎,苟使臣臨事周愼,隨處綜察,則豈有是哉?一則臣罪,二則臣罪,而聖度天大,曲加涵貸,罪止問備,臣心之慙恧惶懍,尤當如何哉?玆敢短章自列,冒瀆崇嚴。伏乞聖明,亟降處分,勘臣當律,以爲不職者之戒焉。臣無任云云。答曰,省疏具悉。已有處分,卿何必爲引乎?卿其勿辭。
敦寧都正金應均疏曰,伏以臣,本月初七日,伏奉除旨,以臣爲敦寧府都正者。臣感恩怵義,粗伸叩謝之忱,張皇出肅,而第臣於見職,旣無敦寧,揆以格例,在所當遞,玆敢仰瀆崇嚴。伏乞聖明,亟命選部,照例遞改,以存公格,以安私分,千萬幸甚焉。臣無任云云。省疏具悉。所請依施。
上在昌德宮。停常參·經筵。
藥房提調金左根,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
任百經啓曰,明日常參·經筵,取稟。傳曰,停。
李公翼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李源益啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣。敢啓。傳曰,知道。
備忘記,廣州府留守趙斗淳下直,長弓一張,長箭一部賜給。
朴昇壽在外代,以權應夔爲假注書。
以別兼春秋李牌不進罷職傳旨,傳于任百經曰,只推。
任百經啓曰,左右史不可不備,別兼春秋李,旣有只推之命,檢閱洪祐命由限已過,竝卽牌招,推移入直,何如?傳曰,允。
傳于李源益曰,十二日當詣館所,親臨瑞蔥臺矣,該房知悉。
傳于李源益曰,十二日瑞蔥臺時,當先詣南廟,親行奠酌禮矣,以此磨鍊。
任百經啓曰,今十二日南廟親行奠酌禮祭文,當爲製進。藝文提學金蘭淳,待明朝牌招,使之製進,何如?傳曰,允。
李源益啓曰,密符親納例也,而前廣州留守趙鶴年,謂有身病,使其褊裨替納,事甚未安。推考,何如?傳曰,允。
備邊司薦望,以林翰鎭爲江華留守。
任百經啓曰,吏曹郞廳來言,臺諫有闕,政事,取稟。傳曰,政官牌招開政。
又啓曰,吏曹參判成遂默,參議徐耆淳牌不進,推考傳旨及罷職傳旨,今方捧入,而開政命下之後,如是違牌,事甚未安。兼判書洪敬謨疏批未下,參判更爲牌招,何如?傳曰,允。參議只推,一體牌招。
有政。吏批,兼判書洪敬謨陳疏,參判成遂默進,參議徐耆淳牌招不進,右副承旨任百經進。啓曰,兼判書洪敬謨陳疏入啓,參議徐耆淳牌招不進,小臣獨政未安,何以爲之?敢稟。傳曰,仍爲之。以韓鎭庭爲大司諫,李敏會爲刑曹參判,林基洙爲敦寧都正,朴宗吉爲知春秋,金蘭淳爲藝文提學,沈宜元爲兵曹正郞,李殷榮爲刑曹正郞,閔致萬爲永禧殿令,李稷鉉爲掌苑奉事,江華留守單林翰鎭。
兵批,行判書金左根病,參判洪羲錫病,參議尹師殷病,參知林基洙入直進,同副承旨趙啓昇進。副護軍朴宗休·金應均,以上竝單付,兼鎭撫使單林翰鎭。
吏批,再政。同春秋單朴宗吉。
李公翼啓曰,卽者義禁府都事來言,時囚罪人呂東星·宋益烈·申命洪·沈膺泰·李裕憲等,當爲議處,而判義禁朴岐壽有身病,次堂例不得擧行云。判義禁,卽爲牌招,何如?傳曰,允。
又啓曰,判義禁朴岐壽牌不進,推考傳旨,今方捧入,而開坐命下之後,如是違牌,事甚未安。卽爲牌招,何如?傳曰,允。
傳于李公翼曰,飭已施矣,時囚罪人沈膺泰·李裕憲,竝特爲放送。
李公翼啓曰,行大司憲趙冀永,掌令韓兢人牌不進,執義宋來熙,掌令金鉉復,持平金錫模在外,安喜壽未署經,監察茶時之意,敢啓。傳曰,知道。
以掌令韓兢人,獻納朴承輝牌不進罷職傳旨,傳于李公翼曰,只推。
李公翼啓曰,新溪縣令金在重,兩司當爲署經,而諫院則雖已署經,憲府不備,不得署經云。除在外·未署經外,未肅拜·呈告人員,竝卽牌招,何如?傳曰,一司除署經。
以吏曹參議徐耆淳再牌不進罷職傳旨,傳于任百經曰,只推。
以別兼春秋李,檢閱洪祐命牌不進罷職傳旨,踏啓字。
任百經,以承文院都提調意啓曰,院寫字官前銜趙弘鼎·白有榮·劉漢基·李晉圭·金洪祖·金重熙·李基洽·彭繼益·李基天·洪得範陞實代,肄習李喆謨·李龍甲·金義紹·洪啓柱·金東弼·林漢雋·李秀成·朴商說·朴準羲·金東選,依例陞補,付軍職,冠帶常仕,童蒙金慶喆·劉昉祜·劉慶喆·安昌乭,筆才頗有成就之望,屬于本院肄習,使之鍊業,何如?傳曰,允。
又以承文院都提調意啓曰,院寫字官永付司果李圭煥,時帶實職,其祿窠係是四十員元額之內,故遞職間,付於祿取才,勸奬窠之意,敢啓。傳曰,知道。
李源益,以備邊司言啓曰,卽見京畿監司金輔根所報,則以爲綏陵植木處火巢,四方廣闊,容入物力,以今營樣,萬無措辦之路,錢限三千兩,卽請劃下矣。京司留儲,無不枵然,從他措處,實無其方,而今番遷山陵都監用餘錢,有所逢授於度支者,就此中一千五百兩,特爲許劃,其餘數則仍付該曹別置之意,亦爲分付,何如?傳曰,允。
又以兵曹言啓曰,今九月十二日,大駕詣南關王廟,親行奠酌禮,仍詣慕華館,親臨瑞蔥臺時,設布帳及斥堠伏兵,當爲磨鍊,而取考謄錄,則純廟朝癸亥年親臨慕華館·瑞蔥臺試射時,翼廟朝戊子年親臨慕華館·瑞蔥臺試射時,俱因下敎置之矣。今番則何以爲之乎?敢稟。傳曰,依兩年例置之。
又以兵曹言啓曰,今九月十二日,大駕詣南關王廟,親行奠酌禮,仍詣慕華館,親臨瑞蔥臺時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,摠衛營別隊一哨,訓局馬軍三哨,步軍七哨,本營大將率領爲先廂,訓局步軍四哨,兩營騎士各一番,訓將率領爲後廂,禁軍四番磨鍊,禁御兩營留陣,餘軍留營,置之。
又以御營廳言啓曰,本廳軍色從事官洪祐健呈辭在外,久曠可悶,今姑改差,何如?傳曰,允。
李公翼,以刑曹言啓曰,卽接江原監司徐英淳文移,則襄陽府徒一年定配罪人李膺模,限滿云矣。取考曹上配案,則膺模,以崇禮門入直部將,不待人定,徑先下鑰罪,乙巳九月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,時囚罪人沈膺泰·李裕憲,竝特爲放送事,承傳啓下矣。沈膺泰·李裕憲,特爲放送之意,敢啓。傳曰,知道。
敎廣州留守趙斗淳書。王若曰,係邦家之安危,實惟關阨,膺廟堂之遴揀,尤重居留,古難其人,今屬之子。念我海左堡障,最稱漢南城池,宋西京之分司,責兼國門鎖鑰,周東都之留後,職居王畿保釐。日月升平,忍忘丙年之恥,壁壘節制,誰分乙夜之憂?惟卿,受三朝知,鳴一代盛,讀書過五千卷,何難樽俎間折衝,一言敵十萬兵,莫曰軍旅事未學。玆授卿以廣州府留守兼南漢守禦使,卿其祗服寵命,克殫悃誠。遠猷常存於綢繆,孰敢余侮?先務要在於撫字,莫如人和。於戲,知馬問羊,奚但廣漢之能事?携龜調鶴,可想閱道之雅標。故玆敎示,想宜知悉。知製敎南秉哲製進
上在昌德宮。停常參·經筵。
李源益啓曰,明日動駕相値,視事頉稟之意,敢啓。傳曰,知道。
李公翼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李鼎臣啓曰,明日大駕詣南廟,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
任百經啓曰,藝文提學金蘭淳牌不進,推考傳旨今方捧入,而親行奠酌禮祭文,當爲製進,如是違牌,事甚未安。更爲牌招,何如?傳曰,允。
傳于任百經曰,藝文提學,疏批已下,卽爲牌招,如有違牌,勿爲呼望。
任百經啓曰,卽者副校理李魯奎,以其親病,陳疏徑出,原疏以親行奠酌禮齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
李公翼啓曰,判義禁朴岐壽再牌不進,推考傳旨今方捧入,而開坐命下之後,連事違召,無意承膺,事甚未安。所當更請牌招,而係是一日三牌,何以爲之?敢稟。傳曰,牌招。
又啓曰,行大司憲趙冀永,掌令韓兢人牌不進,執義宋來熙,掌令金鉉復,持平金錫模在外,安喜壽未署經,監察茶時之意,敢啓。傳曰,知道。
以掌令韓兢人,獻納朴承輝牌不進罷職傳旨,傳于李公翼曰,只推。
李源益啓曰,今日齋宿,承旨當爲備員,行都承旨李鼎臣,所當牌招,而拘於廳規,不得請牌,何以爲之?敢稟。傳曰,牌招。
傳于李源益曰,明日出宮內門路,以協陽門爲之。
任百經,以奎章閣言啓曰,守宮檢校待敎金洙根,待明朝牌招,何如?傳曰,允。
又以弘文館言啓曰,修撰宋柱獻,副修撰鄭駿容在外,下番闕直,事甚未安。修撰李敎英,副修撰柳晏,竝卽牌招,以爲推移入直之地,何如?傳曰,允。
又以禮曹言啓曰,南關王廟殿內滲漏處修改吉日時,以今九月十二日卯時推擇啓下,而當日本廟親行奠酌禮相値,更爲擇日擧行,何如?傳曰,允。
以修撰李敎英,副修撰柳晏牌不進罷職傳旨,傳于任百經曰,只推。
李源益,以兵曹言啓曰,再明日南關王廟親行奠酌禮,仍詣慕華館,親臨瑞蔥臺時,本曹堂上守宮及侍衛,當爲備員,而參知未差,無以備員。未差之代,令該曹以在京無故人口傳差出,待下批牌招,以爲進參之地,何如?傳曰,允。
吏曹口傳政事,以徐憲淳爲兵曹參知。
吏曹口傳政事,兵曹參議單徐憲淳,參知單尹師殷。
李源益,以兵曹言啓曰,今此大駕詣南關王廟,親行奠酌禮,仍詣慕華館,親臨瑞蔥臺時,侍衛,禁軍別將當爲率領,而禁軍別將李能權,以別軍職侍衛進參,不得擧行。一番內禁衛將梁宣洙,使之兼別將擧行,何如?傳曰,允。
又以兵曹言啓曰,南廟親行奠酌禮時大祝,例以文臣訓鍊正塡差矣。時任訓鍊正趙羲贊改差,其代口傳差出,何如?傳曰,允。
兵曹口傳政事,以金始淵爲訓鍊正。
吏曹口傳政事,兼直閣單金始淵。
李源益,以訓鍊都監言啓曰,本局別將申命源,身病猝重,勢難察任,改差,何如?傳曰,允。
兼吏曹判書洪敬謨疏曰,伏以,臣於見職,尙此蹲冒者,夫豈有一分可强之勢而然也哉?言病之章,已至煩複,披瀝之懇,更無底蘊,此則淵鑑之所悉燭也。恩批鄭重,愈往愈摯,臣若徒事蘄免,不知屢瀆之爲懼,則是隳臣分也,負聖眷也。竊自以爲,一番出膺,少伸微悃,更爲積誠哀籲,庶幾上天至仁,終必垂曲成之澤,而臣亦有可遞之期,所以擔舁病軀,抖擻疲精,冒沒行政,亦已三數次矣。顚倒猖披,更無可論,而瘡疣百出,嘲四至,退自循省,慙悚靡措。噫,臣之癃聵昏瞀之狀,已盡呈露,譬若嬰重疾者,始也含口而忍痛,及夫對人言病之時,不覺痛聲之自出其口,而又不知叫嚷之爲可恥,今臣之又復陳情,亦何異於是也?臣以八耋篤老之齡,抱積年貞痼之祟,形殼雖存,精爽已遁,動作一身,輒須傍助,收拾四肢,每難自力,家內應行之事,全然不省,故家內之人,亦未嘗責之以生人之道,一任其興居息偃之適其意而已。今玆銓衡之重,事務之煩,非特比於一身一家之小,乃反任之以管檢,督之以奔走,則寔是行不得而說不去者也。夫人之所以爲人也,有可强之氣力,有可記之神幹,然後始可以應物而做事,無是則誠末如之何矣。衰頹健忘,自是年老之例証,而一頹而無更振之力,一忘而無尋思之精,則此眞癃癈之人,而臣實近之矣。天官冢宰,何等綦重,而豈可使如臣癃癈者,苟然充位,作一養痾之坊乎哉?昔皇朝名臣馮琦辭職之疏曰,人臣無病而偸安者,欺也,有病而隱忍不言,以至於曠官誤事者,亦欺也。臣雖萬萬無狀,何忍自欺之不足,以至於欺人,欺人之不足,以至於欺天乎?臣未敢知殿下之尙蘄斥退者,抑或以重任難於數遞,姑且寬假而虛縻耶?賤疾近於无妄,謂可將理而供仕耶?亦或以數次行政,僅免顚仆,則氣力不甚衰邁,如是做去,庶可幹當而然耶?臣之冒據匪據,月已再易,則重任之一直瘝曠,決不可也。所病之病,以死爲期,則將理而旋獲差可,非可論也。以聖上止慈之仁,於斯數者,當有所以處臣者矣。嗚呼,臣之立我聖明之朝,頌我聖明之德,自計餘年,恐無多日,則置之閒漫之地,簡以陳就之勞,使得以專精省慮,從事醫藥,以冀霧露之良已,則卽臣不死之年,皆我殿下之賜也。一身榮幸,固不足言,而亦豈不有光於成就老物之盛德至眷也哉?衷情所迫,言不知裁,玆又收召病思,悉暴血懇,惟聖上,諒臣言而矜臣情,將臣所帶銓銜,劃卽鐫改,俾重毗無曠,殘喘獲延,千萬至祝。臣無任云云。答曰,省疏具悉。卿之筋力不衰,況銓任非奔走之職,卿其勿辭行公。
藝文提學金蘭淳疏曰,伏以,臣以無狀,自速辜戾,撫躬循省,只切悚恧,不意數日之內,遽蒙收敍之恩,今玆藝苑除旨,又下於縮伏訟愆之中,繼以撰文有命,召牌儼臨,驚惶感泣,誠莫知措躬之所也。噫,奔走供職,臣分卽然,駕屨不俟,在禮亦宜,臣雖至愚,粗聞斯義,向被恩譴,緣臣違召,以其迹則莫逃於占便,以其罪則自歸於逋慢,而聖度寬大,罰止薄罷,在臣私分,非譴伊榮。今若以敍命之遄降,視同已勘,揚揚冒膺於見職,則臣罪滋大,亦豈聖明董飭群工之意哉?臣年迫衰暮,疾病侵尋,自經霖雨以來,暑濕外攻,熱毒內聚,夏秋之交,遂成痔病,穀道逬出,腫癰隨綴,楚痛殆甚於錐鑽,起居亦須於人扶,雜試薰灸,寸減尺增,委頓床玆,便成一病癈人耳。賓筵登對,享牲看品,已不能盡職,眞殿酌獻,新寢親享,無大無小,莫不參列,而臣獨㝠然頑然,息偃在床,情禮莫伸,義分都虧。臣罪於此,尤不容誅。辜負愈積,情地愈蹙,荐犯違傲,承膺無路,玆敢不避僭越,冒瀆崇嚴。伏乞聖慈,亟降威命,將臣新授職名,卽賜鐫削,仍治臣前後罪狀,以爲慢蹇者戒焉。臣無任云云。答曰,省疏具悉。不必追引,卿其勿辭,卽爲肅命。
平安監司趙鶴年疏曰,伏以,臣猥攀隆寄,待罪南城,經夏徂秋,一無猷爲,才疎識闇,自訟不稱,千萬不自意,伏奉西藩移除之命,臣誠惝怳震越,歷屢日而莫省攸措。噫,居留之職,只綰一府,而猶懼其無以堪承,則況玆全省之寄,豈一府之比乎?關西之重,最於諸路,八條之舊敎尙傳,而其俗尙絃誦弓馬,井田之遺制猶在,而其業勤來耟機杼,冠蓋望遼瀋之路,舟車通畿·海之界,策應多端,按察尤難。遴揀之愼,自昔已然,矧今比年雨澇極備,淸川以北,便經滄桑,鶉衣鷇形,蕩析靡定,溝壑之捐瘠未蘇,畦塍之墾治無望,軍少實簽,還擁虛簿,邊禁歲弛,鄕俗日渝,宵旰之憂虞,每溢於絲綸,廟堂之措劃,屢煩於籌策。雖使智者當之,猶且逡巡而却顧,念臣衰朽無能,已試蔑效之蹤,苟充濫授,不少留難者,臣竊以爲朝廷之憂西土,猶未至也。臣於是邦,嘗佩郡紱而爲政矣,亦嘗仗使節而來往矣。臣之耳目所覩記,已非舊昔全盛,而今之所聽聞,又不知落下幾層,今乃不揆人器之稱否,殆若州郡之序遷,則臣身匪分之譏,縱不敢恤,其於民事邑務之必致僨誤,何哉?才之所不逮,力之所難强,臣所自知者已明,臣何敢徒懷慕榮之心,而不思量入之誡乎?左右參倚,終難冒膺,玆庸披瀝情實,冒瀆崇嚴。伏乞聖慈,諒臣言之非出飾讓,念此任之不可輕授,還收臣新除職名,以重藩司,以幸西民焉。臣無任云云,答曰,省疏具悉。卿其勿辭往欽哉。
江華留守林翰鎭疏曰,伏以,臣才識淺短,年紀衰邁,磨礪朽鈍,斷無其望,投置散閒,乃分之宜,月前秋曹恩點,特出低擬,感激居先,趨走爲恭,强策赴公,亦旣有日,不意聖眷愈隆,華誥荐降,以臣爲江華府留守者,臣誠惝怳震惕,莫省所以自措也。夫是府也,處八路江海之衝,爲一國保障之重,連營列堡,風雲之儲胥長護,宿兵積粟,陰雨之綢繆是藉,此誠緩急之所恃以爲固。況又眞容之奉,殿宇密邇,宛委之藏,石室邃祕,設施規度,本自不輕,而夫何十數年來,衆瘼蝟興,民不聊生,財賦則日就耗損,軍伍則散無紀律,以之樓櫓雉堞,百度荒嬉,而矧今新喪守臣,統轄無緖,此時此任,尤宜十分愼揀,雖使才優剸理,素蕃威望者當之,猶患其不能幹當,今乃擧而畀之於如臣衰朽,其於淸朝官人之政,不亦疎乎?噫,臣本庸拙,最居人下,無足堪任於百執事之末,而偏蒙我兩聖朝曁我殿下陶鑄生成之澤,前後踐歷,罔非踰濫,而報蔑絲毫,居常愧恧,苟有一籌半畫,粗可以蘇殘洗弊,對揚德意,則塵刹自效,此其地也。何苦區區辭巽之爲,而量能揣分,恐未免畢竟僨誤之慮,玆不得不暴實陳章。伏乞聖明,念重寄之不可輕授,察臣言之非出飾讓,亟收臣新授職名,以幸公私,千萬幸甚。臣無任云云。答曰,省疏具悉。卿其勿辭察任。
敦寧都正林基洙疏曰,伏以,臣於騎省持被之中,伏奉除旨,以臣爲敦寧府都正者,臣感激居先,祗肅恩命,而第臣於見職,本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,亟命刊改,以存公格,以安私分,幸甚。臣無任云云。省疏具悉。疏辭下該曹稟處。
上在昌德宮。停常參·經筵。
大駕詣南廟,入幕次後,藥房·內閣·政院·玉堂口傳問安。答曰,知道。展拜後,藥房·內閣·政院·玉堂·朝廷二品以上·六曹堂上口傳問安。答曰,知道。奠酌後,藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿,遣承旨問安。答曰,知道。還宮後,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
任百經啓曰,明日常參·經筵,取稟。傳曰,停。
李公翼啓曰,行大司憲趙冀永未肅拜,執義宋來熙,掌令金鉉復,持平金錫模在外,掌令韓兢人呈辭,持平安喜壽未署經,監察茶時之意,敢啓。傳曰,知道。
趙啓昇啓曰,臣以大王大妃殿·王大妃殿問安進去,下直之意,敢啓。傳曰,知道。
傳于任百經曰,懿昭墓·孝昌墓,遣承旨奉審。
傳于任百經曰,輦路過此,墓所入望,是年是月,尤增興懷。明日宜嬪墓,遣內侍致祭。
李公翼啓曰,卽者義禁府都事來言,今日動駕時,駕側鳴錚罪人趙存謙等,移送秋曹云矣。敢啓。傳曰,知道。
任百經,以奎章閣言啓曰,大駕今已還宮,守宮檢校待敎金洙根,依定式減下,何如?傳曰,允。
李源益,以兵曹言啓曰,今此大駕詣南關王廟,親行奠酌禮,仍詣慕華館,親臨瑞蔥臺時,右邊捕盜大將李能權,以別軍職侍衛進參,回鑾間左邊捕盜大將李應植,姑令兼察,何如?傳曰,允。
丙午九月十二日卯時,大駕詣南廟,親行奠酌禮,館所瑞蔥臺擧動入侍時,行都承旨李鼎臣,左承旨趙鳳夏,右承旨李源益,左副承旨李公翼,右副承旨任百經,同副承旨趙啓昇,假注書奇文鉉·權應夔,記注官金致坤,記事官金炳雲,直提學金學性,檢校直閣鄭㝡朝·尹定鉉,直閣金始淵,檢校待敎南秉哲·李㘾·李裕元,待敎洪淳穆,以次侍立。時至,上具戎服,乘馬出宣化門。藥房提調金左根,副提調李鼎臣進前奏曰,侵早勞動,聖體,若何?上曰,一樣矣。仍出協陽〈門〉·肅章門·進善門·敦化門外,宣傳官跪稟旗幟三行分立,行鼓駕。由鐘閣·銅峴前路,出崇禮門,宣傳官跪稟吹打,以次侍衛。至關王廟廟門前,宣傳〈官〉跪稟旗幟左右分立,招搖旗次知宣傳官具洛喜,擧行失措,記過。通禮跪啓請降馬乘輿,上降馬乘輿,入幄次後,下敎曰,前後申飭,何如,而咫尺喧譁,猶復如此,寧有如許道理?禁喧郞廳記過待令,兵曹判書,亦爲記過。少頃,通禮前導,至拜位,北向立。通禮跪啓請行禮,上行禮如儀。通禮前導,詣廟內奉審,仍詣東西碑閣奉審訖,通禮前導還幄次。奠酌禮時至,通禮跪啓外辦。上改具甲胄,盥洗而出,贊禮禮曹判書李嘉愚前導詣拜位,跪啓請行禮,上行禮。贊禮前導詣顯靈昭德武安王神座前,北向立。贊禮跪啓請跪,上跪。鼎臣奉香,鳳夏奉爐跪進,上三上香。進幣官兵曹判書金左根進幣,上執幣授奠幣官兵曹參議徐憲淳,憲淳奠幣。左根奉爵跪進,上執爵授憲淳,憲淳奠爵。贊禮跪啓請俯伏興少退跪。大祝訓鍊正金始淵進神位右,讀祝文訖,贊禮跪啓請還復位,上還復拜位。贊禮跪啓請行禮,上行禮。贊禮前導詣望燎位燎訖,贊禮跪啓禮畢。上曰,行禮時臚唱,全不成樣矣。鼎臣曰,臚唱極爲駭然,所當重勘矣。上曰,當該引儀拿處,常時不能檢飭之贊儀,竝事過後拿處。出駕敎贊禮前導還幄次,下敎曰,詣館所時,甲胄除之,當改具軍服矣。以此意頒布於先後廂諸營。又下敎曰,詣行殿,以三吹擧行。行初二三吹訖,通禮跪啓外辦,上改具軍服,乘輿出廟門外。通禮跪啓請降輿乘馬,進發如儀。至崇禮門外行殿所,上降馬,判府事鄭元容,右議〈政〉朴晦壽進前奏曰,朝氣甚冷,聖體,若何?上曰,一樣矣。元容曰,館所風冷,衣襨稍厚進御,恐好矣。上曰,當如是矣。入幕次問安勿爲之下敎。出駕敎上曰,輦路過此,墓所入望,是年是月,尤增興懷,明日宜嬪墓,遣內侍致祭。出駕敎上曰,懿昭墓·孝昌墓,遣承旨奉審。鼎臣曰,何承旨進去乎?上曰,禮房承旨進去。宣傳官跪稟初二三吹訖,通禮跪啓請外辦。上出幕次,宣傳官跪稟放信砲三聲,上乘馬。宣傳官跪稟鳴金二下大吹打,進發如儀。大駕詣轅門外,兵曹判書跪啓請駐蹕,宣傳官跪稟吹打止。中營總衛營放砲一聲,吹天鵝聲,各營點旗吶喊,共三次止金。宣傳官跪稟吹打,各營一體吹打,大駕將至壇上,宣傳官跪稟鳴金吹打止,仍稟旗幟分立左右。上降馬陞座,各營大將以下,聽候于轅門外。上曰,總衛使李惟秀年老,參見禮特爲除之,使之升壇,可也。兵曹判書跪稟小開門吹打,宣傳官跪稟吹打止,別軍職先行單拜參見,宣傳官以下,從壇上先行參見,次武藝別監軍牢巡視令·旗手·內吹吹·鼓手等,分班叩頭訖。兵曹判書跪稟放升壇砲,升壇節次,宣傳官如法擧行。兵曹判書稟升旗,宣傳官如法號令,升大閱旗。上曰,將臣以營門第次序立,可也。總衛使李惟秀先登,訓鍊大將洪在龍,禁衛大將任聖皐,御營大將李應植,以次參見訖。源益曰,兵曹判書四營將臣監試次,仍留壇上,何如?上曰,仍留壇上,可也。兵曹判書·四營大將,分左右序立,仍行各營將官以下參見禮。上曰,訓局從事官,參見失措,知名記過,可也。上曰,承傳宣傳官擧行,極爲疎忽,一竝記過,記過擧行,行首宣傳官爲之,可也。上曰,宣傳官擧行,生疎莫甚。凡干節次,竝姑除之,試射擧行,可也。源益稟宰樞執鼓,上仍入小次,侍衛及總衛營將卒試射訖,下敎曰,日已向晩,未畢試之四營將卒,令各其營收單以入,使之明日分試。又敎曰,還宮時禁衛營·總衛營同爲先廂,御營廳與訓鍊都監同爲後廂。源益曰,日勢向晩,崇禮門·敦義門·昭義門·興仁之門竝仍留,軍兵及觀光人盡入後還閉,以信箭擧行乎?上曰,以已下信箭擧行,可也。三吹訖,通禮跪啓請外辦。上出次,敎曰,今日記過諸人,竝特爲分揀。鼎臣曰,日勢已暮,風寒如此,以駕轎還宮,恐好矣。上曰,置之。上乘馬,宣傳官跪稟旗幟分立三行,仍稟行鼓,仍稟鳴金吹打,進發如儀。至崇禮門外,宣傳官跪稟吹打止。入崇禮門,宣傳官跪稟懸燈,擧起火一枝懸燈。至敦化門外,宣傳官跪稟旗幟分立左右。由敦化門·進善門,至肅章門,宣傳官稟退前排。入協陽門,通禮跪啓解嚴。兵曹判書跪稟放仗,命以已下信箭解嚴。仍由宣化門還內,諸臣以次退出。
上在昌德宮。停常參·經筵。
翌日,大王大妃殿·王大妃殿·中宮殿,內閣·政院·玉堂口傳問安。答曰,知道。
大殿,朝廷二品以上·六曹堂上單子問安。答曰,知道。
藥房提調金左根,副提調李鼎臣啓曰,城外動駕,侵夜回鑾,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
任百經啓曰,明日常參·經筵,取稟。傳曰,停。
李公翼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于任百經曰,南廟親奠酌時,進幣官以下別單書入。
李公翼啓曰,行大司憲趙冀永,掌令韓兢人牌不進,執義宋來熙,掌令金鉉復,持平金錫模在外,安喜壽未署經,監察茶時之意,敢啓。傳曰,知道。
以掌令韓兢人,獻納朴承輝牌不進罷職傳旨,傳于李公翼曰,只推。
任百經,以奎章閣言啓曰,卽接內需司牒報,則咸興·永興兩本宮十月別大祭時,造燭封香吉日今月十六日辰時,衣襨·香燭·祭品奉詣吉日同月十七日辰時俱吉云。以此日時擧行之意,敢啓。傳曰,知道。
李源益,以備邊司言啓曰,卽見黃海監司南獻敎狀啓,則備陳綿農判歉之狀,仍以各邑所納訓局砲保木三分一代錢,禁御兩營·兵曹及各衙門軍身布全數代錢事,請令廟堂稟旨分付矣。本道今年綿農,雖有如干災眚,一邑之內,亦不無優劣之異,豈至於混擧代捧,無所區別乎?然而道臣之如是陳請,必有斟量於民邑事情,各營兵曹軍布,特許折半代錢,各衙門身布,依狀請施行,砲保事體自別,置之,何如?傳曰,允。
又以總衛營言啓曰,今日訓鍊院分所瑞蔥臺試射放,以日暮未畢試矣。待明朝更爲設行之意,敢啓。傳曰,知道。
又以御營廳言啓曰,本廳字內肅靖門東邊第三城廊近處體城改築處女墻,亦已畢築之意,敢啓。傳曰,知道。
李公翼,以義禁府言啓曰,通禮院假引儀李匡模·尹春永等拿處事,傳旨啓下矣。李匡模·尹春永,係是雜岐,依例移送秋曹之意,敢啓。傳曰,知道。
吏曹啓目粘連,觀此敦寧府都正林基洙上疏,則以爲臣於見職,本無敦寧,揆以格例,在所當遞,伏乞聖明,俯賜鑑諒,亟命刊改,以存公格亦爲白有臥乎所,旣無敦寧,則揆以格例,不可仍置。敦寧府都正林基洙,依例改差,何如?判付啓依允。
義禁府啓目粘連,向前宋益烈亦,所犯諸條,鄙瑣貪汚,無非蔑法之政,揆以法意,烏得免重勘乎?以此照律,何如?判付啓依允。又啓目粘連,向前申命洪亦,任役無一公差,徵逋遍及族戚,冊客之專權,奸猾之得志,繡啓雖以無省無覺爲辭是白乎乃,揆以法意,有難參恕。以此照律,何如?判付啓依允。又啓目粘連,向前呂東星亦,恤錢之虛錄濫下,恤米之歸屬無處,已極無憚兺除良,俵災之初不盡分,仍爲掩置,揆以法意,難免重勘。以此照律,何如?判付啓依允。
上在昌德宮。停常參·經筵。
任百經啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
趙啓昇啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于任百經曰,禮房承旨馳詣宗廟·徽定殿·景慕宮,奉審摘奸以來。
傳于任百經曰,禮房承旨馳詣宣武祠,奉審摘奸以來。
任百經啓曰,明日常參·經筵,取稟。傳曰,停。
趙啓昇啓曰,行大司憲趙冀永,掌令韓兢人牌不進,執義宋來熙,掌令金鉉復,持平金錫模在外,安喜壽未署經,監察茶時之意,敢啓。傳曰,知道。
以掌令韓兢人,獻納朴承輝牌不進罷職傳旨,傳于趙啓昇曰,只推。
傳于趙啓昇曰,臺諫竝許遞,政官牌招,開政差出。
以南廟親奠酌時,進幣官以下別單,傳于任百經曰,進幣官行兵曹判書金左根內下虎皮一令賜給,奠幣官兵曹參議徐憲淳,贊禮禮曹判書李嘉愚內下鹿皮一令賜給,典祀官奉常正金圭瑞,廟司參軍元應允各兒馬一匹賜給,執禮司僕正沈膺泰筒箇一部賜給,大祝訓鍊正金始淵陞敍,執尊訓鍊副正李章烈,盥洗位都摠都事趙羲謙,經歷柳德魯,爵洗位武兼白樂聞·鄭濟人,協律郞都摠都事朴長夏,贊者引儀金秉圭·金穆淳,謁者引儀朴鍾元·李亨烈,贊引假引儀李匡模·尹春永,祭監監察李學愚·李奎英各兒馬一匹賜給,配位獻官行護軍朴蓍會內下鹿皮一令賜給,大祝宣傳官白樂贊上弦弓一張賜給,祝史宣傳官趙羲稷,齋郞宣傳官元各兒馬一匹賜給,門神位獻官行護軍尹義儉內下鹿皮一令賜給,大祝宣傳官李圭憲上弦弓一張賜給,祝史都摠經歷李源明,齋郞宣傳官吳宅善各兒馬一匹賜給,陪香官校書校理李啓哲,祭文正書忠義盧秉奎各兒馬一匹賜給,守直官訓鍊參軍元應允·車益紳竝邊將除授,守僕崔錫祺·李百坰竝帖加,其餘牌將·守僕·員役·樂工等,竝依判下施賞。
傳于任百經曰,今番賞典中,一人雖兼數事,毋得疊授。
趙啓昇,以備邊司言啓曰,卽見平安監司洪在喆分等狀啓,則平壤等七邑,置之稍實,順安等二十四邑,置之之次,龜城等十一邑,置之尤甚,後錄諸條,請令廟堂稟旨分付矣。其一,各邑鎭帳外火田,限四分一權減,各鎭屬給代不足條,以各鎭間年儲留及營別置穀,從便區劃事也。其一,陳田·火田還加起執摠,姑許停免事也。其一,各宮房各衙門及奎章閣所屬屯土,從實執摠,而其中各屯之在於淸北各邑者,別爲摘奸,獲免白地徵稅事也。其一,龜城昨秋停退還二千五百三十一石零,特更停退,待明秋準充元會,以爲災民紓力事也。其一,尤甚邑限明秋,勿定配所事也。其一,推奴徵債,限明秋防塞事也,三等分劑依施,本道農形,雖有略干災損,折補長短,未可曰失稔,如今之年還餉停退,決非擧議,而第念龜城,昨秋被災,最於諸邑,今秋分等,又置尤甚,以若民情,新舊竝督,在所當念。該府停退還,特許折半仍停,以爲紓力之地,外此諸條,多有已行之例,別無蘄許之端,竝依狀請施行,何如?傳曰,允。
又以備邊司言啓曰,江華前留守南履炯,在任卒逝矣。返柩時擔軍,依法典題給之意,分付本道,何如?傳曰,允。
又以訓鍊都監言啓曰,謹依口傳下敎,綏陵植木定界處始役次,自今十五日,將校八人,軍三百名定送,使之擧行,而軍兵輪回出送之意,敢啓。傳曰,知道。
又以御營廳言啓曰,謹依口傳下敎,綏陵植木定界處始役次,自今十五日,將校八人,軍三百名出送,使之擧行,而軍兵輪回出送之意,敢啓。傳曰,知道。
又以禁衛營言啓曰,謹依口傳下敎,綏陵植木定界處始役次,自今十五日,將校八人,軍三百名出送,使之擧行,而軍兵輪回出送之意,敢啓。傳曰,知道。
又以刑曹言啓曰,今九月十二日,當該引儀及常時不能檢飭之贊儀,事過後拿處事,駕前下敎,義禁府啓辭內,通禮院假引儀李匡模·尹春永等拿處事,傳旨啓下矣。李匡模·尹春永,係是雜岐,依例移送秋曹之意,敢啓。傳曰,知道事,命下矣。謹按律文,則大明律不應爲條有曰,凡不應得爲而爲之,事理重者杖八十,李匡模·尹春永等,依此律各決杖八十後,放送之意,敢啓。傳曰,知道。
義禁府啓目,宣川前前府使李敬達原情云云,傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。又啓目,通禮院贊儀朴酆壽原情云云,傳旨內辭緣,泛稱遲晩,刑推得情,何如?判付啓,飭已施矣,特爲放送爲良如敎。
吏曹啓目粘連,觀此咸鏡監司兪星煥狀啓,則以爲三水府使鄭周應老父,今年爲七十五歲是乎所,依例啓遞,令該曹稟處亦爲白有臥乎所,邊將·邊帥親年七十五歲者許遞,載在法典。三水府使鄭周應,依法典改差,何如?判付啓依允。
戶曹判書李穆淵疏曰,伏以,華館駐蹕,萬姓擧欣於瞻旄,蔥臺試射,三軍相慶於賜犒,回鑾萬安,不任攢忭之至。仍伏念臣於月前,以疾病之實狀,猥控辭懇,冀解重務,及奉聖批,未蒙恩諒,惶隘交中,茫然失圖,蹙蹙若窮人之無所歸。意者臣之所陳,猶有未盡,不能見孚於君父而然歟。玆敢冒昧萬死,更暴衷情,惟聖明垂察焉。大凡人之病,出於外感者,不過一時之表證,調治則差,由於內傷者,初雖若危重,可以藥餌之力,疏導而補托。至若臣之積氣,則有異於是,堅如鐵石,着在下焦,急於星火,衝突三部,醫家所云貞痼不治之疾,而臣素不喜養病習懶,自暇而自逸,事無巨細,若有公務,則未嘗不含叫忍痛,彈束趨赴,故儕僚之間,亦未知臣之實病如此。噫,臣性本迂拙,跡又單寒,踽踽焉蠢蠢焉,百無一取之凡流賤品,而受國厚恩,滾到今日,犬馬徽誠,寤寐耿結。惟以夷險向前,奔走殫竭,圖爲萬一涓埃之報者,卽平日銘鏤心肺之願,而其奈命與仇謀,病逐日深,眞元凘脫,而邪氣冞劇,委頓床玆,鬼事將迫,非惟見狀之難堪,抑亦永廢之可慮。雖欲强策,其勢末由。顧玆度支之劇務,豈容緣臣疾病,而一任其抛却也哉?且況曹樣茫蒼,收拾不得,若不簡畀良手,及今矯救,則民國之計,將至何境?以其職則鐫改時急,以其病則差袪無期,此所以一籲再籲,唐突瀆撓之不知止也。伏乞聖慈,愍然垂惻,淵然回思,將臣地部之任,亟許遞免,仍令有司,議臣煩溷之罪,以昭法紀焉。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房都提調鄭元容,提調金左根,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙啓昇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
任百經啓曰,明日常參·經筵,取稟。傳曰,停。
趙啓昇啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣。敢啓。傳曰,知道。
李鼎臣啓曰,假注書權應夔,身病猝重,勢難察任,今姑改差,何如?傳曰,允。
權應夔改差,代以趙然興爲假注書。
傳于任百經曰,記注事體,何等謹嚴,前後申飭,又非一再,而卽見十二日動駕日記,非但錯誤甚多,往往全不成說,苟能致誠,豈至於此乎?原本雖已改下,不可仍置,當該注書捧現告,令該府拿問嚴勘,不飭之該房承旨,從重推考。
任百經啓曰,兼吏曹判書洪敬謨,參判成遂默,參議徐耆淳牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
傳于任百經曰,今日政,大司成通淸以入。
任百經,以吏曹言啓曰,南關王廟奠酌禮親行時,大祝訓鍊院正金始淵陞敍事,命下矣。已經準職,何以爲之?敢稟。傳曰加資。
趙啓昇,以兵曹言啓曰,守門將金淑鉉,除授在外,上來無期云,改差,何如?傳曰,允。
又以兵曹言啓曰,宣傳官金翰喆,五衛將李得潞·李得祿·河敬鎬,慶熙宮衛將金鎭豊,俱以病難供職,呈狀乞遞,五衛將李昌植,慶福宮衛將尹德允,慶熙宮衛將申永祚,俱以除授在外,上來無期云,竝改差,何如?傳曰,允。
有政。吏批,兼判書洪敬謨進,參判成遂默牌招不進,參議徐耆淳進,右副承旨任百經進。以金東健爲大司憲,金爲大司諫,李寅奭爲執義,趙完植爲司諫,沈宜冕·洪錫圭爲掌令,李永輔·申直模爲持平,兪錫煥爲獻納,李鍾浩·鄭漢然爲正言,金鎭右爲敦寧都正,金應均爲禮曹參議,趙龜夏爲大司成,趙然天爲慶基殿令,尹肯鎭爲司僕主簿,尹萬善爲健陵參奉,鄭裕俊爲三水府使,尹泰兢爲白川郡守,訓鍊正金始淵,今加通政加資事,承傳。
兵批,行判書金左根進,參判洪羲錫受由在外,參議徐憲淳病,參知尹師殷入直進,同副承旨趙啓昇進。以金箕晩·沈有祖爲同知,方禹敍爲僉知,李景純爲宣傳官,申在良·元世顯爲兼司僕將,李玄瑞·李初永·崔致駿·鄭光禹爲五衛將,趙鳳夏·朴齊顔爲曹司衛將,崔聖煜爲慶福將,安興任·朴曾善爲慶熙將,任弘模爲訓鍊正,尹錫夏爲都摠經歷,孫亮漢爲都摠都事,李宇斌爲訓鍊判官,李鶴周爲訓鍊主簿,沈魯元爲武兼,鄭寅奎爲守門將,韓友譱爲慶尙右兵虞候,張萬豊爲臨津別將,卓鍾淳爲長山別將。龍淵別將單馬龍章,金城別將單金啓濂,大護軍趙冀永,護軍韓鎭庭,副護軍金益文·金在田·林基洙·金始淵·朴氣浩·金翰喆·鄭周應,副司直宋來熙·權命周·朴承輝·韓兢人·金鉉復·安喜壽·金錫模,副司果李承圭·韓容悳,以上竝單付。及第李宅鎬今加折衝加資事,承傳。
吏批,再政。以沈承澤爲校理,金序敎爲宗廟令,卓景秀爲兵曹佐郞,沈宜贊爲引儀。
兵批,再政。以姜鎭午爲訓鍊僉正,李明熙爲判官,尹泰壽·申在元爲主簿,申春熙爲宣傳官,同知朴曾善,僉知李玄瑞·崔致駿,副護軍李宅鎬,以上竝單付。
以慶尙監司李啓朝狀啓,薦新進上柚子,未及成熟,尙有靑色,惶恐待罪事,傳于趙啓昇曰,勿待罪事,回諭。
以慶尙監司李啓朝狀啓,進上黃栗,未及成熟,限內不得封進,惶恐待罪事,傳于趙啓昇曰,勿待罪事,回諭。
任百經,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
趙啓昇,以刑曹言啓曰,郞接忠淸監司趙雲澈文移,則沔川郡徒一年定配罪人梁三哲,德山縣徒一年定配罪人李東石,大興郡徒一年定配罪人徐秉洙等,俱以限滿云矣。取考曹上配案,則三哲·東石,以崇禮門入直守門軍,不待人定,徑先閉門罪,秉洙以詬辱士夫罪,竝乙巳九月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
平安監司趙鶴年疏曰,伏以,臣之父母墳山,在於水原·溫陽等地,而臣於年來,多値事會,久曠省掃,今又西出,益切霜露之感。玆暴衷懇,仰瀆崇嚴。伏乞聖慈,俯賜諒察,特許往來之暇,以伸至情,不勝大願。臣無任云云。答曰,省疏具悉。卿其往省焉。
上在昌德宮。停常參·經筵。
夜自三更至五更,月暈。
任百經啓曰,明日常參·經筵,取稟。傳曰,停。
李公翼啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
趙然興有頉,代以韓敬源爲假注書。
執義李寅奭啓曰,臣言議風裁,本不合於淸朝耳目之任,而柏府除旨,忽下於千萬夢想之外,召牌嚴臨,感激怵畏,雖不得不章皇出肅,少伸叨謝之忱,而第臣於合啓中,有私義之不可冒參者,曾叨是職,輒蒙恩諒,今臣處義,宜無異同,請命遞斥臣職,答曰,依啓。
掌令沈宜冕啓曰,臣言議拙訥,風采湔劣,淸朝耳目之任,本不近似,掌憲除旨,忽下於夢想之外,召牌嚴臨,臣怵畏義分,雖不得不章皇出肅,而第於合啓句語中,有私義之不可聯參者,曾叨持憲,已蒙恩諒,今臣處義,與前無異,請命遞斥臣職。答曰,依啓。
以大司諫金,司諫趙完植,獻納兪錫煥,掌令洪錫圭,持平李承輔牌不進罷職傳旨,傳于李公翼曰,只推。
任百經,以弘文館言啓曰,新除授校理沈承澤,時在廣州地,經筵入番事緊,請斯速乘馹上來事,下諭。傳曰,許遞。
李源益,以兵曹言啓曰,卽接西所衛將張斗顯牒報,則集成門北邊內宮墻一間半許頹圮處,今已修築云。把守軍兵,還爲入直之意,敢啓。傳曰,知道。
又以訓鍊都監言啓曰,因兵曹草記,集成門北邊內宮墻一間半許頹圮處,今已畢築,金虎門入直軍還爲入直,將校解送之意,敢啓。傳曰,知道。
又以訓鍊都監言啓曰,謹依下敎,移屬總衛營本局馬步軍一千五百八十八名奉足草價,武藝別監一百九十八人奉足,書字的十二名筆債錢木,竝移送總衛營,而木一百十七同二十六疋,以兩南各邑所納砲保木中劃送,使之每年直納,錢二萬二千九百六十四兩,以均廳十月十二月兩等給代錢中,永爲劃送之意,敢啓。傳曰,知道。
又以御營廳言啓曰,本廳中軍李行敎,千摠鄭球,身病甚重,勢難察任。竝改差,何如?傳曰,允。
義禁府啓目,前假注書權應夔原情云云,傳旨內辭緣,泛稱遲晩,刑推得情,何如?判付啓,除刑推,議處爲良如敎。
上在昌德宮。停常參·經筵。
任百經啓曰,明日常參·經筵,取稟。傳曰,停。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
李公翼啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李鼎臣啓曰,三品官之毋得過三日循例請牌,曾有定式矣。大司成趙龜夏,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
備忘記,慶尙左水使李顯稷下直,長弓一張,長箭一部,片箭一部,筒兒一箇賜給。
以大司成趙龜夏牌不進罷職傳旨,傳于任百經曰,只推。
以大司諫金,司諫趙完植,獻納兪錫煥,掌令洪錫圭牌不進罷職傳旨,傳于李公翼曰,只推。
持平李承輔啓曰,臣姿性巽劣,風采愚拙,本不合於淸朝耳目之任,而柏府除旨,忽下於千萬夢想之外,感恩怵義,雖不得不章皇出肅,粗伸叨謝之忱,而第臣於合啓中,有區區私義之不可聯參者,從前如臣處義者,以此引避,輒蒙恩諒,今臣處義,宜無異同,以此情踪,何可晏然於臺次乎?請命遞斥臣職。答曰,依啓。
李源益,以兵曹言啓曰,本曹正郞沈熙淳,身病猝重,屢度呈狀乞遞,宿衛重地,不可久曠。今姑改差,何如?傳曰,允。
又以總衛營言啓曰,本營諸將官射會時,右司右哨官吳益善,哨官張昌煥,柳葉箭貫革,俱爲無分,而謹稽壯勇營節目,則無分哨官汰去事,載錄矣。依已例,竝汰去之意,敢啓。傳曰,今番則事係創始,汰去特爲分揀,竝令罰番,而此後則一依節目施行。
又以訓鍊都監言啓曰,綏陵植木處,自十五日至十六日,松木一萬七千五百八十株,移植之意,敢啓。傳曰,知道。
又以御營廳言啓曰,綏陵植木處,自十五日至十六日,松木一萬八千二百九十七株,移植之意,敢啓。傳曰,知道。
又以禁衛營言啓曰,綏陵植木處,自十五日至十六日,松木一萬八千三百四十株,移植之意,敢啓。傳曰,知道。
義禁府照目粘連,濟州前判官宋益烈矣本府議啓內,所犯諸條,鄙瑣貪汚,無非蔑法之政,揆以法意,烏得免重勘乎?以此照律罪,杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,郭山前郡守呂東星矣本府議啓內,恤錢之虛錄濫下,恤米之歸屬無處,已極無憚兺除良,俵災之初不盡分,仍爲掩置,揆以法意,難免重勘,以此照律罪,杖九十收贖,奪告身四等,又三年禁錮私罪,奉敎依允爲旀,功減一等爲良如敎。又照目粘連,碧潼前郡守申命洪矣本府議啓內,任役無一公差,懲逋遍及族戚,冊客之專權,奸猾之得志,繡啓雖以無省無覺爲辭是白乎乃,揆以法意,有難參恕,以此照律罪,杖八十收贖,奪告身三等私罪,奉敎依允爲旀,功議各減一等爲良如敎。又照目粘連,向前李敬達亦,任債之都歸官用,囚供雖或發明,繡啓論列,若是狼藉,難免重勘,以此照律,何如?判付啓依允。又啓目粘連,向前權應夔亦,記注法意,何等嚴重,而不能審愼,有此錯誤,萬萬可駭。以此照律,何如?判付啓依允。
戶曹參判朴容壽疏曰,伏以臣以無似,猥膺專對之任,陛辭之期,行將不遠矣,臣之父母墳山,在於京畿利川地,久曠汛掃,私心難抑,今當原隰之行,霜露怵惕之感,尤倍他時,義重往役,雖未敢乎言私,情切出告,難自阻於孝理,玆敢略控短章,冒籲至懇。伏乞聖慈,俯垂諒察,特許旬日之暇,得以往省,千萬幸甚。臣無任云云。答曰,省疏具悉。卿其往省焉。
上在昌德宮。停常參·經筵。
自巳時至人定,灑雨下雨,測雨器水深五分,人定至十九日開東,灑雨下雨,測雨器水深三分。
李源益,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
任百經啓曰,明日常參·經筵,取稟。傳曰,停。
李公翼啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于任百經曰,德安府夫人墓移窆後,尙未一侑,予甚悵焉,地方官假承旨差下,使之致祭。
傳于李源益曰,領府事春川之行,給由馬。
李公翼啓曰,行大司憲金東健,持平申直模在外,執義·掌令一員,持平一員未差,掌令洪錫圭牌不進,監察茶時之意,敢啓。傳曰,知道。
以大司諫金,司諫趙完植,獻納兪錫煥,掌令洪錫圭牌不進罷職傳旨,傳于李公翼曰,只推。
兵曹,以南錫圭爲御營中軍。
任百經,以司僕寺一二提調意啓曰,濟州前判官宋益烈遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
李公翼,以義禁府言啓曰,時囚罪人宋益烈杖一百流三千里定配,照律公事判付內,依允,功減一等事,命下矣。宋益烈,功減一等,杖一百收贖,告身盡行追奪,徒三年定配,而卽接其戶奴呈狀,則以爲其上典母年七十,無兄弟獨身,依法典許贖爲辭,取考律文,則大明律存留養親條,有曰父母老疾應侍,家無以次成丁者,若犯徒流,止杖一百,餘罪收贖,宋益烈杖一百徒三年定配,以其母年七十無兄弟獨身,依律文收贖,只告身盡行追奪,放送之意,敢啓。傳曰,知道。
領府事趙寅永箚曰,伏以臣於月前,過行兄嫂緬事於春川地,揆以情禮,事當會下,而臣之子隨靷矣,臣之兄臥牀矣。藥餌扶護,無以離側,母事之地,遂不得伸私,慨焉愴慟,式至于今,如得旬望之暇,庶可往還,伏願聖明,曲察而特諒焉。取進止。答曰,省箚具悉卿懇。卿其從便往來焉。仍傳曰,此批答,遣史官傳諭。
大司成趙龜夏疏曰,伏以臣於本月十五日,伏奉除旨,以臣爲成均館大司成者,臣聞命惝怳,慄若集木,歷多日莫省攸措。臣本不材,姿又顓蒙,早歲策名,驟躋緋玉,是豈臣踐歷藝能可備任使而致爾也哉?特遭際明時,厚被洪庇,襪線蔑補,絲毫莫效,居常怵焉,背汗顔騂,重以父子兄弟,俱列顯要,若偏雨露之私,恒懷淵谷之憂,只推夷險不擇,趨走是恭,爲一分涓埃之答,而庭訓常戒於盈滿,家計不出於謹拙,投置閒散,乃分之宜,進就一步,非夢攸到,今忽天恩謬加於濫選,地望大咈於物議。此尤臣之踧踖徊徨,未敢爲揚揚出膺之計,況職事之綦重,有不暇論,而堂堂皐比之席,判非爲如臣無似者設,文學儲望,何患無人,則不恤積薪,率先妙簡,寧不玷累於熙朝官人之政也?左右參倚,承當無路,玆敢披露衷懇,仰瀆崇嚴。伏願聖明,俯垂諒察,將臣新授職名,劃賜鐫改,以重公器,以安私分,不勝大願。臣無任云云。省疏具悉。爾其勿辭察職。
上在昌德宮。停常參·經筵。
任百經啓曰,明日常參·經筵,取稟。傳曰,停。
李公翼啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于任百經曰,原任直提學徐憙淳馳詣華寧殿,奉審摘奸。仍詣健陵·顯隆園,一體奉審以來。
李公翼啓曰,行大司憲金東健,持平申直模在外,執義·掌令一員,持平一員未差,掌令洪錫圭牌不進,監察茶時之意,敢啓。傳曰,知道。
以大司諫金,司諫趙完植,獻納兪錫煥,掌令洪錫圭牌不進罷職傳旨,傳于李公翼曰,只推。
李公翼啓曰,明日次對,兩司當爲進參,除在外外,未肅拜人員,竝待開門牌招,何如?傳曰,允。
傳于任百經曰,南廟大祝賞典已下,而大祝卽訓正之例塡,則原望勿施之後,大祝賞典之自如,事例無據。且解由金石之典也,何可無端毁劃?此若仍置,後弊無窮,雖有銷刻之嫌,原別單中大祝賞典,付標勿施,吏兵批之當爲釐正者,一體擧行。
李源益,以兵曹言啓曰,南廟大祝賞典勿施事,命下矣。訓鍊正金始淵望筒,及副護軍金始淵單子,與訓鍊正金始淵代任弘模除拜望筒,竝勿施之意,敢啓。傳曰,知道。
又以兵曹言啓曰,今九月二十日寅初三刻六分立冬,十月節改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,謹依口傳下敎,璿源殿修掃軍四名雇立,別單書入之意,敢啓。傳曰,知道。
又以訓鍊都監言啓曰,綏陵植木處,自十七日至十八日,松木一萬八千株移植之意,敢啓。傳曰,知道。
又以禁衛營言啓曰,綏陵植木處,自十七日至十八日,松木一萬八千株移植之意,敢啓。傳曰,知道。
又以御營廳言啓曰,綏陵植木處,自十七日至十八日,松木二萬一千五百六十株移植之意,敢啓。傳曰,知道。
又以訓鍊都監言啓曰,今番瑞蔥臺試射放時,本局帳幕軍鳥銃入格之類,謹依判下單子,以戶曹木布施賞之意,敢啓。傳曰,知道。
又以禁衛營言啓曰,瑞蔥臺試放時,鳥銃入格帳幕軍趙景仁等五名,槍劍軍朴允命等十三名,謹依單子判下,以本營布施賞之意,敢啓。傳曰,允。
又以御營廳言啓曰,瑞蔥臺試放時,鳥銃入格帳幕軍金永福等三名處賞格,謹依別單判下,以本廳布施賞之意,敢啓。傳曰,知道。
義禁府照目粘連,宣川前前府使李敬達矣本府議啓內,任債之都歸官用,囚供雖或發明,繡啓論列,若是狼藉,難免重勘,以此照律罪,杖一百收贖,告身盡行追奪,徒三年定配,私罪,奉敎依允爲旀,功議各減一等爲良如敎。又照目粘連,前假注書權應夔矣本府議啓內,記注法意,何等嚴重,而不能審愼,有此錯誤,萬萬可駭。以此照律罪,杖六十收贖,奪告身一等私罪,奉敎依允爲旀,功減一等爲良如敎。
李公翼,以義禁府言啓曰,時囚罪人李敬達杖一百徒三年定配,照律公事,判付內依允,功議各減一等事,命下矣。李敬達,功議各減一等,杖八十收贖,告身盡行追奪,忠淸道槐山郡仁山驛,徒二年定配,而以議啓內辭意具罪目,依例發遣府書吏,押送配所,何如?傳曰,允。
兵曹判書金左根疏曰,伏以臣於日者南廟奠酌禮時,文訓鍊正差出也,以直閣臣金始淵檢擧首擬,旣蒙恩點,而至承進資之命矣。追後聞之,則此閣臣以前任龍岡縣令,方在解由未出之中,夫解由之爲銓注鐵限,無論吏兵曹,便是移易不得金石之典,則臣之矇然昧然,全不覺察,揆以憲式,不可但以做錯言,顧其郊幸廟酌,成命狎降,事在倉卒,未暇周思。只知文訓正輒屬峻望,而此閣臣踐歷,莫有居先者,故臣則信心排擬,初不省曾經外任解由之出不出者,罔非臣愚蒙闇劣之致也。今於旣已覺得之後,遂復泯默揜覆,則朝家莫嚴之典章,未始不自臣身壞之也。玆不得不冒昧陳暴,伏乞聖明,亟治臣昏妄迷謬之罪,原望筒亦爲勿施,以重邦政,以存公格,千萬幸甚。臣無任云云。答曰,省疏具悉。內移旣久,則無怪其無疑於解由,而做錯非細,原望筒勿施,卿則從重推考。
上在昌德宮。停常參·經筵。
藥房副提調李鼎臣啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
任百經啓曰,明日常參·經筵,取稟。傳曰,停。
李公翼啓曰,行大司憲金東健,持平申直模在外,執義·掌令一員,持平一員未差,掌令洪錫圭牌不進,監察茶時之意,敢啓。傳曰,知道。
備忘記,江華府留守林翰鎭下直,長弓一張,長箭一部賜給。
傳于李源益曰,大臣·備局堂上引見。
李源益啓曰,御營大將李應植,以綏陵植木檢飭事,今方出去矣。所佩命召及兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
吏曹口傳政事,檢閱單洪祐命。
以大司諫金,司諫趙完植,獻納兪錫煥,掌令洪錫圭牌不進罷職傳旨,傳于李公翼曰,只推。
傳于李鼎臣曰,東伯有闕之代,今日政差出。
趙鳳夏,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,兼判書洪敬謨牌招不進,參判成遂默進,參議徐耆淳呈辭在外,右副承旨任百經進。啓曰,兼判書洪敬謨牌招不進,參議徐耆淳呈辭在外,小臣獨政未安,何以爲之?敢稟。傳曰,仍爲之。以李魯奎爲執義,李啓哲爲掌令,李演經爲持平,鄭駿容爲校理,尹尙圭爲判尹,李敦榮爲刑曹參判,徐箕淳爲知經筵,安喜壽爲兵曹正郞,吳顯甲爲刑曹正郞,白龍周爲典籍,朴衍壽爲氷庫別提,鳳山郡守柳信儉·梁宣洙·李鍾赫改望,以申觀浩爲鳳山郡守。
兵批,行判書金左根病,參判洪羲錫病,參議徐憲淳病,參知尹師殷入直進,右承旨李源益進,同知單崔聖煜,護軍單李敏會,副司直李寅奭·沈宜冕·李承輔·沈承澤,以上竝單付。
吏批,再政。以金基纘爲副校理,朴承輝爲副修撰,李寅升爲繕工副正,朴宗吉爲江原監司,幼學洪思範今超通政,侍從臣掌令洪錫圭父年七十加資事,承傳。
兵批,再政。同知單安興任,兼江原道兵馬水軍節度使單朴宗吉。
趙鳳夏,以吏曹言啓曰,南廟大祝賞典勿施事,命下矣。金始淵兼直閣單子,亦爲勿施之意,敢啓。傳曰,知道。
又以內醫院都提調·提調意啓曰,駞酪粥自十月初一日,當爲封進,依前例擧行事,預爲分付司僕寺之意,敢啓。傳曰,知道。
敎江華府留守林翰鎭書,王若曰,漢三輔之出守,必推文武之全才,唐兩京之居留,宜畀朝廷之宿望。予欲當一面屬事,卿可集衆心成城。惟卿,錦羅名家,珪組奕閥,持靑綾而歷踐東壁,夙著眞學士華譽,綰朱紱而屢領西州。菀有古循吏茂績,宰夫佐政,與聞玉尺之量材,佳兒顯親,可喜金緋之接武,念海左素稱險阨,而沁右最爲要衝。東人技長於守城,雲集萬六千卒伍,西嶼支分於遶郭,星羅五十三墪臺,奉衣冠於月遊,兼儲奎閣之玉軸,控襟帶於天塹,思奮壁壘之金戈。玆授卿以江華府留守兼鎭撫使,卿其點閱武庫淸霜,勉追趙尹鐸保障,綢繆牖戶陰雨,宜懋周畢公往釐。於戲,形便可觀於金湯,非無甲津之負險,往跡如解於土瓦,忍忘丙年之遺羞。故玆敎示,想宜知悉。知製敎李魯奎製進
丙午九月二十日卯時,上御熙政堂。大臣·備局堂上引見入侍時,右承旨李源益,假注書韓敬源,事變假注書任百淵,記注官洪履信,記事官金炳雲,右議政朴晦壽,行知中樞府事趙秉鉉,議政府左參贊金興根,戶曹判書李穆淵,大護軍趙冀永,禮曹判書李嘉愚,知敦寧府事李憲球,廣州府留守趙斗淳,行護軍李應植·李景在,吏曹參判成遂默,行護軍金英淳,應敎金在根,以次進伏訖。上曰,史官分左右。晦壽進前奏曰,今日卽立冬,而日氣尙溫,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之。晦壽曰,還穀設置,所以備緩急而資水旱也。本以爲公,而今作蠧公之竇,將以利民,而反成厲民之階,問邑弊則必曰糴政,論民瘼則輒曰還穀,輾轉膠痼,莫可收拾。如法斂散,尙矣無論,所謂減價收逋,不受徵耗,移去移來,徵隣徵族許多謬習,指不勝摟,蹊徑傍穿,名目迭作,畢竟遂至於簿勘虛文,倉無實儲,而民之膏血,亦已竭矣。以是之故,一遇歉歲,近止之民,無所仰哺,仳離流散,顚連道路,而救恤無策,朝家赤子,自朝家不能濟活,所恃而塗抹句當者,每以富民爲歸,寧有如許國體乎?念之哀痛,寧欲無言,苟使字牧得其人,猾胥斂其手,如法分留,庫有儲蓄,則雖値災歲,豈或至此?此所謂民國俱利,豐歉兩便,方可以不負設置之本意耳。見今冬令已屆,開糴在卽,區區憂慮,倍切憧憧,今年秋事,幸有少康,迨此之時,尤不可不汲汲留意於備豫之政,更以此意,另行嚴飭於八道·四都道守臣處,如有邑鎭之踵謬因循者,使之隨現隨啓,以爲重究懲後之地。又於勘糴後,按閱照核,俾絶虛冒之習,如或姑息掩置,則道臣亦豈無當被之律乎?自本司亦當有發遣郞廳,抽栍摘奸之時,竝令惕念擧行,何如?上曰,還穀虛留,專由奸吏偸弄,欲捄此弊,懲逋爲急,而致逋之源,則庸官貪吏之罪也,懲貪之法不施,則小民何以聊生乎?此在廟堂之照察嚴束,另加申飭,可也。出擧條晦壽曰,災民恤典之題給,生前還布之蕩減,寔出於軫念溝壑,俾奠袵席之德意也。今番夏秋,潦雨極備,諸路同然,民戶之漂頹,人命之渰沒,極爲夥多,蕩析號呼,靡所依庇之狀,思之慘然,未知許多殘喘,果能安接延活,獲蒙憫恤之澤,而以今弊習之日滋,難保其實惠之一一下究,苟或初不能詳細審察,又不能悉心奉行,虛實相蒙徒歸文具,則烏在聖朝憂勤之本意,而營邑對揚之道,寧容如是而已乎?以此意關飭諸道,使之另加探察,如有乘時容奸,閼而無實之弊,則這這摘發論勘,俾失所流離之氓,咸知朝家如傷若保之念,恐不可已,故敢此仰達矣。上曰,此亦吏奸也。爲守令者,苟能盡心奉公,則豈有如此之理?另加嚴飭,可也。出擧條晦壽曰,卽見內需司所報,則因明禮宮手本,以慶尙道巨濟多大浦復設鹽釜事,判下單子,行關本道爲辭矣。民怨與否,形止如何,姑捨無論,以封山壓近之故,前已撤罷,幾四十年,今何可擬議復設乎?封山禁養,法意至重,近來此法蕩然,擅伐偸斫,日甚一日,固當痛禁之不暇,而乃反傍設鹽釜,以開斧斤之路,其爲貽害,容有極哉?決不可許施,且京鄕遊手奸細之徒,輒以堰洑漁箭鹽盆之類,指告於各宮各司,稱以收稅補用,而其實指無謂有,虛作名色,爲弊小民,不一其端,筵稟禁斷,亦旣屢矣。第此牟利之輩,罔念法紀之踰越,民生之貽弊,惟以憑藉誑賺,作爲伎倆,事之駭痛,莫此爲甚。此類之禁,受敎截嚴,陳告之律,法典昭揭,有不可任其妄冒跳踉,自今嚴立科條,凡有似此事陳告者,而未能嚴斥,許其投托,則其來告之人,爲先嚴刑遠配,斷不饒貸,該宮宮屬,該司官長,亦難免重究,以此意分付於各宮各司,亦令各道道臣。如有此等之事,劃卽摘發狀聞,以杜售奸厲民之弊,何如?上曰,所奏甚好,各別嚴飭,無使貽弊小民,可也。出擧條晦壽曰,秋曹獄案中,江原道江陵府,有舅殺婦之獄矣。明律非理毆子孫婦至死者徒三年,故殺者流二千里,若違犯敎令,而依法決罰,邂逅致死及過失者,皆不係非理而毆,亦非有心而殺勿論,所以示別於凡人,蓋出於正倫訓俗之意也。通編·續典,父母殺子女,而其用意凶慘者,以鬪毆殺律論,此非償其命,乃懲其惡也,然而隨時稟定云矣。蓋制法諸條,各有精義,如稱稱物,不可一毫低仰於左右輕重之際,而此獄則其或非理與依法與否,邂逅與凶慘如何,初不致意究覈,論理決折,看作凡人鬪毆之獄,道査直斷以正犯,曹讞只疑於實因者,或未及深思於法律之本意而然乎?此雖一事,關係非細,當該道臣及秋堂竝推考,本獄更令道臣,詳査根因,具意見論啓後,稟處,何如?上曰,依爲之。出擧條晦壽曰,因此言端,又有可以仰陳者,殺案卽刑政之大者,字句之間,殺活立判,當殺而活,則死者銜恨,甚失洗冤止殺之義,當活而殺,則生者抱枉,大非明愼平允之政,二者俱有違於上天生物之仁。然所據而剖判者,惟律與案而已。譬律文如題判,檢案如狀牒,狀牒不明,則題判無所施,故外而諸道之錄啓,內而該曹之審理。惟檢是準,近來獄案,不遵定規,錯雜胡亂,檢不親察,而只憑仵作之口,供不詳覈,而徒付猾胥之手,倣初檢已成之案,而不嫌印板,覘上官欲批之意,而惟事描畫,衍文則太繁,緊境則反疎,名色無難創立,次序未免換易。於是乎賣弄奸欺,無弊不有,猜疑鍛鍊,不言可知。模糊如此,疎忽如此,雖有明者,何以摸索於於年久之後乎?此事實係人命,不輕而重,仍以此意申飭行會於八道·四都,申明定規,毋得違越移改,而初覆檢關通之習,另飭道臣,嚴加糾禁,如有犯者,隨卽論罪之意,竝分付,何如?上曰,依爲之。出擧條晦壽曰,卽見平安前監司洪在喆,兵使許棨狀啓啓下者,則以爲,楚山吏卒越界事實,更自江界府嚴覈取招,前後顚錯之該府使罪狀,業已請勘,而曺七等藏匿訪挐等說,恐是彼人有求不得,故尋事端之致,該府首鄕首吏,從重科治計料,孫宗述等七漢,論以犯越,合置當律,官令所使,與潛越有異,不敢擅斷,竝請令廟堂,稟處。彼人錄送與答通文字及物目單子,上送本司爲辭矣。所謂曺七等,若越入我境,仍未搜捕,則所關非細,不可等閒任置,第觀其狀辭,寧有恐是之語?猶有餘疑,藏匿訪挐之說,終涉眩惑,又況其無形沒捉,未必是十分眞的,則尙不可全然放心,更以別岐,多般譏詗。孫宗述等犯越事,此不過聽使之下屬,旣異無引文私度之類,又無採斫佃獵之罪,則合有參恕,不宜直用犯越之律。然而事係邊情,亦不可全無所勘,七漢竝令兵營,嚴加懲治之意,分付。彼人錄送楚山答通及物目單子,竝還下送留置兵營,以爲日後憑據之地,何如?上曰,依爲之。出擧條上曰,楚山所上送者,何文字也?晦壽曰,彼人札與物目單子也。上曰,此必是故生事端而然也。晦壽曰,雖未可的知,而似是故生事端也。上曰,虛實間使之詳審擧行,可也。晦壽曰,卽見淸北暗行御史朴永輔別單,則其一,龜城一邑,昨年滄桑之餘,流亡還四千石,指徵無處,今若移徵於餘存之民,將至擧懷渙散之境,特許折半蕩減事也。本邑之昨秋被災,非不偏酷,朝家前後蠲恤,亦已曠絶,又此蕩還之請,得無恩竭之歎乎?民情攸關,雖不可不念,而此與年久鬼錄逈異,流散而還集,糴簿之充完,豈無其道?更令道臣,爛商啓聞後,稟處。其一,泰川·博川·定州·宣川·郭山·嘉山,昨年水災,永無田畓之徵稅,卽是六邑民切骨之瘼,關飭道臣,另行摘奸,登聞蒙頉,實合事宜,下詢裁處事也。諸道永災之弊,朝飭本自申嚴,至於關西,元無給災之例,而向因大臣筵奏,龜邑若而結,許令縣陳,特其被災最甚,另施拔例,則繡單中,有若常例可援,輒請六邑結蒙頉,實乖法意,置之。其一,江界上土鎭,陞爲慈城府,隨力廣制,任之以四鎭防戍之責,左寨劃付厚州,而分蔘防于慈城·厚州,以減江界之役,罷四鎭以其給代,補江界之用,事勢實便,博詢裁處事也。此地設邑之論,厥惟久矣,而事體極涉難愼,姑難遽議,至於左寨移劃,旣有昨年行會,今不須更爲稟處。其一,京司納時價作錢,嚴飭禁斷事也。京司穀作錢之必以詳定,法例卽然,而近年或不無本色出給之弊云,另飭道臣,俾無此等之弊。其一,香山紙之自營邑勿侵,載在事目,而數三年間,責應二千八百卷,僅給半直,僧之貽害,至爲六百餘兩,向後之弊,將無限量,請令廟堂關飭道臣事也。朝家之軫念本寺,與他自別,法久弊生,極爲可歎。以申明痛禁之意,嚴飭道臣。其一,博川專賴津頭收稅,而昨年大侵,移接新津之後,嘉山·楸島與舊津接隣,新設場巿,誘引商舶,新津坐而待盡,本邑無由自立矣。博川·嘉山,隔在大定江,東西兩邑,一面越江交錯,各項所捧,博川爲四百兩,嘉山爲一千七百餘兩,地則相換,界江爲限,嘉山所捧不足條一千三白餘兩,自博川年年計送,則在嘉山,別無所損,商巿之利,博川可以全有。此爲矯捄之端,不然則楸島之設場誘引,另加嚴斷,如又未然,本邑毋寧革罷,下詢裁處事也。合邑與換津,俱不可遽議,移津與設場,此在於地形之便否,民情之趨避,而旣難懸度,自營邑詳審周察,爛商措處之意,分付。其一,內庫上納銀六百兩,每歲巡營,劃下錢二千一百兩,自渭原貿納,而廢礦以後,遠地散貿,浮費不少。此是渭民難支之瘼,若移送産銀各邑,則恐合便宜,請令廟堂,關問措處事也。臣亦待罪本道時,稔知其弊矣。貿銀與營納時,許多弊端,實爲渭民難支之痼瘼,果合移送他處,而産銀之邑,雖有江界,此亦有年例上納,則今不可添弊,令道臣爛商道內事情,更爲論啓後稟處,何如?上曰,依爲之。出擧條晦壽曰,營將十五朔以前,毋得遷轉,未準朔貶下者,雖開坼前移職,亦收資載在通編,以此言之,十五朔當爲準朔,而準朔以後,則雖貶遞,或不爲收資之謂也。前咸興中軍李南輔貶罷,在於準朔內遷之後矣。考諸法文,旣有準朔之區別,參以近例,亦有復資之可據,公議稱屈,似當復資,而事係官制,在所愼重,下詢登筵將臣處之,何如?上曰,將臣之意,何如?御營大將李應植曰,亦多有已例,且載在通編,則自可依例復資,而大臣旣已仰奏,臣無容更奏矣。上曰,依爲之。出擧條晦壽曰,行上護軍金蘭淳,禮曹判書李嘉愚,行大護軍洪在喆·徐箕淳,行護軍金學性竝備堂還差,行大護軍趙冀永關東句管,徐箕淳關西句管,吏曹參判成遂默嶺南句管堂上差下,有司堂上有闕之代,行大護軍朴永元還差,使之察任,何如?上曰,依爲之。出擧條晦壽曰,詞訟劇地,曠務可悶,在外刑曹參判許遞,與京兆堂上有闕之代,政官牌招,開政差出,何如?上曰,依爲之。出擧條上曰,在外刑曹參判,誰也?晦壽曰,李敏會矣。上曰,近來政官之無端違牌,侵夜行政,此亦風習,每當夜深,酬應實難,令政院各別申飭,可也。晦壽曰,政事每多深夜爲之,自上酬應之難,實爲仰悶矣。晦壽曰,今此總衛設營,卽倣壯勇之制,而嚴宿衛之意也。設施措劃,條例俱備,而第念支放所需,從以繁殷,此固事勢之易然也。前日摠廳,則一歲之入,足可當出,自陞營以後,軍制一變,諸般應用,比前倍蓰,將於何處措辦乎?其所區劃之方,雖欲不煩經費,其實則皆從經費中來,蓋帑藏府庫,莫非出於民財,豈有二源哉?設施之方,惟當先立規模,一年所用,量入爲出,務從省約,儲羨餘之財,以爲綢繆之備,視他營之例,勿施過濫之恩,凡屬浮文糜費,一切除減,以爲永遵可繼之道焉。且臣伏聞昨下本營傳敎,則深懲營屬恣橫之弊,處分極其截嚴,非但一營之警惕憚戢,聽聞所及,莫不欽誦,臣無容更陳,而蓋此輩,自上若少示假借之意,其驕橫之習,未敢曰必無是也。在昔壯勇之設也,以正宗大王聖神嚴明之德,其所洞察而操束,昭如日月,威如霜雪,是以營屬,莫敢爲弊於外間,此是裁抑近習之一副規模,而至今爲盛德事,書曰監于先王成憲,其永無愆,此豈非今日殿下所當監者乎?此雖未然之憂,若如所憂,非但本營之爲弊不細,雖以他營言之,因此軍心,恐有一分解體之慮,其在緩急所恃之地,有欠彼此均視之政,則豈不爲累於聖朝馭下之仁,而亦非所以固結軍心之道?思之及此,尤不勝憧憧。伏願念宮府之一體,遵聖祖之徽規,如或有縱恣犯科者,毋少寬假,倍加嚴懲,以杜後弊焉。臣之此言,非敢謂殿下今於彼此,眞有內外厚薄之別,其在先事之慮,愚衷耿耿,敢此仰達矣。上曰,所奏切至,當體念,而營屬之憑藉恣橫之習,難保其必無,已有嚴立科條矣。此際卿言如此,實副予意,極用感歎。出擧條晦壽曰,禁衛大將任聖臯,以其身病,來詣朝房,不爲登筵,雖未知實病之如何,事體則極爲未安。推考,何如?上曰,依爲之。出擧條上曰,今日賓對,兵判何不登筵乎?晦壽曰,似有身病而然矣。上曰,昨日處分事,此因該曹之做錯,旣有處分,則何可如是乎?今不入參,萬萬未安。仍命書傳敎曰,兵判之今日不參,何爲也?昨日處分之後,何可如是乎?施以越俸三等之典,嚴飭牌招。出榻敎上曰,昨日金始淵事,亦已有處分,而近來守令移遷之後,許久不出解由,此是何故,都是挾雜不美之習也?解由之三朔內磨勘,載在法典,爲先自廟堂嚴飭,此後若有過限之弊,則令該曹草記論勘,可也。晦壽曰,綏陵植木,其間已爲夥多矣。上曰,其稍大者,亦爲移種乎?晦壽曰,稍大則似易枯損矣。六七日後,則似可畢役,而楊牧以地方官,連爲出去董飭,而三營門,則只送將校輩董飭,終涉虛疎,畿伯使之從便往來,董飭看檢,似好矣。上曰,將臣出去董飭,亦未爲不可,三營將臣,輪回出去,每當一營大將出去時,以他營大將兼察,亦令畿伯,從便往來,同爲董飭,可也。上命大臣就座。源益曰,諸宰奏事。秉鉉等曰,無奏事矣。源益曰,玉堂所懷奏之。在根進前,上曰,玉堂,誰也?源益曰,金在根也。在根曰,臣於六年前,待罪此銜,屢登筵席,昵侍講讀矣。許久逖違,復此叨陪,粗伸戀結之忱,不勝榮耀之至。竊伏想其間聖學,已造富有之業,高明之域,而邇來講對,長在停輟,不無間斷之慮,有非古聖王念終始典學之意也。伏願繼自今日開法筵,或經或史,以漢帝樂不疲之念,追周王緝有光之工焉。上曰,所陳當體念矣。出擧條源益曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命書傳敎曰,前檢閱洪祐命敍用,口傳還付,牌招入直。出榻敎又命書傳敎曰,再明日眞殿茶禮,時原任大臣·閣臣·宗親·儀賓二品以上入參。出榻敎上命大臣先退。仍命史官就座,又命退,諸臣以次退出。
上在昌德宮。停常參·經筵。
李源益,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
任百經啓曰,明日再明日,齊陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
李源益啓曰,來二十五日,朝參日次矣。敢稟。傳曰,停。
又啓曰,合辭方張之時,諫院無詣臺之員,事甚未安。除在外外,未肅拜人員,竝卽牌招,何如?傳曰,允。
又啓曰,左副承旨李公翼,今日不爲仕進,卽爲牌招,何如?傳曰,允。
又啓曰,訓鍊大將洪在龍,以南廟修改事,明日出去矣。所佩命召,何以爲之?敢稟。傳曰,仍佩徑來。
又啓曰,記注法意,何等審愼,而昨日次對擧條批旨中,有誤書錯漏處,事未前有,萬萬駭然。原擧條改修正以入,臣之矇然捧入,不勝惶悚,而當該注書,所當重勘,本院請推之外,無他可施之罰,何以爲之?敢稟。傳曰,前後申飭何如,而堂后擧行,若是疎忽,全沒敬謹,事體道理,固當如是乎?萬萬駭然。該注書令該府拿問嚴勘,不能察飭之承旨,從重推考。
行大司憲金東健啓曰,臣頃蒙恩暇,往省先壠,際伏奉憲長除旨,顧臣庸愚譾劣,何嘗近似於是任,而怵畏義分,雖不得不章皇出肅,第臣於合啓中,有私義之不可聯參者,在前屢叨,輒蒙體諒,則其何可晏然蹲冒,而楸行纔返,薪憂適苦,今始來避,冞增悚蹙,請命遞斥臣職。答曰,依啓。
以大司諫金,司諫趙完植,獻納兪錫煥牌不進罷職傳旨,傳于李源益曰,只推。
以左副承旨李公翼牌不進罷職傳旨,傳于李源益曰,只推。
傳于李源益曰,都憲有闕之代,前望單子入之。
大司憲前望單子入之,李嘉愚落點。
傳于任百經曰,前別兼春秋李敍用。
傳于李源益曰,左副承旨·同副承旨許遞,前望單子入之。
承旨前望單子入之,鄭德和·金穰根落點。
以京畿監司金輔根狀啓,驪州牧民家失火事,傳于任百經曰,聞甚矜惻,元恤典外,別加顧助,結構奠接之方,廟堂措辭,分付。
任百經,以弘文館言啓曰,新除授副校理金基纘,副修撰朴承輝,竝卽牌招察任,何如?傳曰,允。
又以弘文館言啓曰,新除授校理鄭駿容,時在京畿長湍地,經筵入番事緊,請斯速乘馹上來事,下諭。傳曰,許遞。
李源益,以兵曹言啓曰,來十月初二日大駕詣宗廟齋宿,初三日冬享大祭親行時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,本營別隊一哨,訓局馬軍二哨,兩營騎士各一番,訓局步軍八哨,總衛大將都領爲先後廂,禁軍三番磨鍊,御將留陣,餘軍留營置之。
又以兵曹言啓曰,瑞蔥臺試射時,入格宣傳官·中官·弓人·矢人·駕後禁軍,交龍旗馬上奉持·步下奉持,京畿監營招搖旗次知,敎鍊官等,謹依判下別單,分等施賞,而弓矢·弓箭·長弓·帿弓,以軍器寺所在者取來,頒給之意,敢啓。傳曰,知道。
又以訓鍊都監言啓曰,臣在龍進詣南廟,有頉處看審修改後,別單書入之意,敢啓。傳曰,知道。
又以總衛營言啓曰,今番瑞蔥臺試射時,本營將校軍兵等射砲藝入格之類,謹依判下單子,以軍器寺筒箇弓箭及戶曹木布施賞之意,敢啓。傳曰,知道。
又以訓鍊都監言啓曰,綏陵植木處,自十九日至二十日,松木一萬八千株移植之意,敢啓。傳曰,知道。
又以禁衛營言啓曰,綏陵植木處,臣聖皐進去看審,松木一萬五千一百株,檢飭移植,而訓鍊都監·御營廳定界植木處,亦爲看審,一體檢飭之意,敢啓。傳曰,知道。
又以禁衛營言啓曰,綏陵植木處,自十九日至二十日,松木二萬一千九百七十株移植之意,敢啓。傳曰,知道。
又以御營廳言啓曰,綏陵植木處,昨日所植松木九千八百七十株,今日臣應植,進去看審,松木一萬一千五百四十株,檢飭移種,訓鍊都監·禁衛營定界植木處,亦爲看審,一體檢飭之意,敢啓。傳曰,知道。
上在昌德宮。停常參·經筵。
任百經啓曰,明日召對,取稟。傳曰,停。
李源益啓曰,行大司憲李嘉愚,執義李魯奎,掌令李啓哲·洪錫圭未肅拜,持平李演經·申直模在外,監察茶時之意,敢啓。傳曰,知道。
傳于李鼎臣曰,時原任大臣·閣臣·宗親·儀賓留待。
傳于李鼎臣曰,時原任大臣·閣臣·宗親·儀賓入侍。
以忠淸監司趙雲澈狀啓,沃川郡民家失火事,傳于李源益曰,聞甚矜惻,元恤典外,別加顧助,結構奠接之方,廟堂措辭,分付。
丙午九月二十二日卯時,上詣眞殿。茶禮親行入侍時,行都承旨李鼎臣,左承旨趙鳳夏,左副承旨李源益,右副承旨任百經,記事官徐堂輔·洪祐命·金炳雲,提學趙秉鉉,檢校提學金興根,直提學金輔根·金學性,檢校直閣鄭㝡朝·尹定鉉,檢校待敎南秉哲·李㘾·李裕元,待敎洪淳穆,以次侍立。時至,通禮跪啓請出次,上具翼善冠·衮龍袍出齋殿。上曰,閣臣中誰某,不爲入參乎?鳳夏奏曰,二提學朴永元服制,原任直提學徐憙淳奉命在外矣。秉鉉曰,時任中直閣金始淵,亦不入來矣。通禮導上詣版位,通禮跪啓請鞠躬四拜興平身,上行四拜禮,時原任大臣·閣臣·宗親·儀賓二品以上,皆行四拜禮。通禮導上詣盥洗位,上盥洗訖。通禮導上詣第一室尊所,鳳夏酌酒訖。通禮導上詣第一室神位前,通禮跪啓請跪,上跪。鼎臣奉香,鳳夏奉罏,上三上香。鼎臣奉盞跪進,上執盞以授鳳夏,鳳夏跪受以授內侍,奠于案上,連獻三盞。通禮跪啓請俯伏興平身,上俯伏興平身。次詣第二室·第三室·第四室·第五室,監酌上香獻盞,竝如上儀訖。通禮導上降復位,通禮跪啓請鞠躬四拜興平身,上行四拜禮,時原任大臣·閣臣·宗親·儀賓二品以上,皆行四拜禮。通禮跪啓禮畢,仍前導以出。領府事趙寅永,判府事鄭元容·權敦仁,右議政朴晦壽進前奏曰,霜朝稍寒,聖體,若何?上曰,一樣矣。上曰,金判府事何不入參乎?寅永曰,似是尙未上來矣。上曰,何時出去乎?寅永曰,向蒙從便往來之命,至於給由馬矣。上曰,直閣之今日不爲入參,何故也?渠旣自失矣,特敎處分之下,何敢有若處義者然乎?寅永曰,未出解由,非其罪也,而遽然肅拜,卽其所失矣。鳳夏曰,似聞有身病矣。上曰,道理豈可若是乎?自內閣嚴飭,使之入直,可也。上曰,予之畫像已摸成,卿等欲一瞻乎?寅永曰,若蒙仰瞻,甚欣幸矣。上曰,時原任大臣·閣臣·宗親·儀賓留待。上還入齋殿,諸臣先退,承史以次退出。
丙午九月二十二日巽時,上御熙政堂。時原任大臣·閣臣·宗親·儀賓入侍時,行都承旨李鼎臣,左副承旨李源益,右副承旨任百經,記事官徐堂輔·洪祐命·金炳雲,領府事趙寅永,判府事鄭元容·權敦仁,右議政朴晦壽,永明尉洪顯周·東寧尉金賢根·南寧尉尹宜善·興完君晸應·興寅君最應·興宣君昰應,直提學金輔根·金學性,原任直閣金左根·李景在·金鼎集·吳取善,檢校直閣鄭㝡朝,原任待敎趙斗淳·金英淳·金洙根,檢校待敎李㘾·李裕元,待敎洪淳穆,監董閣臣提學趙秉鉉,檢校提學金興根,檢校直閣尹定鉉,檢校待敎南秉哲·趙鳳夏,以次進伏訖。上曰,大臣以下進前。寅永等以次進前。寅永奏曰,勞動餘,聖體,若何?上曰,一樣矣。寅永曰,御眞已爲摸成,臣等今將仰瞻,誠盛擧矣。上曰,卿等平身,近前仰瞻,可也。秉鉉奏曰,承旨亦爲近前仰瞻乎?上曰,承史俱爲仰瞻,可也。寅永等近前,仰瞻御眞三本訖。上曰,三本中,何本最得眞乎?寅永曰,三本皆得眞矣。敦仁曰,三本皆得眞,而衮服本,尤爲得眞矣。上曰,瞥然視之,乃可識其神采矣。元容曰,誠然矣。遠而仰瞻,亦勝於近前仰瞻矣。寅永等還爲進伏訖。上曰,諸大臣亦各有寫眞乎?寅永曰,臣於十年前,摸出一本,初不甚肖,到今觀之,判作兩人矣。敦仁等曰,臣等則俱無之矣。寅永曰,三本俱是李漢喆所摸乎?上曰,然矣。寅永曰,今非此人,亦無此等畫手,而此後則畫法,似必尤勝於今番矣。上曰,然矣。寅永曰,御容摸眞,比凡人寫照,十倍尤難矣。上曰,頻頻仰瞻,果難矣。寅永曰,大抵寫眞之法,一毛一髮,不必苟同,只要得其神采而已矣。敦仁曰,傳神之妙,全在眼彩矣。上曰,眼彩尤難得眞矣。寅永曰,今番三本中,何本是先摸乎?上曰,軍服本先摸矣。其次衮服本,次冕服本,而今以次展揭矣。寅永曰,中國人文集,多有眞像之刊行者,而雖是墨劃移摸,亦或有彷彿想像之形矣。上曰,板本則多有刓者矣。西洋人寫本亦有之,此皆邊幅施墨,使之易於露現者矣。晦壽曰,臣於年前燕行時,使洋人摸一本,其法以麤墨禿筆,全用油寫之,稍久油退後,始露本形矣。寅永曰,雖非畫手,亦往往有善寫照者矣。昔宋歐陽脩眞像,惟東坡摸之逼眞,以我國言之,先正臣宋時烈畫像,故重臣金鎭圭摸之於簡幅,仍成眞本,今在權判府事之宗家矣。敦仁曰,先正臣畫像,最難得眞,而故重臣乘其盥洗之時,從牕隙覘之以簡幅摸出,遂得眞像,以至於上綃矣。上曰,竹泉其別號乎?寅永曰,然矣。上曰,官至何職乎?寅永曰,此重臣卽光城府院君之子,而官至文衡矣。本非以畫名,而傳神之妙,則一代著稱矣。上命大臣以下先退。元容曰,大臣·宗親·儀賓赴燕之行,例送御醫一人矣。今番東寧尉燕行時,御醫當爲定送,其望單子,依例書入乎?上可之。仍命退,諸臣以次退出。
上在昌德宮。停常參·經筵。
任百經啓曰,明日常參·經筵,取稟。傳曰,停。
李源益啓曰,行大司憲李嘉愚,執義李魯奎,掌令李啓哲·洪錫圭未肅拜,持平李寅經·申直模在外。監察茶時之意,敢啓。傳曰,知道。
傳于任百經曰,右承旨·同副承旨,竝許遞,前望單子入之。
傳于任百經曰,昨日嚴飭之下,不爲入直之直閣,遞差。
傳于任百經曰,玉堂有闕之代,前望單子入之。
承旨前望單子入之,曺錫亨·徐元淳落點。
韓敬源拿處,代以李敎寅爲假注書。
校理前望單子入之,金始淵落點。
任百經啓曰,新除授校理金始淵,以前任龍岡縣令,方在解由未出中,何以爲之?敢稟。傳曰,勿拘。
李源益,以兵曹言啓曰,再明日仁政殿親臨,宗廟冬享大祭誓戒時,本曹堂上,當爲備員,而參議徐憲淳有身病,無以備員,參議令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以林永洙爲兵曹參議。
趙鳳夏,以戶曹言啓曰,臣穆淵與正郞臣尹行定,依定式進詣時御所,周回宮墻奉審後,如干有頉處,從便修改之意,敢啓。傳曰,知道。
任百經,以禮曹言啓曰,德安府夫人墓,遣地方官致祭,今九月二十八日祗受事,纔已啓下,而本家有故,姑不得祗受云,更待本家擇日擧行,何如?傳曰,允。
李源益,以兵曹言啓曰,謹依口傳下敎,迎春軒修掃軍八名雇立,別單書入之意,敢啓。傳曰,知道。
又以兵曹言啓曰,謹依下敎,龍虎營兼內吹十名,移屬總衛營,三等奉足錢一百八十兩,每年正月,都數移送,料米移送別營之意,敢啓。傳曰,知道。
又以訓鍊都監言啓曰,綏陵植木處,臣在龍進去看審,而昨今兩日本局所植松木一萬八千株,申飭堅築,禁·御兩營定界處植木,一體看檢之意,敢啓。傳曰,知道。
又以訓鍊都監言啓曰,謹依下敎,本局兼內吹十二名,移屬總衛營,三等奉足木三十六疋,錢一百四十四兩,每年十月,都數移送,移屬總衛營,卜馬軍五十八名料米,戶曹區劃本局米中,磨鍊計除,自別營放下之意,敢啓。傳曰,知道。
又以禁衛營言啓曰,綏陵植木處,今二十二日,松木一萬二千三百七十株移植之意,敢啓。傳曰,知道。
又以禁衛營言啓曰,謹依下敎,本營兼內吹十一名,移屬總衛營,三等奉足木三十三疋,錢一百三十二兩,每年正月,都數移送,料米磨鍊,移送別營,放下之意,敢啓。傳曰,知道。
又以御營廳言啓曰,綏陵植木處,自二十一日至二十二日,松木二萬五千八十株,移種之意,敢啓。傳曰,知道。
又以御營廳言啓曰,綏陵植木處,臣應植進去看審,松木二萬六千一百株檢飭移種,訓鍊都監·禁衛營定界植木處,亦爲看審,一體檢飭之意,敢啓。傳曰,知道。
又以御營廳言啓曰,謹依下敎,本廳兼內吹十一名,移屬總衛營,三等奉足木三十三疋,錢一百三十二兩,每年正月,都數移送,料米磨鍊,移送別營,放下之意,敢啓。傳曰,知道。
上在昌德宮。停常參·經筵。
李源益,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
任百經啓曰,明日常參·經筵,取稟。傳曰,停。
李源益啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
趙鳳夏啓曰,右承旨曺錫亨,今日不爲仕進,卽爲牌招,何如?傳曰,允。
李源益啓曰,右副承旨徐元淳,時在水原地,斯速乘馹上來事,下諭,何如?傳曰,許遞。前望單子入之。
承旨前望單子入之,黃浩民落點。
李源益啓曰,假注書李敎寅,時無職名,令該曹依例付軍職,冠帶常仕,何如?傳曰,允。
傳于任百經曰,政官牌招開政。
傳于任百經曰,吏曹參判許遞,前望單子入之。
任百經啓曰,兼吏曹判書洪敬謨牌不進推考傳旨,今方捧入,而開政命下之後,如是違牌,事甚未安。參判·參議未差,判書更爲牌招,何如?傳曰,允。
李源益啓曰,卽者義禁府都事來言,時囚罪人韓敬源,當爲捧供,而判義禁朴岐壽在外,同義禁成遂默有身病,金公鉉呈辭受由,洪羲錫兵曹入直,不得開坐云。何以爲之,而同義禁成遂默,卽爲牌招,何如?傳曰,允。判義禁與呈告同義禁,竝許遞,前望單子入之。
金吾堂上前望單子入之,判義禁洪敬謨,同義禁金學性落點。
李源益啓曰,開坐事,命下矣。新除授判義禁洪敬謨,同義禁金學性,竝卽牌招,以爲備員開坐之地,何如?傳曰,允。
行大司憲李嘉愚啓曰,臣衰頹譾劣,無足比數於淸朝諫諍之任,而都憲除旨,忽下於夢想之外,怵畏義分,雖不得不章皇出肅,而第臣於合啓中,有區區私義之不可冒參者,冒叨是職,輒蒙體諒,今臣處義,與前無異,何敢一日晏然於臺次乎?請命遞斥臣職。答曰,依啓。
以右承旨曺錫亨牌不進罷職傳旨,傳于李源益曰,只推。
以大司諫金,司諫趙完植,獻納兪錫煥,執義李魯奎,掌令李啓哲·洪錫圭牌不進罷職傳旨,傳于李源益曰,只推。
以忠淸監司趙雲澈狀啓,公州牧民家失火事,傳于李源益曰,聞甚矜惻,元恤典外,別加顧助,結構奠接之方,廟堂措辭,分付。
李源益,以戶曹言啓曰,臣穆淵與正郞臣尹行定,進詣慶熙宮差備內,啓下手本中有頉處,眼同看審,則不無間間修補處,而節候差晩,工役爲難,待明春從便修改之意,敢啓。傳曰,知道。
任百經,以弘文館言啓曰,新除授校理金始淵,卽爲牌招察任,何如?傳曰,允。
又以禮曹言啓曰,卽接水原府留守李若愚移文,則以爲,本府鄕校聖殿正間滲漏,東西廡及內神門,亦多滲漏,不可不及今修改,告由移還安祭香祝,自本曹啓稟下送云矣。水原府鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
李源益,以禁衛營言啓曰,綏陵植木處昨日所植松木一萬三千五百株,今日臣聖皐進去看審,而松木一萬八千株,檢飭移植,訓·御兩營定界處植木,一體看檢之意,敢啓。傳曰,知道。
又以義禁府言啓曰,同義禁成遂默,時無職名,令該曹口傳付軍職,何如?傳曰,允。
兵曹口傳政事,護軍單成遂默。
義禁府啓目,泰川縣監李源達原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處何如?判付啓依允。又啓目,訓戎僉使李仁模原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處何如?判付啓依允。又啓目,假注書韓敬源原情云云。傳旨內辭緣,泛稱遲晩,刑推得情何如?判付啓,除刑推議處爲良如敎。
校理金始淵疏曰,伏以臣,卽聖朝貪冒之臣,臣家忝墜之子,恒切憂懼,若隕淵谷,迺者伏見兵判疏批後傳敎下者,臣罪到此,萬隕猶輕,猖披放倒,無復餘地,際玆飭敎截嚴,甘犯慢蹇,泥首縮伏,譴何是俟,千萬匪意,玉署特點,有隕自天,召牌狎臨。臣於是,震懍悸惶,尤無容措,拔之坑坎之中,置之衽席之上,以德則天地之日生也,以恩則父母之止慈也。感淚無從,雖死猶生,其在義不俟駕,安敢爲逡巡之計,而顧臣當日所犯?語其情則矇昧妄率也,執其跡則竊寵媒進也。情不可以掩跡,事亦異於由人,蓋官職之解由所關,卽朝家金石之典,未嘗分寸移易者也,亦未敢許久稽滯者也。法例之莫重莫嚴,豈敢曰不知,而時値忙遽?果不得回旋,性又疎闇,亦不能周察,冥然顚倒,竟致蔑法。噫,尙今稽滯者臣也,竟致蔑法者臣也,一則臣罪,二則臣罪,臣雖萬喙,無言自贖,勘以邦憲,合置何辟,今焉問備之擧,至及銓官,而臣則非但罪不加身,反復憑恃寵召,揚揚冒赴,則眞是沒廉恥之鄙夫,無忌憚之小人,此尤臣死猶難贖之罪也。竊惟我聖上曲庇之恩,雖欲煦濡之洗滌之,治之以不治,罪期於無罪,孽由自作,律豈倖逭?惟臣一步纔失,萬事蹉裂,士夫立身,廉防爲重,而臣則已壞,人臣事君,敬謹居先,而臣則都喪,有臣如此,將何所藉手乎?且有私痛于心者,難進易退四字,卽是臣世守家法,臣自生髮未燥,耳染而目慣,事君必當如是,恒戒于中,早年一第,招古人不幸之譏,今番一着,犯當世所無之罪,自公及私,參前倚後,朝廷之貽羞,固莫如臣,家門之不肖,亦無如臣,嗟不諫於旣往,庶或追於將來,則只有杜門訟愆,俾圖自新而已。寧被誅殛之典,決無冒進之道,敢暴衷情,冒瀆崇嚴,伏乞聖慈,俯垂鑑諒,亟治臣昧例貪進之罪,永刋仕籍。仍勘臣逋慢違傲之罪,以嚴朝綱焉,臣於自劾之章,何敢贅及他說,而如臣之魯莽謏寡,將何以備顧問而責啓沃,如臣之骫軟庸陋,亦何以補闕遺而效涓埃乎?惟願聖明,亟命黜斥,俾勿之玷辱華貫,必以忠直足以格君心,博雅足以裨邦謨者,置之邇列,永責實效,尤是臣區區顒首之祝也。臣無任云云。省疏具悉。疏辭太不稱當矣。
上在昌德宮。停常參·經筵。
夜自五更至二十六日開東,灑雨下雨,測雨器水深二分。
雷動電光。
藥房提調金左根,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
任百經啓曰,明日常參·經筵,取稟。傳曰,停。
李源益啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
李鼎臣啓曰,今日親臨誓戒時,承旨當爲備員,右承旨曺錫亨疏批已下,卽爲牌招,何如?傳曰,允。
傳于任百經曰,在外及呈告法司堂上,竝許遞,今日政差出。
任百經,以弘文館言啓曰,校理金始淵疏批已下,卽爲牌招察任,何如?傳曰,允。
傳于任百經曰,玉堂竝許遞,前望單子入之,待下批,牌招察任。
有政。吏批,兼判書洪敬謨進,參判未差,參議未差,同副承旨任百經進,以李公翼爲吏曹參議,閔致成爲大司憲,朴永元爲禮曹判書,林肯洙爲工曹參議,洪羲錫爲同春秋,李嘉愚爲分內醫提調,安忱爲掌苑別提,校書正字單任百淵。
兵批,行判書金左根病,參判洪羲錫進,參議林永洙病,參知尹師殷病,左副承旨李源益進,大護軍李嘉愚,副護軍李公翼·徐元淳·趙啓昇·鄭德和·金穰根·徐憲淳·洪思範,副司直鄭駿容,副司果趙獻永,副司正李敎寅,以上竝單付。
吏批,再政。以徐箕淳爲判尹,金箕晩爲左尹。
兵批,再政。大護軍尹尙圭,護軍金鼎集,副司直金在根·朴來萬·金始淵·兪致崇·洪祐健·金基纘,副司果李敎英·宋柱獻·朴承輝·柳晏,以上竝單付。
吏批,三政。以沈宜冕爲獻納,宋柱獻爲司僕正,申佐模爲宗簿正。
玉堂前望單子入之,應敎金始淵,副應敎李裕元,校理沈膺泰·沈熙淳,副校理朴承輝·金基纘,修撰兪錫煥·成容默,副修撰兪致崇·金世均落點。
吏曹參判前望單子入之,金英淳落點。
曺錫亨,以吏曹言啓曰,今此宗廟冬享大祭親行時,祭官中時無職名人員,令該曹口傳付軍職,何如?傳曰,允。
兵曹口傳政事,副司果趙熙哲·李鼎信·李,以上竝單付。
兵曹口傳政事,副司正朴昇壽·洪鍾雲·姜夏奎·宋廷和·閔致庠·李升洙·尹禹錫·趙然興·李明老,以上竝單付。
傳于黃浩民曰,出宮門路,以協陽門爲之。
傳于李源益曰,堂下祭官中如有不參人,竝捧現告,直捧拿處傳旨。
以大司諫金,司諫趙完植牌不進罷職傳旨,傳于黃浩民曰,只推。
黃浩民,以兵曹言啓曰,今九月二十六日三更四點,仁政殿階上親臨,宗廟冬享大祭誓戒時,侍衛禁軍,別將當爲率領,而禁軍別將李能權,以別軍職侍衛進參,不得擧行,一番內禁衛將梁宣洙,使之兼別將,擧行,何如?傳曰,允。
又以訓鍊都監言啓曰,綏陵植木處,自二十三日至二十四日,松木一萬八千株,雜木二千四百三十株移植之意,敢啓。傳曰,知道。
又以訓鍊都監言啓曰,綏陵植木處,臣在龍進去看審,而今日所植松木九千株,雜木三千七百二十株,申飭堅築,禁御兩營分掌處植木,一體看檢之意,敢啓。傳曰,知道。
又以御營廳言啓曰,綏陵植木處,今二十四日,松木一萬二千五百株移種之意,敢啓。傳曰,知道。
右承旨曺錫亨疏曰,伏以臣於昨冬,冒據是職,顓蒙疎闇,自陷重戾,嶺海金木,理難倖逭,聖度天大,曲加涵貸,原之以疎率,施之以惟輕,薄罷旋敍,匪罪伊榮,至今追惟,愧懼冞切,杜門屛伏,鏟迹榮途,粗效一分自訟之忱而已。千萬不自意伏奉恩除,復使置臣於喉院參贊之任,臣誠惶感泣,罔知攸措。噫,備經筵顧問之列,勉聖學緝熙之工,輔導啓沃,責本綦重,初非如臣無似所可承當,況臣之前日乖謬之失,竟莫逃於淵鑑之下哉?獲覩勤接之盛擧,親承諮詢之玉音,常情所同,曷不欲罄竭愚衷?裨補萬一,而臣本識見謏陋,告對拙訥,竟歸於萬萬無狀之科,竊自恨區區衷赤,無地可暴也。今若恃天地之曲庇,諉日月之稍久,忘廉包羞,揚揚束帶於周行之間,則雖欲自恕,人將謂何?第向來分銜之命,情理居先,不敢他顧,冒昧趨走,是豈臣貪戀媒進之計也哉?召牌嚴臨,承膺無路,坐犯違傲,罪上添罪,窮窘迫塞,直欲鑽地而不可得,玆敢略暴衷情,仰瀆崇嚴。伏乞聖慈,特垂矜諒,亟賜鐫斥,以爲如臣不職者之戒焉。臣無任云云。省疏具悉。事屬旣往,爾其勿辭察職。
應敎金始淵疏曰,伏以臣,性本疎闇,誠不能以格天,學又荒蔑,辭不足以達意,尺章纔叫,寸悃方熬,及伏承批旨下者,威罰不加,德意誕宣,繼又蒙東壁特點,召牌踵臨於泥首訟愆之中,滓穢賤臣,何以得此?且感且惶,罔知攸措。噫,臣雖迷如豚魚,頑如木石,寧不卽進鳴謝,豈敢復事瀆擾,而蓋其曩日冒叨之失,人或謂之倉卒誤錯,臣實犯於竊寵媒進,惶汗浹背,騂愧漲顔,自分於聖朝之貪冒,私慟於家門之忝墜者,職由此耳。蔽一言曰,檢擬之銓官,至於被勘,則冒犯之當者,烏得無罪乎?求之古今,詢諸朝廷,斷斷無是理也。連日煩瀆,非不知罪上添罪,而以此情蹤,不得罪則不得止也。玆敢荐陳短章,畢暴危懇,伏乞聖慈,曲垂鑑諒,亟勘臣當被之律焉。臣於惶隘之中,何敢贅及他說,而如臣之魯莽謏寡,將何以備顧問而責啓沃,如臣之骫軟庸陋,亦何以補闕遺而效涓埃乎?惟願聖明,亟命黜斥,俾勿之玷辱華貫,必以忠直足以格君心,博雅足以裨邦謨者,置之邇列,永責實效,尤是臣區區顒首之祝也。臣無任云云。省疏具悉。在爾道理,固當如是乎?
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
李源益啓曰,明日經筵,取稟。傳曰,停。
黃浩民啓曰,合辭方張之時,憲府無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
李源益啓曰,來十月初三日行宗廟冬享大祭親祭祭文,當爲製進,藝文提學金蘭淳,待明朝牌招,使之製進,何如?傳曰,允。
傳于李源益曰,九日製明日通方外爲之,試紙用大好紙,弘文提學,待明朝牌招。
傳于黃浩民曰,昨日坐直承旨推考。
獻納沈宜冕啓曰,臣言議巽軟,風裁庸殘,本不合於淸朝耳目之任,而千萬不意,伏奉納言除旨,臣感恩怵義,雖不得不章皇出肅,而第於合啓句語中,有不可聯參者,曾叨憲臺,輒蒙恩諒,跡同前後,義難蹲冒,固當卽地引避,而適値誓戒,不敢言私,經宵之後,今始來避,雖緣事會,自切惶忸,以此情踪,何敢晏然於臺次乎?請命遞斥臣職。答曰,依啓。
黃浩民啓曰,大司憲閔致成,持平申直模在外,執義李魯奎,掌令李啓哲·洪錫圭,持平李演經牌不進,監察茶時之意,敢啓。傳曰,知道。
以執義李魯奎,掌令李啓哲·洪錫圭,持平李演經牌不進罷職傳旨,傳于黃浩民曰,只推。
黃浩民啓曰,掌令李啓哲,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
以忠淸監司趙雲澈狀啓,韓山郡民家失火事,傳于曺錫亨曰,聞甚矜惻,元恤典外,別加顧助,結構奠接之方,廟堂措辭,分付。
曺錫亨,以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,發遣本曹郞廳摘奸,則姑無頉處之意,敢啓。傳曰,知道。
黃浩民,以備邊司言啓曰,頃因黃海監司黃獻敎狀啓,各衙門納布純錢,禁御兩營及兵曹軍布,折半代錢,訓局砲保布代捧置之事,草記行會矣。卽見該監司狀啓,則復陳綿農歉荒之狀,訓局砲保布三分一代錢,禁御兩營,兵曹軍布純錢,依前啓準施事,更請令廟堂稟旨,分付矣。道啓申請又如此,民情之切悶,可以推知,其在寧失之義,合施曲念之政,兩營及兵曹軍布三分二代錢,砲保特以四分一許代,何如?傳曰,允。
又以禁衛營言啓曰,綏陵植木處昨今兩日所植松木,爲一萬二千株,而本營定界處,自今月十五日至二十六日,合松木十二萬九千二百八十株,檢飭移植後,仍爲畢役之意,敢啓。傳曰,知道。
又以御營廳言啓曰,綏陵植木處昨日所植松木一萬一千二百株,今日臣應植進去看審,松木一萬二千株,檢飭移種後,仍爲畢役,而本廳定界內,自今月十五日至二十六日所植松木,合爲十四萬八千一百四十七株之意,敢啓。傳曰,知道。
又以義禁府言啓曰,明日九日製通方外爲之時,本府都事十員內九員赴擧,只有武都事一員當直入直,而本府入直公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
掌令李啓哲疏曰,伏以臣,卽接家信,則臣母素患貞痼之疾,而今當秋冬之交,一倍添劇,食飮全却,委頓床玆,促臣歸視,議藥調治。臣自聞此報,方寸煎灼,按住不得,忙陳短章,徑尋鄕路,伏乞聖慈,俯垂矜諒,亟遞臣所帶之職。仍治臣擅離之罪,以肅朝綱,以安私分,千萬幸甚。臣無任云云。省疏具悉。爾其勿辭往護。
丙午九月二十六日子時,上詣仁政殿月臺。宗廟冬享大祭受誓戒入侍時,行都承旨李鼎臣,左承旨趙鳳夏,右承旨曺錫亨,左副承旨李源益,右副承旨黃浩民,同副承旨任百經,記事官徐堂輔,假注書李敎寅,記事官洪祐命·金炳雲,直提學金學性,檢校直閣鄭㝡朝·尹定鉉,檢校待敎南秉哲·李㘾·李裕元,待敎洪淳穆,以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調金左根,副提調李鼎臣進前奏曰,夜氣稍寒,此時勞動,聖體,若何?上曰,一樣矣。左右通禮前導出協陽門,由肅章門入仁政門,至降輿所。通禮跪啓請降輿,上降輿。通禮跪啓請執圭,鼎臣進圭,上執圭。左右通禮導上詣版位南向立。鼎臣奏曰,從陞人中,有差祭人,使之下去行禮,何如?上可之。贊儀唱四拜,諸享官及宗親·文武百官,皆行四拜禮訖。吏曹判書洪敬謨讀誓文,刑曹判書徐憙淳聽誓文訖。贊儀唱四拜,諸享官及宗親·文武百官,皆行四拜禮,通禮跪啓禮畢。鼎臣奏曰,別軍職李能權,以總衛營僧軍試射事,明日北漢地出去矣。兼帶右邊捕盜大將命召及大將牌·傳令牌,來請還納,何以爲之乎?上曰,仍佩從便往來。出擧條鼎臣曰,在前如此之時,有他邊大將兼察之例,今番則何以爲之乎?上曰,他邊大將兼察。出擧條上曰,從便往來之時,亦有兼察之例乎?鳳夏曰,捕將重任,不可一刻暫曠,故雖在從便往來之時,每以他邊大將兼察矣。鼎臣曰,右邊捕盜大將以他邊大將兼察事,命下矣。兼察右邊捕盜大將李應植,牌招聽傳敎,何如?上曰,依爲之。出擧條上曰,祭官中或有不入參之人乎?源益曰,大祝中校理沈熙淳在外,應敎金始淵不入來矣。上曰,原在外外,堂下祭官中,如有不入參之人,竝捧現告直捧拿處傳旨,可也。判府事鄭元容,右議政朴晦壽進前奏曰,侵夜勞動,聖體,若何?上曰,一樣矣。通禮跪啓請釋圭,上釋圭,鼎臣跪受圭。通禮跪啓請乘輿,上乘輿。上曰,禮房承旨,落後祭官擧案收捧於仁政門,可也。左右通禮前導出仁政門,由肅章門入協陽門,命出標信解嚴。由宣化門還內,諸臣以次退出。
上在昌德宮。停常參·經筵。
李鼎臣,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李源益啓曰,明日經筵,取稟。傳曰,停。
又啓曰,來初一日,輪對日次,而宗廟冬享大祭親祭齋戒相値,頉稟之意,敢啓。傳曰,知道。
黃浩民啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,從浦萬戶鄭夏源下直,長弓一張,長箭一部,片箭一部,筒兒一箇賜給。
曺錫亨啓曰,判尹徐箕淳,除拜後過三日不爲出肅,依定式推考警責,仍卽牌招察任,何如?傳曰,允。
傳于李鼎臣曰,都承旨持此御題,與弘文提學,偕往泮宮,試取以來。
李鼎臣啓曰,弘文提學旣已承牌,內閣提學趙秉鉉,藝文提學金蘭淳,竝卽牌招,同參考試,何如?傳曰,允。
黃浩民啓曰,大司憲閔致成,掌令李啓哲,持平申直模在外,執義李魯奎,掌令洪錫圭牌不進,持平李演經未署經,監察茶時之意,敢啓。傳曰,知道。
以大司諫金,司諫趙完植,執義李魯奎,掌令洪錫圭牌不進罷職傳旨,傳于黃浩民曰,只推。
李鼎臣啓曰,臣與弘文提學朴永元,偕往泮宮,九日製儒生試取,則收券爲七百七十八張矣。捧入之意,敢啓。傳曰,知道。
傳于李鼎臣曰,九日製律居首三下一生員金益容直赴會試,之次三下生員趙文和給二分,之次次上幼學李基赫等五人,竝令該曹,考例施賞。
傳曰,入格儒生,明日延英門外施賞。
任百經,以戶曹言啓曰,時御所內各司,依定式發遣本曹正郞臣金致坤,與兵曹參知臣尹師殷,佐郞臣李敏衡,東所衛將臣安昇玄,西所衛將臣鄭光禹,南所衛將臣張雲鶴,北所衛將臣王殷疇,眼同看審後,有頉處別單書入,而修改則擇日擧行之意,敢啓。傳曰,知道。
李源益,以弘文館言啓曰,新除授校理沈熙淳,時在京畿始興地,經筵入番事緊,請斯速乘馹上來事,下諭。傳曰,許遞。
李鼎臣,以訓鍊都監言啓曰,綏陵植木處,松木一萬五千二百十株,雜木五千七百六十株,今日移植,而本局分掌處,自今月十五日至二十六日,松木合爲十一萬三千七百九十株,雜木合爲一萬八千二百十株移植後,仍爲畢役之意,敢啓。傳曰,知道。
上在昌德宮。停常參·經筵。
李源益啓曰,明日經筵,取稟。傳曰,停。
黃浩民啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于李源益曰,泮長有闕之代,前望單子入之。待下批,牌招察任。
大司成前望單子入之,徐憲淳落點。
兵曹口傳政事,副司果單沈宜冕。
黃浩民啓曰,大司憲閔致成,掌令李啓哲,持平申直模在外,執義李魯奎,掌令洪錫圭牌不進,持平李演經未署經,監察茶時之意,敢啓。傳曰,知道。
以大司諫金,司諫趙完植,執義李魯奎,掌令洪錫圭牌不進罷職傳旨,傳于黃浩民曰,只推。
義禁府啓目粘連,向前韓敬源亦,記注事體,在所審愼,全沒敬謹,致此錯誤,以此照律,何如?判付啓依允。又啓目粘連,向前李仁模亦,四匹馬之攘奪,百疋布之橫斂等諸條所犯,已是不法兺除良,設宴時攔入參坐,以致博氏之唾罵,開巿日露坐勒易,亦多鎭民之怨言,道啓臚列,若是狼藉,囚供自明,有難參恕,以此照律,何如?判付啓依允。又啓目粘連,向前李源達亦,王金罪犯,旣係公納之偸食,前後笞治,亦非濫杖而致命,則本事乃是因公收逋,繡論謂之未必用意是如是白乎所,大明律,官吏因公事干連平人,依法禁訊,邂逅致死者勿論之文,實合此囚當勘之律是白乎矣,旣是繡啓,有難全恕,以此照律,何如?判付啓依允。
傳于黃浩民曰,肄儀在近,祭官之拿囚者,竝特爲分揀。
傳于黃浩民曰,飭已施矣,時囚韓敬源,罷職放送。
李源益,以禮曹言啓曰,卽接永川幼學李東瓚所志,則以爲,同姓七寸叔國幹,嫡妾俱無子,以其同姓六寸弟國俊第二子東樸,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,曾有筵奏定式,而門長李東瓚所訴旣如此,依定式李國俊第二子東樸,立爲李國幹之後,何如?傳曰,允。
又以備邊司言啓曰,卽見戶曹所報,則以經費不足,排用無路,請劃折錢二十萬兩矣。經用所需,卽是該曹之拮据支調,非所以另爲請劃者,而連經大事,儲蓄甚絀,爲今之計,惟當痛加省約,務歸撙節,第其目下事勢,亦不可不某樣區處,丙申別貿米中,嶺·湖南各一萬二千石,湖西七千石,嶺南信需穀折米二千石,左兵營山城穀折米七千石合準折錢十二萬之數,使之取用,而京司作錢時增價取剩之弊,纔因淸北繡單,有所覆奏禁斷矣。今於各道穀作來之際,難保無此慮,必以詳定價都聚,巡營定將校上送,勿送京差之意,各別申飭,何如?傳曰,允。
又以備邊司言啓曰,卽見開城留守金大根狀啓,則備陳本府及舊豐德農形受損之狀,仍請後錄諸條,令廟堂,稟處矣。其一,舊豐德禁御兩營江都留餉米太,詳定代捧,摠衛營所管臨津餉穀,捧留本邑,耗條竝以詳定,輸送各該營事也。其一,舊豐德各軍門各衙門身軍布之辛巳壬辰癸巳條,大小南面壬辰癸巳停退條,竝許仍停事也。江都留餉之代捧,臨津餉穀之捧留,旣有各年已行之例,竝與耗條代錢,舊布仍停,依狀請許施,何如?傳曰,允。
又以備邊司言啓曰,卽見咸鏡監司兪星煥分等狀啓,則定平等四邑鎭,置之稍實,洪原等七邑,置之之次,安邊等十四邑,置之尤甚,後錄諸條,竝請令廟堂稟旨,分付。尤甚邑中,富寧·鍾城·穩城·慶源·慶興等五邑,被災偏酷,賑恤之政,更當仰請爲辭矣。其一,新還餉當捧中,尤甚邑三分一,之次邑四分一,特許停退,待明秋捧上事也。其一,元還餉當捧中,尤甚邑折半,之次邑三分一,以相當穀準折代捧,待明秋還作本色事也。其一,高原今年排捧還,姑令停捧,待明秋竝捧事也。其一,己丑乙未丙申停退未捧折米二萬八千六百一石零,依前停捧事也。其一,茂山癸未査得虛留折米二萬一千三百八石,依前仍停事也。其一,各邑穀簿,多寡不均,明春分還時,從便裒益,入錄於分留修啓事也,,其一,尤甚邑限明秋,勿定配所,見在徒流罪人,依已例移配他道事也。其一,明川以南進俸吏停止事也。其一,推奴徵債,限明秋防塞事也。分等必有酌量,依此施行,還餉請退,雖似紓力,來頭責徵,反爲擾民,固難遽議,而旣以民情爲辭,則亦不可無闊狹之政,只以尤甚邑新還四分一,特許停退。高原流絶還之許令排捧,已是朝家軫恤之意,而排年之初,遽請停捧,揆以糴法,不誠莫甚,置之,準折代捧,曾多已例,各年舊還,似難竝督,外此諸條,別無靳許之端,竝依狀請施行,何如?傳曰,允。
又以備邊司言啓曰,卽見咸鏡監司兪星煥狀啓,則以爲,各樣都試,今將次第擧行,而災歲遠赴,糜費夥然,試官供億,貽弊不少,本營親騎衛,南兵營武學及北行營親騎衛武學等都試,竝姑停止,待明秋合設事,請令廟堂稟旨,分付矣。災歲退行,旣多已例,許令待明秋合設,何如?傳曰,允。
又以備邊司言啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
黃浩民,以義禁府言啓曰,時囚罪人金始淵·尹顯岐·尹哲求·鄭錫朝·李承輔·權應夔·權永秀·洪載顯·徐膺淳,竝特爲分揀,韓敬源罷職放送事,承傳啓下矣。金始淵·尹顯岐·尹哲求·鄭錫朝·李承輔·權應夔·權永秀·洪載顯·徐膺淳等,竝特爲分揀,韓敬源罷職放送之意,敢啓。傳曰,知道。
江原監司朴宗吉疏曰,伏以臣,儱侗無似之一賤品耳。遭逢明時,蒙被厚渥,前後踐歷,罔非踰濫,而無才可稱,遇事蔑效,每自循省,愧懼徒切,矧今蒲質已衰,薪憂常纏,退伏鄕廬,隨分飮啄,以爲此生不報之報,迺者東藩新命,遽下於夢想之外,華誥誕宣,鄕里動色,臣誠惝怳感激,莫省所以致此也。夫方岳之任,難愼何如,其懷保一方,宣上恩德,不以管轄之大小閑劇,有所間焉。況彼關東,地兼沿峽,積弊成痼,土利薄而賦役稠疊,漁業衰而生理蕭條,民鮮恒心,朝暮聚散,近年以來,鶉鵠之抱携輦下者,輒曰自東,而此歲失稔,還集無期,桑麻罕十畝之陰,煙火少百室之聚,以致倉廒之虧欠,科納之愆滯,朝議之憂軫凋瘵者,指必先屈,苟非地望才諝有足以綜理幹當,則其不可輕授而濫叨也,明矣。顧今朝廷之上,才彦林立,何患無其人,而迺以衰朽如臣,庸愚如臣者,拔之人望之外,有欠愼簡之意,在聖朝官人之政,不亦疎乎?苟使臣只知夷險惟命,蹶而爲恭,恬若固有,晏然承當,竟至瘡疣莫掩,僨誤立至,則臣之一身狼狽,固不足恤,而其於累聖簡而辜恩寄何哉?噫,玆土卽臣屢世墳墓之鄕也。杉壟梓里,旌節導前,則在臣榮耀,殆昔人晝錦之榮,而旣叨其榮,迺反辭巽者,非臣之以讓爲美也,實出於較量公私輕重者也。玆敢披瀝衷懇,仰瀆崇嚴,伏乞聖明,俯垂鑑諒,亟收臣新授職名,以重藩寄,以安私分焉。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
李源益啓曰,明日·再明日·三明日,宗廟冬享大祭親祭齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,停。
黃浩民啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李源益啓曰,臣源益,今日宗廟冬享大祭親祭肄儀進去,下直之意,敢啓。傳曰,知道。
以御眞圖寫時監董閣臣以下別單,傳于曺錫亨曰,提學趙秉鉉熟馬一匹面給,檢校提學金興根內下豹皮一令賜給,檢校直閣尹定鉉,檢校待敎南秉哲·趙鳳夏,竝內下鹿皮一令賜給,別看役平山府使姜彝五加資,前五衛將安時赫相當外職調用,畫員李漢喆善地監牧官待窠差送,趙廷奎·朴基駿竝邊將除授,白俊煥·白殷培·李仁聃·趙重默,竝令本署實官調用,看役朴基顯相當外職調用,方允弼相當職調用,韓弘迪令該院實官調用,書吏劉在建等三人,竝帖加成給。
曺錫亨啓曰,明日傳香,禮房承旨當爲齋宿,而左副承旨李源益,宗廟冬享大祭親祭肄儀進去,卽爲牌招,何如?傳曰,允。
黃浩民啓曰,大司憲閔致成,掌令李啓哲,持平申直模在外,執義李魯奎,掌令洪錫圭牌不進,持平李演經未署經,監察茶時之意,敢啓。傳曰,知道。
以大司諫金,司諫趙完植,執義李魯奎,掌令洪錫圭牌不進罷職傳旨,傳于黃浩民曰,只推。
李源益,以弘文館言啓曰,上番校理臣沈膺泰,下番副修撰臣兪致崇,俱以宗廟冬享大祭祭官,今日議政府肄儀,晝仕出去之意,敢啓。傳曰,知道。
又以弘文館言啓曰,應敎金始淵,卽爲牌招察任,何如?傳曰,允。
任百經,以戶曹言啓曰,壯勇營全州·益山屯土之癸亥移屬戶曹者,屬之總衛營事,命下矣。自今丙午條爲始,上納于總衛營之意,分付該道,何如?傳曰,允。
黃浩民,以備邊司言啓曰,卽見水原留守李若愚災實狀啓,則以爲,地部劃下災三十結外,不足災七百六十結五十三負,特許加劃,推奴徵債,限明秋防塞事,竝請令廟堂稟旨,分付矣。本府地形,斥鹵居多,跨朔之雨,雖不無略干所損,畢竟成就,優爲少康,則所請災結,稍過分數,事目外四百五十結加劃,使之均俵,推徵防塞,係是便民之政,亦爲許施,何如?傳曰,允。
又以訓鍊都監言啓曰,謹依下敎,本局所管鐵峴鎭,移屬總衛營之意,敢啓。傳曰,知道。
又以御營廳言啓曰,謹依下敎,本廳所管苔灘屯,移屬總衛營之意,敢啓。傳曰,知道。
又以義禁府言啓曰,卽接月令醫員李德模手本,則以爲,時囚罪人李源達,素患風疾之症,處冷添劇,達夜喘囑,食飮全却,昏倒四處,不省人事,目下症形,實爲難保之慮云。罪人病勢如此,則一邊保放,一邊草記,曾有定式矣。李源達,姑爲保放之意,敢啓。傳曰,知道。
兼吏曹判書洪敬謨疏曰,伏以臣之癃病昏耄之狀,前後陳懇之章,已盡披露,而祗緣禽誠淺薄,辭不達意,未能格回天聽,恩批轉益隆摯,聖意曲加寬貸。臣於是,惶蹙抑塞,歷屢日而罔知攸措。欲更控哀籲乎,則荐瀆是悚,欲一事隱忍乎,則微衷愈迫,臣情到此,吁亦窮且慼矣。迺者淸廟親祼,已有成命,繼以誓戒在卽,進幣瓚爵之任,讀誓文之事,卽冢宰之例行者也。臣適參見職,事惟嚴急,義先蹶,雖不得不擔舁病軀,顚倒趨參,而升降之際,行步踉蹌,宣讀之時,氣息喘促,此則淵鑑之所俯燭,而庭紳之所共悶者也。退自深夜,感冒陡添,又値猝寒,宿證復作,痰火升而胸膈弸轖,冷汗發而肢榦麻厥,坐臥靡定,食飮全却,雜試方藥,了無分效,而於焉肄儀此迫,通變路阻。噫,莫重者祀典,而儀不可闕,莫愼者將幣,而職不可曠,緣臣賤疾之苦棘,將至相事之窘躓,私心惶隘,有未暇論,而揆以事體,尤當如何,玆敢倩人構草,疾聲叫閽,伏乞聖慈,俯垂鑑諒,遞臣持銓之銜,改臣進幣之名。仍治臣瀆擾之罪,以嚴享禮,以肅朝綱,千萬幸甚。臣無任云云。答曰,省疏具悉。進幣官許令改付標,卿其調理行公。
上在昌德宮。停常參·經筵。
藥房提調金左根,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
李源益啓曰,明日召對,取稟。傳曰,停。
黃浩民啓曰,大同憲閔致成,掌令李啓哲,持平申直模在外,執義李魯奎,掌令洪錫圭呈辭,持平李演經未署經,監察茶時之意,敢啓。傳曰,知道。
李鼎臣啓曰,備邊司郞廳來言,今日賓廳日次,而宗廟冬享大祭親祭齋戒相値,不得來會云矣,敢啓。傳曰,知道。
傳于李源益曰,禮房承旨馳詣宗廟·徽定殿·景慕宮,奉審摘奸以來。
黃浩民啓曰,掌令洪錫圭,以其親病,投章徑行,原疏以宗廟冬享大祭親祭齋戒,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。原疏捧入。
李鼎臣,以都摠府言啓曰,今日入直內三廳武兼·禁軍及軍兵等,當爲中日習射技放,而宗廟冬享大祭親祭致齋相値,不得設行之意,敢啓。傳曰,知道。
又以都摠府言啓曰,今此動駕時,侍衛寶劍守宮,當爲備員,而都摠管金炳疇,副摠管朴容壽俱有實病,李敦榮差祭,一員未差,無以備員,令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,允。許遞,前望單子入之。
都摠管前望單子入之,都摠管李嘉愚·李憲球,副摠管李圭祊·洪鍾應落點。
李鼎臣,以備邊司言啓曰,水原句管竹山所在穀蕩減條六十八石零,陽城所在穀排捧耗條二十六石零,自該府報請給代矣。支放不足之從他給代,便成近例,就湖西本司穀會錄耗中,折米九十四石,許令劃給,何如?傳曰,允。
又以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
掌令洪錫圭疏曰,伏以臣於旅瑣之中,卽接家信,則臣父年今七十一歲矣。素抱風眩,寧日恒少,當此換節之時,一倍添劇,委頓床玆,扶護須人,促臣歸視。臣聞此報,方寸煎灼,按住不得,玆敢忙陳短章,徑尋鄕路,伏乞聖慈,特垂鑑諒,亟遞臣所帶之職,俾便救護。仍治臣擅離之罪,以肅朝綱,千萬幸甚。臣無任云云。省疏具悉。爾其勿辭往護。
上在昌德宮。停常參·經筵。
藥房都提調鄭元容,提調李穆淵,副提調金景善啓曰,冒寒移次,親臨訊囚,侵夜回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
王大妃殿進御三錢重人蔘粟米飮,自明日停止事,榻前下敎。
李源益啓曰,明日常參·經筵,取稟。傳曰,停。
黃浩民啓曰,來初五日朝參日次,而冬至問安相値,頉稟之意,敢啓。傳曰,知道。
□□□啓曰,□□□□進之意,連日仰請於王大妃殿,忱誠淺薄,未能仰格,區區下情,轉益悶鬱,伏願聖上,益加勸進,以副臣民顒祝之望焉,惶恐敢啓。答曰,今承勉從之敎,誠爲萬幸矣。
王大妃殿,藥房口傳啓曰,臣等連日瀆擾於悲哀罔極之中,非不知萬萬悚悶,而衷情所迫,不得請則不敢止耳。水刺雖或强進,常膳尙未復御,數旬哀毁之餘,將何以扶護元氣乎?見今公除已過,禮制有限,任情過疚,久執疏節,我聖上篤至之孝,憂煎當復,何如?伏願更加三思,卽賜許可,千萬顒祝,惶恐敢啓。答曰,遽過昨日,悲冤隕廓,曷有其極?仰賴東朝勸勉,大殿誠孝,强從卿等之請,罔極之情,尤難自抑矣。
曺錫亨啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,權用脩落點。
金景善啓曰,假注書權永秀,蒙點之後,稱以在外,不爲入來,事甚駭然。當該擬望之注書推考,懸頉之假官,所當重勘,而本院請推之外,無他可施之罰,何以爲之?敢稟。傳曰,拿處。
權永秀拿處,代以宋廷和爲假注書。
金景善啓曰,假注書宋廷和,時無職名,令該曹依例付軍職,冠帶常仕,何如?傳曰,允。
以慶尙監司李啓朝狀啓,慶州等邑民家失火事,傳于金景善曰,聞甚矜惻,元恤典外,別加顧助,燒死人如有生前身還布蕩減,結構奠接之方,廟堂措辭,分付。
兼春秋金觀孝書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,主山及案山植木處,看審是白乎則,松橡鬱密是白遣,自靑鶴亭,至舊失火處,面面周審,則老木穉株,叢帀茂盛是白遣,自典牲署後面,至冷井洞,則大木參差,擁蓋一山是白遣,下詣南壇看審,則壇砌門墻,竝無圮傷處,而主山及案山,樹不甚盛是白遣,自文峴,至梨泰院後麓水閣峴,則土性瘠确,略有穉松是白遣,前至馬石橋,則林松蒙翳是白遣,詣漢江壇看審,則亦爲無頉是白遣,自雁峯伏兵峴,至畫景谷,則樹木茂密是白遣,由斗湖而詣司寒壇看審,則亦爲無頉是白遣,自舞鶴峯,所經外南山諸處,一一看審是白乎則,亦爲別無斫痕之意,敢啓。傳曰,知道。
傳于黃浩民曰,昨日親問時,金吾擧行,多不成樣,而今此配所磨鍊中,巨濟·南海,或涉太歇,雖爲特敎酌處,王府則不當如此,使之改定以入,當該禁堂,施以罷職之典。
傳于黃浩民曰,判義禁有闕之代,前望單子入之。
判義禁前望單子入之,洪敬謨落點。
行大司憲朴永元,大司諫任百秀,掌令睦仁栽·沈承澤,持平趙然昌·鄭駿容,獻納洪在重,副校理朴承輝,正言李敎英·鄭翊朝,副修撰金世均等啓曰,噫嘻,痛矣。書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯䋜,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。〈於〉戲,我正宗大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九亟施追奪官爵之典。答三司曰,不允。
行大司憲朴永元,大司諫任百秀,掌令睦仁栽,持平趙然昌,獻納洪在重,正言李敎英等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行凶臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。賊裕之罪,可勝誅哉?辛酉夏一疏,苞凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律,請物故罪人裕,亟施孥戮之典。噫嘻,痛矣。亂臣賊子,何代無之,而豈有如漢祿之窮天地亘古今,至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨?如不欲生,而最其大明律一事,卽有天地君臣以來,所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,全在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒。擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖說中薰襲,則前後情跡,吻然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十九字刀削分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,七字刀削指卯日而擧事爲期云者,莫非做作妖言,煽動人心之計,而八字刀削十三日至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,九字刀削欲輸軍糧,則轉到南陽,凡爲群凶之指使,率皆挺身而樂赴,十二字刀削將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇,所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。噫嘻,痛矣。亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯,罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容少緩,請物故罪人肇源諸子,亟施散配之典。噫嘻,宜學,以卑微之流,賦憯慝之性,行己則巧佞,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年,秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩,所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之情,終有所未盡者,請正法罪人宜學諸子,亟施散配之典。噫嘻,痛矣。亂臣賊子之凶國禍家,從古何限,而豈有如鶴秀之至奸絶憯者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,背馳國是,爲賊立幟,凶圖逆節,所由來者久矣。特以門戶之爀舃,資歷之華膴,始也聖念,未嘗不假借,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上,貪天爲功,已是渠罔赦之罪,而最其無將不道之眞贓斷案,卽惎構是已,惎構二字,是何等人臣極罪,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸,於是乎疑懼之心,飜成怨懟,揣摩之計,專事壞亂,必欲讎視國家,煽禍朝著,至以惎構之憯計,敢售於莫重莫嚴之地,甘自歸於斁敗人彝,滅絶天常,正所謂窮天地亘萬古,所未有之劇逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩。惟我殿下,乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章快伸,輿憤痛洩,而遽從惟輕,只施島棘,干係如此賊,負犯如此賊,依舊假息,顯戮不加,則典憲自此隳壞,亂逆無所懲畏,思之及此,寧不懍然而寒心哉?請楸子島荐棘罪人鶴秀,亟令王府,設鞫得情,夬正典刑。噫嘻,痛矣。自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生感懟之意,乃有生死不得抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚,當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲斷案斯著,故雖以先朝曲加包貸之處分言之,至有言行不謹之敎。昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日,義理尤急闡明,而何幸乾道孔昭,天討大行,追奪之律,才有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典。況其凶種餘孽,尙此假息,書所稱殄滅無遺,毋俾易種者,不施於此賊,而將於何施?請追奪罪人魯敬,亟施孥戮之典焉。噫嘻,痛矣。亂臣賊子,從古何限,而其窮凶極逆,豈有如陽淳者哉?渠以世祿遺裔,蒙被國恩何如,而生得梟獍之性,潛畜虺蝮之毒,敢於哀遑罔極之時,欲逞悖逆至憯之計,指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎,渠之綢繆謀議,爛熳和應之迹,非但翰模之供,節節指的,復有晟賊之招,一一吐實,面目雖換,腸肚相接,與賊晟·逆度,一而二二而一也。惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻,痛矣。世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也。然而露名而投呈者,尙度也,而暗地授意者,正喜也,指使而粧出者,晟賊·陽淳也,而因人傳草者,正喜也。正喜之情節,陽淳知之,故陽淳之招辭,正喜出焉。其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急,大僚之箚,蓋出於嚴獄體重法理之義,而遽有此減死安置之命,臣等聚首愕眙,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎,況是今獄之逆窩也罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子,無所懲戢,思之至此,寧不懍然而心寒哉?請大靜縣圍籬安置罪人正喜,亟令王府,更爲設鞫,快正典刑。噫嘻,痛矣。紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心之包藏,兜攬華膴,席乃兄而愈益驕濫,縱恣胸臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事言之,接翰模而寬譬,其所寬譬者何譬,與晟賊而授計,其所授計者何計?情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄,一而二二而一也。憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,又極嚴峻,承聆諸臣,無不掩抑,退益憤惋,以若亘萬古所未有之逆憝,豈可使一刻容貸於覆載間乎?請古今島安置罪人紀淵,亟令王府,設鞫得情,快正典刑。噫嘻,痛矣。亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,綢繆者凶謀也,十二字刀削晉鏞家夜會,鍾協處參席,互相酬酢,俱極凶憯,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止。請謀反大逆不道,知情不告罪人醇壽,亟施孥戮之典。六行十五字刀削噫嘻,痛矣。島配三罪人之罪,可勝誅哉?李鍾協,妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案,徐永淳延接悖孫,率蓄妖壻,綢繆情節,掩諱不得,孟鶴述一行半刀削島配薄勘,失刑甚大,雖以遠配諸罪人言之,李準假托山訟之說,六字刀削李晉錫夤緣英熙,四字刀削尹永植作伴鶴述,十三字刀削洪稷周五字刀削鄭基元二十二字刀削涉寬假。請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。噫嘻,痛矣。世變層生,亂逆何限,而豈有如今番捕廳諸賊之至憯絶悖者乎?噫,彼兩女,俱以至微至賤之妖物,白做如狂如譫之凶說,乃敢譸張,無難傳播,甘犯萬戮猶輕千剮無惜之罪,至如賊澤,本以蟣蝨之賤,素蓄梟獍之腸,以不忍聞不忍道之凶誣悖說,稱以上變,又從而傅會增衍,發之於口,筆之於書,作此窮天地亘萬古,所無之逆變者,思之膽掉,言之髮豎,如許窮凶極惡之妖女逆豎,孰不欲手磔而口臠也哉?設鞫正法,王法卽然,而大僚求對,直請處分者,以其辭語極凶,無以如法問招也。第念凶如此賊,妖如此賊,未加肆巿之典,而誅止其身,戮不及孥,則其可曰國有三尺乎?聖批若曰,固當以大逆議律,則此賊之爲大逆,旣已洞燭之矣。又若曰,律後加律,實關格例,臣等竊以爲振古所無之凶賊,何可膠守於格例,使王章未伸而輿憤莫洩乎?請梟首罪人澤,捕廳勘斷罪人金·河兩女,竝亟施大逆之律。噫嘻,痛矣。金等之罪,可勝誅哉?外托匡救,內懷挾雜,投進晩後一箚,攙入絶悖句語,始曰不察,繼曰情理,以聖敎中所無之事,肆然傅會而變幻,尋其語脈,無禮不敬,究其旨意,至憯且慝,誣逼至及於莫嚴,倫彝自干於斁敗,是可忍也,孰不可忍也?昨日親問,聖斷赫然,其包藏之禍心,排布之凶計,庶可以掀拔打破,而酌處之命,遽下於一番訊推之後,大臣諸臣,迭陳交章,而終未承反汗之音,此何事也,此何擧也?噫,彼凶,胡辭漫漶,忍杖獰頑,指嗾之必有,而敢肆抵賴,手脚之已露,而反售迷藏,鬼蜮之狀,益見陰祕,梟獍之腸,可知素蓄,似此首惡,貸其頭領,使之假息海島,則是可曰國有三尺,而亂臣賊子,將何所知懼乎?其餘諸囚,或一杖不加,或一問不及,歸諸脅從,竝施酌配,則是可曰究覈之已盡,獄情之無疑,而包容好生之德,豈宜施於此等負犯乎?蓋其箚語,驟看則情狀莫測,細察則心膽俱顫,邦憲之所必誅,而國人之皆曰可殺者也。我殿下豈知失刑而屈法,何爲而力遏衆論,使醜類倖逭,鞫體不嚴,一至於此哉?天討有罪,國家之常經,人得而誅,彝性之同然,此臣等所以沫飮力爭,不獲準則不止者也。請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。答兩司曰,不允。新啓,勿煩。
行大司憲朴永元,掌令沈承澤,持平趙然昌·鄭駿容等啓曰,噫嘻,痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至憯,秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何由懲後?其弟述鏞,同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激。請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。答府曰,不允。
大司諫任百秀,獻納洪在重,正言李敎英·鄭翊朝等啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻,痛矣。人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘。此不但我朝之賤臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。答院曰,不允。
曺錫亨,以吏曹言啓曰,今此冬至祭祭官,當爲磨鍊,而除老病公頉,實無推移排比之路,依近例,刑官司饔院官員年六十以上人,通瀜塡差以入之意,敢啓。傳曰,知道。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
李源益,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,去十月二十八日所下傳敎中,自今日減膳三日事,命下矣。三日之限,止於今日,自明日復進常膳事,知委,何如,傳曰,允。
黃浩民以都摠府言啓曰,今日入直內三廳武兼·禁軍及軍兵等,當爲中日習射技放,而減膳相値,不得設行之意,敢啓。傳曰,知道。
又以兵曹言啓曰,每當儲窠之月,虛司果,例不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以備邊司言啓曰,卽見總衛使移文,則楊州城餉今年除減耗米二百三石,請卽區劃矣。此是軍需給代之已有成命,不可不及今措劃,以畿邑所在本司句管穀會錄耗中,準此數取用之意,分付,何如?傳曰,允。
又以義禁府言啓曰,罪人金·柳晏·李承圭·李魯奎·成容默·柳泰東·羅采奎等,今方定配所以入,竝解枷杻,移囚西間之意,敢啓。傳曰,知道。
又以義禁府言啓曰,鞫廳罪人金,古今島減死圍籬安置拿來諸罪人,竝施島配之典事,命下矣。金全羅道康津縣古今島減死圍籬安置,柳晏靈光郡荏子島,李承圭慶尙道南海縣,李魯奎全羅道珍島郡,成容默興陽縣呂島,柳泰東羅州牧智島,羅采奎慶尙道巨濟府,竝島配,而以傳敎內辭意,具罪目,依例發遣府都事羅將,押送于各其配所,何如?傳曰,允。
又以義禁府言啓曰,配所磨鍊中,巨濟·南海,或涉太歇,改定以入事,命下矣。羅采奎全羅道康津縣薪智島,李承圭興陽縣鹿島,改定配所以入之意,敢啓。傳曰,知道。
領府事趙寅永,判府事鄭元容·權敦仁,右議政朴晦壽聯名箚曰,伏以臣等昨於筵中,伏奉鞫廳諸罪人酌處之命,臣等相顧愕眙,進前請寢,而辭不達意,未蒙兪音,菀抑憤惋,退而繞壁,大抵此輩之胡辭亂說,誠如聖敎,而王法自王法,鞫體自鞫體,則首犯之情節,未盡覈,三囚之訊問,未及行,如是而其可曰倫紀得正,姦宄可懲乎?且諸罪人之干犯,前已悉陳,無容更贅,而臣等今此所執,卽有國以來不可廢之大經也。伏願殿下,淵然深思,亟降更鞫之命焉。取進止。答曰,省箚具悉卿等之懇。昨席不云乎?今此酌處,亦有深量而然,卿等勿煩而諒之焉。仍傳于曺錫亨曰,此批答,遣史官傳諭。
大司憲朴永元,大司諫任百秀,掌令睦仁栽·沈承澤,持平趙然昌·鄭駿容,獻納洪在重,正言李敎英,鄭翊朝聯名箚曰,伏以今此諸罪人酌處之命,何爲而遽降耶?夫誣逼莫嚴,是何等負犯,何等變怪?況其包藏之凶謀,排布之陰計,非渠獨辦,明有指嗾,則窮覈打破,是豈可已者,而胡辭漫漶,忍杖抵賴,益見其獰頑,一番取招,一番訊推,謂無可以更問,傅諸惟輕,遽施島置,揆以刑政,寧有是乎,非但目下獄體之萬萬不可如此,從此不逞之徒,干紀犯分者,將無所懲畏,接踵而起矣。豈不大可憂懼哉?噫,彼金之若個訊杖,不可曰嚴覈,就以其餘罪人言之,或一問而止,或初不責供,雖有可執之端緖,其何以掀露乎?莫嚴者王章也,莫重者鞫體也。臣等之前席爭執,是不得請則不止者,而更鼓已深,鑾蹕將旋,雖不免怵迫退出,而憂憤轉激,按住不得,忙陳短箚,冒犯瀆澆。伏願聖明,亟加三思,俄下傳敎,卽命還收,更令王府,嚴訊取服,夬正邦憲,以洩神人之憤焉。取進止。答曰,省箚具悉。商量者存,已爲酌處矣。勿煩。
副校理朴來萬,副修撰兪致崇聯名箚曰,伏以臣等卽伏見榻敎下者,有諸罪人酌配之命,臣等相顧愕眙,心膽俱墜,未知我殿下,何爲而有此敎也。噫,此罪人之負犯何如,關係何如?構虛捏無,上逼莫嚴,斁倫悖義,自干罔赦。況其包莊之凶圖,排布之陰計,明有指嗾,而親問之下,忍杖呑吐,終始抵賴,神人之憤,去而益切,至於拿來諸罪人中,或有平問而止者,又或有竝與平問而未及擧行者,而遽下酌處之命,大聖人好生之德,孰不欽仰萬萬,而莫嚴者王章也?莫遏者輿情也,若此不已,則犯分干紀之徒,何可懲畏,而凶圖陰計,何以打破覈出也哉?臣等俄於前席,相率仰陳,而更鼓已深,鑾蹕將旋,竟未力爭,蒙允而退,忠憤轉激,按住不得,玆復聯陳短箚,仰瀆崇嚴。伏乞聖明,亟收金等配置之命,仍令設鞫,期於得情,以嚴獄體,以洩輿憤焉。取進止。答曰,省箚具悉。已諭於兩司之批矣。
執義李裕元疏曰,伏以臣昨於前席,伏承諸罪囚酌處之命,臣猥隨諸臺臣後,屢陳反汗之請,而未蒙兪音,怵惕退出,達宵繞壁,憂憤轉激。噫,今此鞫囚之干犯斁倫,斷案已定,其醞釀之凶圖憯計,只當到底盤詰,期於打破,而首惡頑不輸款,餘囚或有未訊,而以無更究之端,竝附惟輕之典,設有可執之形跡,可得之根因,其何以次第掀露,莫敢匿其情也哉?莫重者王法,而王法不行,莫嚴者獄體,而獄體不成,輿情之憤,安得以少洩,不逞之徒,將何所知畏乎?大臣諸臺,連章迭籲,而允兪終靳,王章未伸,憂忱之極,不得按住,玆又煩瀆。伏乞聖明,淵然深思,還收已下之傳敎,更令王府,嚴鞫得情,夬正典刑焉。臣無任云云。答曰,省疏具悉。已諭於兩司之批矣。
兼判義禁朴岐壽,同義禁李景在·金學性·吳取善聯名疏曰,伏以臣等,昨於鞫廳罪人等酌處之命,相顧失圖,不勝憂歎之至。噫,彼金等所犯,外托匡救,內懷挾雜,傅會虛無之說,自歸誣逼之科,此王法之所不貸,天討之所必行,而迺於親問之下,其所納供,胡辭亂說,一事抵賴,究厥情狀,萬萬狡惡,開鞫纔爲一日。且有未究覈之三罪人,而獄事遽撤,聖念雖出於好生,鞫體極涉於疎漏,夜於前席,敢效覆難之義,未蒙允兪,時値更深,不得不相率而退,臣等職忝按獄之列,憤惋所激,達曙耿耿,聯陳執藝之章。伏乞聖明,特寢成命,更加盤覈,以嚴獄體焉。臣等無任云云。答曰,省疏具悉。王府與三司亦異矣,何可如是爭執乎?卽爲擧行。
上在昌德宮。停常參·經筵。
李源益啓曰,明日常參·經筵,取稟。傳曰,停。
行大司憲朴永元,大司諫任百秀,掌令睦仁栽·沈承澤,持平趙然昌·鄭駿容,獻納洪在重,副校理朴承輝,正言李敎英·鄭翊朝,副修撰金世均等啓曰,請書九亟施追奪官爵之典。措辭見上答三司曰,不允。
行大司憲朴永元,大司諫任百秀,掌令睦仁栽,持平趙然昌,獻納洪在重,正言李敎英等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上二十一字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。措辭見上答兩司曰,不允。金等事,不允。
行大司憲朴永元,掌令沈承澤,持平趙然昌·鄭駿容等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上答府曰,不允。
大司諫任百秀,獻納洪在重,正言李敎英·鄭翊朝等啓曰,請梟示罪人性世,亟施孥戮之典,請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
權用脩啓曰,合啓事體,何等嚴重,而昨今兩司合啓座目中,掌令沈承澤,持平鄭駿容,正言鄭翊朝,不爲列名,詣臺臺臣之不參合啓,事未前有,壞損臺體,捧納之時,臣等之矇未檢察,不勝惶恐,而當該臺臣,不可無警,竝從重推考,何如?傳曰,允。捧納承旨,竝推考。
掌令沈承澤,持平鄭駿容,正言鄭翊朝等啓曰,臣等魯莽湔劣,本不合於耳目之任,而猥蒙恩點,適値懲討之方張,冒沒出肅,課日詣臺矣。諸臺中或有應避於合啓中,而如當大懲討,則不參前啓,只參新啓,卽流來規例也。臣等於前啓中,各有私義之不可聯參者,日前新發啓也,未嘗不遵此例,而昨日更發啓,與今日聯啓時,臣等之名,見漏於新啓座目,而未能照檢,有此做錯,莫非臣等昏謬之致,滿心慙惶,無地自容,以此情蹤,何敢一刻晏然於臺次乎?請命遞斥臣等之職。答曰,做錯非細,爾等罷職。
曺錫亨以吏曹言啓曰,義盈庫直長李象會,以其身病,呈狀乞遞,改差,何如?傳曰,允。
同義禁李景在·金學性·吳取善聯名疏曰,伏以臣等,昨伏見傳敎下者,有當該禁堂施以罷職之典矣。臣等萬萬惶懍,有不敢晏然者,鞫庭擧行,臣等同爲周旋,配所磨鍊,臣等亦旣參聞,則厥罪惟均,而處分只及於長堂,當勘無罰,朝綱之所不行,臣分之所不安,何可以倖逭,而不思所以自列之義乎?玆敢聯陳短章,仰瀆崇嚴,伏乞聖明,俯垂鑑諒,亟賜同勘之律,以安微分焉。臣等無任云云。答曰,省疏具悉。所引太過矣。
上在昌德宮。停常參·經筵。
李源益啓曰,明日常參·經筵,取稟。傳曰,停。
權用脩啓曰,行大司憲朴永元,掌令睦仁栽,持平趙然昌陳疏,執義李裕元呈辭,掌令一員,持平一員未差,監察茶時之意,敢啓。傳曰,知道。
曺錫亨啓曰,右副承旨黃浩民,今日不爲仕進,卽爲牌招,何如?傳曰,允。
又啓曰,事變假注書洪原鐘,身病猝重,勢難察任,今姑改差,何如?傳曰,允。
洪原鐘改差,代以姜載璜爲事變假注書。
曺錫亨啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,掌令朴承輝,持平申泰運,正言鄭錫朝落點。
傳于李源益曰,發遣吏郞,諸執事淸齋與否,嫡奸以來。
行大司憲朴永元,大司諫任百秀,掌令睦仁栽·朴承輝,持平趙然昌,獻納洪在重,校理洪祐健,正言李敎英,副修撰金世均等啓〈曰〉,請書九亟施追奪官爵之典。措辭見上答三司曰,不允。
行大司憲朴永元,大司諫任百秀,掌令睦仁栽·朴承輝,持平趙然昌,獻納洪在重,正言李敎英等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上一行刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上答兩司曰,不允。請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,快正典刑。措辭見上答〈曰〉,金等事,不允。
行大司憲朴永元,掌令朴承輝,持平趙然昌等啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。答府曰,不允。
大司諫任百秀,獻納洪在重,正言李敎英等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
義禁府啓目,假注書權永秀原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。又啓目,假注書李升洙原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。又啓目,義禁府都事丁大植原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。又啓目,巡將林得圓,監軍金鍍等原情云云。傳旨內辭緣,泛稱遲晩,林得圓段,刑推得情,金鍍段,所當請刑是白乎矣,摠府郞勿爲請刑,載在大典通編,議處何如?判付啓依允爲旀,林得圓段,除刑推議處爲良如敎。
行大司憲朴永元,大司諫任百秀,掌令睦仁栽,持平趙然昌,獻納洪在重,正言李敎英聯名疏曰,伏以臣等,於僚臺坐罷事,實有滿心惶愧者,啓辭座目之書,送政院也,檢飭照管,諸臺均有是責,今其做錯,豈獨僚臺之事,而臣等敢曰無與乎?僚臺旣先引避,恭竢批下,繼將請譴,僚臺今旣被罪,則臣等卽同罪未勘之蹤也。玆敢聯章自列,仰瀆崇嚴。伏乞聖明,亟降威罰,以存臺體,以安私分焉。臣等無任云云。答曰,省疏具悉。卿等推考。
上在昌德宮。停常參·經筵。
藥房都提調鄭元容,提調李穆淵,副提調金景善啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
李源益啓曰,明日冬至問安,再明日景慕宮冬享大祭齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,明日冬至望闕禮,依例爲之之意,敢啓。傳曰,知道。
傳于李源益曰,禮房承旨,馳詣宗廟·永禧殿·徽定殿·景慕宮,奉審摘奸,仍詣受香諸處,奉審摘奸以來。
李源益啓曰,文臣製述,以何日爲之,而親臨與命官,何以爲之?敢稟。傳曰,初六日春塘臺親臨磨鍊。
又啓曰,吏文製述,以何日爲之,而親臨與命官,何以爲之?敢稟。傳曰初六日春塘臺親臨磨鍊。
傳于曺錫亨曰,時原任大臣,率禮堂明日來待。
傳于李源益曰,未肅拜藝文提學許遞,與弘文提學有闕之代,前望單子入之。
弘·藝文提學前望單子入之,弘文提學金東健,藝文提學徐箕淳落點。
李源益啓曰,新除授藝文提學徐箕淳,方在刊削中,何以爲之?敢稟。傳曰,蕩滌敍用。
李鼎臣啓曰,啓覆例於陽復前擧行,而三公不備,不得如例擧行之意,敢啓。傳曰,知道。
李源益,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成未差,直講權馦,典籍金錫熙俱爲差祭,時無入直之員,以他郞官姑爲代直,何如?傳曰,允。
權用脩,以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試代行祿試射之例,今亦依此擧行,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而毓祥宮冬享祭齋戒相値,不得設行之意,敢啓。傳曰,知道。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上·大司諫,冬至單子問安。答曰,知道。
權用脩啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
李鼎臣啓曰,卽見刑曹坐不坐單子,則連三日無緣不坐,詞訟劇地,委屬可悶,當該堂上,推考警責,何如?傳曰,允。
又啓曰,時·原任大臣,率禮堂,依下敎來待矣。傳曰,入侍。
李源益啓曰,來正月初一日,王大妃殿寶齡四旬稱慶陳賀時,箋文頭辭,令文任撰出事,命下矣。藝文提學徐箕淳,卽爲牌招,何如?傳曰,允。
權用脩啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,大護軍單徐箕淳。
傳于李源益曰,明日出宮門路,以保定門爲之。
李源益,以吏批言啓曰,卽接司僕寺牒報,則以爲,今此殿座時,本寺正,例爲進輿差備,而正宋柱獻,奉命出疆矣。其代以在京無故人卽爲變通,以爲擧行之地云,司僕寺正宋柱獻改差,其代今日政擬入之意,敢啓。傳曰,知道。
又以內醫院都提調·提調意啓曰,醫官李重恒,以典設別提,本院番次,每多相妨,令該曹閑司相換,何如?傳曰,允。
有政。吏批,兼判書洪敬謨進,參判金英淳,參議李公翼竝牌招不進,左副承旨李源益進。以朴來萬爲副應敎,李裕元爲校理,洪羲宗爲副校理,金在根爲修撰,金蘭淳爲判敦寧,徐箕淳爲刑曹判書,洪在喆爲判尹,洪羲錫爲戶曹參判,洪鍾英爲刑曹參議,李穆淵爲司饔提調,趙秉鉉爲司僕提調,李嘉愚爲繕工提調,金蘭淳爲社稷提調,李羲書爲社稷令,申錫疇爲懿陵令,兪莘煥爲監察,姜羲永爲義盈直長,柳秉箕爲昭顯墓守衛官,成均博士單金弘祺。
兵批,判書金左根進,參判金洙根入直進,參議韓正敎病,參知李光載病,右副承旨黃浩民進。啓曰,南兵使今當差出,而擬望之人乏少,他道兵使,竝擬,何如?傳曰,允。都摠管沈有祖·李存敬·朴潤榮,以朴鎬壽爲僉知,李熙昇·金春敍爲內禁將,具載奭·崔光植爲五衛將,李肯道爲忠壯將,宋哲舜爲景福將,金在璇·金啓天爲慶熙將,李熙平·李鉉秀爲部將,鄭泰東爲南兵使,柳錫熙爲濟物萬戶,大護軍李魯秉,副護軍李定鉉·權友容·權奎容,副司直權命周·李演經,副司果趙熙哲,副司正宋廷和,副司勇李龜亨,以上竝單付。及第朴有鵬今加折衝加資事,承傳。東林別將單方俊元,都摠管改望,李穆淵爲都摠管。
吏批,再政。金圭瑞爲執義,金龍洛爲副校理,李憲球爲知經筵,韓鎭庭爲同春秋,李在周爲貞陵令,李殷榮爲景慕宮令,金奭均爲繕工奉事,權馦爲司僕正,典設別提李重恒,氷庫別提徐昌錫相換。
兵批,再政。左副承旨李源益進。啓曰,慶尙右兵使,今當差出,而擬望之人乏少,同道水使及他道水使,竝擬,何如?傳曰,允。申孝哲爲宣傳官,申從翼爲慶尙右兵使,同知單宋哲舜,僉知二單具載奭·崔光植,副護軍單朴有鵬。
吏批,三政。李允植爲刑曹正郞,沈元澤爲健陵令,徐敬淳爲永陵參奉。
兵批,三政。蔡學永爲全羅右水使,同知單金啓天。
傳于李源益曰,發遣吏郞,諸執事淸齋與否,摘奸以來。
以吏曹參議李公翼牌不進罷職傳旨,傳于黃浩民曰,只推。
李源益,以承文院都提調意啓曰,院製述官金炳陶瓜滿代,吏文學官金鍾彬陞付,吏文學官有闕代,幼學李龜亨差下,使之付軍職,冠帶常仕,何如?傳曰,允。
黃浩民以兵曹言啓曰,明日殿座時,侍衛禁軍別將,當爲率領,而禁軍別將李能權,以別軍職侍衛進參,不得擧行,一番兼司僕將申在良,使之兼別將擧行,何如?傳曰,允。
領府事趙寅永箚曰,伏以一陽初生,萬品咸熙,而兩慈聖殿下,寶齡益邵,宸孝所推,頌祝曷已,此時有時原任大臣,率禮堂來待之命,以臣區區下情,豈敢不顚倒趨走,粗效忱誠之萬一,而臣於數日以來,舊病復發,上嘔下泄,不食不眠,手足爲之戰掉,臍腹爲之刺痛,雖欲勉强自力於彙眩頹仆之中,其勢末由也。玆將短箚請譴,惟殿下察焉。取進止。答曰,省箚具悉卿懇。愼節豈勝獻慮,今當亞歲,慈殿寶齡益邵,慶祝冞切,稱賀之節,欲與卿詢議,未得相見,悵缺曷已,卿其安心,益加調理。仍傳于黃浩民曰,此批答,遣史官傳諭。
丙午十一月初五日午時,上御熙政堂。時原任大臣率禮堂入侍時,行都承旨李鼎臣,假注書宋廷和,記事官洪祐命·金炳雲,判府事鄭元容·權敦仁,右議政朴晦壽,行禮曹判書徐憙淳,參判徐念淳,參議金應均,以次進伏訖。上曰,史官分左右。元容等進前奏曰,一陽初生,百祿鼎至,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,今日卽亞歲也。慈殿寶齡,光躋四旬,懽忭之忱,曷有其已,依戊子年例,欲擧盛禮,而以今慈殿情地,不欲爲張大之擧,故予於其間,自內屢請,而未承勉從之敎,下情方此缺然矣。元容曰,明年太歲,卽我王大妃殿下寶齡光躋四旬之年也。聖上愛日之情,群下祝岡之忱,懽欣慶忭,曷有其極?月正元日,誕擧三呼之儀,齊獻九如之頌,輿情攸同,邦禮卽然。臣等欲與禮堂,求對仰請,際伏承來待之敎,聖上慶祝之心,益爲仰頌,而臣等懽忭之忱,尤無以形達矣。伏願卽降成命,以爲知委擧行之地焉。上曰,昔在明聖大妃丙辰上號時,及景廟朝,仁元王后上號時,亦如今日慈殿情地,而皆有稱慶之擧矣。敦仁曰,其時年條,臣未詳考,而大抵邦禮所重,未嘗爲拘矣。上曰,慈殿情理,安得不如是乎?敦仁曰,臣雖不敢比論於莫重之地,而乙丑年純廟朝聖痘稱慶,亦行於貞純聖母三年之內,陳賀告布之節,依例擧行矣。上曰,數年內將有大稱慶之擧矣。今番則仰體慈心,只行告布之禮,可也。晦壽曰,凡有稱慶,仍行饌爵之禮,亦是彝典,而今番則仰體慈心,實爲順志之道,至於告布等節,少無所拘矣。敦仁曰,進饌進爵之仰體慈心,臣豈不仰認順志之聖意,而至於告布之禮,實無爲拘矣。元容曰,臣等之前此顒祝者,明春飾慶,齊請儀文之咸備,而今則饌爵之節,旣承聖敎,上尊號則儀節之間,有何所拘乎?伏願亟降成命,以副群望焉。上曰,非久又當大擧稱慶,而明年四旬稱慶,則不必爲張大之擧矣。上仍命書傳敎曰,明年卽我慈殿寶齡,洽滿四旬,在小子愛日之誠,慶祝曷已,謹遵戊子已例,宜擧進爵之禮,故自內屢爲仰請,而慈殿以儀節之張大,私情之悲慟,不賜勉從之音,下情豈勝缺然?旣有如今日援據之例,則飾慶無所爲拘,而仰體撝謙之慈心,亦不敢縷縷力請,進爵之節,自有展誠之時,當於月正元日,親上表裏,致詞箋文告布等節,令該曹磨鍊以入。敦仁曰,成命已下,臣等不勝懽忭矣。臣等於戊子己丑,獲參盛禮,今又慈殿寶齡,光躋四旬,又擧曠前之縟儀,實爲萬萬慶祝矣。伏想聖衷之歡祝,尤何如?上曰,不勝慶祝矣。憙淳曰,來丁未年元朝王大妃殿寶齡四旬稱慶陳賀時,大殿·大王大妃殿·王大妃殿·中宮殿陳賀箋文,方物物膳,依例封進之意,知委京外,箋文頭辭,令文任撰出,何如?上曰,依爲之。出擧條憙淳曰,來丁未年元朝稱慶陳賀時儀節,當爲磨鍊,謹依已例,以親上致詞箋文表裏後,親臨受賀磨鍊乎?上曰,以親臨磨鍊,可也。出擧條上曰,向日藥房啓辭之釐正爲敎,卽不過節目間事也。有何持難乎?待諸大臣登筵時,詢議稟定矣。諸大臣今爲議奏,可也。敦仁曰,向於榻前,亦有所仰達矣。列聖朝未行之事,始自丁酉行之,則殿下之必欲釐正,事體當然,而在下之道,旣行於孝顯王后時,而今遽停廢,有所難愼,果爲數次聯箚矣。此事自上勉從,在下奉承,俱無不可,而今則藥院啓辭,依前爲之,而自上無批答,有若上下相持,是豈事面乎?卽爲歸一酌定,恐不可已也。晦壽曰,儀節釐正之敎,爲其遵古例也,則聖意果爲至當,而臣等之數次爭難,特以幾年已行之近例,便成儀節,有難遽改,非敢曰古例之不然也。近日以來,藥院則循例啓辭,自上則不爲批答,事體反爲未安,自上有處分,則自當擧行矣。元容曰,臣以藥院副提調,嘗見日次啓辭中,不爲問候於坤殿矣。上曰,此是何年間事也?元容曰,己卯年間矣。臣所躬經之事,豈不仰認聖意之出於從古例也哉?第近年以來,儀節自藥院不敢遽議,道理卽然,今聞諸大臣,以不可更爲爭難之意,同辭仰奏,藥院更何敢相持乎?上曰,近日藥院則依例啓辭,自上則不爲批答,事體轉益不成,不如卽爲釐正之爲宜,且此是節目間事也。初無可以爭難者矣,此不過從古例而已。自藥院卽爲釐正,可也。元容曰,諸大臣之意,旣以奉承聖敎爲宜,而聖敎縷縷至此,自當奉行矣。上曰,曾聞丁酉年,自藥院欲爲釐正而未果矣。元容曰,院吏尙有記得而言之者矣。上曰,丁酉年事,予其時未及知之,而今欲釐正者,卽從丁酉以前之古例也。敦仁曰,聖敎至當矣。上曰,純宗朝所嘗行之事,今何可不行乎?上曰,外間多不知,故至有向日事矣。元容曰,筵說頒布之後,猶或有未詳分別者矣。上曰,一遵古例釐正,可也。上曰,顯隆園奉審狀啓事,亦有所釐正者矣。仍頒下啓本,輪示諸大臣。敦仁曰,顯隆園奉審狀啓,正廟朝出天之孝,特因情理之有別,始行此例,而一局之內,又奉健陵,則自後事體,恐有異同之別,臣亦曾叨華留之故,每欲以此登筵仰奏矣。今承下敎,宜有釐正之擧矣。上曰,欲爲釐正,則何以釐正乎?敦仁曰,健陵奉審狀啓,事當一體擧行,而各陵寢所無之例,有難遽議,則其在永遵之道,園所狀啓之例,更爲釐正,似好矣。上曰,兩者之間,合有釐正之道矣。綏陵·仁陵,亦無此例,而此是將來難行之事矣。敦仁曰,庚申以前,則亶出於先王孝思情理之出,尋常萬萬,而旣是各陵寢所無之例,則恐無以爲後賢後王,世世傳守之典式矣。上曰,華寧殿奉審之啓,自庚申後出,而何不釐正於其時乎?敦仁曰,每有一番前例,則有難遽改矣。上曰,此則斷然釐正矣。晦壽曰,華寧殿則依例有奉審狀啓矣。上曰,此則事體有異,當依例爲之矣。以筵說,自廟堂知委,可也。晦壽曰,謹當知委華留處矣。上曰,日前祭單子,永陵獻官,以亞將塡差,自何時創例,而此後則勿爲如是也?晦壽曰,未知謬例之創自何時,而後勿如是之意,當申飭矣。上曰,永陵例以嘉善差祭,而亦或有知申塡差之時矣。鼎臣曰,承旨則忌辰塡差矣。上曰,他陵祭官,不得已或差武臣,而此不當如是矣。晦壽曰,每於苟簡之時,或差武臣,不無其例,而近來則多不審擇,極爲未安,亦當各別申飭矣。上曰,法司堂上有闕,爲幾人乎?晦壽曰,許久有闕矣。晦壽曰,法司堂上,許久有闕,曠務可悶,政官牌招開政,差出,何如?上曰,依爲之。出擧條上曰,領府事以愼節,今日不得入來,同此登筵,甚爲悵然矣。敦仁曰,領府事病實難强,今日慶祝之筵,不能入侍,悵慕之中,下情惶悚云矣。上命大臣就座,仍命先退。又命史官就座,仍命退。諸臣以次退出。
上在昌德宮。停常參·經筵。
李源益啓曰,明日常參·經筵,取稟。傳曰,停。
傳于李源益曰,禮房承旨,馳詣景慕宮,奉審摘奸以來。
傳于權用脩曰,侍衛軍兵毛具,從便爲之。
傳于曺錫亨曰,當該承旨推考。
傳于李源益曰,文臣製述入格人,依例捧傳旨。
傳于李源益曰,吏文製述入格人,依例捧傳旨。
李源益,以禮曹言啓曰,來丁未年元朝王大妃殿寶齡四旬稱慶陳賀時,宗廟·徽定殿·景慕宮告由祭,正朝節享兼行,永寧殿告由祭,同日一體設行,社稷告由祭,同日祈穀大祭兼行,祝文添入撰出等事,令藝文館擧行,獻官依例以一品塡差事,分付,何如?傳曰,允。
又以禮曹言啓曰,來丁未年正朝朝賀儀節,當爲磨鍊,而與稱慶陳賀相値矣。謹稽謄錄,則在前如此之時,正朝朝賀,以只進表裏磨鍊,今亦依此擧行,何如?傳曰,允。
又以禮曹言啓曰,諸道正朝朝賀箋文,及稱慶陳賀箋文,當爲各定差員陪進,而在前如此之時,多有一差員兼進之例,今亦依此擧行事,知委,何如?傳曰,允。
又以內醫院都提調意啓曰,本院提調李穆淵,除拜都摠管矣。職務相妨,摠管之任,今姑許遞,何如?傳曰,允。
丙午十一月初六日巽時,上詣春塘臺。親臨文臣製述入侍時,行都承旨李鼎臣,行左承旨金景善,右承旨曺錫亨,左副承旨李源益,右副承旨黃浩民,同副承旨權用脩,記事官徐堂輔,假注書宋廷和,記事官洪祐命·金炳雲,直提學金學性,檢校直閣鄭㝡朝·尹定鉉,檢校待敎南秉哲·李㘾·趙鳳夏·李裕元,待敎洪淳穆以次侍立。時至,通禮跪啓請外辦,上具翼善冠·衮龍袍,乘輿出萬八門。藥房提調李穆淵,副提調金景善進前奏曰,日寒稍弛,聖體,若何?上曰,一樣矣。仍出保定門,由明光門·靑陽門,詣春塘臺。通禮跪啓請降輿陞座,上降輿陞座。鼎臣奏曰,試官今當行禮,而侍衛從陞人中,亦多有之,使之一體行禮,何如?上曰,唯。文臣製述讀券官行上護軍趙秉鉉,左參贊金興根,行護軍金鼎集,對讀官大司成徐憲淳,行副護軍趙徽林,行副護軍南秉哲,行副護軍朴齊憲,吏文製述讀券官行大司憲朴永元,淸寧君金東健,行護軍洪鍾應,對讀官吏曹參議李公翼,行副護軍徐戴淳,禮曹參議金應均,行副護軍趙秉恒等,率應試諸人,行四拜禮訖,以次陞座侍立。上曰,吏文製述,當於何處設行,而其前例,何如?秉鉉曰,此科創設於正廟朝,而每以皇明事出題,所重在焉,故出題時,例有降座之節,而每於賓廳設行矣。鼎臣曰,若以賓廳設行,則史官奉御題,往賓廳輪示後收券矣。上曰,若降座設行,則何處不可,而此處亦無所拘乎?秉鉉曰,然矣。以其有所重,故有降座之節,而旣已降座,則雖此處設行,少無拘於儀節矣。上曰,文臣製述,使之近坐階下,皆令自書試券以納,而此亦有頒紙之例乎?鼎臣曰,頒紙後,當懸題矣。上命書文臣製述試題。秉鉉進前,書排律七言八韻,林下風淸共一香,押香字,限未時。齊憲跪受懸題。上命宣傳官白樂贊曰,行步遲緩之宣傳官及武兼等,一一知名以入。上入小次,少頃,以司謁持吏文製述御題筒,出授錫亨,錫亨跪受訖。以司謁入稟曰,依儀註,往賓廳輪示乎,仍於此處輪示乎?以司謁下敎曰,往賓廳輪示,可也。錫亨奉御題,與吏文製述諸試官,出賓廳。少頃,鼎臣以司謁入稟曰,文臣製述收券幾訖,考試,何如?上可之。少頃,上出次。上曰,所捧試券,爲幾張乎?鼎臣曰,文臣製述應試人,本是六十一人,而副司果洪仁秀,以原在外,該曹修啓,晩時來呈,故今捧試券六十二張矣。上曰,科次爲之。秉鉉曰,文臣製述入格,例取三人矣。今亦以三人試取,而書等則何以爲之乎?上曰,三張皆以三下書之。秉鉉書等訖。齊憲讀奏試券第一張,至五句。上曰,止之。鼎臣以次坼封讀奏訖,奏曰,榜目修正,使之出去政院爲之乎?上曰,唯。仍命鼎臣書傳敎曰,文臣製述入格人,依例捧傳旨。上曰,宣傳官武兼記過人拿入。樂贊承命擧行。宣傳官李敏棟,武兼許采·蔡東奎·金在源·李鼎鎬·鄭煥東·尹喜臣·權鳳夏·鄭煥升·成喬修等,一竝拿入後,上曰,前後申飭何如,而帳前咫尺,行步遲緩,何也?敏棟等曰,惶恐遲晩。上命一竝依法。仍敎曰,何敢歇杖,各別嚴治,可也。各決棍十度後,上曰,今番略示警責,而日後若復如是,則當嚴棍汰去矣。仍命拿出,通禮跪啓請禮畢,通禮跪啓請降座乘輿。上降座乘輿,由靑陽門·明光門·保定門,入萬八門還內。仍命出標信解嚴,諸臣以次退出。
上在昌德宮。停常參·經筵。
權用脩以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李源益啓曰,明日常參·經筵,取稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
權用脩啓曰,來十一日朝參日次矣,敢稟。傳曰,停。
傳于權用脩曰,都承旨·左承旨許遞,前望單子入之。
承旨前望單子入之,趙鳳夏·趙啓昇落點。
傳于權用脩曰,祭享所重何如,而元陵·綏陵·景陵餕餘藥果,全不成樣,豈有如此道理乎?當該典祀官拿問嚴勘,奉常寺員役及熟手等,令攸司照法嚴繩。
以全羅監司李時在狀啓,靈光郡民家失火事,傳于黃浩民曰,聞甚矜惻,元恤典外,別加顧助,結構奠接之方,廟堂措辭,分付。
兵曹口傳政事,副司果單宋柱獻。
行大司憲朴永元,大司諫任百秀,副應敎朴來萬,掌令睦仁栽·朴承輝,持平趙然昌·申泰運,獻納洪在重,正言李敎英·鄭錫朝,副修撰金世均等啓曰,請書九亟施追奪官爵之典。措辭見上答三司曰,不允。
行大司憲朴永元,大司諫任百秀,掌令睦仁栽·朴承輝,持平趙然昌·申泰運,獻納洪在重,正言李敎英等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上一行刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上
行大司憲朴永元,大司諫任百秀,掌令睦仁栽·朴承輝,持平趙然昌·申泰運,獻納洪在重,正言李敎英·鄭錫朝等啓曰,請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。措辭見上答兩司曰,不允。金等事,不允。
行大司憲朴永元,掌令朴承輝,持平趙然昌·申泰運等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上新除授執義金圭瑞,時在忠淸道淸州地,請斯速乘馹上來事,下諭。答府曰,不允。下諭事,許遞。
大司諫任百秀,獻納洪在重,正言李敎英·鄭錫朝等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
李源益以弘文館言啓曰,新除授副校理洪羲宗,時在江原道原州地,金龍洛,時在慶尙道禮安地,修撰金在根,時在忠淸道德山地,經筵入番事緊,請竝斯速乘馹上來事,下諭。傳曰,竝許遞。
又以禮曹言啓曰,卽接靈光幼學白東賢所志,則以爲,同姓四寸兄東煥,嫡妾俱無子,以其同姓四寸兄東觀第二子永鎭,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長白東賢所訴旣如此,依定式白東觀第二子永鎭,立爲白東煥之後,何如?傳曰,允。
又以禮曹言啓曰,圖畫署,有別遞兒祿窠,而畫員中勤勞國役者,使之次次許付矣。付祿崔垣以軍官在外代,畫員趙坪,前後國役,多有勤勞,依例許付,何如?傳曰,允。
權用脩以刑曹言啓曰,卽接總衛營甘結,則本營大旗手孫敬國毆打之毓祥宮奴子李昌根·河繼興,延祐宮修掃軍林吉伊,良人金再哲·沈完哲等,査實粘目,判下內,本營軍兵,皆是宿衛親兵,設或有事端,來訴請治可也,而渠以宮奴,非幹渠等之事,而聚會同類,無難毆打,甚至頭破面傷,流血狼藉,苟有一分畏憚之心,豈敢如是?此不嚴懲,後弊難言,上項五漢,各別嚴棍二十度後,出付秋曹,嚴刑遠配事判下,而李昌根等五漢,自本營決棍後,移送臣曹矣。李昌根·河繼興·林吉伊·金再哲·沈完哲,各嚴刑一次後,昌根全羅道南海縣,繼興慶尙道機張縣,吉伊泗川縣,再哲平安道朔州府,完哲鐵山府遠地定配所,竝卽押送之意,敢啓。傳曰,知道。
義禁府啓目粘連,向前權永秀亦,假官點下之後,稱以在外而不進,其在事體,有難參恕,以此照律,何如?判付啓依允。又啓目粘連,向前林得圓,金鍍等亦,巡監軍受牌,自有其時,趁不待令,以致稽緩,揆以法例,在所當勘,竝只以此照律,何如?判付啓依允。又啓目粘連,向前丁大植亦,鞫囚拿來,何等嚴急,而其所擧行,自歸稽緩,溺職之罪,在所難免,以此照律,何如?判付啓依允。又啓目粘連,向前李升洙亦,臺啓本自嚴急,謄書未免遲滯,法意所在,不可曲貸,以此照律,何如?判付啓依允。
判敦寧金蘭淳疏曰,伏以臣於日前,除拜社稷署提調矣。臣與都提調臣判中樞府事權敦仁,有親査應避之嫌,於法在下當遞。玆敢援例陳章,伏乞聖慈,俯賜鑑諒,卽命遞改臣提調之任,以存公格,千萬幸甚。臣無任云云。答曰,省疏具悉。所請依施。
判尹洪在喆疏曰,伏以臣周歲西藩,纔已納節,而無一對揚,有百僨誤,管轄之地,至有犯越之囚,大僚筵奏,法例莫嚴,臣方日夕俟勘之際,伏奉京兆除旨,惶隘轉甚,靡所容措。此當究竟有朝家處置,何敢爲費辭乞遞之計,而第臣於目下,又有私義之極難安者,亞尹臣金箕晩,卽臣之母之弟也,在臣爲尊屬而,臣今褎然爲長堂矣。尋常公格,實未暇論,縱無他故,顧何可以見職自居,肅命赴衙也哉?玆控短章,冒瀆崇聽,伏望聖慈,曲賜鑑燭,俾臣得以粗伸微諒,不勝幸甚。臣無任云云。答曰,省疏具悉。判尹許遞。
左尹金箕晩疏曰,伏以臣與新除授判尹臣洪在喆,有舅甥應避之嫌,揆以格例,在下當遞。玆敢援例,忙陳短章,仰瀆崇嚴,伏乞亟令選部,照例遞改,以存公格,以安私分,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
李源益啓曰,明日常參·經筵,取稟。傳曰,停。
注書徐堂輔病,代以南鍾三爲假注書。
傳于曺錫亨曰,都承旨,今日何不仕進,卽爲牌招。
傳于權用脩曰,兵刑換房。
傳于權用脩曰,元陵·景陵獻官,一體推考。
以都承旨趙鳳夏牌不進罷職傳旨,傳于權用脩曰,只推。
行大司憲朴永元,大司諫任百秀,副應敎朴來萬,掌令睦仁栽·朴承輝,持平趙然昌·申泰運,獻納洪在重,正言李敎英·鄭錫朝,副修撰金世均等啓曰,請書九亟施追奪官爵之典。措辭見上答三司曰,不允。
行大司憲朴永元,大司諫任百秀,掌令睦仁栽·朴承輝,持平趙然昌·申泰運,獻納洪在重,正言李敎英等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上二十一字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上
行大司憲朴永元,大司諫任百秀,掌令睦仁栽·朴承輝,持平趙然昌·申泰運,獻納洪在重,正言李敎英·鄭錫朝等啓曰,請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。措辭見上答兩司曰,不允。金等事,不允。
行大司憲朴永元,掌令朴承輝,持平趙然昌·申泰運等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請靜義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上答府曰,不允。
大司諫任百秀,獻納洪在重,正言李敎英·鄭錫朝等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
李源益以禮曹言啓曰,各陵園墓所,今秋植木播橡,依定式擧行後,株數斗數,區別報來,故別單書入之意,敢啓。傳曰,知道。
權用脩以刑曹言啓曰,卽接忠淸監司趙雲澈文移,則稷山縣徒一年定配罪人金長戌,限滿云矣。取考曹上配案,則長戌以詬辱士夫罪,乙巳十一月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,慶興前府使盧璧燁罪狀,令攸司稟處事,啓下矣。盧璧燁今方待命,拿囚之意,敢啓。傳曰,知道。
領府事趙寅永箚曰,伏以臣伏見傳敎下者,以元陵·綏陵·景陵餕餘藥果之不成樣,至有典祀官嚴勘,員役熟手等嚴繩之命,臣於是,溺職大矣。凡享需之豐潔與否,惟在太常之臣誠不誠耳。所關何如,所重何如,而臣旣忝冒都相,平時照管,未能悉心殫力,以至於似此驚悚之事,致煩飭諭,臣滿心惶懼,無地自容。臣於此任,蹲仍已久,每多不飭,間或自訟,而聖度曲加包含,微分冞愧倖逭,今則與前有異,初無懲艾之戒,尤合怙終之律,忙陳短章,仰冀同勘。伏願聖明,亟賜處分,以嚴祀典焉。取進止。答曰,省箚具悉卿懇。此豈卿可引之事乎?誠萬萬過當矣。卿其安心勿辭。仍傳于黃浩民曰,此批答,遣史官傳諭。
行護軍金鼎集疏曰,伏以臣於冬至節享,猥當綏陵祼獻之任,莫重享祀,固宜十分審愼,而餕餘藥果,全不成樣,至有典祀官拿勘之命,臣驚惶震懍,靡所容措。蓋祭品奉審,餕餘封進,皆臣職分,而旣不能先事董飭,又不能致誠監省,今於嚴命之下,臣何敢諉諸獻官與典祀有間,而晏然以獨逭爲倖也哉?玆敢短章自列,仰瀆崇嚴,伏乞聖明,下臣司敗,勘臣當律,以警不職者之罪焉。臣無任云云。答曰,省疏具悉。卿亦有不審矣,推考。
行護軍成遂默疏曰,伏以臣,昨伏見傳敎下者,以元陵·綏陵·景陵餕餘藥果,全不成樣,至有當該典祀官拿問嚴勘,奉常寺員役及熟手,令攸司照法嚴繩之命,臣滿心惶懍,無地自容。夫莫嚴者祀典也,莫重者享需也,一有欠缺,罪當何居?臣方以提擧之任,待罪於太常,而今於冬至節享,又是景陵獻官也。祭物則臣實監封,熟設則臣又奉審,而旣不能先事董飭,又未能臨時照察,致有此萬萬驚悚之事,由前由後,臣之溺職之罪,益無所逃矣。飭諭之下,郵罰不加,聖度雖軫於涵貸,私分益切於懍惕,顧何敢以有罪倖逭,晏然爲自恕計哉?玆敢略徹短章,仰瀆崇嚴,伏乞聖明,勘臣當律,以警不職者之罪焉。臣無任云云。答曰,省疏具悉。已爲推考矣。
上在昌德宮。停常參·經筵。
李源益啓曰,明日常參·經筵,取稟。傳曰,停。
傳于曺錫亨曰,都承旨,今日又何懸病?卽爲牌招,如有違牌,勿爲呼望。
以慶尙監司李啓朝狀啓,密陽府民家失火事,傳于趙啓昇曰,聞甚矜惻,元恤典外,別加顧助,結構奠接之方,廟堂措辭,分付。
權用脩以都摠府言啓曰,副摠管南錫圭,以御營中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,頃因湖南年分狀啓,事目災六百結外,不足災一萬一千結,覆啓加劃矣。卽見該監司李時在狀啓,則復陳道內災傷之狀,仍以爲見減災四百四十八結十八負五束,更請令廟堂稟旨,劃下矣。本道今年災摠,除却舊頉,則新災分俵,猶過二千,參以農形,不爲不多,且俵災之政,患不均,不患寡,而又以如干結見減者,必欲準請,誠欠妥當,依前劃下施行之意,分付,何如?傳曰,允。
大司諫任百秀,掌令睦仁栽·朴承輝,持平趙然昌·申泰運,獻納洪在重,校理洪祐健,正言李敎英·鄭錫朝,修撰兪錫煥等啓曰,請書九亟施追奪官爵之典。措辭見上答三司曰,不允。
大司諫任百秀,掌令睦仁載·朴承輝,持平趙然昌·申泰運,獻納洪在重,正言李敎英等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上十一字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上
大司諫任百秀,掌令睦仁栽·朴承輝,持平趙然昌·申泰運,獻納洪在重,正言李敎英·鄭錫朝等啓曰,請古今島圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。措辭見上答兩司曰,不允。金等事,不允。
掌令朴承輝,持平趙然昌·申泰運等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫得情,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上答府曰,不允。
大司諫任百秀,獻納洪在重,正言李敎英·鄭錫朝等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
義禁府照目粘連,假注書權永秀矣本府議啓內,假官點下之後,稱以在外而不進,其在事體,有難參恕,以此照律,罪笞五十收贖,解見任別敍私罪,奉敎依允爲旀,功減一等爲良如敎。又照目粘連,巡將林得圓,監軍金鍍等矣本府議啓內,巡·監受牌,自有其時,趁不待令,以致稽緩,揆以法例,在所當勘,竝只以此照律,罪各杖六十收贖,奪告身一等,竝只私罪,奉敎依允爲旀,林得圓段,功減一等,金鍍段,功議各減一等爲良如敎。又照目粘連,假注書李升洙矣本府議啓內,臺啓本自嚴急,謄書未免遲滯,法意所在,不可曲貸,以此照律,罪杖六十收贖,奪告身一等私罪,奉敎依允爲旀,功議各減一等爲良如敎。又照目粘連,義禁府都事丁大植矣本府議啓內,鞫囚拿來,何等嚴急,而其所擧行,自歸稽緩,溺職之罪,在所難免,以此照律,罪杖八十收贖,奪告身三等私罪,奉敎依允爲旀,功議各減一等爲良如敎。又照目,慶興前府使盧璧燁原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又照目,元陵典祀官李承輔,綏陵典祀官兪致善,景陵典祀官沈敦永等原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,竝只議處,何如?判付啓依允。
行兵曹判書金左根疏曰,伏以臣於見職,宜免不宜久冒,卽事理之所灼然,而秪緣感戴之忱,認趨走以爲恭,控籲之計,懼荐煩之滋悚,荏苒蹲據,居然爲五閱朔于玆矣,而若其求解一念之如結,雖渴飮而饑歠,不是過也。念臣本末長短,以我殿下天地父母於臣,豈有待乎臣所自陳,而尺寸無當,涓塵蔑效?徒見其名位日隆,叨躐日驟,每一思惟,惶汗浹背,而至於中權重任,尤是臣屢試輒錯之地也。宿衛之嚴,典守之謹,姑捨勿論,雖尋常銓注,人所易知而易記者,臣則矇如而晦如,藉令掌故攸載,無愧於臣心,及其指摘之歸,致煩於物情,則無往非臣所自反,劃卽引去之不暇者,臣安得一切援恕而止也?且臣自來貞痼,祟在步履,區區疾痛之呼,前亦猥有臚悉,而天序嚴沍,拘攣轉甚,房闥階戺之間,往往有跋疐之憂,班行僅僅不廢,只是僥倖,而畢竟顚沛之失,容可立而俟也。閒漫職司,尙不容以人瘝官,況臣所叨,全以筋力爲也。百爾量度,冒玆鳴號,惟聖慈,深軫公私輕重之別,曲賜庇覆洪厚之澤,亟遞臣兵曹判書之任,以究生成之恩,不勝大願。臣無任云云。答曰,省疏具悉。重任何可輕遞?卿其勿辭行公。
上在昌德宮。停常參·經筵。
藥房都提調鄭元容,提調李穆淵,左承旨曺錫亨啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候,一樣矣,卿等不必入侍矣。大王大妃殿·王大妃殿·中宮殿,口傳問安。答曰,知道。
權用脩,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李源益啓曰,明日常參·經筵,取稟。傳曰,停。
權用脩啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
又啓曰,全羅右水使申從翼,移拜慶尙右兵使,有除朝辭赴任之命矣。密符則以前所受仍佩,諭書則安寶,使院吏齎傳,何如?傳曰,允。
李源益,以內醫院都提調·提調意啓曰,副提調趙鳳夏,今日問安,不爲仕進,卽爲牌招,何如?傳曰,允。
以內醫副提調趙鳳夏牌不進罷職傳旨,傳于權用脩曰,只推。
行大司憲朴永元,掌令睦仁栽·朴承輝,持平趙然昌·申泰運,獻納洪在重,校理洪祐健,正言李敎英·鄭錫朝,修撰兪錫煥等啓曰,請書九亟施追奪官爵之典。措辭見上答三司曰,不允。
行大司憲朴永元,掌令睦仁栽·朴承輝,持平趙然昌·申泰運,獻納洪在重,正言李敎英等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上二十字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上答兩司曰,不允。
行大司憲朴永元,掌令睦仁栽·朴承輝,持平趙然昌·申泰運,獻納洪在重,正言李敎英·鄭錫朝等啓曰,請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。措辭見上答〈曰〉,金等事,不允。
行大司憲朴永元,掌令朴承輝,持平趙然昌·申泰運等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請靜義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上答府曰,不允。
獻納洪在重,正言李敎英·鄭錫朝等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
李源益,以觀象監提調意啓曰,聖上胎室,石物加封,已爲擇日啓下矣。謹稽本監謄錄,則列聖朝胎室體樣,不一其制,故自乙巳年以後,依英廟朝胎室石物加封時例,稟定擧行矣。今此加封石物,長廣尺數,依例擧行,恐合事宜,何以爲之?敢稟。傳曰,依例擧行。
又以禮曹言啓曰,卽接益山幼學李得明所志,則以爲,同姓八寸兄得衡,嫡妾俱無子,以其同姓八寸弟得燁第二子鍰,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李得明所訴旣如此,依定式李得燁第二子鍰,立爲李得衡之後,何如?傳曰,允。
權用脩以備邊司言啓曰,關西後運襦衣二百二十領,紙衣一百領,照數稱量,木品紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以總衛營言啓曰,本營屬三鎭營別驍士都試初抄,自各其邑,鐵箭·騎芻·鞭棍三技試取,而南陽六十三人,坡州八十二人,長湍四十八人,合一百九十三人,入格試記,今已齊到,故今月十一日,都試設行於新營,而在前摠戎廳時,依筵稟定式,以柳葉箭·片箭合試後,居首二人抄啓矣。今亦依此擧行乎?敢稟。傳曰,依此爲之。
義禁府啓目粘連,向前盧壁燁亦,配囚逃躱,至於三人,常時不能操飭之罪,在所難免,以此照律,何如?判付啓依允。又啓目粘連,向前李承輔·兪致善·沈敦永等亦,典祀之任,專管享需,而未能照察,全不成樣,事極悚駭。旣有正廟辛亥已例,竝只以一座全缺,照律何如?判付啓依允。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限三日煎入事,榻前下敎。
王大妃殿進御二錢重人蔘粟米飮,自今日一貼式,限三貼煎入事,榻前下敎。
李源益啓曰,明日仁陵忌辰祭齋戒,再明日永陵忌辰祭齋戒,三明日靖陵忌辰祭齋戒,十五日十六日永陵忌辰祭齋戒正日相値,視事頉稟之意,敢啓。傳曰,知道。
又啓〈曰〉,明日召對,取稟。傳曰,停。
傳于李源益曰,檢校待敎李裕元,馳詣仁陵,奉審摘奸,仍留監祭,仍詣長陵,一體奉審,樀奸以來。
傳于李源益曰,左承旨·左副承旨,竝許遞,前望單子入之。
承旨前望單子入之,洪祐順·尹定鉉落點。
趙鳳夏啓曰,新除授左承旨洪祐順,右承旨尹定鉉,竝卽牌招,何如?傳曰,允。
傳于權用脩曰,呈告摠管許遞,與未差之代,前望單子入之。
摠管前望單子入之,都摠管朴永元·金炳疇·尹宜善,副摠管金輔根落點。
兵曹口傳政事,護軍金輔根。
傳于李源益曰,政官牌招開政。
有政。吏批,兼判書洪敬謨進,參判金英淳,參議李公翼竝牌招不進,右副承旨趙啓昇進。啓曰,晉州牧使·安州牧使,今當差出,而本州俱以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。
以成近默爲執義,兪致崇·兪錫煥爲副校理,沈宜冕爲修撰,朴承輝爲副修撰,李嘉愚爲判尹,金輔根爲左尹,李敏會爲同義禁,金學性爲同經筵,徐箕淳爲社稷提調,金在敬爲尙衣僉正,李鼎信爲直講,李裕憲爲敦寧主簿,李經權爲尙衣主簿,朴宗鎭爲禁府都事,任惇常爲章陵參奉,李鼎臣爲京畿監司,宋啓栢爲晉州牧使,李在稼爲安州牧使,沈正樂爲泗川縣監,盧鎭衡爲延署察訪,姜晢一爲靑巖察訪,前縣監金長爀今加通政加資事,覆啓判下。
兵批,行判書金左根病,參判金洙根病,參議韓正敎病,參知李光載入直進,左副承旨李源益進,同知單金在璇,大護軍洪在喆,護軍李鼎臣·金景善·金箕晩,副護軍曺錫亨·黃浩民·金長爀,副司直金圭瑞·洪羲宗·金龍洛,副司果金在根·兪致崇,以上竝單付。
吏批,再政。柳興奎爲掌令,李敦榮爲內贍提調,鄭基重爲司䆃僉正,李溭爲漢城主簿,金穆淳爲長興主簿,崔瑗爲茂朱府使,洪翰周爲義城縣令,尹英培爲狼川縣監,左尹單金學性,右尹單金輔根,禁府都事朴宗鎭,濟用奉事玄鎭默相換,故令申獻周贈戶參例兼,慶尙右兵使申從翼考。
以左承旨洪祐順,右承旨尹定鉉牌不進罷職傳旨,傳于趙啓昇曰,只推。
以吏曹參議李公翼牌不進罷職傳旨,傳于趙啓昇曰,只推。
大司諫任百秀,掌令睦仁栽·朴承輝,持平趙然昌·申泰運,獻納洪在重,校理〈洪〉祐健,正言李敎英·鄭錫朝,修撰兪錫煥等,啓曰,請書九亟施追奪官爵之典。措辭見上答三司曰,不允。大司諫任百秀,掌令睦仁栽·朴承輝,持平趙然昌·申泰運,獻納洪在重,正言李敎英等,啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例,施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人記淵,亟令王府,設鞫得情,夬正典刑。措辭見上請謀反大逆不道知情不告罪人醇壽,亟施孥戮之典。措辭見上十四字刀削請島配罪人李鍾協·徐永淳·孟學述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝施大逆之律。措辭見上大司諫任百秀,掌令睦仁栽·朴承輝,持平趙然昌·申泰運,獻納洪在重,正言李敎英·鄭錫朝等,啓曰,請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅〈采〉奎等,更令王府,拿鞫得情,快正典刑。措辭見上答兩司曰,不允。金等事,不允。掌令朴承輝,持平趙然昌·申泰運等,啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上答府曰,不允。大司諫任百秀,獻納洪在重,正言李敎英·鄭錫朝等,啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
李源益,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
權用脩,以總衛營言啓曰,本營屬三鎭營別驍士都試,今日設行於新營,而謹依下敎,各鎭營居首各一人抄出,別單書入,其餘入格之類,依例施賞事,知委各該邑之意,敢啓。傳曰,知道。
又以刑曹言啓曰,傳曰祭享所重何如,而元陵·綏陵·景陵餕餘藥果,全不成樣,豈有如此道理乎?當該典祀官,拿問嚴勘,奉常寺員役及熟手等,令攸司照法嚴繩事,命下矣。謹按律文,則大典通編祭禮條有曰,祭物未精潔者,依一坐全缺律論,大明律祭享條有曰,祭物一坐全缺者,杖一百,供捧御用之物,加二等。熟手鄭銀石·具興孫·李仁植等,竝依此律,各決杖七十後,銀石黃海道文化縣,興孫忠淸道藍浦縣,仁植靑山縣,徒一年半定配所,卽爲押送,祭物封進時,擧行之當該奉常寺書員金守正,庫直池永祿,各決杖一百,懲勵放送之意,敢啓。傳曰,知道。
義禁府照目粘連,慶興前府使盧璧燁矣本府議啓內,死囚逃躱,至於三人,常時不能操飾之罪,在所難免,以此照律,罪杖一百收贖,告身盡行追奪私罪,奉敎依允爲旀,功減一等爲良如敎。又照目粘連,典祀官李承輔·兪致善·沈敦永等矣本府議啓內,典祀之任,專管享需,而未能照察,全不成樣,事極悚駭。旣有正廟辛亥已例,竝只以一坐全缺照律,罪各杖一百收贖,告身盡行追奪,竝只私罪,奉敎依允爲旀,兪致善·沈敦永等段,竝只功減一等爲良如敎。
上在昌德宮。停常參·經筵。
李源益啓曰,明日召對,取稟。傳曰,停。
權用脩啓曰,行大司憲朴永元,掌令睦仁㘽,持平趙然昌·申泰運呈辭,執義成近默,掌令柳興奎在外,監察茶時之意,敢啓。傳曰,知道。
趙鳳夏啓曰,左承旨洪祐順,右承旨尹定鉉,今日不爲仕進,竝卽牌招,何如?傳曰,允。
傳于李源益曰,永陵受香承旨,仍爲奉審摘奸,局內諸陵,一體奉審。
以左承旨洪祐順,右承旨尹定鉉,牌不進罷職傳旨,傳于權用脩曰,只推。
傳于趙鳳夏曰,左承旨·右承旨竝許遞,前望單子入之。
承旨前望單子入之,李根友·申錫愚落點。
兵曹口傳政事,副護軍單尹定鉉。
趙啓昇,以弘文館言啓曰,修撰一員未差,副修撰金世均差祭,下番姑降入直,事甚未安。新除授修撰沈宜冕,副修撰朴承輝,竝卽牌招,以爲推移入直之地,何如?傳曰,允。
權用脩,以訓鍊都監言啓曰,謹依下敎,本局別武士張澤秀·李廷翼·韓慶大·鄭應賢·金大榮·吳翰鎭·朴敬國·朴榮臣·禹贊英·金興珠等十人,以年少善騎射者抄擇,移屬總衛營,其料布及立馬草價,竝爲移送之意,敢啓。傳曰,知道。
又以總衛營言啓曰,本營屬三鎭營束伍軍兵等今秋習操,因備邊司關停止,而官鎭門聚點,按例設行事,前已知委矣。所屬各邑畢點形止,今纔齊報,而其中有堤堰處,則修築時代點赴役事,報來之意,敢啓。傳曰,知道。
又以御營廳言啓曰,謹依總衛營稟定移文,駕前別抄兵,戶房竝五十二人,每年春秋兩等所下馬草價,木四同八疋·錢三百十二兩,輸送總衛營,而若有閏之年,則閏布一同二疋,加磨鍊以送之意,敢啓。傳曰,知道。
上在昌德宮。停常參·經筵。
李根友啓曰,明日召對,取稟。傳曰,停。
權用脩啓曰,行大司憲朴永元,掌令睦仁㘽,持平趙然昌·申泰運呈辭,執義成近默,掌令柳興奎在外,監察茶時之意,敢啓。傳曰,知道。
趙鳳夏啓曰,右承旨申錫愚,今日不爲仕進,卽爲牌招,何如?傳曰,允。
權用脩啓曰,判尹李嘉愚,除拜後過三日不爲出肅,依定式推考警責,仍卽牌招察任,何如?傳曰,允。
傳于李根友曰,奉審閣臣入侍。
以右承旨申錫愚牌不進罷職傳旨,傳于權用脩曰,只推。
李根友,以承文院都提調意啓曰,院吏文學官李龜亨有頉,代幼學徐相祜差下,使之付軍職,冠帶常仕,何如,傳曰,允。
權用脩,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以摠衛營言啓曰,本營別將,今以秩高人擬差,故別將金宅基,改差之意,敢啓。傳曰,知道。
兵曹,以具信喜爲摠衛營善騎別將。
丙午十一月十三日申時,上御熙政堂。奉審閣臣入侍時,左承旨李根友,假注書南鍾三,記事官洪祐命·金炳雲,檢校待敎李裕元,以次進伏訖。上曰,史官分左右。上曰,閣臣進前。裕元進前奏曰,臣承命馳詣仁陵,陵上奉審則無頉,丁字閣·碑閣奉審則無頉,祭物·祭器·祭井看審則淨潔,諸執事摘奸則無頉,仍留監祭,將事安寧。仍詣長陵,陵上奉審則無頉,丁字閣·碑閣奉審則無頉矣。上曰,別無頉處乎?裕元曰,別無頉處,而祭井成氷,以近處井水取用,故臣亦看審,則果爲淨潔矣。上曰,井水元不成氷矣,何爲成氷乎?裕元曰,井水深則不至成氷,而井旣淺,又在山裏,故以此成氷矣。上曰,然矣。上曰,閣臣就座。又命史官就座,仍命退,諸臣以次退出。
上在昌德宮。停常參·經筵。
李根友啓曰,明日召對,取稟。傳曰,停。
權用脩啓曰,行大司憲朴永元,掌令睦仁㦳,持平趙然昌·申泰運呈辭,執義成近默,掌令柳興奎在外,監察茶時之意,敢啓。傳曰,知道。
傳于李根友曰,傳香承旨,馳詣宗廟·徽定殿·景慕宮,奉審摘奸以來。
傳于權用脩曰,大司憲許遞,前望單子入之。
大司憲前望單子入之,李嘉愚落點。
傳于權用脩曰,刑曹參判許遞,前望單子入之。
刑曹參判前望單子入之,徐念淳落點。
傳于李根友曰,禮曹參判有闕之代,前望單子入之。
禮曹參判前望單子入之,趙秉駿落點。
傳于李根友曰,呈告泮長許遞,前望單子入之。
大司成前望單子入之,尹定鉉落點。
兵曹口傳政事,大護軍單朴永元。
李根友,以禮曹言啓曰,卒豐恩府院君趙萬永,四仲朔四名日及忌日墓所祭需,依例題給事,分付該司,而守墓軍,令兵曹定給,何如?傳曰,允。
權用脩以御營廳言啓曰,本廳中軍南錫圭,身病甚重,勢難察任,改差,何如?傳曰,允。
上在昌德宮。停常參·經筵。
藥房提調李穆淵,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
李根友啓曰,明日召對,取稟。傳曰,停。
權用脩啓曰,行大司憲李嘉愚未肅拜,執義成近默,掌令柳興奎在外,睦仁㦳,持平趙然昌·申泰運呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣。敢啓。傳曰,知道。傳于李根友曰,永陵受香承旨,仍爲奉審摘奸以來。
李根友啓曰,卽者檢閱金炳雲,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
又啓曰,卽者檢閱李承益·洪祐命,謂有館規,陳疏徑出,原疏纔已退却矣。竝所當直捧禁推傳旨,此與無端徑出有異,推考警責,仍卽牌招入直,何如?傳曰,允。
李根友,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以內醫院都提調·提調意啓曰,今秋等嶺南所封羅蔘,入用於瓊玉膏矣。見今餘儲無多,湯劑所用,不可不優數等待,明年二月所封中一斤,先爲封進事,分付該道,何如?傳曰,允。
又以觀象監提調意啓曰,在前胎室加封時,本監官員一員,臨時送監董工役,奏時仍令兼行矣。今此聖上胎室加封敎是時,亦依已例磨鍊之意,敢啓。傳曰,知道。
權用脩,以兵曹言啓曰,新除授全羅右水使蔡學永戶奴呈狀內,矣上典身病猝重,時月之內,萬無登途赴任之望云,實病旣如此,則不可强令赴任,改差,何如?傳曰,允。
兵曹,以金宅基爲御營中軍。
檢閱金炳雲疏曰,伏以臣母貞疾,平居凜綴,寧日恒鮮,日昨又添寒感,症涉不輕,藥餌扶護,惟臣是俟。臣聞報煎灼,按抑無術,略陳短章,徑出脩門,伏乞聖慈,特垂俯察,亟命鐫遞,俾便救護,仍治臣瀆擾之罪,以嚴朝綱焉。臣無任云云。省疏具悉。爾其勿辭救護。
上在昌德宮。停常參·經筵。
李根友啓曰,明日常參·經筵,取稟。傳曰,停。
權用脩啓曰,行大司憲李嘉愚未肅拜,掌令睦仁㦳,持平趙然昌·申泰運呈辭,執義成近默,掌令柳興奎在外,監察茶時之意,敢啓。傳曰,知道。
傳于權用脩曰,都承旨許遞,前望單子入之。
承旨前望單子入之,成遂默落點。
傳于李源益曰,藥院都提調有闕之代,前望單子入之。
內醫院都提調前望單子入之,判府事權敦仁落點。
李根友以吏曹言啓曰,兵曹正郞崔宗煥,受由過限不上來,改差,何如?傳曰,允。
權用脩以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
判府事鄭元容箚曰,伏以臣於初夏,忝叨藥院,間者乍解旋縻,前後爲九朔之久矣。强策衰朽,趨走昏曉者,非臣之筋力,一分可强而然也。特以事務之相仍,勞不敢言,病不敢言耳,自數旬以來,寒熱迭發,嘔瀉兼作,積聚衝亘,肚腹牽疼,一有動作,輒復添劇,眠食俱阻,氣息眩綴。以今貌樣,旬月之內,彈束造公,實無其望,日次起居,勢將闕參,虧分墮職,罪當何居,病裏惶蹙,靡所容措,玆敢疾聲呼籲。伏乞俯賜矜憐,遞臣藥院之任,以便公私焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于趙啓昇曰,此批答,遣史官傳諭。
上在昌德宮。停常參·經筵。
李源益啓曰,明日常參·經筵,取稟。傳曰,停。
權用脩啓曰,來二十一日朝參日次矣,敢稟。傳曰,停。
李源益啓曰,來二十一日輪對日次矣,敢稟。傳曰,當次人受點,後日次待令。
又啓曰,卽者檢閱洪祐命,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承益,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳于李根友曰,右副承旨許遞,前望單子入之。
承旨前望單子入之,韓鎭庭落點。
李根友啓曰,假注書宋廷和,身病猝重,勢難察任,今姑改差,何如?傳曰,允。
宋廷和改差,代以李明老爲假注書。
權用脩啓曰,司諫趙完植,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
行大司憲李嘉愚,大司諫任百秀,掌令睦仁㦳,持平趙然昌·申泰運,獻納洪在重,副校理兪致崇,正言李敎英·鄭錫朝,副修撰朴承輝等啓曰,請書九亟施追奪官爵之典。措辭見上答三司曰,不允。
大司諫任百秀,掌令睦仁㦳,持平趙然昌·申泰運,獻納洪在重,正言李敎英等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑,措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上請島配罪人李鍾協·徐永淳·孟學述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上行大司憲李嘉愚,大司諫任百秀,掌令睦仁㦳,持平趙然昌·申泰運,獻納洪在重,正言李敎英·鄭錫朝等啓曰,請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。措辭見上答兩司曰,不允。金等事,不允。行大司憲李嘉愚,持平趙然昌·申泰運等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上新除授執義成近默,時在京畿果川地,掌令柳興奎,時在京畿長湍地,請竝斯速乘馹上來事,下諭。答府曰,不允。下諭事,竝許遞。
大司諫任百秀,獻納洪在重,正言李敎英·鄭錫朝等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
兵曹口傳政事,副護軍單趙鳳夏。
權用脩,以禁衛營言啓曰,騎士都試時優等人,別單書入之意,敢啓。傳曰,知道。
京畿監司李鼎臣疏曰,伏以臣本單寒,又蔑學術,而徒辱寵簡,歷揚華貫,已試無效,非獨臣自知甚明,抑亦同朝之所共識也。況又邇來,承乏夙夜之班,周旋近密之地,惟其長短無或遺於聖鑑之明,而千萬不自意,京畿按察之除,乃在恩遞數日之餘,臣聞命怵惕,實不知措躬之所也。顧臣威不足以憚壓一路,才不足以綜理庶務,明不足以辨長吏之阿·墨,智不足以矯民生之痼瘼,而其地是殷民千里之止,其職乃漢官三輔之列,語其重則奉仙寢拱護之鄕,語其要則摠天府隩區之會,控引乎八方,管轄乎四都,委毗之大,機務之繁,比他道尤有別焉。臣雖策勵駑力,殫竭驢技,竟致僨誤,不啻若燭照而龜契矣,尙何望採陳謠俗,旬宣風敎,以對揚我聖上大無外近而始之化哉?量力度分,承膺無路,玆敢陳章仰籲於紸纊之下。伏乞聖明,諒臣言之非飾,察臣才之不稱,特令選部,回授可堪之人,以重方面之寄,不勝大願焉。臣無任云云。答曰,省疏具悉。卿其勿辭,往欽哉。
檢閱洪祐命疏曰,伏以臣於日前,猥陳檢下之章,冒犯擅離之罪,縱因館規之遵守,冞切私心之惶蹙,特蒙聖恩寬假,召牌儼臨,臣義分居先,蹶趨承,顧何敢以私情悶迫,重爲瀆撓之計,而第臣母病,當寒以來,寧日恒少,惟以藥餌爲扶護,卽接家信,自昨偶因感滯,諸症越添,寢啖之間,醫藥之節,俱係子職之不容少緩。臣聞報憂煎,實難按抑,今若徒懷嚴畏,不思呼籲,則是自阻於孝理之下也。玆敢略具實狀,徑出禁扄,伏乞聖慈,特垂矜察,亟賜鐫遞,仍降譴罰,以爲嚴朝章而安微分焉。臣無任云云。省疏具悉。爾其勿辭救護。
上在昌德宮。停常參·經筵。
李源益啓曰,明日常參·經筵,取稟。傳曰,停。
李根友啓曰,假注書李明老,時無職名,令該曹依例付軍職,冠帶常仕,何如?傳曰,允。
李源益啓曰,左右史不可不備,檢閱金炳雲,由限已過,卽爲牌招入直,何如?傳曰,允。
又啓曰,卽者修撰沈宜冕,以其親病,投章徑行,原疏纔已捧入矣。所當直捧禁推傳旨,而此與無端下鄕有異,從重推考,何如?傳曰,允。
行大司憲李嘉愚,大司諫任百秀,掌令睦仁㦳,持平趙然昌·申泰運,獻納洪在重,副校理兪錫煥,正言李敎英·鄭錫朝,副修撰金世均等啓曰,請書九亟施追奪官爵之典。措辭見上答三司曰,不允。
大司諫任百秀,掌令睦仁㦳,持平趙然昌·申泰運,獻納洪在重,正言李敎英等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人,鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請秋子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上行大司憲李嘉愚,大司諫任百秀,掌令睦仁㦳,持平趙然昌·申泰運,獻納洪在重,正言李敎英·鄭錫朝等啓曰,請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。措辭見上答兩司曰,不允。金等事,不允。
行大司憲李嘉愚,持平趙然昌·申泰運等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府設鞫嚴問,夬正典刑。措辭見上請旌義縣爲奴罪人閔達鏞更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上答府曰,不允。
大司諫任百秀,獻納洪在重,正言李敎英·鄭錫朝等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
李源益,以禮曹言啓曰,卽接羅州幼學金聖佐所志,則以爲族姪遠根,嫡妾俱無子,以其同姓十二寸兄漢晟第二子聲學,欲爲繼後,兩家諸族,相議完定,而遠根夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與授,明有可據,而不得登聞者,許令該曹,論理草記事,曾有筵奏定式,而門長金聖佐所訴旣如此,依定式金漢晟第二子聲學,立爲金遠根之後,何如?傳曰,允。
權用脩,以義禁府言啓曰,前司諫趙完植推考事,傳旨啓下矣。趙完植下去忠淸道報恩地云,依例發遣府羅將拿來,何如?傳曰,待待命拿囚。
修撰沈宜冕疏曰,伏以臣本生母,方在廣州地矣,素患蛔積之症,近又添劇,兼以寒感,多日委苦,食飮全却,轉測須人,家僮專至,促臣歸視,臣自聞此報,方寸煎灼,按住不得,忙陳短章,擅作鄕行,伏乞聖明,俯垂鑑諒,特遞臣所帶職名,仍治臣擅行之罪,以肅朝綱,俾便救護焉。臣無任云云,省疏具悉。爾其勿辭往護。
上在昌德宮。停常參·經筵。
權用脩,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李根友啓曰,明日乃是小寒,自明日,日暖間視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,卽者副修撰朴承輝,以其親病,投章徑行,原疏纔已捧入矣。所當直捧禁推傳旨,而此與無端下鄕有異,從重推考,何如?傳曰,允。
掌令睦仁㦳,持平趙然昌·申泰運,獻納洪在重,副校理兪錫煥,正言李敎英·鄭錫朝,副修撰金世均等啓曰,請書九亟施追奪官爵之典。措辭見上答三司曰,不允。
掌令睦仁㦳,持平趙然昌·申泰運,獻納洪在重,正言李敎英等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一例尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上請島配罪人李鍾協·徐永淳·孟學述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上
掌令睦仁㦳,持平趙然昌·申泰運,獻納洪在重,正言李敎英·鄭錫朝等啓曰,請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。措辭見上答兩司曰,不允。金等事,不允。
持平趙然昌·申泰運等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹捉致嚴問,照律勘斷。措辭見上答府曰,不允。
獻納洪在重,正言李敎英·鄭錫朝等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
義禁府啓目,西水羅前萬戶洪秉周原情云云,問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。
修撰朴承輝疏曰,伏以臣老父,間遭同氣之慼,仍往鄕廬,悲疚之中,連値日候之不調,凜綴之餘,又添外感之闖入,食飮全却,轉側須人,家僮踵至,促臣來視,臣自聞此報,方寸煎灼,按住不得,玆敢陳章徑行。伏乞聖慈,俯垂鑑諒,亟遞臣所帶之職,俾便救護,仍治臣擅行之罪,以肅朝綱焉。臣無任云云。省疏具悉。爾其勿辭往護。
上在昌德宮。停常參·經筵。
藥房副提調成遂默啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣不任區區伏慮,敢來問安,竝此仰稟。答曰,知道。兩慈殿氣候,一樣矣,卿不必入侍矣。大王大妃殿·王大妃殿·中宮殿口傳問安。答曰,知道。
李源益啓曰,明日召對,取稟。傳曰,停。
禮曹,來正月初一日行社稷祈穀大祭香祝,親傳取稟,奉敎敬依。
禮曹,來正月初八日行宗廟永寧殿春享大祭香祝,親傳取稟,奉敎敬依。
傳于成遂默曰,大臣·備局堂上引見。
傳于李源益曰,召對爲之。
南鍾三拿處,代以李敎寅爲假注書。
行大司憲李嘉愚,大司諫任百秀,掌令睦仁㦳,持平趙然昌·申泰運,獻納洪在重,副校理兪錫煥,正言李敎英·鄭錫朝等啓曰,請書九亟施追奪官爵之典。措辭見上答三司曰,不允。
大司諫任百秀,掌令睦仁㦳,持平趙然昌·申泰運,獻納洪在重,正言李敎英等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人,宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上
行大司憲李嘉愚,大司諫任百秀,掌令睦仁㦳,持平趙然昌·申泰運,獻納洪在重,正言李敎英·鄭錫朝等啓曰,請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。措辭見上答兩司曰,不允。金等事,不允。
行大司憲李嘉愚,持平趙然昌·申泰運等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上答府曰,不允。
大司諫任百秀,獻納洪在重,正言李敎英·鄭錫朝等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
傳于李源益曰,判尹前望單子入之。
判尹前望單子入之,朴岐壽落點。
李源益啓曰,新除授判尹朴岐壽,方在罷散中,何以爲之?敢稟。傳曰,敍用。
成遂默,以兵批言啓曰,判尹朴岐壽,自吏曹送西矣,資級係是輔國,當爲知中樞下批,而知事六窠內五窠,輔國判書,俱爲見帶,只有趙秉鉉一人,作窠下批之意,敢啓。傳曰,知道。
以兵曹正郞安喜壽代望,傳于成遂默曰,仍任。
李源益以吏批言啓曰,前兵曹正郞安喜壽,仍任事,命下矣。方在罷散中,何以爲之?敢稟。傳曰,敍用。
傳于成遂默曰,全羅右水使,以安興僉使李熙章擬入。
有政。吏批,兼判書洪敬謨進,參判金英淳牌招不進,參議李公翼牌招不進,右副承旨李源益進。以李寅奭爲執義,李佑伯爲司諫,金養默爲掌令,朴商壽爲修撰,金輔根爲同經筵,魏鍾善爲兵曹正郞,申命衍爲司饔主簿,盧鎭泰爲奉常主簿,邊相垈爲引儀,崔正運爲司圃別提,鄭榮老爲禮賓參奉,尹滋一爲高城郡守,承文著作單吉鎭五,故學生徐鎔修贈童敎,孝行卓異贈職事,承傳。
兵批,行判書金左根進,參判金洙根病,參議韓正敎呈辭受由,參知李光載入直,行都承旨成遂默進。以金在田爲僉知,朴齊憲爲曹司衛將,趙鳳植爲中樞都事,金啓訓爲淸城僉使,康龜涉爲碧團僉使,趙羲稷爲仁遮外萬戶,金鼎秀爲饔津別將,訓鍊僉正加設單崔承祖,護軍李敦榮,副護軍洪祐順·趙啓昇·徐憲淳·蔡學永,副司直成近默·柳興奎,副司正李明老,副司猛徐相祜,以上竝單付,及第張德希今加折衝加資事,承傳。以李熙章爲全羅右水使。
吏批,再政。以朴鳴載爲左通禮,韓啓源爲掌樂正,具載榮爲長興主簿,鄭基承爲知禮縣監。
兵批,再政。以李光鉉爲宣傳官,李穉赫爲訓鍊主簿,李鍾應爲安興僉使,副護軍張德希。
吏批,三政。以韓兢人爲右通禮,申錫弼爲工曹正郞,兵曹正郞安喜壽仍任事,承傳。
兵批,三政。以李熙平爲訓鍊主簿,金茂根爲武兼,知事朴岐壽,上護軍趙秉鉉,以上竝單付。
傳于李源益曰,捧納承旨與當該政官,竝推考。
以吏曹參議李公翼牌不進罷職傳旨,傳于李源益曰,只推。
李源益,以禮曹言啓曰,來十二月初六日王大妃殿誕日陳賀節目,當爲磨鍊,而異於常時,謹依前例權停,以只進表裏擧行,何如?傳曰,允。
丙午十一月二十日午時,上御熙政堂。大臣備局堂上引見入侍時,行都承旨成遂默,假注書李明老,事變假注書姜載璜,記事官洪祐命·金炳雲,右議政朴晦壽,行禮曹判書徐憙淳,行知中樞府事趙秉鉉,行判敦寧府事金蘭淳,行兵曹判書金左根,議政府左參贊金興根,行大護軍朴永元·趙冀永,工曹判書李惟秀,淸寧君金東健,刑曹判書徐箕淳,行護軍李應植·李景在,吏曹參判金英淳,漢城府左尹金學性,行大司憲李嘉愚,大司諫任百秀,掌令睦仁㦳,副校理兪錫煥,持平趙然昌·申泰運,獻納洪在重,正言李敎英·鄭錫朝,以次進伏訖。上曰,史官分左右。晦壽進前奏曰,日寒稍解,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。上曰,次對爲之。晦壽曰,臣於秋間,猥陳愚悃,仰勉聖學,獲蒙優批,顒俟開講,居然冬序,今已過半,而尙未有成命,群下之情,豈不悶鬱之甚乎?臣之向所仰陳,卽群情之所同,前言之復申,而每承開納之意,竟欠實踐之效,上下之間,徒歸空言而止,固知臣人微言淺,無足有槪於淵衷,而聖人必擇芻蕘,曷嘗以人而廢言也哉?臣積誠竭言,邈然若情志之不相孚,臣不足言,獨不有欠於好察好問之盛德乎?我殿下昨冬講對之勤,實符古人三餘之意,夜而繼晝,樂而忘疲,中外胥悅,莫不攢頌,而群下無窮之誠,雖於晉接克勤之際,猶以或有間斷爲憂,今也則非徒間斷,周歲之間,一切停閣,便若相忘,未敢知殿下,於燕濩之中,有所溫繹之工,而或以萬機酬接,爲妨於學問而然歟。恭惟我翼考代理之後,引接講討,殆無虛日,暇則宣召院閣當直之臣,質難書史,咨詢機務,禮簡情孚,和氣藹然,綣綣孜孜,無或少懈,此臣之所嘗出入而承覩者也。第念古之聖王時敏月將之工,何嘗以無暇而或停?又況讀書講學,所以明此理,明理將以應庶務,則萬機之酬接,皆從學問上來,誠不可以無暇而一日暫停也明矣。顧今陽德載回,品彙維新,茂對天時,振發聖衷,此正其辰,苟不於此時,亟許講對,則隻日之規,其將終歲停撤,而聖工無進修之益,歲月有不與之歎,兩慈殿蘄望之念,將何以奉承,八方臣庶攢手顒仰之情,將何以俯答乎?第伏聞政院,自今日,已入視事頉稟,而至於召對,則禮簡意親,其於聖學工程之益,實與法講無異,伏願殿下,惕然深省,雖自今日,講對召接,每日爲課,無或間斷,則緝熙之盛,郅隆之美,將有日新又新之功,臣等區區之忱,千萬至祝。上曰,講對之久停,豈無暇而然也?實則工夫未成,學問不勤之致也。卿言如是眷眷,誠爲感歎,當服膺矣。出擧條晦壽曰,今夏以殿最一事,處分截嚴,凡在按察之地,孰不悉心對揚,而見今諸道褒貶,封啓不遠,自當不待更飭,惕念擧行,而第以京司言之,考第其績,以爲懲勵之政者,當初法意,豈不鄭重,而挽近以來,專不致意,便成例套,只以貶坐日進不進,爲上中之別,襲謬乖實,莫此爲甚,今日之郞官,卽他時之守宰,豈可不先自京司考第,一從核實,而徒責外道殿最之不嚴乎?至於詞訟之地,都民之利病攸係,錢穀之衙,吏胥之奸蠹所萃,干囑之私,逋縮之患,不可曰一無犯科,則本不宜一向因循,漫無區別。又況各陵園官,職任自別,守護之節,禁養之責,至重且嚴,這間亦豈無勤漫之可言乎?尤不可任他闊略也明矣。前後大臣之筵飭,不啻申嚴,而終未見實效,極爲慨歎,更以此意,捧甘各司使之各別惕勵,俾無苟然磨勘之地,何如?上曰,依爲之。京司考績,襲謬不嚴,自廟堂摘發論勘,可也。出擧條晦壽曰,詞訟衙門,專掌都民之事,自前另擇時望,不許數遞矣。近來法司堂上,遞拜頻數,而無故日,亦多有曠衙之弊,曠衙則有冤欲訴者,未免稽留抱屈之歎,而獄囚之淹滯,亦由於此,卽相關必至之勢也。向日坐不坐單子,至有喉院察推之擧,此不可例警而止,而其時堂上,間已遞易,今不必追究,而歲暮寒祈之時,凡屬聽理,尤不宜久滯,以此申飭兩法司,何如?上曰,依爲之。外他衙門之卯酉仕,能不懈弛乎?一體察飭,如有犯者,摘發論勘,可也。出擧條晦壽曰,宰屠之禁,前後朝飭,不啻申嚴,而乍行旋弛,依舊蕩然,此非但爲民事所關而已,亦可見頹綱之一端,寧不駭痛?近年以來,場市店幕之間,狼藉屠賣,視若尋常,莫之誰何,甚至有收稅官用之邑云,牛畜之耗縮,卽必至之勢,如此而其可曰有禁有法乎?農之所資而爲力者,卽惟曰牛畜,而農戶之廐養絶罕,荒田之犁耕幾廢,大關民事,誠非細憂,若使道臣恪遵朝令,守宰畏憚營飭,則寧有是也?先從場庖,切勿許設,而凡以私屠被捉者,竝勿收贖,一依法典照律,如是則民益知戢,而官無所嫌,若有吏隷輩夤緣受賂之弊,亦以法嚴繩之意,更爲另飭於諸道,俾各惕念擧行,以爲申法令祛民瘼之地。且聞都下,近多潛屠疊屠之弊,亦令法司,另行察禁之意,一體分付,何如?上曰,依爲之。出擧條晦壽曰,卽見咸鏡監司兪星煥狀啓,則以爲慶源府使朴來益,今當瓜遞,而該邑旣値慘歉,抄飢設賑,難付他手,限麥秋仍任事,請令廟堂稟處矣。本邑方議賑事,該倅又有治績,則此時遞易,在所當念,限麥秋許令仍任,何如?上曰,依爲之。出擧條晦壽曰,卽見咸鏡監司兪星煥狀啓,則以爲富寧·鍾城·穩城·慶興·慶源等五邑,災形偏甚,民情遑汲,勢將抄戶救急,而限麥秋繼巡之資,不可不及今措處,私賑穀折米五千石,特爲劃下事,請令廟堂稟旨分付矣。北關五邑之災傷偏酷,至以救急爲請,想必有量度,而此與設賑有異,則本穀許劃,本非經法,且當有營邑間,從便措辦,然而民事宜所當恤,已例亦多可據,特以二千五百石劃給,使之十分精抄,期不至捐瘠之患,何如?上曰,依爲之。出擧條晦壽曰,前水使蔡學永,前以昌城防禦使,未準邊地瓜限而貶遞,伊後復爲邊地,而防禦則仍用,至今幾年之間,見擬水使望者亦多,是乃先禦後邊,倒用履歷也。今雖不可以今日政官有失爲言其實則最初一擬之後,因循至此,前後政望,縱難追理釐正,銓格則終不可一向蹈謬,蔡學永以邊地履歷施行之意,分付吏兵曹,何如?上曰,依爲之。出擧條晦壽曰,分館卽新榜文官發軔之門路也,各有定價,不可低仰,聞今番分館,全無稱停,至有當爲芸閣人,多爲國子,淆雜莫甚,物論譁然,此不可置而勿問,擧行博士,竝令該府,拿問勘處,何如?上曰,依爲之。出擧條晦壽曰,湖西文官柳泰鉉,關西文官姜晢一,年前分館後,多有稱屈,久猶未已,柳泰鉉槐院調用,姜晢一國子調用之意,分付,何如?上曰,依爲之。出擧條晦壽曰,纔以衙坐勿曠事,請飭法司矣。判尹有闕之代,政官牌招開政差出,何如?上曰,依爲之。出擧條晦壽曰,禁衛大將任聖皐,謂有身病,今日賓對,又不登筵,武將之連事闕參,揆以事體,極爲未安,從重推考,何如?上曰,依爲之。出擧條晦壽曰,胎室加封吉日,在於明春矣。胎室加封時,觀象監提調,繕工提調各一員,進去監董,乃是舊例,而曾在乙巳景慕宮胎室加封時,因特敎,兩提調中一員,兼進擧行,書標官亦爲兼差,其後辛酉·丙寅·丙申各年胎室加封時,皆遵此例,而伊時則因雲監草記擧行矣。今亦當依此擧行,而時無領事,不敢如例直奏云,故敢此仰達矣。上曰,依爲之。出擧條晦壽曰,臣之才具,何嘗近似於此職,而感激恩造,黽勉尸素者久矣。到今貞疾轉痼,昏憒疲劣,實無自力陳就之望,旣無一事裨補,徒見百務叢脞,居恒懍懼,日望斥退,此實由中之辭,毫無緣飾,設有同寅仰成之地,臣固萬萬不逮,而況獨處廊廟,無所猷爲,此尤臣夙宵憂悶處。伏願亟賜體諒,而宿德新望中,仍行簡心之典,則國體可以稍尊,此實斷斷出於爲公之心,非獨爲臣私情言也。上曰,辭免誠是意外也,予所依恃,廟堂而已,豈無備位之時乎?卿毋復以辭免爲言,是予之望矣。出擧條上命大臣就座。遂默曰,諸宰奏事。憙淳等曰,別無所奏矣。遂默曰,臺諫所懷奏之。嘉愚等進前傳啓。遂默曰,行大司憲李嘉愚,傳啓之際,有所做錯,推考,何如?上曰,依爲之。出擧條嘉愚曰,臣魯莽譾劣,不合於風憲之長,而以傳啓時做錯,至被承宣之請推,有損臺體,滿心惶恧,以此情踪,何可冒居於臺次乎?請命遞斥臣職。上曰,勿辭,亦勿退待。出擧條上曰,諸臺,退臺廳傳啓,可也。嘉愚曰,臣等旣伏承下敎,當退詣臺廳傳啓,而今日幸借方寸之地,區區愚衷,敢此仰奏。金等事,殿下果何以商量,而有此處分耶?觀其疏語,至凶絶憯,誣逼莫重,旨意叵測,帳殿親問,忍杖抵賴,而竟未究覈,遽下酌處,其餘諸罪人,亦凶肚悖腸,一串貫來,而或一杖不加,或一言不問,草草了勘,混歸島配之典,莫嚴者鞫體也,莫重者刑章也,而今乃如是處之,則王府關和,將焉所施,亂臣賊子,何所懲畏乎?王章未伸,輿憤愈激,惟願更加三思,亟賜允從焉。上曰,不必更煩,出爲傳啓,可也。百秀曰,金等事,憲長纔已仰請矣。此罪人負犯之絶悖,關係之至重,卽聖鑑之所照燭也。輿情之所沸鬱,而鞫覈未竟,酌處遽降,罪止島配,失刑甚大。伏願更加三思,亟降處分焉。上曰,勿煩。遂默曰,玉堂所懷奏之。錫煥曰,臣等月前求言之下,猥隨諸僚之後,以講學之爲急務,聯箚陳勉,聖批鄭重,臣誠欽仰攢誦,顒俟開講之有命,伊後閱月于玆講對一例停閣,下情益不勝悶鬱之至。昔粵我宣廟,嘗御經筵,討論經義,下敎于筵臣曰,顔子非但明知,儘是有勇,故能向前不已,如曰舜何人也,予何人也,此是勇處,至哉此敎,在今日法祖宗爲堯爲舜之道,亶在乎是矣。學問之要,篤志力行,最爲切實,益加澄省,雖値隆寒,經筵頉稟之時,召對簡於法講,萬機之暇,頻賜召接,克懋典學之念,以臻時敏之工,是臣區區之望也。上曰,所陳當體念矣。出擧條錫煥曰,俄者兩司所奏金等事,諸罪人之關係何如,負犯何如,而兪音尙靳,王章未伸,群情去而愈激,伏願亟允臺請,以洩輿憤焉。上曰,勿煩。上命大臣先退,仍命史官就座。上曰,次對時注書,難以生疎者爲之,此後必擇鍊熟者差出,可也。仍命退。諸臣以次退出。
丙午十一月二十日申時,上御熙政堂。召對入侍時,參贊官李源益,檢校待敎李㘾,侍讀官兪錫煥,檢討官金世均,假注書李明老,記事官洪祐命·金炳雲,各持綱目第十八卷,以次進伏訖。上曰,史官分左右。上開卷,命上番讀之。錫煥讀自孫策取會稽,至司空祭酒。上曰,止之,文義陳之。錫煥曰,今臣讀奏處,別無文義之可以敷陳者,而俄因賓對而登筵,以頻賜召接之意,有所仰達矣。纔已筵退,召對有命,聖意逈出尋常,臣等伏不勝萬萬欽誦之至。繼此而無或間斷,以副今日欣祝之忱焉。命下番讀之。世均讀自以孔融爲將作大匠,至慙而止。上曰,止之,文義陳之。世均曰,臣之所讀自止,時近三國,專事戰爭,無足以文義敷衍仰奏,而就以綱目一部言之,歷代興替之蹟,盡在是書,伏願殿下,克留聖念,繼玆而頻開召對,益懋時敏之工焉。上曰,參贊官讀之,源益讀自張濟攻穰城,至祖殺之。上曰,止之,文義陳之。源益曰,劉表於此時,乃欲興學而作樂矣。上曰,劉表與劉備,爲族親耶?源益曰,劉備卽中山靖王之後也,劉表卽其時荊州刺史也,是同姓也。此時此人,何可爲興學校之事,而誠以愛養士民,稍欲自好者,故乃能認此爲急先之務,雖非其時,而亦足可尙推此而可以知興學作樂,爲出治之根基也。夫學校興則禮樂彬郁,人材成就,擧一世而盡入於陶鑄鼓舞之中,始能有仰贊皇猷,賁飾休明之盛,其有關於治道如此,所當先而不可緩也明矣。卽今召對之命,在於久停之餘,非但臣等之昵侍榮幸,俄者筵退諸臣,亦皆欣欣相告,若有慶忭者然,群情之常時顒望,爲當如何而然哉?臣等雖甚不似,無足裨益於聖學,而頻賜召接,則猶賢乎已。且於召接之時,鑑別其能否而進退之,爲登崇俊良之道,則亦豈不有絲毫之益乎?繼自今課日臨筵,卽區區所祈祝也。上命閣臣讀之。㘾讀自二年春正月,至遣子入侍。上曰,止之,文義陳之。㘾曰,臣所讀此卷中,別無文義之可以仰陳者,而且以此時人物論之,荀彧·郭嘉,雖或有可尙處,而未免爲操謀臣,此由於無學問所致也。大抵學問,爲萬事之根本,而人主之所當急務者也。殿下今日次對,又開講筵,此非但臣等之不勝欽仰萬萬,實惟八方民庶,所共顒祝而欣忭者也。收拾人心,尤係於講學,伏願自今以後,勿少間斷,益勉聖工焉。上掩卷,仍命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深一分。
李源益啓曰,明日召對,取稟。傳曰,停。
成遂默啓曰,來二十五日朝參日次矣,敢稟。傳曰,停。
又啓曰,左副承旨申錫愚,今日不爲仕進,卽爲牌招,何如?傳曰,允。
李源益啓曰,假注書李敎寅,時無職名,令該曹依例付軍職,冠帶常仕,何如?傳曰,允。
行大司憲李嘉愚啓曰,臣鹵姿蔑識,不足比擬於風憲之職,而區區私義之不可聯參於合啓,卽聖明之所已俯燭也。都憲除旨,復下於旬月之頃,義重懲討,不敢言私,雖不得不冒沒出肅,詣臺登筵粗效沐浴之忱,而顧臣情蹤,與前無異,何可晏然蹲仍於臺次乎?請命遞斥臣職。答曰,依啓。
掌令金養默,校理洪祐健,正言李敎英,副修撰金世均等啓曰,請書九亟施追奪官爵之典。措辭見上答三司曰,不允。
掌令金養默,正言李敎英等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。措辭見上答兩司曰,不允。金等事,不允。
掌令金養默啓曰,請古今島爲奴罪人韓庭鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲。閔述鏞亦令該曹,捉致嚴問,照律勘斷。措辭見上新除授執義李寅奭,時在京畿砥平地,請斯速乘馹上來事,下諭。答府曰,不允。下諭事,許遞。
正言李敎英啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上新除授司諫李佑伯,時在慶尙道丹城地,請斯速乘馹上來事,下諭。答院曰,不允。下諭事,許遞。
以左副承旨申錫愚牌不進罷職傳旨,傳于權用脩曰,只推。
李源益以弘文館言啓曰,新除授修撰朴商壽,卽爲牌招察任,何如?傳曰,允。
成遂默以都摠府言啓曰,副摠管朴蓍會,以禁衛中軍,本營諸將官射會監試事,南別營晝仕出去之意,敢啓。傳曰,知道。
上在昌德宮。停常參·經筵。
李源益啓曰,明日召對,取稟。傳曰,停。
成遂默啓曰,右承旨李根友,左副承旨申錫愚,今日不爲仕進,竝卽牌招,何如?傳曰,允。
備忘記,京畿觀察使李鼎臣下直,長弓一張,長箭一部賜給。
傳于權用脩曰,召對爲之。
傳于權用脩曰,當該承旨,推考。
掌令睦仁㦳啓曰,臣於掌憲見職,不惟言議風采之本不襯合,區區私義,有不容聯參於前啓者,先此濫叨,已蒙恩諒,到今處義,與前無異,而時値懲討,不遑言私,雖不得不冒沒出肅,詣臺登筵,聯陳沐浴之請,顧臣情蹤,固不可因仍蹲冒,玆敢控籲,請命遞斥臣職。答曰,依啓。
正言鄭錫朝啓曰,臣拙訥鹵憒,本不合於臺職,而薇垣特點,忽下於懲討方嚴之時,感恩怵義,竭蹶出膺,粗效明張之義,而第臣於合啓中,有私義之不可聯參者,曾叨是職,以此引避,輒蒙恩諒,今臣所處,前後無異,而夤緣事會,淟涊蹲冒,今始啓避,尤切惶恧,請命遞斥臣職。答曰,依啓。
掌令金養默,獻納洪在重,校理洪祐健,修撰朴商壽等啓曰,請書九亟施追奪官爵之典。措辭見上答三司曰,不允。
掌令金養默,獻納洪在重等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,快正典刑。措辭見上答兩司曰,不允。金等事,不允。
掌令金養默啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上答府曰,不允。
獻納洪在重啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
傳于權用脩曰,兵判有闕之代,前望單子入之。
兵曹判書前望單子入之,徐憙淳落點。
權用脩啓曰,新除授行兵曹判書徐憙淳,卽爲牌招,傳授命召,何如?傳曰,允。
又啓曰,行兵曹判書徐憙淳牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。如有違牌,勿爲呼望。
傳于李源益曰,禮判有闕之代,前望單子入之。
禮曹判書前望單子入之,金蘭淳落點。
以右承旨李根友,左副承旨申錫愚牌不進罷職傳旨,傳于權用脩曰,只推。
兵曹口傳政事,上護軍單金左根。
權用脩以備邊司言啓曰,近來百隷怠忽,各司卯酉之法,亦多解弛,今於本司摘奸之時,刑曹郞廳李允植·金始遠,漢城府郞廳李容在·徐光奎·申應朝,有所現發於執頉矣,其在飭勵之道,不可無論勘之擧,竝令該府拿問處之,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,謹依總衛營稟定移文,龍虎營移屬兼內吹十名,春秋所下習角賞格木四十匹,每年都數輸送之意,敢啓。傳曰,知道。
又以訓鍊都監言啓曰,謹依總衛營稟定移文,移屬兼內吹十二名,每年所下春秋習角賞格木四十八匹,輸送之意,敢啓。傳曰,知道。
又以禁衛營言啓曰,謹依總衛營稟定移文,本營移屬兼內吹十一名,每年春秋所下習角賞格木四十四匹,輸送之意,敢啓。傳曰,知道。
又以御營廳言啓曰,謹依總衛營稟定移文,本廳移屬兼內吹十一名,每年春秋所下習角賞格木四十四匹,輸送之意,敢啓。傳曰,知道。
義禁府啓目,前司諫趙完植,當爲下諭後,過限不上來,依定式推考罪,笞五十收贖,解見任別敍私罪,奉敎依允爲旀,功減一等爲良如敎。又啓目粘連,向前洪秉周亦,異樣船之復到前洋,固當摘奸之詳察是白去乙,不爲躬〈往〉而看審,只憑校言而馳報,法例所在,自歸疎忽,以此照律,何如?判付啓依允。又啓目,承文院博士南鍾三·權應夔·吉鎭五等原情云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。
兵曹判書金左根疏曰,伏以臣抱難强之疾,據至重之任,再暴情實,未蒙兪允之音,徊徨踡跼,莫知爲計,病不至於職事之瘝,而藉以爲規便,則非義分也,職不賴於病情所奪,而蹲之爲嫪戀,則非禮廉也。義分爲人臣之大範,禮廉爲君子之峻防,臣雖無似,亦嘗奉敎於此矣。今使臣病足以耐其職,職足以養其病焉,則夫以如臣處地,何敢效朝廷士大夫崇飾之美,荐煩屢瀆,不自知止也哉?行步所以載其身也,步於不利,則其身之亦不利者,譬如輪之於車,楫之於舟,事勢之相須,非比他樣疾病,深診細察而知之也審矣。臣之一生貞疾,只在於此,而年衰力憊,日覺其運動之艱,而歲驗其不逮於前,而寒燠之節,輒如期添苦,而遇寒之苦,較劇於暄燠之時,坯處蟄坐,少失將攝,其害也拘攣而因縮,往往有跬武顚仆之憂,此臣眞實情狀,毫非敷衍,則中權宿衛之全以筋力趨走,爲其自效者,非臣所宜久冒,固匪今斯今,而今日之若是控急者,誠緣病情之見添於今日,有萬難自强而然矣。玆敢冒悚申籲,伏乞聖慈,曲賜慈庇,亟遞臣見職,俾有以獲遂調便,大究生成之澤,不勝大願。臣無任云云。答曰,省疏具悉。所請依施。
敎京畿監司李鼎臣書。王若曰,禹貢制五百里甸服,作屛作翰,漢治重二千石循良,汝爲汝翼,是任則召伯之治南國,其地也冀州之隆上都。惟卿,望協升庸,才宜需世,長銀臺而出納王命,謹愼周詳則尺寸無違,佐銓衡而甄拔人才,激揚進退則錙銖不漏,西京之絲繭是理,遇盤根而利器咸推,下邑之琴鶴相隨,自蔭塗而淸操夙著,顧彼畿輔一路,實爲綱紀四方,諸陵之衣冠月遊,謹奉春秋汛掃之禮,四都之衿帶天設,兼管陰雨綢繆之圖,冠蓋相望,舟車相通,勢同宋兩京唇齒,稔秸是納,魚鹽是賦,地若漢三輔股肱。玆授卿以京畿觀察使·兼兵馬水軍節度使·水原府留守·開城府留守·江華府留守·廣州府留守·巡察使,卿其永肩乃心,秪膺寵眷,攬車轡而勵澄淸之責,往汝欽哉。仗鈇鉞而兼保障之任,得君重耳,故玆敎示,想宜知悉。知製敎沈宜冕製進
丙午十一月二十二日未時,上御熙政堂。召對入侍時,參贊官權用脩,侍讀官洪祐健,檢討官朴商壽,待敎洪淳穆,假注書李敎寅,記事官洪祐命·金炳雲,各持國朝寶鑑第五卷,以次進伏訖。上曰,史官分左右。上開卷,命上番讀之。祐健讀自朱溪副正,至學習新書于麟趾,上曰,止之,文義陳之。祐健曰,臣於月前登筵,猥以講筵之間斷,有所仰勉者矣。何幸淵衷虛受,連御講對,非徒臣等橫經之列,胥切榮感,凡厥八方臣庶,孰不歡忭攢祝,聞風而興起也哉?昨日講綱目,而今日繼進寶鑑,其在法祖宗監前代之道,可謂兩盡矣。宋臣所言欲法堯·舜當法祖宗者,政謂此也,而今日自止中,遠稽先聖近法祖宗云者,亦沕然而相合矣。臣等曷任欣忭之至?夫綱目之爲書,歷敍古今,故悉載善惡之迹,竝寓勸懲之義,至若寶鑑一書,則特揭列聖朝嘉謨懿範曁夫當時名臣哲輔昌言正論翊鴻化而開泰平者。故一章一句,無往非後王之龜鑑,而百世之矜式也。就以今臣所讀朱溪副正之疏觀之,首之以勤晉接而遠近習,次之以懋德政而斥淫祀,篇終則以文敎禮儀,反復爲言,件件皆出治之要道,而立政之大本也。故臣敢謂監法之要,寶鑑尤爲切近者也。伏願繼自今,頻賜召接,就寶鑑中逐段逐句,講究體驗,內而明身心性命之原,外而著政令施措之間,左右逢源,觸類而伸之,則聖學將就之益,其可量哉?此實臣區區之望也。上曰,朱溪副正,是宗室乎?祐健曰,然矣。上曰,其時則宗室皆上疏乎?祐健曰,疏箚之法,非特諫官爲然,工執藝事以諫,則雖冗官閒職,皆可得以陳章矣。朱溪副正,蓋是當時賢臣,而所言皆正直明剴,可以格君心而裨世道矣。命下番讀之,商壽讀自九年春二月設弘文館,至當置左右以備觀省。上曰,止之,文義陳之。商壽曰,夫老成之人閱歷旣多,識見且博,典型模楷,寔爲邦國之彦。故書曰,人惟求舊,又曰,尙猷詢玆黃髮舊人,黃髮卽老成之謂也,而老老長長,亦是王政之一端,孔子曰,老者安之,孟子曰,老吾老以及人之老,則此可見優老之典,卽爲仁政之先也。猗歟我聖祖養老之禮,觀於此篇,煥然備著,而至於執酳乞言,則大聖人盛德深仁,尙令人於乎不忘矣,監法先憲,則堯·舜之治,翹足而可致,伏願深加體念焉。上曰,此是成宗朝時乎?商壽曰,然矣。上曰,親耕親蠶,大射禮已行之,而惟三老五更之禮,果未遑否。商壽曰,凡厥古昔盛事,莫不擧而行之,而未備者,惟尊事三老五更之禮矣。上曰,三老五更,是漢明帝時事乎?商壽曰,然矣。命參贊官讀之,用脩讀自幼學南孝溫上疏,至顔淵二字欲爲趑趄。上曰,此與聖諱有間矣。祐健曰,然矣。用脩仍讀至以終其身。上曰,止之,文義陳之。用脩曰,玉堂上下番,文義切實備陳,臣無容贅告,而大抵列聖朝嘉言善政,具載於寶鑑一部矣。宋臣范祖禹之疏曰,欲法堯·舜,當法祖宗,旨哉言乎。伏願殿下,益懋時敏,恒備日監,繼述我列聖朝盛德弘功,是臣區區之祝也。命閣臣讀之,淳穆讀自任士洪有罪削竄,至古例不必改也。上曰,止之,文義陳之。淳穆曰,成俔所陳治道八事,無非正當之論,而其始則曰典學,末復以愼終爲言,此可見深究進修之要矣。上曰,疏辭則不載於此矣。淳穆曰,然矣。凡天下萬事,莫不賴成於愼終,而其在典學上,尤當十分着力。故書曰,終始惟一,時乃日新,此言由是道而不少間焉,則必底於光顯也,詩云靡不有初,鮮克有終,此言圖厥始而苟或忽焉,則難保其將就也。勤御講學,不可或輟,儒臣之仰勉,固已懇摯,而自春久停之餘,復此開講,連賜召接,臣等相顧歡忭之至,欽祝我殿下典學愼終之盛也。伏願繼自今,史而綱目,訓而寶鑑,作經緯之學,惇表裏之工,朝夕勤孜,益加勉勉焉。上曰,國朝寶鑑之纂輯,在於正廟朝壬寅年,而其時何以爲之乎?祐健曰,始有四朝寶鑑,而其後更編兩朝寶鑑矣。至正廟時,添載補纂,合爲一統文字矣。上曰,其時大臣,摠裁而纂輯乎?淳穆曰,其時果有大臣之摠裁,而文衡文任諸宰,亦各分編纂成矣。上曰,承旨退去,取考正廟壬寅政院日記也。上掩卷。上曰,近來注書,全不擇差,每多生疎,故日前已爲申飭,而實官一出病代,除非公故則不爲仕進,假官專事規避,何故也?用脩曰,假官近甚苟艱而然云矣。上曰,可擬之人,凡爲幾員乎?上下番翰林,想必知之矣。用脩曰,趙然興·洪原鐘·朴昇壽·洪鍾雲·李升洙·韓敬源等八九人云矣。上曰,然則何不擬望乎?寧以假官,爲羞恥,而不爲入來乎?此何風習,此何道理也?前後屢飭果何如,而全不擧行,予姑觀其動靜矣。承旨另加申飭,可也。命史官就座,仍命退。諸臣以次退出。
上在昌德宮。停常參·經筵。
李源益啓曰,明日召對,取稟。傳曰,停。
韓鎭庭啓曰,右承旨李根友,今日不爲仕進,卽爲牌招,何如?傳曰,允。
持平申泰運啓曰,臣姿性蔑劣,言儀巽軟,淸朝耳目之任,萬不近似,而持憲特點,忽下於陵享典祀之中,義重懲討,蹶祗肅,詣臺登筵,粗效沐浴之忱,而第臣於本府,已經掌憲,揆以公格,在所當遞,請命遞斥臣職。答曰,依啓。
持平趙然昌啓曰,臣言議風裁,本自蔑裂,淸朝耳目之任,萬不襯似,而時値懲討方張,義重沐浴,冒沒出肅,隨衆聯參,而第臣於本府,已經掌憲,揆以公格,在所當遞,請命遞斥臣職。答曰,依啓。
正言李敎英啓曰,臣言議風采,本自蔑如,何嘗近似於淸朝諫諍之任,而薇垣除旨,忽下於千萬夢想之外,恩出特點,義重叨謝,且値大論方張,懲討爲急,雖不得不冒沒祗肅,獲隨諸僚之後,聯參疏啓,粗伸同聲之憤,而臣於本院,已經納言,揆以格例,自在當遞。第其事會嚴遽,不遑他顧,夤緣蹲仍,式至于此,尙稽自引,縱諉明張之所出,今始來避,彌切情踪之難安,其何敢不顧臺規之嚴,廉防之重,猶復因循,一味淟涊而不去乎?請命遞斥臣職。答曰,依啓。
掌令金養默,獻納洪在重,校理洪祐健,修撰朴商壽等啓曰,請書九亟施追奪官爵之典。措辭見上答三司曰,不允。
掌令金養默,獻納洪在重等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。措辭見上答兩司曰,不允。金等事,不允。
掌令金養默啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上答府曰,不允。
獻納洪在重啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
以右承旨李根友牌不進罷職傳旨,傳于李根友曰,只推。
權用脩以備邊司言啓曰,卽見慶尙監司李啓朝狀啓,則枚擧聞慶縣監趙元和牒呈,以爲本縣田畓改量執摠,除却免稅與陳田畓,則時起田畓實摠,爲一千九百二十二結二十五負九束,比乙巳,田減三百十結三負五束,畓加三百九十九結七十三負七束,自今年以新量結數施行事,請令廟堂稟處矣。擧行之善否如何,雖姑未詳,以今田政,漸就修擧,爲民事誠可幸矣,自今年以新量案施行之意,分付該曹本道,何如?傳曰,允。
又以刑曹言啓曰,卽接總衛營甘結,則下敎內,本營字內犯松是在,良人安宗吉決棍二十度,崔億宗·宋仁玉,各決棍十五度後,竝出付刑曹事,命下矣。謹按律文,則大典通編禁制條有曰,京城十里內松木犯斫者一株以上,杖一百·徒三年宗吉·億宗·仁玉等,竝依此律,各決杖一百後,安宗吉江原道襄陽府,崔億宗忠淸道靑山縣,宋仁玉庇仁縣徒三年定配所,竝卽押送之意,敢啓。傳曰,知道。
義禁府照目粘連,西水羅前萬戶洪秉周矣本府議啓,異樣船之浮到前洋,固當摘奸之詳察是白去乙,不爲躬往而看審,只憑校言而馳報,法例所在,自歸疎忽,以此照律罪,杖八十收贖,奪告身三等私罪,奉敎依允爲旀,功減一等爲良如敎。又啓目粘連,向前南鍾三·權應夔·吉鎭五等亦,新進分館,各自攸屬是白去乙,全無稱停,反歸淆雜,法例所在,有難參恕,竝只以此照律,何如?判付啓依允。又啓目,刑曹郞廳李允植·金始遠,漢城府郞廳李容在·徐光奎·申應朝等原情云云。傳旨內辭緣,泛稱遲晩,竝只刑推得情何如,啓。除刑推議處爲良如敎。
上在昌德宮。停常參·經筵。
李源益啓曰,明日召對,取稟。傳曰,停。
權用脩啓曰,全羅右水使申從翼,移拜慶尙右兵使,密符以前所受仍佩,諭書已爲齎傳,而安興僉使李熙章,今拜全羅右水使,又有除朝辭赴任之命矣。李熙章則以前水使申從翼所受密符仍佩,申從翼則以前兵使鄭泰東所受密符仍佩,諭書安寶,使院吏竝爲齎傳,何如?傳曰,允。
傳于李源益曰,右承旨許遞,前望單子入之。
傳于李源益曰,左承旨·左副承旨許遞,前望單子入之。
承旨前望單子入之,趙徽林·南性敎·金始淵落點。
李源益啓曰,新除授承旨南性敎·金始淵,方在罷散中,何以爲之?敢稟。傳曰,敍用。
掌令金養默,獻納洪在重,副校理兪致崇,修撰朴商壽等啓曰,請書九亟施追奪官爵之典。措辭見上答三司曰,不允。
掌令金養默,獻納洪在重等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典,措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典,措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。措辭見上答兩司曰,不允。金等事,不允。
掌令金養默啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹捉致嚴問,照律勘斷。措辭見上答府曰,不允。
獻納洪在重啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
義禁府啓目粘連,承文院博士南鍾三·權應夔·吉鎭五等矣本府議啓內,新進分館,各自攸屬是白去乙,專無稱停,反歸淆雜,法例所在,有難參恕,竝只以此照律,罪各杖六十收贖奪告身一等,竝只私罪,奉敎依允爲旀,南鍾三·權應夔等段,竝只功減一等爲良如敎。又啓目粘連,向前李允植·金始遠·李容在·徐光奎·申應朝等亦,法司異於閑漫之職,赴衙自有卯酉之限是白去乙,未能恪勤而供仕,以致摘奸之見頉,竝只以此照律,何如?判付啓依允。
兼吏曹判書洪敬謨疏曰,伏以臣聞有願必遂,卽上天不遺之仁也,有情必陳,亦人臣無隱之義也。臣於見職,有必遞之願,有可暴之情,所以披瀝之懇,已至屢遭,而忱誠莫孚,眷毗彌隆,惶蹙悶隘,日甚一日,冒沒蹲據,居然爲五閱朔于玆,而今則臣之願尤切,臣之情益窮,與其徒懷嚴畏,竟速僨誤之誅,無寧更事懇乞,竊冀生成之澤也。噫,臣以視蔭待盡之齡,抱積痼難醫之疾,譬如枯根敗葉,已斷生意,雖仁天雨露之渥,亦無以蘇滋於其間,此誠末如之何矣。一自重任之在躬怵迫嚴命,强策趨走,勞瘁所祟,澌敗無餘,而猶復時承召牌,黽勉行政,才具之所不逮,而加之昏瞀神思之所未周,而動必差誤,始不能甄別明陋,仰答委寄之眷,終未免觸事失檢,莫掩紕繆之失。縱聖度寬大,曲加涵貸,天官冢宰,何等綦重,而寧容其苟且昌披,一至於是也哉?且況京察漸近,事務將殷,是固專藉於精力之照檢無遺,則以若癃瞶,苟然冒當,而能不至於顚錯乖盭者,萬萬無其理也,此臣所以怵然戰懼,若昧洊瀆之爲罪,必以一遞,爲至情至願者也。昔宋臣歐陽修之言曰,古之爲臣者,不必伏於床枕,然後稱病,不待廢其肢體,然後辭官,但其心力已衰,不能勉强,則自宜知止,臣則有將廢不起之疾病,兼之已衰難强之心力,又處已試蔑效之職,責之以行不得之事,則求解知止,不待臣言之畢也審矣。衷情所迫,言不知裁,玆又不避煩複,仰首哀號於聽卑之下。伏乞聖上,天地於臣,父母於臣,特垂愛欲生之恩,將臣所帶銓銜,亟許鐫改,以幸公私,仍治臣猥屑之罪,以警具僚焉。臣無任云云。答曰,省疏具悉。大政不遠,卿其勿辭行公。
上在昌德宮。停常參·經筵。
藥房都提調權敦仁,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
成遂默以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李源益啓曰,明日召對,取稟。傳曰,停。
成遂默啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
又啓曰,右副承旨南性敎,同副承旨金始淵,今日不爲仕進,竝卽牌招,何如?傳曰,允。
注書金有淵病,代以李升洙爲假注書。
以右副承旨南性敎,同副承旨金始淵牌不進罷職傳旨,傳于權用脩曰,只推。
掌令金養默,獻納洪在重,副校理兪致崇,副修撰金世均等啓曰,請書九亟施追奪官爵之典。措辭見上答三司曰,不允。
掌令金養默,獻納洪在重等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。措辭見上答兩司曰,不允。金等事,不允。
掌令金養默啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上答府曰,不允。
獻納洪在重啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
義禁府啓目粘連,刑曹郞廳李允植·金始遠,漢城府郞廳李容在·徐光奎·申應朝等矣本府議啓內,法司異於閒漫之職,赴衙自有卯酉之限是白去乙,未能恪勤而供仕,以致摘奸之見頉,竝只以此照律罪,各笞五十收贖,解見任別敍,竝只私罪,奉敎依允爲旀,李允植·李容在·徐光奎等段,竝只功議各減一等,金始遠·申應朝等,竝只功減一等爲良如敎。
右副承旨南性敎疏曰,伏以臣於出納之任,卽是僨誤之餘也。縮伏訟愆,曾未幾何,除旨復降,召牌嚴臨,臣誠惝怳震惕,若無所措。夫聲討之義,何等嚴急,而臺啓之拖至一宿,已極悚悶,喉院之遲却半日,實爲稽緩,不可以書役浩繁,專諉於記注之臣,不能董飭之罪,臣實有焉。臺臣前席之論,責之也明,薄譴寔由自速,施宥誠出誤恩,顧何敢貪榮冒進,拚棄四維,自同於尋常譴罷之人哉?違傲雖甚惶阨,廉防不可虧壞,玆敢略暴衷懇,仰瀆崇嚴。伏乞聖明,俯賜鑑諒,特令鐫斥臣職名,仍治臣慢命之罪,以爲不職者戒焉。臣無任云云。答曰,省疏具悉。何必追引乎?爾其勿辭察職。
丙午十一月二十五日午時,上御熙政堂。藥房入診入侍時,都提調權敦仁,副提調成遂默,記事官徐堂輔·洪祐命·金炳雲,檢校待敎李裕元以次進伏。醫官秦慶煥·韓相瑚·卞宗浩·金亨選,進伏楹外訖。上曰,史官分左右。敦仁進前奏曰,近日冬候不調,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,醫官使之入診乎?上可之。相瑚等以次入診,退伏楹外訖。敦仁曰,脈候奏之。相瑚等奏曰,脈候左右三部調均矣。上曰,醫官先退。敦仁曰,伏聞日前,有香砂君子湯材料入之之命,果欲進御乎?上曰,兩日已進服矣。敦仁曰,下詢於醫官而進御乎?抑前日所進御者,故只依前進御乎?上曰,前日已多進御,故今欲更服,而日間當進歸茸君子湯矣。敦仁曰,前日所進,卽對症而議定者,今何可不詢議於醫官,而只以前日所進,輕易更進乎?且香砂君子湯,卽溫燥之劑,而況加入肉桂,恐非無時多進之劑矣。歸茸君子湯,是調理之當劑矣。上曰,日間將始服矣。敦仁曰,歸茸君子湯,入熟芐乎?上曰,熟芐則不入矣。敦仁曰,熟芐,實爲潤補之聖藥矣。上曰,熟芐每患泥滯矣。敦仁曰,臣素昧醫理,只以賤軀之所經歷者驗之,上燥下冷之氣稟,莫如熟芐之奏效,故臣則平生所服,卽地黃湯矣。上曰,熟芐不滯乎?敦仁曰,年來果泥滯,故滯則以茶飮下之,試之三四日,則更不滯,近亦連服而無泥滯之患矣。上曰,熟芐欲次次進服矣,前亦進金水君子湯,而聞熟芐多入則不滯,故若少滯則更加重數,爲好云矣。敦仁曰,果有此說矣。敦仁曰,臣今借方寸之地,竊有區區仰奏矣。仍奏曰,臣於秋間省墓之行,略有沿路邑弊民情之入聞者,而其中忠州之站船,槐山之還逋,已成難救之瘼,不得不仰奏矣。忠州則左水站站船十四隻,卽爲漕轉而設,則當初船格雜費之劃給,一與海漕無異,而近年以來,法不爲法,弊復生弊,戶曹給復中十八結,惠廳代布錢二百二十四兩,京畿三邑及原州保錢五百三十六兩,不知何年,因船人輩負逋,權賣於江民,而所謂江民,以多錢之故,攬作肥己之私物者,已爲幾多年,而朝家劃給莫重漕轉之需,都歸烏有,每當船運之時,船格雜費,無處辦出,則始焉擇其饒戶,勒差船主,而皆致蕩敗。近又分排於沿江洞民,每洞收出百餘金或七八十金,以爲當年行船之資,而沿江之民,擧有離散之弊。夫復戶與代布保錢之爲漕轉設寘者,今爲江民輩牟利之囊橐,而該邑則民有白徵之苦,公納則歲有愆滯之患,揆以事體紀綱,寧容若是?自廟堂行關本道,詳査其前後事實,卽速登聞後,更爲稟處,俾爲釐正之地。槐山則以如斗小邑,還摠本甚不敷,而夏秋各穀九千九百餘石,擧入於逋藪,目下斂散者無幾矣。蓋其流逋,由來久遠,屢經饑荒,民邑板蕩,而無論民逋與官屬所逋,已成流絶,無處指徵,而耗上加耗,以至於此,還穀法意,固爲嚴重,而究其事勢,實不可專責守令。見今該倅,實心釐捄,期欲完逋,果不無自邑從長拮据之方,而敗局措辦,爲力則不優,萬包生耗,歲計則極夥,以今貌樣,將至於無邑乃已。臣意則與其因循而終底莫救,無寧依年來他邑已施之例,特許限七年除耗排捧,責其收殺,則當有趁限充完之道,故敢此仰達矣。上曰,依爲之。出擧條上曰,該倅誰也?敦仁曰,尹致麟矣。自恩津倅移來,而屢典有聲績矣。上曰,國朝寶鑑,來年欲開局矣,亦當設廳,而有總裁官乎?敦仁曰,寶鑑之役,至爲重大,安得不設局乎?臣於前此承敎後,詳考國朝寶鑑義例,則大臣有總裁校正參訂之名矣,此俱詳載於寶鑑初卷,乙覽可以備悉矣。列聖朝寶鑑,初成四朝寶鑑,繼有宣廟寶鑑·肅廟寶鑑,而至正廟朝時,纂進英廟寶鑑,竝編十二朝寶鑑,始成一統文字矣。正廟以後寶鑑,實是未遑之典,以我殿下闡揚繼述之義,不可不及今纂成矣。上曰,此有下敎然後,始可設廳乎?敦仁曰,然矣。考之已例,正廟朝辛丑,大臣·閣臣入侍時,詢問後因下敎爲之矣。上曰,藥房之羅蔘戶蔘,漸不如古,何也?敦仁曰,此果不成說矣。羅蔘所重,尤爲自別,而近來或但取其體大者,故多有假冒之弊,寧有如許道理乎?此是湯劑所用,則雖他國材料,必欲極擇乃已。況我國所産,有此假冒,豈不痛惋乎?臣之在藥院也,每以是嚴飭,昨秋今春二等捧上時,各別擇品,非獨取其體大,雖或體小,只擇其眞品矣,今秋所捧,聞亦善爲之矣。上曰,似稍勝矣。敦仁曰,羅蔘之權減者,臣曾仰奏而復舊,今爲春秋合四斤,而年來湯劑,專須蔘料,恐有不足之患,聞明春當捧中一斤,先爲擇納之意,經稟行會云,似當從近捧上,而見今所儲,不過爲十餘兩云,故連加催納矣。上曰,近來京各司褒貶,終不嚴峻,何也?敦仁曰,京司雖與外邑有異,至於詞訟錢穀衙門及各陵守護等事,亦豈無臧否之可以黜陟者乎?臣於向來,亦有所奏飭,而日前筵飭後,似必有對揚之道矣。上曰,近來百度懈弛,全不修擧,類如是,誠寒心矣。敦仁曰,此專由於紀綱不立之致也。紀綱若稍立,則百隷怠惰,豈至於是乎?書曰,元首明哉,股肱良哉,庶事康哉,此在於殿下一轉移間事矣。總察萬幾,愼賞必罰,靡事不運造化之權,則治化可不言而成矣,何憂乎百度之不擧也?見今民生之塗炭,財用之匱竭,可憂者非一,此臣之常所憂歎者矣。上曰,無論大小事,相議措處,好矣。敦仁曰,臣安敢不然?時原任雖曰有殊,至於可議之事,則何敢不與議乎?上曰,前多有原任大臣次對入參之例矣。敦仁曰,然矣。上曰,今則次對時,藥房日次,亦不入來,何也?敦仁曰,非敢故避次對也,或因身病,或有事故而然矣。上曰,然矣。上命大臣就座,仍命退。又命史官就座,仍命退,諸臣以次退出。
上在昌德宮。停常參·經筵。
李源益啓曰,明日召對,取稟。傳曰,停。
南性敎啓曰,假注書李升洙,時無職名,令該曹依例付軍職,冠帶常仕,何如?傳曰,允。
傳于南性敎曰,諸承旨,持公事入侍。
以京畿監司李鼎臣狀啓,南陽府人命渰死事,傳于趙徽林曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
權用脩,以兵曹言啓曰,謹依下敎,訓局首校劉兌得,嚴棍二十度,懲礪之意,敢啓。傳曰,知道。
又以訓鍊都監言啓曰,謹依下敎,南營入直哨官徐馥賢,嚴棍二十度,汰去之意,敢啓。傳曰,知道。
領敦寧洪在龍箚曰,伏以臣待罪戎垣,已及周歲,而昏謬疎闇,不能事事,僨敗之來,固所自知。至於今番南營事,而臣之不能管束之失,益著無餘矣。宮墻守直,所重何如,而臣始旣不善操飭,終又未及覺察,以致將領之不着戎裝,卒伍之擅自離次,現發於摘奸之時,致煩飭敎之截嚴,臣之惶阨悚恧,益無所容措矣。泥首私次,恭俟譴何,伏乞聖明,亟解臣戎務,仍勘臣當律,以爲溺職者之戒焉。取進止。答曰,省箚具悉卿懇。卿其勿辭,益加團束。仍傳于南性敎曰,此批答,遣史官傳諭。
判尹朴岐壽疏曰,伏以臣之儱侗憒劣,百無攸當,非但臣自知也明矣,抑亦擧世之所共知,而特蒙三朝庇覆之恩,位躋崇顯,涯分已極,居常懍惕,若隕淵谷,而只緣臣才具不逮,隨處露拙,夷考平昔,無往非罪。曩者金吾特除,適在親臨訊囚之日,其所擧行,何等嚴重,而臣姿本鈍劣,事多顚倒,且諸罪人酌處命下也,亦不能詳審,至使干係莫嚴負犯至重之罪囚,有若尋常歇勘者然,此尤臣萬殞難貰之罪,而聖度天大,曲加涵貸,罰止於薄罷,臣滿心悚恧,久而冞切,縮伏鄕廬,若窮無歸,曾未幾何,判尹特點,忽下於訟愆之際,繼而有收敍之命,臣驚惶震懍,益無所措。噫,夷險不擇,趨走爲恭,以效不報之報,卽臣所自矢也,今於恩除之下,何敢更事追引,故爲辭巽,而第臣之臨事僨誤,不足任使,卽聖明之所悉燭也。今若憑恃寵靈,惟思冒進,則非徒毫無所補,其將重誤國事,豈不大可懼哉?且臣積傷之病,比歲以來,轉成膏肓,精爽已失,形殼徒存,以臣視臣,卽一尸居耳。病又如此,實難自力,玆從縣道,據實陳暴於憫覆之天。伏乞聖慈,俯垂鑑諒,亟收臣職名,仍令攸司擬臣當被之律,以安私分,以肅朝綱焉。臣無任云云。答曰,省疏具悉。向日處分,存事面也,況事屬旣往,何可以此爲引乎?卿其勿辭,卽爲上來肅命。
同副承旨金始淵疏曰,伏以臣稟性疎闇,材識昏憒,動必十顚,事輒百疣,至於前月疏陳時誤錯而極矣。泥首訟愆,惟大何是俟。惟我殿下,天地於臣,父母於臣,以止慈之德,推若保之恩,不惟不罪以當律,迺反特侈以恩資,寵光所被,闔門攢祝,臣於是,尤萬萬危蹙悚懍,神魂悸,際玆大僚請勘,止於薄譴。及伏見批旨下者,二字聖敎,昭如日月,而無微不燭,藹如陽春,而無物不遂,繼又恩命,以臣爲承政院同副承旨者,如臣無狀,何以得此於聖明也?異數也至渥也,雙擎九頓,感淚無從。噫,當場事狀,只緣昏迷忙迫,獲此罪戾而已。古人所謂世間甚事不因忙後錯了云者,直道臣今日情地也。欠誠欠實,尙矣奚論?沒知沒覺,全不成樣,孰使之然,天實奪魄,臣自爲之,臣自思之,茫不省其所以也。撫躬自悼,無言自贖,揆以邦憲,合置重辟,以臣微賤,屢瀆崇嚴,罔知罪上添罪,而一暴情實,事係不獲。玆敢冒昧陳懇。伏乞聖慈,俯垂鑑諒,亟降威罰,以肅朝綱,以安私分焉。臣無任云云。省疏具悉。何必追引?爾其勿辭察職。
丙午十一月二十六日午時,上御熙政堂。諸承旨持公事入侍時,左承旨趙徽林,右承旨李源益,左副承旨權用脩,右副承旨南性敎,記事官徐堂輔,假注書李升洙,記事官洪祐命·金炳雲,檢校待敎李裕元以次進伏訖。上曰,史官分左右。仍命承旨進前。性敎進前奏曰,臣吏房而無公事矣。徽林進前奏曰,臣戶房而無公事矣。源益進前奏曰,臣禮房而無公事矣。用脩進前奏曰,臣軍士房代房,而有公事一度矣。仍讀奏訓鍊都監草記訖。上命書知道,仍命書傳敎曰,外各營領軍入直,何等緊重,而昨夜摘奸南營時,入直將官則不着軍裝,擧措多駭,軍兵則無難擅離,竟至闕額,揆以師律,萬萬可駭,當該將領,令該營嚴棍汰去。雖以該營言之,苟能常時善加團束,則豈至於此乎?該營首校,令兵判嚴棍懲勵。上曰,昨夜南營入直軍,自總衛營摘奸,則哨官則放心着睡,軍兵則無難離次,已極可痛,而況是承傳摘奸,則逢點之除,不着軍裝,擧措尤駭,論以紀律,寧有是乎?至於闕內入直,似不無如此之弊,自政院申飭,可也。徽林曰,退出後當各別申飭矣。上曰,因此而有下敎者矣。廚院監饍時,郞官禮數,近來無行之者云,此何故也?供上郞官之禮數,卽古例也,未知自何時占便爲始,而禮數,非爲堂上也,乃是尊事體也,何可如是乎?至於奉審摘奸時,禮數亦不行之云,此後則另加申飭,使之依古例爲之,可也。上曰,聞近來堂下官,於資級隔等處,不爲避馬云。此固通編所載之格例,而亦關體貌,則其在尊朝廷之義,不可如是矣,令廟堂申飭,使之一遵古例,可也。上曰,此下敎,以口傳下敎,知委於廟堂,可也。用脩曰,臣推考房,而無公事矣。徽林曰,臣工房代房,而無公事矣。用脩曰,入侍命下之後,詣臺諸臺,謂將隨入,至詣閤外而旋卽退去,擧措顚倒,有損臺體,事甚未安。竝從重推考,何如?上曰,臺諫誰也?用脩曰,掌令金養默,獻納洪在重矣。上曰,旣已詣閤,而不爲入侍,何也?講筵及召對時,有臺諫隨入之例矣。徽林曰,取考政院謄錄,則丙午受敎,詣臺臺臣,雖傳啓之後,晝講入侍則微稟隨入,召對則不待微稟,直爲隨入,又有近例之載於謄錄者,講筵入侍外,不爲隨入矣。臺諫似聞此近例而退去,然旣已詣閤,旋又退去,壞損臺體矣。上曰,雖是昧例之致,豈有如許道理乎?徽林曰,詣臺臺臣,承批之前,臺廳一步之地,不可無端暫離矣。上曰,然矣。性敎曰,講筵入侍外,雖無隨入之例,而旣詣閤外,則何可不爲入侍乎?上曰,旣詣閤則當爲隨入矣。豈或臺諫,考見謄錄而然耶?徽林曰,未知臺廳謄錄之如何,而臺諫之進退,有非政院所可勸沮矣。上曰,然矣。身爲臺諫,而不知臺體,寧有如此事體乎?上曰,年前亦有如是之事矣。源益曰,未能詳記,而似有如是之事矣。上曰,其時則以旣承處分之後,故徑退矣。源益曰,懲討時急,則入侍時,例爲隨入矣。上曰,然矣。上曰,有損臺體,不可重推而止矣。上曰,竝罷職,可也。出擧條上命史官就座,仍命退,諸臣以次退出。
上在昌德宮。停常參·經筵。
李源益啓曰,明日召對,取稟。傳曰,停。
權用脩啓曰,大司憲,執義,掌令二員,持平二員未差,監察茶時之意,敢啓。傳曰,知道。
李源益啓曰,來初一日輪對日次矣,敢稟。傳曰,當次人受點,後日次待令。
傳于南性敎曰,吏曹參議有闕之代,政官牌招開政。
南性敎啓曰,兼吏曹判書洪敬謨,參判金英淳牌不進推考傳旨,今方捧入,而開政命下之後,如是違牌,事甚未安。竝更牌招,何如?傳曰,允。
南性敎以吏曹言啓曰,今此宗廟朔祭大祝前持平趙然昌,徽定殿朔祭大祝前正言李敎英,俱爲塡差,而時無職名,竝令該曹,口傳付軍職,何如?傳曰,允。
兵曹口傳政事,副司果趙然昌·李敎英。
醫官鄭有曾書啓,冬至兼謝恩正使東寧尉金賢根,無事作行,今月二十二日午時量,渡江入去之意,詮次啓達。傳曰,知道。
成遂默以兵曹言啓曰,今日禁軍祿試射時,騎芻當依定式試取,而馬路氷滑,勢難騎射,以柳葉箭代行之意,敢啓。傳曰,知道。
吏曹參議李公翼疏曰,伏以天官佐貳,爲任綦重,如臣謏才淺識,何嘗近似於是,而冒玷至再,蹲據已久,徒荷寵眷之隆,而報效蔑稱,自托趨走之恭,而淟涊爲媿,每自循省,惶汗浹背,求解一念,如渴思飮,而不敢輒事瀆撓者,卽惟曰感恩私而怵義分焉耳。第臣受氣綿薄,抱疾貞痼,觸冒寒燠,每復添苦,近又頑積,挾滯闖肆,上亘下格,食飮全阻,宛轉叫楚,藥餌爲命,彈束赴公,非可以時日爲期,雖閒司散職,猶難久曠,況銓部重任,豈可一任其虛縻也哉?左右參倚,蹲仍無望,玆敢不揆猥褻,仰籲崇嚴,伏乞聖慈,俯賜鑑諒,亟遞臣見帶之職,以便公私,不勝幸甚。臣無任云云。省疏具悉。所請依施。
上在昌德宮。停常參·經筵。
藥房提調李穆淵,副提調成遂默啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
權用脩,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李源益啓曰,明日召對,取稟。傳曰,停。
權用脩啓曰,大司憲,執義,掌令二員,持平二員未差,監察茶時之意,敢啓。傳曰,知道。
傳于金始淵曰,都承旨許遞,前望單子入之。
傳于李源益曰,豐恩府院君喪,擬欲臨弔,而至今未遂,發靷不遠,痛廓何可盡喩?初二日遣承旨致祭,祭文當親撰以下矣。
以濟州牧使李宜植狀啓,薦新進上柑橘,不得如例封進,惶恐待罪事,傳于趙徽林曰,勿待罪事,回諭。
以濟州牧使李宜植狀啓,濟州牧人命渰死事,傳于趙徽林曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
有政。吏批,兼判書洪敬謨進,參判金英淳進,參議未差,右副承旨南性敎進。以尹定鉉爲吏曹參議,金東健爲大司憲,權命周爲執義,趙完植爲司諫,韓致容·朴在皞爲掌令,洪仁秀·韓容悳爲持平,李敎英爲獻納,金萬根·尹堉爲正言,趙秉鉉爲判敦寧,徐憙淳爲知經筵,鄭基世爲兵曹參議,徐憙淳爲軍器提調,鄭鎏爲奉常正,李寅奭爲司成,趙基亨爲溫陵令,尹致疇爲弘陵令,李殷榮爲工曹佐郞,金肅淵爲加平郡守,訓鍊都監提調單徐憙淳,禁衛提調單徐憙淳,御營提調單徐憙淳。
兵批,行判書徐憙淳病,參判金洙根病,參議未差,參知李光載入直進,同副承旨金始淵進,大護軍李嘉愚,護軍韓鎭庭,副護軍李根友·申錫愚·李公翼·韓正敎,副司直李寅奭·李佑伯·睦仁㦳·申泰運,副司果鄭錫朝·金敬鎭,副司正李升洙,以上竝單付。
吏批,再政。南性敎啓曰,大司成今當差出,而擬望之人乏少,承旨竝擬,何如?傳曰,允。以南秉哲爲大司成,崔遇亨爲社稷令,吳顯甲爲景慕宮令,李裕憲爲徽慶園令,李魯宰爲甑山縣令。
李源益,以禮曹言啓曰,卽接濟州牧使李宜植狀啓謄報,則十月令薦新唐金橘,一一摘取,爲七十七箇,肇慶廟薦新,十六箇封進,所餘爲六十一箇,宗廟·徽定殿·景慕宮薦新,排比無路,都封上送于禮曹,以爲稟旨進獻之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
醫官鄭有曾書啓,冬至兼謝恩正使東寧尉金賢根,連爲無事作行,今月二十三日未時量,入柵前進之意,詮次啓達。
上在昌德宮。停常參·經筵。
李源益啓曰,明日召對,取稟。傳曰,停。
承旨前望單子入之,趙鳳夏落點。
趙徽林啓曰,卽者漢城府官員來言,年終獻民數,每於十二月初一日,修正以入,而判尹朴岐壽在外,次堂例不得擧行云,何以爲之?敢稟。傳曰,催促上來。
司諫趙完植,副應敎朴來萬,持平韓容悳,獻納李敎英,正言金萬根·尹堉,修撰朴商壽等啓曰,請書九亟施追奪官爵之典。措辭見上答三司曰,不允。
司諫趙完植,持平韓容悳,獻納李敎英等啓曰,請物故罪人國榮,亟施孥籍之典。措辭見上請物故罪人裕,亟施孥籍之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情罪人醇壽,亟施孥戮之典。措辭見上請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上
司諫趙完植,持平韓容悳,獻納李敎英,正言金萬根·尹堉等啓曰,請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。措辭見上答兩司曰,不允。金等事,不允。
持平韓容悳啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上新除授執義權命周,時在京畿驪州地,掌令韓致容,時在楊根地,掌令朴在皞,時在慶尙道晉州地,持平洪仁秀,時在京畿利川地,請竝斯速乘馹上來事,下諭。答府曰,不允。下諭事,許遞。
司諫趙完植,獻納李敎英,正言金萬根·尹堉等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
南性敎,以吏曹言啓曰,通禮院右通禮韓兢人,東學訓導柳泰鉉,俱以身病,呈狀乞遞,竝改差,何如?傳曰,允。
李源益,以禮曹言啓曰,豐恩府院君發引,定於來十二月初三日子時,安葬定於同月初九日巳時云,發引時及安葬時,王大妃殿當有望哭之禮,望哭儀註,直爲書入王大妃殿之意,敢啓。傳曰,知道。
權用脩,以備邊司言啓曰,卽見濟州牧使李宜植年分狀啓,則以爲濟州勝於大靜,大靜優於旌義,僅爲平年,而夏牟秋穀,旣未均登,新舊還之一時竝督,恐非紓力之道,舊還姑爲仍停云矣。島農雖幸少康,夏糴旣云不敷,秋穀又未均登,新舊竝督,有欠懷保之政,舊還許令仍停,何如?傳曰,允。
上在昌德宮。停常參·經筵。
藥房提調李穆淵,左承旨趙徽林啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
李源益啓曰,明日召對,取稟。傳曰,停。
趙徽林啓曰,左副承旨權用脩,今日不爲仕進,卽爲牌招,何如?傳曰,允。
金始淵啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
傳于李源益曰,禮房承旨,馳詣宗廟·徽定殿·景慕宮,奉審摘奸以來。
備忘記,淸城僉使金啓訓下直,長弓一張·長箭一部·片箭一部·筒兒一箇賜給。
南性敎啓曰,判敦寧趙秉鉉,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。吏曹參議尹定鉉,大司城南秉哲,除拜後過三日不爲出肅,事體所在,誠極未安,竝從重推考,仍卽牌招察任,何如?傳曰,允。
趙徽林啓曰,卽者漢城府官員來言,年終獻民數,明日當爲修正以入,而判尹朴岐壽未肅拜,次堂例不得擧行云,判尹卽爲牌招,何如?傳曰,允。
又啓曰,兼判尹朴岐壽牌不進推考傳旨,今方捧入。而年終獻民數,當爲擧行,如是違牌,事甚未安。更爲牌招,何如?傳曰,允。
又啓曰,兼判尹朴岐壽再牌不進推考傳旨,今方捧入。而年終獻民數,當爲擧行,連事違召,無意承膺,事甚未安。所當更請牌招,而係是一日三牌,何以爲之?敢稟。傳曰,牌招。
李源益,以內醫院提調意啓曰,副提調趙鳳夏,今日問安,不爲仕進,卽爲牌招,何如?傳曰,允。
以內醫院副提調趙鳳夏牌不進罷職傳旨,傳于李源益曰,只推。
以左副承旨權用脩牌不進罷職傳旨,傳于金始淵曰,只推。
以吏曹參議尹定鉉,大司成南秉哲牌不進罷職傳旨,傳于南性敎曰,只推。
行大司憲金東健啓曰,臣於風憲之長,何嘗一毫近似,而千萬不自意,伏奉除旨,感激居先,義分是懼,雖不得不章皇出肅,而第臣於合啓中,有私義之不可聯參者,在前屢叨,輒蒙恩諒,今臣處義,宜無異同,請命遞斥臣職。答曰,依啓。
正言金萬根啓曰,臣言議風裁,本不合於淸朝耳目之任,而薇垣除旨,忽下於夢想之外,新啓方張,懲討義急,雖不得不張皇出肅,少伸明張之忱,而臣於合啓中,有區區私義之不可聯參者,如臣處地,擧皆引避,曾叨是職,已蒙恩諒,今臣處義,宜無異同,請命遞斥臣職。答曰,依啓。
正言尹堉啓曰,臣言議風采,本不合於淸朝諫諍之職,而乃於日昨,獲蒙薇垣除旨,義急懲討,雖不得不張皇出肅,粗伸明張之忱,而第臣於合啓中,有區區私義之不可聯參者,如臣處地之曾經是銜者,擧皆引避,輒蒙恩諒,今臣處義,宜無異同,以此情踪,何可晏然蹲冒乎?請命遞斥臣職。答曰,依啓。
司諫趙完植,持平韓容悳,校理洪祐健,修撰朴商壽等啓曰,請書九亟施追奪官爵之典。措辭見上答三司曰,不允。
司諫趙完植,持平韓容悳等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。措辭見上答兩司曰,不允。金等事,不允。
持平韓容悳啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上答府曰,不允。
司諫趙完植啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
金始淵,以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,宣傳官鄭驪源,兼司僕將元世顯,五衛將張雲鶴·張斗顯·李初永·鄭光禹·崔光植,忠翊衛將林輔榮,忠壯衛將李季淵,俱以病難供職,呈狀乞遞,五衛將具載奭,景福宮衛將宋哲舜,慶熙宮衛將金啓天,除授在外,上來無期云,竝改差,何如?傳曰,允。
上在昌德宮。停常參·經筵。
權用脩,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
權用脩啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道。
李源益啓曰,明日召對,取稟。傳曰,停。
權用脩啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
李源益啓曰,明日豐恩府院君發靷,遣承旨致祭事,命下矣。何承旨進去乎?敢稟。傳曰,都承旨進去。
傳于權用脩曰,日寒如此,輕囚放釋。
傳于權用脩曰,日寒如此,內外各營入直軍兵及各門守門軍薄衣與流丐,摘奸以來。
權用脩啓曰,臣用脩敬奉聖敎,馳往義禁府,則無時囚,故仍詣典獄署,取考囚徒案,則結案罪人三名,殺獄罪人二十六名,御寶僞造罪人二名,係是重囚,故竝爲仍囚,其餘他錢不報,毆打人物及各司直囚罪人趙順哲等十五名,係是輕囚,故竝依傳敎放送之意,敢啓。傳曰,知道。
備邊司薦望,以徐相五爲統制使。
傳于南性敎曰,政官牌招開政。
南性敎啓曰,兼吏曹判書洪敬謨,參判金英淳,參議尹定鉉,牌不進,推考傳旨及罷職傳旨,今方捧入。而開政命下之後,如是違牌,事甚未安。判書參判,竝更牌招,何如?傳曰,允。參議只推,一體牌招,如有違牌,勿爲呼望。
以大司諫任百秀,司諫趙完植牌不進罷職傳旨,傳于權用脩曰,只推。
持平韓用悳,獻納李敎英,校理洪祐健,修撰朴商壽等啓曰,噫嘻痛矣,書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已,其疏之上下屢千百言,閃忽疑眩,莫可摸揣,而指意肯綮,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退,斷自淵衷之意,而書九,乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答三司曰,不允。
持平韓容悳,獻納李敎英等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律,請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之。前乎漢祿,而豈有如漢祿,後乎漢祿,而豈有如漢祿,剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸。始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下。凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕·玉讐國之計。一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者。蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也,渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中熏襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也。逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也。則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖限未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極逆大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十八字刀削分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉纖緯之書,濟其邪誕之術,二萬石軍糧之積庤,縉紳家火具之潛埋,十一字刀削卯日而擧事爲期云者,莫非做作妖言,煽動人心之計,而一十一字刀削十三日至凶之說,與鍾一一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,八字刀削洞欲輸軍糧,則轉到南陽,凡爲群凶之指使,率皆挺身而樂赴,十一字刀削將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友,加施孥戮之典,致後·延壽,竝施孥籍之典。噫嘻痛矣,亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩,請物故罪人肇源諸子,亟施散配之典。噫嘻,宜學以卑微之流,賦憯慝之性,行己則巧侫,而善爲孤媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之情,終有所未盡者,請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如鶴秀之至奸絶悖者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡點狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,背馳國是,爲賊立幟,兇圖逆節,所由來者久矣。特以門戶之爀舄,資歷之華膴,始也聖念,未嘗不假借,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上,貪天爲功,已是渠罔赦之罪,而最其無將不道之眞贓斷案,卽惎構是已,惎構二字,是何等人臣極罪,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸,於是乎疑懼之心,翻成怨懟,揣摩之計,專事壞亂,必欲讐視國家,煽禍朝著,至以惎構之憯計,敢售於莫重莫嚴之地,甘自歸於斁敗人彝,滅絶天常,正所謂窮天地亘萬古所未有之劇逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩。惟我殿下,乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章快伸,輿憤痛洩,而遽從惟輕,只施島棘,干係如此賊,負犯如此賊,依舊假息,顯戮不加,則典憲自此隳壞,亂逆無所懲畏,思之及此,寧不懍然而寒心哉?請楸子島荐棘罪人鶴秀,亟令王府設鞫得情,快正典刑。噫嘻痛矣,自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,都是凶國禍家,兜攬萃膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得,抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著。故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日,義理尤急闡明,而何幸乾道孔昭,天討大行,追奪之律,才有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典。況其凶種餘孽,尙此假息,書所稱殄滅無遺,毋俾易種者,不施於此賊,而將於何施?請追奪罪人魯敬,亟施孥戮之典焉。噫嘻痛矣,亂臣賊子,從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛畜虺蝮之毒,敢於哀遑罔極之時,欲逞悖逆至憯之計,指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎。渠之綢繆謀議,爛熳和應之跡,非但翰模之供,節節指的,復有晟賊之招,一一吐實,面目雖換,腸肚相接,與賊晟逆度,一而二二而一也。惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻痛矣,世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也。然而露名而投呈者尙度也,而暗地授意者正喜也,指使而粧出者晟賊陽淳也,而因人傳草者正喜也。正喜之情節,陽淳知之,故陽淳之招辭,正喜出焉。其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急,大僚之箚,蓋出於嚴獄體重法理之義,而遽有此減死安置之命。臣等聚首愕眙,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎,況是今獄之逆窩也罪首也?終不克窮覈,遽爾酌處,揆諸鞫體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子,無所懲戢,思之至此,寧不懍然而心寒哉?請大靜縣圍籬安置罪人正喜,亟令王府更爲設鞫,快正典刑。噫嘻痛矣。紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心之包藏,兜攬萃膴,席乃兄而愈益驕濫,縱恣胸臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事言之,接翰模而寬譬,其所寬譬者何譬,與晟賊而授計,其所授計者何計,情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄,一而二二而一也。憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,又極嚴峻,承聆諸臣,無不掩抑,退益憤惋,以若亘萬古所未有之逆憝,豈可使一刻容貸於覆載間乎?請古今島安置罪人紀淵,亟令王府設鞫得情,快正典刑。噫嘻痛矣,亂臣賊子,從古何限,而豈有如醇壽之至凶絶悖者乎,本以陰慝之性,敢生樂禍之心,結交匪類,所綢繆者凶謀也,十一字刀削晉鏞家夜會,鍾協處參席,互相酬酢,俱極凶憯,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止。請謀反大逆不道知情不告罪人醇壽,亟施孥戮之典。七行三十一字刀削噫嘻痛矣,島配三罪人之罪,可勝誅哉?李鍾協,妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案,徐永淳,延接悖孫,率蓄妖壻,綢繆情節,掩諱不得,孟鶴述,一行三十二字刀削島配薄勘,失刑甚大,雖以遠配諸罪人言之,李準假托上訟之說,六字刀削李晉錫夤緣英熙,五字刀削尹永植作伴鶴述,十六字刀削洪稷周五字刀削鄭基元二十一字刀削遠配之典,終涉寬假,請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府嚴鞫得情,明正典刑。噫嘻痛矣,世變層生,亂逆何限,而豈有如今番捕廳諸賊之至憯絶悖者乎?噫彼兩女,俱以至微至賤之妖物,白做如狂如譫之凶說,乃敢譸張,無難傳播,甘犯萬戮猶輕,千剮無惜之罪,至如賊澤,本以蟣蝨之賤,素蓄梟獍之腸,以不忍聞不忍道之凶誣悖說,稱以上變,又從而傅會增衍,發之於口,筆之於書,作此窮天地亘萬古所無之逆變者,思之膽掉,言之髮豎,如許窮凶極惡之妖女逆豎,孰不欲手磔而口臠也哉?設鞫正法,王法卽然,而大僚求對,直請處分者,以其辭語極凶,無以如法問招也,第念凶如此賊,妖如此賊,未加肆市之典,而誅止其身,戮不及孥,則其可曰國有三尺乎?聖批若曰固當以大逆議律,則此賊之爲大逆,旣已洞燭之矣。又若曰律後加律,實關格例,臣等竊以謂振古所無之凶賊,何可膠守於格例,使王章未伸而輿憤莫洩乎?請梟首罪人澤,捕廳勘斷罪人金·河兩女,竝亟施大逆之律。噫嘻痛矣,金等之罪,可勝誅哉?外托匡救,內懷挾雜,投進晩後一箚,攙入絶悖句語,始曰不察,繼曰情理,以聖敎中所無之事,肆然傅會而變幻,尋其語脈,無禮不敬,究其指意,至憯且慝,誣逼至及於莫嚴,倫彝自干於斁敗,是可忍也,孰不可忍也?昨日親問,聖斷赫然,其包藏之禍心,排布之凶計,庶可以掀拔打破,而酌處之命,遽下於一番訊推之後,大臣諸臣,迭陳交章,而終未承反汗之音,此何事也,此何擧也?噫,彼凶,胡辭漫漶,忍杖獰頑,指嗾之必有,而敢肆抵賴,手脚之已露,而反售迷藏,鬼蜮之狀,益見陰祕,梟獍之腸,可知素蓄,似此首惡,貸其頭領,使之假息海島,則是可曰國有三尺,而亂臣賊子,將何所知懼乎?其外諸囚,或一杖不加,或一問不及,歸諸脅從,竝施酌配,則是可曰究覈之已盡,獄情之無疑,而包容好生之德,豈宜施於此等負犯乎?蓋其箚語,驟看則情狀莫測,細察則心膽俱顫,邦憲之所必誅,而國人之皆曰可殺者也。我殿下,旣知失刑而屈法,何爲而力遏衆論,使醜類倖逭,鞫體不嚴,一至於此哉?天討有罪,國家之常經,人得而誅,彝性之同然,此臣等所以沬飮力爭,不獲準則不止者也。請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府拿鞫得情,夬正典刑。答兩司曰,不允。金等事,不允。
持平韓容悳啓曰,噫嘻痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰,闡義理而嚴懲討乎?請古今島爲奴罪人韓鼎鎭,亟令王府卽爲拿來,嚴鞫得情,快正典刑。噫嘻痛矣,義理堙塞,世變層生,至於今番睦台錫事而極矣。惟我毅宗烈皇帝,以三·五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府設鞫嚴問,快正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至憯。秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何由懲後,其弟述鏞,同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激。請旌義縣爲奴罪人閔達鏞,更令王府拿鞫得情,快正邦憲,閔述鏞,亦令該曹捉致嚴問,照律勘斷。答府曰,不允。
獻納李敎英啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也,設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘。此不但我朝之賤臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府拿鞫嚴問,明正典刑。答院曰,不允。
以慶尙監司李啓朝狀啓高靈縣民家失火事,傳于趙徽林曰,聞甚矜惻,元恤典外,別加顧助,結構奠接之方,廟堂措辭,分付。
李源益,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
權用脩,以兵曹言啓曰,內禁衛將李熙昇,時帶別軍職,職務相妨,改差,何如?傳曰,允。
又以兵曹言啓曰,每都政,新資五窠,例爲差出,而今番則準履歷軍器副正,亦當陞資矣。營將·中軍·虞候,姑無準二十朔者,雖未滿朔數,依例推移內遷,何如?傳曰,允。
又以總衛營言啓曰,本營以新設營門,事多草創,諸將校久勤轉遷之規,尙未稟定,知彀敎鍊官·別武士別抄·北漢將校久勤,當自今番都政,越送兵曹,或每都目或間都目遷轉,宜有定式,而謹稽壯勇營節目,則有訓鍊院加設僉正一窠,判官主簿各一窠,作爲哨官遞兒窠矣。本營則官制稍異,哨官無加設窠可擬之人,以知彀官中有薦人,每都目以次單望修送,已經主簿人,令該曹循次擬望於判官。至於僉正,階品稍別,有不必一遵哨官之例,今姑置之。又稽大典通編,有各營門加設窠擬望之例,加設窠及久勤望,待稟旨知委於該曹,以爲依例擧行之地,恐合事宜,而事係官方,不敢擅便,上裁,何如?傳曰,依此磨鍊施行。
又以御營廳言啓曰,本廳別將金鎰,身病甚重,勢難察任,改差,何如?傳曰,允。
又以御營廳言啓曰,領軍入直,何等愼重,而今日摘奸時,新營入直軍之闕點,至爲二名矣。入直哨官朴永鉉,敎鍊官元厚敬,管下軍之闕額,矇不致察,揆以紀律,俱極駭然,竝嚴棍汰去,當該入直千摠李升德亦,難免常時不能操束之責,一體汰去之意,敢啓。傳曰,知道。
大司成南秉哲疏曰,伏以學諛見淺,輪翮無取,猥蒙我殿下庇覆拔擢之恩,前後歷踐,罔非華耀,居寵若驚,如集于木,今玆國子新命,又出於千萬夢想之外,始悸終惕,惶汗浹背,歷屢日而殆不省措躬之所也。竊伏念不惟其官,垂訓書經,彼己之子,招譏詩人,是以適器以任,上有咸熙之治,度力而進,下無甘臨之憂。凡有官守者,孰無其事,而師儒之任,關係尤重,歷擧前輩居是職者,何嘗有如臣之空疎者乎?夫三年通一經,十五年五經始通,卽古人讀書肄業之漸次歲月也。臣年今才三十,而其通籍,又十年于玆矣。自臣束脩之時,計臣釋褐之日,其間直不過五六年,則其於五經,尙不能盡通也,明矣。見職之稱與不稱,亦奚待臣言也哉?負乘之災,止係臣身,不修之簡,恐累淸朝,與其畢竟僨錯,仰誤則哲之政,無寧早自爲所,以效傴僂之義,玆敢暴露衷悃,仰籲宸嚴。伏乞聖慈,特垂憐察,亟鐫臣新授職名,以重公器,以安私分焉。臣無任云云。省疏具悉。爾其勿辭察職。
敦寧都正金鎭右疏曰,伏以臣,伏奉九月十五日除旨,以臣爲敦寧府都正者,臣感恩怵義,敢不卽日登途,以伸叨謝之忱,而第臣父,年迫七旬,閱月病劇,臣無他兄弟,救護無人,萬無趍膺之望。況伏念臣於見職,本無敦寧,揆以格例,在所當遞,玆敢縣道短章陳籲。伏乞聖慈,俯賜鑑諒,亟命刊改,以存公格,以安愚分,千萬幸甚。臣無任云云。省疏具悉。所請依施。
上在昌德宮。停常參·經筵。
王大妃殿進御三錢重人蔘粟米飮,自今日一貼式煎入事,榻前下敎。
李源益啓曰,明日召對,取稟。傳曰,停。
權用脩啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
傳于李源益曰,禮房承旨馳詣受香所,奉審摘奸以來。
趙鳳夏啓曰,臣以豐恩府院君發靷致祭進去,下直之意,敢啓。傳曰,知道。
以全羅監司李時在狀啓全州府民家失火事,傳于趙徽林曰,聞甚矜惻,元恤典外,別加顧助,結構奠接之方,廟堂措辭,分付。
司諫趙完植,持平韓容悳,副校理兪致崇,修撰朴商壽啓曰,請書九,亟施追奪官爵之典。措辭見上答三司曰,不允。
司諫趙完植,持平韓用悳啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上十九字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。措辭見上答兩司曰,不允。
持平韓用悳啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
司諫趙完植啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
南性敎啓曰,吏曹參議尹定鉉疏批已下,一體牌招,何如?傳曰,允。
有政。吏批,兼判書洪敬模式暇,參判金英淳式暇,參議尹定鉉進,右副承旨南性敎進。啓曰,兼判書洪敬謨,參判金英淳竝式暇,小臣獨政未安,何以爲之?敢稟。傳曰,只出緊任,以洪學淵爲大司憲,兪鎭五爲執義,沈承澤·鄭爲掌令,柳興奎爲持平,李·李晩德爲正言,洪運謨爲刑曹正郞。
兵批,行判書徐憙淳進,參判金洙根病,參議鄭基世入直,參知李光載病,同副承旨金始淵進。以金鼎集爲副摠管,李熙麟爲宣傳官,任泰錫爲內禁將,申命漢爲兼司僕將,呂東冕·李明錫·朴承儒·鄭學基·鄭國誠爲五衛將,康綖爲忠翊將,王熙澤爲忠壯將,金奉良爲景福將,崔英鎭爲慶熙將,尹喜秀爲部將,護軍成遂默·白殷鎭,副護軍任百經·李源命·金鎭右·鄭驪源·李南軾·柳相朝,副司直權命周·韓致容·朴在皞·洪仁秀,副司果尹堉·金萬根,統制使徐相五,以上竝單付。
傳于南性敎曰,見窠皆令差出。
吏批,再政。以李根友爲敦寧都正,金樂壽爲右通禮,吳顯甲爲儀賓都事,李學愚爲長寧殿令,尹肯鎭爲敦寧主簿,申命衍爲禮賓主簿,興完君單晸應。
兵批,再政。以沈鑰爲五衛將,孫亮漢爲訓鍊僉正,同知金奉良,僉知申命漢·朴承儒·鄭國誠,以上竝單付。
以大司諫任百秀,獻納李敎英牌不進罷職傳旨,傳于權用脩曰,只推。
宣傳官申孝哲書啓,臣於本月初一日酉時量,以衣薄摘奸事,敬奉承政院所下聖敎,自通化門至永肅門,闕內各所入直軍兵及各門守直騎兵軍等處,布諭聖念,一一詳察是乎則,上下所着衣服,雖有厚薄之不同,專賴周衣而禦寒是白乎矣,其中所着至薄,寒苦最切者,這這抄出役姓名,竝以後錄于左是白齊。敦化門陽城騎兵軍林癸奉,弘化門朔寧騎兵軍金德己,丹鳳門高城騎兵軍金仲哲,高城騎兵軍孫大哲,曜金門谷山騎兵軍安同伊。傳曰,知道。衣資令兵曹題給事,分付。
宣傳官鄭克鉉書啓,臣於本月初一日酉時量,以流丐衣薄摘奸事,敬奉承政院所下聖敎,馳往崇禮門·昭義門·敦義門·彰義門·肅靖門·北營·禁衛新營·南營·西營·龍虎新營·訓局新營,入直將官及軍兵等,依省記點考詳察是白乎則,倂無頉闕是白遣,衣袴厚薄,一一摘奸是乎則,各門守門軍及各營入直軍段,別無薄着呼寒之弊是白遣,各處流丐,亦爲詳細摘奸是白乎則,西部蓮池契地幕三十三名內,病乞五名是白遣,各門卜直軍所着,或有厚薄不同是白乎所,其中薄着矜惻者,這這抄出,役姓名,後錄于左是白齊。崇禮門卜直軍金明學,敦義門卜直軍李龍卜,昭義門卜直軍金景順。傳曰,知道。薄衣令該營題給,流丐空石與顧恤之方,令該廳題給事,分付。
宣傳官申春熙書啓,臣於本月初一日酉時量,以流丐衣薄摘奸事,敬奉承政院所下聖敎,馳往光熙門·興仁之門·惠化門·五間水門·南別營·南小營·下都監·總衛新營·策應所·東營·集春營·廣智營·御營廳新營,入直將官及軍兵等,依省記點考詳察是白乎則,所着衣服,別無至薄呼寒之弊是白遣,各處流丐,詳細摘奸是白乎則,孝經橋川邊幕三十四名內,病乞十六名是白遣,各門卜直軍所着,或有厚薄之不同是白乎所,其中薄着矜惻者,抄出役姓名,後錄于左是白齊。興仁之門卜直軍金學吉,光熙門卜直軍金莫丁,惠化門卜直軍崔龍卜。傳曰,知道。薄衣令該營題給,流丐空石與顧恤之方,令該廳題給事,分付。
權用脩,以兵曹言啓曰,考見諸道今秋官鎭門聚點狀啓,則黃海兵使吳一善狀啓中,道內各邑鎭軍兵聚點時,蒜山鎭,器械破傷,老弱苟充,間或有之云矣。官鎭門聚點,旣係詰戒之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。執頉當該鎭邊將,推考警責,何如?傳曰,允。
又以兵曹言啓曰,謹依薄衣摘奸宣傳官申孝哲書啓判下,闕內各門薄衣騎兵林癸奉等五名處,木各一疋,去核各二斤題給之意,敢啓。傳曰,知道。
又以訓鍊都監言啓曰,謹依宣傳官書啓判下,本局字內敦義門卜直李龍福處,木綿一疋,去核二斤考例以給之意,敢啓。傳曰,知道。
又以禁衛營言啓曰,謹依宣傳官書啓判下,本營字內崇禮門入直卜直金明學,昭義門入直卜直金景順等處,木綿各一疋,去核二斤題給之意,敢啓。傳曰,知道。
又以御營廳言啓曰,謹依傳敎,光熙門卜直金莫丁,興仁之門卜直金學吉,惠化門卜直崔龍卜處,各木綿一疋,去核二斤考例以給之意,敢啓。傳曰,知道。
吏曹參議尹定鉉疏曰,伏以臣,猥以無似,過蒙寵遇,除旨聯翩,殆無無官之日,泮銜猶是宿硏也。姑且蹲冒,曾未數旬,移授臣吏曹參議,此職何爲而又及於臣哉?若謂望實才猷,足堪是任,則臣是僬僥之負重,若謂貯養需次,宜與是選,則臣是糠粃之在先,反躬思惟,慙惶靡措,莫省所以也。臣之忝側邇密,已有年所,殊恩優渥,與天無極,偏被雨露之澤,長依日月之光,臣身之不自有也久矣。惟早夜殫竭,不敢一息或怠,趍走爲恭,筋力爲勞,卽臣塵刹之報也,固當有除輒膺,不俟駕屨,豈爲虛假之文,反昧陳就之義也?第伏念人臣持身之節,惟在於辭受進退之際,雖閒司漫職,猶不可左㨮而右攬,況乎國子之長,天官之佐,世所稱峻望榮選,臣是何人,朝除夕遷,恬若固有,判無其實,而遽冒其名乎?福過則災,器盈則溢,理所必至,此猶不遑自恤,而臣之所大懼者,今若徒畏分義,不自揣量,冒沒承當,終至僨敗,不能仰體我聖上愛欲生之至德,則臣之辜負之罪,尤無以自贖,此臣所以仰首鳴號,必辭乃已者也。至於銓衡之爲任,至淸且要,有非舂愚所可擬議,其爲一世之笑罵,有識之憂歎,諒非細故,而震懍熏灼,亦不暇張皇覼縷,開政有命,庚牌踵臨,呼望路阻,衷情轉隘,敢陳短章,仰瀆宸聽。伏乞天地父母,特垂矜憐,亟收臣新授職名,以安賤分,千萬幸甚。臣無任云云。省疏具悉。爾其勿辭察職。
上在昌德宮。停常參·經筵。
豐恩府院君發靷,王大妃殿望哭後,大殿,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。王大妃殿,藥房口傳問安。答曰,罔極。內閣·政院·玉堂·朝廷二品以上·六曹堂上單子問安。答曰,罔極。中宮殿,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
李源益啓曰,明日召對,取稟。傳曰,停。
權用脩啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
吏批,三政。以李允植爲景慕宮令。
掌令沈承澤啓曰,臣謭劣魯莽,本不近似於淸朝耳目之任,而掌憲除旨,忽下於縮伏誦愆之中,感恩怵義,雖不得不章皇出肅,第臣於合啓句語中,有區區私義之不可聯參者,曾叨臺職,以此引避,輒蒙恩諒,今臣處義,與前無異,請命遞斥臣職。答曰,依啓。
大司憲洪學淵,持平韓容悳,獻納李敎英,副校理兪致崇,修撰朴商壽等啓曰,請書九,亟施追奪官爵之典。措辭見上答三司曰,不允。
大司憲洪學淵,持平韓容悳,獻納李敎英等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上二十一字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李承圭·李魯奎·成容默·柳泰東·羅采奎等,更令王府,拿鞫得情,夬正典刑。措辭見上答兩司曰,不允,金等事,不允。
大司憲洪學淵,持平韓容悳等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上新除授掌令鄭,時在全羅道昌平地,持平柳興奎,時在京畿利川地,請竝斯速乘馹上來事,下諭。答府曰,不允。下諭事,竝許遞。
獻納李敎英啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上新除授正言李晩德,時在慶尙道禮安地,請斯速乘馹上來事,下諭。答院曰,不允。下諭事,許遞。
以大司諫任百秀,司諫趙完植,執義兪鎭五牌不進罷職傳旨,傳于權用脩曰,只推。
權用脩,以備邊司言啓曰,卽見慶尙監司李啓朝狀啓,則枚擧咸昌縣監朴泰浩牒呈,以爲本縣田畓,改量執摠,除却免稅與陳田畓,則時起田畓實摠,爲一千八百五十九結三十八負九束,比乙巳,田減七十結五十三負三束,畓加一百六十一結九十一負五束,自今年以新量結數施行事,請令廟堂稟處矣。道內若而邑改量,每多田減畓加,庚子量後百餘年之間,燥濕沃瘠之互相變異,雖難料度,統論本邑田畓,較看庚子實摠,畢竟結縮,至過三百,其所査括正界,果能盡意精詳而然乎?次第經始之邑,益加董飭,使之各別擧行,期有實效,以新量案施行之意,分付本道該曹,何如?傳曰,允。
上在昌德宮。停常參·經筵。
李源益啓曰,明日召對,取稟。傳曰,停。
金始淵啓曰,大司憲洪學淵,持平韓容悳呈辭,執義兪鎭五未肅拜,掌令二員。持平一員未差,監察茶時之意,敢啓。傳曰,知道。
趙徽林啓曰,左副承旨權用脩,今日不爲仕進,卽爲牌招,何如?傳曰,允。
以左副承旨權用脩牌不進罷職傳旨,傳于金始淵曰,只推。
李源益,以弘文館言啓曰,下番修撰臣朴商壽,以宗廟臘享大祭祭官,今日議政府肄儀時,晝仕出去之意,敢啓。傳曰,知道。
南性敎,以吏曹言啓曰,今此永禧殿臘享祭大祝,前正言鄭翊朝塡差,而時無職名,令該曹口傳付軍職,何如?傳曰,允。
兵曹口傳政事,副司果單鄭翊朝。
金始淵,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,本局別將李膺緖,身病猝重,勢難察任,改差,何如?傳曰,允。
上在昌德宮。停常參·經筵。
藥房提調李穆淵,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
李源益啓曰,明日召對,取稟。傳曰,停。
權用脩啓曰,大司憲洪學淵,持平韓容悳呈辭,執義兪鎭五未肅拜,掌令二員,持平一員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
上在昌德宮。停常參·經筵。
王大妃殿誕日,大殿·大王大妃殿,內閣·政院·玉堂·朝廷二品以上·六曹堂上·大司諫口傳問安。答曰,知道。王大妃殿,內閣·政院·玉堂·朝廷二品以上·六曹堂上·大司諫單子問安。答曰,知道。中宮殿,內閣·政院·玉堂·朝廷二品以上·六曹堂上·大司諫口傳問安。答曰,知道。
權用脩啓曰,大司憲洪學淵,持平韓容悳呈辭,執義兪鎭五未肅拜,掌令二員,持平一員未差,監察茶時之意,敢啓。傳曰,知道。
傳于李源益曰,發遣吏郞,諸執事淸齋與否,摘奸以來。
傳于權用脩曰,明日出宮門路,以協陽門爲之。
南性敎,以吏曹言啓曰,卽接通禮院牒報,則以爲明日親傳香時,左右通禮,不可不備,而右通禮金樂壽,時在忠淸道忠州地,不得進參,卽速變通,以爲備員擧行之地云,通禮院右通禮金樂壽改差,其代口傳備擬以入之意,敢啓。傳曰,知道。
吏曹口傳政事,以睦用錫爲右通禮。
權用脩,以兵曹言啓曰,今十二月初八日宗廟·社稷·景慕宮臘享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官代差以入之意,敢啓。傳曰,知道。
又以兵曹言啓曰,明日親傳香時,侍衛禁軍,別將當爲率領,而禁軍別將李能權,以別軍職侍衛進參,不得擧行,一番內禁衛將任泰錫,使之兼別將擧行,何如?傳曰,允。
上在昌德宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
李源益啓曰,明日召對,取稟。傳曰,停。
趙鳳夏啓曰,來十一日,朝參日次矣,敢稟。傳曰,停。
李源益啓曰,來十一日,輪對日次矣,敢稟。傳曰,當次人受點,後日次待令。
權用脩啓曰,大司憲洪學淵,持平韓容悳呈辭,執義兪鎭五未肅拜,掌令二員,持平一員未差,監察茶時之意,敢啓。傳曰,知道。
傳于趙鳳夏曰,侍衛軍兵毛具,從便爲之。
傳于李源益曰,禮房承旨馳詣社稷·宗廟·永禧殿·徽定殿·景慕宮,奉審摘奸以來。
李源益啓曰,卽者社稷署官員來言,今此臘享大祭神位出安奉還時,提調一員,當爲進參,而都提調權敦仁,提調徐箕淳,俱有身病,不得進參云,提調卽爲牌招,何如?傳曰,允。
又啓曰,社稷提調徐箕淳牌不進推考傳旨,今方捧入。而臘享大祭神位出安奉還時,當爲進參,如是違牌,事甚未安。更爲牌招,何如?傳曰,許遞,前望單子入之。
社稷提調前望單子入之,朴永元落點。
李源益,以弘文館言啓曰,應敎沈熙淳,校理李裕元·洪祐健,副校理兪錫煥,修撰朴商壽差祭,修撰沈宜冕,副修撰朴承輝·金世均在外,下番闕直,事甚未安。副校理兪致崇,卽爲牌招,姑降入直,何如?傳曰,允。
又以弘文館言啓曰,下番無他推移之員,不得已以上番姑降入直之意,敢啓。傳曰,知道。
趙鳳夏,以兵曹言啓曰,三司長官不得兼金吾摠管,載在法典,而戊子有遞兼銜仍本職之大臣筵奏矣。行大護軍朴永元,向以大司憲,受點於都摠管前望,揆以法式,摠管之任,當爲差代,而前望受點,係是特除,何以爲之乎?敢稟。傳曰,其代前望單子入之,此後或有受點之時,則稟旨變通。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
丙午十二月初七日辰時,上詣仁政殿月臺。社稷·宗廟·景慕宮臘享大祭親傳香入侍時,都承旨趙鳳夏,左承旨趙徽林,右承旨李源益,左副承旨權用脩,右副承旨南性敎,同副承旨金始淵,記事官徐堂輔,假注書李升洙,記事官洪祐命·金炳雲,直提學金輔根·金學性,檢校直閣尹定鉉,檢校待敎南秉哲·李裕元,待敎洪淳穆,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李穆淵,副提調趙鳳夏進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺。通禮跪啓請降輿。上降輿,通禮前導就褥位南向立,引儀引社稷獻官兼判尹朴岐壽,宗廟獻官昌寧尉金炳疇,景慕宮獻官南寧尉尹宜善,進詣褥位之左。通禮跪啓請跪,上跪,香室官員奉香祝,跪授源益,源益東向跪進,上受香祝,以授岐壽·炳疇·宜善,岐壽·炳疇·宜善,西向跪受興。通禮跪啓請興,上興,通禮前導就階下祗送位西向立,岐壽等奉香祝,以次由正路出。通禮跪啓請鞠躬,上鞠躬,香祝過後,通禮跪啓請平身,上平身入幕次。少頃,通禮跪啓請出次乘輿,上出次乘輿。源益奏曰,臣以禮房承旨,當傳永禧殿臘享祭,長陵忌辰祭,徽定殿臘享大祭香祝,故臣則落後矣。上可之。出仁政門,由肅章門入協陽門。鳳夏請出標信解嚴。上由宣化門還內,諸臣以次退出。
上在昌德宮。停常參·經筵。
李源益啓曰,明日召對,取稟。傳曰,停。
權用脩啓曰,大司憲洪學淵,持平韓容悳呈辭,執義兪鎭五未肅拜,掌令二員。持平一員未差,監察茶時之意,敢啓。傳曰,知道。
李源益,以弘文館言啓曰,下番修撰臣朴商壽,以御營廳從事官,今日軍布捧上時,晝仕出去之意,敢啓。傳曰,知道。
南性敎,以司僕寺一二提調意啓曰,卽見軍職廳所報,該廳題名帖修補錢二百五十兩,自本寺移送該廳之意,經稟蒙允矣。法鞍錢中二百五十兩,移送之意,敢啓。傳曰,知道。
摠管前望單子入之,副摠管韓鎭庭落點。
上在昌德宮。停常參·經筵。
豐恩府院君安葬,王大妃殿望哭後,大殿,藥房·內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。王大妃殿,藥房口傳問安。答曰,罔極。內閣·政院·玉堂·朝廷二品以上·六曹堂上·大司諫單子問安。答曰,罔極。中宮殿,藥房·內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。
李源益啓曰,明日召對,取稟。傳曰,停。
權用脩啓曰,大司憲洪學淵,持平韓容悳,呈辭,執義兪鎭五未肅拜,掌令二員,持平一員未差,監察茶時之意,敢啓。傳曰,知道。
權用脩,以兵曹言啓曰,內禁衛將金春敍,五衛將鄭國誠,忠壯衛將金哲源,俱以病難供職,呈狀乞遞,五衛將李明錫前任平安監營中軍,朴承儒前任咸鏡監營中軍,鄭學基前任忠淸監營中軍,沈鑰前任黃海監營中軍,忠翊衛將康綖前任洪州營將,忠壯衛將王熙澤前任統虞候,俱在任所,上來間該廳番次苟艱云,竝改差,何如?傳曰,允。
上在昌德宮。停常參·經筵。
藥房都提調權敦仁,副提調趙鳳夏啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
金始淵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李源益啓曰,明日召對,取稟。傳曰,停。
金始淵啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
趙鳳夏啓曰,左副承旨權用脩,今日不爲仕進,卽爲牌招,何如?傳曰,允。
金始淵啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣,敢啓。傳曰,知道。
傳于李源益曰,藥房提調許遞,前望單子入之。
內醫提調前望單子入之,金東健落點。
金始淵啓曰,大司憲洪學淵,執義兪鎭五,持平韓容悳,牌不進,掌令二員。持平一員未差,監察茶時之意,敢啓。傳曰,知道。
以大司諫任百秀,司諫趙完植,獻納李敎英,執義兪鎭五,持平韓容悳,牌不進罷職傳旨,傳于金始淵曰,只推。
以左副承旨權用脩牌不進罷職傳旨,傳于金始淵曰,只推。
李源益,以禮曹言啓曰,今十二月十五日豐恩府院君卒哭祭時,王大妃殿望哭儀註,謹依已例磨鍊,直爲書入王大妃殿之意,敢啓。傳曰,知道。
又以弘文館言啓曰,下番修撰臣朴商壽,以御營廳從事官,今日軍布上下時,晝仕出去之意,敢啓。傳曰,知道。
又以承文院都提調意啓曰,會寧交易事,禮部咨文,今纔出來矣。回咨依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
又以承文院都提調意啓曰,江界越邊田廬焚毁査辦完竣事,盛京禮部咨文,今又出來矣。前以此事稱謝表文,已爲順付於節使之行,而今此咨文中,盛京將軍,待明春親歷山場,詳細復勘之意,至奉上諭,則不可無答,回咨措辭撰出,正書安寶後,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
金始淵,以刑曹言啓曰,卽接黃海監司南獻敎文移,則長連縣徒一年半定配罪人李永錫,限滿云矣。取考曹上配案,則永錫,以毆打公差,抗拒不服罪,乙巳六月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
夜自二更至四更,月暈。
李源益啓曰,明日召對,取稟。傳曰,停。
權用脩啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
李源益啓曰,今此春帖子製述人中時無職名人,令該曹口傳付軍職,何如?傳曰,允。
權用脩啓曰,大司憲洪學淵,執義兪鎭五,持平韓容悳,牌不進,掌令二員。持平一員未差,監察茶時之意,敢啓。傳曰,知道。
以大司諫任百秀,司諫趙完植,獻納李敎英,執義兪鎭五,持平韓容悳,牌不進罷職傳旨,傳于權用脩曰,只推。
南性敎,以吏曹言啓曰,軍器寺副正李陶淵,以其身病,呈狀乞遞,改差,何如?傳曰,允。
權用脩,以總衛營言啓曰,本營諸將官射講,每年畢試計劃後,居首各一員,別單書入,而今年則未滿朔數,計劃居首勿施,何如?傳曰,允。
兵曹口傳政事,副司果沈承澤·洪在重·鄭駿容,以上竝單付。
義州府尹尹致秀疏曰,伏以臣,猥以菲才,厚沐恩造,徒荷隆寄,冒據雄府,于今半載之間,未效一日之責,夙夜悸恐,誓竭駑鈍,而智有所不周,力有所不逮,邊門重鎭,由臣而輕,民生之凋瘵,商賈之蕩析,又未嘗不由臣尤甚,尙何以謀邊籌而議民情也哉?誠以愚戇之性,有懷無隱,憂虞之極,不容泯默,幸殿下,少垂察焉。本府以塞西重地,通燕·北大路,節使歲以爲常,別行間不暫停,供頓之費,不徒在官,策用之繁,專出於商,商之利害贏絀,實係一府之盛衰興替。於是乎有管稅之廳,稱包之法,而刁利之輩,圖得曲逕,則元稅不減而自減,房卜之稱,創自近年,則禁令宜行而難行,員譯行輒課年,而利穴纖穿,伴倘歲必增數,而奸竇滋生,惟意欺隱,無敢誰何,商日益困,邑日益疲。昔者八包之定例,今爲十倍之謬規,徵貴徵賤,縱係通貨之源,潛造潛越,反成耗財之竇,今年加一稅,明年增一條,官貪包外之利,民輸科外之斂,有所謂私蔘闔眼稅出,而國綱之壞損,殆無餘地,乃史牒之所無也。官私之名,尤見其苟且,如可禁也,奚稅之有,如可稅也,奚私之爲?旣稅則宜公也,欲私則宜無禁也,而稅之於松營包所,收之於灣府搜所,校吏之憑藉徵索,其勢必至,商賈之狼狽渙散,可立而待。絶域遐陬,民不務農,所資生者,卽不過商賈錙銖之利,而勢輒費纍鉅萬之財,財從何生,不出幾年,邱墟後已,非直爲一邑之憂,誠爲一道之憂,又非獨一邑一道之憂,臣愚過計,竊以爲一國受病之源也。雖以商稅言之,官蔘所賦,未嘗非公用,而私包乃臣府之私貲,臣亦忝叨緋玉,嘗從下大夫後,而區區乎寸尺,沾沾乎私毫者,又豈不爲朝廷之羞哉?況賈豎商兒之夤緣使行,潛輸暗裝者,非使臣之所可盡知,而象胥裨從之中,亦不無欺騙之計,則稱包檢橐之際,未免走逐之同歸,決不可使聞於隣國,臣欲知而勿徵,則止,臣自沮,稅必有歸,臣欲按而不漏,則使人失圖,利自獨專,均之爲無謂也不幸也,因一守宰之私貲,虧公體而斲民脈,至此之極,誠古今天下之所未聞也。臣於受任之初,思欲撟救,而始不能眞知灼見,有不敢輕易爲說,今於曆門冬市,益見其昌披顚倒,深知邊門重鎭之必敗乃已。因循荏苒,不卽通變,重與此輩,量多較少,則是無恥之甚。此猶屬臣之已私,有私蔘則商賈亡,商賈亡則邑之爲邑,判非可論,今日急務,莫若闔眼一款之特令革罷,使商賈得以專業也。臣旣不當稅而或稅,宜其禁而不禁,溺職之罪,冒死首實,恭俟嚴譴,而不揆僭妄,畢陳事狀。伏願聖上,淵然深思,穆然遠覽,下詢廟堂,亟賜裁處焉。至於官蔘增減,宜加講確,私越之設禁,潛商之用律,合有申明之擧,而非臣愚淺所敢與知也。臣無任云云。答曰,省疏具悉。所謂闔眼稅之名,未知創自何年,而壞蔑國綱,胡至此極?搜驗潛越,自有法律,令廟堂爛加商確,嚴立科條,從長稟處。
上在昌德宮。停常參·經筵。
李源益啓曰,明日召對,取稟。傳曰,停。
權用脩啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
趙鳳夏啓曰,同副承旨金始淵,今日不爲仕進,卽爲牌招,何如?傳曰,允。
傳于李源益曰,原任直閣李景在馳詣顯隆園,奉審摘奸,仍詣健陵·華寧殿,一體奉審以來。
以濟州防禦使李宜植狀啓,薦新進上橘果,不得如例封進,惶恐待罪事,傳于李源益曰,勿待罪事,回諭。
權用脩啓曰,大司憲洪學淵,執義兪鎭五,持平韓容悳,牌不進,掌令二員。持平一員未差,監察茶時之意,敢啓。傳曰,知道。
以大司諫任百秀,司諫趙完植,獻納李敎英,執義兪鎭五,持平韓容悳,牌不進罷職傳旨,傳于權用脩曰,只推。
以同副承旨金始淵牌不進罷職傳旨,傳于權用脩曰,只推。
傳于南性敎曰,同副承旨許遞,前望單子入之。
承旨前望單子入之,金愼根落點。
李源益啓曰,春帖子製述人,旣已抄啓矣。弘文提學金東健,待明朝牌招,使之出韻科次,何如?傳曰,允。
李源益,以禮曹言啓曰,卽接濟州牧使李宜植狀啓謄報,則十一月令宗廟·徽定殿薦新洞庭橘,如數封進,而同月令乳柑,一一摘取,只爲一百三十一箇,宗廟·徽定殿·景慕宮薦新,無以備數,故謹援已例,都封上送于禮曹,以爲薦獻之例,今亦依前例分排,當日薦進,何如?傳曰,允。
權用脩,以兵曹言啓曰,五衛將呂東冕,景福宮衛將金奉良,慶熙宮衛將金在璇,俱以病難供職,呈狀乞遞,竝改差,何如?傳曰,允。
又以義禁府言啓曰,慶尙監司李啓朝啓本內,金永基名在侍從之列,論罪一款,自臣營不得擅便,請令攸司稟處事,啓下矣。金永基,時在慶尙道尙州地云,依例發遣府羅將拿來,何如?傳曰,待待命拿囚。
上在昌德宮。停常參·經筵。
趙徽林,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李源益啓曰,明日召對,取稟。傳曰,停。
趙徽林啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,同副承旨南性敎,今日不爲仕進,卽爲牌招,何如?傳曰,允。
又啓曰,大司憲洪學淵,執義兪鎭五,持平韓容悳,牌不進,掌令二員,持平一員未差,監察茶時之意,敢啓。傳曰,知道。
以大司諫任百秀,司諫趙完植,獻納李敎英,執義兪鎭五,持平韓容悳,牌不進罷職傳旨,傳于趙徽林曰,只推。
以同副承旨南性敎牌不進罷職傳旨,傳于李源益曰,只推。
李源益,以吏曹言啓曰,今日本曹褒貶坐起時,堂上不可不備員,而參判金英淳病不來,令政院卽爲牌招,以爲同參開坐之地,何如?傳曰,允。
又以吏曹言啓曰,成均館典籍卓碩行,除拜後過限未肅拜,改差,何如?傳曰,允。
趙徽林,以戶曹言啓曰,卽接禮曹啓下移文,則豐恩府院君房四仲朔四名日忌日祭物種,依前例令戶曹磨鍊事,入啓依允矣。依前例加定分道,別單書入之意,敢啓。傳曰,知道。
又以總衛營言啓曰,今日本營中日時,右司左哨軍兼司僕金義哲鳥銃貫二中邊一中,良人金興哲貫一中邊二中入格矣。金義哲,則依例以馬帖施賞,金興哲,則初付兼司僕,付料之意,敢啓。傳曰,知道。
右副承旨權用脩疏曰,伏以臣與新除授左承旨臣金愼根,有娚妹應避之嫌,揆以公格,在下當遞,玆敢冒陳短章,仰瀆崇嚴。伏乞聖慈,亟令選部,照例遞改焉。臣無任云云。省疏具悉。所請依施。
上在昌德宮。停常參·經筵。
李源益啓曰,明日召對,取稟。傳曰,停。
又啓曰,大司憲洪學淵,持平韓容悳呈辭,執義兪鎭五未肅拜,掌令二員,持平一員未差,監察茶時之意,敢啓。傳曰,知道。
趙徽林啓曰,同副承旨南性敎,今日不爲仕進,卽爲牌招,何如?傳曰,允。
又啓曰,本院今秋冬等褒貶,當爲磨勘,而都承旨趙鳳夏不爲仕進,不得如例磨勘之意,敢啓。傳曰,知道。
傳于李源益曰,禮房承旨馳詣宗廟·徽定殿·景慕宮,奉審摘奸以來。
以同副承旨南性敎牌不進罷職傳旨,傳于李源益曰,只推。
傳于李源益曰,左承旨·同副承旨許遞,與未差之代,前望單子入之。
上在昌德宮。停常參·經筵。
豐恩府院君卒哭,王大妃殿望哭後,大殿,藥房·內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。王大妃殿,藥房口傳問安。答曰,罔極。內閣·政院·玉堂·朝廷二品以上·六曹堂上·大司諫單子問安。答曰,罔極。中宮殿,藥房·內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。
藥房都提調權敦仁,提調金東健,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
王大妃殿進御三錢重人蔘粟米飮,自明日停止事,榻前下敎。
趙徽林啓曰,明日召對,取稟。傳曰,停。
趙鳳夏啓曰,大司憲洪學淵,持平韓容悳呈辭,執義兪鎭五未肅拜,掌令二員,持平一員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢啓。傳曰,知道。
承旨前望單子入之,金在田·洪鍾英·任百經落點。
趙鳳夏啓曰,新除授左承旨金在田,右承旨洪鍾英,同副承旨任百經,竝卽牌招,何如?傳曰,允。
任百經啓曰,卽伏見諸道今秋冬等褒貶啓本,則全羅左水使李寅熙,平安監司趙鶴年,慶尙左水使李顯稷,邊將無一人居中居下,忠淸水使李敏德,黃海水使李明學,南兵使李定鉉,無一人居下,殊無嚴明殿最之意,竝推考警責,何如?傳曰,允。
金在田,以吏曹言啓曰,曹所屬宗簿寺司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人,今丙午秋冬等褒貶,限內不得磨勘之意,敢啓。傳曰,知道。
又以忠勳府言啓曰,本府今丙午年秋冬等褒貶,當爲磨勘,而有司堂上淸寧君臣金東健有身病,限內不得爲之之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事洪在龍身病,不得爲之之意,敢啓。傳曰,知道。
又以中樞府言啓曰,本府郞廳及醫員·錄事等今丙午年秋冬等褒貶,當爲等第,而領中樞府事臣趙寅永,判中樞府事臣鄭元容,臣權敦仁,俱有身病,判中樞府事臣金道喜受由在外,限內不得磨勘之意,敢啓。傳曰,知道。
又以儀賓府言啓曰,本府郞廳今秋冬等褒貶等第,當爲磨勘,而永明尉臣洪顯周有身病,東寧尉臣金賢根奉命出疆,昌寧尉臣金炳疇,南寧尉臣尹宜善俱有身病,限內不得爲之之意,敢啓。傳曰,知道。
洪鍾英,以戶曹言啓曰,本曹郞廳及所屬各司官員今丙午秋冬等褒貶,依前例磨鍊以入,而軍資監內資寺·內贍寺·司宰監,因都提調·提調有故,長興庫濟用監,因提調奉命出疆,不得磨勘。去春夏等褒貶時,軍資監·長興庫·濟用監·司䆃寺·內資寺·司宰監·五部,因都提調·提調·漢城府堂上有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今丙午秋冬等褒貶等第,磨勘以入,而自癸卯秋冬等,至丙午春夏等褒貶,今已過時,郞廳亦多遞易,依前例不得磨勘之意,敢啓。傳曰,知道。
趙徽林,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,本閣今丙午年秋冬等褒貶,當爲磨勘,而提學趙秉鉉·朴永元,俱以身病,不得擧行,外閣褒貶,亦不得爲之之意,敢啓。傳曰,知道。
又以弘文館提學意啓曰,今秋冬等本館褒貶,當爲等第磨勘,而以領館事不備,限內不得爲之之意,敢啓。傳曰,知道。
又以禮曹言啓曰,各陵殿園墓·本曹郞廳四學童蒙敎官·通禮院·掌樂院·禮賓寺·典牲署·圖畫署官員等今丙午年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·東西氷庫·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上,有故或不備,不得一時磨勘之意,敢啓。傳曰,知道。
又以禮曹言啓曰,今此所屬各司官員等褒貶時,顯隆園令兪貞煥,童蒙敎官閔德鎬,與判書臣金蘭淳,有應避之嫌,不得同議磨勘,各爲別啓本以入之意,敢啓。傳曰,知道。
趙鳳夏,以兵曹言啓曰,今月十八日,二內禁軍番次矣,該番將未差之代,依承傳口傳以入之意,敢啓。傳曰,知道。
兵曹口傳政事,以白樂賢爲內禁將。
趙徽林,以兵曹言啓曰,本曹今丙午年秋冬等褒貶等第,磨鍊以入,而曹所屬軍器寺·司僕寺·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今丙午年秋冬等褒貶啓本中,刀擦一處之意,敢啓。傳曰,知道。
又以都摠府言啓曰,本府郞廳及部將等今丙午年秋冬等褒貶,當爲磨勘,而都摠管金炳疇有身病,限內不得設行之意,敢啓。傳曰,知道。
又以總衛營大將意啓曰,本營從事官諸將官今丙午年秋冬等褒貶等第及諸將校以下馬步軍兵·旗摠·隊摠等勤慢,磨勘以入之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等今丙午年秋冬等褒貶,當爲等第,而都提調臣權敦仁有身病,限內不得磨勘之意,敢啓。傳曰,知道。
又以禁衛營言啓曰,本營從事官及諸將官今丙午秋冬等褒貶,當爲等第,而都提調臣金道喜在外,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今丙午年秋冬等褒貶,當爲等第,而都提調臣鄭元容有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今丙午年秋冬等褒貶等第,當爲磨勘,而臣等俱有身病,限內不得磨勘之意,敢啓。傳曰,知道。
任百經,以刑曹言啓曰,今十三日本曹褒貶時,屬司典獄署官員等今秋冬等褒貶,本曹參議與刑房承旨,同爲磨勘,而刑房承旨未差,限內不得磨勘以入之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而判義禁未差,限內不得擧行之意,敢啓。傳曰,知道。
李源益,以工曹言啓曰,本曹郞廳今丙午年秋冬等褒貶及屬司掌苑署·瓦署官員今丙午年秋冬等褒貶,合三度磨勘以入,而屬司繕工監·尙衣院·造紙署·典涓司今丙午年秋冬等褒貶,因各該司提調有故,限內不得磨勘,而繕工監·尙衣院·造紙署·典涓司去春夏褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
上在昌德宮。停常參·經筵。
任百經,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙徽林啓曰,明日召對,取稟。傳曰,停。
任百經啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
趙徽林啓曰,卽者檢閱洪祐命,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承益,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳于趙徽林曰,明日柑製,通方外爲之,試紙用大好紙,春塘臺親臨磨鍊。
傳于任百經曰,明日出宮門路,以保定門爲之。
任百經啓曰,大司憲洪學淵,執義兪鎭五,持平韓容悳牌不進,掌令二員,持平一員未差,監察茶時之意,敢啓。傳曰,知道。
以大司諫任百秀,司諫趙完植,獻納李敎英,執義兪鎭五,持平韓容悳牌不進罷職傳旨,傳于任百經曰,只推。
趙徽林,以禮曹言啓曰,卽接社稷署所報,則明日柑製試取時,本署官員,俱爲觀光云矣。依定式,本曹正郞金騏獻,假官差送,以爲代直後赴試之地,何如?傳曰,允。
又以禮曹言啓曰,卽接宗廟署所報,則明日柑製試取時,本署官員,俱爲觀光云矣。依定式,本曹佐郞金大圭,假官差送,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日柑製試取時,本宮官員,俱爲觀光云矣。假官一員,依定式令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接徽定殿官員所報,則明日柑製試取時,本殿官員,俱爲觀光云矣。假官一員,令吏曹口傳啓下,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日柑製試取時,本殿官員,俱爲觀光云矣。假官一員,依定式令吏曹,以成均館官員口傳啓下,以爲代直後赴試之地,何如?傳曰,允。
任百經,以兵曹言啓曰,今十二月十七日武臣堂上祿試射試官望,纔已受點,而柑製試取,殿座相値,後日退行之意,敢啓。傳曰,知道。
又以兵曹言啓曰,明日殿座時,侍衛禁軍,別將當爲率領,而禁軍別將李能權,以別軍職侍衛進參,不得擧行,一番兼司僕將申在良,使之兼別將擧行,何如?傳曰,允。
又以兵曹言啓曰,明日春塘臺親臨柑製儒生試取時,本曹堂上,全數進參,而參判金洙根有身病,不得進參,參判,令政院稟旨變通,仍令該曹,以在京無故人口傳差出,待下批牌招,以爲備員之地,何如?傳曰,允。許遞。
吏曹口傳政事,以李敦榮爲兵曹參判。
任百經,以總衛營言啓曰,謹依粘目判下,今日臣惟秀,出往沙阿里,聚會官兵,牢子李漢哲,回示三帀,嚴棍二十度後,各別嚴刑,絶島減死充軍次,移付秋曹之意,敢啓。傳曰,知道。
又以刑曹言啓曰,卽接總衛營甘結,則本營粘目判付內,前後團束何如,而此漢之身係本營軍伍,酗酒街路,欲劫寡女者,究厥所爲,萬萬痛惡,揆諸師律,當用軍法,而與成奸煞有間焉。特從次律,待明朝卿其出往敎場,聚會官兵,回示三帀後,嚴棍貳拾度,移付秋曹,各別嚴刑,絶島減死充軍,以爲懲一礪百之地事,命下,而罪人李漢哲,自本營嚴棍後,移送臣曹矣。漢哲嚴刑一次,全羅道康津縣薪智島,減死充軍,定配所卽爲押送之意,敢啓。傳曰,知道。
又以義禁府言啓曰,明日柑製試取時,本府都事,皆爲赴擧,只有武都事一員當直入直,而本府入直·公事回公都事及集春門·月覲門·靑陽門·明光門·通化門禁亂都事,無以推移,假都事七員,令該曹口傳差出,以爲分排擧行之地,何如?傳曰,允。
檢閱洪祐命疏曰,伏以,臣卽接家信,臣母自日前,偶因感滯之祟,兼以調將失宜,宿症復添,委頓床褥,臣聞此報,不勝憂煎,蓋臣之前後屢瀆,已切悚惶之心,今又擅離,實非義分所敢,而在臣私情,歸護是急,不避猥越,略具實狀,徑出禁門。伏乞聖慈,俯賜矜憐,亟遞臣職,仍治臣罪,以安微分,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
趙徽林啓曰,明日召對,取稟。傳曰,停。
趙鳳夏啓曰,來二十一日,朝參日次矣,敢稟。傳曰,停。
趙徽林啓曰,來二十一日,輪對日次矣,敢稟。傳曰,當次人受點,後日次待令。
任百經啓曰,大司憲洪學淵,持平韓容悳呈辭,執義兪鎭五未肅拜,掌令二員,持平一員未差,監察茶時之意,敢啓。傳曰,知道。
傳于趙鳳夏曰,侍衛軍兵毛具,從便爲之。
趙鳳夏,以兵曹言啓曰,今此春塘臺親臨柑製儒生試取時,本曹堂上,全數進參,而新除授參判李敦榮有身病,參知李光載有實故,無以備員,參判·參知,令政院稟旨變通,仍令該曹,以在京無故人口傳差出,待下批牌招,以爲備員之地,何如?傳曰,允。許遞。
吏曹口傳政事,以韓鎭庭爲兵曹參判,金始淵爲兵曹參知。
趙徽林,以纂輯廳大臣意啓曰,政院日記抄出,今已畢役,日記則還奉政院,郞廳自今日不爲入直之意,敢啓。傳曰,知道。
任百經,以義禁府言啓曰,全羅右水使申從翼狀啓內,珍島郡守宋相保,爲先罷黜,其罪狀令攸司稟處事,啓下矣。宋相保時在任所,依例發遣府羅將,交代後拿來,何如?傳曰,待待命拿囚。
又以義禁府言啓曰,統制使白殷鎭狀啓內,知世浦萬戶金駿聲,爲先罷黜,其罪狀令攸司稟處事,啓下矣。金駿聲時在任所,依例發遣府羅將,交代後拿來,何如?傳曰,待待命拿囚。
丙午十二月十七日辰時,上詣春塘臺。柑製通方外儒生試取入侍時,都承旨趙鳳夏,左承旨金在田,右承旨洪鍾英,左副承旨趙徽林,右副承旨李源益,同副承旨任百經記事官徐堂輔,假注書李升洙,記事官李承益·金炳雲,直提學金學性,檢校直閣鄭㝡朝·尹定鉉,檢校待敎南秉哲·李㘾·李裕元,待敎洪淳穆,以次侍立。時至,通禮跪啓請外辦。上具翼善冠·衮龍袍,乘輿出萬八門。藥房提調金東健,副提調趙鳳夏進前奏曰,侵早勞動,聖體,若何?上曰,一樣矣。仍出保定門,由明光門入靑陽門,詣春塘臺。通禮跪啓請降輿陞座。上降輿陞座。鳳夏曰,儒生將入場,請出標信開布城,何如?上曰,以已下標信擧行。鳳夏曰,試官中有侍衛從陞人,使之一體行禮,何如?上可之。讀券官行大護軍朴永元,淸寧君金東健,行護軍成遂默,對讀官吏曹參議尹定鉉,成均館大司成南秉哲,掌樂院正韓啓源,弘文館副修撰朴承輝,以次入就拜位,行四拜禮訖,以次就座。鳳夏曰,儒生頒柑,依例擧行乎?上曰,唯。鳳夏承命頒柑訖。鳳夏曰,試題紙已待令矣。上命永元·東健,書表擬唐堯群臣賀有草生庭,名曰蓂莢。限申時,仍命懸題。啓源·承輝,承命奉出懸之。鳳夏曰,試官使之權退乎?上曰,唯。在田曰,每當殿座時,凡百公事,司謁傳于該房承旨,承旨讀奏榻前例也,而今此兵曹參判·參知望筒,司謁直爲入啓,事未前有,極爲駭然,當該司謁,令攸司科治,何如?上曰,依爲之。出擧條上曰,近來堂下官之行步遲緩,極爲駭然,而今見四館所官員之過帳前也,不爲鞠躬趨蹌,此何道理,向以行步遲緩事,已有申飭者,而至於翰注,亦不鞠躬趨蹌,豈有如許道理乎?此後則各別申飭,可也。鳳夏曰,誠萬萬駭然,當各別申飭矣。上仍命書傳敎曰,當該四館所官員捧現告,令該府拿問嚴勘。徽林曰,試券先張已入,出標信開門,已呈券儒生次次出送,何如?上曰,以已下標信擧行。上曰,先入收券爲幾張乎?源益曰,收券爲五百三十張矣。上曰,天地軸試券,姑爲留置,而其餘則使之考試,可也。上命書傳敎曰,別雲劍·承旨·堂上閣臣,竝讀券官加差下。堂下閣臣·入直玉堂,竝對讀官加差下。上曰,今番柑製取七人。鳳夏跪授收券單子于挾侍,合爲一千八百五十四張。鳳夏曰,收券已畢,出標信布城環衛軍,使之解送,何如?上曰,以已下標信擧行。鳳夏稟科次。鳳夏曰,金虎門·宣仁門,將仍留矣,請出標信。上可之。鳳夏曰,天地軸試券,何以爲之乎?上曰,天地軸中,選取三張,而三張中,擇一張爲魁,可也。永元考試訖奏曰,今選三張,較前所選,別無優劣,而其中一張稍勝矣。上曰,果爲勝乎?永元曰,以三張言之,則此張稍勝矣。上曰,然則擢魁,可也。永元曰,三張已選取矣,其餘諸券,皆書外字乎?上曰,唯。永元曰,今選三張與前所選,合爲編次乎?上曰,竝前所選,合取十人,可也。承輝讀奏第一張。啓源讀奏第二張。上曰,止之。永元曰,書等,何以爲之乎?上曰,第一張第二張,書正字三下,第三張書草三下,其餘七張,皆書次上,可也。永元曰,第一張劃一字乎?上可之。永元書等訖。鳳夏曰,祕封或有自上親坼之時,或有自下坼奏之時,何以爲之乎?上曰,坼奏,可也。鳳夏以次坼封讀奏訖。永元曰,預差三張,皆書外字乎?上可之。上命鳳夏書傳敎曰,柑製表居首三下一進士趙獻永直赴殿試,之次三下進士趙憲燮直赴會試,之次草三下進士趙雲卿給二分,之次次上幼學趙雲兢等七人,竝令該曹,考例施賞。又命書傳敎曰,入格儒生,明日待令。通禮跪啓禮畢,又跪啓請降座乘輿。上降座乘輿,由靑陽門·明光門,入保定門,命出標信解嚴,由萬八門還內,諸臣以次退出。
上在昌德宮。停常參·經筵。
趙徽林啓曰,明日召對,取稟。傳曰,停。
任百經啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
注書徐堂輔病,代以李容翼爲假注書。
任百經啓曰,右邊捕盜大將李能權,以禁軍別將,將鬼薦取才事,慕華館今方出去矣。所佩命召及大將牌·傳令牌,何以爲之?敢稟。傳曰,仍佩往來。
傳于趙鳳夏曰,入格儒生入侍。
趙徽林啓曰,來十六日,日次儒生殿講日次,而親臨與命官,何以爲之?敢稟。傳曰,二十日春塘臺親臨磨鍊。
任百經啓曰,大司憲洪學淵,執義兪鎭五,持平韓容悳牌不進,掌令二員,持平一員未差,監察茶時之意,敢啓。傳曰,知道。
以大司諫任百秀,司諫趙完植,獻納李敎英,執義兪鎭五,持平韓容悳牌不進罷職傳旨,傳于任百經曰,只推。
金在田,以吏曹言啓曰,今日本曹開坼坐起時,考見京外褒貶啓本,則光陵令李鍾協,以事何乖當爲目,崇陵參奉兪冕煥,以宜有一警爲目,通禮院假引儀尹春永,以未得臚體爲目,黃州牧使洪遠燮,以舊謗何追,來效倘期爲目,益山郡守權大膺,以吏戢宜勉爲目,順天郡守吳吉善,以稅未革謬爲目,文化縣令宋永老,以縱欠剛果爲目,平澤縣監鄭性秀,以吏奸益察爲目,長鬐縣監洪憲祖,以頉豈無評爲目,省峴道察訪申國休,以浮謗奚信爲目,銀溪道察訪趙光濂,以曠胡四朔爲目,則俱宜置下考,而置諸中考,陰城縣監李鍾淸,以邑殘十室,病入三政爲目,禮山縣監李正觀,以酒之爲政,多出騷致爲目,眞寶縣監申綏,以邑小如斗,何妨徒善爲目,則俱宜置中考,而置諸上考,殊無嚴明殿最之意,當該磨勘堂上及六道道臣,推考警責。光陵令李鍾協,崇陵參奉兪冕煥,通禮院假引儀尹春永竝罷職,黃州牧使洪遠燮,益山郡守權大膺,順川郡守吳吉善,文化縣令宋永老,平澤縣監鄭性秀,長鬐縣監洪憲祖,省峴道察訪申國休,銀溪道察訪趙光濂竝罷黜,陰城縣監李鍾淸,禮山縣監李正觀,眞寶縣監申綏,竝中考施行,何如?傳曰,允。
洪鍾英,以宣惠廳言啓曰,今年劃下京畿災爲三千結,海西災爲四千八百結,湖南新舊災爲一萬一千六百結,湖西新災與丙申舊災爲一萬二千九百餘結矣。參考前摠,已多減分之例,京畿·兩湖營官需八分一,各樣價四分一,海西營官需各樣價八分一,自明年減分磨鍊之意,敢啓。傳曰,知道。
趙徽林,以弘文館言啓曰,修撰沈宜冕,副修撰朴承輝·金世均在外,下番闕直,事甚未安。修撰朴商壽,卽爲牌招入直,何如?傳曰,允。
又以禮曹言啓曰,卽接安山幼學柳得柔所志,則以爲族孫學永,嫡妾俱無子,以其同姓八寸兄文永第三子正用,欲爲繼後,兩家諸族,相議完定,而文永夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長柳得柔所訴旣如此,依定式柳文永第三子正用,立爲柳學永之後,何如?傳曰,允。
趙鳳夏,以兵曹言啓曰,今十二月十七日武臣堂上祿試射,以後日退行事,草記蒙允矣。今十九日設行之意,敢啓。傳曰,知道。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數,落仕年條,居住薦名,各其名下,懸註以入之意,敢啓。傳曰,知道。
又以兵曹言啓曰,因平安監司趙鶴年狀啓,鐵箭武士平壤閑良張錫珪·高命霖,兵使許棨狀啓,安州閑良李亨秀·李允蕃,各其院長,領率齊到矣。臣進詣慕華館更試,則抄上四人中,平壤閑良張錫珪·高命霖,安州閑良李亨秀,雖未及本道試取之步數,優過一百五十步,別單書入之意,敢啓。傳曰,知道。
又以兵曹言啓曰,慶尙監司李啓朝狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士更爲試取事,草記允下後,各以本道入格技藝試取,則金山閑良張鳳昊三略入格,善山閑良金啓鉉,柒谷閑良蘇政和俱以病不上來,永川閑良姜時榮,蔚山閑良周鳳來,善山閑良盧鎭峻俱未入格,未入格者,竝依例給糧下送,而在前抄上武士試取時,能講者閑良直赴會試,依判下擧行矣。今此講書入格張鳳昊,別單書入之意,敢啓。傳曰,知道。
丙午十二月十八日午時,上御熙政堂。入格儒生入侍時,都承旨趙鳳夏,假注書李升洙,記事官李承益·金炳雲,以次進伏。儒生進士趙獻永·趙憲燮,幼學趙雲兢·洪祐賢,進士權應駿·洪秉瑋,生員閔載豐,幼學任百潤·任孝直,序立階下訖。上曰,史官分左右。鳳夏進前奏曰,入格儒生中趙雲卿,病未待令矣,其餘儒生等,使之陞堂擧行乎?上可之。獻永等以次陞堂,進前奏職姓名,還立階下訖。鳳夏曰,直赴儒生使之先退,賞格儒生頒賞乎?上曰,唯。雲兢等以次跪受賞紙筆墨,行四拜禮訖。鳳夏曰,頒賞已畢,儒生使之退出乎?上曰,唯。仍命史官就座,又命退,承史以次退出。
上在昌德宮。停常參·經筵。
任百經啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
李源益啓曰,檢閱洪祐命,由限已過,卽爲牌招入直,何如?傳曰,允。
金在田啓曰,今二十二日,都目政事爲之之意,敢啓。傳曰,知道。
任百經啓曰,卽者義禁府都事來言,時囚罪人白龍周,當爲捧供,而判義禁未差,同義禁吳取善呈辭受由,李敏會在外,一員未差,不得備員開坐云。未差之代,政官牌招,開政差出,何如?傳曰,竝許遞,與未差之代,前望單子入之。
金吾堂上前望單子入之,判義禁徐憙淳,同義禁李嘉愚·成遂默·金洙根落點。
吏曹,知義禁單李嘉愚。
任百經啓曰,開坐事,命下矣。新除授判義禁徐憙淳,知義禁李嘉愚,同義禁成遂默·金洙根,竝卽牌招,以爲備員開坐之地,何如?傳曰,允。
又啓曰,判義禁徐憙淳,知義禁李嘉愚,同義禁成遂默·金洙根牌不進,推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
又啓曰,大司憲洪學淵,執義兪鎭五,持平韓容悳牌不進,掌令二員,持平一員未差,監察茶時之意,敢啓。傳曰,知道。
以大司諫任百秀,司諫趙完植,獻納李敎英,執義兪鎭五,持平韓容悳牌不進罷職傳旨,傳于任百經曰,只推。
傳于李源益曰,出宮門路,以保定門爲之。
以咸鏡監司兪星煥狀啓,慶興府使南宮鉐,猝得風疾,屢呈辭狀,不得已罷黜事,傳于金在田曰,令該曹口傳各別擇差,不日內催促下送。
吏曹口傳政事,以李熙鐵爲慶興府使。
任百經,以兵曹言啓曰,今十二月十九日酉初三刻立春,正月節改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,宣傳官廳六臘行薦法意何如,而今番出身薦,濫屑猥雜,聽聞多駭,此不可仍置,原單中混淆冒入之類,分付該廳,一一査出,竝爲削薦,薦主及行首宣傳官,竝令該府,拿問重勘,何如?傳曰,允。
又以兵曹言啓曰,明日殿座時,侍衛禁軍,別將當爲率領,而禁軍別將李能權,以別軍職侍衛進參,不得擧行,一番內禁衛將任泰錫,使之兼別將擧行,何如?傳曰,允。
又以兵曹言啓曰,今十二月二十日,文臣朔試射日次,而親臨日次儒生殿講相値,不得爲之之意,敢啓。傳曰,知道。
又以兵曹言啓曰,明日春塘臺親臨日次儒生殿講時,本曹堂上全數進參,而參議鄭基世有身病,不得進參,參議,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以南性敎爲兵曹參議。
任百經,以都摠府言啓曰,今日入直內三廳武兼禁單及軍兵等,當爲中日習射技放,而立春相値,不得設行之意,敢啓。傳曰,知道。
又以都摠府言啓曰,副摠管南錫圭,以武臣堂上祿試射試官,慕華館晝仕出去之意,敢啓。傳曰,知道。
又以都摠府言啓曰,今此殿座時,侍衛寶劍,當爲備員,而都摠管金炳疇·尹宜善,俱有實病,副摠管申命源在外,三員未差,無以備員,令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以李嘉愚·徐念淳爲都摠管,吳取善·趙亨復·尹義儉·金宅基爲副摠管。
兵曹,副摠管單徐念淳。
任百經,以訓鍊都監言啓曰,本局諸將官,自今年正月至十二月射講居首人,別單書入之意,敢啓。傳曰,知道。
又以禁衛營言啓曰,本營諸將官,今年射講都計劃居首人,依例別單書入之意,敢啓。傳曰,知道。
又以御營廳言啓曰,本廳諸將官,今年射講都計劃居首人,別單書入之意,敢啓。傳曰,知道。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調金東健,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
趙徽林啓曰,明日召對,取稟。傳曰,停。
任百經啓曰,備邊司郞廳來言,今日賓廳日次,而殿座相値,不得來會云矣。敢啓。傳曰,知道。
又啓曰,大司憲洪學淵,持平韓容悳呈辭,執義兪鎭五未肅拜,掌令二員,持平一員未差,監察茶時之意,敢啓。傳曰,知道。
傳于趙鳳夏曰,侍衛軍兵毛具,從便爲之。
禮曹,來二月初二日行景慕宮春享大祭,親祭,取稟。奉敎恭依。
禮曹,來二月初八日行社稷大祭,香祝親傳,取稟。奉敎敬依。
禮曹,來二月初七日行文宣王釋奠祭,初九日行南壇祭,香祝親傳,取稟。奉敎敬依。
任百經啓曰,判義禁徐憙淳,知義禁李嘉愚,同義禁金洙根牌不進,推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
傳于趙鳳夏曰,二十五日次對,進定於明日。
傳于趙鳳夏曰,前後申飭何如,而今日殿座,實注書竝又不參,豈有如許道理乎?竝罷職。
傳于趙徽林曰,比較儒生明日待令。
任百經啓曰,明日次對,兩司當爲進參,未署經外,未肅拜·呈告人員,竝待開門牌招,何如?傳曰,允。
金在田,以吏曹言啓曰,今此宣陵忌辰祭獻官,前參知李光載塡差,而時無職名,令該曹口傳付軍職,何如?傳曰,允。
兵曹口傳政事,副護軍單李光載。
趙徽林,以禮曹言啓曰,四賢祠祭,例以二八月中丁日設行,而若國忌相値,則以三丁日退行事,曾有定式矣。來丁未年二月中丁,在十七日,與英陵忌辰相値,依定式以三丁日磨鍊以入之意,敢啓。傳曰,知道。
趙鳳夏,以總衛營言啓曰,左司把摠李景純,方在就理中,領軍之任,不可暫曠,今姑改差,何如?傳曰,允。
又以禁衛營言啓曰,本營騎士別將趙禹錫,身病猝重,勢難察任,改差,何如?傳曰,允。
任百經,以義禁府言啓曰,新除授同義禁金洙根,時無職名,令該曹口傳付軍職,何如?傳曰,允。
丙午十二月二十日辰時,上詣春塘臺。日次儒生殿講入侍時,都承旨趙鳳夏,左承旨金在田,右承旨洪鍾英,左副承旨趙徽林,右副承旨李源益,同副承旨任百經,假注書李升洙·李容翼,記事官洪祐命·金炳雲,直提學金輔根·金學性,檢校直閣鄭㝡朝·尹定鉉,檢校待敎南秉哲·李㘾·李裕元,待敎洪淳穆,以次侍立。時至,通禮跪啓請外辦,上具翼善冠·衮龍袍,乘輿出萬八門。藥房提調金東健,副提調趙鳳夏進前奏曰,侵早勞動,聖體,若何?上曰,一樣矣。仍出保定門,由明光門·靑陽門,詣春塘臺。通禮跪啓請降輿陞座,上降輿陞座。鳳夏進前奏曰,試官中有侍衛從陞人,使之一體行禮乎?上曰,唯。贊儀唱試官及儒生四拜禮,試官及儒生,行四拜禮訖。考官淸寧君金東健,行大護軍朴永元,行護軍金鼎集,參考官行副護軍徐憲淳,兵曹參知金始淵,弘文館應敎沈熙淳,奎章閣待敎洪淳穆,以次就座。鳳夏進前奏曰,使之開講乎?上曰,唯。東健奏曰,抽籤乎?上曰,唯。仍開講,進士趙寅燮應講居不。上曰,是誰之子?鳳夏曰,是趙得林之子,趙徽林之姪也。進士沈相殷應講居不。上曰,是誰之子?鳳夏曰,是沈有澤之子,沈宜益之孫也。上曰,其年幾何?鳳夏曰,十九歲云矣。上曰,何年進士乎?鳳夏曰,十六歲爲進士云矣。儒生應講畢。上曰,今日殿座時,實注書何不進參乎?鳳夏曰,上下注書,俱以身病出代,而下注則出代稍久,上注則日前出代矣。上命書傳敎曰,前後申飭何如,而今日殿座,實注書竝又不參,豈有如許道理乎?竝罷職。上曰,同栍儒生,使之比較,可也。東健奏曰,比較則抽籤置之,開卷拈出乎?上曰,唯。金學初比較居不。上曰,果是雄講而居不矣,再次比較後。上命書傳敎曰,比較儒生明日待令。少頃,通禮跪啓禮畢,通禮跪啓請降座陞輿,上降座乘輿,由靑陽門·明光門,入保定門,命出標信解嚴,由萬八門還內,諸臣以次退出。
上在昌德宮。停常參·經筵。
趙徽林啓曰,明日召對,取稟。傳曰,停。
任百經啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
又啓曰,大司憲洪學淵,執義兪鎭五,持平韓容悳牌不進,掌令二員,持平一員未差,監察茶時之意,敢啓。傳曰,知道。
金在田啓曰,卽者修撰朴商壽,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于趙鳳夏曰,大臣·備局堂上引見。
以大司諫任百秀,司諫趙完植,獻納李敎英,執義兪鎭五,持平韓容悳牌不進罷職傳旨,傳于任百經曰,只推。
任百經啓曰,明日正朝望闕禮習儀,兩司當爲進參,未署經·嫌不進外,未肅拜·呈告人員,竝待開門牌招,何如?傳曰,允。
傳于趙徽林曰,日次儒生殿講居首通幼學趙在應直赴殿試,之次通生員鄭漢源直赴會試,之次通生員黃鍾顯等三人給二分,之次略進士趙秉學等十五人,各八子百選一件賜給,之次粗幼學尹滋弘等十四人,各奎章全韻一件賜給。
傳于任百經曰,入格儒生,明日延英門外施賞。
兵曹口傳政事,護軍單金洙根。
金在田,以兵曹言啓曰,各道都事瓜限,卽一周年,而自辭朝日,始爲計瓜矣。全羅道都事金洛斗,江原道都事金容煥,除拜已過周年,仍不辭朝,臣曹無以計瓜,亦不可任其虛縻,竝改差,何如?傳曰,允。
趙徽林,以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以承文院都提調意啓曰,文臣登科時,年滿五十人,分館後陞六,載在法典矣。今亦有如此之人,依例陞六之意,分付銓曹,何如?傳曰,允。
又以承文院都提調意啓曰,成均分館人趙名龜·李尙燁·趙崇祖,聞其地處,合置槐院,而入於國子,公議稱屈,趙廷祖·文基郁,當降而陞,不無物論云。分館後若有如此之〈事〉,則揀擇時陞降,多有已例,上項趙名龜等三人,竝以槐院施行,趙廷祖等二人,以芸閣施行之意,分付何如?傳曰,允。
趙鳳夏,以兵曹言啓曰,今十二月二十一日,武臣賓廳講書日次,而次對相値,不得爲之之意,敢啓。傳曰,知道。
又以禁衛營言啓曰,本營騎士別將,今當差出,而擬望之人乏少,外任竝擬,何如?傳曰,允。
又以御營廳言啓曰,去夜四更量,幼學吳宅善·尹養善·宋熙龍·宋熙鳳犯夜,被捉於本廳巡邏處,依例移送秋曹之意,敢啓。傳曰,知道。
又以司僕寺一二提調意啓曰,分養馬故失瘐瘠不馴守令,每於畢上納後,依法典錄啓請罪矣。今年所納分養馬有頉邑守令現告成冊,今始來到,故啓目書入,依例施罰之意,敢啓。傳曰,知道。
任百經,以刑曹言啓曰,因御營廳啓辭,去夜四更量犯夜幼學吳宅善·尹養善·宋熙龍·宋熙鳳,移送秋曹事命下矣。宅善·養善·熙龍·熙鳳,依更數各決笞五十度放送之意,敢啓。傳曰,知道。
義禁府啓目,行首宣傳官李景純,薦主宣傳官曺栢承·白樂贊·李奎麟等原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,竝只議處,何如?判付啓依允。又啓目,四館所官員白龍周原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
修撰朴商壽疏曰,伏以,臣母素患痰眩之症,近因日候之不調,宿病復發,兼以感滯,一倍添劇,食飮全阻,轉側須人,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣所帶之職,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
丙午十二月二十一日辰時,上御熙政堂。大臣·備局堂上引見入侍時,都承旨趙鳳夏,假注書李容翼,事變假注書姜載璜,記事官洪祐命·金炳雲,右議政朴晦壽,行兵曹判書徐憙淳,行判敦寧府事趙秉鉉,行禮曹判書金蘭淳,行大護軍趙冀永·李嘉愚,知敦寧府事李憲球,廣州府留守趙斗淳,刑曹判書徐箕淳,行護軍李應植·李景在·成遂默,吏曹參判金英淳,漢城府左尹金學性,江華府留守林翰鎭,開城府留守金大根,校理洪祐健,以次進伏訖。上曰,史官分左右。晦壽進前奏曰,日氣稍解之餘,近復猝寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。上曰,次對爲之。晦壽曰,今夏有守令別薦之特敎,臣亦仰體聖意,有所筵奏,自銓曹已爲修啓,此誠申明舊規,奬用吏才之意,而苟或一番收薦之後,不加選用,則朝廷之令,不過空言而止,何以見信於人乎?年前又有經行與武拔別薦,此亦蒐羅人才,弛張竝用之道也。未知其間,果有收錄幾人,而見今大政在卽,凡係別薦中人,着念收用之意,更加申飭兩銓,俾爲激勸之地,而古人有言曰,爲國用人,其道無他,公私而已,近來秉銓之臣,拘牽於資格條例之間,掣礙於敍次分排之際,如是而甄別激揚,求之古人誠難矣。然而屛絶干囑,剋祛私意,誠心對揚,國耳公耳,則何患鑑別之無方,而豈致物情之不厭乎?聲績人之合差弊邑,淹屈人之加意甄用,俱係綜核之道,允爲恢張之政,竝令兩銓,知此擧行,何如?上曰,前後申飭何如,而銓曹擧行,視若文具,常所慨然,外邑小民命脈,專係於守令,而貪官無懲,雖以今番殿最言之,以疲殘邑一二中下塞責,如是而命令何以行乎?從當有遍察之擧而大政只隔,先自廟堂申飭,可也。出擧條晦壽曰,凡祭官之受香陪進,其所以致敬謹者顧何如,而近聞爲各陵獻官者,或有纔出城門,捨馬乘轎,香祝則謂以按香,未知此例創自何時,而祀典之重,而屑越莫甚,事體之嚴,而占便如此,頹綱謬習,寧欲無言,旣往雖難一一追究,後若有如是犯科者,斷當隨現重勘,以此意另加申飭,而因此言端,又有提飭者,祭官之有預差,所以備實差之有故,其重與實差無間,同班聽誓,如例宿齋,待受香後乃退出,卽應行之常規,而近來此規,亦未免懈弛,若値臨時陞實之境,則竟以不誓不齋之人,遽進將事,享祀所關,誠極未安,從今申明飭,勵俾無敢如前怠忽,亦令該曹檢察,何如?上曰,所奏誠然,依爲之。出擧條上曰,乘轎事何謂也?晦壽曰,代馬以轎,此出於占便之計,而香祝奉行轎內,謂以按香云者,極涉未安,其在重祀典之道,事體豈可如是乎?上曰.然矣。晦壽曰,兩司諸臣之許以私義引避者,上以軫體下之政,下以伸敦親之誼,此誠昭代之厚風,臺閣之美規,而挽近以來,殆無限節,姓若同貫,則不計遠近,論其處義,則只引句語,每於新除之後,來避紛紜,擧措猥屑,人無不圖遞,官無以備員,臺憲綱紀之地,豈容若是乎?今若一向任置,無所規正,則朝廷之上,將無懲討之論,臺閣之中,不過鄕外之人而後已,事之寒心,莫甚於此矣。昔在正廟丁酉,一臺臣以合啓中九寸親避嫌,而伊時堂啓臺章,相繼糾擧,或以爲法外之例,有關後弊,或以爲服盡緦功,不當强引,至蒙不敍之典矣。夫九寸袒免之親,不甚疎遠,而猶尙如此,況於不計寸數之人,豈可猥陳苟且之私義,冒襲屑越之謬習乎?自今以後,凡係袒免之親外,毋得避嫌事,定爲令式,使敦親之誼,體下之政,兩得其宜,以爲存朝綱重臺體之地,何如?上曰,依爲之。出擧條上曰,近來避嫌,與前有異,姓若同貫,則不計寸數之遠近,人皆嫌避,誠弊風矣,古例有至親引避之事,則當避之事引避,而今則當啓,竝爲引避矣。晦壽曰,古例則然矣,而雖有避嫌,必以某人爲幾寸親懸錄,而何可不計寸數,猥請苟且之義乎?晦壽曰,義州府尹尹致秀,疏請私蔘闔眼稅,特令革罷,而批旨內,所謂闔眼稅之名,創自何年,而壞蔑國綱,胡至此極?搜驗潛越,自有法律,令廟堂爛加商確,嚴立科條,從長稟處事,命下矣。包蔘收稅之法意,宜禁他岐之潛入,使包商專利而後,其稅可以全責,而今乃潛入則不禁,使包商失利,收稅則如例,欲公用無縮,已不成事理,此猶餘事,竊以紀綱言之,治國之道,何事非紀綱所係,而至於邊門之事,尤不可一毫弛忽,而法外潛越,如是狼藉,看作常事,莫有誰何,甚至有闔眼之名,此非特潛越,直是開門招之,名色之猥雜,聽聞之駭乖,寧欲無言,年加歲增,厥數不些,傾一國刁利之類,繦至輻湊,殆無紀極,原疏所云如可禁也,奚稅之有,如可稅也,奚私之爲云者誠是也,此豈一守令之所可私貲者,而國法之蕩然,無復餘地,邊門之虞憂,不知何境,寧不萬萬寒心乎?其所嚴法痛禁,無容更議也,第其私越設禁,本係一律,前後定式,至爲嚴密,別無可以更張與否,惟在申明舊典而已,至於元包之數,彼此時勢之隨時不同,容有不得不然者,故辛丑節目時,以包蔘則元不以多寡爲拘,量宜加定爲言矣,其增減之如何與設禁科條之更或添入者,從當往復於譯院·松營·灣府,十分講究,務歸至當後更爲稟處,而原疏中闔眼一款特令革罷之語,未免不審矣。闔眼二字,已是猥屑,而苟使爲邊守者,守法申禁,不捧私稅,則此是職分內事也,初有何請罷與否之可論哉?殊甚未安,不可無警,義州府尹尹致秀推考,何如?上曰,依爲之。朝家之軫念灣府果何如,而創出私稅使國綱解弛,商業凋敗者,極爲痛歎,日前批旨,已諭無餘,而此而不嚴立科條,則後來之憂,無所不至,勿爲虛徐,卽速關問諸處,從長稟處,可也。出擧條上曰,灣尹請推,固所宜也,而在前闔眼稅創出之時,朝廷不知乎?晦壽曰,朝廷或有知者,而年加歲增,其爲邊門貽害,莫甚於此,誠萬萬寒心矣。上曰,朝廷旣知之,則闔眼之名,豈不乖於事面乎?晦壽曰,闔眼名色,果如聖敎,而灣府若一切禁斷,則從當有救弊之道矣。上曰,然矣,先自廟堂申飭,可也。晦壽曰,前以犯越罪人,査覈狀聞後,更爲稟處事,筵奏行會於關西道·帥臣處矣。迄今三朔,尙此寂然,雖緣應問各人推捉來往之際,自致曠日,而啓下行査,事體自別,邊情攸關,尤當嚴急,其所擧行,不可但以稽緩言,當該道·帥臣,竝從重推考,査啓卽速登聞之意,申飭,何如?上曰,依爲之。出擧條上曰,詳覈啓聞,事甚不難,而尙稽至此,極爲怪矣。晦壽曰,然矣,而行會已久,尙此無聞,雖緣廣探査問,曠日若是,該道道·帥臣,不可無警責矣。晦壽曰,寧遠·鏡城兩倅,見方有闕矣,兩邑俱以積弊之局,蘇醒無期,間又數遞,鏡城則被災尤甚,民事多艱,此若按例差送,難望其矯救,毋論文蔭武,以屢典著績人,勿拘常格,各別擇擬之意,分付銓曹,何如?上曰,依爲之。出擧條晦壽曰,凡褒貶題目,民邑治績事外,或以汗漫爲評,殊欠誠實,而卽見湖西等第,則禮山縣監李正觀,以酒之爲政,多出騷致爲目,而置之上考,已是不審,且其措辭屑越,亦極未安,該道臣從重推考,該曹拘於規例,雖不越降,而以此題目,亦難置諸中考,該縣監李正觀罷黜,何如?上曰,依爲之。道臣事極爲駭歎,有若戲謔,不顧事體,爲先緘辭從重推考,可也。出擧條上曰,貶題果何以書之乎?晦壽曰,酒之爲政,多出騷致云矣。晦壽曰,以宣薦淆雜事,該曹草記請勘薦主及行首宣傳官,已爲蒙允,該府自當嚴勘,而今番出身薦之濫雜,臣亦聞之矣,薦選之嚴,法例莫越,名器之重,文武無異,年前申飭截嚴,而又復如此,苟有重薦法而畏公議之心,焉敢乃爾?揆以紀綱,萬萬駭然,該曹草記,以冒入之類査出削薦爲辭,而冒入之類,非止一二,當薦之人,亦或見漏云,臣意則原單,一竝勿施,卽令該廳,更爲會薦以入之意,分付,何如?上曰,依爲之。出擧條晦壽曰,卽見全羅監司李時在狀啓,則以爲右水使申從翼,以珍島郡異樣船材漂着日子差誤事,該郡守宋相保,旣已請罷,無容更議,而雖以該水使言之,見其日子之相左,初不査辨,只從報巡營日子馳啓,亦涉疎忽,有難參恕,右水使申從翼,請令廟堂稟處矣。邊情擧行,何等審愼,而旣知日子相左,初不詳覈歸正,捏合巡啓,遽然登聞,極涉疎謬,萬萬可駭,該水使罪狀,令該府拿問嚴勘處,何如?上曰,依爲之。出擧條晦壽曰,故學生金文善妻安東權氏,卽故郡守贈領議政中楫女也,歸于金氏十餘年,其夫有貞疾,數年沈劇,凡其將護之節,躬執勞楚,竭盡誠意,戊寅七月,竟遭崩城之慟,自含殮之後,決意下從,而爲舅家防護之嚴密,不能遂志,其兄每懇辭而慰譬之,則曰女子有三從,從絶而生,非義也,況夫子病將危,悉吾志,今何忍偸生而負言乎?及至逾年,則曰死生命也,色辭之舒泰,無異達識之君子,以是舅家防護,始稍寬紓矣。乃於其五月,作遺書二度,一上其舅家,一抵其兄,且其常時所用紬緞之屬,手自裁斷,以備斂形之具,竝收置一函,開錄于函曰,以玆斂我,無貽舅姑之憂,仍斷送其命,凡女子之決意於死生之際,立節於倉卒之頃者,固或有之,而若其經年而志守冞篤,臨死而神思安閒,不失從容之義,竟成卓絶之行者,殆罕其倫,士友之間,至今嗟歎,而尙未施綽楔之典,實有欠於尙節勵俗之政,金文善妻權氏,特命旌閭,何如?上曰,依爲之。出擧條上曰,權氏是誰也?晦壽曰,權判府事之親妹也。上曰,其事年久乎?晦壽曰,事在戊寅則似久矣。晦壽曰,兼漢城判尹朴岐壽,刑曹判書徐箕淳備堂還差,判敦寧趙秉鉉關西句管堂上差下,何如?上曰,依爲之。出擧條晦壽曰,總衛使李惟秀,禁衛大將任聖皐,謂有身病,來詣朝房,俱不登筵,事甚未安。而禁將則屢度闕參,揆以事體,尤涉屑越,總衛使李惟秀推考,禁衛大將任聖皐,施以罷職之典,何如?上曰,依爲之。禁將則從重推考,使之調理行公,可也。出擧條上曰,壯勇廳,前有大將之號,則今此總衛使,與大將無異矣。晦壽曰,總衛使,以大將書之乎?上曰,唯。上命大臣就座。鳳夏曰,諸宰奏事。憙淳曰,今番宣傳官廳出身薦勿施,更薦事大臣纔已筵奏,而當有擧行矣,在囚宣傳官之勘處,不可遲待,竝爲先汰去,明日政差代,使之卽速會遷,何如?上曰,依爲之。出擧條鳳夏曰,玉堂所懷奏之。祐健曰,今日急務,莫先於講學,而講學之要,必以無間斷爲第一義,故詩曰學有緝熙于光明,惟其緝熙,然後乃可躋光明之域,書曰念終始典于學,厥德修罔覺,惟其終始不懈,然後乃可有罔覺之效也,韋布記誦之學,猶當以間斷爲戒,況帝王之學,所係綦重,大而經天緯地,細而應事接物,遠而監法聖賢,近而修養身心,莫不待乎講學而明焉,此大舜所以鷄鳴孜孜,文王所以日昃不遑者也。頃於久停之餘,連御講筵,朝野胥慶,思見聖學之日進,數日以後,旋又中輟,臣等抑鬱之情,倘復如何哉?謹稽國朝經筵之規,程課甚嚴,條例悉備,朝晝夕三講之餘,又有召對焉,有夜對焉,有別講焉,萬幾之繁,而未或暫闕者,要使之朝益暮習,融貫接續不斷,與書爲一故也。一日之內,尙猶如此,矧乎一曝而十寒之,則安可望其有將就之益哉?見今春節已屆,晝漏漸遲。伏願殿下,惕然警省,課日開講,毋少間斷,以答群下蘄祝之忱,是臣區區之望也。上曰,所陳當體念矣。出擧條鳳夏曰,今日賓對,無一人進參,事甚未安。違牌諸臺,竝推考,何如?上曰,依爲之。出擧條上命大臣先退,仍命史官就座,又命退,諸臣以次退出。
上在昌德宮。停常參·經筵。
趙徽林啓曰,明日召對,取稟。傳曰,停。
任百經啓曰,大司憲洪學淵呈辭,執義兪鎭五,持平韓容悳牌不進,掌令二員,持平一員未差,監察茶時之意,敢啓。傳曰,知道。
趙徽林啓曰,今日正朝望闕禮習儀,憲府則監察代行矣。雖無諫院,依例行禮之意,敢啓。傳曰,知道。
任百經啓曰,臣百經,今日正朝望闕禮習儀進去,下直之意,敢啓。傳曰,知道。
傳于金在田曰,雖非親政,注書·尙瑞院官員竝陞六。
李升洙陞六,代以李敎寅爲假注書。
李容翼陞六,代以趙然興爲假注書。
趙徽林啓曰,延祥詩製述人,旣已抄啓矣。弘文提學金東健,待明朝牌招,使之出韻科次,何如?傳曰,允。
傳于金在田曰,忠臣·淸白吏子孫·西北松都人·皇朝人子孫及軍功人,加意收用。
傳于金在田曰,守令初仕之每都目申飭,便成文具,未見實效,豈勝慨歎?昨日旣有筵飭,今番各別對揚事,分付兩銓。
傳于金在田曰,遷陵都監及眞殿增修時別單賞典,今日政各別收用事,分付兩銓。
以大司諫任百秀,司諫趙完植,獻納李敎英,執義兪鎭五,持平韓容悳牌不進罷職傳旨,傳于任百經曰,只推。
以兵曹參議南性敎牌不進罷職傳旨,傳于任百經曰,只推。
吏曹啓目,權知承文院副正字鄭鴻淳·李敎寅·柳秉淵·朴昇壽·趙然興·宋謙洙·宋廷和·洪鍾雲·姜夏奎·韓鼎謩·金直淵·趙名龜·鮮于澲·洪敬燮·李升洙·閔致庠·孟道植·權錫·孟魯述·林仁洙·宋燉·李尙燁·李赫準·李圭白·李舜善·李明老·尹聖鎭·金宗煥·趙崇祖·鄭止善·金麟燮·權敎準爲等如,口傳施行,何如?判付啓依允。
吏曹啓目,權知成均館學諭朴榮濟·李東旭·金龍翼·白宗逵·白時殷·李庭垕·李基·韓啓心·金景游·承鎭泰·朴鎬源·金錫麟·安念鎭爲等如,口傳施行,何如?判付啓依允。
吏曹啓目,權知校書館副正字趙廷祖·文基郁·鄭昌休爲等如,口傳施行,何如?判付啓依允。
吏曹啓目,權知承文院副正字鄭鴻淳·宋廷和·宋燉·鄭止善,權知成均館學諭李基·朴鎬源·韓啓心,俱爲登科前年滿五十,依法典六品職遷轉,何如?判付啓依允。
都政。吏批,兼判書洪敬謨進,參判金英淳病,參議尹定鉉進,左承旨金在田進。以吏曹言啓曰,今都目大政時,堂上不可不備員,而參判金英淳病不來,令政院牌招,以爲同參開政之地,何如?傳曰,允。
金在田啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令,各司久任時推人員,竝擬,何如?傳曰,允。又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。以徐長淳爲司饔主簿,丁馨敎爲禮賓主簿,申命濂爲活人別提,李駿在爲宗簿直長,南永書爲光陵令,左通禮朴鳴載仕滿三十朔,依法典陞堂上,李鎬俊爲景陵直長,李勉翼爲內贍直長,徐容淳爲禮賓直長,權應駿爲禁府都事,尹肯鎭爲刑曹正郞,典籍單申學典。
金在田啓曰,黃州牧使,今當差出,而本州以營下劇邑,物衆地大,素稱難治,不可不擇差,同道及他道有聲績已準朔未準朔守令,竝擬,何如?傳曰,允。傳于金在田曰,永平郡守金元植,延安府使相換,以李秉植爲敦寧主簿,宋太熙爲司饔奉事,李象愼爲長興奉事,朴顯圭爲黃州牧使,權永圭爲益山郡守,永平郡守金元植,延安府使鄭始容相換,金基周爲左通禮,尹周鎭爲獻陵直長,李恒翼爲繕工奉事,安孝根爲通川郡守,李殷榮爲平澤縣監,丁馨敎爲引儀,趙秉元爲司僕主簿,李啓弘爲禁府都事,趙鎭常爲寧遠郡守,金序敎爲扶餘縣監,校書著作單任百淵,柳諴爲禮賓主簿,成致默爲宗廟令,趙奎年爲海州判官,宋一成爲禮山縣監,金曾鉉爲黃磵縣監,金有淳爲尙瑞直長,趙埴爲禁府都事,吳泰學爲軍器副正,徐兢輔爲陜川郡守,權大徹爲軍威縣監。
金在田,以吏批言啓曰,義禁府都事望筒,係是序陞窠,而誤爲換入,至蒙恩點,臣不勝惶恐,而義禁府都事趙埴望筒,勿施,何如?傳曰,允。
傳于金在田曰,楊州牧場革罷時,未及區處矣。且有承傳,前監牧官吳昌烈,今日政守令擬入。
金在田,以吏批言啓曰,今日政廳,考見京畿褒貶啓本,則積城縣監崔擎祖,以事或生疎,竚見來效爲目,果川縣監鄭基轍,以觴宜戒濫爲目,則俱宜置下考,而置諸中考,殊無嚴明殿最之意,道臣推考警責,兩邑守令,竝罷黜,何如?傳曰,允。
以玄鎭默爲泰陵直長,金長遠爲尙瑞副直長,李啓善爲社稷令,吳肯默爲襄陽府使,果川縣監李寅會·朴志壽·沈明奎,果川縣監改望,吳昌烈落點,閔種河爲禁府都事,李奎英爲徽定殿令,徐長淳爲戶曹佐郞,尹致膺爲善山府使,洪衡謨爲文化縣令。
金在田啓曰,公州牧判官,海州牧判官,今當差出,而本州俱以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。
以金有淳爲司饔主簿,李源弼爲公州判官,李東喬爲金山郡守,朴泰浩爲昌平縣令,沈明奎爲魯城縣監,金長遠爲尙瑞直長,趙埴爲典牲副奉事,趙用夏爲咸從府使,李宓熙爲順川郡守,尹肯鎭爲鎭安縣監。
傳于金在田曰,臺諫·玉堂竝許遞,今日政差出。
金在田啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
金在田啓曰,臺諫·玉堂,今當差出,而擬望之人乏少,外任竝擬,何如?傳曰,允。
成遂默爲大司憲,尹穳爲大司諫,沈宜冕爲執義,申佐謨爲司諫,李裕元爲應敎,羅漢基·姜英國爲掌令,韓啓源爲副應敎,洪翼燮爲校理,申泰運爲副校理。
金在田,以吏批言啓曰,三司長官不得兼禁吾摠管,載在法典矣。新除授司憲府大司憲成遂默,方帶同知義禁府事,何以爲之?敢稟。傳曰,同義禁許遞。
又以吏批言啓曰,全州府判官,今當差出,而本州以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。
金炳皐爲尙瑞副直長,李秉植爲監察,丁馨敎爲工曹佐郞,金佐鉉爲全州判官,權涑爲谷城縣監,李源命爲刑曹參議,李敦榮·金鼎集爲同經筵,金應均爲北靑府使,鄭錫朝爲務安縣監。
金在田,以吏批言啓曰,咸興府判官,今當差出,而本府以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
韓用翰爲宗廟副奉事,徐兢淳爲刑曹正郞,柳諴爲監察,鄭冕朝爲咸興判官,趙能夏爲長水縣監,尹正鎭爲南陽府使,李容象爲穩城府使,閔致鳳爲長湍縣監,李圭憲爲樂安郡守,許煜爲嘉山郡守,朴承輝爲校理,沈承澤爲副校理,徐戴淳爲禮曹參議,盧鎭泰·金用鼎爲直講,李升洙·李容翼爲典籍,李維謙爲殷栗縣監,鄭義恪爲自如察訪,李潭九爲連原察訪,李馥亨爲敬陵令,崔浩鎭爲引儀,林倜爲校檢,成錫老爲典籍,洪履信爲金郊察訪,崇仁殿令單鮮于淑,崔涉爲河東府使,柳之奫爲平海郡守,洪載謨爲珍島郡守,李東洙爲長鬐縣監,申命衍爲結城縣監,洪祐健爲修撰,李敎英爲副修撰,李熙淸爲刑曹佐郞,李齊相爲引儀,洪鍾聞爲禮賓主簿,安國鎭爲全羅都事,李東韻爲江原都事,魏鍾善爲祥雲察訪,白海雲爲銀溪察訪,沈厚善爲省峴察訪,兼鏡城都護府使單具載龍,生員宋徵贈持平,孝行卓異特贈事承傳,學生申景素贈吏參例兼,通德郞申忭贈吏議,故縣監申采華贈僕正,景福將申恕三代,金炳陶爲禮賓主簿,趙秉元爲工曹佐郞,金性奎爲濬源殿令,金汝淳·李哲新爲兼引儀,徐有喬爲廣興令,尹慶集爲敦寧主簿,柳來駿爲監察,林倜爲工曹正郞,安時赫爲興德縣監。
金在田,以吏批言啓曰,會寧府使,今當差出,而當品中可擬之人乏少,曾經堂上兵使及他道兵使·水使,竝擬,何如?傳曰,允。朴公鎭·朴齊淵爲典籍,兪錫煥爲掌樂正,金持泰爲宗簿正,李定鉉爲會寧府使,田栽五爲司藝,白宗杰爲兵曹正郞,金貞根爲司僕主簿,李寅奭爲修撰,朴來萬爲副修撰,金世均爲獻納,李演經爲吏曹佐郞,吳顯甲爲忠勳都事,王錫圭爲掌苑別提,鄭百昇爲德陵直長,朴賢楷爲校檢,申命護爲積城縣監,李啓善爲南平縣監,徐兢淳爲咸昌縣監,趙基晉爲兔山縣監。
傳于金在田曰,司果金胤鉉,今日政實職擬入。
兵批,行判書徐憙淳進,參判韓鎭庭病,參議南性敎入直進,參知金始淵病,都承旨趙鳳夏進。啓曰,今日都目政事時,本曹堂上不可不備,而參判韓鎭庭病不來,參議南性敎正朝望闕禮肄儀進,待行禮,竝令政院牌招,同參政事,何如?傳曰,允。
又啓曰,營將·中軍·虞候·僉使,今當差出,而擬望之人乏少,已準朔守令及中軍·虞候,未準朔禁軍將,竝擬,何如?傳曰,允。
又以兵批言啓曰,參下官仕日不足,未滿十日以下者,曾有啓稟出六之規矣。部將李應權,仕日不足爲三日,依例陞六,何如?傳曰,允。
又以兵批言啓曰,拆見諸道褒貶啓本,則平安兵使許棨啓本中,仇寧萬戶金道源,以濫觴妨務爲目,廣坪權管胡禎臣,以懲頑宜嚴,巽軟是欠爲目,則俱宜置下考,而署諸中考,吾老梁萬戶吳處泓,以弊弊殘局,僅僅捱過爲目,則宜置下考,而置諸上考,黃海兵使吳一善啓本中,大峴別將吳敬翰,以禁養或疎爲目,忠淸水使李敏德啓本中,舒川浦萬戶金潤聲,以老病可悶爲目,則俱宜置下考,而置諸中考,南兵使李定鉉啓本中,惠山僉使李光龍,以報欠何傷爲目,波知僉使吳策良,以益勉邊禁爲目,則俱宜置中考,而置諸上考,殊無嚴明殿最之意,各該帥臣推考警責,仇寧萬戶金道源,廣坪權管胡禎臣,大峴別將吳敬翰,舒川浦萬戶金潤聲,竝下考施行,惠山僉使李光龍,波知僉使吳策良,竝中考施行,吾老梁萬戶吳處泓,純是貶語,其不職可知,罷黜,何如?傳曰,允。以興宣君昰應爲副摠管,李儒鳳爲五衛將,李鈺爲忠翊將,李珌秀·朱星鎭爲忠壯將,同知單成大哲,僉知三單王殷疇·南宮·孫海振,副護軍吳顯佑,訓鍊判官車益憲,主簿吳海觀·李基元·金昌源以上加設,依定式減下。訓鍊主簿單金喜權,尹致定爲副摠管,劉運五爲僉知,權最煥爲宣傳官,具聖魯爲惠山僉使,申致應爲全羅兵虞候,前僉正權紞,前郞廳金相健·金善民,及第尹彝烈·閔瑜世·閔致龜以上今加折衝加資事承傳。李潤采·李治正·金重運爲五衛將,張厚植·李光鉉爲都摠都事,同知單崔英鎭,赴戰嶺別將單成俊謙,中嶺別將單李龍紳,護軍李敦榮,副護軍金愼根·權用脩·鄭基世·李肇淵·南百善·崔成範,副司直鄭·柳興奎·李晩德,都摠管單興宣君昰應,以上竝單付。任弘模爲江原中軍,徐相稷爲平安中軍,金聲求爲咸鏡中軍,鄭喆東爲洪州營將,金駿喜爲南虞候,護軍洪學淵,副護軍任百秀,副司直兪鎭五·趙完植·韓容悳·李敎英·沈熙淳,副司果李·朴承輝·金世均,以上竝單付。李悌寅·高文奕爲五衛將,安載豐爲景福將,黃昌運爲慶熙將,韓尙愚爲宣傳官,趙希永爲加設訓鍊判官,禹昌在·鄭佑赫·金致衡·吳允植爲加設訓鍊主簿,同知單金重運,僉知三單李儒鳳·李治正·李鈺,朴栽秀爲登山僉使,黃昌運爲蒜山僉使,李東植爲智島萬戶,金聲玉爲天城萬戶,金致殷爲長峰萬戶,副司直朴來萬·李裕元·洪祐健·兪錫煥,副司果朴商壽·沈宜冕,以上竝單付。片鼎禹爲龜山僉使,全載完爲薺浦萬戶,李鍾植爲唐浦萬戶,金得祖爲知世浦萬戶,河遇圖爲龍津萬戶,同知單黃昌運,僉知二單李潤采·李悌寅,洪州營將鄭喆東,平安中軍徐相稷,咸鏡中軍金聲求,江原中軍任弘模,南虞候金駿喜,以上今加折衝加資事承傳。閔鳳祥爲柔院僉使,林永周爲於蘭萬戶,梁學善爲安骨萬戶,柳震甲爲防垣萬戶,金載豐爲正方別將,副護軍權紞·金相健·金善民·尹彝烈·閔瑜世·閔致龜,以上竝單付。金碩基爲古今島僉使,徐轍洛爲吾叉浦僉使,金鴻逵爲安義僉使,黃有一爲舒川浦萬戶,金時榮爲寅火堡萬戶,同知單高文赫。
趙鳳夏,以兵批言啓曰,訓鍊正前望,只有二人,以二望擬入之意,敢啓。傳曰,知道。
又啓曰,訓鍊正今當差出,而擬望之人乏少,外任竝擬,何如?傳曰,允。李元夏·李鍾赫爲宣傳官,趙羲贊爲訓鍊正,洪載謨爲訓鍊僉正,閔重憲爲黃海兵虞候,同知安載豐,副護軍朴鳴載·鄭喆東,以上竝單付。
又以兵批言啓曰,五衛將李潤采·李治正·金重運·李悌寅·高文奕,景福宮衛將安載豐,慶熙宮衛將崔英鎭,俱以病難供職,呈狀乞遞,五衛將李儒鳳前任晉州營將,忠翊衛將李鈺前任平安兵虞候,忠壯衛將李珌秀前任南虞候,朱星鎭前任慶尙監營中軍,俱在任所,上來間該廳番次苟艱云。竝改差,何如?傳曰,允。白樂賢爲晉州營將,李龍求爲統虞候,洪憲範爲忠淸中軍,徐奎翰爲黃海中軍,李民璜爲波知僉使,朴重根爲車嶺僉使,車義轍爲美錢僉使,金元赫爲位羅萬戶,金斗衡爲在德萬戶,金大哲爲蟾津別將,李容熙爲多大僉使,徐華淳爲慶尙中軍,玉祥湜爲仇寧萬戶,李啓恒爲水口萬戶,吳泰煥爲吾老梁萬戶,崔崙祖·車益寬爲五衛將,權聖根爲都摠都事,趙然昌·洪祐健爲文兼,姜棨·張惟煥爲五衛將,金啓漢爲景福將,元世熺爲訓鍊主簿,沈昌奎爲慶尙右兵使,李玄瑞爲內禁將,金性浩爲忠翊將,韓用臣爲訓鍊判官,徐相岳爲內乘,崔鎭衡爲靑水萬戶,副護軍方禹敍,李容德爲武兼,鄭日煥爲古豐山萬戶,康漢成爲森森坡萬戶,秋奉新爲金烏別將,金鎭坤爲大峴別將。
趙鳳夏,以兵批言啓曰,訓鍊正趙羲贊,身病猝重,勢難供職,呈狀乞遞,改差,何如?傳曰,允。
又啓曰,訓鍊正今當差出,而擬望之人乏少,外任竝擬,何如?傳曰,允。柳基豐爲僉知,李憲廷爲忠壯將,白胤洙爲訓鍊正,同知單金啓漢,僉知單車益寬,金慶鎭爲景福將,孟賢喆爲慶熙將,趙聲夏爲平安兵虞候,李顯養爲五衛將,朴大榮爲忠壯將,趙學春爲訓鍊僉正,李熙鎔爲宣傳官,尹㬚爲訓鍊主簿,僉知單李玄瑞,李光鉉爲訓鍊僉正,元錫中爲部將,副司果鄭鴻淳·宋廷和·宋燉·鄭止善·李基·朴鎬源·韓啓心,以上竝單付。林輔榮爲五衛將,高濟煥爲都摠都事,同知單金慶鎭,李敏德爲訓鍊主簿,李有新爲守門將,同知孟賢喆,僉知李顯養,以上竝單付。李光鉉爲宣傳官,鄭雲翼爲都摠經歷,護軍金鍵,北兵使單具載龍,張厚植爲訓鍊僉正,李鶴周爲都摠都事,李熙平爲都摠都事,金益洪爲訓鍊主簿,鄭雲翼爲兺怪萬戶,具明鉉爲訓鍊主簿,趙履錫爲武兼,林浩榮爲都摠經歷,李鶴周爲訓鍊僉正,李胄遠爲武兼,金正求爲都摠都事,崔東鎭爲訓鍊判官,李瑢·梁漢楗爲訓鍊主簿,韓友燮爲守門將,具永喜爲武兼,副護軍李用弼,崔守謙爲慶熙將,梁柱台·李亨寬·魚在泳爲武兼,鄭昌義·李慶年爲五衛將,李熙訥爲備邊郞,同知單崔守謙。傳于金在田曰,更鼓已深,都政姑罷,待明朝爲之,備邊司薦望,以具載龍爲北兵使。
趙鳳夏,以都摠府言啓曰,今日入直內三廳武兼禁軍及軍兵等,當爲中日習射技放,而正朝望闕禮習儀相値,不得設行之意,敢啓。傳曰,知道。
趙徽林,以禮曹言啓曰,卽接南陽幼學洪伯淵所志,則以爲族兄學魯,嫡妾俱無子,以其同姓六寸兄學啓第二子玄疇,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩家與受,明有可據,而不得登聞者,許令該曹論理草記事,曾有筵奏定式,而門長洪伯淵所訴旣如此,依定式洪學啓第二子玄疇,立爲洪學魯之後,何如?傳曰,允。
任百經,以義禁府言啓曰,全羅右水使申從翼拿問勘處事,傳旨啓下矣。申從翼,時在任所,依例發遣府都事,交龜後拿來,何如?傳曰,允。待待命拿囚。
上在昌德宮。停常參·經筵。
趙徽林啓曰,明日召對,取稟。傳曰,停。
任百經啓曰,大司憲成遂默未肅拜,執義沈宜冕,掌令羅漢基·姜英國在外,持平二員未差,監察茶時之意,敢啓。傳曰,知道。
趙徽林啓曰,來正月初一日王大妃殿寶齡四旬稱慶陳賀頒敎文,當爲製進,藝文提學徐箕淳,待明朝牌招,使之製進,何如?傳曰,允。
任百經啓曰,卽伏見京畿水使吳顯文今秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
以應敎李裕元,副應敎韓啓源,副校理申泰運,副修撰李敎英牌不進罷職傳旨,傳于任百經曰,只推。
趙鳳夏,以兵曹言啓曰,五衛將崔崙祖·李顯養,以其身病,呈狀乞遞,竝改差,何如?傳曰,允。
都政。吏批,兼判書洪敬謨進,參判金英淳病,參議尹定鉉進,左承旨金在田進。以李允植爲儀賓都事,宋廷和爲典籍,沈宜贊爲司饔主簿,金有淳爲平市主簿,李攀鱗爲義陵奉事,朴商壽爲司成,李承沼爲廣興奉事,崔遇亨爲刑曹正郞,趙秉穆爲社稷令,鏡城判官黃鍾林·宋太熙·趙雲始,會寧府使李定鉉,今加嘉善加資事承傳。以申冕鐄·成錫魯爲持平,宋廷和·柳來駿爲正言,趙秉駿爲同義禁。傳于任百經曰,望筒遲滯,吏批政官推考。以尹定鎬爲監役,金尙祺爲引儀,李禹鉉爲宗廟令,洪運謨爲景慕宮令,金鍵爲社稷令,李源明爲刑曹正郞,李寅元爲濟用判官,元爲司饔主簿,鄭鴻淳·韓啓心爲典籍,鏡城判官改望李行翼·金箕晳·李章愚。傳于任百經曰,望筒遲滯,吏兵判推考。以鄭止善·金炳陶爲監察,任勉常爲司饔主簿,韓致良爲禁府都事,成近壽爲綏陵令,鏡城判官改望鄭文升·李建基·任奭朝,以韓尙浩爲濟用主簿,張俊泓爲司䆃主簿,琴詩述爲典籍,李基爲奉常主簿,鏡城判官改望鄭驪源·李玄大·李命瑞,以徐箕輔爲內贍主簿,金胤鉉爲禮賓主簿,成致默爲思陵令,寧陵令金鍵·李奎英·徐光奎,鏡城判官改望李羲書·李寅元·崔遇亨,以金貞根爲宗廟令,魚在淵爲刑曹正郞,鏡城判官改望李炳斗落點,寧陵令改望徐鴻輔·李·金鍵,寧陵令改望宋秉文落點。
金在田啓曰,大邱判官,今當差出,而本府以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。以趙基昇爲司僕主簿,大邱判官洪鍾序·徐有象·沈碩奎,以尹慶集爲景慕宮令,分奉常主簿單梁成國,分敎官單金弘性,大邱判官改望金箕絢落點,以金胤鉉爲敦寧主簿,李根植爲禮賓主簿,趙雲始爲蔚山府使,傳于任百經曰,望筒遲滯吏兵判推考,以鄭世昌爲金堤郡守,尹會善爲玉果縣監,假監役洪秉敎·李魯和·曺晩承,以李章溥爲慶基殿參奉,金益遠爲典獄參奉,權宅夏爲貞陵參奉,鄭顯奭爲厚陵參奉,尹致養爲獻陵參奉,李源一爲穆陵參奉,宋道熙爲崇陵參奉,金炳淵爲懿陵參奉,洪載順爲景陵參奉,韓奎垣爲純陵參奉,李獻耆·沈龜祖·李碩寬爲假引儀,韓鼎謩爲孝陵別檢,孟魯述爲徽陵別檢,權敎準爲元陵別檢,李圭白爲順康園守奉官,柳令均爲愍懷墓守衛官,假監役改望丁秀敎落點。
兵批,行判書徐憙淳進,參判韓鎭庭病,參議南性敎入直進,參知金始淵病,都承旨趙鳳夏進。以李章烈爲宣傳官,李光鉉爲訓鍊副正,李源明爲宣傳官,護軍單趙鎭達,以權最煥爲都摠經歷,李光鉉爲宣傳官。
趙鳳夏,以兵批言啓曰,江原監營中軍任弘模,未赴任前,旣已遭故,所授加資,依例還收之意,敢啓。傳曰,知道。以李章烈爲訓鍊副正,申奭浩爲江原中軍,前中軍任弘模今降禦侮,以張厚植爲宣傳官,僉知單李慶年,以李熙平爲訓鍊僉正,韓錫基爲都摠都事,江原中軍申奭浩,今加折衝加資事承傳,以柳相兟爲訓鍊僉正,李熙平爲宣傳官,洪鳳周爲訓鍊僉正。
趙鳳夏,以兵批言啓曰,五衛將李慶年·鄭昌義,慶熙宮衛將崔守謙,俱以病難供職,呈狀乞遞,竝改差,何如?傳曰,允。以李承道·鄭光禹爲五衛將,安潤碩爲慶熙將,金善慶爲訓鍊判官,柳鶴珪爲訓鍊主簿,韓道亨爲德浦僉使,同知單安潤碩,以李鍾燁爲部將,元世·申桓·李奎運爲宣傳官,尹暻·南錫圭爲武兼,鄭錫杓·韓道崇·趙有增·金潤誠爲部將,文學元·金載玉爲守門將,權管秩同仁金星說,小農尹湋,栗浦朴宗郁,大坡兒胡瓊純,廣坪金尙玄,副司果李羲昌·張大周·申鍾應·李應權,以上竝單付。傳于金在田曰,守令·邊將·初仕人,皆令明日待令。
上在昌德宮。停常參·經筵。
趙徽林啓曰,明日召對,取稟。傳曰,停。
任百經啓曰,大司憲成遂默,持平成錫魯未肅拜,執義沈宜冕,掌令羅漢基·姜英國,持平申冕鐄在外,監察茶時之意,敢啓。傳曰,知道。
傳于趙徽林曰,待敎洪淳穆馳詣徽慶園,奉審摘奸,仍留監祭。
傳于趙徽林曰,守令·邊將·初仕人入侍。
傳于趙徽林曰,頒敎文中,赦句添入。
任百經啓曰,頒敎文中,赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中,赦句添入事,命下矣。藝文提學徐箕淳,旣在闕中,使之添入,何如?傳曰,允。
趙徽林啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·忠淸監營·全羅監營·慶尙監營·咸鏡監營,各一件營上事,自本院依例成有旨下送,京各司應爲頒賜二十三件,亦爲依例頒給之意,敢啓。傳曰,知道。
任百經,以總衛營言啓曰,年終放砲習放,明日設行於燕尾汀之意,敢啓。傳曰,知道。
又以訓鍊都監言啓曰,年終放砲習放,今月二十五日,洗馬臺爲之之意,敢啓。傳曰,知道。
丙午十二月二十四日午時,上御熙政堂。守令·邊將·初仕人入侍時,左副承旨趙徽林,同副承旨任百經,假注書李敎寅,記事官洪祐命·金炳雲,以次進伏。北靑府使金應均,穩城府使李容象,河東府使崔涉,咸從府使趙用夏,順川郡守李宓熙,嘉山郡守許煜,樂安郡守李圭憲,珍島郡守洪載謨,平海郡守柳之奫,文化縣令洪衡謨,扶餘縣監金序敎,平澤縣監李殷榮,禮山縣監宋一成,黃磵縣監金曾鉉,結城縣監申命衍,魯城縣監沈明奎,務安縣監鄭錫朝,谷城縣監權涑,鎭安縣監尹肯鎭,南平縣監李啓善,積城縣監申命濩,長水縣監趙能夏,咸昌縣監徐兢淳,長鬐縣監李東洙,殷栗縣監李維謙,兔山縣監趙基晉,興德縣監安時爀,果川縣監吳昌烈,穆陵參奉李源一,厚陵參奉鄭顯奭,獻陵參奉尹致養,多大僉使李容熙等,進伏楹外。登山僉使朴栽秀,蒜山僉使黃昌運,古今島僉使金碩基,柔院僉使閔鳳祥,龜山僉使片鼎禹,車嶺僉使朴重根,美錢僉使車義轍,安骨萬戶梁學善,寅火堡萬戶金時榮,舒川浦萬戶金得祖,智島萬戶李東湜,天城萬戶金聲玉,薺浦萬戶金載完,長峯萬戶金致殷,於蘭萬戶林永周,唐甫萬戶李鍾植,靑水萬戶崔鎭衡,夞怪萬戶鄭雲翼等,序立階下訖。上曰,史官分左右。上曰,入侍之人,皆陞堂乎?徽林曰,履歷邊地以下,則俱未陞堂,而待吏批人畢奏,當鱗次進奏矣,北靑府使金應均,進前奏職姓名訖。上曰,直爲退出也。穩城府使李容象等二十八人,初仕穆陵參奉李源一等三人,邊地多大僉使李容熙,以次進前,各奏職姓名退出訖。百經奏曰,邊將則序立階下,當使宣傳官奏職姓名乎?上曰,唯。承旨出見也。宣傳官具性喜·鄭克鉉,奏登山僉使朴栽秀等二十人職姓名,仍使退出訖。上命史官就座,又命退,承史以次退出。
上在昌德宮。停常參·經筵。
藥房提調金東健,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御二錢重人蔘粟米飮,自今日一貼式限二貼煎入事,榻前下敎。
趙徽林啓曰,明日召對,取稟。傳曰,停。
任百經啓曰,大司憲成遂默,持平成錫魯未肅拜,執義沈宜冕,掌令羅漢基·姜英國,持平申冕璜在外,監察茶時之意,敢啓。傳曰,知道。
金在田啓曰,同義禁趙秉駿,除拜後過三日不爲出肅,依定式推考警責,仍卽牌招察任,何如?傳曰,允。
趙徽林啓曰,卽者檢閱金炳雲,以其親病,陳疏徑出,原疏以徽慶園忌辰祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
又啓曰,卽者檢閱李承益·洪祐命,謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
洪鍾英啓曰,卽者濟用監官員來言,來正月初一日王大妃寶齡四旬稱慶陳賀時,提調當爲進參,而提調金賢根奉命出疆,無以擧行云。何以爲之?敢稟。傳曰,濟用監提調·司䆃寺提調相換。
傳于任百經曰,中官尹東莘定配。
以忠淸監司趙雲澈狀啓,槐山郡民家失火事,傳于洪鍾英曰,聞甚矜惻,元恤典外,別加顧助,結構奠接之方,廟堂措辭分付。
任百經,以都摠府言啓曰,今日入直內三廳武兼禁軍及軍兵等,當爲中日習射技放,而徽慶園忌辰祭齋戒相値,不得設行之意,敢啓。傳曰,知道。
又以訓鍊都監言啓曰,本局加設哨官李奎運,除拜宣傳官矣。所帶加設哨官減下之意,敢啓。傳曰,知道。
檢閱金炳雲疏曰,伏以,臣之病母,近因冬候寒暄不適,重添毒感,諸症一倍凜綴,扶護須人,藥餌是事,臣聞報以來,方寸煎灼,不避煩瀆,忙控短章,徑出禁扄。伏乞聖慈,俯垂諒察,亟遞臣職,以便救護,仍治臣罪,以昭法紀焉,臣無任云云。省疏具悉。爾其勿辭救護。
上在昌德宮。停常參·經筵。
夜自三更至二十七日開東,灑雨下雨,測雨器水深三分。
金在田啓曰,明日召對,取稟。傳曰,停。
任百經啓曰,大司憲成遂默,持平成錫魯未肅拜,執義沈宜冕,掌令羅漢基·姜英國,持平申冕璜在外,監察茶時之意,敢啓。傳曰,知道。
傳于金在田曰,來初一日,當詣太廟展謁矣,該房知悉。
傳于金在田曰,徽定殿春享親行磨鍊事,分付儀曹。
傳于金在田曰,來初二日歲首犒饋當親臨,該房知悉。
金在田啓曰,來初二日親臨犒饋事,命下矣。處所以何處爲之乎?傳曰,春塘臺爲之。
又以吏曹言啓曰,今此正朔祭祭官,當爲磨鍊,而除老病公頉,實無推移排比之路,依近例刑官·司饔院官員及年六十以上人,通塡差以入,而其中時無職名人員,令該曹口傳付軍職,何如?傳曰,允。
洪鍾英,以宣惠廳言啓曰,本廳郞廳趙獻永,身病難强,呈狀乞遞,改差,何如?傳曰,允。
又以漢城府言啓曰,拯活人命十五名以上者,抄啓事曾有定式矣。卽接西部都事鄭基年,南部都事朴宗塾,北部都事李正鉉所報,則以爲今五月潦雨,前所罕有,跨朔暴霔,江水漲溢,西部麻浦契·黑石里契·上水溢里契·下水溢里契·栗島契·土亭里契等六契,南部箭串一契·二契·中村契·瓦署契等四契,北部合井里契·汝矣島契·水色里契·鵂巖里契等四契民戶漂沒,數多人命,將至渰溺之境,而西部麻浦契閑良金昌禹,黑石里契閑良金錫九,上水溢里契閑良李重億,嘉義金完聲,下水溢里契嘉善尹道順,土亭里契嘉義朴景義,閑良秦斗英,栗島契閑良金永顯等八人,南部箭串一契閑良黃景玉,閑良禹智孫,閑良金裕聲,閑良申錫奎,二契閑良李者斤大,閑良康大春,折衝朴之煥,中村契閑良金命孫·閑良金龍成,瓦署契嘉義洪聖浩,出身申相彦等十一人,北部合井里契閑良金就榮,閑良文尙郁,汝矣島契閑良李順榮,鵂巖里契出身朴昌浩,閑良李敎鉉,嘉義李元英,折衝金亨福,水色里契出身金載玉等八人,持船突入,拯活人命,或爲三十六名,或爲二十八名之多云。而更加査實,則果如各部所報,其在激勸之道,宜有褒賞之典,令該曹稟處,何如?傳曰,允。
金在田,以禮曹言啓曰,太廟歲首展謁日,一體展謁於永禧殿,而酌獻禮當次之年,則歲首展謁,只行於太廟事,定式矣。明年卽永禧殿酌獻禮年次,來正月初一日太廟展謁時,永禧殿展謁之禮,依前例不爲磨鍊之意,敢啓。傳曰,知道。
趙鳳夏,以兵曹言啓曰,來正月初一日大駕詣宗廟展謁時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,本營善騎隊一哨,訓局馬軍二哨,步軍四哨,總衛大將率領爲先廂,訓局步軍二哨,兩營騎士各一番,御將率領爲後廂,禁軍二番爲之,留營留陣置之。
又以備邊司言啓曰,新除授鏡城判官李炳斗,以前任大邱判官移除,方在任所矣。聞有實病,上來赴任,姑無期限,劇弊災邑,民事方棘,許久遲待,實屬可悶,道內守令中有聲績人,勿拘常格,令該曹口傳相換,使之卽速赴任,何如?傳曰,允。
又以司僕寺提調意啓曰,今此太廟展謁,與各宮房正朝祭相値,在前如此之時,祭去馬匹,自各宮房貰用矣。今亦依已例擧行之意,分付,何如?傳曰,允。
任百經,以義禁府言啓曰,中官尹東莘定配事,承傳啓下矣。尹東莘,全羅道靈巖郡定配,而以承傳內辭意具罪目,依例發遣府羅將,押送配所,何如?傳曰,允。
上在昌德宮。停常參·經筵。
趙徽林啓曰,明日召對,取稟。傳曰,停。
又啓曰,來初一日,輪對日次,而動駕相値,頉稟之意,敢啓。傳曰,知道。
任百經啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
備忘記,慶興都護府使李熙鍼,晉州營將白樂賢下直,長弓一張,長箭一部,片箭一部,筒兒一箇賜給。
任百經啓曰,卽者吏曹郞廳來言,平澤縣監李殷榮,禮山縣監宋一成,軍威縣監權大澈,果川縣監吳昌烈,文化縣令洪衡謨,魯城縣監沈明奎,咸從府使趙用夏,順天郡守李宓熙,鎭安縣監尹肯鎭,長水縣監趙能夏,樂安郡守李圭憲,嘉山郡守許煜,河東府使權涉,平海郡守柳之奫,珍島郡守洪載謨,長鬐縣監李東洙,積城縣監申命濩,咸昌縣監徐兢淳,當爲署經,而兩司不備,不得署經云。除在外·未署經外,未肅拜人員,竝卽牌招,何如?傳曰,允。
大司憲成遂默啓曰,臣姿性庸陋,言議拙劣,淸朝臺閣之任,初不近似,而乃者都憲除旨,忽下於夢想之外,臣感恩怵義,雖不得不章皇出肅,粗伸微悃,而第合啓中島配罪人成容默,卽臣十寸也,此實爲袒免之親,則聲討方張,而私義自在聖代敦敍之政,旣不可聯參,且前席新定之式,亦許以引避,臣之去就,無容更論,以此情踪,何敢一刻晏然於臺次乎?請命遞斥臣職。答曰,依啓。
以大司諫尹穳,司諫申佐模,獻納金世均牌不進罷職傳旨,傳于任百經曰,只推。
以大司諫尹穳,司諫申佐謨,獻納金世均牌不進罷職傳旨,傳于任百經曰,只推。
任百經啓曰,平澤縣監李殷榮,禮山縣監宋一成,軍威縣監權大澈,果川縣監吳昌烈,文化縣令洪衡謨,魯城縣監沈明奎,咸從府使趙用夏,順川郡守李宓熙,鎭安縣監尹肯鎭,長水縣監趙能夏,樂安郡守李圭憲,嘉山郡守許煜,河東府使崔涉,平海郡守柳之奫,珍島郡守洪載謨,長鬐縣監李東洙,積城縣監申命濩,咸昌縣監徐兢淳等,憲府則雖已署經,諫院不備,不得署經,大司諫尹穳,司諫申佐模,獻納金世均,旣有只推之命,竝更牌招,何如?傳曰,一司除署經。
又啓曰,卽者義禁府都事來言,時囚罪人白龍周·李景純·曺栢承·白樂贊·李奎麟等,當爲議處,而判義禁徐憙淳未肅拜,次堂例不得擧行云。判義禁卽爲牌招,何如?傳曰,允。
又啓曰,判義禁徐憙淳牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁徐憙淳再牌不進,推考傳旨,今方捧入,而開坐命下之後,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,許遞,前望單子入之。
任百經,以都摠府言啓曰,社稷祈穀大祭香祝親傳時,侍衛寶劍,當爲備員,而都摠管興宣君昰應·李嘉愚,副摠管沈日永·朴蓍會·金宅基·尹致定差祭,無以備員,令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。許遞。
傳于任百經曰,入直摠管許遞,前望單子入之。
兵曹口傳政事,以興寅君最應·徐箕淳爲都摠管,以金箕晩·金公鉉·洪羲錫爲副摠管,副摠管望趙德永·李存敬·李顯英改望,以李景在爲副摠管。
金在田,以司饔院監膳提調意啓曰,今日監膳時,日下生鮮,體小腐傷,屢次點退,使之改色,而其所改封,與前無異,日勢漸晩,雖不得不捧入,而當此合氷,捉得無路云。在前如此之時,曾有稟旨代捧之例矣,莫重御供,不敢擅便,而臣亦惶恐待罪之意,敢啓。傳曰,代捧,勿待罪。
又以吏曹言啓曰,因備邊司草記,鏡城判官李炳斗,以道內守令中有聲績人,勿拘常格,令該曹口傳相換事,允下矣。以前任大丘判官,方在解由未出中,何以爲之?敢稟。傳曰,此是特例也,常格竝勿拘。
吏曹口傳政事,鏡城判官李炳斗,文川郡守徐用輔相換。
趙徽林,以禮曹言啓曰,卽接淸道幼學千錫珍所志,則以爲族兄錫休,嫡妾俱無子,以其同姓十二寸兄錫奎第六子浩俊,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定此,而門長千錫珍所訴旣如此,依定式千錫奎第六子浩俊,立爲千錫休之後,何如?傳曰,允。
又以禮曹言啓曰,來丁未年正月初一日,行元陵正朝節享時,本陵兩官,當爲備員,而新除授別檢權敎準,時在慶尙道安東地,勢無趁期上來之望云。在外別檢,今姑改差,其代卽令該曹,以在京無故人口傳差出,以爲備員將事之地,何如?傳曰,允。
吏曹口傳政事,以柳泰鉉爲元陵別檢。
趙徽林,以弘文館言啓曰,新除授校理洪翼燮,時在咸鏡道北靑府任所,朴承輝,時在廣州地,經筵入番事緊,請竝斯速乘馹上來事,下諭。傳曰,竝許遞。
又以弘文館言啓曰,副修撰李敎英,卽爲牌招察任,何如?傳曰,允。
任百經,以扈衛廳大將意啓曰,別將尹喜柱,身病猝重,勢難察任,改差,何如?傳曰,允。
又以兵曹言啓曰,新除授慶尙右兵使沈昌奎戶奴呈狀內,矣上典老父,今年爲七十七歲,法不當遠離赴任,呈狀乞遞矣。閫帥之親年七十五歲以上者,許遞其任,載在法典,改差,何如?傳曰,允。
又以訓鍊都監言啓曰,本局千摠李容鉉,身病猝重,勢難察任,改差,何如?傳曰,允。
上在昌德宮。停常參·經筵。
藥房都提調權敦仁,提調金東健,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安。竝此仰稟,答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
任百經,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,大司憲未差,執義沈宜冕,掌令羅漢基·姜英國,持平申冕鐄在外,成錫魯差祭,監察茶時之意,敢啓。傳曰,知道。
趙徽林啓曰,檢閱金炳雲,由限已過,卽爲牌招入直,何如?傳曰,允。
判義禁前望單子入之,朴岐壽落點。
任百經啓曰,開坐事,命下矣。新除授判義禁朴岐壽,卽爲牌招,何如?傳曰,允。
又啓曰,判義禁朴岐壽牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于金在田曰,前注書徐堂輔·金有淵竝敍用。
金在田啓曰,注書有闕之代,前注書徐堂輔·金有淵薦狀,依例成送吏曹之意,敢啓。傳曰,知道。
又啓曰,吏曹郞廳來言,臺諫有闕,政事,取稟。傳曰,政官牌招開政。
有政。吏批,兼判書洪敬謨受由,參判金英淳進,參議尹定鉉式暇,左副承旨趙徽林進。啓曰,兼判書洪敬謨受由,參議尹定鉉式暇,小臣獨政未安,何以爲之?敢稟。傳曰,仍爲之。以閔致成爲大司憲,趙然昌·申泰運爲校理,徐堂輔爲注書,李寅鳳爲昌陵令,金鍵爲新昌縣監,濟用監提調金賢根,司䆃提調洪顯周相換,兼春秋單林倜。
兵批,行判書徐憙淳病,參判韓鎭庭病,參議南性敎入直進,參知金始淵病,右副承旨李源益進。副護軍沈昌奎,副司直洪翼燮,以上竝單付。
吏批,再政。以沈熙淳爲副校理,申應朝爲社稷令,李學愚爲章陵令,權用翼爲童蒙敎官,注書單金有淵。
金在田啓曰,新除授注書徐堂輔,卽爲牌招入直,何如?傳曰,允。
兵曹口傳政事,副司果兪致崇·朴承輝·韓兢人,以上竝單付。
任百經,以都摠府言啓曰,社稷祈穀大祭香祝親傳時,侍衛寶劍,當爲備員,而都摠管興寅君最應·徐箕淳,副摠管李景在·洪羲錫差祭,一員未差。無以備員,令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,竝許遞,前望單子入之。
摠管前望單子入之,都摠管趙冀永·李魯秉,副摠管洪學淵·李羲肇·金鼎集落點。
摠管前望單子入之,副摠管成遂默·趙亨復落點。
任百經,以都摠府言啓曰,新除授副摠管成遂默,時無職名,令該曹口傳付軍職,何如?傳曰,允。
兵曹口傳政事,護軍單成遂默。
傳于任百經曰,就囚已至多日,何必勘律?拿處之前宣傳官及四館所官員,竝削職放送。
以全羅監司李時在狀啓,潭陽府民家失火事,傳于李源益曰,民家之一時燒燼,若是夥多,聞甚驚慘,元恤典外,別加顧助,趁卽結構奠接,無有一民失所棲遑之弊事,廟堂措辭分付。
傳于任百經曰,明日出宮門路,以協陽門爲之。
傳于趙徽林曰,發遣吏郞,諸執事淸齋與否,摘奸以來。
趙徽林,以禮曹言啓曰,來正月初一日王大妃殿寶齡四旬稱慶,親上致詞箋文表裏儀註及大王大妃殿·王大妃殿·中宮殿百官陳賀儀註,直爲書入各殿之意,敢啓。傳曰,知道。
金在田,以成均館大司成意啓曰,本館入直,久任郞廳外,他郞不得入直,若有代員遞直之事,則草記代直事,曾有定式矣。司成朴商壽,直講李鼎信,典籍金錫熙俱爲差祭,時無入直之員,以他郞官,姑爲代直,何如?傳曰,允。
任百經,以兵曹言啓曰,明日親傳香時,侍衛禁軍,別將當爲率領,而禁軍別將李能權,以別軍職侍衛進參,不得擧行,一番內禁衛將任泰錫,使之兼別將擧行,何如?傳曰,允。
又以兵曹言啓曰,來丁未年各處頒給信·漢符別單及文宰二品以上,武臣·蔭官曾經摠管人員章標頒給別單,修整以入之意,敢啓。傳曰,知道。
又以兵曹言啓曰,五衛將李義謙·金夏淵·車益寬,俱以病難供職,呈狀乞遞,竝改差,何如?傳曰,允。
又以總衛營言啓曰,今十二月二十八日二十九日年終放砲時,器械數爻及監放將官·將校,別破陣大砲手等姓名單子,書入之意,敢啓。傳曰,知道。
又以訓鍊都監言啓曰,今十二月二十八日二十九日年終放砲時,次知將官·將校姓名及兼別破陣等容貌年歲器械數爻,竝別單書入之意,敢啓。傳曰,知道。
又以義禁府言啓曰,拿處之前宣傳官李景純·曺栢承·白樂贊·李奎麟,四館所官員白龍周等,竝削職放送事,承傳啓下矣。李景純·曺栢承·白樂贊·李奎麟·白龍周等,竝削職放送之意,敢啓。傳曰,知道。
行大護軍鄭祖榮疏曰,伏以,明年卽我王大妃殿寶齡四旬,縟儀將擧於元朝,孝理益著於斯辰,慶均中外,歡洽神人,仍伏念臣,耄荒之年,疾病連綿,上去肅命,其勢末由,泯默屛蟄,又非分義之所安,故於夏間,不獲已冒死陳章,自知煩猥,恭俟嚴譴,聖恩如天,返下溫批,俾之調病上來,臣感激殊私,不覺涕下,臣衰敗之疾,非調攝可痊,氣力日就澌盡,神思日益昏塞,今當國有慶典之時,大小臣僚,莫不蹈舞欣忭,奔趍班行,而顧無以自力登途,稱賀闕庭,罪戾重積,惶隕彌深,撫躬自恨,徒切望天之誠,且臣所帶春秋館兼銜,雖無公務,許久虛縻,寤寐不安,在外不得呈單,遞免無期,玆敢仰瀆崇嚴。伏乞聖慈,亟許鐫改,以便公私,千萬幸甚,臣無任云云。答曰,省疏具悉。卿其勿辭,調理上來。
上在昌德宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上除夕單子問安。答曰,知道。
趙徽林啓曰,明日大駕詣宗廟入齋室後,大王大妃殿·王大妃殿,問安,何承旨進去乎?敢稟。傳曰,左承旨進去。
任百經啓曰,大司憲閔致成,執義沈宜冕,掌令羅漢基·姜英國,持平申冕鐄在外,成錫魯差祭,監察茶時之意,敢啓。傳曰,知道。
趙鳳夏啓曰,備邊司郞廳來言,今日賓廳日次,而社稷祈穀大祭齋戒相値,不得來會云矣。敢啓。傳曰,知道。
傳于趙徽林曰,禮房承旨馳詣社稷·宗廟·永寧殿·永禧殿·徽定殿·景慕宮,奉審摘奸,仍詣受香諸處,奉審摘奸以來。
又啓曰,新除授注書金有淵,卽爲牌招察任,何如?傳曰,允。
李源益啓曰,卽者掌苑署官員來言,來初一日正朝物膳進上時,提調當爲看品封進,而提調李羲甲有身病,不得進參云。卽爲牌招,何如?傳曰,允。
又啓曰,掌苑提調李羲甲牌不進,推考傳旨,今方捧入,而正朝物膳,當爲看品封進,如是違牌,事甚未安。更爲牌招,何如?傳曰,許遞,前望單子入之。
掌苑提調前望單子入之,朴岐壽添書落點。
趙徽林啓曰,明日正朝望闕禮,依例爲之之意,敢啓。傳曰,知道。
傳于趙鳳夏曰,侍衛軍兵毛具,從便爲之。
傳于洪鍾英曰,貢市堂上率貢市人,明日還宮時,宗廟洞口待令。
傳于任百經曰,明日出宮內門路,以萬安門爲之。
吏曹言啓曰,宗簿寺主簿河範大,以其身病,呈狀乞遞,改差,何如?傳曰,允。
趙徽林,以弘文館言啓曰,上番無他推移之員,不得已以下番姑陞入直之意,敢啓。傳曰,知道。
又以弘文館言啓曰,應敎李裕元內閣進,副應敎韓啓源,副校理沈承澤·沈熙淳差祭,上番姑陞入直,事甚未安。新除授校理趙然昌·申泰運竝牌招,以爲推移入直之地,何如?傳曰,允。
以校理申泰運牌不進罷職傳旨,傳于趙徽林曰,只推。
趙徽林,以成均館大司成意啓曰,每於歲末,圓點儒生別單書入事,曾有定式,當年條準圓點儒生,別單書入之意,敢啓。傳曰,知道。
趙徽林,以兵曹言啓曰,明日宗廟動駕時,本曹堂上,全數進參,而參判韓鎭庭差祭,無以備員,參判,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以洪鍾應爲兵曹參判。
趙鳳夏,以兵曹言啓曰,明日動駕時及陳賀時,侍衛禁軍,別將當爲率領,而禁軍別將李能權,以別軍職,侍衛進參,不得擧行,一番內禁衛將任泰錫,使之兼別將擧行,何如?傳曰,允。
又以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
又以總衛營言啓曰,謹依中日單子判下,弘化門入直左司中哨軍良人李成淵直赴殿試,良人曺春成兼司僕帖文成給事,知委該曹之意,敢啓。傳曰,知道。
又以總衛營言啓曰,都城主脈補土所及三角山漕溪上山麓禁標內有無頉形止,使參軍及別武士,輪回看審,則俱以無頉報來之意,敢啓。傳曰,知道。
丙午十二月二十九日辰時,上詣仁政殿月臺。社稷祈穀大祭親傳香入侍時,都承旨趙鳳夏,左承旨金在田,右承旨洪鍾英,左副承旨趙徽林,右副承旨李源益,同副承旨任百經,記事官徐堂輔,注書趙然興,記事官洪祐命·金炳雲,直提學金輔根·金學性,檢校直閣鄭㝡朝·尹定鉉,檢校待敎南秉哲·李㘾·李裕元,待敎洪淳穆,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金東健,副提調趙鳳夏進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺。通禮跪啓請降輿。上降輿。通禮前導就褥位南向立。引儀引社稷獻官興宣君昰應,進詣褥位之左。通禮跪啓請跪。上跪。香室官員奉香祝,跪授徽林。徽林東向跪進。上受香祝,以授昰應。昰應西向跪受興。通禮跪啓請興。上興。通禮前導就階下祗送位西向立。上曰,今日喧譁如此,明日則各別申飭於兵曹,使之嚴禁,可也。昰應奉香祝,由正路出。通禮跪啓請鞠躬。上鞠躬。香祝過後,通禮跪啓請平身。上平身入幕次。少頃,通禮跪啓請出次乘輿。上出次乘輿。徽林奏曰,臣以禮房承旨,當傳正朝祭諸處香祝,故臣則落後矣,上可之。出仁政門,由肅章門,入協陽門。鳳夏請出標信解嚴。上由宣化門還內,諸臣以次退出。
