上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上正朝單子問安。答曰,知道。
金大根啓曰,明日召對,取稟。傳曰,停。
李謙在啓曰,行大司憲宋冕載,持平柳泰東未肅拜,執義洪直弼,掌令朴起壕在外,掌令金耆升,持平具鍾祿呈辭,監察茶時之意,敢啓。傳曰,知道。
備忘記,尙州營將柳相朝,大邱營將韓翼東,洪州營將鄭裕俊下直,各長弓一張,長箭一部,片箭一部,筒兒一箇賜給。
傳于金大根曰,禮房承旨馳詣社稷,奉審摘奸以來。
傳于洪說謨曰,留院公事入之。
傳于李源達曰,故領議政金致仁妻李氏,故奉朝賀南公轍妻韓氏,令該曹歲饌竝依例擧行。
以應敎尹敎成,副校理韓啓源牌不進罷職傳旨,傳于李謙在曰,只推。
以副應敎林肯洙,副校理金穰根,修撰金基纘,副修撰南性敎牌不進罷職傳旨,傳于李謙在曰,只推。
以校理金逸淵·李繪九牌不進罷職傳旨,傳于李謙在曰,只推。
洪說謨,以弘文館言啓曰,上番闕直,事甚未安。應敎尹敎成,副應敎林肯洙,校理金逸淵·李繪九,副校理韓啓源,旣有只推之命,竝卽牌招,以爲推移入直之地,何如?傳曰,允。
洪說謨啓曰,吏曹郞廳來言,兵曹判書有闕,政事,取稟。傳曰,前望單子入之。
兵曹判書前望單子入之,徐憙淳落點。
朴容壽啓曰,新除授兵曹判書徐憙淳,卽爲牌招,傳授命召,何如?傳曰,允。
又啓曰,行兵曹判書徐憙淳牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
洪說謨,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,今此正朝諸道方物中咸鏡營將所封方物,前監司閔致成已爲封進矣。雖在拿命中,一體捧入,已有前例,今亦依例看品捧入之意,敢啓。傳曰,知道。
又以禮曹言啓曰,今此正朝諸道所封賀箋中,慶尙右兵使吳一善,左水使李圭徹,以應封官兼別軍職,故各爲封進矣。一體看審捧入,而咸鏡監司閔致成方在拿命中,尙州牧使李德秀,別軍職泗川縣監李錫龜,俱已貶罷,所封箋文,依前例竝不爲捧入之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員竝依前例減下,別單書入,而御覽官案,亦爲改修正以入之意,敢啓。傳曰,知道。
朴容壽,以兵曹言啓曰,今正月初五日仁政門百官朝參日次,而宗廟·永寧殿春享大祭齋戒相値,在前如此之時,多有退行之例,當月內十一日國忌齋戒相値,二十一日·二十五日,皆是應行之日,以何日定行乎?敢稟。傳曰,停。
勸農綸音,王若曰,咨爾方伯居留牧守長民之官,明聽予言,今日乃歲之元月之元日之元也。萬化之本,基於今日,三農之務,始於今日,肆昔我祖宗朝,每歲今日以勸農二字,諄諄命戒,愛民厚生之至仁聖念,譪然溢於辭表,式克至于今日,啓佑我後人,永賴我兆民,嗟夫,挽近以來,豐稔鮮少,歉荒荐至,使斯民終歲勤苦,而不能自食者多,國家經費,亦從以枵然者,何也?地有遺利,民有餘力,生穀之土未盡懇歟,山澤之利未盡出歟,遊食之民未盡歸農歟,巡稼簡器之法,廢而不行歟,土木興作之役,或奪農時而然歟?每一念至,丙枕糜安,歲之有飢穰,災之有水旱,雖謂之天之行也,服田力穡則乃亦有秋,一夫不耕則天下受飢,豐歉在人,其可曰歲也?見今斗杓建寅,陽春布德,北陸之雪水將瀜,南畝之土脈漸解,急先務者農事,不可緩者民事,凡我字牧之臣,一乃心力董率其民,闢其菑畬,俾無陳荒之處,修厥堤堰,俾有蓄洩之功,燥黍濕稌,勿失土地之宜,山耕水耨,勿違播穫之節,農糧種穀之不足者,分糶隨時,農牛鎡器之未備者,隣保相助,逐末失業之民,轉而緣畝,則何患乎歲功之不成,民食之不足也?顧玆數年少康,易致人情之或惰,近日沴氣,或恐民力之不齊,其所勸課勉勅之方,尤不可沁泄,勿以今日之言,視爲應文之具,體予至意,期有實效。行都承旨李穆淵製進
上在昌德宮。停常參·經筵。
金大根啓曰,明日召對,取稟。傳曰,停。
李謙在啓曰,行大司憲宋冕載,持平柳泰東未肅拜,執義洪直弼,掌令朴起壕在外,金耆升,持平具鍾祿呈辭,監察茶時之意,敢啓。傳曰,知道。
金大根啓曰,卽者檢閱金世均以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋沈敬澤·金益文·趙然昌,竝卽牌招,推移入直,何如?傳曰,允。
洪說謨啓曰,吏曹郞廳來言,應資老人加資下批政事,取稟。傳曰,當日爲之。
李謙在啓曰,行兵曹判書徐憙淳再牌不進推考傳旨,今方捧入,而命召傳授,一時爲急,連事違召,無意承膺,事體所在,誠甚未安,所當更請牌招,而係是一日三牌,何以爲之?敢稟。傳曰,牌招。
又啓曰,行兵曹判書徐憙淳牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
傳于李謙在曰,兵判疏批已下,卽爲牌招,如有違牌,勿爲呼望。
李謙在,以吏批言啓曰,侍從臣父及閫帥臣父年七十人,每於歲首,抄啓加資事,載在法典矣。侍從臣父·閫帥臣父年七十以上人,別單書入之意,敢啓。傳曰,知道。
又以吏批言啓曰,今番應資老人中咸鏡道前權官金應伯,曾經朝官,已爲加資於年滿八十之時,今又以年滿九十抄啓,例是疊請,金應伯加資置之,何如?傳曰,允。
有政。吏批,判書金蘭淳受由,參判趙斗淳進,參議李圭祊病不來,右副承旨洪說謨進。啓曰,判書金蘭淳受由,參議李圭祊病不來,小臣獨政未安,何以爲之?敢稟。傳曰,仍爲之。以李憲球爲刑曹判書,徐憙淳爲軍器提調,李陶淵爲副正,鄭宗學爲判官,許石老爲中部令,趙玄鈺爲平山府使,沈承澤爲江東縣監,尙瑞直長金永爵,宗廟直長呂重燮相換,訓鍊都監提調單徐憙淳,禁衛提調單徐憙淳,御營提調單徐憙淳,奉常寺直長單鄭匡勳,成均博士單趙禮根,學正單韓鼎瑚,行護軍鄭祖榮今加嘉義,副護軍蔡弘勉,前府使李齊年,前五衛將李殷祜·李秉魯,以上今加嘉善,前掌令金龍彦,前經歷徐冕輔,以上今加通政,前參奉李錫厚今超通政,以上朝官年八十,依定式加資。
兵批,行判書徐憙淳病,參判任聖皐病,參議李是鍊入直進,參知洪龜燮病,同副承旨李源達進。上護軍洪敬謨,副司直趙秉恒·李家淳·李豊翼·吳致淳·李正履,副司果朴心壽·金始淵·任百秀·李經在,副司正李鍾五,以上竝單付。
吏批,再政。以朴永元爲判尹,宋祥來爲知義禁,李啓哲爲典籍,朴齊崧爲掌苑別提,養賢直長單趙禮根,奉事單韓鼎瑚,護軍沈漢永今加嘉義,閫帥臣沈樂臣父,副護軍宋祥來今加嘉善,侍從臣前校理宋柱獻父,副護軍崔致獻今加嘉善,侍從臣前正言崔琠父,幼學金維城今加通政,侍從臣前執義金奎瑞父,幼學具載奭今加通政,侍從臣持平具鍾祿父,幼學丁宇彦今加通政,侍從臣前正言具載榮父,生員丁義人今加通政,侍從臣前參議丁庠敎父,以上年七十依法典加資事,承傳。
兵批,再政。護軍宋祥來·崔致憲·蔡弘勉·李齊年·李殷祜·鄭秉魯,副護軍金龍彦·徐勉輔·李錫厚·金維城·具載奭·丁宇彦·丁義人,以上竝單付。
吏批,三政。同義禁單宋祥來。
以應敎尹敎成,副校理韓啓源再牌不進罷職傳旨,傳于洪說謨曰,只推。
以副應敎林肯洙,校理金逸淵·李繪九牌不進罷職傳旨,傳于洪說謨曰,只推。
洪說謨,以弘文館言啓曰,上番闕直,事甚未安。應敎尹敎成,副應敎林肯洙,校理金逸淵·李繪九,副校理韓啓源,旣有只推之命,與副校理金穰根,一體牌招,以爲推移入直之地,何如?傳曰,允。
以別兼春秋沈敬澤·金益文·趙然昌牌不進罷職傳旨,傳于洪說謨曰,只推。
假注書李又新書啓,臣於本月初一日辰時量,敬奉聖敎,馳往明陵蜂峴巡審摘奸是白乎則,石築堅緻,樹木鬱密是白乎旀,峴上結幕處守直之節,亦皆着實擧行是白如乎,日已暮矣。仍宿齋所是白遣,今日曉頭,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
洪說謨,以承文院都提調意啓曰,會寧·慶源交易事,禮部咨文,今纔出來矣。回咨依例撰出,正書安寶後,定禁軍騎撥下送于灣府,使之轉給鳳城將處,以爲轉致北京之地,何如?傳曰,允。
檢閱金世均疏曰,伏以,臣卽接家信,則臣母衰病,又因將攝之失宜,痰喘風眩,一倍添劇,氣息綴,轉側須人,急伻繼踵,歸視是促,臣聞報焦迫,不能按抑,玆敢忙陳短章,徑出禁扃。伏乞聖明,俯賜鑑諒,鐫臣見叨之職,俾便救護,勘臣擅離之罪,以肅朝綱焉。臣無任云云。省疏具悉。爾其勿辭救護。
兵曹判書徐憙淳疏曰,伏以,三陽泰回,百祿鼎臻,天眷維新,聖志益勵,大小歡忭,中外惟均,臣曾叨見職,自速罪戾,幸蒙聖度天大,曲加包容薄罷旋敍,華誥聯翩,溫批誕降,開釋備至,臣仰感洪造,俯怵微分,而至今追惟前愆,不覺惶汗浹背,今玆恩命,忽下於已試僨誤之地,臣誠惝怳震越,益不知措躬之所也。夫傷弓之鳥,每驚曲枝,僨轅之乘,不充下駟,古今之炯戒也。藉使臣頓忘旣往之咎,貪戀重叨之榮,視以宿趼,揚揚冒出,則臣固不足道,其於淸朝綜名核實之政,果何如也?亦何以董礪戎卒,趨於紀律哉?參倚前衡,承膺無路,屢違嚴召,諒非獲已,玆敢披瀝衷懇,仰凟崇嚴。伏乞聖明,察臣言之匪出飾讓,念公器之不可復玷,亟賜鐫遞,以便公私,不勝幸甚。臣無任云云。答曰,省疏具悉。前已罄悉,何必更引?卿其勿辭,卽爲肅命。
上在昌德宮。停常參·經筵。
朴容壽,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
朴容壽啓曰,明日召對,取稟。傳曰,停。
李謙在啓曰,行大司憲宋冕載,持平柳泰東未肅拜,執義洪直弼,掌令朴起壕在外,金耆升,持平具鍾祿呈辭,監察茶時之意,敢啓。傳曰,知道。
朴容壽啓曰,左右史不可不備,別兼春秋沈敬澤·金益文·趙然昌,旣有只推之命,竝卽牌招,推移入直,何如?傳曰,允。
傳于朴容壽曰,右副承旨·同副承旨竝許遞,前望單子入之。
承旨前望單子入之,金英淳·洪祐喆落點。
以應敎尹敎成,副應敎林肯洙,校理金逸淵·李繪九,副校理韓啓源·金穰根牌不進罷職傳旨,傳于朴容壽曰,只推。
朴容壽,以弘文館言啓曰,上番姑陞入直,事甚未安。應敎尹敎成,副應敎林肯洙,校理金逸淵·李繪九,副校理金穰根·韓啓源,旣有只推之命,竝卽牌招,以爲推移入直之地,何如?傳曰,允。
以應敎尹敎成,副應敎林肯洙,校理金逸淵·李繪九,副校理金穰根·韓啓源牌不進罷職傳旨,傳于朴容壽曰,只推。
以別兼春秋沈敬澤·金益文·趙然昌牌不進罷職傳旨,傳于朴容壽曰,只推。
兵曹口傳政事,副司果單趙然昌。
朴容壽,以弘文館言啓曰,上番無他推移之員,不得已以下番姑陞入直之意,敢啓。傳曰,知道。
又以備邊司言啓曰,本司武郞廳趙羲純·李尙周奔走勤仕,俱已滿十五朔,依例六品遷轉事,捧承傳施行,何如?傳曰,允。
義禁府啓目,委曲僉使獨孤籊原情云云,傳旨內辭緣,泛稱遲晩,刑推得情,何如?判府啓,除刑推議處爲良如敎。
上在昌德宮。停常參·經筵。
藥房提調金左根,副提調李穆淵啓曰,歲律載新,景籙滋至,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
金大根啓曰,明日召對,取稟。傳曰,停。
李謙在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金大根啓曰,刑曹判書李憲球,判尹朴永元,同義禁宋祥來除拜後過三日不爲出肅,竝依定式,推考警責,仍卽牌招察任,何如?傳曰,允。
傳于金英淳曰,右承旨許遞,前望單子入之。
金英淳啓曰,假注書李又新身病猝重,勢難察任,今姑改差,何如?傳曰,允。
李又新改差,代以李參鉉爲假注書。
金大根啓曰,左右史不可不備,別兼春秋沈敬澤·金益文·趙然昌,旣有只推之命,竝卽牌招,推移入直,何如?傳曰,允。
傳于金英淳曰,吏判有闕之代,右參贊金左根除授。
吏曹,吏曹判書金左根除授事,承傳。
以慶尙監司洪在喆狀啓,晉州牧人命渰死事,傳于洪祐喆曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得事,廟堂措辭分付。
李謙在啓曰,持平柳泰東以其親病,投章徑行,原疏纔已捧入矣。所當直捧遞差傳旨及禁推傳旨,而此與無端徑行有異,從重推考,何如?傳曰,允。
獻納沈膺泰啓曰,臣言議風裁,本不合於淸朝耳目之任,而薇垣除旨,忽下於千萬夢想之外,召牌儼臨,臣感恩怵義,雖不得不章皇出肅,粗伸叩謝之忱,而第臣於合啓句語中,有私義之不可聯參者,曾叨栢府,輒蒙恩遞,今臣處義,宜無異同,請命遞斥臣職。答曰,依啓。
李謙在啓曰,行大司憲宋冕載,掌令金耆升,持平具鍾祿牌不進,執義洪直弼,掌令朴起壕在外,持平柳泰東陳疏徑行,監察茶時之意,敢啓。傳曰,知道。
以司諫南秉哲,正言尹穳,掌令金耆升,持平具鍾祿牌不進罷職傳旨,傳于洪祐喆曰,只推。
傳于金大根曰,發遣吏郞,諸執事淸齋與否,摘奸以來。
金大根,以弘文館言啓曰,上番姑陞入直,事甚未安。應敎尹敎成,副應敎林肯洙,校理金逸淵·李繪九,副校理金穰根·韓啓源,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授修撰李時愚時在平安道江東縣任所,經筵入番事緊,請斯速乘馹上來事,下諭。傳曰,許遞。
李謙在,以兵曹言啓曰,今正月初六日宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,五衛將羅鵬南·李得潞,俱以病難供職,呈狀乞遞,孫鍾瑾·鄭歧達除授在外,上來無期云,竝改差,何如?傳曰,允。
吏曹判書金蘭淳疏曰,伏以,臣於見職,何嘗有一半分堪承之望,而始也辭不獲命,冒沒出膺,終焉蹲仍盤礴,恬若固有,居然月屢易而歲又改矣。前後行政,非止一再,而有百瘡疣,無一對揚,纔經大政,疵累益彰,量才甄敍,無有可紀,隨品排擬,亦多失當,自知醜拙之畢露,莫揜譏嘲之四至,雖荷聖度含容,不卽譴斥,內省自訟,惶愧冞切。且伏念,錢家之以京察爲箇滿,便成近例,蓋重任不可久冒,賢路不可久妨也。臣濫竽而旣蔑稱塞,糠粃而又乃淟涊,則臣之無恥,人固唾點,而在朝家試可乃已之政,顧復如何哉?臣情之必欲丐免者,不啻如縛之求解,熱之思濯,有不容一日挨過,而三度呈告,恩申復加,臣茫然失圖,莫省其所措也。且臣年旣衰邁,病祟虛憊,發作無常,便同貞痼,向於政席,力疾强赴,又因觸寒,感嗽兼肆,頑痰內結,食飮全却,冷汗外透,神精昏瞀,時日之內,蠢動無望,若蒙恩諒,獲遂情原,則庶可以安意調治,少延殘喘,閔隘之極,不揆猥越,玆敢疾聲呼籲。伏乞聖慈,特垂鑑諒,亟遞臣職,以安私分焉。臣無任云云。答曰,省疏具悉。卿懇如此,所請依施。
持平柳泰東疏曰,伏以,臣猥以庸陋,倖竊科第,投閒置散,卽其本分,而迺者栢府新除,遽及於無似之蹤,召牌荐降,臣誠惝怳震蹙,罔知攸措。第伏念,淸朝耳目之任,臺閣風憲之職,至重且大,決非臣庸愚貿蔑者所可冒據。且臣之老母,素患積痞,發作無時,近年以來,荐罹喪慼,榮衛凋傷,筋力凜綴,轉側須人,顧臣之情地,誠不忍久離從宦,而臣家在鄕,一日阻信,則方寸煎撓,方欲陳章丐還之際,又接家信,則寒感添傷,宿祟倍劇,奄奄澌頓,若將難保,臣自聞此報,五情焦〈煎〉,急於歸護,忙陳短章,徑尋鄕路,臣罪至此,益無所〈措〉。伏乞天地父母,特垂矜憐,亟賜鐫遞,專意救護,仍治臣擅離之罪,以肅朝綱焉。臣無任云云。省疏具悉。爾其勿辭往護。
上在昌德宮。停常參·經筵。
自未時至人定,灑雨下雨,測雨器水深七分。
金大根啓曰,明日召對,取稟。傳曰,停。
洪祐喆啓曰,行大司憲宋冕載未肅拜,執義洪直弼,掌令朴起壕,持平柳泰東在外,掌令金耆升,持平具鍾祿呈辭,監察茶時之意,敢啓。傳曰,知道。
金大根啓曰,右副承旨李謙在,今日不爲仕進,卽爲牌招,何如?傳曰,允。
洪祐喆啓曰,備邊司郞廳來言,今日賓廳日次,而宗廟春享大祭齋戒相値,頉稟之意,敢啓。傳曰,知道。
傳于金大根曰,禮房承旨馳詣宗廟·永寧殿,奉審摘奸以來。
承旨前望單子入之,曺雲承落點。
李謙在啓曰,新除授右副承旨曺雲承,卽爲牌招,何如?傳曰,允。
以應敎尹敎成,副應敎林肯洙,校理金逸淵·李繪九,副校理金穰根·韓啓源牌不進罷職傳旨,傳于洪祐喆曰,只推。
以別兼春秋沈敬澤·金益文·趙然昌牌不進罷職傳旨,傳于洪祐喆曰,只推。
洪祐喆啓曰,左右史不可不備,檢閱金世均由限已過,卽爲牌招入直,何如?傳曰,允。
洪祐喆,以弘文館言啓曰,上番闕直,事甚未安。應敎尹敎成,副應敎林肯洙,校理金逸淵·李繪九,副校理金穰根·韓啓源,旣有只推之命,竝卽牌招,以爲推移入直之地,何如?傳曰,允。
上在昌德宮。停常參·經筵。
自午時至申時,灑雨下雨,側雨器水深一分,夜自五更至初七日開東,灑雨下雨,側雨器水深二分。
洪祐喆啓曰,明日召對,取稟。傳曰,停。
李謙在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪祐喆啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書金左根未肅拜,參判趙斗淳,參議李圭祊,俱以病不來,不得開政云,竝卽牌招,何如?傳曰,允。
又啓曰,吏曹判書金左根,參判趙斗淳,參議李圭祊牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
李謙在啓曰,行大司憲宋冕載,掌令金耆升,持平具鐘祿牌不進,執義洪直弼,掌令朴起壕,持平柳泰東在外,監察茶時之意,敢啓。傳曰,知道。
以司諫南秉哲,正言尹穳,掌令金耆升,持平具鐘祿牌不進罷職傳旨,傳于李謙在曰,只推。
以應敎尹敎成,副應敎林肯洙,校理金逸淵·李繪九,副校理金穰根·韓啓源牌不進罷職傳旨,傳于洪祐喆曰,只推。
洪祐喆,以弘文館言啓曰,上番姑陞入直,事甚未安。應敎尹敎成,副應敎林肯洙,校理李繪九,副校理金穰根·韓啓源,旣有只推之命,與校理金逸淵,竝卽牌招,以爲推移入直之地,何如?傳曰,允。
又以弘文館言啓曰,上番無他推移之員,不得已以下番姑陞入直之意,敢啓。傳曰,知道。
以右副承旨曺雲承牌不進罷職傳旨,傳于洪祐喆曰,只推。
李謙在,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以備邊司言啓曰,卽見全羅監司李敦榮所報,則枚擧戰漕船監造差使員咸平縣監柳琡牒呈,以爲,三隻船今已畢造,故安泊於順天海倉,開春後移泊各其倉,以爲使用之地,漕運回泊後,劃送各邑鎭,物力用下合爲二千九百九十六兩零,以漕戰所需,參半磨鍊,則比不足五百七十二兩零區劃,待知委擧行,而今番船役,不可以尋常城牒軍器等修補論,差員以下,合有請賞之擧,而不敢擅便爲辭矣。船役旣已了勘,卽使之分送三倉,以爲今春試漕之地,而待還泊,從便分屬於各邑鎭戰船當次處,俾得通用,造船物力之比元定加入者,數雖無多,終欠濫下,而第念,船制通變,卽係創行之初,則容入雜費,容或有難於硬定者,亦於戰漕參半,元上下中加數會減,而如有嗣後繼造之時,則一依原例施行,無或踰越,差員以下請賞事,營報所云,不可以尋常城役軍器等備論者,事理誠然,且非後日可援之例,令兵曹分等論賞事,分付,何如?傳曰,允。
又以義禁府言啓曰,前咸鏡監司閔致成亟施竄配之典事,承傳啓下矣。閔致成慶尙道醴泉郡竄配,而以承傳內辭意,具罪目依例發遣府書吏,交龜後直爲執捉,仍令押送配所,何如?傳曰,允。
大司成徐戴淳疏曰,伏以,臣空疎謭劣,百不猶人,而幸値晠際,厚荷洪造,遂以樗櫟之材,濫廁緋玉之列,及叨西邑分符,徒侈捧檄之私,跨歲費廩,蔑效求芻之責,隨處孤恩,惟知悚息。迺者國子新除,忽下於夢想之外,臣誠聞命戃怳,莫省所以也。顧臣鈍根懶性,荒嬉失學,早竊科第,已犯古人一不幸之戒,而仍以鹵莽,全不捃拾,功令瑣業,未解糟粕,經傳奧旨,尤昧要領,夫虞廷敎胄之官,周庠造士之職,其設置何如,責任何如,而宿儒哲匠,尙皆逡巡,況臣膚末,曷嘗髣髴?方今聖明在上,化理日新,正是端士趨振文風之會,而苟非瓌瑋德器,爲國人之矜式,爾雅詞華,作當世之模範,則豈宜居首善之地,坐皐比之席,仰以贊菁莪之化,俯以塞衿紳之望也?於此決知是職之上不可輕授,下不當冒據,復何敢張皇飾辭,有若例讓者然哉?參倚前衡,承膺無路,玆敢略暴衷懇,仰瀆宸嚴。伏乞聖慈,俯垂鑑燭,亟賜鐫遞,俾公器無玷,微諒獲遂焉。臣無任云云。省疏具悉。爾其勿辭察職。
校理金逸淵疏曰,伏以,臣於前北伯事,深有所萬萬駭惑者,尹禹鉉之罪,宜可論耳,無嚴不法,孰甚於此?爲道臣而不之糾劾則失其職矣。第禹鉉爰書,上而營關出焉,道臣所以臚列人罪狀者,卽自道語也。若諉以前忘而後覺,則恐不暇乎責人之爲也,抑謂之我雖有此,彼何可曲恕云爾,則又非常情之所易揆也。欲蓋彌彰,縱欠忠厚之論,執跡究心,自歸衡決之科,且其要路將迎,謀掩見執之贓,體貌之隳損,擧措之昌披,傳聞所播,有不可盡信,而苟如是焉,亦廷紳之大羞恥也。廟啓旣嚴,府讞在前,則臣何必先事論斷,而道帥臣之所犯一也。該梱旣有已勘之律,此道臣顧安所異同於其間哉?此非有別般更覈之端緖也,審矣。臣謂前咸鏡監司閔致成亟施竄配之典,斷不可已也。臣無任云云。省疏具悉。前北伯事,予亦訝惑,爾言如此,所請依施。
上在昌德宮。停常參·經筵。
洪祐喆啓曰,明日召對,取稟。傳曰,停。
曺雲承啓曰,來十一日朝參日次,而元陵忌辰祭齋戒相値,頉稟之意,敢啓。傳曰,知道。
洪祐喆啓曰,來十一日輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日專經文臣殿講日次,而元陵忌辰祭齋戒相値,頉稟之意,敢啓。傳曰,知道。
李謙在啓曰,合辭許久闕啓,事甚未安。除在外未肅拜·呈告人員,竝卽牌招,何如?傳曰,允。
李穆淵啓曰,左承旨金英淳,右承旨金大根,今日不爲仕進,竝卽牌招,何如?傳曰,允。
備忘記,靑水萬戶胡益煥下直,長弓一張,長箭一部,片箭一部,筒兒一箇賜給。
傳于李穆淵曰,判府事趙寅永復拜領相。
李穆淵啓曰,判府事趙寅永復拜領相事,命下矣。政官當爲牌招開政,而旣有政命,今日政下批,何如?傳曰,允。
洪祐喆啓曰,吏曹判書金左根,參判趙斗淳,參議李圭祊牌不進,推考傳旨及罷職傳旨,今方捧入,而開政命下,已至經宿,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書金左根,參判趙斗淳,參議李圭祊再牌不進,推考傳旨及罷職傳旨,今方捧入,而開政命下,已至經宿,連事違召,無意承膺,事體所在,誠甚未安。判書·參判,所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招,如有違牌,勿爲呼望。
曺雲承,以兵批言啓曰,判中樞府事,今方有闕,輔國知中樞府事李羲甲,下批之意,敢啓。傳曰,知道。
兵曹口傳政事,大護軍單金蘭淳。
有政。吏批,判書金左根未肅拜,參判趙斗淳進,參議李圭祊式暇,右承旨金大根進。啓曰,判書金左根未肅拜,參議李圭祊式暇,小臣獨政未安,何以爲之?敢稟。傳曰,仍爲之。
以李繪九爲獻納,趙秉恒爲修撰,金蘭淳爲右參贊,閔致文爲刑曹參議,朴晦壽爲同成均,金洛斗爲直講,趙道淳爲南學敎授,領議政單趙寅永,承文都提單趙寅永。
兵批,行判書徐憙淳病,參判任聖皐病,參議李是鍊病,參知洪龜燮入直進,右副承旨曺雲承進。僉知南宮鉐,副護軍朴容壽·洪說謨·李源達,副司直沈膺泰,副司果李時愚,以上竝單付。
吏批,再政。以李經在爲校理,申錫禧爲北部都事,尹喜豊爲平山府使,左參贊金蘭淳,右參贊單李志淵。
兵批,再政。判府事單李羲甲。
傳于金大根曰,發遣吏郞,諸執事淸齋與否,摘奸以來。
李謙在啓曰,行大司憲宋冕載,掌令金耆升,持平具鍾祿牌不進,執義洪直弼,掌令朴起壕在外,監察茶時之意,敢啓。傳曰,知道。
以司諫南秉哲,正言尹穳,掌令金耆升,持平具鍾祿牌不進罷職傳旨,傳于曺雲承曰,只推。
以左承旨金英淳牌不進罷職傳旨,傳于曺雲承曰,只推。
以應敎尹敎成,副應敎林肯洙,校理金逸淵·李繪九,副校理金穰根·韓啓源牌不進罷職傳旨,傳于曺雲承曰,只推。
金大根,以弘文館言啓曰,上番姑陞入直,事甚未安。應敎尹敎成,副應敎林肯洙,校理金逸淵·李繪九,副校理金穰根·韓啓源,旣有只推之命,卽爲牌招,以爲推移入直之地,何如?傳曰,允。
又以成均館同知館事意啓曰,今正月初七日儒生上旬輪次,當爲設行,而大提學未差,限內不得爲之之意,敢啓。傳曰,知道。
吏曹判書金左根疏曰,伏以,太歲鼎新,萬祿咸遒,天保九如之頌,華封三祝之慶,與年俱長,惟日之永,區區不任攢手蘄顒之忱,仍念,臣於日前,伏奉特旨,以臣爲吏曹判書者,嗚呼,是誠萬萬非常之恩,而亦萬萬非常之命也。臣於此,五內煎而四體慄,不但莫知所以爲計,且復罔知所以爲說,凡所謂冥升也驟躐也。自有多般分數,蔽一言,臣之廁名文籍,强以計之曰,五年于玆矣。夫由末蔭踐名途,五年而爲大冢宰,臣雖昧於故常,決知其爲史乘之所未有,而國朝之所必無也。若謂臣冒昧僥濫,匪今斯今,八座之隆,六卿之重,旣無彼此之別,安有前後之殊云爾,則顧其怵迫嫪戀,不敢力抗於昔,固臣之罪也,而易揭迷復之戒,傳稱後瘳之訓,判不當一往不返,莫之收拾,而此猶涉於崇飾禮讓之說,夫史乘之所未有,國朝故事之所必無,而於臣身而創之啓之,惑群情於當時,來口實於無窮,臣死不敢爲耳。噫,臣厚蒙雨露之澤,昵近日月之光,天地我聖上,父母我聖上,其職則起居之是謹,其跡則趨走之是恭而已耳。微官漫司,尙懼爲庇覆所累,榮塗峻秩,豈臣本分攸當也哉?況臣門戶凋零,形影單隻,拊舊悲今,爲命無所,此未必非從前滿盛之咎,每一念至,有淚盈臆,區區所矢於心,惟在於損之又損,如道家所述粗守謹約,保有餘生,不負我聖上憫恤矜惻之至意,毋論冥升驟躐之如何,天官盱衡之地,非臣夢寐所僥希也。歷日戰悸,積犯違傲,今又牌望路阻,情窮勢迫,祗詣朝房,猥陳刳瀝之懇。伏乞聖慈,以顧復之恩,施生成之仁,亟收臣所授職名,以安私分之萬一焉。臣無任云云。答曰,省疏具悉。銓任特授,意豈徒然?卿其勿辭行公。
大司諫李鎭華疏曰,伏以,臣罪犯萬死,恩荷再生兩載瘴江,獲免收骨,三歲鄕里,厪保殘喘,自分生而爲負國之人,死而作不瞑之鬼,跼高蹐厚,日夕泣血,不敢以生人自齒者,久矣。適値廣慶之會,得蒙收敍之典,罪名旣滌,爵秩自如,恩命誕宣,闔門攢頌,至若復廁周行,夢魂猶斷,千萬不自意,諫長新除之命,忽下於病伏窮廬之中,未知辜負如臣,滓累如臣者,何以得此於聖明,而有此誤恩也?雨露遍霑於枯荄,天日回照於陰崖,生死肉骨之澤,若偏臣身,臣手擎華誥,驚惶震越,感淚逬出,莫省所以自措也。噫,臣家世單寒,旣無畔援之力,賦性愚拙,全昧揭厲之方,徒荷兩朝陶甄之化,猥從大夫之後,惟以殫竭微忱,報答洪私,矢心自勉,乃於年前,謬膺分憂之命,時値荐歉之歲,民命近止,大賑方設,臣體宵旰懷保之仁,賴藩臣區劃之方,宣布德意,得以奠接,使闔境鶉鵠之輩,率免於流散殿屎之患者,莫非我慈聖殿下曁我殿下之恩之德,臣亦以粗效一日之責自幸矣。及其竣事旣歸之後,道啓忽上,至以貪虐不法之罪,滿紙臚列,靡有紀極,本事虛實,自有一省之輿論,擧世之公議,臣今欲逐條辯明,則太涉支蔓,恐傷事面,有不敢呶呶爲說,而贓律至嚴,無異惡逆,雖或罪著無良,在法難逭,猶當査櫛文簿,盤詰吏鄕,鉤得眞贓,十分無疑,然後始可論斷,而今也則本邑不知,該掌晏如,初無一番行査,只以塗聽廉問之說,無難登啓,驅人罔測者,往古來今,寧有是事?當者之冤恨,固不足恤,而在朝家綜核之政,當復何如?臣一自所遭以後,杜門蟄伏,晝宵悲憤,惟恐一縷未泯之前,永抱千古難洗之累,忽忽忘生,飾巾待盡,但與樵夫耘叟,混跡畎畝,以畢餘生而已。今此所叨之職,萬萬非如臣不肖無狀者所可擬議,顧臣大質旣虧,臭穢滿身,雖決江河之波,猶不足以洗滌,如尋常閒漫之任,尙不敢厭然出膺,況此諫議之銜,地望尤別,包羞忘廉,揚揚班行,則臣心之自愧,已無可言,而淸朝士大夫,其將掩鼻,孰肯比肩也哉?且臣犬馬之齒,已踰七耋,海島烟瘴,病祟成痼,奄奄床玆,若不保朝夕,雖欲抗顔冒出,其勢無路,玆敢悉暴危衷,仰瀆崇聽。伏乞聖慈,俯垂鑑諒,特命遞臣職名,使之寄命漁樵,歌詠聖澤,以圖不報之報,不任血懇,以臣情踪,何敢以言責自居,而芹曝之誠,本自野人,貢玆愚忱,仰冀垂察焉。顧今歲籥載新,天休滋至,此誠殿下履端出治之時也。爲治之本,在乎學問,學問之道,在乎專心明理,必也體認力行,無所間斷,不自暇豫,造次於是,顚沛於是,不作無益,以害有益,然後緝熙之工,可進於高明光大,郅隆之化,自底於從欲徯志,學問之功,若是其大矣。今我殿下春秋鼎盛,已過志學之年,天心之眷顧,民情之蘄嚮,惟在於殿下一心勤學,雖愚夫愚婦,亦皆以殿下學業日富,治化日隆,翹首想望,秉彝所得,八方同然。伏願殿下,懋哉懋哉。日新又新,與歲俱新,則太平萬歲,其在於是,臣不勝攢祝無任云云。省疏具悉。往事何必追提?所陳甚好,當留念矣。爾其勿辭,上來察職。
上在昌德宮。停常參·經筵。
金大根啓曰,明日召對,取稟。傳曰,停。
金英淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨李謙在,同副承旨洪祐喆,今日不爲仕進,竝卽牌招,何如?傳曰,允。
傳于金大根曰,禮房承旨馳詣受香諸處,奉審摘奸以來。
傳于金英淳曰,自卿釋負之後,聽之輿論,咸曰卿不可遽辭,予不當曲循,然則今日復授之擧,烏可緩也?此非但予意然也,卽惟大同之情也。予則曰爲民而幸,爲國而幸,爲卿士大夫而幸也。須悉此意,卽起視事事,遣史官傳諭于領議政。
金英淳啓曰,卽者修撰金基纘以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,行大司憲宋冕載,掌令金耆升,持平具鍾祿牌不進,執義洪直弼,掌令朴起壕,持平柳泰東在外,監察茶時之意,敢啓。傳曰,知道。
以司諫南秉哲,獻納李繪九,正言尹穳,掌令金耆升,持平具鍾祿牌不進罷職傳旨,傳于金英淳曰,只推。
以應敎尹敎成,副應敎林肯洙,校理金逸淵,副校理金穰根·韓啓源牌不進罷職傳旨,傳于金英淳曰,只推。
金英淳,以弘文館言啓曰,上番闕直,事甚未安。應敎尹敎成,副應敎林肯洙,校理金逸淵,副校理金穰根·韓啓源,旣有只推之命,與新除授校理李經在,竝卽牌招,以爲推移入直之地,何如?傳曰,允。
以左副承旨李謙在,同副承旨洪祐喆牌不進罷職傳旨,傳于金英淳曰,只推。
以應敎尹敎成,副應敎林肯洙,校理金逸淵·李經在,副校理金穰根·韓啓源牌不進罷職傳旨,傳于金英淳曰,只推。
事變假注書韓鼎瑚書啓,臣於本月初八日午時量,敬奉聖諭,馳往傳諭于中部堅平坊典醫監契議政府領議政趙寅永所住處,則以爲,臣於病淹㱡㱡之中,忽伏奉元輔復授之特旨,此誠夢想意慮之所不到也,震越罔措,神魄竝遁,未審此擧何爲而然也。臣之辭免,非規避也,卽由衷情之畢陳也。殿下之矜許,非厭苦也,亦由實狀之洞察也。君臣上下之間,恩義兩全,臣方仰戴洪恩,晝宵感祝,曾未幾月,又有是命,臣實訝惑不已,繼之以悸惶恧也。今又近侍之臣,來宣聖諭,鄭重懇摯,有非糞土賤臣所敢承當者,苟如是也。其始也臣何必苦辭,殿下何必快許之乎?顚倒昌披,猶屬例語,屑越苟艱,莫此爲甚,而倉卒之頃,未能以言語,罄悉愚悃,容俟病思之收拾,略入文字,以冀反汗,兼附區區匡弼之義云矣。敢啓。傳曰,知道。
金英淳,以弘文館言啓曰,新除授修撰趙秉恒時在京畿楊州地,經筵入番事緊,請斯速乘馹上來事,下諭。傳曰,依啓。
義禁府啓目,長湍縣監柳昌根原情云云,聞目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判府啓依允。
修撰金基纘疏曰,伏以,臣之本生老母,年迫七旬,夙抱貞疾,長時沈綿,而近緣寒暄之不調,將攝之失宜,感冒乘而咳喘劇,頑痰轖而食飮阻,以若自來澌綴,加之諸症闖發,尋醫投劑,時刻是急,而臣旣在直,替護無人,家伻踵至,促臣歸視,連聞此報,方寸煎灼,玆敢忙陳短章,徑出脩門。伏乞聖慈,遞臣見帶之職,治臣擅離之罪,俾私分安而朝綱肅焉。臣無任云云。省疏具悉。爾其勿辭救護。
檢閱金世均疏曰,伏以,臣內舅領議政臣趙寅永,兼領春秋館事矣。臣所叨記事兼銜,在法當遞,敢陳短章,仰瀆崇嚴。伏乞聖明,俯賜鑑諒,亟命選部照例鐫改,以存公格,以安私分,不勝幸甚。臣無任云云。省疏具悉。疏辭下該曹稟處。
上在昌德宮。停常參·經筵。
曺雲承,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
金英淳啓曰,明日召對,取稟。傳曰,停。
曺雲承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金英淳啓曰,左副承旨李謙在,今日不爲仕進,卽爲牌招,何如?傳曰,允。
備忘記,礪山都護府使金達鍊下直,長弓一張,長箭一部,片箭一部,筒兒一箇賜給。
金英淳啓曰,左參贊金蘭淳除拜後過三日不爲出肅,依定式推考警責,仍卽牌招察任,何如?傳曰,允。
洪祐喆啓曰,左右史不可不備,別兼春秋沈敬澤·金益文·趙然昌,竝卽牌招,推移入直,何如?傳曰,允。
曺雲承啓曰,行大司憲宋冕載,掌令金耆升,持平具鍾祿牌不進,執義洪直弼,掌令朴起壕,持平柳泰東在外,監察茶時之意,敢啓。傳曰,知道。
以司諫南秉哲,獻納李繪九,正言尹穳,掌令金耆升,持平具鍾祿牌不進罷職傳旨,傳于曺雲承曰,只推。
以左副承旨李謙在牌不進罷職傳旨,傳于曺雲承曰,只推。
以別兼春秋趙然昌牌不進罷職傳旨,傳于曺雲承曰,只推。
洪祐喆,以弘文館言啓曰,上番闕直,事甚未安。應敎尹敎成,副應敎林肯洙,校理金逸淵·李經在,副校理金穰根·韓啓源,旣有只推之命,竝卽牌招,以爲推移入直之地,何如?傳曰,允。
曺雲承,以兵曹言啓曰,宣傳官李熙庚,羽林衛將李誾求俱以病難供職,呈狀乞遞,竝改差,何如?傳曰,允。
吏曹啓目粘連啓下是白有亦,觀此藝文館檢閱金世均上疏,則以爲,臣之內舅領議政臣趙寅永兼領春秋館事矣。臣職之當遞,在法卽然。伏乞聖明,臣所帶職名,亟許鐫改,以存公格亦爲白有臥乎所,翰林與領監事相避,則翰林遞事,載在法典矣。翰林金世均,依法典改差,何如?判付啓依允。
義禁府啓目粘連,向前獨孤籊亦,莫重肅單,不塡姓名,雖緣鹵莽之致,大違敬謹之體,以此照律,何如?判付啓依允。又啓目粘連,向前柳昌根亦,罪人押付,雖値空官之擧行,將吏容奸,難免常時之不飭,以此照律,何如?判付啓依允。
上在昌德宮。停常參·經筵。
藥房副提調李穆淵啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。
李穆淵啓曰,明日召對,取稟。傳曰,停。
曺雲承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李穆淵啓曰,左承旨金英淳,右承旨金大根,左副承旨李謙在,今日不爲仕進,竝卽牌招,何如?傳曰,允。
曺雲承啓曰,備邊司郞廳來言,今日賓廳日次,而領議政趙寅永未肅拜,左議政金弘根,右議政鄭元容俱有身病,不得來會云矣。敢啓。傳曰,知道。
備忘記,慶源都護府使李觀熙下直,長弓一張,長箭一部,片箭一部,筒兒一箇賜給。
曺雲承啓曰,臣雲承今日入直禁軍戎器點考進去,下直之意,敢啓。傳曰,知道。
又啓曰,臣依定式,詣仁政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣。敢啓。傳曰,知道。
傳于李穆淵曰,藥房都提調許副,前望單子入之。
內醫院都提調前望單子入之,右議政鄭元容落點。
傳于曺雲承曰,在外京兆堂上許遞,政官牌招開政。
李穆淵啓曰,吏曹判書金左根,參判趙斗淳,參議李圭祊牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書金左根,參判趙斗淳,參議李圭祊再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書陳疏,參判所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招。
傳于李穆淵曰,吏判疏批已下,卽爲牌招,如有違牌,勿爲呼望。
吏批,判書金左根進,參判趙斗淳式暇,參議李圭祊牌招不進,右承旨金大根進。以李經在爲獻納,宋祥來爲工曹參判,崔致憲爲右尹,徐箕淳爲全羅監司。
兵批,行判書徐憙淳進,參判任聖皐,參議李是鍊病,參知洪龜燮入直,同副承旨洪祐喆進。以洪敬謨爲知事,徐冕輔爲僉知,沈能驥爲宣傳官,李基碩爲內禁將,李熙永爲羽林將,鄭秉魯·金維城·具載奭·丁義人爲五衛將,李台鎭爲訓鍊判官加設,趙述永爲大興中軍,護軍金鍏·成遂默·李敦榮,副護軍李肇淵·李熙庚,副司直李繪九,以上竝單付,前虞候金善問,前守門將洪羲龍,以上今加折衝加資承傳。
以左承旨金英淳,右承旨金大根,左副承旨李謙在牌不進罷職傳旨,傳于曺雲承曰,只推。
李穆淵啓曰,明日傳香禮房承旨當爲齋宿,右承旨金大根,旣有只推之命,更爲牌招,何如?傳曰,允。
禮曹,來癸卯式年進士鄕漢城試初試來八月二十日,生員鄕漢城試初試同月二十二日,文武科鄕漢城試初試九月初三日,雜科初試同月初十日。
獻納李繪九啓曰,臣之言議風采,本不合於淸朝耳目之任,而納言除旨,又下於待罪玉署之際,其在趨走之義,粗伸叩謝之忱,而第臣於三司合啓,有不可聯參之情勢,前此屢叨,輒皆控免,且臣於本院,已經亞諫,今此見銜,在所當遞,公格私義,俱難冒據,以此情踪,何可一刻晏然於臺次乎?請命遞斥臣職。答曰,依啓。
以應敎尹敎成,副應敎林肯洙,副校理金穰根·韓啓源牌不進罷職傳旨,傳于曺雲承曰,只推。
以校理金逸淵·李經在牌不進罷職傳旨,傳于曺雲承曰,只推。
金大根,以弘文館言啓曰,上番闕直,事甚未安。應敎尹敎成,副應敎林肯洙,校理金逸淵·李經在,副校理金穰根·韓啓源,旣有只推之命,竝卽牌招,以爲推移入直之地,何如?傳曰,允。
曺雲承啓曰,行大司憲宋冕載,掌令金耆升,持平具鐘祿牌不進,執義洪直弼,掌令朴起壕,持平柳泰東在外,監察茶時之意,敢啓。傳曰,知道。
以司諫南秉哲,正言尹穳,掌令金耆升,持平具鍾祿牌不進罷職傳旨,傳于曺雲承曰,只推。
金大根啓曰,吏曹參議李圭祊三牌不進,依定式禁推傳旨捧入之意,敢啓。傳曰,知道。
以吏曹參議李圭祊三牌不進禁推傳旨,傳于曺雲承曰,分揀。
曺雲承,以兵曹言啓曰,今正月十一日武臣賓廳武經講書日次,而國忌齋戒相値,不得爲之之意,敢啓。傳曰,知道。
又以禁衛營言啓曰,本營騎士將玄夏圭身病猝重,勢難察任,改差,何如?傳曰,允。
義禁府啓目粘連,委曲僉使獨孤籊矣本府議啓內,莫重肅單,不塡姓名,雖緣鹵莽之致,大違敬謹之體,以此照律,罪笞四十收贖,附過還職,私罪,奉敎依允爲旀,功減一等爲良如敎。又啓目粘連,長湍縣監柳昌根矣本府議啓內,罪人押付,雖値空官之擧行,將吏容奸,難免當時之不飭,以此照律,罪笞四十收贖,附過還職,私罪,奉敎依允爲旀,功減一等爲良如敎。
吏曹判書金左根疏曰,伏以,臣戴隆簡而奉誤恩,歷日屢宿于玆矣。疾顚急沛之理,無堪不稱之實,仰懼則哲之累,俯懷評刺之媿,駴慄在前,氷炭交中,而忙率一籲,辭不達意,聖批諄摯,天聽邈然,臣誠跼高蹐厚,無所因極,壅仰悶阨,莫知稅駕之所也。臣之至愚陋極顓蒙,初無足與論於長短可否之列,卽聖明所俯悉也,而寵命之年增歲滋,至於斯極,奚爲而然哉?噫,聖上所以私於臣者,出於天地帲幪之仁,河海涵育之澤,臣雖千萬無狀,木石之不若,豈不仰認聖意攸存,而顧臣區區株守之決難承當者,亦惟在於席帲幪之仁,恃涵育之澤故耳。夫銓衡之任,有國汚隆所係,淸朝士夫之所逡巡却顧,不敢遽膺者,則況如臣蹤跡之不宜攙冒於此,炯戒斯存,雖以臣諸兄言之,終始力辭,看作莫越之大防,臣所擩染於往昔也。臣之無能爲役,夫也所知,而乃反爲諸兄所不敢爲,涊然以大冢宰自居,則寧有是哉?設令臣罔念驟疾之爲可驚,處地之爲可拘,諉以怵迫,奉承之爲恭焉,則臣不足言,有辱明命,至於薦紳班簿之無有要領,激揚進退之靡所方向,此臣蒙昧之姿,强勉不得者也。畢境僨誤,將有大於一身辭受之義,而仰孤我聖上德意而已,非臣義分之所敢出也。冒萬死申暴血腔,惟聖慈俯垂矜諒,亟允臣危急之懇,以究天地河海之恩焉。臣無任云云。答曰,省疏具悉。以卿也故有此特命,卿可一向牢讓,不思所以對揚之義乎?卿所引卿家故事,有不宜每每援用,卿勿更辭,卽爲開政。
全羅監司李敦榮疏曰,伏以臣之濫叨重寄,居然歲行周矣。殫戢無素,句幹不能,顧無一分稱塞,祗有一切辜負,殿下所以命臣往欽者,聖意豈亶然哉?一事二事,無事不僨,爲臣之計,惟有遄被威罰,庶可少贖愆殃,在朝家官人之政,亦不容虛冒苟假,重貽病於民國也,決矣。此已臣必辭之義,而目下至切之情,實有所萬萬按抑不得者,臣季父自臣襁褓,恩斯勤斯,不惟視臣無間已出,臣亦以事父者事之,終始四十年于玆矣,今且遠離,忽焉見背,如臣情理,行路猶涕,終事之地,又失臨壙一訣,則將爲臣沒身之至恨,綿綿如結,穹壤何極?臣方若窮無歸,而上以敦倫爲化,竊庶幾閔覆之天,有以聽卑而曲遂之也,臣抱此悲苦,不以祈哀,是自阻於大化也,惟聖慈俯垂愍諒,將臣藩銜,亟賜鐫汰,俾伸至情,仍治臣凟撓之罪,以昭法紀焉。喪威之所震剝,神識不續,言不知裁,尤增僭猥,臣不勝涕泣懇祝之至云云。答曰,省疏具悉。想卿情理,合有體諒,所請依施。
上在昌德宮。停常參·經筵。
金大根啓曰,明日召對,取稟。傳曰,停。
李謙在啓曰,行大司憲宋冕載未肅拜,執義洪直弼,掌令朴起壕,持平柳泰東在外,掌令金耆升,持平具鍾祿呈辭,監察茶時之意,敢啓。傳曰,知道。
金大根啓曰,臣大根依定式進詣香室,奉審香祝·櫝祝·板袱子,則精潔之意,敢啓。傳曰,知道。
以應敎尹敎成,副應敎林肯洙,副校理金穰根·韓啓源牌不進罷職傳旨,傳于李謙在曰,只推。
以校理金逸淵·李經在再牌不進罷職傳旨,傳于李謙在曰,只推。
金英淳,以弘文館言啓曰,上番闕職,事甚未安。應敎尹敎成,副應敎林肯洙,校理金逸淵,副校理金穰根·韓啓源,旣有只推之命,竝卽牌招,以爲推移入直之地,何如?傳曰,允。
以應敎尹敎成,副應敎林肯洙,校理金逸淵,副校理金穰根·韓啓源牌不進罷職傳旨,傳于李謙在曰,只推。
假注書李參鉉書啓,臣於本月初十日辰時量,以東·南·北郊諸壇摘奸事,敬奉聖敎,馳往風雲雷雨壇,奉審是白乎則,階砌曲墻及紅箭門壇上下莎草,俱爲無頉是白遣,仍詣雩祀壇,奉審是白乎則,階砌曲墻及紅箭門壇上下莎草,俱爲無頉是白遣,仍詣漢江龍壇,奉審是白乎則,階砌曲墻及紅箭門壇上下莎草,俱爲無頉是白遣,仍詣司寒壇,奉審是白乎則,階砌曲墻及紅箭門壇上下莎草,俱爲無頉是白乎旀,以日暮止宿,十一日平明,馳詣先農壇,奉審是白乎則,階砌曲墻及紅箭門壇上下莎草,俱爲無頉是白遣,仍詣先蠶壇,奉審是白乎則,階砌曲墻及紅箭門壇上下莎草,俱爲無頉是白遣,仍詣祈雨壇及厲壇,奉審是白乎則,階砌曲墻及紅箭門壇上下莎草,俱爲無頉是白乎所,仍爲復命之意,敢啓。傳曰,知道。
金英淳,以吏曹言啓曰,成均館典籍沈敬澤,以其身病,呈狀乞遞,改差,何如?傳曰,允。
兵曹口傳政事,副司果單沈敬澤。
曺雲承,以兵曹言啓曰,禁軍別將李存敬身病猝重,無望供職,呈狀乞遞,領軍之任,不可暫曠,改差,何如?傳曰,允。
又以備邊司言啓曰,卽見濟州牧使李源祚所報,則以爲本島四面環海,挐山中據,除却人居林藪谿壑外,起墾之土,不過十分之一二,而十處牧場,又占其半,故地貴如金,穀貴如玉,近又生齒漸繁,民産益枵,不出幾年,全島生靈,擧將爲涸鮒,而牛島·加波島兩處牧場,距浦口數十里之外,往來不便,看護無人,所畜牛馬,初不慣人,啣勒莫施,未作充貢之用,徒爲抛棄之物,而兩島土性堅實,糞壤肥沃,優占數百戶村居,可作幾千頃田疇,癸未慰諭御使別單中,以兩島馬牛,分置諸場,許民耕食,三年後執稅,補公用防民役爲請,自廟堂覆啓,令該寺稟處許施事,蒙允,而至今寢置,民情抑鬱,若蒙更爲論啓,快降指揮,則國畜無耗損之患,民食有豐裕之利云矣。畜産不合貢獻,土地正宜耕種,罷此抛棄之牧場,以作膏腴之良田,利害便否,不待兩言而決,彈丸小島,濱海嶢确,生齒繁殖,産業艱匱,此朝家之常所憫恤而軫念者,凡係爲民裕食之道,雖或有畜物耗縮之害,固不足惜,況其牛馬之移置各場,可以化逸爲馴,如前孳養,則在牧政,亦可謂有益無損,由前而御史之言,由後而倅臣之請,皆是島民大同之願,而其爲十分便宜,必有熟講而詳悉者,恐不當一向持難,更令該寺卽速稟處,以爲依報辭施行之地,何如?傳曰,允。
又以備邊司言啓曰,卽見濟州牧使李源祚年分狀啓,則備陳三邑穡事被歉之狀,仍以爲,請賑不敢遽議,以見在還穀,排巡賙給爲計,自今十二月,限麥秋十五巡容入還米爲二萬三千七百八十九石,而較諸三邑夏秋穀實數二萬一千九百三十五石零,則不足爲二千一百五十四石零,且秋還之卽分卽捧,災民冗費,亦所當念,不得不停分儲置,其耗條八百六十四石零,係是公用應下者,兩條合三千十八石零,雖有如干措劃,而事勢罔措,米穀限二千石,以沿邑所在某樣穀劃給事,請令廟堂稟處,舊還姑爲仍停,官鎭門聚點,依例停止云矣。島農被災,三邑俱歉,環海斥鹵之地,民情之遑汲可知,其所接濟,曲當曲軫,以示朝家柔遠之德意,今此狀辭,旣云不敢遽議請賑,則似是竝付還戶,排巡分給之謂秋還停分,卽因事勢之固然與已例之可據,而還摠旣患不足,秋耗亦係應下,不可無別般區劃,本道所在羅鋪穀中折米二千石,使之分排區劃於沿邑,待風和船運,定差員領護等節,措辭申飭於該道臣,而除却秋耗給代條八百六十四石零,其餘則添錄還簿之意,分付倅臣,凡於請穀,無論賑資與添還,必當指的名色,消詳登聞,而狀辭殊涉糢糊,該牧使推考,舊還展退與操鍊停止,亦有災歲已行之例,竝爲許施,何如?傳曰,允。
又以訓鍊都監言啓曰,本局別將吳顯文身病甚重,勢難察任,改差,何如?傳曰,允。
領議政趙寅永疏曰,伏以,瑞籥載新,寶籙冞鞏,仰貽兩殿之悅豫,俯答群生之蘄祝,歡欣頌忭,曷有其已?仍伏念,臣於相職,旣有必不敢冒之賤分,又有必不能堪之實狀,而古所稱德望材猷,謀謨績庸之無一可稱者,不與焉。此所以臣之畢暴,而殿下之矜諒也。情志則上下相通,恩義則臣主俱榮,臣雖萬萬無狀,曾以此身與心,獻之先王,又獻之我殿下矣。豈忍以工謀占便之習,干名邀寵之計,筵懇疏籲,得辭乃已,而卽亦殿下之所洞燭,則曾未幾何,又有此復授之擧者,寔臣愚昧,對食而廢餐,當寢而忘睡,曉夜究思,未得其說也,其謂鼎席之當備乎,首揆之不可虛乎?抑謂臣賤分實狀,有異於前而然乎?嗚呼,嚬笑,細節也,銷刻,空言也。尙以人主擧動之尤宜詳審,垂諸方冊,以爲監戒,況此元輔之重,而進退之難且愼乎?然則臣之去而復來,姑捨勿論,竊恐四方瞻聆,有以窺殿下淺深,如臣繞壁之憂,不在於臣,而在朝家處分之失當也。臣之不敢冒云者,卽臣忝近戚也,近戚而竊匀衡之尊,則君德累矣。不能堪云者,卽臣抱貞疾也,貞疾而耐機務之劇,則天職瘝矣。此個事情,皆已莫遺於日月之明,而今距臣丐免時,不過四五朔耳。以年則更增一齒,以病則又加別祟,凡其枵落之形,醜穢之證,難以摟數,假使臣至今蹲據,猶當積誠祈懇,以望生成之澤,況以較前益耗之昏聵,在今最苦之癃痼,重之不敢冒之賤分,爲此職終始艮限者哉?臣於是,又有竊自悼傷者,臣之事殿下有年,本末長短,皆所俯悉,苟臣平日言行,有足見孚於上,則夫豈有纔解旋任,若是之顚倒,俾臣辭受之義,無所着落乎?此臣之罪也,此臣之罪也。惶霣之極,言不知裁。伏願聖明,亟賜反汗,以重國體,以光聖化,千萬幸甚。臣無任云云。答曰,省疏具悉卿懇。卿是元臣也,宿德也。先王之所簡拔,而太母之所登庸,則有何嫌礙於戚屬與否,而每以此爲必辭之義乎?至如美疢,常所奉悉,目下別證,尤用悶慮,而非以筋力奔走責卿,則又不必甚妨於論道之地,卿勿更辭,卽爲造朝,以副予小子眷眷之誠,仍傳于金英淳曰,此批答遣史官傳諭于領議政。
上在昌德宮。停常參·經筵。
曺雲承啓曰,明日召對,取稟。傳曰,停。
李謙在啓曰,行大司憲宋冕載未肅拜,執義洪直弼,掌令朴起壕,持平柳泰東在外,掌令金耆升,持平具鍾祿呈辭,監察茶時之意,敢啓。傳曰,知道。
又啓曰,同副承旨洪祐喆,今日不爲仕進,卽爲牌招,何如?傳曰,允。
又啓曰,假注書李參鉉身病猝重,勢難察任,今姑改差,何如?傳曰,允。
李參鉉改差,代以李鼎信爲假注書。
曺雲承啓曰,工曹參判宋祥來,右尹崔致憲除拜後過三日不爲出肅,竝依定式推考警責,仍卽牌招察任,何如?傳曰,允。
洪祐喆,以吏曹言啓曰,成均館典籍趙然昌·李玄文·金英秀,俱以身病,呈狀乞遞,竝改差,何如?傳曰,允。
曺雲承啓曰,前典籍趙然昌,今纔遞職,而已於日前,徑先付軍職,事甚疏忽,萬萬未安。原單子勿施,更爲單付以入,而當該堂上推考,何如?傳曰,允。
兵曹口傳政事,副司果單趙然昌。
以應敎尹敎成,副應敎林肯洙,校理金逸淵,副校理金穰根·韓啓源牌不進罷職傳旨,傳于洪祐喆曰,只推。
洪祐喆,以弘文館言啓曰,上番闕直,事甚未安。應敎尹敎成,副應校林肯洙,校理金逸淵,副校理金穰根·韓啓源,旣有只推之命,竝卽牌招,以爲推移入直之地,何如?傳曰,允。
兵曹,以趙存中爲禁軍別將。
洪祐喆,以禮曹言啓曰,卽接成均館所報,則啓聖祠香大廳,今朝全數頹壓,告由·慰安等節,知委擧行事,報來矣。正堂至近之地,有此頹壓之患,慰安祭不卜日,今十四日設行,修改之役,待解凍擇吉擧行,何如?傳曰,允。
曺雲承,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,本曹正郞沈宜冕身病猝重,屢度呈遞,宿衛重地,不可久曠,今姑改差,何如?傳曰,允。
又以備邊司言啓曰,諸道春操稟啓,今已齊到矣。詰戎國之大政,有不可許久停閣,昨年秋事,亦皆均登,迨此小康之時,修擧積廢之務,在所當然,而第聞乖沴之疾,遍於諸路,自冬迄今,一向熾蔓,行旅或致阻絶,農作亦患妨害云,此時徵發,恐不無繹騷之歎,今春八道·四都水陸諸操巡歷巡點,竝姑停止,至若官鎭門聚點,無往來煩擾之弊,而有簡閱團束之實,苟使隊伍整肅,器械精鍊,進退組練之節,一遵定制,則其爲簡便,不無效益,實與行操無異,毋或視以文具,各自惕謹擧行,分付申飭有堤堰處,使之移點完役,各樣都試,依例設行,昨年停退都試,亦令一體合設,何如?傳曰,允。
上在昌德宮。停常參·經筵。
夜自一更至五更,月暈。
金大根啓曰,明日召對,取稟。傳曰,停。
曺雲承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李穆淵啓曰,左副承旨李謙在,今日不爲仕進,卽爲牌招,何如?傳曰,允。
備忘記,昌洲僉使李寅和,玉江萬戶鄭志亨下直,各長弓一張,長箭一部,片箭一部,筒兒一箇賜給。
洪祐喆啓曰,卽伏見北兵使許棨去秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
傳于金大根曰,日昨疏批,已罄予意,想卿必有犂然幡然者,而漠然無變動底意,誠不勝悶鬱也。卿於此宿趼也,中書故規,不須備例,況今歲首賓對,尙未爲之,可以稟處者,必多稽滯,以卿體國之誠,獨不念及於此乎?玆又洞諭,卿須諒悉。仍傳曰,此別諭遣史官傳諭于領議政,仍與偕來。
事變假注書韓鼎瑚書啓,臣於本月十三日午時量,敬奉聖諭,馳往傳諭于中部堅平坊典醫監契議政府領議政趙寅永所住處,則以爲,臣之奉聖諭荷恩批,今已三遭矣。期待愈切,畀付愈重,無狀如臣,何以得此?臣於是,惶怖先於榮感,悶倍於愧恧,雖欲籲天而未能,鑽地而不得,況此偕來之命,益不勝萬萬悚蹙,殆臣命卒之會也。臣若有一分可進之勢,則以臣不擇夷險之常所自矢者,夫何待恩禮之隆厚,儀文之頻繁,而始爲蠢動計乎?凡聖朝處分之失宜,賤臣義諦之無當,未有甚謬於此擧,假使臣拚棄四維,擺除萬事,惟以趨走爲恭,則臣亦知承遵旨意,可免方命之誅,而又焉用趨走承遵之輔相爲哉?至如微分賤疾之實,實不可堪者,尙有所未盡俯燭,故方擬抖擻神情,更控至懇,而近侍之陋地相守,尤爲臣萬殞難贖之罪,伏願亟賜撤還焉云矣。臣旣承偕來之命,故姑爲仍留之意,敢啓。傳曰,知道。
曺雲承啓曰,行大司憲宋冕載,掌令金耆升,持平具鍾祿牌不進,執義洪直弼,掌令朴起壕,持平柳泰東在外,監察茶時之意,敢啓。傳曰,知道。
以司諫南秉哲,獻納李經在,正言尹穳,掌令金耆升,持平具鍾祿牌不進罷職傳旨,傳于曺雲承曰,只推。
以左副承旨李謙在牌不進罷職傳旨,傳于曺雲承曰,只推。
金大根,以弘文館言啓曰,上番闕直,事甚未安。應敎尹敎成,副應敎林肯洙,校理金逸淵,副校理金穰根·韓啓源,旣有只推之命,竝卽牌招,以爲推移入直之地,何如?傳曰,允。
以應敎尹敎成,校理金逸淵,副校理金穰根·韓啓源牌不進罷職傳旨,傳于洪祐喆曰,只推。
曺雲承,以司僕寺一二提調意啓曰,備局草記內,濟州牧使李源祚所報牛島·加波兩處牧場癸未年慰諭御史別單中,以兩島馬牛,分置諸場,許民耕食,自廟堂覆啓,令該寺稟處許施事,蒙允,而至今寢置,民情抑鬱,牛馬之移置各場,爲民裕食,如前孳養,在牧政有益無損,由前而御史之言,由後而倅臣之請,更令該寺卽速稟處,以爲依報辭施行之地事,命下矣。加波島·牛島,旣不利於牧場,可足食於民耕,則移馬他島,許民起墾,似合便宜,又況繡啓邑報,非一非再,則本寺寧或持難,依廟啓施行,而但三年耕食之後,土旣是本寺所管,則稅不當屬之本州,執摠定稅等節,依事目納於本寺之意,分付,何如?傳曰,允。
又以濬川司言啓曰,本司都廳訓鍊都監別將吳顯文改差,代以禁衛營千摠李元緖差下,使之察任,何如?傳曰,允。
上在昌德宮。停常參·經筵。
金大根啓曰,明日召對,取稟。傳曰,停。
曺雲承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金大根啓曰,左副承旨李謙在,今日不爲仕進,卽爲牌招,何如?傳曰,允。
傳于金大根曰,禮房承旨馳詣宗廟·景慕宮,奉審摘奸以來。
傳于李謙在曰,都承旨許遞,前望單子入之。
承旨前望單子入之,趙秉龜落點。
李謙在啓曰,行大司憲宋冕載,掌令金耆升,持平具鍾祿牌不進,執義洪直弼,掌令朴起壕,持平柳泰東在外,監察茶時之意,敢啓。傳曰,知道。
以司諫南秉哲,獻納李經在,正言尹穳,掌令金耆升,持平具鍾祿牌不進罷職傳旨,傳于曺雲承曰,只推。
兵曹以李寬奎爲禁衛中軍。
曺雲承,以奎章閣言啓曰,明日卽奉謨堂春孟朔奉審日次,臣等進詣擧行之意,敢啓。傳曰,知道。
又以弘文館言啓曰,副應敎林肯洙差祭,校理一員未差,上番闕直,事甚未安。應敎尹敎成,校理金逸淵,副校理金穰根·韓啓源,旣有只推之命,竝卽牌招,以爲推移入直之地,何如?傳曰,允。
李謙在,以漢城府言啓曰,文武科·生進·雜科回榜人,每年歲首,各部搜訪報來後初記事,曾有定式矣。今年回榜人姓名年歲居住及年月日,別單書入之意,敢啓。傳曰,知道。
全羅監司徐箕淳疏曰,伏以,臣儱侗疎闇,百無寸長,凡於尋常百執事之任,初不近似,而千萬不自意,伏奉除旨,授臣以全羅道觀察使者,臣聞命若驚,騂汗浹背,不謂聖朝愼簡之政,獨於臣而謬玷乃爾也。且臣之所藉者先蔭而已,所恃者寵靈而已。猥策科名,歷遍淸顯,踰涯濫分,兢懼徒積,而臣亦嘗周流於守宰居留之間矣。拙而無施,久而罔功,無往非疣,虛縻祿食,獲免罪戾,倖之厚也。今臣才識,未有所進,乃反荷以重擔,使之失於易而收於難,闇於小而明於大,則其勢誠末由也,矧玆湖南,隆寄也。昔之居是任者,率皆明敏足以剸理,而百度俱擧,威望足以彈壓,而列郡咸戢,正賦甲於諸道,而轉輸及期,奸胥嫺於舞弄,而搜剔罔遺,於是乎隱然爲國家之所倚恃,而九重紓南顧之憂矣。奈之何風俗漸渝,而侈靡成習,紀綱浸弛,而振勵無術,民悴財匱,艱虞溢目,式至于今而極矣,而有識之竊歎久矣。苟欲以回今反古,赫然改觀,則正須望實素著,才德俱優者畀之,至於臣者,最居人下,顧無能爲役,而夙嬰貞痼,氣魄消耗,屢經喪威,神精遁剝,居然犬馬之齒,漸迫衰邁,蒲柳之質,將先萎零,見狀如此,何事可做?圉圉憒憒,百念都灰,假使臣處之於閒司漫官,猶恐不足以堪承,今乃罔念重寄之非據,徒知職名之爲顯,冒昧出膺,揚揚南下,則不衷之災,素餐之譏,猶屬臣身,雖不足恤,而圜湖五十州休戚,竊恐非細故也。臣世受國恩,河海莫量,圖報一念,寤寐如結,夷險燥濕,生死向前,固其所耳,而見今所叨,以其分則所不敢承當也,以其才則所不能稱塞也,以其力則所不可擔夯也,亦安得不仰首鳴號,以冀終始生成之澤乎?玆敢披瀝情實,仰瀆宸嚴。伏乞聖慈,俯垂鑑諒,將臣新除職任,亟賜鐫免,回授可堪之人,以重藩屛,以靖微分,千萬幸甚。臣無任云云。答曰,省疏具悉,卿其勿辭,往欽哉。
上在昌德宮。停常參·經筵。
夜自二更至五更,月暈。
藥房提調金左根,副提調趙秉龜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
曺雲承,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
金大根啓曰,明日召對,取稟。傳曰,停。
李謙在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙秉龜啓曰,同副承旨洪祐喆,今日不爲仕進,卽爲牌招,何如?傳曰,允。
曺雲承啓曰,備邊司郞廳來言,今日賓廳日次,而領議政趙寅永未肅拜,左議政金弘根,右議政鄭元容俱有身病,不得來會云矣。敢啓。傳曰,知道。
備忘記,潼關僉使尹興烈,委曲僉使獨孤籊,水口萬戶崔樂民下直,各長弓一張,長箭一部,片箭一部,筒兒一部贈給。
傳于金大根曰,館錄爲之。
金大根啓曰,館錄爲之事,命下矣。副提學未差之代,政官牌招,開政差出,待下批牌招,何如?傳曰,允。
又啓曰,吏曹判書金左根,參判趙斗淳,參議李圭祊牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
金大根,以吏曹言啓曰,江原道原州居進士韓致曅呈狀內,矣身父前郡守光善,今年當以朝官年八十加資,而見漏於該道抄啓云,忠淸道忠州居幼學沈喆秀呈狀內,矣身父前縣令衡泰今年當以朝官年八十加資,而見漏於該道抄啓云,故相考司馬榜目,則今年俱爲八十,見漏的實矣。朝官年八十之每於歲首抄啓加資事,載在法典,前郡守韓光善,前縣令沈衡泰,依例竝施加資之典,何如?傳曰,允。
有政,吏批,判書金左根進,參判趙斗淳牌招不進,參議李圭祊進,右承旨李謙在進。以趙鶴年爲副提學,吳致淳爲校理,林景鎭爲禮曹參判,李敦榮爲同經筵,鄭基一爲同義禁,權敦仁爲弘文提學,張敎根·權大肯爲同春秋,金益文爲兵曹正郞,全國憲爲典籍,崔鼎煥爲昭顯墓守奉官,書題單朴東秀,學生崔粹德贈戶參例兼,崔命興贈左承旨,故通德崔尙周贈僕正,已上右尹崔致憲三代,嘉善鄭宅信今加嘉義,武科回榜人,依定式加一資。
兵批,行判書徐憙淳病,參判任聖皐受由,參議李是鍊入直進,參知洪龜燮病,左副承旨曺雲承進。同知單鄭秉魯,僉知三單,金維城·具載奭·丁義人,護軍李穆淵,副護軍金善問·洪羲龍,副司果金㝡秀,以上竝單付。
傳于李謙在曰,左承旨許遞,前望單子入之。
承旨前望單子入之,李趾秀落點。
李謙在啓曰,新除授承旨李趾秀以前任淮陽府使,方在解由未出中,何以爲之?敢稟。傳曰,勿拘。
以全羅監司李敦榮狀啓順天府人命淹死事,傳于曺雲承曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
曺雲承,以奎章閣言啓曰,臣等進詣奉慕堂,奉審無頉,而閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
李謙在啓曰,行大司憲宋冕載,掌令金耆升,持平具鍾祿牌不進,執義洪直弼,掌令朴起壕,持平柳泰東在外,監察茶時之意,敢啓。傳曰,知道。
以司諫南秉哲,獻納李經在,正言尹穳,掌令金耆升,持平具鍾祿牌不進罷職傳旨,傳于曺雲承曰,只推。
以同副承旨洪祐喆牌不進罷職傳旨,傳于曺雲承曰,只推。
以應敎尹敎成,校理金逸淵,副校理金穰根·韓啓源牌不進罷職傳旨,傳于曺雲承曰,只推。
曺雲承,以弘文〈館〉言啓曰,上番闕直,事甚未安。應敎尹敎成,校理金逸淵,副校理金穰根·韓啓源,旣有只推之命,與副應敎林肯洙,竝卽牌招,以爲推移入直之地,何如?傳曰,允。
以應敎尹敎成,副應敎林肯洙,校理金逸淵,副校理金穰根·韓啓源牌不進罷職傳旨,傳于曺雲承曰,只推。
曺雲承,以鑄錢所言啓曰,本所鑄錢,今已畢鑄,而鑄出錢三十五萬四千二百兩零內,各樣鐵物價及應下錢二十八萬九千二百兩除,實剩餘爲六萬五千兩矣。屬之戶曹,以添封不動,而新錢以爲行用之意,敢啓。傳曰,知道。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先蠶壇·雩祀壇·漢江壇·司寒壇·馬祖壇·厲壇壇上及四面紅箭門墻垣階砌俱爲無頉,而先農壇北邊紅箭門折傷,祈雨壇東邊紅箭門顚仆,卽爲修改事,分付該監,而此後看護等節,另加申飭之意,敢啓。傳曰,知道。
上在昌德宮。停常參·經筵。
洪祐喆啓曰,明日召對,取稟。傳曰,停。
李謙在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨李趾秀,今日不爲仕進,卽爲牌招,何如?傳曰,允。
傳于曺雲承曰,咸鏡監司留待。
傳于曺雲承曰,咸鏡監司入侍。
備忘記,咸鏡監司趙冀永下直,長弓一張,長箭一部,片箭一部,筒兒一箇賜給。
洪祐喆啓曰,館錄爲之事,命下矣。新除授副提學趙鶴年時在水原地,斯速乘馹上來事,下諭,何如?傳曰,允。
傳于曺雲承曰,左承旨進去,偕來史官還入。
曺雲承啓曰,領議政趙寅永偕來左承旨進去事,命下,而左承旨金大根不爲仕進,所當牌招,而拘於廳規,不得請牌,何以爲之?敢稟。傳曰,牌招。
左承旨金大根書啓,臣於本月十六日辰時量,敬奉聖批,馳往傳諭于中部堅平坊典醫監契議政府領議政趙寅永所住處,則以爲,臣旣再控至懇,庶蒙恩諒,乃者聖批之下,首尾百有餘言,諄複懇摯,不惟督迫之不加,誅罰之不施而已。乃反誨諭之提撕之,不啻如慈父之於迷子,則臣雖愚頑,感極而涕,寧不知知遇之隆,倚畀之重,曠絶千古,有非不才無德之如賤臣者所敢承當,而矧玆承宣之臣,重辱王命乎?微忱則雖切,循墻,賤分則不宜俟駕,曷敢不卽地趨簉,以伸叩謝之情,而第念,臣進退之義,若籧篨不能,疾病之狀,非策鞭可强,惟有疾聲更籲,恭俟處分,而煩猥之極,又不敢一向張皇,五內如煎,莫省所措,席地戰兢,斧鉞是俟云矣。臣旣承偕來之命,故姑爲仍留之意,敢啓。傳曰,知道。
曺雲承啓曰,行大司憲宋冕載,掌令金耆升,持平具鍾祿牌不進,執義洪直弼,掌令朴起壕,持平柳泰東在外,監察茶時之意,敢啓。傳曰,知道。
以司諫南秉哲,獻納李經在,正言尹穳,掌令金耆升,持平具鍾祿牌不進罷職傳旨,傳于洪祐喆曰,只推。
以同副承旨李趾秀牌不進罷職傳旨,傳于洪祐喆曰,只推。
敎咸鏡監司趙冀永書,王若曰,漢朝二千石長吏與共,予惟簡心,唐家十三省按使分治,卿實堪任,眷北路爲國巨鎭,而我祖興王舊基,郡邑接遼塞之疆,星羅碁布,山川記陶漁之迹,虎踞龍盤,其地潟鹵多貧,後耕種而逐貂蔘之利,其俗獷猂好勇,捨詩書而跨弓馬之能,念玆風敎之漸渝,實由撫綏之無策,苟欲凋弊之克擧,必待巡宣之有人,惟卿,羽儀明時,趾美前烈,傳家之忠孝赫奕,菀有老成之訏謨,立朝之儀表端嚴,素推宰輔之令望,東銓屢當代斲,踐歷已編於華要,西湖久試剸煩風猷夙著於彈壓,玆授卿以咸鏡道觀察使兼兵馬水軍節度使巡察使咸興府尹,卿其愼邊圉而語戎政,惟嚴鎖鑰之方,察民隱而課吏治,須盡觀風之職,於戲,玉樓明月,豈無長孺戀闕之思?鐵嶺重關,宜勵孟博攬轡之意,故玆敎示,想宜知悉。修撰李孝淳製進。
領議政趙寅永疏曰,伏以,臣於年前拜相之初,伏奉太母諺敎,歷論時弊八條,有若曰國勢板蕩,民生困瘁,朝象渙散,財用耗竭,紀綱頹癈,俗尙渝敗,仕路躁競,居官貪墨,而專畀于臣,得有以懲創之,此誠古昔聖王責成輔相之至意也。臣智淺材弱,固萬萬非其任,而旣膺是職,又承是命,安敢不夙宵策勵,以爲對揚計哉?然而首尾三載,夷考其所以稱塞報答者,實無分寸可言,而世道人心之汚下,莫可收拾,反甚於前,臣雖欲自解,不可得矣。獨賴我殿下如天之德,曲賜庇覆,不加誅殛,俾善其去,臣於是,仰感造化之偏蒙,俯愧付托之不效,又以獲卸機務,稍就優閒,閉戶調病,苟延殘縷,爲竊幸也。今若將自訟之諐尤,歸諸弁髦已荷之恩諒,委之草莽,顧戀重寄,怵迫嚴命,則是眞負慈飭也,負聖眷也,其何能抗顔自立於具瞻之位乎?且今先朝耇成之大臣,漸次凋謝,殆乎典型無地,而秋事雖云小康,匱乏則較前倍艱,春氣已屆方暢,輪沴則到處不息,憂虞之端,不一而足,況挽近法講召對之停輟,便作例規,悠悠泛泛,一年損於一年,緝熙之盛,未能布聞,向之蘄祝者,轉而爲悶歎,箴規者,轉而爲媕阿,卿士庶民,擧欲解體,正惟我殿下,奮發睿志,博選俊乂,以圖議天德王道之時,而乃以已施蔑稱之最癃痼者,使之復玷元輔,曰重卜也,宿趼也,不必辭也,臣恐四方駭惑,不止於臣初拜也。至若臣病狀,舊祟之外,又添別證,課日爲苦,辛楚萬端,而以其至穢也,故雖不敢一一仰陳,蓋因臟腑間元陽,日以墜落,不能升擧,斷非陳腐之物所能挽回也。苟或發作於朝行公座,無由遮揜,則其爲呈醜陋之態,虧肅敬之儀,當何如也?若此者,非獨臣由來私義之不敢出也。玆冒屢瀆之罪,敢申畢暴之懇。伏願聖明,哀之憐之,亟收前旨,以便公私,千萬幸甚。臣無任云云。答曰,省疏具悉卿懇。偕來別諭之後,苦企屢日,巽牘又至,如渴之想,不勝悵歎,而講學一段,實予之咎,可不爲之警惕?予於卿,旣許暫解,以伸卿志,且爲卿一時調護之地,則卿豈不爲予復起,使國事幸而輿情愜乎?卿之至懇宿證,非不諒悉,而此猶未暇及者,只爲燮理之重,匡弼之急耳。望卿裁量於公私之間,則不待予言之再矣。仍傳于洪祐喆曰,此批答遣承旨傳諭于領議政,仍與偕來。
壬寅正月十六日辰時,上御熙政堂。咸鏡監司入侍時,左副承旨曺雲承,假注書李鼎信,記注官李東韻,別兼春秋沈敬澤,咸鏡監司趙冀永,以次進伏訖。上曰,史官分左右。上曰,咸鏡監司進前。冀永進前奏職姓名訖。上曰,近來本道屢經歉荒,數遞之餘,必有弊瘼,卿其下去,各別對揚。冀永曰,當竭力奉公矣。雲承曰,宣諭何以爲之乎?上曰,出去爲之,可也。冀永就座,命先退,史官就座。又命退,承史以次退出。
上在昌德宮。停常參·經筵。
李趾秀啓曰,明日召對,取稟。傳曰,停。
又啓曰,來二十一日朝參日次矣。敢稟。傳曰,停。
曺雲承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪祐喆啓曰,禮曹參判林景鎭,同義禁鄭基一除拜後過三日不爲出肅,竝依定式推考警責,仍卽牌招察任,何如?傳曰,允。
備忘記,古豐山萬戶金南室下直,長弓一張,長箭一部,片箭一部,筒兒一箇賜給。
傳于李趾秀曰,今玆復授與卿之不可不勉膺者,卽事理義諦之當然,則以卿達識,寧或持疑於辭受而已,過一旬尙無動定,予心之泄泄,當復如何?或者情志之未孚歟,敬禮之未盡歟?卿於予,又豈爲備例之讓而然歟?予實左右思而莫之曉也。心腹之諭,卿當諒悉事,偕來承旨更爲傳諭于領議政,期於偕來。
左承旨金大根書啓,臣於本月十七日辰時量,敬奉聖諭,更爲傳諭于議政府領議政趙寅永所住處,則以爲,臣罪關方命,跡歸邀恩,至于今下別諭中情志敬禮等辭旨,尤是臣萬殞難貰者也。臣於震懍之餘,一倍驚越,惶之中,重加兢惕,雖欲强定其心神,不可得矣。古所謂觸藩之羊,不能進不能退者,正爲臣今日境界,到此分義,未遑他顧,擬借方寸之地,更暴咫尺之守,第臣病狀,猝難自力,容侯調息,以爲起動計,而承宣銜命,陋地歷日,實不勝萬萬悶悚。伏願亟賜撤還,俾安賤分焉云矣。臣旣承偕來之命,故姑爲仍留之意,敢啓。傳曰,知道。
傳于李趾秀曰,今見附奏,領相簉朝有期,爲國事萬幸,偕來承旨,先爲退去,以安大臣之心。
李趾秀啓曰,持平具鍾祿以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
洪祐喆啓曰,行大司憲宋冕載,掌令金耆升牌不進,執義洪直弼,掌令朴起壕,持平柳泰東在外,具鍾祿陳疏,監察茶時之意,敢啓。傳曰,知道。
以司諫南秉哲,獻納李經在,正言尹穳,掌令金耆升牌不進罷職傳旨,傳于李趾秀曰,只推。
李趾秀,以弘文館言啓曰,上番闕直,事甚未安。應敎尹敎成,副應敎林肯洙,校理金逸淵,副校理金穰根·韓啓源,旣有只推之命,竝卽牌招,以爲推移入直之地,何如?傳曰,允。
以應敎尹敎成,副應敎林肯洙,校理金逸淵,副校理金穰根牌不進罷職傳旨,傳于李趾秀曰,只推。
洪祐喆,以兵曹言啓曰,內禁衛將申義和,五衛將成有敏·朱載彦俱以病難供職,呈狀乞遞,金維城·鄭秉魯·具載奭·丁義人老病在鄕,上來無期云,竝改差,何如?傳曰,允。
李趾秀,以弘文館言啓曰,新除授校理吳致淳時在京畿安城地,經筵入番事緊,請斯速乘馹上來事,下諭。答曰,依啓。
又以禮曹言啓曰,東·南關王廟有頉處修改日子,以來二月初九日卯時推擇,而入啓單子,誤以三月初九日卯時書塡,至於啓下,臣之矇未照察,不勝惶悚,而原單子中改付標以入之意,敢啓。傳曰,知道。
又以奉常寺提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
洪祐喆,以兵曹啓曰,今月二十日,一內禁軍番次矣。該番將有闕之代,依承傳,口傳擬入之意,敢啓。傳曰,知道。
兵曹口傳政事,以李肇淵爲內禁將。
洪祐喆,以都摠府言啓曰,副摠管李存敬以武臣堂上朔試射試官,訓鍊院晝仕出去之意敢啓。傳曰,知道。
刑曹參議閔致文疏曰,伏以,臣不忠無狀,所在昧致死之義,所罹犯贓汚之名,國有三尺,宜伏常憲,而偏蒙竝生之德,特推惟輕之典,善地薄竄,非罪伊榮,霜雪之威未竟,雨露之澤遽下,感戴洪造,獲遂願於首邱,追誦愆何,若窮人之無歸,有臣如此,生不如死,惟願屛跡田里,苟延未泯殘喘,千萬不自意,除旨忽下,以臣爲刑曹參議於跧伏危蹙之中,龍光所被,蓽門動色,驚惶震越,涕淚盈襟,夫蒙恩知感,人理也,不俟駕屨,臣分也,臣雖至愚,其於人理之所在,臣分之所係,亦豈全然不知?雖以我聖上全保世臣,無物不遂之仁,獲蒙收簪之眷,以臣黥劓之滿面,糞穢之遍身,跼高蹐厚,持此安歸,臣之待罪西邑也。無往非咎,何往非罪,而直指臚列,與臣行己政法,無一近似,判有異焉。寔緣臣誠信之不孚於同朝,撫躬慙悼,直願無生,恨未能剚腹濯腸,亟斷視聽,夜寢而愧衾,晝行而愧影,今若逐條呶呶,恐涉自明,重傷事面,是非虛實,宜俟畢竟之公眼而已。但其本事之失實,顧安可一向泯默乎?今臣遭罹,雖傾江海之水,有難湔滌其玷汚,知臣罪臣,惟天在上,嚴畏囁嚅,不思仰首一暴於聽卑之天,是誠自外,獨阻於孔邇之下,仰瞻日月之明,庶冀覆盆之照,苟蒙化鬼而爲人,臣雖卽地滅死,惟死之日,卽生之年,萬萬無餘恨矣。至若賑餘錢穀之勘簿報營,公牒自在,則歸屬苟且等隱然句語,何太容易?最是輕殖錢·料色落兩條,卽驅臣貪鄙之計,而輕殖之錢,本係烏有?自歸虛案,料色落之取剩補賑,非臣創例,已有辛未·辛巳曾行之例,亦是道內賑邑通行之規,則獨以此歸罪於臣者,抑又何故?至於補賑錢之自備作還云者,此果有前官所措置者,而屬諸賑資,昭載營勘之簿,賑穀之依營題會錄者外,一不作還,則錯認加數,乃反貽累於臣者,義諦所在,莫知指意,若其留府幾日,因事而執咎,按簿而聲罪曰,某事之失如此,某條之錯如此,印簿如此,吏招如此,烏得免罪云爾,則臣雖喙長三尺,何敢出一言以自解乎?今則不然,旣無印蹟吏招之執證,而其所構捏,若是狼藉,此必計急擠陷,不顧事實差爽,苟使臣倘有可執之贓,以若戕害之計,曷容顧藉於入府之時乎?今臣被誣之至此,誠莫曉其何所由也,在閭里銖兩之奸,不核其實,勒加以罪,縱壓以威,難服其心,臣雖疲劣,忝從下大夫之後,庸詎不比數於委巷之一匹庶也耶?臣以世祿遺裔,白首爲吏,寧忍不思在得之戒,墜落家聲,玷辱身名於半載之間,莫副分憂之聖念,甘作當世之棄物乎?苟如是也,今臣一身狼狽,固未足恤,是誠禽獸之不若,臣之斷斷此心,可質神明,豈敢謂已勘罪?自同無故,罔念四維之重,憑時恩渥之偏,拚棄廉隅,全昧自靖之意,黽勉嚲束,甘速無忌之譏,臣雖鄙夫,豈忍爲此?以若情蹤,復廁朝行,重入脩門,此生此世,永無其路,臨紙涕零,不知所云,然上天至仁,有冤必伸,神理孔昭,公言自在,一査未暴之前,無非臣辜恩負國之日,以臣滓穢之蹤,情急鳴冤,疾痛之號,何暇擇聲,而今於時移事往之後,若請道査,事屬罕例,重速猥越之誅,罪涉無嚴,自歸不誠之科,徊徨悸恐,終有所未敢,捫心椎胸,益不禁臆塞,臣情到此,可謂進退維谷。伏乞聖慈,燭臣冤隘之狀,察臣悲絶之情,特使退塡溝壑,粗伸微諒,仍命永刊仕籍,以謝人言,以爲爲臣不忠者之戒焉。臣無任云云。省疏具悉。往事何必追提?爾其勿辭,上來察職。
持平具鍾祿疏曰,伏以,臣於見職,初豈有一毫近似?適値署經有命,召牌洊降,雖不得不竭蹶出肅,以伸叩謝之忱,而第伏念,臣之老父,年近八耋,素患貞疾,長時沈綿,顧臣情私,誠難久離從官,方欲陳章乞暇之際,卽接家信,則近緣寒暄之不調,將攝之失宜,宿祟闖肆,感冒添劇,委頓床笫,促臣歸視,臣自聞此報,方寸煎灼,按住不得,玆敢忙陳短籲,徑尋鄕路。伏乞聖慈,俯垂矜憐,亟遞臣所帶之職,仍治臣擅離之罪,俾私分安而朝綱肅焉。臣無任云云。省疏具悉。爾其勿辭往護。
上在昌德宮。停常參·經筵。
洪祐喆,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
金大根啓曰,明日召對,取稟。傳曰,爲之。
洪祐喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙秉龜啓曰,右承旨李謙在,今日不爲仕進,卽爲牌招,何如?傳曰,允。
金大根啓曰,左右史不可不備,別兼春秋沈敬澤·趙然昌,竝卽牌招,推移入直,何如?傳曰,允。
洪祐喆啓曰,摠戎使任聖皐時無職名,令該曹口傳付軍職,何如?傳曰,允。
兵曹口傳政事,護軍單任聖皐。
洪祐喆啓曰,行大司憲宋冕載,掌令金耆升牌不進,執義洪直弼,掌令朴起壕,持平具鍾祿·柳泰東在外,監察茶時之意,敢啓。傳曰,知道。
以司諫南秉哲,獻納李經在,正言尹穳,掌令金耆升牌不進罷職傳旨,傳于李趾秀曰,只推。
以右承旨李謙在牌不進罷職傳旨,傳于李趾秀曰,只推。
金大根,以弘文館言啓曰,應敎尹敎成,校理金逸淵,副校理金穰根,旣有只推之命,竝卽牌招察任,何如?傳曰,允。
以校理金逸淵,副校理金穰根牌不進罷職傳旨,傳于李趾秀曰,只推。
以別兼春秋沈敬澤·趙然昌牌不進罷職傳旨,傳于李趾秀曰,只推。
上在昌德宮。停常參·經筵。
金大根啓曰,明日召對,取稟。傳曰,停。
李謙在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金大根啓曰,右副承旨洪祐喆,今日不爲仕進,卽爲牌招,何如?傳曰,允。
傳于李趾秀曰,召對入侍。
傳于李趾秀曰,聞領相明日簉朝云,次對,依例來會。
李謙在啓曰,行大司憲宋冕載,掌令金耆升牌不進,執義洪直弼,掌令朴起壕,持平具鍾祿·柳泰東在外,監察茶時之意,敢啓。傳曰,知道。
以司諫南秉哲,獻納李經在,正言尹穳,掌令金耆升牌不進罷職傳旨,傳于李趾秀曰,只推。
以右副承旨洪祐喆牌不進罷職傳旨,傳于李趾秀曰,只推。
李謙在啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
李趾秀,以弘文〈館〉言啓曰,校理金逸淵,副校理金穰根,旣有只推之命,竝卽牌招察任,何如?傳曰,允。
李謙在,以禁衛營言啓曰,本營哨官金正求身病猝重,勢難察任,改差,何如?傳曰,允。
又以刑曹言啓曰,卽接典獄署牒報,則行刑鎖匠奴貴福,因病物故,而殺獄罪人金寬興,自願其代云矣。依例差代後,囚徒案頉下之意,敢啓。傳曰,知道。
壬寅正月初九日巳時,上御熙政堂。召對入侍時,參贊官李趾秀,侍讀官韓啓源,檢討官南性敎,待敎趙鳳夏,假注書李鼎信,記事官洪錫圭,別兼春秋金益文,各持綱目第三卷,以次進伏訖。上曰,史官分左右。命讀之,啓源讀自八月沛公,止資治通鑑綱目第二中。上曰,止之。文義陳之。啓源曰,兵不厭詐,兵家之言也。嶢關之戰,張幟設疑,啗利擊怠,遂獲全勝,張良之謀劃,不爲不奇,而其視王者之師,整兵先路,仗義受降則蓋遠矣。此漢之所以與三代異者也。伏願殿下,雖於此等處,必尋王霸之分,奇正之異,以爲取捨焉。上曰,下番讀之。性敎讀自資治通鑑綱目第二下,止不爲秦王。上曰,止之。文義陳之。性敎曰,沛公入關,先除苛法,故秦民悅服,天下歸心,漢之所以得天下者,實基於此,由此觀之,政法苛則刑法酷,刑法酷則民不堪苦,怨讟起焉。然則大舜之欽恤,周成之刑措,此皆聖王之仁政,天下之悅服者也。伏願殿下,每於此等義諦,深加體念,誡前代苛刻之法,師先王刑措之化焉。上曰,閣臣讀之。鳳夏讀自項籍,止不如因善遇之。上曰,止之。文義陳之。鳳夏曰,范增爲羽謀臣,則其良籌長策,必在於固結人心,悅服天下爲宜,而不諫其新安阬卒,不言其咸陽屠戮,所謀肯䋜,只不過乎急擊勿失一言而已。以若殘忍之行,慓悍之性,誅戮黎庶,毒流四海,則雖無沛公,必不得保其國而全其軀,從可知也。大抵人君之道,行仁敷德,撫恤百姓,則民之歸心,如水就下,政所謂仁者無敵者,此也。伏願殿下澄察焉。上曰,參贊官讀之。趾秀讀自羽曰諾,止秦民大失望。上曰,止之。文義陳之。趾秀曰,沛公聽樊噲之言,便棄寶貨婦女而還軍霸上,此卽古聖王不邇聲色,不殖貨利之意也。由是而爲漢家四百年興王之基,項羽則反是,便收寶貨婦女而東,故雖其强悍無敵,而竟歸敗亡,帝王之學,凡於此等處,必當監戒,非徒此一段文義也。綱目一部中每段每事,必有治亂興亡之由,必加睿念焉。且臣於文義之外,別有所懷,臣曾以翼宗大王東宮時春坊,屢度侍講矣。其時則庚辰年間也,先王春秋,方爲十二,而睿學高明,書筵召對,頻頻下令矣。臣以草野疎賤,重入脩門,取考近日政院日記,則講筵甚稀,一月之內,或只有一二日召對焉。此非所望於殿下者也。方當新年一初召對,極爲慶幸。伏願繼自今每日開講,以繼述先王之志事焉,則此實中外臣民之日夜顒祝者也。乞垂聖念,毋或少忽焉。上掩卷,命史官就座,仍命退,諸臣以次退出。
上在昌德宮。停常參·經筵。
藥房都提調鄭元容,提調金左根,副提調趙秉龜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。
金大根啓曰,明日召對,取稟。傳曰,停。
李謙在啓曰,行大司憲宋冕載,掌令金耆升牌不進,執義洪直弼,掌令朴起壕,持平具鍾祿·柳泰東在外,監察茶時之意,敢啓。傳曰,知道。
傳于曺雲承曰,大臣·備局堂上引見。
以司諫南秉哲,獻納李經在,正言尹穳,掌令金耆升牌不進罷職傳旨,傳于李謙在曰,只推。
以校理金逸淵牌不進罷職傳旨,傳于金大根曰,只推。
金大根,以弘文館言啓曰,校理金逸淵,旣有只推之命,卽爲牌招察任,何如?傳曰,允。
又以吏曹言啓曰,奉常寺奉事金大圭受由過限不上來,依例罷黜,何如?傳曰,允。
又以吏曹言啓曰,新除授旌義縣監任幹戶奴呈狀內,矣上典素患風痰之症,臨行忽發,萬無赴任之望,卽速入啓遞改云,其身病旣如是,則有難强令遠赴,罷黜,何如?傳曰,允。
又以禮曹言啓曰,皇壇壇上及祭器等物,每年孟春,戶禮曹堂上奉審事,定式矣。今正月二十四日,臣曹與戶曹堂上奉審後,稟處,何如?傳曰,允。
曺雲承,以兵曹言啓曰,景福宮衛將申仁彦·李亨達,慶熙宮衛將李顯仁,俱以病難供職,呈狀乞遞,竝改差,何如?傳曰,允。
又以都摠府言啓曰,副摠管李寬奎以文臣朔試射試官,慕華館晝仕出去之意,敢啓。傳曰,知道。
又以備邊司言啓曰,春務方殷,而守令之受由上京者甚多云,令該曹催促下送,何如?傳曰,允。
又以御營廳言啓曰,去夜二更量,幼學尹英烈犯夜被捉於本廳巡邏,依例移送秋曹之意,敢啓。傳曰,允。
李謙在,以刑曹言啓曰,因御營廳啓辭,去夜二更量犯夜幼學尹英烈,移送秋曹事,命下矣。尹英烈依更數,決笞五十度放送之意,敢啓。傳曰,知道。
直閣徐有薰疏曰,伏以,臣於禁廬持被之中,得伏見刑曹參議閔致文疏本,則以臣年前書啓事,費辭張皇,詈訕備至,臣誠惝怳愧恧,繼之以惶蹙靡措也。臣本憃愚,百無肖似,猥承按廉之命,全昧修擧之責,畢竟人言之來,理固不免,而至於此事,屢度思究,爛加審愼,的知其十無一爽,然後始登諸書啓矣。臣於本府露跡之日,剔櫛賑案,搜括倉簿,錢穀元數之幾許,公私用下之歸屬,逐條査準,就其已現者,或捧吏鄕之供招,又有文蹟之可據,則彼疏中諸條自辨之語,節節窘遁,欲掩彌彰,今於事往之後,臣不敢呶呶多辨,而若其構捏擠陷等語,何其不裁量至此也?夫架虛捏無之謂構捏,用意推擠之謂擠陷,臣與此人,素無睚眦之怨,顧何心吹毛索瘢於白白無瑕之地,必欲擠之陷之而後已耶?是非常情之所出,臣雖萬萬無狀,豈忍爲此?無奈民言難防,文簿自在,屢回思量,終不敢厭然掩置,則匪徒當者之不幸也,亦臣之不幸也。噫,持斧重寄,而臣不能明命之對揚,繡啓體嚴,而又未免反詈之狼藉,於是乎臣之僨誤之罪,尤無所自逃矣。在臣私義,有不敢晏然泯默,略綴短章,仰暴事實。伏乞聖明,俯垂鑑察,下臣司敗,勘臣溺職之律,以安私分,以昭法紀焉。臣無任云云。省疏具悉,如是對辨,亦已甚矣。
壬寅正月二十日辰時,上御熙政堂。藥房入診,大臣·備局堂上引見入侍時,都提調鄭元容,提調金左根,副提調趙秉龜,假注書金秉燮,別兼春秋金益文·趙然昌,待敎趙鳳夏,左副承旨曺雲承,假注書李鼎信,事變假注書韓鼎瑚,領議政趙寅永,行工曹判書權敦仁,行兵曹判書徐憙淳,左參贊金蘭淳,戶曹判書趙秉鉉,禮曹判書朴晦壽,知中樞府事李嘉愚,漢城判尹朴永元,知訓鍊院事李惟秀,行護軍任聖皐·李完植,副校理韓啓源,以次進伏,醫官崔暄·金殷相·李顯養·卞宗浩,進伏楹外訖。上曰,史官分左右。寅永進前奏曰,日氣雖已解凍,寒暄不調,朝晝異候,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。元容曰,醫官使之入診乎?上可之。殷相等以次診候訖。退伏楹外奏曰,脈候左右三部調均矣。上曰,醫官先退,次對爲之,寅永曰,臣之抗顔登筵,夫豈可進而進哉?恩敎是感,義分是懼,而上下相持,出場無期,不得不冒昧呈身,以爲面懇之計,吁,亦窮且慼矣。臣於是職,始也萬不襯似,今焉一無靠着,卽人人所共知者,而必辭之義,不異於前,難治之疾,有加於後,則乍去旋入,進退何據,臣於是,未敢以隆眷嚴命自解也。且念,臣狗馬之齒,較加一年,逝水頹景,理所固然,而舊病之外,更添新證,鍼焫之所不能試,藥餌之所不能及,食飮日減,神識日耗,卽臣外樣,庶可畢燭,以此癃痼之狀,其何能擔荷君民之責,剖決軍國之務乎?臣之一身,雖不足惜,參量事勢,必至於績庸之叢脞,政本之瘝曠,諒非細憂也。惟殿下深加裁察,亟賜斥退,以幸公私,是臣區區之望也。上曰,卿今勉膺,甚幸,又何辭免乎?寅永曰,臣旣忝叨輔相,則輔相之責,所當殫竭,而其責不在於簿書期會,官職薦擬,在於勉聖學一事而已。臣不以是責難於上,則失其所以爲輔相也。殿下不以是責難於下,則是不以輔相待賤臣也。臣於是,雖欲含默不言,其於仰天而愧,俯地而怍,何哉?殿下試思近年以來,法講召對之設,頻乎罕乎?十寒一曝,聖人所戒,今也竝與一曝而莫之睹,三講之稟,以停爲例,一經之工,無時可訖。臣未敢知,問寢視膳之餘,淸燕濩蠖之際,有何課程,有何牽掣,未能暇及於此乎?臣以此事,前後仰奏,非止一再,殿下亦當記有,則今不敢更以支離陳腐之說,敷衍爲辭,而竊又伏念,先王眷顧之靈,以是責臣,兩殿止慈之念,以是責臣,內而百僚,外而八域,蘄向攢祝之類,擧莫不以是責臣,則臣雖萬死,安所逃其責乎?顧今寶齡冞膺於鼎盛,和晷正屆於舒長,廣廈細氈,尤宜討論,故臣敢齋心積誠,悉陳憂愛之悃,臣之此言,奚但爲輔相之責哉?惟殿下察焉。上曰,卿之眷眷之誠,予實感歎,當加念矣。出擧條寅永曰,嘉善蔡弘勉以朝官年八十,陞資矣。追聞帳籍榜目,皆以丙戌生入錄,而因近年一式之以癸未生誤書,以致該道·該曹錯認,在前常漢賤類之冒年圖資,容或有之,此人則曾通臺侍,又經佐貳,與常賤截異,設有謬啓錯授,固當送言釐改,而恬若固有,竟至肅謝者罪關欺冒,聽聞驚駭,不可以老悖,置而勿論,蔡弘勉所授之資,勿施,仍令該府拿問處之,何如?上曰,極爲駭然,依爲之。出擧條寅永曰,侍從臣父,閫帥父推恩時,所後家無可施處,則許其推恩生父,著在典例矣。正言李廣貞,前水使任泰瑛所後家,竝無可施,其生父俱爲年滿,法當推恩,依例移施事,分付該曹,何如?上曰,依爲之。出擧條元容曰,歲籥載新,寶籌彌長,皇天之眷顧愈篤,臣民之頌祝普切,今殿下答天眷而愜民頌者,亦惟曰勤學勤政而已。勤學,非止章句誦讀之謂也。經以究帝王心法,史以觀歷代事蹟,理會體驗,心得躬行,時敏日就,無所間斷,然後學可謂勤矣。勤政,非止臣鄰召接之謂也。人才之臧否黜陟,民事之利害得失,禮樂刑政之修明,章牘稟奏之裁斷,博採周詢擧措咸宜,宵衣旰食,庶績無曠,然後政可謂勤矣。殿下昨年以來,講對多停輟之時,則竝與誦讀之文具而闕之矣。臣僚少進見之日,則竝與召接之常規而略之矣。未敢知留心於何事,而悠泛於急先之務,虛度好個光陰乎?常人之情,纔檢束則日就規矩,纔怠惰則日就放肆,況人君處至尊之位,御至煩之務,苟非日對賢俊,則所接者卽近習御也。苟非日存嚴畏,則所習者卽燕安逸豫也。一二日逸遊耽樂,雖若無害於事,而非所以奉天而示民,故古之明王,深自抑畏,懍懍然不敢荒寧者,誠所以畏天也畏民也。人主之一動靜一起居,朝廷未及知,而小民先議,國人未及聞,而上天先鑑,豫怒向背,捷如影響,可不懼哉?且勤學勤政,非但爲治平隆郅之道,亦爲保嗇延壽之本,蓋自强則思慮稍明,而體膚堅實,操存則血氣循軌,而精神內守,至若崇儉約,愼幽獨,薄滋味,節嗜欲,順時令,謹動作,凡屬攝養之道,自在其中,不勉而行,淸明在躬,志氣如神,舒泰康寧,壽考無疆,在昔堯·舜·禹·湯·文·武之福祿壽考,率由是道,載之詩書,實萬世人主之所當法也。人臣之愛君祝君之誠,豈有如周·召之於成王,而周公欲其君之享國長久,則戒之以無逸,召公欲其君之祈天永命,則告之以敬德,蓋人之一心,日由於天理之中,則其壽固可必,孔子所訓仁者壽,詩人所謂樂只君子萬壽無期,亦卽其理而推之耳。臣前以勤學勤政仰勉,而又將古賢戒逸祈永之訓,敢效新年頌祝之誠,如蒙採納,則億萬吉慶,肇自今日矣。上曰,陳勉之言極好,當體念矣。出擧條上曰,大臣就座。雲承曰,諸宰奏事。憙淳曰,仁陵幸行時間站及自坡州詣陵所時小晝停等節,令該曹臨時軍令磨鍊之意,大臣已有筵稟蒙允矣。黔巖小晝停·高陽大晝停·汾水院小晝停·坡州宿所,旣有道路看審時排站磨鍊,依此擧行,自坡州詣陵所三十四里之間,小晝停處所,更令畿營看審以來,則自坡州至交河二十一里碑立巨里,基址乾淨,左右廣闊,陪扈士馬,優可容旋云,參之道里,雖未居中,度其形便,最爲合宜,以此磨鍊,似好,而預先稟定,然後可以臨時擧行,故敢此仰達矣。上曰,依爲之。出擧條雲承曰,玉堂所懷奏之。啓源曰,臣以膚淺之姿,蒙騃之識,何敢以見職自居,猥有陳說,而今日卽歲首初行之賓對也。上而天命之眷係,下而臣民之蘄祝,惟在乎我殿下一心上,而其要亦惟曰,典學而已。夫帝王之學,異於匹庶,取人爲善,學古有獲,凡所以經經緯史,沈潛溫繹,考古今理亂得失之源,其善者法之,其不善者鑑之,求以至乎聖人之道也。且況殿下春秋鼎盛,過孔聖志學之歲,惜陰敏時之工,宜倍於前,而日前大僚批敎中,若曰講學一段,實予之咎,可不爲之警惕?繼而有召對之命,大聖人翕受之德,履端正始,奮發之盛,臣不勝欽仰讚歎之至。伏願自今伊始,益勵聖志,雖或法講頉稟之時,日賜召接,無或間斷,追唐宗樂與之意,體宋賢接多之訓,新而又新,漸至於緝熙光明之域,則我東方無疆之休,實基於此,惟殿下懋哉懋哉。上曰,所陳當體念矣。出擧條雲承曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,又命史官就座,仍命退,諸臣以次退出。
上在昌德宮。停常參·經筵。
曺雲承,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
洪祐喆啓曰,明日常參·經筵,取稟。傳曰,停。
曺雲承啓曰,來二十五日朝參日次矣。敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,北虞候朴宗茂下直,長弓一張,長箭一部,片箭一部,筒兒一箇賜給。
傳于曺雲承曰,都承旨·同副承旨許遞,前望單子入之。
承旨前望單子入之,沈宜臣·任百經落點。
曺雲承啓曰,新除授同副承旨任百經,卽爲牌招,何如?傳曰,允。
又啓曰,假注書金秉燮身病猝重,勢難察任,今姑改差,何如?傳曰,允。
金秉燮改差,代以林倜爲假注書。
任百經,以吏曹言啓曰,因備邊司草記,春務方殷,而守令受由上京者甚多云,令該曹催促下送事,允下矣。自臣曹催促,則長興府使鄭冕榮今二十四日下去云,殷山縣監宋柱獻今二十五日下去云,江陵府使柳榮河以覲親事,時在京畿加平地,公州判官尹致膺以省掃事,時在京畿朔寧地云,竝卽速還官之意,發關知委於該道臣處,而晉州牧使尹致誠,沃溝縣監李熙麟俱以爲,親病沈重,不得下去云,鴻山縣監朴來鼎,咸悅縣監李胤愚,保寧縣監申義益俱以爲,身病猝重,不得下去云,親病身病,未知如何,而催促之下,不卽下去者,揆以事體,誠甚未安。晉州牧使尹致誠,沃溝縣監李熙麟竝改差,鴻山縣監朴來鼎,咸悅縣〈監〉李胤愚,保寧縣監申義益,竝罷點,何如?傳曰,允。
曺雲承,以備邊司言啓曰,晉州牧使有闕矣。本州以自來最弊之邑,加之比年數遞,邑瘼民隱,有不可循例出代,勿拘常格,各別擇差事,分付,何如?傳曰,允。
任百經啓曰,吏曹郞廳來言,守令多窠,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書金左根,參判趙斗淳,參議李圭祊俱以病不來,不得開政云,竝卽牌招,何如?傳曰,允。
又啓曰,吏曹判書金左根,參判趙斗淳,參議李圭祊牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
有政。吏批,判書金左根進,參判趙斗淳式暇,參議李圭祊式暇,同副承旨任百經進。以朴來謙爲戶曹參判,李敦榮爲兵曹參判,張敎根爲左尹,金英淳爲禮曹參議,李鳳純爲晉州牧使,宋正熙爲鴻山縣監,李晉榮爲木川縣監,李鼎敍爲保寧縣監,李章五爲咸悅縣監,金逸淵爲沃溝縣監,兪庚煥爲旌義縣監,奉常奉事單林倜,行護軍任聖臯今加嘉義,閫帥臣前水使任泰瑛本生父,幼學李堯溟今超通政,侍從臣正言李廣貞本生父,已上移施事,承傳,前郡守韓光善,前縣令沈衡泰今加通政,朝官年八十加資事,承傳,靈巖郡守具載善,咸平縣監柳琡今加通政加資事,承傳,嘉善蔡弘勉今降通政,加資還授事,承傳。
兵批,行判書徐憙淳病,參判李敦榮在外,參議李是鍊病,參知洪龜燮入直進,右副承旨洪祐喆進。護軍趙容和,副護軍金英淳·李趾秀·李秉權,以上竝單付。
吏批,再政。以李殷相爲校理,洪哲謨爲典簿,元錫周爲濟用判官,金用邦爲監察,洪仁秀爲京畿都事。三政。以徐有薰爲司僕正,李喆榮爲徽慶園令,閔致祿爲司甕主簿,金基定爲禮賓主簿。四政。兼直閣單徐有薰。
以校理金逸淵牌不進罷職傳旨,傳于任百經曰,只推。
任百經,以弘文館言啓曰,校理金逸淵,旣有只推之命,修撰趙秉恒自鄕上來云,竝卽牌招察任,何如?傳曰,允。
曺雲承啓曰,行大司憲宋冕載,掌令金耆升牌不進,執義洪直弼,掌令朴起壕,持平具鍾祿·柳泰東在外,監察茶時之意,敢啓。傳曰,知道。
以司諫南秉哲,獻納李經在,正言尹穳,掌令金耆升牌不進罷職傳旨,傳于任百經曰,只推。
兵曹口傳政事,護軍單趙秉龜。
任百經,以禮曹言啓曰,太廟歲首展謁吉日,以何間推擇乎?敢稟。傳曰,以今月晦前擇入。
又以禮曹言啓曰,景慕宮展謁,每於孟春孟秋取稟事,定式矣。今春展謁吉日,以何間推擇乎?敢稟。傳曰,以二月旬前擇入。
又以禮曹言啓曰,以太廟展謁取稟草記,傳曰,以今月晦前擇入事,命下矣。展謁吉日,令日官李秉洪推擇,則今正月二十七日爲吉云,以此日定行乎?敢稟。傳曰,以此日爲之。
又以禮曹言啓曰,以景慕宮展謁取稟草記,傳曰,以二月旬前擇入事,命下矣。展謁吉日,令日官李秉洪推擇,則來二月初三日·初四日俱吉云,以何日定行乎?敢稟。傳曰,以初三日爲之。
上在昌德宮。停常參·經筵。
任百經啓曰,明日常參·經筵,取稟。傳曰,停。
洪祐喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于洪祐喆曰,聞重臣金箕殷回卺不遠云,宴需衣資令該曹輸送。
洪祐喆啓曰,行大司憲宋冕載,掌令金耆升,朴起壕牌不進,執義洪直弼,持平具鍾祿·柳泰東在外,監察茶時之意,敢啓。傳曰,知道。
以司諫南秉哲,獻納李經在,正言尹穳,掌令金耆升·朴起壕牌不進罷職傳旨,傳于任百經曰,只推。
任百經,以弘文館言啓曰,新除授校理李殷相,卽爲牌招察任,何如?傳曰,允。
洪祐喆,以兵曹言啓曰,今正月二十七日大駕詣宗廟展謁時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨秋展謁例爲之。
刑曹啓目粘連,玄風縣殺獄罪人尹云得獄事,縊殺沈召史節次,箇箇承款,同推考覆親問結案取招馳啓,係是一律,罪人照律,報議政府,詳覆施行,何如?判付啓依允。
又啓目粘連,慶源府私掘碎骨罪人金致興獄事,私掘蔡疇範母塚,碎骨打屍節次,箇箇承款,同推考覆親問結案取招馳啓,係是一律罪人,照律報議政府,詳覆施行,何如?判付啓依允。
上在昌德宮。停常參·經筵。
金大根啓曰,明日常參·經筵,取稟。傳曰,停。
李謙在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金大根啓曰,左尹張敎根除拜後過三日,不爲出肅,依定式,推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。禮曹參議金英淳除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
李謙在啓曰,卽者義禁府都事來言,時囚無得過三日滯囚,曾有定式矣。時囚罪人蔡弘勉當爲捧供,而判義禁權敦仁,同義禁趙斗淳,俱有身病,同義禁鄭基一未肅拜,只有同義禁宋祥來一員,不得備員開坐云,判義禁權敦仁,同義禁趙斗淳·鄭基一,竝卽牌招,何如?傳曰,允。
以校理李殷相牌不進罷職傳旨,傳于金大根曰,只推。
金大根,以弘文館言啓曰,校理李殷相,旣有只推之命,卽爲牌招察任,何如?傳曰,允。
李謙在啓曰,行大司憲宋冕載,掌令金耆升·朴起壕牌不進,執義洪直弼,持平具鍾祿·柳泰東在外,監察茶時之意,敢啓。傳曰,知道。
以司諫南秉哲,獻納李經在,正言尹穳,掌令金耆升·朴起壕牌不進罷職傳旨,傳于李謙在曰,只推。
傳于金大根曰,發遣吏郞,諸執事淸齋與否,摘奸以來。
以禮曹參議金英淳牌不進罷職傳旨,傳于曺雲承曰,只推。
以校理李殷相牌不進罷職傳旨,傳于曺雲承曰,只推。
曺雲承,以漢城府言啓曰,過期未婚之類,分付各部,使之搜訪報來矣。今已齊到,別單書入之意,敢啓。傳曰,知道。
又以兵曹言啓曰,宣傳官李容純,羽林衛將李熙永,景福宮衛將李晉洙,慶熙宮衛將朴興元,俱以身病猝重,無望供職,新除授楸仇非權管李載膺,母年今爲七十歲,無兄弟獨身,法不當遠離赴任,呈狀乞遞,竝改差,忠淸水虞候尹守澈,母病沈重,萬無離側遠赴之望云,罷黜,何如?傳曰,允。
義禁府啓目,蔡弘勉原情云云,傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。
上在昌德宮。停常參·經筵。
曺雲承,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金大根啓曰,明日常參·經筵,取稟。傳曰,停。
曺雲承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金大根啓曰,右副承旨洪祐喆,今日不爲仕進,卽爲牌招,何如?傳曰,允。
又啓曰,假注書林倜,身病猝重,勢難察任,今姑改差,何如?傳曰,允。
曺雲承啓曰,禁衛大將李完植,摠戎使任聖皐,以東·南關王廟獻官,今方受香出去矣。李完植所佩命召,任聖皐所佩密符,兼帶左邊捕盜大將命召及大將牌·傳令牌,竝來請還納,何以爲之?而將兵之任,不可一刻無摠察之人,捕將重任,亦不可暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,竝御將兼察,捕將,他邊大將兼察。
又啓曰,禁衛大將·摠戎使,竝御將兼察,捕將,他邊大將兼察事,命下矣。兼察禁衛大將·摠戎使金祖根,兼察左邊捕盜大將柳相弼,竝卽牌招,聽傳敎,何如?傳曰,允。御將從事官發牌,聽傳敎。
傳于金大根曰,禮房承旨馳詣受香諸處,奉審摘奸以來。
傳于金大根曰,副提學有闕之代,前望單子入之。
副提學前望單子入之,金學性落點。
金大根啓曰,館錄爲之事,命下矣。新除授副提學金學性,卽爲牌招,何如?傳曰,允。
以副提學金學性牌不進罷職傳旨,傳于金大根曰,只推。
金大根啓曰,館錄爲之事,命下矣。副提學金學性,旣有只推之命,更爲牌招,何如?傳曰,允。
金大根,以春秋館言啓曰,別兼春秋臣金益文,以兵曹正郞,今日本曹騎兵放料時,晝仕出去之意,敢啓。傳曰,知道。
金大根啓曰,左右史不可不備,別兼春秋沈敬澤·趙然昌,竝卽牌招,推移入直,何如?傳曰,允。
洪祐喆啓曰,卽者吏曹郞廳來言,鴻山縣監宋正熙,旌義縣監兪庚煥,憲府則雖已署經,諫院不備,不得署經云。除在外·未署經外,未肅拜·呈告人員,竝卽牌招,何如?傳曰,一司除署經。
以司諫南秉哲,獻納李經在,正言尹穳,掌令金耆升牌不進罷職傳旨,傳于洪祐喆曰,只推。
傳于金大根曰,發遣吏郞,諸執事淸齋與否,摘奸以來。
金大根,以弘文館言啓曰,校理李殷相,旣有只推之命,卽爲牌招察任,何如?傳曰,允。
又以禮曹言啓曰,臣晦壽與戶曹判書趙秉鉉,進詣皇壇奉審,則雉尾箒一柄,雉尾弊篚蓋具一座,座面紙一張,饌卓巾三件,尊卓巾一件,奉紙位卓巾一件,籩四個,䇺蓋具四個,大牲匣一坐,闕字牌雨備一件,黃香亭擔乼一艮衣,移安時所用黃木擔乼一艮衣,奉室風遮大草芚二浮,敬奉閣風遮大草芚一浮,香大廳白紋席五張,饌卓二坐,御齋室風遮大草芚二浮,縣竹二個,以上破,改備。鍮東海一坐破,添鐵修補,壇上甲黃幕一浮內一幅,甲黃帳一浮內一幅,油遮日一浮,白布遮日一浮內一幅,白木內揮帳二浮內一幅,黃綿絲大束乼·中束乼·小束乼·三甲所各一艮衣,廣別大束乼一艮衣,大束乼·中束乼·小束乼·三甲所各一艮衣,排設竹十個,朱紅潻圓徑杖一個,從享位白布遮日一浮內一幅,饌幕油遮日一浮,典祀廳白布揮帳一浮內一幅,以上竝破,改備修補事,分付各該司,何如?傳曰,允。
義禁府啓目粘連啓下是白有亦,向前蔡弘勉亦,年紀非可以增減,恩資又其敢罔冒,道科之誤書祕封,藉如其說,重試之仍遂前謬,斷然非理,則近藉癸未之錄,自爲眞贓,冒肅嘉善之階,果將誰欺?難恕老悖,合施重勘。以此照律,何如?判付啓依允。
副提學趙鶴年疏曰,伏以,臣於鄕廬病伏之中,伏奉除旨,以臣爲弘文館副提學者,臣聞命惝怳,五內失守,戰慄兢惕,實不知措躬之所也。噫,臣以無似賤質,百不猶人,從又善病,早齡失學,經史子集,全未探賾,功令詞章,亦不涉獵。幸除昌辰,濫竊科名,厚沐恩波,歷剔華顯,銓部淸選,國子華銜,罔不兜攬,量才揣分,如蚊負山,居常懷懼。若鳥集木,初無絲毫之裨,只切淵谷之隕,今此誤恩,復何爲而及於臣身也?凡厥有司之職,何莫非愼其任而難其人也?至若此職,實非人人而可授,又非人人而可膺,世所稱峻選而極擇者也。啓沃之責,論思之任,必居一館之長,迺在諸僚之首,上而橫經補導,下而點筆陞黜,惟其職耳。粵在中葉以前,名臣碩輔,巨匠鴻儒,每當此任,莫不逡巡却顧。雖以臣耳目之所睹記言之,曷嘗有如臣庸下,猥叨此任者哉?參古證今,其不輕授而輕膺也,審矣。仍竊伏念,以臣之愚,不遑傍照於人,而第臣家之於此職,世被掄選,傳家訓誡,每以榮耀爲懼,而今臣不肖,遽踵前武,若謂之爲官擇人,則是玷名器也,若謂之承世襲爵,則是官倉庫也。淸朝官人之方,豈容若是苟且哉?臣於是,左右思量,冞增愧懼,私而有忝家之歎,公而有濫竽之譏。臣之今日情踪,可謂觸藩之羊,進不得退不得者也。況復館錄有命,馹召繼降,州縣來督,蓬蓽增光,其在不俟屨之義,曷敢不蹶趨承,而際臣素患痰眩之祟,當此節交之時,內有形証之侵加,外失將息之乖宜,一倍添劇,四到莫省。痰飮流注於腠理,則屈伸不得,眩暈發作於俄頃,則省覺不得,時日之內,萬無起身之望,成命之下,多日逋慢,尤是臣病中添病,鑽地欲入者也。不避猥越,玆從縣道,冒死陳懇,方命之誅,是所甘心。伏乞天地父母,特賜鑑諒,亟遞臣匪據之任,回授可堪之人,以愼公器,俾安私分,仍治臣瀆擾之罪焉。臣無任云云。省疏具悉。實病旣如此,所請依施。
上在昌德宮。停常參·經筵。
藥房提調金左根,副提調沈宜臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,明日常參·經筵,取稟。傳曰,停。
曺雲承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
沈宜臣啓曰,右承旨李謙在,今日不爲仕進,卽爲牌招,何如?傳曰,允。
林倜改差,代以尹載善爲假注書。
以副提學金學性再牌不進罷職傳旨,傳于曺雲承曰,只推。
金大根啓曰,館錄爲之事,命下矣。副提學金學性,旣有只推之命,卽爲牌招,何如?傳曰,允。
以副提學金學性牌不進罷職傳旨,傳于曺雲承曰,只推。
金大根啓曰,館錄爲之事,命下矣。副提學金學性,旣有只推之命,更爲牌招,何如?傳曰,允。
傳于金大根曰,禮房承旨馳詣先農壇,奉審摘奸以來。
傳于曺雲承曰,咸鏡道慶興府定配罪人權斅鬱,忠淸道舒川郡定配罪人宋遇容,竝分揀放送。
以別兼春秋沈敬澤·趙然昌牌不進罷職傳旨,傳于曺雲承曰,只推。
傳于曺雲承曰,山林外在外及未署經臺諫,竝許遞,前望單子入之。
臺諫前望單子入之,大司諫金遇明,持平南性敎·趙然昌,正言姜長煥落點。
曺雲承啓曰,新除授大司諫金遇明,持平南性敎·趙然昌,正言姜長煥,一體牌招,何如?傳曰,允。
又啓曰,行大司憲宋冕載,掌令金耆升·朴起壕,持平南性敎·趙然昌牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,獻納李經在,正言尹穳·姜長煥,掌令金耆升·朴起壕,持平南性敎·趙然昌牌不進罷職傳旨,傳于曺雲承曰,只推。
以右承旨李謙在牌不進罷職傳旨,傳于曺雲承曰,只推。
以校理李殷相牌不進罷職傳旨,傳于曺雲承曰,只推。
任百經,以弘文館言啓曰,校理李殷相,旣有只推之命,卽爲牌招察任,何如?傳曰,允。
又以吏曹言啓曰,卽接掌樂院牒呈,則以爲,再明日宗廟動駕時,殿庭協律郞,本院正例爲進參,而正朴宗大,身病沈重,不得進參,卽速變通,以爲及時擧行之地云。掌樂院正朴宗大,今姑改差,其代口傳備擬以入之意,敢啓。傳曰,知道。
吏曹口傳政事,以李㘾爲掌樂正。
曺雲承,以兵曹言啓曰,再明日宗廟擧動時,本曹堂上守宮及侍衛,當爲備員,而參判李敦榮以前任全羅監司,姑未遞來,無以備員,令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以成遂默爲兵曹參判。
曺雲承,以都摠府言啓曰,今此動駕時,侍衛·寶釰·守宮,當爲備員,而副摠管鄭禮容·李顯英在外,尹義儉,以訓鍊都監中軍,陣上進,一員未差。無以備員,令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以鄭基一·宋祥來·崔致憲·李忠運爲副摠管。
曺雲承,以義禁府言啓曰,咸鏡道慶興府定配罪人權斅鬱,忠淸道舒川郡定配罪人宋遇容,竝分揀放送事,承傳啓下矣。權斅鬱·宋遇容竝放送事,分付各該道道臣之意,敢啓。傳曰,知道。
義禁府照目粘連,蔡弘勉矣本府議啓內,年紀非可以增減,恩資又其敢罔冒,道科之誤書祕封,藉如其言,重試之仍遂前謬,斷然非理,則近藉癸未之錄,自爲眞贓,冒肅嘉善之階,果將誰欺?難恕老悖,合施重勘。以此照律,罪杖一百收贖,告身盡行追奪,徒三年定配私罪。啓。事雖痛駭,而付之老悖,無足責亦可矣。永刊仕版,放逐鄕里爲良如敎。
上在昌德宮。停常參·經筵。
任百經啓曰,明日動駕相値,視事頉稟之意,敢啓。傳曰,知道。
李謙在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨洪祐喆,今日不爲仕進,卽爲牌招,何如?傳曰,允。
任百經啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
以副提學金學性再牌不進罷職傳旨,傳于任百經曰,只推。
任百經啓曰,館錄爲之事,命下矣。副提學金學性,旣有只推之命,卽爲牌招,何如?傳曰,允。
以副提學金學性牌不進罷職傳旨,傳于任百經曰,只推。
任百經啓曰,館錄爲之事,命下矣。副提學金學性,旣有只推之命,更爲牌招,何如?傳曰,允。
以副提學金學性再牌不進罷職傳旨,傳于任百經曰,只推。
李謙在啓曰,行大司憲宋冕載,掌令金耆升·朴起壕,持平南性敎牌不進,執義洪直弼在外,持平趙然昌未署經,監察茶時之意,敢啓。傳曰,知道。
以大司諫金遇明,司諫南秉哲,獻納李經在,正言尹穳·姜長煥,掌令金耆升·朴起壕,持平南性敎牌不進罷職傳旨,傳于任百經曰,只推。
以右副承旨洪祐喆牌不進罷職傳旨,傳于任百經曰,只推。
傳于曺雲承曰,明日出宮內門路,以協陽門爲之。
以校理李殷相牌不進罷職傳旨,傳于任百經曰,只推。
任百經,以弘文館言啓曰,校理李殷相,旣有只推之命,卽爲牌招察任,何如?傳曰,允。
又以奎章閣言啓曰,守宮檢校直閣李嘉愚,待開門牌招,何如?傳曰,允。
李謙在,以義禁府言啓曰,時囚罪人蔡弘勉照律公事判付內,事雖痛駭,而付之老悖,無足責亦可矣。永刊仕版,放逐鄕里事,命下矣,蔡弘勉放逐鄕里之意,敢啓。傳曰,知道。
刑曹啓目粘連,鳳山金才成獄事,傷痕旣在必死之部位,詞證已有莫掩之眞贓,檢査非但具備,道啓允合法理,病死之說,自歸沒實,償命之律,無容少緩,訊推得情,何如?判付啓依允。又啓目粘連,平山金召史復讎事。觀此査案,雖若有疑似之端,究諸法理,不過爲沒捉之科,屍親三招,非但終始舛錯,査庭諸供,亦無前後依據。成獄一款,初非可論,而金召史敢將誣辭,肆犯蹕路,從重科治。王錫贊構敎之目,雖曰脫空,例買之故,致此鬧端,反復參究,不可全恕,懲勵放送之意,分付道臣,何如?判付啓依允。
上在昌德宮。停常參·經筵。
大駕詣宗廟入齋室後,內閣·政院·藥房·玉堂口傳問安。答曰,知道。
大王大妃殿·王大妃殿,遣承旨問安。答曰,知道。展拜還入齋室後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
曺雲承啓曰,司僕寺內乘來言,捲簾毛帳,取稟。傳曰。捲三面,毛帳爲之。
金大根啓曰,明日常參·經筵,取稟。傳曰,停。
又啓曰,來初一日輪對日次,而穆陵忌辰祭正日相値,頉稟之意,敢啓。傳曰,知道。
傳于曺雲承曰,侍衛軍兵毛具,從便爲之。
傳于洪祐喆曰,還宮時,貢市堂上率貢市人,敦化門外待令。
任百經啓曰,臣以大王大妃殿·王大妃殿問安進去,下直之意,敢啓。傳曰,知道。
金大根啓曰,館錄爲之事,命下矣。副提學金學性,旣有只推之命,卽爲牌招,何如?傳曰,允。
傳于曺雲承曰,景慕宮展謁,以自內爲之,門路月覲門爲之。
傳于金大根曰,在外玉堂許遞,前望單子入之。
傳于金大根曰,副提學有闕之代,前望單子入之。
副提學前望單子入之,金輔根落點。
金大根啓曰,館錄爲之事,命下矣。新除授副提學金輔根,卽爲牌招,何如?傳曰,允。
金大根,以奎章閣言啓曰,大駕今已還宮,守宮檢校直閣李嘉愚,依定式減下,何如?傳曰,允。
任百經,以吏曹言啓曰,軍資監正李光承,除拜過限未肅拜,依例改差,何如?傳曰,允。
副提學金學性疏曰,伏以,臣猥塵邇列,薄有年所,恩山德海,酬報蔑稱,名場要津,踐履已驟,每一思惟,寢夢猶驚。迺者玉署長官之命,忽下於千萬意慮之外,繼以圈事,荐辱牌召,臣以愧以恐,明發恓惶。夫黼黻所需,衣冠所榮,輒曰論思之職,聞望所富,模楷所屬,又輒曰論思之長,是必有經術優於啓沃,操履合於淬礪,淸名雋采,又能於裁世範物,然後是可謂官與人稱,名以實符,而當品之膺是選,尤罕擧也,至榮也。以臣無似,尙曰爲役於玆乎?學而荒嬉,則一技之無自名,人而顓蒙,則衆望之所不數,惟早竊科名,厚蒙鴻慈,翶翔涉歷於大夫周行之列,螢爝之光,無補大明,駑劣之步,莫先群良,而今其所以處臣者,若是相反,臣固萬萬無狀,亦知其萬萬無是理也。雖以圈事言之,英俊之所由軔也,經帷之所由裨也,聲明之所由會也。計臣衡鑑見識,有可以甄藝能選技彦,使物情咸允乎此,已臣決難堪承之實,而尤有所不敢自安于心者。臣之妻父臣領議政趙寅永,當主都堂之圈矣,舅甥之竝任一錄,藉無公格之應拘,未免國體之太苟,朝著磊落,不患無人,臣豈敢强其不强,冒此難冒,有若非臣莫可者哉?參以公私,去就自定,伏願聖明,亟遞臣新授職名,以淸官方,以重圈事焉。臣於是職,旣猥效循墻之義,而天地我聖上,堯·舜我聖上,實民彝之所由爾也。耿耿憂愛之極,略效藝事之悃焉。夫帝王之尊,所不慊者,何事也?以九五之隆,處億兆之上,徯志從欲之治,置郵傳命之化,惟德所召,若紋在掌,而顧其有能有不能於此者,卽惟曰學問之勉不勉焉耳。以殿下睿知特達之聖,重之以鼎盛之寶齡,苟少加意於時敏獲古之訓,則是誠前修所云事半功倍之會也,而悠泛暇豫之甚,不能無日翫月愒之歎。凡今小大中外隱憂竊懼,而不敢弛者,卽無外此而大此,故大僚儒臣之相繼眷眷於日前賓筵者。至紆體念之敎,而講對之停,一例猶前,豈不有欠於大聖人翕受之德,而亦恐非上下相孚之道也。倘殿下惕若而儆然,思有以奮發興勵,自强而不已,則天地之大,堯·舜之聖,其將拭目而俟之,豈不休哉?臣之陪奉講讀,今亦十年于玆矣。未聞緝熙之功,徒切顒仰之忱,非敢曰一得之有補,而猥此附陳,惟殿下察之。臣無任云云。省疏具悉。雖不可以公格言,所辭如此,依施。尾附陳勉,爾言甚好,當體念矣。
壬寅正月二十七日卯時,大駕詣宗廟。展謁擧動入侍時,行都承旨沈宜臣,左承旨金大根,右承旨李謙在,左副承旨曺雲承,右副承旨洪祐喆,同副承旨任百經,假注書李鼎信·尹載善,記注官李東韻,別兼春秋沈敬澤,直提學趙秉龜,檢校直閣李公翼,直閣徐有薰,檢校待敎金洙根·李㘾,待敎趙鳳夏,以次侍立。時至,通禮跪啓請外辦。上具翼善冠·衮龍袍,乘輿出宣化門外。藥房提調金左根進前奏曰,侵早勞動,聖體,若何?上曰,一樣矣。至協陽門外,通禮跪啓請降輿乘輦,上降輿乘輦,由肅章門·進善門,出敦化門,進發至宗廟大門外。通禮跪啓請降輦乘輿,上降輦乘輿,入廟門,至降輿所,上降輿入齋室。展拜時至,通禮跪請出次,上改具冕服出次,至東神門外。通禮跪請執圭,宜臣進圭,上執圭,入就板位,行四拜禮訖。上入殿內,各室奉審訖。雲承進前奏曰,侍衛軍兵來待西神門外乎?上可之。鼎信承命出傳。上由西神門,詣永寧殿,入就板位,行四拜禮訖。各室奉審如上儀,出殿門釋圭。宜臣跪受圭。領議政趙寅永,左議政金弘根進前奏曰,展拜禮成,勞動旣多,聖體,若何?上曰,一樣矣。還御齋室,通禮跪啓請乘輿,上乘輿出廟門外。通禮跪啓請降輿乘輦,進發至把子橋前路。上命禁喧郞廳及考喧都事知名記過。仍詣敦化門外,命駐蹕。命貢市堂上率貢市人入侍。雲承進前奏曰,以已下標信,開作門乎?上可之。貢市堂上趙秉鉉·朴永元,率貢市人入侍。祐喆進前奏曰,諸貢人所懷已盡捧,何以爲之乎?上曰,竝自政院捧之,可也。宣傳官稟,記過擧行,何以爲之乎?上曰,當處分矣。仍命回鑾,由敦化門·進善門,至肅章門外,駐蹕。命記過禁喧郞廳及考喧都事竝拿入,禁喧郞廳金益文,左右列考喧都事尹滋一·趙致淳,以次拿入。敎曰,爾等身爲禁喧郞廳·考喧都事,飭敎之下,不能禁飭,一向喧雜,何爲而如是擧行乎?益文·滋一·致淳等起伏奏曰,不善擧行,致承嚴敎,惶霣震越,不知所達矣。敎曰,今番是初次,故特爲參恕,此後則惕念擧行,可也。命竝拿出。仍命回鑾,由肅章門至協陽門外,通禮跪啓請降輦乘輿,上降輦乘輿,入協陽門。雲承,請出標信解嚴。上可之。仍由宣化門還內,諸臣以次退出。
上在昌德宮。停常參·經筵。
洪祐喆啓曰,明日常參·經筵,取稟。傳曰,停。
曺雲承啓曰,合辭許久闕〈啓〉,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨任百經,今日不爲仕進,卽爲牌招,何如?傳曰,允。
備忘記,麟山僉使姜繼璜,波知僉使尹宅霖下直,各長弓一張,長箭一部,片箭一部,筒兒一箇賜給。
以副提學金輔根牌不進罷職傳旨,傳于洪祐喆曰,只推。
洪祐喆啓曰,館錄爲之事,命下矣。副提學金輔根,旣有只推之命,卽爲牌招,何如?傳曰,允。
以副提學金輔根牌不進罷職傳旨,傳于洪祐喆曰,只推。
任百經啓曰,館錄爲之事,命下矣。副提學金輔根,旣有只推之命,更爲牌招,何如?傳曰,允。
以副提學金輔根再牌不進罷職傳旨,傳于任百經曰,只推。
曺雲承啓曰,行大司憲宋冕載,掌令金耆升·朴起壕,持平南性敎牌不進,執義洪直弼在外,持平趙然昌未署經,監察茶時之意,敢啓。傳曰,知道。
以大司諫金遇明,司諫南秉哲,獻納李經在,正言尹穳·姜長煥,掌令金耆升·朴起壕,持平南性敎牌不進罷職傳旨,傳于任百經曰,只推。
以慶尙右兵使吳一善狀啓,泗川縣月課受來公文,尙不考還以致封啓之違限,惶恐待罪事,傳于任百經曰,勿待罪事,回諭。
兵曹口傳政事,副護軍單金學性。
任百經,以吏曹言啓曰,新除授旌義縣監兪庚煥呈狀內,矣身素患痰癖之症,當此換節之時,萬無起動遠赴之望,卽速入啓遞改云。其身病,旣如是沈重,則有難疆令遠赴,罷黜,何如?傳曰,允。
又以禮曹言啓曰,圖畫署有別遞兒祿窠,而自前以畫員實官中久勤人,次次許付矣。付祿人金命遠有頉代,當次人金舜鍾,依例許付,何如?傳曰,允。
曺雲承,以兵曹言啓曰,來二月初三日,大駕詣景慕宮殿謁時,門路以月覲門爲之事,命下矣。在前自內動駕時,訓鍊大將率廣知營·集春營入直軍五十名,左右邊設布帳外排立矣。今亦依此擧行,何如?傳曰,允。
又以禁衛營言啓曰,本營騎士將文奎行,身病猝重,勢難察任,改差,何如?傳曰,允。
又以義禁府言啓曰,慶尙右兵使吳一善狀啓內,泗川縣監李錫龜罪狀,令攸司稟處事,啓下矣。李錫龜時在任所云,依例發遣府書吏,拿來,何如?傳曰,待待命拿囚。
上在昌德宮。停常參·經筵。
任百經啓曰,明日召對,取稟。傳曰,停。
又啓曰,明日·再明日,穆陵忌辰祭齋戒正日,三明日,景慕宮春享大祭齋戒,初三日動駕相値,視事頉稟之意,敢啓。傳曰,知道。
曺雲承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,薪島僉使蔡光臣下直,長弓一張,長箭一部,片箭一部,筒兒一箇賜給。
任百經啓曰,館錄爲之事,命下矣。副提學金輔根,旣有只推之命,卽爲牌招,何如?傳曰,允。
以副提學金輔根牌不進罷職傳旨,傳于曺雲承曰,只推。
任百經啓曰,館錄爲之事,命下矣。副提學金輔根,旣有只推之命,更爲牌招,何如?傳曰,允。
以副提學金輔根再牌不進罷職傳旨,傳于曺雲承曰,只推。
曺雲承啓曰,明日傳香禮房承旨,當爲齋宿,左承旨金大根不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲宋冕載,掌令金耆升·朴起壕,持平南性敎牌不進,執義洪直弼在外,持平趙然昌未署經,監察茶時之意,敢啓。傳曰,知道。
以大司諫金遇明,司諫南秉哲,獻納李經在,正言尹穳·姜長煥,掌令金耆升·朴起壕,持平南性敎牌不進罷職傳旨,傳于曺雲承曰,只推。
任百經,以春秋館言啓曰,別兼春秋臣金益文,以兵曹正郞,今日軍布捧上時,晝仕出去之意,敢啓。傳曰,知道。
又以禮曹言啓曰,卽接京畿監司徐英淳移文,則以爲,楊州牧鄕校聖殿正間滲漏,仰土剝落,椽板朽傷,將以今春釋菜,兼告修改·告由移還安祭香祝,自本曹啓稟下送云矣。楊州牧鄕校聖殿修改,當於今春釋菜,兼告擧行,告由移還安祭香祝,卽令該司照例磨鍊下送,而祝文中措辭撰出事,一體分付,何如?傳曰,允。
曺雲承,以備邊司言啓曰,詢瘼事,命下矣。取見其所懷,則綿子廛市民等以爲,本廛回祿後,營建之資二千兩,雖蒙貸下,而五年內無由排納,故尙未敢受出,依立廛等四廛例優恤,而鄕彈一種特復舊禁事也。當初貸下,各有參量,到今煩籲,極涉猥越。至於鄕彈復禁,決難議到,竝置之。內外匙廛市民等以爲,鍮鑄舊器,如前散賣,使鉢里廛不得相干橫侵事也。各廛買賣,自有已行之式,不可以渠等之呼訴,遽議變通,置之,何如?傳曰,允。
又以兵曹言啓曰,內吹螺赤及龍虎營兼內吹今春等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今春等習角賞格,謹依判下單子,木綿二十四疋,施賞之意,敢啓。傳曰,知道。
又以禁衛營言啓曰,謹依本營兼內吹今春等習角賞單啓下,黃完孫等十一名處,木綿各二疋,施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依單子判下,李禧哲等十一名處,各木二疋,施賞之意,敢啓。傳曰,知道。
上在昌德宮。停常參·經筵。
藥房提調金左根,副提調沈宜臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,明日召對,取稟。傳曰,停。
李謙在啓曰,行大司憲宋冕載,持平南性敎未肅拜,執義洪直弼在外,掌令金耆升·朴起壕呈辭,持平趙然昌未署經,監察茶時之意,敢啓。傳曰,知道。
曺雲承啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
金大根啓曰,館錄爲之事,命下矣。副提學金輔根,旣有只推之命,卽爲牌招,何如?傳曰,允。
傳于金大根曰,禮房承旨馳詣宗廟·景慕宮,奉審摘奸以來。
以副提學金輔根牌不進罷職傳旨,傳于金大根曰,只推。
金大根啓曰,館錄爲之事,命下矣。副提學金輔根,旣有只推之命,更爲牌招,何如?傳曰,允。
傳于曺雲承曰,當該承旨推考。
任百經,以議政府三公意啓曰,本府每於歲首,例爲觀察使·節度使薦,而臣等俱有故,限內不得議薦之意,敢啓。傳曰,知道。
曺雲承,以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,宣傳官沈能驥,武臣兼宣傳官林必茂,俱以病難供職,呈狀乞遞,文臣兼宣傳官李玄功·李在立,除授過限未肅拜,竝改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,本局別將韓應浩,身病甚重,勢難察任,改差,何如?傳曰,允。
上在昌德宮。停常參·經筵。
曺雲承啓曰,來初五日,朝參日次矣,敢稟。傳曰,停。
又啓曰,行大司憲宋冕載,持平南性敎未肅拜,執義洪直弼在外,掌令金耆升·朴起壕呈辭,持平趙然昌未署經,監察茶時之意,敢啓。傳曰,知道。
金大根啓曰,右承旨李謙在,右副承旨洪祐喆,今日不爲仕進,竝卽牌招,何如?傳曰,允。
以副提學金輔根再牌不進罷職傳旨,傳于曺雲承曰,只推。
金大根啓曰,館錄爲之事,命下矣。副提學金輔根,旣有只推之命,卽爲牌招,何如?傳曰,允。如有違牌,勿爲呼望。
又啓曰,副提學金輔根,飭敎之下,奉牌闕外,陳疏到院,而原疏以國忌正日,纔已退却矣。館錄命下之後,無意承膺,事體所在,誠極未安。從重推考,何如?傳曰,允。原疏捧入。
又啓曰,館錄爲之事,命下矣。副提學金輔根,疏批已下,卽爲牌招,何如?傳曰,允。
金大根,以禮曹言啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,長陵·仁陵親祭磨鍊,日字以三月旬念間擇入。
又以禮曹言啓曰,以陵幸取稟草記,傳曰,長陵·仁陵親祭磨鍊,日字以三月旬念間擇入事,命下矣。幸行吉日,令日官李秉洪推擇,則來三月初十日·二十一日俱吉云,以何日定行乎?敢稟。傳曰,以初十日爲之。
傳于曺雲承曰,軍士房承旨入侍。
兵曹,長陵·仁陵幸行時軍令,三月初十日出宮,黔巖碑閣所少駐,高陽郡行宮晝停,自闕門四十六里,汾水院少駐,坡州牧行宮宿所,自高陽郡行宮晝停所四十里。十一日碑立巨里少駐,長陵展謁,自坡州牧行宮宿所三十四里,以上一百二十里。親祭,仁陵展謁親祭,還詣碑立巨里少駐,坡州牧行宮宿所。十二日汾水院少駐,高陽郡行宮晝停,黔巖碑閣所少駐還宮。
傳于曺雲承曰,今番幸行時,凡係道路橋梁炬火等役民之節,令廟堂,參考長陵·永陵幸行時已例,務從省約,條列草記,以爲畿民除弊之地。
傳于曺雲承曰,昨秋幸行時,頭局之不能操束,作路之不能檢察,果何如也?今番則多日經宿,程道較遠,令廟堂預爲嚴飭,俾各惕念,可也。
傳于曺雲承曰,明日出宮門路,以協陽門爲之。
傳于洪祐喆曰,領議政省掃之行,給由馬·澆奠床備給。
傳于曺雲承曰,未署經臺諫,許遞,政官牌招開政。
傳于任百經曰,坡州牧使有闕之代,勿拘常格,以地望素著人,今日政擇差,使之不日下送。
任百經,以吏曹言啓曰,忠淸道淸州居幼學李晩榮呈狀內,矣身父前執義集運,今年當以朝官年八十加資,而見漏於該道抄啓云。故相考榜目,則今年果爲八十,見漏的實矣。朝官年八十之每於歲首,抄啓加資事,載在法典。前執義李集運,依例施以加資之典,何如?傳曰,允。
曺雲承,以兵曹言啓曰,五衛將李東弼,以其病難供職,呈狀乞遞,改差,何如?傳曰,允。
有政。吏批,判書金左根進,參判趙斗淳牌招不進,參議李圭祊進,同副承旨任百經進。以金英秀爲持平,李基華爲戶曹參議,趙秉鉉爲藝文提學,李魯確爲軍資正,吳基默爲忠勳都事,李啓榮爲戶曹佐郞,徐室輔爲造紙別提,金得權爲活人別提,金景善爲坡州牧使,李鳳周爲靈巖郡守,張斗衡爲旌義縣監。中學訓導李東,承文博士趙永大,正字金畯,以上竝單付。前執義李集運今加通政,朝官年八十加資事,承傳。
兵批,行判書徐憙淳進,參判成遂默入直,參議李是鍊病,參知洪龜燮病,左副承旨曺雲承進。啓曰,多大僉使,今當差出,而擬望之人乏少,他道僉使,竝擬,何如?傳曰,允。以李濟年爲同知,李肇淵·李熙庚爲宣傳官,沈衡泰·韓光善·李錫厚·李堯溟·丁宇彦·李殷祜·韓大爀爲五衛將,朴根大·沈䒴之爲景福將,李豐翼·洪在龍爲文兼,鄭煥一爲訓鍊主簿,金尙奎爲武兼,李東植爲多大僉使。邊萬澤爲魚游澗僉使,護軍李敦榮,副護軍李鎭華·趙鶴年·韓光善·沈衡泰·李堯溟·吳顯佑·李容純·沈能驥,副司直柳泰東·具鍾祿·趙然昌·吳致淳,副司果李廣貞·李寅奭,以上竝單付。
任百經,以吏曹言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上,別單書入之意,敢啓。傳曰,知道。
吏批,再政。以趙羲象爲內贍主簿,趙相璧爲引儀,朴鎬壽爲活人別提。幼學姜今超通政,侍從臣正言姜長煥父,年七十二加資事,承傳。兵批,再政。以林孝憲·丁宇燮爲僉知,白樂莘爲宣傳官,李勉學爲上土僉使,尹得燁爲安興僉使。楸仇非權管金基泳,同知李殷祜,僉知沈衡泰·韓光善·李錫厚,副護軍李集運·具載善,以上竝單付。
備邊司薦望,以金鍏爲開城留守。
曺雲承,以兵曹言啓曰,今月初五日,二羽禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以鄭日復爲羽林將。
以右承旨李謙在牌不進罷職傳旨,傳于任百經曰,只推。
傳于金大根曰,發遣吏郞,諸執事淸齋與否,摘奸以來。
假注書尹載善書啓,臣於本月初一日辰時量,以外南山植木摘奸事,敬奉聖敎,出崇禮門至南關王廟,主山及案山植木處看審是白乎則,松橡鬱密是白遣,自靑鶴亭至舊失火處,面面周審,則老木穉株,叢帀茂盛是白遣,自典牲署後面至冷井洞,則大木參差,擁蓋一山是白遣,下詣南壇看審是白乎則,壇砌門墻,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則松林蒙翳是白遣,詣漢江壇看審是白乎則,亦爲無頉是白遣,自鴈峰伏兵峴至畫谷,則樹林茂密是白遣,由斗湖而詣司寒壇看審是白乎則,亦爲無頉是白遣,自無學峰,所經外南山諸處,一一詳審是白乎則,別無斫痕之意,敢啓。傳曰,知道。
金大根,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
洪祐喆,以司僕寺一二提調意啓曰,今此長陵·仁陵親祭時,各差備入把馬,磨鍊別單書入,而其中驛馬,則令兵曹知委畿內各驛,使之直爲入把,何如?傳曰,允。
領議政趙寅永箚曰,伏以臣於前秋,箚乞父祖山省掃,至有給由馬備澆奠之恩敎,榮寵所及,幽明俱感。祗緣臣中路有病,只拜父墓,不得抵祖墓,委聖旨而屛營,揆私情而怵惕者,居然歲又換矣。臣病今若可强,則當控前所蒙被者,請祭祖墓,而至於父墓請暇,係比年國典所載,不宜有越。第臣以孤露之踪,當劬勞之年,攀栢之慟,倍切恒日,若此以三年一掃之規爲拘,自阻於仁天之下,則實非臣情理之所能出也。如得數旬之暇,俾有往回,粗伸微諒,則竊計日字,庶可反面於春幸動駕之前,而又可使上所已許者,不歸虛地,故敢此冒陳,惟聖明裁察焉。取進止。答曰,省箚具悉卿懇。卿其依所請往省焉。仍傳于任百經曰,此批答,遣史官,傳諭于領議政。
副提學金輔根疏曰,伏以臣以顓劣,驟玷淸顯,恩造每出尋常,報稱蔑有尺寸,循分知愧,居恒慄焉。今玆誤恩,又豈臣夢想攸到哉?論思之職,世稱右文之極選,儒者之至榮也,而至若長席,地分尤別,苟非爲一代冠冕者,莫宜居之。蓋其原本經術,啓迪之弘也,蘊藉儒雅,顧問之承也,儀範裁持,獻納之司也。顧臣輇才,有或彷彿於此數者乎?佔畢抽媲之尙所不涉,則劬績之無素也,前言往行之全未致畜,則容辭之可厭也,操履繩檢之靡有自律,則聞望之所賤也。是皆不塡於學,晩益濩落,分甘暴棄,爲四十無聞者耳,聖鑑在上,宜無遺照,而惟簡之命,遽及於臣,臣誠左右思而不得其說也。且況館錄會圈,成命已宿,停當可否,責在長僚,臣於是,尤有所不敢冒膺者。臣通籍匪久,踐歷無藉,性又蹇拙,不嫺遊從,其於當世名論之甲乙,品藻之低仰,未嘗習熟於其間,貿昧焉無所識別,其何能斟酌秤量,允物情而厭群望也哉?瞽矇之辨采,䏊聵之審音,理勢所格,終必無倖而已矣。顧今舊趼新儲,自不乏人,而乃以散樗之不中,有若簸揚之在前,擧措苟簡,孰甚於此?臣若徒懷嚴畏,以趨走爲恭,則止竟之褻名器僨圈事,可立以待也。歷日違傲,牌望路阻,分雖嚴於駕屨,懼益切於負乘,玆控至懇,仰瀆崇嚴。伏乞聖慈,將臣副提學之任,亟可鐫斥,回授可堪之人,以安私分,以幸公事焉。臣無任云云。省疏具悉。爾其勿辭,斯速會圈。
壬寅二月初一日午時,上御暎花堂。軍士房承旨入侍時,左副承旨曺雲承,假注書李鼎信,記事官洪錫圭,別兼春秋沈敬澤,以次進伏訖。上命入軍令,宣傳官李元夏奏曰,持軍令入侍時,宣傳官例爲陞殿擧行矣,今亦依例陞殿擧行乎?上可之。元夏出,引兵曹判書徐憙淳進,跪請軍令。上命入之。憙淳以軍令,授元夏,元夏跪授于雲承,雲承跪受,讀奏訖。跪授挾侍,挾侍跪進。上命踏啓字以下。挾侍跪授雲承,雲承跪受,書判付讀奏訖。授元夏,元夏跪授于憙淳。上命兵曹判書退。元夏引憙淳退出。元夏奏曰,今番幸行時,駕後吹打,以何營擧行乎?上曰,三營擧行,可也。又奏曰,前排則以幾雙待令乎?上曰,全數待令,可也。仍命退,承史以次退出。
上在昌德宮。停常參·經筵。
李謙在啓曰,行大司憲宋冕載,持平南性敎·金英秀未肅拜,執義洪直弼在外,掌令金耆升·朴起壕呈辭,監察茶時之意,敢啓。傳曰,知道。
傳于金大根曰,禮房承旨馳詣景慕宮,奉審摘奸以來。
以副提學金輔根牌不進罷職傳旨,傳于李謙在曰,只推。
金大根啓曰,館錄爲之事,命下矣。副提學金輔根,旣有只推之命,卽爲牌招,何如?傳曰,允。
任百經啓曰,卽者校理李殷相,以其親病,陳疏徑出,原疏以景慕宮春享大祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
傳于曺雲承曰,明日出宮門路,以宜春門爲之。
任百經,以吏曹言啓曰,弘陵令金造洙,以其身病,呈狀乞遞,改差,何如?傳曰,允。
又以司甕院都提調意啓曰,自前每當幸行經宿時,各邑地方官進排御供物膳日下雉鮮及各司供上,一體進排于經宿所,乃是事例,而近來省減,雖出於除民弊之聖意,旣以草記後行會畿營之意,曾有所稟定矣。今此幸行時,各邑進排,依例知委監膳提調·郞廳,先期進詣,何如?傳曰,置之。
又以弘文館言啓曰,上番闕直,事甚未安。校理一員未差,應敎尹敎成,副應敎林肯洙,校理李殷相,副校理金穰根·韓啓源,竝卽牌招,以爲推移入直之地,何如?傳曰,允。
曺雲承,以兵曹言啓曰,在前經宿幸行時,侍衛例爲稟旨磨鍊,而己酉年長陵幸行時,兵曹堂上·郞廳各一員,摠府堂上一員,郞廳二員,五衛將二員,武兼六員隨駕。戊辰年永陵幸行時,兵曹都摠府堂上·郞廳各一員,五衛將二員,武兼六員隨駕矣。今番則何以爲之乎?敢稟。傳曰,依己酉年例爲之。
又以兵曹言啓曰,今此幸行時,陵所宿所先後廂軍兵環衛外,行外方扈衛軍兵,當爲稟旨磨鍊,而謹稽謄錄,則己酉年長陵幸行時,戊辰年永陵幸行時,外方扈衛軍兵,俱不調用矣。今番則何以爲之乎?敢稟。傳曰,依己酉·戊辰年例爲之。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又以兵曹言啓曰,在前經宿幸行時,城外屛門把守,大駕行過後,入來留都營,回鑾時出去把守矣。今亦依此擧行,何如?傳曰,允。
又以兵曹言啓曰,在前幸行時,畿邑所管斥堠伏兵·傳語軍,摠戎廳廣州府,各隨地方擧行矣。今亦依此擧行,何如?傳曰,允。
又以兵曹言啓曰,在前幸行時,晝停所步軍一哨,除出作門矣。黔巖碑閣所少駐,高陽郡晝停所,汾水院少駐,碑立巨里少駐時,先廂步軍一哨,依例除出作門,何如?傳曰,允。
又以兵曹言啓曰,今此幸行時,宿所設布帳及虎網子,當爲稟旨磨鍊,而己酉年長陵幸行時,戊辰年永陵幸行時,高陽設布帳,村家相望處,以排設房擧行,坡州則堅築墻垣,設布帳置之,虎網子,連爲除之矣。今番則何以爲之乎?敢稟。傳曰,依己酉·戊辰年例爲之。
又以兵曹言啓曰,明日動駕時,侍衛禁軍等,別將當爲率領,而禁軍別將趙存中,有身病,不得進參云。二番羽林衛將鄭日復,使之兼別將擧行,何如?傳曰,允。
壬寅二月初二日辰時,上詣仁政殿月臺。景慕宮春享大祭親傳香入侍時,行都承旨沈宜臣,左承旨金大根,右承旨李謙在,左副承旨曺雲承,右副承旨洪祐喆,同副承旨任百經,假注書李鼎信·尹載善,別兼春秋沈敬澤·趙然昌,直提學趙秉龜,檢校直閣李公翼,直閣徐有薰,檢校待敎金學性·金洙根·李㘾,待敎趙鳳夏,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金左根,副提調沈宜臣等進前奏曰,侵早勞動,聖體,若何?上曰,一樣矣。由協陽門,詣仁政殿月臺。通禮跪啓請降輿,上降輿,通禮前導,就褥位南向立。引儀引獻官金賢根,陞詣褥位之左,通禮跪啓請跪,上跪。香室官奉香祝,跪授大根,大根奉香祝,東向跪進。上受香祝,以授獻官,獻官西向跪受興,通禮跪啓請興,上興。通禮前導,降階下祗送位,西向立。賢根奉香祝,由正路出,通禮請鞠躬,上鞠躬,香祝過後,啓請平身,上平身。入幕次後,問安勿爲之事。出榻敎通禮跪啓請乘輿,上乘輿,出仁政門,入協陽門,命出解嚴標信,由宣化門還內,諸臣以次退出。
上在昌德宮。停常參·經筵。
大駕詣景慕宮,入齋室後,內閣·政院·藥房·玉堂口傳問安。答曰,知道。展拜還入齋室後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
金大根啓曰,明日召對,取稟。傳曰,停。
李謙在啓曰,行大司憲宋冕載,持平南性敎·金英秀未肅拜,執義洪直弼在外,掌令金耆升·朴起壕呈辭,監察茶時之意,敢啓。傳曰,知道。
曺雲承啓曰,今此京外守令·邊將薦擧單子,三百二十六張捧入,而其中應薦不薦人,令該曹察推,何如?傳曰,允。
以慶尙監司洪在喆狀啓,蔚山府人命渰死事,傳于洪祐喆曰,聞甚矜惻,元恤典外別加顧助,如有生前身還布,竝蕩滌,未拯屍身,期於拯得之意,廟堂措辭分付。
以應敎尹敎成,副應敎林肯洙,校理李殷相,副校理金穰根·韓啓源牌不進罷職傳旨,傳于李謙在曰,只推。
金大根,以弘文館言啓曰,上番闕直,事甚未安。應敎尹敎成,副應敎林肯洙,校理李殷相,副校理金穰根·韓啓源,旣有只推之命,竝卽牌招,以爲推移入直之地,何如?傳曰,竝許遞,前望單子入之。
金大根啓曰,玉堂備員間,視事頉稟之意,敢啓。傳曰,知道。
曺雲承,以兵曹言啓曰,今此幸行時,隨駕軍兵,當爲磨鍊矣。禁·御兩營鄕軍,今旣停番,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,依昨秋幸行時例磨鍊,禁將爲後廂,御將留都。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而己酉年長陵幸行時,挾輦軍二百名,餘軍一百名磨鍊。戊辰年永陵幸行時,挾輦軍三百名,餘軍二百名磨鍊矣。今番則何以爲之乎?敢稟。傳曰,挾輦軍三百名,餘軍一百名磨鍊。
又以摠戎廳言啓曰,前此大駕歷臨坡州時,庚子年則摠戎使只率前排,官門外跪迎,甲辰年則摠戎使率領別驍士,五里程通廣處旗鼓迎接,己酉年則依甲辰年例擧行,戊辰年則因下敎,坡州·長湍別驍士,摠戎使率旗鼓先詣,率領隨駕矣。今番則何以爲之乎?敢稟。傳曰,依甲辰年例爲之。
全羅監司徐箕淳疏曰,伏以臣猥膺藩寄,行將陛辭矣。臣之父母墳山,在於京畿長湍地,一省於遠離之前,情理之所不容已,敢陳私懇,仰瀆崇聽。伏乞聖上,俯垂鑑諒,特賜往還之暇,俾伸區區之至情,千萬幸甚。臣無任云云。答曰,省疏具悉。卿其往省焉。
壬寅二月初三日辰時,大駕詣景慕宮。春展謁擧動入侍時,行都承旨沈宜臣,左承旨金大根,右承旨李謙在,左副承旨曺雲承,右副承旨洪祐喆,同副承旨任百經,假注書李鼎信·尹載善,別兼春秋沈敬澤·趙然昌,直提學趙秉龜,檢校直閣金左根·李公翼,直閣徐有薰,檢校待敎金學性·金洙根·李㘾,待敎趙鳳夏,以次侍立。時至,通禮跪啓請外辦,上具翼善冠·衮龍袍,出宜春門外。藥房都提調鄭元容,提調金左根,副提調沈宜臣等進前奏曰,侵早勞動,聖體,若何?上曰,一樣矣。通禮跪啓請乘輿,上乘輿,由月覲門·逌覲門·日瞻門,至景慕宮齋室門外,通禮跪啓請降輿,上降輿入齋室。展拜時至,通禮跪啓請出次,上改具冕服出次。領議政趙寅永,左議政金弘根,右議政鄭元容等進前奏曰,朝氣尙峭,勞動旣多,聖體,若何?上曰,一樣矣。通禮跪啓請執圭,宜臣進圭,上執圭,入就齋室,展拜禮訖,陞自東階奉審。命本宮提調·戶禮堂入侍,賤臣承命出傳。本宮提調洪敬謨,戶曹參議李基華,禮曹判書朴晦壽入侍。命親行奉審乙卯年上尊號冊寶。仍詣望廟樓,就板位行四拜訖。命閣臣展奉三朝御眞,奉審捲奉訖。出門,通禮跪啓請釋圭,上釋圭,宜臣跪受,還御齋室。時至,通禮跪啓請外辦,上改具翼善冠·衮龍袍,出齋室門外,通禮跪啓請乘輿,上乘輿,出日瞻門·逌覲門,由月覲門,入宜春門還內,命出標信解嚴,諸臣以次退出。
上在昌德宮。停常參·經筵。
任百經啓曰,明日召對,取稟。傳曰,停。
洪祐喆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,坡州牧使金景善下直,長弓一張,長箭一部,片箭一部,筒兒一箇賜給。
任百經,以弘文館言啓曰,新錄事,命下矣。修撰起秉恒,卽爲牌招,以爲同參會圈之地,何如?傳曰,允。
以修撰趙秉恒牌不進罷職傳旨,傳于任百經曰,只推。
任百經,以弘文館言啓曰,新錄事,臣等今方齊會本館,雖已備員,而修撰趙秉恒牌不進,旣有帶職僚員,則有違館規,不得會圈,何以爲之?敢啓。傳曰,許遞。
玉堂前望單子入之,應敎尹敎成,校理金應均·趙道淳落點。
傳于任百經曰,新除授玉堂,卽爲牌招,如有違牌,勿爲呼望。
任百經啓曰,明日常參·經筵,取稟。傳曰,停。
又啓曰,校理趙道淳,旣肅本職,兼帶南學敎授,不爲肅謝,直爲出去,事體所在,誠極未安。從重推考,何如?傳曰,允。
弘文錄四點,成好謙·金·金炳奎·柳興奎·李晉祥·金鎭右·兪錫煥·徐相敎·洪在龍·趙然昌·李濟達·成容默·朴商壽·鄭基世·沈宜冕·金益文·申泰運·沈敬澤·趙龜夏·李玄功,以上取二十人。
特進官抄啓,柳和源·任聖皐·洪在喆·徐念淳·金東健·金鍏·成遂默·朴長復·權大肯·宋祥來·崔致憲。
洪祐喆啓曰,行大司憲宋冕載,掌令金耆升·朴起壕,持平南性敎·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,獻納李經在,正言尹穳·姜長煥,掌令金耆升·朴起壕,持平南性敎·金英秀牌不進罷職傳旨,傳于洪祐喆曰,只推。
任百經,以奎章閣言啓曰,景慕宮望廟樓,今春大奉審,臣公翼,與本宮提調洪敬謨,進詣展奉,奉審無頉之意,敢啓。傳曰,知道。
洪祐喆,以兵曹言啓曰,摠戎使率訓局餘軍,弘化門外留陣事,自臣曹草記蒙允,而摠戎使率別驍士,五里程通廣處旗鼓迎接事,又自該廳草記,稟定矣。留陣軍兵,率領無人,而在前如此之時,有中軍代領之例,今番則何以爲之?敢稟。傳曰,中軍代領。
又以訓鍊都監言啓曰,本局哨官李宗顯,身病甚重,勢難察任,改差,何如?傳曰,允。
上在昌德宮。停常參·經筵。
藥房都提調鄭元容,提調金左根,副提調沈宜臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,自今日五貼式日次製入事,榻前下敎。
任百經啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
沈宜臣啓曰,右承旨李謙在,左副承旨曺雲承,今日不爲仕進,竝卽牌招,何如?傳曰,允。
任百經啓曰,假注書李鼎信,身病猝重,勢難察任,今姑改差,何如?傳曰,允。
李鼎信改差,代以金得秀爲假注書。
以右承旨李謙在,左副承旨曺雲承牌不進罷職傳旨,傳于任百經曰,只推。
任百經啓曰,行都承旨沈宜臣藥院進,左承旨金大根,右副承旨洪祐喆式暇,右承旨李謙在,左副承旨曺雲承不爲仕進,院中只有臣一人,伴直無人。左副承旨曺雲承,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
傳于任百經曰,玉堂有闕之代,政官牌招開政。
任百經啓曰,行都承旨沈宜臣藥院進,左承旨金大根,右副承旨洪祐喆式暇,右承旨李謙在,左副承旨曺雲承未承牌,臣吏·兵批兼進之意,敢啓。傳曰,知道。
有政。吏批,判書金左根進,參判趙斗淳,參議李圭祊竝牌招不進,同副承旨任百經進。以金穰根爲副應敎,趙秉恒·李宗秉爲副校理,沈膺泰爲修撰,南性敎·李正履爲副修撰,權正錘爲弘陵令,張仁遠爲崇陵別檢,洪錫圭爲淸巖察訪,開城留守單金鍏。
任百經,以兵曹言啓曰,同知中樞府事李齊年,僉知中樞府事丁宇燮,五衛將沈衡泰·韓光善·李錫厚·李堯溟·丁宇彦·李殷祜,俱以老病在鄕,上來無期云。忠翊衛將金東翼,身病猝重,無望供職,呈狀乞遞,竝改差,何如?傳曰,允。
兵批,行判書徐憙淳病,參判成遂默病,參議李是鍊入直進,參知洪龜燮病,同副承旨任百經進。同知單朴根大,僉知三單李堯溟·丁宇彦·韓大爀,護軍徐左輔,副護軍姜,副司直林肯洙·李殷相·金穰根·韓啓源,副司果趙秉恒·金禹銖,以上竝單付,兼管理使單金鍏。
吏批,再政。以沈宜冕爲持平,李冀禎爲禮曹佐郞,朴齊崧爲監察,整理使單趙秉鉉。
兵批,再政。同知單沈䒴之。
吏批,三政。以李亨泰爲兵曹佐郞,元熙喆爲掌苑別提,兼春秋單李廷憲。
任百經啓曰,行大司憲宋冕載,掌令金耆升·朴起壕,持平南性敎·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,獻納李經在,正言尹穳·姜長煥,掌令金耆升·朴起壕,持平南性敎·金英秀牌不進罷職傳旨,傳于任百經曰,只推。
以吏曹參議李圭祊牌不進罷職傳旨,傳于任百經曰,只推。
兵曹口傳政事,及第金仁學,今加折衝,武科回榜人,依定式加資事,承傳。
任百經,以吏曹言啓曰,咸鏡道都事田栽五,以其親病,呈狀乞遞,改差,何如?傳曰,允。
又以禮曹言啓曰,卽接懷德幼學宋漢鼎所志,則以爲,族弟達鼎,嫡妾俱無子,以其同姓十四寸兄錫鼎第三子一演,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長宋漢鼎所訴旣如此,依定式,宋錫鼎第三子一演,立爲宋達鼎之後,何如?傳曰,允。
曺雲承,以兵曹言啓曰,今此長陵·仁陵幸行時,各差備所把驛馬,別單磨鍊以入,而本曹驛馬外不足之數,依前例,京畿驛馬十五匹補把事,分付本道之意,敢啓。傳曰,知道。
上在昌德宮。停常參·經筵。
曺雲承,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
任百經啓曰,明日常參·經筵,取稟。傳曰,停。
曺雲承啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨洪祐喆,今日不爲仕進,卽爲牌招,何如?傳曰,允。
任百經啓曰,卽者修撰金基纘,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
曺雲承啓曰,明日親傳香,禮房承旨當爲齋宿,左承旨金大根,不爲仕進,所當牌招,而拘於廳規,不得請牌,何以爲之?敢稟。傳曰,牌招。
金大根,以弘文館言啓曰,新除授副應敎金穰根,副校理趙秉恒·李宗秉,副修撰南性敎·李正履,竝卽牌招察任,何如?傳曰,允。
又以弘文館言啓曰,新除授修撰沈膺泰,時在水原地,經筵入番事緊,請斯速乘馹上來事,下諭。答曰,依啓。
又以弘文館言啓曰,上番校理臣金應均,以御營廳從事官,今日坐起時,晝仕出去,而軍布連續上來,每每草記,事涉煩瀆。此後則依例除草記,往來之意,敢啓。傳曰,知道。
曺雲承啓曰,行大司憲宋冕載,掌令金耆升·朴起壕,持平金英秀·沈宜冕牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,獻納李經在,正言尹穳,掌令金耆升·朴起壕,持平金英秀·沈宜冕牌不進罷職傳旨,傳于曺雲承曰,只推。
以右副承旨洪祐喆牌不進罷職傳旨,傳于曺雲承曰,只推。
以副應敎金穰根,副校理趙秉恒·李宗秉,副修撰南性敎·李正履牌不進罷職傳旨,傳于金大根曰,只推。
以江原監司趙秉憲狀啓,楊口縣民家失火事,傳于任百經曰,聞甚矜惻,元恤典外別加顧助,結構奠接之方,廟堂措辭分付。
傳于曺雲承曰,明日出宮門路,以協陽門爲之。
任百經,以吏曹言啓曰,新除授禮曹佐郞李冀禎,以其身病,呈狀乞遞,改差,何如?傳曰,允。
曺雲承,以備邊司言啓曰,傳曰,今番幸行時,凡係道路·橋梁·炬火等役民之節,令廟堂參考長陵·永陵幸行時已例,務從省約,條列草記,以爲畿民除弊之地事,命下矣。謹依下敎,考出長陵·永陵幸行時已例,而況今自坡州行宮至陵所,則係是新作路也。如無別般提飭,其爲坡·交兩邑之弊,不問可知。依正廟己酉受敎,輦路用巡路,而足用數馬隊,則切勿毁撤民家民田,從略修治。出還宮時,至黔巖植炬,自是恒式,而自陵所,還次坡州行宮時,則祭享時刻,易致差遲,程路遠近,亦難與自京抵坡較論,犯昏之備,不可不預爲入量。依英廟乙丑受敎,若干行炬,使之等待,橋梁則元有隨所入劃下之規,竝以此先爲措辭行會於畿營,俾無一毫民弊之地。其餘隨駕百官及軍摠吏隷之省減與飯供禁斷之節,更爲臨時稟處,何如?傳曰,允。
開城留守金鍏疏曰,伏以臣空疎昏劣,不閑世務,譬之材則無用,喩之器則無當。京司漫局,尙以不稱爲懼,至於禦牧之職,保釐之責,尤不可擬議。今於千萬不自意,伏承松京居留之命,臣不勝怵惕惶隕,不省所以。噫,惟玆松之爲都也,處在畿·海交界,山川之險,戎馬之盛,比他都爲尤異。我國家西門鎖鑰,賴以增重,古所云非素重臣,無以鎭之者,殆謂是也。且況民物之殷,財貨之聚,甲於諸路,民殷也故獄訟煩,財聚也故風習靡,古所以愼無撓獄市者,正亦在此,如非雅量可以鎭物,威望可以禦衆,風操可以立懦,才猷可以理劇,則上不可以輕畀,下不可以冒受也,審矣。未知殿下何所取於臣,而迺有此誤恩耶?如臣鹵下之品,擔此委寄之重,則是無異斗筲之小,而强之以大受,駑駘之鈍,而責之以逸馳,臣之自知甚明,雖欲趨膺而不可得也。抑謂臣有老父母,貧不能自資,推之以孝理,俾之以便養耶?恩至渥也,榮至極也,德意攸曁,闔門攢手,頌日月長生之輝,歌天地曲遂之澤,淪浹之感,圖報無地,而竊惟在聖朝官人之政,唯賢能是簡,名實是核,夫豈爲榮臣之具而私之哉?倘使臣不自揣量,冒饕寵利,畢竟至於僨誤而止,則不惟得罪於殿下,重貽臣父母之憂,臣不敢以奉檄爲喜,而以循墻爲恭者,此也。參倚前衡,承膺無望,瀝血陳懇,冒瀆崇聽。伏乞聖慈,淵然深思,俯垂鑑諒,將臣新授職任,亟許鐫改,以幸公私,不勝大願。臣無任云云。答曰,省疏具悉。卿其勿辭察職。
刑曹參議閔致文疏曰,伏以臣罪累彌天,容措無地,曩蒙拂拭之恩,略控鳴暴之私,是不過慟家世之忝辱,悼身名之汚衊而已。迺者直閣徐有薰之疏出,而謂臣罪之欲掩彌彰,臣之負犯,益露無餘矣。噫,禍福無不自己求之,人言之來,固當受以爲過,豈敢更事煩瀆?而疾痛之號,人情之常,有罪未盡勘,宜有推覈之典,臣焉敢逃?而其疏中節節窘遁云者,臣未知爲何說。蓋彼所論啓之爲臣大案,卽輕殖錢也,賑餘錢穀之苟且彌縫也。然而輕殖錢之初無是事,賑餘錢穀之自有營勘,已悉於王府之讞,臣無容更辨,則彼所以按廉者,何事,而臣聞御史事目,若無吏招之丁寧·印簿之明的,無敢登啓,則彼所謂或捧吏招,文蹟可據者,容或有說,而何不曰何吏丁寧之招,印蹟明的之據乎?入府之日,所推閱者,未嘗不在於倉簿·賑簿,而無一箚着於臣身,實係衆目之共覩,而當場信蹟,不外推案,則卽是一道之所謄傳,亦爲通朝之所聞知,此果從何憑據,今始粧出乎?其所屢回思量者,有何顧瞻而然歟?一事甘心,齕齕不已者,臣未敢知其何故然也,而不料其告君不以實,乃至此耳。況其愛惡扶抑之間,莫揜肺肝之見,不畏神目之電,謂人可欺,天可欺乎?咫尺承命,廉察民隱,固何等重任,則渠具彝性,豈不思對揚之道,而奈其昏暗,全沒分數,猝恃驕貴,謂莫誰何,小無顧忌,手勢漸滑,竟至捧賂,去來之印,招隣倅送在臣手。安州富民錢之抵京退換,肅川驛奴之換名奸騙,爲督權鄕之賂,押馬牌於嬖妓之書,許多鄙鎖之事,有難悉擧,而以至於銀貨貂蔘之絶種,御史腴官之謠,播於淸川以南,是豈承命對揚之本心也哉?特其昏暗驕貴之致爾。臣於前疏,不敢請道査者,爲臣地也,今焉耐不得已,不顧小嫌,略擧其失,則合有朝家按覈之擧。伏乞聖明,亟下處分,俾重國體而伸微諒焉。臣無任云云。省疏具悉。是何言也?爲朝廷事面,甚惜之也。
修撰金基纘疏曰,伏以臣於持被之中,卽接家信,則臣之本生老母,久病沈綿之餘,近緣將攝之失宜,外添寒感,內挾食滯,形症倍劇,轉側須人,急伻踵至,促臣歸視,連聞此報,方寸煎灼,玆敢忙陳短章,徑出禁扄。伏乞聖慈,俯垂鑑諒,遞臣所帶之職,治臣擅離之罪,俾便求護,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
金大根啓曰,明日社稷春享祭齋戒,再明日毓祥宮春享祭齋戒相値,視事頉稟之意,敢啓。傳曰,知道。
曺雲承啓曰,來十一日,朝參日次矣,敢稟。傳曰,停。
李謙在啓曰,行大司憲宋冕載,持平金英秀·沈宜冕未肅拜,執義洪直弼在外,掌令金耆升·朴起壕呈辭,監察茶時之意,敢啓。傳曰,知道。
傳于金大根曰,禮房承旨馳詣文廟,奉審摘奸以來。
金大根啓曰,玉堂備員間,視事頉稟之意,敢啓。傳曰,知道。
李謙在啓曰,卽者正言姜長煥,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
金大根,以弘文館言啓曰,修撰金基纘陳疏受由,沈膺泰在外,副修撰李正履差祭,下番闕直,事甚未安。副修撰南性敎,旣有只推之命,卽爲牌招入直,副應敎金穰根,副校理趙秉恒·李宗秉,旣有只推之命,一體牌招察任,何如?傳曰,允。
傳于曺雲承曰,明日出宮門路,以協陽門爲之。
傳于任百經曰,發遣吏郞,諸執事淸齋與否,摘奸以來。
任百經,以吏曹言啓曰,今此春享祭祭官中,時無職名人,令該曹口傳付軍職,何如?傳曰,允。
又以吏曹言啓曰,因承政院啓辭,守令應薦而不薦人,令該曹察推事,允下矣。行護軍朴基宏·鄭禮容·姜世綸·南履炯·具信喜·李顯英,應薦不薦,推考警責,何如?傳曰,允。
洪祐喆,以宣惠廳言啓曰,本廳郞廳李德秀,纔已啓下矣。方在罷散中,而本廳多有擧行事,令該曹口傳權付軍職,使之冠帶常仕,何如?傳曰,允。
兵曹口傳政事,副司果單李德秀。
金大根,以禮曹言啓曰,圖畫署有別遞兒祿窠,而自前以畫員實官中久勤人,次次許付矣。付祿人許宏,以軍官在外代,當次人金夏鍾,依例許付,何如?傳曰,允。
曺雲承,以兵曹言啓曰,因承政院啓辭,邊將應薦不薦人,令該曹察推事,允下矣。行護軍朴基宏·安光直·申緯·姜世綸·李同淳·鄭禮容·南履炯·具信喜·李顯英,俱爲應薦而不薦,竝依定式,推考警責,何如?傳曰,允。
正言姜長煥疏曰,伏以臣跡本疎賤,姿實鹵莽,分當屛伏田野,未宜忝竊恩榮,而今玆薇垣特除,忽降於夢想之外,聖恩誤加,召牌荐臨。臣以感以懼,雖不得不蹶出肅,粗伸叨謝之忱,而第伏念是職也,卽古所謂拾遺也,其遴選之精,責任之重,不比諸省,是豈如臣愚庸萬萬無似者,所可廁跡於其間哉?臣伏地震蹙,措躬無所。且臣父年迫桑楡,病淹褥席,喘息榮衛,居常綿綴,臣之情地,固不可以斯須離違。方欲陳情乞暇之際,卽接鄕信,則臣父宿祟越添,諸症闖肆,食飮全却,轉側必須。臣自聞此報,方寸失守,按住不得,玆敢忙陳短章,徑尋鄕路,臣罪至此,益無所逃。伏乞天地父母,特垂矜憐,遞臣見職,俾臣安護,仍治臣擅離之罪,以肅朝綱焉。臣無任云云。省疏具悉。爾其勿辭往護。
壬寅二月初七日辰時,上詣仁政殿月臺,文廟釋奠祭親傳香入侍時,行都承旨沈宜臣,左承旨金大根,右承旨李謙在,左副承旨曺雲承,右副承旨洪祐喆,同副承旨任百經,假注書尹載善·金得秀,別兼春秋趙然昌·沈敬澤,檢校直閣李公翼,檢校待敎金學性·金洙根·南秉哲·李㘾,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金左根,副提調沈宜臣等進前奏曰,侵早勞動,聖體,若何?上曰,一樣矣。由協陽門,詣仁政殿月臺,通禮跪啓請降輿,上降輿,通禮前導,就褥位南向立。引儀引獻官李羲準,陞詣褥位之左,通禮跪啓請跪,上跪。香室官奉香祝,跪授大根,大根奉香祝,東向跪進。上受香祝,以授獻官,獻官西向跪受興。通禮跪啓請興,上興,通禮前導,降階下祗送位,西向立。羲準奉香祝,由正路出。通禮請鞠躬,香祝過後,啓請平身,上平身。入幕次後,問安勿爲之事。出榻敎通禮跪啓請乘輿,上乘輿,出仁政門,入協陽門,命出解嚴標信,由宣化門還內,諸臣以次退出。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
金大根啓曰,明日召對,取稟。傳曰,停。
李謙在啓曰,行大司憲宋冕載,持平金英秀·沈宜冕未肅拜,執義洪直弼在外,掌令金耆升·朴起壕呈辭,監察茶時之意,敢啓。傳曰,知道。
傳于金大根曰,禮房承旨與右副承旨,分詣社禝受香諸處,奉審摘奸以來。
傳于金大根曰,人日製,明日爲之,弘文提學,待明朝牌招。
沈宜臣啓曰,奏御文字,何等審愼,而今日經筵牌,誤書以入,致勤下敎,臣之矇然捧入,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,拿處。
金得秀拿處,代以金秉燮爲假注書。
以副校理趙秉恒·李宗秉,副修撰南性敎牌不進罷職傳旨,傳于金大根曰,只推。
金大根,以弘文館言啓曰,下番闕直,事甚未安。副修撰南性敎,旣有只推之命,與副修撰李正履,竝卽牌招,以爲推移入直之地,何如?傳曰,允。
以副修撰南性敎·李正履牌不進罷職傳旨,傳于任百經曰,只推。
傳于任百經曰,發遣吏郞,諸執事淸齋與否,摘奸以來。
右副承旨洪祐喆書啓,臣承命馳詣南壇,壇上神位版奉審則無頉,祭物·祭器·祭井看審,則精潔,諸執事·進排官·佾舞工人摘奸,則無頉。仍詣木覓山,神位版奉審則無頉,祭物·祭器·祭井看審則精潔,諸執事進排官摘奸,則無頉。仍詣漢江壇,壇上神位版奉審,則無頉,祭物·祭器看審則精潔,諸執事·進排官摘奸,則無頉矣。臣卽還詣南壇享所,仍留監祭,待將事還奉神位版後,復命之意,敢啓。傳曰,知道。
任百經,以吏曹言啓曰,今此懿昭廟春享祭典祀官兼大祝,前典籍李玄文塡差,而時無職名,令該曹,口傳付軍職,何如?傳曰,允。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
又以禮曹言啓曰,卽接社稷署所報,則明日人日製試取時,本署官員,俱爲觀光云矣。依定式,以本曹正郞具行益,假官差送,以爲代直後,赴試之地,何如?傳曰,允。
又以禮曹言啓曰,卽接永禧殿官員所報,則明日人日製試取時,本殿官員,俱爲觀光云矣。依定式,假官一員,令吏曹,以成均館官員口傳啓下,以爲代直後,赴試之地,何如?傳曰,允。
曺雲承,以司僕寺一二提調意啓曰,今此長陵·仁陵親祭時,補把驛馬,勿論遠·近道,關西·關北外,限六十匹分排,知委各驛,以爲入用之地,何如?傳曰,允。
又以備邊司言啓曰,春幸時作路·檢飭·經宿·等待之節,策應浩多,非比常例,此時畿伯之多日巡部,似難有暇。且不無西道沿邑添弊之端,今年畿輔春巡,姑爲停止事,分付,何如?傳曰,允。
又以備邊司言啓曰,在前經宿幸行時,諸道道臣,例爲出待境上,而每因特敎,或筵稟,使之停免,以除民邑之弊矣。今亦依此知委,何如?傳曰,允。
壬寅二月初八日辰時,上詣仁政殿月臺,南壇祭親傳香入侍時,行都承旨沈宜臣,左承旨金大根,右承旨李謙在,左副承旨曺雲承,右副承旨洪祐喆,同副承旨任百經,假注書尹載善·金得秀,別兼春秋金益文·沈敬澤,直提學趙秉龜,檢校直閣李公翼,檢校待敎金學性·金洙根·南秉喆·李㘾,以次侍立。時至,通禮跪啓請外辦,上具翼善冠,衮龍袍,乘輿出宣化門。藥房提調金左根,副提調沈宜臣等進前奏曰,侵早勞動,聖體,若何?上曰,一樣矣。由協陽門,詣仁政殿月臺,通禮跪啓請降輿,上降輿,通禮前導,就褥位南向立。引儀引獻官興寅君最應,陞詣褥位之左,通禮跪啓請跪,上跪。香室官奉香祝,跪授大根,大根奉香祝,東向跪進,上受香祝,以授獻官,獻官西向跪受興。通禮跪啓請興,上興,通禮前導,降階下祗送位,西向立。最應奉香祝,由正路出。通禮請鞠躬,香祝過後,啓請平身,上平身。入幕次後,問安勿爲之事。出榻敎通禮跪啓請乘輿,出仁政門,入協陽門,命出解嚴標信,由宣化門還內,諸臣以次退出。
上在昌德宮。停常參·經筵。
金大根啓曰,明日召對,取稟。傳曰,停。
又啓曰,玉堂備員間,視事頉稟之意,敢啓。傳曰,知道。
曺雲承啓曰,行大司憲宋冕載,持平金英秀·沈宜冕未肅拜,執義洪直弼在外,掌令金耆升·朴起壕呈辭,監察茶時之意,敢啓。傳曰,知道。
金大根啓曰,假注書尹載善,身病猝重,勢難察任,今姑改差,何如?傳曰,允。
尹載善改差,代以鄭匡勳爲假注書。
鄭匡勳有頉,代以尹行福爲假注書。
傳于金大根曰,禮房承旨馳詣受香諸處,奉審嫡奸以來。
傳于金大根曰,畿輔春巡,旣許停止矣。東·西道各陵·園·墓所奉審,以楊州牧使及道內秩高守令,假承旨差下,使之限內擧行。
傳于曺雲承曰,右副承旨,持此御題,與弘文提學,偕往泮宮,試取以來。
曺雲承啓曰,弘文提學,旣已承牌,藝文提學趙秉鉉,卽爲牌招,同參考試,何如?傳曰,允。
又啓曰,臣與弘文提學權敦仁,偕往泮宮,人日製儒生試取,則收券爲一百七十六張矣,捧入之意,敢啓。傳曰,知道。
傳于曺雲承曰,人日製賦居首三下生員李敎寅,直赴會試,之次草三下生員徐慶淳,給二分,之次次上進士金鍵等三人,竝令該曹,考例施賞。
傳于曺雲承曰,入格儒生,明日延英門外施賞。
以忠淸監司金鼎均狀啓,禮山縣民家失火事,傳于洪祐喆曰,聞甚矜惻,元恤典外別加顧助,結構奠接之方,廟堂措辭分付。
以修撰金基纘,副修撰南性敎·李正履牌不進罷職傳旨,傳于洪祐喆曰,只推。
金大根,以弘文館言啓曰,下番闕直,事甚未安。副修撰南性敎·李正履,旣有只推之命,修撰金基纘,由限已過,一體牌招,以爲推移入直之地,何如?傳曰,允。
兵曹口傳政事,副司果單李玄文。
曺雲承,以都摠府言啓曰,今日入直內三廳武兼禁軍及軍兵等,當爲中日習射技放,而毓祥宮春享祭齋戒相値,不得設行之意,敢啓。傳曰,知道。
又以司僕寺一二提調意啓曰,兼內乘李能權,時帶宣傳官矣。職務相妨,今姑改差,其代,令該曹口傳差出,何如?傳曰,允。
兵曹口傳政事,以金翰喆爲兼內乘。
曺雲承,以禁衛營言啓曰,臣完植,進詣南廟有頉處,看檢修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
上在昌德宮。停常參·經筵。
藥房提調金左根,左承旨金大根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳祭聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,明日召對,取稟。傳曰,停。
曺雲承啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
金大根啓曰,右承旨李謙在,右副承旨洪祐喆,同副承旨任百經,今日不爲仕進,竝卽牌招,何如?傳曰,允。
傳于金大根曰,禮房承旨馳詣受香所,奉審摘奸以來。
傳于金大根曰,春到記,再明日仁政殿親臨磨鍊。
傳于金大根曰,再明日朝食堂,當親受矣,該房知悉。
金大根,以內醫院提調意啓曰,副提調沈宜臣,今日問安,不爲仕進,卽爲牌招,何如?傳曰,允。
傳于金大根曰,右承旨·右副承旨竝許遞,前望單子入之。
承旨前望單子入之,李圭祊·尹致秀落點。
金大根啓曰,新除授左副承旨尹致秀,卽爲牌招,何如?傳曰,允。
尹行福在外,代以金容煥爲假注書。
兵曹口傳政事,副護軍單洪祐喆。
持平沈宜冕啓曰,臣言議巽軟,風裁拙劣,淸朝耳目之任,初不近似,而柏府除旨,忽下於千萬夢想之外,召牌儼臨,臣怵畏義分,雖不得不張皇出肅,而第臣於合啓句語中,有私義之不可聯參者,如臣所處,輒蒙恩諒,義無異同,跡難蹲冒,請命遞斥臣職。答曰,依啓。
以大司諫金遇明,司諫南秉哲,獻納李經在,正言尹穳,掌令金耆升·朴起壕,持平金英秀牌不進罷職傳旨,傳于曺雲承曰,只推。
金大根,以弘文館言啓曰,下番闕直,事甚未安。修撰金基纘,副修撰南性敎·李正履,旣有只推之命,竝卽牌招,以爲推移入直,副校理趙秉恒·李宗秉,一體牌招察任,何如?傳曰,允。
金大根啓曰,明日常參·經筵,取稟。傳曰,停。
以同副承旨任百經牌不進罷職傳旨,傳于曺雲承曰,只推。
以左副承旨尹致秀牌不進罷職傳旨,傳于曺雲承曰,只推。
以副校理趙秉恒,修撰金基纘,副修撰李正履牌不進罷職傳旨,傳于曺雲承曰,只推。
傳于曺雲承曰,別軍職徐相五·李景純·吳致賢·朴敬鎭,竝減下,价川郡守李亨夏,宣傳官李完熙,閑良徐相岳·李志益,竝別軍職差下。
傳于曺雲承曰,秋議疏之臚列西繡,若是狼藉,而直閣對章,則以爲,全無來歷云,到此地頭,反詈繡啓之有傷事面,猶屬細故,其在朝家處分,決不可置人於䵝昧之地,刑曹參議閔致文,令政院招致啓板前,其疏所陳繡衣事,條條問啓以入。
刑曹參議閔致文,招致啓板前,問啓以入事,命下矣。問于刑曹參議閔致文處,則以爲,臣世受國恩,罪犯贓汚,冒死鳴暴,冀蒙日月之照,恩批之下,惶蹙轉深,恭俟金木之誅。今伏承啓板前條條問啓以入之嚴命,惶隕震越,靡所容措,而臣之冤迫之情,若將干天,始不得盡暴於納供之時,道査之請,亦阻於王府之議讞,以那移勘罪,亦非實狀。蓋那移,卽國穀公錢之攛那,而四千五百兩之給民救弊,旣非公錢,又不作還。卽前道臣之所知,亦有登時出給各坊之印簿,則此寔一邑吏民之所共知,與那移罪名,判有異焉。至於輕殖錢賑餘錢穀一款,當初王府之議讞也。有曰此囚重案,卽輕殖錢一事,而第其來去泒用,眞如繡啓所論,何不到底取招,俾無毫末疑眩,而觀於囚供,以初無是事,至請行査,則有不可以繡啓體重,硬斷直勘,賑餘錢穀之會錄營勘,旣有元數,則繡啓之謂無歸屬,未知何指,而囚供之執此分疏,亦似有說云爾,則今於兩次對擧之章,終無一言之明白指陳,而錢名之換以添餉,在臣亦爲脫空之資,添餉名色,卽本道營門每年作還者,而自營門,己亥臘月,果劃送小米三千五百石,作還錢爲一萬五百兩,故臣果持難於本邑還多之弊,以報以面,力請還寢,爲二千石,所受來者,只四千五百兩,的有營邑去來之公牒。請得之請字,實是爽實,設或依疏言盡數受來,旣是還錢,則還錢中二千兩,何可塞責用下於民邑,而六千兩,雖直送臣京第,倉簿査櫛也,亦無未分給民間之蹟,各倉還簿,無一升穀虧欠者,則始也輕殖錢,旣無形影,終焉添餉錢,亦無把捉,而營邑之文牒,照然自在,則公言所歸,臣不敢架疊煩陳,重犯猥越之罪,而其初疏中或捧之或字,文蹟之文字,亦是疑案,何不曰盡捧,何不曰印蹟?至若民言難防,文簿自在,屢回思量,終不能厭然掩置云者,添一疑案,所謂民言之難防,何不枚擧,而若有印簿之明的,何爲每稱文蹟文簿,而屢回思量者,有何顧瞻,而何足爲言之者不幸也?且況入府時推閱也,吏以其推案,馳告於巡營,謄傳於列邑,而當場信蹟,亶不外此。亦幾通朝之所共知者,吏鄕奴令之無一人以臣在邑時事推治者,實是衆目之所覩擊者,則推案中所無吏案之招,今忽登章者,倘無今始粧出之嫌乎?若以繡啓一統觀之,淸南列邑所論守令中,難免隨愛憎而操縱,逐朋比而分排者,是豈對揚明命,直道事君之義哉?其再疏中所云,彼旣必欲知吏招之丁寧,印簿之明的,則臣於是乎不得不條列歷擧,以解其惑云,而錢名忽換姑舍,街談巷議,不勝聒耳。于邑于村,屢次廉探,則所謂趙永奎,設或在逃,本府十五倉監色與吏鄕盡在,何無一人取招,而所謂趙漢,旣使五營發捕,臣雖故令逃躱,在京城私家,以繡衣震一道之威令風力,旣知藏在臣家,則豈無捉現之道?亦不以趙漢之不卽捉待,列邑出道之日,五營首校,無一人嚴飭懲治之擧,臣之今受此累,亦是疑案。臣之待罪西邑也,災實之啓,本府入尤甚之邑,而本道賑穀,聞甚不敷。臣果面議道臣,名以私賑,饋以私穀,殫誠拮据,庶爲報效之一端,故不買民穀,不受願納,不賣鄕帖,其所措劃,只是營邑所措辦,則何畏於營門,而有所苟且彌縫,而賑餘錢穀,實非公錢·公穀,則雖屬臣橐,實非贓案。況無分錢粒穀之無一屬臣,盡數屬民,營邑之所共知,臣焉敢誣,而奚論指東而指西,手脚之謊亂乎?所謂千餘石作還云者,卽是賑資營穀,依營題會錄者外,無一石私自作還,本邑之倉簿自在,則豈非錯認而失實者乎?分三巡白給,而小民不以爲惠,言實外於事理救瘼,而老吏反多竊笑云者,救民之弊,吏雖竊笑,豈爲救弊者之責乎?臣白首爲吏,豈欲要譽?廩是君賜,財從民出,妄以爲國忘私之心,有此救活防弊之擧。人言之來,反責以厲民,而誑惑之目,有以受之,宜其來之。其所謂査正監色朴正呂·鄭奉裕之供招,俱在其橐中云者,此有一言可破者,旣曰査正監色,則其所謂査正,卽在廳上按簿査實之任,則使之査實,豈有旋奉其招之理乎?且況其時査簿,錢穀無一欠縮,執咎生頉,所捧之招,果是何辭,而且首吏鄕以至各倉與賑恤監色,無一人取招捧者,其所査簿,正件繡衣持來,副件在臣袖中,旣無印蹟,又無捧招,只是還賑簿之來歷,而臣今屢回考閱,無一罪之箚着於臣者,則繡衣所携來之査簿,豈有外此他件,而所捧之朴·鄭兩供,不特臣所不知,亦是營邑之所不知,則不載於推案之供招。今雖謂之携在,豈爲可據之信蹟,而與上所謂條列歷擧以解其惑之語,能無前後兩截之嫌乎?至若臣疏中末端數條語,臣雖冤隘弸中,耐不得已,慨其自誤身名,重辱君命,自速爲朝廷損事面之罪,今何敢更事明言,而隣倅之露名,恐傷朝體,驛奴嬖妓之姓名,換標去來之富民,非臣不知,而煩載奏御之文字,極涉猥屑,不敢剔擧以陳。今反以藏姓匿名,糢糊說去爲言者,實是萬萬意慮之所不到,隣倅被捉之贓,其所自明,可謂自知而自服。外此諸條,其時所耳聞目見之安州營府官吏,皆是證左。銀貨貂蔘絶種之語,御史腴官之謠,非獨臣一人之聞,實是淸南各邑,無人不傳者,而此雖非盡屬繡衣之失,而設令從人之壅蔽而憑藉,推以在家不知義,能無不善操束不能對揚之愧乎?今於啓板前問啓之下,敢以有懷無隱之義,雖不得不冒萬死逐條仰達,而彼疏中滿紙噴,專以反詈爲辭,則今臣此言,縱恃朝廷之公論,而終涉一偏言不公之嫌,特循臣與彼之所共請,使之一番按覈,則生死人鬼之關,黑白䵝昧之分,惟俟處分,惶隕震越,不覺化淚成血云矣,敢啓。傳曰,知道。
金大根啓曰,刑曹參議閔致文,旣入闕中,不爲肅謝,直爲出去,事甚未安,推考,何如?傳曰,允。
金大根,以春秋館言啓曰,別兼春秋臣金益文,以兵曹正郞,今日本曹軍布捧上時,晝仕出去之意,敢啓。傳曰,知道。
兵曹口傳政事,部將加設單徐相岳·李志益。
曺雲承,以兵曹言啓曰,宣傳官李元夏,五衛將韓大爀,景福宮衛將沈䒴之,俱以病難供職,呈狀乞遞,竝改差。今此幸行時,侍衛不可不備,宣傳官之代,口傳差出,何如?傳曰,允。
兵曹口傳政事,以李信泳爲宣傳官。
曺雲承,以義禁府言啓曰,全羅監司李敦榮啓本內,茂長縣監兪鎭五罪狀,令攸司稟處事,啓下矣。兪鎭五,時在任所云,依例發遣府羅將,拿來,何如?傳曰,待待命拿囚。
直閣徐有薰疏曰,伏以臣不幸,而冒膺持斧之寄,又不幸遇萬難,掩覆之墨倅,今者刑曹參議閔致文反詈之章出,而臣身汚辱,猶屬細事,其爲玷累委畀之隆命,墮壞淸朝之體面,無復餘地,臣始而駭愕,繼以震惕,終自悼其爲臣無狀,致此往牒所未聞之橫逆,至此之極也。向於閔致文初疏之登徹也,臣非不欲逐條辨證,以自暴其當時按廉之實,而辭或懼於猥屑,意實存於渾厚。寥寥數行,槪擧本末,以致慨於彼所云搆捏擠陷等語之非其情實,彼旣必欲知吏招之丁寧印簿之明的,則臣於是乎不得不條列歷擧,以解其惑矣。臣之藏蹤,到成川也,聞添餉錢八千兩,請得於巡營,而輸來本邑,塞責於民邑之用者,只二千兩而已,其餘六千兩,自平壤直送京第云。街談巷議,不勝其聒耳,而臣則猶慮其傳聞或爽,于邑于村,屢次廉探,則或稱添餉,或稱輕殖。名色雖異,而厥數之爲八千金,一辭無異,此不可不到底究覈而後已,而其時擧行者,卽倉色趙永奎云,故臣於露跡之時,先爲發關,使之枷囚,而臣隨入府,則致文慫慂厥漢,逃躱在京城私家,屢關鎭營,多般譏詗,而迄臣歸終不捉納。卽此一事,卽彼眞贓,彼若白白無所犯,何爲留厥漢,作爲無犯之證左,而必令逃躱,俾絶盤覈之路耶?賑餘錢穀之報營勘簿云者,尤爲可笑。誠使各項區處,明白有據,則臣之入府,在於五月晦間,畢賑勘簿之際,何不於査席,一一現納,逐條辨證,指東指西,手脚謊亂,粧撰漫漶,惟事挨拖,以待臣復命之後,始厭然自掩曰,報營勘簿,彼雖急於自明,其不誠無實,胡至此極?畢竟以賑餘錢穀,私自作還,厥數至於千餘石之多,爲己掉脫之計,添民不願之還,其所謂捄瘼,乃所以厲民。彼至愚而神者,豈如嬰兒·鳥獸,可以美言小數誑惑之哉?伊時査整監色朴正呂·鄭奉裕之供招,携在臣橐中,明有可據,如是費辭,其亦不思之甚也。至於疏末逞憾之語,鑿空架虛,恣意誣捏,都是噩夢之所未到,邪慮之所未及。譬如白晝街路,猝攩醉酗之夫,叫嚷罵詈,全沒倫脊,當者之錯愕罔措,固其勢也,而路上傍觀,孰不齒冷?臣聞食蠅不得不吐,擲糞不得不避,常情之大同也。臣雖萬萬疲劣,誠不忍冒此不潔而昧然默息已也。臣於復命之後,聞西來之傳言,則其時殷山倅金龍洛之罷歸也,招入受罪於臣之兩吏,甘誘威脅,勒捧行賂之供招,成貼兩件,一件渠自持來,一件送于致文,要令登諸囚供云。彼疏所謂捧賂印招送在臣手云者,其果指此事而云耶?臣初聞傳說,輒訝其大非恒情之所出,及見致文之就囚納供,其所以粧撰掉脫之計者,無所不至,而獨不擧似此事,臣於是,以爲龍洛之非果實有是擧,而中間譸張之可驚可怕矣。如使致文所謂印招,果指此事,則此誠從古按廉之臣,所未有之變怪,臣固不足道,所惜者,奉命體統也。如使奉使之臣,彈一墨倅,輒被設計反噬,若是之憯毒,則此路一開,轉相顧慮,縱有饕貪不法之守令,惟事曲費遮護,終不敢據實刺擧,一任其唆民漁利,而莫敢誰何,哀彼無告,何因何極?思之及此,不寒而慄。臣之沾汚塗體,猶屬一人一家之僇辱,而至於外此醜辱,言之汚口,思之膽掉,反復省檢,終未得其絲毫近似之迹。其所謂富錢退換,去來者何人,其所謂驛奴,奸騙者何事,其所謂爲督權鄕之賂,權鄕者何人?以若搆誣之心,有何顧藉,藏姓匿名,模糊說去,其所謂銀貨貂蔘之絶種云者,尤不滿一哂矣,何其言之大荒唐也?一番行査,虛實立判,彼疏所請按覈之擧,卽臣人鬼判斷之一大關棙也。臣之弸中煩冤,待此而暴,彼之百般粧捏,亦待此而決,玆敢仰首嗚呼於仁覆之天。伏願聖慈,俯垂鑑察,亟下按覈之命,多般査究,到底盤覈,如有一毫彷彿於言者之言,則鈇鉞嶺海,皆所甘心。臣聞情急者,其辭不蔓,臣何敢蔓語哉?區區此心,鬼神監臨。臣無任云云。省疏具悉。彼此曲直,姑置之,爾之書啓中輕殖云者,今忽變以爲添餉,持斧論人,何等謹嚴,而名色區別,若是糢糊?今日反駁,可謂自取,爾則施以譴削之典。
上在昌德宮。停常參·經筵。
金大根啓曰,明日殿座相値,視事頉稟之意,敢啓。傳曰,知道。
又啓曰,來十六日日次儒生殿講日次,而英陵忌辰祭齋戒相値,頉稟之意,敢啓。傳曰,知道。
李圭祊啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,假注書金容煥,身病猝重,勢難察任,今姑改差,何如?傳曰,允。
金容煥改差,代以趙秉駿爲假注書。
傳于李圭坊曰,秋議之疏論繡衣,事涉贓汚,不可不一番覈實,故所以有問啓之擧矣。今其所陳,不過自明而已,要之非的確可據而然也。設令繡衣,眞有可論,臺閣風聞,不患無人,則繡勘守令之若是反詈,非但於古無聞,實有關於後日無窮之弊。揆以朝廷事體,決不可仍置,刑曹參議閔致文,施以刊削之典。
傳于李圭祊曰,此問啓,可謂問東而答西也,所問者,卽論列御史之諸條,而無一立證,漫漶爲說者,是果執跡之言而據實之對乎?況其屢幅張皇,有若爰辭之分訴者,俱非特敎所問之事,則惟允之地,固宜退却,而循例捧入,極爲駭然,當該承旨罷職。
傳于李圭祊曰,承旨有闕之代,前望單子入之。
承旨前望單子入之,李明迪落點。
李圭祊啓曰,新除授右副承旨李明迪,卽爲牌招,何如?傳曰,允。
任百經啓曰,今此試望中時無職名人,令該曹口傳付軍職,何如?傳曰,允。
李圭祊啓曰,行大司憲宋冕載,掌令金耆升·朴起壕,持平金英秀牌不進,執義洪直弼在外,持平一員未差,監察茶時之意,敢啓。傳曰,知道。
以大司諫金遇明,司諫南秉哲,獻納李經在,正言尹穳,掌令金耆升·朴起壕,持平金英秀牌不進罷職傳旨,傳于李圭祊曰,只推。
以右副承旨李明迪牌不進罷職傳旨,傳于任百經曰,只推。
任百經,以弘文館言啓曰,副校理趙秉恒,副修撰李正履,旣有只推之命,竝卽牌招察任,何如?傳曰,允。
以副修撰李正履牌不進罷職傳旨,傳于任百經曰,只推。
傳于李圭祊曰,明日出宮門路,以協陽門爲之。
任百經,以吏曹言啓曰,今此宗廟望祭兼告由祭大祝,前持平沈宜冕,當爲塡差,而時無職名,令該曹,口傳付軍職,何如?傳曰,允。
又以吏曹言啓曰,卽接司僕寺牒報,則以爲明日春到記親臨時,本寺正,例爲進輿差備,而正有闕之代,卽速變通,以爲差備擧行之地云。司僕寺正有闕之代,口傳備擬以入之意,敢啓。傳曰,知道。
吏曹口傳政事,以李繪九爲司僕正。
兵曹口傳政事,副護軍單金輔根。
任百經,以禮曹言啓曰,卽接社稷署所報,則明日春到記試取時,本署官員,俱爲觀光云矣。依定式,以本曹佐郞洪熙朝,假官差送,以爲代直後,赴試之地,何如?傳曰,允。
又以禮曹言啓曰,卽接永禧殿官員所報,則明日春到記試取時,本殿官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允。
李圭坊,以義禁府言啓曰,明日春到記仁政殿親臨試取時,本府都事十員內,六員赴擧,只有四員,而本府入直·當直入直都事及仁政門·光範門·崇範門禁亂都事,無以推移,假都事一員,令該曹,口傳差出,以爲分排擧行之地,何如?傳曰,允。
義禁府啓目,假注書金得秀原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
金大根啓曰,明日常參·經筵,取稟。傳曰,停。
李圭祊啓曰,行大司憲宋冕載,持平金英秀未肅拜,執義洪直弼在外,掌令金耆升·朴起壕呈辭,持平一員未差,監察茶時之意,敢啓。傳曰,知道。
有政。吏批,判書金左根進,參判趙斗淳進,參議未差,同副承旨任百經進。以洪鍾應爲吏曹參議,沈敬澤爲持平,趙錫龜爲刑曹參議,邊亨淳爲禮曹佐郞,李豐翼爲東學敎授,李冀禎爲典籍,吳鍾集爲義陵參奉,學錄單石基坤。
兵批,行判書徐憙淳進,參判成遂默病,參議李是鍊病,參知洪龜燮入直,右副承旨李明迪進。以李景在爲同知,姜爲僉知,洪在儀·鄭俊行·尹用善·柳宗謹·張聖奎·康在鈺·林柱煥爲五衛將,李源達爲曹司衛將,成載韶爲忠翊將,曺寅植爲景福將,李章喆爲慶熙將,李容熙爲訓鍊僉正,趙安和爲武兼,鄭友永爲忠淸水虞候,李鍾肅爲夞怪萬戶,副護軍趙得林·李謙在·李元夏·李熙奎,副司直沈宜冕,以上竝單付。
傳于李圭祊曰,科次入侍。
金大根,以弘文館言啓曰,副修撰李正履,旣有只推之命,卽爲牌招察任,何如?傳曰,允。
以副修撰李正履牌不進罷職傳旨,傳于李圭祊曰,只推。
持平沈敬澤啓曰,臣言議風采,初不近似於淸朝耳目之任,而時値試事,適在禁中,柏府除旨,忽下於千萬夢想之外。臣感恩怵義,雖不得不章皇出肅,而第臣於合啓句語中,有私義之不可聯參者,前後如臣情地,擧皆引避,輒蒙恩諒,今臣處義,宜無異同。以此情踪,何可晏然於臺次?請命遞斥臣職。答曰,依啓。
李明迪,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以兵曹言啓曰,今日政事,曹司五衛將副望李竣祜,方在譴罷中,而矇未覺察,循例備擬,臣不勝惶悚,而原望筒,改付標以入之意,敢啓。傳曰,知道。
又以禁衛營言啓曰,本營把摠呂東星,身病猝重,勢難察任,改差,何如?傳曰,允。
判尹朴永元疏曰,伏以臣見擬春到記考官之望,至蒙恩點,駕屨之義,臣豈或昧?第臣於試事,自來情勢,便成鐵限,屢控披瀝之籲,輒犯逋慢之辜,竊庶幾天鑑,有所俯燭矣。今臣所處,與前無異,進身末由,惶隘冞深。玆敢忙陳短章,仰徹崇嚴,理宜趨詣脩門之外,恭俟威罰之降,而自數日以來,重嬰毒感,寒熱交作,見方委頓床笫,不能動撣跬步,私次治疏,又添蠲分之罪。伏乞聖明,俯垂諒察,亟許變通,仍治臣瀆撓之罪,以昭法紀,不勝幸甚。臣無任云云。省疏具悉。一時之事,豈可永作艮限,而實病旣如此,今姑付標。
壬寅二月十二日辰時,上詣仁政殿。春到記儒生分製講試取入侍時,行都承旨沈宜臣,左承旨李圭祊,右承旨金大根,左副承旨尹致秀,右副承旨李明迪,同副承旨任百經,假注書金秉燮·趙秉駿,別兼春秋金益文·趙然昌,檢校直閣金左根·李公翼,檢校待敎金學性·金洙根·南秉哲·李㘾,待敎趙鳳夏,以次侍立。時至,上具翼善冠·衮龍袍,乘輿出宣化門。藥房提調金左根,副提調沈宜臣等進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,詣殿內,上降輿陞座。圭祊曰,儒生今將入庭,請下標信。上曰,以俄下標信擧行。圭祊讀奏入門單子。宣傳官跪稟入門,試官及儒生次第入庭。宜臣曰,從陞諸臣中有試官,使之退出行禮乎?上可之。諸試官及儒生行禮如儀。讀券官考官右議政鄭元容,戶曹判書趙秉鉉,行護軍李景在,對讀官副護軍金學性,大司成徐戴淳,副司果李豐翼,權知承文院副正字李裕元,考官行大護軍李光正,行護軍李穆淵,參考官禮曹參議金英淳,行副護軍林永洙,副司果李孝淳,副司果沈敬澤,以次進伏。元容進前奏曰,親臨試士,勞動旣多,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。命設食堂,同成均金左根,大司成徐戴淳,奉水刺床進傳,承旨宜臣·大根等受傳挾侍,挾侍跪進,從陞諸臣及試官以下儒生,竝如儀行食堂記。元容進前奏曰,今日親臨法殿,聚會賢關多士於彤庭,歌鹿鳴之詩,設四簋之食,而殿下又親受之,禮儀之盛,宛有三代氣像,非惟靑衿縫腋之列,擧皆鼓舞於菁莪樸棫之化,凡登筵諸臣,孰不歡忭其躬覩盛儀哉?一日禮行,而四方庠序之士,必皆鼓動興起,思見德化之盛矣。聖王之政,作人爲先,蓋今日藏修之彦,皆是他日楨幹之賢俊,而必培養然后,可以成就其才矣。作人之美,莫隆於成周,詩曰,濟濟多士,文王以寧。殿下近日,講讀詩經,可以觀感而體驗矣。先勤聖學,以爲多士導率之本,而家絃戶誦,作成鬱興,則可以與周治比隆,自今始深留聖念,是臣等區區之望也。上曰,所陳好矣,當體念矣。出擧條上命書表題曰,擬周朝群臣賀上丁命樂正習舞釋菜。限申時,秉鉉·景在進前跪書訖。豐翼·裕元捧出而懸之。下講冊望單子,落點于周易,致秀讀奏訖。元容曰,考講以抽籤爲之乎?上可之。仍命開講。又命書傳敎曰,法司堂上有闕之代,政官牌招開政。上入小次,少頃出次,通禮唱禮畢。上降座乘輿。圭祊曰,試所承旨及執冊承旨,當落後矣。上曰,惟。仍出仁政門,由肅章門·協陽門,入宣化門還內。命出標信解嚴,諸臣以次退出。
壬寅二月十二日酉時,上御熙政堂。春到記科次入侍時,左承旨李圭祊,假注書趙秉駿,記注官李東韻,別兼春秋趙然昌,讀券官右議政鄭元容,戶曹判書趙秉鉉,行護軍李景在,對讀官行護軍金學性,副司直李豐翼,權知承文院副正字李裕元,以次進伏訖。上曰,史官分左右,科次爲之。裕元進前讀奏第一張,豐翼進前讀奏第二張訖。元容曰,試券第一張書三下,第二張書草三下,其餘書次上乎?上可之。元容書等訖。上親坼第一張祕封還下,圭祊讀奏封內訖。命書傳敎曰,春到記講居首通幼學鄭基稷,製述居首表三下進士金世鎬,竝直赴殿試,講之次略幼學柳來駿,製述之次草三下幼學崔瑨,竝直赴會試,講之次略幼學朴采壽等二人,製述之次次上進士金鼎鎬等三人,竝令該曹,考例施賞。又命書傳敎曰,入格儒生,明日延英門外施賞。命試官先退,又命史官就座。仍命退,承史以次退出。
上在昌德宮。停常參·經筵。
自人定至十四日開東,灑雨下雨,測雨器水深一寸。
任百經啓曰,明日·再明日,弘陵忌辰祭齋戒正日,三明日·十七日,英陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
尹致秀啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于尹致秀曰,全羅監司留待。
傳于尹致秀曰,全羅監司入侍。
備忘記,全羅監司徐箕淳,開城府留守金鍏下直,各長弓一張,長箭一部賜給。
尹致秀啓曰,密符親納,例也,而前開城留守徐左輔,謂有身病,使其褊裨替納,事甚未安。推考,何如?傳曰,允。
又啓曰,行大司憲宋冕載,掌令金耆升·朴起壕,持平金英秀牌不進,執義洪直弼在外,持平一員未差,監察茶時之意,敢啓。傳曰,知道。
以大司諫金遇明,司諫南秉哲,獻納李經在,正言尹穳,掌令金耆升·朴起壕,持平金英秀牌不進罷職傳旨,傳于尹致秀曰,只推。
傳于尹致秀曰,吏·戶換房。
傳于尹致秀曰,中官吳慶元,令該府各別嚴刑一次後,全羅道靈巖郡楸子島,勿限年定配。
任百經,以弘文館言啓曰,副修撰李正履,旣有只推之命,卽爲牌招察任,何如?傳曰,允。
又以禮曹言啓曰,經宿動駕時告廟,前二日爲之事,載在禮文矣。今此幸行時,宗廟·景慕宮告由祭,來三月初八日,遣大臣設行事,知委,何如?傳曰,允。
又以禮曹言啓曰,寧陵程道稍遠,陵官例爲前期三日受香,而兩祭享日字相値之時,則兼受香祝,已有定式矣。本陵忌辰祭,在今月二十四日,寒食祭,在於二十六日,依前例忌辰祭受香時,兼受寒食祭香祝事,分付,何如?傳曰,允。
兵曹口傳政事,副司果單沈敬澤。
兵曹啓目,殷栗縣監李佑伯,文城僉使朴景述等矣官,鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。竝推考警責,罪各杖八十收贖,竝只公罪。啓依允。
敎全羅監司徐箕淳書。王若曰,朝家之設藩屛者,凡八方最重是任,廷臣之膺簡選,而當一面實難其人,斯民生休戚之攸關,故寡昧倚毗之甚摯。念玆我東重臬,莫如完南一區。粟米·絲麻·魚鹽·楮漆之委輸,沿海路而綰轂,城郭·倉廩·閭閻·市廛之雄富,控嶺嶠而要衝,澆俗之詐僞日增,若爲鎭壓之道,窮蔀之困瘁歲久,宜屬廉謹之才。惟卿,鑑空衡平,玉溫金鍊,蜚英名於臺閣銓選,踐歷殆遍華要,試茂績於郡紱居留,望實夙著淸簡。玆授卿以全羅道觀察使兼兵馬水軍節度使·巡察使·全州府尹,卿其操勵氷蘖,儀尊襜帷,管軍務而摠吏治,施措須用全策,防奸竇而矯弊政,稟裁宜遵定規。於戲,庶弛宵旰之憂,徒以君重,一委旬宣之責,往哉汝諧,故玆敎示,想宜知悉。知製敎南性敎製進
敎開城留守金鍏書。王若曰,漢之馮·翊·隷三輔,非特保障儲胥之爲重焉。宋以分司理兩京,必得地望歷練之俱優者,蓋欲蘇此民瘼,所以簡在上心。惟卿,相門肖孫,王家吉士,展步武於館署臺部,文學政事之無適不宜,著聲績於關·畿縣州,公平廉直之至今見許。睠彼崧陽名府,寔我漢西陪都,車於灣路,舟於沁沿,物貨商儈之大都會,襟以石嶺,帶以瀾渡,樓櫓亭隍之重關防。錢西浦之盛事莫追,何近日若是凋弊?金少尹之惠政云邈,惟得人可以矯釐。玆授卿以開城府留守兼管理使,卿其措時宜而必歸得中,循土俗而無甚抑末。式花潭之閭,濯竹橋之石,俾樹百代之風聲,修戟巖之堁,謹木山之烽,庸備一方之陰雨。於戲,擁節甚喜於奉檄,宜圖報有倍餘人,掌鑰兼藉於參籌,而委毗專責成效。故玆敎示,想宜知悉。知製數金基纘製進
壬寅二月十三日辰時,上御熙政堂。全羅監司入侍時,左副承旨尹致秀,假注書趙秉駿,記注官李東韻,別兼春秋趙然昌,全羅監司徐箕淳,以次進伏訖。上曰,史官分左右,監司進前。箕淳進前奏職姓名訖。上曰,卿下去惕念對揚。致秀曰,宣敎,何以爲之乎?上曰,出去爲之,可也。仍命監司先退,史官就座。仍命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深四分。
任百經啓曰,明日召對,取稟。傳曰,停。
尹致秀啓曰,行大司憲宋冕載,持平金英秀未肅拜,執義洪直弼在外,掌令金耆升·朴起壕呈辭,持平一員未差,監察茶時之意,敢啓。傳曰,知道。
李圭祊啓曰,右承旨金大根,今日不爲仕進,卽爲牌招,何如?傳曰,允。
又啓曰,三品官之毋得過三日循例請牌,曾有定式矣。吏曹參議洪鍾應,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于任百經曰,禮房承旨馳詣宗廟永寧殿·景慕宮,奉審摘奸以來。
李圭祊啓曰,假注書趙秉駿,身病猝重,勢難察任,今姑改差,何如?傳曰,允。
趙秉駿改差,代以李裕元爲假注書。
任百經,以弘文館言啓曰,修撰金基纘差祭,沈膺泰在外,副修撰李正履陳疏,下番闕直,事甚未安。副修撰南性敎,卽爲牌招入直,何如?傳曰,允。
以右承旨金大根牌不進罷職傳旨,傳于任百經曰,只推。
以吏曹參議洪鍾應牌不進罷職傳旨,傳于任百經曰,只推。
副修撰李正履疏曰,伏以臣備員講讀,幾年于玆,屢登前席,頻承顧問,徒竊一己之榮耀,未有絲毫之報答,區區愚忱,猶思以螢爝之微,仰裨日月之光,而蒲質遽衰,薪憂轉作,跧伏郊坰,屢違馹召。今者除命又下,天牌繼臨,而臣適添寒疾,蠢動無路。玆敢瀝陳微悃,仰請鐫改,而僭於乞免之章,少附憂愛之忱,惟聖明少垂察焉。臣聞帝王之學,有根基有間架,身心性命修齊治平之要,此所謂根基也,禮樂典章九經八柄之具,此所謂間架也。譬如作千萬間屋子,必須大築其根基,令其堅固宏敞,又須先立其間架,使之整齊嚴密,然後木石材甓,堂室庭廡,次序井井,無少虧闕,而可以盡大屋子規模。程子曰,如作九層之臺,須大其基方得,朱子曰,大學作間架,以他書塡補云,蓋未有根基不固·間架不定而能成就聖功者也。殿下承列聖積累之業,撫一治熙洽之運,旣有此好根基矣,又有此大間架矣。允宜體大禹日孜之工,成殷宗時敏之業,巍乎粲乎?繼姚·姒而郅商周,此滿朝臣僚八域群生,所共攢手仰望於我殿下者也。竊伏覩邇來法講罕開,召對稀闊,經筵頉稟,便作恒規,諸臣陳勉,輒賜例答,至於大僚重卜,初筵仰奏,勤勤懇懇,只爲講筵一事,而其後因未聞有召接之擧。夫以大僚箴儆之言,繾綣剴切,亶出至誠,而猶未蒙開懷聽施,則況如臣等疎逖之論,何望其恢襟而翕受乎?是廈氈之上都兪吁咈之際,尙未見有謨明弼諧之盛,又何以來四方之嘉謨乎?此殆由我殿下聖學之根基尙未固,而間架尙未定也。目今春晷漸舒,日氣和暢,伏望日御經筵,無少間斷,頻賜召對,多所咨訪,勿以機務之繁,少忽將就之工焉。臣按學記曰,時敎必有正業,退息必有居學,古之學者,有正業必有居學,殿下法筵,所講經史,卽所謂正業也。殿下淸燕之中,乙覽諸書,卽所謂居學也。苟非有退息之居學,則不能融會時敎之正業,故曰不學操縵,不能安絃,不學博依,不能安詩,臣竊未敢知殿下萬幾之暇淸燕之中,九經·廿史三館四庫之儲,揷架標籤,動在左右者,殿下於其間,必有所留神覽玩者矣,必有所愛好悅樂者矣。臣竊伏願殿下,於愛玩悅樂之中,必先定其何者爲眞實有用之書,何者爲駁雜無實之書,揀擇去就,如辨人材,知其長短賢否而取舍之,斯爲居學之要矣。帝王之學,與匹庶異,不在拘拘於訓詁詞藝之間,必於大原頭處,立個本領,又於大排布處,立個門目,於國家典章歷代治謨名賢奏議,下至民生日用兵農地利之類,無不會通,以充實用,此又朱夫子所謂大學間架,他書塡補者也。譬如鉅富之家,山海之藏,瑰瑋之寶,囊篋細碎之珍,盈溢乎其中,而必以布粟之充積,爲富之實,臣之愚昧,於書無所記憶,而竊觀宋臣眞德秀所撰大學衍義,其言至易曉,而於人主修治之要,歷代理亂之跡,瞭如指掌。又觀我朝先正臣李珥所進聖學輯要,於聖賢心法治國政謨,尤所詳列,此皆至切至要之書也。伏想殿下,於此二書,已經覽玩,而以臣愚見,莫如取此二書,從容講究於法筵之暇燕蠖之中,則必大有裨於立根基定間架之工,而實爲居學之要務矣。凡書開卷,淡然無味,而次第循環,漸見旨趣者,皆有益之書也。凡書開卷,粲然悅目,而徐究無實用可施者,皆無益之書也。臣愚竊敢以二書,爲芹曝之獻焉。臣本無學殖,少事功令,晩從蔭塗,叨竊祿養,僥倖一第,已迫遲暮,而稟氣素弱,筋力過悴,疾病頻仍,又添痰眩之症,方其劇也,委頓床席,及其稍減,精神汪漾,若墮烟霧,尋行數墨,往往遺忘,忱誠徒存,陳就無望。伏乞聖慈,特遞臣論思之職,以安私分焉。臣無任云云。省疏具悉。所陳甚好,當體念矣,爾其勿辭察職。
上在昌德宮。停常參·經筵。
藥房提調金左根,左承旨李圭祊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
任百經啓曰,明日召對,取稟。傳曰,停。
李明迪啓曰,行大司憲宋冕載,持平金英秀未肅拜,執義洪直弼在外,掌令金耆升·朴起壕呈辭,持平一員未差,監察茶時之意,敢啓。傳曰,知道。
尹致秀啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
李圭祊,以內醫院提調意啓曰,副提調沈宜臣,今日問安,不爲仕進,卽爲牌招,何如?傳曰,允。
傳于李圭祊曰,都承旨許遞,前望單子入之。
承旨前望單子入之,趙斗淳落點。
傳于尹致秀曰,今番幸行時,凡係役民之事,皆以儲置米會減,御供所需,旣令蠲除,柴炭外不緊物種之責應者,另加省減,京外各司之自下侵懲,一切嚴禁事,令廟堂申飭。
傳于尹致秀曰,別驍士及標下軍射放試取,摠使依已例先期出去,今番則交·坡·高三邑武士,當一體試射,而三邑儒生,亦當以十一日應製試取於坡館矣,令畿伯預爲知委。
李圭祊啓曰,吏曹郞廳來言,臺諫有闕,政事,取稟。傳曰,當日爲之。
傳于李圭祊曰,吏曹參判有闕之代,前望單子入之。
吏曹參判前望單子入之,洪在喆落點。
李圭祊啓曰,卽者吏曹郞廳來言,政事,當日爲之事,命下,而判書金左根病不來,參判洪在喆在外,參議洪鍾應未肅拜,不得開政云,判書·參議,竝卽牌招,何如?傳曰,允。
又啓曰,吏曹判書金左根,參議洪鍾應牌不進推考傳旨及罷職傳旨,今方捧入,而開政命下之後,如是違牌,事甚未安。判書,更爲牌招,何如?傳曰,允。參議只推,一體牌招。
以副修撰南性敎牌不進罷職傳旨,傳于李明迪曰,只推。
任百經,以弘文館言啓曰,下番闕直,事甚未安。副修撰南性敎,旣有只推之命,與修撰金基纘,副修撰李正履,一體牌招,以爲推移入直之地,何如?傳曰,允。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
尹致秀,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
自巳時至申時,日暈。
李明迪啓曰,明日召對,取稟。傳曰,停。
又啓曰,行大司憲宋冕載,持平金英秀未肅拜,執義洪直弼在外,掌〈令〉金耆升·朴起壕呈辭,持平一員未差,監察茶時之意,敢啓。傳曰,知道。
又啓曰,文臣製述,以何日爲之,而親臨與命官,何以爲之?敢稟。傳曰,再明日,仁政殿,親臨磨鍊。
傳于李明迪曰,今二月朔日次儒生殿講,再明日仁政殿,親臨磨鍊。
李明迪啓曰,行都承旨趙斗淳,左承旨李圭祊,右承旨金大根,左副承旨尹致秀,不爲仕進,同副承旨任百經,式暇出去,院中只有臣一人,伴直無人。左副承旨尹致秀,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨尹致秀牌不進,伴直無人,右承旨金大根,所當牌招,而拘於廳規,不得請牌,何以爲之?敢稟。傳曰,牌招。
又啓曰,吏曹判書金左根,參議洪鍾應,再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書所當更請牌招,而係是一日三牌,何以爲之?敢稟。傳曰,參議只推,一體竝更牌招。
以吏曹參議洪鍾應牌不進罷職傳旨,傳于李明迪曰,只推。
李明迪啓曰,吏曹判書金左根,參議洪鍾應,牌不進推考傳旨及罷職傳旨,今方捧入,而開政命下,已至經宿,如是違牌,事甚未安。參議陳疏到院,而原疏以國忌齋戒,纔已退却矣,判書更爲牌招,何如?傳曰,允。原疏捧入。
又啓曰,吏曹參議洪鍾應,疏批已下,一體牌招,何如?傳曰,允。
傳于李明迪曰,右副承旨入侍。
以修撰金基纘,副修撰李正履·南性敎牌不進罷職傳旨,傳于李明迪曰,竝許遞。
傳于李明迪曰,玉堂有闕之代,前望單子入之。
玉堂前望單子入之,修撰李正履,副修撰金相稷·李經在落點。
李明迪啓曰,行都承旨趙斗淳,左承旨李圭祊,右承旨金大根,左副承旨尹致秀,不爲仕進,同副承旨任百經,式暇出去,臣吏·兵批兼進之意,敢啓。傳曰,知道。
有政。吏批,判書金左根牌招不進,參判洪在喆在外未肅拜,參議洪鍾應進,右副承旨李明迪進。啓曰,判書金左根牌招不進,參判洪在喆在外未肅拜,小臣獨政未安,何以爲之?敢稟。傳曰,只出緊任。
以李玄功爲持平,金相稷爲獻納,李景在爲慶尙監司。禁府都事趙致淳,氷庫別檢鄭道和相換,兼春秋單邊亨淳。
兵批,行判書徐憙淳病,參判成遂默病,參議李是鍊入直進,參知洪龜燮病,右副承旨李明迪進。同知單曺宣植,僉知三單李源達·洪在儀·鄭俊,行護軍沈宜臣,副司果金基纘·南性敎,壬海別將金羲謙,以上竝單付。
李明迪,以吏曹言啓曰,掌樂院正李㘾,以其身病,呈狀乞遞,改差,何如?傳曰,允。
傳于李明迪曰,見窠皆令差出。
吏批,再政。以趙徽林爲副修撰,宋能圭爲掌樂正,洪在喆爲觀象監提調,田栽五爲典籍,馬翰良爲校檢。
兵批,再政。慶尙道兵馬節度使單李景在。
以左副承旨尹致秀牌不進罷職傳旨,傳于李明迪曰,只推。
李明迪啓曰,右承旨金大根牌不進,伴直無人,左副承旨尹致秀,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以右承旨金大根牌不進罷職傳旨,傳于李明迪曰,只推。
李明迪啓曰,副校理李宗秉,副修撰金相稷·李經在在外,玉堂上下番俱空,事甚未安。應敎尹敎成,副應敎金穰根,校理金應均·趙道淳,副校理趙秉恒,修撰沈膺泰·李正履,竝卽牌招,推移入直,何如?傳曰,允。
兵曹口傳政事,副司果單李㘾。
李明迪,以禮曹言啓曰,大報壇祭享,每年三月上旬內,擇日擧行事,定式矣。吉日,令日官全啓煥推擇,則來三月初六日爲吉云,以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
又以奉常寺提調意啓曰,祭享所用春等中脯,依定式,今二月十六日,始造之意,敢啓。傳曰,知道。
又以兵曹言啓曰,今二月十七日,武臣堂上朔試射日次,而以國忌正日,不得爲之之意,敢啓。傳曰,知道。
吏曹參議洪鍾應疏曰,伏以臣於本月十二日有政,伏奉除旨,以臣爲吏曹參議者,承命悸恐,拊躬周章,歷屢宿而莫知所以自措也。噫,臣厚藉洪庇,夙塵邇列,頂踵都是造化,步武無非華顯,此已臣畢生滿足,萬難酬報者,而今玆誤恩,尤豈夢寐所妄希也哉?且名入新簡之中,首膺群彦之右,管蒯之無稱,而糠粃之居前,揆以公私事計,無有是理。夫銓衡之設,爲任惎重,參佐之地,其責惟均,與聞乎通枳,而裁激揚之風,有時或代斲,而裨甄綜之事,資地之峻,遴選之愼,較有別焉。顧臣蒙昧譾劣,初無短長,而況於班簿久近,閥閱甲乙,尤所不嫺,有若眇之睇而跂之行焉,則政人之枋,其將繇臣而骫,此臣之所大懼也。小器之無堪受盈,散材之不合支重,不但簡畀之所宜愼也。抑亦以臣諒臣,自知審矣,今若怵是,諉寵光可怙,冒焉而出,僴然而自居,則其所以上累則哲之明,下招同朝之譏,亦豈細故也哉?天牌臨召,蠢動無望,粗陳瀝血之忱,猥效仰首之號。伏乞聖慈,察非飾讓,亟允所辭,俾公器重私心安焉。臣無任云云。省疏具悉。爾其勿辭察職。
壬寅二月十六日申時,上御熙政堂。右副承旨入侍時,右副承旨李明迪,假注書李裕元,記注官李東韻,別兼春秋沈敬澤,副修撰李經在,副校理李宗秉,前修撰金基纘,以次進伏訖。上曰,史官分左右。仍命內侍,以封書三度授明迪。明迪傳于經在等,經在等跪受訖。上曰,惕念對揚,可也。命經在等先退。上曰,史官就座。命退,承史以次退出。
上在昌德宮。停常參·經筵。
李明迪啓曰,玉堂備員間,視事頉稟之意,敢啓。傳曰,知道。
尹致秀啓曰,來二十一日朝參日次矣,敢稟。傳曰,停。
李明迪啓曰,行大司憲宋冕載,持平金英秀未肅拜,執義洪直弼,持平李玄功在外,掌令金耆升·朴起壕呈辭,監察茶時之意,敢啓。傳曰,知道。
趙斗淳啓曰,同副承旨任百經,今日不爲仕進,卽爲牌招,何如?傳曰,允。
趙斗淳,以內醫院都提調·提調意啓曰,本院提調,例不得兼帶金吾之任矣。副提調趙斗淳所帶同義禁,許遞,何如?傳曰,允。
以同副承旨任百經牌不進罷職傳旨,傳于李明迪曰,只推。
以應敎尹敎成,副應敎金穰根,校理金應均·趙道淳,修撰沈膺泰·李正履牌不進罷職傳旨,傳于李明迪曰,只推。
李明迪,以弘文館言啓曰,下番闕直,事甚未安,修撰李正履·沈膺泰,旣有只推之命,竝卽牌招,以爲推移入直之地,何如?傳曰,允。
傳于尹致秀曰,明日出宮門路,以協陽門爲之。
尹致秀,以訓鍊都監言啓曰,本局把摠柳相琦,身病甚重,勢難察任,改差,何如?傳曰,允。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
任百經啓曰,明日常參·經筵,取稟。傳曰,停。
李明迪啓曰,行大司憲宋冕載,持平金英秀未肅拜,執義洪直弼,持平李玄功在外,掌令金耆升·朴起壕呈辭,監察茶時之意,敢啓。傳曰,知道。
備忘記,上土僉使李勉學下直,長弓一張,長箭一部,片箭一部,筒兒一箇賜給。
李圭祊啓曰,吏文製述,以何日爲之,而親臨與命官,何以爲之?敢稟。傳曰,二十日,仁政殿,命官爲之。
以修撰李正履牌不進罷職傳旨,傳于任百經曰,只推。
任百經,以弘文館言啓曰,修撰李正履,旣有只推之命,卽爲牌招察任,何如?傳曰,允。
李圭祊,以吏曹言啓曰,新除授靈巖郡守李鳳周呈狀內,矣身素患痰癖之症,當此換節之時,一倍添劇,時日之內,萬無赴任之望,卽速入啓遞改云。其身病旣如是沈重,則有難强令遠赴,罷黜,何如?傳曰,允。口傳差出,催促下送。
任百經,以禮曹言啓曰,卽接全羅監司李敦榮移文,則以爲,高敞縣鄕校聖殿正間柱木及橫樑椽木朽傷,瓦子破落,不可不及今修改,告由·移還安祭香祝,自本曹啓稟下送云矣。高敞縣鄕校聖殿修改時,先告事由·移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接慶尙監司洪在喆移文,則以爲,盈德縣鄕校聖殿,年久頹圮,所見未安,不可不及今修改,告由·移還安祭香祝,自本曹啓稟下送云矣。盈德縣鄕校聖殿修改時,先告事由·移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以弘文館言啓曰,新除授副修撰趙徽林,時在京畿楊州地,經筵入番事緊,請斯速乘馹上來事,下諭。傳曰,依啓。
尹致秀,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以兵曹言啓曰,卽接慶熙宮入直衛將李章喆牒報,則興化門南邊墻垣二間頹圮云。爲先令繕工監,堅實圍排,急速修築,而亦令巡邏,營門限改築間,各別巡察之意,分付,何如?傳曰,允。
又以訓鍊都監言啓曰,今日殿座時把門將領,從重科治事,定奪矣。把門軍卒,入直中除出,自兵曹知委擧行,而將領在於直所,初不領率,故不能禁飭之待令將校旗牌官李廷翼,決棍十五度之意,敢啓。傳曰,知道。
又以御營廳言啓曰,本廳軍色從事官金應均,身病甚重,勢難察任,改差,何如?傳曰,允。
壬寅二月十八日辰時,上詣仁政殿。文臣製述·日次儒生殿講入侍時,行都承旨趙斗淳,左承旨李圭祊,右承旨金大根,左副承旨尹致秀,右副承旨李明迪,同副承旨任百經,假注書金秉燮·李裕元,別兼春秋沈敬澤·金益文,直提學趙秉龜,檢校直閣李公翼,檢校待敎金學性·金洙根·南秉哲·李㘾,待敎趙鳳夏,以次侍立。時至,上具翼善冠·衮龍袍,乘輿出宣化門。藥房提調金左根,副提調趙斗淳等進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,詣殿內,上降輿陞座。斗淳進前奏曰,製述文臣及儒生,今爲入庭,請下標信矣。上曰,以俄下標信擧行,可也。斗淳讀奏入門單子。宣傳官跪稟入門試官·製述文臣及儒生次第入庭。斗淳曰,從陞諸臣中有試官,使之退出行禮乎?上可之。諸試官·製述文臣及儒生行禮如儀。考官領議政趙寅永,行大護軍李光正·李穆淵,參考官行副護軍金輔根,大司成徐戴淳,司諫南秉哲,副司果趙然昌,讀券官知中樞府事洪敬謨,行護軍趙秉龜·鄭基一,對讀官吏曹參議洪鍾應,行副護軍朴容壽·李源庚,刑曹參議趙錫龜,以次進伏訖。致秀曰,不待標信,徑先開門,當該將領,令該營從重科治,何如?上曰,依爲之。出擧條寅永進前奏曰,日候猶寒,侵早勞動,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,殿最之政,大關黜陟,不可不嚴明,然後治者有勸,不治者有懲,故臣於年來,屢煩提稟,或有道臣警責之擧矣。昨冬殿最,旣屬過境,雖不必一一苛摘,至於關北·湖西,則遂無一人居中下者,稟飭之弁髦,姑捨勿論,此可曰綜名核實之道,而通一路俱爲善治,實未敢必也。兩道道臣,俱宜請勘,而咸鏡前監司閔致成,方在竄配中,不須更論,忠淸前監司金英淳,施以罷職之典,仍以此擧條,關飭諸道,何如?上曰,依爲之。出擧條寅永曰,仍任啓請,原係難愼,必有不可不仍之事端,然後始可擬議,而昨冬江華中軍李熙鐵,請仍狀啓中措辭者,不過簽闕墾荒等分內常務。且其朔數,未及瓜限,徑先登聞,俱不無後弊所關者。仍令該曹作窠差代,江華留守李羲肇,推考,何如?上曰,依爲之。出擧條寅永曰,日前有幸行時交·坡·高三邑儒武試取之命矣。恩敎之下,擧皆歡聳,而第念俙覬僥倖之徒,不無圖籍冒赴之弊,令畿伯嚴飭三邑,必以準三式帳籍,先受擧案,以防澆雜,如有現發者,當者之本律外,道臣·邑宰,難免重勘,以此分付,何如?上曰,依爲之。出擧條寅永曰,春秋陵幸之禮,雖以仙寢展謁爲重,而亦有寓於詰戎簡車之義,則凡係節制檢束之方,必須十分飭勵,然後威儀則不煩不擾,紀律則有聞無聲。先從衛內陪從之帶隷,一遵定式,無或濫率,衛外陪從之帶隷,亦令兵曹嚴飭,務歸省約。如各處地排等節,依已例,令各其地方官待令,而兩倉官進排,竝除之。雖道臣·帥臣之行,竝令自持飯,而京司飯供之節,誠難一切禁斷,飯湯外無敢過排,無敢疊設。至於下屬侵漁之弊,如有現發於摘奸,則竝以倍律施行事,一體嚴飭,何如?上曰,今番幸行,多日經宿,諸般擧行,各別嚴飭。出擧條致秀曰,大臣纔以衛內跟率禁飭事,有所提奏,而臣亦因此而有稟定者矣。每當動駕時,下隷輩雜亂之弊,在所當禁,而近因飭敎之截嚴,兵曹過於操束,竝與傳命使令之節目定數者,而不許出入,非但事欠節中,擧行亦多窒礙。臣意則一依戊辰定式,數爻之外,一切嚴禁,以殿座時言之,傳敎頒布,標信傳授之際,雖在閤門之內,許令院隷號召者,所以示嚴急之義,此亦依節目施行之意,分付兵曹,似好,故敢此仰達矣。上曰,定式數爻,幾人乎?致秀曰,三名矣。上曰,依爲之。出擧條上命書頌題曰,同律度量衡,限未時。敬謨·秉龜進前跪書訖。源庚·錫龜捧書而懸之。致秀曰,館學儒生則從自願應講,寄齋生則冊名落點矣。上可之。落點于書傳致秀讀奏訖。圭祊進前奏曰,考講以抽籤爲之乎?上曰,抽籤爲之,可也。仍命開講。斗淳曰,文臣製述時,每有能書書吏入之之例,今番則何以爲之?上曰,入之。斗淳曰,日勢稍早,講則暫停,試官及侍衛,輪回食待,似好矣。上可之。上入小次,小選,上出次。斗淳稟考試。上曰,唯。斗淳讀奏收券單子。敬謨等考試。致秀曰,儒生比較,以單栍擧行矣。上曰,唯。致秀曰,比較中,洪祐燮居不,李裕膺居粗,榜目,當以此修正以入矣。上曰,唯。斗淳曰,文臣製述,盡爲科次矣。上命讀第一張,錫龜進前讀奏第一張訖。敬謨曰,第一張書三下,第二張書三下二,第三張書三下三,可乎?上曰,依此爲之,可也。圭祊坼奏應敎尹敎成,權知承文院副正字趙秉駿,權知承文院副正字李維謙祕封訖。上命書傳敎曰,文臣製述居首人,依例捧傳旨。又命書傳敎曰,講居首通幼學李裕膺,直赴殿試,之次通進士洪祐燮,直赴會試,之次略幼學申泰愚等二人,竝給二分,之次粗幼學安喜壽等二人,各八子百選一件賜給。又命書傳敎曰,入格儒生,明日待令。小頃,通禮唱禮畢。上降座乘輿,出仁政門,由肅章門·協陽門,命出標信解嚴。入宣化門還內,諸臣以次退出。
上在昌德宮。停常參·經筵。
任百經啓曰,明日常參·經筵,取稟。傳曰,停。
李明迪啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于任百經曰,今二十二日,當詣景祐宮展拜矣,門路以曜金門爲之。
傳于尹致秀曰,入格儒生入侍。
傳于尹致秀曰,左副承旨入侍。
尹致秀啓曰,假注書李裕元,身病猝重,勢難察任,今姑改差,何如?傳曰,允。
李裕元改差,代以趙秉駿爲假注書。
趙秉駿有頉,代以韓應淳爲假注書。
尹致秀啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平金英秀牌不進罷職傳旨,傳于尹致秀曰,只推。
以修撰李正履牌不進罷職傳旨,傳于任百經曰,只推。
任百經,以弘文館言啓曰,下番闕直,事甚未安。修撰李正履,旣有只推之命,卽爲牌招入直,何如?傳曰,允。
尹致秀,以禁衛營言啓曰,卽者外南山一牌禁松牌將進告內,南壇紅箭門近處,今日開東時偶然失火,延燒莎草,卽地撲滅云矣。莫重壇所,有此失火,不勝驚駭,臣方馳往看審後,形止更達之意,敢啓。傳曰,知道。
又以禁衛營言啓曰,臣馳詣南壇莎草失火處,詳細看審,則自東南墻外,延及紅箭門內,至於壇上,長爲三十步,廣爲五十餘步,而近處松木,雖幸無損,火落莎草,延燒至此,伏不勝萬萬驚悚。當該巡察之兼參軍崔榮顯·李宗敏,爲先嚴棍汰去,禁松軍·山直輩,亦爲除案科治,至於失火根因,査實嚴處計料,而臣之常時不能禁飭之失,惶恐待罪之意,敢啓。傳曰,知道。
傳于尹致秀曰,壇壝事體,何等嚴重,而有此莎草失燒者,聞極驚懍。常時不能檢飭之該營大將,施以譴罷之典,禮堂卽爲進去,奉審,可也。
尹致秀啓曰,禁衛大將李完植,施以譴罷之典事,命下矣。將兵之任,不可一刻無摠察之人,何以爲之?敢稟。傳曰,摠使兼察。
又啓曰,禁衛大將,摠使兼察事,命下矣。兼察禁衛大將任聖皐,卽爲牌招,聽傳敎,何如?傳曰,允。
吏曹口傳政事,以金灝源爲靈巖郡守。
尹致秀,以兵曹言啓曰,在前自曜金門,景祐宮殿拜時,廣知營·西營入直軍各三十名除出,訓鍊大將率領,曜金門外設布帳外排立矣,今番則何以爲之乎?敢稟。傳曰,依此爲之。
又以兵曹言啓曰,今二月二十日,文臣朔試射日次,而吏文製述命官試取相値,不得爲之之意,敢啓。傳曰,知道。
又以兵曹言啓曰,羽林衛將鄭日復,五衛將洪在儀·鄭俊行,武臣兼宣傳官權顗,俱以病難供職,呈狀乞遞,竝改差,二羽禁軍番次,在於今月二十三日,羽林衛將之代,依承傳口傳擬入,何如?傳曰,允。
兵曹口傳政事,以申在儉爲羽林將。
尹致秀,以義禁府言啓曰,中官吳慶元,各別嚴刑一次後,全羅道靈巖郡楸子島,勿限年定配事,承傳啓下矣。吳慶元,各別嚴刑一次後,全羅道靈巖郡楸子島,勿限年定配,而以承傳內辭意,具罪目,依例發遣府羅將,押送配所,何如?傳曰,允。
義禁府啓目,長壽山城前別將黃基濂原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
壬寅二月十九日辰時,上御熙政堂。入格儒生入侍時,左副承旨尹致秀,假注書李裕元,記事官吉履元,別兼春秋金益文,以次進伏。幼學李裕膺,進士洪友燮,幼學申泰愚·申應朝·安喜壽·任憲大等,以次序立階下訖。上曰,史官分左右。致秀曰,儒生,使之陞堂擧行乎?上可之。儒生等進前奏職姓名訖,還爲退立階下。致秀曰,給分以上,使之先退出,其餘施賞乎?上可之。泰愚等,以次跪受賞八子百選一件訖。引儀唱四拜,儒生等行禮訖,使之退出。命史官就座,仍命退,承史以次退出。
壬寅二月十九日午時,上御熙政堂。左副承旨入侍時,左副承旨尹致秀,假注書李裕元,記注官李東韻,別兼春秋金益文,副司果沈宜冕,修撰沈膺泰,副司果林肯洙,以次進伏訖。上曰,史官分左右。仍命內侍,以封書三度授致秀。致秀傳于宜冕等,宜冕等跪受訖。上曰,惕念對揚,可也。命宜冕等先退。上曰,史官就座。命退,承史以次退出。
上在昌德宮。停常參·經筵。
藥房副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿,氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
任百經啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
李明迪啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹致秀啓曰,備邊司郞廳來言,今日賓廳日次,而領議政趙寅永在外,左議政金弘根,右議政鄭元容,俱有身病,不得來會云矣,敢啓。傳曰,知道。
傳于任百經曰,藥房提調許遞,前望單子入之。
藥房提調前望單子入之,朴晦壽落點。
禮曹,來四月初二日,行宗廟夏享大祭,親祭,取稟。奉敎敬依。
傳于任百經曰,讀券官李光正,命官爲之。
任百經啓曰,對讀官金洙根,來詣朝房,謂有身病,屢度催促,終不入來,事體所在,誠極未安。所當重勘,而本院請推之外,無他可施之罰,何以爲之?敢稟。傳曰,從重推考。
傳于任百經曰,吏文製述入格人,依例捧傳旨。
傳于尹致秀曰,左副承旨入侍。
李明迪啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平金英秀牌不進罷職傳旨,傳于李明迪曰,只推。
任百經,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
任百經啓曰,明日常參·經筵,取稟。傳曰,停。
以修撰李正履牌不進罷職傳旨,傳于任百經曰,只推。
任百經,以弘文館言啓曰,下番姑降入直,事甚未安。修撰李正履,旣有只推之命,卽爲牌招入直,何如?傳曰,允。
又以禮曹言啓曰,臣晦壽謹依聖敎,南壇失火處馳詣奉審,則紅箭門內壇上壇下莎草,盡數燒燼,只餘西邊紅箭門內西南隅四五間許莎草。至於長廣步數,則自西邊紅箭門內,至東邊紅箭門外,爲五十餘步,自北邊紅箭門內,至南邊紅箭門外,爲三十步,所見萬驚驚悚。壇壝事體,何等嚴重,而壇直輩不善守護,致此失火者,極爲駭痛。火起根因與巡山參軍·山直輩,已自該營草記査處,而壇直輩,移送秋曹,照法嚴勘,壇內莎草修改等節,分付漢城府,申飭該部,使之卽爲擧行,何如?傳曰,允。
尹致秀,以兵曹言啓曰,今二月二十日,禁軍戎器點考日次,而吏文製述命官試取相値,不得設行,後日退行之意,敢啓。傳曰,知道。
又以兵曹言啓曰,新除授羽林將申在儉,時無職名,依例口傳付軍職以入之意,敢啓。傳曰,知道。
兵曹口傳政事,副護軍單申在儉。
尹致秀,以訓鍊都監言啓曰,本局從事官趙龜夏,身病甚重,勢難察任,改差,何如?傳曰,允。
又以御營〈廳〉言啓曰,本廳軍色從事官鄭基世,身病甚重,勢難察任,改差,何如?傳曰,允。
刑曹啓目粘連,春川徐震煥獄事,尹寡設有醜行,同堂宜思善處,而叔侄行兇,終作冤鬼,亟施三尺,用慰九幽,斷不可已,加訊償命,何如?判付啓依允。
大護軍李光正疏曰,伏以今日吏文製述之試,有命官爲之之命,而臣之蒙點,猥居其首。竊伏念命官爲任,凡係考券,非崇秩不可,則臣安敢倉卒冒膺,致壞格例乎?玆敢趨詣朝房,忙陳短章。伏乞聖慈,亟賜遞免,以重試體,以安私分。臣無任云云。答曰,省疏具悉。旣多已例,卿其勿辭考試。
壬寅二月二十日午時,上御熙政堂。左副承旨入侍時,左副承旨尹致秀,假注書韓應淳,記注官李東韻,別兼春秋趙然昌,副司果鄭基世,別兼春秋金益文,副司果趙龜夏,以次進伏訖。上曰,史官分左右。仍命內侍,以封書三度授致秀。致秀傳于龜夏等,龜夏等跪受訖。上曰,惕念對揚,可也。命龜夏等先退。上曰,史官就座。命退,承史以次退出。
上在昌德宮。停常參·經筵。
尹致秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹致秀啓曰,來二十五日,朝參日次矣,敢稟。傳曰,停。
任百經啓曰,明日動駕,再明日·三明日,寧陵忌辰祭齋戒正日相値,視事頉稟之意,敢啓。傳曰,知道。
李明迪啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
任百經啓曰,卽者副校理趙秉恒,以其親病,陳疏徑出,原疏,纔已捧入矣。所當直捧禁推傳旨,而此與無端徑出有異,推考警責,何如?傳曰,允。
任百經,以禮曹言啓曰,來四月初二日,行宗廟夏亨大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來四月初二日,行宗廟夏享大祭親行時,永寧殿,遣大臣攝行事,知委,何如?傳曰,允。
傳于尹致秀曰,右承旨入侍。
傳于尹致秀曰,藥院提調許遞,前望單子入之。
內醫提調前望單子入之,朴永元落點。
傳于尹致秀曰,右承旨許遞,前望單子入之。
承旨前望單子入之,金輔根落點。
尹致秀啓曰,新除授左副承旨金輔根,卽爲牌招,何如?傳曰,允。
以修撰李正履牌不進罷職傳旨,傳于李明迪曰,只推。
李明迪啓曰,玉堂上下番俱空,事甚未安。應敎尹敎成,副應敎金穰根,校理趙道淳,修撰李正履,竝卽牌招,推移入直,何如?傳曰,允。
又啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平金英秀牌不進罷職傳旨,傳于李明迪曰,只推。
以左副承旨金輔根牌不進罷職傳旨,傳于李明迪曰,只推。
以應敎尹敎成,校理趙道淳牌不進罷職傳旨,傳于李明迪曰,只推。
以咸鏡監司趙冀永狀啓,厚州府使朴宗喆,身病猝重,連呈辭狀,不得已罷黜事,傳于李明迪曰,令該曹口傳差出,催促下送。
吏曹口傳政事,以吳明善爲厚州府使。
傳于尹致秀曰,明日出宮門路,以協陽門爲之。
李明迪,以奉常寺提調言啓曰,祭享所用春等中脯三百五十五貼三條,今二月二十一日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
尹致秀,以兵曹言啓曰,今二月二十一日,武臣賓廳講書日次,而中日相値,不得爲之之意,敢啓。傳曰,知道。
又以備邊司言啓曰,會寧·慶源開市,旣已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
李明迪,以刑曹言啓曰,禮曹啓辭內,臣朴晦壽,謹依聖敎,南壇失火處,馳詣奉審,則紅箭門內壇上壇下莎草,盡數燒燼,只餘西邊紅箭門內西南隅四五間許莎草。至於長廣步數,則自西邊紅箭門內,至東邊紅箭門外,爲五十餘步,自北邊紅箭門內,至南邊紅箭門外,爲三十步,所見萬萬驚悚。壇壝事體,何等嚴重,而壇直輩不善守護,致此失火者,極爲駭痛。火起根因與巡山參軍·山直輩,已自該營草記査處,而壇直輩移送秋曹,照法嚴勘,壇內莎草修改等節,分付漢城府,申飭該部,使之卽爲擧行,何如?傳曰,允事,命下矣。壇壝失火,萬萬驚悚,而律無定條。謹依大明律山陵兆域內失火之文,壇直朱萬石·鄭相吉·朴春根·韓有福等,各決杖八十後,萬石江原道金城縣,相吉忠淸道沔川郡,春根洪州牧,有福黃海道新溪縣,徒二年定配所,竝卽押送之意,敢啓。傳曰,知道。
刑曹啓目,京囚金漢相獄事,頭部傷處緊重,檢驗證招分明,而今於會推,橫豎說去,終始抵賴,尤極痛惡。同正犯金漢相,更加嚴訊,期於輸款,何如?判付啓依允。
慶尙監司李景在疏曰,伏以朝廷官人,常取望實,而務叶物議,人臣事君,自量才器,而戒在僥濫,所以負乘致寇之訓,滿盈招災之理,賢聖攸程,古今如契。臣本學未通方,材非需世,而偏蒙我純祖曁我翼考庇覆拔擢之恩,前後兜攬,罔非華顯,恩山德海,毫無酬報,居常兢懼,如集于木。迺者嶺臬新命,遽降於千萬意想之外,臣誠俯仰循省,歷日悸慄,莫知其所以自措也。夫嶺南,國家根本之地也。財賦之繁富,簿領之煩劇,民人卒乘之殷甲,於諸路素稱難治,去處藉曰年比小康,稍紓剝床之憂,而全省之依舊凋弊。譬如大病之餘,源委自在,雖不敢臆斷懸度於身涉目擊之前,而此時此任之在所難愼,事理㫼甚,苟非明核有以察隱,恩信有以孚衆,威望可憚,雅量足鎭,則上無以宣揚仁化,下無以厭服群情,末流之害,灼見其民與國與受其病而後已,豈細故也哉?若諉臣班聯之稍久,踐歷之粗具,謂可以一試其所未試云爾,則一路之重,六條之察,初非積仕計功之比,何容苟然差遣而止乎?噫,高牙大纛,非不爲耀,豐供厚祿,非不爲侈,至於才不能而分不堪,盃盂之處池沼,椳臬之承棟樑,自知之審,安得無量入之義乎?物議之駭惑,僥濫之無藝,宜如何而可也?玆不得不披瀝衷懇,仰瀆崇嚴。伏望殿下,諒臣言之非出例讓,念重寄之不可輕授,亟命還收臣新授職名,以幸國事,以安微分焉。臣無任云云。答曰,省疏具悉。卿其勿辭,往欽哉。
副校理趙秉恒疏曰,伏以臣於持被之中,卽接家信,則臣母素患頭疼之症,近因日候之不調,一倍添劇,促臣歸視。臣自聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,以便救護,因治臣瀆擾之罪,以肅朝綱焉。臣無任云云。省疏具悉。爾其勿辭救護。
壬寅二月二十一日申時,上御熙政堂。右承旨入侍時,右承旨尹致秀,假注書金秉燮,記事官吉履元,別兼春秋沈敬澤,檢校待敎李㘾,校理金應均,副司果李濟達,以次進伏訖。上曰,史官分左右。上曰,進前。致秀與李㘾等進前。上命內侍,以封書三度授致秀。致秀傳于李㘾等,李㘾等跪受訖。上曰,惕念對揚,可也。命李㘾等先退。上曰,史官就座。仍命退,承史以次退出。
上在昌德宮。停常參·經筵。
自開東至,灑雨下雨,測雨器水深一寸一分。自人定至二十三日開東,灑雨下雨,測雨器水深九分。
上詣景祐宮,入齋室後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
任百經啓曰,明日召對,取稟。傳曰,停。
李明迪啓曰,行大司憲宋冕載,持平金英秀未肅拜,執義洪直弼,持平李玄功在外,掌令金耆升·朴起壕呈辭,監察茶時之意,敢啓。傳曰,知道。
傳于尹致秀曰,侍衛軍兵雨具,從便爲之。
傳于尹致秀曰,行護軍趙秉龜,禁衛大將除授。
尹致秀啓曰,新除授禁衛大將趙秉龜,卽爲牌招,傳授命召,何如?傳曰,允。
兵曹,禁衛大將單趙秉龜。
傳于尹致秀曰,飭已施矣,幸行不遠,前禁將李完植敍用,仍任前職。
尹致秀啓曰,前禁衛大將李完植敍用,仍任前職事,命下矣。時無職名,令該曹口傳付軍職,仍卽牌招,傳授命召,何如?傳曰,允。
兵曹口傳政事,護軍單李完植。
兵曹,禁衛大將單李完植。
李圭祊,以吏曹言啓曰,今此寒食祭祭官,當爲磨鍊,而除老病·公頉,實無推移排比之路,依近例,刑官及司饔院官員年六十以上人,通瀜塡差,而其中時無職名人,令該曹,口傳付軍職,何如?傳曰,允。
行護軍趙秉龜疏曰,伏以臣纔自班退,忽伏奉禁將特除之命,臣誠驚惶震懍,莫省所以自措也。戎垣重任,非臣鹵劣,所可堪承,而此猶臣未暇章皇陳達者,以臣季父臣寅永,方帶本營都提擧之任故也。猶父猶子之竝在一營,不但國體之苟艱,在臣私分,決不敢一刻冒膺。受符有命,趨承無路,忙綴短章,猥控微懇。伏乞聖明,俯賜鑑諒,亟遞臣禁衛大將之任,以便公私,千萬幸甚。臣無任云云。答曰,省疏具悉。所辭似然,戎垣之任,今姑許遞。
壬寅二月二十二日辰時,上詣景祐宮,展拜入侍時,行都承旨趙斗淳,左承旨李圭祊,右承旨尹致秀,左副承旨金輔根,右副承旨李明迪,同副承旨任百經,假注書金秉燮·韓應淳,別兼春秋沈敬澤·趙然昌,直提學趙秉龜,檢校待敎金學性·南秉哲,待敎趙鳳夏,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調朴永元等進前奏曰,侵早勞動,聖體,若何?上曰,一樣矣。由協陽門·肅章門·進善門,出曜金門,詣景祐宮齋室。通禮跪啓請降輿,上降輿,入齋室。展拜時至,通禮跪啓請外辦,上出次,入就板位,行再拜禮,奉審訖。仍詣誠一軒,行四拜禮。命閣臣捲帳。奉審純宗御眞一本,翼宗御眞一本,還入齋室後,問安勿爲之事。出榻敎小頃,通禮跪啓請外辦,上出次。通禮跪啓請乘輿,上乘輿,由曜金門·進善門·肅章門,入協陽門,命出標信解嚴。宣化門還內,諸臣以次退出。
上在昌德宮,停常參·經筵。
任百經啓曰,明日召對,取稟。傳曰,停。
李明迪啓曰,行大司憲宋冕載,持平金英秀未肅拜,執義洪直弼,持平李玄功在外,掌令金耆升·朴起壕呈辭,監察茶時之意,敢啓。傳曰,知道。
又啓曰,禁衛大將李完植,時在水原地,命召傳授,一時爲急,斯速乘馹上來事,下諭,何如?傳曰,允。
又啓曰,密符親納,例也,而前全羅監司李敦榮,謂有身病,使其褊裨替納,事甚未安。推考,何如?傳曰,允。
李明迪,以兵曹言啓曰,卽接西所衛將安愼良牒報,則永肅門南邊中松二株,因風顚仆云。令該所,依例斫去之意,敢啓。傳曰,知道。
上在昌德宮,停常參·經筵。
任百經啓曰,明日常參·經筵,取稟。傳曰,停。
李明迪啓曰,行大司憲宋冕載,持平金英秀未肅拜,執義洪直弼,持平李玄功在外,掌令金耆升·朴起壕呈辭,監察茶時之意,敢啓。傳曰,知道。
任百經,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成柳幼麟呈旬,直講朴奎賢,典籍李容敏俱爲差祭,時無入直之員,以他郞官,姑爲代直,何如?傳曰,允。
李明迪,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,僉知中樞府事姜,除授在外,上來無期云。西樞雖是閑局,不可虛帶,新除授楸仇非權管金基泳,父年今爲八十四歲,法不當遠離赴任,呈狀乞遞,竝改差,何如?傳曰,允。
又以備邊司言啓曰,卽見全羅前監司李敦榮狀啓,則以爲,羅州牧飛禽島,移泊大國江南省蘇州府上海縣人二十一名,江南省太倉州崇明縣人十五名,靈光郡九峀浦,移泊山東省登州府榮城·文登縣及寧海州海陽·蓬萊·萊陽等縣人四十名中,三名病死,其餘三十七名,俱是行商漂到者,而般隻完固,願從水路還歸,竝已發送云矣。漂人旣皆還歸,緣由咨文,令槐院依例撰出,定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
上在昌德宮,停常參·經筵。
藥房都提調鄭元容,提調朴永元,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
任百經啓曰,明日召對,取稟。傳曰,停。
李明迪啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政趙寅永,左議政金弘根,右議政鄭元容,無時急稟定事,不得來會云矣,敢啓。傳曰,知道。
傳于任百經曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
李圭祊啓曰,卽者應敎尹敎成,以其親病,陳疏徑出,原疏,纔已捧人矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂備員間,視事頉稟之意,敢啓。傳曰,知道。
禮曹,來三月十四日中宮殿誕日陳賀時,應行節目,參考前例,磨鍊爲去乎,依此擧行,何如?判付啓,權停爲良如敎。
李明迪啓曰,行大司憲宋冕載,掌令金耆升·朴起壕牌不進,執義洪直弼,持平李玄功在外,持平金英秀差祭,監察茶時之意,敢啓。傳曰,知道。
以司諫南秉哲,掌令金耆升·朴起壕牌不進罷職傳旨,傳于李明迪曰,只推。
金輔根,以戶曹言啓曰,各道年終錢穀御覽會計,每於翌年二月二十五日,啓請修正,自是定式,而各道會案,幾盡上來,京畿則驪州·陰竹還餉未捧條,今方另査釐正,自致愆期,限內不得磨勘之意,該道臣旣有登聞,御覽會計,待其會案上來,修正以入,何如?傳曰,允。
任百經,以內醫院都提調·提調意啓曰,自前幸行時,若是經宿之地,則陪從掌務官一員,例自司僕寺,補把馬一匹許給矣。今番幸行時,依例許給之意,分付該寺,何如?傳曰,允。
李明迪,以都摠府言啓曰,副摠管崔致憲,以騎兵點考坐起事,外兵曹晝仕出去之意,敢啓。傳曰,知道。
應敎尹敎成疏曰,伏以臣之老母夙抱貞疾,近因寒暄之不調,將攝失宜,外感忽添,寒熱交作,咳喘兼發,食飮全阻,轉側須人,以若自來凜綴,加之見狀危劇,急伻繼踵,歸視是促。臣聞報煎灼,按耐不得,玆敢據實控籲,徑出禁扄。伏乞聖慈,俯垂鑑諒,亟遞臣見帶之職,俾便救護,仍勘臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮,停常參·經筵。
任百經啓曰,明日召對,取稟。傳曰,停。
李圭祊啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨金輔根,右副承旨李明迪,今日不爲仕進,竝卽牌招,何如?傳曰,允。
又啓曰,禁衛大將李完植,自鄕上來云,卽爲牌招,傳授命召,何如?傳曰,允。
任百經啓曰,冬至使先來狀啓上送事,平安監司義州府尹狀啓,去夜入來,撥路申飭,本自截嚴,先來法意,亦有定限,而今二十日戌時,自義州封撥者,今始到院,雖緣中間風雨所阻,揆以法例,如是遲滯,萬萬駭然。不能申飭之道臣及義州府尹,竝推考,當該軍官及陪持,令攸司從重科治,何如?傳曰,允。
李圭祊啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平金英秀牌不進罷職傳旨,傳于李明迪曰,只推。
任百經,以弘文館言啓曰,應敎尹敎成,陳疏受由,校理金應均,副校理李宗秉在外,上番闕直,事甚未安。副應敎金穰根,校理趙道淳,副校理趙秉恒,竝卽牌招,以爲推移入直之地,何如?傳曰,允。
以副應敎金穰根,校理趙道淳,副校理趙秉恒牌不進罷職傳旨,傳于李明迪曰,只推。
以左副承旨金輔根牌不進罷職傳旨,傳于李明迪曰,只推。
任百經,以禮曹言啓曰,卽接楊州幼學李得祜所志,則以爲,同姓三寸姪在慶,嫡妾俱無子,以其同姓四寸兄在周第二子鳳鉉,欲爲繼後,兩家諸族,相議完定,而在慶夫妻,俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李得祜所訴旣如此,依定式,李在周第二子鳳鉉,立爲李在慶之後,何如?傳曰,允。
李明迪,以訓鍊都監言啓曰,本局別將柳文儉,身病甚重,勢難察任,改差,何如?傳曰,允。
義禁府啓目粘連啓下是白有亦,向前黃基濂亦,禁松雖曰擧職,毒杖乃至傷命,非法敺打,焉逭當律?以此照律,何如?判付啓依允。又啓目粘連啓下是白有亦,向前金得秀亦,莫重經筵牌之誤書以入,事係不審,以此照律,何如?判付啓依允。
上在昌德宮。停常參·經筵。
尹致秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
任百經啓曰,明日召對,取稟。傳曰,停。
李明迪啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
任百經啓曰,來初一日,輪對日次,而禧陵忌辰祭齋戒相値,頉稟之意,敢啓。傳曰,知道。
李明迪啓曰,卽者別兼春秋沈敬澤,以其親病,陳疏徑出,原疏,纔已捧入矣。所當直捧禁推傳旨,而此與無端徑出有異,推考警責,何如?傳曰,允。
任百經啓曰,左右史不可不備,別兼春秋趙然昌,卽爲牌招入直,何如?傳曰,允。
以全羅監司徐箕淳狀啓,潭陽等邑民家失火事,傳于金輔根曰,聞甚矜惻,元恤典外,別加顧助,結構奠接之方,廟堂措辭分付。
李明迪啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平金英秀牌不進罷職傳旨,傳于李明迪曰,只推。
任百經,以弘文館言啓曰,上番闕直,事甚未安。副應敎金穰根,校理趙道淳,副校理趙秉恒,旣有只推之命,竝卽牌招,以爲推移入直之地,何如?傳曰,允。
以副應敎金穰根,校理趙道淳,副校理趙秉恒牌不進罷職傳旨,傳于李明迪曰,只推。
以別兼春秋趙然昌牌不進罷職傳旨,傳于李明迪曰,只推。
尹致秀,以都摠府言啓曰,今此幸行時,侍衛·寶劍·守宮,當爲備員,而副摠管李忠運·李存敬·李儒常·宋祥來·崔致憲,俱有實病,一員未差,無以備員,令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,竝許遞,前望單子入之。
義禁府啓目粘連,長壽山城前別將黃基濂矣本府議啓內,禁松雖曰擧職,毒杖乃至傷命,非法歐打,焉逭當律?以此照律,罪杖一百收贖,告身盡行追奪,徒三年定配,以喪前發覺,喪後勘斷,依法典收贖,私罪。奉敎依允。又啓目粘連,假注書金得秀矣本府議啓內,莫重經筵牌之誤書以入,事係不審。以此照律,罪笞四十收贖,附過還職,私罪。奉敎依允。
別兼春秋沈敬澤疏曰,伏以臣母素患痰癖之症,近當日候之不調,恒時凜綴,顧臣情地,誠難離側,而直次有重,未敢言私,黽勉持被,數日于玆矣。今接家信,則臣母夙病,挾滯闖發,形症陡劇,委頓床褥,轉側須人。臣聞此報,方寸焦熬,按住不得,忙陳短章,徑出禁扄。伏乞聖明,俯垂鑑諒,亟遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
金輔根啓曰,明日召對,取稟。傳曰,停。
李明迪啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙斗淳啓曰,同副承旨任百經,今日不爲仕進,卽爲牌招,何如?傳曰,允。
金輔根啓曰,左右史不可不備,別兼春秋趙然昌,旣有只推之命,卽爲牌招入直,何如?傳曰,允。
尹致秀啓曰,卽見全羅前監司李敦榮洗鱗石首魚限內不得封進狀啓,則今月十五日封發者,今始來到,撥路申飭,前後何如,而如是遲滯,事甚未安。推考,何如?傳曰,允。
摠管前望單子入之,都摠管李羲準·完昌君時仁·興寅君最應,副摠管李鼎臣·沈漢永·柳基常落點。
以濟州防禦使李源祚狀啓,進上靑橘,枯損稀結,自至闕封,惶恐待罪事,傳于李明迪曰,勿待罪事,回諭。
李明迪啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平金英秀牌不進罷職傳旨,傳于李明迪曰,只推。
以同副承旨任百經牌不進罷職傳旨,傳于李明迪曰,只推。
以別兼春秋趙然昌牌不進罷職傳旨,傳于李明迪曰,只推。
金輔根,以吏曹言啓曰,今此大報壇祭,遣大臣攝行祭,時原任大臣中,當爲塡差,而判府事洪奭周,領議政趙寅永,俱爲在外,左議政金弘根有身病,右議政鄭元容藥院都提調,例不得塡差,無可差之員,何以爲之?敢稟。傳曰,宗親儀賓中塡差。
又以弘文館言啓曰,上番闕直,事甚未安。副應敎金穰根,校理趙道淳,副校理趙秉恒,旣有只推之命,應敎尹敎成,由限已過,一體牌招,以爲推移入直之地,何如?傳曰,允。
以應敎尹敎成,副應敎金穰根,校理趙道淳,副校理趙秉恒牌不進罷職傳旨,傳于李明迪曰,只推。
金輔根,以禮曹言啓曰,卽接濟州牧使李源祚狀啓謄報,則今二月朔所封靑橘,一一摘取,只爲二百五箇。宗廟薦新,無以備數,謹援已例,都封上送于禮曹,以爲稟旨薦獻之地,爲辭矣。靑橘薦新,卽三月令,而在前橘果稀結之時,多有減數薦獻之例,今亦依前例分排,當日薦進,何如?傳曰,允。
尹致秀,以摠戎廳言啓曰,今此幸行時,別驍士及標下軍射放試取,摠使依已例先期出去,今番則交·坡·高三邑武士,當一體試射,而三邑儒生,亦當以十一日應製,試取於坡館矣。令畿伯預爲知委事,命下矣。謹考已例,甲辰年則別驍士柳葉箭一巡一中,標下軍鳥銃三放一中,以上入格試取後,依會試例,親臨別試射設行。己酉年則別驍士柳葉箭一巡一中,標下軍鳥銃三放一中,以上試取修啓。戊辰年則別驍士柳葉箭一巡邊一中,片箭一巡邊一中,騎芻一巡一中,鳥銃三放邊一中,四技取二技,標下軍鳥銃三放邊一中,以上試取修啓矣。今番則何以爲之,而交河·坡州·高陽三邑武士試取規矩,何以爲之乎?敢稟。傳曰,坡州·長湍別驍士,竝柳葉箭一巡一中,以上修啓,坡州·長湍標下軍,竝鳥銃三放一中,以上修啓,交河·坡州·高陽三邑武士,竝柳葉箭一巡一中,以上修啓。
上在昌德宮。停常參·經筵。
自辰時至未時,灑雨下雨,測雨器水深三分。
任百經啓曰,明日召對,取稟。傳曰,停。
李明迪啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
任百經啓曰,左右史不可不備,別兼春秋趙然昌,旣有只推之命,卽爲牌招入直,何如?傳曰,允。
李明迪啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平金英秀牌不進罷職傳旨,傳于李明迪曰,只推。
任百經,以弘文館言啓曰,上番闕直,事甚未安。應敎尹敎成,副應敎金穰根,校理趙道淳,副校理趙秉恒,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接京畿監司徐英淳移文,則以爲,陽川縣社稷神室,年久朽傷,故將欲改建,而以來三月二十五日修改計料,告由·移還安祭香祝,自本曹啓稟下送云矣。陽川縣社稷神室修改時,先告事由移還安祭香祝,令該司照例磨鍊,下送之意,分付,何如?傳曰,允。
上在昌德宮。停常參·經筵。
藥房提調朴永元,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿,氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李明迪,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
任百經啓曰,明日召對,取稟。傳曰,停。
李明迪啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙斗淳啓曰,右承旨尹致秀,今日不爲仕進,卽爲牌招,何如?傳曰,允。
李明迪啓曰,備邊司郞廳來言,今日賓廳日次,而領議政趙寅永在外,左議政金弘根,右議政鄭元容,俱有身病,不得來會云矣,敢啓。傳曰,知道。
傳于任百經曰,禮房承旨馳詣宗廟·景慕宮,奉審摘奸以來。
金輔根啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平金英秀牌不進罷職傳旨,傳于金輔根曰,只推。
以右承旨尹致秀牌不進罷職傳旨,傳于金輔根曰,只推。
以應敎尹敎成,副應敎金穰根,校理趙道淳,副校理趙秉恒牌不進罷職傳旨,傳于金輔根曰,只推。
任百經,以弘文館言啓曰,副應敎金穰根,副校理趙秉恒差祭,上番闕直,事甚未安。應敎尹敎成,校理趙道淳,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,今此幸行時,交河·坡州·高陽三邑儒生應製,試取於坡館事,命下矣。取考謄錄,則正廟朝丁未年楊州·高陽儒生試取時,及壬子年楊州·抱川儒生試取時,皆親臨,而試官,以隨駕人員道內文臣秩高守令中磨鍊,收券官,以隨駕三曹文郞廳中差定,禁亂官,以隨駕義禁府都事差定。純廟朝戊子年華城儒生試取時,無親臨節次,而試官,以文任擧行,收券官·禁亂官,亦不差定,自本府擧行矣。今番則何以爲之乎?敢稟。傳曰,待下敎。
又以禮曹言啓曰,今此幸行時,三邑儒生應製試紙,當爲稟定知委,而取考謄錄,則丁未年用大好紙,壬子年用壯紙矣,今番則何以爲之乎?敢稟。傳曰,試紙用壯紙。
金輔根,以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
上在昌德宮,停常參·經筵。
任百經啓曰,明日召對,取稟。傳曰,停。
尹致秀啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
金輔根啓曰,行大司憲宋冕載,持平金英秀未肅拜,執義洪直弼,持平李玄功在外,掌令金耆升·朴起壕呈辭,監察茶時之意,敢啓。傳曰,知道。
尹致秀啓曰,右副承旨李明迪,今日不爲仕進,卽爲牌招,何如?傳曰,允。
又啓曰,今此幸行時,何大臣留都乎?敢稟。傳曰,領議政留都。
任百經,以奎章閣言啓曰,卽接內需司牒報,則咸興·永興兩本宮四月別大祭時造燭封香吉日,今月二十日午時,衣襨香燭祭品奉詣吉日,同月二十一日卯時,俱吉云,以此日時擧行之意,敢啓。傳曰,知道。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
傳于任百經曰,內閣提學前望單子入之。
內閣提學前望單子入之,朴綺壽落點。
任百經,以奎章閣言啓曰,新除授提學朴綺壽,時在京畿通津地,乘馹上來事,下諭,何如?傳曰,允。
以右副承旨李明迪牌不進罷職傳旨,傳于任百經曰,只推。
以應敎尹敎成,校理趙道淳牌不進罷職傳旨,傳于任百經曰,只推。
任百經,以忠勳府言啓曰,本府書寫忠義衛張極老瓜滿,代以嫡長忠義衛許煜差下,依例假郞廳稱號,何如?傳曰,允。
又以弘文館言啓曰,上番闕直,事甚未安。應敎尹敎成,校理趙道淳,旣有只推之命,與副應敎金穰根,校理趙秉恒,一體牌招,以爲推移入直之地,何如?傳曰,允。
又以禮曹言啓曰,因大臣筵奏,忠莊公權慄,特命建祠,仍宣恩額事,允下矣。祠宇,今纔營建,而來四月二十九日,當爲延額云。宣額時,例有致祭之規,額號及祭文,令藝文館依例撰出,祭物,令本道進排,執事官,亦令本道差定,本曹郞廳前期受香燭下去,以爲宣額致祭之地,何如?傳曰,允。
上在昌德宮,停常參·經筵。
李明迪啓曰,明日召對,取稟。傳曰,停。
金輔根啓曰,行大司憲宋冕載,持平金英秀未肅拜,執義洪直弼,持平李玄功在外,掌令金耆升·朴起壕呈辭,監察茶時之意,敢啓。傳曰,知道。
又啓曰,明日傳香禮房承旨,當爲齋宿,左承旨李圭祊,不爲仕進,所當牌招,而拘於廳規,不得請牌,何以爲之?敢稟。傳曰,牌招。
李明迪啓曰,今十一日長陵·仁陵親祭祭文,當爲製進,藝文提學趙秉鉉,待明朝牌招,使之製進,何如?傳曰,允。
以應敎尹敎成,副應敎金穰根,校理趙道淳,副校理趙秉恒牌不進罷職傳旨,傳于李明迪曰,只推。
李明迪,以弘文館言啓曰,上番闕直,事甚未安。應敎尹敎成,副應敎金穰根,校理趙道淳,副校理趙秉恒,旣有只推之命,竝卽牌招,以爲推移入直之地,何如?傳曰,允。
以左承旨李圭祊牌不進罷職傳旨,傳于金輔根曰,只推。
以應敎尹敎成,副應敎金穰根,校理趙道淳,副校理趙秉恒牌不進罷職傳旨,傳于李明迪曰,只推。
兵曹,以洪敬謨爲留都大將。
兵曹,留都從事官單李玄文。
任百經,以吏曹言啓曰,忠淸道都事金廷雲,以其身病,呈狀乞遞,改差,何如?傳曰,允。
金輔根,以兵曹言啓曰,留都營狀啓,例爲付撥,而或有時急之事,京畿驛馬待令,曾有定式矣。今亦依此擧行,何如?傳曰,允。
又以禁衛營言啓曰,今番幸行時,本營軍色從事官南秉哲參陳,而時帶臺職,從事官之任,今姑改差,何如?傳曰,允。
上在昌德宮,停常參·經筵。
李圭祊啓曰,明日召對,取稟。傳曰,停。
尹致秀啓曰,行大司憲宋冕載,持平金英秀未肅拜,執義洪直弼,持平李玄功在外,掌令金耆升·朴起壕呈辭,監察茶時之意,敢啓。傳曰,知道。
傳于李圭祊曰,傳香承旨馳詣懿昭墓,奉審摘奸以來。
傳于尹致秀曰,常時不能檢飭之當該行首宣傳官李能權汰去,其代,分付兵曹,各別擇差。
李圭祊,以弘文館言啓曰,上番闕直,事甚未安。應敎尹敎成,副應敎金穰根,校理趙道淳,副校理趙秉恒,旣有只推之命,竝卽牌招,以爲推移入直之地,何如?傳曰,允。
又以奎章閣言啓曰,原任待敎金英淳,守宮閣臣受點矣。方在罷散中,何以爲之?敢稟。傳曰,敍用。
以應敎尹敎成,副應敎金穰根,校理趙道淳,副校理趙秉恒牌不進罷職傳旨,傳于任百經曰,只推。
李圭祊,以成均館同知館事大司成意啓曰,今三月初三日,儒生課試,當爲設行,而大提學未差,限內不得爲之之意,敢啓。傳曰,知道。
尹致秀,以兵曹言啓曰,行首宣傳官,今方有闕,而幸行在邇,依例口傳擬入之意,敢啓。傳曰,知道。
兵曹口傳政事,以任泰瑛爲宣傳官。
尹致秀,以都摠府言啓曰,今日入直內三廳武兼禁軍及軍兵等,當爲中日習射技放,而懿昭墓忌辰祭齋戒相値,不得設行之意,敢啓。傳曰,知道。
上在昌德宮,停常參·經筵。
李圭祊啓曰,明日召對,取稟。傳曰,停。
李明迪啓曰,行大司憲宋冕載,持平金英秀未肅拜,執義洪直弼,持平李玄功在外,掌令金耆升·朴起壕呈辭,監察茶時之意,敢啓。傳曰,知道。
李圭祊啓曰,右承旨尹致秀,左副承旨金輔根,今日不爲仕進,竝卽牌招,何如?傳曰,允。
李圭祊,以禮曹言啓曰,對馬島主書契回答,當爲成送,而參議未差,不得擧行,令政院稟旨差出,以爲趁卽修送之地,何如?傳曰,允。
李圭祊啓曰,因禮曹草記,對馬島主書契回答,當爲成送,而參議未差,不得擧行,令政院稟旨差出,以爲趁卽修送之地事,允下矣。政官牌招,開政差出,何如?傳曰,允。
有政。吏批,判書金左根進,參判洪在喆在外未肅拜,參議洪鍾應牌招不進,左承旨李圭祊進。以金學性爲禮曹參議,李敦榮爲同義禁,李光正爲分內醫提調,李游爲敦寧判官,金泳根爲典設別提,洪庭河爲淑陵參奉,李南瑞爲光陽縣監。校書提調單朴琦壽,奉常奉事單金夏鎭,前郡守徐兗輔,今加通政加資事,承傳。
李圭祊,以吏批言啓曰,景祐宮次知中官洪命富加資事,命下矣。本資乃是崇祿,今無可加之資,何以爲之?敢稟。傳曰,代加。
兵批,行判書徐憙淳進,參判成遂默入直,參議李是鍊病,參知洪龜燮病,右副承旨李明迪進。以李敦榮爲同知,徐京輔爲僉知,申命淳爲兼司僕將,具載善·李春英爲五衛將,白胤洙爲都摠經歷,徐有恕·李玄瑞爲都摠都事,李義純爲御營把摠,吳尙瑾爲武兼,安必壽爲江華中軍,張鳳翰爲馬梁僉使,金致衡爲漢江別將。楸仇非權官單元景弘,護軍李齊年,副護軍金大根·金英淳·姜·李能權·李升德,以上竝單付。
傳于李圭祊曰,發遣吏郞,諸執事淸齋與否,摘奸以來。
以右承旨尹致秀,左副承旨金輔根牌不進罷職傳旨,傳于李明迪曰,只推。
以吏曹參議洪鍾應牌不進罷職傳旨,傳于李明迪曰,只推。
李圭祊,以吏曹言啓曰,司憲府監察崔在燁,受由過限不上來,改差,何如?傳曰,允。
又以禮曹言啓曰,大祀誓戒之夜,如値陵寢忌辰,則誓戒正時,進定於齋所,呼唱,起寢之前,留門,初更爲之事,曾有正廟朝受敎矣。今此宗廟夏享大祭受誓戒,在今三月二十四日三更四點子時正刻,而其日,適與英陵忌辰相値,誓戒正時,進定於二更,何如?傳曰,允。
又以弘文館言啓曰,上番闕直,事〈甚〉未安。應敎尹敎成,副應敎金穰根,校理趙道淳,副校理趙秉恒,旣有只推之命,竝卽牌招,以爲推移入直之地,何如?傳曰,允。
以應敎尹敎成,副應敎金穰根,校理趙道淳,副校理趙秉恒牌不進罷職傳旨,傳于李明迪曰,只推。
李明迪,以備邊司言啓曰,卽見忠淸監司金鼎均兩度狀啓,則以爲,洪州地外長古島後洋漂到人十四名,泰安地安興掌內定山里前洋漂到人十三名,俱是大淸國江南省蘇州府人,而問情時急,漢學譯官各一員,請令廟堂稟旨分付,卽速下送,而洪州漂到船所傷大帆竹·碇注乙造給一款,水使吳致賢,亦請令廟堂稟處矣。兩處問情,勢當分送,解事漢譯二員,令該院各別擇差,星火下送,帆竹·碇索,依啓請卽速造給事,分付於道臣·水使處,何如?傳曰,允。
又以備邊司言啓曰,本司武郞廳吳吉善,奔走勤仕,又滿十五朔,依例陞敍,或守令除授事,捧承傳施行,何如?傳曰,允。
上在昌德宮。停常參·經筵。
藥房提調朴永元,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。大王大妃殿進御歸茸君子湯,自今日停止事,榻前下敎。
李圭祊啓曰,明日召對,取稟。傳曰,停。
金輔根啓曰,行大司憲宋冕載,持平金英秀未肅拜,執義洪直弼,持平李玄功在外,掌令金耆升·朴起壕呈辭,監察茶時之意,敢啓。傳曰,知道。
李圭祊啓曰,同副承旨任百經,今日不爲仕進,卽爲牌招,何如?傳曰,允。
尹致秀啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于李圭祊曰,禮房承旨進詣大報壇,奉審摘奸以來。
傳于李圭祊曰,藥房都提調許副,前望單子入之。
內醫都提調前望單子入之,左議政金弘根落點。
任百經,以宣惠廳言啓曰,湖南稅船之以初運上納,自是定式,而近來再運之謬弊,有甚於湖西,故昨年申明舊式,革罷再運,果不無實效,而今年則以舟橋船隻之不足,該道大同之入於再運抽籤者,至爲十八隻矣。湖南海路比湖西絶遠,如或晩裝,則臭載氷泊之患,自前已然,故所以法式與飭令,不啻申嚴。且執籌船如或有故,又或過限,不卽下去者,自該邑賃船裝納,亦有事目所載,今番湖南再運,雖已經抽籤,竝令還寢,再運各邑,一竝以自邑賃船與初運船,一齊趁期上納之意,分付該司·該道,仍爲定式施行,何如?傳曰,允。
李圭祊,以弘文館言啓曰,應敎尹敎成,副應敎金穰根,副校理趙秉恒差祭,上番闕直,事甚未安。校理趙道淳,旣有只推之命,卽爲牌招入直,何如?傳曰,允。
以校理趙道淳牌不進罷職傳旨,傳于任百經曰,只推。
傳于任百經曰,留院公事入之。
金輔根,以兵曹言啓曰,宣傳官,今方有闕,而幸行在邇,依例口傳擬入之意,敢啓。傳曰,知道。
兵曹口傳政事,以李容熙爲宣傳官。
金輔根,以備邊司言啓曰,幸行在邇,本司郞廳,當爲分遣摘奸,一員未差之代,令該曹口傳差出,以爲備員擧行之地,何如?傳曰,允。
又以備邊司言啓曰,今此幸行時,畿邑分辦之科外誅求,各司飯果之違越定例者,不可不別岐廉探,而科場亂雜之弊,亦宜各別禁察。副司果金始淵·李時愚·任百秀,副修撰趙徽林,竝文備郞差下,以爲分遣擧行之地,何如?傳曰,允。
又以御營廳言啓曰,本廳軍色從事官金始淵,身病甚重,勢難察任,改差,何如?傳曰,允。
江原監司趙秉憲疏曰,伏以,臣戴有恩光,叨承委畀,居然浹歲,而又有月矣。夙宵殫竭,乃分之宜,涓埃報答,至願所在,而聰明之所未徧,智慮之所未悉,徒然尸居無一猷爲。沿峽之流散未集,而不能使之安其業,海斥之征徭益繁,而不能使之裕其産,荐年用康,非不少紓民困,而若其啙窳之生,凋瘵之形,視昔無勝,漸見其着手不得。今長吏莅一邑,而民之窮若此,猶當以不職論。況坐於長吏之上,總制全省,而碩畫無聞於棠舍,微惠莫施於蔀屋,是可曰盡承流之責乎,而苟朝家事綜核之政,必有所以處於臣者矣。臣又有情迫勢急,不得不一陳之。臣於昨夏,偶嬰痁祟,榮衛幻脫,氣息阻礙,閱屢序而尙有餘瘁。邇者重添別症,飮啜則卽脹爲泄,動作則輒喘而汗,頑積橫中,闖肆無常,委淹床笫,殘縷凘凘,事務之全抛,簿書之多滯,固已萬萬憂悚,而見今春序向闌,仙寢奉審,邦禮不可曠也。沿路看耕,民事不可緩也,而以若宛轉叫楚之狀,實無指日蠢動之望,藉令待痊可擧行,其遲速未可預料,萬一竟不得自力,則期限太迫,雖新代者,恐未及容旋,公事狼狽,諒非細故。病中思惟,惶隘轉甚,玆將疾痛之呼,仰干生成之澤。伏乞聖慈,俯垂憐察,特許鐫改,劃卽變通,則是公私之大幸也,臣無任云云。答曰,省疏具悉。實病如此,所請依施。
上在昌德宮。停常參·經筵。
自巳時至未時,日暈。
夜自三更至初七日開東,灑雨下雨,測雨器水深九分。
尹致秀,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李圭祊啓曰,明日召對,取稟。傳曰,停。
金輔根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,厚州都護府使吳明善,魚游澗僉使邊萬澤下直,各長弓一張,長箭一部,片〈箭〉一部,筒兒一箇賜給。
傳于李圭祊曰,檢校待敎南秉哲馳詣健陵,奉審摘奸,仍詣顯隆園·華寧殿,一體奉審以來。
慶尙監司洪在喆狀啓,眞海郡人命渰死事,傳于李明迪曰,聞甚矜惻,元恤典外,別加顧助,如有生前身·還布,竝蕩減,未拯屍身,期於拯得事,廟堂措辭,分付。
金輔根,以摠戎廳言啓曰,謹依下敎,坡州·長湍別驍士標下軍及交河·坡州·高陽三邑武士,先期試取,初十日大駕詣坡州牧時,率領別驍士標下軍,旗鼓迎接次,臣今月初七日發行之意,敢啓。傳曰,知道。
金輔根啓曰,摠戎使任聖皐,以別驍士標下軍及三邑武士試取事,明日坡州牧出去矣。兼帶左邊捕盜大將命召及大將牌·傳令牌,何以爲之,而捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將柳相弼,卽爲牌招聽傳敎,何如?傳曰,允。
又啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以大司諫金遇明,正言尹穳,掌令金耆升·朴起壕,持平金英秀牌不進罷職傳旨,傳于金輔根曰,只推。
傳于李圭祊曰,發遣吏郞,諸執事淸齋與否,摘奸以來。
兵曹口傳政事,以李鳳周爲備邊郞。
李圭祊,以弘文館言啓曰,上番闕直,事甚未安。校理趙道淳,旣有只推之命,與應敎尹敎成,副應敎金穰根,副校理趙秉恒,竝卽牌招,以爲推移入直,副修撰趙徽林,自鄕上來云,一體牌招察任,何如?傳曰,允。
以應敎尹敎成,副應敎金穰根·趙道淳,副校理趙秉恒,副修撰趙徽林牌不進罷職傳旨,傳于任百經曰,只推。
李圭祊,以禮曹言啓曰,卽接江原監司趙秉憲移文,則以爲,金化縣鄕校聖殿,年久滲漏,材瓦腐傷,窓壁頹落,不可不及今修改,告由移還安祭香祝,自本曹啓稟下送云。金化縣鄕校聖殿修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
金輔根,以兵曹言啓曰,今此幸行時,侍衛禁軍,不可不點擇以行矣。各番禁軍中新受馬及病蹇不能致遠之類,依例推移入直之意,敢啓。傳曰,知道。
又以兵曹言啓曰,闕內入直訓鍊都監局別將·把摠哨官及內三廳將·守門將·禁衛營哨官等番單子,每中日入啓受點矣。今此幸行相値,勢難受點,依例今三月十四日入直人員,初九日入啓單子,竝爲受點,趁期替直,分所單子,待受點卽爲書入,巡將監軍今初九日入啓單子,預爲排日受點,逐日受牌,大省記及別省記,自今初十日十二日至初九日,預爲書入,京中軍號,亦自初十日·十二日至初九日,預爲啓下,留置政院,逐日頒布,行在所軍號,自行在所啓下頒布之意,敢啓。傳曰,知道。
又以訓鍊都監言啓曰,今此幸行時,隨駕武藝別監一百六十二人饌價錢,每人每日各三錢,門旗手二十八名饌價錢,每名每日各一錢五分,依例分給之意,敢啓。傳曰,知道。
又以御營廳言啓曰,本廳別將任泰瑛,以宣傳官,職務相妨,改差,何如?傳曰,允。
上在昌德宮。停常參·經筵。
自開東至巳時,灑雨下雨,測雨器水深四分。
李圭祊啓曰,明日·再明日健陵忌辰祭齋戒正日,三明日·十一日·十二日幸行相値,視事,頉稟之意,敢啓。傳曰,知道。
又啓曰,明日召對,取稟。傳曰,停。
任百經啓曰,來十一日,朝參日次,而幸行相値,頉稟之意,敢啓。傳曰,知道。
李圭祊啓曰,來十一日,輪對日次,而幸行相値,頉稟之意,敢啓。傳曰,知道。
任百經啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李圭祊啓曰,左副承旨金輔根,今日不爲仕進,卽爲牌招,何如?傳曰,允。
傳于李圭祊曰,禮房承旨馳詣宗廟·景慕宮,奉審摘奸,仍詣先蠶壇,奉審摘奸以來。
李圭祊啓曰,假注書韓應淳,身病猝重,勢難察任,今姑改差,何如?傳曰,允。
韓應淳改差,代以趙秉駿爲假注書。
任百經啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以大司諫金遇明,掌令金耆升·朴起壕,持平金英秀牌不進罷職傳旨,傳于任百經曰,只推。
以左副承旨金輔根牌不進罷職傳旨,傳于任百經曰,只推。
李圭祊,以弘文館言啓曰,上番闕直,事甚未安。應敎尹敎成,副應敎金穰根,校理趙道淳,副校理趙秉恒,副修撰趙徽林,旣有只推之命,竝卽牌招,以爲推移入直之地,何如?傳曰,允。
又以奎章閣言啓曰,新除授提學朴綺壽,自鄕上來云,卽爲牌招察任,何如?傳曰,允。
吏曹啓目粘連,觀此弘文館校理趙道淳上疏,則以爲,臣母素稟奇薄,夙遭禍難,晝燭孤影,陽界非心,而以臣爲命,視日如年,苟延一縷,行近七旬,哀痛在心,痰癖成痼,咳喘恒劇,視息僅續。數年之間,癃癈已極,傍無吹箎之樂,兼乏含飴之喜,生人之歡,擧無一焉,孤苦之悲,世無倫焉。苟有慰悅之方,莫避猥越之懼,特命選部,差遣一小縣,俾臣得以將母就養,獲伸區區之情亦爲白有臥乎所,趙道淳之家貧親老,菽水難繼之狀,卽通朝之所共知。許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓依回啓施行爲良如敎。
慶尙監司李景在疏曰,伏以臣猥膺藩寄,辭不獲命,行將逖違天陛,已不任區區戀結之忱,而第臣父母墳山,在於忠淸道禮山地矣。今當遠離,道里相左,無由歷省,則孤露興感,冞增怵惕,苟得以奉戴新榮,汛掃塋域之下,聖恩攸及,閭里之光也。伏乞聖明,俯垂鑑諒,特許臣旬時之暇,俾伸至情,千萬幸甚。臣無任云云。答曰,省疏具悉。卿其往省焉。
校理趙道淳疏曰,伏以臣天下之鮮民也。生未十朔,嚴父見背,年纔數歲,貞疾屢殆,譬如覆巢之卵,理無存全,陰厓之枿,勢不敷榮,而惟臣偏母,以險釁之命,備顧復之恩,顧臣,殘喘之保到今日,惟臣之勤之勞之,是恃是賴焉耳。惟是之故,從幼至長,未離臣母之懷,朝夕煦濡,祇知烏鳥之私,歲年流邁,長懷鳲鳩之詠,而以臣無似,猥霑朝籍,簪筆橫經,厚蒙陶甄,每奉一番除旨,輒增一番感激,母子相對,以榮爲涕者,計今七八年所矣。第臣母素稟奇薄,夙遭禍難,晝燭孤影,陽界非心,而以臣爲命,視日如年,苟延一縷,行近七旬,哀痛在心,痰癖成痼,咳喘恒劇,視息僅續。自臣榮進,期勉縱厚,緣臣孱疾,憂勞轉甚,數年之間,癃癈已極,而顧玆終鮮,傍無吹箎之樂,哀此煢獨,兼乏含飴之喜,生人之歡,擧無一焉,孤苦之悲,世無倫焉。臣抱此情理,中夜彷徨,苟有慰悅之方,莫避猥越之懼。伏況上天以曲遂爲仁,聖王以孝理爲政,而奉檄之喜,古人已然,專城之養,至情所同。儻因一時之焜燿,得有幾月之怡豫,則崦嵫之暉可娛,河海之澤莫量,是臣九死難報再生之幸也。儻聖慈有以鑑燭而愍恤之,特命選部,差遣一小縣,俾臣得以將母就養,獲伸區區之情,則卽亦天地父母之賜也。仍念臣以若零丁,以若羸孱,學未通方,才不需世,啓沃顧問,尙矣無論,班聯周旋,亦所不嫺。庸庸陸陸,坐竊華貫,此已臣點檢惶恧,無面可顯之實,而比緣奇疾見添,醜穢到極,課日違召,積犯逋慢,以臣論臣,萬難曲恕,而敢以賤末之私懇,猥瀆於日月之下,僭慄憫怩,尤增死罪。申乞聖明,亟遞臣見帶館銜,仍治臣曠職隳分之辜,以幸公私,不勝大願。臣無任云云。省疏具悉。疏辭,下該曹,稟處。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
李明迪啓曰,明日召對,取稟。傳曰,停。
尹致秀啓曰,假注書金秉燮,身病猝重,勢難察任,今姑改差,何如?傳曰,允。
金秉燮改差,代以李裕元爲假注書。
傳于李明迪曰,政官牌招開政。
有政。吏批,判書金左根進,參判洪在喆在外未肅拜,參議洪鍾應病,右副承旨李明迪進。以金弘根爲社稷都提調,鄭元容爲景慕宮都提調,趙寅永爲奉常都提調,金弘根爲軍器都提調,趙寅永爲軍資都提調,鄭元容爲御營都提調,金載斗爲監察,文治協爲安陵參奉,張敎根爲江原監司,張周翼爲忠淸都事,金致坤爲咸鏡都事。
尹致秀,以兵批言啓曰,領中樞有闕,行判中樞府事洪奭周陞付,其代,輔國知中樞府事金在昌,依例下批之意,敢啓。傳曰,知道。
兵批,行判書徐憙淳病,參判成遂默病,參議李是鍊病,參知洪龜燮入直進,右承旨尹致秀進。領府事單洪奭周,判府事單金在昌,僉知二單具載善·李春英,副護軍趙秉憲·李景純·朴敬鎭·沈宜泳·徐兗輔,以上竝單付。
尹致秀啓曰,禁漏時刻,何等審愼,而再明日動駕初嚴,當以寅初一刻書入,以寅初二刻,至於啓下,事未前有,萬萬駭然。原單子今方改付標以入,而當該禁漏官,令攸司從重科治,何如?傳曰,允。
李明迪,以弘文館言啓曰,下番副修撰臣趙徽林,昨已入直矣。今以文備郞出去之意,敢啓。傳曰,知道。
以應敎尹敎成,副應敎金穰根,校理趙道淳,副校理趙秉恒牌不進罷職傳旨,傳于李明迪曰,只推。
又以弘文館言啓曰,上番闕直,事甚未安。應敎尹敎成,副應敎金穰根,校理趙道淳,副校理趙秉恒,旣有只推之命,竝卽牌招,以爲推移入直之地,何如?傳曰,允。
以吏曹參議洪鍾應牌不進罷職傳旨,傳于李明迪曰,只推。
李明迪,以吏曹言啓曰,卽接黃海監司徐念淳移文,則以爲,金川郡守金,以病親相見事,受由上京,尙不還任。當此農務方隱之時,許久曠官,誠爲可悶,催促下送事爲辭矣。自臣曹催促,則親病添重,不得下去云。親病旣如是沈重,則有難强令還任,金川郡守金,改差,何如?傳曰,允。
又以司僕寺內乘·都提調意啓曰,今此長陵·仁陵幸行時,兩內乘當爲隨駕矣。假內乘一員,該曹口傳差出,使之入直,回鑾後卽爲減下,何如?傳曰,允。
李明迪,以弘文館言啓曰,上番無他推移之員,不得已以下番姑陞入直之意,敢啓。傳曰,知道。
尹致秀,以禁衛營言啓曰,長陵·仁陵幸行時,本營隨駕事,命下矣。銅龍門則哨官李奎五,京中哨軍三十名,集賢門則別武士張命琦,西營則哨官李熙訥,助番牙兵四十名,廣智營則哨官李春亨,助番牙兵五十名率領入直,新營則千摠吳致文,騎士將金命爀,把摠申致應,哨官黃,敎鍊官朴儁煥,騎士二十五人,兼別破陣二名,京標下軍三十名率領入直,南別營則哨官李哲權,別騎衛一人,別牙兵七名率領入直,火藥庫則哨官李昱求,別破陣八名,兼別破陣六名率領守直之意,敢啓。傳曰,知道。
上在昌德宮。停常參·經筵。
自辰時至午時,日暈。
金輔根啓曰,行大司憲宋冕載未肅拜,執義洪直弼,持平李玄功在外,掌令金耆升·朴起壕,持平金英秀呈辭,監察茶時之意,敢啓。傳曰,知道。
李圭祊啓曰,今此幸行時,本院印信,當爲齎去,禮曹印信一顆,留院時取用,何如?傳曰,允。
李裕元有頉,代以尹載善爲假注書。
傳于尹致秀曰,奉審閣臣入侍。
兵曹口傳政事,以李奎會爲假內乘。
傳于尹致秀曰,明日出宮門路,以協陽門爲之。
以應敎尹敎成,副應敎金穰根,校理趙道淳,副校理趙秉恒牌不進罷職傳旨,傳于金輔根曰,只推。
李圭祊,以奎章閣言啓曰,守宮檢校待敎金英淳,待開門牌招,何如?傳曰,允。
尹致秀,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,卽見吏曹草記,則以金川郡守金,親病不得下去,改差矣。雖未知病勢之如何,本邑以積弊之地,得此倅以後,多有矯捄,漸成頭緖,而中道遞易,誠爲可惜。金川郡守金仍任,仍使之待親病少間,卽爲還任事,分付,何如?傳曰,允。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
壬寅三月初九日申時,上御熙政堂。奉審閣臣入侍時,右承旨尹致秀,假注書趙秉駿,別兼春秋沈敬澤·趙然昌,檢校待敎南秉哲,以次進伏訖。上曰,史官分左右,閣臣進前。秉哲進前奏曰,臣承命馳詣健陵,陵上奉審則無頉,丁字閣·碑閣奉審則無頉,祭物·祭器·祭井看審則精潔,諸執事摘奸則無頉,仍留監祭,將事安寧,仍詣顯隆園,園上奉審則無頉,丁字閣·碑閣奉審則無頉,仍詣華寧殿,殿內奉審則無頉之意,敢此仰達矣。命史官就座,仍命退,諸臣以次退出。
上在坡州行宮。停常參·經筵。
大駕詣黔巖入幕次後,內閣·政院·藥房·玉堂口傳問安。答曰,知道。詣高陽行宮後,內閣·政院·藥房·玉堂口傳問安。答曰,知道。仍詣汾水院入幕次後,內閣·政院·藥房·玉堂口傳問安。答曰,知道。詣坡州行宮後,內閣·政院·藥房·玉堂·朝廷二品以上·六曹堂上口傳問安。答曰,知道。大王大妃殿·王大妃殿,守宮假承旨口傳夕問安。答曰,知道。
藥房提調朴永元,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致秀啓曰,司僕寺內乘來言,捲窓,取稟。傳曰,捲三窓。
又啓曰,備邊司郞廳來言,今日賓廳日次,而幸行相値,不得來會云矣,敢啓。傳曰,知道。
傳于李圭祊曰,內閣提學·弘文提學·藝文提學,仍留考試。
李圭祊啓曰,禮貌官來言,百官稟旨就次。傳曰,知道。
壬寅三月初十日寅時,大駕詣長陵·仁陵。幸行入侍時,行都承旨趙斗淳,左承旨李圭祊,右承旨尹致秀,左副承旨金輔根,右副承旨李明迪,同副承旨任百經,假注書趙秉駿·尹載善,別兼春秋沈敬澤·趙然昌,直提學趙秉龜,檢校直閣金左根·李公翼,檢校待敎金學性,待敎趙鳳夏以次隨駕。上具戎服乘轎,出宣化門外。藥房提調朴永元,副提調趙斗淳等進前奏曰,侵曉勞動,聖體,若何?上曰,一樣矣。由協陽門·肅章門·進善門,至敦化門外,宣傳官跪啓稟三行分立行鼓,進發至崇禮門外,宣傳官跪啓稟黔巖晝停所。上曰,知道。宣傳官趨出,馳傳於先廂陣。小頃,宣傳官跪啓稟鳴金二下·大吹打,啓行。上曰,知道。踰追慕峴·碌磻峴,至黔巖晝停所,宣傳官跪啓稟鳴鑼·邊旗幟分立左右·鳴金三下·吹打止。通禮跪啓請降轎,上降轎入幕次後。傳曰,右副承旨馳詣明陵奉審,局內諸陵一體奉審,仍詣禧陵·孝陵,奉審以來。出傳敎小選,兵曹判書徐憙淳進軍令,命三吹。通禮跪啓請出次,上出次乘轎。兵曹判書進前奏曰,今番特試射藝,實出於慰悅之聖意,而三邑原居武士中,或以未準三式,多有見漏云。此與冒赴有異,今雖畢試,更奉處分,趁此許試,俾蒙一視之澤似好,故敢此仰達矣。上曰,以明日爲之,可也。宣傳官跪啓稟高陽郡晝停所。上曰,知道。宣傳官趨出,馳傳於先廂陣,宣傳官跪啓稟三行分立·行鼓。小頃,宣傳官跪啓稟鳴金二下·大吹打,啓行,至高陽郡晝停所,宣傳官跪稟鳴鑼·邊旗幟分立左右·鳴金三下·吹打止。通禮跪啓請降轎。上降轎入行宮後,傳曰,左承旨馳詣永陵奉審,局內諸陵一體奉審以來。出傳敎又傳曰,同副承旨馳詣昭寧園奉審,綏吉園一體奉審以來。出傳敎又傳曰,慶恩府院君墓,文忠公金載瓚墓,遣地方官致祭。出傳敎小選,兵曹判書進軍令,命三吹。通禮跪啓請出次,上出次乘轎。宣傳官跪稟汾水院小駐,上曰,知道。宣傳官趨出,馳傳於先廂陣,宣傳官跪稟三行分立·行鼓。少頃,宣傳官啓稟鳴金二下·大吹打,啓行,至汾水院,宣傳官跪稟鳴鑼·邊旗幟分立左右·鳴金三下·吹打止。通禮跪啓請降轎,上降轎入幕次後,傳曰,軍兵路上留駐。出傳敎小選,兵曹判書進軍令,命三吹。通禮跪啓請出次,上出次乘轎。宣傳官跪稟三行分立·行鼓,宣傳官跪稟鳴金二下·大吹打,進發至坡州五里程迎接所,憙淳跪啓稟旗鼓在前,請駐蹕。宣傳官奉信箭前行,宣傳官跪稟鳴金·止螺·吹打止。宣傳官跪稟放信砲,摠廳亦應砲,吹天鵝聲,點旗吶喊共三次。宣傳官請鳴金二下·大吹打,摠廳陣中亦吹打應之。於是,大駕進發入作門,摠戎使任聖皐率各營將以下跪迎路左,各兵平列於摠戎使之後。上至坡州行宮,宣傳官跪稟鳴鑼·邊旗幟左右分立·鳴金三下·吹打止。通禮跪啓請降轎,上降轎入行宮後,傳曰,文成公李珥墓,文簡公成渾墓,錦城尉·和平翁主墓,遣地方官致祭。出傳敎又傳曰,德安府夫人墓,遣前檢閱趙秉駿致祭。出傳敎以司謁口傳下敎曰,儒生應製,坡州牧使專管擧行。命侍衛權退。日暮,宣傳官跪稟懸燈號令,致秀傳稟。上曰,知道。宣傳官又稟放起火一枝,各營一體應之。致秀啓稟閉門吹,宣傳官跪稟放砲三聲,牢子大喝三聲。宣傳官又稟鳴金·大吹打,小頃,鳴金·吹打止,檑鼓三通,又吹天鵝聲,仍閉門。人定時,致秀稟初更。宣傳官跪稟號令放信砲一聲,以鼓代砲吹天鵝聲,各營起刁斗,致秀傳稟。上曰,知道。至二更,致秀稟二更。宣傳官跪稟號令放砲一聲,以鼓代砲吹天鵝聲,至三更四更五更,亦如之。開門時至,致秀啓稟開門吹。上曰,知道。宣傳官跪稟放信砲一聲,以鼓代砲牢子大呼開門,大喝三聲。宣傳官跪啓稟檑鼓三通,仍跪稟鳴金二下·大吹打。少選,宣傳官跪啓稟鳴金三下·吹打止。天明時至,宣傳官跪啓稟放信砲一聲,致秀傳稟。上曰,知道。各營各陣落燈止刁斗。
上在坡州行宮。停常參·經筵。
經宿後,內閣·政院·藥房·玉堂·朝廷二品以上·六曹堂上口傳問安。答曰,知道。大王大妃殿·王大妃殿,守宮假承旨朝問安。答曰,知道。大王大妃殿·王大妃殿·中宮殿,守宮閣臣·承旨·藥房口傳問安。答曰,知道。留都三品以上·大司諫單子問安。答曰,知道。大駕詣碑立巨里入幕次後,內閣·政院·藥房·玉堂口傳問安。答曰,知道。詣長陵入齋室後,內閣·政院·藥房·玉堂口傳問安。答曰,知道。親祭,仍詣仁陵親祭,入齋室後,內閣·政院·藥房·玉堂·朝廷二品以上·六曹堂上口傳問安。答曰,知道。還詣坡州行宮後,內閣·政院·藥房·玉堂口傳問安。答曰,知道。大王大妃殿·王大妃殿,守宮假承旨口傳夕問安。答曰,知道。
李圭祊啓曰,禮貌官來言,百官稟旨就次。傳曰,知道。
尹致秀,以摠戎廳言啓曰,交河·坡州·高陽追付武士試射入格人姓名,別單書入之意,敢啓。傳曰,知道。
又以摠戎廳言啓曰,坡州·長湍別驍士,坡州標下軍及交河·坡州·高陽三邑武士試射放入格人姓名,別單書入之意,敢啓。傳曰,知道。
傳于李明迪曰,持此御題,仍留試所。
傳于李明迪曰,京畿監司率各務差使員,科次入侍時,同爲入侍。
傳于李明迪曰,科次入侍。
壬寅三月十一日寅時,大駕詣長陵·仁陵。親祭,還詣坡州牧宿所入侍時,行都承旨趙斗淳,左承旨李圭祊,右承旨尹致秀,左副承旨金輔根,同副承旨任百經,假注書趙秉駿·尹載善,別兼春秋沈敬澤·趙然昌,直提學趙秉龜,檢校直閣金左根·李公翼,檢校待敎金學性,待敎趙鳳夏,以次隨駕。上具戎服,乘轎出行宮門外。宣傳官跪啓稟碑立巨里小駐,宣傳官趨出,馳傳於先廂陣。小頃,宣傳官跪啓稟三行分立·鳴金二下·大吹打·行鼓,進發至碑立巨里幕次。宣傳官跪啓稟鳴鑼·邊旗幟分立左右·鳴金三下·吹打止。通禮跪啓請降轎,上降轎入幕次。少選,兵曹判書進軍令,命三吹。通禮跪啓請出次,上出次乘轎,宣傳官跪啓稟鳴金二下·大吹打·行鼓,啓行,進發至長陵洞口。宣傳官跪啓稟鳴金·邊旗幟左右分立·鳴金三下·吹打止,至降轎所。通禮跪啓請降轎,上降轎乘輿,至仁陵洞口。上顧謂直提學趙秉龜曰,遮障是何處乎?秉龜曰,仁陵望見處矣。上曰,此處當降輿步過乎?儀註有之矣。致秀曰,草儀註自外待令,考見後當仰奏矣。草儀註持入後,通禮跪啓請降輿。斗淳曰,仁陵望見處,降輿步過,旣有儀註所載,而下轎席不爲餔待,致勤下問,揆以擧行,萬萬駭然。當該司鑰,令攸司科治,何如?上曰,依爲之。出擧條上降輿步過,通禮跪啓請乘輿,上乘輿,仍詣長陵齋室門外。通禮跪啓請降輿,上降輿入齋室。少頃,通禮跪啓請外辦,上改具翼善冠·黲袍·烏犀帶,乘輿詣紅箭門外。通禮跪啓請降輿,上降輿詣板位,行四拜禮,仍詣陵上奉審訖,詣丁字閣東階上,行四拜禮,詣神位前三上香,執爵獻爵。大祝趙秉恒跪讀祝文訖,上降復位,亞獻官·終獻官以次行禮訖。上復行四拜禮,仍命終獻官行望燎訖,仍行辭陵禮,出紅箭門外。左議政金弘根進前奏曰,日氣淸和,而風氣猶峭,連日勞動,聖體,若何?上曰,一樣矣。仍詣仁陵紅箭門外。通禮跪啓請降輿,上降輿詣板位,行四拜禮,仍詣陵上奉審,碑閣奉審訖,詣丁字閣東階上,行四拜禮,詣神位前三上香。執爵獻爵。大祝尹敎成跪讀祝文訖,上降復位,亞獻官·終獻官以次行禮如儀訖。上復行四拜禮,仍詣望燎位,望燎訖,仍行辭陵禮,出紅箭門外。左議政金弘根進前奏曰,祗謁仙寢,親祼禮成,聖心愴慕,曷有其極?連爲勞動,聖體,若何?上曰,一樣矣。通禮跪啓請乘輿,上乘輿詣仁陵齋室。以司謁口傳下敎曰,還詣坡州時,碑立巨里少駐,置之。傳曰,自陵洞口至崇禮門外,捧上言。出傳敎少選,兵曹判書進軍令,上改具戎服,乘轎至降輿所。通禮跪啓請降輿,上降輿乘轎。宣傳官跪啓稟三行分立·鳴金二下·大吹打,進發至坡州行宮。宣傳官跪啓稟鳴鑼·邊旗幟分立左右·鳴金三下·吹打止。通禮跪啓請降轎,上降轎入行宮後,傳曰,祗謁仙寢,粗伸愴慕,而沿路民邑之弊,不可不念。楊·高·坡·交四邑今年城餉耗,特令除減。出傳敎又傳曰,長陵·仁陵親祭時亞獻官以下,別單書入。出傳敎又傳曰,京畿監司徐英淳,內下虎皮一令賜給。出傳敎又傳曰,地方官坡州牧使金景善加資,交河郡守洪遠燮陞敍,高陽郡守吳肯默,上弦弓一張賜給。出傳敎又傳曰,長陵·仁陵親祭時擧行禮房承旨加資。出傳敎又傳曰,翼成公黃喜·忠愍公李健命墓,遣地方官致祭。出傳敎以司謁口傳下敎曰,武士試取時入格人施賞,令摠使先爲擧行,還宮後捧傳旨。命侍衛權退。日暮,宣傳官跪稟懸燈號令,致秀傳稟。上曰,知道。宣傳官又稟放起火一枝,各營一體應之。致秀啓稟閉門吹,宣傳官跪稟放砲三聲,牢子大喝三聲。宣傳官又稟鳴金·大吹打,少頃,鳴金·吹打止,檑鼓三通,又吹天鵝聲,仍閉門。人定時至,致秀稟初更。宣傳官跪稟號令,放信砲一聲,以鼓代砲吹天鵝聲,各營起刁斗,致秀傳稟。上曰,知道。至二更,致秀稟二更。宣傳官跪稟號令,放信砲一聲,以鼓代砲吹天鵝聲。至三更四更五更,亦如之。開門時至,致秀啓稟開門吹。上曰,知道。宣傳官跪稟放信砲一聲,以鼓代砲牢子大呼開門,大喝三聲。宣傳官跪啓稟檑鼓三通,仍爲跪稟鳴金二下·大吹打。少選,宣傳官跪啓稟鳴金三下·吹打止。天明時至,宣傳官跪啓稟放信砲一聲。上曰,知道。各營各陣落燈,止刁斗。
壬寅三月十一日申時,上御坡州行宮。科次入侍,京畿監司率各務差使員同爲入侍時,右副承旨李明迪,假注書尹載善,別兼春秋沈敬澤·趙然昌,內閣提學朴綺壽,弘文提學權敦仁,藝文提學趙秉鉉,京畿監司徐英淳,各務差使員地方官兼一路都差使員楊州牧使徐憲淳,道路橋梁差使員南陽府使閔晉鏞,地方官坡州牧使金景善,地方官高陽郡守吳肯默,地方官交河郡守洪遠燮,出宮傳語差使員安山郡守李寬永,還宮傳語差使員金浦郡守李建基,日傘奉持差使員重林察訪朴宗炯,待令馬差使員延曙察訪金奎衡,以次進伏訖。上曰,史官分左右。仍命京畿監司各務差使員,各奏職姓名。英淳等各奏職姓名訖。上曰,今番幸行,果無爲弊於民間乎?英淳曰,今此幸行,凡係役民,特蒙聖念曲軫,無一貽弊之事,鑾蹕初臨,大小民人,擧皆欣欣然,若父母孔邇。俄於傳敎下者,恩澤曠絶,寔出於謂外,更無以爲弊之端可達者矣。上曰,京畿監司各務差使員先退,科次爲之。綺壽曰,今當書等於試券,而俄者旣承同參考試之命,故臣與弘文提學同參考試,而大抵試席體例,弘文提學例當主試,今此書等,則臣不敢主筆,令弘文提學書等,似合於試體矣。敦仁曰,以此事已有論難於試席,而今番試取,卽應製也,初無試官之定望,只承同參考試之命,以座次言之,則內閣提學當爲主試,臣無以書等矣。綺壽曰,然則試體不當如是,弘文提學旣參座,則毋論某試,當爲主筆矣。敦仁曰,自前此等試取,非徒弘文提學,主試多有內閣提學主試之例,不必如是固辭矣。上曰,內閣提學書三下十張,弘文提學·藝文提學各書次上二十張。綺壽·敦仁·秉鉉承命各書等訖。上命書傳敎曰,三邑儒生應製賦居首三下幼學南履輪,直赴殿試,之次草三下幼學安潤載等三人,竝直赴會試,之次草三下幼學崔遇貞等六人,竝給二分,之次次上幼學金喜演等十人,各史記英選一件賜給,之次次上幼學尹靜鎭等十人,各八字百選一件賜給,之次次上幼學徐種淳等二十人,各奎章全韻一件賜給。仍命退,諸臣以次退出。
上在昌德宮。停常參·經筵。
經宿後,內閣·政院·藥房·玉堂·朝廷二品以上·六曹堂上口傳問安。答曰,知道。大王大妃殿·王大妃殿,守宮假承旨朝問安。答曰,知道。大王大妃殿·王大妃殿·中宮殿,守宮閣臣·承旨·藥房口傳問安。答曰,知道。大駕詣汾水院入幕次後,內閣·政院·藥房·玉堂口傳問安。答曰,知道。仍詣高陽行宮後,內閣·政院·藥房·玉堂口傳問安。答曰,知道。詣黔巖入幕次後,內閣·政院·藥房·玉堂口傳問安。答曰,知道。大王大妃殿·王大妃殿,守宮假承旨口傳夕問安。答曰,知道。還內後,內閣·政院·藥房·玉堂·朝廷二品以上,六曹堂上口傳問安。答曰,知道。
傳于尹致秀曰,入格儒武施賞,自本官擧行。
金輔根啓曰,卽伏見三邑儒生應製試券下者,則入格五十人內,準三邑考籍成冊,只爲二十二人矣。今番申飭何如,而無籍冒赴之若是夥多,揆以士習,誠極寒心。原榜目雖不得不修正以入,而其中冒赴儒生,一竝拔去,令該曹依本律處之,何如?傳曰,允。
以長陵·仁陵親祭時亞獻官以下別單,傳于尹致秀曰,長陵亞獻官左議政金弘根,終獻官興寅君最應,各熟馬一匹面給,贊禮禮曹判書朴晦壽,內下豹皮一令賜給,執禮修撰李正履,大祝副校理趙秉恒,竝加資,典祀官副司果申大膺,陵司參奉柳道宗,執尊司僕正李繪九,祝史正言尹穳,齋郞副司果洪在龍,贊者引儀沈能默,假引儀李周萬,謁者引儀邊相岱,假引儀李憲堯,贊引假引儀李亨基·李弼臣,祭監監察黃燝·朴齊崧,竝兒馬一匹賜給,仁陵亞獻官東寧尉金賢根,終獻官昌寧尉金炳疇,各熟馬一匹面給,贊禮禮曹判書朴晦壽,內下豹皮一令賜給,執禮副司果李孝淳,大祝應敎尹敎成,竝加資,典祀官奉常正沈能恕,陵司令李海存,執尊兵曹正郞洪翼燮,祝史副司果李豐翼,齋郞副司果沈敬澤,贊者引儀沈能默,假引儀李周萬,謁者引儀邊相岱,假引儀李憲堯,贊引假引儀李亨基·李弼臣,祭監監察黃燝·朴齊崧,竝兒馬一匹賜給,長陵令劉錫,仁陵令李海存陞敍,長陵參奉柳道宗,仁陵參奉金在重陞六,其餘事知守僕·員役·守護軍等,依昨秋明陵例施賞。
任百經,以奎章閣言啓曰,大駕今已還宮,守宮檢校待敎金英淳,依定式減下,何如?傳曰,允。
傳于李圭祊曰,今番賞典中,一人雖兼數事,毋得疊授。
傳于李明迪曰,三邑儒生應製賦居首三下幼學姜鳳煥,直赴殿試,之次草三下進士兪致和,直赴會試,之次草三下幼學崔仁鳳等二人,竝給二分,之次次上幼學張浩等五人,各史記英選一件賜給,之次次上幼學柳會應等五人,各八字百選一件賜給,之次次上幼學尹宅善等八人,各奎章全韻一件賜給。
壬寅三月十二日寅時,大駕自坡州牧還宮入侍時,行都承旨趙斗淳,左承旨李圭祊,右承旨尹致秀,左副承旨金輔根,右副承旨李明迪,同副承旨任百經,假注書趙秉駿·尹載善,別兼春秋沈敬澤·趙然昌,直提學趙秉龜,檢校直閣金左根·李公翼,檢校待敎金學性,待敎趙鳳夏,以次隨駕。上具戎服,乘轎出行宮門外。宣傳〈官〉跪稟三行分立·行鼓,宣傳官跪稟汾水院小駐,宣傳官趨出,馳傳於先廂陣。小頃,宣傳官啓稟鳴金二下·大吹打,進發至汾水院幕次前。宣傳官跪稟鳴鑼·邊旗幟分立左右,宣傳官啓稟鳴金三下·吹打止。通禮跪啓請降轎,上降轎入幕次。小選,兵曹判書進軍令,命三吹,通禮跪啓請出次,上出次乘轎。宣傳官啓稟鳴金二下·大吹打,進發至高陽郡。宣傳官跪稟鳴鑼·邊旗幟分立左右·鳴金三下·吹打止。通禮跪啓請降轎,上降轎入行宮。少選,兵曹判書進軍令,命三吹,通禮跪啓請出次,上出次乘轎。宣傳官跪稟三行分立·行鼓,又跪稟黔巖晝停所。宣傳官趨出,馳傳於先廂陣,小頃,宣傳官跪啓稟鳴金二下·大吹打,進發至碑閣所。宣傳官跪啓稟鳴鑼·邊旗幟分立,宣傳官跪稟鳴金三下·吹打止。通禮跪啓請降轎,上降轎入小次。少選,兵曹判書進軍令,命三吹,通禮跪啓請出次,上出次,碑閣奉審訖,乘轎。宣傳官跪稟三行分立·行鼓,又啓稟鳴金二下·大吹打,仍發至追慕峴。致秀進前奏曰,日勢已晩,興仁之門·敦義門·昭義門仍留,請出信箭。祗迎百官,觀光都民盡入後閉門似好,故敢此仰達矣。上曰,以所授信箭擧行,可也。仍進發至崇禮門外,宣傳官啓稟鳴金三下·吹打止,入崇禮門,由敦化門·進善門·肅章門·宣化門還內。諸臣以次退出。
上在昌德宮。停常參·經筵。
午時,日暈。
翌日,大殿·大王大妃殿·王大妃殿·中宮殿,內閣·政院·藥房·玉堂·朝廷二品以上·六曹堂上口傳問安。答曰,知道。
藥房提調朴永元,副提調趙斗淳啓曰,祗謁仙寢,聖慕克伸,回鑾萬安,群情胥悅。移蹕屢日,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
任百經啓曰,玉堂備員間,視事,頉稟之意,敢啓。傳曰,知道。
又啓曰,明日召對,取稟。傳曰,停。
尹致秀啓曰,合辭方張之時,憲府無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
趙斗淳啓曰,左承旨李圭祊,今日不爲仕進,卽爲牌招,何如?傳曰,允。
尹致秀啓曰,假注書趙秉駿,身病猝重,勢難察任,今姑改差,何如?傳曰,允。
趙秉駿改差,代以金得秀爲假注書。
傳于尹致秀曰,二十一日當親行閱武于館所,仍行犒饋矣,該房知悉。
任百經啓曰,今此京外上言一百三十八張內,一百十八張以猥濫拔去,二十張分下各該司次,捧入之意,敢啓。傳曰,知道。
尹致秀啓曰,卽者義禁府都事來言,今此幸行時,駕側鳴錚罪人洪祐吉等六十三人,移送秋曹云矣,敢啓。傳曰,知道。
又啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以掌令金耆升·朴起壕,持平金英秀牌不進罷職傳旨,傳于任百經曰,只推。
以左承旨李圭祊牌不進罷職傳旨,傳于任百經曰,只推。
趙斗淳啓曰,明日傳香,禮房承旨,當爲齋宿,左承旨李圭祊,旣有只推之命,更爲牌招,何如?傳曰,允。
以左議政金弘根焚黃呈辭,傳于任百經曰,給由馬·澆奠床備給。
傳于尹致秀曰,政官牌招開政,賞典下批。
任百經,以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以弘文館言啓曰,下番姑降入直,事甚未安。副修撰趙徽林,卽爲牌招入直,何如?傳曰,允。
傳于任百經曰,副校理有闕之代,趙鳳夏除授。
吏曹口傳政事,副校理單趙鳳夏。
任百經啓曰,明日常參·經筵,取稟。傳曰,停。
傳于任百經曰,閣圈爲之。
任百經啓曰,閣圈爲之事,命下矣。旣有政命,今日政下批,何如?傳曰,允。
傳于任百經曰,直提學趙秉龜許遞,檢校差下。
傳于任百經曰,直提學有闕之代,今日政差出。
任百經,以奎章閣言啓曰,直提學趙秉龜許遞,檢校差下事,命下矣。卽爲牌招察任,何如?傳曰,允。
又以奎章閣言啓曰,閣圈爲之事,命下矣。提學朴綺壽,直提學趙秉龜,檢校直閣金左根·李公翼,檢校待敎金學性·金洙根,竝卽牌招,以爲會圈之地,何如?傳曰,允。
奎章閣直閣會圈,金始淵·趙道淳·鄭基世,待敎會圈,李裕元·趙秉駿·金世均。
有政。吏批,判書金左根進,參判洪在喆在外未肅拜,參議洪鍾應牌招不進,同副承旨任百經進。以韓啓源爲應敎,任百秀爲修撰,李魯秉爲左尹,洪在喆爲同春秋,朴京壽爲長陵參奉,金尙鉉爲仁陵參奉,金輔根爲直提學,金始淵爲直閣,李裕元爲待敎,左承旨李圭祊,坡州牧使金景善今加嘉善,修撰李正履,副校理趙秉恒,副司果李孝淳,應敎尹敎成,以上今加通政加資事,承傳。
金川郡守金仍任事,承傳。
兵批,行判書徐憙淳病,參判成遂默病,參議李是鍊病,參知洪龜燮入直進,右承旨尹致秀進。副護軍尹敎成·李正履·趙秉恒·李孝淳,副司果柳道宗·金在重,以上竝單付,假內乘李奎會減下事,承傳。
吏批,再政。兼校書校理單金始淵,弘文正字單李裕元,兼校書正字單李裕元,兼待敎單李裕元,行左承旨李圭祊。
以吏曹參議洪鍾應牌不進罷職傳旨,傳于任百經曰,只推。
以全羅監司徐箕淳狀啓,順天府民家失火事,傳于李明迪曰,聞甚矜惻,元恤典外,別加顧助,結搆奠接之方,廟堂措辭,分付。
任百經,以奎章閣言啓曰,新除授直提學金輔根,直閣金始淵,待敎李裕元,敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授直提學金輔根,直閣金始淵,待敎李裕元,竝卽牌招,推移入直,何如?傳曰,允。
又以吏曹言啓曰,繕工監奉事李基英,以其身病,呈狀乞遞,改差,何如?傳曰,允。
尹致秀,以兵曹言啓曰,卽接西所入直衛將安愼良牒報,則曜金門北邊墻垣外面二間許頹圮云。爲先令紫門監堅實圍排,依例樹柵,卽速修築,而把守軍兵,金虎門入直軍十名除出,限改築間,嚴加守直之意,分付,何如?傳曰,允。
又以兵曹言啓曰,謹依判下成冊,長陵·仁陵幸行時元內吹朴聖煥等三十名處,木各一疋題給之意,敢啓。傳曰,知道。
又以訓鍊都監言啓曰,曜金門北邊外宮墻二間許半邊缺落處,金虎門入直軍十名除出,將校一人率領,限修築間,嚴加守直之意,敢啓。傳曰,知道。
又以禁衛營言啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
又以摠戎廳言啓曰,謹依別單判下,坡州·長湍別驍士,坡州標下軍及交河·坡州·高陽三邑武士等處,弓箭·木布,一一頒給之意,敢啓。傳曰,知道。
又以備邊司言啓曰,卽見黃海監司徐念淳,水使申命源狀啓,則以爲,長淵縣新化面快巖浦漂到大國人七名,詳細問情,則乃是江南省蘇州府太倉州崇明縣人之行商漂到者,而願從水路還歸,彼船所傷帆竹,卽速造給,待風發送事,請令廟堂稟旨分付矣。彼人旣欲水路還歸,則依其願候風發送,而越海糧及柴油,從優備給,帆竹修改,衣袴造給等節,另飭施行,以示朝家優恤之意,待其還送狀聞,令槐院撰出咨文,別定禁軍,騎撥下送于灣府,傳給鳳城將,以爲轉致北京之地,何如?傳曰,允。
又以刑曹言啓曰,承政院啓辭內,卽伏見三邑儒生應製試券下者,則入格五十人內,準三邑考籍成冊,只爲二十二人矣。今番申飭何如,而無籍冒赴之若是夥多,揆以士習,誠極寒心。原榜目雖不得不修正以入,而其中冒赴儒生,一竝拔去,令該曹依本律處之,何如?傳曰允事,命下矣。冒赴儒生等,方在各該邑,依例令道臣考律擧行後,刑止狀聞之意,分付,何如?傳曰,允。令畿伯更爲査實以聞。
左議政金弘根箚曰,伏以兩寢禮謁,宸慕克伸,三日勞動,聖體彌康,羽旄管籥,聽瞻夾道,區區攢祝,不勝慶愴之至。臣以病淹綿綴之蹤,獲與駿奔之列,義不敢辭,拚死力前,雖幸不至顚踣於將事之時,而禮容之欠敬,擧措之昌披,臣方滿心自訟,無地可容。迺者志感之擧,遽紆便蕃之貺,天廐上駟,圉人臨門,乘謝之禮,厥有經訓,而以臣追咎之忱,是可以安於心乎?伏況嚬笑之政,在所愼惜,一時周旋,勞於何有,而康侯之錫,上賞也。罔功之愧,懋實之義,左右思惟,無有是當,用敢具短牘,仰瀆崇聽。伏乞聖慈,俯垂鑑諒,亟收成命,以幸私分焉。取進止。答曰,省箚具悉卿懇。卿其勿辭,安心領受。仍傳于任百經曰,此批答,遣史官,傳諭。
江原監司張敎根疏曰,伏以親祼仙寢,聖慕克伸,經宿回鑾,玉度彌康,歡欣慶忭,小大同情。仍伏念臣門寒而跡單,根孤而植弱,學不足以通方,才不足以需世,任使之末,自知無堪,殷劇之地,念尤不到。偏蒙我兩朝陶甄之恩,自夫簪筆,歷揚華顯,歲年推遷,滾濟卿班,報旣蔑於涓埃,懼恒切於淵氷。迺者東闑新命,又降於意慮之外,臣誠惝怳悸恐,莫省所以自措也。噫,是職卽古所稱刺史也。長吏之臧否而黜陟之,生民之困瘁而奠安之,長吏而非其人也,弊止於一邑,刺史而非其人也,害及於全省。然則上不可以謬授,下不可以冒膺也審矣。以臣諒臣,臣是其人乎哉?關東一路,最凋弊去處也。郡邑荒殘,生齒殫縮,譬如貧家窶戶之朝不慮夕,一遇歉荒,敗形立至,雖幸年比少康,僅有牽補,而易散難聚之勢,有瘁無榮之意。以臣懸度,亦可以不見是圖,此時此任,其爲關係民國何如也?政宜博選才識,畀之以安集勞來之政,又有似乎久病之人,必審良技,不至於壞其證而臶其危也。顧臣無似,初無長短可稱,試可下邑,亦已爲十數年之久,其於簿領剸理之要,茫不經慮。重以貞疾在身,未老先凋,綿綴度日,惟刀圭是事。夫以事務之若是戞戞,委之於無所踐歷之如臣者,不幾近於托庸工以巨廈之任,付劣傭以副手之功也哉?苟非然者,臣先父臣曾經本州通判,在臣爲桐邑之鄕也。童年所遊,父老猶在,建高牙樹大纛,張豐供據厚廩,時從顚涯,與之話舊,豈非臣之大榮也,而官非其人,人將骫官,參諸公私,無有是理。此臣之左右思量,承膺無路,玆敢披瀝衷懇,仰瀆崇嚴。伏乞聖慈,俯垂鑑察,將臣新除職名,亟賜鐫改,以重國事,以安私分焉。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
中宮殿誕日,大殿·大王大妃殿·王大妃殿,內閣·政院·玉堂·朝廷二品以上·六曹堂上口傳問安。答曰,知道。中宮殿,單子問安。答曰,知道。
李明迪啓曰,明日常參·經筵,取稟。傳曰,停。
尹致秀啓曰,行大司憲宋冕載未肅拜,執義洪直弼,持平李玄功在外,掌令金耆升·朴起壕,持平金英秀呈辭,監察茶時之意,敢啓。傳曰,知道。
趙斗淳啓曰,行左承旨李圭祊,左副承旨金輔根,今日不爲仕進,竝卽牌招,何如?傳曰,允。
傳于尹致秀曰,傳香承旨馳詣宗廟·景慕宮,奉審摘奸以來。
傳于尹致秀曰,二十一日閱武時,當兼行瑞蔥臺矣,該房知悉。
傳于李明迪曰,前待敎趙鳳夏,檢校差下。
李明迪,以奎章閣言啓曰,前待敎趙鳳夏,檢校差下事,命下矣。卽爲牌招察任,何如?傳曰,允。
又以弘文館言啓曰,副校理趙鳳夏內閣進,上番闕直,事甚未安。應敎韓啓源,副應敎金穰根,校理趙道淳,竝卽牌招,以爲推移入直之地,何如?傳曰,允。
李明迪啓曰,玉堂備員間,視事,頉稟之意,敢啓。傳曰,知道。
以副修撰趙徽林牌不進罷職傳旨,傳于李明迪曰,只推。
以應敎韓啓源,副應敎金穰根,校理趙道淳牌不進罷職傳旨,傳于李明迪曰,只推。
以黃海監司徐念淳狀啓,三月朔薦新生石首魚,限內不得封進,惶恐待罪事,傳于李明迪曰,勿待罪事,回諭。
兵曹,及第文正翰今加折衝,武科回榜人,依定式加資事,承傳。
上在昌德宮。停常參·經筵。
藥房提調朴永元,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致秀,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李明迪啓曰,明日召對,取稟。傳曰,停。
尹致秀啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
又啓曰,左副承旨金輔根,同副承旨任百經,今日不爲仕進,竝卽牌招,何如?傳曰,允。
備忘記,夞怪萬戶李鍾肅下直,長弓一張,長箭一部,片箭一部,筒兒一箇賜給。
尹致秀啓曰,假注書尹載善,身病猝重,勢難察任,今姑改差,何如?傳曰,允。
尹載善改差,代以金世均爲假注書。
尹致秀啓曰,在前親行閱武時,有時原任大臣入侍之例,今番則何以爲之?敢稟。傳曰,依例爲之。
又啓曰,在前親行閱武時,有宗宰磨鍊入侍之例,今番則何以爲之?敢稟。傳曰,依例磨鍊。
李明迪,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以弘文館言啓曰,上番闕直,事甚未安。應敎韓啓源,副應敎金穰根,校理趙道淳,旣有只推之命,竝卽牌招,以爲推移入直之地,何如?傳曰,允。
尹致秀啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平金英秀牌不進罷職傳旨,傳于李明迪曰,只推。
以左副承旨金輔根,同副承旨任百經牌不進罷職傳旨,傳于李明迪曰,只推。
李明迪,以吏曹言啓曰,英陵令朱樂浩,以其身病,呈狀乞遞,改差,何如?傳曰,允。
又以漢城府言啓曰,濟州三邑民數,今始上來,依例入錄之意,敢啓。傳曰,知道。
又以奎章閣言啓曰,直閣金始淵,疏批已下,卽爲牌招察任,何如?傳曰,允。
尹致秀,以兵曹言啓曰,今三月二十一日大駕詣慕華館親行閱武,仍行犒饋後,瑞蔥臺試射時,何營軍兵隨駕,何營軍兵先往敎場札駐,而禁·御兩營鄕軍,今旣停番,今番則何以爲之乎?敢稟。傳曰,訓將率隨駕先廂軍兵都領,爲先後廂,槍劍軍·挾輦軍,依陵幸例,禁·御兩營各訓局步軍三哨式率領,與摠廳先往敎場札駐。
又以兵曹言啓曰,今三月二十一日大駕詣慕華館親行閱武,仍行犒饋後,瑞蔥臺試射時,合操營門,當爲磨鍊,而謹稽謄錄,則英廟朝乙卯年,只三軍門擧行,正廟朝戊戌年,訓·禁·御·守·摠五營擧行,而守禦廳旣已出鎭,今番則以幾營擧行乎?敢稟。傳曰,以訓·禁·御三營及摠廳龍虎營爲五營,摠廳則領率訓局步軍三哨。
又以兵曹言啓曰,今此親行閱武時,駐蹕行殿處所,當爲稟旨磨鍊,而謹稽謄錄,則正廟朝戊戌年親行閱武時,駐蹕行殿,以崇禮門外稍廣處擧行矣。今番則何以爲之乎?敢稟。傳曰,崇禮門外爲之。
又以兵曹言啓曰,今此親行閱武時,設布帳及斥堠伏兵,當爲磨鍊,而取考謄錄,則正廟朝戊戌年親臨洗馬臺犒饋時,純廟朝癸亥年親臨慕華館·瑞蔥臺試射時,俱因下敎置之矣。今番則何以爲之乎?敢稟。傳曰,依已例置之。
又以兵曹言啓曰,今此親行閱武時,幕次後環衛扈衛軍官,當以該廳受料九十人磨鍊,而若除入直,則數甚不多,入直軍官,竝爲除信箭盡數出用,事畢後還爲入直,何如?傳曰,允。
又以兵曹言啓曰,在前大閱時,訓局出身閱武臺幕次後稍遠環衛,扈衛軍官別將率領,先詣閱武臺,與局出身結陳處,連接環衛,攔後雜人嚴禁矣。今亦依此擧行乎?敢稟。傳曰,依此磨鍊。
又以兵曹言啓曰,在前大閱時,闕外留都,因下敎勿爲磨鍊矣。今番則何以爲之乎?敢稟。傳曰,置之。
又以兵曹言啓曰,在前瑞蔥臺時,兵曹判書·各營將臣,各率旗鼓,先入信地迎接,而謹稽謄錄,則正廟朝戊戌年親行閱武時,大駕到行殿後隨駕,先後廂大將稟旨,出往敎場,中軍代主將擧行矣。今亦依此擧行,而臣則以別侍衛隨駕,龍虎營迎接,令別將擧行,何如?傳曰,允。
又以兵曹言啓曰,取考在前親行閱武時謄錄,則英廟朝乙卯年習儀節次,設行於露梁,正廟朝戊戌年親臨觀試於春塘臺矣。今番則何以磨鍊乎?敢稟。傳曰,置之。
又以禁衛營言啓曰,本營哨官金興喆,身病猝重,勢難察任,改差,何如?傳曰,允。
以忠淸監司金鼎均狀啓,泰安郡人命渰死事,傳于李明迪曰,聞甚矜惻,元恤典外,別加顧助,如有生前身·還布,竝蕩減,未拯屍身,期於拯得之意,廟堂措辭,分付。
以忠淸監司金鼎均狀啓,泰安郡人命渰死事,傳于李明迪曰,聞甚矜惻,元恤典外,別加顧助,如有生前身·還布,竝蕩減,未拯屍身,期於拯得之意,廟堂措辭,分付。
以忠淸監司金鼎均狀啓,扶餘縣民家失火事,傳于李明迪曰,聞甚矜惻,元恤典外,別加顧助,結搆奠接之方,廟堂措辭,分付。
以慶尙左水使李圭徹狀啓,蔚山府人命渰死事,傳于李明迪曰,聞甚矜惻,元恤典外,別加顧助,如有生前身·還布,竝蕩減,未拯屍身,期於拯得之意,廟堂措辭,分付。
義禁府啓目,大靜前縣監高性奎原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,泗川前縣監李錫龜原情云云。問目內辭緣,泛稱遲晩,所當請刑是白乎矣,曾經別軍職勿爲請刑,載在大典通編,議處,何如?判付啓依允。
行左承旨李圭祊疏曰,伏以祇謁仙寢,聖慕克伸於見墻,群情擧欣於瞻旄,日吉時良,回鑾萬安,抃祝之忱,小大惟均。臣於此際,待罪喉院,叨陪扈班,昵近於象設之間,周旋於駿奔之列,榮已極矣,勞於何有?千萬匪意,伏奉賞典下者,以臣忝在該房,特加一級,爲嘉善大夫。臣聞命震越,五內失守,歷屢日而怵焉若驚,不知所以措躬之所也。夫二品,峻秩也,宰列也。君不得以爾汝而卿之,故傳曰,卿以上必命有德,此所謂命德之器也。德固尙矣,功亦次焉,故書曰,明試以功,車服以庸。古聖王愼惜官賞之義,蓋可見矣,而上不可以輕授,下不可以冒膺也,明矣。況臣本以至庸極陋之質,百無肖似,最居人下,幸逢聖明之時,厚沐剪拂之私,前後踐揚,到底踰濫,外內歷試,蔑一報效,居常憂畏,若隕淵谷。今又嵬然在上大夫之前,珥金騁軺,揚揚出入,恬若固有者然,則人必戟手而嗤之曰,某也有何功德,遽登宰列耶?倖門開矣,名器褻矣云爾,則臣將以何辭解之乎?其爲辱朝廷而羞當世者,誠非細故也。至若冥升之咎,過福之災,猶屬臣第二件事耳。左右思量,承膺無路,玆敢罄暴衷懇,仰瀆崇嚴。伏乞聖慈,俯賜鑑諒,亟收臣新授資級,以重公器,以安私分,千萬幸甚。臣無任云云。答曰,省疏具悉。卿其勿辭行公。
直閣金始淵疏曰,伏以臣自速重戾,譴止薄罷,聖恩天大,匪罪伊榮,杜門訟愆,補續無地,殆半載于玆。千萬不自意,內閣新除,忽地有隕,臣驚惶震悸,五內失守,罔知措躬之所也。噫,內閣之職,是何等峻選,是何等榮銜?衮職有闕,則裨補者玉署,而閣臣與焉。聖學有失,則啓沃者玉署,而閣臣兼之。經傳子史之顧問,治法政謨之周咨,亦惟閣臣是資。蓋以宋朝詞臣之任,兼唐家灜館之責者,惟閣臣是已。苟非文學風猷眉目一世者,則將何以承當此任,不墜其職也哉?臣性根愚鈍,學識蔑劣,雖於百執事之末,不能堪勝,其何以補衮職而裨聖學,備顧問而資治道哉?官不必備,惟其人,今若不問其人,惟官是備,至以臣冒據是任,則不惟臣將爲一世笑囮,其爲累聖朝愼官之治,諒非細故。倬彼雲漢,天章昭回,密邇蓬萊,奎華爛如。先輩之處是職者,皆老成鴻碩,若不可以梯接,今雖世級漸下,人才眇然,是豈如臣鹵下之所可擬議者哉?且伏念臣先臣遭逢先王,周旋閣職,卽惟千古人臣難得之會,而今於萬事滄桑之餘,不肖如臣,獲忝先武,此殆我聖上記念先故,俾錄其孤耳。臣且榮且感,如夢如癡,不知感淚之無從,隨牌而進,奉誥而退,粗伸叩謝之忱矣。雖然,臣於先臣,旣無能爲役,則其何敢妄托承藉,猥恃寵靈,晏然若倘來而固有者乎?玆敢略控文字,仰暴衷懇。伏乞聖明,俯賜諒察,將臣新授職名,亟命鐫改,俾賤分獲安,名器無玷,千萬大願。臣無任云云。省疏具悉。爾其勿辭察職。
上在昌德宮。停常參·經筵。
未時申時,日暈。
夜自一更至十七日開東,灑雨下雨,測雨器水深五分。
李圭祊啓曰,明日召對,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨金輔根,同副承旨任百經,今日不爲仕進,竝卽牌〈招〉,何如?傳曰,允。
以應敎韓啓源,副應敎金穰根,校理趙道淳牌不進罷職傳旨,傳于李圭祊曰,只推。
李圭祊,以弘文館言啓曰,上番闕直,事甚未安。應敎韓啓源,副應敎金穰根,校理趙道淳,旣有只推之命,竝卽牌招,以爲推移入直之地,何如?傳曰,允。
以左副承旨金輔根,同副承旨任百經牌不進罷職傳旨,傳于李圭祊曰,只推。
李圭祊啓曰,行都承旨趙斗淳,左副承旨金輔根,同副承旨任百經不爲仕進,右承旨尹致秀,右副承旨李明迪式暇,院中只有臣一人,伴直無人。同副承旨任百經,旣有只推之命,更爲牌招,何如?傳曰,允。
又啓曰,同副承旨任百經再牌不進,伴直無人,左副承旨金輔根,旣有只推之命,更爲牌招,何如?傳曰,允。
李圭祊,以奎章閣言啓曰,直提學金輔根,疏批已下,卽爲牌招察任,何如?傳曰,允。
李圭祊啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以大司諫金遇明司諫南秉哲,正言尹穳,掌令金耆升·朴起壕,持平金英秀牌不進罷職傳旨,傳于李圭祊曰,只推。
以同副承旨任百經再牌不進罷職傳旨,傳于李圭祊曰,只推。
以忠淸監司金鼎均狀啓,淸州牧民家失火事,傳于李圭祊曰,聞甚矜惻,元恤典外,別加顧助,燒死人,如有生前身·還布,竝蕩減,結搆奠接之方,廟堂措辭,分付。
李圭祊,以備邊司言啓曰,卽見廣州留守金熙華所報,則以爲,本營支放耗,荐歉以後,流伊不足爲三百石零,而無他推移之道,就關西添餉小米辛丑條三百三十石許令給代,癸卯爲始,依例添餉云矣。此係無名之請,且未知應入見縮之如何,則不宜遽施,而所請數爻,無甚夥多,亦無來頭視以爲例之端,特爲許劃,何如?傳曰,允。
又以備邊司言啓曰,卽見黃海監司徐念淳狀啓,則枚擧水使申命源牒呈以爲,登山鎭項嶼浦異樣空船一隻漂到者,依定式計過數年,報司燒火計料,而船中所載太與彔豆,合爲三百六石,彼錢爲二兩七錢八分,一體燒火與否,請令廟堂稟處矣。異國空船之漂來者,看守過數年後燒火,旣有定式,今亦依此施行,穀物與彼錢,亦無他般處置之道,竝與追後漂來之帆竹·衣件等物,而一體積置,使之待年燒火之意,分付,何如?傳曰,允。
義禁府啓目,向前高性奎亦,大海風濤,固非人力之專責,而貢馬漂流,難免差員之失飭,以此照律,何如?判付啓依允。又啓目,向前李錫龜亦,月課之受還誤期,旣失檢飭,閫啓之因此過限,亦涉悚惶,以此照律,何如?判付啓依允。
直提學金輔根疏曰,伏以臣比叨夙夜,昵忝陪扈之列,蹕路寧順,天日晴美,從邁之榮,歷日攢祝。不自意內閣新命,遽降於退自院綴之際,朱衣耀巷,牙牌臨召,臣誠震懍慄,莫知措躬之所,而義例攸在,不遑逡巡,雖不免冒沒趨承,祗肅寵命,循省以還,憂懼彌積,當寢對飱,氷炭交中。嗚呼,臣以世祿之裔,進由制擧,匪有崖岸絶俗高遠之操,凡係進取,惟有榮焉耳,有感戴焉耳,流坎夷險,惟命之所使,亦義分然耳。然竊思念,是府是官之聲明於當世,物采於來許者,顧何如也?洪惟我正宗大王,以勳·華之聖,寓謨訓之敎,洪龐慶霱之會,昌明博大之治,畢張於此,精義於此。爾來六十有餘年之間,其所以砥礪名行,模楷趨尙,蔚然爲道德之林,英俊之圃者,可按而知也。曾有如臣者流,冒焉而廁其列,厚辱華貫,大惑群聽者乎?德行以矜式之,器識以型範之,文學以絺繪之,建官制職之原,有以曠越古昔,民到于今稱之者也。臣之淺末,以言乎行義,則不達於閭里,以言乎才辨,則莫適於方圜,以言乎文學,則幼抛長嬉,遂成濩落,尋數剽獵,尙所不嫺,庸庸昧昧,悼恨莫追,此臣情實之無所自揜也。聖鑑孔昭,無待臣申複爲也,則今其所叨,蔽一言,直是土木之文繡,鶢鶋之鍾鼎。夫密邇於日月之光,周旋於顔琴點瑟之列,沐薰腴之渥澤,窺典墳之菁華,儒者上榮,莫是職若也。苟可以一分堪承,以臣所謂志在進取,妄敢爲崇飾之計也哉?第念人無智愚,厥有本分,分所不當,雖天地之仁,父母之慈,有不可以力就而强與之,不如此者,不吝則咎。噫,臣以眇然一新進,邇來所蒙被,無往非疾顚濫覆之憂,而今於時月之頃,躐拾無漸,凡世所稱下大夫之極選,兜攬之殆無遺矣。思之及此,寧不懍然而心寒也?蓋家傳謹拙之規,年來畏愼之義,一往放倒,駸駸然收拾不得,以臣揆臣,無說可據,有識旁觀,諒亦可知。伏惟天地父母之私,宜憫然而恤之,有以處臣於辭受之間也,暫應尙切愧恐,情懇不暇擇聲。伏乞聖慈,曲賜鑑諒,將臣所據直提學之任,亟行刊改,以究生成之澤焉。臣無任云云。省疏具悉。爾其勿辭察職。
上在昌德宮。停常參·經筵。
自開東至申時,灑雨下雨,測雨器水深一分。
任百經啓曰,明日召對,取稟。傳曰,停。
金輔根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨李明迪,今日不爲仕進,卽爲牌招,何如?傳曰,允。
任百經啓曰,三皇忌辰日親行望拜禮,前期一日以稟事,曾有定式矣。今十九日毅宗皇帝忌辰日親行望拜禮,何以爲之?敢稟。傳曰,遣承旨奉室奉審。
任百經啓曰,來二十一日,朝參日次,而親行閱武相値,頉稟之意,敢啓。傳曰,知道。
又啓曰,來二十一日,輪對日次,而親行閱武相値,頉稟之意,敢啓。傳曰,知道。
傳于李圭祊曰,禮房承旨馳詣宣武祠,奉審摘奸以來。
任百經啓曰,卽伏見今日監軍單子啓下者,則都摠經歷吳益善差祭,不爲懸頉,至於蒙點,事甚疎忽,萬萬未安。原單子,今方改付標以入,而當該堂上,不可無警,推考,何如?傳曰,允。
任百經啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平金英秀牌不進罷職傳旨,傳于任百經曰,只推。
以應敎韓啓源,副應敎金穰根,校理趙道淳牌不進罷職傳旨,傳于任百經曰,只推。
任百經,以弘文館言啓曰,上番闕直,事甚未安。應敎韓啓源,副應敎金穰根,校理趙道淳,旣有只推之命,竝卽牌招,以爲推移入直之地,何如?傳曰,允。
又以奎章閣言啓曰,待敎李裕元,疏批已下,卽爲牌招察任,何如?傳曰,允。
又以禮曹言啓曰,卽接成均館所報,則今日午時量,四賢祠正堂北簷椽木五箇,頹落云矣。修改之節,擇日擧行,何如?傳曰,允。
又以都摠府言啓曰,副摠管李升權,以武臣堂上祿試射試官,訓鍊院晝仕出去之意,敢啓。傳曰,知道。
又以兵曹言啓曰,今日監軍單子,都摠經歷吳益善差祭,而因該府省記之不爲懸頉,至於受點之境。臣之矇然書入,不勝萬萬惶悚,而不飭之當該都摠府行首郞廳,令該府拿問處之,而原單子,改付標以入之意,敢啓。傳曰,知道。
又以御營廳言啓曰,本廳中軍趙元錫,時帶摠管,職務相妨,改差何如,傳曰,允。
又以刑曹言啓曰,謹依下敎,別監成載爀,嚴刑一次後,平安道順川郡定配所,卽爲押送之意,敢啓。傳曰,知道。
義禁府照目粘連,泗川前縣監李錫龜矣本府議啓內,月課之受還誤期,旣失檢飭,閫啓之因此過限,亦涉悚惶。以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,大靜前縣監高性奎矣本府議啓內,大海風濤,固非人力之專責,而貢馬漂流,難免差員之失飭,以此照律,罪笞五十收贖,解見任別敍,私罪,奉敎依允。
待敎李裕元疏曰,伏以臣於本月十三日,伏奉敎旨,以臣爲奎章閣待敎者,臣誠惝怳震惕,莫省所以致此也。臣本蒙騃寡謏,百無可稱,僥倖一第,徒犯古人不幸之戒,量才守分,不敢生榮塗之念,而洪造曠絶,先蔭是藉,通籍未幾,遽被翰選,翰選未幾,又玷閣銜,朝除夕遷,至淸且華,世所榮艷,罕與倫比。雖使古之茂才博學之彦當之,猶且驚駴靡措,逡巡却顧,況如臣之千萬無似,千萬不近者乎?臣嘗聞是閣則倣寶文·龍圖之制,其職則掌天祿·石渠之藏。奉列朝之謨訓而雲漢昭回,儲群玉之圖書而奎璧璀璨,設官分階,愼遴英雋,苟非才足以贊聲明而學足以備顧問,則莫宜居之。官之爲制,愈卑愈峻,參外南床,尤稱氷條,題名之錄,其數最尠,此實詞英之極選,藝林之至榮也。前後磊落,皆有所表著於當世者,今以臣而躡塵踵武,則是何異於俚音而混英韶之列,瓦罇而齒瑚璉之間乎?臣之去就,自量已熟,而祗承牙牌,義粗伸於俟屨,旋就豹直,心轉切於循墻,不衷之譏,猶屬臣身,貽累之罪,寧不大懼?不可以遵格暫膺,而因緣蹲冒也審矣。且本閣提學臣朴綺壽,卽臣之外三寸叔也。舅甥之竝據時任,卽設閣以來創有之事,揆以私分,萬萬難安。此又臣必遞之端,尤不可晏然仍居,玆敢略暴實狀,仰瀆崇聽。伏願聖慈,念公器之宜愼,察私義之難冒,亟遞臣新授職名,不勝公私幸甚。臣無任云云。省疏具悉。閣職之無相避,自有先朝聖批,爾其勿辭察職。
上在昌德宮。停常參·經筵。
任百經,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
趙斗淳啓曰,明〈日〉召對,取稟。傳曰,停。
李明迪啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行左承旨李圭祊,右承旨尹致秀,左副承旨金輔根,今日不爲仕進,竝卽牌招,何如?傳曰,允。
任百經,以奎章閣言啓曰,咸興·永興兩本宮衣幣·香燭奉詣時,京畿監司例爲奉受陪進於東門外,傳于地方官,而今番則監司以館所擧動相値,不得陪進,都事差祭,亦不得替行云。在前如此之時,多有禮堂陪進之例,今亦依此擧行,何如?傳曰,允。
又以禮曹言啓曰,今此親行閱武,仍行犒饋,兼行瑞蔥臺時,自上服色,當爲磨鍊,而謹稽謄錄,則正廟朝戊戌年親行閱武出宮時,具戎服至駐蹕行殿,改具甲胄,還宮時改具戎服,翌日親臨犒饋時服色,亦依大閱例擧行。至於瑞蔥臺時服色,取考各年謄錄,俱以戎服磨鍊矣。今番竝依此擧行乎?敢稟。傳曰,依此爲之。
又以禮曹言啓曰,今二十四日英陵忌辰祭香祝,本陵官一員,當爲前期祗受陪往,而參奉今方入直,令有闕未差,無以擧行。令有闕之代,令該曹,以在京無故人口傳差出,以爲受香之地,何如?傳曰,允。
以應敎韓啓源,副應敎金穰根,校理趙道淳牌不進罷職傳旨,傳于任百經曰,只推。
任百經,以弘文館言啓曰,上番闕直,事甚未安。應敎韓啓源,副應敎金穰根,校理趙道淳,旣有只推之命,竝卽牌招,以爲推移入直之地,何如?傳曰,允。
李明迪,以禁衛營言啓曰,本營中軍李寬奎,方帶摠管,而當此閱武動駕之時,不得參陣中軍之任,今姑改差,何如?傳曰,允。
又以兵曹言啓曰,今此親行閱武時,領軍之將,當爲備員,而內禁衛將李肇淵,方帶宣傳官,職務相妨改差,其代,依承傳口傳擬入,何如?傳曰,允。
兵曹,以朴潤榮爲御營中軍。
李明迪啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平金英秀牌不進罷職傳旨,傳于任百經曰,只推。
以右承旨尹致秀,左副承旨金輔根牌不進罷職傳旨,傳于任百經曰,只推。
以忠淸監司金鼎均狀啓,堤川縣民家失火事,傳于李明迪曰,聞甚矜惻,元恤典外,別加顧助,結r搆奠接之方,廟堂措辭,分付。
以慶尙監司洪在喆狀啓,尙州牧民家失火事,傳于李明迪曰,許多民戶之一時燒燼,聞甚驚惻,元恤典外,別加顧助,卽爲結搆奠接,俾無失所之弊事,廟堂措辭,分付。
奎章閣提學朴綺壽疏曰,伏以路逾三舍,初謁仙寢,春露旣濡,聖慕克伸,日候淸朗,天蹕穩旋,玉候彌康,群情胥忭。顧臣白首不死,未遂蓐蟻之願,蒼梧入望,增激攀髯之悲。仍伏念臣直一病廢物耳,方其少壯也,猶以藥餌爲命,況今崦嵫暮景,百症侵攻,肢體麻痺,步履艱澁,其他種種醜穢之狀,有不敢煩陳,卽同朝之所共知也。昨年夏初,伏蒙恩由,榮掃先塋,感結幽明,而歸路添病,未免反面,寄身江鄕,隨意調息,蹤跡雖混於漁樵,夢魂長繞於觚稜,居然歲改而春暮矣。不意年迫懸車,恩侈記簪,奎垣長席,有此特除,雖曰宿趼,如新受賜,陪扈之列,又蒙恩點,飭敎繼下,令臣進參,榮動蓬蓽,鄕鄰聳觀。賤疾難强,而感悚居先,拚死登道,叩謝恩命,仍參扈從之班,粗效趨走之恭。今則義分略伸,區區私情,不得不仰陳焉。臣之先母,亡日臨迫,臣無他兄弟,魚菽之祭,非臣將事,則將至廢闕。殿下之於臣,天地父母也,將此懇迫之私,仰暴仁覆之下。伏乞聖慈,許臣歸伸情理焉。且臣前拜見職,以眼眚控辭,特蒙體諒矣。到今血氣益衰,視物彌昏,開卷而殆不辨字劃,對面而或不分親知,如是而何能居此職乎?將臣新除職名,亟賜鐫遞,以卒終始生成之澤,千萬至祝。臣無任云云。答曰,省疏具悉。閣職豈可輕遞?旣有私故,暫往卽來。
江原監司張敎根疏曰,伏以臣猥膺藩寄,丐免未獲,行將辭陛,已不任戀結之忱,而臣之父母墳山,在於安山·黃澗等地,遠離之前,一往展省,以告旌節之榮,以伸霜露之感,卽亦情理之不容已者也。不避煩屑,冒控至懇。伏乞聖慈,俯賜諒察,特許臣旬日之暇,千萬幸甚。臣無任云云。答曰,省疏具悉。卿其往省焉。
上在昌德宮。停常參·經筵。
任百經啓曰,明日召對,取稟。傳曰,停。
尹致秀啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,假注書金得秀,身病猝重,勢難察任,今姑改差,何如?傳曰,允。
金得秀改差,代以韓應淳爲假注書。
傳于李明迪曰,戶房承旨,與禮曹堂上·戶曹郞廳,依定式馳詣宣武祠,奉審以來。
尹致秀啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平金英秀牌不進罷職傳旨,傳于尹致秀曰,只推。
以應敎韓啓源,副應敎金穰根,校理趙道淳牌不進罷職傳旨,傳于任百經曰,只推。
任百經,以弘文館言啓曰,上番闕直,事甚未安。應敎韓啓源,副應敎金穰根,校理趙道淳,旣有只推之命,竝卽牌招,以爲推移入直之地,何如?傳曰,允。
又以吏曹言啓曰,卽接忠淸監司金鼎均移文,則洪州牧使朴宗聞,以妻山移葬事,受由已過一朔,該州近成有名弊邑,而兩稅督捧,最爲目下急務,曠官一時可悶,催促下送事爲辭,故自臣曹催促,則身病猝重,不得下去云。其身病旣如是沈重,則有難强令還任,洪州牧使朴宗聞,罷黜,何如?傳曰,允。
尹致秀,以備邊司言啓曰,洪州牧使,今當差代,而本州以積弊之邑,又經數遞,不可不各別擇差,令該曹勿拘常格,以聲績素著人,口傳擬入,何如?傳曰,允。
吏曹口傳政事,以徐承淳爲洪州牧使。
吏曹口傳政事,以徐慶輔爲英陵令。
兵曹,以李顯英爲禁衛中軍。
兵曹口傳政事,以南錫奎爲內禁將。
任百經,以禮曹言啓曰,卽接進士權等二十二人聯名呈單,則以爲,先祖永嘉府院君文忠公近,卽太宗朝佐命功臣也。祀孫有子,嫡·妾無子而夫妻俱歿,以其同姓八寸兄䄡第三子鶴年,定爲之系子,以奉不祧之祀,而此係宗中大事,故諸族與鶴年生父䄡,會議敦定,而養家父母,俱以作故,拘於常規,不得循例禮斜,依定式草記,稟處事,呈單矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長權等單辭旣如此,依定式,權䄡第三子鶴年,立爲權之後,何如?傳曰,允。
尹致秀,以司僕寺一二提調意啓曰,大靜前縣監高性奎遞任進上馬二匹,今纔上來。封進事體,本自嚴重,雖難責之以古規,禾老病孱,萬不成樣,馬匹爲先退送,高性奎,令該府拿問嚴勘,何如?傳曰,允。
又以備邊司言啓曰,卽見忠淸監司金鼎均狀啓,則以爲,洪州牧外長古島漂到異國人十四名,詳細問情,則乃是大淸國江南省蘇州府直隷通州呂泗場十人,上海縣四人之行商漂到者,泰安地安興掌內定山里前洋漂到異國人十三名,詳細問情,則乃是大淸國江南省蘇州府元和縣人之行商漂到者,而船隻破傷,俱願從旱路還歸,請令廟堂稟旨分付。洪州漂人之衣服造給,換賣物件棄物歸屬等事及泰安漂人物種願賣事,竝待廟堂分付擧行計料,而洪州漂船與什物,徑先燒火,領率彼人出往南倉者,縱因京譯官指揮,而身爲地方官,不待稟處,妄率擧行,不可以尋常顚錯言。該牧兼任洪州營將鄭裕俊,爲先罷黜,其罪狀,令攸司,稟處。京譯官金學勉,事體異於外官,不敢擅有論斷,惟俟廟堂裁處云矣。漂人船隻,旣皆破傷,依其願竝從陸還送,而定差員,次次交付上送于京城,以爲轉致灣府,入送北京之地。緣由咨文,令槐院預爲撰出,定咨官入送,衣服姑待到京後造給,朝夕供饋,沿路刷馬及禁雜人護送等節,一體申飭,以示朝家優恤之意。彼人物件中可以帶去者,亦以刷馬替運,可以換賣者,從其願施,計價折銀以給,無用什物,竝與破傷船隻,而彼人所見處,一竝燒火,不待狀聞,稟處,而船隻之徑先燒火,彼人之徑先領進,大違格例,誠極可駭。該牧兼任,道啓旣以論勘,無容更議,問情譯官待竣事,令該院從重科治,何如?傳曰,允。
又以備邊司言啓曰,卽見黃海監司徐念淳狀啓,則枚擧水使申命源牒呈以爲,長淵縣吾叉鎭群宗浦異樣空船一隻漂到者,依定式計過數年,報司燒火計料,而船中所載假量穀物爲百餘石,一體燒火與否,請令廟堂稟處矣。空船及穀物待年燒火,纔有登山鎭漂船事覆啓行會者,今亦依此擧行之意,分付,何如?傳曰,允。
又以御營廳言啓曰,本廳騎士將趙鎭達,身病甚重,勢難察任,改差,何如?傳曰,允。
上在昌德宮。停常參·經筵。
藥房提調朴永元,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
任百經啓曰,明日動駕相値,視事,頉稟之意,敢啓。傳曰,知道。
金輔根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹致秀啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
又啓曰,右副承旨李明迪,今日不爲仕進,卽爲牌招,何如?傳曰,允。
又啓曰,明日大駕詣館所後,大王大妃殿·王大妃殿問安,何承旨進去乎?敢稟。傳曰,同副承旨進去。
金輔根啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平金英秀牌不進罷職傳旨,傳于金輔根曰,只推。
傳曰,明日出宮內門路,以協陽門爲之。
以京畿監司徐英淳啓本,坡州等三邑冒赴儒生帳籍考準事,傳于李明迪曰,禮判就議廟堂,草記。
以平安監司金興根狀啓,昌城府民家失火事,傳于李明迪曰,聞甚矜惻,元恤典外,別加顧助,結搆奠接之方,廟堂措辭,分付。
以應敎韓啓源,副應敎金穰根,校理趙道淳牌不進罷職傳旨,傳于任百經曰,只推。
任百經,以弘文館言啓曰,上番闕直,事甚未安。應敎韓啓源,副應敎金穰根,校理趙道淳,旣有只推之命,竝卽牌招,以爲推移入直之地,何如?傳曰,允。
李明迪,以宣惠廳言啓曰,本廳郞廳趙最永,身病難强,呈狀乞遞,改差,何如?傳曰,允。
任百經,以禮曹言啓曰,景慕宮夏享大祭吉日,以五月上旬內,當爲擇入,而本月旬前,連値國忌齋戒正日及拘忌,無以推擇矣。謹稽謄錄,則正廟朝戊午年本宮春享大祭,初以二月初九日推擇,親行有命,而散齋日子,適在顯隆園幸行,還宮前,以不得循例磨鍊之意,本曹判書李時秀筵奏,則有中旬擇入之命。本宮大享之中旬內設行,雖有可據之例,係是特敎,祀典莫重,臣曹有不敢援以爲例,問議大臣處之,何如?傳曰,允。
又以禮曹言啓曰,因臣曹草記,景慕宮夏享大祭,五月上旬,連値國忌齋戒正日及拘忌,謹遵正廟朝戊午年下敎,中旬內擇日設行當否,問議大臣處之事,允下矣。發遣郞廳,問議于大臣,則議政府領議政趙寅永以爲,大享之當以上旬擇吉,雖是恒式,若値齋日,則不必爲拘於上旬,故所以有正廟戊午特敎,以中旬退行,而亦合於古禮大享不卜之規。今此景慕宮夏享大祭之恭遵正廟聖敎,退以中旬,允爲參酌變通之宜矣云。左議政臣金弘根以爲,閟宮大享之上旬有故,退行於中旬,已有正廟聖敎,今亦恭遵,允合於參酌之道矣云。右議政臣鄭元容以爲,景慕宮大享之上旬擇行,卽係恒典,而若値有故,則中旬內退行,已有正廟戊午聖敎,今亦援例恭遵,恐合矣云。領中樞府事臣洪奭周在外,不得收議。大臣之議如此,上裁,何如?傳曰,依大臣議爲之。
又以義禁府言啓曰,忠淸監司金鼎均狀啓,洪州兼任洪州鎭前營將鄭裕俊,爲先罷黜,其罪狀,令攸司,稟處事,啓下矣。鄭裕俊,時在任所,依例發遣府書吏,交代後拿來,何如?傳曰,待待命拿囚。
義禁府啓目,都摠府經歷李基春原情云云。傳旨內辭緣,泛稱遲晩,所當請刑是白乎矣,摠府郞勿爲請刑,載在大典通編,議處,何如?啓依允。又啓目,大靜前縣監高性奎原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
上在昌德宮。停常參·經筵。
自人定至二十二日開東,灑雨下雨,測雨器水深七分。
大駕詣崇禮門外行殿入幕次後,內閣·政院·藥房·玉堂口傳問安。答曰,知道。還內後,內閣·政院·藥房·玉堂·朝廷二品以上·六曹堂上口傳問安。答曰,知道。
李圭祊啓曰,明日常參·經筵,取稟。傳曰,停。
金輔根啓曰,行大司憲宋冕載未肅拜,執義洪直弼,持平李玄功在外,掌令金耆升·朴起壕,持平金英秀呈辭,監察茶時之意,敢啓。傳曰,知道。
尹致秀啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
以校理趙道淳牌不進罷職傳旨,傳于李圭祊曰,只推。
以慶尙監司洪在喆狀啓,陜川郡民家失火事,傳于李明迪曰,聞甚矜惻,元恤典外,別加顧助,燒死人,如有生前身·還布,竝蕩減,結搆奠接之方,廟堂措辭,分付。
李圭祊,以禮曹言啓曰,以京畿監司徐英淳啓本,坡州等三邑冒赴儒生帳籍考準事,傳曰,禮判就議廟堂草記事,命下矣。臣晦壽謹依聖敎,就議于大臣,則議政府領議政臣趙寅永以爲,今此輦路三邑試取之擧,特出於勸奬多士之聖念,而以今日卑之士習,或不無冒赴倖占之慮,故所以有向來筵奏,必以準三式先收擧案,俾無淆雜之弊矣。第以畿營更査啓本觀之,則入於原成冊而自政院誤拔者有之,三式準籍而自該邑見漏於成冊者有之。至於居首人南履輪,則甲午式,以其父名入籍,而丁酉庚子兩式,則以其名入籍矣。父名子名,豈有異同於籍例乎?此亦當以準三式論,其在綜核之政,不宜以見漏成冊,已爲拔榜,不爲之復錄。三邑儒生中準三式者八人,卽令復錄,依先下科次傳敎施行。然則居首人南履輪,亦當復錄,仍蒙直赴殿試之典,而見今直赴殿試人姜鳳煥,自歸勿論,以原判下直赴會試施行。其餘原居而只有兩籍一籍者,在法當拔,而但於幸行時,兵判以武士中未準三式而見漏者,許令追付而蒙允,則其在一視之澤,儒武難以區別。凡原居而一籍以上者十一人,竝依武士追付例,亦令復錄施賞。此與大比考準之式,煞有間焉,則原居而無籍者三人,或不無參恕之端。只令拔去而無室無籍者五人,揆以科體士趨,斷不可仍置,竝依前拔去後,仍施三年停擧之原律。成冊之不能詳準,責在喉院,帳籍之多有疎漏,責在營邑,當該承旨與道臣,竝從重推考,三邑守令,令該府拿問處之,似合事宜云。左議政臣金弘根以爲,三邑儒生入格人拔去之後,或不無稱屈之論。卽見畿伯査啓,則果有準三式者,亦有原居而一籍二籍者,準三籍人之復錄,無容更議,一籍二籍之原居人,特未準式耳。武士旣許追付,則儒生不可異同,亦宜竝爲復錄。有室無籍者,容有參恕之道,似不可劃施冒赴之律,竝爲拔去,家籍竝無者,照法論勘。至於南履輪之見漏於其父甲午籍率下者,未知何故,而旣有其父之籍矣,其父在,其子焉往?然則豈可曰未準三式乎?今旣復錄,則自是原榜居首,謹依當初判下聖敎,直赴殿試爲宜云。右議政臣鄭元容以爲,三邑儒生之特設科試,以其輦路所經之地,深軫勸奬慰悅之宸念,而以準式成冊事,朝令申嚴之下,冒赴占倖者,揆以士習,安得免本律,而院啓請拔之後,三邑士論,或不無稱屈之端。際伏承令畿伯更爲査實以聞之敎,仰想愛士之聖念,欲使枉屈者得以申白,德意曠絶,更有深於試取之特恩矣。臣等固不勝欽誦萬萬,而伏見畿伯査本準式者,則固無容再議原居,而未準式者,旣有武士許赴之例,則不可謂冒赴,竝爲復錄。原居無籍者,則不可與無室同罪,合有參恕。至若無籍無室者,施以限年停擧之典,實爲嚴科體之道。準籍之人,旣許復錄,則南履輪直赴殿試之恩典,亦當依當初判下傳敎施行,似合事宜矣云矣。大臣之議如此,上裁,何如?傳曰,依回啓施行。但姜鳳煥之直赴殿試,雖緣優等三人之經先拔去,以致冒占,然傳旨判下,已過一旬,今又以居首復科,仍爲勿施,則殆近銷刻。姜鳳煥殿試傳旨,特爲依前施行。
壬寅三月二十一日卯時,大駕詣館所。親行閱武,仍行犒饋,兼行瑞蔥臺,擧動入侍時,行都承旨趙斗淳,行左承旨李圭祊,右承旨尹致秀,左副承旨金輔根,右副承旨李明迪,同副承旨任百經,假注書金世均·韓應淳,別兼春秋沈敬澤·趙然昌,檢校直提學趙秉龜,檢校直閣金左根·李公翼,直閣金始淵,檢校待敎金學性·南秉哲·趙鳳夏,待敎李裕元,以次侍立。時至,通禮跪啓請外辦,司僕寺正進馬,上具戎服乘馬,出宣化門。藥房提調朴永元,副提調趙斗淳進前奏曰,侵早勞動,聖體,若何?上曰,一樣矣。由協陽門,出敦化門。宣傳官跪稟旗幟三行分立·行鼓,出崇禮門外,宣傳官跪稟吹打。上曰,知道。大駕詣行殿,通禮跪啓請降馬,入幕次後,兵曹判書徐憙淳進軍令,命捧入,仍稟隨駕軍兵各其將除出,領往信地,列成行伍,餘軍依前隨駕。兵房承旨尹致秀稟訓鍊大將·禁軍別將先往札駐及訓局軍環衛壇上時,請出信箭。上曰,以所授信箭擧行。又稟請出藍白信箭,以授宣傳官,奉以前行。上曰,前已頒下,以此擧行。少頃,上陞座,兵曹判書徐憙淳跪啓請行大閱禮,宣傳官命起來應退。致秀進前奏曰,兵判以稟事事先詣,故敢此仰達矣。上曰,唯。又奏曰,放砲當先爲擧行矣。上曰,唯。宣傳官跪稟初吹,致秀傳稟。上曰,知道。二吹三吹亦如之,通禮跪啓請外辨。上曰,知道。司僕正進馬,上乘馬,宣傳官跪稟旗幟吹打如儀,進發。大駕詣轅門外,憙淳跪啓請駐蹕,宣傳官跪啓稟吹打止,中營放砲一聲,吹天鵝聲,各營點旗吶喊訖,大開轅門。宣傳官跪稟吹打,各營亦吹打,大駕入轅門。憙淳跪請駐蹕,仍奏曰,親臨勞軍,儀容自別,按轡徐行,恐好矣。上曰,唯。宣傳官跪稟吹打止,致秀跪啓請傳敎訖,退立稱有敎。憙淳宣敎曰,敬勞卿等之軍。宣訖,宣傳官跪稟吹打。致秀曰,此是後營陣也,大將以下陣頭跪迎,次臨右營。憙淳曰,此是右營也。大將以下陣頭跪迎,左營·前營·中營亦如之,各營大將以下扈駕隨行。上曰,侍衛逶迤,先向壇上,只以待令武藝別監,從略侍衛,可也。閱視營壘訖,自正路向壇上,宣傳官跪稟吹打止,又稟鳴鑼,邊旗幟分列于左右,鳴金鑼止。斗淳進前奏曰,領右相及宗宰諸臣來待云,使注書傳諭,使之入侍恐好,而左相有身病,不得參班云矣。上可之。賤臣承命出傳。上登壇陞座,領議政趙寅永,右議政鄭元容進前奏曰,侵早勞動,聖體,若何?上曰,一樣矣。各營大將以下,聽候于轅門外。憙淳跪稟小開門,宣傳官跪稟吹打止,兵曹判書徐憙淳行參現禮。致秀曰,宣傳官一人,使之陞殿擧行,而此後擧行時,亦依此陞殿,恐好矣。上曰,唯。宣傳官參現,武藝別監軍牢巡視,令旗手·內吹·吹鼓手分班叩頭訖。憙淳跪稟吐丸,又跪稟放陞壇砲,又跪稟升旗號令訖,升大閱旗。致秀跪稟宰樞執鼓退,命宣傳官宰樞執鼓,訓鍊院正應聲檑鼓。致秀曰,各營將臣以下,如例參現乎?上曰,大將及中軍參現,其餘除之,可也。致秀曰,從事官參現,何以爲之乎?上曰,從事官參現,可也。訓鍊大將李惟秀,禁衛大將李完植,御營大將金祖根,摠戎使任聖皐,禁軍別將趙存中,訓鍊都監中軍尹義儉,禁衛中軍李顯英,御營中軍朴潤榮,摠戎中軍沈能俊,兼別將南錫圭,訓鍊都監從事官尹致賢,禁衛從事官趙徽林,御營從事官李豐翼,以次參現訖,卽回本營。憙淳跪稟召各營大將,宣傳官命各營立招搖旗一磨,各營將臣立認旗應之。宣傳官又立黃神旗一磨,各營中軍立黃神旗應之,俱以單騎馳集壇下。憙淳跪稟跪鼓,各營大將·禁軍別將·各營中軍·兼別將俱跪。憙淳跪稟班誓,出至壇頭,振鐸而誓曰,今行大閱,以敎人戰,進退左右,一如兵法,用命不用命,厥有賞罰,勖哉。各營將臣以下聽訖,次第叩頭,各營將臣·禁軍別將仍留壇上,中軍·兼別將各回本陣,發放畢。宣傳〈官〉跪稟下馬號令,鑼初鳴,騎兵下馬,鑼再鳴,各兵坐息,鳴金鑼止。憙淳跪稟放肅靜砲,立肅靜牌,立豹尾旗。上入小次,以司謁口傳下敎曰,兵判將臣以下,解甲胄事,分付。少頃,出次,憙淳跪稟命操鍊,各營將臣跪請操鍊,致秀進前奏曰,中·營陣以御路歷臨之取便爲橫陣矣。今將操鍊,使之移陣,恐好矣。上可之。又敎曰,各營從速整陣,卽爲擧行,可也。致秀曰,移陣之際,不得不遲滯矣。上曰,五營陣知入,可也。致秀問于宣傳官,奏曰,陣有五法,御營爲方陣,訓局爲圓陣,摠廳爲曲陣,禁營爲直陣,龍虎營爲銳陣云矣。上曰,令禁營追擊訓局陣,可也。禁營陣遮擁訓局陣數三回。致秀進前奏曰,以禁營陣勢,萬無衝突訓局陣之望云矣。上曰,止金,可也。又敎曰,令訓局陣追擊禁營陣,可也。訓局軍遮截數回,縱馬馳突。致秀曰,別隊馬兵,衝突禁營陣云矣。上曰,止金,可也。又敎曰,訓局別隊馬兵,進成蜂屯陣於正路,令御營廳追擊,可也。御營軍環擁良久,不能衝陣。上曰,止金,可也。又敎曰,令別隊馬兵駕前別抄,追擊訓局馬兵陣,可也。別隊別抄,又不能衝陣。上曰,止金,可也。又敎曰,令武藝廳追擊訓局馬兵陣,可也。武監等馳突赴陣,橫遮環擁。少頃,上曰,止金,可也。又敎曰,訓局馬兵,使之回信地,御營廳移陣於正路,令龍虎營追擊,可也。追擊未久,上曰,止金,可也。又敎曰,御營陣則回信地,令龍虎營成陣,摠戎廳追擊,可也。少頃,命止金。致秀進前奏曰,操鍊已畢,査功罪使之擧行乎?上可之。各營大將以下,到肅靜牌前,跪啓稟査功罪。憙淳跪啓稟各營大將回信地收營,將臣以下謝操次第叩頭。憙淳跪稟落旗止金,又跪告大閱禮成。上入小次,少頃,出次。領議政趙寅永進前奏曰,殿座事體,至爲嚴重,況今大閱之禮,非比尋常,尤宜肅敬,而俄於小次之時,自承史·雲劍以至宗宰,全數退去,揆以朝儀,不成貌樣,竝捧現告推考,何如?上曰,依爲之。出擧條寅永曰,閱武有國之大政也。書曰,張皇六師,毋壞我高祖寡命。古人云,天下雖安,忘戰必危。凡詰戎鍊武之方,不宜斯須放忽,而況今日大禮,卽我正廟戊戌以後六十五年初有之事也。瞻聆聳於羽旄管籥,精彩動於壁壘旌旗,此誠挽回軍制之頹惰,永鞏國勢之增重者也。然治軍有本,非犀革之堅,刀創之利,坐作進退,馳騁衝擊之謂也。卽惟曰敦德崇禮,懋政愼刑之爲其本,蓋德禮政刑之不修,則民不服,民不服,則雖有管·樂之節制,孫·吳之鞱略,皆末也,況一時觀美之具乎?苟欲使德惇而禮崇,政懋而刑愼,則非講學無由也。子曰,有文事,必有武備。然則武備之必先文事,可推而知。臣於春初,亦嘗以勤學一事,有所仰勉,而只緣忱誠淺薄,未能有槪於聖心,故尙未有恢聽之效耳。臣旣遇此盛擧,衷情轉益憧憧,敢此冒陳,惟殿下懋哉。上曰,所陳,好矣。當體念矣。出擧條寅永曰,大閱,古禮也,親臨,盛擧也。況於久曠之餘,特行修擧之政,則瞻聆所及,三軍俱聳,若無別般激勸之事,有非簡車徒奬才勇之本意也。第念三營哨官,或有應差之窠,而至於方外閑散,元無試才之例,揆以軍制,誠爲缺典。今若於三營哨官中,各以二員,永作取才窠,使之分宣部薦,待闕試射,以優等人備望入啓,定式施行,則恐於勸武鍊藝之方,不爲無助,故敢此仰達矣。上曰,依爲之。出擧條右議政鄭元容進前奏曰,今日親臨閱武,甚盛擧也。領相陳文事武備之義,仍勉典學,聖批開納,誠不勝欽仰矣。戎備卽有國大政也。國家昇平之時,不忘危難,然後可以長享安謐之福,故詰戎之務,歷代同然。兵制雖相不同,而其撫恤育養以結其心,組練肄習以長其才,明賞罰以激其氣,嚴紀律以昭其法,平時之修擧者如此,故緩急足有可恃,此所謂兵不在多寡,在上所用者也。今殿下按轡勞問,親觀軍容,復修幾十年曠典,瞻聆咸頌,而若以旌旗金鼓之耀,壁壘行伍之美,進退衝突之盛,視爲一時觀美而止,則是豈大閱之本意哉?伏願以武備之修張,恒留聖念,而其本亦在於愛民。古傳曰,上不愛民則兵弱,又曰,善附民者善用兵。仁心仁政,苟浹洽民心,則邦國之鞏固,亦豈待金甲之堅,弧矢之利哉?見今聽籥瞻旄之幾萬生靈,皆是列聖朝深仁厚澤,休養生成之民也。藹然愛戴之中,亦莫不攢祝蘄望於殿下如傷若保之德,繼自今一政一令,必以愛民爲先,則戎政之修,自在其中矣。上曰,所陳,好矣。當體念矣。出擧條犒饋時至,憙淳跪稟行犒饋禮,又跪稟掌號笛聚官軍,各營中軍·兼別將以下,至哨官·領兵,俱到壇下縱列止金。宣傳官跪稟下馬止金,又跪稟跪鼓,中軍以下分班叩頭。宣傳官跪稟列坐,又跪稟奏武·桓之樂。軍中細樂樂作,擧床畢,樂止,宣傳官跪稟奏徵角之樂。與民樂樂作,盡飽後,宣傳官跪稟樂止,又跪稟奏昭武之樂。靈山會象樂作,撤床畢,跪稟樂止。通禮院唱山呼,壇上大臣·宗宰·侍衛諸臣及將臣以下至軍兵一時起跪呼千歲。宣傳官跪稟起立上馬,憙淳跪稟各營官兵回信地。宣傳官跪稟鳴金·吹打,又跪稟吹打止。憙淳跪告餉士禮成,上入小次,以司謁口傳下敎曰,瑞蔥臺試射放,兵判及各營將臣分所監試,各別嚴束,無至濫雜之弊,從速畢試事,分付。又敎曰,各營試射放,以明日擧行。兵曹判書徐憙淳進,還宮軍令命捧入。傳曰,侍衛軍兵雨具,從便爲之。少頃,上出次,行瑞蔥臺,命別隊馬兵馬技試才。領議政趙寅永進前奏曰,今日勞動旣多,回鑾時則御駕轎,恐好矣。上曰,分付司僕寺,駕轎待令。憙淳曰,試所以何處設行乎?上曰,兵曹試射,以慕華館爲之,其餘試射,令各其本營設行,可也。憙淳曰,試射放時各所,當有試官,何以爲之乎?上曰,別軍職宣傳官中,量宜擧行,可也。致秀進前奏曰,司僕寺內乘來言,捲窓,取稟矣。上曰,捲三窓,可也。又奏曰,日勢已晩,崇禮門·昭義門·敦義門·興仁之門,仍留軍兵及觀光士女盡入後還閉,而以信箭擧行乎?上曰,以所授信箭擧行,可也。憙淳曰,還宮時,以何營軍兵爲先廂乎?上曰,五營竝令先廂,可也。宣傳官跪稟行營號令,立頭局營招搖旗,向方三點,又跪稟初吹,致秀傳稟。上曰,知道。宣傳官跪稟招搖旗三行分立,點鼓旗,五方旗招先廂各營,鱗次作行。上曰,御營廳·摠戎廳爲後廂,以令旗,分付,可也。通禮啓請降座乘轎,上降座乘轎進發,宣傳官跪稟吹打·行鼓。至崇禮門外,宣傳官跪稟吹打止,由崇禮門·敦化門·進善門·肅章門,入協陽門內。命以已下信箭解嚴,仍由宣化門還內,諸臣以次退出。
上在昌德宮。停常參·經筵。
藥房提調朴永元,副提調趙斗淳啓曰,郊館移蹕,親臨閱武,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致秀啓曰,明日召對,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,明日·再明日英陵忌辰祭齋戒正日,三明日·二十六日明陵忌辰祭齋戒正日相値,視事,頉稟之意,敢啓。傳曰,知道。
又啓曰,卽者義禁府都事來言,今日動駕時,駕側鳴錚罪人金大璞等五人,移送秋曹云矣,敢啓。傳曰,知道。
又啓曰,假注書金世均,身病猝重,勢難察任,今姑改差,何如?傳曰,允。
傳于尹致秀曰,左副承旨許遞,前望單子入之。
傳于尹致秀曰,左承旨·同副承旨許遞,前望單子入之。
承旨前望單子入之,兪星煥·趙鶴年·趙得林落點。
尹致秀啓曰,新除授右副承旨趙得林,同副承旨趙鶴年,竝卽牌招,何如?傳曰,允。
傳于尹致秀曰,中官李祉亨,令該府拿處。
傳于尹致秀曰,左承旨·左副承旨許遞,前望單子入之。承旨前望單子入之,兪星煥·金洙根落點。
傳于尹致秀曰,藥院都提調許副,前望單子入之。
內醫都提調前望單子入之,領議政趙寅永落點。
金世均改差,代以金秉燮爲假注書。
尹致秀啓曰,行大司憲宋冕載,掌令金耆升·朴起壕,持平金英秀牌不進,執義洪直弼,持平李玄功在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平金英秀牌不進罷職傳旨,傳于尹致秀曰,只推。
尹致秀啓曰,行都承旨趙斗淳藥院進,左承旨兪星煥,同副承旨金洙根未肅拜,左副承旨趙得林,右副承旨趙鶴年牌不進,院中只有臣一人,伴直無人。同副承旨金洙根,卽爲牌招,何如?傳曰,允。
以右副承旨趙得林,同副承旨趙鶴年牌不進罷職傳旨,傳于尹致秀曰,只推。
以黃海監司徐念淳狀啓,長淵縣民家失火事,傳于尹致秀曰,聞甚矜惻,元恤典外,別加顧助,結搆奠接之方,廟堂措辭,分付。
以中官李祉亨拿處傳旨,傳于尹致秀曰,分揀。
尹致秀,以禮曹言啓曰,景慕宮夏享大祭吉日,來五月中旬內擇日設行當否,問議大臣草記批旨內,依大臣議爲之事,命下矣。夏享大祭,令日官朴周煥推擇,則本月十三日爲吉云,以此日磨鍊以入之意,敢啓。傳曰,知道。
禮曹,來五月十三日,行景慕宮夏享大祭香祝親傳,取稟。奉敎恭依。
尹致秀,以禮曹言啓曰,卽接南陽幼學洪大勗所志,則以爲,族孫百厚,嫡·妾俱無子,以其同姓八寸兄正厚第二子煐,欲爲繼後,兩家諸族相議完定,而百厚夫妻俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長洪大勗所訴旣如此,依定式,洪正厚第二子煐,立爲洪百厚之後,何如?傳曰,允。
又以兵曹言啓曰,明日仁政殿親臨誓戒時,本曹堂上,全數進參,而參判成遂默有身病,不得進參,令政院稟旨變通,仍令該曹,以在京無故人口傳差出,待下批牌招,以爲備員之地,何如?傳曰,允。
尹致秀啓曰,因兵曹草記,明日仁政殿親臨誓戒時,本曹堂上,全數進參,而參判成遂默有身病,不得進參,令政院稟旨變通,仍令該曹,以在京無故人口傳差出,待下批牌招事,允下矣。合有變通之道,何以爲之?敢稟。傳曰,許遞。
兵曹口傳政事,副護軍單金輔根。
尹致秀,以義禁府言啓曰,坡州牧使金景善,交河郡守洪遠燮,高陽郡守吳肯默,竝拿問處之事,傳旨啓下矣。洪遠燮·吳肯默,今方待命,竝拿囚,金景善,時在任所,依例發遣府書吏,交代後拿來,何如?傳曰,待待命拿囚。
義禁府啓目,交河郡守洪遠燮,高陽郡守吳肯默等原情云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。
左議政金弘根箚曰,伏以臣見叨藥院之任,已數旬矣,日次屢過,而未能起居焉,駕輿勞動,而未能陪扈焉。雖臣賤恙,日就斯陷,實無以自力,區區悚蹙,容有其極?臣間以先墓焚黃事,仰乞由暇,至蒙澆奠備給之命,恩至渥也,榮至極也。第目下實形,萬萬無作行之望,而更念溘先朝露,則遂結幽冥之恨,擬以間日辭陛,擔之舁之,寸寸前發,俾伸至情矣。地雖不遠,病旣如此,往回遲速,難以定期,則嘗藥重地,不宜一向瘝曠。伏乞聖慈,亟遞臣藥院都提擧之任,俾幸公私焉。取進止。答曰,省箚具悉卿懇。所辭藥院之任,今姑許副。仍傳于尹致秀曰,此批答,遣史官,傳諭。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
兪星煥啓曰,明日召對,取稟。傳曰,停。
尹致秀啓曰,行大司憲宋冕載未肅拜,執義洪直弼,持平李玄功在外,掌令金耆升·朴起壕,持平金英秀呈辭,監察茶時之意,敢啓。傳曰,知道。
兪星煥啓曰,左副承旨趙得林,右副承旨趙鶴年,今日不爲仕進,竝卽牌招,何如?傳曰,允。
以同副承旨金洙根牌不進罷職傳旨,傳于尹致秀曰,只推。
兪星煥啓曰,今日親臨誓戒時,承旨當爲備員,同副承旨金洙根,旣有只推之命,卽爲牌招,何如?傳曰,允。又啓曰,來四月初二日行宗廟夏享大祭,親祭祭文,當爲製進,藝文提學趙秉鉉,待明朝牌招,使之製進,何如?傳曰,允。
傳于趙鶴年曰,留院上疏入之。
吏曹口傳〈政〉事,以李圭祊爲兵曹參判。
傳于尹致秀曰,出宮門路,以協陽門爲之。
以全羅監司徐箕淳狀啓,鎭安等邑民家失火事,傳于趙鶴年曰,聞甚矜惻,元恤典外,別加顧助,結搆奠接之方,廟堂措辭,分付。
趙鶴年,以吏曹言啓曰,今此宗廟永寧殿夏享大祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果姜漢赫·崔琠·柳興奎·林基洙,竝單付。
尹致秀,以兵曹言啓曰,來四月初一日大駕詣宗廟齋宿,初二日夏享大祭親行時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨年親享禮磨鍊。
又以兵曹言啓曰,五衛將具載善,除授在外,上來無期,李春英,身病猝重,無望供職,宣傳官李完熙,方帶別軍職,職務相妨,呈狀乞遞,竝改差,何如?傳曰,允。
又以備邊司言啓曰,北兵使許棨,以其身病,屢呈辭狀矣。實狀旣如此,則有難强令察任,許遞,何如?傳曰,允。
副應敎金穰根疏曰,伏以臣卽伏見三邑應製儒生査籍回啓判下者,有姜鳳煥直赴殿試,依前傳旨施行之命矣。蓋鳳煥之所被恩旨,直不過因優等三人之見拔,而致此冒占也。原榜居首之南履輪,旣令考籍而復錄,之次二人,亦以直赴會試施行,則彼鳳煥之當初榜次,自在而難越,追後科名,究例而無稽,大臣回啓,甚是明正,歸諸勿施,無所存疑。臣非不知今此曠絶之處分,特出於慰悅輦路多士之聖意,固萬萬欽誦不暇,而第念科體本嚴,劃難踰毁,倖門宜戒,莫可濫褻,敢貢微見,仰干崇聽。伏願俯賜採納,亟行裁察,還寢姜鳳煥直赴殿試之命,以嚴科規,以杜後弊。臣無任云云。省疏具悉。爾言誠爲切當,而但念已施之恩典,今若還收,更作如何事面?所請,不允。
壬寅三月二十三日亥時,上詣仁政殿月臺。宗廟夏享大祭受誓戒入侍時,行都承旨趙斗淳,左承旨兪星煥,右承旨尹致秀,左副承旨趙得林,右副承旨趙鶴年,同副承旨金洙根,假注書韓應淳·金秉燮,別兼春秋沈敬澤·趙然昌,檢校直提學趙秉龜,直提學金輔根,檢校直閣金左根·李公翼,直閣金始淵,檢校待敎金學性·南秉哲·趙鳳夏,待敎李裕元,以次侍立。時至,上具遠遊冠·絳紗袍,乘輿出宣化門。藥房都提調趙寅永,提調朴永元,副提調趙斗淳進前奏曰,侵夜勞動,聖體,若何?上曰,一樣矣。左右通禮前導,出協陽門,由肅章門,入仁政門,至降輿所。通禮跪啓請降輿,上降輿。通禮跪啓請執圭,斗淳進圭,上執圭。左右通禮導上詣板位南向立,贊禮唱四拜,諸享官及宗親·文武百官皆行四拜訖。吏曹判書金左根讀誓文,刑曹判書李憲球聽誓文訖。贊禮唱四拜,諸享官及宗親·文武百官皆行四拜訖。通禮跪啓請禮畢,仍請釋圭,斗淳跪受圭。通禮跪啓請乘輿,上乘輿。左右通禮前導,出仁政門,由肅章門,入協陽門,還內。致秀請出標信解嚴,諸臣以次退出。
上在昌德宮。停常參·經筵。
趙鶴年啓曰,明日召對,取稟。傳曰,停。
趙得林啓曰,行大司憲宋冕載未肅拜,執義洪直弼在外,掌令金耆升·朴起壕,持平李玄功·金英秀呈辭,監察茶時之意,敢啓。傳曰,知道。
又啓曰,同副承旨金洙根,今日不爲仕進,卽爲牌招,何如?傳曰,允。
備邊司薦望,以朴蓍會爲北兵使。
趙得林啓曰,兵曹郞廳來言,北兵使下批政事,取稟。傳曰,當日爲之。
有政。吏批,判書金左根進,參判洪在喆在外未肅拜,參議洪鍾應病,右副承旨趙鶴年進。啓曰,會寧府使,今當差出,而堂品中可擬之人乏少,堂上曾經兵使及同道他道兵使·禁軍將,竝擬,何如?傳曰,允。
以林泰洙爲刑曹正郞,柳道宗爲監察,金蘭淳爲分內醫提調,曺錫弼爲繕工奉事,金翰喆爲坡州牧使,金宅基爲會寧府使,金用淳爲槐山郡守,成均博士單韓鼎瑚,學錄單金夏鎭,鏡城府使單朴蓍會。
兵批,行判書徐憙淳進,參判李圭祊入直,參議李是鍊病,參知洪龜燮病,左副承旨趙得林進。以朴綺壽爲知事,李啇球·劉煥駿爲五衛將,沈永圭·李儒鳳爲訓鍊僉正,金一求爲訓鍊判官,李樂韶爲訓鍊主簿,徐相奭爲宣傳官,朴民煥爲洪州營將,同知單李珌秀,僉知三單安昇玄·朴光植·朴兌升,部將加設單李完熙別軍職例授,護軍成遂默·許棨,副護軍任百經·李明迪,副司果金在厚,咸鏡北道兵馬水軍節度使單朴蓍會。
吏批,再政。以金泳根爲廣興守,金在重爲禁府都事,會寧府使金宅基今加嘉善加資事,承傳。
兵批,再政。以趙羲贊·具永禧爲都摠都事,李謙熙爲訓鍊主簿,李鉐爲部將,沈樂臣爲慶尙左兵使,僉知單劉煥駿。
吏批,三政。以羅啓南爲典設別提。
兵批,三政。以趙存弼爲訓鍊主簿。
趙得林啓曰,明日傳香,禮房承旨,當爲齋宿,而左承旨兪星煥,不爲仕進,所當牌招,而拘於廳規,不得請牌,何以爲之,敢稟。傳曰,牌招。
以同副承旨金洙根牌不進罷職傳旨,傳于趙鶴年曰,只推。
以左承旨兪星煥牌不進罷職傳旨,傳于趙鶴年曰,只推。
趙鶴年,以戶曹言啓曰,時御所內各司,依定式發遣本曹正郞臣李東韻,與兵曹參議臣李是鍊,佐郞臣金玉龍,東所衛將臣張聖奎,西所衛將臣安愼良,南所衛將臣康履昊,北所衛將臣柳宗謹,眼同看審後,有頉處別單書入,而修改則擇日擧行之意,敢啓。傳曰,知道。
又以戶曹言啓曰,臣秉鉉,與佐郞臣洪璋燮,依定式進詣鄕校洞於義宮奉安閣奉審,則姑無頉處之意,敢啓。傳曰,知道。
又以戶曹言啓曰,臣秉鉉,與佐郞臣洪璋燮,工曹參議臣金箕晩,佐郞臣洪鍾序,依定式進詣於義本宮奉審,則姑無頉處之意,敢啓。傳曰,知道。
趙得林,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以司僕寺一二提調意啓曰,兼內乘金翰喆,今日政移拜坡州牧使矣。其代,令該曹口傳差出,何如?傳曰,允。
又以司僕寺一二提調意啓曰,兼內乘趙羲贊,今日政移拜都摠府都事矣。其代,令該曹口傳差出,以爲推移入直之地,何如?傳曰,允。
上在昌德宮。停常參·經筵。
藥房都提調趙寅永,提調朴永元,右副承旨趙鶴年啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
趙鶴年啓曰,明日召對,取稟。傳曰,停。
趙得林啓曰,行大司憲宋冕載未肅拜,執義洪直弼在外,掌令金耆升·朴起壕,持平李玄功·金英秀呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
又啓曰,同副承旨金洙根,今日不爲仕進,卽爲牌招,何如?傳曰,允。
趙鶴年,以內醫院都提調·提調意啓曰,副提調趙斗淳,今日問安,不爲仕進,卽爲牌招,何如?傳曰,允。
又以春秋館言啓曰,別兼春秋臣沈敬澤,以訓鍊都監從事官,今日軍布捧上時,晝仕出去之意,敢啓。傳曰,知道。
又以弘文館言啓曰,下番副修撰臣趙徽林,以禁衛營從事官,今日本營軍布捧上時,晝仕出去之意,敢啓。傳曰,知道。
兵曹口傳政事,以李憲瑋爲分內醫提調。
兵曹口傳政事,以金鎰·任弘模爲內乘。
以同副承旨金洙根牌不進罷職傳旨,傳于趙得林曰,只推。
趙得林,以兵曹言啓曰,內禁衛將南錫圭,五衛將康在鈺,文臣兼宣傳官李豊翼·洪在龍,俱以病難供職,呈狀乞遞,竝改差,何如?傳曰,允。
又以禁衛營言啓曰,瑞蔥臺試射放時片箭入格把摠兪庚煥,鳥銃入格帳幕軍許成孫等二十六名,謹依單子判下,以軍器寺弓子及本營木布施賞之意,敢啓。傳曰,知道。
又以御營廳言啓曰,本廳別將李景純,身病甚重,勢難察任,改差,何如?傳曰,允。
又以義禁府言啓曰,京畿監司徐英淳啓本內,陰竹前縣監元錫九罪狀,令攸司,稟處事,允下矣。元錫九,時在京畿驪州地云,依例發遣府羅將拿來,何如?傳曰,待待命拿囚。
又以義禁府言啓曰,慶尙監司洪在喆狀啓內,慶山縣監尹載成罪狀,令攸司,稟處事,啓下矣。尹載成,時在任所云,依例發遣府羅將拿來,何如?傳曰,待待命拿囚。
壬寅三月二十五日辰時,上御熙政堂。藥房入診入侍時,都提調趙寅永,提調朴永元,右副承旨趙鶴年,假注書韓應淳,記事官邊亨淳,別兼春秋沈敬澤,待敎李裕元,以次進伏,醫官崔暄·金珪·韓相瑚·吳昌烈,進伏楹外訖。上曰,史官分左右。領議政趙寅永進前奏曰,自數日日氣稍和,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,醫官今旣待令,使之入診乎?上可之。暄等以次診候訖,退伏奏曰,脈候左右三部調均矣。命醫官先退。寅永曰,臣向蒙恩暇,省掃之行,略聞民瘼,今始登筵,敢此仰達矣。昔在純廟壬辰,有畿內旱田成川覆沙者,當年給災之特敎,其後乙未,道臣以給災元摠中更抄,永無田形者六百六十一結零,請以壬辰特敎,懸錄於災頉,另査加耕,限十年充補元摠,而伊時廟堂,以五年減稅稟覆,允下矣。自乙未至己亥五年之間,各邑還起,僅爲五十七結零,而庚子年分則五年限滿,以所餘六百四結零,全數還實,而其實則民未起墾邑未執摠,仍成白徵云矣。墾闢之政,不宜忽略,査括之擧,不宜放過,而五年之間,所謂還起,若是零星,苟究其咎,責在營邑,而事屬旣往,雖欲一一追理,臣於沿路,旣聞其白徵之弊,則其在寧失之義,不容不仰陳實狀。京畿旱田還起條六百四結零,更爲限五年減稅,仍令畿伯嚴飭各邑,俾於限內査充元額之意,分付,何如?上曰,依爲之。出擧條寅永曰,關東最弊之邑,莫如江陵,故年前有流逋蕩減,虛結蠲免之擧,而邑殘民困,蘇甦無期,此若無別般軫恤之事,則邑之爲邑,未可以歲月計也。該府大同免稅作布上納者,綽約爲四十餘同,而今年納,已因道啓,許令作錢,若自明年限三年代錢上納,仍令營邑爛熳講確,方便矯捄,則庶或爲更作完局之望,故敢此仰達矣。上曰,依爲之。出擧條寅永曰,年前惠堂,以免稅本色上納事,草記行會,此固當然之經法,而若以關東言之,春川·鐵原等邑,原以本色上納,故不須更論,原州·洪川等邑,前以代錢上納者,還作本色,故運輸之際,爲弊不少,而且以屢歉之餘,雖得少康,有難以饒實之常例,責之峽民。限蘇甦間,姑令仍舊代錢,何如?上曰,依爲之。出擧條寅永曰,驪州積弊,已過十載,尙無矯捄之效,而聞京上納排年條,雖有伊時條列成冊,以其指徵之或多有名無實,無以每年趁限,依舊愆納云。若更退兩年,使之舒力,則庶可完逋矣。民邑事情,容有參量,以此施行事,分付,何如?上曰,依爲之。出擧條寅永曰,南漢城餉中乙未流逋,昨冬許令折半收捧,而原簿皆成鬼錄,指徵無處,不得不別岐拮据,僅僅充補,而所餘一千二百石零,更無措辦之計,若使之侵及隣族,則穀未及捧,民將受害云。姑令以未捧懸錄,俾待豐年可捧之時似好,故敢此仰達矣。上曰,依爲之。出擧條寅永曰,分提調金蘭淳,時帶宗廟提調矣。今此夏享大祭時,多有擧行,職務相妨,分提調今姑許遞,其代,令該曹口傳差出,何如?上曰,依爲之。出擧條仍命大臣先退,又命史官就座。命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深三分。
兪星煥啓曰,明日經筵,取稟。傳曰,停。
趙得林啓曰,行大司憲宋冕載未肅拜,執義洪直弼在外,掌令金耆升·朴起壕,持平李玄功·金英秀呈辭,監察茶時之意,敢啓。傳曰,知道。
兪星煥啓曰,同副承旨金洙根,今日不爲仕進,卽爲牌招,何如?傳曰,允。
又啓曰,假注書韓應淳,身病猝重,勢難察任,今姑改差,何如?傳曰,允。
韓應淳改差,代以李東爲假注書。
以平安監司金興根狀啓,三和府民家失火事,傳于趙鶴年曰,聞甚矜惻,元恤典外,別加顧助,結搆奠接之方,廟堂措辭,分付。
以同副承旨金洙根牌不進罷職傳旨,傳于兪星煥曰,只推。
尹致秀,以兵曹言啓曰,今三月二十六日辰時三刻十二分立夏,四月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,瑞蔥臺試射放入格宣傳官·中官·司謁·假別監·弓人·矢人·交龍旗馬上奉持·步下奉持·武藝別監·門旗手·駕後禁軍·龍虎營招搖旗次知敎鍊官·摠戎廳招搖旗次知敎鍊官·京畿監營招搖旗次知敎鍊官等,謹依判下別單,分等施賞,而筒箇·弓矢,以軍器寺所在者,取來頒給,木布以本曹所在者,頒給之意,敢啓。傳曰,知道。
又以備邊司言啓曰,卽見黃海監司徐念淳,水使申命源狀啓,則以爲,康翎縣鷗洲浦唐船一隻漂來,而但有三屍繫在船中,憑問無處,此與空船無異,船隻與物件,依定式計過數年,燒火與否,請令廟堂稟處矣。異樣之漂到海邊,自是常事,死屍之繫在船中,曾所未聞,而旣無生者,質問無所,且係日久,難以檢驗,則只當以掩骼之政,使之厚裹深瘞,立標爲記,船隻物件,依空船例施行事,分付,何如?傳曰,允。
又以訓鍊都監言啓曰,本局把摠李周膺,身病甚重,勢難察任,改差,何如?傳曰,允。
又以御營廳言啓曰,南小營·瑞蔥臺試射放時,柳葉箭入格駕前別抄鄭完榮邊三中,筒箇一部,朴東厚貫一中邊一中,弓矢一部,朴道春貫一中,帿弓一張,高民恒等十三人邊一中,各長弓一張,片箭入格駕前別抄金晶煥貫一中,弓箭一部,車啓昌等三人邊一中,各帿弓一張,鳥銃入格帳幕軍孫德春等二名邊三中,各木一疋布二疋,金命浩等八名貫一中邊一中,各木一疋布一疋,金仁哲等十二名邊二中,各布二疋,車壽敬等八名貫一中,各木一疋,申厚吉等十九名邊一中,各布一疋,謹依別單啓下,以軍器寺筒箇·弓箭及本廳木布施賞之意,敢啓。傳曰,知道。
上在昌德宮。停常參·經筵。
兪星煥啓曰,明日召對,取稟。傳曰,停。
又啓曰,明日·再明日·三明日宗廟夏享大祭親祭齋戒相値,視事,頉稟之意,敢啓。傳曰,知道。
趙得林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
兪星煥啓曰,右副承旨趙鶴年,今日不爲仕進,卽爲牌招,何如?傳曰,允。
又啓曰,來初一日,輪對日次,而宗廟夏享大祭親祭齋戒相値,頉稟之意,敢啓。傳曰,知道。
又啓曰,臣星煥,宗廟夏享大祭親祭肄儀進去,下直之意敢啓。傳曰,知道。
傳于尹致秀曰,同副承旨許遞,前望單子入之。
承旨前望單子入之,趙秉恒落點。
尹致秀啓曰,新除授同副承旨趙秉恒,卽爲牌招,何如?傳曰,允。
趙得林啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于趙得林曰,只推。
以京畿水使徐相五狀啓,仁川府漂船啓聞遲滯,惶恐待罪事,傳于趙得林曰,勿待罪事,回諭。
趙鶴年,以春秋館言啓曰,別兼春秋臣趙然昌,以宗廟夏享大祭大祝,今日議政府肄儀時,晝仕出去之意,敢啓。傳曰,知道。
又以弘文館言啓曰,上番副應敎臣金穰根,下番修撰臣任百秀,俱以宗廟夏享大祭祭官,今日議政府肄儀時,晝仕出去之意敢啓。傳曰,知道。
尹致秀,以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
趙鶴年,以禮曹言啓曰,各陵·園·墓所今春植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
又以禮曹言啓曰,卽接黃海監司徐念淳移文,則以爲,文化縣鄕校聖殿,漸有傾圮之患,實無過夏之望,不可不及今改建,告由移還安祭香祝,自本曹啓稟下送云矣。文化縣鄕校聖殿改建時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接前正朴宗大所志,則以爲,同姓十二寸兄宗麟,嫡·妾俱無子,以其同姓六寸兄宗翼第三子岷壽,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長朴宗大所訴旣如此,依定式,朴宗翼第三子岷壽,立爲朴宗麟之後,如何?傳曰,允。
又以戶曹言啓曰,臣秉鉉,與正郞臣尹致英,進詣慶熙宮差備內,啓下手本中有頉處,眼同看審,則各殿堂以下諸處,間間有雨漏處,故今方修改,而始役則擇日擧行之意,敢啓。傳曰,知道。
又以戶曹言啓曰,臣秉鉉,與正郞臣尹致英,依定式進詣彰義宮藏譜閣奉審,則姑無頉處之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,大嬪宮,依定式發遣本曹郞廳奉審,則姑無頉遽之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
尹致秀,以備邊司言啓曰,宣惠堂上有闕之代,漢城判尹朴永元差下,使之察任,何如?傳曰,允。
又以備邊司言啓曰,嶺南·關東兩道道臣差代已久,尙未下直,春務方殷,委屬可悶。關東則且有莊陵奉審之役,竝令不多日內辭朝,各道上京守令,亦爲催促下送,何如?傳曰,允。
又以訓鍊都監言啓曰,今番瑞蔥臺試射放時,本局將官·軍兵等射砲藝入格之類,謹依判下單子,以軍器寺筒箇·弓箭及戶曹木布施賞之意,敢啓。傳曰,知道。
趙得林,以義禁府言啓曰,京畿水使徐相五狀啓內,仁川府使李寅升,令攸司,稟處事,啓下矣。李寅升,時在任所,依例發遣府羅將拿來,何如?傳曰,待待命拿囚。
兵曹口傳政事,副護軍單金洙根。
行工曹判書權敦仁疏曰,伏以親祼仙寢,聖慕克伸,移蹕郊館,大閱初擧,陟降悅豫,軍民震歡,臣不勝欣頌禱祝之至。臣之待罪惠局,且遽四年矣。始固辭不獲命,黽勉冒當,間復瀝陳懇私,未蒙諒退,雖洊瀆是懼,蹲仍至今,求解一念,如病望瘳,如渴思飮,何嘗一刻暫忘哉?顧臣不稱之實,已具於前後衷籲,聖明亦當燭悉矣。夫主國之賦,重任也,一官四年,委畀也。以若重任,有若委畀,臣縱萬萬無肖,豈敢不畢竭魯鈍,庶圖塵露,而臣實不才,甚疎理財,每努目而對簿書,刺口而談泉布,如一生未講之藝,全昧條理,愈久而兪益茫然,尙何望其句當職事,以答委畀之異恩乎?況臣今蒲柳向零矣。綿質善病,衰相遽催,自念精力之摧落,無異崦嵫之殘景,而昨秋以來,素苦難醫之濕痰,適乘虛耗,汎濫臟腑,肚腹之間,常如風湍迅轂,呼吸上下,飮食則積聚交肆,咳喘又晝夜大劇。種種形證,斷非朽孱所可抵當,亟欲仰控病實,敢丐憫覆,而駕幸命期,未遑言私,力趨扈班,退復越添,委貼枕玆。耑須藥餌之扶接,而眩瞀凘綴,神思頓脫,其如期會判署,左右應醻,非但聰明之不周,抑又煩惱之爲祟。若使繁殷局務,曠而不理,是乃緣臣疾病,重誤國計,臣心之悚蹙且舍夫,豈朝家綜覈之政也哉?歷日廻徨,冒入文字。伏乞聖慈,曲垂諒照,亟遞臣所帶惠局提擧之任,俾重務無曠,私分獲安焉。臣無任云云。答曰,省疏具悉。實病旣如此,所請依施。
同副承旨金洙根疏曰,伏以臣與都承旨臣趙斗淳,有妻四寸娚妹應避之嫌,揆以公格,在下當遞,玆敢援例陳章,仰瀆崇嚴。伏乞聖明,俯垂鑑諒,亟賜遞改,以存格例,千萬幸甚。臣無任云云。省疏具悉。疏辭,下該曹,稟處。
副修撰趙徽林疏曰,伏以臣之兄左副承旨臣得林,例帶春秋館修撰官矣。臣所帶記事之銜,揆以格例,在下當遞,間値齋日,今始仰籲。伏乞聖明,俯垂鑑諒,亟許鐫改,以存公格,以安私分焉。臣無任云云。省疏具悉。疏辭,下該曹,稟處。
吏曹啓目粘連啓下是白有亦,觀此弘文館副修撰趙徽林上疏,則以爲,臣之兄左副承旨得林,例帶春秋館修撰官矣。臣所帶記事之銜,揆以格例,在下當遞。伏乞聖明,俯垂鑑諒,亟許鐫改,以存公格亦爲白有臥乎所,相避之法,在下當遞。趙徽林兼帶春秋館記事官之任,今姑減下,何如?判付啓依允。
上在昌德宮。停常參·經筵。
兪星煥啓曰,明日召對,取稟。傳曰,停。
趙得林啓曰,行大司憲宋冕載未肅拜,執義洪直弼在外,掌令金耆升·朴起壕,持平李玄功·金英秀呈辭,監察茶時之意,敢啓。傳曰,知道。
傳于兪星煥曰,齋宿處所,以便殿爲之。
傳于兪星煥曰,發遣吏郞,諸執事淸齋與否,摘奸以來。
兵曹口傳政事,副護軍單沈昌奎。
趙斗淳,以吏曹言啓曰,因備邊司草記,嶺南·關東兩道道臣差代已久,尙未下直,春務方殷,委屬可閔,關東則且有莊陵奉審之役,竝令不多日內辭朝,各道上京守令,亦爲催促下送事,允下矣。自臣曹催促,則慶尙監司李景在,江原監司張敎根,俱以爲來四月初二日辭朝云,上京守令中尙州牧使洪耆燮,靑山縣監申命淵,開寧縣監李羲書俱已下去,光州牧使趙徹永,咸安群守李熙鏽,海州判官李昌在,懷德縣監金獻淳,安義縣監閔致敍,軍威縣監朴長廩,俱以爲今二十九日下去云,星州牧使李寅亮,咸興判官趙雲始,俱以爲來四月初一日下去云,杆城群守鄭龜容,价川郡守李亨夏,俱以爲來四月初二日下去云,安東府使權用經,以省掃事,受由於忠淸道淸風地,江陵府使柳榮河,以覲親事,受由於京畿加平地,沔川郡守李用觀,以妻葬事,受由於京畿竹山地,玄風縣監金秀鍾,以省掃事,受由於京畿永平地,竝斯速還官之意,發關知委於兩道道臣處,而信川郡守金萬根,親病猝重,不得下去云,其親病旣如是沈重,則有難强令還任,改差,何如?傳曰,允。
兪星煥,以承文院都提調意啓曰,漂民出送事,禮部咨文出來矣。以前頭使行奉表稱謝之意,先通咨文,依例撰出,正書安寶後,定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
尹致秀,以兵曹言啓曰,來四月初三日,一內禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以沈昌奎爲內禁將。
上在昌德宮。停常參·經筵。
藥房都提調趙寅永,提調朴永元,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙得林啓曰,行大司憲宋冕載未肅拜,執義洪直弼在外,掌令金耆升·朴起壕,持平李玄功·金英秀呈辭,監察茶時之意,敢啓。傳曰,知道。
尹致秀啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于兪星煥曰,禮房承旨馳詣宗廟·景慕宮,奉審摘奸,仍詣受香所,奉審摘奸以來。
傳于尹致秀曰,明日出宮門路,以協陽門爲之。
趙斗淳啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
傳于兪星煥曰,發遣吏郞,諸執事淸齋與否,摘奸以來。
傳于趙得林曰,中官李喆榮,令該府各別嚴刑一次後,全羅道羅州牧黑山島勿限年定配。
兪星煥,以奎章閣言啓曰,守宮檢校直閣李嘉愚,待明朝牌招,何如?傳曰,允。
尹致秀,以兵曹言啓曰,來四月初二日宗廟永寧殿夏享大祭親行時,守門當爲塡差,而本曹郞廳·都摠府郞廳·五衛將,除入直,排擬苟艱,依定式,軍門將官代差以入之意,敢啓。傳曰,知道。
又以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,新除授內禁衛將沈昌奎,時無職名,依例口傳付軍職以入之意,敢啓。傳曰,知道。
又以禁衛營言啓曰,本營騎士別將李能權,身病猝重,勢難察任,改差,何如?傳曰,允。
趙得林,以義禁府言啓曰,明日宗廟擧動時,本府都事,以大駕各差備,當爲全數進參,而新除授都事金在重,在外未肅拜,無以備員。假都事一員,令該曹口傳差出,以爲分排擧行之地,何如?傳曰,允。
以大王大妃殿·王大妃殿問安進去,下直之意,敢啓。傳曰,知道。
禮貌官來言,百官稟旨就次。傳曰,知道。
傳于兪星煥曰,祭物陳設後,當親審矣,該房知悉。
趙斗淳啓曰,大王大妃殿·王大妃殿夕問安,何承旨進去乎?敢稟。傳曰,右副承旨進去。
趙鶴年啓曰,臣以大王大妃殿·王大妃殿問安進去,下直之意,敢啓。傳曰,知道。
兪星煥,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣守宮檢校直閣意啓曰,夜間閣內諸處,無事之意,敢啓。傳曰,知道。
又以奎章閣言啓曰,大駕今已還宮,守宮檢校直閣李嘉愚,依定式減下,何如?傳曰,允。
壬寅四月初一日辰時,大駕詣宗廟。夏享大祭親行擧動入侍時,行都承旨趙斗淳,左承旨兪星煥,右承旨尹致秀,左副承旨趙得林,右副承旨趙鶴年,同副承旨趙秉恒,假注書金秉燮·李東,記注官李東韻,別兼春秋趙然昌,檢校直提學趙秉龜,直提學金輔根,檢校直閣李公翼,直閣金始淵,檢校待敎金學性·金洙根·南秉哲·趙鳳夏,待敎李裕元,以次侍立。時至,上具遠遊冠·絳紗袍,乘輿出宣化門。藥房提調朴永元,副提調趙斗淳進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦,上降輿乘輦,斗淳進圭,上執圭。仍由肅章門·進善門,出敦化門進發,至宗廟大門外。通禮跪啓請降輦乘輿,上降輦乘輿,上釋圭,斗淳跪受圭,上入齋室,少頃,步詣望廟位西向立。贊儀唱行禮,上行四拜禮,仍詣殿內第一室奉審,次詣各室奉審如儀。通禮引殿下詣省器位,眂濯滌,執事者以次擧羃告潔。次詣永寧殿行禮,仍行奉審省器,竝如上儀訖,出殿門。領議政趙寅永進前奏曰,勞動旣多,聖體,若何?上曰,一樣矣。仍詣省牲位,掌牲令率其牢屬,北向跪擧手曰腯,諸大祝各巡牲一帀,西向擧手曰充,仍牽出犧牲,禮儀使導殿下還入齋室。命星煥入殿內陳設,命鶴年監祭永寧殿,諸臣以次輪回詣閤。
壬寅四月初一日申時,上詣廟內。祭物陳設親審入侍時,行都承旨趙斗淳,左承旨兪星煥,右承旨尹致秀,左副承旨趙得林,右副承旨趙鶴年,同副承旨趙秉恒,假注書金秉燮·李東,別兼春秋沈敬澤·趙然昌,檢校直提學趙秉龜,直提學金輔根,檢校直閣李公翼,直閣金始淵,檢校待敎金學性·金洙根·南秉哲·趙鳳夏,待敎李裕元,以次侍立。上具冕服·玉帶·赤舄以出,禮儀使導殿下,詣廟內第一室陳設奉審,次詣各室奉審訖。上曰,右副承旨詣永寧殿,奉審陳設以來。禮儀使導殿下還入齋室,諸臣以次退出。
上在昌德宮。停常參·經筵。
自巳時至未時,日暈。
經宿後,內閣·政院·藥房·玉堂口傳問安。答曰,知道。朝廷二品以上·六曹堂上單子問安。答曰,知道。
親祭後,內閣·政院·藥房·玉堂·朝廷二品以上·六曹堂上口傳問安。答曰,知道。
還內後,內閣·政院·藥房·玉堂口傳問安。答曰,知道。
趙秉恒啓曰,明日召對,取稟。傳曰,停。
傳于趙秉恒曰,江原監司·慶尙監司留待。
傳于趙秉恒曰,江原監司·慶尙監司入侍。
備忘記,慶尙監司李景在,江原監司張敎根下直,各長弓一張,長箭一部賜給。
趙秉恒啓曰,卽者應敎韓啓源,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂備員間,視事,頉稟之意,敢啓。傳曰,知道。
趙秉恒,以弘文館言啓曰,應敎韓啓源陳疏徑行,校理金應均,副校理李宗秉在外,副校理趙鳳夏內閣進,上番闕直,事甚未安。副應敎金穰根,校理趙道淳,竝卽牌招,以爲推移入直之地,何如?傳曰,允。
又以弘文館言啓曰,下番副修撰臣趙徽林,以禁衛營從事官,今日坐起時晝仕出去,而軍布連續上來,每每草記,事涉煩瀆,此後依例除草記往來之意,敢啓。傳曰,知道。
以副應敎金穰根,校理趙道淳牌不進罷職傳旨,傳于趙秉恒曰,只推。
趙秉恒,以備邊司言啓曰,卽見黃海監司徐念淳,水使申命源狀啓,則以爲,龍媒鎭西南兩邊浦口漂到異樣破船板二浮,待年燒火與否,請令廟堂稟處矣。此亦依定式待年燒火之意,分付,何如?傳曰,允。
敎江原監司張敎根書。王若曰,方伯承流宣化,共理者二千石循良,朝廷量才授任,今畀以卄六州按察,撤自貳班卿月,去作一路福星。睠玆關東一區,近接畿左三輔,嶺·湖之封疆繡錯,山海魚鹽之饒,穢貊之列郡星羅,江淮藩籬之限。迄今五百年休養生息,素稱樂郊,不幸六七歲早潦歉荒,便成敗局。惟卿淸朝吉士,故家肖孫,雍容豈弟之規,繩尺有守,文學政事之備,履屐俱當。秉史筆而處經帷,自竗歲歷揚殆遍,佐天官而躋卿列,逮近日簡毗斯專,玆授卿以江原道觀察使·兼兵馬水軍節度使·巡察使·原州牧使,卿其祗服寵命,恪守彝章。按扶桑出日之鄕,益勉澄淸之志,盡甘棠宣風之責,庶弛宵旰之憂,故玆敎示,想宜知悉。知製敎任百秀製進。
敎慶尙監司李景在書。王若曰,屛翰南國,命召虎于宣,鎻鑰北門,非寇準不可。顧玆環域重鎭,最是全嶺一方,海島之關防甚嚴,地控蠻越之員幅,庠塾之絃誦不怠,人尙鄒魯之衣冠。七十州幾萬生靈,政須富彦國全活,二千石第一治績,疇任范孟博澄淸。惟卿,勵操則氷蘖靑氈,修身則砥礪素履,處必有度,行必有法,端合貴人之風儀,明生於公,威生於廉,克承乃祖之忠亮。掌蘭臺而登璧府,猷贊笙鏞,首瀛館而佐銓曹,選恢衡鑑。美錦旣製,播百里之口碑,䄡帷將褰,副一路之心簡,玆授卿以慶尙道觀察使·兼兵馬水軍節度使·巡察使·大邱都護府使。卿其剸百弊之蝟集,較若前令尹措施,理三政之氄繁,蔚然賢刺史聲望。於戲,撫辰韓之謠俗,佇騰棠輪之譽,勞象魏之夢魂,應切楓陛之戀,故玆敎示,想宜知悉。待敎趙鳳夏製進。
應敎韓啓源疏曰,伏以臣父月前,作原州地歸覲之行矣。卽者鄕伻來傳臣父病報,蓋於遠路勞頓之餘,且因時候之不調,重疼毒感,痰滯交劇,委頓床笫,疏導知解,亦無其效,食飮專却,眞元澌盡,慮無不到,促臣來視。臣聞此報,方寸煎灼,按住不得,忙出禁扄,徑尋鄕路,情事所迫,不避猥越,冒瀆崇嚴。伏乞聖慈,俯垂鑑諒,亟遞臣所帶之職,俾便救護,仍治臣擅離之罪,以照法紀焉。臣無任云云。省疏具悉。爾其勿辭往護。
宗廟夏享大祭親祭敎是時,亞獻官領議政趙寅永,終獻官東寧尉金賢根,進幣瓚爵官吏曹判書金左根,奠幣瓚爵官吏曹參議洪鍾應,薦俎官戶曹判書趙秉鉉,禮儀使禮曹判書朴晦壽,典祀官奉常正沈能恕,廟司令徐用輔,宮闈令尙膳李祉亨,宮闈令尙膳崔健常,宮闈令尙膳李恒元,宮闈令尙膳姜元基,宮闈令尙膳金夢說,宮闈令尙醞元喜慶。堂上執禮副護軍金輔根,堂下執禮副司果李殷相,執尊十六,兵曹正郞洪翼燮,副司果金·睦用錫·申大膺·朴鳴載·李相重·朴龍九·韓升烈,奉常判官權馦,副司果金聖謙,正言尹穳,副司果李光載·趙完植,軍資正李魯確,司僕正李繪九,掌樂正宋能圭,大祝十六,司諫南秉哲,副應敎金穰根,副司果李時愚·李豊翼,修撰任百秀,校理趙道淳,直閣金始淵,應敎韓啓源,副司果沈敬澤,副修撰趙徽林,副司果洪在龍,副司正金世均,副司果趙然昌,副校理趙鳳夏,待敎李裕元,副司正趙秉駿,祝史十六,持平金英秀,副司果權命周·金相勉·高萬九·安潤蓍,吏曹正郞趙龍來,吏曹佐郞金權,副司果韓兢人·姜麟岳·權秉德·崔琠·孟明淳·李承憲·朴斅默·柳興奎,持平李玄功,齋郞十六,副司果金炳奎,副司正李鼎信·李又新,副司果姜漢赫,禮曹佐郞李潭九,副司果李羲俊·柳泰東·李廷斗,典籍李容敏,副司正李維謙·尹行福·尹載善·韓應淳,副司果李玄文·朴商壽·成容默,捧俎官十六,戶曹正郞尹致英,副司果金㝡秀,典簿洪哲謨,刑曹正郞鄭老容,忠勳都事吳基默,軍資判官鄭在容,戶曹佐郞李啓榮,司僕主簿趙然明,軍資主簿徐兢輔,工曹正郞沈熙淳,內資直長洪鍾茂,廣興令李學在,平市直長趙冕鎬,義盈奉事洪在赫,工曹佐郞洪鍾序,北部都事申錫禧,盥洗位兵曹佐郞金玉龍,兵曹正郞楊廷彬,爵洗位禮曹佐郞卓雲翰,典籍李冀禎,亞·終獻盥洗位典籍田栽五,掌牲令典性判官兪長柱,協律郞掌樂僉正李象斗,贊者引儀邊相岱·沈能默,謁者假引儀李憲堯·李周萬,贊引假引儀李亨基·李弼臣,祭監監察黃燝·金用邦。
壬寅四月初二日子時,上詣宗廟。夏享大祭親祭入侍時,行都承旨趙斗淳,左承旨兪星煥,右承旨尹致秀,左副承旨趙得林,右副承旨趙鶴年,同副承旨趙秉恒,假注書金秉燮·李東,記注官李東韻,別兼春秋趙然昌,檢校直提學趙秉龜,直提學金輔根,檢校直閣李公翼,直閣金始淵,檢校待敎金學性·金洙根·南秉哲·趙鳳夏,待敎李裕元,以次侍立。時至,上具冕服·玉帶·赤舄以出。禮儀使朴晦壽導殿下至東神門外,通禮跪啓請執圭,斗淳進圭,上執圭,入就位西向立。通禮跪啓請行事,禮儀使啓請行事,軒架作,保太平之樂,保太平之舞作。樂八成,通禮啓請四拜,上四拜。樂九成,通禮請行晨祼禮,禮儀使導殿下詣盥洗位,啓請搢圭,上搢圭盥洗訖。禮儀使跪請執圭,上執圭。禮儀使導殿下陞自阼階,詣第一室尊所,登歌作,保太平之樂,保太平之舞作。執尊擧羃,進幣瓚爵官金左根酌鬱鬯,禮儀使導殿下詣神位前,啓請搢圭,上搢圭,斗淳奉香,秉恒奉爐,上三上香。禮儀使啓請執瓚灌地,左根奉瓚跪進,上執瓚灌地,以瓚授奠幣瓚爵官洪鍾應。禮儀使啓請執幣獻幣,左根奉幣跪進,上執幣授鍾應,鍾應跪受奠于案。禮儀使啓請執圭俯伏興平身。次詣各室,上香祼鬯奠幣,竝如上儀,登歌止。禮儀使導殿下降復位,行進饌禮,軒歌作豐安之樂。諸祝史撤毛血盤授齋郞,齋郞受出,典祀官引饌入自正門,捧俎官等各捧牲匣,薦俎官捧奠于各室。禮儀使請行初獻禮,導殿下詣第一室尊所西向立,左根酌醴齊訖。上詣第一室神位前,禮儀使請跪搢圭,上跪搢圭。左根奉爵跪進,上執爵授鍾應,鍾應跪受奠于神位前,上執圭俯伏興,少退跪,樂止,大祝進東向跪讀祝文訖。上次詣各室,奠爵讀祝如上儀。禮儀使導殿下降復位,保太平之舞退,定太平之舞進。亞獻官領議政趙寅永行亞獻禮,終獻官東寧尉金賢根行終獻禮訖。禮儀使導殿下詣飮福位,禮儀使請受爵,左根奉爵跪進,上受爵飮訖,左根受爵授大祝復於坫。禮儀使請受俎,薦俎官趙秉鉉奉俎跪進,上受俎以授大祝,出授司饔院官訖。禮儀使導殿下降復位,通禮啓請四拜,上行四拜禮訖。斗淳進前奏曰,肅敬之地,臚唱全不成樣,致煩飭敎,事體所在,萬萬駭然。當該東西唱引儀,竝所當重勘,而本院請推之外,無他可施之罰,何以爲之乎?上曰,事過後拿處,可也。出擧條禮儀使導殿下詣望燎位北向立,諸大祝取祝幣行望燎訖。禮儀使啓請禮畢,上還入齋室。通禮跪啓請外辦,上改具遠遊冠·絳紗袍,乘輿出宗廟大門外,降輿乘輦,進發至敦化門,由進善門·肅章門,至協陽門外。通禮跪啓請降輦乘輿,上降輦乘輿。致秀進前奏曰,昨年以家前炬火事,亦有提飭,而今番還宮時,路邊植炬又復如前,不飭之京兆堂上推考,當該部官,所當重勘,而本院請推之外,無他可施之罰,何以爲之乎?上曰,依爲之。拿處,可也。出擧條命出標信解嚴,仍由宣化門還內,諸臣以次退出。
壬寅四月初二日午時,上御熙政堂。江原監司·慶尙監司入侍時,同副承旨趙秉恒,假注書李東,記注官李昌祖,別兼春秋趙然昌,江原監司張敎根,慶尙監司李景在,以次進伏訖。上曰,史官分左右,監司進前,奏職姓名。景在等進前,奏職姓名。上曰,卿等下去,竭力對揚。景在曰,臣才疎識淺,猥當重任,無以對揚明命,不勝惶懍矣。敎根曰,臣極無似,猥膺方面之任,已切悚蹙,今又承竭力對揚之敎,尤不勝懍惕矣。秉恒曰,宣敎何以爲之乎?上曰,出去爲之,可也。命監司先退,又命史官就座。命退,承史以次退出。
上在昌德宮。停常參·經筵。
翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。大殿,朝廷二品以上·六曹堂上·大司諫單子問安。答曰,知道。
藥房都提調趙寅永,提調朴永元,副提調趙斗淳啓曰,太廟親祼,聖慕克伸,徹曉將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
兪星煥啓曰,明日召對,取稟。傳曰,停。
趙得林啓曰,合辭方張之時,憲府無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
備忘記,坡州牧使金翰喆下直,長弓一張,長箭一部,片箭一部,筒兒一箇賜給。
尹致秀啓曰,假注書金秉燮,身病猝重,勢難察任,今姑改差,何如?傳曰,允。
金秉燮改差,代以李維謙爲假注書。
傳于趙鶴年曰,漢城判尹許遞,前望單子入之。
判尹前望單子入之,李若愚落點。
趙得林啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以掌令金耆升·朴起壕,持平李玄功·金英秀牌不進罷職傳旨,傳于趙得林曰,只推。
趙秉恒,以弘文館言啓曰,上番闕直,事甚未安。副應敎金穰根,校理趙道淳,旣有只推之命,竝卽牌招,以爲推移入直之地,何如?傳曰,允。
以副應敎金穰根,校理趙道淳牌不進罷職傳旨,傳于趙秉恒曰,只推。
兵曹口傳政事,大護軍單朴永元。
尹致秀啓曰,會寧府使朴蓍會,移拜北兵使,有除朝辭赴任之命矣。密符則以前兵使許棨所受仍佩,諭書則安寶,使院吏齎傳,何如?傳曰,允。
尹致秀,以訓鍊都監言啓曰,本局中軍尹義儉,身病甚重,勢難察任,改差,何如?傳曰,允。
兵曹,以沈日永爲都監中軍。
尹致秀,以禁衛營言啓曰,本營把摠兪庚煥,身病猝重,勢難察任,改差,何如?傳曰,允。
又以御營廳言啓曰,本廳騎士將沈能念,身病甚重,勢難察任,改差,何如?傳曰,允。
趙得林,以義禁府言啓曰,中官李喆榮,令該府各別嚴刑一次後,全羅道羅州牧黑山島勿限年定配事,承傳啓下矣。李喆榮,各別嚴刑一次後,全羅道羅州牧黑山島勿限年定配,而以承傳內辭意,具罪目,依例發遣府羅將,押送配所,何如?傳曰,放送。
義禁府啓目粘連,向前高性圭亦,遞任進上,所重有在,而馬匹羸孱,全不成樣,烏得免不職之罪乎?以此照律,何如?判付啓依允。又啓目粘連,向前李基春亦,監軍之不爲懸頉,乃至於受點,雖曰身在蒙由,未免不察之失,以此照律,何如?判付啓依允。又啓目粘連,向前洪遠燮·吳肯默等亦,擧案之初不來呈,改名之臨時相左,苟如囚供,所失在儒,而成冊之若是疎漏,難免失檢之歸,竝只以此照律,何如?判付啓依允。又啓目,坡州牧使金景善原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,仁川府使李寅升原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,中部都事朴泰浩原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,東西唱引儀邊相岱·沈能默等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
上在昌德宮。停常參·經筵。
趙得林,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
趙秉恒啓曰,明日召對,取稟。傳曰,停。
趙得林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨趙鶴年,今日不爲仕進,卽爲牌招,何如?傳曰,允。
傳于趙得林曰,回還三使臣留待。
傳于趙得林曰,回還三使臣入侍。
以完昌君時仁掃墳呈辭,傳于趙秉恒曰,給由馬·澆奠床備給。
趙秉恒,以弘文館言啓曰,上番闕直,事甚未安。副應敎金穰根,校理趙道淳,旣有只推之命,竝卽牌招,以爲推移入直之地,何如?傳曰,允。
趙秉恒啓曰,明日常參·經筵,取稟。傳曰,停。
趙得林啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于趙得林曰,只推。
以右副承旨趙鶴年牌不進罷職傳旨,傳于趙得林曰,只推。
義禁府照目粘連,大靜前縣監高性奎矣本府議啓內,遞任進上,所重有在,而馬匹羸孱,全不成樣,烏得免不職之罪?以此照律,罪杖八十收贖,奪告身三等,私罪,奉敎依允。又照目粘連,交河郡守洪遠燮,高陽郡守吳肯默等本府議啓內,擧案之初不來呈,改名之臨時相左,苟如所供,所失在儒,而成冊之若是疎漏,難免失檢之歸,竝只以此照律,罪各笞四十收贖,附過還職,竝只私罪,奉敎依允爲旀,洪遠燮段,功議各減一等,吳肯默段,功減一等爲良如敎。又照目粘連,都摠府經歷李基春矣本府議啓內,監軍之不爲懸頉,乃至於受點,雖曰身在蒙由,難免不察之失,以此照律,罪笞四十收贖,附過還職,私罪,奉敎依允爲旀,功減一等爲良如敎。又啓目粘連,向前金景善亦,擧案之初未齊到,固係該儒之失誤,而成冊之若是疎漏,亦失隨事而照察,以此照律,何如?判付啓依允。又啓目粘連,向前朴泰浩亦,家前炬火,已有申飭,而又復如前,難免失檢,以此照律,何如?判付啓依允。又啓目粘連,向前邊相岱·沈能默等亦,享儀何等肅敬,而唱聲極其低微,難免不職之失,竝只以此照律,何如?判付啓依允。又啓目粘連,向前李寅升亦,空船漂到,雖無可疑,報梱差遲,亦係不審,以此照律,何如?判付啓依允。
大護軍朴永元疏曰,伏以仙寢祗謁,宸慕克伸於履露,太室親祼,聖孝冞篤於見墻,鑾蹕穩旋,玉度康寧,百禮洽而萬祿綏,瞻旄奉璋,群情歡祝。仍伏念臣以無似賤質,不衷之服,亦已多矣,迺者惠局新命,又何爲而及也?夫總會正賦,支調常貢,均厚薄之征,權輕重之制,以之經邦而裕民,卽是廳之所由設,而有國之重任也。一籌畫之得失,而利病休戚,判於毫忽焉,故必其人,長於幹諝,優於識慮,有足以參九敍而掌八則,然後方可居之。簡畀之難愼,自昔伊然,矧今八路凋瘵而儲蓄枵罄,百度解弛而弊習滋繁,郡縣狃於愆輸,刁徒工於射利,經費日窘,生靈日困。雖使智者當之,尙懼其挽回不得,今乃擧而授之於如臣下劣,欲望其補漏整欹,臣誠左右顧而莫曉其說也。臣本疎闇儱侗,闊於事務,短於心計,家常産業,飯衣噉着,尙不能抖擻安排,至於金穀鉤計,水陸劑絜,尤非措大聞見之所嘗及,雖欲擔此綦重,留心於淸源理本之政,灼見其推將不去,此材具之所無奈也。臣於年來,屢嬰危疾,水虧火盛,眞元都涸,視官幾至矇廢,神精隨以散脫,平居應接,動見迷錯,少有勞費,輒致委綴,雖欲幹此殷劇,自力爲按例判署,而亦不可得,此疾病之所難强也。臣旣自知其必無奈決難强,而以瀆撓爲懼,殫竭爲義,冒膺不敢當之命,則是蚊䖟而負泰山之重,駑駘而駕峻坂之險也。摧殘僨敗,可立而待,臣身狼狽,固不足言,其於民國之計何哉?歷日思惟,惶阨轉甚,玆敢畢暴情實,冒控崇嚴。伏望聖慈,俯察微懇,將臣新差之銜,亟行鐫改,回授可堪之人,俾重寄無誤,私分獲安,不勝大願。臣無任云云。答曰,省疏具悉。卿其勿辭行公。
壬寅四月初四日未時,上御熙政堂。回還三使臣入侍時,左副承旨趙得林,假注書李維謙,記事官邊亨淳,別兼春秋沈敬澤,正使李若愚,副使金東健,書狀官韓宓履,以次進伏訖。上曰,史官分左右。仍命三使臣進前,若愚等進前訖。上曰,無事往返乎?若愚等起伏奏曰,王靈所曁,一行善爲往返矣。上曰,今番何爲遲滯乎?若愚曰,爲雨雪所阻,未能如期䟎程,自致遲滯矣。上曰,咭唎事,近則何如耶?若愚曰,臣等未敢詳知,而聞雖不大段,尙未得勦平云矣。上命先退,若愚等承命先退。上命史官就座,仍命退,承史以次退出。
上在昌德宮。停常參·經筵。
藥房提調朴永元,同副承旨趙秉恒啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙秉恒啓曰,明日召對,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
趙得林啓曰,右副承旨趙鶴年,今日不爲仕進,卽爲牌招,何如?傳曰,允。
趙秉恒啓曰,明日·再明日,泰陵忌辰祭齋戒正日相値,視事,頉稟之意,敢啓。傳曰,知道。
又啓曰,明日傳香,禮房承旨,當爲齋宿,左承旨兪星煥,不爲仕進,所當牌招,而拘於廳規,不得請牌,何以爲之?敢稟。傳曰,牌招。
趙秉恒,以內醫院提調意啓曰,副提調趙斗淳,今日問安,不爲仕進,卽爲牌招,何如?傳曰,允。
傳于趙秉恒曰,右承旨許遞,前望單子入之。
承旨前望單子入之,徐英淳落點。
趙秉恒啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于趙秉恒曰,只推。
以校理趙道淳牌不進罷職傳旨,傳于趙秉恒曰,只推。
以右承旨兪星煥牌不進罷職傳旨,傳于趙秉恒曰,只推。
以全羅監司徐箕淳狀啓,龍潭等邑民家失火事,傳于趙秉恒曰,當此農殷之時,許多民戶之一時燒燼,聞極驚慘。元恤典外,別加顧助,趁卽結搆奠接,俾無捿遑失所之歎事,廟堂措辭,分付。
趙秉恒,以春秋館言啓曰,別兼春秋臣沈敬澤,以訓鍊都監從事官,今日軍布捧上時,晝仕出去之意,敢啓。傳曰,知道。
又以禮曹言啓曰,卽接東萊府使姜時永所報,則枚擧訓別等手本以爲,館守倭言內,前此牛巖浦留泊加賀州漂倭八名送還事,書契入送馬州矣。今見回報,則書契中同與三致屋平兵衛,卽大坂居主人之姓,而初不同騎一船,則此句語之添入,未免衍文。且靑魚之靑字,當書乾字,雪糖之雪字,當書砂字,大坂城之城字,松前島之島字,竝勿書塡,特許改書,懇乞不已,故同書契,還爲上送,請卽改書下送云矣。書契之字句間追後改送,非無已例,所以初次改送,則彼倭之無難再請,已甚痛駭,而該府使隨請輒捧,有此煩報者,亦涉駭然。東萊府使姜時永,從重推考。雖以任譯言之,當初問情也,苟能到底探詰,寧或若是差誤?事係邊情,不容仍置,其時訓別,令本府嚴棍懲礪。書契則今於還來之後,有不足較挈,令該院依所請改書下送,而館守倭處,亦令嚴辭責諭,俾勿爲例,何如?傳曰,允。
又以備邊司言啓曰,忠淸道洪州牧外長古島漂到大國人十四名,泰安地安興掌內定山里前洋漂到大國人十三名,當不日上來矣。依近例,直令入接於弘濟院後,更爲問情,所着衣袴,分付各該司,依例題給,令齎咨官領往,而申飭各該道臣,使之定差員次次領送,亦令灣府預先馳通于鳳城將處,以爲渡江後護送之地,何如?傳曰,允。
又以承文院都提調意啓曰,今此冬至兼謝恩使回便帶來咨文中,有賜物事,使臣參宴事,漂民鄭如芳等出送事矣。以前頭使行奉表稱謝之意,依例撰出先通咨文,正書安寶後,定禁軍騎撥下送于灣府,使之傳給鳳城將處,以爲轉致北京之地何如,傳曰,允。
義禁府照目粘連,引儀邊相岱·沈能默等矣本府議啓內,享儀何等肅敬,而唱聲極其低微,難免不職之失,竝只以此照律,罪各笞五十收贖,解見任別敍,竝只私罪,奉敎依允爲旀,邊相岱段,功議各減一等,沈能默段,功減一等爲良如敎。
又照目粘連,坡州前牧使金景善矣本府議啓內,擧案之初未齊到,固係該儒之失誤,而成冊之若是疎漏,亦欠隨事而照察,以此照律,罪笞四十收贖,附過還職,私罪,奉敎依允爲旀,功議各減一等爲良如敎。
又照目粘連,仁川府使李寅升矣本府議啓內,空船漂到,雖無可疑,報梱差遲,亦係不審,以此照律,罪笞四十收贖,附過還職,私罪,奉敎依允爲旀,功減一等爲良如敎。
又照目粘連,中部都事朴泰浩矣本府議啓內,家前炬火,已有申飭,而又復如前,難免失檢,以此照律,罪笞四十收贖,附過還職,私罪,奉敎依允。
上在昌德宮。停常參·經筵。
趙鶴年啓曰,明日召對,取稟。傳曰,停。
趙得林啓曰,行大司憲宋冕載未肅拜,執義洪直弼在外,掌令金耆升·朴起壕,持平李玄功·金英秀呈辭,監察茶時之意,敢啓。傳曰,知道。
趙秉恒啓曰,臣秉恒,依定式進詣香室,奉審香祝櫃·祝版·袱子,則精潔之意,敢啓。傳曰,知道。
趙得林啓曰,事變假注書韓鼎瑚,身病猝重,勢難察任,今姑改差,何如?傳曰,允。
韓鼎瑚改差,代以金得秀爲事變假注書。
傳于趙得林曰,在外玉堂許遞,政官牌招開政。
傳于趙得林曰,左相遷墓之行,給〈由〉馬·澆奠床備給。
以慶尙監司洪在喆狀啓,四月令薦新生竹笋,節候尙早,限內不得封進,惶恐待罪事,傳于趙得林曰,勿待罪事,回諭。
以江原監司趙秉憲狀啓,蔚珍縣民家失火事,傳于趙得林曰,聞甚矜惻,元恤典外,別加顧助,結搆奠接之方,廟堂措辭,分付。
有政。吏批,判書金左根進,參判洪在喆在外未肅拜,參議洪鍾應牌不進,右副承旨趙鶴年進。以韓宓履爲應敎,李殷相爲校理,金始淵爲副校理,南性敎爲修撰,宋能圭爲副修撰,嚴錫鼎爲厚陵令,李若愚爲京畿監司,李圭殷爲茂山府使,吳益善爲長津府使,許瑢爲草溪郡守,徐相稷爲靈巖郡守,洪在果爲信川郡守,李顯養爲迎華察訪,金秉燮爲昌樂察訪,兼執義韓宓履減下,故通德尹行愿贈童敎,孝行卓異,贈職事承傳。
趙得林,以吏批言啓曰,正二品以上觀察使,京職兼差事,載在法典,而新除授京畿監司李若愚本資,乃是資憲矣。本曹時無相當窠,依例送西後,兼監司下批之意,敢啓。傳曰,知道。
趙鶴年,以兵批言啓曰,正二品監司,京職兼差,載在法典矣。新除授京畿監司李若愚資級,係是資憲,當爲知中樞下批,而時無見窠,依例作闕下批之意,敢啓。傳曰,知道。
兵批,行判書徐憙淳病,參判李圭祊受由在外,參議李是鍊入直進,參知洪龜燮病,左副承旨趙得林進。大護軍姜彝五,護軍金景善,副護軍尹致秀·徐永淳,副司直韓啓源·金應均·李宗秉,副司果沈膺泰·李經在·洪大奎,以上竝單付,知事作闕單朴綺壽,知事單李若愚,上護軍朴綺壽,兼京畿兵馬·水軍節度使單李若愚。
吏批,再政。以洪敬謨爲判尹,李光正爲司圃提調,李彙寧爲掌樂正,申在順爲尙衣僉正,洪運謨爲司䆃主簿,兼直閣單金始淵,兼京畿監司單李若愚,故學生金景亮贈童敎,孝行卓異,贈職事承傳。
吏批,三政。以李維馨·金錫熙爲典籍,趙存恒爲義盈主簿。
以吏曹參議洪鍾應牌不進罷職傳旨,傳于趙得林曰,只推。
趙得林,以承文院都提調意啓曰,忠淸道洪州·泰安兩處漂漢人,今方入接於弘濟院矣。入送咨文,漂人離發時,當爲付送於領去齎咨官,而洪州漂人之願賣物件折銀數爻,身上所着衣服,不爲消詳報來。泰安漂人之燒船鐵物斤數,身上所着衣服,尙未修報,以致咨文之無以修整,揆以問情法意,萬萬疎忽。當該兩處問情京譯官,令攸司從重科治,漂人等勢難遲待,令齎咨官先爲領去,咨文則待其詳報,正書安寶後,別定禁軍,騎撥下送于齎咨官所到處,以爲齎去之地,何如?傳曰,允。
趙鶴年,以訓鍊都監言啓曰,本局千摠趙熙錫,身病甚重,勢難察任,改差,何如?傳曰,允。
左議政金弘根箚曰,伏以利禴親將,百禮允洽,聖體彌康,萬祿是膺,區區不任忭祝之忱。臣獲蒙恩由,往汛先墓,擎貤誥而澆腆酌,感徹九幽,榮動一鄕。顧臣病勢綿綴,道塗間關,往廻遲速,縱未能預畫,而名忝大官之列,竟闕陪享之禮,到底惶蹙,只增死罪。第竊有微私情懇之冒悚申籲者,臣本生祖父母墳山,在於京畿驪州地,而宅兆不利,久營移藏,特因家間事故之積有未遑,汔今遷就。此在臣不但私情之傷慟,亦不無卒事之遺囑。比扦一穴,將以旬後緬擧,而宗孫之主其事,只有臣次子過房入爲螟嗣者而已。幼少蒙騃,沒有分曉,非臣往幹,庀委無人。且以臣言之,開壙封域之際,臨哭一伸,亦情理之不容已也。極知臶瀆之爲主臣,而妄恃慈覆之恩,不敢自阻於體恤之下。伏乞聖慈,俯垂鑑諒,許臣往還之暇,俾終事克襄而至情獲伸,千萬至祝。取進止。答曰,省箚具悉卿懇。卿其依所請往來焉。仍傳于趙得林曰,此批答,遣史官,傳諭。
上在昌德宮。停常參·經筵。
趙秉恒啓曰,明日常參·經筵,取稟。傳曰,停。
趙得林啓曰,來十一日,朝參日次矣,敢稟。傳曰,停。
又啓曰,行大司憲宋冕載未肅拜,執義洪直弼在外,掌令金耆升·朴起壕,持平李玄功·金英秀呈辭,監察茶時之意,敢啓。傳曰,知道。
備忘記,洪州營將朴民煥下直,長弓一張,長箭一部,片箭一部,筒兒一箇賜給。
趙得林啓曰,臣得林,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于趙秉恒曰,三日製,明日通方外爲之,試紙用大好紙,春塘臺當親臨矣,該房知悉。
傳于趙秉恒曰,明日出宮門路,以協陽門爲之。
趙秉恒,以吏曹言啓曰,卽接掌樂院牒報,則以爲,明日三日製親臨時,協律郞·本院正,例爲進參,而正李彙寧,在外未肅拜,卽速變通,以爲及時擧行之地云。掌樂院正李彙寧,今姑改差,其代,口傳備擬以入之意,敢啓。傳曰,知道。
又以禮曹言啓曰,卽接社稷署所報,則明日三日製試取時,本署官員,俱爲觀光云矣。依定式,以本曹正郞卓雲翰假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日三日製試取時,本殿官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允。
趙得林,以兵曹言啓曰,明日春塘臺親臨三日製儒生試取時,本曹堂上,全數侍衛,而參判李圭祊,受由在外,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
又以都摠府言啓曰,今此殿座時,侍衛·寶劍,當爲備員,而都摠管完昌君時仁,副摠管沈漢永·柳基常·李寬圭在外,李鼎臣呈辭受由,無以備員。令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。許遞。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,前江原監司趙秉憲,在任卒逝矣。返柩時擔軍,依例題給之意,分付所經各道,何如?傳曰,允。
又以義禁府言啓曰,明日三日製通方外爲之之時,本府都事,皆爲赴擧,只有武都事一員,當直入直,而本府入直都事及集春門·靑陽門·明光門·月覲門禁亂都事,無以推移,假都事五員,令該曹口傳差出,以爲分排擧行之地,何如?傳曰,允。
吏曹口傳政事,以徐左輔爲兵曹參判,林基洙爲掌樂正。
兵曹口傳政事,以金景善爲都摠管,南履炯·尹義儉·李顯英·朴潤榮爲副摠管。
兵曹,副摠管單金景善。
上在昌德宮。停常參·經筵。
兪星煥啓曰,明日常參·經筵,取稟。傳曰,停。
趙得林啓曰,行大司憲宋冕載未肅拜,執義洪直弼在外,掌令金耆升·朴起壕,持平李玄功·金英秀呈辭,監察茶時之意,敢啓。傳曰,知道。
趙得林,以備邊司言啓曰,忠淸道洪州牧外長古島漂到大國人十四名,泰安地安興掌內定山里前洋漂到大國人十三名,入接弘濟院後,使本司郞廳及譯官詳細問情,別單書入,而今此漂人,皆願速歸,留一宿卽爲發送,何如?傳曰,允。
兪星煥,以弘文館言啓曰,新除授應敎韓宓履,校理李殷相,修撰南性敎,副修撰宋能圭,竝卽牌招察任,何如?傳曰,允。
壬寅四月初八日卯時,上詣春塘臺。三日製儒生試取入侍時,行都承旨趙斗淳,右承旨兪星煥,左副承旨趙得林,右副承旨趙鶴年,同副承旨趙秉恒,假注書李東·李維謙,記事官邊亨淳,別兼春秋沈敬澤,檢校直閣李公翼,檢校待敎南秉哲·趙鳳夏,待敎李裕元,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調朴永元,副提調趙斗淳進前奏曰,侵早勞動,聖體,若何?上曰,一樣矣。仍出協陽門,由建陽門·靑陽門,陞御春塘臺。秉恒曰,儒生今將入庭,請下標信。宣傳官跪稟入門,秉恒讀奏入門單子三千二百五十七人。秉恒曰,從陞諸臣中,有試官,使之退出行禮乎?上可之。讀券官行工曹判書權敦仁,行護軍鄭基一,同知中樞府事李敦榮,對讀官行副護軍金輔根,禮曹參議金學性,副校理金始淵,副修撰趙徽林,以次入就拜位,行四拜禮訖,以次陞座侍立。上命敦仁等書賦題曰,冠者五六人,童子六七人。限未時。敦仁·基一進前跪書訖,始淵·徽林捧出而懸之。上命宣傳官,布城環衛將記過事,下敎。上入小次,命考試。秉恒稟曰,科次取幾人乎?上曰,取十人。有頃,上出次。秉恒奏曰,試卷已盡編次,科次爲之乎?上可之。敦仁曰,書等,以何等書之乎?上曰,二張書三下,八張書次上,可也。敦仁以次書等訖。秉恒曰,坼封何以爲之乎?上命第一張上之。上之,親坼後還下。秉恒以次坼封,讀奏封內訖。命書傳敎曰,三日製賦居首三下一幼學李直赴殿試,之次三下幼學金益容直赴會試,之次次上幼學洪承祖等二人給二分,進士朴齊萬等六人,竝令該曹考例施賞。命宣傳官,記過環衛將金建喜·李鍾植·李夢虎·禹昌均等拿入後,仍下敎曰,環衛之職,何等嚴重,而儒生有坼帳窺視之弊,不善禁飭之罪,所當嚴治,而特爲安徐,此後則惕念擧行事,分付。仍命拿出,上入小次,傳曰,還宮,當自內爲之矣,該房知悉。仍自內還宮,諸臣以次退出。
上在昌德宮。停常參·經筵。
兪星煥啓曰,明日召對,取稟。傳曰,停。
趙秉恒啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
兪星煥啓曰,左副承旨趙得林,右副承旨趙鶴年,今日不爲仕進,竝卽牌招,何如?傳曰,允。
又啓曰,玉堂備員間,視事,頉稟之意,敢啓。傳曰,知道。
又啓曰,卽者別兼春秋沈敬澤,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋趙然昌,卽爲牌招入直,何如?傳曰,允。
又啓曰,假注書李東,身病猝重,勢難察任,今姑改差,何如?傳曰,允。
李東改差,代以韓應淳爲假注書。
兪星煥,以禮曹言啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式矣。今番則何以爲之乎?敢稟。傳曰,以今月望前擇入。
又以禮曹言啓曰,儲慶宮·毓祥宮·延祜宮展拜,每年季春,取稟事,曾有定式矣。殿拜吉日,以何間推擇乎?敢稟。傳曰,永禧殿展謁日,同爲磨鍊。
又以禮曹言啓曰,以永禧殿展謁取稟草記,傳曰,以今月望前擇入。以儲慶宮·毓祥宮·延祜宮展謁取稟草記,傳曰,永禧殿展謁日,同爲磨鍊事,命下矣。展謁吉日,令日官李秉洪推擇,則今四月十三日爲吉云。以此日定行乎?敢稟。傳曰,以此日爲之。
趙秉恒啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于趙秉恒曰,只推。
以左副承旨趙得林,右副承旨趙鶴年,牌不進罷職傳旨,傳于趙秉恒曰,只推。
以應敎韓宓履,校理李殷相,副修撰宋能圭,牌不進罷職傳旨,傳于趙秉恒曰,只推。
以修撰南性敎牌不進罷職傳旨,傳于趙秉恒曰,只推。
兪星煥,以弘文館言啓曰,副應敎金穰根,受由在外,上番闕直,事甚未安。副校理趙鳳夏·金始淵,正字李裕元內閣進。應敎韓宓履,校理李殷相,修撰南性敎,副修撰宋能圭,旣有只推之命,與校理趙道淳,修撰任百秀,一體牌招,以爲推移入直之地,何如?傳曰,允。
以應敎韓宓履,校理李殷相·趙道淳,修撰任百秀,副修撰宋能圭牌不進罷職傳旨,傳于趙秉恒曰,只推。
以修撰南性敎再牌不進罷職傳旨,傳于趙秉恒曰,只推。
趙秉恒,以兵曹言啓曰,今月十二日,二兼禁軍番次,而該番將申命淳,身病猝重,萬無供職之望云。改差,其代,依承傳口傳擬入,何如?傳曰,允。
兵曹口傳政事,以李錫遠爲兼司僕將。
趙秉恒,以兵曹言啓曰,新除授兼司僕將李錫遠,時無職名,依例口傳付軍職以入之意,敢啓。傳曰,知道。
兵曹口傳政事,副護軍單李錫遠。
趙秉恒,以禁衛營言啓曰,本營騎士將金命爀,身病猝重,勢難察任,改差,何如?傳曰,允。
別兼春秋沈敬澤疏曰,伏以臣於持被之中,卽接家信,則臣母素患癖積之證,近値換節之時,調將失宜,滯泄頻作,重添外感,形證凜綴。臣聞此報,方寸煎熬,按耐不得,玆敢忙陳短章,徑出禁扄。伏乞聖慈,俯垂鑑諒,亟遞臣見帶之職,俾便救護,仍勘臣擅離之罪,以肅朝綱,千萬幸甚,臣無任云云。省疏具悉。爾其勿辭救護。
黃海監司徐念淳疏曰,伏以仙寢祗謁,聖慕克伸,淸廟親祼,景福滋至,於萬斯年之祝,中外惟均。仍伏念臣之謬膺藩寄,居然歲已周,而又四改月矣。臣本庸愚謭劣,最居人下,而厚被先朝陶甄之澤,重荷聖上簡拔之渥,圖報一念,寤寐如結。受任以來,苟其精力之所到,知慮之所及,豈不思隨事殫竭,少效塵刹之酬,而其奈才有所局,力自不逮,觸事生疣,無往非罪,夙宵悸恐,措躬無地。兼以臣受氣甚脆,素抱貞疾,風土所祟,一倍添劇,秋冬以來,咳喘迭發,頑痰所結,鮮血咯出,往往至有麻痺眩暈不省四到之時,文牒閱眼,擧尾遺首,事爲經心,忘前錯後。以若病狀,承此擔夯,是何異於反鑑而索照也乎?且臣區區私懇,有不得不冒瀆者。臣有七耋偏母,微願獲遂於毛檄,榮養備至於潘輿,隆恩厚澤,闔門感戴,無日不攢手祝天,而濱海之地,不伏水泉,調將失宜,居常凜綴。目下凡節,較諸昨年,顯有不及,若復荏苒時月,拕至潦炎,則恐有更添別證之慮。趁此夏節未深之前,先還京舍,以就醫藥,而臣迺符節縻身,不能歸護,情私莫伸,方寸如灼。仰惟孝理之政,有籲必從,如臣衷懇,宜蒙矜憫,玆敢冒控短章,仰干崇聽。伏乞聖慈,特垂鑑諒,察臣將諗之情,亟遞見任,勘臣不職之罪,以警具僚,公私不勝幸甚。臣無任云云。答曰,省疏具悉。情病如此,所請依施。
上在昌德宮。停常參·經筵。
藥房提調朴永元,右承旨兪星煥啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙得林,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
趙秉恒啓曰,明日召對,取稟。傳曰,停。
趙得林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政趙寅永,右議政鄭元容,俱有身病,左議政金弘根在外,不得來會云矣,敢啓。傳曰,知道。
又啓曰,右副承旨趙鶴年,今日不爲仕進,卽爲牌招,何如?傳曰,允。
趙得林,以兵曹言啓曰,今四月十三日,大駕詣永禧殿展謁,儲慶宮展拜,毓祥宮展拜,延祜宮展拜時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨年例爲之,禁將留陣。
傳于趙秉恒曰,毓祥宮·延祜宮展拜後,當詣宣禧宮展拜矣,該房知悉。
傳于趙秉恒曰,左承旨許遞,政官牌招開政。
傳于趙秉恒曰,戶曹參判·參議,竝許遞,今日政差出。
韓應淳有頉,代以韓鼎瑚爲假注書。
趙鶴年啓曰,吏曹判書金左根,參議洪鍾應牌不進推考傳旨及罷職傳旨,今方捧入,而開政命下之後,如是違牌,事甚未安。參判洪在喆在外,判書更爲牌招,何如?傳曰,允。參議只推,一體牌招。
趙鶴年,以內醫院提調意啓曰,副提調趙斗淳,今日問安,不爲仕進,卽爲牌招,何如?傳曰,允。
又以弘文館言啓曰,上番闕直,事甚未安。應敎韓宓履,校理李殷相·趙道淳,修撰任百秀·南性敎,副修撰宋能圭,旣有只推之命,竝卽牌招,以爲推移入直之地,何如?傳曰,允。
趙鶴年啓曰,明日常參·經筵,取稟。傳曰,停。
趙得林啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于趙秉恒曰,只推。
趙鶴年,以吏曹言啓曰,去月二十七日,因備邊司草記,受由上京守令,催促下送事,允下矣。自臣曹催促,則玄風縣監金秀鍾,以省掃事,受由於京畿永平地,故斯速還官之意,發關知委於道臣處矣。該縣監金秀鍾,今方上京,身病猝重,不得下去云。其身病旣如是,則有難强令還任,玄風縣監金秀鍾,罷黜,何如?傳曰,允。
趙秉恒,以戶曹言啓曰,時御所內各司雨漏修改吉日時,令日官崔鳳煥推擇,則今四月十六日卯時爲吉云。以此日時擧行之意,敢啓。傳曰,知道。
趙得林,以兵曹言啓曰,羽林衛將申在儉,五衛將劉煥駿,曹司五衛將徐京輔,俱以病難供職,呈狀乞遞,竝改差,何如?傳曰,允。
又以義禁府言啓曰,平安監司金興根啓本內,祥原前郡守李鍾協罪狀,令攸司,稟處事,啓下矣。李鍾協,以忠淸兵虞候,時在任所,依例發遣府羅將,交代後拿來,何如?傳曰,待待命拿囚。
有政。吏批,判書金左根進,參判洪在喆在外未肅拜,參議洪鍾應進,左副承旨趙鶴年進。以李元會爲承旨,以徐英淳爲戶曹參判,尹敎成爲參議,洪運謨爲刑曹佐郞,金東健爲黃海監司。
兵批,行判書徐喜淳進,參判徐左輔病,參議李是鍊病,參知洪龜爕入直,右承旨趙得林進。以李光正爲知事,李圭祊爲副摠管,金達衡爲五衛將,尹錫九爲訓鍊副正,李鳳周爲宣傳官,趙羲贊爲都摠經歷,權祥奎·吳致永爲武兼,金善勗爲忠淸兵虞候,姜濟璜爲椒島僉使,崔致明爲草芝僉使,護軍朴來謙·徐英淳·李圭祊·徐念淳,副護軍李基華·李完敏,以上竝單付。
吏批,再政。以趙存恒爲戶曹佐郞,洪益謨爲司䆃主簿,韓致容爲玄風縣監,南學訓導單卓景秀,養賢奉事單石基坤。
兵批,再政。以李鎭旻爲羽林將,金啓弘爲五衛將,徐冕輔爲曹司衛將,崔涉爲中樞經歷,閔祥鏞爲都摠都事,兼黃海道兵馬水軍節度使單金東健。
吏批,三政。以鄭濟人爲工曹佐郞,趙基亨爲義盈主簿。
兵批,三政。以李仁圭爲景福將,金仁壽爲慶熙將,徐貞淳爲訓鍊判官,僉知單金啓弘。
京畿監司李若愚疏曰,伏以臣銜命出疆,今旣反面,幸賴王靈攸濟,使事克竣,而自顧淺陋,無所猷爲,只以隨例應文,奔走往來,竊附於一半分殫竭報效之義。然猶循省,每切惶恧,迺者京兆除旨,寵渥特紆,曾未幾日,而有畿闑旬宣之命,臣誠惝怳悸恐,莫知所以措躬也。凡厥藩維職責,何路不然,而最是畿甸委寄,其任非輕。壤界雖褊,而特爲諸道之表準,郡邑專按,而兼以四都之管轄,有周而兩京之建置,在漢而三輔之拱衛,卽其地也。第緣生利薄而農商難殖,徵調繁而吏民俱困,因之凋瘵莫甚於比歲,重以奸弊滋興於近日。倉厫之虛簿徒擁,村里之實惠未究,蘇殘祛瘼振擧完復之方,正爲今日之先務,而遽然授之於臣。臣本庸虛鹵莽,百不猶人,聰明綜鍊,尙矣無論,循常襲故,亦患不給,其何望委任責成,以副簡畀之聖意也哉?臣曾下邑分符,留司持節,寸長莫展,分效不著,尙玆追惟,惶汗遍體。今於全一路積弊之餘,有百倍其難之地,苟或貪戀,不量而入,畢竟僨誤,可立以俟。反覆思惟,承膺無路,玆敢猥陳,冒瀆崇嚴。伏乞聖明,俯賜鑑諒,亟許遞改,俾藩寄無曠,私分獲安,不勝大願。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
趙鶴年啓曰,明日常參·經筵,取稟。傳曰,停。
趙得林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨趙秉恒,今日不爲仕進,卽爲牌招,何如?傳曰,允。
又啓曰,同副承旨李元會,時在忠淸道公州地,斯速乘馹上來事,下諭,何如?傳曰,許遞,前望單子入之。
承旨前望單子入之,李孝淳落點。
趙鶴年啓曰,來十六日,漢學文臣殿講日次,而親臨與命官,何以爲之?敢稟。傳曰,仁政殿親臨磨鍊。
又啓曰,來十六日,日次儒生殿講日次,而親臨與命官,何以爲之?敢稟。傳曰,仁政殿親臨磨鍊。
傳于趙鶴年曰,當該承旨推考。
傳于趙得林曰,扈衛大將許副代,永興府院君差下。
兵曹,扈衛大將單金祖根。
趙得林啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于趙得林曰,只推。
以應敎韓宓履,校理趙道淳,修撰南性敎,副修撰宋能圭牌不進罷職傳旨,傳于趙鶴年曰,只推。
趙鶴年,以弘文館言啓曰,應敎韓宓履,修撰南性敎,副修撰宋能圭,旣有只推之命,竝卽牌招察任,何如?傳曰,允。
趙秉恒,以戶曹言啓曰,各道年終錢穀御覽會計,待京畿會案上來,修正以入事,前已入稟矣,,京畿會案,今纔來到,御覽會計,修正次請出之意,敢啓。傳曰,知道。
趙鶴年,以禮曹言啓曰,卽接全羅監司徐箕淳移文,則以爲,全州府鄕校聖殿,多有滲漏頹落處,不可不及今修改,告由移還安祭香祝,自本曹啓稟下送云矣。全州府鄕校聖殿修改時先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接忠州幼學李秀普所志,則以爲,族姪景翼,嫡妾俱無子,以其同姓六寸兄景星第三子豊峻,欲爲繼後,兩家諸族,相議完定,而未及禮斜,生家父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長李秀普所訴旣如此,依定式李景星第三子豊峻,立爲李景翼之後,何如?傳曰,允。
趙得林,以備邊司言啓曰,卽見全羅監司徐箕淳所報,則以爲,本道大同再運,各邑竝以自邑賃船,與初運船,一齊上納事,有惠廳啓下行會,而連接各邑所報,參以目下事情,則本道船隻,元無體大,其所容受,無過百斛,短棹大洋,難保移涉,所謂監色,又是海曲愚氓,上納之際,受害倍甚,見今裝發有限,擧行末由,舟橋司執籌船外,京江體大完固者,較量分排,竝與副手沙格,卽速下送事,論報矣。近年再運之弊每每愆納,外邑則諉以船不趁期,船漢則諉以晩載氷泊,奸僞日滋,職由於此,向來惠局草記,實爲守經之論,而今觀道臣所報,則目下事情,容有周旋不得之處,且念賃船上納之停閣,已爲五十年之久,則有難責之以猝地復舊,姑令惠廳,往復舟司,今年則毋論如此如彼,務歸方便之道,而此事大關國計,不宜沁泄挨過,使船主輩,惟意操縱於取捨之間,而徒貽裝發運納之眩於擧行,更加消詳講究,先期措劃,俾有一定之規事,分付,何如?傳曰,允。
又以訓鍊都監·禁衛營·御營廳言啓曰,禁衛營字內曜金門北邊外宮墻二間許半邊缺落處,今方修築,而內面一體撤毁,今月十二日爲始,三營合力改築之意,敢啓。傳曰,知道。
領敦寧趙萬永箚曰,伏以臣之省掃親山,三年于玆,每値朝家有事,未能數數告暇,濡露之感,與歲益深,而且念臣狗馬之齒,已迫七旬,桑楡暮景,諒亦無多,今若遵式而請由,待由而展慕,踧踖乎箚單之瀆擾,趑趄乎邑驛之煩弊,則餘生攀栢,能幾遭哉?第私墓往來之永得從便,旣有先朝已施之事,的確可據,則以臣愈衰愈切之懇,烏得不照例陳請,仰祈格外之恩乎?伏願殿下,曲賜鑑諒,特許臣自今以往,勿拘請暇,任便省墓,俾至願得遂,幸甚幸甚。臣旣以此仰懇,則所帶諸任中如籌司扈廳,號名稍殊,不宜以無時尋鄕者,一向虛縻,竝望遞改,以安私分焉。取進止。答曰,省箚具悉卿懇。卿之至願旣如是,予豈不爲之曲諒乎?所請竝許施。仍傳于趙鶴年曰,此批答,遣史官,傳諭于領敦寧。
上在昌德宮。停常參·經筵。
趙鶴年啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
兪星煥啓曰,明日動駕,再明日三明日,順陵忌辰祭齋戒正日,十六日殿座相値,視事頉稟之意,敢啓。傳曰,知道。
又啓曰,明日大駕詣永禧殿入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
又啓曰,假注書韓鼎瑚,身病猝重,勢難察任,今姑改差,何如?傳曰,允。
韓鼎瑚改差,代以趙秉駿爲假注書。
兪星煥啓曰,左右史不可不備,別兼春秋沈敬澤,由限已過,卽爲牌招入直,何如?傳曰,允。
傳于兪星煥曰,都承旨·右承旨竝許遞,前望單子入之。
承旨前望單子入之,李奎鉉·金大根落點。
傳于兪星煥曰,明日出宮內門路,以協陽門爲之。
兪星煥啓曰,明日傳香,禮房承旨,常爲齋宿,新除授左承旨金大根,所當牌招,而拘於廳規,不得請牌,何以爲之?敢稟。傳曰,牌招。
李孝淳啓曰,密符親納,例也,而前慶尙監司洪在喆,謂有身病,使其褊裨替納,事甚未安。推考,何如?傳曰,允。
以應敎韓宓履,修撰南性敎,副修撰宋能圭牌不進罷職傳旨,傳于金大根曰,只推。
金大根,以弘文館言啓曰,應敎韓宓履,修撰南性敎,副修撰宋能圭,旣有只推之命,竝卽牌招察任,何如?傳曰,允。
趙鶴年啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于趙鶴年曰,只推。
以應敎韓宓履,修撰南性敎,副修撰宋能圭牌不進罷職傳旨,傳于金大根曰,只推。
以別兼春秋沈敬澤牌不進罷職傳旨,傳于金大根曰,只推。
以全羅監司徐箕淳狀啓,扶安縣民家失火事,傳于李孝淳曰,聞甚矜惻,元恤典外,別加顧助,結構奠接之方,廟堂措辭分付。
以慶尙監司洪在喆狀啓,熊川縣監李鍾應,身病沈篤,屢度呈狀,不得已罷黜事,傳于李孝淳曰,令該曹口傳差出,催促下送。
金大根,以觀象監領事提調意啓曰,曾於年前,以本監相地官之獨無陞付階梯,依三曆官之有修述官,諏吉官之有修選官例,以相禮官,作爲階梯事,草記蒙允矣。當依定式施行,而第念本監官生,全取工課,故修述之於三曆,修選之於諏吉,自是本學試取之次第,而相禮·相地,實不相關,只有階梯名色而已。至於課試本意,反爲有名無實之歸,揆以事面,不可以銷刻爲嫌,原啓下節目勿施,自今相地官陞付,則依前規爲之,何如?傳曰,允。
上在昌德宮。停常參·經筵。
大駕詣永禧殿,入齋室後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。展謁後,內閣·政院·藥房·玉堂口傳問安。答曰,知道。仍詣儲慶宮,入齋室後,內閣·政院·藥房·玉堂口傳問安。答曰,知道。展拜後,內閣·政院·藥房·玉堂口傳問安。答曰,知道。詣毓祥宮,入齋室後,內閣·政院·藥房·玉堂口傳問安。答曰,知道。毓祥宮展拜,延祐宮展拜,還入齋室後,內閣·政院·藥房·玉堂口傳問安。答曰,知道。詣宣禧宮,入齋室後,內閣·政院·藥房·玉堂口傳問安。答曰,知道。展拜後,內閣·政院·藥房·玉堂口傳問安。答曰,知道。
兪星煥啓曰,司僕寺內乘來言,捲簾,取稟。傳曰,捲三面。
金大根啓曰,明日召對,取稟。傳曰,停。
李孝淳啓曰,臣以大王大妃殿·王大妃殿問安進去,下直之意,敢啓。傳曰,知道。
金大根啓曰,來十一日,專經文臣殿講日次,而親臨與命官,何以爲之?敢稟。傳曰,十八日仁政殿,命官爲之。
又啓曰,來十八日,專經武臣殿講日次,而親臨與命官,何以爲之?敢稟。傳曰,仁政殿,命官爲之。
金大根,以弘文館言啓曰,應敎韓宓履,修撰南性敎,副修撰宋能圭,旣有只推之命,竝卽牌招察任,何如?傳曰,允。
兪星煥,以備邊司言啓曰,卽見平安監司金興根,兵使金魯甲狀啓,則枚擧江界府使李時在牒呈,以爲,昨春以後,彼人之結幕來接起墾田土者,上土鎭境卞屹洞越邊河西洞爲四處,滿浦鎭境如雲浦越邊爲六處,此與犯越有異,交界冒占,自有禁條,故發遣譯學,馳往兩鎭,隔江曉諭,使之撤去,則彼人輩,以秋冬間撤去之意,丁寧爲言矣。至今兩處結幕,尙無撤去,上土鎭境下西海坪越邊,又有新結幕四處,非但不惟不去,復有滋蔓之漸,自我颺逐,恐無其術,請令廟堂稟處矣。江界之於彼地,隔一衣帶,而自東之西延袤之遠,殆爲五六百里,況以蔘場所在,彼人之犯越,我界之防守,每多疎虞之患,則今此上土·滿浦等處結幕墾田,至爲十四處之多云者,聞極驚駭,慮無不到。雖於空曠等棄之時,尙有丹黃潛冒之弊,則若使之仍作永居,烟火相接,鷄犬相聞,彼我奸宄,蘖牙其間,究竟生事,的然可知,揆以邊情,不可不十分深念,謹稽肅廟甲午,有咸鏡道慶源,訓戎越邊彼人創設家舍事,移咨禮部,另行査明,至於皇旨毁撤矣。見今江界事實,正可旁照,而江界越邊,似屬盛京管轄,盛京移咨,自是常例,則移咨禮部之時,兼咨盛京,恐合事宜。咨文二度,令槐院卽速撰出,以爲轉奏之地,此事所關不輕,例當發遣咨官,而前此漂人領去之咨官,發行屬耳,優可追付,亦以此預先知委於箕伯灣尹處,結幕未撤之前,把截瞭望等節,不可暫時泛忽,較常日倍加惕念事,一體申飭,何如?傳曰,允。
吏曹口傳政事,以李奎爲熊川縣監。
壬寅四月十三日卯時,大駕詣永禧殿展謁,儲慶宮·毓祥宮·延祐宮·宣禧宮展拜擧動入侍時,行都承旨李奎鉉,左承旨金大根,右承旨兪星煥,左副承旨趙鶴年,右副承旨趙秉恒,同副承旨李孝淳,假注書李維謙·趙秉駿,記注官李東韻,別兼春秋沈敬澤,檢校直提學趙秉龜,直提學金輔根,檢校直閣李公翼,直閣金始淵,檢校待敎金學性·南秉哲·趙鳳夏,待敎李裕元,以次侍立。時至,上具翼善冠·衮龍袍,乘輿出宣化門。藥房提調朴永元,副提調李奎鉉進前奏曰,侵早勞動,聖體,若何?上曰,一樣矣。仍出協陽門。通禮跪啓請降輿乘輦,上降輿乘輦,由肅章門·進善門,出敦化門。通禮跪啓請進發,上進發由把子橋·鍾閣前路,至永禧殿大門外。通禮跪啓請降輦乘輿,上降輦乘輿,通禮前導入齋室。少頃,啓請外辦,上具冕服,入就版位,行四拜禮,還入齋室後,傳曰,儲慶宮展拜時,百官行禮置之。少頃,通禮跪啓請外辦,上改具翼善冠·衮龍袍,乘輿出殿大門外。通禮跪啓請降輿乘輦,上降輿乘輦,詣儲慶宮,至宮大門外,通禮跪啓請降輦乘輿。上降輦乘輿,通禮前導入齋室。少頃,通禮跪啓請外辦,上入就版位,行再拜禮,仍爲奉審,還入齋室後,傳曰,諸司預備。通禮跪啓請外辦,上乘輿出宮大門外,通禮跪啓請降輿乘輦,上降輿乘輦,進發至毓祥宮大門外。通禮跪啓請降輦乘輿,上降輦乘輿,通禮前導入齋室。少頃,通禮跪啓請外辦,上入就版位,行再拜禮,仍爲奉審訖,詣冷泉亭,行四拜禮訖。領議政趙寅永,右議政鄭元容進前奏曰,日候甚熱,聖體,若何?上曰,一樣矣。傳曰,延祐宮展拜時,百官行禮置之。上自夾門,詣延祐宮,就版位行再拜禮,仍爲奉審,還入毓祥宮齋室。少頃,通禮跪啓請外辦,上乘輿出毓祥宮大門外,由西邊間路,詣宣禧宮,通禮前導入齋室。少頃,通禮跪啓請外辦,上入就版位,行再拜禮,仍爲奉審,還入齋室,還宮時至。通禮跪啓請外辦,上乘輿出宮大門外,通禮跪啓請降輿乘輦,上降輿乘輦,由紫繡橋前路,至彰義宮大門外下輦所。通禮跪啓請降輦·上降輦步過。通禮跪啓請乘輦,上乘輦進發,由光化門前路,入敦化門·進善門·肅章門,至協陽門外。通禮跪啓請降輦乘輿,上降輦乘輿,入協陽門,命出標信解嚴。由宣化門還內,諸臣以次退出。
上在昌德宮。停常參·經筵。
金大根啓曰,明日召對,取稟。傳曰,停。
李孝淳啓曰,行大司憲宋冕載未肅拜,執義洪直弼在外,掌令金耆升·朴起壕,持平李玄功·金英秀呈辭,監察茶時之意,敢啓。傳曰,知道。
金大根啓曰,右承旨兪星煥,左副承旨趙鶴年,今日不爲仕進,竝卽牌招,何如?傳曰,允。
傳于金大根曰,禮房承旨,馳詣宗廟·景慕宮,奉審摘奸以來。
趙鶴年啓曰,假注書李維謙,身病猝重,勢難察任,今姑改差,何如?傳曰,允。
李維謙改差,代以尹載善爲假注書。
以右承旨兪星煥牌不進罷職傳旨,傳于趙鶴年曰,只推。
以應敎韓宓履,修撰南性敎,副修撰宋能圭牌不進罷職傳旨,傳于李孝淳曰,只推。
李孝淳,以奎章閣言啓曰,明日卽奉謨堂夏孟朔奉審日次,臣等進詣擧行之意,敢啓。傳曰,知道。
上在昌德宮。停常參·經筵。
藥房都提調趙寅永,提調朴永元,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙鶴年啓曰,行大司憲宋冕載未肅拜,執義洪直弼在外,掌令金耆升·朴起壕,持平李玄功·金英秀呈辭,監察茶時之意,敢啓。傳曰,知道。
兪星煥啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
李奎鉉啓曰,左承旨金大根,右副承旨趙秉恒,今日不爲仕進,竝卽牌招,何如?傳曰,允。
尹載善有頉,代以韓鼎瑚爲假注書。
傳于趙鶴年曰,當該承旨推考。
傳于李孝淳曰,右副承旨許遞,前望單子入之。
承旨前望單子入之,趙在慶落點。
兪星煥啓曰,新除授右副承旨趙在慶卽爲牌招,何如?傳曰,允。
傳于兪星煥曰,在外法司堂上許遞,政官牌招開政。
金大根啓曰,吏曹判書金左根,參判洪在喆,參議洪鍾應牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書金左根,參判洪在喆,參議洪鍾應再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書參判,竝所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招,如有違牌,勿爲呼望。
有政。吏批,判書金左根式暇,參判洪在喆進,參議洪鍾應式暇,同副承旨李孝淳進。啓曰,判書金左根,參議洪鍾應竝式暇,小臣獨政未安,何以爲之?敢稟。傳曰,仍爲之。以洪敬謨爲刑曹判書,南履炯爲參判,李正履爲工曹參議,卓碩行爲典籍,李載熙爲義禁府都事,洪永圭爲靈光郡守,承文著作單金畯。
兵批,行判書徐憙淳病,參判徐左輔病,參議李是鍊病,參知洪龜燮入直進,右承旨兪星煥進。同知單李仁圭,大護軍李憲球,護軍趙斗淳·權大肯,副護軍趙得林·趙秉恒·李元會·金箕晩·成弼修,以上竝單付。
傳于兪星煥曰,明日出宮門路,以協陽門爲之。
以右副承旨趙在慶牌不進罷職傳旨,傳于李孝淳曰,只推。
金大根,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,臣等進詣奉謨堂奉審無頉,而閣內諸處,亦爲無頉之意,敢啓。傳曰,知道。
又以奎章閣言啓曰,新除授閣臣頒賜奎章閣志,安寶次奎章之寶請出之意,敢啓。傳曰,知道。
又以內醫院都提調·提調意啓曰,前議藥同參姜泰益,還差下事,命下矣。令該曹口傳付軍職,冠帶常仕之意,敢啓。傳曰,知道。
李孝淳,以戶曹言啓曰,時御所內各司雨漏修改吉日,今四月十六日卯時,推擇啓下矣。殿座相値,更令日官崔鳳煥推擇,則今四月十八日辰時爲吉云。以此日時擧行,何如?傳曰,允。
兪星煥,以兵曹言啓曰,宿衛所重,何等嚴重,而東所入直衛將金達衡,今日替直時,不待面看,徑先出去云。揆以法意,萬萬痛駭,當該衛將金達衡,令該府拿問重勘,何如?傳曰,允。
又以兵曹言啓曰,內禁衛將沈昌奎,五衛將金啓弘·林柱煥,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局千摠李元夏,身病甚重,勢難察任,改差,何如?傳曰,允。
上在昌德宮。停常參·經筵。
自辰時至申時,日暈。
金大根啓曰,明日常參·經筵,取稟。傳曰,停。
趙鶴年啓曰,行大司憲宋冕載未肅拜,執義洪直弼在外,掌令金耆升·朴起壕,持平李玄功·金英秀呈辭,監察茶時之意,敢啓。傳曰,知道。
傳于金大根曰,漢學文臣殿講居首人,依例捧傳旨。
傳于金大根曰,日次儒生殿講居首通生員趙然興,直赴殿試,之次通幼學趙憲燮等二人,直赴會試,之次通進士趙龜植等四人,竝給二分,之次略幼學尹滋承等三人,各朱書百選一件賜給,之次粗進士兪致和等十人,各奎章全韻一件賜給。
傳于金大根曰,入格儒生,明日待令。
金大根,以弘文館言啓曰,應敎韓宓履,副修撰宋能圭,竝卽牌招察任,何如?傳曰,允。
又以禮曹言啓曰,宣禧宮正堂修改時移安吉日,擇入事,命下矣。修改吉日時,令日官李秉洪推擇,則今四月二十二日卯時爲吉云。以此日時擧行,而先告事由祭,同日曉頭設行,移安同日同時,還安及還安祭,修改事畢後隨時設行,謹依先朝丙子年本宮·本墓修改時已例,祝文,令藝文館撰出,祭物,令太常進排,祭官亦令吏曹差出事,分付,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
兪星煥,以兵曹言啓曰,專經武臣講官加抄啓人員減下人員,別單書入之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
黃海監司金東健疏曰,伏以臣幸荷王靈,克竣使事,反面天陛,纔已有日矣。千萬不自意,伏奉藩臬除命,畀臣以海西一路之事,臣誠惝怳悸恐,歷屢宿而莫知所以自措也。臣以至庸至劣之姿,乏一藝一能之名,惟厚沐鴻慈,驟躐無漸,頂踵都歸造化,絲毫蔑有報效,每一循省,騂汗浹背,今玆誤恩,尤非臣彷想之所曾到也。且臣迂疎性成,剸理才短,曩歲作吏,纔及一周,而未有分寸可紀之績,所謂外歷,如斯而已,一切民事,茫無經意,假使復授以百里之任,尙懼其不克承當。矧又加之以方面之重,委之以旬宣之責者哉?臣雖萬萬無狀,決知其萬萬不堪乎此也。噫,鉤察幽隱,非明不得,而臣可能乎,陟罰臧否,非威不得,而臣可能乎?無一於是,則骫官也辜恩也。上下授受,均之爲失,公私狼狽,可立而俟。至若本道目下事勢之如何,臣固不敢以臆料,張皇枚陳,而槪聞荒扎以來,若經大病,流散相續,瘡痍未蘇,比雖小康,餘憂尙殷。頃於銜命往來之際,所經州郡素稱完局雄府者,擧皆凋瘵,無復昔日之盛,卽此而全省之無邑不然,有可以推究矣。臣將若爲而勞徠之,若爲而奠接之,俯效一日之責,仰寬九重之憂也哉?臣受恩如天,報答無階,今當致力之地,且無必辭之義,策勵愚鈍,擔夯向前,乃分之宜,何苦爲此逡巡之態,而其奈之才之識,劃有界限,實無以强其不能推移排補,何哉?左右揣量,堪承無望。玆敢悉暴衷懇,仰瀆崇嚴,伏乞聖明,特賜諒察,亟遞臣新授藩任,以安微分,以幸民事,不勝大願。臣無任云云。答曰,省疏具悉。卿其勿辭往欽哉。
壬寅四月十六日卯時,上詣仁政殿。漢學文臣殿講,日次儒生殿講同爲入侍時,行都承旨李奎鉉,左承旨金大根,右承旨兪星煥,左副承旨趙鶴年,右副承旨趙在慶,同副承旨李孝淳,假注書趙秉駿·韓鼎瑚,記注官李東韻,別兼春秋沈敬澤,直提學金輔根,檢校直閣李公翼,檢校待敎金學性·南秉哲·趙鳳夏,待敎李裕元以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調朴永元,副提調李奎鉉等進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門詣殿內。上降輿陞座後,宣傳官跪啓稟入門,試官與漢學文臣及日次儒生入門,行禮如儀。奎鉉進前奏曰,諸考官使之從陞乎?上可之。漢學文臣殿講考官戶曹判書趙秉鉉,行護軍鄭基一,行護軍沈宜臣,吏曹參議洪鍾應,行副護軍趙得林,行副護軍任百經,行副護軍李明迪,日次儒生殿講考官行漢城判尹洪敬謨,行護軍趙秉龜,吏曹參判洪在喆,成均館大司成徐戴淳,行副護軍尹致秀,弘文館副校理金始淵,副司果朴斆默,以次進伏。大根曰,日次儒生考講,以抽籤爲之乎?上可之。星煥曰,漢學文臣殿講,則不以抽籤而受之乎?上可之。仍命開講,漢學文臣及日次儒生等,次第應講訖。上入小次,少頃出次。通禮唱禮畢,上降座乘輿。星煥曰,執冊承旨當落後矣。上曰,唯。仍出仁政門,由肅章門,入協陽門,命出標信解嚴,入宣化門還內,諸臣以次退出。
上在昌德宮。停常參·經筵。
金大根啓曰,明日常參經筵,取稟。傳曰,停。
李孝淳啓曰,來二十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金大根啓曰,右承旨兪星煥,左副承旨趙鶴年,今日不爲仕進,竝卽牌招,何如?傳曰,允。
金大根啓曰,三品官之毋得過三日循例請牌,曾有定式矣,工曹參議李正履,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于金大根曰,京畿監司留待。
傳于金大根曰,京畿監司入侍。
傳于金大根曰,入格儒生入侍。
備忘記,京畿監司李若愚下直,長弓一張,長箭一部賜給。
以應敎韓宓履,副修撰宋能圭牌不進罷職傳旨,傳于金大根曰,只推。
金大根,以弘文館言啓曰,應敎韓宓履,副修撰宋能圭,旣有只推之命,竝卽牌招察任,何如?傳曰,允。
李孝淳啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于李孝淳曰,只推。
以右承旨兪星煥,左副承旨趙鶴年牌不進罷職傳旨,傳于李孝淳曰,只推。
以應敎韓宓履,副修撰宋能圭牌不進罷職傳旨,傳于金大根曰,只推。
以慶尙左水使李圭徹狀啓,興海郡人命渰死事,傳于李孝淳曰,聞甚矜惻,如有生前身還布,竝蕩減,未拯身,期於拯得之意,廟堂措辭,分付。
傳于金大根曰,右承旨·左副承旨許遞,前望單子入之。
李孝淳,以兵曹言啓曰,今月二十一日,一內禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以趙禹錫爲內禁將。
李孝淳,以兵曹言啓曰,曜金門北邊墻垣外面二間許頹圮處,今已畢築矣。把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,禁衛營字內曜金門北邊宮墻二間許缺落處,今已畢築之意,敢啓。傳曰,知道。
又以訓鍊都監言啓曰,因兵曹草記,曜金門北邊外宮墻缺落處,今已畢築,把守軍兵,還入直所,將校解送之意,敢啓。傳曰,知道。
又以刑曹言啓曰,卽接江原監司張敎根移文,則襄陽府徒三年定配罪人許甲龍,限滿云矣。取考曹上配案,則甲龍以搶奪人財物罪,己亥四月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
敎京畿監司李若愚書,王若曰,唐置十藩,關內先於諸路,漢重三輔,刺史出自九卿,所內外重輕之無間,爲國家根本之攸係,廼眷玆一方畿甸,最重於四境藩封,漢五陵之衣冠月遊,春秋汛掃,宋兩京之襟帶天設,陰雨綢繆,然民生凋瘵之憂,莫近日爲甚,而朝廷懷保之任,當是時屬誰?惟卿,圭璋令姿,氷蘖淸操,鯉庭襲傳家之訓,儒素自是雅規,鸞掖擅華國之譽,文章特其餘事,內則佐東銓而長國子,已躋卿月隆班,外而佩南符而尹沁都,纔返使星專對。玆授卿以京畿觀察使·兼兵馬水軍節度使·水原府留守·開城府留守·江華府留守·廣州府留守·都巡察使,卿其祗膺寵命,永肩乃心,攬轡登車,如古人范孟博望風解綬,卽明日蘇冀州,故玆敎示,想宜知悉。知製敎趙徽林製進
壬寅四月十七日辰時,上御熙政堂。京畿監司,入格儒生同爲入侍時,左承旨金大根,假注書趙秉駿,記事官邊亨淳,別兼春秋沈敬澤,京畿監司李若愚以次進伏。生員趙然興·洪淳穆,幼學趙憲燮,進士趙龜植·鄭慶朝,幼學鄭基曾·金敬鉉·尹滋承,生員黃鍾顯,進士柳致和,幼學朴弘陽·尹弼求,生員尹兢圭·崔景濩,進士李獻九,幼學趙熙哲,生員金熙泰,進士申在協,幼學申泰愚等,以次序立階下訖。上曰,史官分左右,監司進前。若愚進前奏職姓名訖。上曰,卿下去盡心對揚。若愚曰,謹當盡心承命矣。上曰,監司先退。大根曰,儒生使之升堂擧行乎?上可之。儒生等進前奏職姓名。上謂然興曰,爾爲豊陵府院君幾世孫耶?然興曰,五世孫矣。上曰,年今,幾何?然興曰,二十七歲矣。大根曰,儒生中申應朝有身病,不得來待矣。儒生等退立階下。大根曰,給分以上,使之先退出,其餘施賞乎?上可之。尹滋承等三人,以次跪受朱書百選各一件,兪致和等十人,跪受奎章全韻各一件訖。引儀唱四拜,儒生行禮訖,使之退出。命史官就座,仍命退,承史以次退出。
上在昌德宮。停常參·經筵。
金大根啓曰,明日常參·經筵,取稟。傳曰,停。
趙在慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金大根啓曰,行都承旨李奎鉉,專經文臣殿講執冊承旨蒙點,而今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于金大根曰,考官李光正·徐憙淳,命官爲之。
傳于金大根曰,專經文武臣殿講居首人,依例捧傳旨。
承旨前望單子入之,曺雲承·趙咸永落點。
金大根啓曰,新除授承旨曺雲承,方在罷散中,何以爲之?敢稟。傳曰,敍用。
又啓曰,新除授右承旨曺雲承,同副承旨趙咸永,竝卽牌招,何如?傳曰,允。
又啓曰,假注書趙秉駿,身病猝重,勢難察任,今姑改差,何如?傳曰,允。
傳于金大根曰,同副承旨許遞,前望單子入之。
以右承旨曺雲承,同副承旨趙咸永牌不進罷職傳旨,傳于金大根曰,只推。
承旨前望單子入之,徐元淳落點。
趙秉駿改差,代以尹行福爲假注書。
金大根啓曰,新除授左副承旨徐元淳,卽爲牌招,何如?傳曰,允。
又啓曰,卽者別兼春秋沈敬澤,以其親病,陳疏徑行,原疏纔已捧入矣。所當直捧禁推傳旨,而此與無端下鄕有異,推考警責,何如?傳曰,允。
李孝淳啓曰,卽者校理李殷相,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
李孝淳,以弘文館言啓曰,校理李殷相陳疏徑出,副應敎金穰根受由在外,副校理趙鳳夏·金始淵內閣進,上番闕直,事甚未安。校理趙道淳,卽爲牌招入直,應敎韓宓履,副修撰宋能圭,旣有只推之命,一體牌招察任,何如?傳曰,允。
李孝淳啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升,朴起壕,持平李玄功·金英秀牌不進罷職傳旨,傳于李孝淳曰,只推。
以左副承旨徐元淳牌不進罷職傳旨,傳于李孝淳曰,只推。
以應敎韓宓履,校理趙道淳,副修撰宋能圭牌不進罷職傳旨,傳于李孝淳曰,只推。
李孝淳,以訓鍊都監言啓曰,本局把摠李熙麟,身病甚重,勢難察任,改差,何如?傳曰,允。
又以禁衛營言啓曰,本營哨官洪是謨,身病猝重,勢難察任,改差,何如?傳曰,允。
別兼春秋沈敬澤疏曰,伏以臣父方在羅州任所,離違戀結,亦旣久矣。程途絶脩,褫信恒疎,況又歲換節移,一未往覲,陟岵之思,倍切于中,而尙未敢冒陳私懇者,特以職事爲重耳。顧臣情理,實無以自聊,卽接衙信,則臣父素患痰積之證,當此木火之交,宿症復發,滯劇眩甚,氣力隨損,攝養失宜於瘴濕,食飮反遜於藥餌,疾病調治,專資扶護,而家眷未隨,救療無人。臣於是,焦迫悶菀,按住不得,玆敢不避瀆越,拜章徑行。伏乞天地父母,察臣至情,亟遞職名,俾便救護,仍治臣擅離之罪,以昭法紀,千萬幸甚。臣無任云云。省疏具悉。爾其勿辭往護。
校理李殷相疏曰,伏以臣於持被之中,得接家信,則臣母素患風眩之症,近因將攝之失宜,形證一倍添劇,左右扶將,惟臣是俟,仍促臣歸視。臣自聞此報,方寸煎灼,按住不得,短章陳籲,徑出禁扃。伏乞聖慈,特遞臣所帶之職,仍治臣擅離之罪,以肅朝綱,以安私分焉。臣無任云云。省疏具悉,爾其勿辭救護。
上在昌德宮。停常參·經筵。
曺雲承,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李孝淳啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于徐元淳曰,中官崔得麟·朴正鎭,令該府拿處。
傳于徐元淳曰,中官黃有容·李敎益,竄配。
徐元淳啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于徐元淳曰,只推。
以中官崔得麟·朴正鎭拿處傳旨,傳于徐元淳曰,分揀。
李元淳,以弘文館言啓曰,上番闕直,事甚未安。應敎韓宓履,校理趙道淳,旣有只推之命,竝卽牌招,以爲推移入直,副修撰宋能圭,旣有只推之命,一體牌招察任,何如?傳曰,允。
徐元淳,以義禁府言啓曰,中官黃有容·李敎益竄配事,承傳啓下矣。黃有容,慶尙道丹城縣,李敎益,全羅道樂安郡竄配,而以承傳內辭意,具罪目,依例發遣府書吏,押送于各其配所,何如?傳曰,允。
又以刑曹言啓曰,卽接江原監司張敎根移文,則洪川縣徒一年定配罪人李召史,限滿云矣。取考曹上配案,則李召史以誣告奸淫罪,辛丑二月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
義禁府啓目,承文院校檢馬翰良,成均館直講任秀龍,通禮院左通禮柳基豊等,傳旨內,今四月十六日,漢學文臣殿講時居不,竝依定式推考,罪各笞四十收贖,附過還職,竝只私罪,奉敎依允。又啓目,戶曹正郞李東韻,傳旨內,今四月十八日,專經文臣殿講時不,依定式推考,罪笞四十收贖,附過還職,私罪,奉敎依允。又啓目,武臣兼宣傳官李肯憲,傳旨內,今四月十八日,專經武臣殿請時不,依定式推考,罪笞四十收贖,附過還職,私罪,奉敎依允爲旀,功減一等爲良如敎。又啓目,陰竹前縣監元錫九原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目,東所衛將金達衡原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
藥房提調朴永元,右承旨曺雲承啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李孝淳啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
曺雲承啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
又啓曰,右副承旨趙在慶,今日不爲仕進,卽爲牌招,何如?傳曰,允。
曺雲承,以內醫院提調意啓曰,副提調李奎鉉,今日問安,不爲仕進,卽爲牌招,何如?傳曰,允。
徐元淳啓曰,卽者義禁府都事來言,時囚罪人金達衡,元錫九等,當爲議處,而判義禁未差,次堂例不得擧行云。未差之代,政官牌招,開政差出,待下批牌招,以爲開坐之地,何如?傳曰,允。
李孝淳啓曰,吏曹判書金左根,參判洪在喆,參議洪鍾應牌不進,推考傳旨及罷職傳旨,今方捧入,而開政命下之後,如是違牌,事甚未安。參判陳疏,判書更爲牌招,何如?傳曰,允。參議只推,一體牌招。
傳于李孝淳曰,吏曹參判疏批已下,一體牌招。
有政。吏批,判書金左根,參判洪在喆,竝牌招不進,參議洪鍾應進,同副承旨李孝淳進。啓曰,判書金左根,參判洪在喆竝牌招不進,小臣獨政未安,何以爲之?敢稟。傳曰,只出緊任。以李嘉愚爲判尹,洪敬謨爲判義禁,趙鎭敏爲漢城判官,徐耆淳爲楊州牧使。
兵批,行判書徐憙淳病,參判徐左輔病,參議李是鍊入直進,參知洪龜燮病,左副承旨徐元淳進。以禹文英爲臨津別將,同知單金仁壽,副護軍兪星煥·趙鶴年·趙咸永·徐憲淳,以上竝單付。
徐元淳啓曰,替直法意,監軍事體,何等嚴重,而入直宣傳官趙秉七,監軍蒙點,受牌已久,因代直之晩時入來,致勤下敎,事未前有,萬萬駭然。趁不交替之當該宣傳官,所當重勘,而本院請推之外,無他可施之罰,何以爲之?敢稟。傳曰,拿處。
又啓曰,判義禁洪敬謨牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
以平安監司金興根狀啓,順川郡民家失火事,傳于李孝淳曰,許多民戶之一時燒燼,聞甚矜惻。元恤典外別加顧助,卽爲結構奠接,俾無失所之弊事,廟堂措辭,嚴飭。
以應敎韓宓履,校理趙道淳,副修撰宋能圭牌不進罷職傳旨,傳于李孝淳曰,只推。
李孝淳,以弘文館言啓曰,上番闕直,事甚未安。應敎韓宓履,校理趙道淳,旣有只推之命,竝卽牌招,以爲推移入直,副修撰宋能圭,旣有只推之命,一體牌招察任,何如?傳曰,允。
徐元淳啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于徐元淳曰,只推。
以右副承旨趙在慶牌不進罷職傳旨,傳于李孝淳曰,只推。
以應敎韓宓履,校理趙道淳,副修撰宋能圭牌不進罷職傳旨,傳于李孝淳曰,只推。
禮曹,來五月十五日,明敬文仁光聖大王大妃殿誕日陳賀時應行節目,參考前例磨鍊爲白去乎,依此擧行何如啓,旣承慈敎,權停爲良如敎。
曺雲承,以兵曹言啓曰,今春等進上弓矢看品在卽,而知弓品堂上柳基常呈辭在外,不得看品云。改差,其代,依例以在京無故人,啓下之意,敢啓。傳曰,知道。
吏曹參判洪在喆疏曰,伏以臣以無似,猥膺藩寄,首尾三載,未有一半分報塞於承流宣化之責,而徒費厚廩,居常愧懼,匪意特點,移臣爲吏曹參判者,辜負猶未蒙勘,光寵比前反加,奉誥以來,莫省攸措。臣於逖違之餘,反面是急,而非但賤疾之適苦,由其虛銜之尙縻,旣無以呈身肅命,終不免替人納符,瞻望觚稜,倍切耿結,仍歸私次,尤增悚蹙,曾未幾何,政召荐降,繼而有勿呼望之敎,仰感俯怵,逃遁無所,雖不得不黽勉趍膺,而必辭之端,自量已熟。竊伏念國有六職,孰非綦重,而至若銓選佐貳,地望寔竣,通塞之與聞,而贊聖朝激揚之治,注擬之代斲,而關流品甄別之路,苟非其人,實瘝厥官,以臣視臣,明知不稱,以人視臣,將謂斯何?且夫朝廷官人,踐歷爲先,而臣之單寒孤畸,厚被湔拂,外內兜攬,罔非僥濫,冥升驟進,殆無漸節,其視踐歷俱優之人,不啻若糠粃之在前者,此尤臣難冒之義,則顧臣凡調菲品,爵與人懸,有未暇論,而貽笑隊行,竟累心簡,又豈細故也哉?今若以夤緣一出,恬若固有,則斷非臣私分之所敢安,而物議駭惑,當復如何?玆敢略控短章,仰干崇嚴。伏乞聖明,曲垂鑑諒,軫公器之不可輕褻,察臣情之非出飾讓,亟遞臣見帶之職,兼治臣瀆撓之罪,不勝至祝。臣無任云云。答曰,省疏具悉。卿其勿辭行公。
上在昌德宮。停常參·經筵。
曺雲承啓曰,來二十五日,朝參日次矣,敢稟。傳曰,停。
李孝淳啓曰,明日召對,取稟。傳曰,停。
曺雲承啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨趙在慶,今日不爲仕進,卽爲牌招,何如?傳曰,允。
備忘記,慶尙左兵使沈樂臣下直,長弓一張,長箭一部,片箭一部,筒兒一箇賜給。
曺雲承啓曰,判義禁洪敬謨牌不進,推考傳旨,今方捧入,而開坐命下,已至經宿,如是違牌,事甚未安。更爲牌招,何如?傳曰,允。
曺雲承,以義禁府言啓曰,新除授判義禁洪敬謨時無職名,令該曹口傳付軍職,何如?傳曰,允。
兵曹口傳政事,上護軍單洪敬謨。
李孝淳,以弘文館言啓曰,上番闕直,事甚未安。應敎韓宓履,校理趙道淳,旣有只推之命,校理李殷相由限已過,竝卽牌招,以爲推移入直,副修撰宋能圭,旣有只推之命,一體牌招察任,何如?傳曰,允。
曺雲承啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于李孝淳曰,只推。
以右副承旨趙在慶牌不進罷職傳旨,傳于李孝淳曰,只推。
以司謁金俊成手本,別監李亨淳,被打於李明植事,傳于曺雲承曰,令秋曹査實以入。
曺雲承啓曰,卽者刑曹郞廳來言,敺打掖隷罪人李明植,査實以入事命下,而判書未差,次堂例不得擧行云,何以爲之,敢稟。傳曰,次堂擧行。
曺雲承,以備邊司言啓曰,頃因江原前監司趙秉憲狀啓,淮陽府在逃逋漢,跟捕啓聞之意,草記行會矣。卽見該監司狀啓,則以爲,該府逃躱逋吏四漢,竝爲捕捉,而其中宋南圭所逋各穀,爲七十二石零,宋庠郁所逋各穀,爲一百六十四石零,數旣不多,律非至重,竝自臣營照法勘處,玄晩禧所逋各穀,爲一千七百九十一石零,宋道郁所逋各穀,爲一千三百八十二石零,數過千包,自有當律,請令廟堂稟處矣。兩吏所逋,皆過千包,揆以元定糴式,合施一律,而此係各穀,非以米折,則較諸近例,有難異同,竝令待準捧,嚴刑島配事,分付,何如?傳曰,允。
又以備邊司言啓曰,卽見黃海前監司徐念淳狀啓,則以爲,本營支放穀停蕩滌給代,每以加分耗,請得取用,便成年例,道內會付應留各穀,限一萬四千石,特許加分事,請令廟堂稟旨,分付矣。支放不足,不可不給代,而加分取耗,便成年例,依狀請許施,何如?傳曰,允。
曺雲承,以刑曹言啓曰,司謁金俊成手本,別監李亨淳,被打於李明植事,傳曰,令秋曹査實以入事,命下矣。被打掖隷李亨淳,與李明植,頭面査實,則亨淳所供內以爲,渠與明植,粗有顔面,而素知其悖戾,故時常謹避矣。昨日午後,逢着於狹路,則明植乘醉肆氣,謂以不爲寒暄,辱說備至,故避入於親知人李哥家,則明植追蹤突入,裂破紅衣與草笠,無數拳踢,胸膛牽引,運身無路,脚部被傷,行步不得云。明植所供內以爲,亨淳先爲蔑視辱說,故醉中不無憤心,果爲相鬪,而如是之際,紅衣草笠,自然破傷,而果至手敺足踢之境,敺打掖隷之罪,遲晩云矣。始以言語相詰,轉成鬪鬨,紅衣則裂傷,草笠則破碎,而亨淳胸膛,明著被打之痕,則明植之敺打掖隷,若是無嚴,誠極可痛,事當照律嚴勘,而旣伏承査實以入之命,上裁,何如?傳曰,嚴刑三次後,遠惡島,勿限年定配。
義禁府啓目,洪州兼任洪州鎭營將鄭裕俊原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目,茂長縣監兪鎭五原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,宣傳官鄭秀鉉原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?啓依允。又啓目,向前元錫九亦,逋旣積久,歲又荐歉,其所收捧,無由準完是乎矣,各穀原數二萬七千餘石之多,而當年所捧,旣是不敷,竟致虛勘,揆諸糴法,難以容恕,以此照律,何如?判付啓依允。又啓目,向前金達衡亦,闕內替直,何等愼重,而不待面看,徑先出去,事未前有,難免重勘,以此照律,何如?判付啓依允。
上在昌德宮。停常參·經筵。
曺雲承,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李孝淳啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李奎鉉啓曰,左承旨金大根,右副承旨趙在慶,今日不爲仕進,竝卽牌招,何如?傳曰,允。
又啓曰,判尹李嘉愚,除拜後過三日不爲出肅,依定式推考警責,仍卽牌招察任,何如?傳曰,允。
傳于曺雲承曰,右副承旨許遞,前望單子入之。
承旨前望單子入之,安孝述落點。
曺雲承啓曰,新除授右副承旨安孝述,卽爲牌招,何如?傳曰,允。
傳于徐元淳曰,刑曹判書有闕之代,前望單子入之。
刑曹判書前望單子入之,朴晦壽落點。
徐元淳啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于徐元淳曰,只推。
以左承旨金大根牌不進罷職傳旨,傳于李孝淳曰,只推。
以應敎韓宓履,校理趙道淳·李殷相,副修撰宋能圭牌不進罷職傳旨,傳于李孝淳曰,只推。
李孝淳,以弘文館言啓曰,上番闕直,事甚未安。應敎韓宓履,校理李殷相·趙道淳,旣有只推之命,竝卽牌招,以爲推移入直,副修撰宋能圭,旣有只推之命,一體牌招察任,何如?傳曰,允。
以應敎韓宓履,校理李殷相·趙道淳,副修撰宋能圭牌不進罷職傳旨,傳于李孝淳曰,只推。
曺雲承,以兵曹言啓曰,宣傳官李肇淵·李熙庚,兼司僕將李錫遠,俱以病難供職,呈狀乞遞,竝改差,何如?傳曰,允。
又以摠戎廳言啓曰,本廳中軍沈能俊,身病甚重,勢難察任,改差,何如?傳曰,允。
徐元淳,以刑曹言啓曰,敺打掖隷罪人李明植査實草記批旨內,嚴刑三次後,遠惡島勿限年定配事,命下矣。明植嚴刑一次後,全羅道康津縣古今島,勿限年定配所,待拷訊限滿,次次加刑,準三次後押送配所之意,敢啓。傳曰,知道。
義禁府啓目粘連,陰竹前縣監元錫九矣本府議啓內,逋旣積久,歲又荐歉,其所收捧,無由準完是白乎矣,各穀原數二萬七千餘石之多,而當年所捧,旣是不敷,竟致虛勘,揆諸糴法,難以容恕,以此照律,罪謹依筵稟定式,倣收糧違限分等勘罪之例,杖九十收贖,告身盡行追奪,徒二年半定配,勿揀赦前私罪,啓依允爲旀。功議各減一等爲良如敎。又照目粘連,東所衛將金達衡矣本府議啓內,闕內替直,何等愼重,而不待面看,徑先出去,事未前有,難免重勘,以此照律,罪笞五十收贖,解見任別敍私罪,啓依允爲旀,功減一等爲良如敎。又啓目,向前鄭裕俊亦,漂船擧行,非無已例是白乎矣,不待回題,遽先下陸,縱因京譯之指揮,自歸處事之顚錯,以此照律,何如?判付啓依允。又啓目,向前鄭秀鉉亦,監軍代直,趁不交替,雖緣實病所致,難免稽緩之失,以此照律,何如?判付啓依允。又啓目,向前兪鎭五亦,積逋旣係流來,措處亦云沒策是白乎乃,減數責捧,朝飭自別,則原穀當捧,爲五千四百餘石之多,而其所收捧,僅爲二百三十七石是白如乎,糴法莫嚴,餉穀尤重,竟歸虛勘,焉逭當律?以此照律,何如?判付啓依允。
徐元淳,以義禁府言啓曰,時囚罪人元錫九,杖九十徒二年半定配,勿揀赦前照律公事判付內,依允,功議各減一等事,命下矣。元錫九功議各減一等,杖七十收贖,告身盡行追奪,江原道原州牧丹邱驛,徒一年半定配,勿揀赦前,而以議啓內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
金大根啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金大根啓曰,右承旨曺雲承,今日不爲仕進,卽爲牌招,何如?傳曰,允。
以應敎韓宓履,校理李殷相·趙道淳,副修撰宋能圭牌不進罷職傳旨,傳于金大根曰,只推。
金大根,以弘文館言啓曰,上番闕直,事甚未安。應敎韓宓履,校理李殷相·趙道淳,旣有只推之命,竝卽牌招,以爲推移入直,副修撰宋能圭,旣有只推之命,一體牌招察任,何如?傳曰,允。
徐元淳啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于李孝淳曰,只推。
以忠淸監司金鼎均狀啓,扶餘縣監沈淳祖,暗行御史旣已封庫,爲先罷黜事,傳于金大根曰,令該曹口傳差出,催促下送。
曺雲承,以司僕寺一二提調意啓曰,大靜前縣監高性奎遞任進上馬二匹,禾老病孱,前已退送矣。今始改封,禾毛色別單書入,依例內廐立養之意,敢啓。傳曰,知道。
又以都摠府言啓曰,副摠管李顯英,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以摠戎廳言啓曰,本廳中軍,今當差出,而擬望之人乏少,外任竝擬,何如?傳曰,允。
義禁府照目粘連,茂長縣監兪鎭五矣本府議啓內,積逋旣係流來,措處亦云沒策是白乎乃,減數責捧,朝飭自別,則原穀當捧,爲五千四百餘石之多,而其所收捧,菫爲二百三十七石是白如乎,糴法莫嚴,餉穀尤重,竟歸虛勘,焉逭當律?倣收糧違限分等勘罪之例,杖九十收贖,告身盡行追奪,徒二年半定配,勿揀赦前,私罪,奉敎依允爲旀,功減一等爲良如敎。又照目粘連,洪州兼任洪州前營將鄭裕俊矣本府議啓內,漂船擧行,非無已例是白乎矣,不待回題,遽先下陸,縱因京譯之指揮,自歸處事之顚錯,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,宣傳官鄭秀鉉矣本府議啓內,監軍代直,趁不交替,雖緣實病所致,難免稽緩之失,以此照律,罪笞四十收贖,附過還職,私罪,奉敎依允爲旀,功減一等爲良如敎。
徐元淳,以義禁府言啓曰,時囚罪人兪鎭五,杖九十徒二年半定配,勿揀赦前照律公事判付內,依允,功減一等事,命下矣。兪鎭五,功減一等,杖八十收贖,告身盡行追奪,忠淸道大興縣光時驛,徒二年定配,勿揀赦前,而以議啓內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
安孝述啓曰,明日召對,取稟。傳曰,停。
曺雲承啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨徐元淳,今日不爲仕進,卽爲牌招,何如?傳曰,允。
徐元淳啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于徐元淳曰,只推。
安孝述,以弘文館言啓曰,上番闕直,事甚未安。應敎韓宓履,校理李殷相·趙道淳,旣有只推之命,竝卽牌招,以爲推移入直,副修撰宋能圭,旣有只推之命,一體牌招察任,何如?傳曰,允。
又以吏曹言啓曰,漢城府判官趙鎭敏,以其身病,呈狀乞遞,改差,何如?傳曰,允。
徐元淳,以備邊司言啓曰,旣見金吾議律,以茂長縣監兪鎭五舊還未捧,至請徒配,已蒙判下矣。糴法至重,議讞稱當,固不宜有所闊狹,而第念此邑還弊,積有年所,以至年前當捧未捧之區別,則雖因比年少康,使之分數督納,其爲流絶蕩析,無處可徵,與前一也。今若以此而直施糶糴原律,則有非綜名務實參情議法之意。茂長縣監兪鎭五罪名,特爲分揀,仍使戴罪還官,悉心董飭,期於完逋事,分付,何如?傳曰,允。
吏曹口傳政事,以南永書爲扶餘縣監。
兵曹,以趙元錫爲摠戎中軍。
徐元淳,以都摠府言啓曰,副摠管南履炯,以刑曹參判,本曹坐起進參事,晝仕出去之意,敢啓。傳曰,知道。
上在昌德宮。停常參·經筵。
藥房提調朴永元,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
曺雲承,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金大根啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
曺雲承啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于金大根曰,右副承旨許遞,前望單子入之。
承旨前望單子入之,洪鍾應落點。
金大根啓曰,假注書尹行福,身病猝重,勢難察任,今姑改差,何如?傳曰,允。
尹行福改差,代以李裕元爲假注書。
以應敎韓宓履,校理李殷相·趙道淳,副修撰宋能圭牌不進罷職傳旨,傳于金大根曰,只推。
金大根啓曰,明日常參·經筵,取稟。傳曰,停。
徐元淳啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于李孝淳曰,只推。
金大根,以弘文館言啓曰,應敎韓宓履,副修撰宋能圭,旣有只推之命,竝卽牌招察任,何如?傳曰,允。
以應敎韓宓履,副修撰宋能圭牌不進罷職傳旨,傳于李孝淳曰,只推。
傳于徐元淳曰,慶尙道丹城縣竄配罪人黃有容,全羅道樂安郡竄配罪人李敎益,竝放送。
李孝淳,以宣惠廳言啓曰,頃以湖南大同米賃船上納事,自本廳草記行會,旋因道臣防報,令該廳往復舟司,務歸方便之意,自廟堂稟處,蒙允矣。詳聞舟司事情,則京江今無可送之船,勢將依初執籌,如前再運云。湖南再運,非但法式之外也,晩裝愆納,百奸滋售,此所以使之賃船上納者,則再運一款,決非更議之事。況今夏序將半,初運諸船,尙多未到該邑者,再運諸邑,又是海徼最遠處,再往再還之際,實有漕事狼狽之慮。見今聖堂·群山兩倉漕船,皆已到京,還泊本地,要在非久,以彼空閑留泊之船,運此準備待裝之穀,允合於事宜,無礙於漕政。且有貢津倉漕船之載湖西再運,與該道留泊漕船之借送直納邑之可以旁援者,爲先嚴飭兩倉差員,待畢上納,卽日還發船,無或濡滯,一齊回泊,令道臣通同兩倉,抄擇完固船,分送諸邑,使之受船價逢載,而此與賃船與再運船有異,優可以都會一處,作綜駕海,然則又不可無別定差員,俾爲督裝領運,而事係創行,有難擅便,令廟堂稟處,何如?傳曰,允。
金大根,以禮曹言啓曰,卽接西部幼學李晩吉所志,則以爲,族兄師吉,嫡妾俱無子,以其同姓十八寸弟致吉第二子命祿,欲爲繼後,兩家諸族,相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李晩吉所訴旣如此,依定式李致吉第二子命祿,立爲李師吉之後,何如?傳曰,允。
曺雲承,以兵曹言啓曰,五衛將李肯道,以其病難供職,呈狀乞遞,改差,何如?傳曰,允。
徐元淳,以義禁府言啓曰,茂長縣監兪鎭五分揀事,承傳啓下矣。兪鎭五罪名分揀之意,敢啓。傳曰,知道。
上在昌德宮。停常參·經筵。
金大根啓曰,明日常參·經筵,取稟。傳曰,停。
曺雲承啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金大根啓曰,右副承旨徐元淳,今日不爲仕進,卽爲牌招,何如?傳曰,允。
備忘記,茂山都護府使李圭殷下直,長弓一張,長箭一部,片箭一部,筒兒一箇賜給。
傳于金大根曰,政官牌招開政。
有政。吏批,判書金左根進,參判洪在喆牌招不進,參議未差,左承旨金大根進。以金學性爲吏曹參議,李憲球爲禮曹判書,徐念淳爲同經筵,金景善爲同義禁,趙秉鉉爲弘文提學,洪敬謨爲藝文提學,趙秉龜爲同成均,金濬爲禮曹佐郞,尹應圭爲漢城判官,徐箕輔爲軍資奉事,學正單石基坤·金容煥,學諭單羅時鏞·金璉五·金用鼎,軍器直長單玄興孫,奉事單吳順賢,副奉事單李得春,參奉單沈鳳儀,故通德權壽仁贈童敎,孝行卓異,贈職事承傳。
吏批,再政。以洪祐喆爲禮曹參議,趙秉錫爲童蒙敎官,兼春秋單金濬。
兵批,行判書徐憙淳病,參判徐左輔病,參議李是鍊病,參知洪龜燮入直進,左副承旨曺雲承進,副護軍趙在慶·安孝述·李肇淵·李熙庚,以上竝單付。
金大根,以弘文館言啓曰,應敎韓宓履,副修撰宋能圭,旣有只推之命,竝卽牌招察任,何如?傳曰,允。
曺雲承啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于李孝淳曰,只推。
以右副承旨徐元淳牌不進罷職傳旨,傳于李孝淳曰,只推。
以應敎韓宓履,副修撰宋能圭牌不進罷職傳旨,傳于李孝淳曰,只推。
曺雲承,以備邊司言啓曰,湖南大同再運船隻事,令惠廳往復舟司,務歸方便之意,纔已稟處行會,而卽見該廳草記,則以爲,詳問舟司,則京江今無可送之船,勢將執籌如前再運云。夏序將半,實有漕事狼狽之慮,見今聖堂·群山兩倉漕船,皆已到京,還泊非久,以彼空閑留泊之船,運此準備待裝之穀,允合事宜,待其畢上納,卽日還泊,一齊回泊,令道臣通同兩倉,抄擇完固船,分送直納諸邑,使之受船價逢載,別定差員,俾爲督裝領運,而事係創行,有難擅便,令廟堂稟處事,允下矣。賃船之難便,旣悉道牒,再運之生弊,又有廳啓,則目下方便之策,實無逾於漕船載運,而此事曾無已例可據,有難遽施,第念該道該廳之事情,不可不亟加參量,而計不過當年借用而已。又不必永作恒規,一依草記施行,此與賃船與再運之難以齊到有異,可以都聚作綜,令本道別定差員,催促裝發事,一體分付,何如?傳曰,允。
曺雲承,以義禁〈府〉言啓曰,慶尙道丹城縣竄配罪人黃有容,全羅道樂安郡竄配罪人李敎益,竝放送事,承傳啓下矣。黃有容·李敎益,竝放送之意,敢啓。傳曰,知道。
上在昌德宮。停常參·經筵。
李孝淳啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾應啓曰,左副承旨曺雲承,今日不爲仕進,卽爲牌招,何如?傳曰,允。
徐元淳啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于李孝淳曰,只推。
以左副承旨曺雲承牌不進罷職傳旨,傳于李孝淳曰,只推。
李孝淳啓曰,端午帖製述人,旣已抄啓矣。弘文提學趙秉鉉,待明朝牌招,使之出韻科次,何如?傳曰,允。
以平安監司金興根狀啓,三和府民家失火事,傳于李孝淳曰,當此農時,許多民戶之失所棲遑,極爲矜悶。元恤典外,別加顧助,結構奠接之方,廟堂措辭嚴飭。
李孝淳,以弘文館言啓曰,應敎韓宓履,副修撰宋能圭,旣有只推之命,竝卽牌招察任,何如?傳曰,允。
徐元淳,以兵曹言啓曰,今月三十日,二兼禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以李元熙爲兼司僕將。
徐元淳,以都摠府言啓曰,副摠管朴潤榮,以御營中軍,本營諸將官射會監試事,南小營晝仕出去之意,敢啓。傳曰,知道。
上在昌德宮。停常參·經筵。
曺雲承,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李孝淳啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李奎鉉啓曰,右承旨洪鍾應,今日不爲仕進,卽爲牌招,何如?傳曰,允。
又啓曰,禮曹判書李憲球,同義禁金景善,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。吏曹參議金學性,禮曹參議洪祐喆,除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
又啓曰,假注書李裕元,身病猝重,勢難察任,今姑改差,何如?傳曰,允。
李裕元改差,代以李又新爲假注書。
徐元淳啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于李孝淳曰,只推。
以右承旨洪鍾應牌不進罷職傳旨,傳于李孝淳曰,只推。
以吏曹參議金學性牌不進罷職傳旨,傳于李孝淳曰,只推。
以副修撰宋能圭牌不進罷職傳旨,傳于李孝淳曰,只推。
曺雲承,以都摠府言啓曰,副摠管李顯英,以禁衛中軍,本營諸將官射會監試事,南別營晝仕出去之意,敢啓。傳曰,知道。
黃海監司金東健疏曰,伏以臣猥膺藩寄,行當陛辭矣。臣之父母墳山,在於廣州地,本生父母墳山,在於果川地,昨歲出疆,冒控微懇,獲伸情理,感頌恩私,迺者北槎纔返,未及往省,西節載啓,將又遠離,風樹不停,慟莫逮於榮養,松楸入望,悵冞深於曠掃,玆敢不避煩屑,復此仰籲。伏乞聖慈,俯賜諒察,許臣往來之暇,俾遂切至之願焉。臣無任云云。答曰,省疏具悉。卿其往省焉。
上在昌德宮。停常參·經筵。
自未時至人定,灑雨下雨,測雨器水深二分。自人定至五更,灑雨下雨,測雨器水深二分。
李孝淳啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣。時囚罪人尹載成,當爲捧供,而判義禁洪敬謨有身病,同義禁鄭基一呈辭,金景善陳疏,只有同義禁宋祥來一員,不得備員開坐云。判義禁卽爲牌招,何如?傳曰,允。
又啓曰,判義禁洪敬謨牌不進,推考傳旨,今方捧入,而開坐命下之後,如是違牌,事甚未安。更爲牌招,同義禁金景善疏批已下,一體牌招,何如?傳曰,允。
又啓曰,行大司憲宋冕載,掌令金耆升·朴起壕,持平李玄功·金英秀牌不進,執義洪直弼在外,監察茶時之意,敢啓。傳曰,知道。
以大司諫金遇明,司諫南秉哲,正言尹穳,掌令金耆升·朴起壕,持平李玄功·金英秀牌不進罷職傳旨,傳于徐元淳曰,竝許遞,政官牌招開政。
徐元淳啓曰,吏曹判書金左根,參判洪在喆,參議金學性牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
兵曹口傳政事,副司果單南秉哲。
徐元淳啓曰,卽者校理趙道淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李孝淳,以弘文館言啓曰,校理趙道淳陳疏徑出,上番闕直,事甚未安。副應敎金穰根受由在外,副校理趙鳳夏·金始淵內閣進,應敎韓宓履,校理李殷相,竝卽牌招,以爲推移入直之地,何如?傳曰,允。
義禁府啓目,慶山縣令尹載成原情云云,問目內辭緣,泛稱遲晩,刑推得情,何如?判付啓,除刑推議處爲良如敎。
護軍金景善疏曰,伏以臣於月前,待罪下邑,恭遇聖駕謁陵信宿駐臨,臣與父老吏卒,奔走先後,欣瞻羽旄,昵陪幄殿,榮耀尙覺被體,忭祝有倍餘人,千萬不自意,諸享官別單之下,有特敎加臣一資爲嘉善大夫,華誥遠頒,恩旨繼降。臣於是感激怵迫,控籲無階,不得不隨例下拜,祗受寵命,而至于今靦然蹲仍矣。夫以守土之臣,凡係整飭次舍繕治橋道之事,周旋殫竭,乃其職耳,有何勞勩之可紀,而侈此格外之異恩也?蓋貳卿,峻秩也,古所謂命德之器是已,苟非踐歷之久聲實之富,爲一世所推服,則上不可以輕授,下不可以冒受,臣之本末,莫逃於淵鑑,顧何嘗一分近似哉?以材則樗櫟之散也,以器則斗筲之小也,末官庶僚,尙不堪備數,而前後推遷,涯量已踰,榮進一步,更不敢望到者,臣所自知亦甚明。今若諉以時日之稍久,憑恃寵靈,恬然冒膺,若固有之,則臣固不足恤,其爲褻名器而玷聖簡,非細故也。且儒生考籍之疎漏,初非一時做錯之比,而究竟議讞,止於薄勘,汔今追惟,悚恧滿心,新除之下,不免違傲惶隘之至,靡所容措,玆敢冒入文字,略暴衷懇。伏願聖明,俯賜鑑諒,將臣新除爵秩,劃賜鐫改,仍治臣瀆擾之罪,俾公器重而私分安焉。臣無任云云。答曰,省疏具悉,卿其勿辭行公。
校理趙道淳疏曰,伏以臣於持被之中,卽接家信,則臣母素患癃痼之疾,近因朝晝異候,調將失宜,一倍添劇,奄奄牀笫,僮至促臣歸視。臣自聞此報,方寸如灼,按住不得。玆敢忙陳短章,冒曠直次。伏乞聖明,俯垂鑑諒,亟遞臣所帶之銜,以便救護,仍勘臣當被之律,以昭法紀,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
藥房提調朴永元,右承旨洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李孝淳啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
徐元淳啓曰,行大司憲宋冕載未肅拜,執義洪直弼在外,掌令二員,持平二員未差,監察茶時之意,敢啓。傳曰,知道。
曺雲承啓曰,備邊司郞廳來言,今日賓廳日次,而領議政趙寅永,無時急稟定事,左議政金弘根,右議政鄭元容有身病,不得來會云矣,敢啓。傳曰,知道。
備忘記,楊州牧使徐耆淳下直,長弓一張,長箭一部,片箭一部,筒兒一箇賜給。
傳于洪鍾應曰,傳香承旨,馳詣宗廟·景慕宮,奉審摘奸以來。
洪鍾應,以內醫院提調意啓曰,副提調李奎鉉,今日問安,不爲仕進,卽爲牌招,何如?傳曰,允。
李孝淳啓曰,吏曹判書金左根,參判洪在喆,參議金學性再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,參議只推,與判書·參判,竝更一體牌招。
又啓曰,吏曹判書金左根,參判洪在喆,參議金學性牌不進,推考傳旨及罷職傳旨,今方捧入,而開政命下,已至經宿,如是違牌,事甚未安。判書參判,竝更牌招,何如?傳曰,允。參議只推,一體牌招。
又啓曰,吏曹判書金左根,參判洪在喆再牌不進,推考傳旨,今方捧入,而開政命下,已至經宿,連事違召,無意承膺,事體所在,誠極未安。竝所當更請牌招,而係是一日三牌,何以爲之,而參議疏批已下,卽爲牌招,何如?傳曰,允。更爲牌招。
有政。吏批,判書金左根,參判洪在喆,竝牌招不進,參議金學性,同副承旨李孝淳進。啓曰,判書金左根,參判洪在喆竝牌招不進,小臣獨政未安,何以爲之?敢稟。傳曰,只出緊任。以李正耆爲大司諫,李㘾爲司諫,朴斆默·朴齊輝爲掌令,柳興奎·黃燝爲持平,李玄文爲正言,李圭祊爲同義禁,趙永紀爲金井察訪,嘉善許緩今加嘉義,武科回榜人,依定式加資。
兵批,行判書徐憙淳病,參判徐左輔病,參議李是鍊病,參知洪龜燮入直進,左副承旨曺雲承進。副護軍金遇明,副司直金耆升·朴起壕·李玄功·金英秀,副司果尹穳,以上竝單付。
以應敎韓宓履,校理李殷相牌不進罷職傳旨,傳于李孝淳曰,只推。
李孝淳,以弘文館言啓曰,上番闕直,事甚未安。校理李殷相差祭,應敎韓宓履,旣有只推之命,與修撰任百秀,副修撰趙徽林,一體牌招,以爲推移入直之地,何如?傳曰,允。
以應敎韓宓履,修撰任百秀,副修撰趙徽林牌不進罷職傳旨,傳于李孝淳曰,只推。
李孝淳,以司饔院監膳提調意啓曰,鷹師契貢人等呼訴內,京貿山雉,今已垂乏,將無以封進云。依前傳敎定式,明日爲始,各殿日下生雉,以活鷄全數代封之意,敢啓。傳曰,知道。
曺雲承,以兵曹言啓曰,回榜人之京以別單,外以狀聞後,加一資成給花牌,自是定式,而咸鏡道會寧居前五衛將許緩,出身李載福,居在鄕曲,未諳規例,不由監營,直受花牌次,送其子,持戶籍來訴臣曹,故考諸榜目,則今年回榜,果爲的實,揆以法例,事當還下送,自本道狀聞後擧行,而回榜人之事,有不可遲延,似此之人,成給花牌,亦有已例,今亦依例成給,何如?傳曰,允。
兵曹,及第李載福今加折衝,武科回榜人,依定式加資事承傳。
曺雲承,以兵曹言啓曰,今四月各廳堂下武臣試射,臣曹連因有故,不得爲之之意,敢啓。傳曰,知道。
義禁府啓目粘連,向前尹載成亦,積逋無所指徵,完糴實難措處是白乎乃,若其刷捧之數,纔過當年所分,縱是流來之虧欠,竟未及期而準勘,以此照律,何如?判付啓依允。
吏曹參議金學性疏曰,伏以臣比歲僥冒,蒙恩隆厚,或未敢力辭,或曲荷體諒,而慄慄憂懼,未嘗一日自安于中,迺者三銓新命,又奚爲而至哉?臣誠悸恐周章,歷屢日而莫省容措也。噫,六典分職,最重天官,統百雖專於冢宰,參貳亦名爲銓綜,與聞乎通枳而激揚之有責,承乏則代斲而證汰之攸資,風裁所發,由乎下佐,聲明所寓,玆爲名掄,其地望之峻,較有別焉,臣於是職,顧其人乎哉?冗調菲材,本無寸長,而至於班簿閥閱,尤所不嫺,以臣量臣,決知其不堪乎此也。矧玆儲望林立,苟冒揚粃之譏,越次竽濫,反致積薪之歎者,非但臣義分之所不敢出也。且念臣儒素傳家,畏約成性,區區意願,不曾以淸官美職,一毫自期,而榮塗步武,不離華要,官驟而濫,恩褻而謬,今若諉以怵畏,遽速不衷之刺,恬於盈盛,愈昧知止之戒,仰玷聖簡,俯墜庭訓,則公私事計,不止一己之狼狽而已。此尤臣之所大恐也。天牌荐臨,義雖急於俟屨,株守難回,情敢暴於循墻。伏乞聖慈,俯賜諒察,亟允所辭,以重公器,以全微諒,不勝大願。臣無任云云。省疏具悉。爾其勿辭察職。
上在昌德宮。停常參·經筵。
曺雲承,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李孝淳啓曰,明日召對,取稟。傳曰,停。
曺雲承啓曰,來初五日,朝參日次,而綏陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨徐元淳,今日不爲仕進,卽爲牌招,何如?傳曰,允。
李孝淳,以弘文館言啓曰,應敎韓宓履,副應敎金穰根受由在外,校理趙道淳陳疏受由,副校理趙鳳夏·金始淵,正字李裕元內閣進,上番闕直,事甚未安。修撰任百秀,副修撰趙徽林,旣有只推之命,與校理李殷相,一體牌招,以爲推移入直之地,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
徐元淳啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平柳興奎在外,監察茶時之意,敢啓。傳曰,知道。
以大司諫李正耆,正言李玄文,掌令朴斆默·朴齊輝,持平黃燝牌不進罷職傳旨,傳于徐元淳曰,只推。
以校理李殷相,修撰任百秀,副修撰趙徽林牌不進罷職傳旨,傳于李孝淳曰,只推。
李孝淳,以吏曹言啓曰,今此端午祭祭官,當爲磨鍊,而除老病公頉,實無推移排比之路,依近例刑官·司饔院官員及年六十以上人,通瀜塡差以入,而其中時無職名人員,令該曹口傳付軍職,何如?傳曰,允。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
徐元淳,以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
又以備邊司言啓曰,卽見咸鏡監司趙冀永狀啓,則以爲,北土麥農,本自晩就,窮夏民食,專靠巡還,而穀簿不敷,排巡苟艱,無論元還餉,交濟穀應留條中,各穀限五千石,特許加分事,請令廟堂稟旨,分付矣。餉穀分留,法意甚重,而巡還不足,民情渴急,此等處有難膠守常例,各穀五千石,依狀請許令加分,何如?傳曰,允。
又以禁衛營言啓曰,本營千摠李玄大,身病猝重,勢難察任,改差,何如?傳曰,允。
上在昌德宮。停常參·經筵。
金大根啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金大根啓曰,左副承旨曺雲承,今日不爲仕進,卽爲牌招,何如?傳曰,允。
又啓曰,事變假注書金得秀,身病猝重,勢難察任,今姑改差,何如?傳曰,允。
金得秀改差,代以卓景秀爲事變假注書。
金大根,以弘文館言啓曰,上番闕直,事甚未安。校理李殷相,修撰任百秀,旣有只推之命,校理趙道淳,由限已過,一體牌招,以爲推移入直之地,何如?傳曰,允。
徐元淳啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平柳興奎在外,監察茶時之意,敢啓。傳曰,知道。
以大司諫李正耆,正言李玄文,掌令朴斆默·朴齊輝,持平黃燝牌不進罷職傳旨,傳于徐元淳曰,只推。
以左副承旨曺雲承牌不進罷進傳旨,傳于徐元淳曰,只推。
以校理李殷相·趙道淳,修撰任百秀牌不進罷職傳旨,傳于徐元淳曰,只推。
徐元淳,以兵曹言啓曰,宣傳官任泰瑛,羽林衛將李鎭旻,俱以病難供職,呈狀乞遞,竝改差,二羽禁軍番次,在於今月初六日,羽林將之代,依承傳口傳擬入,何如?傳曰,允。
兵曹口傳政事,以具載善爲羽林將。
徐元淳,以兵曹言啓曰,每當儲窠之月,虛司果,例不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以訓鍊都監言啓曰,本局把摠李周喆,身病甚重,勢難察任,改差,何如?傳曰,允。
又以都摠府言啓曰,副摠管南履炯,以刑曹參判,本曹坐起進參事,晝仕出去之意,敢啓。傳曰,知道。
義禁府照目粘連,慶山縣令尹載成矣本府議啓內,積逋無所指徵,完糴實難措處是白乎乃,若其刷捧之數,纔過當年所分,縱是流來之虧欠,竟未及期而準勘,以此照律,罪謹依前此筵稟定式,倣收糧違限分等勘罪之例,杖九十收贖,告身盡行追奪,徒二年半定配,私罪,奉敎依允爲旀,功減一等爲良如敎。
徐元淳,以義禁府言啓曰,時囚罪人尹載成,杖九十徒二年半照律公事判付內,依允,功減一等事,命下矣。尹載成,功減一等,杖八十收贖,告身盡行追奪,江原道春川府安保驛,徒二年定配,而以議啓內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
金大根啓曰,明日召對,取稟。傳曰,停。
徐元淳啓曰,行大司憲宋冕載,掌令朴斆默·朴齊輝,持平黃燝未肅拜,執義洪直弼,持平柳興奎在外,監察茶時之意,敢啓。傳曰,知道。
金大根啓曰,同副承旨李孝淳,今日不爲仕進,卽爲牌招,何如?傳曰,允。
傳于曺雲承曰,在外法司堂上許遞,政官牌招開政。
有政。吏批,判書金左根進,參判洪在喆,參議金學性,竝牌招不進,左承旨金大根進。以金景善爲左尹,趙秉恒爲刑曹參議,朴綺壽爲知經筵,李冀禎爲兵曹正郞,金儀表爲肇慶廟令,洪若弼爲氷〈庫〉別提,李熙絅爲三和府使,趙秉懿爲碧潼郡守,朴正鎭爲昆陽郡守,尹致誼爲嘉山郡守,李彙載爲慶山縣令,洪吉謨爲橫城縣監,吉顯範爲成歡察訪,金穆淳爲召村察訪,金洛斗爲祥雲察訪。
兵批,行判書徐憙淳進,參判徐左輔受由,參議李是鍊入直,參知洪龜燮差祭,左副承旨曺雲承進。以朴永元爲知事,沈日永爲都摠管,李寬奎爲副摠管,沈能俊爲同知,吳顯文·具鏘和·李顯稷爲宣傳官,安璵·金善問·金履近爲五衛將,南宮爲忠翊將,金在源爲訓鍊僉正,韓錫基爲備邊郞,趙秉善·宋相保爲武兼,申命濈爲部將,徐章輔爲統虞候,裴舜民爲長峯萬戶,文重祥爲造山萬戶,寶化堡權管單金衡重,護軍單李魯秉,副護軍趙錫龜·李倫敍·李玄璣·李明錫·李昌五·任泰瑛,以上竝單付。
吏批,再政。以李肇永爲長寧殿令,張德良爲直講,洪大仁爲瓦署別提,吳淳常爲引儀,左尹單崔致憲,右尹單金景善。
兵批,再政。以李敏道爲宣傳官,金遠浩爲都摠經歷,金鼎默爲都事,李敏樹爲宣傳官,南成老爲水原中軍,僉知安璵·金善問·金履近,以上竝單付,副摠管單沈日永。
吏批,三政。以李種兢爲司饔主簿,申正浩爲引儀。
兵批,三政。以金駿喜爲中樞都事,趙秉善爲訓鍊主簿。
金大根,以弘文館言啓曰,上番闕直,事甚未安。校理李殷相·趙道淳,旣有只推之命,竝卽牌招,以爲推移入直之地,何如?傳曰,允。
以同副承旨李孝淳牌不進罷職傳旨,傳于曺雲承曰,只推。
以校理李殷相·趙道淳牌不進罷職傳旨,傳于曺雲承曰,只推。
以吏曹參議金學性牌不進罷職傳旨,傳于曺雲承曰,只推。
上在昌德宮。停常參·經筵。
金大根啓曰,明日召對,取稟。傳曰,停。
曺雲承啓曰,行大司憲宋冕載,掌令朴齊輝,持平黃燝未肅拜,執義洪直弼,持平柳興奎在外,掌令朴斆默差祭,監察茶時之意,敢啓。傳曰,知道。
金大根啓曰,右承旨洪鍾應,今日不爲仕進,卽爲牌招,何如?傳曰,允。
傳于金大根曰,禮房承〈旨〉,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于金大根曰,待敎李裕元,馳詣綏陵,奉審摘奸,仍留監祭,仍詣懿陵,一體奉審以來。
以右承旨洪鍾應牌不進罷職傳旨,傳于李孝淳曰,只推。
金大根,以弘文館言啓曰,上番闕直,事甚未安。校理李殷相,旣有只推之命,卽爲牌招入直,何如?傳曰,允。
又以吏曹言啓曰,江原監司張敎根狀啓,則金城縣令鄭世百,麟蹄縣監姜,受由上京,已經屢月,尙不還任。今當分糶未畢農務方殷之時,如是瘝曠,極甚悶然。令該曹催促下送事,允下矣。自臣曹催促,則麟蹄縣監姜,已爲下去,金城縣令鄭世百,明日下去云矣,敢啓。傳曰,知道。
曺雲承,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
藥房都提調趙寅永,提調朴永元,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖體候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大〈妃〉殿·中宮殿口傳問安。答曰,知道。
大王大妃殿進御二錢重人蔘粟米飮,自今日一貼式限二貼煎入事,榻前下敎。
王大妃殿進御二錢重人蔘粟米飮,自今日一貼式限二貼煎入事,榻前下敎。
金大根啓曰,明日召對,取稟。傳曰,停。
徐元淳啓曰,行大司憲宋冕載,掌令朴斆默·朴齊輝,持平黃燝未肅拜,執義洪直弼,持平柳興奎在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于金大根曰,德陵·安陵陵上修改時監董觀察使趙冀永,加資。
以德陵·安陵陵上修改時監董以下別單,傳于金大根曰,地方官咸興兼任高原郡守金有喜陞六,逢授官定平府使呂東冕,各務都差使員中軍李南輔,各半熟馬一匹賜給,別看役前司猛洪羲福,六品職調用,監役前別提李圭大,相當職調用,德陵直長金鍊白,安陵參奉文治協竝陞六,都看役金廷寶·金載漢賞加,看役姜民信·金益成·金景昌·成文謙·金祚玹·金彦福·李益範·文龍祖竝帖加,其餘各樣策應次知鄕所·守僕·色吏·工匠等,竝依甲寅年例施賞。
以校理李殷相牌不進罷職傳旨,傳于李孝淳曰,只推。
金大根,以弘文館言啓曰,上番闕直,事甚未安。校理李殷相,旣有只推之命,與校理趙道淳,一體牌招,以爲推移入直之地,何如?傳曰,允。
以校理李殷相·趙道淳牌不進罷職傳旨,傳于李孝淳曰,只推。
徐元淳,以禁衛營言啓曰,去夜二更量,司譯院前僉正劉秉常犯夜,被捉於本營巡邏,令攸司科治之意,敢啓。傳曰,知道。
又以刑曹言啓曰,因禁衛營啓辭,去夜二更量,犯夜人司譯院前僉正劉秉常,令攸司科治事,命下矣。劉秉常,待過齋,依更數決笞五十度,放送之意,敢啓。傳曰,知道。
上在昌德宮。停常參·經筵。
自申時至人定,灑雨下雨,測雨器水深一分。
自人定至初七日開東,灑雨下雨,測雨器水深八分。
金大根啓曰,明日召對,取稟。傳曰,爲之。
徐元淳啓曰,行大司憲宋冕載,掌令朴斆默·朴齊輝,持平黃燝未肅拜,執義洪直弼,持平柳興奎在外,監察茶時之意,敢啓。傳曰,知道。
傳于洪鍾應曰,奉審閣臣入侍。
金大根,以弘文館言啓曰,上番闕直,事甚未安。校理李殷相·趙道淳,旣有只推之命,竝卽牌招,以爲推移入直之地,何如?傳曰,允。
徐元淳啓曰,卽者吏曹郞廳來言,昆陽郡守朴正鎭,當爲署經,而兩司不備,不得署經云。除在外外,未肅拜·呈告人員,竝卽牌招,何如?傳曰,允。
以大司諫李正耆,正言李玄文,掌令朴斆默牌不進罷職傳旨,傳于徐元淳曰,只推。
以校理李殷相·趙道淳牌不進罷職傳旨,傳于李孝淳曰,只推。
徐元淳,以訓鍊都監言啓曰,本局千摠閔晳,身病甚重,勢難察任,改差,何如?傳曰,允。
又以禁衛營言啓曰,本營騎士將洪頤喆,身病猝重,勢難察任,改差,何如?傳曰,允。
壬寅五月初六日卯時,上御熙政堂。奉審閣臣入侍時,右承旨洪鍾應,假注書李又新,記注官李東韻,記事官金濬,待敎李裕元,以次進伏訖。上曰,史官分左右,閣臣進前。裕元進前奏曰,臣承命馳詣綏陵,陵上奉審則無頉,丁字閣碑閣奉審則無頉,祭物祭器祭井看審則淨潔,諸執事摘奸則無頉,仍留監祭,將事安寧,仍詣懿陵,陵上奉審無頉,丁字閣碑閣奉審無頉之意,敢此仰達矣。上曰,閣臣先退,史官就座,仍命退,承史以次退出。
上在昌德宮。停常參·經筵。
徐元淳啓曰,明日召對,取稟。傳曰,停。
又啓曰,行大司憲宋冕載,掌令朴斆默未肅拜,執義洪直弼,持平柳興奎在外,掌令朴齊輝,持平黃燝呈辭,監察茶時之意,敢啓。傳曰,知道。
又啓曰,來十一日,朝參日次,而孝昌墓忌辰祭正日相値,頉稟之意,敢啓。傳曰,知道。
又啓曰,來十一日,輪對日次,而孝昌墓忌辰祭正日相値,頉稟之意,敢啓。傳曰,知道。
又啓曰,守令署經事,命下矣。憲府則雖已署經,諫院則大司諫李正耆,正言李玄文,旣有只推之命,竝卽牌招,何如?傳曰,一司除署經。
傳于徐元淳曰,召對入侍。
徐元淳啓曰,行都承旨李奎鉉,左承旨金大根,右承旨洪鍾應,左副承旨曺雲承不爲仕進,同副承旨李孝淳式暇出去,院中只有臣一人,伴直無人,左副承旨曺雲承,所當牌招,而拘於廳規,不得請牌,何以爲之?敢稟。傳曰,牌招。
又啓曰,假注書韓鼎瑚,身病猝重,勢難察任,今姑改差,何如?傳曰,允。
韓鼎瑚改差,代以尹載善爲假注書。
傳于徐元淳曰,都承旨·同副承旨許遞,前望單子入之。
承旨前望單子入之,李穆淵·李源達落點。
徐元淳啓曰,新除授同副承旨李源達,卽爲牌招,何如?傳曰,允。
以京畿監司李若愚狀啓,果川縣監趙秉夔,以其身病,連呈辭狀,不得已罷黜事,傳于徐元淳曰,令該曹,以京職口傳擬入。
傳于徐元淳曰,留院公事入之。
徐元淳,以弘文館言啓曰,上番闕直,事甚未安。校理李殷相·趙道淳,旣有只推之命,與修撰任百秀,副修撰趙徽林,一體牌招,以爲推移入直之地,何如?傳曰,允。
以同副承旨李源達牌不進罷職傳旨,傳于曺雲承曰,只推。
以校理李殷相·趙道淳,修撰任百秀,副修撰趙徽林牌不進罷職傳旨,傳于曺雲承曰,只推。
徐元淳,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
吏曹口傳政事,以趙秉夔爲引儀。
壬寅五月初七日辰時,上御熙政堂。召對入侍時,參贊官徐元淳,檢討官南性敎,直閣金始淵,假注書李又新,記注官李東韻·李昌祖,各持綱目第三卷,以次進伏訖。上曰,史官分左右,命讀之。性敎〈讀〉自韓生說羽曰關中,止引兵降楚也。上曰,止之,文義陳之。性敎曰,項羽以巴·蜀道險,立沛公爲漢王,須不知王者之興,在於修德,不在於地理也。秦以崤·函之險,二世而亡,則前轍昭然,而今以巴·蜀道險,封沛公於漢中,豈非不識治體之甚者乎?夫雷澤河濱,僻土也,而三年成都,舜之化也。豳土·岐邑,邊垂也,而歸者如市,周之德也,舜由是而陟帝位,周由是而基王業,彼項羽·范增,不知此箇道理,背沛公之約,失秦民之望,沛公之傳檄定關中,實羽所導也。然則帝王之興,專在於修德,不在於地理,從可知也。伏願殿下,於此等處,深加體念焉。上曰,閣臣讀之。始淵讀自夏四月,止傳檄而定也。上曰,止之,文義陳之。始淵曰,蕭何勸之以養民致賢,漢王卽悟善納,誠漢業興隆之始也。項羽雖勇冠諸侯,所過殘滅,民不親附,烏有失民心而得天下者乎?民是國本,民心離散,亂亡至矣。聖明之君,愛民如赤子,薄賦斂厚其生,使以時紓其力,設庠序申孝悌,咸戴化育,各得其所,堯·舜之治,不外於是也。漢高英傑之主,有容諫納言之量,故蕭何之徒,盡其智力,收得民心,乃定天下,人君容諫,則良弼進而行安民之術矣。伏願此等處,益加留神,俾有鑑古之效焉。上曰,參贊官讀之。元淳讀自王大喜,止守代。上曰,止之,文義陳之。元淳曰,儒臣閣臣,旣已備陳,臣所讀自止中,別無可陳之文義矣。上掩卷,命史官就座,仍命退,諸臣以次退出。
上在昌德宮。停常參·經筵。
李源達啓曰,明日再明日,獻陵忌辰祭齋戒正日,三明日,孝昌墓忌辰祭正日,十二日,景慕宮夏享大祭齋戒,十三日,毓祥宮夏享大祭齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,爲之。
徐元淳啓曰,行大司憲宋冕載,掌令朴斆默未肅拜,執義洪直弼,持平柳興奎在外,掌令朴齊輝,持平黃燝呈辭,監察茶時之意,敢啓。傳曰,知道。
李源達啓曰,三皇忌辰日,親行望拜禮,前期一日以稟事,曾有定式矣。今初十日太祖高皇帝忌辰日,親行望拜禮,何以爲之?敢稟。傳曰,北苑望拜禮,當親行矣。
李穆淵啓曰,假注書尹載善,身病猝重,勢難察任,今姑改差,何如?傳曰,允。
尹載善改差,代以李鼎信爲假注書。
李源達,以弘文館言啓曰,上番闕直,事甚未安。校理李殷相·趙道淳,修撰任百秀,副修撰趙徽林,旣有只推之命,竝卽牌招,以爲推移入直之地,何如?傳曰,允。
曺雲承,以兵曹言啓曰,再明日北苑望拜禮時,本曹堂上侍衛當爲備員,而參判徐左輔受由,無以備員,令政院稟旨變通,令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以金景善爲兵曹參判。
上在昌德宮。停常參·經筵。
徐元淳啓曰,行大司憲宋冕載,掌令朴斆默未肅拜,執義洪直弼,持平柳興奎在外,掌令朴齊輝,持平黃燝呈辭,監察茶時之意,敢啓。傳曰,知道。
傳于曺雲承曰,召對入侍。
金大根啓曰,明日北苑望拜禮時,闕字牌及爐盒,當爲奉來,門路以何處爲之乎?敢稟。傳曰,永肅門爲之。
又啓曰,北苑望拜禮時,九卿當爲進參,而刑曹判書朴晦壽病不進,卽爲牌招,以爲淸齋之地,何如?傳曰,允。
又啓曰,明日北苑望拜禮時,兩司長官,當爲進參,而行大司憲宋冕載,大司諫李正耆病不進,竝卽牌招,以爲淸齋之地,何如?傳曰,允。
又啓曰,明日北苑望拜禮時,兩司侍臣,當爲進參,除在外外,未肅拜·呈告人員,竝待開門牌招,何如?傳曰,允。
傳于曺雲承曰,明日出宮門路,以宜春門爲之。
以大司諫李正耆牌不進罷職傳旨,傳于徐元淳曰,只推。
以校理趙道淳,修撰任百秀,副修撰趙徽林牌不進罷職傳旨,傳于徐元淳曰,只推。
以京畿監司李若愚狀啓,竹山府民家失火事,傳于曺雲承曰,當此窮夏,民家燒燼,若是夥多,聞極驚慘。元恤典外,別加顧助,結構奠接之方,廟堂措辭,關飭。
壬寅五月初九日辰時,上御熙政堂。召對入侍時,參贊官曺雲承,侍讀官李殷相,檢討官南性敎,直閣金始淵,假注書李鼎信,記注官李昌祖,記事官金濬,各持綱目第三卷,以次進伏訖。上曰,史官分左右。命讀之,殷相讀自漢王如陜,止王聞之益厚平。上曰,止之,文義陳之。殷相曰,好讀書三字,實合體念矣。大禹惜陰,而文命敷海,高宗典學,而殷道復興,至于貧賤如陳平,而能好讀書也。故佐漢帝定天下,終爲賢相,然則書其可不讀乎,而況帝王之學,異於匹庶,尤急鑑戒於千古治亂興亡之蹟者乎?臣竊覸殿下法講詩傳,已過五年,而五冊未半,召對綱目,亦爲三年,而三冊未畢,悠泛如是,而得無有慊於大禹·高宗乎?玆不能無有識之憂歎,伏願繼自今,勤御講筵,俾萬姓咸曰我殿下好讀書焉。上曰,下番讀之。性敎讀自周勃等,止不可得矣。上曰,止之,文義陳之。性敎曰,三老董公之說漢王,可謂正大之論矣。其言曰,仁不以勇,義不以力,以仁義取天下者,湯·武之事也。故孟子曰,仁者無敵於天下,又曰,春秋無義戰,苟以仁義行師,則天下歸心,冠軍之勇,拔山之力,不足恃也。漢王之於項羽,勇悍不如,鬪力不及,而漢之得天下,仁義行師故也。然則非但戰爭之事,治國安民,亦曰仁義而已矣。堯之其仁如天,湯之以義制事,實爲人君之柯則。伏願殿下,體念於此,慥慥於堯之仁湯之義,則如漢帝之假仁義而行者,不可同日而語,曷不休哉?上曰,閣臣讀之。始淵讀自夏四月,止嗚呼危哉。上曰,止之,文義陳之。始淵曰,漢王爲義帝發喪,告諸候討項籍,而至於彭城,置酒高會,安得不敗?雖有恢弘之量,學識無矣,故逸欲生而肆其志,是豈小失也哉?夫天之生人也,賦其性無有不善,而不學無識,則物慾蔽焉,至於悖戾而亂亡矣。人心如鑑,學而修之則光明瀅徹,應萬事而中於理耳。況爲人君上者,布德宣化,乃可治平矣。布德宣化,非學問,無由得以行之,學問不以實心,則歸於文具而蔑效矣。近來講筵久停之餘,連賜召接,討論史冊,實不勝欣忭之至,洪惟我宣廟壬辰播遷之時,有枕戈猶御日三筵之詩,以其波蕩之中,不癈講學,故終至轉危回安,實億萬年無疆之休肇於此也。顧今太平無事之時矣,殿下雖日親萬機,豈無講學之暇耶?伏願自今日開講筵,誠實學問,俾有日新之效焉。上曰,參贊官讀之。雲承讀自漢王遣隨何,止未嘗乏絶。上曰,止之,文義陳之。雲承曰,臣所讀自止中,別無可陳文義矣。上掩卷,命史官就座,仍命退,諸臣以次退出。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
藥房提調朴永元,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,明日召對,取稟。傳曰,停。
徐元淳啓曰,行大司憲宋冕載未肅拜,執義洪直弼,持平柳興奎在外,掌令朴斆默·朴齊輝,持平黃燝牌不進,監察茶時之意,敢啓。傳曰,知道。
曺雲承啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于金大根曰,禮房承旨,馳詣孝昌墓,奉審摘奸以來。
傳于李源達曰,戶房承旨,與禮曹堂上·戶曹郞廳,依定式馳詣宣武祠,奉審摘奸以來。
李穆淵啓曰,假注書李又新,身病猝重,勢難察任,今姑改差,何如?傳曰,允。
李又新改差,代以金世均爲假注書。
以掌令朴斆默·朴齊輝,持平黃燝,正言李玄文牌不進罷職傳旨,傳于徐元淳曰,只推。
金大根以吏曹言啓曰,今此各宮夏享祭祭官中,時無職名人員,令該曹口傳付軍職,何如?傳曰,允。
曺雲承,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
兵曹口傳政事,護軍李奎鉉·徐左輔,副護軍徐戴淳,以上竝單付。
壬寅五月初十日卯時,上詣北苑望拜禮親行入侍時,行都承旨李穆淵,左承旨金大根,右承旨洪鍾應,左副承旨曺雲承,右副承旨徐元淳,同副承旨李源達,假注書李又新·李鼎信,記事官吉履元·金濬,檢校直提學趙秉龜,直提學金輔根,檢校直閣李公翼,直閣金始淵,檢校待敎金學性·金洙根·南秉哲·趙鳳夏,待敎李裕元,以次侍立。時至,上具翼善冠·黑圓領袍,出宜春門,仍步詣北苑板位前,通禮前導詣拜位北向立。贊儀唱四拜,上行四拜禮訖。贊儀唱跪,上跪,司香官二員,進香案前,三上香俯伏興退。贊儀唱四拜,上行四拜禮訖,右議政鄭元容進前奏曰,勞動旣多,聖體,若何?上曰,一樣矣。源達奏曰,臣以戶房承旨,宣武祠奉審進去矣。上曰,唯。雲承請出標信解嚴。上曰,以俄下標信擧行,可也。上仍由宜春門還內,諸臣以次退出。
上在昌德宮。停常參·經筵。
金大根啓曰,明日召對,取稟。傳曰,停。
徐元淳啓曰,行大司憲宋冕載,掌令朴斆默未肅拜,執義洪直弼,持平柳興奎在外,掌令朴齊輝,持平黃燝呈辭,監察茶時之意,敢啓。傳曰,知道。
金大根啓曰,右承旨洪鍾應,左副承旨曺雲承,今日不爲仕進,竝卽牌招,何如?傳曰,允。
以慶尙監司李景在狀啓,六月朔進上生竹笋,節序差早,限內不得封進,惶恐待罪事,傳于徐元淳曰,勿待罪事,回諭。
以平安監司金興根狀啓,江界府民家失火事,傳于李源達曰,聞甚矜惻,元恤典外,別加顧助,結構奠接之方,廟堂措辭,分付。
以右承旨洪鍾應,左副承旨曺雲承牌不進罷職傳旨,傳于李源達曰,只推。
傳于金大根曰,發遣吏郞,諸執事淸齋與否,摘奸以來。
傳于徐元淳曰,明日出宮門路,以協陽門爲之。
傳于徐元淳曰,留院公事入之。
徐元淳,以訓鍊都監言啓曰,本局把摠申泰羲,身病甚重,勢難察任,改差,何如?傳曰,允。
上護軍朴綺壽疏曰,伏以太廟親祼,夏禴禮成,聖慕克伸於羹墻,群情欣瞻於羽旄,顧臣病伏窮鄕,未參陪班,惶蹙之心,歷月彌深。仍伏念臣於向來,陣章仰瀆,伏蒙恩由,歸伸私情,而批旨隆重,諭以暫往卽來,自顧逋蹤,何以得此於聖明?臣旣切縷骨之感,敢忘反面之義,而狗馬賤疾,當暑增劇,僵臥床笫,房闥間亦不能行動。蓋臣所患,積歲沈痼,及夫氣血全衰,百症交攻,譬如蠧朽之木,一枝一葉,無不受病,惟待摧倒之期,實無撐支之望,殆天所廢,謂之何哉?臣雖沈淹垂盡之中,跡犯逋傲,日夕訟愆,不自意除旨聯翩,今玆經筵之銜,所關尤不輕而重,臣之目下病勢,萬無趨膺之路,此任異他,不可一時瘝曠,所帶閣職,在外者亦不當虛縻度日。玆敢從縣道封章,仰暴實狀。伏乞聖慈,諒臣病之難强,念職任之惎重,竝亟賜鐫遞焉。臣方乞免,何敢贅他,而職叨經筵,仰貢萬一焉。噫,臣出入經席,凡幾年矣。自雷肆侍講,以至殿下御極後,昵覲耿光,偏被召接,天語溫諄,導之使言,臣感激殊遇,竭誠啓沃,雖學術荒疎,知識淺短,螢爝之微,不足以仰裨日月之光,而斷斷愚忠,在於輔導聖躬,媲德勛華,區區至願,惟在於此,計不從心,病隨年加,斂退荒郊,而跡掃於經帷之班,久矣。然而耿耿一念,終不自泯。臣未敢知聖學成就,今至何境,而時接邸報,則近來法講召對,停閣居多,殿下聖德天縱,未嘗留心於聲色佚游,卽國人之所共知,未審涓蠖之中,寓心於何事,而不以講學爲先哉?臣愚死罪,殿下或以爲糟粕之書,不足以裨治而然歟?然而自三代以來,明君哲辟,未有捨此爲治者,洪惟我列聖朝亦定爲日三講之制,猶爲不足,而召對別講夜對之設,殆無片時之閑,惟我英廟朝聖齡,雖及八旬,而猶不停輟,臨講問難,身致五十年昇平之治,此殿下之所宜鑑法也。今殿下春秋鼎盛,當慥慥乎時敏之工,而自近年來,悠悠泛泛若餘事文具者然,如是而聖工何日可就,治道何時可隆哉?顧今大臣儒臣苦口力言者此事,而殿下聽之藐藐,輒賜留意例批而止,講筵之停,殆今年甚於去年,此臣所以中夜撫枕而太息,幾欲隕涕者也。臣今年迫懸車,無一切當世之念,而惟獨此一事,係在心頭,憂愛之情,不能自已。玆因辭章,敢效芹曝之獻,仰塵黈纊之下。伏願繼自今,奮發立志,以唐·虞三代之治自期,則聖學不期進而自進,講筵不期頻而自頻。今臣所陳,語雖陳腐,而寔出於片片衷赤,伏惟殿下,勿以人廢言,不但臣之幸也,實國家之幸也,臣無任云云。答曰,省疏具悉。卿之長在尋鄕,果何爲也?閣學重授,意豈徒然,而卿辭又如此,依施。末端陳勉,予實自愧,卿旣在經筵之銜,從速上來。
上在昌德宮。停常參·經筵。
親傳香入幕次後,內閣·政院·藥房·玉堂口傳問安。答曰,知道。
還內後,內閣·政院·藥房·玉堂口傳問安。答曰,知道。
金大根啓曰,明日召對,取稟。傳曰,爲之。
徐元淳啓曰,行大司憲宋冕載,掌令朴斆默未肅拜,執義洪直弼,持平柳興奎在外,掌令朴齊輝,持平黃燝呈辭,監察茶時之意,敢啓。傳曰,知道。
傳于金大根曰,禮房承旨,馳詣景慕宮,奉審摘奸以來。
傳于李穆淵曰,政官牌招開政。
傳于曺雲承曰,前監牧官趙和璧,加資。
有政。吏批,判書金左根進,參判洪在喆牌招不進,參議金學性進,行都承旨李穆淵進。以徐念淳爲右尹,尹致秀爲大司成,李敏吾爲禮賓主簿,洪若弼爲長興主簿,康仁默爲德陵直長,權用脩爲西部都事,金璹爲安陵參奉,徐用輔爲果川縣監,尹致獜爲恩津縣監,邊相岱爲平陵察訪,咸鏡監司趙冀永今加嘉義,加資事承傳,故學生安昌勳贈童蒙敎官,孝行卓異,贈職事承傳。
兵批,行判書徐憙淳病,參判金景善病,參議李是鍊入直進,參知洪龜燮病,左副承旨曺雲承進。副護軍李孝淳·李熙鉄,副司果金鍊白·文治協,以上竝單付。
吏批,再政。以洪鍾序爲宗廟令,金秉翼爲禁府都事,方禹矩爲引儀,尹大淳爲義陵奉事,左尹單徐念淳,右尹單崔致憲。
吏批,三政。以金在重爲工曹佐郞,朱榮朝爲智陵參奉。
傳于金大根曰,發遣吏郞,諸執事淸齋與否,摘奸以來。
曺雲承,以訓鍊都監言啓曰,本局哨官禹弘濬,身病甚重,勢難察任,改差,何如?傳曰,允。
壬寅五月十二日辰時,上詣仁政殿月臺·景慕宮夏享大祭親傳香入侍時,行都承旨李穆淵,左承旨金大根,右承旨洪鍾應,左副承旨曺雲承,右副承旨徐元淳,同副承旨李源達,假注書李鼎信·金世均,記注官李昌祖·李東韻,檢校直提學趙秉龜,直提學金輔根,檢校直閣李公翼,直閣金始淵,檢校待敎金學性·南秉哲·趙鳳夏,待敎李裕元以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調朴永元,副提調李穆淵等進前奏曰,侵早勞動,聖體,若何?上曰,一樣矣。由協陽門,詣仁政殿月臺。通禮跪啓請降輿,上降輿,通禮前導就褥位南向立,引儀引獻官東寧尉金賢根,陞詣褥位之左。通禮跪啓請跪,上跪,香室官奉香祝跪授大根。大根奉香祝東向跪進,上受香祝以授賢根,賢根西向跪受興。通禮跪啓請興,上興,通禮前導降階下祗迎位西向立,賢根奉香祝由正路出。通禮啓請鞠躬,上鞠躬,香祝過後,啓請平身,上平身,入幕次。通禮跪啓請乘輿,上乘輿出仁政門,入協陽門,命出解嚴標信,由宣化門還內,諸臣以次退出。
上在昌德宮。停常參·經筵。
自開東至人定,灑雨下雨,測雨器水深五分。
金大根啓曰,明日常參·經筵,取稟。傳曰,停。
曺雲承啓曰,行大司憲宋冕載,掌令朴斆默未肅拜,執義洪直弼,持平柳興奎在外,掌令朴齊輝,持平黃燝呈辭,監察茶時之意,敢啓。傳曰,知道。
金大根啓曰,右承旨洪鍾應,今日不爲仕進,卽爲牌招,何如?傳曰,允。
傳于金大根曰,禮房承旨,馳詣受香諸處,奉審摘奸以來。
傳于曺雲承曰,召對入侍。
金大根啓曰,假注書金世均,身病猝重,勢難察任,今姑改差,何如?傳曰,允。
以右承旨洪鍾應牌不進罷職傳旨,傳于曺雲承曰,只推。
曺雲承,以兵曹言啓曰,本曹正郞金益文,與參判景善,有父子應避之嫌,正郞金益文,今姑改差,何如?傳曰,允。
又以兵曹言啓曰,五衛將安璵·金善問·金履近,俱以除授在外,上來無期云,竝改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而毓祥宮夏享祭齋戒相値,不得設行之意,敢啓。傳曰,知道。
壬寅五月十三日午時,上御熙政堂。召對入侍時,參贊官曺雲承,侍讀官李殷相,檢討官趙徽林,待敎李裕元,假注書金世均,記注官李昌祖,記事官吉履元,各持綱目第三卷,以次進伏訖。上曰,史官分左右。命讀之。殷相讀自漢韓信擊魏,止趙王許之。上曰,止之,文義陳之。殷相曰,周叔,必是能用兵者,故韓信擊魏之行,問其得無用周叔爲大將者耳,魏王不能用周叔,乃以乳臭之柏直,爲大將,卒至被虜,兵法所云將不知兵,以其國與敵者,不其信乎,夫豈惟將不知兵,以國與敵也?雖庶官,非其人,則百僚不能采采,國隨以亡。蓋人主之職,無大於官人,故傅說曰,旁招俊乂,列于庶位,孟子曰,任賢使能,俊傑在位,周官曰,官不必備,惟其人,傳曰,爲官擇人。伏願殿下,克念愼簡,勿爲人擇官,必爲官擇人焉。上曰,下番讀之。徽林讀自是月晦日食,止亞父范增死。上曰,止之,文義陳之。徽林曰,黥布初爲悔欲自殺,後又大喜過望者,不過言黥布歸漢之本末,而亦可見漢之爲漢,王覇竝用矣。夫帝王之御衆也,上而明白公平,無一毫矯飾底意,下而怵畏屈服,無一分驕蹇底意,然後天地之道交泰,君臣之分嚴截。今夫黥布之始見也,客禮初設,宜其談笑歡迎,而踞床洗足,何其倨也?及夫黥布之就舍也,臣分已定,宜乎稍存禮節,而帳御食飮之,何其濫也?旣使人怒,又使人喜,乃出牢籠圈套之中者,此所以漢之規模,不及於三代矣。宋臣張栻曰,觀史有道,要分王覇正譎而已。伏願殿下,此等處澄省焉。上曰,閣臣讀之。裕元讀自漢王謂陳平曰,止信亦有所未逮與。上曰,止之,文義陳之。裕元曰,楚漢興敗,專在於得人,范增,楚之骨鯁之臣,而因漢反間,雖見疑於王,然旣委身於楚,固當盡誠冀悟,今反曰君王自爲之,爲人臣者,豈有如此悖說乎?是以朱夫子書范增死,不曰卒而曰死,此深罪之也。下段漢王走入關時,紀信請誑楚,乃乘王車出,此殺身成仁者也。漢王賢故有紀信之忠,楚王暗故致范增之去,楚漢興敗,於此可判。凡人君用人,宜觀於楚之失漢之得可矣。伏願殿下,此等處,益加省察焉。上曰,參贊官讀之。雲承讀自秋七月有星孛于大角,止信遂定齊地。上曰,止之,文義陳之。雲承曰,臣所讀自止中,別無可陳之文義矣。上掩卷,命史官就座,仍命退,諸臣以次退出。
上在昌德宮。停常參·經筵。
藥房副提調李穆淵啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
李源達啓曰,明日,大王大妃殿誕日問安相値,視事頉稟之意,敢啓。傳曰,知道。
又啓曰,明日召對,取稟。傳曰,停。
曺雲承啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾應啓曰,右副承旨徐元淳,今日不爲仕進,卽爲牌招,何如?傳曰,允。
李源達啓曰,三品官之毋得過三日循例請牌,曾有定式矣。大司成尹致秀,除拜後過三日不爲出肅,事體所在,誠極未安。從重推考,仍卽牌招,何如?傳曰,允。
傳于金大根曰,禮房承旨,馳詣宗廟·景慕宮,奉審摘奸以來。
金世均改差,代以李參鉉爲假注書。
李源達,以弘文館言啓曰,副修撰宋能圭,卽爲牌招察任,何如?傳曰,允。
曺雲承啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平柳興奎在外,監察茶時之意,敢啓。傳曰,知道。
以大司諫李正耆,正言李玄文,掌令朴斆默·朴齊輝,持平黃燝牌不進罷職傳旨,傳于李源達曰,只推。
以右副承旨徐元淳牌不進罷職傳旨,傳于李源達曰,只推。
以副修撰宋能圭牌不進罷職傳旨,傳于李源達曰,只推。
以大司成尹致秀牌不進罷職傳旨,傳于李源達曰,只推。
曺雲承,以都摠府言啓曰,副摠管南履炯,以刑曹參判,本曹坐起進參事,晝仕出去之意,敢啓。傳曰,知道。
又以禁衛營言啓曰,本營哨官安兢壽,射會無端不參,汰去之意敢啓。傳曰,知道。
上在昌德宮。停常參·經筵。
大王大妃殿誕日,大殿,內閣·政院·玉堂·朝廷二品以上·六曹堂上·大司諫口傳問安。答曰,知道。大王大妃殿單子問安。答曰,知道。王大妃殿·中宮殿口傳問安。答曰,知道。
金大根啓曰,明日常參·經筵,取稟。傳曰,停。
徐元淳啓曰,行大司憲宋冕載,掌令朴斆默未肅拜,執義洪直弼,持平柳興奎在外,掌令朴齊輝,持平黃燝呈辭,監察茶時之意,敢啓。傳曰,知道。
曺雲承啓曰,備邊司郞廳來言,今日賓廳日次,而大王大妃殿誕日問安相値,不得來會云矣,敢啓。傳曰,知道。
徐元淳啓曰,卽者吏曹郞廳來言,果川縣監徐用輔,憲府則雖已署經,諫院則司諫李㘾,獻納金相稷,正言姜長煥在外,李玄文未肅拜,只有大司諫李正耆一人,不得備員署經云。正言李玄文,卽爲牌招,何如?傳曰,一司除署經。
金大根,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以弘文館言啓曰,副修撰宋能圭,旣有只推之命,卽爲牌招察任,何如?傳曰,允。
又以禮曹言啓曰,今此大王大妃殿誕日諸道所封賀箋中,慶尙右兵使吳一善,左水使李圭徹,俱以應封官,兼別軍職,故各爲封進矣。一體看審捧入之意,敢啓。傳曰,知道。
徐元淳,以刑曹言啓曰,卽接忠淸監司金鼎均移文,則韓山郡徒一年定配罪人李漢哲,限滿云矣。取考曹上配案,則漢哲,以崇禮門卜直,城門晩開罪,辛丑五月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
李源達,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李源達啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行都承旨李穆淵,左承旨金大根,右承旨洪鍾應不爲仕進,左副承旨曺雲承式暇,右副承旨徐元淳陳疏徑出,院中只有臣一人,伴直無人,右承旨洪鍾應,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨洪鍾應牌不進,伴直無人,左承旨金大根,所當牌招,而拘於廳規,不得請牌,何以爲之?敢稟。傳曰,牌招。
以右承旨洪鍾應牌不進罷職傳旨,傳于李源達曰,只推。
傳于李源達曰,右副承旨許遞,前望單子入之。
承旨前望單子入之,南履炯落點。
李源達啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平柳興奎在外,監察茶時之意,敢啓。傳曰,知道。
以大司諫李正耆,掌令朴斆黙·朴齊輝,持平黃燝牌不進罷職傳旨,傳于李源達曰,只推。
李源達啓曰,右承旨金大根牌不進,伴直無人,左副承旨洪鍾應,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以右承旨金大根牌不進罷職傳旨,傳于李源達曰,只推。
李源達啓曰,左副承旨洪鍾應再牌不進,伴直無人,右承旨金大根,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以左副承旨洪鍾應再牌不進罷職傳旨,傳于李源達曰,只推。
以副修撰宋能圭牌不進罷職傳旨,傳于李源達曰,只推。
李源達,以弘文館言啓曰,副修撰宋能圭,旣有只推之命,卽爲牌招察任,何如?傳曰,允。
又以吏曹言啓曰,新除授會寧府使金宅基戶奴呈狀內,矣上典素患痰癖之症,偶然添劇,勢難赴任云。其身病旣如是,則有難强令遠赴,罷黜,何如?傳曰,允。
右副承旨徐元淳疏曰,伏以臣於在院之中,卽接家信,則臣父猝發關格之症,暴泄無度,眞元澌掇,委頓床笫,症形轉劇,家僮踵至,促臣歸視。臣自聞此報,方寸煎灼,玆敢忙陳短章,經出禁扃。伏乞聖慈,俯賜鑑諒,亟遞臣職,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
大司成尹致秀疏曰,伏以臣猥以無似,遭逢明時,踐歷俱濫,愧懼徒積,千萬不自意,伏奉大司成除旨,聞命悸慄,莫省容措。夫師儒之長,任之淸且要者耳。崇術典敎,昭代聲明之所寓,課文程藝,士林模楷之攸在,峻棟華掄,世所推重,臣匪其人,自知甚明。燕石難登於剡邸,瓦釜不列於簨虡,不惟不敢自期,人亦不以臣期之,是豈臣一日可堪之任哉?臣本謏寡寒素之一措大耳。半生鉛槧,甘於自棄,末技篆雕,尙不猶人,悔少日之荒嬉,歎窮廬之濩落,豈料樗散之不中,冒此糠簸之居前儼坐皐比之席,妄操鼓篋之柄,非愚則誣,有笑于列,俯招群譏,仰玷聖簡,尤非臣義分之攸安也。苟非其然,無爵祿可辭之高蹈,有趨走爲恭之微忱,曷敢飾辭崇讓,重犯逋慢之科哉?歷日徊徨,參倚已熟,略具文字,冒瀆崇嚴。伏乞聖慈,俯垂鑑諒,特許鐫免,俾公器重而私分安焉。臣無任云云。省疏具悉。爾其勿辭察職。
上在昌德宮。停常參·經筵。
李源達啓曰,明日常參·經筵,取稟。傳曰,召對爲之。
曺雲承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
李源達啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
傳于李源達曰,黃海監司留待。
傳于李源達曰,黃海監司入侍。
備忘記,黃海監司金東健下直,長弓一張,長箭一部賜給。
曺雲承啓曰,假注書李參鉉,身病猝重,勢難察任,今姑改差,何如?傳曰,允。
李參鉉改差,代以尹行福爲假注書。
以全羅監司徐箕淳狀啓,全州府民家失火事,傳于曺雲承曰,聞甚矜惻,元恤典外,別加顧助,結構奠接之方,廟堂措辭,分付。
曺雲承啓曰,吏曹郞廳來言,守令有闕,政事,取稟。傳曰,當日爲之。
李源達,以吏曹言啓曰,新除授平陵道察訪邊相岱呈狀內,矣身母病沈重,萬無離捨遠赴之望云。其親病旣如是,則有難强令往赴,改差,何如?傳曰,允。
又以吏批言啓曰,會寧府使金宅基,未赴任遞罷矣。所授加資,依例還收之意,敢啓。傳曰,知道。
有政。吏批,判書金左根進,參判洪在喆病,參議金學性病,同副承旨李源達進。啓曰,會寧府使,今當差出,而當品中可擬之人乏少,堂上曾經兵使及他道兵使,竝擬,何如?傳曰,允。以鄭基一爲刑曹參判,徐左輔爲同經筵,金始淵爲兵曹正郞,元絳爲尙衣別提,南錫圭爲會寧府使,梁鍾華爲積城縣監,朴宗琰爲陽智縣監,前府使金宅基今降通政,加資還收事承傳。
兵批,行判書徐憙淳病,參判金景善病,參議李是鍊病,參知洪龜燮入直進,右副承旨曺雲承進。副護軍單徐元淳。
吏批,再政。以尹穳爲副校理,金用邦爲南部令,金茂淳爲引儀,沈熹賢爲平陵察訪,會寧府使南錫圭今加嘉善,加資事承傳。
以副修撰宋能圭牌不進罷職傳旨,傳于李源達曰,只推。
李源達,以弘文館言啓曰,副修撰宋能圭,旣有只推之命,卽爲牌招察任,何如?傳曰,允。
曺雲承啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平柳興奎在外,監察茶時之意,敢啓。傳曰,知道。
以大司諫李正耆,掌令朴斆默·朴齊輝,持平黃燝牌不進罷職傳旨,傳于曺雲承曰,只推。
以右承旨金大根再牌不進罷職傳旨,傳于曺雲承曰,只推。
曺雲承,以都摠府言啓曰,副摠管沈日永以武臣堂上朔試射試官,訓鍊院晝仕出去之意,敢啓。傳曰,知道。
又以禁衛營言啓曰,去夜初更量,別監朴英根·林尙快犯夜,被捉於本營巡邏,而係是掖屬,不敢擅便,何以爲之,敢啓。傳曰,爲先除下,嚴棍懲勵。
又以禁衛營言啓曰,謹依草記批旨,別監朴英根·林尙快,嚴棍二十度懲礪之意,敢啓。傳曰,知道。
敎黃海監司金東健書,王若曰,方伯承流宣化,共我者二千石循良,朝廷爲官擇人,畀卿以卄三州按察,撤自貳班卿月,去作一路福星,眷玆黃海全疆,實爲靑邱巨鎭,拱畿甸藩籬之重,其勢若唇齒輔車,總陸海管轄之要,厥貢則魚鹽銅鐵,嗟近年歉荒之後,尙患溝壑之顚連,苟玆土懷保之方,政須盤錯之剸理,惟卿,法家趾美,淸朝蜚英,經訓以爲菑畬,不欲赫赫然,求譽,淳愨乃其根柢,肆見恢恢如有容,琴鶴之雅致猶傳,暫屈西紱,帶礪之勳封已襲,繼佐東銓。玆授卿以黃海道觀察使·兼兵馬水軍節度使·巡察使·海州牧使,卿其永肩乃心,祇受寵命,皇華之使車甫返,念雖軫於賢勞,甘棠之行節復縻,才宜膺於歷試,故玆敎示,想宜知悉。知製敎趙徽林製進
上護軍朴綺壽疏曰,伏以臣頃進辭本,猥陳病狀,兼附蕘說,仰塵荃聽,而陳腐之言,無望有槪,不意聖心開納,恩批隆重,至於自愧二字,絲綸間所罕見,人臣之進言,得此於君父其能有幾,臣誠感激涕零,不知所云。從玆聖志奮發,火燃泉達,宸工緝熙,日就月將,則太平萬世,其基自今,臣雖退伏荒郊,無異日侍香案,至若挾冊登筵,以盡啓沃之責,則朝廷之上,宿儒林列,顧何待在外病廢之一物哉?臣之淹滯鄕廬,豈臣樂爲?直因病無以供宦故耳。顧臣實病之難强,卽同朝之所共知,前後章疏,每煩仰暴,而猥褻是懼,若其醜穢之狀,亦不敢悉陳。竊恐我聖上,猶有所未盡俯燭,故玆又据實號籲焉。今臣之病,危症敗兆,不一而足,姑未暇枚擧,而最是痔瘻肛脫之症,自少壯時已然,雜試方藥則輒蹔收效,到今氣衰血枯,年增歲加,肛頭突出,其大如拳,醫治技窮,委頓呻楚,方其稍歇也,戶庭之間,扶杖行步,亦未能如意,況今當暑增劇,一脫不入,僵臥如尸,苟有一分自力之勢,則嚴命之下,臣何敢爲一向逡巡計哉?前疏所云殆天所廢者,此也。閣職雖蒙恩遞,經銜尙玆虛帶,惶隘轉深,若添一病,疾痛必呼父母,人情之常,殿下之於臣,父母也,幸加垂憐而諒察,將臣所帶知經筵之任,亟賜遞改,回授無故之人,俾臣得安意養痾,以卒餘生焉。臣無任云云。答曰,省疏具悉。又此言病,何也?
壬寅五月十七日辰時,上御熙政堂,黃海監司入侍時,同副承旨李源達,假注書李參鉉,記事官吉履元·金濬,黃海監司金東健,以次進伏訖。上曰,史官分左右,監司進前。東健進前訖。上曰,卿其下去,悉心爲之。源達曰,宣敎,何以爲之乎?上曰,出去爲之,可也。命監司先退,史官就座,仍命退,諸臣以次退出。
上在昌德宮。停常參·經筵。
李穆淵啓曰,明日常參·經筵,取稟。傳曰,停。
南履炯啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李穆淵啓曰,左副承旨洪鍾應,今日不爲仕進,卽爲牌招,何如?傳曰,允。
傳于南履炯曰,召對入侍。
南履炯啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平柳興奎在外,監察茶時之意,敢啓。傳曰,知道。
以大司諫李正耆,掌令朴斆默·朴齊輝,持平黃燝牌不進罷職傳旨,傳于南履炯曰,只推。
以左副承旨洪鍾應牌不進罷職傳旨,傳于李穆淵曰,只推。
以副修撰宋能圭牌不進罷職傳旨,傳于曺雲承曰,只推。
李穆淵,以弘文館言啓曰,副修撰宋能圭,旣有只推之命,與新除授副校理尹穳,一體牌招察任,何如?傳曰,允。
曺雲承,以兵曹言啓曰,本曹正郞金始淵,身病猝重,呈狀乞遞。宿衛重地,不可久曠,今姑改差,何如?傳曰,允。
又以兵曹言啓曰,內禁衛將趙禹錫,景福宮衛將曺寅植,俱以病難供職,呈狀乞遞,竝改差,何如?傳曰,允。
吏曹口傳政事,直閣單金始淵。
曺雲承,以備邊司言啓曰,卽見忠淸監司金鼎均狀啓,則以爲,道內穀摠,自來不敷,只以應分,排巡無路,還軍餉留庫中米一千石,租二千石,太一千石,特許加分事,請令廟堂稟旨分付矣。排巡之穀,每患不足,加分之請,便成年例,依狀請數爻,許施,何如?傳曰,允。
壬寅五月十八日午時,上御熙政堂。召對入侍時,參贊官南履炯,侍讀官李殷相,檢討官趙徽林,直閣金始淵,假注書尹行福,記注官李東韻,記事官金濬,各持綱目第三卷四卷,以次進伏訖。上曰,史官分左右。命讀之,殷相讀自楚使龍且,止佯狂爲巫。上曰,止之,文義陳之。殷相曰,龍且爲項王骨鯁之臣,與亞父·種離昧等竝稱,不可謂不知兵者,與人夾水而陣,一夜之間,水頓涸而不知,何其疎也?兵法曰,知彼知己,韓信知龍且之疎,故爲此計以取勝,龍且不知韓信而易之,故卒以敗死,謂之不知兵,亦可矣。昔者子路問於孔子曰,子行三軍則誰與?子曰,暴虎憑河,死而無悔者,吾不與也,必也臨事而懼,好謀而成者也。夫豈徒龍且軍,以易而敗?凡天下大小事,不謀則無成,不懼則必敗,伏願殿下體念焉。上曰,下番讀之。徽林讀自秋七月漢立黥布爲淮南王,止則其不義甚矣。上曰,止之,文義陳之。徽林曰,韓信之不忍背漢者,亦可見高祖駕御之道也。信之才略無雙,桀驁難制,雖無武涉·蒯通之言,安保其爲漢盡節乎?然而誘之以富貴而不貳,脅之以死生而不變者,蓋由其解衣推食,示無間也,設壇拜將,示專任也。於是乎感恩怵義,有足以心悅誠服者也。況明聖之君,忠亮之臣,情志交孚,同心同德者乎?有施而後報,固非純臣之事上,而亦在人君禮使之盡道矣。伏願殿下,此等處留念焉。上曰,閣臣讀之。始淵讀自漢太祖高皇帝五年,止殊死已下。上曰,止之,文義陳之。始淵曰,臣之所讀篇內,無可陳之義,而第進鑑史冊,以其治亂之爲法爲戒,而只使諸臣,以次讀奏,各陳文義而退,便同文具,恐無實效矣。聖學雖高明,經書史記之間,似不無疑難處,而臣之前後進參法講及召對者,爲六七次矣,一未承發問之聖敎,實有欠於實地工夫。聖人所讀學問者,非別件事,卽學習於書,問難於人,發明其所不知,日新又日新,法善戒惡,得其效大,施諸事爲,無不合於理而中於道耳。洪惟我列聖朝日勤講學,發問討論,化理之治,亶由於是也。伏願殿下,體祖宗之法,凡於法講召對,發問討論,俾有學問之實效焉。上曰,承旨讀之。履炯讀自二月王卽皇帝位,止豈不深且遠哉?上曰,止之,文義陳之。履炯曰,今所讀奏,已先有司馬公論斷,且盡於上下番文義,別無可達,而大抵史記異於經傳,政令得失,國之興替係焉,言事是非,人之賢愚判焉,人君鑑戒,實在於是,雖以今日自止間若干板言之,君德臣道,亦多有可以鑑戒而勸懲者,須於此等處,着力近裏,體驗於殿下心上,有若身處其地事當目下然,何以處之,與治同道,何以辨之,以亂爲戒乎?較量於古人今我,取舍於治規亂法,如此而有不合疑難處,則隨事發問於臣等,務求至當所在,則卽此是窮理一事,而聰明自爾開張,事理亦必犁然,更於體驗上加勉,是臣區區之望焉。上掩卷,命史官就座,仍命退,諸臣以此退出。
上在昌德宮。停常參·經筵。
南履炯,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪鍾應啓曰,明日再明日,顯隆園忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
南履炯啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右承旨金大根,同副承旨李源達,今日不爲仕進,竝卽牌招,何如?傳曰,允。
洪鍾應啓曰,刑曹參判鄭基一,除拜後過三日不爲出肅,依定式推考警責,仍卽牌招察任,何如?傳曰,允。
傳于洪鍾應曰,直閣金始淵,馳詣顯隆園,奉審摘奸,仍詣健陵·華寧殿,一體奉審以來。
以黃海監司徐念淳狀啓,遂安郡民家失火事,傳于南履炯曰,聞甚矜惻,元恤典外,別加顧助,結構奠接之方,廟堂措辭,分付。
以副校理尹穳,副修撰宋能圭牌不進罷職傳旨,傳于洪鍾應曰,只推。
洪鍾應,以弘文館言啓曰,副校理尹穳,副修撰宋能圭,旣有只推之命,竝卽牌招察任,何如?傳曰,允。
南履炯啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平柳興奎在外,監察茶時之意,敢啓。傳曰,知道。
以大司諫李正耆,掌令朴斆默·朴齊輝,持平黃燝牌不進罷職傳旨,傳于南履炯曰,只推。
以右承旨金大根,同副承旨李源達牌不進罷職傳旨,傳于南履炯曰,只推。
南履炯,以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以都摠府言啓曰,副摠管李顯英,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以訓鍊都監言啓曰,去夜初更量,奉常寺參奉李晉錫犯夜,被捉於本局邏卒處,依例移送義禁府之意,敢啓。傳曰,知道。
又以義禁府言啓曰,因訓鍊都監草記,去夜初更量,奉常寺參奉李晉錫犯夜,被捉於本局邏卒處,依例移送義禁府事,批旨內知道事,命下矣。李晉錫,今方待命,拿囚之意,敢啓。傳曰,知道。
又以義禁府言啓曰,奉常寺參奉李晉錫,去夜初更量,被捉於訓鍊都監巡邏,纔已移本府拿囚矣。所當依更數決杖,而曾經東班職,勿爲決杖,王府決杖,代以金贖,載在大典通編,李晉錫,準更數笞一十收贖放送之意,敢啓。傳曰,知道。
又以左邊捕盜廳言啓曰,去夜初更量,左番行首武藝別監李德彦,稱以統內申飭,白衣犯夜,被捉於本廳統內巡邏軍官處,而係是掖隷,不敢擅便,何以爲之?敢啓。傳曰,旣是統內申飭,則何必煩稟?
上在昌德宮。停常參·經筵。
藥房都提調趙寅永,提調朴永元,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
金大根啓曰,明日召對,取稟。傳曰,停。
南履炯啓曰,行大司憲宋冕載,掌令朴斆默未肅拜,執義洪直弼,持平柳興奎在外,掌令朴齊輝,持平黃燝呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
又啓曰,右副承旨曺雲承,同副承旨李源達,今日不爲仕進,竝卽牌招,何如?傳曰,允。
金大根啓曰,封啓事體,何等審愼,而卽見黃海監司徐念淳詳定米裝發狀啓,則前面臣字下,不爲着銜,事甚疎忽,萬萬未安,原狀啓,雖不得不捧入,該道臣不可無警,推考,何如?傳曰,允。
南履炯啓曰,假注書李鼎信,身病猝重,勢難察任,今姑改差,何如?傳曰,允。
李鼎信改差,代以韓應淳爲假注書。
禮曹,因大臣筵奏,初次祈雨祭,不卜日設行事,命下矣。初次祈雨祭,不卜日今二十二日,三角山·木覓山·漢江,依例遣堂下三品官,虔誠設行,何如?判付啓,依所啓施行爲良如敎。
捕將前望單子入之,李惟秀落點。
南履炯啓曰,新除授右邊捕盜大將李惟秀,卽爲牌招,傳授命召及大將牌·傳令牌,何如?傳曰,允。
有政。吏批,判書金左根進,參判洪在喆,參議金學性竝牌招不進,右承旨金大根進。啓曰,忠州牧使,今當差出,而本州以湖西雄邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以安光直爲同經筵,徐室輔爲尙衣主簿,許爲開城敎授,李玄緖爲忠州牧使。
兵批,行判書徐憙淳進,參判金景善病,參議李是鍊入直,參知洪龜燮病,左副承旨洪鍾應進。以李存敬爲副摠管,尹致獻爲僉知,尹永培爲內禁將,李明錫·李斗榮·崔允達爲五衛將,金輔根爲曹司五衛將,李時龍爲訓鍊判官,權爲訓鍊主簿,鄭補源爲武兼,徐鎬豊爲部將,前監牧官趙和璧今加折衝,加資事承傳。
吏批,再政。以白潤鶴爲禮曹正郞,趙基亨爲濟用主簿,金喬根爲蔚山府使。
兵批,再政。以李義明爲訓鍊主簿,吳泰煥爲武兼,同知單崔允達,僉知單李明錫·李斗榮,副護軍南履元·朴禮會·吳致亨·李宗煥·趙和璧,以上竝單付。
吏批,三政。以崔信爲司藝,金得權爲義盈主簿,韓璵爲林川郡守。
兵批,三政。以金漢奎爲景福將,金遠喜爲武兼,副護軍徐冕輔。
吏批,四政。以趙存恒爲熙川郡守,金泳根爲全州判官。
兵批,四政。同知單金漢奎。
以右副承旨曺雲承,同副承旨李源達牌不進罷職傳旨,傳于洪鍾應曰,只推。
以副校理尹穳,副修撰宋能圭牌不進罷職傳旨,傳于洪鍾應曰,只推。
以吏曹參議金學性牌不進罷職傳旨,傳于洪鍾應曰,只推。
傳于金大根曰,發遣吏郞,諸執事淸齋與否,摘奸以來。
兵曹口傳政事,副司果單金益文。
金大根,以吏曹言啓曰,藥房入侍時,上京及未下直守令,催促下送事,允下矣。自臣曹催促,則未下直守令昆陽郡守朴正鎭,果川縣監徐用輔,積城縣監梁鍾華,恩津縣監尹致麟,俱以爲今二十一日辭朝云。會寧府使南錫圭,三和府使李熙絅,慶山縣令李彙載,陽智縣監朴宗琰,俱以爲今二十二日辭朝云。上京守令仁同府使李熙冕,臨陂縣令沈宜益,俱以爲今二十二日下去云,定州牧使趙雲澈,以爲今二十三日下去云,長興府使鄭冕榮,金山郡守張照,江東縣監沈承澤,俱以爲今二十四日下去云,羅州牧使沈宜復,以爲今二十五日下去云。韓山郡守洪鼎周,省掃事,受由於京畿富平地,榮川郡守金益鼎,覲親事,受由於京畿楊根地,河陽縣監徐有始,省掃事,受由於京畿加平地云。竝卽速還官之意,發關知委於該道臣處,而龍岡縣令曺錫雨,親病沈重,不得下去云,殊未知親病之何如,而催促之下,不卽下去,誠甚未安,改差,何如?傳曰,允。
壬寅五月二十日辰時,上御熙政堂。藥房入診入侍時,都提調趙寅永,提調朴永元,副提調李穆淵,假注書李鼎信,記注官李東韻·李昌祖,待敎李裕元,以次進伏,醫官崔暄·李顯養·卞宗浩·李河錫,進伏楹外訖。上曰,史官分左右。寅永進前奏曰,近日日氣晨夕過涼,午候薰熱,此時聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,醫官使之入診乎?上可之。暄等以次診候訖,退伏楹外奏曰,脈候左右三部調均矣。上曰,醫官先退。寅永曰,夏至已過多日,一雨尙此漠然,雖或有間間沾灑,而未滿鋤犁,注秧多愆,民情渴悶,日甚一日,圭璧之擧,有難虛徐,初次祈雨祭,不卜日虔誠設行事,分付該曹,何如?上曰,依爲之。出擧條上曰,外邑旱氣何如,民情,何如?寅永曰,西北·關東,雨澤稍洽,而三南則旱氣最甚,間或霏灑,而移秧則太不足,湖西則祈雨祭今方設行,畿內則亦或有霏灑,而乾土未霑,移秧失時,民情遑急,日甚一日,俄接嶺南謄報,則亦未免乾悶之歎矣。寅永曰,臣以目下憫旱,方請圭璧之擧矣。上天至仁,庶望孚格,而第念災咎之由,或不無冤鬱干和之慮,此時恤囚,不容少緩,京外輕囚之滯在囹圄者,竝卽疏決,重罪之已錄啓未錄啓者,亦爲一體審理事,三懸鈴行會於諸道諸都,未肅拜刑曹判書,令政院牌招,使之勿拘齋日,仍卽開坐,何如?上曰,依爲之。出擧條寅永曰,農務方殷,旱憂亦甚,此時守令,不宜瘝曠,忠州牧使有闕之代,令政院政官牌招,開政差出,與上京及未下直守令,一體催促下送,何如?上曰,依爲之。出擧條寅永曰,右捕將柳相弼,實病難强云,今姑許遞,何如?上曰,依爲之。出擧條捕將有闕之代,前望單子入之事,出榻敎穆淵曰,右邊捕盜大將柳相弼許遞事,命下矣。捕將之任,不可一刻暫曠,在前如此之時,有他邊大將兼察之例,今番則何以爲之乎?上曰,他邊大將兼察,可也。穆淵曰,右邊捕盜大將,以他邊大將兼察事,命下矣。左邊捕盜大將任聖臯,卽爲牌招聽傳敎,何如?上曰,依爲之。出擧條寅永曰,本院藥材內入時,奉承啓下標紙後擧行,卽筵稟定式之事,而近或有未承標紙先入物種之時,殊有異於定式之本意。此後則凡有內入,必以標紙啓下,俾遵前規似好,故敢此仰達矣。上曰,依此爲之,可也。上命大臣先退,又命史官就座,仍命退,諸臣以次退出。
上在昌德宮。停常參·經筵。
金大根啓曰,明日常參·經筵,取稟。傳曰,停。
又啓曰,來二十五日,朝參日次矣,敢稟。傳曰,停。
又啓曰,行大司憲宋冕載,掌令朴斆默未肅拜,執義洪直弼,持平柳興奎在外,掌令朴齊輝,持平黃燝呈辭,監察茶時之意,敢啓。傳曰,知道。
又啓曰,右副承旨曺雲承,同副承旨李源達,今日不爲仕進,竝卽牌招,何如?傳曰,允。
傳于金大根曰,禮房承旨,馳詣受香諸處,奉審摘奸以來。
禮曹,來七月初二日,行宗廟永寧殿秋享大祭,香祝親傳,取稟。奉敎敬依。
傳于金大根曰,同副承旨許遞,前望單子入之。
承旨前望單子入之,金學性落點。
傳于金大根曰,憫旱慮囚一刻爲急,而此重臣之無端違傲,豈所以體九重憧憧之義哉?刑曹判書朴晦壽,施以譴罷之典。
傳于金大根曰,刑曹判書前望單子入之,待下批牌招,使之先開坐後謝恩。
刑曹判書前望單子入之,朴永元落點。
金大根,以內醫院都提調意啓曰,本院提調,例不得兼帶刑獄之官,而提調朴永元,除拜刑曹判書矣。所帶刑曹判書,今姑許遞,何如?傳曰,提調許遞。
傳于金大根曰,藥院提調有闕之代,前望單子入之。
內醫提調前望單子入之,李光正落點。
以右副承旨曺雲承牌不進罷職傳旨,傳于金大根曰,只推。
金大根啓曰,行都承旨李穆淵,行左承旨南履炯,同副承旨曺雲承不爲仕進,左副承旨金學性未肅拜,右副承旨洪鍾應式暇出去,院中只有臣一人,伴直無人,同副承旨曺雲承,旣有只推之命,卽爲牌招,何如?傳曰,允。
曺雲承,以司僕寺一二提調意啓曰,濟州前判官金最善遞任進上馬三匹,旌義前縣監愼尙欽遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
上在昌德宮。停常參·經筵。
自卯時至巳時,灑雨下雨,測雨器水深八分。
金大根啓曰,明日再明日,健元陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
南履炯啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨洪鍾應,今日不爲仕進,卽爲牌招,何如?傳曰,允。
備忘記,三和都護府使李熙絅,會寧府使南錫奎下直,各張弓一張,長箭一部,片箭一部,筒兒一箇賜給。
南履炯啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,〈持平〉柳興奎在外,監察茶時之意,敢啓。傳曰,知道。
以大司諫李正耆,掌令朴斆默·朴齊輝,持平黃燝牌不進罷職傳旨,傳于南履炯曰,只推。
以右副承旨洪鍾應牌不進罷職傳旨,傳于曺雲承曰,只推。
南履炯啓曰,卽者吏曹郞廳來言,熙川郡守趙存恒,兩司當爲署經,憲府則雖已署經,諫院則司諫李㘾,獻納金相稷,正言姜長煥在外,正言李玄文未署經,只有大司諫李正耆一人,不得備員署經云,何以爲之?敢稟。傳曰,一司除署經。
金大根,以弘文館言啓曰,副修撰宋能圭,卽爲牌招察任,何如?傳曰,允。
以副修撰宋能圭牌不進罷職傳旨,傳于金大根曰,只推。
曺雲承,以兵曹言啓曰,卽接北所衛將李商球牒報,則明光門東邊行閣四間許因雨頹壓云。爲先令紫門監,以杻把子及長木,堅實圍排,限修改間弘化門入直軍二十名除出,嚴加守直之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以訓鍊都監言啓曰,因兵曹草記,明光門東邊行閣四間許頹壓處,弘化門入直軍二十名除出,將校一人率領,限修築間嚴加守直之意,敢啓。傳曰,知道。
上在昌德宮。停常參·經筵。
金大根啓曰,明日召對,取稟。傳曰,停。
南履炯啓曰,行大司憲宋冕載,掌令朴斆默未肅拜,執義洪直弼,持平柳興奎在外,掌令朴齊輝,持平黃燝呈辭,監察茶時之意,敢啓。傳曰,知道。
李穆淵啓曰,右副承旨洪鍾應,今日不爲仕進,卽爲牌招,何如?傳曰,允。
傳于金大根曰,禮房承旨,馳詣健元陵,奉審摘奸,局內諸陵,一體奉審以來。
李穆淵,以吏曹言啓曰,成均館直講朴奎賢,以其身病,呈狀乞遞,改差,何如?傳曰,允。
金大根,以禮曹言啓曰,初次虔禱,甘澍伊始,而僅止浥塵,終靳一霈,再次祈雨祭,不卜日今二十五日龍山江楮子島,遣宰臣設行事,知委,何如?傳曰,允。
傳于金大根曰,今番祈雨祭獻官諸執事,各別擇差事,分付該曹。
以右副承旨洪鍾應牌不進罷職傳旨,傳于曺雲承曰,只推。
傳于金大根曰,發遣吏郞,諸執事淸齋與否,摘奸以來。
上在昌德宮。停常參·經筵。
金大根啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,爲之。
曺雲承啓曰,行大司憲宋冕載,掌令朴斆默未肅拜,執義洪直弼,持平柳興奎在外,掌令朴齊輝,持平黃燝呈辭,監察茶時之意,敢啓。傳曰,知道。
金大根啓曰,左副承旨金學性,右副承旨洪鍾應,今日不爲仕進,竝卽牌招,何如?傳曰,允。
傳于金大根曰,禮房承旨,馳詣受香諸處,奉審摘奸以來。
金大根,以弘文館言啓曰,副校理尹穳差祭,應敎韓宓履在外,副校理趙鳳夏內閣進,上番闕直,事甚未安。副應敎金穰根,校理李殷相·趙道淳,竝卽牌招,以爲推移入直之地,何如?傳曰,允。
以左副承旨金學性,右副承旨洪鍾應牌不進罷職傳旨,傳于曺雲承曰,只推。
曺雲承,以禁衛營言啓曰,本營哨官愼錫老身爲將官,擧措駭忘,爲先汰去之意,敢啓。傳曰,知道。
又以右邊捕盜廳言啓曰,去夜初更量,別監朴東顯犯夜,被捉於本廳統內巡邏,而係是掖隷,不敢擅便,何以爲之?敢啓。傳曰,爲先除下,嚴棍懲勵。
刑曹啓目粘連,京囚金性福獄事段,發憤於從嫂之他適,挺身爲其兄之先茅,毒踢之痕,著於腎囊,冤殞之命,雖於時刻,因證俱的,情節絶慘,依前訊推,何如?判付啓依允。
又啓目粘連,京囚鄭者斤孫獄事段,三踢胸摚,傷痕宛著,八日殞斃,他故沒有,雖無傍眼之作證,莫掩下手之實犯,依前訊推,何如?判付啓依允。
又啓目粘連,京囚李同蕃獄事段,木杖之打,極其猛毒,腦後之傷,若是深重,二日而殘縷遽殞,三年而胸身就捕,斷案已定,疑端無著,依前訊推,何如?啓依允。
上在昌德宮。停常參·經筵。
藥房提調李光正,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
曺雲承,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪鍾應啓曰,明日常參·經筵,取稟。傳曰,停。召對爲之。
曺雲承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李穆淵啓曰,行左承旨南履炯,今日不爲仕進,卽爲牌招,何如?傳曰,許遞,前望單子入之。
傳于曺雲承曰,召對入侍。
承旨前望單子入之,徐戴淳落點。
傳于洪鍾應曰,右承旨許遞,前望單子入之。
承旨前望單子入之,尹敎成落點。
傳于洪鍾應曰,故待敎李肯愚夫人卒逝云,賻物依定式輸送事,分付該曹。
以副應敎金穰根,校理李殷相·趙道淳牌不進罷職傳旨,傳于洪鍾應曰,只推。
洪鍾應,以弘文館言啓曰,副修撰宋能圭,卽爲牌招察任,何如?傳曰,允。
曺雲承啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平柳興奎在外,監察茶時之意,敢啓。傳曰,知道。
以大司諫李正耆,掌令朴斆默·朴齊輝,持平黃璟牌不進罷職傳旨,傳于曺雲承曰,只推。
曺雲承,以兵曹言啓曰,五衛將李明錫除授在外,上來無期,李斗榮·崔允達,俱以病難供職,呈狀乞遞,竝改差,何如?傳曰,允。
又以義禁府言啓曰,京畿監司李若愚狀啓內,加平郡守李正夏,爲先罷黜,其罪狀,令攸司稟處事,啓下矣。李正夏時在任所,未及上來云,依例發遣府羅將,拿來,何如?傳曰,待待命拿囚。
又以右邊捕盜廳言啓曰,因本廳草記,犯夜被捉別監朴東顯,爲先除下嚴棍懲勵事,命下矣。朴東顯,嚴棍二十度,懲勵放送之意,敢啓。傳曰,知道。
刑曹啓目粘連,京囚鄭快成獄事段,手棒毒戕於方走之時,腰纏奪攫於旣死之後,始旣直款,終又白賴,情節兇慘,取服償命,何如?判付啓依允。
又啓目粘連,京囚全成喆獄事段,傷著肋背,斃不踰日,纛秋爲犯,初無一端之依俙,成喆殺人,莫掩百口之喧傳,訊推得情,何如?判付啓依允。又啓目粘連,京囚李光道獄事段,誤捉平民,私刑致死,無倫校卒間下手輕重,主張者之爲正犯,不易之典,況順吉之無犯,光道之獨打,諸證俱備,訊推取服,何如?判付啓依允。
壬寅五月二十五日辰時,上御熙政堂。召對入侍時,參贊官曺雲承,侍讀官李殷相,檢討官南性敎,直閣金始淵,假注書韓應淳,記注官李昌祖,記事官吉履元,各持綱目第四卷,以次進伏訖。上曰,史官分左右。命讀之,殷相讀自帝西都·關中,止張良謝病辟穀。上曰,止之,文義陳之。殷相曰,漢高慢而侮人,罵諸僚群臣,如罵奴,而豪傑皆樂爲之用者,以其敏於用言矣。是以張良,以常用其策,遂從不去,韓信,以言聽計用,不忍倍之,此與項王之慈愛而言不聽計不用,其得失,果何如也?至若婁敬,不過一戍卒也,而不以卑鄙,言可用則采之,非但采用其言,已而又拜以顯官,敏於用言如此,豪傑之樂爲用,不亦宜乎?豪傑樂爲用,故起自泗上亭長,誅暴秦滅彊楚,八年而遂成帝業,用言之效,若是其大。雖以此觀之,人君可不以開言路,爲急務乎?大抵有國之興替,係於言路之開塞,言路之開,係於人君之用與不用。伏願殿下,凡群下之進言,勿阻賜優批,必采用其言焉。上曰,下番讀之。性敎讀自良素多病,止治長樂宮。上曰,止之,文義陳之。性敎曰,張良,漢朝之元勳也。其功業名節,照曜史冊,不下於伊尹·呂尙之佐,而漢業之不及殷周,張良亦不得辭其責矣。今其言曰,以三寸舌,爲帝者師,此近於戰國時縱橫者之說也。商書,惟尹躬曁湯,咸有一德,周書曰,予有臣三千惟一心,惟德惟心,乃帝王之極工,臣子之所以事君,亦惟德惟心而已矣。所謂三寸舌云者,不過以智辨辭令,抵掌於利害之間,而良之言如此,則漢業之不及殷周,不亦宜乎?至於辟穀等說,尤涉荒唐,伊尹·呂尙,何嘗有是事哉?伏願於此等義諦,留神詳玩,擇臣於一德一心,無以利口爲賢,則伊·呂之佐,不期來而自來矣。曷不休哉?上曰,閣臣讀之。始淵讀自六年冬十二月,止授陛下。上曰,止之,文義陳之。時淵曰,臣之所讀篇內,無可陳之義耳。大學所謂誠意二字,卽應萬事以誠意之謂也。雖做得微細事,不誠其心,無以成實,況人君講學,爲治平之大本,誠實着力,開明旨義,鑑戒治亂,始得其效,可以致治矣。臣於日前召對,有發問討論之仰請者,而未承發落,實不勝惶悚抑鬱之至,古人所云書自書之言,不幸近之,如是而日開講筵,必無所益矣。伏願專心方冊,誠意講究,俾有實得之效焉。上曰,承旨讀之。雲承讀自陛下用臣計,止稱賢相焉。上曰,止之,文義陳之。雲承曰,臣之所讀篇內,別無可陳之義耳。上掩卷,命史官就座,仍命退,諸臣以次退出。
上在昌德宮。停常參·經筵。
尹敎成啓曰,明日召對,取稟。傳曰,停。
又啓曰,明日祈雨祭齋戒相値,視事頉稟之意,敢啓。傳曰,知道。
徐戴淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于洪鍾應曰,召對入侍。
傳于徐戴淳曰,右副承旨許遞,前望單子入之。
承旨前望單子入之,李源庚落點。
禮曹,三次祈雨祭,不卜日今二十八日,南壇·雩祀壇,遣宰臣設行事,知委,何如?判付啓,依所啓施行爲良如敎。
傳于尹敎成曰,明日祈雨祭香祝,當親傳矣。雲寶劍置之,侍衛入直磨鍊,該房知悉。
傳于徐戴淳曰,晦日次對,進定於明日。
徐戴淳啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平柳興奎在外,監察茶時之意,敢啓。傳曰,知道。
以大司諫李正耆,掌令朴斆默·朴齊輝,持平黃燝牌不進罷職傳旨,傳于徐戴淳曰,只推。
傳于徐戴淳曰,明日出宮門路,以仁和門爲之。
徐戴淳啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
傳于尹敎成曰,發遣吏郞,諸執事淸齋與否,摘奸以來。
尹敎成,以吏曹言啓曰,今此宗廟朔祭獻官,前承旨南履炯塡差,而時無職名,今該曹口傳付軍職,何如?傳曰,允。
兵曹口傳政事,護軍單南履炯。
以副修撰宋能圭牌不進罷職傳旨,傳于尹敎成曰,只推。
尹敎成,以弘文館言啓曰,副修撰宋能圭,旣有只推之命,卽爲牌招察任,何如?傳曰,允。
又以奉常寺都提調·提調意啓曰,東籍親耕田所種大麥打作,則所出爲六石十三斗,小麥打作,則所出爲二石三斗之意,敢啓。傳曰,知道。
徐戴淳,以都摠府言啓曰,副摠管沈日永,以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
又以刑曹言啓曰,卽接全羅監司徐箕淳文移,則靈巖郡徒一年定配罪人趙斗三,限滿云矣。取考曹上配案,則斗三,以石打其子,至於致死罪,辛丑五月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
義禁府啓目,祥原前郡守李鍾協原情云云,問目內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付啓依允。
刑曹啓目粘連,京囚金應俊獄事段,䪿門血癊,昭著致命之因,翌日殞絶,尤驗速死之狀,依前訊推,期於得情,何如?判付啓依允。又啓目粘連,京囚孫啓福獄事段,頭部微損,雖欲勒諉於別人,乳肋重傷,其奈莫逃於實犯,依前訊推得情,何如?啓判付內依允。又啓目粘連,京囚崔景孫獄事段,兇身雖以抵賴,獄情眞的無疑,依前訊推,期於取服,何如?判付啓依允。
壬寅五月二十六日辰時,上御熙政堂。召對入侍時,參贊官洪鍾應,侍讀官李殷相,檢討官南性敎,直閣金始淵,假注書尹行福,記注官李東韻,記事官金濬,各持綱目第四卷,以次進伏訖。上命史官分左右,上命讀之。殷相讀自更以大原郡,止賜家令金五百斤。上曰,止之,文義陳之。殷相曰,漢高使人攻城略地,因以與之,與天下同其利,則所封,未必皆親愛,斬丁公而赦季布,則所誅未必皆仇怨。然以史氏記言之,盧綰,以家同閈生同日,故特王之,則其非所謂親愛者乎?以親愛而無功封王,故群臣恐或用愛憎行誅賞,往往有缺望自危之心,刑賞之不可不愼,類如此矣。大抵賞一人而千萬人勸者,賞必加於有功也,刑一人而千萬人懼者,刑必斷於有罪也。伏願體念焉。上曰,下番讀之。性敎讀自秋匈奴寇邊,止莫有言者。上曰,止之,文義陳之。性敎曰,漢高帝以布衣,撥亂反正,勳業高矣,度量弘矣,然而未嘗聞大道。蕭·曹之流,皆刀筆之吏而已,不足與制禮作樂,而叔孫通,以秦時博士,略窺糟粕,徒竊糠粃,任一代之制作,而其言曰,儒者難與進取,此足以贊漢祖慢儒之習矣。魯之兩生不肯行,亦曲儒之見也。干戈,甫定,正是修文偃武垂衣明堂之時也。若待百年而興禮樂,則百年之間,將何以治國乎?伏願於此等處留神,必以禮樂爲治世之本,則曷不休哉?上曰,閣臣讀之。始淵讀自司馬公曰,止輒益封馬邑焉。上曰,止之,文義陳之。始淵曰,臣讀自止之內,別無可達之文義。上曰,承旨讀之。鍾應讀自十二月,止帝如洛陽。上曰,止之,文義陳之。鍾應曰,禮樂,王政之最先最大者,非禮樂,無以應天命正世道也。欲行禮樂,必先敦其倫明其彝,化行俗美,人心悅服,忠君孝親,享祀誠敬,其餘大小節文,自可燦然具備,所謂禮樂不期興而自興矣。漢高雖英傑之主,無學識之力,因通言起朝儀,而此不過威制朝臣之外具末節,非悅服人心之實德,奚足謂之禮哉?伏願此等處,益加留神省察,俾有實得之效焉。上掩卷,命史官就座,仍命退,諸臣以此退出。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
尹敎成啓曰,明日常參·經筵,取稟。傳曰,只晝講。
又啓曰,來初一日,輪對日次,而救食齋戒相値,頉稟之意,敢啓。傳曰,知道。
傳于尹敎成曰,禮房承旨,馳詣受香諸處,奉審摘奸以來。
傳于李源庚曰,大臣·備局堂上,引見。
徐戴淳啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平柳興奎在外,監察茶時之意,敢啓。傳曰,知道。
以大司諫李正耆,掌令朴斆默·朴齊輝,持平黃燝牌不進罷職傳旨,傳于徐戴淳曰,只推。
以副修撰宋能圭牌不進罷職傳旨,傳于洪鍾應曰,只推。
傳于洪鍾應曰,在外玉堂許遞,前望單子入之。
應敎前望單子入之,南秉哲落點。
同副承旨尹敎成書啓,臣承命馳詣南壇,壇上神位版奉審則無頉,祭物祭器祭井看審則精潔,諸執事進排官摘奸則無頉,仍詣雩祀壇,壇上神位版奉審則無頉,祭物祭器祭井看審則精潔,諸執事進排官摘奸則無頉矣。臣則還詣南壇享所,仍留監祭,待將事,還奉神位版後復命之意,敢啓。傳曰,知道。
刑曹啓目粘連,京囚李鎭倫獄事,一家三人,迭起共犯,而起鬧者渠也,行觸者渠也。屢經審理,情節獰頑,訊推取報,何如?判付啓依允。又啓目粘連,京囚金晩得獄事,發憤於尊位之招呼,含憾於卑賤之顯露,一刀剚股,竟死辜內,法無可恕,嚴訊得情,何如?判付啓依允。又啓目粘連,京囚吳成得獄事,群致之中,眞犯未的,多人之中,獨拈成得,只是然疑,參以檢案,疑端若此,考諸法律,奧義已見,其在欽恤之義,合有審克之議,而臣曹不敢擅便,問議大臣處之,何如?判付啓依允。又啓目,京囚宋千石獄事,曹完決內捕卒,至於流丐,恃强凌弱,本是伎倆,問人蹤跡,隨口應答,初無可怒之端,紅絲揮打,足踢協肋,證招分明,兩檢符合,全諱躬犯,忍杖不報,嚴訊得情,何如?判付啓依允。
壬寅五月二十七日辰時,上詣仁政殿月臺。南壇·雩祀壇祈雨祭親傳香入侍時,行都承旨李穆淵,左承旨徐戴淳,右承旨金學性,左副承旨李源庚,右副承旨洪鍾應,同副承旨尹敎成,假注書尹行福·韓應淳,記注官李東韻·李昌祖,檢校直提學趙秉龜,直提學金輔根,檢校直閣李公翼,直閣金始淵,檢校待敎趙鳳夏,待敎李裕元以次侍立。時至,通禮跪啓請外辦。上具翼善冠·衮龍袍,步出仁和門。藥房提調李光正,副提調李穆淵等進前奏曰,侵早勞動,聖體,若何?上曰,一樣矣。通禮前導,就月臺褥位南向立,引儀引南壇獻官行護軍沈宜臣,詣褥位之。左通禮跪啓請跪,上跪,香室官奉香祝跪授敎成,敎成奉東向跪進,上受香祝,以授宜臣,宜臣西向跪受興。引儀又引雩祀壇獻官行護軍成遂默,如初儀。通禮跪啓請興。上興,通禮前導,降階下祗送位西向立,宜臣·遂默奉香祝以次由正路出。通禮請鞠躬。上鞠躬,香祝過後,啓請平身,上平身,入幕次後,問安勿爲之事。出榻敎。通禮前導,由月臺入仁和門。命出解嚴標信,仍還內,諸臣以次退出。
壬寅五月二十七日辰時,上御熙政堂。大臣備局堂上引見入侍時,左副承旨李源庚,假注書韓應淳,事變假注書卓景秀,記注官李東韻·李昌祖,領議政趙寅永,左議政金弘根,右議政鄭元容,行工曹判書權敦仁,行兵曹判書徐憙淳,左參贊金蘭淳,戶曹判書趙秉鉉,漢城判尹李嘉愚,刑曹判書朴永元,禮曹判書李憲球,知訓鍊院事李惟秀,行護軍任聖皐,副修撰南性敎,以次進伏訖。上曰,史官分左右。寅永進前奏曰,近日旱炎轉甚,侵早傳香,勞動旣多,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,旱氣比甚,連有圭璧之擧,而一霈尙慳,移秧漸晩,中外民情,萬萬渴憫矣。上曰,屢度祈雨,靈應尙此邈然,誠甚憫鬱矣。寅永曰,雨意間或頗緊,而每有日下西風,以致欲雨而不雨,不勝憫然矣。上曰,各道雨澤,何如?寅永曰,關北則或有過洽處,關西則頗均適,海西·關東則祈雨祭設行,不至多邑。以此推之,旱氣似不至太甚,獨三南偏被旱災,嶺南爲最甚,尙無雨澤啓聞,湖南近得八分之雨,言念民事,極爲憫迫矣。上曰,今若雨下,則庶有可望耶?寅永曰,三南農節,比於畿內,少有差晩,早秧雖已移揷,晩稻則農民以初伏爲限,而初伏尙餘一望,今若得雨,大稔則雖未可期,免歉則似可優矣,而田穀則有稍登之望云矣。上曰,次對爲之。寅永曰,卽見慶尙監司洪在喆狀啓,則枚擧慶州府尹朴長復牒呈以爲,本府逋還折租合八萬八千一百三十六石零內,二萬二千三十四石零,以昨春民分條,準詳定畢捧,而崔恒鎭等三漢未捧二萬八千三百十八石零,指徵無處,吏奴各名下未捧三萬七千七百八十四石零,今方督捧,而充完無期,磨勘有限,先以捧未捧成冊上送爲辭矣。此邑還弊,前有所覆啓行會者,而今見該道臣區別登聞者,則逋吏中作故與用法三漢等未捧,至爲二萬八千餘石之多,而旣無族戚賠納之人,又非面里替徵之穀,則雖使之準限督納,參量事勢,只得依前虛勘而已。事之無實,莫此爲甚,而此若用身死勿徵之一例,則來後之弊,不知止於何境。就其中用法者,特許蕩減,作故者,待年豐收納,其餘當捧條三萬七千餘石,固當刻期畢捧,而此蓋屢十年流來積逋,難以時日畢責充完,姑使之限三年除耗,俾民邑有所紓力,而如是體量之後,又或一毫虧欠,弊復如前,則吏逋用律之外,當該守令,施以倍勘,不飭之道臣,一體重究事,分付,何如?上曰,依爲之。出擧條寅永曰,卽見忠淸監司金鼎均狀啓,則枚擧公州判官尹致膺牒呈以爲,本州屢經饑癘,流散居多,京司軍錢之自丙申至己亥條排捧未納及庚子條未納合錢四萬四千九十八兩零,木五十一同十疋零,以若民情,實無徵捧之道,竝以舊未收懸錄,俾無挪移引捧之弊,而自今更寬十五年之限,庚子條未納軍布四十同四十二疋,戊戌停退條軍布十同十八疋零,依排捧例純錢代捧,各營各衙門每年納木邊五十同零,軍額充數間限七年代錢事,請令廟堂稟處矣。此邑事,誠可謂末如何矣。惠恤已備,恩澤已竭,而又有此無已之求,此固前後道臣邑宰未能以實心實政,做得一半分矯捄之致,而今若以道啓所列觀之,則誠有督徵之不得完納之無期者,弊至於此,合有參量,京司未納條前以八年排捧者,依狀請以十五年退限,木邊未納條,亦許代錢,而摠此軍木之七年代錢云者,揆以經法,有難遽議,參諸年條,亦涉過當,姑許限三年代錢,俾爲民邑舒力之地,而如是優假之後,又復如前愆納,則當該守令,自各該司直爲論勘事,一體分付,何如?上曰,依爲之。出擧條寅永曰,卽見忠淸監司金鼎均所報,則以爲,道內各邑軍資穀,自來不敷,例以別會穀,移錄用下,而見今本穀傾盡,別會穀亦甚無多,實無推用之道,就水營劃得安興軍餉米中七千石,劃付別會,以爲收用之地爲辭矣。軍資元係不敷,別會又爲垂罄,而每年應下,不可不劃給,則竊計道內穀簿,惟有水營劃得條,稍可容措,依所請施行事,分付,何如?上曰,依爲之。出擧條寅永曰,卽見摠戎廳所報,則以爲,今番幸行時,楊·高·坡·交四邑城餉耗除減事命下,而此係支放之需,無他充補之道,四邑餉耗除減條四百九十四石零,請以某樣穀區劃矣。四邑城耗之特減,實出輦路曠絶之澤,而以本廳言之,此係軍需,數雖無多,不容不及今充補,但今京外穀摠,到處枵然,無以容措,在前惠恤所需,每多取辦於均廳,此亦使均廳,往復該廳,米錢間從便給代,何如?上曰,依爲之。出擧條寅永曰,今年麥農,雖未得均豐,亦可謂免歉,而嗣歲備預之方,尤不可不念,況夏糴準捧,自是不易之經法乎?近來所稱勘簿者,只是紙上之空文,而籌郞之反庫,巡營之摘奸,一切廢閣,有名無實,故外邑倉屬,認以應例,都不省糶糴法意之如何者久矣。言念民食,良覺寒心,如今之年,若任其如前虛勘,則有國關和,將焉用哉?更以此措辭,關飭於諸道諸都,以爲令申之地,何如?上曰,依爲之。出擧條寅永曰,都內濬川,已爲三載,而久旱疏滌,實係應行之政,令該司卽速擧行,何如?上曰,依爲之。出擧條寅永曰,加平有殺獄不檢事,至請該倅罷拿矣。此獄雖因本邑之初未成案,致此更査,伊時巡營之不使行檢,亦難免不審之失。前京畿監司徐英淳,施以罷職之典,何如?上曰,依爲之。出擧條弘根曰,臣自昨冬以來,癃廢轉劇,自分爲視蔭之喘,而若其至今存全,誠亦恒理之外也。惟其病有所必難强,故情有所至可苦者,前後控籲,諒出於刳腸瀝血,而自伏奉手批以後,惶霣震懍,不敢爲更事煩瀆者,誠以恩遇則千古曠絶,義分則一往隳蔑,只是拊躬長吁,不知其死所而已。目下形證,又不知幾倍於前,積月阻食,急泄無度,陷下澌落,收拾不得,視聽隨以益廢,轉動須人扶將,捱日延時,符到是俟。今因旱災之孔殷,聖心憂惕,賓對有命,臣旣一息未泯,不得不匍匐趨簉,而凜然危迫之狀,亦當在聖鑑之俯燭矣。第臣以若神識,以若矇瞶,固何敢妄有陳說,猥自托於獻替之義,而區區憂愛之忱,卽古人所謂死而後已者也。臣以講學一事,仰勉者屢矣,每承開納之批,輒有踐施之實,而曾未幾日,又復停廢,邇來講讀之曠,凡幾朔也,近日召對之命,屢下於積久停輟之際,有以仰惕然悔悟奮發有爲之志也。人主一心,上與天通,誠不誠之間,休咎立至,桑林大霈,卽不過成湯一言之孚感,而成湯所以致此者,亦惟曰日新之工,克享天心而已也。今殿下奮發悔悟於旣往之悠泛,召接儒臣,行所未行於四三朔之餘,夫遇災修省,孰有大於此者乎?苟因是而繼續光明,溫古而知新,慥慥兢兢於成湯日新之業,則方數千里之雨,安知不如桑林之禱乎?然是心也,持守之甚難,而放失之至易,譬如太淸纔開,寸陰旋繄,徒不免爲一時文具,而寒曝則自如,顧安望對越而將就之乎?此臣所以誠實二字,爲典學之要,而縷縷於席前者也。且召對之制,雖曰便簡,三講法意至爲謹重,蓋經以經之,史以緯之,卽召對法講之所以交設而互行也。顧今三庚尙隔幾日,殿角微涼,庶不至大妨臨筵,繼此而日御法講,兼行召對,則天人性命之原,古今治亂之迹,發難違覆之妙,考究討論之益,綽有課程,始可以擴充奮發之志,克躋緝熙之域矣。顧臣賤疾,無異拭巾,而愛戴一念,磨泐不得,又此仰達。伏願殿下,恕其荒錯,深留聖意焉。上曰,所陳切實,敢不服膺?出擧條元容曰,見今畿甸·三南,跨朔亢旱,圭璧遍薦,尙莫我聽,穡節轉愆,群情渴悶。夫天災流行,有國代有,雖曰氣數之使然,亦未必非人事之所致也。人主遇災,修德正事,感回天心,災轉爲祥,其理孔昭,故應天之道,惟在懋實。在昔旱乾之時,上之所以修省,下之所以勉戒,亶在乎恐懼戒愼勤政恤民,而求直言以補闕遺,飭長吏以察幽隱,疏冤枉以導和氣,預儲蓄以濟窮乏,此非徒言而已。著之施爲,發之政令,實心實事,浹洽于民,然後可以感格聽卑之天,而必得如響之冥應矣。殷湯·周宣,未嘗不行祈禱,而躬責之辭,修行之實,乃所以祈禱者也。苟不修省,而徒事籩䇺牲幣之儀,則豈可望孚格之理哉?殿下春秋鼎盛,正當奮發振勵之會,聖學庶日益進,聖德庶日益隆,而一日二日,暇豫因循,夏序已半,而帷幄之講對頻停,晝晷正長,而廈氈之召接絶罕,萬幾至繁,庶績多曠,而咨訪常少,淵默太過,如是而知思何由擴充,聰明何由開發乎?近年以前,則聖籌沖歲之時也,八域民庶之心所祈祝者,正待今日,快覩緝熙之工從欲之治,而及至今日,聖工自修之道無加於前日,學業未造於光明,德化尙遲於巍蕩,此臣等之常所憂愛,而其於八域之民望,何哉?以聖明天縱之姿,苟能立志而力行,則挽三躋五之治,亦何難做成乎?今當示警告災之時,尤屬省躬修行之機,古語云,弭災莫如修德,修德之本,卽講學是也。伏願自今,三講,日以爲常,而暑停之時,則日召近臣,講論故實,詢究治理,以爲應天以實之道,是臣區區之至祝也。上曰,卿言甚好,當體念矣。出擧條寅永曰,臣雖無似,旣忝此職,適當亢旱修省之時,又奉賓對進定之命,則豈不欲以拙訥之語,仰勉聖德上萬一,而第念陰陽愆咎之由,專在燮理之地,一則臣罪,二則臣罪,臣方日日待罪,不敢爲陳勉之計。今聞左右相所奏,懇摯切實,雖使臣殫智竭誠而爲之言,無以加於此矣。聖批優暇,竝賜開納,臣固欽仰萬萬,而雖以此推之,亦可見大同之情,沕然一辭,惟願力行而實踐焉。上曰,大臣就座。源庚曰,諸宰奏事。秉鉉曰,向於己亥,有湖西牙山倉漕船二隻權減之擧矣。見減船隻之漕復雜費,竝屬賦稅,而只是漕卒每船四十八名,二隻合爲九十六名,收布自在,爲瘼孔甚,該邑之屢報請減,可知其事勢之不容不已,況本倉權減船三隻漕卒之身布,曾有庚寅筵稟特減之例,朝家之曲軫漕邑,宜無前後之異同,牙山己亥權減船漕卒,特令減額,以爲究惠蠲弊之地,何如?上曰,依爲之。出擧條源庚曰,玉堂所懷奏之。性敎曰,近日亢旱太甚,群情遑遑,遇災省躬之道,莫如勉聖學格天心,大僚之陳勉,極爲切實,臣無容更事煩瀆,而夫災祥休咎,必有所召。在昔唐·虞之際,治隆於上,化洽於下,故風不鳴條,雨不破塊。降自春秋以來,治不逮古,化未下洽,水旱爲災,饑饉荐臻,蓋不可一一細陳,而此足驗已然之徵也。方今聖明在上,治化隆洽,可比隆唐·虞,而天監未孚,十年之間,或澇或旱,歲以不登,凡七八年,而數年少康,庶幾民力之少紓,可見昇平之賁飾,不意玆者,跨朔不雨,差過旬日,勢將辦歉,四野焦枯,三農遑急,言念民情,可謂罔措。幸而大僚建白,聖念洞屬,圭璧載擧,靈應漠然,宵旰爲憂,至誠未格,臣愚以爲天將佑我東方,降災眚而啓聖衷也。大抵治化必本於學問,學問必貴於誠實,今我殿下克勤於治化,而學問未至,雖勉於學問,誠實未著,經筵罕御,而詩傳久未迄工,召對雖頻,而綱目尙未盡閱,此所以致上天之怒,而召恒暘之災也。先儒有言曰,一念之間,景星慶雲,又曰,弭災之道,在於敬天。繼自今慥慥乎學問之上,孜孜於誠實之地,頻開法講,引接臣僚,討論奧旨,博究古事,則可以轉災爲祥。伏願殿下,無以臣言爲妄,虛心開納,以回天心,區區攢祝。上曰,所陳好矣,當體念矣。出擧條源庚曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條寅永曰,賓對已例,武將不得懸病,而今日進不進單子,禁衛大將李完植懸病矣。所當依例請罪,而聞以實病,不得進參於郊壇淸道之役,至以中軍代行,頉稟將臣則擔舁在闕外,而此與常例有異,合有參量,故敢此仰達矣。上曰,刑曹判書進前。永元進前。上曰,本曹審理,幾何爲之耶?永元曰,各道未錄啓,則自本道審理修啓之意,已爲發關知委,京囚及各道未回啓已錄啓獄案,則臣等今方逐度看閱,以爲次次入啓之地矣。上曰,着實擧行,斯速磨勘,可也。仍命大臣先退,史官就座,又命退,諸臣以次退出。
上在昌德宮。停常參,只晝講。
李源庚,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
尹敎成啓曰,明日常參·經筵,取稟。傳曰,停。召對爲之。
李源庚啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳于李源庚曰,右副承旨許遞,前望單子入之。
承旨前望單子入之,李寅敎落點。
李源庚啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼在外,持平一員未差,監察茶時之意,敢啓。傳曰,知道。
以大司諫李正耆,掌令朴斆默·朴齊輝,持平黃燝牌不進罷職傳旨,傳于李源庚曰,只推。
傳于李源庚曰,山林外在外臺諫,竝許遞,前望單子入之。
臺諫前望單子入之,司諫李光載,持平宋柱獻,正言徐相敎落點。
傳于尹敎成曰,政官牌招開政。
傳于尹敎成曰,獻納有闕之代,今日政差出。
兵曹口傳政事,副司果單李㘾。
尹敎成啓曰,吏曹參判洪在喆牌不進,推考傳旨,今方捧入,而開政命下之後,如是違牌,事甚未安,判書金左根服制,參議未差,參判更爲牌招,何如?傳曰,允。
有政。吏批,判書金左根服制,參判洪在喆進,參議未差,同副承旨尹敎成進。啓曰,判書金左根服制,參議未差,小臣獨政未安,何以爲之?敢稟。傳曰,仍爲之。以朴鳴載爲獻納,成遂默爲戶曹參判,洪鍾應爲戶曹參議,沈敬澤爲兵曹正郞,權奎容爲戶曹佐郞,李衡遠爲廣興守,權命周爲直講,權永圭爲加平郡守,趙道淳爲龍岡縣令,李殷相爲殷山縣監。
兵批,行判書徐憙淳病,參判金景善入直進,參議李是鍊病,參知洪龜燮病,右副承旨李源庚進,副護軍金大根·洪鍾應·曺雲承·李源達,副司直韓宓履·金相稷·柳興奎,副司果姜長煥,以上竝單付。
吏批,再政。以李寅奭·鄭爲校理,徐世輔爲漢城庶尹,吳永善爲監察,趙鳳夏爲南學敎授,趙秉璿爲高靈縣監。
吏批,三政。以洪鍾序爲工曹正郞,洪憲燮爲贊儀,朴榮逌爲長興主簿。
吏批,四政。以金元植爲宗廟令。
尹敎成,以弘文館言啓曰,應敎南秉哲,副修撰宋能圭,竝卽牌招察任,何如?傳曰,允。
以應敎南秉哲,副修撰宋能圭牌不進罷職傳旨,傳于尹敎性曰,只推。
尹敎成,以禮曹言啓曰,卽接杆城幼學高鼎厚所志,則以爲,同姓六寸兄應鎭,卽靖國功臣開城郡守謙十代嫡長孫,而嫡妾俱無子,以其同姓四寸弟德鎭子鳳九,欲爲繼後,諸族相議完定,而應鎭夫妻俱爲作故,拘於常規,不得循例禮斜,依定式草記稟處事,呈狀矣。凡繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長高鼎厚所訴旣如此,依定式高德鎭子鳳九,立爲應鎭之後,何如?傳曰,允。
李源庚,以刑曹言啓曰,曆書僞造罪人申大興,施以次律啓目判付內,依允事,判下矣。罪人申大興斬罪減一等,待過齋決杖一百後,咸鏡道端川府,流三千里定配所押送之意,敢啓。傳曰,知道。
義禁府啓目粘連,向前李鍾協亦,配囚逃躱者,本倅百日內追捕,而若於限內已死者,亦有主守免罪之文,今此配囚之死在於百日限內,則合有參恕之道是白乎矣,不謹防守之失,在所難免,以此照律,何如?判付啓依允。
刑曹啓目粘連,京囚金福謙獄事,後肋刃傷,當下致命,透衣及膚,其深四分,含憾於禁屠,苦主之言,的有依據,發憤於撼帨,兇身之供,全出假飾,嚴加訊推,何如?判付啓依允。又啓目粘連,京囚鄭聖遇獄事,討肉不售,手刃心坎,膋膜竝出,不渝半日,兇獰憯毒,嚴加訊推,何如?判付啓依允。又啓目粘連,京囚申大興獄事,私刊曆書,僞造印信,本律自在,莫容更議,而六枚之刻,不成爲全曆,半片之蠟,不成爲眞印,屢加盤詰,今無更覈,施以次律,何如?判付啓依允。
壬寅五月二十八日乙時,上御熙政堂。晝講入侍時,知事李憲瑋,特進官洪在喆,參贊官尹敎成,侍讀官尹穳,檢討官南性敎,假注書韓應淳,記注官李東韻·李昌祖,各持詩傳第五卷,興完君是應,以次進伏,武臣柳相鼎,進伏楹外訖。上曰,史官分左右。上開卷讀前受音一遍訖。穳讀自吉日維戊旣伯旣禱,止吉日四章,仍奏釋義訖。上讀新受音十遍訖,命陳文義。穳曰,此章讚美周先王中興功業,與車攻旨義略同,而今於田獵之事,將用馬力,故選擇吉日,以禮禱之,此可見宣王誠意之備至。臣因此而仰陳所懷,近日憫旱之聖念,靡不用極,圭璧遍及,至有躬傳香祝之擧,京外審理,屢下憫恤獄囚之敎,聽卑之天,宜有孚應,而時日已過,霈澤尙遲,上下之情,誠不勝憂遑焦迫之至。第伏念弭災之方,莫先於恐懼修省,修省之道,莫貴於應天以實,實者誠也,雖尋常事爲之間,固不可以不誠。況應天之道,苟非至誠,無以仰格,伏未知殿不之誠心,或有未盡,而致此冥應之漠然歟。臣職忝啓沃,不敢不責難於殿下矣。夫帝王爲治之道,必本於學問,學問之要,專在於誠意,誠者,有始有終無所間斷之謂也。竊覸近日,召對進接,頻頻有命,臣固欽仰萬萬,至於法講,則昨秋以後,今始開筵,十寒一曝之憂,尙矣無論,殆同束閣,置之忘域者然,是豈誠心無間終始典學之道歟?當此遇災修省之日,若不誠心典學,又或如前間斷,則其何以仰格天心,轉災爲詳也哉?伏願繼自今,激勵奮發,課日開講,體天行而自强不息,配天道而純亦不已,使天災自弭,天休式至,此特殿下方寸間一轉移事,而宗祀萬億年無疆之慶,其在於斯矣。益加體念,是臣區區之望。上曰,下番陳之。性敎曰,此章,周宣王旣復文·武之境土,爲田獵以修武備之詩,田車旣好四牡孔阜,美其車馬之完固,而可以見田賦之復也,悉率左右以燕天子,稱其上下之樂,而可以見情志之流通也,以御賓客且以酌醴,行其燕饗之禮,而可以見蒐狩之有法也。然則武備也,田賦也,情志也,禮節也,無不燦然備具於田獵之中,此所以宣王之爲中興哲辟也。亦可以見周家治法之隆洽,實由於文武竝用之道矣。伏願殿下,體念於此等經旨,潛心玩索,雖已治安,而毋忘於武備,雖在軍旅,而毋忽於文治,則周家隆洽之治,復致於今日,曷不休哉?上曰,知事陳之。憲瑋曰,春蒐秋獮,亦有國之大事也。鍊習士馬,以寓詰戎之政,執獲禽獸,以備乾豆之需,而必於農隙,所以重民事也,均其頒禽,所以與衆同也。若只以羽旄管籥,以爲耳目之娛,射御馳騁,以爲心志之快,則不幾近於孟子所謂從獸無厭者乎,是以田獵雖云古禮,恐非人辟留心之事,伏願念戒哉。上曰,特進官陳之。在喆曰,玉堂上下番已陳之,臣別無可陳之文義矣。上曰,參贊官陳之。敎成曰,上下番已陳之,臣亦無可陳之文義矣。上掩卷,命史官就座,又命〈退〉,諸臣以次退出。
上在昌德宮。停常參·經筵。
自開東至人定,灑雨下雨,測雨器水深三分。
自人定至六月初一日開東,灑雨下雨,測雨器水深二分。
藥房都提調趙寅永,提調李光正,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
李寅敎啓曰,明日召對,取稟。傳曰,爲之。
又啓曰,明日救食齋戒相値,視事頉稟之意,敢啓。傳曰,知道。
徐戴淳啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳于李源庚曰,召對入侍。
傳于尹敎成曰,禮房承旨,詣馳宗廟·景慕宮,奉審摘奸以來。
禮曹,四次祈雨祭,不卜日來六月初二日,北郊遣宰臣,社稷遣重臣設行事,知委,何如?判付啓,依所啓施行爲良如敎。
傳于徐戴淳曰,判義禁·刑曹判書,持諸道配案,獻議大臣,可以的放者,付標以入。
傳于徐戴淳曰,秋曹審理時,結案罪人,一體擧行。
傳于李寅敎曰,吏·兵批別歲抄,書入。
李寅敎,以吏曹言啓曰,別歲抄書入事,命下矣。永不敍用,居中居下,亦爲一體書入乎?敢稟。傳曰,書入。
徐戴淳啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平宋柱獻在外,監察茶時之意,敢啓。傳曰,知道。
以大司諫李正耆,司諫李光載,獻納朴鳴載,正言徐相敎,掌令朴斆默·朴齊輝,持平黃燝牌不進罷職傳旨,傳于徐戴淳曰,只推。
李寅敎,以弘文館言啓曰,新除授校理鄭,時在全羅道昌平地,經筵入番事緊,請斯速乘馹上來事,下諭。傳曰,許遞。
又以弘文館言啓曰,應敎南秉哲,副修撰宋能圭,旣有只推之命,與新除授校理李寅奭,一體牌招,何如?傳曰,允。
以應敎南秉哲,校理李寅奭,副修撰宋能圭牌不進罷職傳旨,傳于李寅敎曰,只推。
傳于李寅敎曰,發遣吏郞,諸執事淸齋與否,摘奸以來。
李源庚,以備邊司言啓曰,卽見水原留守李翊會狀啓,則以爲,本府所屬安山等五邑穀簿不敷,排巡無路,就各該邑餉租合三千六百五十六石零,特許加分事,請令廟堂稟旨,分付矣。加分之請,便成年例,所請之數,不甚夥多,依狀辭許施,何如?傳曰,允。
又以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
刑曹啓目粘連,京囚洪判孫獄事,昏夜挽手,始懷强暴之兇計,査庭鼓脗,終加䵝昧之醜誣,使彼貞女,捨命自白,情犯絶慘,法律自在,加訊得情,何如?判付啓依允。又啓目粘連,京囚金在千獄事,侵夜起鬧,兄弟竝力,翌夕更往,拳脚交加,傷痕狼藉,詞證的確,訊推不服,何如?判付啓依允。又啓目粘連,京囚金明喜獄事,寶篆僞刻之狀,情節已露,字樣不識之供,奸狡益見,訊推取服,何如?判付啓依允。
壬寅五月二十九日辰時,上御熙政堂。召對入侍時,參贊官李源庚,侍讀官尹穳,檢討官南性敎,待敎李裕元,假注書尹行福,記事官吉履元·金濬,各持綱目第四卷,以次進伏訖。上曰,史官分左右。上曰,讀之。穳讀自八年冬擊,止凡十餘萬口。上曰,止之,文義陳之。穳奏曰,漢高用劉敬之言,爲成和親之約,結婚於冒頓,不但爲當時之羞恥,以啓後世無窮之患,是以漢唐之世,凶奴侵犯,則輒結婚求和,自損威德,不以爲辱,可不歎哉?蓋帝王禦夷狄之道,服則懷之以德,叛則震之以威,帝舜之來格有苗,周王之薄伐玁狁,可見威德之竝行,豈非可法乎?且劉敬所云未可以仁義說也者,尤極悖矣。帝王,以仁義御世,雖凶奴之蠢頑,自底於感化之域,孔子曰,言忠信行篤敬,可行於蠻貊之邦,書曰,柔遠能邇,蠻夷率服,此言其仁義威化之效矣。伏願深念於此等旨義,克懋仁義之道焉。上曰,下番讀之。性敎自春正月,止自將擊之。上曰,止之,文義陳之。性敎曰,漢廷大臣,獨周昌,可托大事,其言曰,臣口不能言,然期期知其不可,又曰,臣期期不奉詔,上欣然而笑,夫口不能言者訥也。聖人曰,訥於言而敏於行,又曰,疆毅木訥近乎仁,又曰,可以托六尺之孤,可以寄百里之命,臨大節而不可奪也。君子人歟,君子人也,周昌,可謂君子人也,有臣如此,而不置諸朝廷,任以大事,以區區愛子之心,托以藩國之寄,可謂大失計矣。然而以漢祖愛少子之心,不能違周昌之言,輒欣然而笑,其從諫如流,千載之下,足以欽歎矣。伏願留神於此等義諦,用人則必求如周昌者,從諫則必欲法漢祖,是臣區區之望也。上曰,閣臣讀之。裕元讀自初上以夏陽侯,止口賦法。上曰,止之,文義陳之。裕元曰,臣所讀自止內,別無可陳之文義,而以韓信之功多,反有悖逆之名,以漢高之大度,亦有不保功臣之目,若上下終始相保,則豈至於此哉?實爲漢家之累矣。大抵史者事也,記其事,使後代鑑之,故惟我世宗大王,好讀史記,以手不釋卷之聖衷,講綱目至三年乃畢,伏願殿下,克體祖宗之法,潛心於史策之間焉。上曰,承旨讀之。源庚讀自詔曰,止南粵王。上曰,止之,文義陳之。源庚曰,臣之所讀自止內,別無可陳之文義矣。上曰,史官就座。仍命退,諸臣以次退出。
上在昌德宮。停常參·經筵。
自開東至午時,灑雨下雨,測雨器水深二分。
申時酉時,日食。
李寅敎啓曰,明日常參·經筵,取稟。傳曰,停。
李源庚啓曰,來初五日,朝參日次矣,敢稟。傳曰,停。
徐戴淳啓曰,行大司憲宋冕載,掌令朴斆默未肅拜,執義洪直弼,持平宋柱獻在外,掌令朴齊輝,持平黃燝呈辭,監察茶時之意,敢啓。傳曰,知道。
傳于李寅敎曰,傳香承旨,馳詣社稷,奉審摘奸,仍詣受香所,奉審摘奸以來。
傳于徐戴淳曰,召對入侍。
傳于李源庚曰,吏兵批歲抄點下者,依例捧傳旨。
備邊司薦望,以李嘉愚爲廣州留守。
金學性,以戶曹言啓曰,廣興倉令李學在,瓜限已滿矣,本倉捧稅方張,多有釐正之事,今姑仍任,何如?傳曰,允。
李寅敎,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
李源庚,以兵曹言啓曰,每都政,新資五窠,例爲差出,而今番營將準二十朔者,雖有五窠,舊資之積滯,亦不可不念,依近例舊資營將·中軍·虞候中朔數最多者,一體推移內遷,何如?傳曰,允。
又以禁衛營言啓曰,本營騎士別將任泰瑛,身病猝重,勢難察任,改差,何如?傳曰,允。
徐戴淳,以義禁府言啓曰,判義禁持諸道配案,就議大臣,可以酌放者,付標以入事,命下矣。謹依傳敎,臣敬謨就議于領議政趙寅永,左議政金弘根,右議政鄭元容,可以酌放者,配案中付標以入之意,敢啓。傳曰,知道。平山府定配罪人兪章煥,槐山郡定配罪人鄭㝡朝,洪川縣定配罪人權誨,原州牧定配罪人元錫九·玄學魯,春川府定配罪人尹載成,宣川府定配罪人尹禹鉉,礪山府定配罪人李源弼,長興府定配罪人兪象煥,寧海府定配罪人吳仁顯,醴泉郡定配罪人閔致成,竝放。
又以義禁府言啓曰,因本府啓辭,諸道配案中,可以酌放者,付標以入事批旨內,傳曰,知道。平山府定配罪人兪章煥,槐山郡定配罪人鄭㝡朝,洪川縣定配罪人權誨,原州牧定配罪人元錫九·玄學魯,春川府定配罪人尹載成,宣川府定配罪人尹禹鉉,礪山府定配罪人李源弼,長興府定配罪人兪象煥,寧海府定配罪人吳仁顯,醴泉郡定配罪人閔致成,竝放事,命下矣。右罪人等,竝卽放送事,分付各該道道臣之意,敢啓。傳曰,知道。
壬寅六月初一日辰時,上御熙政堂。召對入侍時,參贊官徐戴淳,直提學金輔根,侍讀官尹穳,檢討官南性敎,假注書韓應淳,記注官李東韻,別兼春秋沈敬澤,各持綱目第四卷,以次進伏訖。上曰,史官分左右。上開卷命讀之。穳讀自初秦南海尉任囂,止號其書曰新語。上曰,止之,文義陳之。穳曰,南越,絶遠於中國,王化不及之地,尉佗恃其險阻,自立爲王,有屈强不服之意,固難歸化,而陸賈一至,宣之以威德,諭之以事理,使之稱臣奉約,可謂不辱君命於專對之任,又在前席,時稱詩書,贊文治於八年用武之餘,是所稱漢朝名臣者矣。第念人臣,雖有文武全材,君上若不隨器任用,無以成功業,高帝則用人之度,恢廓寬大,在戰陣之間,使良·平·蕭·韓,各盡其才,梱制幄籌,虛心受用,當治安之時,與孫通·陸賈,迭相採議,文物禮節,燦然俱備,遂成四百年基業,項羽則妬賢嫉能,有一范增而不能用,乃至於國敗身亡,以此觀之,人國之興替得失,專由於得人與不得人,可不鑑戒乎?伏願玩究於此等義諦,深加體念焉。上曰,下番讀之。性敎讀自帝有疾,止布遂引兵西。上曰,止之,文義陳之。性敎曰,漢祖之征淮南王布,令太子監軍,告於張良曰,子房雖病,强臥而傅之,夫張良·高帝之師也。其君臣之間,際遇甚盛,非蕭何·陳平之輩,所可跂及,故其見敬禮如此,千載之下,足以感歎矣。蓋子房之出處正大,善處於功名之際,可謂漢初第一流人也,而漢祖亦可謂知人矣。此所謂柱石之臣也,爲人臣子者,得此一言於君父,孰不欲生死向前,鞠躬盡瘁哉?伏願殿下,於此等義諦,反覆體驗,敬賢任人,以漢祖爲法,則曷不休哉?上曰,閣臣讀之。輔根讀自資治通鑑綱目第三上,止本招此四人之力也。上曰,止之,文義陳之。輔根曰,此四皓,卽隱者之年德俱尊人也,以漢高之威武,求之數歲,尙不能得致,而今從太子遊,翻回高帝之心,竟使太子,保安其位,是豈徒留侯招致之力而已也哉?實是感慕太子仁孝愛士之風而來者也。古語云,主明臣哲,大抵此四人,非太子之賢,無以致之,非四人之來,無以保太子之位,求賢之難旣如彼,得人之效又如是,伏願殿下,每於此等處,深究其義焉。上曰,承旨讀之。戴淳讀自胡氏曰,止立子建爲燕王。上曰,止之,文義陳之。戴淳曰,臣之所讀自止內,別無可達之文義矣。上掩卷,命史官就座,又命退。諸臣以次退出。
上在昌德宮。停常參·經筵。
午時,日暈。
李源庚,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李寅敎啓曰,明日常參·經筵,取稟。傳曰,停。
徐戴淳啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李寅敎啓曰,左副承旨金學性,同副承旨尹敎成,今日不爲仕進,竝卽牌招,何如?傳曰,允。
傳于李寅敎曰,左副承旨許遞,前望單子入之。
承旨前望單子入之,徐憲淳落點。
李寅敎啓曰,新除授右副承旨徐憲淳,卽爲牌招,何如?傳曰,允。
兵曹口傳政事,副護軍單金學性。
李源庚啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平宋柱獻在外,監察茶時之意,敢啓。傳曰,知道。
以大司諫李正耆,司諫李光載,獻納朴鳴載,正言徐相敎,掌令朴斆默·朴齊輝,持平黃燝牌不進罷職傳旨,傳于李源庚曰,只推。
以同副承旨尹敎成牌不進罷職傳旨,傳于李源庚曰,只推。
以右副承旨徐憲淳牌不進罷職傳旨,傳于李源庚曰,只推。
李源庚啓曰,卽者吏曹郞廳來言,高靈縣監趙秉璿,兩司當爲署經,而憲府則雖已署經,諫院則司諫李光載,獻納朴鳴載,正言徐相敎未肅拜,李玄文未署經,只有大司諫李正耆一人,不得備員署經云,未肅拜人員,竝卽牌招,以爲署經之地,何如?傳曰,一司除署經。
李寅敎,以弘文館言啓曰,校理李寅奭,副修撰宋能圭,竝卽牌招察任,何如?傳曰,允。
以校理李寅奭,副修撰宋能圭牌不進罷職傳旨,傳于李寅敎曰,只推。
李寅敎,以吏曹言啓曰,今番別歲抄中,前延日縣監李溟游,當入於居下秩,而不能照檢,以致遺漏,臣不勝惶恐,而李溟游居下單子,更爲書入之意,敢啓。傳曰,知道。
又以春秋館言啓曰,別兼春秋臣沈敬澤,以兵曹正郞,今日本曹軍布上下時,晝仕出去之意,敢啓。傳曰,知道。
又以奎章閣言啓曰,參下檢書官金商贊,去己亥秋冬等殿最居中,依法典減仕,更爲計朔仕日,已滿三十朔,依定式六品職遷轉事,分付吏曹,何如?傳曰,允。
又以承文院都提調意啓曰,日食已過,禮部回咨,依例撰出,正書安寶後,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
義禁府照目粘連,祥原前郡守李鍾協矣本府議啓內,配囚逃躱者,本許百日內追捕,而若於限內已死者,亦有主守免罪之文,今此配囚之死在於百日限內,則合有參恕之道是白乎矣,不謹防守之失,在所難免,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
上在昌德宮。停常參·經筵。
尹敎成啓曰,明日祈雨祭齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,停。
李源庚啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李穆淵啓曰,右承旨徐戴淳,右副承旨徐憲淳,今日不爲仕進,竝卽牌招,何如?傳曰,允。
又啓曰,事變假注書卓景秀,身病猝重,勢難察任,今姑改差,何如?傳曰,允。
卓景秀改差,代以羅時鏞爲事變假注書。
以忠淸監司金鼎均狀啓,扶餘縣民家失火事,傳于李寅敎曰,聞甚矜惻,元恤典外,別加顧助,結構奠接之方,廟堂措辭分付。
以黃海監司金東健狀啓,殷栗縣監李佑伯受由發行,尙不還官,不得已罷黜事,傳于李穆淵曰,令該曹口傳差出,催促下送。
尹敎成,以禮曹言啓曰,亢旱之餘,日昨雨澤,不過浥塵,四薦圭璧,一霈終靳,秧節漸愆,民事渴悶,五次祈雨祭,不卜日今初五日,宗廟,遣重臣設行事知委,何如?傳曰,允。香祝當親傳矣。
徐戴淳啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平宋柱獻在外,監察茶時之意,敢啓。傳曰,知道。
以大司諫李正耆,司諫李光載,獻納朴鳴載,正言徐相敎,掌令朴斆默·朴齊輝,持平黃燝牌不進罷職傳旨,傳于徐戴淳曰,只推。
以右副承旨徐憲淳牌不進罷職傳旨,傳于尹敎成曰,只推。
傳于尹敎成曰,發遣吏郞,諸執事淸齋與否,摘奸以來。
傳于李源庚曰,明日出宮門路,以協陽門爲之。
尹敎成,以弘文館言啓曰,下番副修撰臣趙徽林,以禁衛營從事官,今日軍布捧上時,晝仕出去之意,敢啓。傳曰,知道。
又以弘文館言啓曰,校理李寅奭,副修撰宋能圭,旣有只推之命,竝卽牌招察任,何如?傳曰,允。
以副修撰宋能圭牌不進罷職傳旨,傳于尹敎成曰,只推。
李源庚,以兵曹言啓曰,僉知中樞府事金榶,內禁衛將尹永培,兼司僕將李元熙,俱以病難供職,呈狀乞遞,竝改差,何如?傳曰,允。
又以禁衛營言啓曰,去夜初更量,幼學具直鎬·朴孝商犯夜,被捉於本營巡邏,而係是士子,依例移送秋曹之意,敢啓。傳曰,知道。
又以摠戎廳言啓曰,本廳中軍趙元錫,身病甚重,勢難察任,改差,何如?傳曰,允。
徐戴淳,以刑曹言啓曰,因禁衛營啓辭,去夜初更量,犯夜幼學具直鎬·朴孝商,移送秋曹事,命下矣。具直鎬·朴孝商,依更數各決笞三十度,放送之意,敢啓。傳曰,知道。
義禁府啓目,加平前郡守李正夏原情云云,問目內辭緣,泛稱遲曉,刑推得情,何如?判付啓,除刑推議處爲良如敎。
上在昌德宮。停常參·經筵。
夜自五更至初五日開東,灑雨下雨,測雨器水深四分。
尹敎成啓曰,明日常參·經筵,取稟。傳曰,停。
徐戴淳啓曰,行大司憲徐冕載,掌令朴斆默未肅拜,執義洪直弼,持平宋柱獻在外,掌令朴齊輝,持平黃燝呈辭,監察茶時之意,敢啓。傳曰,知道。
傳于尹敎成曰,禮房承旨,馳詣宗廟,奉審摘奸以來。
傳于徐戴淳曰,全羅道靈巖郡楸子島定配罪人吳元,放送。
以司鑰李益豊手本,別監趙東點,被打於閑良輩事,傳于徐戴淳曰,令秋曹査實以入。
徐戴淳啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
吏曹口傳政事,以李繪九爲殷栗縣監。
李穆淵,以吏曹言啓曰,全羅道都事黃履明,以其身病,呈狀乞遞,改差,何如?傳曰,允。
又以吏曹言啓曰,因黃海監司金東健狀啓,受由上京守令松禾縣監金愼根,長連縣監金履元,催促下送事,允下矣。自臣曹催促,則長連縣監金履元,已爲下去,松禾縣監金愼根,身病猝重,不得下去云。其身病旣如是,則有難强令還任,罷黜,何如?傳曰,允。
李源庚,以兵曹言啓曰,今月初七日,二兼禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以李敎彬爲兼司僕將。
兵曹,以尹義儉爲摠戎中軍。
徐戴淳,以義禁府言啓曰,全羅道靈巖郡楸子島定配罪人吳元放送事,承傳,啓下矣。吳元放送事,分付該道道臣之意,敢啓。傳曰,知道。
又以刑曹言啓曰,今五月二十九日,傳曰判義禁·刑曹判書持諸道配案,就議于大臣,可以酌放者,付標以入事,命下矣。謹依傳敎,就議大臣,詳考配案,徒年罪人罪犯稍重者外,竝爲付標,私掘未至棺露棺移置罪人等中所犯絶悖者外,竝皆付標,而一掘五塚以上勿論,殺獄酌處汚人名節等罪人,竝不擧論,殺獄干犯原謀等罪人,限以己亥十二月以前負逋罪人,量其所逋之多寡,參以到配之久近,外此雜犯諸罪人,參閱罪犯之輕重,以爲區別,竝付籤配案,別具啓目,恭俟上裁,至於因傳敎定配平安道三名,全羅道二名,慶尙道一名,咸鏡道一名,配案初無罪目,放仍間無以擬議,另具別單列錄,竝爲書入,而今此疏決之命,寔出於憫旱慮災疏鬱導和之聖念,在前如此之時,有各道道內定配罪人,自本道疏放之命,今亦一遵已例,自各其道參酌輕重,一體疏放之意,分付諸道道臣,何如?傳曰,允。
又以刑曹言啓曰,諸道配案中,可以酌放者,已於昨日付標入啓,而井邑縣流配罪人鄭有哲,平康縣流配罪人洪道業罪名,卽私掘露棺,別無所犯之絶悖,當入酌放,而漏落於付籤之中,臣之不能審察,有此做錯,不勝惶恐,而係是同罪未放,追別單書入之意,敢啓。傳曰,知道。
刑曹啓目粘連,京囚金漢相獄事,荷此堅硬之棗椎,撞彼要害之顖門,因證俱的,情節絶憯,另加訊推取服,何如?判付啓依允。
又照自粘連,京囚金千鎰獄事,千鎰推諉三人,三人反證千鎰,互爲仇對,均非公案,藉口在此,雖似疑眩,指目已歸,終難掉脫,訊推得情,何如?判付啓依允。又照目粘連,京囚朴永文獄事,兩人共犯而隨從莫分,三檢乃行而正干始定,嚴訊得情,何如?判付啓依允。又照目,京囚宋一榮獄事,情犯眩晦而隨從未的,證核俱絶而究覈無路,特付惟輕,允合欽恤,上裁,何如?判付啓,依回啓施行爲良如敎。
徐戴淳,以刑曹言啓曰,御寶僞造罪人宋一榮審理啓目判付內,依回啓施行事,判下矣。罪人宋一榮斬罪減一等,待過齋,決杖一百後,咸鏡道茂山府,流三千里定配所,押送之意,敢啓。傳曰,知道。
壬寅六月初四日辰時,上詣仁政殿月臺。宗廟祈雨祭親傳香入侍時,行都承旨李穆淵,左承旨李寅敎,右承旨徐戴淳,左副承旨李源庚,右副承旨徐憲淳,同副承旨尹敎成,假注書尹行福·韓應淳,別兼春秋沈敬澤·趙然昌,檢校直提學趙秉龜,直提學金輔根,檢校直閣李公翼,直閣金始淵,檢校待敎金學性·金洙根·趙鳳夏,待敎李裕元,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調李光正,副提調李穆淵等進前奏曰,侵早勞動,聖體,若何?上曰,一樣矣。由協陽門,出肅章門,詣仁政殿月臺,通禮跪啓請降輿。上降輿,通禮前導,就褥位南向立,引儀引獻官禮曹判書李憲球,陞詣褥位之左。通禮跪啓請跪,上跪,香室官奉香祝,跪授敎成,敎成奉東向跪進,上受香祝,以授獻官,獻官西向跪受興。通禮跪啓請興,上興,通禮前導,降階下祇送位西向立。憲球奉香祝由正路〈出〉。通禮啓請鞠躬,上鞠躬,香祝過後,啓請平身,上平身,入幕次後,問安勿爲之事。出榻敎通禮跪啓請乘輿。上乘輿出仁政門,入肅章門·協陽門,命出解嚴標信,由宣化門還內,諸臣以次退出。
上在昌德宮。停常參·經筵。
自開東至申時,灑雨下雨,測雨器水深九分。
夜自二更至初六日開東,灑雨下雨,測雨器水深一寸九分。
藥房都提調趙寅永,提調李光正,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
尹敎成啓曰,明日常參·經筵,取稟。傳曰,停。
李源庚啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平宋柱獻在外,監察茶時之意,敢啓。傳曰,知道。
李穆淵啓曰,右承旨徐戴淳,今日不爲仕進,卽爲牌招,何如?傳曰,允。
傳于李源庚曰,大臣·備局堂上引見。
以大司諫李正耆,司諫李光載,獻納朴鳴載,正言徐相敎,掌令朴斆默·朴齊輝,持平黃燝牌不進罷職傳旨,傳于李源庚曰,只推。
以右承旨徐戴淳牌不進罷職傳旨,傳于李源庚曰,只推。
李源庚,以兵曹言啓曰,五衛將朴光植,忠翊衛將李勉健,忠壯衛將朴兌升,俱以病難供職,呈狀乞遞,竝改差,何如?傳曰,允。
有政。吏批,判書金左根進,參判洪在喆牌招不進,參議未差,右副承旨徐憲淳進。以朴容壽爲吏曹參議,徐有薰爲校理,朴晦壽爲判尹,徐英淳爲右尹,李魯秉爲同春秋,韓文爀爲司僕正,申命沆爲軍器正,韓啓源爲海南縣監,趙頤淳爲松禾縣監,李禹錫爲順懷墓守衛官,吳載信爲昭顯墓守衛官,廣州留守單李嘉愚,校書判校安允璟,軍器正南百善,已上滿三十朔,依定式陞堂上,廣興令李學在,仍任事承傳。
兵批,行判書徐憙淳進,參判金景善病,參議李是鍊病,參知洪龜燮入直,左副承旨李源庚進。以李憲瑋爲知事,金炳疇爲都摠管,徐念淳爲副摠管,尹濟弘爲僉知,金善一爲內禁將,李熙遠·鄭民行·申鳳圭·鄭夏應·金慶淵·柳貞裕爲五衛將,柳億爲忠翊將,魏鍾敏爲忠壯將,趙禹錫爲忠淸水使,僉知加設李錫龜·朴性秀,大護軍朴晦壽·金熙華,護軍徐英淳·崔致憲·尹致謙·李昇淵,副護軍李竣祜·金榶·閔致文·沈宜升·朴熙顯·金秀鍾·安允璟·李濟完·吳致賢·金善一·趙毅存·朴宗喆·具聖魯·盧翼燁·鄭裕俊·李鍾應·任榦·高性奎·安養性·南百善,副司直鄭,兼南漢守禦使李嘉愚,以上竝單付。
吏批,再政。以田栽五爲直講,金一麗爲監察,左尹單徐英淳,右尹單徐念淳。
兵批,再政。僉知三單李熙遠·鄭民行·申鳳圭。
李源庚,以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以刑曹言啓曰,司鑰李益豐手本,別監趙東默,被打於閑良輩,裂破紅衣事,傳曰,令秋曹査實以入事,命下矣。謹依傳敎,毆打掖隷之趙亨七·李寅述捉來,與別監趙東默,頭面査實,則亨七所供內以爲,渠以班裔,再昨日習射於神武門射亭,而夕陽時,何許掖隷,爛熳泥醉,與過去妓女相詰,而掖隷忽到射亭,無限使酒,乃以扇子揮打。故渠不無憤心,果有一番足踢,而旣知着紅衣之別監,故仍爲避歸,則裂破紅衣云云,誠是意外云。李寅述所供內以爲,渠以業武習射,故再昨日,適往神武門後,則趙亨七,與何許掖隷相詰,而掖隷大段被酒,先以扇子,揮打亨七,則亨七一次推擠,仍卽仆地,故渠謂亨七曰,泥醉之漢,不足深責云,而相與挽解,渠則只見亨七之推擠而已,初不見裂破衣笠之事云。趙東默所供內以爲,再昨日渠持出令,路過神武門後,適逢妓女,相與酬酢之際,今此趙亨七輩,來到其處,無端執言,以弓箭等屬,亂打臀腿近處,故昏迷仆地,而紅衣則因閑良輩之扶執,隨手破裂云矣。閑良輩旣有班名,則過路被酒手扇揮打東默,固已駭悖,觀其戴着,當知其爲掖隷,而手犯之不足,至於足踢,亨七輩罪犯,極爲痛惡,弓箭之打着,渠雖發明,足踢之際,亦安得無弓箭之打乎?紅衣裂破,雖非故犯,扶執之際,隨手破裂,其勢則然,首倡手犯之亨七,隨參傍觀之寅述,所當分輕重照律勘處,而旣伏承査實以入之命,上裁,何如?傳曰,照律以入。
義禁府啓目粘連,向前李正夏亦,殺獄法意,自是重大是白去乙,初不行檢,仍爲經勘者,囚供則雖以法文爲據,獄體也自歸疎謬之失,以此照律,何如?判付啓依允。
刑曹啓目粘連,公州李行得獄事,此獄段,死者之多日沈醉□供如一,腹部之膨脹有響,又是別證,似此然疑,合施惟輕,而獄體至重,臣曹不敢擅便,上裁,何如?判付啓,依回啓施行爲良如敎。又啓目粘連,水原金覺秀獄事,胸膛傷痕,宛著染疾,證據不的,胡辭粧撰,縱子鳴冤,尤極無嚴,訊推得情,何如?判付啓依允。
今六月初五日辰時,上御熙政堂。大臣·備局堂上引見入侍時,左副承旨李源庚,假注書韓應淳,事變假注書羅時鏞,記注官李東韻,別兼春秋沈敬澤,領議政趙寅永,左議政金弘根,右議政鄭元容,行兵曹判書徐憙淳,左參贊金蘭淳,戶曹判書趙秉鉉,刑曹判書朴永元,吏曹判書金左根,禮曹判書李憲球,知訓鍊院事李惟秀,行護軍任聖臯,校理李寅奭,以次進伏訖。上曰,史官分左右。寅永進前奏曰,旱炎之餘,得此甘霈,誠甚喜幸,而日侯甚蒸鬱,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,久旱之餘,得雨甚幸。寅永曰,圭璧五擧,靈應尙遲,民情甚渴憫,今者所得之雨爲一寸二分,猶可救急,而日候尙此熏蒸,繼玆霈然,方切顒祝,然而節氣已晩,初庚只隔七八日,雨澤雖得周洽,人力似有未及之慮,爲農務極爲憫然矣。上曰,湖西·湖南則何如耶?寅永曰,日前見雨澤狀啓,湖西則營下所得爲二寸二分,湖南則爲一寸七分云,似爲解渴矣。上曰,其外諸道雨澤,何如?寅永曰,嶺南則最爲暵乾,海西則始頗洽足,今亦惜乾,畿內則或鋤或浥,間間得雨,略有付種移秧處,庶有成實之望,而高燥未移者,節序過晩,難望有秋矣。上曰,上天若賜豐年,則尙可未晩乎?寅永曰,今年則農節差晩,又不越伏,秋節亦早,而惟在於日候之調均,若無晩潦,則食實可期矣。上曰,次對爲之。寅永曰,爲國之道,莫先於保民,保民之政,莫急於擇守令,守令苟得其人,則賦役均而公納不至於愆期,獄訟息而吏胥莫售於作奸,設有水旱之災,饑饉之憂,保無殿屎流散之民。若不得其人,則一切反是,完局之轉爲亂麻,沃壤之便成汚萊,卽不過俄頃間事也。雖於康年樂時,固不宜絲毫放忽,況圭璧屢擧,而靈應尙遲,蓄積俱枵,而備豫全闕,來頭事勢,茫然無以爲計者乎?顧今京察之月,當有多窠之差代,按廉之行,必爲列邑之黜陟,則先期提飭,不容少緩,而資秩格例之間,容有政注之不能擺脫者,就其中,亦必有彼善於此者,惟在實心對揚,務得其人之如何耳。且念蔭武初仕之選,卽他日守令之儲養,則先自初仕而揀取,然後守令庶得其人,竝以此,一體分付於兩銓,何如?上曰,所陳好矣,申飭兩銓。出擧條仍敎曰,兩銓登筵聞知,想應惕念對揚矣。左根曰,臣承聞聖批,敢不實心對揚乎?憙淳曰,聖批如是鄭重,臣敢不惕念對揚乎?寅永曰,水旱之來,實關氣數,未可謂盡由人事所召,而若其財成輔相之方,又不容不備盡人力,夫然後農不愆期,民不乏食,卽聖人所謂水火金木土穀惟修者也。雖以我朝典例言之,其切於農務而昔所痛禁,今皆弛廢者,槪爲四條,其一曰,移秧之禁也。水源豐足之地,移揷與否,自無關於雨暘,則未嘗非大減除草之役,至若土品高燥泉脈淺短者,則只可乾播,水付不宜,一例移秧,而乃其惰怠僥倖之徒,擧憚鋤耘之力,惟懷霑潤之望,四五月之間,或値一朔亢旱,便成全坪荒蕪,故在前此禁,載在令甲,而慢不察飭,仍作習俗,雖遇饑饉而莫之悔,豈不痛哉?其二曰,私屠之禁也。牛畜之關於農政何如,而挽近法禁,在在蕩然,邑必有庖,場必有屠,坐肆估販之類,締結牛賊,至於計束給價,以分其利,譏捕無以禁偸竊之源,孶息無以當宰殺之數,歲耗月損耒耨失時,甚或一頭百金之直,而曾所罕聞,先從此禁申嚴之後,庶可爲務農勸耕之要矣。其三曰,山腰火田之禁也。菑燒日入,擧皆童濯,關防無林藪之阻,山峽乏材木之用,固已萬萬悶歎,而以其赭山之故,上而雲氣不興,下而泉源不滋,無以蒸成沛澤。此實爲惜乾之一端,而旱則谿澗斷絶,灌漑失利,潦則沙石崩頹,塡閼爲害,所以法典之設禁也。苟非然者,何以棄許多生穀之土,不爲斯民之食乎?古人作事,擧皆爲經遠之圖,而今人則全事苟簡,惟計目前,故如此等事,一向抛置,無復有語到者,恐非制法之本意也。其四曰,堤內起墾之禁也。築堤,所以儲水,儲水,所以備旱,苟使疏濬如法,滀洩以時,則堤下疇隴,俱成膏沃,豈有乾枯失稔之患,而小民無知,苟圖咫尺之地,今歲冒耕,明年侵界,以至於堤水盡涸而徒歸一夫之私,竟貽千畝之害,言念及此,寧不寒心?今此仰陳四條,俱係國典所載,非臣臆見,而若謂之申明此禁,以救目下遑汲之狀,則比如臨渴掘井,無以濟事,苟使州郡長吏,的知此禁,爲來後備豫之方,則行之一歲,必有一歲之效,行之二歲,必有二歲之效,惟在以實心行實事,勿以爲一場閒說話而已。以此意措辭,關飭於諸道諸都,條條禁斷,亦以爲守令黜陟之政,何如?上曰,各別嚴飭,俾有實效。出擧條寅永曰,近來京納之情費,日加月增,殆無限節,前後申飭,非至一再,睯不知畏,恣意剝割,不可無一番懲創之擧,而又聞各司各營各宮穀物添載之該色上納,自是復舊例,而其所徵責,尤倍船人,所謂各該員役江上主人,內外符同,奸竇百出,甚有浮於元納者,名雖徵於該色,實則出諸邑民,債息囚費又添幾分,而色吏之從中增斂,罔有紀極,國法何以不頹弛,公納何以不愆滯,邑勢何以不凋弊,民生何以不困瘁乎?興言及此,良覺哀痛,前以此捧甘,嚴飭於捧上各處,而更爲頒諸朝紙,俾有警惕,仍令左右捕廳,時加譏察,或有一毫濫索之現發者,卽付秋曹,嚴刑遠配,不能照察之郞官,難免重究事,分付,何如?上曰,此不可不禁斷,一體申飭於戶·惠堂,使之各別摘發。出擧條仍敎曰,戶·惠堂今皆聞知,各別申飭,可也。永元曰,飭敎如是申嚴,敢不各別嚴禁乎?寅永曰,會寧前府使金宅基,兵使遞來時,冒乘有屋轎云,此是受敎嚴禁者,則無難冒犯,極爲駭然。前此武臣,亦必有犯禁之類,而事係未發,有難追究,此則擧世喧傳,不可置而不論,前府使金宅基,令該府拿問處之,仍以此申明關飭於諸都及諸道道帥臣等處,何如?上曰,依爲之。出擧條寅永曰,忠淸水使吳致賢,以其身病,屢呈辭狀,雖未知實狀如何,有難强令察任,改差,何如?上曰,依爲之。出擧條寅永曰,呈告右尹許遞,與判尹有闕之代,政官牌招,開政差出,何如?上曰,依爲之。出擧條寅永曰,禁衛大將李完植,今日賓筵,又以病不爲登對矣。武帥之連次言病,事甚未安,從重推考,何如?上曰,依爲之。出擧條元容曰,遇旱修省之中,特行疏決審理之擧,至有結案罪人一體擧行之命,德意曠蕩,不勝欽歎,臣於吉州私鑄錢罪人事,有貢愚見者矣。原案中結案罪人許天·李元水,以主接及同謀分利之罪,竝依本律,以一律勘斷矣。罪固罔赦,法難低仰,而臣於待罪北關時,考閱文案,則許天之受貰借家,卽因安士義瞞告鑄器之說,而及見私鑄之狀,至有欲逐之擧,李元水則朴文弘等,偸銃負送之時,捧貰輸去,他無自作物主之跡,直斷以主接分利之律,實涉難愼,以大明律私鑄條,知情買使之律,特施減死之典,似合於疏決之政,敢此仰達矣。上曰,依爲之。出擧條源庚曰,諸宰奏事,憙淳等曰,別無可奏者矣。源庚曰,玉堂所懷奏之。寅奭曰,臣姿質鹵莽,學識膚淺,晩始通籍,初登筵對,豈敢以見職自居,而愚忠所在,竊有一言之可以敷奏矣。顧今第一件事,莫若聖學之爲急先務也。方當寶齡鼎盛聖學漸就之時,若不勤孜於典學之念,則豈可上以副宗社托付之重,下以慰臣民顒望之誠乎?夫聖人之學,貴在緝熙,學問之要,不容作輟矣。固知淸燕之暇,留心經籍,而三晝法講,有時停輟,一部葩經,迄未了畢,如是而學問何能將就乎?伏願猛省於修身之道,深究乎典學之要,俾有日進光明之效焉。上曰,所陳當體念矣。出擧條源庚曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條上曰,大臣先退,史官就座。仍命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深二寸。自人定至五更,灑雨下雨,測雨器水深五分。
尹敎成啓曰,明日再明日,明陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
徐戴淳啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳于尹敎成曰,圭璧之擧,至于五次,夙宵渴悶,寢食靡安,幸賴祖宗之靈,得此甘霈,豈可無告喜之擧乎?宗廟報謝祭,不待秋成,卽爲設行,昨日祈雨祭獻官,內下虎皮一令賜給,大祝以下諸執事廟司官,各上弦弓一張賜給,擧行守僕等,令該曹酌加賞給。
傳于徐戴淳曰,連日霶霈,庶當普洽,而遠外事,有未可知,令廟堂卽爲關問於祈雨諸道,得雨形止,使之急速馳啓,撥路遲滯,亦爲嚴飭。
徐戴淳啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平宋柱獻在外,監察茶時之意,敢啓。傳曰,知道。
以大司諫李正耆,司諫李光載,獻納朴鳴載,正言徐相敎,掌令朴斆默·朴齊輝,持平黃燝牌不進罷職傳旨,傳于徐戴淳曰,只推。
尹敎成,以禮曹言啓曰,宗廟報謝祭,不待秋成,卽爲設行事,命下矣。祈雨祭,依例停止,報謝祭吉日,令日官李秉洪推擇,則今六月十五日爲吉云。以此日擧行,而初次三次祈雨後所得,雖有大小之殊,旣在三日之內,亦不可無報謝之節,三角山·木覓山·漢江·南壇·雩祀壇報謝祭,同日一體設行,何如?傳曰,允。
又以禮曹言啓曰,卽接永禧殿官員所報,則今日雨後,正殿南挾室後面道里上㵕漏,窓壁沾濕,北挾室浮椽間間滲漏矣。挾室滲漏,與殿內有異,奉審之節,依前例不爲磨鍊,修改之役,待晴擇日擧行,何如?傳曰,允。
又以弘文館言啓曰,新除授校理徐有薰,時在京畿長湍地,經筵入番事緊,請斯速乘馹上來事,下諭。傳曰,許遞。
徐戴淳,以兵曹言啓曰,考見諸道今春官鎭門聚點狀啓,則黃海兵使李行敎狀啓中,道內團束軍兵聚點時,瑞興·位羅兩邑鎭,器械破傷,老弱苟充,間或有之云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,執頉當該邑鎭守令·邊將,竝推考警責,何如?傳曰,允。
又以都摠府言啓曰,副摠管朴潤榮,以御營中軍,本營諸將官褒貶講坐起事,南小營晝仕出去之意,敢啓。傳曰,知道。
又以濬川司言啓曰,月前因大臣筵奏,濬川事成命已下矣。將以今初七日始役,而見今雨勢如此,此時功役,難責實效,姑爲退待秋後,更稟擧行之地,何如?傳曰,允。
徐戴淳,以刑曹言啓曰,因毆打掖隷之趙亨七等査實草記,傳曰,照律以入事,命下矣。謹按律文,則大明律鬪毆條,有曰毆制使者,杖一百徒三年,名例有曰隨從者減一等,首犯趙亨七,決杖一百後,忠淸道忠州牧,徒三年定配,隨從李寅述,決杖九十後,江原道春川府,徒二年半定配所,竝卽押送之意,敢啓。傳曰,知道。
又以刑曹言啓曰,今六月初五日,大臣·備局堂上引見入侍時,右議政鄭元容所啓,遇旱修省之中,特行疏決審理之擧,至有結案罪人一體擧行之命,德意曠蕩,不勝欽歎,臣於吉州私鑄錢罪人事,有貢愚見者矣。原案中結案罪人許天·李元水,以主接及同謀分利之罪,竝依本律,以一律勘斷矣。罪固罔赦,法難低仰,而臣於待罪北關時,考閱文案,則許天之受貰借家,卽因安士義瞞告鑄器之說,而及見私鑄之狀,至有欲逐之擧,李元水則朴文弘等,偸銃負送之時,捧貰輸去,他無自作物主之跡,直斷以主接分利之律,實涉難愼,以大明律私鑄條,知情買使之律,特施減死之典,似合於疏決之政,敢此仰達矣。上曰,依爲之事,批下矣,吉州牧結案罪人中許天·李元水,減死定配之意,分付該道道臣,何如?傳曰,允。
刑曹啓目粘連,禮山郭大千獄事,此獄段,起怒於督米,發憤於擲爐,毒致猛踢,經日致命,痕損狼藉,詞證明的,訊推得情,何如?判付啓依允。又啓目粘連,開城朴老味獄事,此獄段,相鬪後七日起動,其傷本非甚重,添痛後五日始殞,他故安知無添,其在欽恤之政,合施參酌之典,而獄體至重,臣曹不敢擅便,上裁,何如?判付啓,依回啓施行爲良如敎。
廣州留守李嘉愚疏曰,伏以臣樗櫟不材,文質無當,直一空疎賤品耳。雖尋常百執事之末,無足備數於任使,不惟臣自量已審,抑亦聖鑑之所俯燭,而今此南城寵命,何爲而及於臣身也?臣誠惝怳踧踖,莫省所以,夫居留之任,職專分司,責兼近民,稽古而有周東郊,在宋西京是已。保釐控制,事權綦重,未始較輕於方伯旬宣分憂之職,則是宜愼簡妙選,不容人人而冒據也明矣。況是府,天設巨鎭,地居上游,距京師一舍有贏,規模形勝,實爲四都之最,而其奈挽近以來,災荒頻年,人心狃安,水旱之備豫,陰雨之綢繆,非復舊日觀焉。兵甲朽鈍,而無以淬礪,蓄貯板蕩,而莫可收拾,種種弊瘼,難以毛擧,架漏補罅,苟度歲月,則以此時屬此任,臣豈其人乎哉?臣嘗待罪下邑,簿書期會,猶不能稱職,則今於是任,何敢晏然爲承當之計乎?且伏念臣之曾祖臣喆輔,昔莅是府,桐鄕遺愛,至今父老傳說,以臣不肖,無能爲役,徒懷榮寵,坐費廩食,畢竟僨誤,致使公私狼狽,則上而負朝廷之委寄,下而忝祖先之踵武,豈不大可懼哉?惟有循墻而走,寧被,逋慢之誅,玆敢略暴衷懇,冒瀆聰聽,欲望聖慈俯垂諒察,將臣新授廣州留守之任,劃卽刋改,俾重任無曠,私分獲安,區區不勝大願,臣無任云云。答曰,省疏具悉。卿其勿辭察任。
上在昌德宮。停常參·經筵。
尹敎成啓曰,明日召對,取稟。傳曰,停。
徐戴淳啓曰,來十一日,朝參日次矣,敢稟。傳曰,停。
又啓曰,行大司憲宋冕載,掌令朴斆默未肅拜,執義洪直弼,持平宋柱獻在外,掌令朴齊輝,持平黃燝呈辭,監察茶時之意,敢啓。傳曰,知道。
李寅敎啓曰,左副承旨李源庚,今日不爲仕進,卽爲牌招,何如?傳曰,允。
尹敎成啓曰,判尹朴晦壽,左尹徐英淳,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。吏曹參議朴容壽,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
以左副承旨李源庚牌不進罷職傳旨,傳于徐戴淳曰,只推。
以吏曹參議朴容壽牌不進罷職傳旨,傳于徐戴淳曰,只推。
以慶尙監司李景在狀啓,居昌府民家失火事,傳于徐憲淳曰,當此農殷之時,民戶之燒燼,若是夥多,聞甚矜惻,元恤典外,別加顧助,趁卽結構奠接之方,廟堂措辭分付。
以平安監司金興根狀啓,价川郡守李亨夏,暗行御史旣已封庫,爲先罷黜事,傳于徐念淳曰,令該曹口傳差出,催促下送。
吏曹口傳政事,以白樂莘爲价川郡守。
徐戴淳,以訓鍊都監言啓曰,本局千摠金鎰,身病甚重,勢難察任,改差,何如?傳曰,允。
又以御營廳言啓曰,本廳哨官太英植·崔景賢,褒貶講,無端不參,事未前有,萬萬駭然,竝嚴棍汰去之意,敢啓。傳曰,知道。
刑曹啓目粘連,韓山李行福獄事,兩兒鬪語曲直奚論,而爲其父者,發憤逞毒,以致當下卽殞,情節絶㦫,嚴訊取服,何如?判付啓依允。又啓目粘連,石城趙水辰獄事,三踢嘔血之說,竟歸風傳,不見踢痕,則眞僞虛言之間,所當詰辨,而更不窮覈,令道臣更査稟處,內損懸錄,本有禁條,兩檢官,從重推考,何如?判付啓依允。
上在昌德宮。停常參·經筵。
徐憲淳啓曰,明日常參·經筵,取稟。傳曰,停。
徐戴淳啓曰,行大司憲宋冕載,掌令朴斆默未肅拜,執義洪直弼,持平宋柱獻在外,掌令朴齊輝,持平黃燝呈辭,監察茶時之意,敢啓。傳曰,知道。
李寅敎啓曰,同副承旨尹敎成,今日不爲仕進,卽爲牌招,何如?傳曰,允。
以同副承旨尹敎成牌不進罷職傳旨,傳于徐憲淳曰,只推。
李源庚啓曰,卽者吏曹郞廳來言,松禾縣監趙熙淳,兩司當爲署經,而憲府則雖已署經,諫院則司諫李光載,獻納朴鳴載,正言徐相敎未肅拜,李玄文未署經,只有大司諫李正耆一人,不得備員署經云,未肅拜人員,竝卽牌招,何如?傳曰,一司除署經。
李源庚,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,副摠管李顯英,以禁衛中軍,本營諸將官褒貶講坐起事,南別營晝仕出去之意,敢啓。傳曰,知道。
刑曹啓目粘連,木川全大卜獄事,老癃乞食,雇奴發憤,推背杖打,據胸石撞,二骨之折,著於再檢,一縷之斷,不踰兩日,情犯絶憯,取服償命,何如?判付啓依允。又啓目粘連,懷仁李春日獄事,抱布之奸,騙取他妻,荷杖之擧,反賊本夫,募人遮攔,招伴黨助,毆踢致命,竟在辜內,情節絶憯,訊推得情,何如?判付啓依允。
刑曹啓目粘連,殷栗金利景獄事,成案十年,行査三次,持杖亂打,苦主招告,後肋重傷,屍帳分明,依前嚴訊,期於得情,何如?判付啓依允。又啓目粘連,利原朴根甫獄事,心坎紫硬,昭著毒打,喉下白痕,莫掩假縊,鎌刃向內,其脊在外,兩軀相着,用鎌仰打,勢所固然,設疑雖或多端,可原終無的據,依前嚴訊,期於取服,何如?判付啓依允。
上在昌德宮。停常參·經筵。
尹敎成啓曰,明日常參·經筵,取稟。傳曰,停。
李源庚啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李寅敎啓曰,右承旨徐戴淳,右副承旨徐憲淳,今日不爲仕進,竝卽牌招,何如?傳曰,允。
李源庚啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平宋柱獻在外,監察茶時之意,敢啓。傳曰,知道。
以大司諫李正耆,司諫李光載,獻納朴鳴載,正言徐相敎,掌令朴斆默·朴齊輝,持平黃燝牌不進罷職傳旨,傳于李源庚曰,只推。
以右承旨徐戴淳,右副承旨徐憲淳牌不進罷職傳旨,傳于李源庚曰,只推。
傳于李源庚曰,中官河有源,咸鏡道三水府,竄配。
傳于李源庚曰,中官金夢說·曺萬浹·文命周,竝令該府拿處。
以中官金夢說·曺萬浹·文命周拿處傳旨,傳于李源庚曰,分揀。
李源庚,以義禁府言啓曰,中官河有源,咸鏡道三水府竄配事,承傳,啓下矣。河有源,咸鏡道三水府竄配,而以承傳內辭意,具罪目,依例發遣府羅將,押送配所,何如?傳曰,允。江原道春川府,移配。
義禁府照目,加平前郡守李正夏矣本府議啓內,殺獄法意,自是重大是白去乙,初不行檢,仍爲經勘者,囚供則雖以法文爲據,獄體也自歸疎謬之失,以此照律,罪杖八十收贖,奪告身三等,私罪。奉敎依允爲旀,功減一等爲良如敎。又啓目,會寧前府使金宅基原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。
判尹朴晦壽疏曰,伏以臣向伏奉秋官特除,臣於是職,竊有區區私義之自來難强者,不敢遽然進身,徊徨踧踖,拖歷多日,誠以恩命雖重,而廉防自在也。際値憫旱方棘,宸憂特軫於疏鬱,恤囚審案,擧行時急,在臣分義,固當不竢駕屨,奔走率職,以對揚我聖上弭災導和之德意,而徒懷微諒,坐違天牌,愚迷之性,眞豚魚之不若也。逋慢之罪,金木宜加,而匪怒之敎,罰止薄罷,惶霣震剝,如窮無歸,泥首荒郊,日夕訟愆,曾未幾日,德音渙發,恩敍有命,繼而有京兆新除,罪負賤臣,何以得此?風霆旣收,而震凜自如,雨露所被,而感激冞切,一例涵貸,有恩無法,實非聖朝綜核之政,臣情益蹙,如無攸措,玆敢冒陳短籲,猥瀆崇聽,伏乞聖慈,俯垂鑑諒,先削臣職名,下臣司敗,勘以當律,以警具僚,以安微分,千萬幸甚,臣無任云云。答曰,省疏具悉。往事何必追提?卿其勿辭行公。
左尹徐英淳疏曰,伏以臣猥膺藩寄,徒辱隆眷,兩載尸素,報蔑絲毫,郵罰恭俟,而惶愧恒切,移除荐降,而感戴冞增,向者加平獄事出,而此在臣按節之時,當檢不檢,竟致更査,臣罪著不職,合被大何,揆奏薄罷,非辜伊榮,曾未多日,收敍有命,繼奉京兆除旨,縱荷聖念之不置宿愆,詎敢私心之自同無故,冒犯違傲,秪訟悔尤,第念獄體至嚴至重,開檢憑驗,本係法例,而緣臣疎率,不能斷決,諉諸邑報之可據,畢竟循例折讞而止。至使獄案未成,元犯倖逭,臣罪至此,律將何居?雖幸具格釐正,幽枉可伸,而臣之昏謬錯誤之失,至今追究,滿心驚懍,何可謂經薄勘,晏若自如乎?玆敢略暴情實,仰瀆崇嚴。伏乞聖明,俯垂鑑諒,勘臣未盡之律,以昭法紀焉,臣無任云云。答曰,省疏具悉。旣因邑報爲決,則在卿何引?勿辭行公。
上在昌德宮。停常參·經筵。
自午時至人定,灑雨下雨,測雨器水深二分。
藥房副提調李穆淵啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。
尹敎成啓曰,明日常參,經筵,取稟。傳曰,停。
徐戴淳啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李源庚啓曰,備邊司郞廳來言,今日賓廳日次,而領議政趙寅永,無時急稟定事,左議政金弘根,右議政鄭元容,俱有身病,不得來會云矣,敢啓。傳曰,知道。
李穆淵啓曰,右承旨徐戴淳,今日不爲仕進,卽爲牌招,何如?傳曰,允。
傳于尹敎成曰,此大臣遜荒凡幾年矣,況先朝耆舊次第凋零之餘,逝單又至驚衋曷已,卒領府事洪奭周喪葬祭等節,自當按例擧行,祿俸,限三年輸送。
徐戴淳啓曰,行大司憲宋冕載,掌令朴斆默未肅拜,執義洪直弼,持平宋柱獻在外,掌令朴齊輝,持平黃燝呈辭,監察茶時之意,敢啓。傳曰,知道。
又啓曰,卽者吏曹郞廳來言,价川郡守白樂莘,憲府則雖已署經,諫院則司諫李光載,獻納朴鳴載,正言徐相敎未肅拜,李玄文未署經,只有大司諫李正耆一人,不得備員署經云。未肅拜人員,竝卽牌招,以爲署經之地,何如?傳曰,一司除署經。
尹敎成,以奎章閣言啓曰,原任提學洪奭周喪,依定式遣檢書官,傳給內賜賻物以來之意,敢啓。傳曰,知道。
又以禮曹言啓曰,五禮儀大臣之喪,自上有擧哀之節,而取考謄錄,則或因特敎擧行矣。自下有不敢循例取稟之意,敢啓。傳曰,置之。
又以春秋館言啓曰,別兼春秋臣沈敬澤,以兵曹正郞,今日軍布捧上時,晝仕出去之意,敢啓。傳曰,知道。
徐戴淳,以都摠府言啓曰,副摠管朴潤榮,以御營中軍,本營諸將官射會監試事,南小營晝仕出去之意,敢啓。傳曰,知道。
又以義禁府言啓曰,因本府啓辭,中官河有源,咸鏡道三水府竄配事批旨內,傳曰,允。江原道春川府移配事,命下矣。河有源,江原道春川府移配,而以傳敎內辭意,具罪目,依例發遣府羅將,押送于新定配所,何如?傳曰,允。
刑曹啓目粘連,楊州朴五孫獄事,此獄段,臼杵毒打,腎囊被傷,兇犯輸款,獄情無疑,道啓曹讞,已盡臚列,訊推得情,何如?判付啓依允。又啓目粘連,龍仁房占孫獄事,此獄段,門扇非打人之物,胸膛著致命之傷,而染疾之說,兇供全謊,當場之觀,隣佑亦證,訊推得情,何如?判付啓依允。又啓目粘連,通津吳宗一獄事,此獄段,潑皮聚首賭披,緇髡衝口肆辱,擧此忒堅重之燈檠,打彼至要害之顖門,一縷遽殞,諸證俱的,訊推得情,何如?判付啓依允。又啓目粘連,開城車正得獄事,此獄段,腎囊脊膂,俱是必死之部位,卵縮痕硬,益見致命之重傷,情節至兇,新案已定,訊推得情,何如?判付啓依允。又啓目粘連,開城申用福獄事,此獄段,半夜逢賊,一臂受斫,頃刻致命,慘毒莫甚,脚下露泥,莫掩鬪獸之跡,衣際血點,敢諉殺狗之痕,兇獰罕見,決難假息,訊推取服,從速償命,何如?判付啓依允。
上在昌德宮。停常參·經筵。
自卯時至申時,灑雨下雨,測雨器水深一分。
李寅敎啓曰,明日停朝市相値,視事頉稟之意,敢啓。傳曰,知道。
又啓曰,明日召對,取稟。傳曰,停。
徐戴淳啓曰,行大司憲宋冕載,掌令朴斆默未肅拜,執義洪直弼,持平宋柱獻在外,掌令朴齊輝,持平黃燝呈辭,監察茶時之意,敢啓。傳曰,知道。
李寅敎啓曰,左副承旨李源庚,今日不爲仕進,卽爲牌招,何如?傳曰,允。
以左副承旨李源庚牌不進罷職傳旨,傳于徐戴淳曰,只推。
李寅敎,以戶曹言啓曰,卒領中樞府事洪奭周喪禮葬,主家有遺言,禮葬恩命,不敢祇受云矣,敢啓。傳曰,更爲輸送。
又以戶曹言啓曰,謹奉傳敎,卒領中樞府事洪奭周喪禮葬,更爲輸送,則主家以遺言甚摯,又不敢祇受云,何以爲之?敢啓。傳曰,更爲輸送。
徐戴淳,以都摠府言啓曰,今日入直內三廳武兼·禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
刑曹啓目粘連,開城李命錫獄事,此獄段,過門男女,干渠甚事,驀地拳脚,作此戕害,情節至憯,斷案已成,訊推得情,何如?判付啓依允。又啓目粘連,開城趙禿尙獄事,此獄段,緍綫督推,鬪釁有因,血衣奪取,眞贓自在,審査屢經,斷安已久,訊推得情,何如?判付啓依允。又啓目粘連,楊州金成錄獄事,乘憤猛踢,徑成殺死,死者不可無償,殺者自有其律,訊推得情,何如?判付啓依允。
上在昌德宮。停常參·經筵。
尹敎成啓曰,明日乃是初伏,自明日涼生間,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,行大司憲宋冕載,掌令朴斆默未肅拜,執義洪直弼,持平宋柱獻在外,掌令朴齊輝,持平黃燝呈辭,監察茶時之意,敢啓。傳曰,知道。
又啓曰,卒領府事洪奭周喪,成服後遣近侍致弔事,禮曹單子,啓下矣。何承旨進去乎?敢稟。傳曰,同副承旨進去。
以江原監司張敎根狀啓,原州牧民家失火事,傳于李寅敎曰,聞甚矜惻,元恤典外,別加顧助,結構奠接之方,廟堂措辭,分付。
尹敎成,以吏曹言啓曰,南壇報謝祭執禮,前縣監李魯奎塡差,而時無職名,令該曹口傳付軍職,何如?傳曰,允。
兵曹口傳政事,副司果單李魯奎。
李寅敎,以戶曹言啓曰,謹奉傳敎,卒領中樞府事洪奭周喪禮葬,更爲輸送,則主家以爲連伏承更爲輸送之下敎,恩命雖極感惶,遺言未忍孤負,又不敢祇受云,何以爲之?敢啓。傳曰,大臣遺意旣如此云,葬需,自卿曹參量輸送。
尹敎成,以兵曹言啓曰,僉知中樞府事林孝憲,以其病難供職,呈狀乞遞,五衛將李熙遠前任公州營將,鄭民行前任順天營將,申鳳圭前任忠州營將,柳貞裕前任羅州營將,忠翊衛將柳億前任平安兵虞候,忠壯衛將魏鍾敏前任南虞候,俱在任所,上來間該廳番次苟艱云,竝改差,何如?傳曰,允。
又以司僕寺一二提調意啓曰,本寺主簿趙然明,今已箇滿,而多有擧行事,難付生手,今姑仍任,何如?傳曰,允。
上在昌德宮。停常參·經筵。
自人定至十四日開東,灑雨下雨,測雨器水深一分。
尹敎成啓曰,明日召對,取稟。傳曰,停。
李源庚啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李寅敎啓曰,右承旨徐戴淳,今日不爲仕進,卽爲牌招,何如?傳曰,允。
備忘記,廣州留守李嘉愚下直,長弓一張,長箭一部賜給。
尹敎成啓曰,臣以卒領府事洪奭周致弔進去,下直之意,敢啓。傳曰,知道。
李源庚啓曰,密符親納例也,而前廣州留守金熙華,謂有身病,使其褊裨替納,事甚未安,推考,何如?傳曰,允。
徐戴淳啓曰,明日傳香,禮房承旨,當爲齋宿,而同副承旨尹敎成,纔已致弔進去矣。卽爲牌招,何如?傳曰,允。
又啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平宋柱獻在外,監察茶時之意,敢啓。傳曰,知道。
以大司諫李正耆,司諫李光載,獻納朴鳴載,正言徐相敎,掌令朴斆默·朴齊輝,持平黃燝牌不進罷職傳旨,傳于徐戴淳曰,只推。
以同副承旨尹敎成牌不進罷職傳旨,傳于徐戴淳曰,只推。
李寅敎,以吏曹言啓曰,今日本曹褒貶坐起時,堂上不可不備員,而參議朴容壽未肅拜,令政院卽爲牌招,以爲同參開坐之地,何如?傳曰,允。
以吏曹參議朴容壽牌不進罷職傳旨,傳于徐戴淳曰,只推。
李寅敎,以吏曹言啓曰,成均館典籍金錫熙·李維馨,俱以除拜,過限不上來,改差,何如?傳曰,允。
又以戶曹言啓曰,卒領中樞府事洪奭周喪,禮葬不敢祇受事,草記批旨內,大臣遺意旣如此,自卿曹,葬需參量輸送事,命下矣。錢五百兩木五同,參量輸送之意,敢啓。傳曰,知道。
又以奎章閣言啓曰,原任提學洪奭周喪,依定式遣檢書官,致祭以來之意,敢啓。傳曰,知道。
又以宗廟署都提調意啓曰,本署儀軌修整事,曾已筵稟,蒙允矣。別定郞廳,考出各處文書,臣等看檢校正,今始畢役,故一件以爲奉藏本署之地,而謹考舊例,則儀軌纂修時,有御覽件修正入啓之事,故別爲繕寫一件,修正郞廳,陪進入啓之意,敢啓。傳曰,知道。修整郞廳陞敍。
李源庚,以兵曹言啓曰,今六月十五日,宗廟報謝祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
義禁府啓目粘連,向前金宅基亦,武臣乘轎,朝飭截嚴是白去乙,犯禁雖諉緣病,違令難逭當律,以此照律,何如?判付啓依允。刑曹啓目粘連,肅川崔彭齡獄事,被踢無一定之見,因病有七分之疑,其在欽恤之義,合施惟輕之典,上裁,何如?判付啓,依回啓施行爲良如敎。又啓目粘連,仁川李鍾升獄事,昏夜打踢,雖乏傍證,踰旬殞斃,明有檢因,訊推取服,何如?判付啓依允。又啓目粘連,廣州元永祿獄事,此獄段,醉漢挽打,酒氣移怒,踢築三日,遽殞一縷,加訊得情,何如?判付啓依允。又啓目粘連,江華李順得獄事,群李作黨,兩崔受毆,遂致從一之殞絶,終成順得之殺案,加訊得情,何如?判付啓依允。
敎廣州留守李嘉愚書,王若曰,晉陽爲保障之方,天險不可踰也。宋朝重居留之任,地望有所屬焉。玆循廟剡之公,庸畀郊釐之責,眷彼三輔巨鎭,實惟百濟舊都。金湯城池之逼護神京,相距也纔四十里,錢穀甲兵之殆擁虛簿,其弊則難一二言。雖尋常無事之時,尙愼乃簡,況一初礪精之日,詎授匪材。惟卿,姿質圭璋,文章黼黻,內閣之鳳綸早演,歷淸華而躋崇班,列郡之魚符屢分,礪氷蘗而著異績。玆授卿以廣州府留守兼南漢守禦使,卿其祗服寵命,益恢遠猷。臺隍器械之隨處繕完,預究未陰之遐算,村閭部曲之一意字撫,須寬乙夜之宸憂。於戲,寄管鑰於北門,予則曰非寇準不可,詠芾棠於南國,卿宜勉惟召祖是承。故玆敎示,想宜知悉。知製敎李裕元製進
上在昌德宮。停常參·經筵。
尹敎成啓曰,明日召對,取稟。傳曰,停。
李源庚啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李寅敎啓曰,本院今春夏等褒貶,當爲磨勘,而注書二員未差,不得如例磨勘之意,敢啓。傳曰,知道。
傳于李源庚曰,傳香承旨,與同副承旨,分詣宗廟·景慕宮,奉審摘奸,仍詣受香諸處,奉審摘奸以來。
傳于李寅敎曰,政官牌招開政。
李寅敎啓曰,吏曹判書金左根,參判洪在喆,參議朴容壽牌不進,推考傳旨及罷職傳旨,今方捧入,而開政命下之後如是違牌,事甚未安。判書·參判,竝更牌招,何如?傳曰,允。參議只推,一體牌招。
李源庚啓曰,臣與同副承旨尹敎成伴直,而奉審進去,臣吏兵批兼進之意,敢啓。傳曰,知道。
有政。吏批,判書金左根進,參判洪在喆牌招不進,參議朴容壽式暇,左副承旨李源庚進。以李魯奎爲校理,洪在應爲宗廟直長,蔡東健爲湍川府使,李義純爲樂安郡守,寶城郡守南錫龜通訓,今加通政,加資事承傳。
兵批,行判書徐憙淳病,參判金景善病,參議李是鍊病,參知洪龜燮入直進,左副承旨李源庚進。僉知鄭夏應·金慶淵,護軍趙元錫,副護軍林孝憲,副司直徐有薰,副司果金永爵,以上竝單付。
李源庚啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平宋柱獻在外,監察茶時之意,敢啓。傳曰,知道。
以大司諫李正耆,司諫李光載,獻納朴鳴載,正言徐相敎,掌令朴斆默·朴齊輝,持平黃燝牌不進罷職傳旨,傳于李源庚曰,只推。
尹敎成,以弘文館言啓曰,修撰任百秀,副修撰趙徽林·宋能圭差祭,下番闕直,事甚未安。修撰南性敎,卽爲牌招入直,何如?傳曰,允。
李源庚,以兵曹言啓曰,今六月十四日寅正三刻七分土王用事改火進上時,宗廟署·社稷署·永禧殿·永寧殿·景慕宮·毓祥宮·宣禧宮·慶祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,內三廳將鬼薦取才時,訓鍊都正,當爲參試,而本院都正趙元錫,身病猝重,勢難進參云,改差,其代依例口傳差出,以爲參坐試才之地,何如?傳曰,允。
兵曹口傳政事,以趙存中爲訓鍊都正。
李源庚,以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
義禁府照目粘連,會寧前府使金宅基,依本府議啓內,武臣乘轎,朝飭截嚴是白去乙,犯禁雖諉緣病,違令難逭當律,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
刑曹啓目粘連,祥原李順之獄事,病因篤矣。鍼又誤之,表裏交損,縷喘遽殞,以此疑眩之案,恐有審克之義,上裁,何如?判付啓,依回啓施行爲良如敎。又照目粘連,春川徐震煥獄事,醜行黯昧無證,嫂叔倫義至重,一家同謀,半夜行兇,情節盡露,人理都喪,加訊取服,何如?判付啓依允。又照目粘連,江陵崔周睦獄事,高寡之卓節,道跋曹覆,俱請褒奬,則周睦之償命洩冤,無容更議,訊推取服,何如?判付啓依允。
上在昌德宮。停常參·經筵。
藥房提調李光正,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
尹敎成啓曰,明日召對,取稟。傳曰,停。
李源庚啓曰,行大司憲宋冕載,掌令朴斆默未肅拜,執義洪直弼,持平宋柱獻在外,掌令朴齊輝,持平黃燝呈辭,監察茶時之意,敢啓。傳曰,知道。
李穆淵啓曰,右副承旨徐憲淳,今日不爲仕進,卽爲牌招,何如?傳曰,允。
李源庚啓曰,備邊司郞廳來言,今日賓廳日次,而上前開拆相値,不得來會云矣,敢啓。傳曰,知道。
尹敎成啓曰,卽伏見諸道今春夏等褒貶啓本,則京畿水使徐相五,忠淸水使吳致賢,全羅監司徐箕淳,平安監司金興根,慶尙監司李景在,左水使李圭徹,邊將無一人居中居下,江華留守李羲肇,全羅左水使李容鉉,統制使李應植,北兵使許棨,無一人居下,殊無嚴明殿最之意,竝推考警責,何如?傳曰,允。
以右副承旨徐憲淳牌不進罷職傳旨,傳于李源庚曰,只推。
以修撰南性敎牌不進罷職傳旨,傳于尹敎成曰,只推。
尹敎成,以弘文館言啓曰,下番闕直,事甚未安,修撰南性敎,旣有只推之命,與修撰任百秀,副修撰宋能圭·趙徽林,竝卽牌招,以爲推移入直之地,何如?傳曰,允。
又以吏曹言啓曰,曹所屬宗簿寺·司饔院官員等矣今春夏等褒貶,當爲等第,而俱因提調有故,不得磨勘之意,敢啓。傳曰,知道。
又以中樞府言啓曰,本府郞廳及醫員錄事等今壬寅年春夏等褒貶,當爲等第,而判中樞府事臣李羲甲,臣金在昌,俱有身病,限內不得磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人,今壬寅春夏等褒貶,限內不得磨勘之意,敢啓。傳曰,知道。
又以忠勳府言啓曰,今壬寅年春夏等褒貶,當爲磨勘,而有司堂上淸寧君臣金東健,時在外任,限內不得爲之之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事趙萬永身病,不得爲之之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而永明尉臣洪顯周服制,東寧尉臣金賢根,昌寧尉臣金炳疇,俱有身病,限內不得爲之之意,敢啓。傳曰,知道。
李寅敎,以戶曹言啓曰,本曹郞廳及所屬各司官員今壬寅春夏等褒貶,依前例磨鍊以入,而軍資監·內資寺·長興庫·濟用監·司䆃寺·內贍寺·司宰監·司圃署,因都提調·提調有故,不得磨勘。去秋冬等褒貶時,軍資監·內資寺·長興庫·濟用監·司䆃寺·內贍寺·司宰監·司圃署·五部,因都提調·提調·漢城府堂上有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今壬寅春夏等褒貶等第,磨勘以入,而辛丑秋冬等褒貶,今已過時,郞廳亦有遞易,依前例不得磨勘之意,敢啓。傳曰,知道。
尹敎成,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,本閣今壬寅年春夏等褒貶,當爲磨勘,而提學二員未差,不得擧行,外閣褒貶,亦不得爲之之意,敢啓。傳曰,知道。
又以弘文館領館事意啓曰,今春夏等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以禮曹言啓曰,各陵殿園墓·本曹郞廳·四學童蒙敎官·通禮院·禮賓寺·東西活人署·東西氷庫·圖畫署官員等今壬寅年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·典牲署·掌樂院·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
又以司譯院都提調·提調意啓曰,通文館志未成續編,今至二十三年之久,事實遺忘,文蹟散佚,堂上譯官李尙迪,自願刊板,今已印出,凡購書刊冊者,送于內閣入啓,然後始爲草記請賞,曾有定式矣。今此通文館志添刊一本,已爲入送內閣,則合有論賞之道,依例施以加資之典,何如?傳曰,允。
李源庚,以兵曹言啓曰,本曹今壬寅年春夏等褒貶啓本中,刀擦二處之意,敢啓。傳曰,知道。
又以兵曹言啓曰,今壬寅年春夏等褒貶等第,磨鍊以入,而曹所屬軍器寺·司僕司·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等今壬寅年春夏等褒貶,當爲磨勘,而都摠管金炳疇未肅拜,限內不得設行之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等今壬寅年春夏等褒貶,當爲等第,而都提調臣金弘根有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今壬寅春夏等褒貶,當爲等第,而臣寅永有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今壬寅年春夏等褒貶,當爲等第,而都提調臣鄭元容有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今壬寅年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而臣敬謨有身病,限內不得擧行之意,敢啓。傳曰,知道。
又以刑曹言啓曰,本曹屬司典獄署官員等今春夏等褒貶,本曹參議,例與刑房承旨,同爲磨勘,而該房承旨有身病,限內不得磨勘以入之意,敢啓。傳曰,知道。
李寅敎,以工曹言啓曰,本曹郞廳今壬寅年春夏等褒貶及屬司瓦署官員今壬寅年春夏等褒貶,合二度磨勘以入而屬司尙衣院·繕工監·掌苑署·造紙署·典涓司今壬寅年春夏等褒貶,因各該司提調有故,限內不得磨勘,而尙衣院·繕工監·掌苑署·造紙署·典涓司,去辛丑年秋冬等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
上在昌德宮。停常參·經筵。
自巳時至人定,灑雨下雨,測雨器水深七分。
自人定至十七日開東,灑雨下雨,測雨器水深一分。
尹敎成啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李寅敎啓曰,右承旨徐戴淳,左副承旨李源庚,右副承旨徐憲淳,今日不爲仕進,竝卽牌招,何如?傳曰,允。
以右承旨徐戴淳,左副承旨李源庚,右副承旨徐憲淳牌不進罷職傳旨,傳于尹敎成曰,只推。
尹敎成啓曰,行都承旨李穆淵,右承旨徐戴淳,左副承旨李源庚,右副承旨徐憲淳不爲仕進,左承旨李寅敎式暇出去,院中只有臣一人,伴直無人。右副承旨徐憲淳,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以修撰南性敎·任百秀,副修撰宋能圭·趙徽林牌不進罷職傳旨,傳于尹敎成曰,只推。
尹敎成,以弘文館言啓曰,應敎南秉鎭,副校理趙鳳夏,正字李裕元內閣進,下番闕直,事甚未安。修撰南性敎·任百秀,副修撰宋能圭·趙徽林,旣有只推之命,與副應敎金穰根,校理李魯奎·李寅奭,竝卽牌招,以爲推移入直之地,何如?傳曰,允。
徐憲淳啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平宋柱獻在外,監察茶時之意,敢啓。傳曰,知道。
以大司諫李正耆,司諫李光載,獻納朴鳴載,正言徐相敎,掌令朴斆默·朴齊輝,持平黃燝牌不進罷職傳旨,傳于徐憲淳曰,只推。
徐憲淳啓曰,卽者吏曹郞廳來言,端川府使蔡東健,樂安郡守李義純,當爲署經,而憲府則雖已署經,諫院則司諫李光載,獻納朴鳴載,正言徐相敎未肅拜,李玄文未署經,只有大司諫李正耆一人,不得備員署經云。未肅拜人員,竝卽牌招,何如?傳曰,一司除署經。
傳于徐憲淳曰,今聞政院所稟,禁將事誠可駭也。罷職,所謂不爲受印,徑先赴任之該守令,汰去。
徐憲淳啓曰,禁衛大將李光植罷職事,命下矣。將兵之任,不可一刻無摠察之人,何以爲之?敢稟。傳曰,御將兼察,從事官發牌聽傳敎。
備邊司薦望,禁衛大將趙萬永·李惟秀·柳相弼,備邊司薦望,禁衛大將改望,以任聖皐爲禁衛大將。
徐憲淳啓曰,新除授禁衛大將任聖皐,卽爲牌招,傳授命召,何如?傳曰,允。
又啓曰,摠戎使任聖皐,移拜禁衛大將矣。將兵之任,不可一刻無摠察之人,何以爲之?敢稟。傳曰,禁將兼察。
又啓曰,摠戎使禁將兼察事,命下矣。兼察摠戎使任聖皐,旣在闕中,卽爲聽傳敎,何如?傳曰,允。
傳于徐憲淳曰,摠戎使有闕之代,行護軍趙秉龜除授。
備邊司,摠戎使趙秉龜。
兵曹,禁衛大將單任聖皐,摠戎使單趙秉龜。
以副應敎金穰根,校理李魯奎·李寅奭,修撰南性敎·任百秀,副修撰宋能圭·趙徽林牌不進罷職傳旨,傳于尹敎成曰,只推。
尹敎成,以承文院都提調意啓曰,月食已過,禮部回咨,依例撰出,正書安寶後,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
徐憲淳,以兵曹言啓曰,慶尙監司李景在狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,宣傳官李顯稷,以其病難供職,呈狀乞遞,五衛將鄭夏應前任三陟營將,金慶淵前任淸州營將,俱在任所,上來間該廳番次苟艱云,改差,何如?傳曰,允。
又以都摠府言啓曰,副摠管李存敬,以將鬼薦取才坐起進參事,南別營晝仕出去之意,敢啓。傳曰,知道。
刑曹啓目粘連,竹山朴光玉獄事,檢因之疑晦如此,病祟之參錯如此,則不可以年久之故,勿論於疑輕之義,上裁,何如?判付啓,依回啓施行爲良如敎。又啓目粘連,竹山朴宗哲獄事,頭撞膝築,諸招作證,掌大印擔,各檢執因,而成案已久,情節當覈,訊推得情,何如?判付啓依允。又啓目粘連,杆城文日權獄事,要害之傷痕狼藉,當場之詞證分明,雖無必殺之心,難逭償命之典,訊推得情,何如?判付啓依允。又啓目粘連,京囚金碩獄事,希望則還差本役,經營則嫁禍宮屬,乃於莫重之地,作此無前之變,業已結案,以待詳覈,何如?判付啓依允。
上在昌德宮。停常參·經筵。
自午時至人定,灑雨下雨,測雨器水深一分。自人定至十八日開東,灑雨下雨,測雨器水深五分。
徐憲淳,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐憲淳啓曰,明日召對,取稟。傳曰,停。
又啓曰,來二十一日,朝參日次矣,敢稟。傳曰,停。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,新除授摠戎使趙秉龜,卽爲牌招,傳授密符及敎諭書,何如?傳曰,允。
又啓曰,行都承旨李穆淵,右承旨徐戴淳,左副承旨李源庚不爲仕進,左承旨李寅敎,同副承旨尹敎成式暇,臣獨在院,伴直無人。左副承旨李源庚,所當牌招,而拘於廳規,不得請牌,何以爲之?敢稟。傳曰,牌招。
傳于徐憲淳曰,左副承旨許遞,前望單子入之。
承旨前望單子入之,韓鎭庭落點。
徐憲淳啓曰,行都承旨李穆淵,右承旨徐戴淳不爲仕進,左承旨李寅敎,同副承旨尹敎成式暇,右副承旨韓鎭庭未肅拜,臣獨在院,伴直無人。新除授右副承旨韓鎭庭,卽爲牌招,何如?傳曰,允。
又啓曰,右副承旨韓鎭庭在外,伴直無人,右承旨徐戴淳,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨韓鎭庭,時在黃海道遂安郡任所,斯速乘馹上來事,下諭,何如?傳曰,許遞。
又啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平宋柱獻在外,監察茶時之意,敢啓。傳曰,知道。
以大司諫李正耆,司諫李光載,獻納朴鳴載,正言徐相敎,掌令朴斆默·朴齊輝,持平黃燝牌不進罷職傳旨,傳于徐憲淳曰,只推。
徐憲淳,以弘文館言啓曰,下番闕直,事甚未安,副應敎金穰根·李魯奎·李寅奭,修撰南性敎·任百秀,副修撰宋能圭·趙徽林,旣有只推之命,竝卽牌招,以爲推移入直之地,何如?傳曰,允。
徐戴淳,以兵曹言啓曰,卽接西所衛將安愼良牒報,則本所字內中日閣東邊,中松一株拔根顚仆云。令該所依例斫去之意,敢啓。傳曰,知道。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才,入格矢數,落仕年條,居住薦名,各其名下懸註以入之意,敢啓。傳曰,知道。
又以兵曹言啓曰,嶺南別試武士,更爲試取事,草記允下後,以其本道入格技藝試取,則仁同閑良申相禹講書入格,大丘閑良李昌老,永川閑良李達浩,大丘閑良朴東林,昌寧閑良金錫振病不上來,晉州閑良趙亮顯片箭不,未入格者,依例給糧下送,而在前抄上武士試取時能講者閑良,直赴會試,依判下擧行矣。今此入格申相禹,別單書入之意,敢啓。傳曰,知道。
又以禁衛營言啓曰,本營糧餉色從事官任弘模,卽臣之孫也,在法當遞,從事官之任,改差之意,敢啓。傳曰,知道。
刑曹啓目粘連,新昌呂東郁獄事,毒手猛踢,公證俱的,印信僞造,渠旣自服,嚴訊輸款,何如?判付啓依允。又啓目粘連,洪州金好得獄事,妻舊主而戕賊,渠上典而橫誣,殺案之外,又犯綱常,嚴訊取服,何如?判付啓依允。又啓目粘連,禮山金思善獄事,實因快定,兇供亦輸,該脅廳親,亦極狡矣。推諉穉弟,是可忍也,訊推得情,何如?判付啓依允。又啓目粘連,京內金秉善獄事,銅店圖帖,計出騙財,啓字僞造,罪關無赦,旣捧結案,以待詳覈,何如?判付啓依允。
敎摠戎使趙秉龜書曰,王若曰,予所注意者將,方軫聽鼙之衷,國之大事在戎,庸畀授鉞之任,寔出心簡,爰符輿情。惟卿,忠孝傳家,文章華國,淸朝寄腹心之重,文武才兼,王室托肺腑之親,休戚義共,周旋奎閣,賁治猷於黼黻笙鏞,坐鎭戎垣,增精彩於旌旗壁疊。惟我海東重鎭,最是漢北一營,水陸與沁都相連,緩急是恃,樓櫓竝南城對峙,險阻可憑。玆授卿以摠戎使,卿其祗服寵章,益恢戎務。豼貅之士氣倍聳,克追周方叔試干,虎豹之戎韜練諳,宜效宋范老藏甲。於戲,棟樑柱石,益勉平日之隆毗,器械城池,須勵陰雨之遠慮。故玆敎示,想宜知悉。知製敎金始淵製進
上在昌德宮。停常參·經筵。
自開東至人定,灑雨下雨,測雨器水深三寸一分。
自人定至十九日開東,灑雨下雨,測雨器水深五分。
李穆淵啓曰,明日召對,取稟。傳曰,停。
徐戴淳啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李穆淵啓曰,同副承旨尹敎成,今日不爲仕進,卽爲牌招,何如?傳曰,允。
徐戴淳啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平宋柱獻在外,監察茶時之意,敢啓。傳曰,知道。
以大司諫李正耆,司諫李光載,獻納朴鳴載,正言徐相敎,掌令朴斆默·朴齊輝,持平黃燝牌不進罷職傳旨,傳于徐戴淳曰,只推。
以同副承旨尹敎成牌不進罷職傳旨,傳于徐戴淳曰,只推。
以副應敎金穰根,校理李寅奭,修撰任百秀,副修撰宋能圭·趙徽林牌不進罷職傳旨,傳于徐戴淳曰,只推。
以校理李魯奎,修撰南性敎牌不進罷職傳旨,傳于徐戴淳曰,只推。
李穆淵,以弘文館言啓曰,下番闕直,事甚未安,副應敎金穰根,校理李魯奎·李寅奭,修撰南性敎·任百秀,副修撰宋能圭·趙徽林,旣有只推之命,竝卽牌招,以爲推移入直之地,何如?傳曰,允。
刑曹啓目粘連,公州金成太獄事,喉下痕白,頂心發紅,縊假踢眞,符合法文,奸情竟露,訊推取服,何如?判付啓依允。
又啓目粘連,瑞山張黃貴獄事,腎囊之挽,後脅之踢,等是必死,而鳴籲行査,疑端無著,訊推得情,何如?判付啓依允。又啓目粘連,忠州元喆成獄事,杖毆脚脛,石打頭腦,當下殞斃,痕損昭著,加訊得情,何如?判付啓依允。
刑曹啓目粘連,文義成星之獄事,兇身躗身之供,節節破綻,詞連干連之招,條條符合,別般嚴訊取服,何如?判付啓依允。又啓目粘連,比仁曺三伊獄事,背膂之痕損深緊,拳踢則證左俱備,連加訊推,期於得情,何如?判付啓依允。又啓目粘連,結城金用大獄事,刃及臍肚,當下致斃,連加訊推,期於取服,何如?判付啓依允。又啓目粘連,京囚崔錫麟獄事,擅開公庫,恣移官穀,只是挪此充彼,竟未偸竊,大明律,凡强盜已行而不得財者,減等於斬罪,以此法文,旁照於此囚,或有可議之端,而業已結案,問議大臣處之,何如?判付啓依允。
上在昌德宮。停常參·經筵。
自開東至酉時,灑雨下雨,測雨器水深三寸三分。夜自三更至二十日開東,灑雨下雨,測雨器水深一寸二分。
尹敎成啓曰,明日召對,取稟。傳曰,停。
徐戴淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李寅敎啓曰,左副承旨徐憲淳,今日不爲仕進,卽爲牌招,何如?傳曰,允。
又啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平宋柱獻在外,監察茶時之意,敢啓。傳曰,知道。
以大司諫李正耆,司諫李光載,獻納朴鳴載,正言徐相敎,掌令朴斆默·朴齊輝,持平黃燝牌不進羅職傳旨,傳于李寅敎曰,只推。
以左副承旨徐憲淳牌不進罷職傳旨,傳于李寅敎曰,只推。
以副應敎金穰根,校理李寅奭,修撰任百秀,副修撰宋能圭·趙徽林牌不進罷職傳旨,傳于尹敎成曰,只推。
以校理李魯奎,修撰南性敎再牌不進罷職傳旨,傳于尹敎成曰,只推。
尹敎成,以弘文館言啓曰,校理李魯奎,旣有只推之命,卽爲牌招,何如?傳曰,允。
以校理李魯奎牌不進罷職傳旨,傳于尹敎成曰,只推。
傳于李寅敎曰,中官金永鎭,令該府拿問嚴勘。
尹敎成,以吏曹言啓曰,今日本曹開拆坐起時,考見諸道褒貶啓本,則溫陽郡守李景愚,以果難着手爲目,龍潭縣令鄭孝源,以柔固爲疵爲目,萬頃縣令金永琦,以縱欲輕率倘念治體爲目,陰竹縣監金龍勳,以勵精宜勉爲目,軍威縣監朴長廩,以駭機由曠爲目,求禮縣監林相弼,以欠未節嗜爲目,谷城縣監申淳,以奈此衰髦爲目,洪川縣監金啓泳,以益察奸猾爲目,重林道察訪朴宗炯,以宿弊奈痼爲目,則俱宜置下考,而置諸中考。順興府使成龍申,以或涉誇大爲目,德源府使李儒增,以時倅之碑胡不自嫌爲目,明川府使白希洙,以倉奸宜察爲目,龍川府使權灝,以苟欲刷謬政須拔本爲目,郭山郡守尹翼成,以屛客止謗官何曾與爲目,幽谷道察訪黃麟淳,以謗姑難信爲目,則俱宜置中考,而置諸上考,殊無嚴明殿最之意,七道道臣,竝推考警責。順興府使成龍申,龍川府使權灝,溫陽郡守李景愚,龍潭縣令鄭孝源,萬頃縣令金永琦,陰竹縣監金龍勳,軍威縣監朴長廩,求禮縣監林相弼,谷城縣監申淳,洪川縣監金啓泳,重林道察訪朴宗炯竝罷黜。德源府使李儒增,明川府使白希洙,郭山郡守尹翼成,幽谷道察訪黃麟淳,竝中考施行,而其中郭山郡守尹翼成,幽谷道察訪黃麟淳,俱以三年窠,前已居中,今又中考施行,則其不治可知,竝罷黜,何如?傳曰,允。
李寅敎,以兵曹言啓曰,卽接西所衛將安愼良牒報,則永肅門南邊中松二株小松一株,因風顚仆云。令該所依例斫去之意,敢啓。傳曰,知道。
又以兵曹言啓曰,卽接南所入直衛將尹用善牒報,則丹鳳門東邊墻垣外面一間許缺落云。爲先令紫門監,以杻把子堅實圍排,依例樹柵,卽速修築,而把守軍兵,東營入直軍八名除出,限改築間嚴加守直之意,分付,何如?傳曰,允。
又以御營廳言啓曰,因兵曹草記,本廳字內丹鳳門東邊宮墻外面一間許缺落處,東營入直軍八名除出,哨官一員率領,限改築間輪回嚴加守直,而該入直軍餘數不多,宮墻外巡邏,難以分排,出番助番牙兵八名,依例添入警巡之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深三分。
藥房提調李光正,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
尹敎成啓曰,明日召對,取稟。傳曰,停。
徐戴淳啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
禮曹,來八月初二日,行社稷大祭,親祭,取稟。奉敎敬依。
尹敎成啓曰,今六月二十二日,都目政事爲之之意,敢啓。傳曰,知道。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,姜泰重落點。
徐戴淳啓曰,新除授同副承旨姜泰重,卽爲牌招,何如?傳曰,允。
又啓曰,同副承旨姜泰重,時在慶尙道安東地,斯速乘馹上來事,下諭,何如?傳曰,允。
又啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平宋柱獻在外,監察茶時之意,敢啓。傳曰,知道。
以大司諫李正耆,司諫李光載,獻納朴鳴載,正言徐相敎,掌令朴斆默·朴齊輝,持平黃燝牌不進罷職傳旨,傳于徐戴淳曰,只推。
尹敎成,以弘文館言啓曰,校理李魯奎,旣有只推之命,卽爲牌招察任,何如?傳曰,允。
徐戴淳,以兵曹言啓曰,卽接慶熙宮入直衛將金仁壽牒報,則小東門南墻二間頹圮云。爲先令繕工監,把子圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,禁軍別將趙存中,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,副摠管李存敬,以文臣朔試射試官,慕華館晝仕出去之意,敢啓。傳曰,知道。
兵曹,以李顯英爲禁軍別將。
徐戴淳,以備邊司言啓曰,東萊府使姜時永,以其身病,呈狀乞遞矣。實病旣如此,則有難强令察任,改差,何如?傳曰,允。
刑曹啓目粘連,忠州李大鳳獄事,綿秤急打,鐵鉤誤觸,要害撞着,殞斃在卽,死者甚冤,生者當償期於取服,何如?判付啓依允。又啓目粘連,淸州裵元錦獄事,醜誣寡女,竟至致死,潛移枯骸,僞證産兒,二罪俱發,一律難貸,期於取服償命,何如?判付啓依允。又啓目粘連,牙山劉連卜獄事,毒打正當要害,冤殞便在頃刻,期於取服,何如?判付啓依允。
上在昌德宮。停常參·經筵。
夜自三更至二十二日開東,灑雨下雨,測雨器水深七分。
尹敎成啓曰,明日召對,取稟。傳曰,停。
徐憲淳啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,行大司憲宋冕載,掌令朴斆默·朴齊輝,持平黃燝牌不進,執義洪直弼,持平宋柱獻在外,監察茶時之意,敢啓。傳曰,知道。
以大司諫李正耆,司諫李光載,獻納朴鳴載,正言徐相敎,掌令朴斆默·朴齊輝,持平黃燝牌不進罷職傳旨,傳于徐憲淳曰,只推。
傳于徐憲淳曰,啓字誤踏中官李敏榮,令該府拿問嚴勘。
備邊司薦望,以吳取善爲東萊府使。
兵曹,以李存敬爲禁衛中軍。
尹敎成,以吏曹言啓曰,戶曹正郞李聞榮,以其身病,呈狀乞遞,改差,何如?傳曰,允。
又以禮曹言啓曰,卽接成均館所報,則今番之雨,大成殿正殿正門內南邊滲漏,床卓前地衣沾濕,西配位第三間斑子穿破,座席與床卓前地衣沾濕,東西廡南邊活只及神三門瓦子多有脫落云矣。修改之節,待快晴擇日擧行,何如?傳曰,允。
徐憲淳,以備邊司言啓曰,江陵·鏡城兩邑貶罷之代,當於今都政差出,而該邑,俱以最弊之地,且當數遞,有不可循例備望,令該曹勿拘常格,各別擇差事,分付,何如?傳曰,允。
刑曹啓目粘連,忠州張龍先獄事,打背則衆證俱備,嘔血而一縷遽殞,道査曹讞,已成鐵案,加訊得情,何如?判付啓依允。又啓目粘連,忠州金桂獄事,徹夜賭技,乘醉起鬧,緣渠十葉之錢,戕他七尺之軀,諸傷狼藉,衆招符合,嚴訊取服,何如?判付啓依允。又啓目粘連,鎭川李昌吉獄事,戕殺人命,噫其憯矣。惟諉妹壻,是可忍也,獄情無疑,斷案已成,訊推取服,何如?判付啓依允。又啓目粘連,忠州鄭學濂獄事,索縛柱懸,水灌火烙,足指盡焦,骨節墮落,必殺之心,綻露無餘,嚴訊取服,何如?判付啓依允。
刑曹啓目粘連,德山私奴萬大獄事,釁由纖微,打及要害,冤命遽殞,擧措兇暴,訊推取服,何如?判付啓依允。又啓目粘連,永同朴貴得獄事,始因督甲之債,終肆移乙之怒,打彼偏左,血止作痂,不似重傷,不無疑端,而生無他故,死在保辜,獄旣具備,法難原貸,加訊得情,何如?判付啓依允。又啓目粘連,淸州金聖五獄事,臣於昨年,因本道査啓,敢陳膚見,仰請問議大臣,而因大臣議,仍行訊推,今無容更議,加訊得情,何如?判付啓依允。又啓目粘連,靑陽金文石獄事,微事狠鬪,要害毒踢,纔經數宿,遽殞一縷,公眼斯在,兇供益狡,訊推得情,何如?判付啓依允。
上在昌德宮。停常參·經筵。
自開東至人定,灑雨下雨,測雨器水深四分。
尹敎成啓曰,明日召對,取稟。傳曰,停。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李寅敎啓曰,右承旨徐戴淳,今日不爲仕進,卽爲牌招,何如?傳曰,允。
傳于尹敎成〈曰〉,每都目飭諭,視爲文具,深用慨然,初仕守令之擇差,何時不關重,而今日急務莫先於此,收拾人才,尤切於目下,竝以此意,分付兩銓,另念對揚。
傳于尹敎成曰,忠臣淸白吏皇朝人子孫軍功人及西北·松都人,加意收用事,分付。
傳于尹敎成曰,臺諫·玉堂竝許遞,今日政差出。
傳于尹敎成曰,雖非親政,注書,尙瑞院官員,依例陞六。
尹行福陞六,代以卓景秀爲假注書。
韓應淳陞六,代以韓鼎瑚爲假注書。
尹敎成啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,玉堂上下番俱空,事甚未安,今日政新除授玉堂,竝待下批牌招,推移入直,何如?傳曰,允。
尹敎成,以吏曹言啓曰,今都目大政時,本曹堂上,不可不備員,而參判洪在喆病不來,令政院牌招,以爲同參開政之地,何如?傳曰,允。
李寅敎,以兵批言啓曰,折見諸道褒貶啓本,則全羅右水使李敏德啓本中,蝟島僉使鄭學淳,以傍嬖奚論爲目,古今島僉使金潤玉,以浮說奚信益勉奉職爲目,則俱宜置中考,而置諸上考,南桃浦萬戶金柱榮,以幾乎瓜熟事不如無爲目,則宜置下考,而置諸中考,殊無嚴明殿最之意,該帥臣,推考警責。蝟島僉使鄭學淳,古今島僉使金潤玉,竝中考施行,南桃浦萬戶金柱榮,下考施行,何如?傳曰,允。
又以兵批言啓曰,參下官仕日不足未滿十日以下者,曾有啓稟出六之規矣。部將黃處坤仕日不足爲五日,依例陞六,何如?傳曰,允。
都政。吏批,判書金左根進,參判洪在喆牌招不進,參議朴容壽進,同副承旨尹敎成進。啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令·各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官,無以推移備擬,依例勿拘陞擬,何如?傳曰,允。
又啓曰,臺諫多窠,今當差出,而擬望之人乏少,外任竝擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪竝擬,何如?傳曰,允。以金序敎爲引儀,李源長爲掌苑別提,朴齊韶爲造紙別提,李鳳九爲順興府使,申命淵爲溫陽郡守,廣興主簿二單徐斗輔·南秉善,司僕主簿趙然明仍任事承傳。以李龜夏爲洪川縣監,林泰洙爲陰城縣監,金用邦爲軍威縣監,洪大仁爲長水察訪,宋禧鼎爲利仁察訪,典籍三單趙禮根·鄭匡勳·趙永大,東萊府使單吳取善,以李源長爲禁府都事,呂東燮爲造紙別提,金汶根爲獻陵直長,申錫寬爲內贍直長,洪秉琦爲宗簿直長,軍資直長二單徐箕輔·金直善,以柳厚祚爲刑曹正郞,李秉禮爲平市令,李益在爲永平郡守,李景春爲重林察訪,金基定爲安奇察訪,金永爵爲活人別提,李爲尙瑞直長,金琦淳爲司䆃奉事,鄭元弼·姜㳣爲禁府都事,柳昌根爲江陵府使,李宅熙爲龜城府使,李基春爲富寧府使,柳爲遂安郡守,李鳳周爲熙川郡守,李爲瓦署別提,朴齊韶爲掌苑別提,鄭淳榮爲義興縣監,李秉禮爲靑山縣監,鄭老容爲龍潭縣令,韓重履爲尙瑞副直長,洪秉元爲造紙別提,金得秀·李秉植爲典籍,金序敎爲刑曹佐郞,韓重履爲尙瑞直長,吳慶延爲濟用副奉事,李鍾正爲長興府使,李根永爲寶城郡守,尹致英爲兔山縣監,趙寬和爲尙瑞副直長,李啓榮爲宗廟令,徐迥淳爲平市令,李愚謙爲南部令,禹尙俊爲陰竹縣監,韓鎭序爲典牲副奉事,李爲戶曹佐郞,李廷耆爲歙谷縣令,鮮于鏶爲漣川縣監,李亨泰爲幽谷察訪,申在衡爲慶興府使,金貞根爲穩城府使,沈能默爲稷山縣監,韓應淳·尹行福爲典籍,趙基亨爲慶基殿令,李一寧爲引儀,金箕祖爲龍川府使,金善永爲長湍縣監,梁宣洙爲鏡城判官,洪運謨爲刑曹正郞,韓應淳爲兵曹佐郞,鄭匡勳爲監察,沈樂愼爲瓦署別提,曺百承爲氷庫別提,咸陽郡守姜彝文今加通政,加資事兵曹覆啓判下。以權敦仁爲判義禁,朴晦壽·李羲準爲知經筵,金商贊爲瓦署別提,朴宗天爲活人別提,待敎單李裕元,以白宗倫爲齊陵令,全在悳爲禮賓主簿,尹致誠爲戶曹正郞,金禹洙·洪大奎爲典籍,金永爵爲漢城主簿,金茂淳爲監察,李承命爲郭山郡守,申致應爲平海郡守,趙聲夏爲求禮縣監,鄭基一爲大司憲,權溭爲大司諫,成好謙爲司諫,徐有薰爲掌令,趙完植爲獻納,趙鳳夏爲應敎,金穰根·任百秀爲校理,趙徽林·鄭爲副校理,金善行爲典設別提,梁道潤爲活人別提,興仁君最應爲冬至兼謝恩使,李圭祊爲副使,趙鳳夏爲書狀官,梁道潤爲司圃別提,申命衍·張彦塾爲引儀,吳昌烈爲濟用主簿,林孝溓爲崇靈殿令,宋來熙爲執義,金泰顯爲掌令,吳泰權·禹錫文爲持平,金永基爲正言,許玧·李璹爲兼引儀,朴來命爲仁同府使,李胤愚爲谷城縣監,諸安國爲孟山縣監,韓宓履爲副應敎,朴心壽·李魯奎爲修撰,南性敎·金始淵爲副修撰。
尹敎成啓曰,大司成,今當差出,而擬望之人乏少,外任竝擬,何如?傳曰,允。
以李時在爲大司成,朴永元爲藝文提學,徐憙淳爲知春秋,金景善爲同春秋,洪煥爲校書判校,兼直閣單金始淵,以金萬根爲戶曹正郞,李春植爲活人別提,元熙喆爲監察,鄭象樞爲黃山察訪,金玉龍爲金泉察訪,安光直爲刑曹參判,曺錫亨爲順天府使,李正履爲北靑府使,高萬九爲開城經歷,權奎容爲慈仁縣監,成容默爲正言,兪敎煥爲吏曹佐郞,鄭夏源爲戶曹佐郞,朴岐陽爲漢城主簿,金仁臣爲萬頃縣令。
傳于尹敎成曰,當該銓官,推考。
以趙箕淳爲司僕主簿,李淳夏爲昌陵令,朴有壽爲掌苑別提,洪冕容爲刑曹佐郞,尹行福爲兵曹佐郞,兼學正單金夏鎭,以金學性爲工曹參議,鄭文星爲察監,朴重源爲軍器主簿,李濟完爲江界府使,徐貞淳爲陽德縣監,文慶愛爲典籍,徐膺淳爲內贍主簿,趙徹林爲南部都事,申錫弼爲靖陵參奉,金鼎鎬爲溫陵參奉,丁馨敎爲章陵參奉,洪翊周爲敦寧參奉,徐有庠爲典獄參奉,黃起漢爲孝陵別檢,崔浩鎭·洪鍾聞爲假引儀,禁府都事鄭元弼,繕工奉事李鍾淸相換。
兵批,行判書徐憙淳進,參判金景善進,參議李是鍊進,參知洪龜燮牌招不進,左承旨李寅敎進。啓曰,今日都目政事時,本曹堂上,不可不備,而參知洪龜燮病不來,令政院牌招,同參政事,何如?傳曰,允。
又啓曰,營將·虞候·僉使,今當差出,而擬望之人乏少,已準朔守令及中軍·虞候·僉使竝擬,何如?傳曰,允。
以趙元錫爲同知,閔致鳳爲宣傳官,徐斗幹爲五衛將,金駿喜·李恒坤爲宣傳官,同知單朴根大,僉知安愼良·康履昊·李得淵,以上竝單付,訓鍊判官李台鎭,主簿申錫範·朴昌健·李元恒,以上加設,依定式減下。訓鍊主簿李興奎本院去官,副護軍單李顯稷,以朱星鎭·金尙廉·黃溥淵爲五衛將,金遠浩爲御營把摠,申奭浩爲武兼,柳相琦爲順天營將,李周喆爲忠州營將,鄭周應爲淸州營將,李熙冕爲羅州營將,李仁奎爲南虞候,白東郁爲訓鍊判官加設,皮元奭·張鳳喆·李忠俊爲主簿加設,朴景述爲全羅右水虞候,徐有恕爲都摠經歷,成瀚爲訓鍊僉正,具春喜爲中樞都事,申命溫爲全羅兵虞候,李鈺爲慶尙左兵虞候,大護軍宋冕載,副護軍李源庚·韓鎭庭·李正耆·尹致秀·姜時永,副司直李光載·洪直弼·南秉哲·金穰根·朴斆默·朴齊輝·黃燝·宋柱獻·朴鳴載·李魯奎·李寅奭·尹穳·趙鳳夏,副司果李玄文·徐相敎·任百秀·南性敎·宋能圭·趙徽林,以上竝單付。以洪益五爲僉知,趙和璧爲五衛將,南履元爲忠翊將,金華淳爲忠壯將,石啓郁爲慶熙將,副護軍李南軾·柳光魯,以洪祐燮爲僉知,任聖皐爲訓鍊都正,具載龍·朴來益爲宣傳官,宋秀國爲兼司僕將,朴春秀爲防踏僉使,安道源爲善積僉使,李東延爲牛峴僉使,鄭東秀爲許沙僉使,李溥文爲月串僉使,順天營將柳相琦,羅州營將李熙冕,忠州營將李周喆,淸州營將鄭周應,南虞候李仁奎,以上今加折衝,加資事承傳。以崔致恒爲美錢僉使,張忠國爲蛇梁萬戶,梁時佐爲梨津萬戶,方允熙爲開雲浦萬戶,安昌壽爲呂島萬戶,副護軍柳相琦·李熙冕·李周喆·鄭周應,以上竝單付,以金致斗爲豆毛浦萬戶,曺衡振爲知世浦萬戶,金有豊爲於蘭萬戶,崔致弘爲木浦萬戶,李東暹爲寅火堡萬戶,同知單朱星鎭,僉知單黃溥文。
李寅敎,以兵批言啓曰,僉知中樞府事尹致獻,訓鍊院都正趙存中,宣傳官吳顯文·具鏘和,兼司僕將李敎彬,俱以病難供職,呈狀乞遞,竝改差,何如?傳曰,允。
以徐有恕爲宣傳官,金一求爲都摠經歷,金駿喜爲訓鍊僉正,趙鳳夏·徐相敎爲文兼,護軍趙存中,副護軍吳顯文·具鏘和,以上竝單付。以李鍾應爲五衛將,胡宅祖爲豊山萬戶,金尙銑爲永達萬戶,芮光輝爲笠巖別將,全敬淳爲文殊別將。
李寅敎,以兵批言啓曰,僉知中樞府事洪益五,五衛將朱星鎭·金尙廉·黃溥淵·趙和璧·李鍾應,忠翊衛將南履元,忠壯衛將金華淳,俱以病難供職,呈狀乞遞,五衛將徐斗幹前任忠淸監營中軍,上來間該廳番次苟艱云,竝改差,何如?傳曰,允。
同知單金尙廉,僉知趙和璧·南履元·金華淳,以上竝單付,以尹錫九爲宣傳官,李玄瑞爲都摠經歷,趙秉善爲都事,韓錫基爲訓鍊判官,洪在龍爲北評使,同知單鄭啓郁,以尹相和爲守門將,閔致默爲滿浦僉使,李熙遠爲高嶺僉使,李觀淵爲公州營將,申義恒爲加里浦僉使,李敬達爲平安中軍,金東翼爲忠淸中軍,朴兌升爲全羅中軍,朴宗茂爲三陟營將,金吉淳爲平安兵虞候,金平臣爲蝟島僉使,李馨逵爲古今島僉使,李廷三爲文城僉使,張大碩爲金甲島萬戶,池應漢爲南桃浦萬戶,李羲臣爲北虞候,金應秀爲加德僉使,康鵬翮爲在德萬戶,安基廷爲撫夷萬戶,尹相和爲舊所非浦別將,僉知單李鍾應。以鄭羲命爲僉知,李謙熙爲都摠都事,申善浩爲訓鍊判官,李根元爲主簿,李用弼爲法聖僉使,沈宜泳爲忠壯將,宋相保爲訓鍊主簿,趙兢錫爲武兼,趙安和爲訓鍊主簿,李祥敬爲禿用別將,徐奎翰爲五衛將,洪羲龍爲忠翊將,李根成·李希濂爲武兼,張養祿爲守門將,張南奎·鄭岐達·金哲源·金最善·李雲英爲五衛將,李容熙·白胤洙爲訓鍊副正,李冕熙爲主簿,權顗爲武兼,申彦模爲群山僉使,乾川權管單張養祿,以李鼎鎬爲宣傳官,李謙熙爲都摠經歷,徐貞淳爲訓鍊僉正,徐有恕爲平南萬戶,吳致永爲宣傳官,洪顯參爲都摠都事,吳永善爲訓鍊判官,李定熙爲武兼,金一求爲羅暖萬戶,具永喜爲都摠經歷,沈永奎爲備邊郞,崔弘元爲武兼,許瑽爲雲寵萬戶,成瀚爲禁衛把摠,權守仁爲訓鍊判官,李相冕爲備邊郞,李東奎爲武兼,趙羲純爲訓鍊主簿,趙秉善·安鍾鎬爲訓鍊僉正,趙羲贊爲宣傳官,李鼎鎬爲都摠都事,僉知二單金最善·沈宜泳,以趙義純爲宣傳官,吳致永爲都摠經歷,白春洙爲都事,趙羲象爲訓鍊判官,李尙周爲主簿,具春喜爲都摠經歷,洪愼圭爲訓鍊僉正,權顗·韓友善·元錫中爲主簿,金鼎默·李運秀爲訓鍊僉正,李承度爲中樞都事,李奎會爲訓鍊判官,趙秉善爲宣傳官,李恒坤爲訓鍊僉正,趙存弼·趙安和爲都摠都事,鄭錫永爲訓鍊主簿,羅弘彦爲守門將,李玄瑞爲宣傳官,柳之奫·孫宗瑾爲訓鍊主簿,趙存弼爲都摠經歷,李基祖爲部將,金長爀爲都摠都事,張洛奎爲武兼,柳翼重爲訓鍊主簿,韓挺馹爲武兼,李宇斌爲部將,具永淳·徐益輔爲守門將,鄭愚鉉·趙羲益爲宣傳官,成正敎爲武兼,柳鎭珪·趙庚植爲部將,尹泰景·趙漢厚·金錫禹爲守門將,權管秩馬馬海洪秉瑞,舊坡知李濟萬,乾原方禹龍,甲巖任楨,吾村李宅鎬,廟洞金基景,黃拓坡金斗衡,副司果黃處坤,以上竝單付。
以右承旨徐戴淳牌不進罷職傳旨,傳于尹敎成曰,只推。
以應敎趙鳳夏,校理金穰根·任百秀,副校理趙徽林,修撰李魯奎,副修撰南性敎·金始淵牌不進罷職傳旨,傳于尹敎成曰,只推。
以兵曹參知洪龜燮牌不進罷職傳旨,傳于尹敎成曰,只推。
傳于尹敎成曰,守令·邊將·初仕人,皆令明日待令。
上在昌德宮。停常參·經筵。
藥房提調李光正,副提調李穆淵啓曰,時値庚節,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
徐戴淳,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐戴淳啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
李穆淵啓曰,左副承旨徐憲淳,今日不爲仕進,卽爲牌招,何如?傳曰,允。
傳于李寅敎曰,守令·邊將·初仕人入侍。
尹敎成啓曰,玉堂上下番俱空,事甚未安,應敎趙鳳夏,校理金穰根·任百秀,副校理趙徽林,修撰李魯奎,副修撰南性敎·金始淵,旣有只推之命,竝卽牌招,推移入直,何如?傳曰,允。
徐戴淳啓曰,大司憲鄭基一,掌令金泰顯牌不進,執義宋來熙,掌令徐有薰,持平吳泰權·禹錫文在外,監察茶時之意,敢啓。傳曰,知道。
以掌令金泰顯,獻納趙完植,正言成容默牌不進罷職傳旨,傳于徐戴淳曰,只推。
以左副承旨徐憲淳牌不進罷職傳旨,傳于徐戴淳曰,只推。
以應敎趙鳳夏,校理金穰根·任百秀,副校理趙徽林,修撰李魯奎,副修撰南性敎·金始淵牌不進罷職傳旨,傳于李寅敎曰,只推。
以忠淸監司金鼎均狀啓,永同縣民家漂頹,人命渰壓漂死事,傳于李寅敎曰,民家之漂頹,人命之渰死,若是夥多,聞甚驚慘,元恤典外,別加顧助,渰死人等,如有生前身還布,竝蕩減,掩埋及結構之方,廟堂各別措辭關飭。
李寅敎,以吏曹言啓曰,今此宗廟·永寧殿秋享大祭祭官中,時無職名人,令該曹口傳付軍職,何如?傳曰,允。
又以戶曹言啓曰,謹奉傳敎,璿源殿正殿雨漏修改吉日時,令日官金有晉推擇,則來七月初六日午時爲吉云。以此日時擧行之意,敢啓。傳曰,知道。
又以觀象監領事提調意啓曰,天文學兼敎授全在悳遷轉代,前正安忱,術業頗精,依例差下,使之付軍職,冠帶常仕,何如?傳曰,允。
又以承文院都提調意啓曰,院製述官朴宗天遷轉代,前學官洪羲福差下,使之付軍職,冠帶常仕,何如?傳曰,允。
徐戴淳,以右邊捕盜廳言啓曰,本廳兼從事官李承度,身病猝重,勢難察任,改差,何如?傳曰,允。
義禁府啓目,中官李敏榮原情云云,傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。又啓目,中官金永鎭原情云云,傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。
刑曹啓目粘連,鳳山林文會獄事,手捽頭髻,足踢背肋,脈錄緊重,公證端的,連加訊推,期於取服,何如?判付啓依允。又啓目粘連,黃州宋成宅獄事,腋胑係是要害,傷痕極其闊大,殘喘莫延四日,當律難屈三尺,加訊取服,何如?判付啓依允。又啓目粘連,載寧崔延京獄事,鎌柄揮打,衆證明的,脊腦痕損,兩檢符合,訊推取服,何如?判付啓依允。
刑曹啓目粘連,平山金貴得獄事,器仗堅重也,部位要害也,其痕至過一寸,其死不踰三日,連加訊推,期於得情,何如?判付啓依允。又啓目粘連,新溪金億老獄事,毒踢則殆無完膚,冤斃則莫掩時日,當場眞犯,豈忍諉弟,嚴訊償命,何如?判付啓依允。又啓目粘連,海州金莫同獄事,耳根重傷,旣係速死,石稜毒打,莫掩逞憤,訊推得情,何如?判付啓依允。
壬寅六月二十三日辰時,上御熙政堂。守令·邊將·初仕人入侍時,左承旨李寅敎,右副承旨尹敎成,假注書韓鼎瑚,記事官金濬,別兼春秋趙然昌,長湍縣監金善永,仁同府使朴來命,龜城府使李宅熙,富寧府事李基春,遂安郡守柳,熙川郡守李鳳周,龍潭縣令鄭老容,靑山縣監李秉禮,兔山縣監尹致英,歙谷縣令李廷耆,洪川縣監李龜夏,軍威縣監金用邦,稷山縣監沈能默,求禮縣監趙聲夏,陽德縣監徐貞淳,靖陵參奉申錫弼,溫陵參奉金鼎鎬,敦寧參奉洪翊周,典獄參奉徐有象,以次進伏。防踏僉使朴春秀,蝟島僉使金平臣,呂島萬戶安昌壽,梨津萬戶梁時佐,知世浦萬戶曺衡振,於蘭萬戶金有豊,序立階下訖。上曰,史官分左右。敎成奏曰,守令·初仕人,使之進前奏職姓名乎?上可之。善永等,以次進奏職姓名訖。寅敎奏曰,邊將則使宣傳官,奏職姓名於階下乎?上曰,唯。宣傳官李信泳,奏春秀等職姓名,以次退出訖。上曰,史官就座。仍命退。承史以次退出。
上在昌德宮。停常參·經筵。
尹敎成啓曰,明日召對,取稟。傳曰,停。
又啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
李寅敎啓曰,右副承旨尹敎成,今日不爲仕進,卽爲牌招,何如?傳曰,允。
徐憲淳啓曰,判義禁權敦仁,刑曹參判安光直,除拜後過三日不爲出肅,竝依定式推考警責,仍卽牌招察任,何如?傳曰,允。
尹敎成啓曰,玉堂上下番俱空,事甚未安,應敎趙鳳夏,校理金穰根·任百秀,副校理趙徽林,修撰李魯奎,副修撰南性敎·金始淵,竝卽牌招,推移入直,何如?傳曰,允。
又啓曰,大司憲鄭基一,掌令金泰顯牌不進,執義宋來熙,掌令徐有薰,持平吳泰權·禹錫文在外,監察茶時之意,敢啓。傳曰,知道。
以掌令金泰顯,獻納趙完植,正言成容默牌不進罷職傳旨,傳于尹敎成曰,只推。
尹敎成,以兵曹言啓曰,卽接慶熙宮入直衛將李章喆牒報,則開陽門西邊墻垣三間頹圮云。爲先令繕工監,把子圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
上在昌德宮。停常參·經筵。
藥房提調李光正,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
尹敎成啓曰,明日召對,取稟。傳曰,停。
徐憲淳啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
李穆淵啓曰,左承旨李寅敎,右承旨徐戴淳,今日不爲仕進,竝卽牌招,何如?傳曰,允。
徐憲淳啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
備忘記,忠淸水使趙禹錫下直,長弓一張,長箭一部,片箭一部,筒兒一箇賜給。
傳于尹敎成曰,直提學金輔根,馳詣健陵,奉審摘奸,仍詣顯隆園·華寧殿,一體奉審以來。
徐憲淳啓曰,大司憲鄭基一,掌令金泰顯牌不進,執義宋來熙,掌令徐有薰,持平吳泰權·禹錫文在外,監察茶時之意,敢啓。傳曰,知道。
以掌令金泰顯,獻納趙完植,正言成容默牌不進罷職傳旨,傳于徐憲淳曰,只推。
以左承旨李寅敎,右承旨徐戴淳牌不進罷職傳旨,傳于徐憲淳曰,只推。
傳于尹敎成曰,吏批歲抄點下者,依例捧傳旨。
徐憲淳啓曰,卽者吏曹郞廳來言,仁同府使朴來命,長興府使李鍾正,富寧府使李基春,龜城府使李宅熙,寶城郡守李根永,遂安郡守柳,郭山郡守李承命,平海郡守申致應,龍潭縣令鄭老容,漣川縣監鮮于鏷,陰竹縣監禹尙俊,陰城縣監林泰洙,求禮縣監趙聲夏,稷山縣監沈能默,洪川縣監李龜夏,兔山縣監尹致英,歙谷縣令李廷耆等,當爲署經,而兩司不備,不得署經云,除在外外,未肅拜人員,竝卽牌招,何如?傳曰,允。
以應敎趙鳳夏,校理任百秀,副校理趙徽林,修撰李魯奎,副修撰南性敎·金始淵牌不進罷職傳旨,傳于尹敎成曰,只推。
尹敎成,以弘文館言啓曰,下番闕直,事甚未安,應敎趙鳳夏,校理任百秀,副校理趙徽林,修撰李魯奎,副修撰南性敎·金始淵,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授副應敎韓宓履,時在廣州地,副校理鄭,時在全羅道昌平地,修撰朴心壽,時在羅州地,經筵入番事緊,請竝斯速乘馹上來事,下諭。傳曰,竝許遞。
傳于徐憲淳曰,飭已施矣,時囚罪人金永鎭·李敏榮,竝放送。
以忠淸監司金鼎均狀啓,黃澗縣民家頹壓人命渰死事,傳于徐憲淳曰,當此農節,許多民家之漂頹,聞甚驚慘,而人命之渰死又若是夥多,尤爲矜惻,元恤典外,別加顧助,渰死人等,如有生前身還布,竝蕩減,卽爲結構奠接,俾無失所棲遑之弊事,廟堂措辭,分付。
以獻納趙完植,正言成容默牌不進罷職傳旨,傳于徐憲淳曰,只推。
尹敎成,以吏曹言啓曰,新除授鏡城都護府判官梁宣洙戶奴呈狀內,矣上典父素患痰癖之症,當此換節之時,一倍添劇,萬無離側遠赴之望云。其親病旣如是,則有難强令赴任,改差,何如?傳曰,允。
刑曹啓目粘連,松禾朴儀哲獄事,眼前燈滅,而殺心方售,膝底刃露,而兇犯莫掩,嚴訊取服,何如?判付啓依允。又啓目粘連,金川安聖凡獄事,兇身自服打踢,而痕非無矣,鬪場只在俄頃,而死曷故也,無說可原,在法當償,加訊取服,何如?判付啓依允。又啓目粘連,白川吳曾樂獄事,奪釵偸珮,忍兇計之構誣,摧蘭碎玉,嗟貞魂之含冤,嚴訊取服,何如?判付啓依允。
刑曹啓目粘連,延安李尙化獄事,胸膛血癊,一尺有餘,脚膝搗築,衆目咸覩,加訊取服,何如?判付啓依允。又啓目粘連,谷山金哲得獄事,足踢腎岸,一逞兇毒,痕損至過五寸,殞絶厪踰四夜,加訊取服,何如?判付啓依允。又啓目粘連,殷栗裵必祿獄事,毆踢緊重之痕,已著於眼肋,觸縊粧撰之說,如見其肺肝,加訊取服,何如?判付啓依允。
上在昌德宮。停常參·經筵。
自開東至申時,灑雨下雨,測雨器水深五分。
尹敎成啓曰,明日召對,取稟。傳曰,停。
徐戴淳啓曰,守令署經事,命下矣。獻納趙完植,旣有只推之命,與大司憲鄭基一,竝更牌招,何如?傳曰,允。
備忘記,忠州營將李周喆下直,長弓一張,長箭一部,片箭一部,筒兒一箇賜給。
以獻納趙完植牌不進罷職傳旨,傳于徐戴淳曰,只推。
徐戴淳啓曰,守令署經事,命下矣。獻納趙完植,正言成容默,旣有只推之命,與大司憲鄭基一,竝卽牌招,何如?傳曰,允。
又啓曰,大司憲鄭基一未肅拜,執義宋來熙,掌令徐有薰,持平吳泰權·禹錫文在外,掌令金泰顯呈辭,監察茶時之意,敢啓。傳曰,知道。
尹敎成,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
以應敎趙鳳夏,校理任百秀,副校理趙徽林·修撰李魯奎,副修撰南性敎·金始淵牌不進罷職傳旨,傳于尹敎成曰,只推。
尹敎成,以弘文館言啓曰,下番闕直,事甚未安,應敎趙鳳夏,校理任百秀,副校理趙徽林,修撰李魯奎,副修撰南性敎·金始淵,旣有只推之命,竝卽牌招,以爲推移入直之地,何如?傳曰,允。
以副校理趙徽林,修撰李魯奎,副修撰南性敎牌不進罷職傳旨,傳于尹敎成曰,只推。
傳于尹敎成曰,留院公事入之。
兵曹口傳政事,副司果單曺錫雨。
尹敎成,以戶曹言啓曰,時御所內各司,依定式發遣本曹正郞臣金萬根,與兵曹參知臣洪龜燮,佐郞臣韓應淳,東所衛將臣張聖因,西所衛將臣徐奎翰,南所衛將臣康履昊,北所衛將臣張南奎,眼同看審後有頉處,別單書入,而修改則擇日擧行之意,敢啓。傳曰,知道。
徐戴淳,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,五衛將金最善,文臣兼宣傳官趙鳳夏,俱以病難供職乞遞,竝改差,何如?傳曰,允。
又以義禁府言啓曰,時囚罪人金永鎭·李敏榮,竝放送事,承傳,啓下矣。金永鎭·李敏榮,竝放送之意,敢啓。傳曰,知道。
刑曹啓目粘連,安州白右善獄事,以姪戕叔,人倫大變,隣證箇箇落空,檢案節節破奸,罪實難容,法所必誅,嚴訊取服,何如?判付啓依允。又啓目粘連,寧邊梁碩之獄事,檢案昭著,獄情兇譎,男女兩犯,不比凡獄,斯速取服,何如?判付啓依允。又啓目粘連,寧邊李京信獄事,拳毆足踏,看證明的,眼突胸癊,痕損阧著,嗾人約賂,縱子鳴錚,旣濫且狡,期於輸款,何如?判付啓依允。又啓目粘連,鳳山金才成獄事,激怒於徵穀,挑憤於露脚,瞥眼一踢,右胯適値,衆口參證,左契斯在,訊推得情,何如?判付啓依允。
上在昌德宮。停常參·經筵。
大王大妃殿進御二錢重人蔘粟米飮,自今日一貼式限二貼煎入事,榻前下敎。
李寅敎啓曰,明日召對,取稟。傳曰,停。
又啓曰,來初一日,輸對日次,而宗廟秋享大祭齋戒相値,頉稟之意,敢啓。傳曰,知道。
又啓曰,左副承旨徐憲淳,今日不爲仕進,卽爲牌招,何如?傳曰,允。
備忘記,淸州營將鄭周應下直,長弓一張,長箭一部,片箭一部,筒兒一箇賜給。
徐戴淳啓曰,守令署經事,命下矣。獻納趙完植,旣有只推之命,與大司憲鄭基一,竝卽牌招,何如?傳曰,允。
李寅敎,以弘文館言啓曰,下番姑降入直,事甚未安,修撰李魯奎,副修撰南性敎,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,下番校理臣任百秀,以宗廟秋享大祭祭官,今日議政府肄儀時,晝仕出去之意,敢啓。傳曰,知道。
以副修撰南性敎牌不進罷職傳旨,傳于李寅敎曰,只推。
傳于徐戴淳曰,山林外在外臺諫,竝許遞,政官牌招開政。
李寅敎啓曰,吏曹參判洪在喆,參議朴容壽牌不進,推考傳旨及罷職傳旨,今方捧入,而開政命下之後,如是違牌,事甚未安,判書金左根受由,參判更爲牌招,何如?傳曰,允。參議只推,一體牌招。
有政。吏批,判書金左根受由,參判洪在喆進,參議朴容壽牌不進,左副承旨徐憲淳進。啓曰,判書金左根受由,參議朴容壽牌招不進,小臣獨政未安,何以爲之?敢稟。傳曰,仍爲之。以閔致文爲大司諫,趙鳳夏爲司諫,金廷雲爲掌令,韓文爀·柳來維爲持平,南性敎爲正言,徐有薰爲副應敎,李寅奭爲副校理,宋能圭爲修撰,張洛賢爲鏡城判官,趙然昌爲茂長縣監,承文博士單金畯,東學訓導單金文煥,兼養賢直長單韓鼎瑚,前縣監李溟游今加通政,加資事承傳。
兵批,行判書徐憙淳受由,參判金景善病,參議李是鍊差祭,參知洪龜燮入直進,左承旨李寅敎進,同知金哲源,僉知洪羲龍,副護軍權溭·梁宣洙,副司直成好謙·徐有薰·韓宓履·吳泰權·禹錫文·鄭,副司果金永基·朴心壽,副司正李源一·鄭斗源,以上竝單付。
以獻納趙完植牌不進罷職傳旨,傳于徐戴淳曰,只推。
徐戴淳啓曰,守令署經事,命下矣。獻納趙完植,旣有只推之命,與大司憲鄭基一,竝更牌招,新除授大司諫閔致文,司諫趙鳳夏,掌令金廷雲,持平韓文爀·柳來維,正言南性敎,一體牌招,何如?傳曰,允。
司諫趙鳳夏啓曰,臣言議譾劣,本不合於諫諍之任,而忽伏奉薇垣除旨,署經有命,召牌繼降,臣感恩怵義,雖不得不章皇出膺,粗伸叩謝之忱,第於合啓中,有私義之不可聯參,在前如臣所處,控懇引避,輒蒙體諒,今臣處義無異同,請命遞斥臣職。答曰,依啓。
徐憲淳啓曰,大司憲鄭基一未肅拜,執義宋來熙,掌令徐有薰,持平吳泰權·禹錫文在外,掌令金泰顯呈辭,監察茶時之意,敢啓。傳曰,知道。
以獻納趙完植牌不進罷職傳旨,傳于徐憲淳曰,只推。
以吏曹參議朴容壽再牌不進罷職傳旨,傳于徐憲淳曰,只推。
徐憲淳,以兵曹言啓曰,卽接尙衣院牒報,則別造弓矢進上在卽,而知弓品堂上李儒常省身病,無以擧行云,改差,其代以在京無故人,啓下之意,敢啓。傳曰,知道。
上在昌德宮。停常參·經筵。
自午時至申時,灑雨下雨,測雨器水深五分。
李寅敎啓曰,明日召對,取稟。傳曰,停。
徐憲淳啓曰,大司憲鄭基一未肅拜,執義宋來熙,掌令金廷雲在外,金泰顯,持平柳來維呈辭,韓文爀傳旨未下,監察茶時之意,敢啓。傳曰,知道。
李穆淵啓曰,右承旨徐戴淳,右副承旨尹敎成,今日不爲仕進,竝卽牌招,何如?傳曰,允。
傳于李寅敎曰,日熱如此,輕囚放釋。
李寅敎啓,臣寅敎敬奉聖敎,馳往義禁府,取考囚徒案,則無時囚,故仍詣典獄署,取閱囚徒案,則結案罪人四名,殺獄罪人二十名,御寶僞造罪人二名,馬牌僞造罪人二名,宮納乾沒罪人二名,俱係重囚,故仍囚,其餘雜技他矣錢不報潛屠發賣各司直囚罪人洪得元等十八名,俱係輕囚,故竝依傳敎放送之意,敢啓。傳曰,知道。
以獻納趙完植再牌不進罷職傳旨,傳于尹敎成曰,只推。
以持平韓文爀牌不進罷職傳旨,傳于尹敎成曰,只推。
以右承旨徐戴淳牌不進罷職傳旨,傳于尹敎成曰,只推。
傳于徐憲淳曰,奉審閣臣入侍。
兵曹口傳政事,副司果單趙鳳夏。
尹敎成,以吏曹言啓曰,卽接司僕寺牒報,則以爲,來七月初一日,宗廟秋享大祭親傳香時,本寺正,例爲進輿差備矣。正未差之代,卽速變通,以爲及時擧行之地云,司僕寺正未差之代,口傳備擬以入之意,敢啓。傳曰,知道。
吏曹口傳政事,以趙鳳夏爲司僕正。
徐憲淳,以都摠府言啓曰,今此宗廟秋享大祭香祝親傳時,侍衛·寶劍,當爲備員,而都摠管金炳疇,副摠管趙元錫,俱有實病,徐念淳差祭,李顯英,以禁軍別將率領進,李升權·李寬奎在外,無以備員,令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以朴晦壽爲都摠管,沈宜臣·權大肯·趙存中·李忠運·沈能俊爲副摠管。
徐憲淳,以禁衛營言啓曰,今六月二十七日,本營諸將官射講時,把摠趙存永,哨官李哲權·申泰左·南鶴齡,兩技俱爲無分,依定式竝汰去之意,敢啓。傳曰,知道。
刑曹啓目粘連,中和金之鍊獄事,腸肚之部位甚重,足踢之痕損昭著,厥父救藥,益露贓犯,其母鳴錚,只增猥越,連加訊推,何如?判付啓依允。又啓目粘連,德川趙五兼獄事,項軟頭垂,旣著檢因,足踢拳致,亦具證招,卽速償命,何如?判付啓依允。又啓目粘連,宣川盧石崇獄事,刺腿之痕,幾沒五寸,毒手之加,昭著十目,連加訊推,取服償命,何如?判付啓依允。
刑曹啓目粘連,中和鄭學民獄事,胸摚之痕,兩檢符合,足踢之狀,諸證的確,訊推得情,何如?判付啓依允。又啓〈目〉粘連,安州朴貴采獄事,腎岸過尺之痕,旣著重傷,服部着足之狀,明有衆供,連加訊推,何如?判付啓依允。又啓目粘連,順川金致弘獄事,眞木鉤之揮打,手勢獰毒,右耳上之坼裂,脈錄分明,期卽輸款,何如?判付啓依允。
壬寅六月二十八日酉時,上御熙政堂。奉審閣臣入侍時,左副承旨徐憲淳,假注書卓景秀,記事官吉履元,別兼春秋沈敬澤,直提學金輔根,以次進伏訖。上曰,史官分左右,閣臣進前。輔根進前奏曰,臣承命馳詣健陵,陵上奉審則無頉,丁字閣·碑閣奉審則無頉,祭物·祭器·祭井看審則無頉,諸執事摘奸則無頉。仍留監祭,將事安寧,仍詣顯隆園,園上奉審則無頉,丁字閣·碑閣奉審則無頉,仍詣華寧殿,殿內奉審則無頉之意,敢此仰達矣。上曰,史官就座,閣臣先退。仍命退,承史以次退出。
上在昌德宮。停常參·經筵。
藥房都提調趙寅永,提調李光正,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
徐憲淳,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
尹敎成啓曰,明日召對,取稟。傳曰,停。
徐憲淳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政趙寅永,無時急稟定事,左議政金弘根,右議政鄭元容,俱有身病,不得來會云矣,敢啓。傳曰,知道。
李穆淵啓曰,右承旨徐戴淳,今日不爲仕進,卽爲牌招,何如?傳曰,允。
備忘記,公州營將李觀淵下直,長弓一張,長箭一部,片箭一部,筒兒一箇賜給。
傳于尹敎成曰,禮房承旨,馳詣宗廟·景慕宮,奉審摘奸以來。
傳于尹敎成曰,兵曹判書有闕之代,政官牌招開政。
尹敎成啓曰,吏曹判書金左根,參判洪在喆,參議朴容壽牌不進,推考傳旨及罷職傳旨,今方捧入,而開政命下之後,如是違牌,事甚未安,判書陳疏,參判更爲牌招,何如?傳曰,允。參議只推,一體牌招。
傳于尹敎成曰,吏判有闕之代,前望單子入之。
吏曹判書前望單子入之,趙秉鉉落點。
尹敎成啓曰,新除授吏曹判書趙秉鉉,卽爲牌招,何如?傳曰,允。
又啓曰,吏曹判書趙秉鉉牌不進,參判洪在喆,參議朴容壽再牌不進,推考傳旨及罷職傳旨,今方捧入,而開政命下之後,如是違牌,事甚未安,參判所當更請牌招,而係是一日三牌,何以爲之,而判書更爲牌招,何如?傳曰,允。參議只推,與參判一體更爲牌招。
徐戴淳啓曰,卽者兵曹郞廳來言,明日親傳香時,別侍衛不可不備,而判書未差,不得擧行云,何以爲之?敢稟。傳曰,次堂擧行。
兵曹口傳政事,大護軍單金左根。
持平韓文爀啓曰,臣言議風裁,本不合於淸朝耳目之任,而柏府新命,忽下於千萬夢想之外,感恩怵義,雖不得不章皇出肅,而第臣於本府,已經掌憲,揆以公格,在所當遞,請命遞斥臣職。答曰,依啓。
尹敎成啓曰,吏曹郞廳來言,臺諫有闕,政事,取稟。傳曰,今日政差出。
又啓曰,卽見慶尙監司李景在罪人等到配啓本,則乃是六月朔封發,而年月行,誤書以五月,奏御文字之如是疎忽,事甚未安,推考,何如?傳曰,允。
尹敎成,以春秋館言啓曰,別兼春秋臣沈敬澤,以訓鍊都監從事官,今日軍布上下時,晝仕出去之意,敢啓。傳曰,知道。
又以弘文館言啓曰,副校理趙徽林·李寅奭,竝卽牌招察任,何如?傳曰,允。
又以弘文館言啓曰,新除授副應敎徐有薰,時在京畿長湍地,修撰宋能圭,時在忠淸道淸州地,經筵入番事緊,請竝斯速乘馹上來事,下諭。傳曰,竝許遞,今日政差出。
又以內醫院都提調·提調意啓曰,醫官吳昌烈,以濟用主簿,本院番次每多相妨,令該曹口傳,閒司相換,何如?傳曰,允。
吏曹口傳政事,濟用主簿吳昌烈,氷庫別提沈鳳益,相換。
尹敎成,以內醫院都提調·提調意啓曰,前漣川縣監金時中,以入診醫官,方在罷散中,依例敍用,還屬本院,仍令該曹,口傳付軍職,何如?傳曰,允。
兵曹口傳政事,大護軍單金時中。
傳于徐戴淳曰,明日出宮門路,以協陽門爲之。
傳于尹敎成曰,發遣吏郞,諸執事淸齋與否,摘奸以來。
以掌令金泰顯,持平柳來維,獻納趙完植,正言成容默·南性敎牌不進罷職傳旨,傳于徐戴淳曰,只推。
徐戴淳,以兵曹言啓曰,來七月初二日,宗廟·永寧殿秋享大祭時,守門當爲塡差,而本曹郞廳·都摠府郞廳·五衛將入直,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,各廳堂下武臣朔試射,庚暑勿爲設行事,曾有定式矣。今六月及來七月朔試射,依定式停止之意,敢啓。傳曰,知道。
又以御營廳言啓曰,本廳千摠尹得儉,身病甚重,勢難察任,改差,何如?傳曰,允。
又以濬川司言啓,本司都廳禁衛營千摠李元緖改差代,以訓鍊都監別將吳顯文差下,使之察任,何如?傳曰,允。
刑曹啓目粘連,熙川金士國獄事,升米起鬧,板木行打,兩檢同符,一辭不變,訊推得情,何如?判付啓依允。又啓目粘連,熙川梁致浩獄事,前因大臣獻議,已承判下,連行訊推,無容更議,加訊伸法,何如?判付啓依允。又啓目粘連,定州金尙文獄事,房中毒踢,已見側身叫苦,階上委臥,忍復使脚擲下,因證相合,情法無疑,期於取服,何如?判付啓依允。
行兵曹判書徐熹淳疏曰,伏以臣於中權重任,豈其人乎哉?特以再畀之聖眷隆摯,屢籲之苦懇未遂,感激洪私,因仍蹲冒,今已六閱朔矣。銓注甄別,瘡疣畢露,而聖明不之罪焉,軍容簡閱,鞱鈐空疎,而聖明不之責焉。臣於是恒懷負乘之懼,益切卸擔之念,於焉京察已過,臣亦自知其有百僨誤,無一稱塞,而朝儀忠厚,官箴不加,則臣猶可以及今丐免,況又京察,卽銓家之瓜限也。瓜熟蔕落,物理自然,此非臣求退之時乎?三徹辭單,恩由荐加,私分縱幸於調息,重務不可以虛縻,顧臣陋劣,一分報答,惟在於不憚趨走之勞,庶酬竭蹶之願,其奈臣素苦濕痰之症,轉成貞痼,少値失宜,輒復增劇,近因溽暑蒸鬱,積痞挾感,食飮全阻,眩暈交作,溏泄無時,神精不守,雖欲强起束帶,自力供職,以此形症,斷無時月間蠢動之望,以公以私,得遞後已,與其瀆擾是懼,益添瘝曠之罪,毋寧早暴情悃,以冀體諒之恩。玆敢略綴短章,仰首鳴呼,伏乞聖慈,俯垂鑑諒,亟賜鐫改,俾免瘝曠之譏,以卒生成之澤,臣不勝大願,臣無任云云。答曰,省疏具悉。實病如此,所請依施。
吏曹判書金左根疏曰,伏以臣冒據匪據也久矣。天序屢嬗,部察且已竣矣。駸駸然日復一日,遂不免爲以天官自居之人,寧有是哉?臣雖萬無肖類,亦粗具性識,銓衡之有國所重,辭受之有人大防,尙奉敎於君子矣。然則以臣揆臣,曷嘗影似於此,而夫以如臣愚蒙,獲此光寵,歷選今昔,無有倫比,坎行炎蹈,死且不避,嗤點姍笑,在所靡恤,於是乎犯包差之誡,狃墜官之懼,信心向前,恬若固有者,竊庶冀萬分有一涓塵之報或在乎此也,而踐歷之無素也。故全昧規格,見聞之至陋也。故大沒鑑別,以至於三班閥閱,百隷久近,殆若郢書而燕說,一政二政,黔驢之技已畢現矣,銓官大政,號稱個滿,賢乎臣者,尙以玆爲劃準之限,況臣區區始計,曾不到此,只見其濡忍嫪戀,多不自量,而究竟公私無補,尤悔交積,則今臣去就,不待兩言而決矣。加由之命,縱荷優借,必辭之義,彌增惶隘,且臣受氣甚薄,居恒善病,比因炎濕迭攻,噉啖全沮,少有彈束,失汗輒過,退自政席,驟添外氣,宛轉不省,今浹旬于玆,時日起動,斷無其望,選部之非養病坊,在理益較然,用敢力收神思,略暴衷懇。伏乞聖慈,軫公私事勢之不可不諒,亟遞臣銓司重任,以卒生成之澤,千萬幸甚,臣無任云云。答曰,省疏具悉。旣有實病,本職今姑許遞。
上在昌德宮。偵常參·經筵。
還內後,內閣·政院·藥房·玉堂口傳問安。答曰,知道。
徐戴淳啓曰,來初五日,朝參日次矣,敢稟。傳曰,停。
又啓曰,大司憲鄭基一未肅拜,執義宋來熙,掌令金廷雲在外,金泰顯,持平柳來維呈辭,一員未差,監察茶時之意,敢啓。傳曰,知道。
傳于尹敎成曰,禮房承旨馳詣宗廟·永寧殿,奉審摘奸以來。
李穆淵啓曰,吏曹判書趙秉鉉再牌不進,參判洪在喆,參議朴容壽三牌不進,推考傳旨及禁推傳旨,今方捧入,而開政命下之後,連事違召,無意承膺,事體所在,誠極未安,判書·參判,竝所當更爲牌招,而判書係是一日三牌,參判係是一日四牌,何以爲之?敢稟。傳曰,參議分揀,與判書·參判,一體更爲牌招,如有違牌,勿爲呼望。
又啓曰,吏曹判書趙秉鉉,飭敎之下,奉牌闕外,陳疏到院,而原疏以宗廟秋享大祭齋戒,纔已退却矣。開政命下,已至經宿,無意承膺,事體所在,誠甚未安,推考,何如?傳曰,允。原疏捧入。
傳于李穆淵曰,吏判疏批已下,仍以前牌催促。
李穆淵啓曰,藝文提學朴永元,旣入闕中,不爲肅謝,直爲出去,事甚未安,推考,何如?傳曰,允。
禮曹,今七月十八日大殿誕日陳賀時應行節目,參考前例磨鍊爲白去乎,依此擧行,何如?判付啓,權停爲良如敎。
以校理金穰根,副校理趙徽林·李寅奭牌不進罷職傳旨,傳于尹敎成曰,只推。
尹敎成啓曰,應敎·副應敎·修撰一員,副修撰一員未差,校理任百秀,修撰李魯奎差祭,副修撰金始淵內閣進,玉堂上下番俱空,事甚未安。校理金穰根,副校理趙徽林·李寅奭,竝卽牌招,推移入直,何如,傳曰,允。
尹敎成,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,判書趙秉鉉進,參判洪在喆,參議朴容壽式暇,左副承旨徐憲淳進。以李光正爲戶曹判書,朴晦壽爲兵曹判書,金樂壽爲司諫,金錫熙爲持平,金英根爲應敎,韓宓履爲副應敎,鄭爲修撰,尹穳爲副修撰。故學生鄭宅模贈戶參例兼,故將仕郞鄭達源贈左承旨例兼,故通德郞鄭錫玄贈僕正,以上同知鄭秉魯三代。
兵批,判書朴晦壽未肅拜,參判金景善病,參議李是鍊入直進,參知洪龜燮病,左承旨李寅敎進。上護軍徐憙淳,副護軍李溟游,副司直徐有薰·韓文爀,副司果宋能圭·洪羲福·安忱,以上竝單付。
吏批,再政。以金左根爲判尹,朴晦壽爲軍器提調,李光正爲禮賓提調,訓鍊都監提調二單李光正·朴晦壽,禁衛提調單朴晦壽,御營提調單朴晦壽,幼學金澤周今超通政,侍從臣金廷雲父年七十二加資事承傳。
兵批,再政,副司果單徐容輔。
徐憲淳啓曰,新除授兵曹判書朴晦壽,卽爲牌招,傳授命召,何如?傳曰,允。
又啓曰,兵曹判書朴晦壽牌不進,推考傳旨今方捧入,而命召傳授,一時爲急,如是違牌,事甚未安,更爲牌招,何如?傳曰,允。
以副校理趙徽林·李寅奭牌不進罷職傳旨,傳于徐憲淳曰,只推。
假注書卓景秀書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬱密是白乎旀,峴上結幕處守直之節,亦皆着實擧行是白如乎,仍詣昭顯墓看審是白乎則,植木着茂,各處守護,竝皆無頉之意,敢啓。傳曰,知道。
尹敎成,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
徐戴淳,以訓鍊都監言啓曰,本局哨官李夢虎,身病甚重,勢難察任,改差,何如?傳曰,允。
吏曹判書趙秉鉉疏曰,伏以臣,待罪地部,亦旣三載于玆矣。此不過一有司之職也,誠以才智之所不逮,辜負委畀之眷,疾病之所難强,積抛鉤校之責,有百瘢尤,無一句當,縱緣鞅掌牽掣,未遑言私,竊擬早晏丐免,獲全微諒,不意天官新除,忽下於玆際,繼有政命,庚牌踵臨,臣惶霣悸,神守遁喪,殆莫省其何以爲計也。銓衡,國之重任也。激揚進退,甄別臧否,是豈如臣無似所可承堪乎哉?且臣本寡聞謏見,人接絶罕,加之衰邁日至,而神用盡耗,雖序次排塡,蹈循班簿而止,尙患扞格,必召悔咎,此尤臣之撫躬若驚,以寵爲懼者也。臣受被鴻恩,與天無極,殫竭涓埃,乃分之宜,寧敢以占便規免之計,仰孤心簡之隆旨也?以今見除,視前所叨,其治忽攸係,自有秤量,思所卸擔,反荷重負,非顚伊踣,理所劃然,揆分揣力,決難冒承,違召路阻,冞增逋慢,伏惟俯賜鑑燭,曲許裁察,亟遞臣新銜,俾公器無褻,私願得伸焉,臣無任云云。答曰,省疏具悉。卿其勿辭行公。
壬寅七月初一日辰時,上詣仁政殿月臺。宗廟秋享大祭親傳香入侍時,行都承旨李穆淵,左承旨李寅敎,右承旨徐戴淳,左副承旨徐憲淳,右副承旨尹敎成,假注書卓景秀·韓鼎瑚,別兼春秋沈敬澤·趙然昌,檢校直提學趙秉龜,直提學金輔根,檢校直閣李公翼,直閣金始淵,檢校待敎金學性·金洙根·南秉哲·趙鳳夏,待敎李裕元,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李光正,副提調李穆淵等進前奏曰,日候蒸熱,侵早勞動,聖體,若何?上曰,一樣矣。由協陽門,詣仁政殿月臺。通禮跪啓請降輿,上降輿。通禮前導就褥位南向立,引儀引宗廟獻官權敦仁,永寧殿獻官洪敬謨,詣褥位之左。通禮跪啓請跪,上跪。香室官員奉香祝,跪授敎成,敎成奉東向跪進。上受香祝,以授宗廟獻官敦仁,敦仁西向跪受興。香室官員又奉香祝,跪授敎成,敎成奉東向跪進。上受香祝,以授永寧殿獻官敬謨,敬謨西向跪受興。通禮跪啓請興,上興。通禮前導就階下祗送位西向立,敦仁·敬謨,奉香祝由正路出。通禮請鞠躬,上鞠躬。香祝過後,啓請平身。上平身,入幕次後,問安勿爲之事。出榻敎通禮跪請乘輿,上乘輿出仁政門,由協陽門,命出標信解嚴,由宣化門還內後,諸臣以次退出。
上在昌德宮。停常參·經筵。
夜自三更至初三日開東,灑雨下雨,測雨器水深五分。
李寅敎啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,右承旨徐戴淳,今日不爲仕進,卽爲牌招,何如?傳曰,允。
又啓曰,玉堂上下番俱空,事甚未安,校理金穰根,副校理趙徽林·李寅奭,旣有只推之命,與校理任百秀,修撰李魯奎,副修撰尹穳,竝卽牌招,推移入直,何如?傳曰,允。
又啓曰,兵曹判書朴晦壽再牌不進,推考傳旨今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
又啓曰,兵曹判書疏批已下,卽爲牌招,傳受命召,何如?傳曰,允。
以右承旨徐戴淳牌不進罷職傳旨,傳于李寅敎曰,只推。
李寅敎啓曰,行都承旨李穆淵,右承旨徐戴淳不爲仕進,左副承旨徐憲淳,右副承旨尹敎成式暇,同副承旨姜泰重在外,院中只有臣一人,伴直無人。右承旨徐戴淳,旣有只推之命,更爲牌招,何如?傳曰,允。
徐戴淳啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言成容默·南性敎牌不進罷職傳旨,傳于徐戴淳曰,只推。
傳于李寅敎曰,忠淸右道暗行御使留待。
傳于李寅敎曰,忠淸右道暗行御使入侍。
李寅敎,以司饔院監膳提調意啓曰,今日監膳時,供上生鮮腐傷,故屢次點退,終不改備,日勢漸晩,雖不得不捧入,莫重御供,不善措備,貢人擧行,萬萬駭然。今方令攸司科治,臣亦惶恐待罪,而該貢人等呼訴內,潦水漲溢之餘,魚産絶乏,連日設網,竟未捉得,只以前儲,僅僅排進矣。今則前儲已竭,明日日下供上,將至闕供之境,限捉得間,願以活鷄代封云。在前如此之時,曾有稟旨變通之事,而自下不敢擅便,惶恐敢啓。傳曰,代封,勿待罪。
又以春秋館言啓曰,別兼春秋臣沈敬澤,以兵曹正郞,軍布上下時,晝仕出去之意,敢啓。傳曰,知道。
又以義禁府言啓曰,咸鏡監司趙冀永狀啓內,鏡城前判官姜漢赫·吳正秀,時判官申萬休罪狀,令攸司稟處事,啓下矣。姜漢赫,下去京畿竹山地,吳正秀,下去坡州地云。依例發遣府羅將竝拿來,申萬休,時在任所,亦爲發遣府羅將,交代後拿來,何如?傳曰,竝待待命拿囚。
兵曹判書朴晦壽疏曰,伏以臣,以才則文質無當,以性則疎迂成習,出謀發慮,尙矣無論,筋力奔走,猶難自效,以臣身而較今百執事之何者爲當,則自分其無一可也。樗櫟自安於朽矣,鳧雁不足爲多少,冗班散地,心身已慣,要路名場,夢想不到,迺者千萬不自意,中權寵除,有隕自天,臣聞命以來,驚遑震懍,瞢瞀失據,誠不知聖明之世,何以有此誤恩也?噫,有國設官,六官分職,譬如天地四時之不可闕一,而若論其責任之嚴重,管領之繁委,蓋莫如本兵之長,掌宿衛則威望是仗,主銓選則鑑藻宜責,鈐轄軍旅,則須要鞱略之通曉,鉤考錢布,則亦求幹理之綜察,兼是四者,然後可以處此,其難其愼,不其然乎?臣本昏憒,最居人下,亦嘗備數於任使之末,而隨處積疣,一無稱塞,至於軍旅之事,尤所未學,而矧是蒲質易衰,精力先耗,其能執弭屬鞬,而周旋於鹵簿之間乎,其能簡稽調補,而得其當乎,其能檢核出入,而無所誤乎?臣亦決知其萬萬不能也。今乃以最孱劣至庸陋之一措大,名之曰大司馬,則聖朝官人之失當,已非細故,而雖五營軍校,其有不目笑而鼻侮之者乎?念臣家本寒素,跡又孤畸,旣乏需時之具,判非擔重之器,而通籍三十年來,厚沐兩聖朝陶甄之化,節次推遷,輥到華顯,自顧已分,踰濫極矣。旣無必辭之節,只切圖報之念,隨分殫竭,少效涓埃,豈不爲區區之大願,而古人有言,服之不衷,身之災也,職之不衷,有甚於服,則災安得不至於身也?然而此猶屬一己之私,竊恐緣此而仰累則哲之明,以貽淸朝之羞,則臣之罪,於是乎尤莫贖矣。受符事急,召牌荐降,而揆分揣義,承膺無望,略撤短章,仰瀆崇嚴,伏乞聖慈,諒此至懇,亟賜遞免,使朝無濫官之譏,臣無竊位之愧焉,臣無任云云。答曰,省疏具悉。卿其勿辭行公。
壬寅七月初二日酉時,上御熙政堂。忠淸右道暗行御史入侍時,左承旨李寅敎,假注書卓景秀,記注官李昌祖,記事官金濬,暗行御史鄭基世,以次進伏訖。上曰,史官分左右,御史進前。上曰,遠路無事往還乎?基世奏曰,幸荷王靈,善爲往還,而年淺才疎,踐歷又少,事多僨誤,萬萬惶悚矣。上曰,御史先退,史官就座。仍命退,承史以次退出。
上在昌德宮。停常參·經筵。
夜自五更至初四日開東,灑雨下雨,測雨器水深一分。
徐戴淳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,左副承旨徐憲淳,今日不爲仕進,卽爲牌招,何如?傳曰,允。
備忘記,順天營將柳相琦下直,長弓一張,長箭一部,片箭一部,筒兒一箇賜給。
徐戴淳啓曰,戶曹判書李光正,判尹金左根,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,假注書卓景秀,身病猝重,勢難察任,今姑改差,何如?傳曰,允。
卓景秀改差,代以金翊鎭爲假注書。
以校理金穰根·任百秀,副校理趙徽林·李寅奭,修撰李魯奎,副修撰尹穳牌不進罷職傳旨,傳于徐戴淳曰,只推。
徐戴淳啓曰,玉堂上下番俱空,事甚未安,校理金穰根·任百秀,副校理趙徽林·李寅奭,修撰李魯奎,副修撰尹穳,旣有只推之命,竝卽牌招,推移入直,何如?傳曰,允。
又啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言成容默·南性敎牌不進罷職傳旨,傳于徐戴淳曰,只推。
徐憲淳,以吏曹言啓曰,禮曹佐郞李潭九,以其身病,呈狀乞遞,改差,何如?傳曰,允。
又以禮曹言啓曰,卽伏見江華府留守李羲肇狀啓,則本府鄕校大成殿正間及東西從享上樑中樑以下西廡與神門等諸處,多有滲漏,將以今秋釋菜,兼告修改,告由移還安祭香祝,請令該曹,前期下送矣。江華府鄕校聖殿修改,今秋釋菜,當爲兼告擧行,告由移還安祭祝文,卽令該司,措辭撰出後,磨鍊香祝下送,而乙未年備邊司各道狀啓省除定式別單中,鄕校修改香祝下送事,以移報臣曹草記擧行,啓下行會,則今此循舊例,直爲狀請,殊涉不審,該守臣推考,何如?傳曰,允。
徐戴淳,以兵曹言啓曰,今七月初三日巳初一刻十三分立秋,七月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以摠戎廳言啓曰,本廳中軍尹義儉,身病甚重,勢難察任,改差,何如?傳曰,允。
刑曹啓目粘連,慈山池躍龍獄事,色界生妬,醉氣挑憤,業火陡起,手勢轉猛,揆以情法,無可原恕,加訊得情,何如?判付啓依允。又啓目粘連,江西張正利獄事,鬪鬨起於切姻,推諉在於同氣,成案自在,當律莫逭,嚴訊輸款,何如?判付啓依允。又啓目粘連,三和李正卜獄事,丁木毒打,脊背重傷,痕損至過九寸,參證同符四人,期於取服,何如?判付啓依允。
刑曹啓目粘連,价川金胄信獄事,失妻之恥,在侄已歇,悖子之罪,於母何關,適逢狹路,毒手遽加,痕損昭載,兩檢揮踏,的有前招,嚴訊得情,何如?判付啓依允。又啓目粘連,宣川朴重世獄事,誼重翁壻,全昧倫理,慮在所嬌,常嫌厭薄,打之又打,當下致命,情節極憯,嚴訊得情,何如?判付啓依允。又啓目粘連,江界金萬坤獄事,鬪端始於微物,猜心起於潛戲,喉下之痕闊大,雪中之器自在,嚴訊輸款,何如?判付啓依允。
上在昌德宮。停常參·經筵。
徐戴淳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李穆淵啓曰,左承旨李寅敎,右副承旨尹敎成,今日不爲仕進,竝卽牌招,何如?傳曰,允。
備忘記,北虞候李羲臣,富寧都護府使李基春,美錢僉使崔致恒,永達萬戶金尙銑,在德萬戶康鵬翮下直,各長弓一張,長箭一部,片箭一部,筒兒一箇賜給。
李穆淵啓曰,假注書韓鼎瑚,身病猝重,勢難察任,今姑改差,何如?傳曰,允。
韓鼎瑚改差,代以李參鉉爲假注書。
以校理金穰根·任百秀,副校理趙徽林·李寅奭,修撰李魯奎,副修撰尹穳牌不進罷職傳旨,傳于徐憲淳曰,只推。
李穆淵啓曰,玉堂上下番俱空,事甚未安,校理金穰根·任百秀,副校理趙徽林·李寅奭,修撰李魯奎,副修撰尹穳,旣有只推之命,竝卽牌招,推移入直,何如?傳曰,允。
徐戴淳啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言成容默·南性敎牌不進罷職傳旨,傳于徐戴淳曰,只推。
以左承旨李寅敎,右副承旨尹敎成牌不進罷職傳旨,傳于徐憲淳曰,只推。
以校理金穰根·任百秀,副校理趙徽林·李寅奭,修撰李魯奎,副修撰尹穳牌不進罷職傳旨,傳于徐憲淳曰,只推。
徐戴淳啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
李穆淵,以禮曹言啓曰,來八月初二日社稷大祭親行時,省牲省器之節,依例以親臨磨鍊乎?敢稟。傳曰,親臨磨鍊。
徐戴淳,以兵曹言啓曰,忠壯衛將沈宜泳,文臣兼宣傳官徐相敎,俱以病難供職,呈狀乞遞,竝改差,何如?傳曰,允。
兵曹,以柳基常爲摠戎中軍。
刑曹啓目粘連,羅州尹淙孝獄事,箴規逆耳,室家反目,猛毆毒踢,無分要歇,人理全蔑,情犯絶悖,嚴訊償命,何如?判付啓依允。
又啓目粘連,南平金時行獄事,憑藉譏盜,誣害良民,酷施法外之刑,遽殞當下之命,嚴訊償命,何如?判付啓依允。
又啓目粘連,潭陽南碩獜獄事,未檢其屍,而實因不啻明的,以證成獄,而族親亦未掩諱,加訊取服,何如?判付啓依允。
刑曹啓目粘連,羅州裵聖瑞獄事,被打則有證,抱病則無據,獄具案成,無容更議,連加訊推,期於得情,何如?判付啓依允。
又啓目粘連,潭陽崔潤柱獄事,一椎四打,脛骨折碎,兩檢諸證,脈錄眞的,嚴訊取服,何如?判付啓依允。
又啓目粘連,高山李先玉段,捽髻翻轉,猛踢腎囊,一縷之命,三日而殞,訊推取服,潭陽姜萬興獄事段,萬興至於再踢,兩干各加一脚,此猛彼歇,證供符合,連加訊推,期於得情,何如?判付啓依允。
戶曹判書李光正疏曰,伏以日昨,伏蒙恩旨,授臣以戶曹判書,惶倒恧蹙,不省攸措。噫,今臣所叨,卽周之地官卿也,周之制尙矣,其曰民曹民部者,自漢以下然矣。掌戶口財賦之衆,而國計民事,贏絀係焉。其曰度支者,古今之通稱也,蓋計其所出而支其所用也。夫治貨之要,惟開與節,而典守爲其次,職不過一有司,而才不才,亦在於選之中不中也。臣聞建官惟賢,任人以器,蓋欲取其所長,以求其至當,而才亦各有所盡也。然則摠一國之田土,而貢賦之繁重,帑幣之出入,悉以任之,謹筦鑰察簿書,貴賤斂散,各得其宜者,此其職顧不重歟?苟非綜事理達時務者,莫宜居之,選任之難,蓋如此矣,今日才猷,雖遠不及列朝盛際,而苟求其人,在廷夙夜之賢,不患無可,而今乃以如臣無所似之愚,畀之以不敢當之重,則臣誠莫曉其所以也。仍伏念臣本疎闇,老益荒莽,應卒適用,初非可擬,況又標望甚淺,更歷絶少,循其始終,直庸庸一老生耳,加以疾病衰耗,歲年不同,縱使臣竭力殫心,判不若他人才望之尋常應接也,明矣。以臣自量,度人議己,臣固未試而知之,又審矣。臣之從前踐歷,尙是少事優遊之任,可幸無罪,區區寸忱,豈不欲益竭駑劣?以答任使之聖意,而特以才與任之太不相稱,不容不逡巡而退讓者也。不然臣安得自甘違傲,爲分義之所不敢耶?況臣於比年,官濫爲戒,每中夜思惟,憂惕交中,雖其名位之未曾自況,而鵜梁之譏,蚊山之重,此必有公議之可聞,則所以居恒踧踖,尙不敢置身於固有之地者,臣之平生,斷斷無他,若謂臣筋力奔走,或有可堪,而姑爲此飾讓云爾,則卽臣言行之不孚,尤無所逃其罪矣。恩一誤矣,啓後弊也,職苟失矣,負聖簡也,重務不容遽冒,至懇宜在曲察,若國計民事之目下可憂者,臣不暇陳,而召牌已下,承膺無路。玆敢畢控衷實,竊冀聖明之鑑燭焉。伏願特遞臣新除職名,回授可堪之人,俾名器重而微分安,則公私幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
藥房都提調趙寅永,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
尹敎成啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
備忘記,撫夷萬戶安基廷下直,長弓一張·長箭一部·片箭一部·筒兒一箇賜給。
尹敎成啓曰,玉堂上下番俱空,事甚未安,校理金穰根·任百秀,副校理趙徽林·李寅奭,修撰李魯奎,副修撰尹穳,旣有只推之命,竝卽牌招,推移入直,何如?傳曰,允。
傳于李寅敎曰,右承旨·左副承旨竝許遞,前望單子入之。
承旨前望單子入之,徐念淳·金景善落點。
李穆淵啓曰,新除授行左承旨徐念淳,行右承旨金景善,竝卽牌招,何如?傳曰,允。
李寅敎,以長興庫提調意啓曰,本庫稅穀捧上時,該掌主簿洪若弼,以長湍所納穀數之欠縮夥多,捉致該色吏李義恒,杖囚督捧,不過數日,至於自斃之境,事未前有,萬萬驚駭。色吏治罪,雖出於奉公,穀未盡入之前,緣何而知欠縮之多少,屢加猛杖,繼以威逼,使下邑之吏,挫怯自處,想其當場光景,已極慘然,而中間索賂之說,狼藉入聞,發於査庭,杖囚之酷,職由於此,人命至重,何忍爲斯?揆以法意,合置重勘,主簿洪若弼,爲先汰去,其罪狀,令該府拿問嚴勘,臣亦常時不能檢察,致此無前之擧,惶恐待罪之意,敢啓。傳曰,知道。卿其勿待罪。
李穆淵,以內醫院都提調意啓曰,提調李光正,今日問安,不爲仕進,卽爲牌招,何如?傳曰,允。
傳于李寅敎曰,大臣·備局堂上引見。
吏曹啓目粘連,觀此忠淸右道暗行御史鄭基世書啓,則扶餘縣監沈淳祖段,繡啓旣請令攸司稟處,更無可論是白遣,舒川郡守洪稷榮段,稅納之替監,自致濫捧之民言,簽伍之淆雜,莫察欺蔽之吏奸,昨年造船之時,惟從吏鄕之操縱,別出檢督於各面,不採民情,專事勒捧,族里之橫徵蕩敗,闔境騷擾,吏鄕之捧賂存拔,一邑之喧藉,所捧條爲一千八百七十四兩零內,三百五十九兩零段,都無下落,故徵捧於吏鄕等處,以防民役,以賣鄕事言之,各人所納,爲一千四百六十五兩,而五百八十一兩零,則諉之於各廳情債,上項諸條,雖不可都歸於躬犯,其在民怨,有難全恕是如爲白乎旀,沔川郡守李用觀段,邑旣弊敗,治欠振刷,吏奸莫察,徒善不足以爲將,民訟多滯,太緩固知其害事,軍錢之政堂封置,反資知印之偸竊,稅捧之村里檢督,盍察差使之橫侵,災政之關係何如,而雖以昨年分俵時言之,該色之偸弄,至爲五十五結零之多,而矇未覺察,致有民怨是如爲白乎旀,藍浦縣監黃仁㷞段,篤信奸鄕,至有二倅之謠,專委猾胥,奈此百弊之端,觴濫宜誡,自多妨公之時,嬖弊盍察,莫掩干政之謗,賣鄕錢之謂補經用,已係非法,造船價之尙爲掩置,難免其責是如爲白乎旀,石城縣監河百源段,公納則每多愆滯,訟牒則專事猶豫,邑子多干,捧賂之醜聲莫察,衙眷方挈,賣鄕之補用駭聽,昨年加報,至爲八十結零內,四十八結段,仍爲掩置,將用何處是白加喩,及臣到界後,傳聞狼藉,民言莫遏,至有都吏囚捉之擧,則凡於稅米畢捧之後,始有結民減給之令,苟欲究惠於民,何不卽俵於報災見減之時?今於經歲之後,有此粧撰之計是如爲白有臥乎所,上項四邑守令,竝只爲先罷黜,令該府拿問處之爲白乎旀,泰安前郡守鄭元箕段,訟輒有賂,任必視錢,締結邑子,而網計公堂,便成市門,指使奸吏,而穿竇饒戶,無非罪案,兩是雙非,意專在於籠絡,前可後否,計實出於低仰,訟賂之出於吏招者,至爲一千五百三十兩,校奴婢之私自許贖,又爲十五名之多,雖謂校宮修改時所用,自有捧賂難掩之眞贓,此不可仍置。故已令一一刷還,防還也偸災也,莫察舞奸之吏習,賣鄕也差校也,皆有染指之醜聲,外此許多鄙悖之事,難以毛擧,醜謗至今喧騰是如爲白乎旀,公州前判官洪明燮段,面徵錢卽是軍錢不足條之分排於各面,以爲充補之資,亦係經法之外,而已捧之數,爲六千九百六十九兩零內,五百六兩,歸屬無處,折太米條卽是己亥繡行時,以虛伍捄弊之意,入於別單,行會定式,則乃反無難犯用,己亥餘條三百七兩,庚子條三千二百五十兩,合爲三千五百五十七兩,而一千一百九十二兩,歸之私用,稅米色之稱以濫捧査徵者,爲一千六十五兩,此亦仍無歸屬是如爲白乎旀,海美前縣監崔允瑾段,己亥春稅米八十九石,從時價發賣,每石十四兩零,作錢取用是白如可,及其秋大同時,二十石段,以還米換給後,詳定立本,六十九石段,每石價八兩二錢五分式貿充,實剩條合爲六百六十五兩零,庚子春己亥稅米不足條徵出於該吏者,九十三石,從時價發賣,每石十二兩六錢一分式,合一千一百七十二兩零,作錢取用是白如可,乃於秋大同時,以每石價五兩二錢,貿米報充,實剩條爲六百八十九兩零,馬料條之倍詳定收捧者,合爲九十五兩零,都合錢一千四百五十兩零,盡歸私橐,拈出有錢之民,構成無根之罪,奸鄕黠吏,悍奴悖卒,腸肚相連,指囑恣行,任賂訟賂,無賂不有,妓贖婢贖,無贖不取,雖以其時任使之諸招言之,合錢爲二千十七兩,公錢之見奪於中路,是誰之過?還穀之移錄於雇軍,此又何擧是如爲白乎旀,唐津前縣監嚴錫鼎段,衙客擅弄,訟牒則惟賂是視,奸吏欺蔽,稅納則輒事再徵,鹽主人處,稱以衙舍修理,捧錢爲二百五十兩,歸於私用,由吏兼帶都吏,而任賴所出條四百餘兩,亦爲取用。己亥條大同破船米,庚子春再徵,上納當年三稅,盡歸吏橐,又爲徵斂,一年三徵,民其何辜?遞歸之時,稅米五十石,無難船運,雖因兼官之追尋,乃有三十包還納,而二十石,竟爲輸去是如爲白乎旀,石城前縣監徐章淳段,庚子災政之五十結加報,歸於私橐,鎭川移轉之四百兩執用,錄以吏逋,官需之挪移加下,結錢之任自犯用,合爲一千二百七十兩零是如爲白有臥乎所,上項五邑前任守令,竝只令該府,拿問處之爲白乎旀。泰安郡守鄭錫麟段,蚩俗多欺蔽之方,老當勤勵,奸吏滋舞弄之習,治宜剛克是如爲白乎旀,禮山縣監李濟夏段,捧稅則或涉稍濫,聽訟則差欠果斷是如爲有臥乎所,上項兩邑守令,竝只從重推考爲白乎旀,靑陽縣監金孝求段,吏頑知戢,益思嚴束之方是如爲白乎旀,定山縣監李愚淵段,倉吏之舞弄益察,而謬弊稍祛,衙客之干囑或至,而訟決頗公是如爲白乎旀,庇仁縣監玄必觀段,訟牒之傍倩吏手,不無爲弊是如爲白乎旀,保寧縣監李鼎敍段,束吏焉剛克益勉是如爲白有臥乎所,上項四邑守令,竝只推考爲白乎旀,公州判官尹致膺段,察稅弊而嚴杜,奸猾擧皆斂手,捐廩俸而亟捄,軍民賴而息肩,盤供皆出自備,廉以律己,訟決咸頌克明,治則尙嚴,民情擧懷來暮是如爲白乎旀,海美縣監李惟穆段,持己也廉,一毫不取於法外,奉公以勤,各納必趁於限內,備盡字恤之政,視民如傷,務戢奸猾之習,束吏若濕,隣訟皆願就査,聽理之明決可知是如爲白乎旀,唐津縣監韓益東段,稅米之精捧,實惠至及於兼邑,科年之勸奬,士氣增倍於課試,明無遺察,村絶愁嘆之聲,廉能生威,吏戢奸猾之習是如爲白有臥乎所,上項三邑守令,治績若是茂著,宜示激勸之政,尹致膺段,似當施以陞敍調用之典是白乎旀,李惟穆·韓益東等段,似當施以兒馬帖賜給之典是白乎矣,竝只係干恩賞,臣曹不敢擅便,上裁敎是白乎旀,監司金鼎均段,文雅自是素規,廉約已著新政,洞邑瘼而圖革,捐補旣多,察民隱而思捄,恤撫備摯是如爲白有臥乎所,道臣體重,今姑勿論爲白乎旀,其餘前後守令察訪等段,旣乏優異之績,亦無顯著之疪,竝只置之爲白乎旀,閫帥·中軍·虞候·營將·邊將等乙良,令兵曹稟處,何如?判付啓,依回啓施行爲良如敎。
兵曹啓目粘連,觀此忠淸右道暗行御使鄭基世書啓,則前水使吳致賢段,制閫何等體重,爲政全沒料量,無時開坐,事或近於劻勷,課日遊船,恬不知其笑罵,偏裨用權,賂說莫掩,衆口嬖妓,干政醜謗,至播隣境,民債之徵出,本非所管,而期於勒捧,公船之造成,何厚一里,而不爲輪次,給代錢之取貸不下,軍卒何辜?禁養松之惟意許斫,島陸俱蕩,臣於露蹤之日,取閱文簿,則自正月至四月給代未給條,爲七百二十三兩八錢,還米計給未報條,爲五百七十五兩二錢八分是白只,一一推出,當場分給,以松政言之,島松之因籌關烙給時,托以空心,加數濫斫,已未免襲謬,而陸松之稱以風落,無難帖給者,亦爲一百二十六株之多,於斯之際,裨校之作奸,山直之偸賣,全不覺察,惟以寸株把楂之在於民家者,謂以犯斫,輒皆徵贖,民情尤致騷繹,怨聲實爲狼藉是如爲白有臥乎所,職在制閫之地,罔念分憂之重,所犯諸條,俱係不法,令該府拿問處之爲白乎旀,前中軍徐斗幹段,職是掌餉,倘思完逋之策,材優佐幕,盍察束下之方是如爲白有臥乎所,旣勉完餉,又戒束下,則職雖已遞,不可無警是白遣,所斤僉使李泉興段,宜殫勤勵,益嚴松禁是如爲白有臥乎所,旣以松禁爲戒,竝推考爲白乎旀,平薪僉使李得祿段,給代之捐廩,防卒咸頌,護送之殫誠,稅船穩泊是如爲白有臥乎所,防卒之捐廩給代,稅船之殫誠護送,殊爲嘉尙,其在激勸之政,似當施以兒馬帖賜給之典是白乎矣,係干恩賞,不敢擅便,上裁敎是白乎旀,其餘閫帥·中軍·虞候·營將·邊將等,別無優異之績,亦無顯著之疪,竝只置之,何如?判付啓,依回啓施行爲良如敎。
尹敎成啓曰,吏曹郞廳來言,守令多窠,政事,取稟。傳曰,當日爲之。
尹敎成,以兵曹言啓曰,本曹佐郞韓應淳·尹行福,身病猝重,屢度呈狀乞遞,宿衛重地,不可久曠,竝今姑改差,何如?傳曰,允。
有政。吏批,判書趙秉鉉進,參判洪在喆,參議朴容壽病,右副承旨尹敎成進。以金英淳爲兵曹參判,趙鶴年爲右尹,成遂默爲同經筵,金禹銖爲禮曹佐郞,趙永大·張德良爲兵曹佐郞,宋宗洙爲長興主簿,元爲舒川郡守,洪獻謨爲沔川郡守,朴斆默爲藍浦縣監,李喆榮爲石城縣監,宋文欽爲武烈祠參奉,副護軍金英淳·兪星煥·趙鶴年·金箕晩·姜時永,以上今加嘉善,亞卿陞擢事承傳,繕工奉事鄭元弼,掌苑奉事金夔淵相換。
兵批,判書朴晦壽病,參判金英淳未肅拜,參議李是鍊病,參知洪龜燮入直進,左副承旨李寅敎進。僉知加設單李圭徹,護軍金英淳·兪相煥·趙鶴年·金箕晩·姜時永·金魯甲,副護軍徐戴淳·徐憲淳·金澤周·尹致獻·洪益五,以上竝單付。
吏批,再政。以洪哲謨爲景慕宮令,鄭性秀爲徽慶園令。
吏批,三政。以趙秉夔爲典簿,李聞榮爲平市主簿。
吏曹口傳政事,別兼春秋單南秉哲·鄭基世。
尹敎成啓曰,卽者別兼春秋沈敬澤,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋鄭基世·南秉哲,竝卽牌招入直,何如?傳曰,允。
以慶尙監司李景在狀啓智禮等邑民家漂壓,人名渰死事,傳于尹敎成曰,當此農節,許多民家之漂頹,聞甚驚慘,而人名之渰死,又若是夥多,尤爲矜惻,元恤典外,別加顧助,渰死人等,如有生前身還布,竝蕩減,卽爲結構奠接,俾無失所棲遑之弊事,廟堂各別措辭,分付。
以掌令金泰顯,持平柳來維,獻納趙完植,正言成容默·南性敎牌不進罷職傳旨,傳于尹敎成曰,只推。
尹敎成,以訓鍊都監言啓曰,本局從事官沈敬澤,身病甚重,勢難察任,改差,何如?傳曰,允。
刑曹啓目粘連,長城張海元獄事,起鬧無端,替憤何故,痕損狼藉,看證端的,訊推得情,何如?判付啓依允。又啓目粘連,古阜李興臣獄事,傷痕昭著,證招的確,乘憤縱緣一時,致命不踰多日,訊推得情,何如?判付啓依允。又啓目粘連,全州沈達孫獄事,此獄段,臣於待罪道伯時,狼藉贓犯,悉論査題,而雖今更究,愈見凶頑,訊覈得情,斯速償命,何如?判付啓依允。
別兼春秋沈敬澤疏曰,伏以臣於鎖直之中,卽接家信,則臣母宿病,近因日候之蒸濕,諸症添劇,委頓床褥,病裏思臣,一倍勞苦,臣之歸視扶護,不容少緩。玆敢短章呼籲,徑出禁扃,伏乞聖慈,俯垂諒察,亟命遞斥,俾便救護,仍勘臣擅離之罪,以肅朝綱,千萬幸甚。臣無任云云,省疏具悉,爾其勿辭救護。
壬寅七月初五日辰時,上御熙政堂。大臣·備局堂上引見入侍時,左承旨李寅敎,假注書李參鉉,事變假注書羅時鏞,別兼春秋沈敬澤·趙然昌,領議政趙寅永,右議政鄭元容,左參贊金蘭淳,吏曹判書趙秉鉉,兵曹判書朴晦壽,知訓鍊院事李惟秀,訓鍊都正任聖皐,行護軍趙秉龜,以次進伏訖。上曰,史官分左右。寅永進前奏曰,老炎甚熾,夜熱愈劇,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之。寅永曰,卽見全羅監司徐箕淳狀啓,則枚擧都會官靈巖兼任長城府使金晉敎牒呈,以爲濟州移轉穀所載船一隻致敗委折,監色沙格等處,嚴加究覈,則諸招未免粧撰,情節亦涉可疑,加訊得情,準徵穀物,在所不已,而不謹領運之該差員梨津萬戶田致沃,自本營嚴棍懲勵,雖以濟州牧使言之,監色沙格等,初不盤問,任其放還,且致敗旣在本州內洋,則始焉不善嚮導,末乃處事昧方,不可無警,請令廟堂,稟處矣。凡運穀致敗處地方官論罪,自是常例,不宜闊狹,而今此濟運臭載,旣在海中,瞭望指導之事,容有人力之未及周旋者,且欲先拿後勘,則勢當遞易,賑餘懷保之政,難付生手,第其監色沙格等,不爲捧招,極爲疎忽,有不可置而勿論,濟州牧使李源祚,姑先緘辭推考,仍使之戴罪察任,何如?上曰,依爲之。出擧條寅永曰,卽見咸鏡監司趙冀永狀啓,則以爲,鏡城己亥虛留排捧條折米三萬三千七百十三石零,自庚子三分準捧樣虛勘,而其實所捧,爲三千五百三十八石零,且已庚辛三年之間,又有新還未捧與丙申丁酉停退還當捧未捧及大同,民庫會貸穀未捧與戶土式折米相左等虛留折米一萬七千八百六十石零,合虛留爲四萬八千三十五石零,而其中新還未捧五千六百七十三石零,與舊還有異,使之待秋準納,會貸未捧條一千五百二十一石,該庫加下區處時,自當充報,至於戶土式相左條二千二百十八石,自生欠縮,指徵無處,己亥排捧未捧虛勘之耗條四百八十石零,丙申丁酉停退還虛勘之耗條六百六十六石零,本穀未捧,便是虛耗,竝令減下,其餘虛留穀與今年排捧條,依前覆啓,更爲分三年除耗捧上事,請令廟堂,稟旨分付,各年虛勘守令,令攸司,稟處矣。還逋排年之請,只是目下挨過之計而已,擧不着力於收捧,故所謂排捧之邑,絶無排年內完逋者,每請退限,而朝家處分,則不得不以體下之念,寧失之義,亦姑施之,是豈糶糴之法意,而紀綱之頹隳,守宰之玩愒,言之於邑,今以此啓觀之,鏡城之限三年除耗者,寔是曠絶之澤,則官當竭誠,民當殫力,以準當捧之簿,而纔過其限,又請退年,事之屑越,莫此爲甚。然而道臣之爲此請,似出於邑勢民情之萬不獲已,則直令督捧,亦有所行不得者,且其中限年條虛耗與戶土式折米相左條,無處可徵,合有除減,竝與大同會貸充報及分三年除耗事,依狀請施行,該守令等,道啓旣請令攸司稟處,而吏鄕犯逋中,亦必有應施一律者,固宜詳査其穀數多寡,如法施行,而泛以隨捧勘處爲言者,已係不審,至於停退穀虛勘之耗條,豈可與已限年而未及捧者,混無區別,仍請除減乎?此路一開,後弊難言,〈咸〉鏡監司趙冀永,施以推考之典,該邑今年應捧,限年分捧與當減不當減諸條,更爲秩秩消詳,修成冊報來之意,分付,何如?上曰,依爲之。出擧條寅永曰,卽見咸鏡監司趙冀永所報,則以爲,大同用下,未能遵式節省,無論布穀,統計折錢合加下,今爲一萬一千三十九兩零之多,小小雜下,今方自本營釐正,而守令赴任與遞去時及陵殿官赴任行外所謂馱價,切勿上下,就北關庚寅賑餘穀中折米二千石,南關進獻穀中折米一千六百石,劃給各邑,以補加下爲辭矣。大同用下,元有式例,苟能恪遵,寧有不足之患,而各邑則每多踰濫,巡營則全未句檢,積羽漏巵,馴致加用之若是夥然,此皆國計所關,寧不駭歎?今此所報中裁減諸條,雖若零瑣,實爲矯弊之要,以此永爲定式施行,而在前大同不足時,每有營賑穀換錄之例,北關庚寅賑餘穀,南關進獻穀,係是磨勘移錄於營賑者,則依所報,賑餘穀折米二千石,進獻穀折米一千六百石劃下,使之備報會貸,何如?上曰,依爲之。出擧條寅永曰,秋節已屆,邑務將殷,未下直守令與上京守令,竝令該曹催促,使之不多日下送,何如?上曰,依爲之。出擧條寅永曰,今年爲式年監試及東堂初試年次,而各道試官,當爲差送矣。第念繡斧,遍於八路,已多供億之費,圭璧至於六省,未分豐歉之勢,民邑事力,尤宜節省,且有近年已例,凡都事差送處,竝令道臣擧行事,預爲指揮,俾無臨時窘跲之患,何如?上曰,依爲之。出擧條寅永曰,平安兵使金魯甲,慶尙左水使李圭徹,俱以身病,屢呈辭狀矣。實狀旣如此,有難强令察任,竝改差,何如?上曰,依爲之。出擧條寅永曰,雲觀凋弊,自前已然,而紙政日踊,措辦益艱,不可不有變通之擧,而曾在庚寅翼廟代理時,故相臣朴宗薰,以本監提調,筵請貢價,限年預下,以爲矯捄之方,特蒙依許,而因循至今矣。今則弊倍於前,事係成命,更加參量裁定,依前判下施行事,分付惠廳,何如?上曰,依爲之。出擧條寅永曰,檢校直閣金左根,資是正二品,則揆以閣例,不宜仍帶,減下,何如?上曰,依爲之。出擧條寅永曰,卽聞長興庫主簿洪若弼,以長湍上納時,索賂酷杖,至有該色吏勿刎致死事,自本庫草記汰拿矣。此事屢經覈實,無煩更査,而臣於月前,以各司情費之踰濫,筵稟提飭,而雖在吏胥輩犯科,尙爲之痛駭,況名以朝官,有此未曾聞未曾有之貪虐,以致人命之不堪其苦,自戕其身乎?此若看作輕犯,循例勘處,則其何以杜無窮之弊,慰至冤之魂乎?令該府另加嚴査,從重議律,何如?上曰,聞極驚駭,令該府嚴覈以聞。出擧條寅永曰,備堂中判中樞府事李羲甲,行知中樞府事徐俊輔,行上護軍金學淳·金箕殷,行知敦寧府事申在植,或至篤老,或有實病,無以强令察任,竝減下,行上護軍徐憙淳,兵曹判書朴晦壽備堂還差,漢城判尹金左根,戶曹判書李光正,禮曹判書李憲球,大司憲鄭基一,行都承旨李穆淵,行護軍趙斗淳,吏曹參判洪在喆備堂差下,朴晦壽仍差關西句差,李光正仍差關東句管,李憲球仍差湖南句管,洪在喆仍察有司之任,何如?上曰,依爲之。出擧條元容曰,行護軍趙秉龜,地望資歷,實合參聞廟謨,而今於備堂新差時,首揆存內擧之嫌,不爲同差,臣意則一體差下,似好矣。上曰,依爲之。出擧條寅永曰,近來位著,非不濟濟,而資歷人地之可合進用者,亦多其人,行副護軍金英淳·兪星煥·趙鶴年·金箕晩·姜時永,竝亞卿陞擢,何如?上曰,依爲之。出擧條上曰,大臣就座。寅敎曰,諸宰奏事。永元曰,結案罪人等,今方依傳敎,一體審理,而靈壽閣御帖裹袱偸竊罪人安仁得,卽自捕廳,究覈承款,移送臣曹捧結案者也。昨年仁得弟大吉,擊錚原情,以爲裹袱偸出者,卽渠長兄石崇,而賣袱時,以其無家之故,指家於渠之次兄仁得所住處,而仁得,實不知其爲所重物件,捕廳譏詗時,石崇則知機逃躱,仁得則被捉承款,其後石崇,又見捉於捕廳,竟至杖斃云。以一事兩刑,有所稱冤,而原情則勿施矣。今當審理之時,石崇所犯有無,査問於其時擧行捕校,則以爲,石崇,固多可疑,而在逃未捕,仁得則直爲承款,故以此草記,移送秋曹矣。追後石崇,又爲被捉,而推諉其弟,終不自服,屢朔滯囚,未免徑斃云。故臣又問於其時捕將,則該校所告,果無差爽矣。大吉爰辭,或似出於疑亂獄情,以爲仁得死中求生之計,則固不足取信,而以其言,參互於捕校所告,則石崇所犯,未嘗不現露於譏捕之初,而兄則諉弟,弟則直款,人彝之泯與不泯,或有善惡情僞之可見,兄弟之間,首從之分,果不無疑眩,當此特敎審閱之時,仰體聖上好生之德,旣有所起疑,不得不仰陳,而事關莫重,囚已結案,非臣膚淺之見所敢容議,下詢大臣處之,何如?上曰,大臣之意,何如?寅永曰,此獄雖已結案,自前物議皆以爲疑。蓋其弟則卽地輸款,其兄則專事推諉者,足見其情形,而況其兄,已爲杖斃,則便是一獄兩刑,秋判所奏,非無所據。且當審理疏決之時,似此疑案,允合求生於必死之地,此等處惟在上裁如何矣。元容曰,其兄則始終抵賴,其弟則直爲輸款,俱未可謂得情,而果不無疑端於其間矣。原犯之疑,歸於其兄,而旣爲罪斃,其弟之又議一律,果涉難愼,今當疏決之時,特施惟輕之典,似不至爲失刑矣。上曰,依大臣議施行。出擧條寅永曰,史官番次,近甚苟艱云。前別兼春秋鄭基世·南秉哲,令該曹口傳還付,使之推移入直,何如?上曰,依爲之。出擧條寅敎曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,大臣先退,史官就座。仍命退,諸臣以次退出。
上在昌德宮。停常參·經筵。
尹敎成,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹敎成啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,牛峴僉使李東延下直,長弓一張,長箭一部,片箭一部,筒兒一箇賜給。
以校理金穰根·任百秀,副校理趙徽林·李寅奭,修撰李魯奎,副修撰尹穳牌不進罷職傳旨,傳于尹敎成曰,只推。
尹敎成啓曰,玉堂上下番俱空,事甚未安。校理金穰根·任百秀,副校理趙徽林·李寅奭,修撰李魯奎,副修撰尹穳,旣有只推之命,竝卽牌招,推移入直,何如?傳曰,允。
又啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言成容默·南性敎牌不進罷職傳旨,傳于尹敎成曰,只推。
以校理金穰根·任百秀,副校理趙徽林·李寅奭,修撰李魯奎,副修撰尹穳牌不進罷職傳旨,傳于尹敎成曰,只推。
備邊司薦望,以尹義儉爲平安兵使。
尹敎成啓曰,兵曹郞廳來言,平安兵使下批政事,取稟。傳曰。當日爲之。
又啓曰,卽者,吏曹郞廳來言,政事當日爲之事,命下,而判書趙秉鉉,參判洪在喆,參議朴容壽,俱以病不來,不得開政云,竝卽牌招,何如?傳曰,允。
尹敎成,以吏曹言啓曰,今日次對入侍時,未下直守令與上京守令,不多日內竝催促下送事,允下矣。自臣曹催促,則未下直守令江陵府使柳昌根,時在長湍任所,長湍縣監金善永,遂安郡守柳䀹,寶城郡守李根永,龍潭縣令鄭老容,萬頃縣令金仁臣,陰竹縣監禹尙俊,義興縣監鄭淳榮,稷山縣監沈能默,洪川縣監李龜夏,靑山縣監李秉禮,俱以爲初六日辭朝云,順天府使曺錫亨,江界府使李濟完,長興府使李鍾正,仁同府使朴來命,平海郡守申致應,郭山郡守李承命,歙谷縣令李廷耆,鏡城判官張洛賢,陰城縣監林泰洙,軍威縣監金用邦,茂長縣監趙然昌,慈仁縣監權奎容,谷城縣監李胤愚,俱以爲初七日辭朝云,北靑府使李正履,慶興府使申在衡,順興府使李鳳九,穩城府使金貞根,龜城府使李宅熙,熙川郡守李鳳周,求禮縣監趙聲夏,陽德縣監徐貞淳,俱以爲初八日辭朝云,上京守令順川郡守柳相夔,初六日下去云,永興府使南獻敎,身病猝重,不得下去云,古阜郡守金敬鎭,親病沈重,不得下去云,身病親病,雖未知如何,而促敎之下,不卽下去者,揆以事體,誠極未安。永興府使南獻敎罷黜,古阜郡守金敬鎭改差,何如?傳曰,允。
有政。吏批,判書趙秉鉉進,參判洪在喆,參議朴容壽竝牌招不進,右副承旨尹敎成進。以白海運爲直講,尹孟烈爲典籍,金鑅爲引儀,李正耆爲永興府使,沈碩奎爲古阜郡守。
兵批,判書朴晦壽進,參判金英淳病,參議李是鍊病,參知洪龜燮病,左副承旨李寅敎進。啓曰,全羅左水使,慶尙左水使,今當差出,而擬望之人乏少,未準朔禁軍將及他道守令·僉使,竝擬,何如?傳曰,允。以徐憙淳爲知事,金賢根爲都摠管,趙鶴年爲副摠管,金澤周·李溟游爲五衛將,兪鎭國爲武兼,柳信儉爲全羅左水使,尹明儉爲慶尙左水使,副護軍李容鉉,平安道兵馬節度使單尹義儉。
吏批,再政。以嚴錫明爲掌樂主簿,李元夏爲吉州牧使。
兵批,再政。以崔成範爲忠壯將,金英根·鄭基世爲文兼,僉知二單金澤周·李溟游。
以吏曹參議朴容壽牌不進罷職傳旨,傳于尹敎成曰,只推。
尹敎成,以禮曹言啓曰,卽接京畿監司李若愚移文,則以爲,積城縣鄕校聖殿正間滲漏,樑木朽傷,將以今秋釋菜,兼告修改,告由移還安祭香祝,自本曹啓稟下送云矣,積城縣鄕校聖殿修改,當於今秋釋菜,兼告擧行告由,移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
又以禮曹言啓曰,卽接茂朱幼學李禎幹所志,則以爲,同姓八寸兄榮幹,嫡妾俱無子,以其同姓十二寸弟信幹第三子光秀,欲爲繼後,諸族相議完定,而兩家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李禎幹所訴旣如此,依定式李信幹第三子光秀,立爲李榮幹之後,何如?傳曰,允。
又以刑曹言啓曰,今七月初五日大臣備局堂上引見入侍時,臣永元所啓,結案罪人等,今方依傳敎,一體審理,而靈壽閣御帖裹袱偸竊罪人安仁得,卽自捕廳,究覈承款,移送臣曹捧結案者也。昨年仁得弟大吉,擊錚原情以爲,裹袱偸出者,卽渠矣長兄石崇,而賣袱時,以其無家之故,指家於渠之次兄仁得所住處,而仁得,實不知其爲所重物件,捕廳譏詗時,石崇則知機逃躱,仁得則被捉承款,其後石崇,又見捉於捕廳,竟至杖斃云,以一事兩刑,有所稱冤,而原情則勿施矣,今當審理之時,石崇所犯有無,査問於其時擧行捕校,則以爲,石崇固多可疑,而在逃未捕,仁得則直爲承款,故以此草記,移送秋曹矣,追後石崇,又爲被捉,而推諉其弟,終不自服,屢朔滯囚,未免徑斃云,故臣又問於其時捕將,則該校所告,果無差爽矣,大吉爰辭,或似出於疑亂獄情,以爲仁得死中求生之計,則固不足取信,而以其言,參互於捕校所告,則石崇所犯,未嘗不現露於譏捕之初,而兄則諉弟,弟則直款,人彝之泯與不泯,或有善惡情僞之可見,兄弟之間,首從之分,果不無疑眩,當此特敎審閱之時,仰體聖上好生之德,旣有所起疑,不得不仰陳,而事關莫重,囚已結案,非臣膚淺之見所敢容議,下詢大臣處之,何如?上曰,大臣之意,何如?領議政趙寅永曰,此獄雖已結案,自前物議皆以爲,意蓋其弟則卽地輸款,其兄則專事推諉者,足見其情形,而況其兄,已爲杖斃,則便是一獄兩刑,秋曹所奏,非無所據,且當審理疏決之時,似此疑案,允合求生於必死之地,此等處惟在於上裁,如何矣?右議政鄭元容曰,其兄則始終抵賴,其弟則直爲輸款,俱未可謂得情,而果不無疑端於其間矣,原犯之疑,歸於其兄,而旣爲罪斃,其弟之又議一律,果涉難愼,今當疏決之時,特施惟輕之典,似不至爲失刑矣。上曰,依大臣議施行事,命下矣。罪人安仁得斬罪,減一等決杖一百後,平安道宣川府,流三千里定配所,卽爲押送之意,敢啓。傳曰,知道。
義禁府啓目,長興庫主簿洪若弼原情云云,傳旨內辭意發問目,反覆究覈是白乎矣,酷杖則諉以申飭之例治,索賂則歸之中間者所爲,而專事發明,終不直陳,平問之下,難以取服,刑推得情,何如?判付啓,此罪人事,旣經査實而現發者,則特敎嚴覈之下,焉敢若是粧撰,而苟無必死之阨境,該吏何至自戕乎?人命至重,國法至嚴,判金吾卽爲開坐,時囚罪人洪若弼,嚴刑一次,捧實招以入爲良如敎。又啓目,鏡城前判官姜漢赫原情云云,問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
上在昌德宮。停常參·經筵。
尹致成啓曰,來十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,江界都護府使李濟完下直,長弓一張,長箭一部,片箭一部,筒兒一箇賜給。
尹敎成啓曰,兵曹參判金英淳,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,玉堂上下番俱空,事甚未安。校理金穰根·任百秀,副校理趙徽林·李寅奭,修撰李魯奎,副修撰尹穳,旣有只推之命,竝卽牌招,推移入直,何如?傳曰,允。
又啓曰,假注書金翊鎭,身病猝重,勢難察任,今姑改差,何如?傳曰,允。
又啓曰,行都承旨李穆淵,行左承旨徐念淳不爲仕進,行右承旨金景善,左副承旨李寅敎式暇,同副承旨姜泰重在外,院中只有臣一人,伴直無人,行左承旨徐念淳,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言成容默·南性敎牌不進罷職傳旨,傳于尹敎成曰,只推。
尹敎成,以禮曹言啓曰,因大臣筵奏,今此各道式年監試及東堂初試時,依近年已例,凡都事差送處,竝令道臣擧行事,允下矣。依甲午庚子兩式年例,原事目中,以忠淸·全羅等左道京試官,右道監司,慶尙左道監司,右道京試官,平安南道監司,北道京試官,咸鏡南道監司,北道評事,江原·黃海等道監司試取事,改付標以入,而甲午庚子兩式年,則三南左右道文東堂初試,亦令各其道臣,合設試取矣,今番則何以爲之乎?敢稟。傳曰,竝依近例爲之。
又以成均館同知館事意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
徐念淳,以義禁府言啓曰,因忠淸右道暗行御史鄭基世書啓,忠淸前水使吳致賢拿問處之事,傳旨啓下矣,吳致賢,今方待命,拿囚之意,敢啓。傳曰,知道。
又以義禁府言啓,因忠淸右道暗行御史鄭基世書啓,吏曹回啓內,扶餘前縣監沈淳祖,繡啓旣請令攸司稟處,更無可論爲辭,舒川郡守洪稷榮,沔川郡守李用觀,藍浦縣監黃仁㷞,石城縣監河百源,泰安前郡守鄭元箕,公州前判官洪明爕,海美前縣監崔允瑾,唐津前縣監嚴錫鼎,石城前縣監徐章淳等,竝拿問處之事,傳旨啓下矣。洪明爕·崔允瑾,今方待命,拿囚,洪稷榮·李用觀·黃仁㷞·河百源,竝時在任所,沈淳祖,下去京畿江華地,鄭元箕,下去慶尙道大邱地,徐章淳,下去京畿楊根地云,依例發遣府書吏羅將,竝拿來,嚴錫鼎,以厚陵令,方在直所云,亦爲發遣府羅將,待替直拿來,何如?傳曰,竝待待命拿囚。
義禁府啓目,罪人洪若弼亦,以判付內辭意發問目,嚴刑究覈是白乎則,始以無辭遲晩納捧,故捧實招以入之意,敢啓。判付內,渠旣自服,絶島定配爲良如敎。徐念淳,以義禁府言啓曰,時囚罪人洪若弼更推公事判付內,渠旣自服,絶島定配事,啓下矣。洪若弼,全羅道康津縣古今島,絶島定配,而以判付內辭意具罪目,依例發遣府羅將,押送配所,何如?傳曰,允。黑山島磨鍊。
又以義禁府言啓曰,時囚罪人洪若弼,全羅道古今島定配事草記,黑山島定配事,命下矣。洪若弼,全羅道羅州牧黑山島定配,而以判付內辭意具罪目,依例發遣府羅將,押送配所,何如?傳曰,允。
刑曹啓目粘連,泰仁金孟玉獄事,乃於脊背脊膂之要害,竟致一拳一脚之致命,斷案無疑,加訊取服,何如?判付啓依允。又啓目粘連,泰仁僧萬成,雖云衆力之毆打,難分手拳之輕重,死者之指讎叮嚀,證左之納供符合,另加訊推,期於得情,何如?判付啓依允。又啓目粘連,南原都日鍾,拳石之打,不分要害,黯硬之痕,着在䪿䐉,砒裹假稱,奸狀莫掩,血衣藏慝,眞贓畢露,另加訊推,期於得情,何如?判付啓依允。
上在昌德宮。停常參·經筵。
徐念淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,慶興都護府使申在衡,穩城都護府使金貞根下直,各長弓一張,長箭一部,片箭一部,筒兒一箇賜給。
徐念淳啓曰,臣念淳,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
金翊鎭改差,代以黃起漢爲假注書。
以校理金穰根·任百秀,副校理趙徽林·李寅奭,修撰李魯奎,副修撰尹穳牌不進罷職傳旨,傳于李寅敎曰,只推。
李寅敎啓曰,玉堂上下番俱空,事甚未安。校理金穰根·任百秀,副校理趙徽林·李寅奭,修撰李魯奎,副修撰尹穳,旣有只推之命,竝卽牌招,推移入直,何如?傳曰,允。
徐念淳啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言成容默·南性敎牌不進罷職傳旨,傳于李寅敎曰,只推。
以校理金穰根·任百秀,副校理趙徽林·李寅奭,修撰李魯奎,副修撰尹穳牌不進罷職傳旨,傳于李寅敎曰,只推。
徐念淳,以兵曹言啓曰,卽接西營入直哨官李春亨手本,則拱北門南邊宮墻一間許缺落云,爲先令紫門監,以杻把子,堅實圍排,依例樹柵,卽速修築,而把守軍兵,西營入直軍八名除出,限改築間,嚴加守直之意,分付,何如?傳曰,允。
又以禁衛營言啓曰,因兵曹草記,拱北門南邊宮墻一間許缺落處·西營入直軍八名除出,哨官一員率領,限修築間,嚴加守直之意,敢啓。傳曰,知道。
義禁府啓目粘連,向前姜漢赫亦,該邑積逋,旣從庚子排年,而此囚未捧,乃是己亥新還,則囚供所稱加捧舊還,未足爲新還準勘之證契,而道啓之年條臚列,若是明的,其在嚴糴法之義,難逭重勘,以此照律,何如?判付啓依允。又啓目,忠淸前水使吳致賢原情云云,傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。又啓目,公州前判官洪明爕,海美前縣監崔允瑾等原情云云,傳旨內辭緣,竝只泛稱遲晩,洪明爕段,刑推得情,崔允瑾段,所當請刑是白乎矣,別軍職勿爲請刑,載在大典通編,議處,何如?判付啓依允爲旀。洪明爕段,除刑推議處爲良如敎。
刑曹啓目粘連,和順金永快獄事,石打偏左,作孔成稜,因而致死,斷然無疑,連加訊推,期於得情,何如,判付啓依允。又啓目粘連,康津金七權獄事,仰合之傷痕狼藉,打踢之看證衆多,鐵案已成,無容更議,訊推取服,何如?判付啓依允。又啓目粘連,全州李春伯獄事,乘酗先犯,罪因自取,因傷遽殞,命在必償,連訊取服,何如?判付啓依允。
護軍金箕晩疏曰,伏以臣,鈍根憃識,百無肖似,晩年一第,偏荷洪造,居然躋下大夫之列,而前後揚歷,罔非僥濫,迺於日昨賓筵,大僚有陳剡之擧,聖簡在宿儲之彦,不料賤名,亦忝其中,華誥誕宣,同朝聳聽,臣於是,始焉惝惑,繼以兢惕,殆不省措躬之所,竊念卿班寔峻,命必以德,懋懋之際,自昔難愼,以臣視臣,臣非其人,未審聖明,何取於臣,而有此誤恩也耶?梁鵜之歎,自知之所甚明也,軒鶴之譏,公議之所不詡也,臣若以匪分爲幸,恬若固有,則負乘致寇,猶屬臣身,貽累則哲,罪將奚贖,苟非然者,零替之跡,榮動門闌,貤贈之典,恩及泉塗,恒情攸願,臣有甚人,今又何苦爲此逡巡哉?歷日參倚,冒膺無說,玆敢略暴衷懇,仰下崇嚴,伏乞聖慈,俯賜鑑諒,亟下臣嘉善新資之命,以重公器,以安私分。臣無任云云。答曰,省疏具悉,卿其勿辭行公。
上在昌德宮。停常參·經筵。
自辰時至酉時,灑雨下雨,測雨器水深一寸三分。
李寅敎啓曰,大司憲鄭基一未肅拜,掌令金泰顯,持平柳來維呈辭,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
徐念淳啓曰,行右承旨金景善,右副承旨尹敎成,今日不爲仕進,竝卽牌招,何如?傳曰,允。
李寅敎啓曰,卽者,別兼春秋鄭基世,以其親病,陳疏徑出,原疏以國忌齋戒,纔已退却矣,所當直捧禁推傳旨,而此與無端徑出有異,推考警責,何如?傳曰,允。原疏捧入。
以右副承旨尹敎成牌不進罷職傳旨,傳于李寅敎曰,只推。
李寅敎啓曰,行都承旨李穆淵,行右承旨金景善,右副承旨尹敎成不爲仕進,行右承旨徐念淳式暇出去,同副承旨姜泰重在外,院中只有臣一人,伴直無人,右副承旨尹敎成,旣有只推之命,更爲牌招,何如?傳曰,允。
黃起漢在外,代以石基坤爲假注書。
尹敎成啓曰,臣依定式,進詣香室,奉審香祝樻祝板袱子,則精潔之意,敢啓。傳曰,知道。
李寅敎啓曰,玉堂上下番俱空,事甚未安。校理金穰根·任百秀,副校理趙徽林·李寅奭,修撰李魯奎,副修撰尹穳,旣有只推之命,竝卽牌招,推移入直,何如?傳曰,允。
又啓曰,左右史不可不備,別兼春秋南秉哲,卽爲牌招入直,何如?傳曰,允。
尹敎成啓曰,右邊捕盜大將李惟秀,施以譴削之典事,命下矣。捕將重任,不可暫曠,在前如此之時,有他邊大將兼察之例,今番則何以爲之?而所帶訓鍊大將之任,不可一刻無摠察之人,何以爲之?敢稟。傳曰,他邊大將兼察,訓將,禁將兼察。
又啓曰,右邊捕盜大將,他邊大將兼察,訓將,禁將兼察事,命下矣。兼察訓鍊大將右邊捕盜大將任聖臯,卽爲牌招聽傳敎,何如?傳曰,允。
傳于尹敎成曰,捕將有闕之代,前望單子入之。
捕將前望單子入之,李升權落點。
尹敎成啓曰,新除授右邊捕盜大將李升權,卽爲牌招,傳授命召及大將牌·傳令牌,何如?傳曰,允。
以校理金穰根·任百秀,副校理趙徽林·李寅奭,修撰李魯奎,副修撰尹穳牌不進罷職傳旨,傳于尹敎成曰,只推。
以別兼春秋南秉哲牌不進罷職傳旨,傳于尹敎成曰,只推。
李寅敎,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以戶曹言啓曰,各道年分事目,從當磨鍊以入矣,災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
又以刑曹言啓曰,寧邊府殺獄罪人姦夫梁碩之,姦婦宋女,竝加嚴訊,斯速取服之意,纔已審理修啓矣。碩之,已於庚子六月,因病物故,自本道具由登聞,而原啓本閪失,原案中亦無付籤,以致物故罪人之混請訊推,臣之矇然不察,萬萬惶悚,而原啓目,改付標以入之意,敢啓。傳曰,知道。卿則推考。
右議政鄭元容箚曰,伏以,臣於日昨公退之路,有民抱狀疾號,其情切急,故取覽原狀,則南部諸民之爲崔民訟冤也,崔以良民,被捉於捕廳,而其隻李民,賂結校屬,設計圖害云,故聞極驚駭,出付秋曹,使之査問其虛實矣,卽見各人招案,則所謂李民,苦其債主崔民之索價,乃生暗地除去之計,誘嗾捕校,冒加賊名,濫施惡刑,期於掩殺,而捕校,亦以初無執贓,受囑捉治,節節自服,單招對質,情僞畢露,兇心譎計,吁,亦痛矣,捕校少若橫恣,平民莫可支保,故偶或誤捉,自有當律,況此事之非由於誤,而用意故犯乎?且以李民言之,誣人惡名,猶抵重罪,況其意之不止於誣,而陰計戕命乎?奸民猾校之互相締結,蔑國法而敗民俗,胡至此極,此不嚴懲,實關後弊,所犯諸人,當自秋曹,各罪其罪,而捕將事,誠不勝慨歎,當初知有民訴,一不盤究,惟聽校言,任其所爲,幾使良民而橫戕者,安得免溺職之責乎?該捕將捧現告,施以譴削之典宜矣。取進止。答曰,省箚具悉卿懇。所陳事實果如此,則捕將事,殊甚駭然,所請依施,仍傳于尹敎成曰,此批答,遣史官傳諭。
領議政趙寅永箚曰,伏以臣,卽見右相箚本與聖批下者,捕廳事誠萬萬駭歎,將臣勘處,亦云輕歇,第臣於此事,實有不敢自安者,不容不歷陳首末矣。日前有鑄洞洞民成群來訴者,招問事端,則乃此事也,臣雖愚昧,豈不知若致誤捉,則此大關閭閻之疾苦,廟堂之檢飭,而捕廳規制,自來嚴祕,本事未覈之前,雖知其橫罹濫入,元不得徑先攘掣者,卽以該廳事體,不如是,無以詗戢故也,臣矇無所識,妄竊以爲,恪遵故事,庶無大失,遂乃曉諭於該民人等曰,穿窬之行,卽暮夜之未知,竊盜之事,非衆人之可聞,則汝輩亦何以證保於該廳未覈之前乎?若自該廳覈之,而實狀未得,眞贓未執,則如是然後,汝輩又爲來訴,未爲晩也,平民誤捉,豈無當律?姑爲退待爲可云矣。今因秋査,前後事實,乃如是登諸文蹟,則臣之莫察民隱,遽退民訴者,愧莫甚矣,溺莫大矣,玆敢短箚首實,仰冀當勘之律,伏願聖明,亟賜處分,以勵具臣焉。取進止。答曰,省箚具悉卿懇。事關捕廳,諭退群訴,自是事體之當然,則在卿何引,仍傳于尹敎成曰,此批答,遣史官傳諭。
別兼春秋鄭基世疏曰,伏以臣,復縻史銜,今持被積違之餘,覲耿爲榮,顧何敢更事言私,而第伏念臣,屢月離闈,情私戀結,歸省纔數宿矣。臣母素患痰滯之祟,當暑添苦,委頓床玆,此際赴公,情實難按,而召牌之下,義分是怵,祗肅就直,今旣多日,卽接家信,臣母病狀,比前尤劇,連事藥餌,病裏思臣,促臣歸視,臣情到此,自不得不忙陳短章,徑出禁扄。伏乞聖慈,俯垂鑑諒,亟遞臣所帶之職,仍治臣擅離之罪,以安私分,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
自午時至人定,灑雨下雨,測雨器水深四分。自人定至十一日開東,灑雨下雨,測雨器水深四分。
藥房提調李光正,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李寅敎啓曰,大司諫鄭基一未肅拜,執義宋來熙,掌令金廷雲,持平金錫熙在外,掌令金泰顯,持平柳來維呈辭,監察茶時之意,敢啓。傳曰,知道。
李穆淵啓曰,行右承旨金景善,今日不爲仕進,卽爲牌招,何如?傳曰,允。
又啓曰,備邊司郞廳來言,今日,賓廳日次,而國忌正日相値,不得來會云矣,敢啓。傳曰,知道。
又啓曰,假注書李參鉉,身病猝重,勢難察任,今姑改差,何如?傳曰,允。
李參鉉改差,代以李鼎信爲假注書。
尹敎成啓曰,玉堂上下番俱空,事甚未安。校理金穰根·任百秀,副校理趙徽林·李寅奭,修撰李魯奎,副修撰尹穳,旣有只推之命,竝卽牌招,推移入直,何如?傳曰,允。
傳于尹敎成曰,留院公事入之。
傳于尹敎成曰,中官李元會·崔錫憘,令駭府拿問處之。
傳于尹敎成曰,中官金允光·韓命裕,令該府拿處。
以校理金穰根·任百秀,副校理趙徽林·李寅奭,修撰李魯奎,副修撰尹穳牌不進罷職傳旨,傳于尹敎成曰,只推。
李寅敎,以兵曹言啓曰,今七月初五日次對入侍時,領議政趙寅永所啓,今年,爲式年初試年次,而各道試官,當爲差送矣。第念繡斧遍於八路,已多供億之費,圭璧至於六省,未知豊歉之勢,民邑事力,尤宜節省。且有近年已例,凡都事差送之處,竝令道臣擧行事,預爲指揮,俾無臨時窘跲之患,何如?上曰,依爲之事,命下矣。文科初試之都事差送處,旣令道臣擧行,則武科不宜異同,而向在甲午庚子初試時,已有兵使都聚試取之例,來癸卯式年武科初試,似當依已例,令各該兵使,都聚試取,江原道,則鐵原防禦營,當爲試取,而事係科制,臣曹未敢擅便,何以爲之乎?敢稟。傳曰,依近例爲之。
又以御營廳言啓曰,本廳千摠李倫敍,身病甚重,勢難察任,改差,何如?傳曰,允。
刑曹啓目粘連,密陽宋云福獄事,校童乘醉,全昧男女長少之別,冤屍被傷,竝著緊要虛怯之部,結果不踰三日,證招無差兩人,加訊取服,何如?判付啓依允。又啓目粘連,慶山金有得獄事,山壠之爭,橫及過客頭膝之觸,遍着要害,明有必殺之心,難逭當償之律,嚴訊取服,何如?判付啓依允。又啓目粘連,新寧鄭得千獄事,折項而至於當下致斃,棄屍而敢謂暮夜無知,行兇已極慘毒,設計又甚叵測,至今假息,未免失刑,加訊取服,何如?判付啓依允。刑曹啓目粘連,靈巖金成用獄事,膝築足踢,證招分明,胸癊肋浮,死因眞的,連加訊推,期於取服,何如?判付啓依允。又啓目粘連,靈巖朴再豊獄事,膝築足踢,若是猛毒,耳部脊背,尤係要害,所爭甚微,行兇此極,連訊得情,何如?判付啓依允。又啓目粘連,濟州朴元益獄事,憤挑勃蹊,麤氣毒踢,殘縷遽殞,本情藉非,故敎當律,難逭代償,連訊取服,何如?判付啓依允。刑曹啓目粘連,咸陽金文成獄事,當胸痕損,死因不啻明的,脫身推擠,兇供只出漫漶,事狀慘絶,情節兇獰,連訊取服,何如?判付啓依允。又啓目粘連,安義朴大鳳獄事,變出同堂,罪關倫常,手揚足踏,擧措兇暴,嚴訊取服,何如?判付啓依允。又啓目粘連,醴泉金㖝同獄事,後脅踢倒,傷損已足致命,醉飽築踏,形證尤驗速死,連加訊推,期於取服,何如?判付啓依允。
右議政鄭元容箚曰,伏以,卽伏見領相自引之箚,臣滿心惶恧,靡所容措,臣於伊日,見民狀之事關刑獄,故使秋曹,一番覈實矣。今讀箚辭,臣之輕遽錯謬之罪,始乃怳悟,悔之曷追,若使臣知該廳條例之有礙,則寧有是也,若使臣聞首席曉諭而姑退,則寧有是也?臣臨事而全未周愼,過事則輒多尤咎,昧例欠量,信心徑情,卽臣一生病痛,知臣罪臣,惟在於此,而今玆之擧,所失非細,上係刑政,下乖事面,傍議姑舍,獨不自愧,凡百有位,勿論尊卑,事由自己,而致使右僚難安,則當之者之晏然恬然,斷無是理,臣之今日所値,惟有威罰之遄被而已,悚隘之至,冒罪陳暴,伏願亟降處分,以安私心焉。取進止。答曰,省箚具悉卿懇。國體自國體,民事自民事,領相自引,已極過當,況於卿乎?仍傳于尹敎成曰,此批答,遣史官傳諭。
上在昌德宮。停常參·經筵。
尹敎成啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行都承旨李穆淵,行左承旨徐念淳,行右承旨金景善不爲仕進,左副承旨李寅敎式暇出去,同副承旨姜泰重在外,院中只有臣一人,伴直無人,行右承旨金景善,所當牌招,而拘於廳規,不得請牌,何以爲之?敢稟。傳曰,牌招。
又啓曰,玉堂上下番俱空,事甚未安。校理金穰根·任百秀,副校理趙徽林·李寅奭,修撰李魯奎,副修撰尹穳,旣有只推之命,竝卽牌招,推移入直,何如?傳曰,允。
又啓曰,行右承旨金景善牌不進,伴直無人,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以校理金穰根·任百秀,副校理趙徽林·李寅奭,修撰李魯奎,副修撰尹穳牌不進罷職傳旨,傳于尹敎成曰,只推。
以掌令金泰顯,持平柳來維,獻納趙完植,正言成容默·南性敎牌不進罷職傳旨,傳于尹敎成曰,只推。
尹敎成,以春秋館言啓曰,別兼春秋臣沈敬澤,以兵曹正郞,今日軍布捧上時,晝仕出去之意,敢啓。傳曰,知道。
以金允光·韓命裕·李元會·崔錫憘囚單子,傳于尹敎成曰,飭已施矣,分揀放送。
尹敎成,以備邊司言啓曰,各道秋操稟啓,今已齊到矣。國之大事,戎政居一,春秋組練,法意攸在,積久弛廢之餘,宜有修擧之政,而六道憫旱,圭璧纔撤,秋事之豊歉,姑未可預料。況値式年,試士儒武,來往官府,供億自不無相掣,此時徵調繹騷之弊,在所當念,今秋八道·三都水陸諸操,巡歷巡點,竝姑停止,至於官鎭門聚點,雖與正操有異,苟使整肅其隊伍,精鍊其器械,務盡訓飭團束之方,則其爲簡便有實效,亦無間於行操,毋或視以文具,各自另飭擧行,有堤堰處,依近例移點完役,各樣都試覆審考講,竝爲按式設行之意,分付,何如?傳曰,允。
兵曹參判金英淳疏曰,伏以,臣於本月初五日,伏奉恩旨,以臣陞嘉善大夫,仍除兵曹參判,臣在數月疾病,昏涔不省之中,亦不覺蹶然驚,繼以恧蹙,罔知攸措也。臣之凡陋,百不猶人,臣所自知,而始自釋褐之初,職號淸顯者,無不歷踐,驟躋緋玉,涘分已濫,今陞卿月之秩,尤是夢想之外,是豈臣之不肖能獲乎?上仰惟朝家恩念之隆厚於臣家者,延及臣身,不以臣顓蒙,曲加成就,冀其趾武而或不隳也。噫,人臣之蒙此恩念於君父者,古今幾人,天地覆載,若有偏私,糜粉赴蹈,卽無顧辭,第臣今日之晉擢,有非尋常官職除遷之比也。書曰,天命有德,五服五章哉。又曰,敷奏以言,明試以功,車服以庸,國家用人,進退升黜,是皆君相之所造命,而乃曰天命者無他,有德而命之,有言有功而後,錫予而寵異之,皆循於天理之公,故曰天命也,若臣者,性旣愚昧,材又淺劣,十年侍從,未有一言之獻替,三載藩臬,亦無絲毫之裨補,則德與言功,何據,而蒙此進升之命,車服之庸也哉?屬之恩念之私,則固是曠絶,揆諸天理之公,則恐未沕合,上而累則哲之明,下而招不衷之災,冒沒承受,斷非臣義分之所敢出,且臣久患寒熱之症,氣息綿綴,運動無路,則職當禁直,尤不宜久曠,玆敢抖擻神魂,披瀝呼籲,伏願聖慈,俯垂矜諒,亟遞臣見職,仍復還收臣新陞嘉善之階,以重公器,以安私分,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
夜自五更至十三日開東,灑雨下雨,測雨器水深六分。
李寅敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李寅敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹敎成啓曰,玉堂上下番俱空,事甚未安。校理金穰根·任百秀,副校理趙徽林·李寅奭,修撰李魯奎,副修撰尹穳,旣有只推之命,竝卽牌招,推移入直,何如?傳曰,允。
傳于李寅敎曰,飭已施矣,事段各異,元戎之任,不可輕遞,前訓將李惟秀仍任。
李寅敎啓曰,前訓鍊大將李惟秀仍任事,命下矣。方在譴削中,何以爲之?敢稟。傳曰,蕩滌敍用。
又啓曰,訓鍊大將李惟秀,時無職名,令該曹口傳付軍職,何如?傳曰,允。
兵曹口傳政事,護軍段李惟秀。
兵曹,訓鍊大將單李惟秀。
李寅敎啓曰,訓鍊大將李惟秀,卽爲牌招,傳授命召,何如?傳曰,允。
又啓曰,武臣之無得處義,前後申飭,不啻截嚴,而訓鍊大將李惟秀,來詣朝房,謂有情病,無意承牌,揆以事體,萬萬駭然。所當重勘,而本院請推之外,無他可施之罰,何以爲之?敢稟。傳曰,更爲嚴飭授符。
又啓曰,訓鍊大將李惟秀,飭敎之下,連加催促,而一向逡巡,終不入來,事體所在,萬萬未安。所當重勘,而本院請推之外,無他可施之罰,何以爲之?敢稟。傳曰,特敎仍任之下,身爲武將,奉牌違傲,事極駭妄,訓將李惟秀,下義禁府推考。
以李惟秀囚單子,傳于李寅敎曰,飭已施矣,分揀,仍以前牌,催促受符。
傳于李寅敎曰,中官權容鼎,擧行之際,事極無嚴,令該府拿問嚴勘。
尹敎成啓曰,卽伏見黃海兵使李行敎今春夏等褒貶啓本,則邊將無一人居下,殊無嚴明殿最之意,推考警責,何如?傳曰,允。
又啓曰,卽伏見黃海水使申命源今春夏等褒貶啓本,則邊將無一人居下,殊無嚴明殿最之意,推考警責,何如?傳曰,允。
李寅敎啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言成容默·南性敎牌不進罷職傳旨,傳于李寅敎曰,只推。
以校理金穰根·任百秀,副校理趙徽林·李寅奭,修撰李魯奎,副修撰尹穳牌不進罷職傳旨,傳于尹敎成曰,只推。
尹敎成,以吏曹言啓曰,戶曹佐郞李,以其身病,呈狀乞遞,改差,何如?傳曰,允。
李寅敎,以兵曹言啓曰,卽伏見黃海水使申命源褒貶啓本,則水虞候朴挺幹,以始察客弊,庶或息謗爲目,則宜置中考,而置諸上考,殊無嚴明殿最之意,該帥臣推考警責,黃海水虞候朴挺幹,中考施行,何如?傳曰,允。
義禁府啓目,唐津前縣監嚴錫鼎,石城前縣監徐章淳原情云云,傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,扶餘前縣監沈淳祖原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目,鏡城前判官吳正秀原情云云,問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目粘連,向前洪明爕·崔允瑾等亦,洪明爕段,折太捄弊,元無定式之行會,濫捧査徵,入於軍布之充納,則囚供稱冤,容有其說是白乎矣,面徵條之收補軍錢,雖出於弊到末如,襲爲方便,而因公擅斂,法有當律,不可以本邑事勢,有所參恕,以此照律爲白乎旀,崔允瑾段,稅賦何等所重,而料利取剩,已過千金,賂贖俱係不法,而恣意入已,洽爲數千,繡啓臚列,若是狼藉,不可以囚供之發明,有所曲貸,以此照律,何如?判付啓依允。又啓目粘連,向前吳致賢亦,給代錢之取貸不下,以致軍卒之咨怨,禁養松之惟意許斫,乃至島陸之俱蕩,則外此鄙瑣,固不足苛論,罪著不法,烏得免重勘,以此照律,何如?判付啓依允。又啓目粘連,鏡城前判官姜漢爀矣本府議啓內,該邑積逋,旣從庚子排軍,而此囚未捧,乃是己亥新還,則囚供所稱加捧舊還,未足爲新還準勘之證契,而道啓之年條臚列,若是明的,其在嚴糴法之義,難逭重勘,以此照律,罪告身盡行追奪,徒三年定配,又五年禁錮,私罪,奉敎依允爲旀,功減一等爲良如敎。義禁府照目粘連,忠淸前水使吳致賢矣本府議啓內,給代錢之取貸不下,以致軍卒之咨怨,禁養松之惟意許斫,乃至島陸之俱蕩,則外此鄙瑣,固不足苛論,罪著不法,烏得〈免〉重勘,以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,公州前判官洪明爕,海美前縣監崔允瑾等矣本府議啓內,洪明爕段,折太捄弊,元無定式之行會,濫捧査徵,入於軍布之充納,則囚供稱冤,容有其說是白乎矣,面徵條之收補軍錢,雖出於弊則末如,襲爲方便,而因公擅斂,法有當律,不可以本邑事勢,有所參恕,以此照律爲白乎旀,崔允瑾段,稅賦何等所重,而料理取剩,已過千金,賂贖俱係不法,而恣意入已,洽爲數千,繡啓臚列,若是狼藉,不可以囚供之發明,有所曲貸,以此照律,罪洪明爕段,以擅科斂律,杖九十收贖,告身盡行追奪,徒二年半定配,崔允瑾段,以那移律,杖一百收贖,告身盡行追奪,流三千里定配,竝只私罪,奉敎依允爲旀,竝只功減一等爲良如敎。又啓目粘連,向前吳正秀亦,舊逋之未準排捧,旣違朝令,而新還之又添虛勘,至登道啓,糴法至嚴,焉逭重勘,以此照律,何如?判付啓依允。又啓目粘連,向前沈淳祖亦,厲民不法與其鄙瑣所犯諸條,若是狼藉是白在如中,官戶餘剩之零星取用,民貸不報之糢糊,其數雖不足一一苛論,軍錢犯用,乃爲五百餘兩,邑受其弊,吏冒爲逋,而至發於繡啓之臚列,則揆以法意,焉逭重勘,以此照律,何如?判付啓依允。又啓目粘連,向前嚴錫鼎·徐章淳等亦,嚴錫鼎段,本邑稅賦,課歲未收,則新舊竝徵,無怪一年之疊督,舊官刷價,式例應下,則歸後所受,何責升包之零星,而第其無名入已,合爲六百餘金,不可以囚供發明,專事參恕,以此照律爲白乎旀,徐章淳段,五十結官用,卽是丙申還下,而罪在襲謬,四百兩移轉,果爲官庭分給,而證以成冊,則囚供發明,容或無怪是白乎矣,結錢之那移犯用,至爲千餘兩之多,則法意至嚴,難逭重勘,以此照律,何如?判付啓依允。
李寅敎,以義禁府言啓曰,時囚罪人洪明爕,杖九十徒二年半定配,崔允瑾·吳致賢,各杖一百流三千里定配照律公事判付內,依允,竝功減一等事,命下矣。洪明爕,功減一等,杖八十收贖,告身盡行追奪,忠淸道忠州牧連原驛,徒二年定配,崔允瑾,功減一等,杖一百收贖,告身盡行追奪,江原道通川郡朝珍驛,徒三年定配,吳致賢,功減一等,杖一百收贖,告身盡行追奪,黃海道殷栗縣文羅驛,徒三年定配,而以議啓內辭意具罪目,依例發遣府書吏羅將,押送各其配所,何如?傳曰,允。
又以義禁府言啓曰,時囚罪人姜漢赫,告身盡行追奪,徒三年定配,又五年禁錮照律公事判付內,依允,功減一等事,命下矣。姜漢赫,功減一等,告身盡行追奪,忠淸道淸州牧雙樹驛,徒二年半定配,又五年禁錮,而以議啓內辭意具罪目,依例發遣府羅將,押送配所,何如?傳曰,允。刑曹啓目粘連,巨濟李孟淳獄事,灌漑相事,撞築交加,雖以少長之分,猶不敢然,況其叔姪之親,哀彼第八日致死,莫洩幽冤,至今十五年假息,亦涉失刑,嚴訊償命,何如?判付啓依允。又啓目粘連,草溪李植春獄事,檢有踢痕,因與證合,言雖藉於衛叔,跡自犯於敎人,巧撰莫掩眞贓,實吐終成斷案,加訊償命,何如?判付啓依允。又啓目粘連,金山金得興獄事,毒踢屢加,冤命遽殞,兇招縱欲粧撰,證供不啻符合,加訊取服,何如?判付啓依允。
刑曹啓目粘連,晉州奴億祿獄事,暗室緊閉,而對面行兇,凶刀閃弄,而揕胸卽斃,因證脗合,案已成鐵,加訊取服,何如?判付啓依允。又啓目粘連,晉州柳達祚獄事,鬪閧只憑傳聞,築踢不計要害,詞證不啻明白,兇身亦已輸款,加訊取服,何如?判付啓依允。又啓目粘連,晉州鄭以得獄事,誣玷無瑕之處子,幽鬱莫伸,僞屍不死之乃母,倫理全滅,情犯絶悖,典章難逭,加訊償命,何如?判付啓依允。
行護軍兪星煥疏曰,伏以臣,性本迂騃,百無知能,自幼懶散,惟以養拙圖閒爲事,以是而習與齒長,機與俗疎,仍之疾病侵凌,轉成貞痼,朽殼枯幹,不能自同於平人,迺者賁然寵簡,授臣以嘉善之秩,臣奉誥徊徨,誠欲遁逸而不可得,此殆大僚之不諒癃殘,以充剡擧之列,而聖明之姑許試可,遽侈濫誤之恩,其所拂公議䙝名器,則莫此爲甚,豈惟私分之狼狽也哉?臣雖昧昧,亦嘗奉敎於君子矣,昔者明王馭世,咸重爵賞,不敢妄施,必使賢俊晉庸,駑劣屛退,量才稱任,輕重不爽,故官惟其人,治得其平,君臣上下,均享福慶,如使不肖者上,無能者顯,當罰而獲賞,宜黜而反陟,則本末倒置,官瘝政厖,爵賞之道,關係之重,有如是者,狗馬賤臣,質魯氣駁,才疎學荒,僥倖科第,因緣遭遇,十餘年間,歷揚雖多,而出典郡府,乏絲毫績庸之成,入廁邇密,無分寸埍埃之報,直不過尸行肉走之一庸夫耳,每自循省,雖不敢不以爲榮,亦未嘗不以爲愧也。今日朝廷,賢彦濟濟,乃復以空疎如臣者,不罰而賞之,不黜而陟之,將使金貂軒車,行呼唱於道路,其可不可,問諸巿童而決矣,事理不愜,物情可見,天鑑於此,儻復回光,則必悟斯擧之爲謬,而不斳於反汗,終朝之褫,庶其如願,此臣所以夙宵屛營,伏地頓顙,以顒竢者也。臣受恩如天,圖報無地,筋力奔奏,夷險何擇,而若其分福所溢,才量所跲,寧可以逋慢獲罪,不當以承奉爲恭,臣實樸愚,不習飾讓,言出肝膈,雲陛孔邇。伏乞天地父母,將臣所叨新秩,亟賜收還,則臣當感戴歌詠,如新受賜也。臣無任云云。答曰,省疏具悉。卿其勿辭行公。
上在昌德宮。停常參·經筵。
自開東至人定,灑雨下雨,測雨器水深二寸六分。
李穆淵啓曰,明日召對,取稟。傳曰,停。
徐念淳啓曰,來十八日,專經武臣殿講日次,而誕日問安相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李穆淵啓曰,行右承旨金景善,今日不爲仕進,卽爲牌招,何如?傳曰,允。
又啓曰,玉堂上下番俱空,事甚未安。校理金穰根·任百秀,副校理趙徽林·李寅奭,修撰李魯奎,副修撰尹穳,旣有只推之命,竝卽牌招,推移入直,何如?傳曰,允。
徐念淳啓曰,卽者,兵曹郞廳來言,敦化門·弘文館·曜金門三處水門,水勢漲溢,當爲開鑰云矣,依定式除標信開閉之意,敢啓。傳曰,知道。
李寅敎啓曰,漢城府官員來言,厲祭獻官,例以本府亞尹塡差,而左尹徐英淳有身病,右尹趙鶴年在外未肅拜,無進去之員云,左尹徐英淳,卽爲牌招,何如?傳曰,左尹許遞,政官牌招開政。
李穆淵,以弘文館言啓曰,新除授應敎金英根,副應敎韓宓履,時在廣州地,修撰鄭,時在全羅道昌平地,經筵入番事緊,請竝斯速乘馹上來事,下諭。傳曰,竝許遞,今日政差出。
有政。吏批,判書趙秉鉉進,參判洪在喆,參議朴容壽竝牌招不進,左副承旨李寅敎進。以徐有薰爲應敎,南秉哲爲副應敎,林基洙爲修撰,兪星煥爲左尹,鄭基一爲同經筵,洪在喆爲同成均,金在重爲戶曹佐郞,宋益烈爲軍器主簿,李元熙爲鳳山郡守,李一寧爲金井察訪。
兵批,判書朴晦壽病,參判金英淳未肅拜,參議李是鍊進,參知洪龜燮病,行左承旨徐念淳進。護軍徐英淳,副司直金英根·韓宓履,副司果鄭,以上竝單付。
吏批,再政。以韓升烈爲掌樂正,李爲工曹佐郞,崔爔爲引儀。
徐念淳啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言成容默·南性敎牌不進罷職傳旨,傳于徐念淳曰,只推。
以校理金穰根·任百秀,副校理趙徽林,修撰李魯奎,副修撰尹穳牌不進罷職傳旨,傳于徐念淳曰,只推。
以吏曹參議朴容壽牌不進罷職傳旨,傳于徐念淳曰,只推。
以黃海監司金東健狀啓,七月朔薦新新蓮實,結實尙遠,限內不得封進,惶恐待罪事,傳于李寅敎曰,勿待罪事,回諭。
徐念淳,以兵曹言啓曰,水勢漲溢,各處水門,已爲開門矣,北水閣西營入直軍十名,南水閣南營入直軍十名除出,把守之意,敢啓。傳曰,知道。
又以訓鍊都監言啓曰,因兵曹草記,南水閣水門限閉間,南營入直軍十名除出,將校一人率領把守之意,敢啓。傳曰,知道。
又以禁衛營言啓曰,因兵曹草記,北水閣水門還閉間,西營入直軍十名除出,哨官一員率領守直之意,敢啓。傳曰,知道。
又以兵曹言啓曰,雨意稍止,水勢漸減,各處水門,卽爲閉門矣,西營·南營把守軍兵,還爲入直之意,敢啓。傳曰,知道。
又以訓鍊都監言啓曰,因兵曹草記,南水閣水門把守南營入直軍十名,還入直所,將校解送之意,敢啓。傳曰,知道。
又以禁衛營言啓曰,因兵曹草記,北水閣水門,今已還閉,把守軍兵,還入直所,將則解送之意,敢啓。傳曰,知道。
義禁府照目粘連,扶餘前縣監沈淳祖矣本府議啓內,厲民不法與其鄙瑣所犯諸條,若是狼藉是白在如中,官戶餘剩之零星取用,民貸不報之糢糊,其數雖不足一一苛論,軍錢犯用,乃爲五百餘兩,邑受其弊,吏冒爲逋,而至發於繡啓之論列,則揆以法意,焉逭重勘,以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,鏡城前判官吳正秀矣本府議啓內,舊逋之未準排捧,旣違朝令,而新還之又添虛勘,至登道啓,糴法至嚴,焉逭重勘,以此照律,罪告身盡行追奪,徒三年定配,又五年禁錮,私罪,奉敎依允爲旀,議減一等爲良如敎。又照目粘連,唐津前縣監嚴錫鼎,石城前縣監徐章淳等矣本府議啓內,嚴錫鼎段,本邑稅賦,課歲未收,則新舊竝徵,無怪一年之疊督,舊官刷價,式例應下,則歸後所受,何責卄包之零星,而第其無名入已,合爲六百餘金,不可以囚供發明,專事參恕,以此照律爲白乎旀,徐章淳段,五十結官用,卽是丙申還下,而罪在襲謬,四百兩移轉,果爲官庭分給,而證以成冊,則囚供發明,容或無怪是白乎矣,結錢之那移犯用,至爲千餘兩之多,則法意至嚴,難逭重勘,以此照律罪,嚴錫鼎段,以坐贓律,杖八十收贖,奪告身三等,徐章淳段,以那移律,杖一百流三千里定配,以喪前所犯喪後發覺,依法典收贖,只告身盡行追奪,竝只私罪,奉敎依允爲旀,竝只功減一等爲良如敎。又啓目,中官權用鼎原情云云,傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。
上在昌德宮。停常參·經筵。
尹敎成啓曰,明日召對,取稟。停。
徐念淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行右承旨金景善,右副承旨尹敎成,今日不爲仕進,竝卽牌招,何如?傳曰,允。
傳于尹敎成曰,傳香承旨馳詣宗廟·景慕宮,奉審摘奸以來。
尹敎成,以奎章閣言啓曰,明日卽奉謨堂秋孟朔奉審日次,臣等進詣擧行之意,敢啓。傳曰,知道。
又以弘文館言啓曰,下番闕直,事甚未安。修撰李魯奎,副修撰尹穳,旣有只推之命,與新除授修撰林基洙,竝卽牌招,以爲推移入直,副校理趙徽林,旣有只推之命,與新除授應敎徐有薰,一體牌招察任,何如?傳曰,允。
徐念淳啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言成容默·南性敎牌不進罷職傳旨,傳于徐念淳曰,只推。
以應校徐有薰,副校理趙徽林,修撰李魯奎·林基洙,副修撰尹穳牌不進罷職傳旨,傳于尹敎成曰,只推。
傳于尹敎成曰,泮長許遞,前望單子入之。
大司成前望單子入之,尹致秀落點。
徐念淳,以義禁府言啓曰,時囚罪人沈淳祖,杖一百流三千里定配,吳正秀,徒三年定配,又五年禁錮照律公事,判付內依允,沈淳祖,功減一等,吳正秀,議減一等事,命下矣。沈淳祖,功減一等,杖一百收贖,告身盡行追奪,忠淸道大興郡光時驛,徒三年定配,吳正秀,議減一等,告身盡行追奪,黃海道平山府金巖驛,徒二年半定配,又五年禁錮,而以議啓內辭意具罪目,依例發遣府羅將,押送各其配所,何如?傳曰,允。
刑曹啓目粘連,淸道裴守男獄事,打之踢之,舁屍於水邊而沈之澇之,頃刻焉生出殺變,造須而假作自溺,行兇若是容易,設計至此陰譎,別加嚴訊,卽速償命,何如?判付啓依允。又啓目粘連,金宗伊獄事,假家木毒打,已具諸招,額角上傷破,自露掘檢,法有相償,情無可原,連訊得情,何如?啓。又啓目粘連,永川奴俊孫獄事,石撞膝築,看證昭在,頷穿胸癊,傷損浩大,情無可恕,法所當誅,連訊取服,何如?判付啓依允。又啓目粘連,密陽金大宗獄事,當場滾鬪,忽地翻落,懸錄雖眩於踢擠,殺案無關於輕重,連訊得情,何如?判付啓依允。
上在昌德宮。停常參·經筵。
藥房提調李光正,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐念淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹敎成啓曰,明日召對,取稟。傳曰,停。
徐念淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨李寅敎,今日不爲仕進,卽爲牌招,何如?傳曰,許遞,前望單子入之。
又啓曰,備邊司郞廳來言,今日,賓廳日次,而領議政趙寅永,無時急稟定事,左議政金弘根,右議政鄭元容,俱有身病,不得來會云矣,敢啓。傳曰,知道。
金景善啓曰,臣景善,以同義禁,今日本府坐起進去,下直之意,敢啓。傳曰,知道。
承旨前望單子入之,沈宜升落點。
傳于徐念淳曰,右承旨許遞,前望單子入之。
承旨前望單子入之,金大根落點。
徐念淳啓曰,新除授左副承旨沈宜升,卽爲牌招,何如?傳曰,允。
又啓曰,新除授右承旨金大根,卽爲牌招,何如?傳曰,允。
尹敎成啓曰,卽見漢城府坐不坐單子,則連四日無緣不坐,詞訟劇地,委屬可悶,當該堂上,不可無警,推考,何如?傳曰,允。
徐念淳啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言成容默·南性敎牌不進罷職傳旨,傳于徐念淳曰,只推。
以左副承旨沈宜升牌不進罷職傳旨,傳于尹敎成曰,只推。
尹敎成,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
又以弘文館言啓曰,下番闕直,事甚未安。修撰李魯奎·林基洙,副修撰尹穳,旣有只推之命,竝卽牌招,推移入直,應敎徐有薰,副校理趙徽林,旣有只推之命,一體牌招察任,何如?傳曰,允。
又以春秋館言啓曰,別兼春秋臣沈敬澤,以兵曹正郞,今日本曹軍布捧上時,晝仕出去之意,敢啓。傳曰,知道。
又以承文院都提調意啓曰,上土·滿浦兩鎭越邊家舍焚毁事,盛京禮部咨文,纔已出來矣,謹稽謄錄,則英廟戊辰,有訓戎鎭越邊家舍撤毁事,北京禮部咨文出來,隨卽咨覆後,無方物謝表順付使行之例,今亦待北京咨文出來,當爲稱謝,盛京禮部回咨,以前頭使行具表申謝之意,措辭撰出,正書安寶後,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
徐念淳,以兵曹言啓曰,來八月初一日,大駕詣社稷齋宿,初二日大祭親行時,隨駕營門,當爲磨鍊矣,禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍五哨,馬軍三哨,訓將率領爲先廂,訓局步軍三哨,兩營騎士三番,御將率領爲後廂,禁軍三番爲之,禁將留陣,餘軍留營置之。
又以義禁府言啓曰,同義禁金景善,時無職名,令該曹口傳付軍職,何如?傳曰,允。
兵曹口傳政事,護軍單金景善。
義禁府啓目粘連,向前權容鼎亦,近侍擧行,固當小心,而不能謹愼,罪犯無嚴,以此照律,何如?判付啓依允。
刑曹啓目粘連,星州吳用大獄事,牛背馱還,臨絶之遺托極慘,左脅踢傷,要害之痕損昭著,似此完案,殊無疑端,連加嚴訊,何如?判付啓依允。又啓目粘連,尙州朴判老味獄事,討酒而又欲啖魚,乘醉而忽作鬪獸,致使無辜,奄然殞斃,連加訊推,何如?判付啓依允。又啓目粘連,宜寧田尙先獄事,首先毒打,始於乃兄,躡後猛踢,又在其弟,以弟換定,獄情無疑,于兄推諉,倫理全蔑,嚴訊償命,何如?判付啓依允。
漢城府右尹趙鶴年疏曰,伏以臣,庸愚蠢戇,百不猶人,優遊田野,歌詠聖澤,飮啄自甘於素分,夢想不到於進取,特蒙我聖朝不世之遇,釋褐纔過一紀,而歷揚華顯,滾到下大夫之列,數年以來,忝銓綜而長玉署,龍光所被,蛟負是懼,居常懍惕,集木臨淵,加之以氣衰病痼,陳就無望,守王通先人之廬,違孔聖俟駕之訓,逋傲居多,譴何是俟,不意玆者,亞卿寵擢之命,有殞自天,京兆周廬,除旨聯翩,隣里咸聳,耘市動色。臣於是,雙擎九頓,惶越震駴,益不知措躬之所也,臣之已往踐歷,罔非踰分,而今玆誤恩,萬萬非不肖之身所敢承當也。噫,是秩也,卽朝家之命有德也,除非才猷學識,爲當世之所推重,則上不可以人人而輕授,下不可以人人而冒應,其難其愼,從古攸然,今乃以如臣無似之質,苟然充數於其間,則冥升之愧,負乘之懼,猶屬臣一己之私,得不玷累於淸朝官人之政乎?臣之才猷空疎,不足以施爲,學識荒陋,無足以裨補,同朝之所共悉,而聖鑑之所俯燭也。以臣視臣,自知梁鵜之不稱,以人視臣,豈無軒鶴之貽刺,恩山德海,縱使涵泳,前參後倚,實難承膺,寧速逋慢之誅,莫效趨走之恭。且伏念臣之素抱貞疾,値此溽潤,時日之內,無以自力,而兢懼之極,不暇他顧,扶舁入闍,來伏旅邸,罄暴衷懇,冀蒙照燭,伏乞聖慈,俯賜鑑諒,還收臣新授之資,亟遞臣所帶之銜,仍治臣瀆擾之罪,俾重公器,以安私分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
自未時至酉時,灑雨下雨,測雨器水深三分。夜自三更至十七日開東,灑雨下雨,測雨器水深二寸五分。
尹敎成啓曰,明日召對,取稟。傳曰,停。
徐念淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨沈宜升,今日不爲仕進,卽爲牌招,何如?傳曰,允。
以應敎徐有薰,副校理趙徽林,修撰李魯奎·林基洙,副修撰尹穳牌不進罷職傳旨,傳于尹敎成曰,只推。
尹敎成,以弘文館言啓曰,下番闕直,事甚未安。修撰李魯奎·林基洙,副修撰尹穳,旣有只推之命,竝卽牌招,推移入直,應敎徐有薰,副校理趙徽林,旣有只推之命,一體牌招察任,何如?傳曰,允。
沈宜升啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言成容默·南性敎牌不進罷職傳旨,傳于沈宜升曰,只推。
以應敎徐有薰,修撰李魯奎牌不進罷職傳旨,傳于沈宜升曰,只推。
徐念淳,以兵曹言啓曰,今七月十七日,武臣堂上朔試射日次,而大殿誕日前一日,不得開坐,載在法典,依例停止之意,敢啓。傳曰,知道。
又以兵曹言啓曰,內吹螺赤及龍虎營兼內吹,今秋等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹,今秋等習角賞格,謹依判下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹,今秋等習角賞單啓下,梁景祿等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹,今秋等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
義禁府照目粘連,中官權容鼎矣本府議啓內,近侍擧行,固當小心,而不能謹愼,罪犯無嚴,以此照律,罪杖八十收贖,奪告身三等,私罪,奉敎依允爲旀,功減一等爲良如敎。
上在昌德宮。停常參·經筵。
自開東至人定,灑雨下雨,測雨器水深四寸三分。
尹敎成啓曰,明日召對,取稟。傳曰,停。
沈宜升啓曰,大司憲鄭基一未肅拜,執義宋來熙,掌令金廷雲,持平金錫熙在外,掌令金泰顯,持平柳來維呈辭,監察茶時之意,敢啓。傳曰,知道。
金大根啓曰,右副承旨尹敎成,今日不爲仕進,卽爲牌招,何如?傳曰,允。
以江原監司張敎根狀啓襄陽府民家頹壓,人命壓死事,傳于金大根曰,許多民家之漂頹,聞甚驚慘,而人命之渰死,又若是夥多,尤爲矜惻,原恤典外,別加顧助,渰死人等,如有生前身還布,竝蕩減,結構奠接之方,廟堂各別措辭,分付。
刑曹啓目粘連,星州陳甲得獄事,用脚兇踢,明有證招,當場氣塞,四日殞命,其爲踢死,無容更議,嚴訊取服,何如?判付啓依允。又啓目粘連,居昌金道中獄事,彼撞鼻梁,此踢腎岸,七尺健軀,三日遽殞,情雖邂逅,法則代償,加訊得情,何如?判付啓依允。又啓目粘連,慶州金乭伊獄事,事緣禁楸,釁成鬩墻,忍以八寸之弟,踢彼七耋之兄,翌曉致命,期於償命,何如?判付啓依允。
刑曹啓目粘連,河東姜奉宗獄事,拳撞兩次之狀,兇身自服,脅部六寸之痕,檢案昭著,嚴訊取服,何如?判付啓依允。
又啓目粘連,慶州金寬世獄事,沾身些細之痕,不翅狼藉,鬪跡可見,脊背黯硬之傷,較爲端的,死因可執,訊推得情,何如?判付啓依允。
又啓目粘連,慶州崔斗萬獄事,皮鞋猛踢,至爲四五次,要害重傷,不止一二處,死因明白,情節兇獰,訊推取服,何如?判付啓依允。
刑曹啓目粘連,晉州金喜千獄事,要路下手,雖渠先犯,受敵對鬪,在此太猛,氣勢獰暴,傷損狼藉,連訊得情,何如?判付啓依允。
又啓目粘連,咸陽韓得成獄事,色界起妬,姦所行兇,被勒後假作自縊之狀,十分是的,一毫無疑,嚴訊取服,何如?判付啓依允。
又啓目粘連,淸道玄禹圭獄事,捽髻使脚,兇肆致踢,心坎腎岸,俱有傷損,連訊得情,何如?判付啓依允。
上在昌德宮。停常參·經筵。
大殿誕日,大殿,內閣·政院·玉堂·朝廷二品以上·六曹堂上單子問安。答曰,知道。
大王大妃殿·王大妃殿·中宮殿口傳問安。答曰,知道。
尹敎成啓曰,明日召對,取稟。傳曰,停。
又啓曰,今日,乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
姜泰重,以都摠府言啓曰,今日入直內三廳,武兼禁軍及軍兵等,當爲中日習射技放,而大殿誕日相値,不得設行之意,敢啓。傳曰,知道。
尹敎成,以禮曹言啓曰,今此大殿誕日,諸道所封賀箋中,慶尙右兵使吳一善,左水使李圭徹,俱以應封官,兼別軍職,故各爲封進矣,一體看審捧入之意,敢啓。傳曰,知道。
上在昌德宮。停常參·經筵。
沈宜升啓曰,明日召對,取稟。傳曰,停。
姜泰重啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
金大根啓曰,右副承旨尹敎成,今日不爲仕進,卽爲牌招,何如?傳曰,允。
備忘記,全羅左水使柳信儉,吉州牧使李元夏下直,各長弓一張,長箭一部,片箭一部,筒兒一箇賜給。
沈宜升啓曰,三皇忌辰日親行望拜禮,前期一日以稟事,曾有定式矣,今二十一日,神宗皇帝忌辰日,親行望拜禮,何以爲之?敢稟。傳曰,北苑望拜禮,當親行矣。
金大根啓曰,假注書李鼎信,身病猝重,勢難察任,今姑改差,何如?傳曰,允。
李鼎信改差,代以李敬溥爲假注書。
沈宜升,以春秋館言啓曰,別兼春秋臣沈敬澤,以兵曹正郞,今日本曹軍布捧上時,晝仕出去之意,敢啓。傳曰,知道。
又以弘文館言啓曰,上番副校理臣趙徽林,以禁衛營從事官,今日軍布捧上時,晝仕出去之意,敢啓。傳曰,知道。
以右副承旨尹敎成牌不進罷職傳旨,傳于沈宜升曰,只推。
沈宜升,以戶曹言啓曰,時御所內各司雨漏修改吉日時,令日官金有晉推擇,則今七月二十二日辰時爲吉云,以此日時擧行之意,敢啓。傳曰,知道。
姜泰重,以兵曹言啓曰,再明日北苑望拜禮時,本曹堂上侍衛,當爲備員,而參判金英淳有身病,無以備員,參判,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,許遞。
吏曹口傳政事,以金箕晩爲兵曹參判。
姜泰重,以兵曹言啓曰,今月二十三日,一內禁軍番次,而該番將金善一,身病猝重,萬無供職之望云,改差,其代依承傳口傳擬入,何如?傳曰,允。
又以兵曹言啓曰,卽接慶熙宮入直衛將金仁壽牒報,則崇義門北邊墻垣五間頹圮云,爲先令繕工監,把子圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
上在昌德宮。停常參·經筵。
藥房都提調趙寅永,提調李光正,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
徐念淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李穆淵啓曰,右副承旨尹敎成,今日不爲仕進,卽爲牌招,何如?傳曰,允。
姜泰重啓曰,備邊司郞廳來言,今日,賓廳日次,而領議政趙寅永無時急稟定事,左議政金弘根,右議政鄭元容,俱有身病,不得來會云矣,敢啓。傳曰,知道。
尹敎成啓曰,明日北苑望拜禮時,闕字牌及爐盒,當爲奉來,門路以何處爲之乎?敢稟。傳曰,永肅門爲之。
傳于姜泰重曰,明日出宮門路,以宜春門爲之。
徐念淳啓曰,明日北苑望拜禮時,兩司長官,當爲進參,大司諫閔致文在外,何以爲之?而大司憲鄭基一病不進,卽爲牌招,以爲淸齋之地,何如?傳曰,許遞,今日政差出。
又啓曰,明日北苑望拜禮時,九卿當爲進參,而行工曹判書權敦仁,右參贊李志淵病不進,竝卽牌招,以爲淸齋之地,何如?傳曰,允。
傳于尹敎成曰,玉堂竝許遞,今日政差出。
吏曹,弘文錄都堂會圈四點,成好謙·金·金炳奎·柳興奎·李晉祥·金鎭右·兪錫煥·徐相敎·洪在龍·趙然昌·李濟達·成容默·朴商壽·鄭基世·沈宜冕·金益文·申泰運·沈敬澤·趙龜夏·李玄功。
吏曹,監試初試照訖講一所試官金英根·韓宓履·李時愚·鄭基世·李濟達,二所試官徐有薰·金始淵·李豐翼·宋柱獻·李宗秉以上竝單付。
姜泰重,以備邊司言啓曰,京畿水使徐相五,以其親病,呈狀乞遞矣,情私如此,合有體諒之典,改差,何如?傳曰,允。
有政。吏批,判書趙秉鉉進,參判洪在喆,參議朴容壽竝牌招不進,右副承旨尹敎成進。啓曰,玉堂多窠,今當差出,而擬望之人乏少,外任竝擬,何如?傳曰,允。以林景鎭爲大司諫,以韓宓履爲副應敎,以金·金鎭右爲校理,以沈敬澤·李玄功爲副校理,以成容默·李濟達爲修撰,以鄭基世·金炳奎爲副修撰,以李鼎臣爲同經筵,以姜時永爲同義禁,以鮮于鏶爲厚陵令,以曺錫雨爲忠淸道京試官,以趙徽林爲慶尙道京試官,以沈敬澤爲全羅道京試官,以南秉哲爲平安道京試官,直閣單金始淵,奉常直長單金畯,故郡守金相任贈吏參例兼,兵曹參判金箕晩考。
兵批,判書朴晦壽病,參判金箕晩未肅拜,參議李是鍊病,參知洪龜燮入直進,同副承旨姜泰重進。以秦啓良爲白峙僉使,黃土歧權管單元達運,護軍金英淳·徐相五,副護軍李寅敎·閔致文·李時在,副司直徐有薰·金穰根·任百秀·李寅奭·趙徽林,副司果林基洙·李魯奎·尹穳,以上竝單付。
吏批,再政。以李潭九爲正言,以兪星煥爲禮曹參判,以徐膺淳爲翼陵令。
尹敎成啓曰,玉堂上下番俱空,事甚未安。今日政,新除授玉堂,竝待下批牌招,以爲推移入直之地,何如?傳曰,允。
徐念淳啓曰,明日北苑望拜禮時,兩司長官,當爲進參,新除授行大司諫林景鎭,卽爲牌招,以爲淸齋之地,何如?傳曰,允。
又啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言成容默·南性敎牌不進罷職傳旨,傳于徐念淳曰,只推。
以吏曹參議朴容壽牌不進罷職傳旨,傳于金大根曰,只推。
以江原監司張敎根狀啓,江陵府民家頹壓事,傳于金大根曰,聞甚矜惻,元恤典外,各別顧助,渰死人,如有生前身還布,竝蕩減,結構奠接之方,廟堂措辭分付。
兵曹口傳政事,以趙存卿爲內禁將。
兵曹口傳政事,副司果單南秉哲。
尹敎成,以承文院都提調意啓曰,芸閣分館人中許銑,在本道自有儒鄕來歷,而錯置芸閣,公議稱屈,更以國子調用事,分付,何如?傳曰,允。
姜泰重,以兵曹言啓曰,五衛將金澤周,老病在鄕,上來無期,文臣兼宣傳官鄭基世,身病猝重,無望供職,守門將朴顯國,沈病轉劇,供職末由云,竝改差,何如?傳曰,允。
壬寅七月二十日辰時,上御熙政堂。藥房入診入侍時,都提調趙寅永,提調李光正,副提調李穆淵,假注書石基坤,記注官李東韻,別兼春秋沈敬澤,待敎李裕元,以次進伏,醫官崔暄·鄭檍·吳昌烈·卞宗浩,進伏楹外訖。上曰,史官分左右。寅永進前奏曰,雨後晨夕過涼,晝又熱矣,此時將攝極難,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,醫官今旣待令,使之入診乎?上可之。暄等以此診候訖,退伏楹外奏曰,脈候左右三部調均矣。寅永曰,式年試期,只隔一朔,各道京試官,不可不極擇送之,令政院,政官牌招,開政差出,竝與照訖講試官,同爲差出,仍使之從近開講,而大抵科擧之弊,日甚一日,今至末如之地,原其由來,陵夷者久,實非猝乍間可以矯革,而苟使主試者,一心精白,公耳無私,則雖不得悉復古法,亦可以捄得一半,每經一番試取,輒增一番怨讟,人心由是而益壞,士習由是而益澆,試體科規,由是而無復餘地,興言及此,寧不哀痛?凡關節二字,自有當律,不宜預加提飭,而至於先接惹鬧之端,入門禁亂之事,最係場內整齊之要,而苟究其本,實由於捧講之不分隨從,呈劵之不待時刻故也。今年試事,已付之各道道臣,則諸凡禁條,似當加意操束,而先以此措辭行會,俾爲令申之方,一體嚴飭於京試官及北評事等處,而照訖講入落與帖文成給之節,令泮長各別句檢事,分付,何如?上曰,依爲之。各別申飭可也。出擧條寅永曰,今番試事,旣使道臣替行,則監試東堂畢試之後,計其日字,漸近冬令,似於行部,多有妨礙,京畿外七道秋巡,竝令停止事,分付,何如?上曰,依爲之。出擧條寅永曰,甲午後臘藥加進上,依庚申判下定式製入事,筵稟蒙允,而旋因下敎,限燕留藥材權減間停封矣,今已限滿,自今年當爲封進,而參考已例,加減不等,自本院無以擅便,不可不一番稟定,故敢此仰達矣。上曰,依庚申例爲之。命醫官先退,仍命大臣先退,又命史官就座,命退,諸臣以次退出。
上在昌德宮。停常參·經筵。
自辰時至人定,灑雨下雨,測雨器水深一寸三分。夜自三更至二十二日開東,灑雨下雨,測雨器水深五分。
上詣北苑望拜禮,還內後,內閣·政院·藥房·玉堂口傳問安。答曰,知道。
姜泰重啓曰,來二十五日,朝參日次矣,敢稟。傳曰,停。
備忘記,豐山萬戶胡宅祖下直,長弓一張,長箭一部,片箭一部,筒兒一箇賜給。
以校理金,副校理沈敬澤,修撰成容默,副修撰鄭基世牌不進罷職傳旨,傳于尹敎成曰,只推。
尹敎成啓曰,玉堂上下番俱空,事甚未安。校理金,副校理沈敬澤,修撰成容默,副修撰鄭基世,旣有只推之命,竝卽牌招,推移入直,何如?傳曰,允。
又啓曰,明日召對,取稟。傳曰,停。
李穆淵啓曰,臣與弘文提學趙秉鉉,偕往摛文院,參班儒生應製試取,則收劵爲一百二張矣,捧入之意,敢啓。傳曰,知道。
傳于尹敎成曰,參班儒生應製賦居首三下一前縣監金愼根直赴殿試,之次三下二幼學李琦鉉直赴會試,之次草三下幼學李炳老等三人,竝給二分,之次次上幼學李炳鐵等五人,各雅誦一件賜給,之次次上幼學金炳冀等五人,各奎章全韻一件賜給。
傳于尹敎成曰,入格儒生,明日延英門外施賞。
以修撰成容默牌不進罷職傳旨,傳于尹敎成曰,只推。
尹敎成,以弘文館言啓曰,新除授副應敎韓宓履,時在廣州地,校理金鎭右,時在慶尙道安東地,副校理李玄功,時在京畿楊根地,副修撰金炳奎,時在慶尙道蔚山地,經筵入番事緊,請竝斯速乘馹上來事,下諭。傳曰,竝許遞。
李穆淵,以承文院都提調意啓曰,本院提調,近甚數少,行知中樞府事徐憙淳,兵曹判書朴晦壽,行護軍徐左輔·徐英淳竝還差,吏曹參判洪在喆,行承政院左承旨徐念淳,行護軍李圭祊·金景善·金英淳,漢城府左尹兪星煥,右尹趙鶴年,兵曹參判金箕晩,行護軍姜時永,亦爲差下,使之察任,行護軍鄭禮容,年滿七十,依定式減下,何如?傳曰,允。
尹敎成,以成均館大司成意啓曰,今此監試初試時,照訖講前期定日,自本館草記事,已有禮曹節目啓下矣,日子當爲預定,今七月二十六日爲始,開講之意,敢啓。傳曰,知道。
姜泰重,以都摠府言啓曰,今日入直內三廳武兼禁軍及軍兵等,當爲中日習射技放,而親行望拜禮相値,不得設行之意,敢啓。傳曰,知道。
吏曹啓目,權知成均館學諭許銑,口傳施行,何如?判付啓依允。
刑曹啓目粘連,玄風金玉連獄事,一龜同商,情誼不淺,八年率居,矜恤宜先,三打有證,一縷遽殞,期於得情,何如?判付啓依允。
又啓目粘連,德源金宗範獄事,從兄傷牛,其弟殞軀,移怒已極無謂,致殺胡至且憯,嚴訊取服,何如?判付啓依允。
又啓目粘連,文川李寬弘獄事,底干他人之和奸,竟成自己之眞犯,痕損竝著要害,證招各有的確,加訊取服,何如?判付啓依允。
壬寅七月二十一日卯時,上詣北苑。望拜禮親行入侍時,行都承旨李穆淵,行左承旨徐念淳,右承旨金大根,左副承旨沈宜升,右副承旨尹敎成,同副承旨姜泰重,假注書石基坤·李敬溥,記注官李昌祖,別兼春秋南秉哲,檢校直提學趙秉龜,直提學金輔根,檢校直閣李公翼,直閣金始淵,檢校待敎金學性·金洙根·趙鳳夏,待敎李裕元,以次侍立,時至,上具翼善冠·黑團領袍,出宜春門,傳曰,侍衛軍兵雨具,從便爲之。出傳敎藥房提調李光正,副提調李穆淵,進前奏曰,侵早勞動,潦雨蒸濕,聖體,若何?上曰,一樣矣。仍步詣北苑板位前,通禮前導詣拜位北向立,贊儀唱四拜,上行四拜禮訖,贊儀唱跪,上跪,司香官二員,進香案前,三上香,俯伏興退,贊儀唱四拜,上行四拜禮訖,還由宜春門,入暎花堂,藥房口傳問安。答曰,知道。傳曰,望拜禮時,參班儒武,當應製試射矣,儒生,暎花堂親臨磨鍊,弘文提學牌招,武士,訓將試取於北營。出傳敎傳曰,戶房承旨,與禮曹堂上戶曹郞廳,依定式馳詣宣武祠,奉審摘奸以來。出傳敎傳曰,參班武士試取,以禁將爲之。出傳敎傳曰,都承旨,持此御題,與弘文提學,偕往摛文院,試取以來。出傳敎傳曰,雨勢如此,儒生試取處所,以摛文院爲之。出傳敎泰重,請出標信解嚴,諸臣以次退出。
上在昌德宮。停常參·經筵。
自卯時至巳時,灑雨下雨,測雨器水深四分。
尹敎成啓曰,明日召對,取稟。傳曰,停。
徐念淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨金大根,今日不爲仕進,卽爲牌招,何如?傳曰,允。
尹敎成啓曰,假注書石基坤,身病猝重,勢難察任,今姑改差,何如?傳曰,允。
石基坤改差,代以李參鉉爲假注書。
姜泰重啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言李潭九·南性敎牌不進罷職傳旨,傳于姜泰重曰,只推。
以右承旨金大根牌不進罷職傳旨,傳于姜泰重曰,只推。
尹敎成,以弘文館言啓曰,下番闕直,事甚未安。修撰成容默,旣有只推之命,卽爲牌招入直,何如?傳曰,允。
傳于尹敎成曰,藥房都提調許副代,前望單子入之。
傳于尹敎成曰,玉堂有闕之代,前望單子入之。
內醫都提調前望單子入之,右議政鄭元容落點。
玉堂前望單子入之,應敎金英根,副應敎徐有薰,校理柳幼麟,副校理曺錫雨,副修撰趙龜夏落點。
尹敎成啓曰,新除授副校理曺錫雨,以前任龍岡縣令,方在解由未出中,何以爲之?敢稟。傳曰,勿拘。
傳于姜泰重曰,京畿暗行御史留待。
傳于姜泰重曰,京畿暗行御史入侍。
以平安監司金興根狀啓,博川等邑民家漂頹事,傳于姜泰重曰,許多民家之漂頹,聞甚驚慘,元恤典外,別加顧助,卽爲結構奠接,俾無一民失所捿遑之弊事,廟堂各別措辭分付。
尹敎成,以禮曹言啓曰,太廟展謁,每以春秋定式,取稟矣,今秋展謁吉日,以何間推擇乎?敢稟。傳曰,以來月旬前擇入。
又以禮曹言啓曰,以太廟展謁,取稟草記,傳曰,以來月旬前擇入事,命下矣。展謁吉日,令日官李秉洪推擇,則來八月初八日爲吉云,以此日定行乎?敢稟。傳曰,以此日爲之。
姜泰重,以兵曹言啓曰,北苑望拜禮時,參班武士試取入格人等,謹依判下別單施賞,而上弦弓,以軍器寺所在者取來,頒給之意,敢啓。傳曰,知道。
領議政趙寅永疏曰,伏以,臣以卑鄙,再叨上相,位遇則較益隆重,寵眷則倍加深厚,是豈臣朽敗頹落者所能堪承,而特臣所處之地,與人有殊,旣無以遠離輦轂,又或有時奉燕濩,則在臣義分,只有臣身之不敢自有而已,餘外傍人之嗤點,自己之昌被,都不欲關此念頭,遂敢冒昧承膺耳,若以臣謂之以貪戀,則臣當自服,若以臣謂之以喪廉恥,則臣當自服,若以臣謂之以膺大任享厚祿而績庸無成,則臣雖萬死,無所逃矣,然而臣之尙今蹲仍,豈有他哉?斷斷一念,惟在於涓埃塵刹,而事與計謬,非力可致者,卽惟曰病也,臣之言病,非止一再,臣之爲說,自覺支蔓,況敢數數於君父,而疾痛之呼父母,常情也,臣又安得不披瀝衷懇,丐籲於我殿下聽卑之前哉?臣病本在癖積,只妨飮啄,苟加節愼,亦可支持,而無奈乎蒲質先衰,楡景已迫,百症大祟,迭現疊出,外則偏枯,內則下脫,臂掉脚澁,各在一邊,俱係危惡,更僕難數,大抵是月異而歲不同矣,雖然此猶以形骸氣血上言也,假使對投不失其宜,將攝常得其適,則安知不更延幾何,而最是心短神縮,漸至昏錯,意非不存而忽己忘,事所當做而漫不記,民國訏謨,十漏七八,昨所酬接,今若隔塵,雖强自策勉,無如何矣,實情如是,而尙欲據百僚之首,贊萬機之繁,其勢誠有行不得者,臣雖無狀,豈忍以占便之計,自取欺天之罪乎?伏惟聖明於臣,積憊之態,甚衰之狀,固已洞燭之無餘,則恐不待臣言之畢,有所體諒,而況藥院之任,異於他司汗漫,臣旣忝冒屢朔,日次候班,每多懸病,此尤臣惶懍自訟者也,竝與相職,亟許卸免,以幸國事,以安微分,千萬幸甚。臣無任云云。答曰,省疏具悉卿懇。卿之重卜,纔爲半年,又此引病,誠非始慮攸及,卿試思之,今日國勢民事,豈卿言病之時乎?卿之多病,予所洞悉,善加調護,亦何妨於臥閤,而至於請急乎?甚非予小子倚重委畀之本意,卿其諒之,卿其諒之,至於藥院之任,例多均勞,今姑許副,仍傳于姜泰重曰,此批答,遣史官傳諭于領議政。
壬寅七月二十二日酉時,上御熙政堂,京畿暗行御史入侍時,同副承旨姜泰重,假注書李敬溥,記注官李昌祖,別兼春秋南秉哲,暗行御史李濟達,以次進伏訖。上曰,史官分左右,御史進前。上曰,無事往還乎?濟達奏曰,幸荷王靈,善爲往還,而愚魯太甚,不能對揚萬一,惶悚極矣。上曰,御史先退,史官就座。仍命退,承史以次退出。
上在昌德宮。停常參·經筵。
姜泰重啓曰,明日召對,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行都承旨李穆淵,行左承旨徐念淳,右承旨金大根,左副承旨沈宜升不爲仕進,右副承旨尹敎成式暇出去,院中只有臣一人,伴直無人,左副承旨沈宜升,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言李潭九·南性敎牌不進罷職傳旨,傳于姜泰重曰,只推。
沈宜升,以弘文館言啓曰,新除授副應敎徐有薰,校理柳幼麟,副校理曺錫雨,竝卽牌招察任,何如?傳曰,允。
又以弘文館言啓曰,新除授應敎金英根,時在廣州地,經筵入番事緊,請斯遠乘馹上來事,下諭。傳曰,許遞。
姜泰重,以備邊司言啓曰,中部字內,有人命溺死事,招致該部入直官員,則仍無去處,晩始來現,揆以法意,寧容如是,其常時闕直之罪,可以推知,該部令許石老,爲先汰去,令攸司嚴勘,何如?傳曰,允。
姜泰重,以摠戎廳言啓曰,本廳左司把摠任商準,身病甚重,勢難察任,改差,何如?傳曰,允。
刑曹啓目粘連,順安奴永祿獄事,鬪而至死,莫踰七日,看渠實犯,卽有二證,査啓纔徹,曺讞已勘,訊推得情,何如?判付啓依允。
又啓目粘連,肅川崔致憲獄事,捽髮旣有目見之證,落齒莫掩手犯之跡,連加訊推,何如?判付啓依允。
又啓目粘連,載寧吳平陽獄事,口咬緣起,雖非出於殺心,齒跡參差,旣脗合於法文,情雖可原,法實難貸,期於取服,何如?判付啓依允。
刑曹啓目粘連,洪原朴正云獄事,心坎腹肋,部位緊要,血癊紫骾,圍圓闊大,百葉之錢,此胡大物,七尺之軀,如是毒戕,嚴訊取服,何如?判付啓依允。
又啓目粘連,咸興柳宅淵獄事,樊籬微爭,手脚亂使,臍肚著必死之傷,黯硬卽毒築之驗,連加訊推,何如?判付啓依允。
又啓目粘連,德源裵順伊獄事,心坎後肋,旣要害之著傷,猶父從叔,又爛熳而露贓,連加訊推,期於承款,何如?判付啓依允。
上在昌德宮。停常參·經筵。
姜泰重,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李穆淵啓曰,明日召對,取稟。傳曰,停。
姜泰重啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李穆淵啓曰,行左承旨徐念淳,右副承旨尹敎成,今日不爲仕進,竝卽牌招,何如?傳曰,允。
又啓曰,來八月初二日社稷大祭親祭祭文,當爲製進,藝文提學朴永元,待明朝牌招,使之製進,何如?傳曰,允。
以右副承旨尹敎成牌不進罷職傳旨,傳于姜泰重曰,只推。
李穆淵啓曰,今日親臨受誓戒時,承旨當爲備員,而右副承旨尹敎成,旣有只推之命,更爲牌招,何如?傳曰,允。
徐念淳啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言李潭九·南性敎牌不進罷職傳旨,傳于尹敎成曰,只推。
以副應敎徐有薰,副校理曺錫雨牌不進罷職傳旨,傳于尹敎成曰,只推。
以校理柳幼麟牌不進罷職傳旨,傳于尹敎成曰,只推。
尹敎成,以弘文館言啓曰,副應敎徐有薰,校理柳幼麟,副校理曺錫雨,旣有只推之命,竝卽牌招察任,何如?傳曰,允。
以副應敎徐有薰,副校理曺錫雨牌不進罷職傳旨,傳于尹敎成曰,只推。
以校理柳幼麟再牌不進罷職傳旨,傳于尹敎成曰,只推。
徐念淳啓曰,卽者,義禁府都事來言,時囚無得過三日滯囚,曾有定式矣,時囚罪人洪稷榮等,當爲捧供,而判義禁權敦仁有身病,同義禁姜時永在外,金景善呈辭,一員未差。不得開坐云,判義禁,卽爲牌招,同義禁未差之代,政官牌招,開政差出,待下批牌招,何如?傳曰,允。
吏曹啓目粘連,觀此京畿暗行御史李濟達書啓,則積城前縣監韓翼彦段,繡啓旣已令攸司稟處,更無可論是白遣,朔寧郡守李垿段,癸巳繡衣査減結五十五結零內,三十六結零,還爲出秩,取作官用,縱托襲謬,實是白徵,本郡火田,自經荐歉,到處荒廢,而謂以比摠,必欲取贏,至有洞里排徵之擧,誠爲峽民難支之弊,南四面執結,官用之爲九百餘兩者,已是不忍之政,況又北三面收稅,宮納之外七十結零,價錢三百五十兩零,稱以餘剩,付之私用,實爲傷廉,結稅加斂錢六百八十餘兩,則爲報吏屬之加下,而有鄕稟之許題,雖非成事,有欠商量,衙舍修理時賣鄕錢九百十兩內,修理所入,爲八百七十三兩零,餘在三十六兩零,所謂修理時材木輸運,全用民力,藁索雜物,責出面里,土石赴役,亦有東西里二百餘戶之輪次發丁,則可見量入之過多,冒減之太濫,其外稱以浮費情債,各廳下屬之自下加斂於賣鄕各人者,其數夥多,座首高漢雄差出時,由吏監官之私自捧賂,亦爲不些,自官賣鄕,已是法外,情債之加斂,行賂之私捧,任其自恣,全不致察,尤爲駭然,營還穀一百六十三石之加作,罔覺倉奸,官需米十一石之加磨鍊,何補廩入?誠非素望,不勝慨歎是如爲白乎旀,麻田郡守金宜淳段,下吏之私自防結,而至於再徵,胡不察於違法,筏木之稱以收稅,而致其浮謗,終有嫌於起第,至若官柴之輸京,亦多浦村之貽弊是如爲白乎旀,安山郡守李寬永段,本郡田摠一百十八結零之稅太,以米換出收捧者,爲三十九石零,每石六兩六錢式,合錢二百六十兩零內,一百三十兩零,以稅太三十九石零合價除,其餘剩錢一百三十兩零,歸之私橐,儲置春劃十石,以大同價,每石七兩二錢式執錢,合七十二兩內,三十兩,儲置每石三兩式立本,其餘四十二兩及官需米八十九石,亦以大同混出,高價執錢,不念公法,徒營私計者,無所忌憚,胡至此極,今春平倉米代錢一千三百十八兩零受來時,七百一兩零,自京犯用,還戶之排分無路,則乃以本邑還錢,挪貸移充,而本邑還分,竟無區處,華城穀本邑留庫租,盡分取耗,爲一百二十石零,代錢一百四十五兩零,亦歸私用,本郡舊免稅一百六十八結零,每結十一兩式收捧取剩,以補犒廳流來之負逋者,卽是前例,而本無雜役米名色之付於官廳,又托以犒廳補逋,請得新免稅一百五十結於巡營,亦以每結十一兩式收捧取剩,新舊稅剩合錢六百六十七兩零內,三百三十四兩零,以二百七十結雜役米價,入于官廳,只以三百三十二兩零,付之犒廳,新免稅一百五十結雜米六十二石價一百八十六兩之取用,猶爲不當,其外魚物之排日,浦戶難支於濫入,狴囚之滯月,訟民何辜於橫罹是如爲白乎旀,江華府經歷沈源祖段,昨冬留庫條米一千七百十八石零內,五百石,無難貸下,三百三十七石零,每石三兩三錢五分式作錢,合爲一千一百三十一兩零,一百六十二石零,則以兩南耗上納中,每石三兩式錢四百八十六兩零取來,都合錢一千六百十八兩零內,一百十八零,稱以庫子色落條出給,而貸下之五百石立本次,九百五十九兩零,以每石二兩式分給,爲米四百七十九石零,二十石零代錢四十兩零,則該色封置,姑未分給,二百兩則官奴等所逋米一百石,待秋計納次分給,而三百兩則庫子等歲終,將有逋欠,一百五十石預備次分給,莫重留庫,擅自作錢,減價立本,已違經典,謂其將生逋欠,先爲區處者,非但推說不去,可見漫漶作名,今春換米分給時,該色之換戶代受,至爲四百二十六石零之多,而任其幻弄,初不致察,亦涉可疑,外他細瑣,有難毛擧是如爲白有臥乎所,上項三邑守令及經歷,爲先罷黜,令該府拿問處之爲白乎旀,利川府使沈鐛段,結稅之任其挪貸,而或至再徵,由吏之私自防納,多近百結,詞訟之不能剛斷,而以致屢翻者,只緣柔善,差欠周察是如爲白乎旀,陽川縣令沈正禮段,斗邑雖云少事,觸政奈致多謗,鈴閣常扄,醉睡未醒於日午,訟牒不聽,民訴無控於堂下,半載居官,全沒就緖是如爲白有臥乎所,上項兩邑守令,竝只罷黜爲白乎旀,陽智前縣監金海植段,聽諺稗而消遣,下吏登堂,擧官簿而排置,冊客同醉,自知在職而無補,竟至歸家而求遞,有難責備是如爲白有臥乎所,不可以已遞而勿論,罷職爲白乎旀,通津前府使金相宇段,居官無幾,取謗胡多,落講生之納賂免丁,醜尙聒耳,都監官之捧錢頉役,嗤欲唾面,校生李石柱等所納,爲二百兩,監官李聖培處所捧,爲五百兩,諸招不啻丁寧,衆賄若是狼藉,事雖涉於鄙瑣,罪實難於容貸是如爲白乎旀,前前府使尹明儉段,庚子春大同停退之命,卽曠絶之恩澤,而不念歉歲之民情,欲充磎壑之私慾,旱田大同當納元數八百二十四石零內,三百六十五石零,每石以十二兩四錢五分式收捧,合錢四千五百五十四兩零內,二千二百七十九兩零,以每石六兩式竝雜費,待秋上納,餘剩錢二千二百七十四兩零,沒數取用,惠不下究,利自歸已,庚子春平倉上城米分給條二百三十石內,十八石零,則受來時,雜費除之,在二百十一石零,每石代錢四兩式,合錢八百四十六兩零內,六百三十四兩零,則本米二百十一石零,以每石三兩式立本,餘剩錢二百十四兩零及己亥條春三升代錢,還徵於其時色吏者四十五兩零,與自備三十九兩零,都合錢三百兩,將以補弊,得添還加分一百石,至秋竝耗雜費,以一百二十石代錢三百六十兩收捧者,都歸私橐,還錢之所取用,爲二千二百六十九兩零內,其間所報,不過七百八十八兩零,其餘一千四百八十兩零,則尙載虛簿,居牧民之地,無難私貸,究厥所犯,誠極寒心是如爲白乎旀,高陽前郡守李時佐段,辛丑春還分給條中三百九十三石零代錢四百七十二兩零,錄以未捧,歸於私用,辛丑儲置劃下中一百石,以常賑牟二百五十石,自營換劃,當依互換米例,三兩計捧是白去乙,不此之爲,乃以儲置五兩恒定例收捧,旣是春劃,則宜無夏耗,而竝爲加耗,二百七十五石,每石二兩式準折收捧,合錢五百五十兩內,三百兩,儲置立本,其剩餘二百五十兩,沒數取用,每年儲置加報會餘條,合二百三十二兩零,付之由吏下記,看作自官應食,牛贖錢八十五兩內,瞞報營門,只以二十八兩,塞責備納,其餘五十七兩,取入之件記昭在,外此奸吏之欺弊,聽聞之駭惑,不可殫記是如爲白乎旀,加平前郡守李正夏段,公廨修葺之際,挪貸營還稷二千五百石內,一千八百石之尙未充報者,雖因遞歸而不得區劃,其在糴法,則難免自壞是如爲白乎旀,始興縣令尹日善段,辛丑四等儲置中,進上刷價,不卽上下,而爲該色李寅敏之所乾沒者,佯若不知,故爲掩置是白如可,及臣訊問該吏,取考回草,則七十七石零之尙不上下,丁寧無疑,關飭本縣,使之推給是白加尼,邑報之拈出不當之名色,條列虛錄之計除,只以八石零未上下樣爲說者,都是粧撰,太欠誠實,松田犯草人之罰立持者,雇價之取贏甚些,射亭役之空赴,邑民糧米之會減何歸,至於場庖之冒設,邦禁至嚴,廟飭申複,而永登浦之私庖枚稅,是何蔑法是如爲白乎旀,陰竹前前縣監元錫九段,救急米六石代錢七十四兩之貸用於富民,竟因循而無報,儲置錢一百八兩之不給於該吏,終減削於下記,本縣之草結,卽權卜也,以爲各項例下之資,而其中鋪陳債進捧債之兩年還推,一不上下者,合錢爲一百八十四兩零,前官所置草錢七十兩之無端入用,都吏應食草錢一百兩之稱托奪取,俱是不正之名色,把下軍二十七名番錢之每名九錢四分者,乃以一兩四錢四分式加捧,除其上納之元數,其所剩餘,合爲二十七兩,而歸屬不明,大同米之貸送鄕廬,衙錄條之混出復戶,見阻搪於該色,逞含憾於毒杖,貽羞嗤罵,莫此爲甚,非但去後疵謗喧藉是如爲白有臥乎所,上項五邑前後守令,竝只令該府,拿問處之爲白乎旀,陽城縣監任燧段,至殘之局,無事不弊,還戶之流絶過半,軍布之虛額最多是如爲白有臥乎所,從重推考爲白乎旀,楊根郡守李寅在段,泛聽或有浮謗是如爲白乎旀,高陽郡守吳肯默段,儲劃且優,儻無謬例之是襲是如爲白有臥乎所,上項兩邑守令,竝只推考爲白乎旀,金浦郡守李建基段,拔鉅逋而就完,旣有流絶之蠲減,査虛伍而摠充,亦無族里之冤徵,闔境咸安,始怨咨而終譽,積弊皆擧,轉煩劇而爲閑,以若良手通鍊之才,實著治績優異之效是如爲白乎旀,廣州判官金東獻段,雅操廉簡,政法醇和,糶糴均精,倉厫有充溢之美,詞訟平允,閭里騰公明之譽,躬率成規,施措不費聲氣,口碑載路,治績可驗循良是如爲白有臥乎所,上項兩邑守令,治績若是茂著,宜有褒奬之擧,竝似當施以陞敍調用之典是白乎矣,竝只係干恩賞,臣曹不敢擅便,上裁敎是白乎旀,監司李若愚段,規度甚整,可驗恬雅之素尙,鞭箠不用,益見慈惠之攸及,簿書之煩,必也躬覽,郡邑之弊,務欲眉察是如爲白乎旀,前監司徐英淳段,廉約自持,一營晏若無事,雍容爲政,列邑賴以寧謐是如爲白乎旀,水原留守李翊會段,鈴閣蕭閒,軍校咸服其雅量,簿牒簡靜,吏民擧誦其愷悌是如爲白乎旀,廣州留守李嘉愚段,平居著文雅之譽,新莅頌慈諒之政是如爲白乎旀,開城留守金鍏段,威望彈壓於重鎭,嚴明周察於一境是如爲白有臥乎所,道臣守臣體重,今姑勿論爲白乎旀,江華留守李羲肇段,臚列若是狼藉是白乎矣,守臣體重,自臣曹不可循例論斷,令廟堂稟處爲白乎旀,其餘前後守令察訪經歷等段,績乏優異,疵無顯著,竝只置之爲白乎旀,其外閫帥中軍邊將監牧官等乙良,令兵曹稟處爲白乎旀,奏御文字,何等審愼,而御史之長銜,不書實銜,誤書軍銜,有違格例,不可無警,當該御史李濟達,推考,何如?啓依回啓施行爲良如敎。
兵曹啓目粘連,觀此京畿暗行御史李濟達書啓,則永宗僉使李熠段,全不着念,自至取怨,今春造船時,體材木及糧米綿布工匠役價,本有籌司例劃及本鎭貿鹽錢四百兩例下,則似無不敷,而貿鹽錢二百三十五兩與民貸錢六十兩,無端取用,造船木八十株劃下內,九株及末端木,無難發賣,合錢四百二十七兩,糢糊作名,爛用無餘,待變軍官及防營軍官,額外加設五十名,每名一兩式收捧,昨秋巡點時,闕錢四十七兩,創例督納,昨年營還租二百七十一石六斗,每石以一兩六錢式作錢,合爲四百三十四兩二錢五分內,三百二十五兩九分,以詳定價上納,三十五兩八分,營邑色落條除,餘在錢七十四兩八分,或稱雜費,或稱色庫處上下,歸屬不明,昨年稍稔,還租一石時價,不滿詳定元數,則加作四錢,便是勒徵於民,昨冬謂有官用,收納魚物價於浦民,今春聞有繡行,始以八十五兩,汲汲出給,以爲掩跡,島畜至少,官庖弊多,忽自前春,托以稧房,每年收斂民錢七十二兩,牟租名一百八十斗,付之肉直,以爲官用進排,許多病民之政,不可置而勿論是如爲白乎旀,花梁僉使李漢福段,辛丑還錢貸用,爲六百十四兩二錢一分,又以本色各穀貸用者,合爲六十一石十四斗六升七合,尙不分給於民間是如爲白乎旀,前僉使李裕成段,本鎭還餉之流弊,積有年所,爲鎭將者,無難犯法,牟利取剩,自戊戌至己亥兩年,或以高價勒捧,或以詳定執錢,戊己兩年詳定執錢條米七十六石十二斗二升六合,每石三兩三錢式,太一百一石三斗四升五合,每石一兩三錢五分式,租一百六十三石六斗八升五合,每石一兩二錢七分,合錢六百十五兩八錢三分,己亥高價執錢米二十九石十斗四升二合,每石六兩式,太二十五石三斗九升三合,每石四兩五錢式,租二十四石五斗五升五合,每石二兩二錢五分式,合錢三百四十六兩三錢四分,庚子春牟一百五十石十二斗六升六合,每石一兩二錢式,合錢一百八十兩一分,則已上都合錢一千一百四十二兩一錢八分內,六百五十一兩一錢七分,以米每石二兩五錢,太每石九錢,租每石八錢式,減價立本,其餘剩錢四百九十一兩一分,沒數取用是如爲白有臥乎所,上項兩鎭前後僉使所犯,俱係不法,永宗僉使李熠,花梁僉使李漢福,竝爲先罷黜,令該府拿問處之,花梁前僉使李裕成,不可以已遞而勿論,亦令該府,拿問處之爲白乎旀,江華中軍安弼壽段,市直禁其低仰,雖出爲民之意,而反致怨咨,刑杖至於濫酷,欲示立威之志,而有欠撫恤是如爲白有臥乎所,市直之致怨,刑杖之濫酷,不可仍置,罷黜爲白乎旀,其餘閫帥·中軍·邊將·監牧官等,別無優異之績,亦無顯著之疵,竝只置之,何如?判付啓依允。
姜泰重,以備邊司言啓曰,英陽縣監,今當差出,而本邑,以道內最弊至殘之地,又當封庫之後,不可不各別擇送,令該曹勿拘常格,以聲績素著人擬入事,分付,何如?傳曰,允。
又以兵曹言啓曰,新除授慶尙左水使尹明儉,以前任通津府使事,繡啓論列,極其狼藉,因吏曹回啓,有令該府拿問處之之命矣,繡啓論罪旣如此,則不可遲待其勘處,該水使尹明儉,爲先改差,何如?傳曰,允。
有政。吏批,判書趙秉鉉進,參判洪在喆,參議朴容壽病,左副承旨沈宜升進。以尹致謙爲左尹,以趙鶴年爲同義禁,以金英根爲司成,以尹穳爲兵曹正郞,以洪敬謨爲分內醫提調,以朴齊崧爲中部令,以張彦塾爲內贍主簿,以金善行爲繕工主簿,以李建基爲利川府使,以金在晉爲朔寧郡守,李光濂爲麻田郡守,徐世輔爲安山郡守,以羅啓南爲陽川縣令,李勉大爲英陽縣監,以洪達善爲江華經歷。成均博士單金容煥,學錄二單羅時鏞·金用鼎,承文提調十三單徐憙淳·朴晦壽·徐左輔·金英淳·洪在喆·徐念淳·李圭祊·金景善·金英淳·兪星煥·趙鶴年·金箕晩·姜時永。
兵批,判書朴晦壽進,參判金箕晩,參議李是鍊,參知洪龜爕入直,同副承旨姜泰重進。啓曰,京畿水使,今當差出,而當品中可擬之人乏少,堂上曾經兵使及他道兵使,竝擬,何如?傳曰,允。
又啓曰,慶尙左水使,今當差出,而擬望之人乏少,同道及他道守令,竝擬,何如?傳曰,允。以金英淳·兪星煥爲副摠管,以黃載謙爲五衛將,以安鍾鎬爲右捕從事官,以李容德爲守門將,以尹永培爲京畿水使,以李定鉉爲慶尙左水使,以許燮爲城津僉使,副司直金英根·韓宓履·金鎭右·李玄功,副司果金炳奎,以上竝單付。
吏批,再政。以姜必魯爲應敎,以宋宗洙爲漢城庶尹,以洪疇爲社稷令,以朴有壽爲敬陵令,以趙基享爲永陵令,以金尙贊爲監察,以丁學冕爲引儀,以尹宗鎬·李根天爲典說別提,以尹膺善爲金浦郡守,以沈昌奎爲昌原府使,兼喬桐府使單尹永培,京畿水使尹永培今加嘉善加資事,承傳。
兵批,再政。以李謙熙爲訓鍊僉正,以朴商壽爲文兼。
吏批,三政。以尹滋一爲慶基殿令,以吳顯相爲社稷令,以洪章爕爲掌苑別提,以方禹矩爲瓦署別提。
兵批,三政。以李鼎鎬爲都摠經歷,以申命淳爲永宗僉使,以金善門爲江華中軍,以張鋎爲花梁僉使。
傳于姜泰重曰,出宮門路,以協陽門爲之。
以吏曹參議朴容壽牌不進罷職傳旨,傳于姜泰重曰,只推。
姜泰重啓曰,副校理曺錫雨,旣入闕中,不爲肅謝,直爲出去,事甚未安。推考,何如?傳曰,允。
尹敎成,以春秋館言啓曰,別兼春秋臣鄭基世,以照訖講一所試官,今日成均館會同時,晝仕出去之意,敢啓。傳曰,知道。
姜泰重,以備邊司言啓曰,卽見吏曹啓目,則粘連京畿暗行御史李濟達書啓以爲,江華留守李羲肇,繡啓臚列,若是狼藉,而守臣體重,不敢擅斷,令廟堂稟處事,允下矣。沁留臚列,雖甚張皇,其實則皆營裨倉色之作奸,失在不察而已,至於營需之濫捧高價,旣無數爻之的指,似涉零瑣,而宰臣居留之任,事體不輕,則旣登繡啓,不可不論,江華留守李羲肇,施以譴罷之典,何如?傳曰,允。
又以兵曹言啓曰,來八月初八日大駕詣宗廟展謁時,隨駕營門,當爲磨鍊矣,禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟,傳曰,依春展謁例爲之。
刑曹啓目粘連,石城前縣監徐章淳矣莫重初檢,實因不善縣錄,從重推考罪,奉制書有所施行違,杖一百收贖公罪,啓依允爲旀,功減一等爲良如敎。
又啓目粘連,恩津前縣監趙奎年矣莫重覆檢,實因不能審愼,從重推考罪,奉制書有所施行違,杖一百收贖公罪,啓依允爲旀,功減一等爲良如敎。
領議政趙寅永箚曰,伏以臣,見差社壇親祭時亞獻官,當爲進參於親臨誓戒,而忽於今朝,猝發暴瀉,度數頻數,收拾不得,萬無班次肅敬之望,玆控短箚,仰陳實狀,伏願亟命該曹,改付享標,以重祀典焉。取進止。答曰,省箚具悉卿懇。愼節奉慮,享官許令改付標矣,卿其安心調理。仍傳于姜泰重曰,此批答,遣史官傳諭。
壬寅七月二十四日子時,上詣仁政殿月臺。社稷大祭親臨受誓戒入侍時,行都承旨李穆淵,行左承旨徐念淳,右承旨金大根,左副承旨沈宜升,右副承旨尹敎成,同副承旨姜泰重,假注書李敬溥·李參鉉,記注官李東韻,別兼春秋鄭基世,檢校直提學趙秉龜,直提學金輔根,檢校直閣李公翼,直閣金始淵,檢校待敎金學性·金洙根·南秉哲·趙鳳夏,待敎李裕元,以次侍立。時至,上具遠遊冠·絳紗袍,乘輿出宣化門,藥房提調李光正,副提調李穆淵進前奏曰,侵夜勞動,聖體,若何?上曰,一樣矣。通禮前導出協陽門,由肅章門,入仁政門,至降輿所。通禮跪啓請執圭,穆淵進圭,上執圭。通禮導上詣板位南向立,贊禮唱四拜,諸享官宗親文武百官,皆四拜訖。吏曹判書趙秉鉉讀誓文,刑曹判書朴永元聽誓文訖,贊禮唱四拜,諸享官及宗親文武百官,皆四拜訖,通禮跪啓請禮畢,仍請釋圭,穆淵跪受圭。通禮跪啓請乘輿,上乘輿,通禮前導出仁政門,由肅章門,入協陽門還內,泰重請出標信解嚴,諸臣以次退出。
上在昌德宮。停常參·經筵。
藥房提調李光正,副提調李穆淵啓曰,親行誓戒,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李穆淵啓曰,明日召對,取稟。傳曰,停。
姜泰重啓曰,合辭許久闕啓,事甚未安。除在外外,未肅拜·呈告人員,竝都牌招,何如?傳曰,允。
又啓曰,備邊司郞廳來言,今日,賓廳日次,而領議政趙寅永,無時急稟定事,左議政金弘根,右議政鄭元容,俱有身病,不得來會云矣,敢啓。傳曰,知道。
李穆淵啓曰,行左承旨徐念淳,右承旨金大根,右副承旨尹敎成,今日不爲仕進,竝卽牌招,何如?傳曰,允。
姜泰重啓曰,開坐事,命下矣。判義禁權敦仁,同義禁金景善,竝卽牌招,以爲備員開坐之地,何如?傳曰,允。
金大根啓曰,親祭祭文,當爲製進,而藝文提學朴永元疏批已下,卽爲牌招,何如?傳曰,允。
又啓曰,藝文提學朴永元牌不進推考傳旨,今方捧入,而親祭祭文,當爲製進,如是違牌,事甚未安。更爲牌招,何如?傳曰,允。
又啓曰,藝文提學朴永元牌不進推考傳旨,今方捧入,而親祭祭文,當爲製進,如是違牌,事甚未安。更爲牌招,何如?傳曰,允。如有違牌,勿爲呼望。
傳于姜泰重曰,中官李敎益,擧行之際,事極無嚴,令該府拿問,各別嚴勘。
備邊司薦望,以權大肯爲江華留守。
姜泰重啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言李潭九·南性敎牌不進罷職傳旨,傳于姜泰重曰,只推。
以右副承旨尹敎成牌不進罷職傳旨,傳于姜泰重曰,只推。
金大根,以弘文館言啓曰,副應敎徐有薰,校理柳幼麟,副校理曺錫雨,旣有只推之命,竝卽牌招察任,何如?傳曰,允。
又以弘文館言啓曰,新除授應敎姜必魯,時在慶尙道安東地,經筵入番事緊,請斯速乘馹上來事,下諭。傳曰,許遞。
以副應敎徐有薰,校理柳幼麟,副校理曺錫雨牌不進罷職傳旨,傳于姜泰重曰,只推。
金大根,以吏曹言啓曰,昨日政,典設司別提副望徐鴻輔,與本曹參判臣洪在喆,爲妻三寸相避,而未及照察,矇然擬入,臣不勝惶恐,原望筒改付標以入之意,敢啓。傳曰,知道。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣,發遣郞廳,東郊先農壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審,則各壇壇上及四面紅箭門,墻垣階砌,俱爲無頉,此後看護等節,另加申飭之意,敢啓。傳曰,知道。
刑曹啓目粘連,平壤洪龍云獄事,二人相詰,一人捨命,死者根由,當問於生者,到今究竟,唯有窮覈,訊推得情,何如?判付啓依允。又啓目粘連,安州金亨烈獄事,二人相鬪,三日致死,則不可以些少疑眩,遽議於年久重獄,訊推得情,何如?判付啓依允。又啓目粘連,全州金成業獄事,鬪前無病之人,鬪後經日而死,行築則有證,他故則無著,加訊得情,何如?判付啓依允。刑曹啓目粘連,公州私奴成明獄事,被築則證空因晦,患癘則理近形似,年久之後,一向訊推,恐有欠於審克之義,上裁,何如?判付啓依回啓施行爲良如敎。又啓目粘連,金化金又得金獄事,饑兒浮黃,如病葉離根,少有撞觸,其氣易絶,某部某傷,不足拘泥,先犯後犯,均爲釁孼,因證俱晦,强分首從,未免爲幸不幸,恐有欠於審克之義,上裁,何如?判付啓依回啓施行爲良如敎。又啓目粘連,庇仁林今實獄事,二主共鬪,七日竟死,胸背牽痛,受傷之證自如,水土宿病,護讐之供難信,期於得情,何如?判付啓依允。
刑曹判書朴永元疏曰,伏以,臣以無似,厚沐洪造,從前踐歷之踰濫,邇來叨冒之委湊,不翅僬僥之擧九鼎,蚊蝱之負泰山,中夜繞壁,懍懍淵谷,迺者,藝垣新命,忽下於夢想之外,惝怳震駭,直欲鑽地而不可得也。噫,詞宗之選,是何等淸峻,治象世敎之所根基也,鴻匠哲儒之所軌範也,臣不敢張皇引喩,猥效克讓之美,而只以臣必不能堪承之實與決不可冒膺之義,披瀝而陳暴,冀幸聖明之照燭焉,臣之無文不學,卽通朝之所共知也。早失庭訓,長無師承,經史百家,曾未窺其藩籬,旣又半生貞疾,在於阿睹,手不近書卷,已十數年,舊聞新知,日覺耗失,其能免銀根臘獵之譏者,幾希矣,尙可以擬議於黼黻皇猷,潤色勝藻之責也乎?此已萬萬無是理,而兩館之職,雖有詞命考試之分掌,凡係試事,例應同參,時或代行,臣之向來僨誤,政坐矇昧經旨,冬烘頭䐉,無面可顯,試院一步,遂成鐵限,於是乎臣之去就,不得兩言而決矣,念臣本末,百無一能,而聖朝所以奬借拔擢,有若足備任使,稍堪試可者然,臣之厚欺一世,乃至此耶?祗緣臣遭値倖會,濫竽於衆吹之中,底蘊未露,人莫知其空空也,其心不期於欺世,而其跡自歸於欺世,今此所叨,卽其欺之較大者耳。若謂臣矯飾巽辭,强引株守,掠取華貫,規占便宜,則是誠小人之索性,而欺世之不足,至於上欺於君父也。臣雖無狀,豈忍出此,淸朝名器,不可由臣而玷累,士夫廉防,不可自臣而隳壞,有一於此,猶當自劃,況兼而有之者乎,見今社享親祼,夙戒吉辰,代撰有命,天牌儼臨,而屢犯違傲,諒非獲已,寧被方命之誅,萬無進身之路,廻遑迫塞,冒控短籲,斷斷衷悃,言不知裁。伏乞天地父母,特垂生成之澤,將臣新授提學之任,亟許鐫改,仍令選部,勿復檢擬,俾國體無損,微諒獲全,千萬幸甚焉。臣無任云云。答曰,省疏具悉。此豈永永可引之事,而欲作艮限乎?勿辭行公。
上在昌德宮。停常參·經筵。
金大根啓曰,明日召對,取稟。傳曰,停。
徐念淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨沈宜升,右副承旨尹敎成,今日不爲仕進,竝卽牌招,何如?傳曰,允。
姜泰重啓曰,左尹尹致謙,除拜後過三日,不爲出肅,依定式推考警責,仍卽牌招察任,何如?傳曰,允。
徐念淳啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言李潭九·南性敎牌不進罷職傳旨,傳于徐念淳曰,只推。
以左副承旨沈宜升,右副承旨尹敎成牌不進罷職傳旨,傳于徐念淳曰,只推。
傳于徐念淳曰,忠淸左道暗行御史留待。
傳于徐念淳曰,忠淸左道暗行御史入侍。
以平安監司金興根狀啓,宣川府民家頹壓事,傳于金大根曰,許多民家之頹壓,聞甚矜惻,元恤典外,別加顧助,卽爲結構奠接,俾無失所棲遑之弊事,廟堂各別措辭分付。
金大根,以弘文館言啓曰,校理柳幼麟,副校理曺錫雨,旣有只推之命,竝卽牌招,何如?傳曰,允。
又以春秋館言啓曰,別兼春秋臣鄭基世,以照訖講試官,今日開講時,晝仕出去之意,敢啓。傳曰,知道。
姜泰重,以司僕寺一二提調意啓曰,智島稅穀,七月將盡,八月不遠,尙不來納,事未前有,大抵稅穀法意,至重且大,三月裝載,四月上納,旣是法典,一朔遲滯,容或無怪,至於七月晦間未納者,揆以紀綱,萬萬駭然,該萬戶韓廷秀,爲先汰去,令該府拿問勘罪,何如?傳曰,允。
又以司僕寺一二提調意啓曰,濟州出來先運歲貢馬二百匹內,八匹中路故失,九匹中路病留,七匹津頭逃逸,二匹到本寺病留,十匹水原府別驍士,四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬八十二匹禾毛色別單書入之意,敢啓。傳曰,知道。
徐念淳,以義禁府言啓曰,因京畿暗行御史李濟達書啓,吏曹回啓內,積城前縣監韓翼彦,繡啓旣已令攸司稟處,更無可論爲辭矣,韓翼彦,下去黃海道白川郡本家云,依例發遣府書吏,拿來,何如?傳曰,待待命拿囚。
又以義禁府言啓曰,朔寧郡守李垿,麻田郡守金宜淳,安山郡守李寬永,江華府經歷沈源祖,通津前府使金相宇,前前府使尹明儉,高陽前郡守李時佐,加平前郡守李正夏,始興縣令尹日善,陰竹前前縣監元錫九,永宗僉使李熠,花梁僉使李漢福,前僉使李裕成等,竝拿問處之事,傳旨啓下矣,李寬永·李正夏,今方待命,竝拿囚,李垿·金宜淳·沈源祖·尹日善等,時在任所,金相宇,下去京畿楊根地,李時佐,下去始興地,元錫九,下去驪州地,李裕成,下去忠淸道槐山地云,依例發遣府書吏羅將,竝拿來,尹明儉,以吉州牧使,時在任所,李熠·李漢福,亦在任所,依例發遣府書吏,交代後,竝拿來,何如?傳曰,竝待待命拿囚。
副應敎徐有薰疏曰,伏以臣,奉使無狀,自速罪戾,上以孤負委寄,下以僇辱身名,屛伏悚蹙,泣訟愆尤,歷月踰時,不知自措。夫奏御文字,何等謹嚴,一點之差,猶稱死罪,況以持斧論人之啓,有此名色換錄之失,論厥辜負,嶺海亦輕,而惟我殿下日月之明,不遺照燭,天地之大,曲加包容,薄示誨責,罰止譴削,臣拚聖訓而隕越,拊私分而怔營,跼天蹐地,措躬無所,千萬不自意,蕩敍恩命,有隕自天,繼以華誥聯翩,嚴召荐降,臣於半年逖違之餘,寧昧不俟駕屨之義,而至醜之目,旣非薰沐之可新,已虧之質,又非陶鎔之可完,脩門一步,鐵限在前,臣情到此,吁亦窮且慼矣。噫,橫逆之遭,從古何限,而豈有如臣所罹之罔測者哉?明珠之謗,猶因薏苡之齎,而臣則竝與薏苡而無之矣,竊屨之認,亦因形似之疑,而臣則竝與形似而無之矣。此誠夢想之所不到,意慮之所不及,言之者雖甚容易,聽之者寧不冤愕?恩言曠絶,昭晳備至,辭敎諄嚴,情實畢燭,臣雙擎九頓,莊誦百回,闔門聚首,感淚被面,臣持此以歸,夕死何恨,而臣之煩冤憑塞,若不可以終朝者,誠有以焉,自古持斧之臣,或因刺探爽實,或坐措處失宜,招人訾謫,自速郵罰,古往今來,容或有之,而身居按廉之地,反被累穢之目,歷溯乘牒,果有是否,臣縱欲憑恃寵靈,冒沒趨承於周行之末,一世之持淸議者,孰肯與臣爲伍哉?臣腐心痛骨,直欲溘死無訛,而亦不敢引歐刀剚腹者,秪欲少須臾以待一番査明而已,冤恨結轖,按住不得,申暴危衷,仰瀆崇聽。伏乞聖明,俯垂鑑察,下臣司敗,嚴明審覈,臣若有一毫近似於言者之言,亟施當施之律,以警具僚,以嚴國法焉,情急執蹙,言不知裁,伏地戰兢,心神飛越,臣無任云云。省疏具悉。本事已屬過境,訖可休矣,如是更提,豈有出場之日乎?勿辭察職。
壬寅七月二十六日酉時,上御熙政堂。忠淸左道暗行御史入侍時,行左承旨徐念淳,假注書李敬溥,記事官吉履元,別兼春秋沈敬澤,暗行御史李經在,以次進伏訖。上曰,史官分左右。御史進前,經在進前。上曰,無事往還乎?經在奏曰,王靈攸曁,無事往還矣。命御史先退,史官就座。仍命退,承史以次退出。
上在昌德宮。停常參·經筵。
姜泰重,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金大根啓曰,明日召對,取稟。傳曰,停。
又啓曰,來初一日,輪對日次,而社稷大祭親祭齋戒相値,頉稟之意,敢啓。傳曰,知道。
姜泰重啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金大根啓曰,右副承旨尹敎成,今日不爲仕進,卽爲牌招,何如?傳曰,允。
姜泰重啓曰,昌原府使李定鉉,移拜慶尙左水使,有除朝辭赴任之命矣,密符則以前左水使李圭徹所受仍佩,諭書則安寶,使院吏齎傳,何如?傳曰,允。
傳于金大根曰,左承旨·右副承旨許遞,前望單子入之。
承旨前望單子入之,李謙在·李時在落點。
金大根啓曰,新除授承旨李時在,以前任江界府使,方在解由未出中,何以爲之?敢稟,傳曰,勿拘。
以校理柳幼麟,副校理曺錫雨牌不進罷職傳旨,傳于金大根曰,只推。
金大根,以弘文館言啓曰,校理柳幼麟,副校理曺錫雨,旣有只推之命,與副應敎徐有薰,一體牌招察任,何如?傳曰,允。
姜泰重啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言南性敎牌不進罷職傳旨,傳于姜泰重曰,只推。
以右副承旨尹敎成牌不進罷職傳旨,傳于金大根曰,只推。
兵曹口傳政事,大護軍單金左根。
姜泰重,以義禁府言啓曰,智島萬戶韓廷秀拿問勘罪事,傳旨啓下矣。韓廷秀,時在任所,依例發遣府羅將,交代後拿來,何如?傳曰,待待命拿囚。
左尹尹致謙疏曰,伏以臣,衰癃蹇淺,百無肖似,窮巷杜蟄,自訟愆尤,不意履簪之弊,收之汚泥之中,洗滌滓穢,曲加薰沐,亞尹除旨,有隕自天,臣以悖以恐,誠不知措躬之所也。臣本根孤植弱,才綿識薄,向於嶺邑,自速罪戾,逋爲流來之藪,而茫不省察,弊到極盡之頭,而無所剸理,事著年久之後,名登道啓之末,臣罪臣自知之,一行作吏,瘡疣百出,上孤委畀之聖意,下負殫竭之初心,流放竄黜,在所不辭,鯨息劓補,斷無餘望,雖以年至之故,得蒙例減之典,而三流之案,五錮之限,固自如耳。日月無幾,天地惟大,蕩敍恩命,出於常格,顧不敢以赦爲幸,適足爲匪榮伊懼,顧今自靖之道,惟有斂跡周行,沒齒塞兌而已,又何以徒恃寵靈,揚揚冒進哉?召牌儼臨,輒敢違傲,伏乞聖慈,俯垂鑑諒,將臣見銜,亟行鐫削,仍勘臣慢命之罪,以嚴朝綱,以安微分,千萬幸甚。臣無任云云。答曰,省疏具悉。往事也,何必如是追提?勿辭行公。
上在昌德宮。停常參·經筵。
沈宜升啓曰,明日召對,取稟。傳曰,停。
姜泰重啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金大根啓曰,右承旨李謙在,今日不爲仕進,卽爲牌招,何如?傳曰,允。
姜泰重啓曰,卽者,別兼春秋沈敬澤,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
沈宜升啓曰,左右史不可不備,別兼春秋鄭基世·南秉哲,竝卽牌招入直,何如?傳曰,允。
臣大根,今日議政府肄儀進去,下直之意,敢啓。傳曰,知道。
沈宜升啓曰,新除授右副承旨李時在,時在平安道江界府任所,交龜後斯速乘馹上來事,下諭,何如?傳曰,許遞。前望單子入之。
承旨前望單子入之,權溭落點。
沈宜升啓曰,新除授承旨權溭,以前任北靑府使,方在解由未出中,何以爲之?敢稟。傳曰,勿拘。
吏曹啓目粘連,觀此忠淸左道暗行御史李經在書啓,則忠州前牧使兪碩柱段,繡啓旣請令攸司稟處,更無可論是白遣,堤川縣監沈能學段,自庚子年,創出結斂名色,以補軍布之不足,而庚子條每一結所捧軍布條,爲三兩一錢式,合爲四千二百七十四兩零,凡係軍錢,宜卽上納,而實上納者,不過一千八百三十一兩零,一千三百五十八兩零,假托已爲上納,一千八十三兩零段,諉以民間未收,托以已納者,尙不見尺文之考還,諉之未收者,亦未嘗錙銖之或餘,則合錢二千四百四十二兩零,竝無歸屬,吏屬乞卜,卽是法外,而添入於元結中,一體徵督者,至爲二百三十四結零之多,而矇不覺察,外他欺蔽之端不一,而全欠剛核之政,殘局痼瘼,愈去而愈甚是如爲白有臥乎所,爲先罷黜,令該府拿問處之爲白乎旀,全義縣監李馨萬段,柔懦太過,一從吏胥之指導,貨賂潛行,莫察衙客之欺蔽,民無願訟之心,邑有益瘁之歎是如爲白乎旀,燕歧縣監洪秉大段,吏胥之操弄莫察,失之柔弱,軍還之痼弊轉甚,勉在綜核,至於別庫之錢,亦是公貨,而無甚緊補,率歸漫費是如爲白有臥乎所,上項兩邑守令,竝只罷黜爲白乎旀,靑山前縣監申命淵段,邑事無振刷之期,奸猾售欺蔽之習,至於衙客干政,而多有鄙瑣之謗,首吏屢易,而不免干囑之歸是如爲白有臥乎所,不可以已遞而勿論,罷職爲白乎旀,新昌前縣監金鳳柱段,締結邑子,廣覓請貸之路,故縱冊客,洞開貨賂之門,遞歸時,吏任圖賣之謗,行具見奪之說,至今喧藉,莫不唾罵是如爲白乎旀,陰城前縣監申命準段,庚子年各面書員所偸災結價,爲二百四十三兩零,辛丑年都書員所捧還起錢,爲五十九兩,竝歸吏橐,而矇不覺察,雖非躬犯,責自有歸,己亥條結剩五百十八兩零,辛丑條結剩一千五百十六兩零,雖諉之未捧,已經營査,自歸乾沒之科,己亥條需結米價磨鍊者,較之稅米,每石加捧之數,爲三兩四錢五分,合加捧爲七百八十六兩零,當初酌定,雖出前官,因此濫捧,無異躬犯,揆以法意,有難參恕是如爲白乎旀,延豐前縣監姜彝九段,奸猾結爲私人,貨賂遂至公行,許多不法之狀,難以枚擧,邑有饒戶,構以殺妾,多般恐動,捧賂放釋,至於余汲之致斃,始欲構罪而騙財,終憤呈營而圖免,不待撓限,法外加刑,竟至人命之濫殺,其貪虐之狀,擧一可反,雖因道啓而薄勘,不可仍置而不論是如爲白乎旀,成歡前察訪羅漢基段,驛卜之冒執剩錢,旣招剖克之謗,馬政之專視賂物,尙多貪鄙之怨是如爲白有臥乎所,上項三邑前任守令,一驛前察訪,竝只令該府,拿問處之爲白乎旀,文義縣令金晉根段,但以家在境內,不無人言是如爲白乎旀,木川縣監李晉榮段,初政姑未習鍊,凡事或欠剛明是如爲白乎旀,淸安縣監沈樂憲段,慈諒之治,人或欠其柔善是如爲白乎旀,永春縣監嚴著段,官需米之挪移代捧者,事雖違例是如爲白有臥乎所,上項四邑守令,竝只推考爲白乎旀,淸州前牧使徐有民段,治本剛確,濟以熟鍊,隨事矯捄,無弊不擧,己亥私賑所入錢,爲一千六百二十八兩零,庚子救急所入錢,爲八百四十二兩零,皆自官充備,民還流逋之指徵無處者,租三千二十一石,太五百一石,米五百八十二石,皆捐俸以納,隨處補弊,裨益甚多,徑歸之後,去思至今不已是如爲白乎旀,天安郡守洪良厚段,本邑軍錢,流來未捧者,極其夥多,而莅任以後,所捧爲屢千兩之多,公納無愆期之歎,民間絶擾聒之患,至於還穀之均分,稅米之精實,爲吏民俱便之惠,半年之治績茂著,一邑之積弊頓蘇,民誦來暮,惟恐或失是如爲白乎旀,槐山前郡守徐承淳段,臨事綜明,持身恬雅,自奉澹若寒士,爲政異於俗吏,本邑未捧軍錢及各樣公納之積滯者,爲一萬二千餘兩,先從官廩中捐出補納者,爲一千兩,而躬先倡導,以示矯革之意,民皆感孚,及其移拜之日,吏民或至流涕,頌聲尙今不已是如爲白乎旀,報恩郡守李魯榮段,倉穀則無逋不完,庭有露積之喜,軍額則有冤必代,案無虛錄之歎,流來還逋及未捧軍錢之無處指懲者,租爲四百七十二石,錢爲三百二十七兩,竝爲捐俸充補,至於貧孱無依,婚葬過時者,皆許其來訴,優其賙恤,實惠所及,輿頌方蔚是加爲白有臥乎所,上項四邑前後守令,治績若是茂著,宜有褒勸之政,淸州前牧使徐有民段,似當施以璽書表裏之典爲白乎旀,天安郡守洪良厚段,似當施以陞敍調用之典是白乎旀,槐山前郡守徐承淳,報恩郡守李魯榮等段,似當施以兒馬賜給之典是白乎矣,竝只係干恩賞,臣等不敢擅便,上裁敎是白乎旀,監司金鼎均段,廉明已著於初政,列郡自戢,文雅允符於宿望,多士感奮,斷獄務從平反,死囚無冤,禁屠必先豪强,農民有賴是如爲白有臥乎所,道臣體重,今姑勿論是白乎旀,其餘前後守令及察訪等段,績乏優異,疵無顯著,竝只置之爲白乎旀,其外閫帥·虞候·營將等乙良,令兵曹稟處爲白乎旀,奏御文字,何等敬謹,而今此書啓中,新昌前縣監金鳳柱之姓,誤書朴字,難免不審,不可無警,當該御史李經在,從重推考,何如?判付啓依回啓施行爲良如敎。
兵曹啓目粘連,觀此忠淸左道暗行御史李經在書啓,則淸州前營將金慶淵段,柔懦如不勝任,事務每患淹滯,鄙瑣或至傷廉,物論頗多譏侮是如爲自有臥乎所,鄙瑣傷廉,物論多譏,則不可以已遞而勿論,罷職爲白乎旀,其餘閫帥·虞候·營將等,別無優異之績,亦無顯著之疵,竝只置之,何如?判付啓依允。
姜泰重啓曰,吏曹郞廳來言,守令多窠,政事取稟。傳曰,當日爲之。
姜泰重,以備邊司言啓曰,今日政,溫陽郡守,當爲差代,而本郡以該道最殘之地,積逋未豁,又當數遞,言念邑事,誠極悶然,令該曹勿拘常格,各別擇擬事,分付,何如?傳曰,允。
有政。吏批,判書趙秉鉉進,參判洪在喆,參議朴容壽病,左副承旨沈宜升進。以韓宓履爲應敎,以徐憙淳爲判尹,以李憲球爲同成均,以朴齊韶爲禁府都事,以崔燧爲長興主簿,以崔正運爲引儀,以梁宣洙爲溫陽郡守,以朴祥發爲全義縣監,以柳觀升爲燕歧縣監,以洪璋爕爲堤川縣監,江華留守單權大肯,學諭單許銑。
兵批,判書朴晦壽,參判金箕晩,參議李是鍊病,參知洪龜爕入直進,同副承旨姜泰重進,.護軍徐念淳,副護軍李時在·尹敎成,司直姜必魯,以上竝單付,鎭撫使單權大肯。
吏批,再政。以鄭宅鉉爲貞陵令,以李龍在爲戶曹佐郞,以李達榮爲引儀,以成載璜爲掌苑別提,奉常副奉事單許銑。
以副應敎徐有薰,校理柳幼麟,副校理曺錫雨牌不進罷職傳旨,傳于姜泰重曰,只推。
沈宜升,以弘文館言啓曰,副應敎徐有薰,校理柳幼麟,副校理曺錫雨,旣有只推之命,竝卽牌招察任,何如?傳曰,允。
大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言李潭九·南性敎牌不進罷職傳旨,傳于姜泰重曰,只推。
以右承旨李謙在牌不進罷職傳旨,傳于姜泰重曰,只推。
以別兼春秋鄭基世·南秉哲牌不進罷職傳旨,傳于姜泰重曰,只推。
以副應敎徐有薰,副校理曺錫雨牌不進罷職傳旨,傳于姜泰重曰,只推。
沈宜升,以內醫院都提調意啓曰,分提調洪敬謨,時帶典牲提調矣,今此社稷大祭省牲時,自有擧行,職務相妨,分提調,今姑許遞,其代令該曹口傳差出,何如?傳曰,允。
吏曹口傳政事,以金箕殷爲分內醫提調。
姜泰重,以都摠府言啓曰,今此動駕時,侍衛寶劍守宮,當爲備員,都摠管金賢根差祭,副摠管李忠運在外,沈日永,以訓鍊都監中軍陣上進,朴潤榮,以御營中軍陣上進,李存敬,以禁衛中軍留陣進,金英淳,有實病,無以備員,令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以李憲瑋爲都摠管,以徐左輔·李圭枋·柳相弼·李寬奎·李儒常爲副摠管。
沈宜升,以弘文館言啓曰,上番校理臣金,下番修撰臣成容默,俱以社稷大祭祭官,今日議政府肄儀時,晝仕出去之意,敢啓。傳曰,知道。
姜泰重,以都摠府言啓曰,副摠管兪星煥,以禮曹參判,社稷大祭犧牲看品事,晝仕出去之意,敢啓。傳曰,知道。
兵曹啓目粘連,瑞興府使洪鍾浩,位羅萬戶洪再哲等矣,官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,執頉當該邑鎭守令·邊將,竝推考警責,罪各杖八十收贖,竝只公罪,啓依允爲旀,洪鍾浩段,功減一等爲良如敎。
別兼春秋沈敬澤疏曰,伏以,臣於鎖直之中,卽接家信,則臣母素患痰癖之證,近因換節之交,添以外感,症形苦劇,臣聞此報,方寸煎熬,玆敢忙陳短章,徑出禁扄,伏乞聖慈,俯垂諒察,亟遞臣職,俾便救護,仍治臣擅離之罪,以肅朝綱,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
權溭啓曰,明日召對,取稟。傳曰,停。
李謙在啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
權溭啓曰,左右史不可不備,別兼春秋鄭基世·南秉哲,旣有只推之命,竝卽牌招入直,何如?傳曰,允。
姜泰重啓曰,卽者,訓鍊都監敎鍊官來言,再明日社稷動駕時,先廂軍兵,當爲領率,而大將李惟秀,身病甚重,不得進去云,何以爲之?敢稟。傳曰,禁將率領。
又以兵曹言啓曰,來八月初一日社稷動駕時,禁將率該營軍兵留陣事,啓下矣。今伏承先廂軍兵禁將率領之命,留陣軍兵,則率領無人,而在前如此之時,有他大將,或中軍代領之例,今番則何以爲之乎?敢稟,傳曰,都監中軍代領。
諭淸州前牧使徐有民書,予惟湖西全省,無不凋瘁,民生困苦,倉庫枵然,宵旰憧憧,恒切南顧之憂,而最玆淸州一邑,處在嶺·湖之間,物衆地大,轉益難治,自爾守土,一心對揚,百度修擧,及當已庚賑救之時,克殫誠力,捐廩自備者,錢爲二千餘緡,還逋之指徵無處者,自官充補,亦爲四千餘包之多,實惠旣孚於當時,繡褒至登於今日,爾績之茂,爾職之修,尤可見矣,予庸嘉之,特賜以表裏一襲,爾其領受,益勉西邑分憂之責,故諭,.行都承旨臣李穆淵製進。
以忠淸監司金鼎均狀啓,早紅杮子,姑未潤膚,限內不得封進,惶恐待罪事,傳于李謙在曰,勿待罪事,回諭。
以別兼春秋南秉哲牌不進罷職傳旨,傳于權溭曰,只推。
李謙在,以義禁府言啓曰,因忠淸左道暗行御使李經在書啓,吏曹回啓內,忠州前牧使兪碩柱,繡啓旣請令攸司稟處,更無可論爲辭矣,兪碩柱,下去京畿果川地云,依例發遣府羅將,拿來,何如?傳曰,待待命拿囚。
又以義禁府言啓曰,堤川縣監沈能學,爲先罷黜,拿問處之,新昌前縣監金鳳柱,陰城前縣監申命準,延豐前縣監姜彝九,成歡前察訪羅漢基等拿問處之事,傳旨啓下矣。羅漢基,今方待命,拿囚,沈能學,時在任所,金鳳柱,下去忠淸道淸州地,申命準,下去京畿廣州地,姜彝九,下去果川地云,依例發遣府羅將,竝拿來,何如?傳曰,竝待待命拿囚。
上在昌德宮。停常參·經筵。
藥房都提調鄭元容,提調李光正,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
姜泰重啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
李穆淵啓〈曰〉,明日大駕詣社稷,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
李謙在啓曰,備邊司郞廳來言,今日,賓廳日次,而社稷大祭親祭齋戒相値,不得來會云矣,敢啓。傳曰,知道。
李穆淵啓曰,判尹徐憙淳,除拜後過三日,不爲出肅,依定式推考警責,仍卽牌招察任,何如?傳曰,允。
李謙在啓曰,明日動駕時,訓鍊都監先廂軍兵,禁將率領事,命下矣。禁衛大將任聖臯,卽爲牌招聽傳敎,何如?傳曰,允。
傳于權溭曰,禮房承旨,馳詣宗廟·景慕宮,奉審摘奸,仍詣文廟,奉審摘奸以來。
傳于李穆淵曰,承旨房望,兵刑換房。
姜泰重啓曰,明日動駕,兩司侍臣,當爲進參,除在外·導駕進外,未肅拜·呈告人員,竝待開門牌招,何如?傳曰,允。
傳于李謙在曰,明日出宮內門路,以協陽門爲之。
傳于權溭曰,發遣吏郞,諸執事淸齋與否,摘奸以來。
權溭,以奎章閣言啓曰,檢書官朴齊崧,時帶中部之職矣,直次近頗苟艱,日省錄出草之役,亦甚浩多,職務相妨,依已例令該曹,閑司口傳相換,何如?傳曰,允。
又以內醫院都提調意啓曰,分提調金箕殷,聞有實病,今姑許遞,其代,令該曹口傳差出,何如?傳曰,允。
吏曹口傳政事,以李志淵爲分內醫提調,中部令朴齊崧,監察金一麗,以上相換。
李謙在,以都摠府言啓曰,今日入直內三廳武兼禁軍及軍兵等,當爲中日習射技放,而社稷大祭親祭齋戒相値,不得設行之意,敢啓。傳曰,知道。
上在昌德宮。停常參·經筵。
大駕詣社稷,入幕次後,內閣·政院·玉堂·藥房口傳問安。答曰,知道。大王大妃殿·王大妃殿,遣承旨問安。答曰,知道。仍詣壇上奉審,省牲省器,還入齋室後,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。大王大妃殿·王大妃殿遣承旨夕問安。答曰,知道。祭物親奉審,還入齋室後,內閣·政院·玉堂·藥房口傳問安。答曰,知道。經宿後,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。親祭還入齋室後,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。還內後,內閣·政院·玉堂·藥房口傳問安。答曰,知道。
姜泰重啓曰,來初五日,朝參日次矣,敢稟。傳曰,停。
權溭啓曰,明日召對,取稟。傳曰,停。
李謙在啓曰,司僕寺內乘,來言捲簾,取稟。傳曰,捲三面。
沈宜升啓曰,臣以大王大妃殿·王大妃殿,夕問安進去,下直之意,敢啓。傳曰,知道。
權溭啓曰,禮貌官來言,百官稟旨就次。傳曰,知道。
權溭,以禮曹言啓曰,每年各陵展謁,春則二三月,秋則八九月取稟事,曾有定式矣,今秋展謁,定於何陵,而以何間擇吉乎?敢稟。傳曰,綏陵當親祭矣,日字以九月旬間擇入。
又以禮曹言啓曰,以陵幸取稟草記。傳曰,綏陵當親祭矣,日字以九月旬間擇入事,命下矣。幸行吉日,令日官李秉洪推擇,則來九月初四日,初十日俱吉云,以何日定行乎?敢稟。傳曰,初十日爲之。
李穆淵啓曰,大王大妃殿·王大妃殿,夕問安,何承旨進去乎?敢稟。傳曰,左副承旨進去。
沈宜升啓曰,臣以大王大妃殿·王大妃殿問安進去,下直之意,敢啓。傳曰,知道。
權溭,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣檢書官,以守宮檢校待敎意啓曰,夜間閣內諸處,無事之意,敢啓。傳曰,知道。
以掌令金泰顯,持平柳來維,獻納趙完植,正言南性敎牌不進罷職傳旨,傳于姜泰重曰,只推。
傳于權溭曰,發遣吏郞,諸執事淸齋與否,摘奸以來。
備邊司薦望,以權敦仁爲水原留守。
權溭,以禮曹言啓曰,卽接永禧殿官員所報,則昨日日次奉審時,殿內微有烟氣,故不勝驚悚,今日焚香後,別點火詳細奉審,則第二室北壁柱堗之際,果有烟氣,點火後卽爲消散,故以手按察,則粧板當壁處,有一罅隙,可容一小拳,微有燻氣云矣,莫重殿內,有此罅隙烟氣之患,萬萬驚悚,而見今日勢已暮,無以詳審,臣憲球,待明朝進去奉審後,稟處,何如?傳曰,允。
李謙在,以司僕寺一二提調意啓曰,今此綏陵親祭時,各差備入把馬磨鍊,別單書入,而其中驛馬,則令兵曹,知委畿內各驛,使之直爲入把,何如?傳曰,允。
壬寅八月初一日辰時,大駕詣社稷。親行大祭擧動入侍時,行都承旨李穆淵,左承旨金大根,右承旨李謙在,左副承旨沈宜升,右副承旨權溭,同副承旨姜泰重,假注書李敬溥·李參鉉,別兼春秋鄭基世·沈敬澤,檢校直提學趙秉龜,直提學金輔根,檢校直閣李公翼,直閣金始淵,檢校待敎金學性·趙鳳夏,待敎李裕元,以次侍立。時至,通禮跪啓請外辦,上具遠遊冠·絳紗袍,乘輿出宣化門,藥房提調李光正,副提調李穆淵進前奏曰,侵早勞動,聖體,若何?上曰,一樣矣。出協陽門,降輿乘輦,由肅章門·進善門·敦化門,至社稷門外,降輦乘輿,由署門入幕次,改具冕服,詣壇上省器訖,出神門外省牲位,省牲訖,領議政趙寅永,右議政鄭元容進前奏曰,日熱如此,勞動旣多,聖體,若何?上曰,一樣矣。還入御齋室,諸臣以次詣閤。
壬寅八月初一日申時,社稷大祭祭物親奉審入侍時,行都承旨李穆淵,左承旨金大根,右承旨李謙在,左副承旨沈宜升,右副承旨權溭,同副承旨姜泰重,假注書李敬溥·李參鉉,別兼春秋鄭基世·沈敬澤,檢校直提學趙秉龜,直提學金輔根,檢校直閣李公翼,直閣金始淵,檢校待敎金學性·趙鳳夏,待敎李裕元,以次侍立。時至,通禮跪啓請外辦,上具冕服,出齋室乘輿,至西神門外降輿,步詣社位,看審陳設,次詣稷位,又如右看審,仍降由西神門,還入齋室,諸臣以次詣閤。
上在昌德宮。停常參·經筵。
自人定至初三日開東,灑雨下雨,測雨器水深四分。
權溭啓曰,明日召對,取稟。傳曰,停。
李謙在啓曰,左副承旨沈宜升,同副承旨姜泰重,今日不爲仕進,竝卽牌招,何如?傳曰,允。
又啓曰,假注書李參鉉,身病猝重,勢難察任,今姑改差,何如?傳曰,允。
李參鉉改差,代以金翊鎭爲假注書。
傳于權溭曰,禮房承旨,馳詣景慕宮,奉審摘奸以來。
傳于李謙在曰,軍士房承旨入侍。
綏陵幸行時軍令,九月初十日出宮,綏陵展謁,自闕門十里,親祭,當日還宮,傳于李謙在曰,今番幸行時,諸般擧行,依京擧動例爲之,務從省約,出還宮時,植炬置之,凡係役民事,皆以儲置米會減,外驛補把,亦除之事,分付。
傳于權溭曰,社稷親祭時前導守僕,帖加成給。
權溭啓曰,新除授水原留守,當爲下批矣,政官牌招開政,何如?傳曰,允。
又啓曰,吏曹判書趙秉鉉,參判洪在喆,參議朴容壽牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書趙秉鉉進,參判洪在喆,參議朴容壽牌不進,右副承旨權溭進。以金左根爲工曹判書,洪敬謨爲判義禁,沈能岳爲活人提調,洪達錫爲三水府使,水原留守單權敦仁,兼華寧殿提調單權敦仁,兼執義單南秉哲,兼持平三單曺錫雨·趙徽林·沈敬澤。
兵批,判書朴晦壽,參判金箕晩病,參議李是鍊入直進,參知洪龜爕病,右承旨李謙在進。大護軍李翊會,副護軍鄭壽基·鄭寅基,兼摠理使權敦仁,以上竝單付。
以左副承旨沈宜升,同副承旨姜泰重牌不進罷職傳旨,傳于李謙在曰,只推。
以吏曹參議朴容壽再牌不進罷職傳旨,傳于權溭曰,只推。
權溭,以吏批言啓曰,新除授校書館判校洪煥,除拜後過限未肅拜,依例改差,何如?傳曰,允。
又以內醫院都提調·提調意啓曰,年例燕貿唐藥材,依昨年例磨鍊,別單書入之意,敢啓。傳曰,知道。
又以春秋館言啓曰,別兼春秋臣鄭基世,以照訖講一所試官,捧講時晝仕出去之意,敢啓。傳曰,知道。
又以禮曹言啓曰,臣憲球進詣永禧殿,本殿第二室北壁柱堗之際有頉處,詳細奉審,則粧板當壁處罅隙之足容一小拳,果如殿官所報,年久壁土之生隙,與鼠患所致,雖未詳知,莫重之地,旣有烟燻之氣,極爲驚悚,移安修改,不容少緩,修改吉日時,令日官李秉洪推擇,則今八月初六日午時爲吉云。以此日時擧行,而自第一室至第五室,先告事由祭,同日曉頭設行,各室移安,同日同時,還安及還安祭,修改事畢後,隨時設行,所入物種,令各該司磨鍊進排,亦令繕工監,別定監役官擧行,而臣曹堂上,與戶曹堂上,眼同監董,何如?傳曰,允。
李謙在,以兵曹言啓曰,幸行回鑾後,隨駕軍兵犒饋,近年連以乾物分給矣,今亦依此擧行,何如?傳曰,允。
又以兵曹言啓曰,在前幸行當日回鑾時,侍衛連以全數磨鍊矣,今亦依此擧行,何如?傳曰,允。
又以兵曹言啓曰,在前幸行時,摠戎使率訓局餘軍,弘化門外留陣矣,今亦依此擧行,何如?傳曰,允。
又以兵曹〈言〉啓曰,今此綏陵幸行時,依已例傳語軍,以衛軍排立,斥堠伏兵,令訓鍊都監擧行,何如?傳曰,允。
又以司僕寺官員,〈以〉一二提調意啓曰,濟州出來後運年例進上馬八匹,三名日進上馬六十匹,凶咎駑駘馬二十匹,合八十八匹內,一匹中路故失,七匹中路病留,六匹津頭逃逸,到本寺病留除,實納馬七十三匹,禾毛色別單書入之意,敢啓。傳曰,知道。
又以備邊司言啓曰,本司武郞廳南宮鈺,奔走勤仕,已滿十五朔,依例六品遷轉事,捧承傳施行,何如?傳曰,允。
又以御營廳言啓曰,本廳中軍朴潤榮,身病甚重,勢難察任,改差,何如?傳曰,允。
社稷秋享大祭親行敎是時,亞獻官興仁君最應,終獻官東寧尉金賢根,進幣爵酒官吏曹判書趙秉鉉,奠幣爵酒官吏曹參議朴容壽,薦俎官戶曹判書李光正,禮儀使禮曹判書李憲球,典祀官奉常正沈能恕,壇司令吳致翼,壇上執禮僉知李啓朝,壇下執禮副司果南秉哲,執尊四副司果金穰根,兵曹正郞洪翼爕,校理金,副司果李魯奎,大祝四司僕正趙鳳夏,副司果趙徽林,直閣金始淵,副校理曺錫雨,祝史四副司果徐相敎·宋柱獻,修撰成容默,副司果任百秀,齋郞四副司果金英秀·李玄文·申佐模,副司正李鼎信,捧俎官十二戶曹正郞金萬根,典簿趙秉夔,敦寧主簿鄭基信,副司果徐容輔·李德秀·金在厚,平巿令徐逈淳,刑曹佐郞金序敎,造紙別提洪秉元,工曹正郞沈熙淳,刑曹正郞柳厚祚,戶曹正郞洪璋燮,盥洗位二兵曹正郞楊廷彬·李冀禎,爵洗位二兵曹佐郞趙永大,典籍全國憲,亞終獻盥洗位兵曹佐郞張德良,掌牲令典牲判官兪長柱,協律郞掌樂正韓升烈,贊者引儀崔正運,假引儀崔浩鎭,謁者兼引儀李璹,假引儀李弼,引儀假引儀李憲堯,假引儀洪鍾聞,祭監監察趙泳·金載斗。
壬寅八月初二日子時,社稷秋享大祭親行入侍時,行都承旨李穆淵,左承旨金大根,右承旨李謙在,左副承旨沈宜升,右副承旨權溭,同副承旨姜泰重,假注書李敬溥·李參鉉,別兼春秋鄭基世·沈敬澤,檢校直提學趙秉龜,直提學金輔根,檢校直閣李公翼,直閣金始淵,檢校待敎金學性·趙鳳夏,待敎李裕元,以次侍立。通禮跪啓請外辦,上具冕服·玉帶·赤舃,出乘輿,穆淵進圭,上執圭,禮儀使李憲球導上,詣神門外,降輿就壇位前。通禮唱四拜,上行四拜,宗親文武百官行四拜訖,樂作八成,禮儀使導上詣盥洗位,盥洗訖,仍詣壇上國社神位前。大根奉爐,穆淵奉盒,上三上香,進幣官吏曹判書趙秉鉉跪進幣,上執幣,授奠幣官,奠幣官吏曹參議朴容壽跪奠幣,大根進酌。上執酌授大根,大根奠酌,大祝讀祝,次詣后土氏國稷后稷氏神位前,行禮如初訖,降復位,入幕次。亞獻官興寅君最應,終獻官東寧尉金賢根,行禮如儀訖,上詣飮福位受胙訖。降復位,行四拜禮,撤籩豆,復行四拜禮,仍詣望燎位燎訖,禮儀使跪啓禮畢。上出神門外,乘輿入齋室,出社稷署門外,降輿乘輦,進發至敦化門,由進善門·肅章門,至協陽門。通禮跪啓請降輦乘輿,上乘輿,命出標信解嚴,由協陽門還內,諸臣以次退出。
壬寅八月初二日辰時,上御暎花堂。軍士房承旨入侍時,右承旨李謙在,假注書李參鉉,記注官李昌祖,別兼春秋鄭基世,以次進伏訖。上命入軍令。宣傳官李信泳奏曰,軍令入侍時,宣傳官例爲陞殿擧行矣,今亦依例擧行乎?上可之。信泳出引兵曹判書朴晦壽進,跪請軍令,上命入之。晦壽以軍令授信泳,信泳跪授謙在,謙在讀奏訖,跪授夾侍,夾侍跪進,上命踏啓字以下,夾侍跪授謙在,謙在跪受,書判付讀奏訖,授信泳,信泳授晦壽,上命兵判先退。信泳引晦壽退出。仍命退,承史以次退出。
上在昌德宮。停常參·經筵。
翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。大殿,朝廷二品以上·六曹堂上單子問安。答曰,知道。
藥房都提調鄭元容,提調李光正,副提調李穆淵啓曰,親享社壇,徹宵將事,侵曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
權溭啓曰,明日召對,取稟。傳曰,停。
李謙在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金大根啓曰,同副承旨姜泰重,今日不爲仕進,卽爲牌招,何如?傳曰,許遞,前望單子入之。
備忘記,永宗僉使申命淳下直,長弓一張,長箭一部,片箭一部,筒兒一箇賜給。
承旨前望單子入之,李源庚落點。
李謙在啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言李潭九·南性敎牌不進罷職傳旨,傳于李謙在曰,只推。
權溭,以弘文館言啓曰,應敎韓宓履,副應敎徐有薰,副校理曺錫雨,竝卽牌招察任,何如?傳曰,允。
又以禮曹言啓曰,來癸卯式年雜科初試,以來九月初十日,前已推擇啓下,而伊日幸行相値,雜科初試,不可不退定,故令日官李秉洪推擇,則同月十五日爲吉云,以此日退行,而原粘目中,改付標以入之意,敢啓。傳曰,知道。
李謙在,以兵曹言啓曰,五衛將李溟游,身病猝重,勢難供職云,改差,新除授全羅兵虞候申命溫,母病添劇,萬無離側遠赴之望,呈狀乞遞,親病旣如此,則有難强令赴任,罷黜,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以司僕寺一二提調意啓曰,濟州山馬監牧官金商鳳,辛丑壬寅兩年條封進馬二匹,今纔上來,禾毛色別單書入之意,敢啓。傳曰,知道。
又以摠戎廳言啓曰,本廳中軍柳基常,身病甚重,勢難察任,改差,何如?傳曰,允。
兵曹,以許棨爲御營中軍。
兵曹啓目粘連,觀此全羅兵使李誾彬狀啓,則羅州營將李熙冕,父年爲八十一歲,法當歸養,改遞一款,令該曹稟處亦爲白有臥乎所,邊將邊帥之親年七十五歲者,許遞其任,載在法典,羅州營將李熙冕,依法典改差,何如?判付啓依允。
江華留守權大肯疏曰,伏以臣,倥侗湔劣,百無肖似,偏蒙我殿下陶甄之化,剪拂而拔擢之,四三年來,從下列而滾躋卿班,然其實則抱蘊旣赭,踐歷無素,姑無所施爲於試可之地,故不至顚沛者,卽臣之大幸也,鼯鼠之五技止此,駑馬之十駕難前,臣所自知者明矣。迺者,江都居留之命,忽下於千萬夢想之外,臣滿心惶恧,歷屢日而若無所容措,未敢知聖明,又何所取於賤臣,而有此誤恩也?江都一面,天設險阻,勢控江海,要害則臨淮之形勝,戒在陰雨,保障則晉陽之依歸,津渡之糾偵,墩柵之候望,雖在昇平無事之時,恒若待變乘障之爲,而眞容之奉,殿宇密邇,宛委之藏,石室邃祕,苟非才具之參裨廟籌,威望之彈鎭海防者,莫宜居之,儲積之枵而虛簿舛謬,軍制之紊而簽籍錯類,以之樓櫓雉堞,百度荒嬉,昔之宏遠壯麗之規,更不可復覩矣。今又以空疎迂拙之一書生,晏然擁節而涖之,則貽笑瞻聆,僨誤事務,必至之理也,臣身狼狽,固無足恤,而民國受害,諒非細故,此宜朝家之愼惜周慮,不當遂已成之命而難於追改也審矣,左右思量,承膺無路,敢控短章,仰瀆崇嚴。伏乞聖慈,俯垂鑑諒,亟收臣江華留守之命,以幸公私,千萬至祝。臣無任云云。答曰,省疏具悉。卿其勿辭察任。
上在昌德宮。停常參·經筵。
夜自四更至初五日開東,灑雨下雨,測雨器水深一寸。
權溭啓曰,明日召對,取稟。傳曰,停。
李源庚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,判義禁洪敬謨,除拜後過三日,不爲出肅,依定式推考警責,仍卽牌招察任,何如?傳曰,允。
權溭啓曰,左右史不可不備,別兼春秋鄭基世,卽爲牌招入直,何如?傳曰,允。
李源庚啓曰,事變假注書羅時鏞,身病猝重,勢難察任,今姑改差,何如?傳曰,允。
羅時鏞改差,代以金文煥爲事變假注書。
權溭啓曰,卽者,修撰成容默,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左邊捕盜大將任聖臯,以禁衛大將,明日南壇祭享時,淸道事出去矣,所佩命召及大將牌·傳令牌,何以爲之?而在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,左邊捕盜大將,以他邊大將兼察事,命下矣。兼察左邊捕盜大將李升權,卽爲牌招聽傳敎,何如?傳曰,允。
李源庚啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言李潭九·南性敎牌不進罷職傳旨,傳于權溭曰,只推。
以應敎韓宓履,副應敎徐有薰,副校理曺錫雨,修撰李濟達牌不進罷職傳旨,傳于權溭曰,只推。
權溭,以弘文館言啓曰,修撰成容默,陳疏徑出,副修撰鄭基世,別兼春秋進,趙龜夏在外,下番闕直,事甚未安。修撰李濟達,卽爲牌招入直,應敎韓宓履,副應敎徐有薰,副校理曺錫雨,旣有只推之命,一體牌招察任,何如?傳曰,允。
又以承文院都提調意啓曰,漂漢人領去齎咨官回便帶來咨文中,有上土·滿浦兩鎭越邊家舍折毁事,靈巖漂民十一名附帶出送事矣,以前頭使行具表申謝之意,依例撰出先通咨文二道,正書安寶後,兼付於請曆齎咨官便,而前此盛京禮部回咨,以定禁軍撥送之意,草記蒙允,姑未封發,一體付送,使之歷路傳致,以無方物謝恩二起磨鍊,順付於今番節使行之意,分付該曹·該院,何如?傳曰,允。
又以成均館大司成意啓曰,今此照訖講一所試官司成金英根,二所試官副司直李豐翼在外,一所試官應敎韓宓履,修撰李濟達,二所試官副應敎徐有薰,俱有身病,直閣金始淵內閣進,副司直李宗秉有實故,不得進參,令政院稟旨變通,以爲備員捧講之地,何如?傳曰,允。
權溭啓曰,因成均館草記,照訖講一所試官金英根,二所試官李豐翼在外,一所試官韓宓履·李濟達,二所試官徐有薰有身病,金始淵內閣進,李宗秉有實故,不得進參,令政院稟旨變通事,允下矣。合有變通之道,何以爲之?敢稟。傳曰,竝許遞,令該曹口傳差出。
吏曹,照訖講一所試官金穰根·徐相敎·任百秀,二所試官李寅奭·李經在·成容默·柳興奎。
傳于權溭曰,發遣吏郞,諸執事淸齋與否,摘奸以來。
以別兼春秋鄭基世牌不進罷職傳旨,傳于權溭曰,只推。
以應敎韓宓履,副應敎徐有薰,副校理曺錫雨牌不進罷職傳旨,傳于權溭曰,只推。
權溭,以戶曹言啓曰,謹奉傳敎,重熙堂行閣以下修改吉日時,令日官金昌勳推擇,則今八月十六日巽時爲吉云,以此日時擧行之意,敢啓。傳曰,知道。
兵曹,以徐相五爲摠戎中軍。
義禁府啓目,泰安前郡守鄭元箕原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,陰竹前前縣監元錫九原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,積城前縣監韓翼彦原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目,朔寧郡守李垿,麻田郡守金宜淳,安山郡守李寬永,江華經歷沈源祖,通津前府使金相宇,高陽前郡守李時佐,加平前郡守李正夏,始興縣令尹日善等原情云云,傳旨內辭緣,泛稱遲晩,李垿·金相宇等段,所當請刑是白乎矣,李垿段,曾經侍從,金相宇段,曾經閫帥,勿爲請刑,載在大典通編,竝只議處,金宜淳·李寬永·沈源祖·李時佐·李正夏·尹日善等段,竝只刑推得情,何如?判付啓依允爲旀,金宜淳·李寬永·沈原祖·李時佐·李正夏·尹日善等段,竝只除刑推議處爲良如敎。又啓目,舒川郡守洪稷榮,沔川郡守李用觀,藍浦縣監黃仁㷞,石城縣監河百源等原情云云,傳旨內辭緣,泛稱遲晩,黃仁㷞段,所當請刑是白乎矣,曾經摠府郞勿爲請刑,載在大典通編,議處,洪稷榮·李用觀·河百源等段,竝只刑推得情,何如?判付啓依允爲旀,洪稷榮·李用觀·河百源等段,竝只除刑推議處爲良如敎。又啓目,延豐前縣監姜彝九,成歡前察訪羅漢基等原情云云,傳旨內辭緣,泛稱遲晩,羅漢基段,所當請刑是白乎矣,曾經侍從,勿爲請刑,載在大典通編,議處,姜彝九段,刑推得情,何如?判付啓依允爲旀,姜彝九段,除刑推議處爲良如敎。又啓目,中部令許石老原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,中官李敎益原情云云,傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。
刑曹啓目粘連,長淵朴天良獄事,剪板揮打,頭部重傷,遂致一夜之間,遽殞七尺之軀,訊推得情,何如?判付啓依允。又啓目粘連,安州金總角獄事,此有詰問之先及,彼有救療之生怯,作爲端緖,摸索成案,年久訊推,有欠欽恤,上裁何如,判付啓,依回啓施行爲良如敎。又啓目粘連,丹陽張宗寬獄事,驟看則傷痕不趐緊重,細究則死因終無明的,訊推多年,疑端自如,其在欽恤之政,合有參酌之道,上裁,何如?判付啓依回啓施行爲良如敎。又啓目粘連,淸州私奴晩得獄事,觀其上吐下瀉,可知非癨則厥,非鬪則病未必作,非病則傷不應死,罪疑惟輕,義在欽恤,上裁,何如?判付啓依回啓施行爲良如敎。又啓目粘連,黃州金致順獄事,胸肋均是猛踢,金方係是共犯,而致順爲正犯,之守爲干犯,其於强弱,不無扶抑,義在審克,合有參量,上裁,何如?判付啓依回啓施行爲良如敎
領敦寧金祖根箚曰,伏以臣,父祖墳山,在於忠州·驪州等地,而曠違汛省,倐已爲六年之久矣,霜露之感,衰暮之懷,流光所嬗,寤言如結,第臣所帶將兵之任,旣未可晷刻暫曠,又不當循例請由,嚴畏囁嚅,坐抛歲年,義有不敢,情則可戚,苟蒙體諒之恩,獲缷見帶之職,則在私分,可以任便來往,在國體,可以無壞規例,玆敢略入文字,仰陳情實,伏乞聖明,俯垂鑑諒,特準微懇,仍許旬日之暇,俾伸至情,千萬顒祝。取進止。答曰,省箚具悉卿懇。卿其仍佩往省焉。仍傳于權溭曰,此批答,遣史官傳諭。
修撰成容默疏曰,伏以臣,猥玷華選,持被禁廬,旬有餘日矣,卽接家信,則臣之老父,方痛毒痁,又患暴泄,奄奄床玆,氣息凜綴,左右扶將,無人看護,家僮踵至,促臣歸視,臣方寸煎灼,按住不得,玆敢忙陳短章,徑出禁扄。伏乞聖慈,俯垂鑑諒,遞臣館銜,以便救護,仍治臣瀆擾之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
藥房副提調李穆淵啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
權溭啓曰,明日召對,取稟。傳曰,停。
李源庚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金大根啓曰,左副承旨李謙在,右副承旨沈宜升,今日不爲仕進,竝卽牌招,何如?傳曰,允。
李源庚啓曰,備邊司郞廳來言,今日,賓廳日次,而領議政趙寅永,無時急稟定事,左議政金弘根,右議政鄭元容,俱有身病,不得來會云矣,敢啓。傳曰,知道。
傳于權溭曰,禮房承旨,馳詣永禧殿,奉審摘奸,仍與左承旨,分詣受香諸處,奉審摘奸以來。
傳于金大根曰,永興府院君省掃之行,給馬,澆奠床備給。
李源庚啓曰,左右史不可不備,別兼春秋鄭基世,旣有只推之命,卽爲牌招入直,何如?傳曰,允。
又啓曰,假注書李敬溥,身病猝重,勢難察任,今姑改差,何如?傳曰,允。
李敬溥改差,代以徐在懋爲假注書。
李源庚啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言李潭九·南性敎牌不進罷職傳旨,傳于李源庚曰,只推。
以左副承旨李謙在,右副承旨沈宜升牌不進罷職傳旨,傳于李源庚曰,只推。
以別兼春秋鄭基世牌不進罷職傳旨,傳于李源庚曰,只推。
同副承旨權溭書啓,臣承命馳詣永禧殿,尊所奉審則無頉,祭物·祭器·祭井看審則精潔,諸執事進排官摘奸則無頉,仍詣南壇,壇上神位版奉審則無頉,祭物·祭器·祭井看審則精潔,諸執事進排官佾舞工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事進排官摘奸則無頉,仍詣漢江壇,壇上神位版奉審則無頉,祭物·祭器·祭井看審則精潔,諸執事進排官摘奸則無頉矣。臣則還詣南壇享所,仍留監祭,待將事還奉神位版後,復命之意,敢啓。傳曰,知道。
李源庚,以訓鍊都監言啓曰,本局從事官趙鳳夏,身病甚重,勢難察任,改差,何如?傳曰,允。
又以吏曹言啓曰,因咸鏡監司趙冀永狀啓,高原郡守金有喜,受由上京,尙不還任,當此秋務方殷之時,曠官極爲可悶,令該曹催促下送事,允下矣。自臣曹催促,則身病猝重,不得下去云,其身病旣如是,則有難强令還任,罷黜,何如?傳曰,此倅是勿拘差送,而今此言病,無乃爲規避之計耶,此路若開,大關朝綱,卽其地定配。
又以弘文館言啓曰,下番闕直,事甚未安。修撰李濟達,旣有只推之命,卽爲牌招入直,應敎韓宓履,副應敎徐有薰,副校理曺錫雨,旣有只推之命,一體牌招察任,何如?傳曰,允。
以應敎韓宓履,副應敎徐有薰,副校理曺錫雨,修撰李濟達牌不進罷職傳旨,傳于李源庚曰,只推。
李源庚,以訓鍊都監·禁衛營·御營廳言啓曰,禁衛營字內拱北門南邊宮墻一間許缺落處,今初六日爲始,三營合力改築之意,敢啓。傳曰,知道。
又以訓鍊都監·禁衛營·御營廳言啓曰,御營廳字內丹鳳門東邊宮墻外面一間許缺落處,今八月初六日爲始,三營合力改築之意,敢啓。傳曰,知道。
刑曹啓目粘連,靈光梁貴同獄事,偸衫截髮,白地誣姦,引鏖撞顱,碧血含冤,不用代償之典,曷慰貞烈之魂,訊推得情,何如?判付啓依允。又啓目粘連,全州鄭召史獄事,檢而無痕,則撞實落空,撞旣落空,則只是驚而動,動而墮也,使之驚者,當歸墮人胎之科,而其律本不至死,則年久之後,一向訊推,恐非審克,上裁,何如?判付啓依回啓施行爲良如敎。又啓目粘連,金堤張先希獄事,看證三人,俱是當場目擊者,而共看之中,三說各自矛盾,始也情節之當覈,獄雖已成,終焉訊推之屢行,疑猶未析,到今年久,合有參酌,上裁,何如?判付啓依回啓施行爲良如敎。又啓目粘連,和順柳五運獄事,五運先倡醜誣云,則五運聞於道直,道直聞於喆文云,而道直·喆文,互相推諉,則言根只在兩人,非出五運,居然可見,而誣奸之本計,非在於自奸,則擬之以因奸威逼,亦不襯當,情法之間,合有參量,上裁,何如?判付啓,依回啓施行爲良如敎。又啓目粘連,智禮朴性孫獄事,無論踢與躋,動胎之由於相鬪,不翅分明,而動胎者未必皆墮,墮胎者未必皆死,鬪後帀月之頃,安知無將養之不善乎?業經廟議,宜無容更論,而旣有膚見,不得不贅陳,更爲問議大臣處之,何如?判付啓依允。
上在昌德宮。停常參·經筵。
自人定至初七日開東,灑雨下雨,測雨器水深五分。
李謙在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
權溭啓曰,明日召對,取稟。傳曰,停。
李謙在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨沈宜升,今日不爲仕進,卽爲牌招,何如?傳曰,允。
權溭啓曰,左右史不可不備,別兼春秋鄭基世,旣有只推之命,卽爲牌招入直,何如?傳曰,允。
傳于李謙在曰,平安道淸北暗行御史留待。
傳于李謙在曰,平安道淸北暗行御史入侍。
傳于權溭曰,平安都事,令該曹口傳擇差,催促下送,以爲掌試之地。
李謙在啓曰,卽者,訓鍊都監從事官來言,再明日宗廟動駕時,先後廂軍兵,當爲都領,而大將李惟秀,身病甚重,不得進去云,何以爲之?敢稟。傳曰,訓將之每每病稟何也?向來揆箚,已屬過境,則以此引入,有若處義者,揆以武帥事體,萬萬駭然,訓鍊大將李惟秀,施以罷職之典。
傳于李謙在曰,訓將有闕之代,摠戎使趙秉龜除授。
兵曹,訓鍊大將單趙秉龜。
李謙在啓曰,密符親納,例也,而前摠戎使趙秉龜,謂有身病,使其軍官替納,事甚未安。推考,何如?傳曰,允。
傳于李謙在曰,摠戎使有闕之代,李完植除授。
李謙在啓曰,新除授摠戎使李完植,方在罷散中,何以爲之?敢稟。傳曰,敍用。
又啓曰,新除授訓鍊大將趙秉龜,卽爲牌招,傳授命招,何如?傳曰,允。
又啓曰,訓鍊大將趙秉龜牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
傳于李謙在曰,訓將疏批已下,卽爲牌招,如有違牌,勿爲呼望。
李謙在啓曰,摠戎使趙秉龜,移拜訓鍊大將矣,將兵之任,不可一刻無摠察之人,何以爲之?敢稟。傳曰,禁將兼察。
又啓曰,摠戎使,禁將兼察事,命下矣。兼察摠戎使任聖臯,卽爲牌招聽傳敎,何如?傳曰,允。
又啓曰,新除授摠戎使李完植,時無職名,令該曹口傳付軍職,何如?傳曰,允。
兵曹口傳政事,護軍單李完植。
兵曹,摠戎使單李完植。
李謙在啓曰,摠戎使李完植,卽爲牌招,傳授密符及敎諭書,何如?傳曰,允。
又啓曰,武臣之無得奉牌,前後申飭,不啻截嚴,而摠戎使李完植,來詣朝房,謂有身病,不卽入來,事體所在,誠極未安。所當重勘,而本院請推之外,無他可施之罰,何以爲之?敢稟。傳曰,嚴飭受符。
又啓曰,摠戎使李完植,嚴飭之下,終不承膺,揆以事體,萬萬未安。所當重勘,而本院請推之外,無他可施之罰,何以爲之?敢稟。傳曰,事體分義,安敢若是?更爲嚴飭,可也。
又啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以掌令金泰顯,持平柳來維,獻納趙完植,正言李潭九·南性敎牌不進罷職傳旨,傳于李謙在曰,只推。
以右副承旨沈宜升牌不進罷職傳旨,傳于李謙在曰,只推。
權溭,以奎章閣言啓曰,景慕宮望廟樓,今秋大奉審,臣裕元與本宮提調洪敬謨,進詣展奉,奉審無頉之意,敢啓。傳曰,知道。
又以弘文館言啓曰,下番闕直,事甚未安。修撰李濟達,旣有只推之命,卽爲牌招入直,應敎韓宓履,副應敎徐有薰,副校理曺錫雨,旣有只推之命,一體牌招察任,何如?傳曰,允。
又以吏曹言啓曰,平安道都事,令該曹口傳擇差,催促下送,以爲掌試之地事,命下矣。時任都事金坤,改差之意,敢啓。傳曰,知道。
李謙在,以吏曹口傳政事,以徐有薰爲平安都事。
李謙在,以兵曹言啓曰,丹鳳門東邊墻垣一間許外面缺落處,今已畢築矣,把守軍兵,解送直所之意,敢啓。傳曰,知道。
又以兵曹言啓曰,今此綏陵幸行時,各差備所把驛馬,磨鍊書入,而本曹驛馬外不足之數,依近例,京畿驛馬十五匹補把事,分付本道之意,敢啓。傳曰,知道。
又以備邊司言啓曰,平安都事,令該曹口傳擇差,催促下送事,命下矣。已例京試掌南試,都事主北試,而今番則京試主北試,已爲辭朝,道臣當主南試,而陳疏變通矣,新差都事,仍使之掌南試,而大小科試邑排定,一依道臣掌試時例擧行事,分付,何如?傳曰,允。
又以備邊司言啓曰,今秋七道巡部之行,皆以試事相値,許令停免矣,第北關則又有陵寢奉審之行,而咸興所奉各陵寢,則旣係巡營地方,無足多費日字,而至於安邊智陵·文川淑陵,程道不近,實多牽掣,依畿內各陵寢奉審時道臣有頉,以秩高守令替行之例,擧行事,分付,何如?傳曰,允。
又以訓鍊都監·禁衛營·御營廳言啓曰,御營廳字內丹鳳門東邊宮墻外面一間許缺落處,今已畢築,把守軍兵,還入直所事,自兵曹草記矣,把守東營入直軍,還入直所,而添入軍,依例解送之意,敢啓。傳曰,知道。
又以禁衛營言啓曰,本營軍色從事官趙徽林,身病甚重,勢難察任,今姑改差,何如?傳曰,允。
又以義禁府言啓曰,卽接月令醫員崔膺善手本內,時囚罪人洪稷榮,素患疝積,又添暑滯,轉成關格,呼吸不通,食飮全却,命在頃刻云,罪人病勢如此,則一邊保放,一邊草記,曾有定式矣,洪稷榮姑爲保放之意,敢啓。傳曰,知道。
刑曹啓目粘連,永川奴占卜獄事,按獄之要,在於察其情僞,而只以文案成獄,不復起疑於實假,則生死倖枉之間,幽冤將何所極,以檢以査,沿襲磨勘,是可曰獄情無疑乎?令道臣論理狀聞後,稟處,何如?判付啓依允。又啓目粘連,梁山金唱業獄事,喉塞便血,屍親言之,本來抱病,隣佑證之,似此疑案,合有參酌,上裁,何如?判付啓,依回啓施行爲良如敎。又啓目粘連,永川柳尙伊獄事,姦幾執贓,賊反荷杖,昏夜對面,驀地送脚,冤殞僅踰一旬,痕損昭著兩檢,訊推得情,何如?判付啓依允。又啓目粘連,晉州徐哲文獄事,救鬪雖出於隣誼,毒踢橫加於客蹤,癊脚著脅,命在辜內,訊推得情,何如?判付啓依允。又啓目粘連,南海徐銀伊獄事,凡殺妻者,非有情理絶悖,則未曾一例置法,推究事情,似無必殺之心,參互法理,合有酌量之道,上裁,何如?判付啓,依回啓施行爲良如敎。又啓目粘連,義興金萬伊獄事,旣納其妻,又打厥夫,彼懦而計拙於索錢,此悍而憤逞於荷杖,匍匐而歸,奄忽而逝,頑潑絶悖,殘縷可哀,命在三日,成案已久,訊推得情,何如?判付啓依允。又啓目粘連,鍾城吳陽益獄事,道啓雖出審克,廟議俱極鄭重,則今無容更議,訊推取服,何如?判付啓依允。
領議政趙寅永箚曰,伏以臣,昨伏見高原郡守金有喜處分之敎,旣嚴且重,至爲切當,有足以振擧頹綱,警飭具僚,臣誠欽仰萬萬,第伏聞有喜眞有實病,非欲全出於規避不赴之計云,本狀果若如此,似不無一分參恕之端,而直施配典,終有欠於綜核之政。且念該倅,以擇差之人,居官已過周歲,弊邑漸有頭緖,屬之生手,前功可惜,以臣區區愚見,欲望我殿下,曲賜日月之照燭,特寢雷霆之威怒,仍使之仍其前職,略加調治,從速下送,以責成效,則在刑政,有洞察之美,在邑事,無中廢之歎,故敢此冒陳,惟聖明裁之。取進止。答曰,省箚具悉卿懇。所陳誠然,依施。仍傳于李謙在曰,此批答,遣史官傳諭。
行護軍趙秉龜疏曰,伏以臣,卽家國之一不材臣子耳,家而無能爲役,國而未有所效,而猥托日月之末光,濫荷天地之隆庇,位在卿列,無官不做,榮已極矣,分已滿矣,臣所區區自勉者,唯在於起居之班供奉之地,夷險燥濕,所不敢避,似此情實,實亦聖明之所俯燭也。千萬不自意春間,禁營之命,有隕自天,臣固驚懍震懼,罔知攸措,而特以事勢之無由承當,短章自陳,卽蒙體諒,臣於感頌之餘,竊以謂從玆以往,庶無謬恩,曾未幾何。又有摠帥新授,臣愚騃不自諒度,妄以爲此與戎垣事體,略有異同,含恩怵義,不可不膺,遂敢靦顔受符,是豈臣全昧辭受之義而然哉?雖然,臣之夙夜憂悸,若隕淵谷,尙今如始受命時矣,今此元戎之特除,又何爲也?寵畀則愈往愈摯,職任則與前倍重,臣將何以堪之?臣拙書生也,其於鞱衿之節制,壁壘之鞏固,戎伍之組鍊,有甚知識,而猝使之拔之衆望之外,置之三軍之上,則瞻聆所及,恐不但以驚駭言,而此猶屬朝廷上擧措也。臣又有所萬萬不自安者,臣父之綰此局,首尾十有餘年,屢控至懇,得卸重寄者,纔歲餘矣,若又以臣無似,繼掌戎柄,則凡係苟艱之譏,盈盛之懼,固勿論,臣之忝訓墜績,以至玷累於國家,乃必至之勢,灼然之理,而臣父兢惕之情,比臣心又當何如也?臣旣知此狀,而不以肝肺仰懇於我殿下,則是臣自疎也,殿下旣燭此狀,而不以生成之澤,施之於臣,則是臣平日不能見孚於我殿下也,臣若以此狀,不能得之於我殿下,則又必貽老父之憂也深矣。臣於是,雖欲冒進,不可得矣,天牌荐臨,冞增悚仄,忙陳血悃,仰瀆崇嚴。伏乞聖慈,俯賜鑑諒,亟收臣訓鍊大將之命,以重公器,以安賤分焉。臣無任云云。答曰,省疏具悉。元戎托重,捨卿伊誰?卿不可辭,卽爲入來受符。
平安監司金興根疏曰,伏以,臣以無似,猥膺重寄,力弱而肩鉅,器小而受大,才不逮心,智不周事,一日二日,積有曠墜,每自循省,慄如淵谷,早晩鳴暴,準乞恩諒,此臣區區計慮之已熟於中者,而目下疾病實狀,湊之以到頭公幹,誠有所萬萬迫阨,進退不得者,玆敢冒悚齎愆,仰首疾號。臣於客夏之季,偶嬰痢下之祟,始認炎濕所攻,例餌淸滌之劑,中緣形證攸變,迭試溫補之方,而毋論緩峻,如水投石,潛銷暗鑠,有劇無歇,計凡五十有餘日矣。氣息則較覺萎綴,運動則彌自艱棘,閑漫文簿之按常位署,亦有不能自力之時,而顧今大比攝試,成命已下,開場之期,只多十許日字矣,檢束而齊整之,不得不費者聲氣也,考閱而崇黜之,不得不用者心力也,以臣見狀,責之以此,卽亦事理之說不去也,藉令僥倖少瘳,容或勉强於其時,揆以事體,已涉苟且窘遁之極。況以往推來,決知其無此乎?第臣之得病,已在於成命之前,則仰冀變通,宜在於成命甫下之後,而因循時日,泯默于今者,誠以臣病之致此危毒,臣亦不能自料於初也,而竟使莫重國試,緣臣而有臨急狼狽之虞,此尤臣死罪也。在臣道理,惟有及今卸免,歸身司敗,劃被當勘之律而已,顚伏床玆,收召神思,潦率迷亂,言不知裁,伏乞聖明,亟遞臣職,仍治臣自列緩後之罪,以幸公私焉。臣無任云云。答曰,省疏具悉。一時偶然之病,何可輕遞?至於試事,合有變通,方令該曹,差送都事矣。
壬寅八月初六日申時,上御熙政堂。平安道淸北暗行御史入侍時,左副承旨李謙在,假注書徐在懋,記注官李昌祖,記事官金濬,暗行御史林肯洙,以次進伏訖。上曰,史官分左右,御史進前。上曰,無事往還乎?肯洙奏曰,王靈攸曁,無事往還矣。上曰,沿路農形,何如耶?肯洙曰,嶺外則豊年,深北則實難免凶矣。上曰,弊瘼,何如耶?肯洙曰,豈無大弊乎?小小弊瘼,別單以啓矣。上曰,御史先退,史官就座。仍命退,承史以次退出。
上在昌德宮。停常參·經筵。
李謙在啓曰,來十一日朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
平南萬戶徐有恕下直,長弓一張,長箭一部,片箭一部,筒兒一箇賜給。
以別兼春秋鄭基世牌不進罷職傳旨,傳于沈宜升曰,只推。
沈宜升啓曰,左右史不可不備,別兼春秋鄭基世,旣有只推之命,卽爲牌招入直,何如?傳曰,允。
李謙在啓曰,摠戎使李完植,嚴飭之下,連加催促,一向逡巡,尙無變動,事體道理,俱極未安。所當重勘,而本院請推之外,無他可施之罰,何以爲之?敢稟。傳曰,更加嚴飭。
又啓曰,摠戎使李完植,屢度嚴飭之下,一向稱病,偃處闕外,已至經宿,而連加催促,終不入來,事體道理,萬萬未安。所當重勘,而本院請推之外,無他可施之罰,何以爲之?敢稟。傳曰,摠戎使之向來處分,不過警飭之意,而今於特除之後,有若引義,經夜奉牌,屢煩嚴飭,尙不受符,此果義分之所敢出乎?毋或別有他難進之事端而然乎?朝體所關,不宜仍置,摠戎使李完植,罷職。
備邊司,摠戎使趙萬永·李惟秀·柳相弼。
備邊司,摠戎使改望,以柳基常爲摠戎使。
李謙在啓曰,新除授摠戎使柳基常,卽爲牌招,傳授密符及敎諭書,何如?傳曰,允。
李謙在啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
以掌令金泰顯,持平柳來維,獻納趙完植,正言李潭九·南性敎牌不進罷職傳旨,傳于沈宜升曰,只推。
以別兼春秋鄭基世牌不進罷職傳旨,傳于沈宜升曰,只推。
以應敎韓宓履,副校理曺錫雨,修撰李濟達牌不進罷職傳旨,傳于沈宜升曰,只推。
沈宜升,以弘文館言啓曰,副應敎未差,副校理沈敬澤,副修撰趙龜夏在外,副修撰鄭基世別兼春秋進,下番闕直,事甚未安。應敎韓宓履,副校理曺錫雨,修撰李濟達,旣有只推之命,修撰成容默,由限已過,與校理柳幼麟,竝卽牌招,以爲推移入直之地,何如?傳曰,允。
傳于李謙在曰,明日出宮內門路,以協陽門爲之。
傳于李謙在曰,公事不審之當該中官,從重推考。
沈宜升,以吏曹言啓曰,因備邊司草記,新差平安都事,仍掌南試事,允下矣。原事目中,更爲付標以入之意,敢啓。傳曰,知道。
又以禮曹言啓曰,卽接固城幼學崔義岳所志,則以爲,族曾祖涉,嫡妾俱無子,以其同姓六寸弟厚江第二子重碩,欲爲繼後,而兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長崔義岳所訴旣如此,依定式崔厚江第二子重碩,立爲崔涉之後,何如?傳曰,允。
李謙在,以義禁府言啓曰,保放罪人洪稷榮,還囚議處以入,而病勢一向未差,仍爲保放之意,敢啓。傳曰,知道。
義禁府啓目粘連,向前姜彝九段,余汲致斃之事,已經勘律,更無可論是白遣,奸猾之結爲私人,貨賂公行,饒戶之構以殺妾,捧賂放釋,俱屬鄙瑣,亦無指的是白乎矣,俱登繡啓,有難原恕,以此照律爲白乎旀,羅漢基段,驛卜冒執,掊克招謗,馬政視賂,貪鄙有怨是白乎所,繡啓論列,若是明的,不可以囚供之分疎,有所參恕,以此照律,何如?判付啓依允。
又照目粘連,向前元錫九亦,救急米代錢七十餘兩之貸用富民,儲置錢一百八兩之不給該吏,已是傷廉兺除良,外此兩條犯用者,又爲三百五十餘金,則不可囚供發明,專事參恕,以此照律,何如?判付啓依允。又啓目粘連,向前鄭元箕,亦防還偸災,莫察吏奸,賣鄕差校,皆有醜聲兺除良,訟賂一千五百兩之捧錢,出於吏招,校屬十五名之許贖,難掩其贓,事雖鄙瑣,有難容貸,以此照律,何如?判付啓依允。又啓目粘連,向前許石老,亦常時闕直,旣著擅離之罪,晩後來現,亦有稽緩之失,以此照律,何如?判付啓依允。又啓目粘連,向前洪稷榮段,造船錢之所捧,旣有區處之數,賣鄕債之例納,亦謂情費之用是白乎所,繡啓雖不以歸之躬犯,而亦不可全然參恕,以此照律爲白乎旀。李用觀段,稅納之檢督,旣云差使之橫侵,災結之分俵,不無該吏之偸弄是白乎矣,事雖近於矇不覺察,跡自歸於柔未振刷,以此照律爲白乎旀。黃仁㷞段,賣鄕錢之補用,謂以報營,而事係非法,造船價之掩置,諉之邑例,責有所歸,以此照律爲白乎旀。河百源段,災政所重,關係何如,而加報減俵,俱是爲罪是白如乎,七十八結之加報,囚供則曰減報,四十八結之減俵,囚供則曰添俵,其所措處,亦有明據是白乎矣,旣有繡啓之論列,難以原恕,以此照律,何如?判付啓依允。又啓目粘連,向前李垿段,査減結三十六結之出秩入用,縱云按例,火田稅九百兩之比摠取贏,胡致排徵,宮納餘剩三百兩之付之官用,亦近傷廉是白乎矣,俱是該邑之已例,初非此倅之創行是白乎乃,罔念分憂之義,自速襲謬之失是白遣,外此諸條,雖不足一一苛論,而至發於繡啓之臚列,則法意所在,有難容貸,以此照律爲白乎旀。金宜淳段,筏木收稅,雖云邑例,而致其浮謗,官柴輸京,謂以給價,而亦多貽獘,似此瑣屑,不必苛摘是白乎矣,防結自有,禁人之再徵,亦非法意,以此照律爲白乎旀。李寬永段,繡啓諸條,俱是狼藉,凡係剩錢,無不取用,無名入己之數,合爲八百餘金,而囚供之或稱邑例,或云換納者,其所發明,容或無愧是白乎矣,第其平倉米代七百兩之無難犯用,全無忌憚,而本邑還錢之挪貸移充,又違法意,究其所犯,焉逭重勘,以此照律爲白乎旀。沈源祖段,留庫米之作錢立本,已著擅貸之跡,換米條之拔戶分給,亦任該吏之幻弄,揆以法意,有難參恕,以此照律爲白乎矣。金相宇段,落講生之免丁納賂,爲二百兩,都監官之頉役捧錢,爲五百兩是白乎則,事雖涉於鄙瑣,罪實難於容貸,以此照律爲白乎旀。李時佐段,會餘條二百三十餘兩之付諸下記,牛贖錢五十七兩之不爲報營,謂是邑例是白乎乃,還分條之代錢四百七十餘兩,儲置米之剩餘二百五十兩,竝歸私用者,縱云區處之有名,罔念法意之攸在,以此照律爲白乎旀。李正夏段,公廨修葺,營還那貸,已是法外是白乎所,雖因遞歸而尙未充報,其在糴法則難免重勘,以此照律。尹日善段,刷價之區別修報,可知其不至乾沒,役米之捐用年劃,亦見其原無會減是白遣,犯草人之雇立,邑例卽然,永登浦之復設,營題有據是白乎矣,繡啓體重,有難全恕,以此照律,何如?判付啓依允。又啓目粘連,向前韓翼彦,亦諸條所犯,俱屬不法,有難一一苛論是白乎矣,官需再徵,及他無名染指之物,爲五百餘金兺除良,至於豕牲之以鷄代用,罔念祀典之所重,行此法外之事,究厥所犯,罪當何居,以此照律,何如?判付啓依允。又啓目粘連,向前李敎益,亦長番擧行,何等情重,而事多無嚴,罪宜重勘,以此照律,何如?判付啓依允。又啓目,永宗僉使李熠原情云云,傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,忠州前牧使兪碩柱原情云云,問目內辭緣,泛稱遲晩,刑推得情,何如?判付啓,除刑推議處爲良如敎。
刑曹啓目粘連,安義曺哲金獄事,扶病赴役,旣出査招,則率口之辭,豈盡飾詐,鬪則然矣,傷亦有之,而若謂以此傷致此死,則終難謂具備之案,一向訊推,恐欠欽恤,上裁,何如?判付啓,依回啓施行爲良如敎。又啓目粘連,安東崔甲伊獄事,腎阜用意膝築,則不能九日延活,而初檢只言拳毆,覆檢攙入膝築一句語者,終不無其疑,疑則從輕,是謂審克,上裁,何如?判付啓,依回啓施行爲良如敎。又啓目粘連,永興姜馬甘獄事,死出不意,彼此相蒙,末後鍛鍊之狀,馬甘不見不知,各人雷同之招,成進是畏是懇,則道啓曹讞,村氓邑校,掩諱扶抑云者,不可曰無此理,疑端則莫可辨折,獄體至重,非膚淺之見,所能臆斷,更爲問議大臣處之,何如?判付啓依允。又啓目粘連,北靑高成範獄事,新知歡押,宿怨本無,石塊打人,手勢獰暴,殞斃在於當下,情節箇箇輸款,業已結案,以待詳覆,何如?判付啓依允。又啓目粘連,吉州朴仲道等獄事,朴仲道·金宗珏·安士義之偸買軍物,設爐私鑄,贓跡畢露,典憲自在,旣捧結案,以待詳覆,何如?判付啓依允。
敎摠戎使柳基常書。王若曰,閫外將軍制之,予所注意,師中丈人吉也,簡惟在心。誕宣綸綍之音,頓變旌旗之彩。顧彼漢北鎖鑰,實我海東屛藩。左南城而右大興,中開關防之地,控三輔而綰兩局,專任節制之權。水陸牙制於沁都,金城湯池之固,靲轄肩比於漢府,牖戶桑土之謨。久矣其人之難,從此得君而重。惟卿,名門鞱略,王國干城。忠勇文武之兼全,威望素著,內外營閫之歷試,聲績已多。玆授卿以摠戎使,卿其克恢壯猷,祗服寵命。峙倉粟而繕修堡障,益勉陰雨之綢繆,簽健兒而堅利甲兵,毋忽春秋之操練。故玆敎示,想宜知悉。知製敎金製進
上在昌德宮。停常參·經筵。
大駕詣宗廟,入齋室後,內閣·政院·藥房·玉堂口傳問安。答曰,知道。大王大妃殿·王大妃殿遣承旨問安。答曰,知道。還內後,內閣·政院·藥房·玉堂口傳問安。答曰,知道。
權溭啓曰,明日召對,取稟。傳曰,停。
李謙在啓曰,司僕寺內乘來言,捲簾,取稟。傳曰,捲三面。
權溭啓曰,臣以大王大妃殿·王大妃殿問安進去,下直之意,敢啓。傳曰,知道。
傳于李穆淵曰,啓字誤踏當該中官,罷職。
以慶尙左兵使沈樂臣狀啓,進上生熟鰒等,海水變濁,不得如例封進,惶恐待罪事,傳于李穆淵曰,勿待罪事,回諭。
以應敎韓宓履,校理柳幼麟,副校理曺錫雨,修撰李濟達·成容默牌不進罷職傳旨,傳于權溭曰,只推。
權溭,以弘文館言啓曰,下番闕直,事甚未安。應敎韓宓履,校理柳幼麟,副校理曺錫雨,修撰成容默·李濟達,旣有只推之命,竝卽牌招,以爲推移入直之地,何如?傳曰,允。
以應敎韓宓履,校理柳幼麟,副校理曺錫雨,修撰成容默·李濟達牌不進罷職傳旨,傳于權溭曰,只推。
李穆淵,以吏曹言啓曰,新除授平安道都事徐有薰呈狀內,矣身素患痰癖之症,當此換節之時,一倍添劇,時日之內,萬無起動遠赴之望云。其身病旣如是,則有難强令往赴,罷黜,何如?傳曰,本事則出場矣,更無可引,本職則往役也,又焉敢辭。此草記還給,另加嚴飭,使之當日辭朝。
李謙在,以兵曹言啓曰,文臣兼宣傳官朴商壽,以其病難供職,呈狀乞遞,金英根,除授過限未肅拜,竝改差,何如?傳曰,允。
又以備邊司言啓曰,新除守令,多有未下直者,而秋務方殷,委屬可憫,與受由上京守令,一體催促下送之意,分付該曹,何如?傳曰,允。
又以禁衛營言啓曰,本營中軍李存敬,身病甚重,勢難察任。今姑改差,何如?傳曰,允。
吏曹啓目粘連,觀此平安道淸北暗行御史林肯洙書啓,則熙川前前郡守成永龜,碧潼前郡守李玄璣等段,繡啓旣請令攸司稟處,更無可論是白遣,朔州府使申命洪段,偏信冊客,欺蔽多端,委任奸吏,干囑恣行,雖無躬犯,全沒頭緖,苦任每多勒差,至及蒙騃之兒,濫杖一何昏謬,致傷無辜之命。糴法何等嚴重,爻債自是謬例,而一任監色之翻弄,以致元穀之欠逋者,至爲五百七十餘石之多,吏招丁寧,民怨狼藉是如爲白乎旀。渭原郡守韓元植段,辛丑春還穀中,小米二百五十石,無難出庫,分給各倉監色,及其秋捧,以折米收捧者,合爲四百五十石內,二百五十石,換色立本於元穀,零數二百石,每石三兩式發賣,合錢六百兩,歸之私用。豆麥折米一百三十石,又爲出庫,每石四兩式立本,剩錢一百三十兩,歸之私用。壬寅春還穀中,太二百三石,每石二兩式發賣,合錢四百六兩內,三百四兩五錢,謂以應下,出給奴令,取剩爲一百一兩五錢,豆麥折米一百石,每石四兩五錢式又爲發賣,合錢四百五十兩內,三百兩每石三兩式立本,其所取剩,爲一百五十兩是白如乎,臣於露蹤之日,今年取剩條合二百五十一兩五錢竝爲査出,以防民獘,還穀法意,所重何如,而或換色立本,或發賣取剩者,俱係不法。辛丑秋營耗作錢一千餘兩,先爲推用,及其營納,私貸民錢,苟且彌縫者,爲五百二十餘兩,尙未報給。貿銀上納,自是本邑大政,而本錢分俵之際,不能照察,該監之加斂民間者,爲一百三十三兩零,故亦爲査徵,以防民獘,其罪狀,令攸司稟處是如爲白有臥乎所,上項兩邑守令,竝只爲先罷黜,令該府拿問處之爲白乎旀。郭山前郡守尹翼成段,橋役之科外斂民,一任奸校之恣弄,田訟之從中捧賂,難掩冊客之招謗是如爲白有臥乎所,不可以已遞而勿論,罷職爲白乎旀。龜城前府使吳致豐段,爻債則未革舊謬,至有營訴之紛紜,勅錢則致欠元留,莫察吏奸之潛滋,齋任之今春數改,不無鄙瑣之謗,錢還之過限分給,難掩彌縫之跡是如爲白乎旀。嘉山前郡守李明錫段,本郡籍産田畓之更勿加稅,已有節目,而前官時,爲充官廳流逋,自己亥秋,每兩頭二錢式加斂,合四百三十五兩零,未及區處。庚子到任之後,至於辛丑兩年加稅之數,己亥未區處條,合錢一千三百五兩零內,八百十五兩零,或謂之該廳充逋,或稱以該色補害,或爲其該監設料,而其所歸屬,旣不明的。零數四百九十兩,歸之官用。大抵加斂民田,以充吏奴之逋者,有非經法,大關後弊,富民錢之私貸者,至爲一千一百餘兩之多,而臨歸未報,怨聲狼藉是如爲白有臥乎所。上項兩邑前任守令,竝只令該府,拿問處之爲白乎旀。鐵山府使李熙忠段,因一訟理之誤決,以致漁民之呼冤是如爲白有臥乎所,從重推考爲白乎旀。寧邊府使金鼎集段,律己廉約,吏民咸懷,荏事公明,隣境亦頌,火稅米之減價收捧,惠及窮蔀,軍布錢之捐廩防給,恩遍殘里。站下則旣査且補,戶無加徵之患,倉謬則隨革以捄,吏絶舞弄之習是如爲白有臥乎所,似此優異之績,合有褒獎之典是白乎矣,邇列分憂,係是職分內事,今姑勿論爲白乎旀。昌城府使李膺緖段,決訟則平,而獄無見囚,分還必親,而倉絶售奸,別恤典之窮春助役,燒戶賴卽結構,自備穀之每年添還,軍物資以修繕,隨處殫誠,頌聲載路是如爲白有臥乎所,此等茂績,宜示激勸之擧,似當施以兒馬賜給之典是白乎矣,係干恩賞,臣曹不敢擅便,上裁敎是白乎旀。監司金興根段,律己則恬雅自持,著威望於列邑,荏事則巨細不遺,推實惠於窮蔀,貿木之以錢代下,永除一營之痼瘼。糴謬之逐條釐革,已播衆口之稱頌,聲氣不費,事務修擧,嚴明所曁,奸猾屛息是如爲白有臥乎所,道臣體重,今姑勿論爲白乎旀。其餘前後守令·察訪等段,績乏優異,疵無顯著,竝只置之爲白乎旀,其外閫帥,中軍·虞候·邊將等乙良,令兵曹拿處,何如?判付啓,依回啓施行爲良如敎。
壬寅八月初八日辰時,大駕詣宗廟,秋展謁擧動入侍時。行都承旨李穆淵,左承旨金大根,右承旨李源庚,左副承旨李謙在,右副承旨沈宜升,同副承旨權溭,假注書金翊鎭·徐在懋,記注官李東韻,別兼春秋鄭基世,直提學金輔根,直閣金始淵,檢校待敎金學性,待敎李裕元以次侍立。時至,通禮跪啓請外辦,上具翼善冠·衮龍袍,乘輿出宣化門外,藥房提調李光正,副提調李穆淵等進前奏曰,侵早勞動,聖體,若何?上曰,一樣矣。至協陽門外,通禮跪啓請降輿乘輦,上降輿乘輦,由肅章門·進善門,出敦化門,進發至宗廟大門外,通禮跪啓請降輦乘輿,上降輦乘輿。入廟門至降輿所,通禮跪啓請降輿,上降輿入齋室,展拜時至,通禮跪啓請外辦,上改具冕服出次,至東神門外。通禮跪啓請執圭,穆淵進圭,上執圭,入就板位,行四拜禮訖。入殿內,各室奉審訖。穆淵進前奏曰,侍衛軍兵,來待西神門外乎?上可之。翊鎭承命出傳,上由西神門,詣永寧殿,入就板位,行四拜禮。各室奉審如上儀訖。出殿門外,通禮跪啓請釋圭,上釋圭,穆淵跪受。右議政鄭元容進前奏曰,展拜禮成,勞動旣多,聖體,若何?上曰,一樣矣。通禮跪啓請乘輿,上乘輿,至南神門外。通禮跪啓請降輿,上降輿少步,通禮跪啓請乘輿,上乘輿,至齋室門外。通禮跪啓請降輿,上降輿,入齋室後,問安勿爲之事。出榻敎還宮時至,通禮跪啓請外辦,上改具翼善冠·衮龍袍,出齋室門外,通禮跪啓請乘輿,上乘輿出廟門外。至降輿所,通禮跪啓請降輿乘輦,上降輿乘輦。進發至敦化門,由進善門·肅章門,至協陽門外,通禮跪啓請降輦乘輿,上降輦乘輿。入協陽門,命出解嚴標信。由宣化門還內,諸臣以次退出。
上在昌德宮。停常參·經筵。
卯時辰時,灑雨下雨,測雨器水深七分。
李源庚,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
權溭啓曰,明日召對,取稟。傳曰,停。
李源庚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李源庚啓曰,左副承旨李謙在,右副承旨沈宜升,同副承旨權溭,今日不爲仕進,竝卽牌招,何如?傳曰,允。
權溭啓曰,明日聖節望闕禮,依例爲之之意,敢啓。傳曰,知道。
李源庚啓曰,假注書金翊鎭,身病猝重,勢難察任。今姑改差,何如?傳曰,允。
金翊鎭改差,代以申直模爲假注書。
傳于李源庚曰,右副承旨許遞,前望單子入之。
承旨前望單子入之,徐戴淳落點。
權溭,以吏曹言啓曰,因備邊司草記,新除守令,多有未下直者,而秋務方殷,委屬可憫。與受由上京守令,一體催促下送事,允下矣。自臣曹催促,則未下直守令昌原府使沈昌奎,溫陽郡守梁宣洙,堤川縣監洪璋燮,英陽縣監李勉大,俱以爲今初十日辭朝云。三水府使洪建錫,燕岐縣監柳觀升,全義縣監朴祥發,俱以爲今十一日辭朝云,受由上京守令白川郡守洪翰周,禮山縣監李濟夏,俱以爲今初十日下去云。報恩郡守李魯榮,豐基郡守柳相林,三登縣令李絅愚,俱以爲今十一日下去云,春川府使趙亨復,以省掃事,受由於京畿水原地云。斯速還官之意,發關知委於該道臣處。而歙谷縣令李廷耆,沃溝縣監金逸淵,俱以爲親病沈重,不得下去云,羅州牧使沈宜復,珍山郡守趙揆永,昌平縣令任翼常,俱以爲身病猝重,不得下去云。雖未知其親病身病之如何,而促敎之下,不卽下去者,揆以事體,誠甚未安。歙谷縣令李廷耆,沃溝縣監金逸淵,竝改差,羅州牧使沈宜復,珍山郡守趙揆永,昌平縣令任翼常,竝罷黜,何如?傳曰,允。
權溭啓曰,吏曹郞廳來言,守令多窠,政事,取稟?傳曰,當日爲之。
有政。吏批,判書趙秉鉉進,參判洪在喆病,參議朴容壽病,同副承旨權溭進。啓曰,羅州牧使,今當差出,而本州以湖南雄邑,物衆地大,素稱難治,不可不擇差,同道及他道有聲績未準朔守令,竝擬,何如?傳曰,允。
以李家淳爲副應敎,李翊會爲知經筵,金英淳爲同義禁,金輦爲校書判校,金坤爲典籍,李魯榮爲羅州牧使,鄭驪源爲朔州府使,鄭球爲渭原郡守,朴曾壽爲珍山郡守,徐兢輔爲昌平縣令,元重赫爲歙谷縣監,李元彬爲沃溝縣監,高原郡守金有喜,仍其前職事,承傳。
兵批,判書朴晦壽病,參判金箕晩病,參議李是鍊病,參知洪龜燮入直進,左副承旨李源庚進。以趙鎭溥爲管城將,副護軍姜泰重·沈宜升,以上竝單付。
吏批,再政。以柳道宗爲溫陵令,金在敬爲掌樂主簿,尹泰兢爲報恩郡守。
吏批,三政。以李漍爲顯陵令,鄭胄錫爲監察。
李源庚啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
以掌令金泰顯,持平柳來維,獻納趙完植,正言李潭九·南性敎牌不進罷職傳旨,傳于李源庚曰,只推。
以左副承旨李謙在牌不進罷職傳旨,傳于權溭曰,只推。
李源庚啓曰,明日聖節望闕禮習儀,兩司當爲進參,除在外外,未肅拜·呈告人員,竝待開門牌招,何如?傳曰,允。
以慶尙監司李景在狀啓,草溪等邑人名渰死事。傳于權溭曰,人命之渰死,若是夥多,聞極驚慘。元恤典外別加顧助,渰死人等如有生前身還布,竝蕩減,未拯屍身,期於拯得之意,廟堂各別措辭分付。
兵曹,以徐相五爲禁衛中軍。
權溭,以弘文館言啓曰,下番闕直,事甚未安。應敎韓宓履,校理柳幼麟,副校理曺錫雨,修撰成容默·李濟達,旣有只推之命,竝卽牌招,以爲推移入直之地,何如?傳曰,允。
權溭,以春秋館言啓曰,別兼春秋臣鄭基世,以照訖講一所試官,今日捧講時,晝仕出去之意,敢啓。傳曰,知道。
李源庚,以都摠府言啓曰,副摠管趙鶴年,以同知義禁府事,本府坐起,晝仕出去之意,敢啓。傳曰,知道。
又以義禁府言啓曰,保放罪人洪稷榮,還囚照律以入之意,敢啓。傳曰,知道。
又以義禁府言啓曰,朔州府使申命洪,渭原郡守韓元植,爲先罷黜,拿問處之。龜城前府使吳致豐,嘉山前郡守李明錫,拿問處之事,傳旨啓下矣。吳致豐·李明錫等,今方待命,拿囚,申命洪·韓元植等,時在任所,依例發遣府書吏,交代後拿來,何如?傳曰,允。待待命拿囚。
兵曹啓目,觀此平安道淸北暗行御史林肯洙書啓,則前兵使金魯甲段,二千石之別備作還,雖緣城役之停止,四百兩之不給本錢,胡多雇隷之稱怨,處事極淺鄙瑣,以致招謗之端是如爲白有臥乎所,制閫何等體重,而處事旣淺鄙瑣,則不可以已遞而勿論,施以罷職之典爲白乎㢱。薪島前僉使盧翼燁段,侵虐船漢,勒貸饒戶是如爲白乎㢱,車嶺僉使李基炯段,積逋無望了殺,殘卒又多謗言是如爲白乎㢱。宣沙浦僉使申聖學段,牧場之隨處監護,宜勉盡職,駄費之襲謬加斂,反爲取怨是如爲白乎㢱,靑水前萬戶吳信範段,勒貸雖已徵給,怨謗尙今喧騰是如爲白乎㢱。乫軒洞權管金大云段,罔念奉職之道,惟思肥己之計是如爲白有臥乎所,上項前後五鎭將之侵虐勒貸也,無望了逋也,加斂取怨也,怨謗喧騰也,惟思肥己也,俱係溺職,不可仍置。車嶺僉使李基炯,宣沙浦僉使申聖學,乫軒洞權管金大云,竝罷黜。薪島前僉使盧翼燁,靑水前萬戶吳信範,竝罷職爲白乎㢱,滿浦前僉使元策段,吏奸之掩護,實爲可駭是如爲白乎㢱。高山里僉使許采段,計廩充貸,旣悟當初之襲謬,分還放料,宜勉來頭之察奸是如爲白乎㢱,委曲僉使獨孤籊段,守隘禁斫,竝加惕勵是如爲白乎㢱,植松萬戶韓尙謙段,節觴在所當勉是如爲白乎㢱。壬海別將金羲謙段,軍額多闕,矯捄宜勉是如爲白有臥乎所,上項前後五鎭將之吏奸掩護也,襲謬充貸也,守禁惕勵也,節觴當勉也,闕額宜勉也,俱有疵評,竝推考爲白乎矣。其中滿浦前僉使元策,方在貶罷,今姑勿論爲白乎㢱,碧團僉使朴宗恒段,躬檢烽把,卒無闕戍之患,均分餉還,民免呼庚之憂是如爲白乎㢱。淸城僉使鄭之雄段,捐出殘料,俾助耕種,收完舊逋,以捄鎭瘼是如爲白有臥乎所,上項兩鎭將之能擧其職,俱有嘉尙,竝似當施以兒馬賜給之典是白乎矣。係干恩賞,不敢擅便,上裁敎是白乎㢱。其餘中軍·虞候·邊將等,別無優異之績,亦無顯著之疵,竝只置之,何如?判付啓,依回啓施行爲良如敎。
義禁府啓目粘連,向前兪碩柱亦,官戶錢之隨處冒勘,縱云各項之移報,還起稅之課歲捧用,專昧國結之所重兺除良,謂補軍還之弊,而稱諉多端,都聚公私之錢,而乾沒太半是白乎所,囚供則非不分疎,繡論也若是指的,罪在不法,法有當律,以此照律,何如?判付啓依允。又啓目粘連,向前李熠亦,所犯諸條,非至一再,而無名取用,殆近八百是白乎則,事雖涉於襲謬,罪實難於曲貸,以此照律,何如?判付啓依允。又照目粘連,舒川前郡守洪稷榮,沔川前郡守李用觀,藍浦前縣監黃仁㷞,石城前縣監河百源等矣本府議啓內,洪稷榮段,造船錢之所捧,旣有區處之數,賣鄕債之例納,亦謂情費之用是白乎所,繡啓雖不以歸之躬犯,而亦不可全然參恕,以此照律爲白乎㢱。李用觀段,稅納之檢督,旣云差使之橫侵,災結之分俵,不無該吏之偸弄是白乎矣,事雖近於矇不覺察,跡自歸於柔未振刷,以此照律爲白乎旀,黃仁㷞段,賣鄕錢之補用,謂以報營,而事係非法,造船價之掩置,諉之邑例,而責有所歸,以此照律爲白乎旀。河百源段,災政所重,關係何如,而加報減俵,俱是爲罪是白如乎,七十八結之加報,囚供則曰減報,四十八結之減俵,囚供則曰添俵,其所措處,亦有明據是白乎矣,旣有繡啓之論列,難以原恕,以此照律罪。洪稷榮段,以坐贓致罪律,杖六十收贖,告身盡行追奪,徒一年定配,李用觀段,以不應爲事理重律,杖八十收贖,奪告身三等,黃仁㷞段,以制書有違律,杖一百收贖,告身盡行追奪,河百源段,以官吏受財律,杖八十收贖,告身盡行追奪,徒二年定配,又以實結隱漏五十結律,五年禁錮,竝只私罪,奉敎依允爲㢱。洪稷榮·黃仁㷞等段,功議各減一等,李用觀·河百源等段,功減一等爲良如敎。又照目粘連,陰竹前縣監元錫九矣本府議啓內,救急米代錢七十餘兩,貸用富民,儲置錢一百八兩之不給該吏,已是傷廉兺除良,外此兩條犯用者,又爲三百五十餘金,則不可以囚供發明,專事參恕,以此照律罪,杖六十收贖,告身盡行追奪,徒一年定配,私罪,奉敎依允爲㢱,功議各減一等爲良如敎。又照目粘連,延豐前縣監姜彝九,成歡前察訪羅漢基等矣本府議啓內,姜彝九段,余汲致斃之事,已經勘律,更無可論是白遣,奸猾之結爲私人,貨賂公行,饒戶之構以殺妾,捧賂放釋,俱屬鄙瑣,亦無指的是白乎矣,旣登繡啓,有難原恕,以此照律爲白乎旀。羅漢基段,驛卜冒執,掊克招謗,馬政視賂,貪鄙有恕是白乎所,繡啓論列,若是明的,不可以囚供之分疎,有所參恕,以此照律罪。姜彝九段,以不應爲事理重律,杖八十收贖,奪告身三等,羅漢基段,以制書有違律,杖一百收贖,告身盡行追奪,竝只私罪,奉敎依允爲㢱,竝只功減一等爲良如敎。又照目粘連,積城前縣監韓翼彦矣本府議啓內,諸條所犯,俱屬不法,有難一一苛摘是白乎矣,官需再徵,及他無名染指之物,合爲五百餘兩兺除良,至於豕牲之以鷄代用,罔念祀典所重,行此法外之事,究厥所犯,罪當何居,以此照律,罪從重論,杖六十收贖,告身盡行追奪,徒一年定配,私罪,奉敎依允爲㢱,功減一等爲良如敎。又照目粘連,泰安前郡守鄭元箕矣本府議啓內,防還偸災,莫察吏奸,賣鄕差校,皆有醜聲兺除良,訟賂一千五百兩之捧錢,出於吏招,校屬十五名之許贖,難掩眞贓,事雖鄙瑣,有難容貸,以此照律罪,杖一百收贖,告身盡行追奪,流三千里定配,私罪,奉敎依允爲㢱,功減一等爲良如敎。又照目粘連,中部令許石老矣本府議啓內,當時闕直,旣著擅移之罪,晩時成規,亦有稽緩之失,以此照律罪,杖八十收贖,奪告身三等,私罪,奉敎依允爲㢱,功減一等爲良如敎。又照目粘連,朔寧前郡守李垿,麻田前郡守金宜淳,安山前郡守李寬永,江華前經歷沈源祖,通津前府使金相宇,高陽前郡守李時佐,加平前郡守李正夏,始興縣令尹日善等矣本府議啓內,李垿段,査減結三十六結之出秩入用,縱云按例,大田稅九百兩比摠取贏,胡至排徵,宮納餘剩三百兩之付之官用,亦近傷廉是白乎矣,俱是該邑之已例,初非此倅之創行是白乎乃,罔念分憂之義,自速襲謬之失是白遣,外此諸條,雖不足一一苛論,而至發於繡啓之臚列,則法意所在,有難容貸,以此照律爲白乎㢱。金宜淳段,筏木收稅,雖云邑例,而致其浮謗,官柴輸京,謂以給價,而亦多貽弊,如此瑣屑,不必可摘是白乎矣,防結自有禁令,再徵亦非法意,以此照律爲白乎㢱。李寬永段,繡啓諸條,俱是狼藉,凡係剩錢,無不取用,無名入己之數,合爲八百餘零,而囚供之或稱邑例,或云換納者,其所發明,容或無怪是白乎矣,第其平倉米代七百兩之無難犯用,全無忌憚,而本邑還錢之那貸移充,尤違法意,究其所犯,焉逭重勘,以此照律爲白乎㢱。沈源祖段,留庫米之作錢立本,已著擅貸之跡,換米條之拔戶分給,亦任該吏之幻弄,揆以法意,有難參恕,以此照律爲白乎㢱。金相宇段,落講生之免丁納賂,爲二百兩,都監官之頉役捧錢,爲五百兩是白乎則,事雖涉於鄙瑣,罪實難於容貸,以此照律爲白乎㢱,李時佐段,會餘條二百三十餘兩之付諸下記,牛贖錢五十七兩之不爲報營,謂是邑例是白乎乃,還分條之代錢四百七十餘兩,儲置米之剩餘二百五十兩,竝歸私用者,縱云區處之有名,罔念法意之攸在,以此照律爲白乎㢱。李正夏段,公廨修葺,營還那貸,已是法外是白乎所,雖因遞歸而尙未充補,其在糴法則難免重勘,以此照律爲白乎㢱。尹日善段,刷價之區別修報,可知其不至乾沒,役米之捐用年劃,亦見其原無會減是白遣,犯草人之雇立,邑例卽然,永登浦之復設,營題有據是白乎矣,繡啓體重,有難全恕,以此照律罪。李垿段,以擅科斂律,杖六十收贖,告身盡行追奪,徒一年定配,又以實結隱漏十結律,三年禁錮,金宜淳段,以不應爲事理重律,杖八十收贖,奪告身三等。李寬永段,以那移律,杖一百收贖,告身盡行追奪,流三千里定配,又以實結隱漏一百結律,十年禁錮,沈源祖·李時佐·李正夏等段,竝以那移律,各杖一百收贖,告身盡行追奪,流三千里定配。金相宇段,以官吏受財律,杖八十,徒三年定配,以喪後勘斷,依法典收贖,只告身盡行追奪,尹日善段,以不應爲律,笞四十收贖,附過還職,竝只私罪,奉敎依允爲㢱。李垿段,議減一等,金宜淳·沈源祖·李時佐·尹日善等,竝只功議各減一等,李寬永·金相宇·李正夏等段,竝只功減一等爲良如敎。又照目粘連,中官李敎益矣本府議啓內,長番擧行,何等愼重,而事多無嚴,罪宜重勘,以此照律罪,杖一百收贖,告身盡行追奪,私罪,奉敎爲㢱,功減一等爲良如敎。
刑曹啓目粘連,京囚吳成得獄事,謹依判下,問議于大臣,則領議政趙寅永,以爲正干之別,惟在於毆打之後先輕重,而孰輕孰重,旣無確證,孰先孰後,實有原供,則秋曹審理中千孫之爲原謀,成得之爲餘人云者,允合律例,上裁云。左議政金弘根,以爲金千孫者,旣以倡難,先抵大辟,則吳成得之置諸餘人,卽其律文之當然,一獄兩償,宜有參量,上裁云。右議政鄭元容,以爲千孫,旣以原謀抵辟,成得正犯之目,終無的據,獄體宜愼於兩償,情法合議於次律,上裁云矣。大臣之議如此,上裁,何如?判付啓,依回啓施行爲良如敎。又啓目粘連,淸州尹興伊獄事,謹依判下,問議于大臣,則領議政趙寅永,以爲道啓曹覆,各有所主,推本情於反目,執正法於償命者,固是刑官守經之論,減死的處,似合欽恤,上裁云。左議政金弘根,以爲刑證已著,宜置重辟,情跡有由,容可原恕,其在欽恤之政,宜有參酌之道,上裁云。右議政鄭元容,以爲其婦之指環誤觸,謂非有罪,檢官請償之論爲是,其姑之手皮被傷,謂非無罪,秋曹請原之議爲是,情法之間,疑宜從輕,上裁云矣。大臣之議如此,上裁,何如?判付啓,依回啓施行爲良如敎。
刑曹啓目粘連,鍾城安允謙獄事,刀擦狀啓,冒錄僞科,情節畢露,變怪無前,旣捧結案,以待詳覆,何如?判付啓依允。又啓目粘連,慶源金致興獄事,掘塚之不足,至於露骸,露骸之不足,至於鞭屍,見聽尙該一律,碎骨焉逭三尺,旣捧結案,以待詳覆,何如?判付啓依允。又啓目粘連,天安鄭致仁獄事,偸竊兵符,囑人燒火,只在穿窬,固無怨懟,而年八十減律,僅隔數歲,審克之義,當在於參情與法,而係是結案重目,問議大臣處之,何如?判付啓依允。又啓目粘連,江界朴景珍獄事,和姦他妻,謀殺本夫,證因具備,疑端無著,旣捧結案,以待詳覆,何如?判付啓依允。又啓目粘連,玄風尹云得獄事,其從搜,本非殺人,而先圖無事,卽地勒殺,如屠蓄物,此誠彝倫之大變,旣捧結案,以待詳覆,何如?判付啓依允。又啓目粘連,咸興韓宗元獄事,姻婭厚誼,昏夜剚刃,空家假縊,凶計遮掩,而於從兄之親,主張戕害,處父子之間,殺誘綱常,彝倫滅絶,情犯憯毒,業已結案,以待詳覆,何如?判付啓依允。
上在昌德宮。停常參·經筵。
藥房提調李光正,左承旨徐戴淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐戴淳啓曰,明日召對,取稟。傳曰,停。
權溭啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
又啓曰,備邊司郞廳來言,今日賓廳日次,而聖節望闕禮相値,不得來會云,敢啓。傳曰,知道。
又啓曰,今日聖節望闕禮習儀時,憲府則監察代行矣。雖無諫院,仍爲行禮之意,敢啓。傳曰,知道。
徐戴淳啓曰,臣戴淳今日聖節望闕禮習儀進去,下直之意,敢啓。傳曰,知道。
備忘記,京畿水使尹永培,羅暖萬戶金一求下直,各長弓一張,長箭一部,片箭一部,筒兒一箇賜給。
以掌令金泰顯,持平柳來維,獻納趙完植,正言李潭九·南性敎牌不進罷職傳旨,傳于權溭曰,只推。
李謙在,以禮曹言啓曰,北道各陵殿,五年一次禮堂進去奉審事,曾有定式,而今年爲當次,臣曹堂上,依例進去奉審,何如?傳曰,允。
又以內醫院提調意啓曰,副提調李穆淵,今日問安,不爲仕進,卽爲牌招,何如?傳曰,允。
傳于李謙在曰,秋到記,明日春塘臺親臨磨鍊,右承旨馳往泮宮,夕食堂收取以來。
傳于李謙在曰,工·戶換房。
李謙在啓曰,右承旨馳往泮宮,夕食堂收取以來事,命下矣。右承旨金大根不爲仕進,所當牌招,而拘於廳規,不得請牌,何以爲之?敢稟。傳曰,牌招。
權溭啓曰,卽者別兼春秋鄭基世,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于權溭曰,全羅左道暗行御史留待。
傳于權溭曰,全羅左道暗行御史入侍。
傳于權溭曰,明日出宮門路,以協陽門爲之。
李謙在,以禮曹言啓曰,卽接永禧殿官員所報,則明日秋到記試取時,本殿兩官,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又以內醫院都提調·提調意啓曰,院鍼醫崔焌,有頉代,醫人李漢植差下,令該曹口傳付軍職,冠帶常仕,何如?傳曰,允。
兵曹口傳政事,副司勇單李漢植。
以應敎韓宓履,校理柳幼麟,副校理曺錫雨,修撰成容默·李濟達牌不進罷職傳旨,傳于權溭曰,只推。
李謙在,以弘文館言啓曰,下番闕直,事甚未安。應敎韓宓履,校理柳幼麟,副校理曺錫雨,修撰成容默·李濟達,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授副應敎李家淳,時在慶尙道禮安地,經筵入番事緊,請斯速乘馹上來事,下諭。傳曰,許遞。
權溭,以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而今春幸行時,三百名,餘軍一百名磨鍊矣。今番則何以爲之乎?敢稟。傳曰,挾輦軍三百名,餘軍一百名磨鍊。
又以都摠府言啓曰,副摠管沈能俊,以聖節望闕禮習儀侍衛進參事,議政府晝仕出去之意,敢啓。傳曰,知道。
又以義禁府言啓曰,時囚罪人洪稷榮·元錫九·韓翼彦等,杖六十,徒一年定配,李垿杖六十,徒一年定配,又三年禁錮照律公事,判付內依允。洪稷榮·元錫九等,功議各減一等,韓翼彦功減一等,李垿議減一等事,命下矣。洪稷榮·元錫九等,功議各減一等,減徒加杖,各杖九十收贖,奪告身四等,韓翼彦功減一等,李垿議減一等,減徒加杖,各杖一百收贖,告身盡行追奪,竝放送之意,敢啓。傳曰,知道。
又以義禁府言啓曰,時囚罪人河百源,杖八十,徒二年定配,又五年禁錮,李寬永杖一百,流三千里定配,又十年禁錮,沈源祖·李時佐·李正夏·鄭元箕等,杖一百,流三千里定配照律公事,判付內依允。河百源·李寬永·李正夏·鄭元箕等,功減一等,沈源祖·李時佐等,功議各減一等事,命下矣。河百源功減一等,杖七十收贖,告身盡行追奪,忠淸道保寧縣靑淵驛,徒一年半定配,又五年禁錮,李寬永功減一等,杖一百收贖,告身盡行追奪,黃海道海州牧靑丹驛,徒三年定配,又十年禁錮,沈源祖功議各減一等,杖九十收贖,告身盡行追奪,忠淸道溫陽郡時興驛,徒二年半定配,李時佐功議各減一等,杖九十收贖,告身盡行追奪,江原道原州牧保安驛,徒二年半定配,李正夏功減一等,杖一百收贖,告身盡行追奪,忠淸道文義縣德留驛,徒三年定配,鄭元箕功減一等,杖一百收贖,告身盡行追奪,江原道江陵府臨溪驛,徒三年定配,而以議啓內辭意,具罪目,依例發遣府書吏羅將,押送于各其配所,何如?傳曰,允。
又以刑曹言啓曰,謹依判下,京囚吳成得鬪毆殺罪,減一等決杖一百後,慶尙道金海府,流三千里定配所,卽爲押送之意,敢啓。傳曰,知道。
兵曹,以李寬圭爲摠戎中軍。
義禁府照目粘連,忠州前牧使兪碩柱矣本府議啓內,官戶錢之隨處冒勘,縱云各項之移報,還起稅之課歲捧用,專昧國結之所重兺除良,謂補軍還之弊,而稱諉多端,都聚公私之錢,而乾沒太半是白乎所,囚供則非不分疎,繡論也若是指的,罪在不法,法有當律,以此照律罪,杖一百收贖,告身盡行追奪,流三千里定配,而又十年禁錮,謹依受敎,以過年限守令分揀,私罪,奉敎依允爲旀,功減一等爲良如敎。又照目粘連,永宗前僉使李熠矣本府議啓內,所犯諸條,非至一二,而無名取用,殆近八百是白乎則,事雖涉於襲謬,罪實難於曲貸,以此照律罪,杖一百收贖,告身盡行追奪,私罪,奉敎依允爲旀。功議各減一等爲良如敎。又啓目,龜城前府使吳致豐,嘉山前郡守李明錫等原情云云,傳旨內辭連,泛稱遲晩,所當請刑是白乎矣,吳致豐段,曾經宣傳官,李明錫段,曾經摠府郞,勿爲請刑,載在大典通編,竝只議處,何如?判付啓依允。
敎喬桐府使尹永培書。王若曰,聽鼓鼙而思將帥之臣,誰可任者,壯鎖鑰而備陰雨之禦,汝其統之。推轂之辰,陞秩以畀。念我跨海巨鎭,有彼戴雲一區。臺隍列襟帶之形,較諸路而關扼最壯,樓櫓講衣袽之備,以重藩而芻牧是兼。與沁都而表裏相依,宜軫峙糧而敹甲,控畿甸而捍蔽爲重,敢忽練戎而字民。伊來恬嬉之習成,以致凋弊之劇,必須盤錯之試用,可見修擧之方。惟卿,胸藏靲鞱,志存廉謹。播令譽於任職,材器無逾,負重望於干城,踐歷有素。玆授卿以京畿水軍節度使·兼三道統禦使·喬桐府使。卿其體制閫於外,按三道之咽喉,克多功于前,作一方之爪牙。於戲,繭絲保障,貴無失於人和,樽俎折衝,深有得於地利。故玆敎示,想宜知悉。知製敎成容默製進
別兼春秋鄭基世疏曰,伏以臣母素患痰癖之祟,當玆換節之時,諸證添損,實難離捨赴公。而近因史直不備,牌召連降,又値陪駕,義不敢言私,黽勉就直,數日于玆。卽聞家信,則母病尙未少減,扶將須臣歸視,臣之情私,又不得不冒犯擅離之罪矣。惟聖慈,俯垂鑑諒,亟遞臣職,仍治臣罪,俾私分安而朝綱振焉。臣無任云云。省疏具悉。爾其勿辭救護。
壬寅八月初十日酉時,上御熙政堂。全羅左道暗行御史入侍時,同副承旨權溭,假注書申直模,記注官李昌祖,記事官金濬,暗行御史李宗秉以次進伏訖。上曰,史官分左右,御史進前。上曰,遠路無事往還乎?宗秉曰,王靈所曁,無事往還矣。上曰,沿路農形,何如耶?宗秉曰,農形則或有稍勝處,或有稍下處,通而言之,則可謂穴農矣。上曰,所經處民弊,何如?宗秉曰,別無大段弊瘼,小小之弊,已陳於別單中矣。上命御史先退,史官就座。仍命退,承史以次退出。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
徐戴淳啓曰,明日召對,取稟。傳曰,停。
權溭啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
李穆淵啓曰,同義禁金英淳,除拜後,過三日不爲出肅,依定式推考警責,仍卽牌招察任,何如?傳曰,允。
備忘記,水原留守權敦仁,江華留守權大肯下直,各長弓一張,長箭一部賜給。
傳于權溭曰,當該承旨推考。
金大根啓曰,御營大將金祖根,掃墳事忠州·驪州等地,今方出去矣。將兵之任,不可一刻無摠察之人,何以爲之?敢稟。傳曰,訓將兼察。
又啓曰,御營大將,訓將兼察事,命下矣。兼察御營大將趙秉龜,卽爲牌招聽傳敎,何如?傳曰,允。
傳于金大根曰,此重臣之以此自劃,視若鐵限者,究不得其說也。設有伊時事端,而今於屢辨畢燭之餘,文苑旣肅之後,又欲以此引義者,其或占便乎,過占界分乎?卽爲嚴飭牌招,如有違牌,勿爲呼望。
又啓曰,密符親納,例也,而前水原留守李翊會,謂有身病,使其褊裨替納,事甚未安。推考,何如?傳曰,允。
以應敎韓宓履,校理柳幼麟,副校理曺錫雨,修撰成容默·李濟達牌不進罷職傳旨,傳于徐戴淳曰,只推。
權溭,以弘文館言啓曰,下番闕直,事甚未安。應敎韓宓履,校理柳幼麟,副校理曺錫雨,修撰成容默·李濟達,旣有只推之命,竝卽牌招,以爲推移入直之地,何如?傳曰,允。
李穆淵,以吏曹言啓曰,今此秋夕祭祭官,當爲磨鍊,而除老病·公頉,實無推移排比之路,依近例刑官司饔院官員及年六十以上人,通瀜塡差以入,而其中時無職名人員,令該曹口傳付軍職,何如?傳曰,允。
金大根,以兵曹言啓曰,今此幸行時,隨駕營門,依定式以春幸時隨駕營門,當爲磨鍊,而今春幸行時,訓局步軍十哨,馬軍四哨,訓將率領爲先厢,訓局步軍五哨,兩營騎士四番,禁將率領爲後厢,禁軍三番隨駕,御將率各營餘軍,留都矣。禁御兩營鄕軍,則今旣停番,禁軍及馬步軍,以幾番幾哨磨鍊乎?敢稟。傳曰,訓局步軍八哨,馬軍三哨,訓將率領爲先厢,訓局步軍四哨,兩營騎士四番,禁將率領爲後厢,禁軍三番爲之,御將留都,摠使率訓局餘軍留陳。
權溭,以義禁府言啓曰,時囚罪人兪碩柱,杖一百,流三千里定配照律公事,判付內,依允爲㢱,功減一等事,命下矣。兪碩柱功減一等,杖一百收贖,告身盡行追奪,忠淸道燕岐縣金沙驛,徒三年定配,而以議啓內辭意,依例發遣府羅將,押送配所,何如?傳曰,允。
敎水原留守權敦仁書。王若曰,漢西京之祗奉仙寢,洋乎陟降之在天,宋東都之特置留臺,爲是關防之重地。顧彼華府創設之制,卽我正廟繼開之基。珠邱之體勢靈長,啓我邦億萬洪業,金湯之形便宥密,仗總營八千兵威。雲漢昭輝,尙遺澤於山川草木,陰雨有備,永宏規於城堡茭糧。惟此管轄之所司,政須周君陳保釐之術,其於鎖鑰之托重,誰任寇平仲臥護之功。惟卿,詩禮故家,圭璋偉器。確乎名節事業之克濟世美,是祖是孫,粹然恬重文雅之矜式國人,令儀令色。曾在東西銓之歷掌,克稱量材授官,粵自南北臬之簡心,已知盤根合試。玆授卿以水原府留守兼摠理使。卿其勸農桑而課儒武,體先朝懷保之圖,繕卒乘而修城池,爲國家經遠之策。於戲,副予繼志述事之念,恰奉園陵,殫乃移孝爲忠之誠,益勉保障。故玆敎示,想宜知悉。知製敎成容默製進
敎江華留守權大肯書。王若曰,宋二京之特置居留,蓋以鎖鑰之托重,漢三輔之詳試政事,是爲管轄之所司。顧彼百里沁都,卽我兩路關防。襟帶按山河之固,控地勢於桐府·松京,舟檝通湖海之交,設天塹於摩尼甲串。奉眞殿而雲日靘彩,置史庫而奎璧增輝。要使俗易而風移,政須周君陳往釐之績,若論責重而任大,不啻晉陽守保障之方。惟卿,珪組名門,瑚璉偉器。節鉞有若傳世之任,是祖是孫,踐歷粤自立朝之初,憂民憂國。宿望也愷悌文雅,常以盡節自期,素蘊則經濟謨猷,固知盤根合試。玆授卿以江華府留守兼鎭撫使。卿其祗承委畀之寵命,懋恢留司之良圖。練我卒乘,撫我士民,宜先陰雨之備,峙乃糇糧,修乃城堡,須體宵旰之衷。故玆敎示,想宜知悉。知製敎成容默製進
刑曹判書朴永元疏曰,伏以臣,見擬於秋到記讀券官之望,至蒙恩點矣。臣於試事,有大防之難越者,逋慢瀆撓,不止一再,月前文任辭本,敢又披肝瀝血,悉暴衷懇,仰冀體下遂物之澤,而怵畏嚴命,黽勉一出,卽代撰之事重而期迫也。至於科試,情勢固自如也,今以臣名忝詞垣,混擧檢擬,有若無故者然,臣誠惶蹙迫塞,直欲鑽地而不可得也。向來聖批若曰,此豈永永可引之事,而欲作艮限乎?臣於是,雙擎九頓,仰感恩言之鄭重,竊又自恨上天至仁,而淺忱未能孚格,大明普照,而賤私未蒙畢燭矣。凡於試院事,微眚薄過之偶然官箴,固未必視同鐵劃,而若臣所遭,自有試官以來所未有者也。經義所以爲文敎章程,魁選所以爲場屋模楷,取其失旨,使之裒然,其蔑學如此,而大僚論劾之語,至以爲何以興起多士,使之俛焉從事於經術,此其罪,豈止爲一時僨誤而已。至今追惟,愧汗浹背,臣雖萬萬汚下,不識羞恥,更何以抗顔於秉筆較藝之地乎?人臣事君,駕屨且不俟,湯火何所擇,而若其進退有關廉義者,則不以趨走爲恭,不以違拒爲慢,亦嘗奉敎於君子矣。臣旣備數於聖朝禮使之末,顧何以一往放倒,置身於四維之外也哉。嶺海在前,鈇鉞在後,咫尺之守,蠢動無路,見患毒感,委頓牀笫,不省四到,而疾痛之呼,猶不暇及。玆敢忙陳短籲,干冒宸嚴,伏乞聖慈,曲賜軫察,亟命攸司,議臣當勘之律,俾朝綱肅而微分安,千萬幸甚。臣無任云云。答曰,省疏具悉。此豈永作引義者乎?試牌有重,勿復更辭。
壬寅八月十一日辰時,上詣春塘臺。秋到記儒生分製講試取入侍時,行都承旨李穆淵,左承旨徐戴淳,右承旨金大根,左副承旨李源庚,右副承旨李謙在,同副承旨權溭,假注書徐在懋·申直模,記注官李昌祖·李東韻,直提學金輔根,檢校直閣李公翼,直閣金始淵,檢校待敎金學性·趙鳳夏,待敎李裕元以次侍立。時至,上具翼善冠·衮龍袍,乘輿出宣化門,藥房提調李光正,副提調李穆淵進前奏曰,朝氣過涼,聖體,若何?上曰,一樣矣。仍出協陽門,由建陽門·靑陽門,陞御春塘臺。大根曰,儒生今將入場,請下標信。上曰,以俄下標信擧行。大根讀奏入門單子,宣傳官跪稟入門,試官及儒生次第入庭。大根曰,從陞諸臣中有試官,使之退出行禮乎?上可之。諸試官及儒生行禮如儀訖,讀券官吏曹判書趙秉鉉,行護軍趙斗淳,對讀官吏曹參議朴容壽,成均館大司成尹致秀,成均館司成金英根,奉常寺判官權馦,考官行上護軍洪敬謨,兵曹判書朴晦壽,行護軍徐左輔,參考官行副護軍金輔根·曺雲承,副司直任百秀,副司果李廣貞以次進伏。上命書賦題曰,君子之道費而隱,限申時。秉鉉·斗淳進前跪書訖,英根·馦捧出而懸之,下講冊望單子,落點于書傳,戴淳讀奏訖。戴淳曰,考講以抽籖爲之乎?上可之。仍命開講,上入小次。永元承牌,入來行禮,上出次,命考試,還入小次。大根稟,科次取幾人乎?上曰,取五人。有頃,上出次。大根曰,試券已盡編次,科次爲之乎?上可之。秉鉉曰,書等以何等書之乎?上曰,二張書三下,三張書次上,可也。秉鉉以次書等訖。大根曰,坼封,何以爲之乎?上曰,自下坼封。大根以次坼封,讀奏封內訖。命書傳敎曰,秋到記講居首通幼學姜載璜,製述居首賦三下一生員具相殷,竝直赴殿試,講之次通幼學金壽永等三人,製述之次三下進士趙冕鎬,竝直赴會試,講之次略生員趙翼東,製述之次次上生員李光禹,竝給二分,講之次略幼學趙在膺等七人,粗幼學洪秉勳等三人,製述之次次上生員徐慶淳等二人,竝令該曹,考例施賞。又命書傳敎曰,入格儒生,明日延英門外施賞。通禮唱禮畢,上降座乘輿,出靑陽門,由建陽門,入協陽門,命出解嚴標信。由宣化門還內,諸臣以次退出
上在昌德宮。停常參·經筵。
自辰時至午時,日暈。
徐戴淳啓曰,明日召對,取稟。傳曰,停。
權溭啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
徐戴淳啓曰,右副承旨李謙在,今日不爲仕進,卽爲牌招,何如?傳曰,允。
以右副承旨李謙在牌不進罷職傳旨,傳于權溭曰,只推。
以應敎韓宓履,校理柳幼麟,副校理曺錫雨,修撰成容默·李濟達牌不進罷職傳旨,傳于徐戴淳曰,只推。
徐戴淳,以弘文館言啓曰,下番闕直,事甚未安。應敎韓宓履,校理柳幼麟,副校理曺錫雨,修撰成容默·李濟達,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
以應敎韓宓履,修撰成容默·李濟達牌不進罷職傳旨,傳于徐戴淳曰,只推。
徐戴淳,以禮曹言啓曰,今八月十五日溫陵秋夕節享時,本陵兩官,當爲備員,而新除授令柳道宗,在外未肅拜。無以擧行,令柳道宗,今姑改差,其代,令該曹,以在京無故人口傳差出,以爲備員將事之地,何如?傳曰,允。
吏曹口傳政事,以沈承祖爲溫陵令。
徐戴淳,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成金英根身病呈旬,直講權命周,典籍李容敏俱爲差祭,時無入直之員,以他郞官姑爲代直,何如?傳曰,允。
吏曹啓目粘連,觀此全羅左道暗行御史李宗秉書啓,則長興前府使鄭冕榮,樂安前郡守申在貞,光陽前縣監沈宜泳等段,繡啓旣請令攸司稟處,更無可論是白遣,潭陽府使鄭文升段,和順翁主房免稅五十結,每結以七兩六錢七分,收捧上納,卽是定式,而以十四兩五錢收斂,則合錢七百二十五兩內,剩餘錢三百四十一兩零段,仍沒歸屬,故一一懲出,以補本府紙役錢戶斂之弊,從中作奸,雖是吏輩之舞弄,而模糊報營,難免不審之失是如爲白乎旀。雲峯縣監許策段,還穀捧上時,以高價督納,及其垂畢,稱以未收之流亡難捧,旅又減價,而以高價已捧之數,混入於減價收捧之中,乃於分給時,皆以減價磨鍊,其所取剩,則乾沒無處。南原兼任時,詞訟聽理,惟賂是視,而至登民訴,結還代錢,任其放債,莫察吏奸是如爲白有臥乎所,上項兩邑守令,竝只爲先罷黜,令該府拿問處之爲白乎旀。和順縣監洪健厚段,但其性本柔善,吏無操束之方,政欠剛斷,訟多留滯之歎是如爲白乎旀,長水縣監尹榮翼段,冊客之任意濁亂,置官政於何地,奸吏之專事欺瞞,控民訴之無處,邑弊漸至莫捄,民情宜所當念是如爲白有臥乎所,上項兩邑守令,竝只罷黜爲白乎旀。寶城前郡守南錫龜段,官廚節省,縱䙡儉約之心,吏逋因循,奈乏振刷之方,各項上納錢及收逋錢之乾沒吏手,雖異躬犯,矇不覺察之失,在所難免是如爲白乎旀。求禮前縣監林相弼段,乘酒坐衙,每多詞訟之錯誤,刻木題名,至被冤民之侵辱是如爲白有臥乎所,上項兩邑前任守令,竝只不可以已遞而勿論,罷職爲白乎旀。南原前前府使南駿應段,偏信吏言,莫察民隱,詞訟得失,惟賂是視,任掌差出,非物不成,結還價二千五百兩,縱爲還報,而難免要利之目,馬牛錢三百七十兩,雖云蕩減,而自歸乾沒之科。田稅米,大同木之高價折定,一任該色之操縱,吏房錢隨陪賂之從中責納,無非冊客之慫慂是如爲白乎旀。淳昌前前郡守洪升淵段,莅任四載之間,奸鄕猾吏,相連腸肚,恣行胸臆,預探邑村之饒戶,因機會而杖囚,苛責吏胥之微過,故除汰而籠絡,犯屠雜技,何多於潤屋之民,陞戶抄擇,可哀者盲人之子。山訟則謂以報營,而威脅討索,檢事則誘以戲獄,而操縱低昂,前後捧賂,統而計之,則爲三千九百餘兩之多。丙申春稱以三班收逋,創出法外之都結是白只,臣於露縱之日,按簿査櫛,則元摠民結,爲二千九百六十結,而每結十五兩式收捧錢四萬四千四百兩,災減需米及左右部兩面結米價加入錢九百二十九兩零,合錢四萬五千三百二十九兩零內,剩餘錢三千一百兩零,歸屬無處是如爲白乎旀。樂安前前郡守金鼎遠段,公堂化作醉鄕,訟庭變成市門,刻刑酷杖,再致人命之濫殺,鄕任吏窠,一從賂物而許差,拘囚無罪之平民,實爲生財之妙方,締結有權之營吏,乃是防廉之長技是如爲白有臥乎所,上項三邑前前守令,竝只令該府,拿問處之爲白乎旀。任實前縣監金東獻段,發倉蠲稅,惠及荐歉之民,勸學課儒,興起遐鄕之風,那移嚴禁,上納無過限之弊,糶糴親檢,還民有餘橐之喜,夫刷錢四百金之蕩減,廉己著於新到,營減災十三結之自當,頌且溢於闔境,始騰來暮之謠,終見去後之碑是如爲白有臥乎所,似此優異之績,政合施賞是白乎矣,前以畿邑守令,纔蒙陞敍之典是白乎則,請賞一款,今姑勿論爲白乎旀。淳昌郡守韓正敎段,隣境茂績,蔚有聲望,査戶均糶,民無偏受之苦,捧需減價,街騰載淸之謠,躬檢稅穀,而奸猾莫不斂跡。手攬軍簿,而窮殘擧皆息肩,聽斷如流,門無留滯之訟,公納趁期,村絶騷擾之弊,以若通鍊之才,何有字牧之責是如爲白有臥乎所,治績若是茂著,宜示激勸之擧,似當施以陞敍調用之典是白乎矣。係干恩賞,臣曹不敢擅便,上裁敎是白乎旀。監司徐箕淳段,廉潔之操,已有前績之慣耳,綜察之政,又見南民之拭目,到界未滿半載,治效已著一省是如爲白有臥乎所,道臣體重,今姑勿論爲白乎旀。其餘前後守令,察訪等段,績乏優異,疵無顯著,竝只置之爲白乎旀,其餘閫帥·中軍·虞候·營將·監牧官·邊將等乙良,令兵曹稟處爲白乎旀。光州牧使趙徹永段,與臣爲同姓三寸叔,揆以私義,有難冒當,令次堂,依已例擧行是白遣,書啓中昌平前縣令任翼常,誤書時任,不可無警,當該御史李宗秉,推考,何如?判付啓,依回啓施行爲良如敎。
徐戴淳啓曰,吏曹郞廳來言,守令多窠,政事,取稟。傳曰,當日爲之。
權溭,以兵曹言啓曰,宣傳官朴來益,身病猝重,無望供職,呈狀乞遞。改差,何如?傳曰,允。
又以兵批言啓曰,陞資拜營將者,瓜滿前,以不職遞罷,則勿計朔數多少,還收資級,載在法典矣。前淸州營將金慶淵,瓜前雖爲內遷,以不職入於繡啓而罷職,所授加資,依法典還收之意,敢啓。傳曰,知道。
有政。吏批,判書趙秉鉉進,參判洪在喆病,參議朴容壽病,同副承旨權溭進。以李圭祊爲戶曹參判,鄭墩爲軍資奉事,金東獻爲潭陽府使,許瀗爲雲峰縣監,李啓榮爲和順縣監,柳厚祚爲長水縣監,睦仁㘽爲典籍。故承旨姜俊欽贈吏參弘提例兼,故僉知姜世靖贈吏議,故學生姜必得贈僕正,以上同義禁姜時永三代。
兵批,判書朴晦壽進,參判金箕晩病,參議李是鍊入直,參知洪龜爕病,左承旨徐戴淳進。以宋冕載爲知事,李熙庚爲宣傳官,徐相五爲副摠管,金善行爲都摠都事,洪鳳周爲部將,洪在儀爲羅州營將,李圭容爲全羅兵虞候,李琇爲全羅右水虞候,吳光勳爲宣沙浦僉使,許郁爲車嶺僉使,全有興爲智島萬戶,乫軒洞權管單文國亨,護軍成遂默,副護軍朴來益,副司直李家淳,以上竝單付,前營將金慶淵,折衝今降禦侮。
吏批,再政。權溭啓曰,廣州府判官,今當差出,而本府以營下劇邑,物衆地大,素稱難治,不可不擇差,同道及他道有聲績,已準限守令,竝擬,何如?傳曰,允。以成載璜爲刑曹正郞,丁學冕爲宗廟令,金命鉉爲假監役,兪致善爲廣州判官,柳道宗爲懿陵令。
兵批,再政。以林柱煥爲五衛將,閔祥鏞爲都摠經歷,金英秀爲文兼。
吏批,三政。以崔達洙爲繕工主簿,金練白爲引儀,趙文和爲掌苑別提,洪鍾序爲江西縣令。
兵批,三政。以金在源爲左捕從,李根元爲都摠都事。
吏批,四政。以金敬鎭爲工曹正郞。
兵批,四政。以趙安和爲訓鍊僉正,鄭輔源爲主簿。
權溭,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,禮曹以北道陵寢年例禮堂奉審事草記,允下矣。第念道臣奉審,旣以試事相妨,已請姑停,大臣奉審,亦在近年,今此禮堂之行,姑令待年豐擧行,何如?傳曰,允。
又以義禁府言啓曰,因忠淸左道暗行御史李經在書啓,陰城前縣監申命準拿處事,傳旨啓下,而本府拿來草記批旨內,待待命拿囚事,命下,行會該道矣。卽接其戶奴呈狀,則其上典申命準,去月三十日身死云,申命準旣已身故,罪名勿論,何如?傳曰,允。
又以義禁府言啓曰,因平安道淸北暗行御史林肯洙書啓,吏曹回啓內,熙川前前郡守成永龜,碧潼前郡守李玄璣等,繡啓旣請令攸司稟處,更無可論爲辭矣。成永龜下去京畿積城地,李玄璣下去安城地云,依例發遣府書吏羅將,竝拿來,何如?傳曰,待待命拿囚。
刑曹啓目粘連,坡州李點不獄事,氣嗓臍肚,旣係要害,靑黯堅硬,又是闊大,一縷之殘,四日而殞,訊推取服,何如?判付啓依允。又啓目粘連,陽城韓用三獄事,何辜良人之捍衛,甘心孕婦之殺越,上下損均是必死,一再踢不足多辨,訊推取服,何如?判付啓依允。又啓目粘連,燕岐姜厚之獄事,麤憤忽激於話問,狠毒愈切於詬辱,再鬪之際,恣行築踏,一夜之間,遽至殞絶,訊推取服,何如?判付啓依允。又啓目粘連,洪州南業乭獄事,兇供旣輸於三踢,殘縷遽送於五日,雖有饑餒之證,無他疾病之現,當覈相償,訊推取服,何如?判付啓依允。又啓目粘連,恩津李正大獄事,挽裳對飯,亦在當讐之科,深夜空廚,男女同臥者,不啻爲明執姦贓,則雖使本夫,用意戕殺,情法所在,合有參酌,施以次律,何如?判付啓依允。
刑曹啓目粘連,水原金順孫獄事,腎子縮上之證,脈錄自在,月前患癘之祟,兇供無據,則不可以築踏之無明證,遽議傅輕,訊推得情,何如?判付啓依允。又啓目粘連,靑陽韓右恩獄事,計在姦騙,誣唱䵝昧,遂使守閨之處女,致此仰藥而損生,訊推取服,何如?判付啓依允。又啓目粘連,溫陽姜士洪獄事,使此孀婦貞白之心,至有靈堂捐殉之擧,義烈可敬,幽冤何極,訊推取服,何如?判付啓依允。又啓目粘連,淸州洪召史獄事,含憾於娚婦之不禮,白誣失行,情狀罔赦,而形證之合於披攧,已有檢題之論,雖難則有難從輕,訊推得情,何如?判付啓依允。又啓目粘連,庇仁梁召史獄事,求諸急病猝死,則或似近理,謂之被打致命,則終有疑端,道臣傅輕之論,儘合審克之義,上裁,何如?判付啓,依回啓施行爲良如敎。
上在昌德宮。停常參·經筵。
徐戴淳啓曰,明日召對,取稟。傳曰,停。
李謙在啓曰,大司憲鄭基一,掌令金泰顯呈辭,執義宋來熙,掌令金廷雲,持平金錫熙在外,柳來維差祭。監察茶時之意,敢啓。傳曰,知道。
徐戴淳啓曰,右承旨金大根,左副承旨李源庚,今日不爲仕進,竝卽牌招,何如?傳曰,允。
又啓曰,左右史不可不備,別兼春秋鄭基世,由限已過,卽爲牌招入直,何如?傳曰,允。
傳于李謙在曰,同副承旨許遞,前望單子入之。
傳于徐戴淳曰,江原道暗行御史留待。
傳于徐戴淳曰,江原道暗行御史入侍。
兵曹口傳政事,副司果單朴奎瑞。
以右承旨金大根,左副承旨李源庚牌不進罷職傳旨,傳于李謙在曰,只推。
徐戴淳,以弘文館言啓曰,校理金差祭出去,下番闕直,事甚未安。應敎韓宓履,修撰成容默·李濟達,旣有只推之命,竝卽牌招,以爲推移入直之地,何如?傳曰,允。
以應敎韓宓履,修撰成容默·李濟達牌不進罷職傳旨,傳于徐戴淳曰,只推。
以別兼春秋鄭基世牌不進罷職傳旨,傳于徐戴淳曰,只推。
李謙在,以備邊司言啓曰,前禁府諸罪人照律時,始興縣令尹日善,以笞四十勘放矣。繡論旣無躬犯,府似宜輕比。第念原啓中所謂偏信粧撰迷藏舞弄等許多論列,不啻狼藉,而究意勘律,止於還任,有非重繡體之意。積城前縣監韓翼彦,卽係封庫,陰竹前前縣監元錫九,亦掛結政,而雖曰勘配,終歸減徒,情法之間,實合從重,當該堂上,竝推考,三邑守令,照律更令釐改,何如?傳曰,允。
又以兵曹言啓曰,拱北門南邊墻垣一間許缺落處,今已畢築矣。把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,禁衛營字內拱北門南邊宮墻一間許缺落處,今已畢築,把守軍兵,還入直所事,自兵曹草記矣。把守西營入直軍八名,還入直所,將則解送之意,敢啓。傳曰,知道。
壬寅八月十三日酉時,上御熙政堂。江原道暗行御史入侍時,左承旨徐戴淳,假注書徐在懋,記事官吉履元·金濬,暗行御史李㘾,以次進伏訖。上曰,史官分左右,御史進前。上曰,無事往還乎?㘾奏曰,王靈攸曁,無事往還矣。上曰,農形,何如耶?㘾曰,全一道而論之,則皆云年豊,而民情洽然矣。嶺東稍勝於嶺西,而七月雨水,間或有覆沙處,然不甚大段矣。上曰,民弊,何如耶?㘾曰,民弊之最甚,一道之痼瘼,已陳於別單中矣。上曰,其外弊瘼,何如耶?㘾曰,其外痼弊,間或有之矣。上命御史先退,史官就座。仍命退,承史以次退出。
上在昌德宮。停常參·經筵。
徐戴淳啓曰,明日召對,取稟。傳曰,停。
又啓曰,來十六日,日次儒生殿講日次,而親臨與命官,何以爲之?敢稟。傳曰,仁政殿親臨磨鍊。
又啓曰,左右史不可不備,別兼春秋鄭基世,旣有只推之命,卽爲牌招入直,何如?傳曰,允。
又啓曰,戶曹參判李圭祊,除拜後,過三日不爲出肅,依定式推考警責,仍卽牌招察任,何如?傳曰,允。
傳于徐戴淳曰,禮房承旨,馳詣宗廟永寧殿·永禧殿·景慕宮,奉審摘奸,仍詣受香諸處,奉審摘奸以來。
承旨前望單子入之,兪章煥落點。
徐戴淳啓曰,新除授承旨兪章煥,方在被謫蒙放,亦在禁錮中,何以爲之?敢稟。傳曰,蕩滌敍用。
徐戴淳,以弘文館言啓曰,副應敎未差,校理金,修撰成容默·李濟達差祭,副校理沈敬澤·曺錫雨,副修撰趙龜夏在外,副修撰鄭基世別兼春秋進,下番闕直,事甚未安。應敎韓宓履,旣有只推之命,卽爲牌招,以爲姑降入直之地,何如?傳曰,允。
以應敎韓宓履牌不進罷職傳旨,傳于李謙在曰,只推。
以別兼春秋鄭基世牌不進罷職傳旨,傳于李謙在曰,只推。
徐戴淳,以吏曹言啓曰,崇陵忌辰祭獻官,前承旨權溭塡差,而時無職名,令該曹口傳付軍職,何如?傳曰,允。
兵曹口傳政事,副護軍單權溭。
李謙在,以義禁府言啓曰,因備邊司草記,始興縣令尹日善,積城前縣監韓翼彦,陰竹前前縣監元錫九三邑守令,照律更令釐改事,傳曰,允下矣。尹日善原律不應爲條,以事理重論,杖八十收贖,奪告身三等,韓翼彦·元錫九等,原律官吏受財不枉法贓,杖六十,徒一年,本罪上加等論,各杖七十收贖,告身盡行追奪,徒一年半定配,而竝依右律施行,何如?傳曰,允。
兵曹啓目粘連,觀此全羅左道暗行御史李宗秉書啓,則前左水使李容鉉段,兵庫不動錢之那移要利,雖云謬例那移,楚山船村之濫斫莫察,俱係溺職,不可以已遞而勿論,施以罷職之典爲白乎旀。其餘閫帥·中軍·虞候·營將·監牧官·邊將等,別無優異之績,亦無顯著之疵,竝只置之爲白乎旀,奉御文字,何等審愼,而今此書啓中,統營所管之蟾津別將,混爲論列於本道邊將中者,有違格例,兵虞候申命溫,以親病未赴啓罷,而書以赴任屬耳,水虞候尹稫,方在時任,而書以前虞候,又以未赴任之右水虞候朴景述,書以左水虞候朴基述,而循例論列者,俱是錯誤,極涉疎忽,不可無警。當該御史李宗秉,從重推考,何如?判付啓依允。
上在昌德宮。停常參·經筵。
藥房提調李光正,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政趙寅永,無時急稟定事,左議政金弘根,右議政鄭元容,俱有身病,不得來會云矣,敢啓。傳曰,知道。
徐戴淳啓曰,左右史不可不備,別兼春秋鄭基世,旣有只推之命,卽爲牌招入直,何如?傳曰,允。
備忘記,平安兵使尹義儉下直,長弓一張,長箭一部,片箭一部,筒兒一箇賜給。
傳于徐戴淳曰,臨殿試講,卽出於勸課蒐羅之意,而今見四學掌色書啓,太涉偏係,有非朝家恢蕩之道,此書啓還給,令泮長,更修正以入。
傳于徐戴淳曰,都承旨許遞,前望單子入之。
徐戴淳啓曰,左承旨兪章煥,時在京畿龍仁地,斯速乘馹上來事,下諭,何如?傳曰,許遞。前望單子入之。
承旨前望單子入之,趙斗淳·閔致文落點。
徐戴淳啓曰,新除授同副承旨閔致文,卽爲牌招,何如?傳曰,允。
徐戴淳啓曰,同副承旨閔致文,時在京畿驪州地,斯速乘馹上來事,下諭,何如?傳曰,許遞。
吏曹啓目粘連,觀此江原道晴行御史李㘾書啓,則杆城郡守鄭龜容段,今春陞儒,至爲三人,合計摠錢,恰過千兩,從願雖有可據,賣鄕終係謬例,先捧二百,固知初稅之已有充補,未收一千,佇見防弊之如何措劃是如爲白乎旀。平昌郡守李灌夏段,吏昵而奸滋,民愁而謗興,所以有百瘡疣,無一修擧,賣鄕旣非經法,濫任難服物情,下吏之邸債所負,爲七百兩,而乃以還作錢先給於邸吏,又以吏名入錄於還簿者,尤是蔑法悖理之擧是如爲白乎旀。原州判官金鎭華段,昨年劃下災四十九結零內,二十結之不爲分俵於民間,各面書員輩加卜乞卜,名曰小摠米之取作官用,創自何年,而近以名色之不正,間有革罷之定式矣。至於昨秋,復襲其例,所收米一百八石,作錢爲六百四十二兩零內,餘數一百,則歸屬不明,春分後率致內眷,亦係違制是如爲白乎旀。金化縣監洪準模段,爲政則專事柔善,百度無振刷之望,聽訟則太半顚倒,一境懷怨咨之情,還戶之不願者,或捧一二三兩,而所拔者甚多,麤穀之換精者,至爲七十餘石,而納侤者丁寧,難免矇不覺察,前官時驛五洞之永蠲烟役者,依舊收捧,呼怨載路,外此鄙瑣,不可殫記是如爲白有臥乎所,上項四邑守令,竝只爲先罷黜,令該府拿問處之爲白乎旀。襄陽府使任序常段,年旣衰邁,未有振刷之擧,吏益橫猾,每多欺蔽之端,慈諒反歸於徒善,愛恤不足爲實惠是如爲白有臥乎所,罷黜爲白乎旀。江陵前府使柳榮河段,旣處弊敗之局,莫制奸猾之習,志切願治,而無奈徒善,訟欲公聽,而不能果斷是如爲白乎旀,襄陽前府使尹秀寅段,吏緣爲奸,民以無告,二載居官,一境失望是如爲白有臥乎所,上項兩邑前任守令,竝只不可以已遞而勿論,罷職爲白乎旀。通川前郡守任序常段,倉儲麤劣,稅捧過濫,賣鄕之錢,縱有歸屬,束吏之政,竟難責備是如爲白有臥乎所,係是前職,似當罷職是白乎矣,方以襄陽時任,旣請罷黜,今姑置之爲白乎旀。伊川前府使李顯英段,結布磨鍊,至爲每結三兩六錢七分之多,初無節目之酌定,未免虛實之相蒙,適足以啓吏之奸而招民之怨。且以廣腹里役根田見漏者言之,此卽本里流亡軍伍身布之所充納,而田凡十七日耕也,計其所出,除之於結布分排之中,則每結加斂,必不至於此,而旣係不經是如爲白乎旀。旌善郡守李章培段,曾以給代不足,有補役軍官二百名,春秋收斂,各爲一兩,始創已非穩當,今年加額,又爲一百,故已爲發關,禁斷措處,有欠商量是如爲白乎旀。原州前前判官林逈鎭段,杖或尙濫,任亦不公,境內稍饒民之構罪捉囚,放之自外者,竟歸由賂,非止一二,則事在數年,謗猶如昨,騎兵色乾沒之公錢,廳族懲捧,係是前官已勘之事,而追起事端,若將嚴懲,及其從孫,潛納賂錢,無端白放,旗幟修補錢一百二十五兩,卽以還錢中例下者,而初不修補,仍爲乾沒是如爲白乎旀。歙谷前前縣令朱榮達段,公錢挪移,無所難愼,陞鄕賣任,看作茶飯,己亥年庫底浦居李厚載處,請貸八十兩,旋以鄕帖成給,又捧二百兩,除給先捧之八十兩,其餘一百二十兩,則亦爲私用,又於昨年金長祿·林靑業·韓尙辰等處,差出里憲將校,而所捧錢一百零,亦歸肥己之資,昨冬劃下元結災四結零及續結災二結合六結零內,元續結災二結,派結民間,其餘二結零,亦爲乾沒是如爲白乎旀。洪川前縣監金啓泳段,今春因校任呈單,請葺聖廟,稱以幼學錢,隨其貧饒,或捧五錢,或捧三四錢,又稱以赴役錢,每名二錢五分式收斂,兩項所收,合爲九百六十兩零內,中間乾沒,爲二百兩零,故臣於露蹤之日,一一査懲於校任處,出付本官,從長措處,吏房李道興之各樣上納錢千餘兩,潛自挪移,恣意私販,載錄官簿,而任其荏苒,尙在未納,昨年又有所逋,則先以還錢,貿納麤劣之穀,竟以其穀,使民受去,怨聲至今狼藉是如爲白有臥乎所,上項五邑前後守令,竝只令該府,拿問處之爲白乎旀。鐵原府使李民植段,戢盜在所尙嚴,束吏宜加自勉是如爲白乎旀,狼川縣監李珽段,斷訟不明,或致民怨是如爲白有臥乎所,上項兩邑守令,竝只從重推考爲白乎旀。寧越府使宋應龍段,今春分糶時穀麤,不能無謗怨是如爲白乎旀,平康縣監洪配厚段,蜂液歇價,可惜襲謬是如爲白乎旀,安峽縣監閔璜世段,但欠措束,或有欺蔽是如爲白有臥乎所,上項三邑守令,竝只推考爲白乎旀。淮陽府使李賢耆段,廉明自持,恩威竝行,火粟十結之難捧者,爲民永蕩,津船衙廨之修理者,例出民斂,而自官擔當,所謂還白米十五石,卽還田米之代捧於各面,以備使客支供之資,謂有民弊,亦以官需所捧田米十五石代給,添補於虛伍之役,充補於軍保逃故,白懲之數,其所捐廩,又爲七百九兩零,藹蔚之頌,實爲一道之最是如爲白乎旀。三陟府使李寅元段,鍊達之手,無適不宜,藿巖之有榷利,則輒加痛禁,海戶賴以支安,軍保之有虛額,則必親査疤,番民無或冤徵,各倉糶糴,吏莫售奸,旣絶欠逋之患,黃腸禁養,民各作統,自無偸犯之弊。庚子騎兵布之乃以百餘兩自官添補,蓋此惠政,至騰隣頌是如爲白有臥乎所,似此優異之績,宜有激勸之擧,李賢耆段,似當施以璽書表裏之典爲白乎旀。李寅元段,似當施以兒馬賜給之典是白乎矣,竝只係干恩賞,臣曹不敢擅便,上裁敎是白乎旀。監司張敎根段,地望所推,初政已著於列郡,文雅爲治,公務多暇於名樓,按簿必親,奸吏莫逃其跡,覈逋爲先,小民咸期息肩是如爲白有臥乎所,道臣體重,今姑勿論爲白乎旀。其餘前後守令·察訪等段,績乏優異,疵無顯著,竝只置之爲白乎旀,其餘中軍·營將·邊將等乙良,令兵曹拿處,何如?判付啓,依回啓施行爲良如敎。
徐戴淳啓曰,吏曹郞廳來言,守令多窠,政事,取稟?傳曰,當日爲之。
有政。吏批,判書趙秉鉉進,參判洪在喆病,參議朴容壽病,左承旨徐戴淳進。啓曰,原州牧判官,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以權龜洛爲監察,鄭在容爲杆城郡守,嚴錫明爲平昌郡守,李章愚爲原州判官,李鼎民爲始興縣令,李寅慶爲金化縣監,兪章煥爲襄陽府使。
兵批,判書朴晦壽病,參判金箕晩病,參議李是鍊入直進,參知洪龜爕病,右承旨金大根進。副護軍閔致文·兪章煥,以上竝單付。
吏批,再政。以李源益爲承旨,睦仁㘽爲禮曹佐郞,南永周爲工曹佐郞,洪載顯爲掌樂主簿,吳致翼爲陜川郡守。
吏批,三政。以金穰根爲副應敎,李秉孝爲社稷令。
傳于徐戴淳曰,右副承旨許遞,前望單子入之。
承旨前望單子入之,閔致文落點。
傳于徐戴淳曰,左副承旨許遞,前望單子入之。
承旨前望單子入之,李謙在落點。
傳于金大根曰,明日出宮門路,以協陽門爲之。
徐戴淳,以弘文館言啓曰,下番闕直,事甚未安。應敎韓宓履,旣有只推之命,與校理金,修撰成容默·李濟達,竝卽牌招,以爲推移入直之地,何如?傳曰,允。
金大根啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
以掌令金泰顯,持平柳來維,獻納趙完植,正言李潭九·南性敎牌不進罷職傳旨,傳于金大根曰,只推。
以別兼春秋鄭基世牌不進罷職傳旨,傳于徐戴淳曰,只推。
以應敎韓宓履,校理金,修撰成容默·李濟達牌不進罷職傳旨,傳于徐戴淳曰,只推。
徐戴淳啓曰,今此試官望中,時無職名人,令該曹口傳付軍職,何如?傳曰,允。
傳于徐戴淳曰,當該承旨推考。
兵曹口傳政事,護軍單李穆淵。
徐戴淳,以吏曹言啓曰,今此秋享祭祭官中,時無職名人員,令該曹口傳付軍職,何如?傳曰,允。
又以吏批言啓曰,新除授禮曹佐郞金禹銖,除拜過限未肅拜,依例改差,何如?傳曰,允。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
金大根,以兵曹言啓曰,明日殿座時,侍衛禁軍等,別將當爲率領,而禁軍別將李顯英,方在拿處,不得擧行,二羽將具載善,使之兼別將擧行,何如?傳曰,允。
又以備邊司言啓曰,卽見兵曹回啓,則以全羅左道暗行御史李宗秉書啓做錯,至請重推矣。第念奏御文字,何等審愼,而此則不但以一二錯誤,事涉疎忽言,當該御史李宗秉,施以譴罷之典,何如?傳曰,允。
又以備邊司言啓曰,科日不遠,鄕儒之未及應講者甚多,將有窘迫之慮云。明日雖與殿座相値,勿拘開講之意,分付,何如?傳曰,允。
又以義禁府言啓曰,因本府草記,積城前縣監韓翼彦,陰竹前前縣監元錫九,本罪上加等,各杖七十,徒一年半定配施行事。傳曰,允下矣。韓翼彦杖七十收贖,告身盡行追奪,忠淸道鴻山縣宿鴻驛,徒一年半定配。元錫九杖七十收贖,告身盡行追奪,黃海道殷栗縣文羅驛,徒一年半定配,而以議啓內辭意,具罪目,依例發遣府書吏羅將,押送于各其配所,何如?傳曰,允。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
徐戴淳啓曰,明日召對,取稟。傳曰,停。
李源益啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
徐戴淳啓曰,今日殿座,承旨當爲備員,行都承旨趙斗淳不爲仕進,所當牌招,而拘於廳規,不得請牌,何以爲之?而右副承旨閔致文在外,何以爲之?敢稟。傳曰,牌招。
又啓曰,右副承旨閔致文,時在京畿驪州地,斯速乘馹上來事,下諭,何如?傳曰,允。
備忘記,羅州營將洪在儀下直,長弓一張,長箭一部,片箭一部,筒兒一箇賜給。
傳于徐戴淳曰,吏·工換房。
傳于李源益曰,平安道淸南暗行御史留待。
傳于李源益曰,平安道淸南暗行御史入侍。
以咸鏡監司趙冀永狀啓,安邊府人命渰死事,傳于李源益曰,聞甚矜惻,元恤典外別加顧助,渰死人等,如有生前身還布,竝蕩減事,廟堂措辭分付。
徐戴淳,以弘文館言啓曰,下番闕直,事甚未安。應敎韓宓履,校理金,修撰成容默·李濟達,旣有只推之命,與新除授副應敎金穰根,竝卽牌招,以爲推移入直之地,何如?傳曰,允。
金大根,以兵曹言啓曰,今八月十七日武臣堂上朔試射日次,而國忌齋戒相値,不得爲之之意,敢啓。傳曰,知道。
又以備邊司言啓曰,近來紙政,極其踊貴,目下試紙,全不成樣,而市上所儲,亦幾絶種,鄕儒後來者,將未免乏紙坐停之慮云。事之悶然,莫此爲甚,在前如此之時,多有付紙許用之令,今亦依已例參用付紙事,分付,何如?傳曰,允。
傳曰,更鼓已深,日次儒生殿講比較,待明朝爲之。
兵曹啓目粘連,觀此江原道暗行御史李㘾書啓,則三陟前營將鄭夏應段,鎭樣甚殘,校卒難支,則報營得錢,取殖頒料,固是善處是白乎矣,昨夏獵鹿,或爲村里之騷擾,有時侵漁,莫察鎭卒之恣橫是如爲白有臥乎所,獵鹿之騷擾,鎭卒之侵漁,職雖已遞,不可無警,從重推考爲白乎旀,其餘中軍·營將·邊將等,別無優異之蹟,亦無顯著之疵,竝只置之,何如?判付啓依允。又啓目粘連,觀此平安前兵使金魯甲狀啓,則滿浦僉使閔致默,母年今爲七十六歲,在法當遞,令該曹稟處亦爲白有臥乎所,邊將之親年七十五歲者,許遞其任,載在法典,滿浦僉使閔致默,依法典改差,何如?判付啓依允。
刑曹啓目粘連,陽智金德金獄事,成案未周一年,會推不過數次,遽然議到,殊涉難愼,更加訊覈,何如?判付啓依允。又啓目粘連,洪川李根馝獄事,棒杖交下,意惟在於必戕,條葛再繩,計方急於假作自縊,似此兇憯,久逭典刑,三尺之嚴,將何所施。嚴訊推服,何如?判付啓依允。又啓目粘連,瑞興黃貴乭獄事,諸傷則紫黯堅硬,傍看則明白該實,斷案斯在,無容更議,連加訊推,何如?判付啓依允。又啓目粘連,慶州尹允得獄事,遂拔佩刀,直刺洞項,其爲憯毒,胡至此極。看證旣的,脈錄分明,嚴訊得情,何如?判付啓依允。又啓目粘連,大丘崔德化獄事,傍臍過尺之痕,何其毒也,延縷踰旬之期,尙云幸矣。情節去益兇狡,斷案莫可掉脫,嚴訊取服,何如?判付啓依允。又啓目粘連,海州林孝吉獄事,脣脗部位之非重,當下送命之太遽,道啓起疑從輕,纔打便窒,旣窒無甦,則似此重獄,遽難議到。加訊得情,何如?判付啓依允。又啓目粘連,豐川莊得喆獄事,犯手只是二漢,看證亦爲多人,孰首孰從,覈可査得,則此與群毆之獄坐先下手者,法例不同,特付參酌,恐不至爲失刑,上裁,何如?判付啓,依回啓施行爲良如敎。
壬寅八月十六日辰時,上詣仁政殿。日次儒生殿講入侍時,左承旨徐戴淳,右承旨金大根,左副承旨李謙在,同副承旨李源益,假注書徐在懋·申直模,記事官吉履元,別兼春秋鄭基世,直提學金輔根,檢校直閣李公翼,直閣金始淵,檢校待敎金學性·金洙根·趙鳳夏,待敎李裕元以次侍立。時至,上具翼善冠·衮龍袍,乘輿出宣化門。藥房提調李光正進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,詣殿內,上降輿陞座。大根跪啓稟,試官及儒生入門行禮乎?上可之。大根進前奏曰,諸考官使之從陞乎?上可之。考官戶曹判書李光正,行護軍趙秉龜·李穆淵,行副護軍金輔根,吏曹參議朴容壽,成均館大司成尹致秀,弘文館副修撰鄭基世以次進伏。大根曰,儒生考講,以抽籖爲之乎?上可之。仍命大司成進前,致秀進伏。上命大根書傳敎曰,大比不遠,今春坡州應製時停擧儒生,竝解罰。仍命開講,儒生等次第應講。上入小次,少頃出次,通禮唱禮畢。上降座乘輿,出仁政門,由肅章門,入協陽門,命出標信解嚴。由宣化門還內,諸臣以次退出。
壬寅八月十六日酉時,上御熙政堂,平安道淸南暗行御史入侍時,同副承旨李源益,假注書申直模,記注官李東韻,記事官吉履元,暗行御史金益文,以次進伏訖。上曰,史官分左右,御史進前。上曰,無事往還乎?益文奏曰,王靈所曁,無事往還矣。上曰,沿路農形,何如耶?益文曰,淸南可謂大登,雖以沿路言之,海西亦爲豐稔,畿內稍損,而猶爲穴農矣。上曰,道內弊端,何如?益文曰,臣生疎闇劣,不足仰副委寄之命,而聞見所及,已仰陳於書啓別單中,大抵別無事端矣。上曰,御史先退,史官就座。仍命退,諸臣以次退出。
上在昌德宮。停常參·經筵。
金大根啓曰,明日召對,取稟。傳曰,停。
又啓曰,來二十一日朝參日次,而宣陵忌辰祭齋戒相値,頉稟之意,敢啓。傳曰,知道。
又啓曰,來二十一日輪對日次,而宣陵忌辰祭齋戒相値,頉稟之意,敢啓。傳曰,知道。
李源益啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
金大根啓曰,左副承旨李謙在,今日不爲仕進,卽爲牌招,何如?傳曰,允。
以左副承旨李謙在牌不進罷職傳旨,傳于李源益曰,只推。
以應敎韓宓履,副應敎金穰根,校理金,修撰成容默·李濟達牌不進罷職傳旨,傳于李源益曰,只推。
傳于李源益曰,發遣吏郞,諸執事淸齋與否,摘奸以來。
傳于李源益曰,全羅右道暗行御史留待。
傳于李源益曰,全羅右道暗行御史入侍。
傳于金大根曰,日次儒生殿講比較,以製代行。
傳于金大根曰,日次儒生殿講比較,銘居首三下一進士趙龜植,直赴殿試,之次三下幼學金敬鉉,直赴會試,通進士洪原鍾等四人,給二分,之次通幼學朴珪壽,給一分,之次略進士趙永和等七人,各史記英選一件賜給,之次略幼學徐翼輔等七人,各八子百選一件賜給,之次粗生員趙章鎬等九人,各奎章全韻一件賜給。
傳于金大根曰,入格儒生,明日延英門外施賞。
兵曹口傳政事,副護軍單李源庚,副司果單朴奎賢。
金大根,以奎章閣言啓曰,頒賜冊子安寶次,奎章之寶,請出之意,敢啓。傳曰,知道。
又以摠戎廳言啓曰,本廳左部左司把摠李熙麟,身病甚重,勢難察任,改差,何如?傳曰,允。
刑曹啓目粘連,安東朴日大獄事,爭端始起於斂錢,悖說忽及於誣姦,强壯之夫,倐焉捨命,鬪端以外,再無他故,訊推得情,何如?判付啓依允。又啓目粘連,大丘曺慶重獄事,被築實因,終是未定之案,常患咳喘,僅具形殻之狀,檢題存疑,道啓從輕,其在欽恤,合施參酌,上裁,何如?判付啓,依回啓施行爲良如敎。又啓目粘連,松禾金達玉獄事,兩査勘當,本是未具之案,八年訊推,終無劈疑之端,道啓傅輕,深得審克,上裁,何如?判付啓,依回啓施行爲良如敎。又啓目粘連,鳳山朴明月獄事,被打之前,沈醉難步,店門之外,冒雨露處,雖非被打之人,安得不死乎?檢題起疑,道啓傅輕,參以法理,合有酌量,上裁,何如?判付啓,依回啓施行爲良如敎。又啓目粘連,永川柳尙伊獄事,已於審理時,以連加訊推得情之意,有所稟覆,至伏承判付,置之,何如?判付啓依允。又啓目粘連,順川張厚良獄事,一次打鬢,兇供已輸於下手,兩對面質,遁辭自綻於低頭,似此具案,更無疑端,訊推得情,何如?判付啓依允。又啓目粘連,義州文承凡獄事,潑皮厥有指目,毒手若是悖腸,不待兩檢之符合,而渠所納款,卽其斷案,訊推取服,何如?判付啓依允。
領議政趙寅永疏曰,伏以臣於月前,猥將癃痼之狀,仰冀生成之澤,而及蒙隆批,反紆殊眷,臣固誠不足以孚格崇聽,辭不足以導達微悃,慙惶悶菀,靡所自措。然而敦飭之意,逈出尋常,有若名臣碩輔之去留,關國家大計者,臣是何人,敢當此恩。臣於是,非不欲强策於趨走之列,勉力於機務之間,以奉德音之萬一,而其於賤疾之有加無減,何哉。今距臣前疏仰徹時,不過一朔耳。諸證則愈出愈奇,眞元則較益耗落,平居神識,如墜烟霧,故其間社戒之請急也,廟謁之闕班也,試點之言送也,罔非臣悚懍俟勘處,而雖以目下愆滯者言之,秋曹審理之收議,各道繡單之回啓,俱係緊急,而漫不能裁斷,餘外百度,可推而知,是皆心力短小,開發不得也。中書重任,豈容臣羸綴衰謝者,作爲養疴之所乎?臣本卑鄙,不足爲具臣之末,而猥荷兩先王特達之知,我太母簡拔之私,而仍於我殿下親摠之後,再畀元輔,位遇益盛,恩至渥也,德至厚也,欲報之願,豈憚肝䐉,而病至於此,亦云命也。苟非然者,臣亦粗具彝性,豈忍以身家之顧戀,便宜之規占,甘自歸於隆天厚地之孤負也哉。玆又畢暴情實,仰瀆崇嚴,伏惟聖明,曲賜照察,特解相職,以便公私,千萬幸甚。臣無任云云。答曰,省疏具悉卿懇。前批已爲洞諭,又此陳懇何也。卿之善病,固所諒悉,卽舊證也,非別祟也,藥餌調護,自當差復,況卿精力,亦可强勉,獨不念國事民勢之芒無涯畔,而猶爲辭免言乎?卿試思予倚毗之眷,卿擔荷之誠,則公私之分,有不待兩言,而卿之起居任便,又不以居位去位有間,則予不多詰,卿勿更煩。仍傳于金大根曰,此批答,遣史官傳諭。
壬寅八月十七日未時,上御熙政堂。全羅右道暗行御史入侍時,同副承旨李源益,假注書申直模,記事官吉履元·金濬,暗行御史趙龜夏以次進伏訖。上曰,史官分左右,御史進前。上曰,無事往還乎?龜夏奏曰,王靈所曁,無事往還矣。上曰,農形,何如耶?龜夏曰,本道始旱終澇,爲慮甚多,近因秋後日氣之調均,優爲少康之年矣。上曰,弊瘼,何如耶?龜夏曰,臣所經歷諸邑最尤甚者,卽田結及還政之紊亂,略陳於別單,而且臣年淺,才識鹵劣,不能盡爲對揚,多負委寄之隆眷,惶悚惶悚矣。上曰,御史先退,史官就座。仍命退,諸臣以次退出。
上在昌德宮。停常參·經筵。
李謙在啓曰,明日召對,取稟。傳曰,停。
李源益啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
傳于金大根曰,傳香承旨,馳詣受香諸處,奉審摘奸以來。
趙斗淳啓曰,假注書徐在懋,身病猝重,勢難察任。今姑改差,何如?傳曰,允。
徐在懋改差,代以卓景秀爲假注書。
諭淮陽府使李賢耆書。予惟與我共理者,惟牧守令長,厥有臧有否,而懋賞必罰行焉,迺者關東直指之還,以爾績奏最,夫淮之瘵久矣,積儲蕩閭井墟,供億繁而賦率橫,廩廩乎其民與吏胥墊。而爾自受命以來,勊意惕厲,菑斂之蠲,繕葺之勤,廩需之兌泒,簽徵之捐佽,凡補施懷恤,靡有不用其蔇,惠多云乎哉。積小而底大,念爾夙親民事,匪肇自于今,進以置諸下大夫之列,昔予所以勸群吏也,屢試而治愈良,予庸嘉之。玆庸爾以表裏之錫,夫璽書黃金,西京二千石之所繇榮也,亦漢道之所繇隆也。爾其祗服寵齎,勉懋終譽。行都承旨趙斗淳製進
李源益,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
徐戴淳啓曰,明日召對,取稟。傳曰,停。
李源益啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙斗淳啓曰,左承旨徐戴淳,右承旨金大根,今日不爲仕進。竝卽牌招,何如?傳曰,允。
備忘記,高嶺僉使李熙遠,雲寵萬戶許瑽下直,各長弓一張,長箭一部,片箭一部,筒兒一箇賜給。
傳于徐戴淳曰,日次殿講之連爲設行,卽培養成就,需用他日之意,日前兩儒生之二十次比較者,可知其經課鍊熟,予甚嘉之,然而此不過通一經耳,今若倣專經文臣輪講之例,使今年應日次講者,明年輪講他經,再明年又用是例,則不出三年,當盡通三經,其於勸課之方,不爲無助,令禮堂,就議大臣以稟。
傳于徐戴淳曰,科試之公不公,專係於試官之得其人。今番試望,各別擇差事,分付。
李謙在啓曰,卽者吏曹郞廳來言,來癸卯式年監試初試試官,今當差出,而判書趙秉鉉在外,參判洪在喆,參議朴容壽俱以病不來,不得擧行云。參判·參議,竝卽牌招,何如?傳曰,允。
李謙在,以吏曹言啓曰,來癸卯式年監試初試試官,當爲磨鍊擬入,而擬望之人乏少,閣臣及相避,竝擬,何如?傳曰,允。
徐戴淳,以弘文館言啓曰,應敎韓宓履,副應敎金穰根,竝卽牌招察任,何如?傳曰,允。
傳于徐戴淳曰,一所上試,二所進去,二所上試,一所進去。
徐戴淳啓曰,左右史不可不備,別兼春秋金益文,卽爲牌招入直,何如?傳曰,允。
李謙在啓曰,卽者吏曹郞廳來言,平安道淸南御史,全羅右道御史書啓,當爲回啓,而判書趙秉鉉在外,次堂例不得擧行云。何以爲之?敢稟。傳曰,次堂擧行。
李源益啓曰,卽者義禁府都事來言,時囚罪人李明錫·吳致豐等,當爲議處,金鳳柱當爲捧供,而判義禁洪敬謨,同義禁趙鶴年俱有身病,姜時永陳疏,金英淳未肅拜,不得擧行云。判義禁洪敬謨,同義禁趙鶴年·金英淳,竝卽牌招,以爲開坐之地,何如?傳曰,允。
又啓曰,判義禁洪敬謨,同義禁趙鶴年·金英淳牌不進,推考傳旨,今方捧入,而開坐命下之後,如是違牌,事甚未安。竝更牌招。同義禁姜時永疏批已下,一體牌招,何如?傳曰,允。
又啓曰,判義禁洪敬謨,同義禁趙鶴年·金英淳再牌不進,推考傳旨,今方捧入,而開坐命下之後,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
以掌令金泰顯,持平柳來維,獻納趙完植,正言李潭九·南性敎牌不進罷職傳旨,傳于李源益曰,只推。
以右承旨金大根牌不進罷職傳旨,傳于李源益曰,只推。
以應敎韓宓履,副應敎金穰根牌不進罷職傳旨,傳于徐戴淳曰,只推。
以別兼春秋金益文牌不進罷職傳旨,傳于徐戴淳曰,只推。
以慶尙監司李景在狀啓,進上藥材山藥,未及充實,限內不得封進,惶恐待罪事,傳于徐戴淳曰,勿待罪事,回諭。
以平安監司金興根狀啓,碧潼郡民家漂頹事,傳于徐戴淳曰,聞甚矜惻,元恤典外別加顧助,結構奠接之方,廟堂措辭分付。
吏曹啓目粘連,觀此全羅左道暗行御史李宗秉書啓,則光州牧使趙徹永段,嚴明之治,吏絶欺蔽之萌,慈諒之規,民頌字恤之惠,民庫就完,村閭無橫徵之弊,土豪痛鋤,儒鄕戢武斷之習,以若老鍊,何有完局是如爲白有臥乎所,治績若是茂著,宜有褒獎之擧,似當施以兒馬賜給之典是白乎矣,係干恩賞,臣曹不敢擅便,上裁,何如?判付啓,依回啓施行爲良如敎。
吏曹啓目粘連,觀此淸南暗行御史金益文書啓,則价川前郡守李亨夏段,繡啓旣請令攸司稟處,更無可論是白遣,三和前府使李倫敍段,執滯之性,過於自是,不無窒礙之處,束濕之政,以致欺蔽之患,門樓改建時賣帖補用,厥數太多,操縱乾沒之資,不問可知,而全不致察是如爲白乎旀。孟山前縣監李樂沼段,柔善或過,不無弛廢之歎,聾聵太甚,有妨聽斷之際,實無振刷之望是如爲白有臥乎所,上項兩邑前任守令,不可以已遞而勿論,竝只罷職爲白乎旀。肅川前府使李熙庚段,庚子春公賑次本邑收稅作,與夫刷價及鄭德留等三人鄕禮錢,劉膺祚願納錢,合五千七十一兩零內,就其中二千一百五十五兩零,貿租四百七十九石,私賑是白遣,所貿穀仍令作還,則已貿租四百七十九石,乃以倉斛改量,增爲七百二十石作還後,租價則以四千五百六十一兩零,瞞報營門,剩錢二千四百五兩零內,一千七百十八兩零,預買各班料米,以作賑資,所餘三十三石,移付官廳,名雖私賑,初無分錢粒米之自備,三十餘石,反爲取用是如爲白乎旀。順川前郡守李根永段,許捧新鄕禮錢,至爲二千九百兩,已非經法,新鄕十人之因奸吏呈訴,削案還錄之際,鄭在喬錢一千兩,崔根之錢一千兩,富寡媤叔母渰死事討索錢一千兩,竝暗自勒捧,歸之私橐。任窠之或差或遞,亦有瑣謗,民庫雇馬兩庫監,卽人皆厭避之窠,而李正桷等六人處圖免債所捧錢,合爲七百五十兩,歸屬亦不分明,遞歸已過半載,怨聲尙播一境是如爲白乎旀。孟山前前縣監洪大朋段,己亥秋捧還時,稱以折入債,各倉色吏處杖囚勒捧,合爲八百兩,謂之防役次,分給各坊是如,傳令知委,而仍不出給,歸之私用,請得順川小米五十石內,在六石零,每石十二兩式,錢爲七十六兩,价川唐米三百七十五石內,在四十四石,每石十兩五錢式錢爲四百六十二兩,合錢五百三十八兩,竝歸私橐。唐米之以準折受來,單代分給,取其剩餘,尤爲不法,所謂自備五百二十八石零,初無升合穀出力自辦,而只就倉穀中出用,抄飢數少,不過塞責而止,未免有名無實,以致捐瘠甚多,實入分賑,只爲三百八十石零,賑餘會錄,爲五十餘石,其餘九十七石零段,追添飢口,以充其數,旣曰自備,至於報營,有此虛張冒勘者,已極可痛。巡營自備穀三十八石零,初不入於分賑,增口冒勘,以倉穀挪移,每石捧價六兩,合錢二百二十九兩零,自巡營,劃送運米一百石關文,中間掩置,稱以別抄飢救急,又添飢口,冒勘以充其數,自平壤發賣,每石捧價二十五兩式錢合爲二千五百兩是白乎所,上項自備穀冒勘條外,合錢四千六十兩零,行關於該倅原籍官,卽以還徵,俾爲孟民構弊之資是白遣,稱以例米濫捧是如,城倉色吏處唐米二十石,豆二石,色落濫是如,官廳色吏處錢一百五十兩,勅庫色吏處七十兩,各其構罪目勒捧是如爲白有臥乎所,上項三邑前任守令,竝只令該府,拿問處之爲白乎旀。陽德前縣監申命溫段,遞歸之前,先立善政之碑,知而不禁,近於要譽是如爲白有臥乎所,推考爲白乎旀,永柔前前縣令洪稷榮段,其所臚列,非不狼藉是白乎矣,已爲身故,置而勿論爲白乎旀,江西前縣令兪致善段,四載爲治,百務俱擧,捐出四千餘金,充補吏奴流逋,分俵幾百兩錢,防給各里虛布,自備賑資,飢口無捐瘠之患,許貸牛價,農戶有紓力之方,一境晏然,頌聲甚蔚是如爲白有臥乎所,似此優異之績,宜有激勸之擧,似當施以陞敍調用之典是白乎矣,係干恩賞,臣曹不敢擅便,上裁敎是白乎旀。監司金興根段,律己也廉而儉,理事也公而明,紙木之庫貿永罷,衆民息肩,文武之選拔甚公,一路加額是如爲白有臥乎所,道臣體重,今姑勿論爲白乎旀。其餘前後守令·察訪等段,績乏優異,疵無顯著,竝只置之爲白乎旀,其外閫帥·中軍·虞候·邊將等乙良,令兵曹稟處,何如?判付啓,依回啓施行爲良如敎。
吏曹啓目粘連,觀此全羅右道暗行御史趙龜夏書啓,則茂長前縣監兪鎭五,海南前縣監白樂聞等段,繡啓旣已封庫,令該府拿問嚴勘爲白乎旀。珍島郡守趙台顯段,辛丑還錢三百兩,推移於京司上納,驟看外面,或似爲公,細究實際,專出於上納負逋吏副急之計,而久不分還,民言嘵嘵,故臣於露蹤之日,關飭於該郡守處,卽令分糶,牛贖錢一百八十二兩,雖云行下於官屬,私捧贖鍰,係是違法,刑吏之夤緣加索,民怨狼藉,吏鄕賣任錢合爲九百五十兩,雖由於傔屬之欺蔽,亦難免矇然之責是如爲白乎旀。金溝縣令尹豫鎭段,今春大同木四十三同四十八疋,每疋五兩式收捧,較諸時價,每疋加捧,爲一兩三錢,合錢爲二千八百五十七兩零,雖因該吏之作俑,終歸犯科之實贓,木邊磨鍊時未滿一疋之零數段,元定價五兩之外每疋加捧二分,合錢爲一百十六兩,數雖不多,係是創出,木價決定時三百兩捧賂,云是冊客之所爲,官之矇然,人莫之信,官需米三百七十石,每石十一斗以錢代捧,四斗以本色捧上,錢條則十五斗作秤,每石五兩七錢式收捧,較諸時直,每石濫捧一兩二錢,合錢四百四十四兩,米條則名雖四斗,捧近五六斗,怨讟嘵嘵,官用及復戶結七十五結,每結十二兩七錢收捧,論以時價,每結加捧爲一兩,合錢七十五兩,分還時每石三四斗,倉吏偸竊,而茫然無覺,吏稱得時,民不願訟,民塚私掘,一獄兩命,營題則只令按例擧行而已,何嘗使之置之死地乎?賂物之來往,衆口皆傳,酷刑之受囑,一境齊憤,如此昏矇,猶屬細節,餘外瑣瑣之端,殊涉煩屑是如爲白有臥乎所,上項兩邑守令,竝只爲先罷黜,令該府拿問處之爲白乎旀。龍安縣監李在周段,聽斷未周,全沒着落,柔懦太過,無由振刷,裁決徒資吏手,嘲訕莫防民口,民庫之濫下,胡多襲謬是如爲白有臥乎所,罷黜爲白乎旀,金堤前前郡守李寅升段,雜米五百石之諉以作佚,歸屬於遞任之後者,得無後日窘窒之患,吏房差出時賂錢一千二百兩,以民庫錢挪移,因作該吏所逋是如爲白乎旀。興德前前縣監李儒增段,己亥年宮納免稅錢剩餘一百九十五兩零,歸屬不明,庚子春結錢二百兩,自官取用,使由吏白徵上納,公廨修補,强差鄕所於不願之民,勒捧賂錢,以致呼冤之狀是如爲白乎旀。參禮前前察訪崔重湜段,結束之捧賂,鄙瑣莫甚,苞苴絡續,吏卒唾罵,甚至於前丞月廩之違例勒奪,一驛齊憤,醜謗于今未息是如爲白有臥乎所,上項兩邑前前任守令,一驛前前察訪,不可以已遞而勿論,竝只罷職爲白乎旀。礪山前府使具聖魯段,庚子年得來還錢三千三百兩內,一千七百二十六兩零,私自取用是白如可,至翌年六百兩,以吏窠賂錢移充,八百六十六兩零,以官廩彌縫,二百六十兩零,變作由吏之加下,而九十二兩零,尙未充納,辛丑年該邑所在還錢一千五百兩,亦爲取用,差出吏房,勒令擔當,吏任捧賂,爲一千一百三十五兩,民訟及面任差役時捧賂,合爲三千九百七十兩,房嬖之居間招賂,尤係鄙瑣,稱以雜技,私捧贖錢,其數甚多是如爲白乎旀。益山前前郡守李相佑段,還錢一千兩,丁酉戊戌,流伊取用,次次充報,尙有未納,丙申秋加報災四十結,每結二十五兩式執錢,合錢一千兩,雖入於賙賑之資,僞災取用,大是違法,因獄事四百兩捧賂,雖是冊客之所爲,矇然之責,在所難免是如爲白乎旀。古阜前前郡守李奎淵段,己亥年還米三百石,自官取用,至翌年竝耗爲三百三十石,而二百三十石段,差出新延吏房,印帖勒授,一百石段,移錄於倉色,所謂倉色,間雖自辦了納,新延吏房,尙不備納,仍作虛留,吏房處錢一千三百十三兩,勒令責納,吏鄕賣任錢之三百六十兩,遞後受去,甚至於布木之徵索,衙奴之招賂,尤涉鄙瑣是如爲白乎旀。靈巖前前郡守具載善段,猾吏冊客,雜技爛熳於衙中,察隱聽理,官事抛棄於度外,吏鄕之任,無不捧賂,甚至於奴令之賤,亦皆索賂,合計其數,則爲一千四百三十餘兩,結錢一千二百兩之貿木要利,愆滯上納,雖是奸吏之作俑,難免官守之失檢是如爲白乎旀。靈光前郡守趙在慶段,辛丑冬還租三千石加作,合錢三千六百兩,全數官用,以每石四錢式,倉吏白徵立本,邑民處以人命相關事,捧錢二千兩是如爲白乎旀。珍島前郡守李兢來段,加下錢一千二十兩內,四百兩海稅錢,一百兩軍官錢,五百二十兩由吏之私錢,而遞歸時仍任吏房,勒令擔當,替徵上納是如爲白乎旀,前前郡守徐兗輔段,己亥還錢五百兩,挪移取用,仍任吏房,勒使替徵,吏鄕之賣任捧賂,爲八百二十兩,瑣謗喧聒是如爲白乎旀。全州前判官韓璵段,庚子辛丑吏逋收刷錢三千七十四兩,分給吏廳,每一兩代米一石分排者,非但目下彌縫之萬萬苟且,胡不念日後民邑難支之弊,創此厲階是白乎旀。吏奴逋還米二百石,以單代租每石一兩二錢,分給民間,辛丑秋加報災一百四十結,每結九兩六錢式執錢,合爲一千三百四十四兩,歸屬不明,官廳所用折米一百二十二石零,以倉穀取用,仍作虛留,官加下錢一萬四千七十九兩零內,辛丑結錢一千二百四十四兩零,庚子辛丑各軍錢七千七百四十八兩零,辛丑還錢一千四百三十一兩零,夫刷價六百四十兩,那移取用。辛丑春稱以軍器修補,境內饒民處收斂錢及各廛創出都賈,合捧錢二千六百八百兩內,一千四百三十兩,還給該民,一千二百五十兩,入於官用之中,辛丑吏輩私徵錢二百九十二兩零,又入於取用之中,合那移取用之錢,爲一萬二千六百六兩零,其外一千四百七十二兩零,係是由吏之私錢,結錢一千二百四十四兩零段,三百兩該倅備出,九百四十四兩零,由吏拮据,七月始爲上納,上項那移錢內,除却結錢,則一萬一千三百六十二兩零,尙不充納,利米還作,卽是爲軍弊創設者,而二千八十兩之用於內衙修葺,殊涉乖當是如爲白乎旀。前前判官洪益謨段,軍錢三千六百兩取用是白如可,交遞後勒使前後由吏分當之狀,吏招各有明據,還錢一千八百兩那移官用,尙不充報也,遞歸時仍用新官需米價錢八百四兩,替徵由吏也,各庫加下錢七百六兩,無所拮据,又作由吏之冤逋也,吏鄕賣任錢二千九百五十兩,或爲房妓之所受,或爲冊客之干與是如爲白乎旀。萬頃前前縣令孔彦周段,己亥春稱以賙賑之資,面任賣錢爲五百兩,而一百五十兩,入於冊室,一百一兩零,入於修廨之資,而旣無公文之可據,故其時巡營,行査徵出,付之民庫,一百三十兩段,或爲該吏之乾沒,或歸酒食之所費,而入於賑資者其實無幾,儒鄕及吏窠捧賂,亦爲一千五十兩,鄙瑣之謗,尙今嘵嘵是如爲白乎旀。咸悅縣監李章五段,發船浮費之稱貸於富民者,爲二千一百五十兩,雖異私用,終涉越法是如爲白乎旀,前前縣監宋觀洙段,戊戌春托以漕需加下不足代,還米一百五十石,以本色出給沙工後,還米段,每石一兩五錢,分給於民,翌年春,以漕需所捧稅米一百五十石,每石十三兩式高價執錢,合錢一千九百五十兩內,二百二十五兩,還米每石一兩五錢式立本,剩錢一千七百二十五兩,自倉所直送本第,己亥年冊客稅太二百石,防納是白如可,現發於巡營,至有該吏刑囚之擧,鄕吏賣任錢,爲一千七百七十兩,鄕案修正時,富民七人,每人或捧二百兩,或捧二百五十兩,錄名於鄕案,又稱內衙修理,民間捧錢,亦爲四百兩,且稱鄕校修葺,各人處所捧錢,爲一千五百五十兩,而俱無歸屬,諸條所犯,俱係不法是如爲白乎旀。井邑前縣監韓在益段,庚子春稅米五十石,辛丑年結錢之一百兩,軍官錢之五十兩,還錢之六十兩,民庫錢之五十兩,惟京邸言是聽,或許私貸,或令勒取,又稱吏輩處邸債未捧,民結中八結零,踏印出錄,以稅穀例督捧,怨聲至今未息,所謂雜技贖錢百餘兩雖云帖下於官奴輩,文蹟都無見存,歸屬殊涉疑眩,遞歸時賣任之錢,合爲七百二十五兩,而或有房嬖之潛受,或有加下之彌縫,已極鄙瑣,甚至於奴令之賤,亦皆有賂,烏得免醜謗是如爲白乎旀。前前縣監吳基默段,丙申還錢三百五十兩,丁酉還錢四百五十兩,沒數官用,替徵由吏,加下錢七百兩,仍差吏房,勒令擔當,極涉乖宜,而取用還錢,係是違法是如爲白乎旀。高敞前縣監李誾求段,庚子年還錢·結錢·宮納錢三千七百三十兩,挪移官用,而因邑民之呈訴巡營,其中還錢六百五十兩,遞歸之後,徵出於其舍音處,其餘三千八十兩段,替徵於其時由吏,民訟捧賂,合爲四百十五兩,而或因山地之相爭,或因田土之起訟,立落無常,惟賄是求,吏任捧賂,爲九百七十兩,而隣邑兼任時,亦且受賂是白如可,甚至有自該邑還推之擧,庖丁之肉物,廚隷之菜蔬,或以代錢勒捧,或以本色疊徵,鍮鐵之店,木物之匠,晝夜使役,不給傭價,莫可支堪,擧皆流散,九朔之間,三遞首吏等許多鄙瑣之說,難以毛擧,似此不法貪鄙之人,不可以已遞而仍置是如爲白乎旀。務安前縣監李魯奎段,庚子春移轉米代錢三千二百兩,初不分給於民間,都歸於上納負逋之諸吏,作爲免窘之資,終雖艱辛拮据,其中九百五十八兩零,尙在未收,仍作虛留,儒鄕及將校差任時,貨賂公行於冊客,醜說都歸於該倅,各招之現發者,爲四百二十兩,俱係違法是如爲白乎旀。海南前前縣監李鎭永段,移轉還錢二千八百兩,全數取用是白如可,九百兩雖已充補,一千九百兩仍作虛留,勒歸於由吏之加下,夏糴時稱以未收,勒奪民家糧牟一百五石,擧措失當,怨言未已是如爲白乎旀。咸平前縣監沈東奎段,庚子年移轉米代錢一千兩,以位太代錢,移施上納,外面雖似爲公,其實不過逋吏輩挪移彌縫之資,而分還緣此愆期,以致民怨之狼藉,昵近京來之謫客稅穀七百八十四石零,高價執錢,怨聲嘵嘵,利剩雖歸謫客,謗言都萃該倅,賣鄕錢四百兩,或爲官用,或歸冊客是如爲白有臥乎所,上項十四邑前後守令,竝只令該府,拿問處之爲白乎旀。錦山郡守徐有喬段,官需價之稍濫,不無民言是如爲白乎旀,金堤前郡守趙秉憲段,公廨軍器之修葺財力,或近招諭之端,官廳民庫之加下艱絀,不無滋逋之慮是如爲白乎旀。沃溝前縣監金逸淵段,莫察窮蔀,民不願訟是如爲白有臥乎所,上項三邑前後守令,竝只從重推考爲白乎旀,興德縣監崔拱辰段,用杖或過,是爲欠處是如爲白乎旀。井邑縣監趙亨勉段,用杖無度,未必爲立威之端是如爲白乎旀,高敞縣監曺洛振段,操束不嚴,滯訟有謗是如爲白乎旀,高山縣監金龜淳段,木價稍高,吏實有罪,客子招謗,家近之故是如爲白有臥乎所,上項四邑守令,竝只推考爲白乎旀。長城府使金晉敎段,律己廉謹,吏民有來蘇之望,莅事詳明,邑村無含屈之歎,六萬還逋之漸次査完,可見誠力之益礪,幾千闕伍之不煩塡代,尤驗聲績之有素,燭脯菜果之無價責備者,皆令入下,還穀軍布之流亡難捧者,不惜捐廩,嚴於束濕,則奸吏縮頸,剛以戢猾,則豪民低首,群情猶恐或去,治政甲於一道是如爲白有臥乎所,似此優異之績,合有激勸之擧,似當施以陞敍調用之典是白乎矣,係干恩賞,臣曹不敢擅便,上裁敎是白乎旀。監司徐箕淳段,律己簡嚴,吏祛紛競之習,究惠懷保,倉佇矯捄之效,廉著在米之減價,頌騰射藝之厚賞是如爲白有臥乎所,道臣體重,今姑勿論爲白乎旀。其餘本道守令·察訪及沿路守令·察訪等段,旣乏優異之績,亦無顯著之疵,竝只置之爲白乎旀,其外閫帥·中軍·虞候·營將·邊將·監牧官等乙良,令兵曹拿處爲白乎旀,御史職銜,不書長銜,有違格例,不可無警,當該御史趙龜夏,推考,何如?判付啓,依回啓施行爲良如敎。
李謙在啓曰,吏曹郞廳來言,守令多窠,政事,取稟。傳曰,明日爲之。
徐戴淳,以禮曹言啓曰,來癸卯式年監試初試一所,設場於本曹矣。上直郞廳,依例朝房移直之意,敢啓。傳曰,知道。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成金英根,身病呈旬,直講權命周,典籍李容敏,俱以封官進去,時無入直之員,以他郞官姑爲代直,何如?傳曰,允。
又以監試初試二所試官意啓曰,場內甚爲狹窄,明倫堂通用之意,敢啓。傳曰,知道。
李源益,以兵曹言啓曰,內禁衛將趙存卿,身病猝重,無望供職,呈狀乞遞。改差,何如?傳曰,允。
又以義禁府言啓曰,伊川前府使李顯英,旌善郡守李章培,原州前前判官林逈鎭,歙谷前縣令朱榮達,洪川前縣監金啓泳等,竝拿問處之。杆城郡守鄭龜容,平昌郡守李灌夏,原州判官金鎭華,金化縣監洪準謨等,竝爲先罷黜,拿問處之事,傳旨啓下矣。李顯英今方待命,拿囚,李章培下去忠淸道洪州地,林逈鎭下去報恩地,朱榮達下去咸鏡道咸興地,金啓泳下去京畿驪州地,鄭龜容·李灌夏·金鎭華·洪準謨等,竝時在任所云。依例發遣府羅將,竝拿來,何如?傳曰,允。竝待待命拿囚。
又以義禁府言啓曰,潭陽府使鄭文升,雲峯縣監許策,爲先罷黜,拿問處之,南原前前府使南駿應,淳昌前前郡守洪升淵,樂安前前郡守金鼎遠,拿問處之事,傳旨啓下矣。許策時在任所,依例發遣府書吏,交代後拿來,鄭文升亦在任所,洪升淵下去忠淸道公州地,南駿應下去京畿楊根地,金鼎遠下去陽城地云。依例發遣府羅將,竝拿來,何如?傳曰,竝待待命拿囚。
吏曹參判洪在喆疏曰,伏以昨者因長堂尋鄕,有兩道御史書啓回啓,次堂擧行之命矣。此有定限,寧敢遲稽,而第念繡論覆啓,事體不輕,苟非長堂,例無替當,與夫尋常注擬之一時代斲,逈然不同。玆庸不避猥越,短章控實,伏乞聖明,俯垂諒燭,亟許反汗,以嚴公格,不勝幸甚。臣無任云云。答曰,省疏具悉。此是事勢之不得不然,卽爲擧行。
護軍姜時永疏曰,伏以社壇秋享,肇行親祼,玉體彌康於勞動,輿情擧切於欣喜,臣於玆際,新從下土,恭聞盛擧,尤不勝慶忭之至。仍伏念臣向於邊邑須代之際,伏蒙除旨遠降,進臣以嘉善大夫之階,臣聞命悸恐,歷屢日而莫省攸措。噫,是秩也,卽命德之器也,班躋二品,位次八座,在漢爲比二千石,在唐爲左右侍郞,其地望之重,不可與庶官爲比,苟非勞勩素著,望實俱隆,則上之濫授,下之冒玷,均之爲失。今臣流俗之一賤品耳,旣乏學術,且無材能,固不足備數於淸朝器使之末,而偏荷三朝陶甄之私,猥廁大夫緋玉之列,分已踰矣,榮已極矣,恩重邱山,報蔑絲毫,居常愧懼,若隕淵谷,豈敢懷一步更進之望,而逖在邊陲,忽拚寵擢,是豈意慮之所到,私心之所安也哉?況臣家世寒素,根植孤弱,所自勉者,秪在於謹約之拙規,而實無意於名塗之推遷,則今玆所受,其何敢當?雖然,此皆就臣之私分上言耳,若以公朝官人之政言之,尤有所大不可者。臣之待罪邊府,歲已周矣,有百辜負,無一報效,非但臣所自知,抑亦人謂之然,則是宜誅罰之亟加,而聖朝寬貸,恩遞如願,竊庶幾還他本分,追訟愆尤,而千萬意外,誤恩特垂,旣躋以卿月峻秩,又侈以金吾兼銜,除書聯翩,恩光遐燭,邊門傳爲罕例,殊俗爲之艶稱,以臣感激之私,亦豈不隕結,而第臣旣乏漢吏治郡之效,而所被者卽虞考陟明之典,則在微臣,固可謂以罪媒榮,而在聖朝綜核之政,其得失又何如也。揆以私義,則其不敢當有如彼,律以公器,則其不當施又如此,恩固不可以濫竽,情則自急於循墻,今若徒懷寵靈,冒沒出膺,則將何以謝有識之譏,而弭不衷之災也?籌量已熟,承膺無路,玆敢據實仰龥於聽卑之下,伏乞聖慈,俯垂鑑諒,亟命收還臣新資與兼銜,俾公器無褻,賤分獲安焉。臣無任云云。答曰,省疏具悉。卿其勿辭行公。
上在昌德宮。停常參·經筵。
自酉時至二十一日開東,灑雨下雨,測雨器水深五分。
藥房提調李光正,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
大王大妃殿進御歸茸君子湯,自今日五貼式日次製入事,榻前下敎。
李謙在啓曰,明日召對,取稟。傳曰,停。
李源益啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金大根啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李謙在啓曰,左右史不可不備,別兼春秋金益文,旣有只推之命,卽爲牌招入直,何如?傳曰,允。
金大根啓曰,判義禁洪敬謨,同義禁趙鶴年·金英淳三牌不進推,考傳旨,今方捧入,而開坐命下之後,連事違召,終不承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。如有違牌,勿爲呼望。
傳于金大根曰,金吾堂上疏批已下,因以前牌催促,如有違牌,勿爲呼望。
金大根啓曰,判義禁洪敬謨,特敎申飭之下,謂有情勢,奉牌闕外,無意承膺,事甚未安。推考,何如?傳曰,允。
又啓曰,判義禁洪敬謨,特敎申飭之下,謂有情勢,一向奉牌,終不承膺,事體所在,誠甚未安。推考,何如?傳曰,允。申飭承牌。
又啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
以掌令金泰顯,持平柳來維,獻納趙完植,正言李潭九·南性敎牌不進罷職傳旨,傳于金大根曰,只推。
以別兼春秋金益文牌不進罷職傳旨,傳于李謙在曰,只推。
以慶尙監司李景在狀啓,薦新石榴,姑未成熟,限內不得封進,惶恐待罪事,傳于金大根曰,勿待罪事,回諭。
以全羅監司徐箕淳狀啓,全州等邑民家頹壓事,傳于金大根曰,聞甚矜惻,元恤典外別加顧助,卽爲結構奠接,俾無失所棲遑之弊事,廟堂措辭分付。
兵曹啓目粘連,觀此平安道淸南暗行御史金益文書啓,則前兵使金魯甲段,昨冬還餉捧上時,一時五斛,侵夜雜沓,莫察奸弊,今春分給時,斗數比前尤減,民怨狼藉,前冬入防軍之五日退番,中日試射放之兩朔不行,雖或襲謬,終非經法,雇馬庫本錢四百兩,昨年則只給一百兩,重卜駄運馬貰,亦不準給,至於營庭訴爭是如爲白乎旀,至有運籌軒場市之說,節度使邊手之謠是如爲白有臥乎所,論列諸條,或違經法,或損體貌,事當請罷,而旣入於淸北繡啓,方在罷職中,今姑勿論爲白乎旀,其餘中軍·虞候·邊將等,別無優異之績,亦無顯著之疵,竝只置之爲白乎旀,保山別將,乃是淸南邊將,而見漏於論列中,殊涉不審,當該御史金益文,推考,何如?判付啓依允。
兵曹啓目粘連,觀此全羅右道暗行御史趙龜夏書啓,則臨淄僉使强俊誼段,浦民二名之死,雖曰因病,旣在受杖之後,則不可以事出禁松,有所曲恕是如爲白乎旀。黔毛浦萬戶趙相恪段,吏民錢五百兩,勒貸不報,民怨狼藉是如爲白有臥乎所,浦民之死,雖曰因病,旣在杖後,吏民錢之勒貸不報,事極駭然。上項兩鎭將,竝爲先罷黜,令該府,拿問處之爲白乎旀。前前水使李景純段,或脅之以犯松,或稱之以補賑,又或以軍官傳令,島陸民之以富見稱者,皆入粧圈之中,前後之錢,爲八千一百十兩,而或使奸細之徒,居間而釣取,或發差使,捉來而勒奪,甚至於遞歸時入邑,而躬自捧納是如爲白有臥乎所,職在制閫之地,所犯諸條,若是狼藉,職雖已遞,罪當重勘是白遣,前中軍崔馹遠段,與妓對舞,罔念觀瞻之駭怪,邀賈雜技,意在錢貨之求貸,生弊於官牛,亦由房嬖之干囑,討索於倉吏,無非貪鄙之本色是如爲白乎旀。群山前前僉使朴宗喆段,還米出給於十九沙工,以稅米換色,己亥庚子兩年取剩,數雖不多,已是取謗是白遣,所謂闔眼債一千兩,自巡營以五百兩減捧,而此鎭將,以一千兩責捧,又有冊客之一百兩加索是如爲白乎旀。蝟島前僉使鄭學淳段,勒取民婦,怨罵藉藉是如爲白乎旀,南桃浦前萬戶金柱榮段,冊客之稱以山貰,伐木發賣,極爲駭然是如爲白有臥乎所,中軍之損體貪鄙,鎭將之或還米換色,例債加捧,或勒取民婦,或伐木發賣,俱係不法。上項前前水使,前中軍,三鎭前邊將,竝令該府,拿問處之爲白乎旀。兵使李誾彬段,老而客氣,是其病處,而猾吏每欲引水,穴城毁堞,大關變怪是如爲白〈有〉臥乎所,制閫何等體重,而穴城毁堞,不能察飭,昬謬溺職,不可仍置,罷黜爲白乎旀,於蘭前萬戶禹弘稷段,屯稅之濫收,松贖之勒捧,怨言頗多是如爲白乎旀,木浦前萬戶金和豐段,屯稅濫捧,民怨頗多是如爲白乎旀。梨津前萬戶田致沃段,濟州移轉穀,都會時雖曰補縮,未免濫捧是如爲白有臥乎所,上項前三鎭將之出稅,松贖之濫徵,屯稅之濫捧,移轉穀補縮之濫捧,俱係不職,竝罷職爲白乎旀。全州營將李德熙段,杖或太過,不無招怨是如爲白乎旀,群山前僉使金貞根段,苟能謹愼,寧速謬謗是如爲白乎旀,金甲島前萬戶金相舜段,防卒給代之三朔愆期,雖是該邑玩愒之致,亦由鎭將換錢之故是如爲白有臥乎所,營將之杖或太過,鎭將之或欠謹愼而速謗,或給代之換錢而愆期,殊甚乖當,竝從重推考爲白乎旀。前水使沈樂臣段,辛丑牟還之取剩捄弊,數雖零些,惜違經法是如爲白有臥乎所,取剩捄弊,旣違經法,則不可以數爻之零些,全然無警,推考爲白乎旀。其餘閫帥·中軍·虞候·營將·邊將·監牧官等,別無優異之績,亦無顯著之疵,竝只置之爲白乎旀。奏御文字,何等審愼,而南桃浦前萬戶金柱榮,書以金榮柱,殊涉不審,當該御史趙龜夏,推考,何如?判付啓依允
有政。吏批,判書趙秉鉉在外,參判洪在喆進,參議朴容壽病,左副承旨李謙在進。啓曰,判書趙秉鉉在外,參議朴容壽病不來,小臣獨政未安,何以爲之?敢稟。傳曰,仍爲之。以李聞榮爲軍資判官,安正淳爲典籍,洪遠爕爲仁川府使,李載熙爲德源府使,李儒鳳爲珍島郡守,李時敏爲金溝縣令,洪秉球爲龍安縣監,兼執義單趙鳳夏。
兵批,判書朴晦壽進,參判金箕晩病,參議李是鍊病,參知洪龜爕入直,右承旨金大根進。以姜時永爲副摠管,申紹爲內禁將,趙羲純爲都摠都事,任商準爲武兼,吳顯文爲全羅兵使,李商球爲滿浦僉使,金潤大爲臨淄僉使,李東伯爲黔毛浦萬戶,副護軍閔致默。
吏批,再政。以徐逈淳爲永禧殿令,趙存一爲禁府都事,李玄五爲平市主簿,鄭基植爲交河郡守,朴文爲和陵參奉。
兵批,再政。以李珌秀爲五衛將,趙存弼爲宣傳官,洪顯參爲訓鍊僉正,孫亮錫爲守門將。
吏批,三政。以金鑅爲司宰僉正,趙文和爲平市令。
兵批,三政。以金善行爲都摠經歷,李冕熙爲都摠都事。
吏批,四政。以成近壽爲引儀,沈宜晉爲掌苑別提。
兵批,四政。以崔世命爲都摠都事,李鐸爲訓鍊主簿。
李謙在,以弘文館言啓曰,應敎韓宓履,副應敎金穰根,旣有只推之命,竝卽牌招察任,何如?傳曰,允。
又以監試初試一所試官意啓曰,今此式科,多士咸聚,比前倍蓰,場內狹窄,無以容衆,不得已依已例,通用中樞府,使之觀光之意,敢啓。傳曰,知道。
金大根,以兵曹言啓曰,卽接北所衛將張南奎牒報,則明光門東邊行閣頹圮處,今旣築墻云。把守軍兵,還爲入直之意,敢啓。傳曰,知道。
又以訓鍊都監言啓曰,本局中軍沈日永,身病甚重,勢難察任。改差,何如?傳曰,允。
義禁府啓目,伊川前府使李顯英原情云云,傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。又啓目,新昌前縣監金鳳柱原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,樂安前前郡守金鼎遠原情云云,傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
判義禁洪敬謨疏曰,伏以臣於金吾重任,豈有堪承之望,而周歲之間,乍遞旋叨,凡爲四五遭矣。不自量力,有除輒膺者,誠以怵畏義分,他不暇顧,而第臣年旣衰老,淹病而神精都消,性又疎闇,莅事則顚錯居多,屢試蔑效,觸處生疣,每一循省,悚恧恒切。向又復叨,强病冒赴,勘斷諸囚之罪,比照可援之律,而臣旣昧於名例,未效廷尉當之義,竟以三倅議律之太輕,至承問備之命。臣於是怳然覺悟,惶蹙愧悚,而愚暗昏謬之失,無以自解也。噫,王府議囚,何等嚴重,繡論諸倅,不宜歇勘,而臣不能審愼周思,未察情法之輕重,仍致議讞之乖謬。夫擬律而失出失入,罪固難貰,聖度天大,罰止薄警,包涵之恩,非不感戴,兢蹙之私,尤無容措,律名釐改,成命之下,雖不得不擧行,而今又時囚滿圄,議處有命,溺職之罪,難以自贖,僨誤之地,尙切餘悚,其何敢厭然自掩,肆然冒進,以犯再誤之戒乎?庚牌荐辱,艮限在前,積犯違傲,轉動無路。玆敢瀝血哀籲於仁覆之天,伏乞聖明,察臣難强之情,亟削臣所帶金吾之任,仍命攸司,議臣當勘之律,千萬幸甚。臣無任云云。答曰,省疏具悉。此非律例之失也,廟奏卽出於重繡體之意,則如是爲引,太過分數,勿辭開坐。
同義禁趙鶴年疏曰,伏以臣於日昨三倅之議讞也,猥隨長堂之後,與聞要蔽之典。而卽伏見籌司草記啓下者,則以該囚輕勘,致有該堂問備之擧,臣亦該堂中一人耳,滿心慙恧,無地自容。今又召牌儼臨,在臣分義,固當蹶之不暇,而區區賤私,終有所不敢自安者,縮伏訟愆,甘犯違傲,呼牌路阻,尤增惶蹙。玆將短章,仰溷崇嚴,伏乞聖明,俯賜鑑諒,亟許鐫斥,仍治臣瀆撓之罪焉。臣無任云云。答曰,省疏具悉。卿不過參坐也,有何可引?勿辭開坐。
上在昌德宮。停常參·經筵。
自開東至酉時,灑雨下雨,測雨器水深一寸一分。
李謙在啓曰,明日召對,取稟。傳曰,停。
金大根啓曰,來二十五日朝參日次,而徽陵忌辰祭齋戒相値,頉稟之意,敢啓。傳曰,知道。
李源益啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
李謙在啓曰,左右史不可不備,別兼春秋金益文,旣有只推之命,卽爲牌招入直,何如?傳曰,允。
李源益啓曰,判義禁洪敬謨,奉牌已至經宿,而一向逡巡,無意承膺,事體所在,誠極未安。從重推考,何如?傳曰,允。嚴飭承牌。
又啓曰,判義禁洪敬謨,前後飭敎,不啻截嚴,而一向奉牌,無意變動,事體所在,誠極未安。從重推考,何如?傳曰,允。判金吾事,誠慨然矣,若以廟堂一推,而永作情勢,則官師相規之道,從此絶矣,是豈崇品重臣奉公之義哉。更勿以奉牌煩稟。
禮曹,來十月初四日行宗廟冬享大祭香祝,親傳,取稟。奉敎敬依。
兵曹,以李升權爲都監中軍。
以應敎韓宓履,副應敎金穰根牌不進罷職傳旨,傳于李謙在曰,只推。
以別兼春秋金益文牌不進罷職傳旨,傳于李謙在曰,只推。
李謙在,以禮曹言啓曰,傳曰,日次殿講之連爲設行,卽培養成就,需用他日之意也,日前兩儒生之二十次比較者,可知其經課鍊熟,予甚嘉之,然而此不過通一經耳,今若倣專經文臣輪講之例,使今年應日次講者,明年輪講他經,再明年又用是例,則不出三年,當盡通三經,其於勸課之方,不爲無助,令禮堂,就議大臣以稟事,命下矣。臣憲球謹依聖敎,就議于大臣,則議政府領議政臣趙寅永,以爲卽以日次殿講輪講三經事,有禮堂就議之命矣,臣伏讀聖敎下者,亶出於勸課儒生作興人才之盛意,雖虞之敎胄,周之譽髦,無以過之,況有專經文臣輪講之可旁照者乎?臣誠欽仰贊歎,不容更贅愚見,而第臣又有考不謬而質不惑者,敢此附陳焉。臣謹按朱夫子語錄,有及科弊釐革者,而不過日,子年以易·詩·書取人,卯年以三禮取人,午年以春秋·三傳取人,俾於三年之間,擧天下皆理會此三經·三禮·三傳,取人如是,周而復始而已。臣竊念此訓,允爲漸磨成就之要,品式詳密,綱條明備,後雖有致意於此者,蔑以加矣,今此聖敎,實有與紫陽所論,不謀而同,若合符契者。苟如是也,凡今冠儒服儒而應是講者,進可以修明經術,爲朝廷需用,退可以不失鄕黨間老師宿儒之名,而其爲禆世道而闡文敎,豈有及於此哉?臣謂卽令禮堂,撰出應行節目,先爲啓下後,頒之太學,以爲永久遵行爲宜云。左議政臣金弘根,以爲臣自聞日昨日次儒生屢十次比較之事,雖在病伏無省之中,尙有所聳然而喜甚者,誠以作興培育之驗,於六七朔之間,已自如此,今承聖詢,尤不勝欽仰讚誦。夫取士當以經術,今古不易之理也,而後人用力,萬萬不及於兩漢專門之學,捷技簡取,恒狃於已熟已習之工,不免有偏滯剽獵之患,故昔在中廟盛際,重臣金安國,請以每式年遞試一經,略倣朱夫子定論者,其義至深遠也。況文臣專經之以年輪講,自是良法,則施之於儒生日次,綽有可據,其在求會通祛固寡之功,灼見其收效甚博,不止於口耳之業,而家經戶誦,丕變蔚興之美,可立而俟也。區區於此,無容更贊,而如是定式之後,應講考講之際,只主音讀,不務究於文義經旨,則此所謂口耳之業也,雖多奚爲哉?臣謂春曹節目講定之時,此一款另爲開明,俾有以一一曉諭,恐好矣云。右議政臣鄭元容,以爲育材先宜勸課,課士先尙經術,故儒生殿講之始以周易一經者,變而爲七書受點之例,又變而爲三經稟旨之規。且專經文臣及抄啓文臣試講,皆以輪回爲式,蓋課程則欲有漸次,工業則欲其博通也。今此日次講生分年輪講之敎,宸念特軫,如師訓蒙,培養之厚,則儲他日朝廷之需用,溫繹之篤,則期三經章句之悉通,庠序靑衿之列,孰不鼓動而興起哉?春詩冬書,家弦戶誦,人才之作成,文風之彬菀,將復見虞廷敎冑之美,周室思皇之盛,臣不勝欽歎贊誦之至。至若考講規例之博考旁援,當自春曹,講定而遵行矣云矣。大臣之議如此,上裁,何如?傳曰,依大臣議爲之。
金大根,以兵曹言啓曰,今八月二十一日武臣賓廳講書日次,而國忌齋戒相値,不得爲之之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,卽見黃海監司金東健所報,則以爲文化縣九月山三聖祠修改時,所入物力,少不下一千五百兩之錢,就該縣所在丙申別貿小米中,限四百石特許區劃爲辭矣。三聖祠事體之重,實與崇仁·崇靈諸殿無異,而正廟己酉修改,今近六十年所,則屋宇之頹圮,勢所固然,及今經紀,不容少緩。依所報本縣小米四百石劃下,使之一新修理後,形止登聞之意,分付,何如?傳曰,允。
又以訓鍊都監言啓曰,因兵曹草記,明光門東邊行閣頹壓處,今旣築墻,守直軍兵,還入直所,將校解送之意,敢啓。傳曰,知道。
右副承旨閔致文疏曰,伏以臣性質愚魯,見識昏弱,向承問啓之命,惟恐朝體之重傷,未敢指的而條陳,有違直截之義,罰止刋削之典,聖恩天大,匪罪伊榮,由前由後,罔非臣不肖無狀之致,跧伏窮山,杜門訟愆,自分爲聖朝之棄物,曾未半載,蕩敍遽降,薇垣喉司,除旨聯翩,繼之以馹召,以臣滓穢謬廢之蹤,詎敢冀誤恩之至此哉?手擎華誥,感極而涕,聖念雖出於藏疾納汚,私義實無以抗顔對人,若其遭罹罔測,所以辱家聲而羞當世者,要之死日然後乃已,豈忍以時移事往,而憑恃寵靈,掦掦冒膺,自速忘廉無忌之科哉?顧臣情踪危蹙,終不克泯默,玆因縣道,略暴情實,干瀆崇嚴,尤增死罪。伏乞聖慈,俯垂鑑諒,特遞臣新授職名,仍勘臣未勘之律,庸昭法紀,以安私分。臣無任云云。省疏具悉。事屬過境,何必更提。爾其勿辭,卽爲上來察職。
上在昌德宮。停常參·經筵。
李謙在啓曰,明日召對,取稟。傳曰,停。
李源益啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
李謙在啓曰,左右史不可不備,別兼春秋金益文,旣有只推之命,卽爲牌招入直,何如?傳曰,允。
傳于李謙在曰,七夕製,明日通方外爲之,試紙用大好紙,弘文提學,待明朝牌招。
傳于李源益曰,黃海道暗行御史留待。
傳于李源益曰,黃海道暗行御史入侍。
以別兼春秋金益文牌不進罷職傳旨,傳于李謙在曰,只推。
李謙在,以奉常寺都提調·提調意啓曰,祭享所用秋等中脯,依定式今八月二十二日,始造之意,敢啓。傳曰,知道。
又以監試初試二所試官意啓曰,場內甚爲狹窄,今日亦爲明倫堂通用之意,敢啓。傳曰,知道。
又以禮曹言啓曰,卽接永禧殿官員所報,則明日七夕製試取時,本殿兩官,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
李謙在,以濬川司言啓曰,本司都廳訓鍊都監別將吳顯文外任,代以禁衛營千摠李應謙差下,使之察任,何如?傳曰,允。
又以濬川司言啓曰,濬川秋後擧行之意,草記蒙允矣。見今潦水未晴,秋晷漸短,此時功役,難責實效,待明春更稟擧行之地,何如?傳曰,允。
又以義禁府言啓曰,明日七夕製通方外爲之時,本府都事十員內,九員赴擧,只有武都事一員。當直入直,而本府入直,公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
又以義禁府言啓曰,全羅左道暗行御史李宗秉書啓內,長興前府使鄭冕榮,樂安前郡守申在貞,光陽前縣監沈宜泳等罪狀,令攸司稟處事,啓下矣。申在貞·沈宜泳,今方待命,拿囚,鄭冕榮下去江原道原州地云,依例發遣府羅將,拿來,何如?傳曰,待待命拿囚。
壬寅八月二十二日未時,上御熙政堂。黃海道暗行御史入侍時,同副承旨李源益,假注書卓景秀,記注官李昌祖,記事官金濬,暗行御史沈宜冕,以次進伏訖。上曰,史官分左右,御史進前。上曰,無事往還乎?宜冕奏曰,王靈攸曁,無事往還矣。上曰,沿路農形,何如耶?宜冕曰,海西元多田穀,僅爲免歉,而延安·白川等地,畓多田少之故,未免歉荒矣。上曰,弊瘼,何如耶?宜冕曰,道內弊瘼之大者,以別單大槪陳達,而其中山峽諸邑火稅,最爲殘民難支之端矣。蓋火田,在於巖崖瘠薄之地,其所收斂,不若平田,而重又陳廢荒蕪,然一切比摠徵稅,因此而蕩産流離者居多,今若不隨起耕執稅,則雖年形少康,以若荐歉餘民,勢無支保之望矣。上曰,御史先退,史官就座。仍命退,承史以次退出。
上在昌德宮。停常參·經筵。
徐戴淳啓曰,明日召對,取稟。傳曰,停。
李源益啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐戴淳啓曰,左右史不可不備,別兼春秋金益文,旣有只推之命,卽爲牌招,何如?傳曰,允。
傳于趙斗淳曰,都承旨持此御題,與弘文提學,偕往泮宮,試取以來。
徐戴淳,以成均館同知館事意啓曰,節製時擧子數多,則每於明倫堂·丕闡堂兩所通入,而今番丕闡堂監試試取,姑未出榜,只以明倫堂前庭,萬無容接之道。在前如此之時,或有下輦臺下設布帳之例,何以爲之?敢啓。傳曰,依前爲之。
趙斗淳啓曰,臣與弘文提學趙秉鉉,偕往泮宮,七夕製儒生試取,則收券爲六千二百五十張矣。捧入之意,敢啓。傳曰,知道。
趙斗淳啓曰,弘文提學趙秉鉉,旣已承牌,藝文提學朴永元,卽爲牌招,同參考試,何如?傳曰,允。
傳于趙斗淳曰,在院承旨,入直兵摠府堂上,試官加差下,使之分考。
傳于趙斗淳曰,科次入侍。
徐戴淳,以奎章閣言啓曰,頒賜冊子安寶次,奎章之寶,請出之意,敢啓。傳曰,知道。
又以弘文館言啓曰,應敎韓宓履,副應敎金穰根,竝卽牌招察任,何如?傳曰,允。
李源益啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
以掌令金泰顯,持平柳來維,獻納趙完植,正言李潭九·南性敎牌不進罷職傳旨,傳于李源益曰,只推。
以別兼春秋金益文牌不進罷職傳旨,傳于李源益曰,只推。
以應敎韓宓履,副應敎金穰根牌不進罷職傳旨,傳于李源益曰,只推。
徐戴淳,以禮曹言啓曰,卽接慶尙監司李景在移文,則以爲南海縣鄕校聖殿,年久頹圮,不可不及今修改,告由移還安祭香祝,自本曹啓稟下送云矣。南海縣鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
金大根,以兵曹言啓曰,今月二十六日,二羽禁軍番次,而該番將具載善,方在就理,不可遲待其勘處。今姑改差,其代,依承傳口傳擬入,何如?傳曰,允。
兵曹口傳政事,以南百善爲羽林將。
金大根,以御營廳言啓曰,本廳哨官李忠俊,身爲將官,擧措駭妄,汰去之意,敢啓。傳曰,知道。
李源益,以義禁府言啓曰,因平安道淸南暗行御史金益文書啓,吏曹回啓內,价川前郡守李亨夏,繡啓旣請令攸司稟處事,啓下矣。李亨夏今方待命,拿囚之意,敢啓。傳曰,知道。
又以義禁府言啓曰,肅川前府使李熙庚,順川前郡守李根永,孟山前前縣監洪大朋,竝拿問處之事,傳旨啓下矣。李熙庚今方待命,拿囚,李根永以黃海兵虞候,時在任所,依例發遣府羅將,交代後拿來,洪大朋下去平安道江東地云,依例發遣府羅將,拿來,何如?傳曰,竝待待命拿囚。
又以義禁府言啓曰,茂長前縣監兪鎭五,海南前縣監白樂聞等,竝拿問嚴勘,礪山前府使具聖魯,益山前前郡守李相佑,古阜前前郡守李奎淵,靈巖前前郡守具載善,靈光前郡守趙在慶,珍島前郡守李兢來,前前郡守徐兗輔,全州前判官韓璵,前前判官洪益謨,萬頃前前縣令孔彦周,咸悅縣監李章五,前前縣監宋觀洙,井邑前縣監韓在益,前前縣監吳基默,高敞前縣監李誾求,務安前縣監李魯奎,海南前前縣監李鎭永,咸平前縣監沈東奎,珍島郡守趙台顯,金溝縣令尹豫鎭,全羅前前右水使李景純,前中軍崔馹遠,群山前前僉使朴宗喆,蝟島前僉使鄭學淳,南桃浦前萬戶金柱榮,臨淄僉使强俊誼,黔毛浦萬戶趙相恪,竝拿問處之事,傳旨啓下矣。兪鎭五·白樂聞·李奎淵·具載善·趙在慶·李兢來·洪益謨·吳基默·李誾求·李魯奎·李景純·鄭學淳·金柱榮等,今方待命,竝拿囚,趙台顯·强俊誼·趙相恪等,竝時在任所,依例發遣府書吏羅將,交代後拿來,具聖魯·李相佑·徐兗輔,竝下去廣州地,孔彦周下去開城府地,李鎭永·朴宗喆下去京畿驪州地,尹豫鎭下去江原道春川地,韓在益以通川郡守,時在任所,韓璵以忠淸道林川郡守,時在任所,宋觀洙下去懷德地,沈東奎下去洪州地,崔馹遠下去咸鏡道洪原地,李章五時在任所云,依例發遣府書吏羅將,竝拿來,何如?傳曰,竝待待命拿囚。
壬寅八月二十三日申時,上御熙政堂。七夕製科次入侍時,行都承旨趙斗淳,假注書卓景秀,記注官李昌祖,記注官李東韻,弘文提學趙秉鉉,試官左承旨徐戴淳,右承旨金大根,左副承旨李謙在,同副承旨李源益,副摠管趙鶴年,兵曹參知洪龜燮,對讀官校理柳幼麟,修撰成容默,待敎李裕元,以次進伏訖。上曰,史官分左右,科次爲之。裕元進前奏,讀奏第一張訖。上曰,止之。秉鉉進前奏曰,書等,何以爲之乎?上曰,五張書正三下,五張書草三下,二十張書次上。秉鉉承命書訖。斗淳曰,坼封,何以爲之乎?上曰,承旨坼奏。斗淳以次坼封讀奏訖。秉鉉曰,第一張畫一乎?上可之。仍命書傳敎曰,七夕製賦居首三下一幼學李覲浩,直赴會試,之次三下幼學安益壽等四人,竝給二分,之次草三下幼學李錫用等五人,竝給一分,之次次上幼學金舜文等五人,各史記英選一件賜給,之次幼學尹樂堯等五人,各八子百選一件賜給,之次幼學尹夔一等十人,各奎章全韻一件賜給。又命書傳敎曰,入格儒生,明日延英門外施賞。上命史官就座,仍命試官先退。遂命退,諸臣以次退出。
上在昌德宮。停常參·經筵。
李源益,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐戴淳啓曰,明日召對,取稟。傳曰,停。
李源益啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐戴淳啓曰,明日再明日徽陵忌辰祭齋戒正日相値,視事頉稟之意,敢啓。傳曰,知道。
徐戴淳啓曰,右承旨金大根,右副承旨閔致文,今日不爲仕進。竝卽牌招,何如?傳曰,允。
又啓曰,左右史不可不備,別兼春秋金益文,旣有只推之命,卽爲牌招入直,何如?傳曰,允。
傳于徐戴淳曰,右承旨許遞,前望單子入之。
承旨前望單子入之,洪祐喆落點。
徐戴淳啓曰,新除授右副承旨洪祐喆,卽爲牌招,何如?傳曰,允。
傳于徐戴淳曰,左副承旨許遞,前望單子入之。
承旨前望單子入之,洪在喆落點。
傳于徐戴淳曰,都承旨·左承旨竝許遞,前望單子入之。
承旨前望單子入之,趙斗淳·金學性落點。
兵曹口傳政事,護軍單洪在喆。
吏曹啓目粘連,觀此黃海道暗行御史沈宜冕書啓,則瑞興前府使鄭友容,海州前判官洪鍾浩等段,繡啓旣請令攸司稟處,更無可論是白遣,白川郡守洪翰周段,庚子移轉小米一千三百二十二石代錢劃來者,每石爲二兩一錢,而六百二十二石則作租,一千五百五十五石,昨春以每石八錢四分分給,七百石則不爲分給是白如可,今春收逋還每石三錢式分給時,右穀七百石,始爲作租,一千七百五十石,乃以三錢式混淪分給,剩錢爲九百四十五兩內,六百八十二兩零,仍無歸屬,移轉穀旣以二兩一錢式劃來,則或以八錢四分,或以三錢式分給者,已有取剩要利之跡。辛丑三稅上納臭載後,以其拯米及各人處徵捧者,無以充元納之數,乃戶以米斂,給以錢徵,各樣都合錢,爲一萬二千五百十七兩零,而元上納及精費,實入爲九千八百九十七兩零是白遣,剩錢爲二千六百十九兩零,則稱以勅逋充報,或稱貸下,或稱應下者,甚不分明,而其中二百四十九兩,仍爲取用,三百四十二兩零,挪移官廳而取用,詳定大米一百二十九石零,每石五兩式代錢取用,雖以今春逋還事言之,許多吏逋,每石以三錢五分,定價收捧,而五分則以色落,除給倉屬,所謂三錢式分給民間者,亦有庫屬輩奸弄,歸民之數,纔爲一錢七八分,而亦無貧富之等分,則小大嗷嗷,流離相續是如爲白有臥乎所,爲先罷黜,令該府拿問處之爲白乎旀。黃州牧使鄭友容段,病旣妨務,才不勝任,兼有濫觴之失,全昧束薪之方是如爲白乎旀,康翎縣監李在翊段,倉有加作之弊,任其舞弄,結有濫捧之患,而莫能省察,如非嚴明之治,振刷爲難是如爲白有臥乎所,上項兩邑守令,竝只罷黜爲白乎旀。新溪前縣令朴醇壽段,饒戶之勒令補賑,厥數旣多,而拔去捧賂者,合爲三百兩,校任之納賂借名,鄕所之捧錢出帖,合八人,而賂錢爲五百四十兩,許鄕者三人,而錢爲七百兩,勒差坊任而頉給捧賂者,爲六十兩,勒加罪名而釋囚捧賂者,爲一百兩,代穀捧還而米捧色落,則四疋綿紬,七十兩錢,庫子輩之納賂也,收布軍名,卽官募屬,而每年二兩式捧納爲官用者,有五百五十五名是如爲白有臥乎所,令該府,拿問處之爲白乎旀。延安府使金淵根段,勅大米之換作爲租,而本色捧耗者,有違於守經是如爲白乎旀,殷栗前縣監李佑伯段,臥還債之入爲官用,難免襲謬是如爲白〈有〉臥乎所,上項兩邑前後守令,竝只從重推考爲白乎旀。遂安前郡守韓鎭庭段,廉介之操,雖歸孺而亦頌,〈恩〉威之行,與吏民而俱便,倉祛拔戶之弊,而擧喜均糴,田有減稅之惠,咸稱薄賦,農民之無牛者,自官買給,爲五十四隻,流民之入境者,免役撫恤,爲七十餘家是白如乎,七事俱擧,一境晏如是如爲白有臥乎所,邇列分憂,係是職分內事,今姑置之爲白乎旀。兔山縣監尹致英段,雇馬錢之自備劃給,已祛謬規,火稅條之先許權減,曲察弊源,蠲殘獨之役,而捐出官俸,減帳籍之債,而罷去戶斂,門無滯訟,旣著剖決之如流,場絶濫屠,可見令行而禁止,群奸斂手,豐碑在口,莅纔數朔,績優一省是如爲白有臥乎所,如此優異之績,宜有褒獎之擧,似當施以陞敍調用之典是白乎矣,係干恩償,臣曹不敢擅便,上裁敎是白乎旀。前監司徐念淳段,臚列若是狼藉是白乎矣,道臣體重,臣曹不敢循例論斷,令廟堂稟處爲白乎旀。其餘前後守令·察訪等段,績乏優異,疵無顯著,竝只置之爲白乎旀,其外閫帥·中軍·虞候·邊將等乙良,令兵曹稟處,何如?判付啓,依回啓施行爲良如敎。
傳于李源益曰,黜陟之政,闕一不可,而諸道繡啓以後,金吾議處,編配相續,銓曹褒賞,只是按例,則甚非所以彰癉者也,寧邊府使金鼎集,遂安前郡守韓鎭庭,竝加一資,以示朝家嘉尙之意。
李源益啓曰,吏曹郞廳來言,守令有闕,政事,取稟。傳曰,當日爲之。
傳于李源益曰,呈告刑曹判書許遞,今日政差出。
兵曹口傳政事,大護軍單朴永元。
傳于李源益曰,刑曹判書加望以入。
有政。吏批,判書趙秉鉉進,參判未差,參議朴容壽病,左承旨徐戴淳進。以徐英淳爲吏曹參判,金興根爲刑曹判書,徐憲淳爲禮曹參議,柳致明爲工曹參議,金晉敎爲黃州牧使,李學在爲白川郡守,崔遠洙爲康翎縣監。寧邊府使金鼎集,前郡守韓鎭庭,以上今加嘉善,竝加一資事承傳。
兵批,判書朴晦壽病,參判金箕晩病,參議李是鍊入直進,參知洪龜燮病,同副承旨李源益進。僉知單南百善,護軍韓鎭庭,副護軍金大根·李謙在,副司果林樂鎭,以上竝單付。
吏批,再政。以徐光奎爲繕工主簿,鄭善敎爲長城府使。
李源益啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
以司諫金樂壽,獻納趙完植,正言李潭九·南性敎,掌令金泰顯,持平柳來維牌不進罷職傳旨,傳于李源益曰,只推。
以右副承旨閔致文牌不進罷職傳旨,傳于李源益曰,只推。
徐戴淳,以弘文館言啓曰,應敎韓宓履,副應敎金穰根,旣有只推之命,竝卽牌招察任,何如?傳曰,允。
以應敎韓宓履,副應敎金穰根牌不進罷職傳旨,傳于李源益曰,只推。
李源益,以兵曹言啓曰,今此幸行時,禁軍別將,多有擧行之事,而別將李顯英,方在就理,軍務積滯,一時可悶。別將之任,今姑改差,何如?傳曰,允。
兵曹口傳政事,以趙存中爲禁軍別將。
李源益,以都摠府言啓曰,副摠管趙鶴年,以同知義禁府事,本府坐起,晝仕出去之意,敢啓。傳曰,知道。
李源益,以備邊司言啓曰,卽見吏曹啓目,則粘連黃海道暗行御史沈宜冕書啓,以爲前監司徐念淳,繡啓臚列,若是狼藉,而道臣體重,不敢循例論斷,令廟堂稟處事,允下矣。繡啓條列,俱係不法,而宰臣按藩,事體亦重,有難以一邊單辭,硬定虛實,黃海前監司徐念淳,令該府拿問處之,書啓中勅錢要利,明有戶裨之指的者,不可不詳査勘罪,令攸司捉來,嚴覈以聞,何如?傳曰,允。
義禁府啓目,全羅前前右水使李景純,蝟島前僉使鄭學淳,南桃浦前萬戶金柱榮等原情云云,傳旨內辭緣,泛稱遲晩,李景純段,所當請刑是白乎矣,曾經閫帥,勿爲請刑,載在大典通編,議處,鄭學淳·金柱榮等段,竝只刑推得情,何如?判付啓依允爲旀。鄭學淳·金柱榮等段,竝只除刑推議處爲良如敎。又啓目,熙川前郡守成永龜原情云云,問目內辭緣,泛稱遲〈晩〉,刑推得情,何如?判付啓依允爲旀,除刑推議處爲良如敎。又啓目,茂長前縣監兪鎭五,海南前縣監白樂聞等原情云云,傳旨問目內辭緣,泛稱遲晩,所當請刑是白乎矣,兪鎭五段,曾經侍從,白樂聞段,曾經宣傳,勿爲請刑,載在大典通編,竝只議處,何如?判付啓依允。又啓目,古阜前前郡守李奎淵,靈巖前前郡守具載善,靈光前郡守趙在慶,珍島前郡守李兢來,全州前前判官洪益謨,井邑前前縣監吳基默,高敞前縣監李誾求,務安前縣監李魯奎等原情云云,傳旨內辭緣,泛稱遲晩,具載善·李兢來·趙在慶·李魯奎等段,所當請刑是白乎矣,具載善·李兢來等段,曾經宣傳官,趙在慶·李魯奎等段,曾經侍從,勿爲請刑,載在大典通編,議處,李奎淵·洪益謨·吳基默·李誾求等段,竝只刑推得情,何如?判付啓依允爲旀。李奎淵·洪益謨·吳基默·李誾求等段,竝只刑推得情,何如?判付啓依允爲旀。李奎淵·洪益謨·吳基默·李誾求等段,竝只除刑推議處爲良如敎。又啓目,礪山前府使具聖魯,海南前前縣監李鎭永等原情云云,傳旨內辭緣,泛稱遲晩,所當請刑是白乎矣,具聖魯·李鎭永等段,曾經宣傳官,勿爲請刑,載在大典通編,竝只議處,何如?判付啓依允。又啓目,樂安前郡守申在貞,光陽前縣監沈宜泳等原情云云,問目內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,竝只議處,何如?判付啓依允。又啓目,碧潼前郡守李玄璣原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,价川前郡守李亨夏原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,肅川前府使李熙庚原情云云,傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,長興前府使鄭冕榮原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,南原前府使南駿應原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
藥房提調李光正,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐戴淳啓曰,明日召對,取稟。傳曰,停。
金學性啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
徐戴淳啓曰,左副承旨閔致文,今日不爲仕進。卽爲牌招,何如?傳曰,允。
備邊司薦望,以李憲球爲平安監司。
徐戴淳啓曰,吏曹郞廳來言,平安監司下批政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書趙秉鉉,參議朴容壽,俱以病不來,參判徐英淳未肅拜,不得開政云。竝卽牌招,何如?傳曰,允。
金學性啓曰,卽者刑曹郞廳來言,黃海監營前戶禆,嚴覈以聞事,命下矣。所當卽爲擧行,而判書金興根在外,次堂例不得擧行云,何以爲之?敢稟。傳曰,次堂擧行。
以左副承旨閔致文牌不進罷職傳旨,傳于洪祐喆曰,只推。
以司鑰尹宗源手本,別監崔鼎欽,被打於院隷事,傳于洪祐喆曰,令秋曹査實以入。
金學性,以兵曹言啓曰,來九月十月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
又以義禁府言啓曰,白川郡守洪翰周,新溪前縣令朴醇壽等拿問處之事,傳旨啓下矣。洪翰周時在任所,朴醇壽下去京畿楊州地云,依例發遣府羅將,竝拿來,何如?傳曰,竝待待命拿囚。
上在昌德宮。停常參·經筵。
徐戴淳啓曰,明日常參·經筵,取稟。傳曰,停。
金學性啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
徐戴淳啓曰,左副承旨閔致文,同副承旨李源益,今日不爲仕進。竝卽牌招,何如,傳曰,允。
又啓曰,吏曹參判徐英淳,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,吏曹判書趙秉鉉,參判徐英淳,參議朴容壽牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
又啓曰,吏曹判書趙秉鉉,參判徐英淳,參議朴容壽牌不進,推考傳旨及罷職傳旨,今方捧入,而開政命下,已至經宿,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書趙秉鉉,參判徐英淳,參議朴容壽再牌不進,推考傳旨及罷職傳旨,今方捧入,而開政命下,已至經宿,連事違召,無意承膺,事體所在,誠極未安。參判陳疏到院,而原疏以國忌正日,纔已退却矣,判書·參判,竝所當更請牌招,而係是一日三牌,何以爲之?敢稟。傳曰,原疏捧入,參議只推,與判書一體更爲牌招。
傳于徐戴淳曰,吏曹參判疏批已下,一體牌招。
有政。吏批,判書趙秉鉉牌招不進,參判徐英淳進,參議朴容壽牌招不進,左承旨徐戴淳進。啓曰,判書趙秉鉉,參議朴容壽竝牌招不進,小臣獨政未安,何以爲之?敢稟。傳曰,仍爲之。以朴永元爲禮曹判書,尹聲大爲同成均,徐憙淳爲司譯提調,李祿在爲廣興令,李祖植爲綏陵令,平安監司單李憲球。
兵批,判書朴晦壽病,參判金箕晩病,參議李是鍊入直進,參知洪龜爕病,右副承旨洪祐喆進。兼平安道兵馬水軍節度使管餉使單李憲球。
以左副承旨閔致文,同副承旨李源益牌不進罷職傳旨,傳于洪祐喆曰,只推。
傳于洪祐喆曰,慶尙右道暗行御史留待。
傳于洪祐喆曰,慶尙右道暗行御史入侍。
徐戴淳啓曰,吏曹參議朴容壽三牌不進,依定式禁推傳旨,捧入之意,敢啓。傳曰,知道。
以吏曹參議朴容壽三牌不進禁推傳旨,傳于洪祐喆曰,分揀。
洪祐喆,以禁衛營言啓曰,本營千摠吳致文,身病猝重,勢難察任。改差,何如?傳曰,允。
兵曹啓目粘連,觀此黃海道暗行御史沈宜冕書啓,則前水使吳顯文,前前水使申從鎬,前中軍張斗斌,繡啓旣請令攸司稟處,更無可論是白遣,水虞候朴挺幹段,冊客納賂,有駭聽聞是如爲白乎旀。大峴別將金胤哲段,松禁卽其職事,而稱以廨舍修葺,夤緣濫斫是如爲白有臥乎所,虞候之冊客納賂,鎭將之禁松濫斫,俱爲駭然,竝罷黜爲白乎旀。白翎僉使李儒龍段,如使庖牛而申禁,庶見島畜之漸盛是如爲白乎旀,吾叉浦僉使金元祥段,旣掌封山,宜勉松禁是如爲白乎旀,文山萬戶朴東爀段,嶺阨松禁,俱宜惕念是如爲白有臥乎所,旣以庖牛松禁嶺阨等語爲勉,三鎭將,竝從重推考,以責來效爲白乎旀。九月別將趙得良段,勤於奉公,詳於說弊,由來還逋,指徵無處者,自備二百五十石,以爲充數是如爲白有臥乎所,以若殘廩,自備充逋者,其數不少,殊極嘉尙,似當施以相當職調用之典是白乎矣,係干恩賞,不敢擅便,上裁敎是白乎旀。兵使李行敎段,性本綜核,治又勤幹,入防軍卒之疾病者,給藥物而救療,飢寒者,賜米肉而慰撫,到底愛恤,擧皆稱誦,中營羅卒之革罷,則村市祛侵撓之患,而預受錢,捐廩出給,南川洑坰之加築,則人家無浸墊之憂,而赴役丁,自營厚饋,軍器之繕修,公廨之改葺,嶺禁之申嚴,軍校之課藝,可見戎政之無闕,實爲閫制之得重是如爲白有臥乎所,其所論列,極爲可嘉是白乎矣,閫帥事體,與守令·邊將有異,今姑勿論爲白乎旀。其餘閫帥·中軍·虞候·邊將等,別無優異之績,亦無顯著之疵,竝只置之,何如?判付啓,依回啓施行爲良如敎。
吏曹參判徐英淳疏曰,伏以臣庸愚湔劣,百無肖似,本不足備列於淸朝器使之任,而遭値明時,獲藉拂拭,外內歷敭,兜攬顯要,愧絲毫之無裨,懼涯分之已踰,居常兢惕,若集于木,匪意亞銓新除,有隕自天,臣奉誥驚惶,歷日踧踖,實莫省其攸措也。夫朝廷官人,何莫非愼揀,而選部尤爲重焉,甄別裁持,雖承佐於長僚,參聞可否,亦有關於激揚,臣曩叨三銓,未效一日之責,徒蔑寸長之紀,曾前僥濫,已極悸悚,今此冒縻,何由襯當?況階愈進而責愈重,有非如閒司漫秩之節次調遷者乎?臣本寒素,守分拙約,聞見寡陋,散懶成習,全昧班簿之序級,不嫺格例之當否,今者擧以畀之於空疎如臣,不少留難者,是何異於索聰於聾,辨采於眇也哉?噫,榮臣之身,侈臣之銜,固多矣,光寵燀赫,同朝動色,感激鴻私,豈夷險之可擇?盈滿招咎,卽物理之必至,縱使臣不知自恤,竟速僨敗,此猶屬臣一己之私耳,其於玷累睿簡,厚駭物議,諒豈細故?此臣所以左右參倚,不敢爲冒膺之計也。政牌儼臨,罪犯屢違,揆分揣量,冞增懍蹙。玆敢略控衷懇,仰瀆崇嚴,伏乞聖慈,俯賜鑑察,諒臣情之非出崇飾,念名器之不可濫褻,亟遞臣見帶吏曹參判之銜,俾重官方,以安賤分,不勝大願。臣無任云云。答曰,省疏具悉。卿其勿辭行公。
壬寅八月二十六日酉時,上御熙政堂。慶尙右道暗行御史入侍時,右副承旨洪祐喆,假注書申直模,記注官李昌祖,別兼春秋金益文,暗行御史金基纘,以次進伏訖。上曰,史官分左右。祐喆奏曰,暗行御史,將於筵退後出去,而門限已屆,請出標信之意,敢此仰達矣,上可之。仍命御史進前,敎曰,無事往還乎?基纘奏曰,王靈所曁,無事往還矣。上曰,沿路農形,何如耶?基纘曰,嶺南農形,則可謂穴農,而近於豐年,京畿沿路,則雖不若嶺南,而亦爲免歉矣。上曰,弊瘼,何如?基纘曰,已陳於別單中矣。上曰,其外別無弊端乎?基纘曰,嶺南素稱物衆地大,荐歉之餘,民情實多可悶,而邇來數年,雖云少康,弊則多端矣。上命御史先退。仍命退,承史以次退出。
上在昌德宮。停常參·經筵。
洪祐喆,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐戴淳啓曰,明日常參·經筵,取稟。傳曰,停。
洪祐喆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙斗淳啓曰,右承旨金學性,左副承旨閔致文,同副承旨李源益,今日不爲仕進。竝卽牌招,何如?傳曰,允。
徐戴淳啓曰,卽者別兼春秋金益文,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋鄭基世,卽爲牌招入直,何如?傳曰,允。
以慶尙監司李景在狀啓,蔚山等邑民家漂頹事,傳于趙斗淳曰,聞甚矜惻,元恤典外,別加顧助,渰死人等,如有生前身還布,竝蕩減,卽爲結構奠接,俾無失所棲遑之弊事,廟堂措辭分付。
傳于徐戴淳曰,慶尙左道暗行御史留待。
傳于徐戴淳曰,慶尙左道暗行御史入侍。
閔致文啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
以司諫金樂壽,獻納趙完植,正言李潭九·南性敎,掌令金泰顯,持平柳來維牌不進罷職傳旨,傳于閔致文曰,只推。
徐戴淳,以弘文館言啓曰,應敎韓宓履,副應敎金穰根,竝卽牌招察任,何如?傳曰,允。
以右承旨金學性牌不進罷職傳旨,傳于李源益曰,只推。
以別兼春秋鄭基世牌不進罷職傳旨,傳于李源益曰,只推。
以應敎韓宓履,副應敎金穰根牌不進罷職傳旨,傳于李源益曰,只推。
徐戴淳,以奉常寺都提調·提調意啓曰,祭享所用秋等中脯三百五十六貼五條,今八月二十七日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
閔致文,以訓鍊都監言啓曰,本局別將趙元錫,身病甚重,勢難察任。改差,何如?傳曰,允。
又以御營廳言啓曰,本廳千摠具鏘和,身病甚重,勢難察任。改差,何如?傳曰,允。
又以刑曹言啓曰,司鑰尹宗源手本,別監崔鼎欽,被打於院隷等事,傳曰,令秋曹査實以入事,命下矣。謹依傳敎,院隷金尙言·安允澤捉來,與被打掖隷崔鼎欽,頭面査實,則鼎欽所供內,以爲渠於再昨日,適往禁府前路,則何許三漢,各持杖椎,瞥眼突入,不問曲直,無數亂打,頭部破傷,脊背脅肋,傷處顯著,幾至死境,則渠輩始爲散去,故匍匐歸家云。金尙言·安允澤等所供內,以爲渠以前仕院隷,今不應役,而再昨日掖隷崔鼎欽,與何許平服一漢,路上指斥院隷,語多不美,故不無憤心,果爲竝力毆打,紅衣草笠,自爾裂破,身上所著傷痕,俱是渠等之所犯,毆打掖隷之罪,遲晩云矣。渠以無賴之輩,微事起鬧,毆打掖隷,若是無難,而非但紅衣草笠之片片破傷,頭部背脅等處,傷痕顯著,論其所犯,萬萬痛惡。況其始鬧毆打情節,渠旣遲晩,事當分輕重,照律嚴繩,而旣伏承査實以入之命,上裁,何如?傳曰,照律以入。
別兼春秋金益文疏曰,伏以臣於半歲逖違之餘,才三宿儤直于玆矣,顧何敢遽爾言私?而卽接家信,則臣母宿病,近緣換節之交,一倍添劇,滯泄從而頻作,寒感因之闖苦,委身床笫,不省四到,方促臣歸視,臣自聞此報,方寸煎灼,按住不得。玆敢忙陳短章,徑出禁扃,伏乞聖慈,俯垂鑑諒,亟遞臣所帶之職,俾便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
壬寅八月二十七日辰時,上御熙政堂。慶尙左道暗行御史入侍時,左承旨徐戴淳,假注書卓景秀,記注官李昌祖·李東韻,暗行御史金應均,以次進伏訖。上曰,史官分左右,御史進前。上曰,無事往還乎?應均起伏奏曰,王靈攸曁,無事往還矣。上曰,沿路農形,何如耶?應均曰,嶺南素是力農之地,尙多水根之處,故摠謂豐年,而間有遇旱而未移者,此云穴農,而至於田穀綿花,十餘年來初登云。忠淸道則雖不及嶺南,實爲免歉,京畿則其中最下矣。上曰,有何廢瘼乎?應均曰,已陳於別單中,他無仰達矣。命御史先退。仍命退,承史以次退出。
上在昌德宮。停常參·經筵。
李源益啓曰,明日常參·經筵,取稟。傳曰,停。
洪祐喆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨閔致文,今日不爲仕進,卽爲牌招,何如?傳曰,允。
李源益啓曰,禮曹判書朴永元,除拜後過三日不爲出肅,依定式推考警責,仍卽牌招察任,何如?傳曰,允。
洪祐喆啓曰,明日傳香,禮房承旨當爲齋宿,左承旨徐戴淳不爲仕進,所當牌招,而拘於廳規,不得請牌,何以爲之?敢稟。傳曰,牌招。
李源益啓曰,左右史不可不備,別兼春秋鄭基世,旣有只推之命,卽爲牌招入直,何如?傳曰,允。
洪祐喆啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外。監察茶時之意,敢啓。傳曰,知道。
以司諫金樂壽,獻納趙完植,正言李潭九·南性敎,掌令金泰顯,持平柳來維牌不進罷職傳旨,傳于洪祐喆曰,只推。
以左副承旨閔致文牌不進罷職傳旨,傳于洪祐喆曰,只推。
以別兼春秋鄭基世牌不進罷職傳旨,傳于洪祐喆曰,只推。
李源益,以弘文館言啓曰,應敎韓宓履,副應敎金穰根,旣有只推之命,竝卽牌招察任,何如?傳曰,允。
洪祐喆啓曰,明日次對,兩司當爲進參。除在外外,未肅拜·呈告人員,竝待開門牌招,何如?傳曰,允。
以平安監司金興根狀啓,義州府人命渰死事,傳于洪祐喆曰,聞甚矜惻,元恤典外,別加顧助,如有生前身還布,竝蕩減事,分付。
金學性,以訓鍊都監言啓曰,本局哨官金鼎淵,身病甚重,勢難察任。改差,何如?傳曰,允。
又以義禁府言啓曰,因黃海道暗行御史沈宜冕書啓,吏曹回啓內,瑞興前府使鄭友容,海州前前判官洪鍾浩等,繡啓旣請令攸司稟處,更無可論爲辭矣。洪鍾浩今方待命,拿囚,鄭友容以黃州牧使,時在任所,依例發遣府羅將,拿來,何如?傳曰,允。待待命拿囚。
又以義禁府言啓曰,因黃海道暗行御史沈宜冕書啓,兵曹回啓內,前水使吳顯文,前前水使申鍾鎬,前中軍張斗斌等,繡啓旣請令攸司稟處,更無可論爲辭矣。吳顯文今方待命,拿囚,申鍾鎬下去黃海道平山地,張斗斌下去慶尙道仁同地云,依例發遣府書吏,竝拿來,何如?傳曰,允。待待命拿囚。
又以刑曹言啓曰,因毆打掖隷之金尙言等査實草記,傳曰,照律以入事,命下矣。謹按律文,則大明律鬪毆條有曰,毆制使者,杖一百徒三年,名例云,隨從者減一等。首犯金尙言,決杖一百後,江原道蔚珍縣徒三年定配,隨從安允澤,決杖九十後,黃海道長淵縣徒二年半定配所,竝卽押送之意,敢啓。傳曰,知道。
義禁府啓目粘連,向前李景純段,繡啓所論八千餘金之捧納,事多駭聽,跡涉傷廉是白乎矣,歸屬皆有明據,事勢容或無怪,而旣登臚列之中,不可以囚供發明,全然參恕,以此照律爲白乎旀,鄭學淳段,勒取民婦,縱諉生育,事係駭悖,罪難容貸,以此照律爲白乎旀,金柱榮段,山貰伐木,殊非禁養之意,發賣鹽民,亦歸駭妄之科,以此照律,何如?判付啓依允。又啓目粘連,向前鄭冕榮,亦倉還發賣,雖歸吏奸,大同歇貿,自速民怨是白遣,二百兩之加斂結摠,旣係不經,七千金之賣任捧賂,亦近傷廉是白乎則,跡涉求索,罪難原恕,以此照律,何如?判付啓依允。又啓目粘連,向前金鳳柱,亦冊客招賄,責有所歸,吏任圖賣,謗猶不已是白乎則,其所不法之狀,亦可推此而知,以此照律,何如?判付啓依允。又啓目粘連,向前成永龜,亦還小米之恣意發賣,仍作虛留,添餉錢之自官推用,尙未分俵兺除良,公貨私錢之專事肥己,又爲七千餘兩之多,則全昧法意,恣行貪鄙,以此照律,何如?判付啓依允。又啓目粘連,向前申在貞段,宮稅加捧,利歸官用,漕復掩置,弊滋民結兺除良,吏鄕賣任,邑人勒貸,俱屬鄙瑣,有難容貸,以此照律爲白乎旀,沈宜泳段,進上價米之恣意作錢,不無染指之端,各面隱結之反還私用,專爲肥己之資是白乎所,凡諸歸屬,縱云有據,若其隱漏,係是違法,則賣任捧賂,猶屬細故,法意所在,有難參恕,以此照律,何如?判付啓依允。又啓目粘連,向前具聖魯段,還錢之課歲取用,賂物之無處不捧,專出利己之計是白乎所,繡啓臚列,若是狼藉,則爰辭條對,有難準信,以此照律爲白乎旀,李鎭永段,糧牟之勒奪,雖緣收逋,還錢之挪移,仍作虛留是白乎則,事係不法,難逭當律,以此照律,何如?判付啓依允。又啓目粘連,向前李奎淵段,還穀之無難取用,專昧法意之至重,倉儲之仍作虛留,又爲典守之不謹兺除良,由吏之責納,賣任之取謗,俱涉疵政,有難容貸,以此照律爲白乎旀,具戴善段,結錢要利,雖緣吏奸,任名索賂,自取瑣謗,旣有不審之失,難免當勘之律,以此照律爲白乎旀。趙在慶段,還錢立本,雖違經法,人命相關,別無指的是白乎矣,旣登於繡啓之論列,以此照律爲白乎旀,李兢來段,加下之引用公貨,旣涉不經,上納之替徵由吏,亦非美事是白乎則,雖緣事勢之所致,不無照察之失宜,以此照律爲白乎旀。洪益謨段,軍還錢之挪移,未免襲謬之失,官需米之引用,實緣事勢所致是白遣,外他諸條,尤涉瑣屑,而囚供發明,非不明據,繡啓臚列,若是指的,以此照律爲白乎旀。吳基默段,還錢雖云取用,而倉無虧欠,由吏又使替徵,而逋不現發是白乎乃,繡啓體重,難以原恕,以此照律爲白乎旀,李誾求段,所犯諸條,俱是狼藉,恣意不法,卽其鄙瑣是白兺除良,還結錢之取用,專昧法意,吏民賂之所捧,厥數夥多,則罪難容貸,以此照律爲白乎旀,李魯奎段,移轉之請得,旣爲上納,零數之未收,亦緣徑遞是白乎矣,法意至嚴,難免重勘,以此照律,何如?判付啓依允。又啓目粘連,向前南駿應,亦結還價之要利,本邑初無名色,馬牛錢之蕩減,自官反爲充給是白遣,田稅米,例從漕倉之時直,大同木,亦使各面而論價是白乎乃,繡啓體重,不可以囚供明證,有所參恕,以此照律,何如?判付啓依允。又啓目粘連,向前金鼎遠,亦人命濫殺,關係至重,而囚供條對,不爲無據是白遣,公堂之化作醉鄕,殊欠爲治之道,訟庭之便成市門,那無招賄之方?揆以所失,難於全恕,以此照律,何如?判付啓依允。又啓目粘連,向前李顯英,亦結布之不善施措,徒致招怨,役田之多數加斂,尤係不經是白乎則,不可以事在空官,有所參恕,以此照律,何如?判付啓依允。又啓目粘連,向前吳致豐段,爻債爲流來之弊,而未革邑謬,勅錢有欠留之事,而莫察吏奸是白乎則,論其所坐,有難全恕,以此照律爲白乎旀,李明錫段,籍田加稅,事在前官,而不善措處,民錢私貸,實緣賑政,而竟未報給是白乎所,跡雖似犯而非犯,情固可恕而難恕,以此照律,何如?判付啓依允。又啓目粘連,向前李亨夏,亦所犯諸罪,俱係不法,若其四條,尤爲最大是白乎所,還穀之虛留,勅錢之偸出,賑餘財之翻弄冒勘,饒居民之構陷要索,俱爲厲民之政,自歸蔑法之科,而囚供非無分疎,繡啓皆有指的,以此照律,何如?判付啓依允。又啓目粘連,向前李玄機,亦還穀法意,何等嚴重,而換色立本,已是不經,課歲取剩,亦近傷廉是白乎矣,或入於荒歲之賑資,或諉以該吏之作奸,則囚供發明,亦或無怪是白乎乃,法意至嚴,重勘難免,以此照律,何如?判付啓依允。又啓目粘連,向前兪鎭五段,繡啓臚列,若是狼藉,諸條所犯,俱屬鄙瑣,雖不必一一苛論是白乎矣,第其災結之執錢取用,還錢之挪移立本,事係不經,跡涉見利,其在法意,難免重勘,以此照律爲白乎旀,白樂聞段,還錢未分,諉以營關,而虛留旣違經法,稅米加徵,亦云邑例,而隱漏實關結政是白乎旀,濫杖傷命,雖在非辜限之內,加分取耗,終未免利己之跡兺除良,黷貨無厭,俱招鄙瑣之謗,見法不憚,全無顧忌之心,論其所犯,焉逭當律?以此照律,何如?判付啓依允。又啓目粘連,向前李熙庚,亦租價之報營,時直旣云相稱,餘穀之付官,私賑何論取用?而旣登繡論,有難全恕,以此照律,何如?判付啓依允。又啓目,淳昌前郡守洪升淵原情云云,傳旨內辭緣,泛稱遲晩,所當請刑是白乎矣,年滿七十,法不當請刑,議處,何如?判付啓依允。又啓目,原州前判官林逈鎭,洪川前縣監金啓泳等原情云云,傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,花梁僉使李漢福原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,杆城郡守鄭龜容原情云云,傳旨內辭緣,泛稱遲晩,刑推得情何如?判付啓,除刑推議處爲良如敎。又啓目,新溪前縣令朴醇壽原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,益山前前郡守李相佑,珍島前前郡守徐兗輔,傳旨內辭緣,泛稱遲晩,竝只刑推得情,何如?判付啓,除刑推議處爲良如敎。又啓目,堤川縣監沈能學原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,金溝縣令尹豫鎭原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,黃海前監司徐念淳原情云云,傳旨問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
吏曹啓目粘連,觀此慶尙左道暗行御史金應均書啓,則英陽前縣監李俊英段,繡啓旣請令攸司稟處,更無可論是白遣,新寧縣監朴宗敦段,買牛錢之竝利還徵,官需米之高價濫作,難免一邑之疑謗,首吏有所締結,官政入於籠絡是如爲白有臥乎所,爲先罷黜,令該府拿問處之爲白乎旀。寧海府使李遠翊段,官用魚物,雖曰給價貿取,官屬倍加誅求,浦民多有怨聲是如爲白乎旀,河陽縣監徐有始段,但欠內嬖之操制,或爲官政之瑕累是如爲白乎旀。彦陽縣監許樟段,斷訟差任,惟從奸鄕之頤指,分糴捧稅,一任猾胥之手分,全沒頭緖是如爲白乎旀,機張縣監韓仁謩段,柔懦之政,緣於旣耄,吏無畏懲,奸竇易生,客有欺蔽,賂逕自開,難免溺職之責是如爲白有臥乎所,上項四邑守令,竝只罷黜爲白乎旀。義興前縣監李龜遠段,疎於操束,衆奸去益橫恣,闇於聽斷,百務都至叢脞,弊敗之局,振刷無望是如爲白有臥乎所,不可以已遞而勿論,罷職爲白乎旀,仁同前府使李熙冕段,官需米則高價執錢,或至餉穀之移用,還起結則不入稅摠,自歸私橐之乾沒,良家女兒之壓爲私婢,誘致衙內,張姓平民之誤認賊徒,瘐斃獄中,怨罵尙聒是如爲白乎旀。順興前府使成龍申段,大同折半木八同四十五疋零,每疋價三兩五錢式收捧,合錢一千五百五十九兩零內,加捧爲六百六十八兩零,仍無歸屬是如爲白乎旀。興海前郡守咸英錫段,己亥秋糴,謂以吏逋收刷,近二萬皮穀,盡以空石代捧,及其翌年春分給民戶時,亦以空石磨鍊,庚子秋還捧,則或以實穀,或以代錢,流亡相屬,官用價米二百餘石,混分於空石磨鍊,代錢收捧,專出於牟利之計。海稅上納,稱以元摠不足,每年結斂,取用剩餘,數甚不些,箋文製進,所入雜費,亦皆斂民,而會減元米,金歸私用,私養山之憑藉斫伐,貿穀船之執留捧賂,不可殫記是如爲白乎旀。玄風前縣監金秀鍾段,三萬石流來之逋,無意於收刷,二十結加報之災,歸屬者何處,凡屬吏任,無非賂逕,首吏之千金特差,人望不叶是如爲白乎旀,軍威前縣監朴長廩段,今春分還時,謂以逋欠收刷,米一石代錢三錢式磨鍊,分給於民間者,多至爲二萬一千七百四十九石零,官屬逋欠之混徵於民間,已係非法之事,一包還米之分給三錢,尤是創有之擧是如爲白有臥乎所,上項五邑前任守令,令該府拿問處之爲白乎旀。東萊前府使姜時永段,幕弊未盡察,輿望有所損是如爲白乎旀,柒谷前府使李橚段,訟決之或滯,才雖不逮是如爲白乎旀,義城縣令任奭朝段,族徵之稍濫,輿望有缺是如爲白有臥乎所,上項三邑前後守令,竝只推考爲白乎旀。長鬐縣監成華鎭段,廉潔本乎天性,剛明著於治效,凡係公私所用,無非徵斂於民,而一切蠲減,亦多自備,統以計之,魚物貿易之每年蠲革,合爲三千餘兩,營主人持者役價雇價運捄米及無亡還之自官擔當者,合米一百石零,麰一百八十石零是白遣,吏莫售奸,民自樂生,一境咸頌,殘邑冷卞之實心盡職,果是列邑中初見是如爲白乎旀。靑河縣監申應模段,邑小而事簡,志潔而政淸,官用謬例,或涉非理,則視之若浼,需米代捧,本非高價,而從以又減,捧糴則課日躬監,斗斛無濫,俵災則逐民面結,把束不漏,差任之公,斷訟之明,官門如水,衆口成碑是如爲白乎旀。昌寧縣監李德愚段,己庚兩年之自備賑給,麰爲八百石,官用貿紙之優數蠲減,錢過四百兩,至於繕廨之役,亦出捐廩之費,不煩民力,闔境晏如是如爲白有臥乎所,似此茂績,合施褒奬之擧,成華鎭段,似當施以陞敍調用之典是白乎旀,申應模·李德愚等段,似當施以兒馬賜給之典是白乎矣,竝只係干恩賞,臣曹不敢擅便,上裁敎是白乎旀。監司李景在段,律己淸嚴,威望自著於一路,察理公明,輿頌已洽於初政,不費聲氣,而貪猾畏戢,不勞撫字,而疲癃蘇息是如爲白乎旀,前監司洪在喆段,博雅之識,優於剸煩而理劇,恢弘之量,足以鎭物而容衆,七十州剖斷,案無停贖,累萬金捐惠,庫不留儲,吏畏其威,民懷其惠是如爲白有臥乎所,道臣體重,竝只今姑勿論爲白乎旀。其餘前後守令·察訪等段,旣乏優異之績,亦無顯著之疵,竝只置之爲白乎旀,其外閫帥·中軍·虞候·營將·邊將·監牧官等乙良,令兵曹稟處爲白乎旀。奏御文字,何等審愼?而松羅之羅字,書蘿字,不審之失,不可無警,當該御史金應均,推考,何如?判付啓,依回啓施行爲良如敎。
義禁府照目粘連,熙川前郡守成永龜矣本府議啓內,還小米之恣意發賣,仍作虛留,添餉錢之自官取用,尙未分俵兺除良,公貨私錢之專事肥己,又爲七千餘兩之多,則全昧法意,恣行貪鄙,以此照律罪,挪移·虛錄二罪良中,從重論,杖一百,流三千里,以喪前所犯喪後發覺,依法典收贖,只告身盡行追奪,又五年禁錮,私罪,奉敎依允爲旀,功減一等爲良如敎。又照目粘連,肅川前府使李熙庚矣本府議啓內,租價之報營,時直旣云相稱,餘穀之付官,私賑何論取用?而旣登繡論,有難全恕,以此照律罪,杖八十收贖,奪告身三等,私罪,奉敎依允爲旀,功議各減一等爲良如敎。又照目粘連,价川前郡守李亨夏矣本府議啓內,所犯諸罪,俱係不法,若其四條,尤爲最大是白乎所,還穀之虛留,勅錢之偸出,賑餘財之翻弄冒勘,饒居民之構陷要索,俱爲厲民之政,自歸蔑法之科,而囚供非無分疎,繡啓皆有指的,以此照律,罪從重論,杖一百收贖,告身盡行追奪,流三千里定配,又五年禁錮,私罪,奉敎依允爲旀,功議各減一等爲良如敎。又照目粘連,伊川前府使李顯英矣本府議啓內,結布之不善施措,徒致招怨,役田之多數加斂,尤係不經是白乎則,不可以事在空官,有所參恕,以此照律罪,杖八十收贖,奪告身三等,私罪,奉敎依允爲旀,功減一等爲良如敎。又照目粘連,新昌前縣監金鳳柱矣本府議啓內,冊客招賄,責有所歸,吏任圖賣,謗猶不已是白乎則,其所不法之狀,亦可推此而知,以此照律罪,杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,樂安前前郡守金鼎遠矣本府議啓內,人命濫殺,關係至重,而囚供條對,不爲無據是白遣,公堂之化作醉鄕,殊欠爲治之道,訟庭之便成市門,那無招賂之方?揆以所失,難於全恕,以此照律罪,杖八十收贖,奪告身三等,私罪,奉敎依允爲旀,功減一等爲良如敎。又照目粘連,古阜前前郡守李奎淵,靈巖前前郡守具載善,靈光前郡守趙在慶,珍島前郡守李兢來,全州前前判官洪益謨,井邑前前縣監吳基默,高敞前縣監李誾求,務安前縣監李魯奎等矣本府議啓內,李奎淵段,還錢之無難取用,專昧法意之至重,倉儲之仍作虛留,又爲典守之不謹兺除良,由吏之責納,賣任之取謗,俱涉疵政,有難容貸,以此照律爲白乎旀。具載善段,結錢要利,雖緣吏奸,任名索賂,自取瑣謗,旣有不審之失,難免當勘之律,以此照律爲白乎旀,趙在慶段,還錢立本,雖違經法,人命相關,別無指的是白乎矣,旣登於繡啓之論列,以此照律爲白乎旀。李兢來段,加下之仍用公貨,旣涉不經,上納之替徵由吏,亦非美事是白乎則,雖緣事勢之所致,不無照察之失宜,以此照律爲白乎旀,洪益謨段,軍還錢之挪移,未免襲謬之失,官需米之引用,實緣事勢所致是白遣,外他諸條,尤涉瑣屑,而囚供發明,非不明據,繡啓臚列,若是指的,以此照律爲白乎旀。吳基默段,還錢雖云取用,而倉無虧欠,由吏又使替徵,而逋不現發是白乎乃,繡啓體重,難以原恕,以此照律爲白乎旀,李誾求段,所犯諸條,俱是狼藉,恣意不法,卽其鄙瑣是白兺除良,還結錢之取用,專昧法意,吏民賂之所捧,厥數夥多,罪難容貸,以此照律爲白乎旀。李魯奎段,移轉之請得,旣爲上納,零數之未收,亦緣徑遞是白乎矣,法意至嚴,難免重勘,以此照律罪,李奎淵段,以虛錄律,告身盡行追奪,徒三年定配,而又五年禁錮,以過年限守令,依受敎分揀,具載善段,以求索借貸律,杖一百收贖,告身盡行追奪,流三千里定配。趙在慶·洪益謨·李誾求·李魯奎等段,以挪移出納律,各杖一百收贖,告身盡行追奪,流三千里定配。李兢來段,以求索借貸律,杖一百,流二千里,以喪前所犯喪後發覺,依法典收贖,只告身盡行追奪,吳基默段,以坐贓律,杖一百收贖,告身盡行追奪,竝只私罪,奉敎依允爲旀。具載善·趙在慶·李兢來·吳基默等段,竝只功議各減一等,李奎淵·洪益謨·李誾求·李魯奎等段,竝只功減一等爲良如敎。又照目粘連,龜城前府使吳致豐,嘉山前郡守李明錫等矣本府議啓內,吳致豐段,爻債爲流來之弊,而未革邑謬,勅錢有欠留之事,而莫察吏奸是白乎則,論其所坐,有難全恕,以此照律爲白乎旀。李明錫段,籍田加稅,事在前官,而不善措處,民錢私貸,實緣賑政,而竟未報給是白乎所,跡雖似犯而非犯,情固可恕而難恕,以此照律罪,吳致豐段,以不應爲事理重律,杖八十收贖,奪告身三等,李明錫以求索借貸律,杖一百收贖,告身盡行追奪,流三千里定配,竝只私罪,奉敎依允爲旀,竝只功減一等爲良如敎。又照目粘連,全羅前前右水使李景純,蝟島前僉使鄭學淳,南桃浦前萬戶金柱榮等矣本府議啓內,李景純段,繡啓所論八千餘金之捧納,事多駭聽,跡涉傷廉是白乎矣,歸屬皆有明據,事勢容或無怪,而旣登臚列之中,不可以囚供發明,全然參恕,以此照律爲白乎旀。鄭學淳段,勒取民婦,縱諉生育,事係駭悖,罪難容貸,以此照律爲白乎旀,金柱榮段,山貰代木,殊非禁養之意,發賣鹽民,亦歸駭妄之科,以此照律罪,李景純段,以求索借貸律,杖一百收贖,告身盡行追奪,流三千里定配,鄭學淳段,以姦所部妻女律,杖七十收贖,告身盡行追奪,徒一年半定配,金柱榮段,以不應爲事理重律,杖八十收贖,奪告身三等,竝只私罪,奉敎依允爲旀,李景純段,功議各減一等爲良如敎。又照目粘連,礪山前府使具聖魯,海南前前縣監李鎭永等矣本府議啓內,具聖魯段,還錢之課歲取用,賂物之無處不捧,專出利己之計是白乎所,繡啓臚列,若是狼藉,則爰辭條對,有難準信,以此照律爲白乎旀,李鎭永段,糧牟之勒奪,雖緣收逋,還錢之挪移,仍作虛留是白乎則,事係不法,難逭當律,以此照律罪,具聖魯段,以挪移出納律,杖一百收贖,告身盡行追奪,流三千里定配,李鎭永段,以還上虛錄律,告身盡行追奪,徒三年定配,又五年禁錮,竝只私罪,奉敎依允爲旀。具聖魯段,功減一等,李鎭永段,功議各減一等爲良如敎。又照目粘連,茂長前縣監兪鎭五,海南前縣監白樂聞等本府議啓內,兪鎭五段,繡啓臚列,若是狼藉,諸條俱屬鄙瑣,雖不必一一苛論是白乎矣,第其災結之執錢取用,還錢之挪移立本,事係不經,跡涉見利,其在法意,難免重勘,以此照律爲白乎旀。白樂聞段,還錢未分,諉以營關,而虛留旣違經法,稅米加徵,亦云邑例,而隱漏實關結政是白乎旀,濫杖傷命,雖非在辜限之內,加分取耗,終未免利己之跡兺除良,黷貨無厭,俱犯鄙瑣之謗,見法不憚,全無顧忌之心,論其所犯,焉逭當律?以此照律罪,兪鎭五段,以挪移出納及餘結私用律,杖一百收贖,告身盡行追奪,流三千里定配,勿限年禁錮,白樂聞以虛錄及實結隱漏律,告身盡行追奪,徒三年定配,又五年禁錮,竝只私罪,奉敎依允爲旀,竝只功減一等爲良如敎。又照目粘連,南原前前府使南駿應矣本府議啓內,結還價之要利,本邑初無名色,馬牛錢之蕩減,自官反爲充給是白遣,田稅米,例從漕倉之時直,大同木,亦使各面而論價是白乎乃,繡啓體重,不可以囚供明證,有所參恕,以此照律罪,杖七十收贖,告身盡行追奪,徒一年半定配,私罪,奉敎依允爲旀,功議各減一等爲良如敎。又照目粘連,長興前府使鄭冕榮矣本府議啓內,倉穀發賣,雖歸吏奸,大同歇貿,自速民怨是白遣,二百兩之加斂結摠,旣係不經,七千金之賣任捧賂,亦近傷廉是白乎則,跡涉求索,罪難原恕,以此照律罪,杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,樂安前郡守申在貞,光陽前縣監沈宜泳等矣本府議啓內,申在貞段,宮稅加捧,利歸官用,漕復掩置,弊滋民結兺除良,吏鄕賣任,邑人勒貸,俱屬鄙瑣,有難容貸,以此照律爲白乎旀。沈宜泳段,進上價米之恣意作錢,而無染指之端,各面隱結之反還私用,專爲肥己之資是白乎所,凡諸歸屬,縱云有據,若是隱漏,係是違法,則賣任捧賂,猶屬細故,法意所在,有難參恕,以此照律罪,申在貞段,杖一百收贖,告身盡行追奪,流三千里定配。沈宜泳段,從重論,杖一百收贖,告身盡行追奪,流三千里定配,又十年禁錮,竝只私罪,奉敎依允爲旀,申在貞段,功減一等,沈宜泳段,功議各減一等爲良如敎。又照目粘連,碧潼前郡守李玄機矣本府議啓內,還穀法意,何等嚴重?而換色立本,已是不經,課歲取剩,亦近傷廉是白乎矣,或入於荒歲之賑資,或諉以該吏之作奸,則囚供發明,亦或無怪是白乎乃,法意至嚴,重勘難逭,以此照律罪,杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又啓目粘連,向前徐念淳,亦繡啓所論,非止一段,而囚供則只以顧何敢開口分疏重傷事面爲辭是白乎所,承流之責任何如?委畀何如,而無論事實之如何,苟能隨事殫竭,厭服人心是白乎則,豈至繡啓之若是臚列乎?以此照律,何如?判付啓依允。又啓目粘連,向前鄭龜容,亦陞儒防弊,殊涉襲謬,因事不捧,未及措劃是白乎矣,旣登繡論,有難全恕,以此照律,何如?判付啓依允。又啓目粘連,向前朴醇壽,亦募屬徵番,旣在減額之前,許鄕願納,亦是補賑之時是白乎所,囚供皆有明據,繡啓若是條列,以此照律,何如?判付啓依允。又啓目粘連,向前沈能學,亦結斂之竝無歸屬,證以尺文,乞卜之添入督捧,緣於充補是白乎矣,創行旣係不經,混徵又涉失當,以此照律,何如?判付啓依允。又啓目粘連,向前林逈鎭段,騎兵色之收逋,雖在前官,而零數更徵,旗幟錢之例下,適當年限,而臨歸還付是如是白乎矣,旣登繡啓之條列,難以爰辭而全恕,以此照律爲白乎旀,金啓泳段,幼學錢之出納,旣云校任之所掌,各樣納之挪移,專由首吏之私販是白乎則,縱非自官所知,難免不察之失,以此照律,何如?判付啓依允。又啓目粘連,向前洪升淵,亦捧賂則諸條指陳,旣不明的,都結則各項用下,自有印簿是白遣,且以播給之營恤錢,換稱不干之遺惠錢,囚供發明,雖有憑據,繡啓論列,旣係深重,以此照律,何如?判付啓依允。又啓目粘連,向前尹豫鎭,亦大同木之加捧,雖緣該吏之作俑,官需米之高價,未免小民之招怨是白遣,至於瑣瑣之謗,有難一一苛摘是白乎所,不可以囚供之發明,有所參恕,以此照律,何如?判付啓依允。又啓目粘連,向前李相佑段,還錢冒犯,諉是由吏之推用,災結添劃,又非本邑之濫報是白乎所,所供亦或無怪,在法難逭重勘,以此照律爲白乎旀,徐兗輔段,還錢之挪移取用,旣係不經,由吏之勒仍替徵,亦涉乖當兺除良,賣任捧賂,厥數又多,揆以法意,罪難容貸,以此照律,何如?判付啓依允。又啓目粘連,向前李漢福,亦還錢推貸,旣犯挪移,各穀取用,而尙不分給,法意至嚴,有難容貸,以此照律,何如?判付啓依允。
上在昌德宮。停常參·經筵。
藥房都提調鄭元容,提調李光正,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐戴淳啓曰,明日常參·經筵,取稟。傳曰,只晝講。
趙斗淳啓曰,左副承旨閔致文,今日不爲仕進,卽爲牌招,何如?傳曰,允。
金學性啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
傳于徐戴淳曰,禮房承旨馳詣宗廟·景慕宮,奉審摘奸以來。
金學性,以備邊司言啓曰,今日次對,新差備堂,擧多懸病,事體所在,誠爲未安。令政院嚴飭牌招,以爲進參之地,何如?傳曰,允。如有違牌,勿爲呼望。
金學性啓曰,右邊捕盜大將李升權罷職事,命下矣。捕將重任,不可一刻暫曠,在前如此之時,有他邊大將兼察之例。今番則何以爲之?敢稟。傳曰,他邊大將兼察。
兵曹,以柳基常爲右邊捕盜大將。
傳于金學性曰,大臣·備局堂上引見。
兵曹,以趙存中爲左邊捕盜大將。
金學性啓曰,新除授右邊捕盜大將柳基常,卽爲牌招,命召及大將牌·傳令牌,傳授,何如?傳曰,允。
以司諫金樂壽,獻納趙完植,正言李潭九·南性敎,掌令金泰顯,持平柳來維牌不進罷職傳旨,傳于洪祐喆曰,只推。
以左副承旨閔致文牌不進罷職傳旨,傳于洪祐喆曰,只推。
金學性啓曰,新除授左邊捕盜大將趙存中,卽爲牌招,命召及大將牌·傳令牌,傳授,何如?傳曰,允。
吏曹啓目粘連,觀此慶尙右道暗行御史金基纘書啓,則咸陽郡守姜彝文段,本邑都結之設施,專爲積逋之收刷,而庚子所捧剩條三千二百三十七兩零內,一千六百十七兩零,該色輩之濫捧而乾沒,辛丑所捧剩條一千八百四兩零內,三百二十七兩零,亦爲該色之偸弄,壬寅所捧結剩條一千四百十四兩零,雖未盡捧於民間,而姑無歸屬之處,故臣於出道之後,一一査徵,分給民間是白遣。還米之許捧次品,而奸胥則外執其精納,倉穀之謂有官用,而由吏則爛賣於他境,道路所聞,極其駭惑,而矇不覺察是如爲白乎旀。咸安郡守李熙鏽段,辛丑年作錢千餘兩,竟爲由吏之乾沒,挪移他錢,晩時分給,昨冬官加下,至爲三千餘兩之多,則由吏之貸錢富民,不知其數,輒稱加下之多,有若勒捧者然是白遣。由吏之子,時爲刑吏,無論大小民訟,擧皆自外索賂,視捧多小,先決立落,甚至於渠自題判,官惟署謹,大同米之加捧一升,始諉鄕民之許施,而有關後弊,民庫租之別斂三斗,雖緣加下之夥多,而不無濫用是如爲白有臥乎所。上項兩邑守令,竝只爲先罷黜,令該府拿問處之爲白乎旀。河東府使李南轅段,冊客潛捧任賂,數甚夥多,吏招莫掩査庭,事亦喧傳,責以所犯,有難曲恕是如爲白乎旀。金山郡守張照段,吏逋之加徵於復戶,有關後弊,査陳結之因循襲謬,而取用則終涉如何,嬖妓之暗自捧賂,吏招旣發,有此謗讟之來,有難全恕是如爲白乎旀。南海縣令金增段,一箇猾胥,不得推捉,則政令歸軟巽之科是如爲白乎旀。三嘉縣監洪羲人段,房妓之不能操束,責固難免,任賂之由是得謗,實爲可惜是如爲白乎旀。聞慶縣監鄭海尙段,訟牒則但欠立落之無常,還穀則每致貧富之不均,禁松之作板潛輸,雖諉冊客之冒犯,稅木之高價代捧,奈此吏奸之莫察是如爲白乎旀。安義縣監閔致叙段,儒任帖之許給邑子,使之賣用,有駭聽聞,稅木價之專爲吏手,任其加捧是如爲白有臥乎所。上項六邑守令,竝只罷黜爲白乎旀。丹城前縣監蔡臣永段,訟賂招謗,雖緣衙客之渴亂,倉奸莫察,胡無常時之操束是如爲白有臥乎所,不可以已遞而勿論,罷職爲白乎旀。尙州前牧使李德秀段,抑强太過,大民擧皆怨謗,信吏斯偏,官政自多欺蔽,洞布雖非經法,而計則出於充額,還錢略有加作,而意不在於染指是如爲白乎旀。星州前牧使,申在順段,戊戌山倉米五百石,每石五兩式從時價作錢,合錢二千五百兩內,五百兩,每石一兩式減價立本,零錢二千兩,入於官用,災結中三十三結零價錢四百兩,翌年結價,四百兩連年取用,周年之間,再易由吏,所捧之賂,亦過二千兩,軍丁之存拔也,詞訟之立落也,賄賂公行,聽聞多駭,倉穀則幻弄於猾胥,而都歸私橐是如爲白乎旀。金海前府使趙毅存段,辛丑還米六百石,每石三兩四錢二分式加作,合錢二千五十二兩內,一千八百六十兩,歸之官用,加作米六百石,以吏房仍任債條,使之自當而立本,書員輩剩結五十結價,每結十一兩五錢式,合錢五百七十五兩,適値貶罷之時,先自公錢取用,而移付吏房之下記,勒令書員輩分當,吏鄕任之許賣,至爲一千八百四十兩,訟賂錢之收捧,又爲八百十二兩是如爲白乎旀。河東前府使尹喜柱段,富民之勒構罪名,縱人索賂,班儒之還定里任,暗地討錢,合爲二千九百兩,吏鄕之賣任錢,又爲一千五百五十兩,由吏之暫時擧行,而加下錢四百兩,勒令自當,遞歸時由吏加下,又爲千餘兩,而致令該吏員逋,尙未收殺是如爲白乎旀。河東前前府使高惠鎭段,吏鄕任之捧賂差出者,爲十人,而所捧之錢,至爲一千二百九十兩之多,無罪饒民,謂有淫奸,屢加毒杖,捧錢五百兩,雜技牛贖錢二百八十兩,亦爲犯用,姻親居間於差任,勒奪農民之牛隻是如爲白乎旀。昆陽前郡守李奎燦段,辛丑年還四百石,每石二兩式勒令倉色,從時價作納,合錢八百兩內,三百二十兩,歸之私用,捧糴時統倉米六十石,每石三兩四錢式加作,租八十石,每石二兩五錢式加作,合錢四百四兩內,一百二十八兩,倉色捧納,冊客取用,本邑禁衛軍虛額,只爲三名,而憑藉營飭,謂以塡代,十面中饒民等處,自外索錢爲六人,而所捧之錢,爲三百兩。富民構成罪目,濫施毒刑,或捧四五百兩,或捧二三百兩,前後所捧錢,爲一千八百兩,半歸於官用,半屬於吏房,本邑統營所納償債錢利條,謂之流亡難捧,乃以賣鄕收刷,而自辛丑七月,至今年三月所賣之數,合爲十三人,錢爲四千四百十八兩內,一千六百兩,歸之官用,五百兩,冊客捧用,二千三百十八兩,充納統債,餘歸吏房,故臣於出道之後,査徵吏房之所食,盡爲分給於民間。戰船修改時船材運價米五十石,加斂取用,衙祿位五十五結,辛丑則每結十七兩或收捧,合錢九百三十五兩內,四百九十五兩,仍爲取用,壬寅則每結十七兩五錢式收捧,合錢九百六十二兩零內,二百十七兩零,亦爲取用,還米一百三石,謂有官用,精穀作錢,亦爲取用,仍差吏房,勒定任債,至爲一千兩之多,其時吏房,方在移囚,故自鄕中,改差他吏,則所謂任債,自歸烏有,而乃復傳令於留鄕,使之責出於新吏,前後貪饕,尤極駭悖是如爲白乎旀。昆陽前前郡守洪大恒段,客舍重修時,別無浮費之入用,雇倉錢七百兩,無端取用,仍無歸屬,所謂官用落條,謂以穀品之麤劣,京移轉米排捧,加數磨鍊,擇其精實米三十石,輸送本第是如爲白乎旀。金山前郡守李能淵段,還米一萬四千石,每石五錢式捧上,而二錢,以色落條除之,只以三錢分給,翌年每石一兩式捧上,而二錢,又以色落條除之,只以八錢分給,則錢還之先除色落,利在官屬,輕價之又爲減分,害歸還民。都結係是禁條,而每結十兩外,加捧一兩二錢五分,合都結剩錢三千五百三十兩零,盡充吏房之所逋。丁酉還米八百石,租五百石,從時價放賣,米一石價五兩五錢,租一石價三兩式收捧,合錢五千九百兩內,四百兩則自官取用,其餘竝爲由吏收逋之資,都歸官吏之肥己。鳳凰臺營建賣鄕願納及座首還徵下記條,合錢一千三百五十四兩內,三百三十一兩,仍無歸屬,憑藉公廨重修,濫斫封山之大松,或作板材而輸送,或造木物而持去。査陳結四十七結零內,剩結十六結零,每結十二兩式,合錢二百一兩零,自官取用,需米三百石之別捧精穀,補民錢千餘兩之創斂結夫,掩由吏作奸之跡。謂軍丁之査正,而冊客捧賂,殆至二百之數,加作納錢,至爲三百緡之多是如爲白乎旀。固城前縣令李熙廷段,己亥統營移貿米一千石代錢三千兩,無端請得,一千七百三十五兩,入於官用,戊戌秋京移轉米五百石外加磨鍊,米五十四石,移納於己亥春稅米,而稅米五十四石,以其代受出,每石九兩五錢式合錢五百十三兩,作錢取用,己亥秋京移轉米五百石外加磨鍊,米四十石,以本色收捧,分載漕船,輸送京第。査陳結五十結內,三十七結零,每結價二十五兩式收捧,合錢九百三十六兩零內,七百兩,入於官用,俵災未分給條三十二結零,每結二十五兩式收捧,合錢八百六兩零內,六百兩,入於官用是如爲白乎旀。咸昌前縣監元有永段,齋任之創出新儒,甚至當面而索賂,吏窠之盡奪饒任,無難開門而納錢,還分剩米,宜屬倉隷,而十五石之奪取賣用,詞訟受賂,自有邦禁,而五百兩之潛捧輸送是如爲白乎旀。泗川前前縣監洪羲宣段,濫施毒刑,而枉殺者,至爲二人,多捧訟賂,而厥數則殆近千緡,無罪民之捉囚納賂,不知其數,賣鄕任而出帖捧錢,猶屬細故。庚子各處區劃米移貿錢,合爲四千五百五十九兩零內,在錢爲四百二十六兩零,本邑所捧詳作錢剩條三百三十九兩零,色落價錢三百三十三兩零,都合剩錢一千九十九兩零內,六百兩,歸之官用,餉倉米五十石,舂精作爲白米三十石,運送本第後,其代則每石七錢五分式減價立本。同年春官養戶五十六結,每結價十九兩式收捧,合錢一千六十四兩內,七百四十二兩零,自官取用是如爲白乎旀。熊川前縣監李鍾應段,庚子秋謂以積逋之收刷,創出戶還之論,白徵一境,饒戶所納,恰滿百石,殘戶所徵,亦近三包,恣行不法,若是無殫。謂之以巡站支應,軍器修補,而締結奸猾之輩,搜取浦民海夫,或差首鄕掌儀,外此別監之帖文,代將之差出者,合爲十三人,而錢爲一千九百八十兩,如有債訟,先索賂物,一以勒捧爲主,前後所捧之錢,合爲三百二十兩。古音浦新設鹽田,暗地索賂,至爲八百兩,人吏卜八十結,勒令賣納,捧價七百兩,沒數取用,臨歸時還錢二百三十八兩零,又爲犯用,故臣於出道之後,査徵於吏房,使之分給,半年之內,非理之物,合爲四千三百餘兩是如爲白乎旀。柒原前縣監洪在儀段,憑藉軍器之修補,賣鄕爲十三人,所捧錢爲七百九十五兩,而其餘五百九十五兩零,歸之私橐。吏任差出,非賂不得,軍丁頉給,有錢乃成,無辜村民,構誣成罪,暗地索賂,如是勒捧者,合爲一千一百十兩。辛丑牟還九百石,每石一兩七錢式從時價加作,合錢一千五百三十兩內,四百五十兩,歸之官用,砲保木一疋價,不過爲六兩內外,而冊客捧賂於該色,每疋十四兩四錢定價,民實難支是如爲白乎旀。幽谷前察訪黃麟淳段,百般設計,專事肥己而虐民,周年之內,非理所捧,合爲八百八十一兩,親知之許騎驛馬,私行之貽弊外站,殘郵幾至難保是如爲白乎旀。召村前察訪方允弼段,收布軍之加外査出,各驛騷擾,有闕馬之多未立代,後弊難言,首吏之三次遞改,惟賂是索是如爲白有臥乎所。上項十一邑前任守令,兩驛前察訪,竝只令該府拿問處之爲白乎旀。晉州牧使李鳳純段,或慮始勤而終怠是如爲白乎旀,巨濟府使申杓段,漁條之親執論價,事或近於損體是如爲白乎旀,昆陽郡守朴正鎭段,家近得無爲弊,用杖尤當重愼是如爲白乎旀,宜寧縣監李秉九段,幸無顯疵,浮謗姑恕是如爲白乎旀,知禮縣監崔鍾駿段,以若官政,可惜浮謗之有歸是如爲白有臥乎所,上項五邑守令,竝只從重推考爲白乎旀。居昌前府使李在稼段,微眚不必苛評是如爲白乎旀,鎭海縣令李再英段,收逋之際,頗有民言是如爲白乎旀,高靈前縣監權永圭段,船價旣襲於邑謬,浮謗實爲過情是如爲白乎旀,山淸縣監權用正段,倉色替受之弊,宜加糾察是如爲白有臥乎所,上項四邑前後守令,竝只推考爲白乎旀。星州牧使李寅亮段,聽訟惟公,干囑不由於曲逕,用杖適中,慈惠先推於恤囚,還斛之改造平分,奸弊莫售於分石,剩結之不爲襲謬,廉聲已著於捐廩,邑三面燒木價之兩年蠲減者,爲三百餘兩,民畓潰缺處辦材助役,又爲三百三十餘兩,實績爲最於一路是如爲白乎旀。固城縣令李種華段,律己也旣淸且廉,而氷蘗有聲,愛民則非威伊惠,而鞭扑不施,査還簿而逋藪盡露,徵漏結而奸竇莫售,漕稅則極其精捧,庭無散粒,農糧則多有助給,野有闢萊,修衙舍而捐廩,不煩戶斂,禁倉屬之濫斛,先蠲官落,實績果副於輿頌是如爲白乎旀。咸昌縣監趙雲容段,律己也謹愼畏法,而至廉至潔,臨民則雍容處事,而不煩不撓,捧糴最精,斛無濫觴之弊,分還必均,戶絶潛拔之患,結役價之比前減捧,頌頗入聞,防弊錢之捐廩補助,惠亦不少,實譽已播於遠境是如爲白有臥乎所,此等優異之績,宜有激勸之政。李寅亮段,似當施以熟馬賜給之典是白乎旀,李種華·趙雲容等段,似當施以兒馬賜給之典是白乎矣,竝只係干恩賞,臣曹不敢擅便,上裁敎是白乎旀。監司李景在段,聲音不出於房闥,而威望已服於州郡,臨事必愼,務得稱停,發令惟信,確不撓改,斷獄盡審克之義,而有冤必伸,作牟無加排之數,而守法惟謹是如爲白有臥乎所,道臣體重,今姑勿論爲白乎旀。其餘前後守令·察訪等段,績乏優異,疵無顯著,竝只置之爲白乎旀,其外統制使·兵使·虞候·營將·邊將·監牧官等乙良,令兵曹稟處爲白乎旀。奏御文字,何等審愼,而固城縣令李種華之種字,誤書鍾字,不可無警。當該御史金基纘,推考,何如?啓,依回啓施行爲良如敎。
兵曹啓目粘連,慶尙右道暗行御史金基纘書啓,則前統制使李升權段,南海曲浦倉庚子元移轉米五百三十九石六斗四升,每石七兩二錢式從時價作錢,合三千八百八十三兩八錢七分內,一千六百十八兩二錢八分內,每石三兩式立本,剩錢二千二百六十五兩五錢九分,而八百四十兩,入於私用,其餘歸屬不明,加區劃米一百五十石,每石五兩式作錢,合七百五十兩內,四百五十兩,以元詳定立本,零錢三百兩,亦歸私用。固城浦民,以防監濫稅事,三朔杖囚,幾死僅生,南海船民處烙給封山之松,船漢之憑藉濫斫,殆過數百株,新造十六隻大船,封山幾至童濯。軍倉斛子,無端改造,體樣比前加大。忠烈祠龍虎左右案對遠近之地,數百年來纍纍之塚,謂以當禁之地,勿計步數緊歇,有主則勒掘,無主則削平,或掘人三四代塚,或夷人五六代塚,光景慘切,莫不怨恨。就其中果多有礙逼可掘之地,而其他則或數千步,或萬餘步,或十許里之地,掘移之數,爲一百三十八塚,削平之數,爲二百餘塚,閑山島制勝堂近處民塚十一,亦爲掘去,或爲千餘步,禍及泉壤,若是之酷是如爲白乎旀。前前統制使李鼎會段,緣衙客之濁亂,致任賂之招謗,如山城中軍處結價五百兩,具利錢一百兩,竝爲責納,衙眷放債之錢,遍滿一營,不能操束,敢曰不知。丁酉年尙州移轉米四百四十四石,每石十兩五錢式從時價作錢,合錢四千六百六十二兩,仍爲取用,昌原移轉米三百六石八斗一升六合二夕,租一百十一石一斗六升二合,太一石四升五合,竝自該邑,收捧本色,直爲輸送京第。戊戌年尙州移轉米八百十六石,每石六兩二錢式從時價作錢,合錢五千五十九兩二錢,亦爲取用,謂以支放之不足,請得錢軍米二千石,挪移取用,而仍無歸屬是如爲白乎旀。前右兵使尹永培段,己亥秋還米二千九百八石一斗一升,每石五兩三錢式收捧,九十八石,每石六兩五錢式收捧,太二千四十六石五斗七合,每石二兩八錢式收捧,租三千三十七石五斗三升六合,每石二兩二錢式收捧,無論米太租,皆以元詳定價,立本分給,而剩錢一萬二千七百二十九兩一錢七分內,二百七十七兩一錢四分,倉色等犯用,剩錢一萬二千四百五十二兩三分,歸之私用,各倉色處埋還債二千兩,分排勒徵。庚子春城外舊池開鑿時,請得巡營移貿米一萬石代錢三萬兩,而預取來秋當捧色落條九百九石一斗三升六合於已捧還米中,出庫作錢,其中三十七石六斗五升五合,役糧米除,實八百七十一石九斗八升一合,每石七兩式從時價作錢,合六千一百一兩五錢七分,而三千二百十二兩一錢段,鑿池役所雇價上下,零在二千八百八十九兩四錢七分,換送京第。池邊左右民畓三十三斗落,一竝屬公,割入池內,略略給價,役軍段,本州束伍軍三千一百九十二名內,一千二百五十一名赴役,一千九百四十一名,每名二錢五分式代捧,合四百八十五兩二錢五分,出付役所,以給雇價。又於秋還捧上時,還米一千四百二十九石十斗四升六合五夕,每石四兩五錢式收捧,太三千九百十一石二斗二升四合一夕,每石二兩五錢式收捧,租一千六百十六石十四斗一升四合,每石一兩八錢式收捧,無論米太租,皆以元詳定價,立本分給,剩錢七千二十五兩八錢六分內,四百二兩一分,倉色等犯用,剩錢六千六百二十三兩八錢五分,亦歸私橐,各倉色處埋還債勒捧之數,又爲二千兩。辛丑春還,穀價刁騰,無論官屬村民,皆願受穀,不願錢還,故還米一千三百六十二石一斗九升,太二百十六石八斗一合,租三百石,出庫分給時,願受還民處,謂以情債條,米一石一兩,太一石五錢,租一石四錢式收捧後,始爲分給,合錢一千五百九十兩四錢二分,而幷爲取用是白遣。菁川試點處禁養柴木,及池邊蓼草,沒數發賣,捧價七十兩,春等營還受食之結夫良中,每夫卜定雜木四五株,使之栽植,柴草價七十兩中三十七兩段,雇價除之,在錢三十三兩,亦爲取用,則前後取用之數,合爲二萬七千五百八十八兩七錢七分是如爲白乎旀。前前右兵使趙元錫段,新莅之初,査出前兵使加作還錢七千兩,分徵於其時倉色等處,一千八百四十四兩九錢段,或帖下營屬之賞賜,或防給民納之錢穀,苟且掩跡,若干塞責,零錢五千一百五十五兩一錢段,已報私債,又付換送兵庫所在封不動錢貸用之數,至爲三千兩之多,及其遞歸,仍無分錢之充報是如爲白有臥乎所。上項前四帥臣之諸條論列,極爲狼藉,俱係不法,竝令該府,拿問重勘爲白乎矣,其中李升權,時帶右捕將,尹永培時任京畿水使,竝先施罷職之典爲白乎旀。晴川前別將張養祿段,船什價之姿意偸食,射砲手之減額收布,已是冒法,進上船貰,冤徵於該邑,私騎馬價,勒徵於殘卒,下記之追削,至爲二百餘兩是如爲白有臥乎所,船什價偸食,射砲手減額,船馬貰價冤徵,俱極駭然,爲先罷職,令該府拿問處之爲白乎旀。右兵虞候李熙廷段,浮謗何多入聞是如爲白有臥乎所,以固城縣令事,雖在拿來中,不可仍置勿論是白遣。薺浦萬戶高應奎段,烙給松之加斫,船餘材之取用是如爲白乎旀,蟾津別將崔昌禧段,村樵之屬公,防簾之徵錢,以致呼冤之載路是如爲白有臥乎所,或烙松船材之加斫取用,或村樵防簾之屬公徵錢,亦極駭然,上項虞候及兩鎭將,竝罷黜爲白乎旀。前統虞候申晦應段,諸般任掌,非賂不差,許多饒民,有貸無報,冊客偸造印紙,捕校搜出賊贓,虛喝廛人,暗地索錢,爲二百兩,推捉村民,構罪杖囚,非一二人。遞歸時倉還米三十石,出庫勒賣,捧價一百二十兩,仍爲持去,印信之屢日執留,任帖之多數成貼,尤極鄙悖是如爲白乎旀。尙州前營將申在儉段,貶罷之後,境內非理債訟,勒捧爲事,所捧錢,至爲二千九百八十六兩九錢之多,或折半分食,或沒數取用是如爲白乎旀。加德前前僉使金命爀段,三易首吏,任賂勒令責納,多率雜客,干政無所不有。首吏處貸用錢二百兩,仍不備報,加下錢又爲一百五十兩,計除於兵校之任債,浦民構罪,徵松贖爲五百兩,漁基創設,而取魚價七百餘兩,宕巾之歇價勒貿,至於二百立之多,防簾則分賣,合爲百二十兩。而庚子還牟三十五石,每石二兩五錢式加作,一兩式立本,零錢五十二兩五錢,營作牟三十石加作,剩條三十兩九錢九分,同年還米三十石十三斗六升九合,每石五兩式加作,三兩式立本,零錢六十一兩八錢二分,留庫米牟條九石十四斗,每石五兩式作錢,合四十九兩六錢六分,還租四十五石二斗五升七合,每石二兩五錢式加作,一兩二錢式立本,零錢五十八兩七錢二分,留庫租耗條五石,每石二兩五錢式作錢,合錢十二兩五錢,營作條二十石加作,剩錢二十四兩二錢,竝爲取用,辛丑還牟九十四石三斗,每石二兩五錢式加作,一兩式立本,零錢一百四十一兩三錢,亦爲取用。遞歸時軍餉米一百七石,鎭屬處以首吏私債未捧條,分錄作還,沒數充數是如爲白乎旀。知世浦前萬戶申道俊段,鎭屬多數減額,番布取用,殆過百兩,持者全不給代,空勞三年,奪防錢而取用者爲二百七十六兩,憑藉烙給,生松之濫斫,近數十餘株,船什價之犯用百兩,結錢之預用千兩是如爲白有臥乎所。上項虞候之捧賂犯還,營將之非理捧債,鎭將之或翻弄公穀,恣意加作等罪犯,或防結船什價之犯用,生松濫斫等所坐,俱係不法,竝令該府,拿問處之爲白乎旀。助羅浦萬戶李春榮段,風落木之自下許給,略有浮謗,伺俟船之稍大新造,頗違定式是如爲白乎旀,玉浦萬戶趙鼎煜段,減吏校而取布,不過些少,許船材而索賂,亦云零瑣是如爲白有臥乎所。風落之浮謗,候船之違式,不可以已經嚴飭而無警,威吏而取布,許材而索賂,不可以數之些瑣而勿論,竝從重推考,以責來效爲白乎旀。加背梁萬戶朱致文段,松禁或弛,巡山宜勤是如爲白乎旀,晴川別將李昇默段,鎭卒近益殘敗,晝思撫恤,松田久成童濯,益加禁斫是如爲白乎旀,金烏別將崔應斗段,第緣松禁不嚴,至有棍治是如爲白有臥乎所。上項三鎭將,俱以松禁爲戒,還推考爲白乎旀。禿用前別將李鍾正段,人旣勒幹,悉心奉公,禁松截嚴,斧斤不入,風落木百餘株,一不取用,其志可尙是如爲白有臥乎所。鎭將之能擧其職,殊極嘉尙,似當施以相當職調用之典是白乎矣,係干恩賞,不敢擅便,上裁敎是白乎旀。其餘閫帥·虞候·營將·邊將·監牧官等,別無優異之績,亦無顯疵,竝只置之,何如?判付啓,依回啓施行爲良如敎。
兵曹啓目,觀此慶尙左道暗行御史金應均書啓,則西生僉使金精默段,率畜鎭女,符同首吏,風落松之許賣村民,旋以犯禁而捧贖,防布錢之移報官下,遂致給代之屢闕,有難曲貰是如爲白有臥乎所,風落之許賣而捧贖,防錢之移報而闕代,極爲駭然,爲先罷黙,令該府拿問處之爲白乎旀。左水虞候吳泰學段,憑公而營利是如爲白乎旀,包伊萬戶李信培段,用度太濫,給代或闕是如爲白有臥乎所,虞候之營利,鎭將之闕代,俱係不職,竝罷黜爲白乎旀。前左水使李圭澈段,封山松之狼藉許斫,雖緣館廨之修補,而禁制從以蕩然,漁基民之推捉納贖,謂之海俗之犯法,而歸屬極其不正是如爲白乎旀。多大前僉使吳顯佑段,戰船改造,請得松五十株,盡爲發賣,買得金海退船,苟且造成,漁基之勒買,浦戶有冤,稅租之濫執,牧卒多謗是如爲白有臥乎所。帥臣之狼藉斫松,漁基納贖,鎭將之發賣船材,而退船買成,漁基勒買,而濫執租稅,俱係不法,竝令該府拿問處之爲白乎旀。其餘閫帥·中軍·虞候·營將·邊將·監牧官等,別無優異之績,亦無顯著之疵,竝只置之,何如?判付啓依允。
李源益啓曰,吏曹郞廳來言,臺諫有闕,政事,取稟。傳曰,當日爲之。
李源益,以吏批言啓曰,前京畿水使尹永培,以慶尙右兵使事,未準朔而罷拿矣。所授加資,依例還收之意,敢啓。傳曰,知道。
金學性,以兵曹言啓曰,羽林衛將南百善,病難供職,呈狀乞遞,改差,何如?傳曰,允。
有政。吏批,判書趙秉鉉進,參判徐英淳病,參議朴容壽病,右副承旨洪祐喆進。以安光直爲大司諫,金益文爲校理,徐憙淳爲內醫提調,洪在喆爲大司成,洪敬謨爲藝文提學,吳顯相爲司饔僉正,卓景秀爲司錄,李孝淳爲寧海府使,李相冕爲河東府使,金善行爲咸安郡守,趙然明爲咸陽郡守,金敬鎭爲金山郡守,鄭在天爲南海縣監,李行翼爲三嘉縣監,李鳳寧爲河陽縣監,李廷耆爲聞慶縣監,趙箕淳爲安義縣監,兪長柱爲新寧縣監,李敏吾爲彦陽縣監,李希濂爲機張縣監,張德良爲幽谷察訪。前水使尹永培,今降通政,加資還收事,承傳。
兵批,判書朴晦壽進,參判金箕晩病,參議李是鍊病,參知洪龜爕入直,右承旨金學性進。啓曰,京畿水使,今當差出,而當品中可擬之人乏少,堂上他道兵使及守令,竝擬,何如?傳曰,允。以李命瑞爲羽林將,李熙宗爲訓鍊判官,具台鉉爲訓鍊主簿,林洪曄爲武兼,趙德永爲京畿水使,曺漢振爲慶尙右兵虞候,鄭宗學爲黃海水虞候,金光濂爲西生僉使,金養洙爲薺浦萬戶,朴之彦爲包伊萬戶,廉德顯爲蟾津別將。乾川權管單林鶴鎭。
吏批,再政。以趙鶴年爲刑曹參判,徐英淳爲同成均,李秉孝爲工曹正郞,尹孟烈爲兵曹佐郞,鄭基信爲景慕宮令,朴大壽爲典牲判官,朴峻陽爲西部令,趙學點爲司僕主簿,申命衍爲禮賓主簿,金在敬爲社稷令。京畿水使趙德永,今加嘉善,加資事,承傳。
兵批,再政。以金周永爲都摠經歷,具永禧爲左捕從,任商準爲訓鍊主簿,呂東星爲武兼,尹畊烈爲部將,朴宗玹爲守門將,李忠運爲南兵使,宋在烈爲慶尙左水虞候,金鼎燁爲大峴別將。
吏批,三政。以姜時永爲右尹,韓鎭庭爲同義禁,南永周爲社稷令,張彦熟爲禁府都事,成近壽爲敦寧主簿,南尙敎爲漢城主簿,李敎俊爲掌樂主簿,宋禹錫爲引儀。
兵批,三政。以洪學淵爲同知,李熙冕爲都摠經歷,宋在濬·鄭裕睦爲武兼,金大應爲部將,金周永爲黃海兵虞候。
吏批,四政。以朴齊韶爲工曹佐郞,黃處坤爲內蟾主簿,李根天爲引儀。
兵批,四政。以吳永善爲都摠經歷,權顗爲都摠都事。
吏批,五政。以洪秉元爲禁府都事,奇正鎭爲典設別提。
兵批,五政。以元錫五爲訓鍊判官,李漢容爲訓鍊主簿。
兵批,六政。以梁柱夏爲訓鍊主簿,張有豊爲武兼。
洪祐喆啓曰,卽者別兼春秋鄭基世,謂有難安之情,陳疏徑出,原疏纔已捧入矣。所當直捧禁推傳旨,而此與無端徑出有異,從重推考,何如?傳曰,允。
李源益,以司饔院監膳提調意啓曰,各殿日下生雉,全數代捧矣。今則秋節已深,山雉漸出,明日爲始,日下生雉,依例復舊封進之意,敢啓。傳曰,知道。
徐戴淳,以冬至兼謝恩使行中正副使意啓曰,彼中公幹,專任堂上譯官,而自前或慮有意外事端,額外帶去,多有其例。今亦依已例,堂上譯官李尙迪,加定帶去,何如?傳曰,允。
金學性,以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
刑曹啓目,海營前戶裨李啓晩,勅錢要利一款,屢加盤覈,一事抵賴,刑推得情,何如?判付啓,此不可以囚供取信,而繡啓旣不指的其數,則別無更問之端,放送爲良如敎。
平安監司李憲球疏曰,伏以臣以至無肖之姿,荷極不次之恩,年來進取之靡漸,名位之驟顯,每中夜無眠,點檢本末,揆駑質之無堪,念鴻渥之莫酬,惕然以驚,淵谷在前。不意玆者,伏奉關西藩臬之命,臣於是百計思惟,萬分僥濫,不知所以措躬也。夫方面重寄也,關西重藩也,昔殷而匱,往完而瘁,公私凋癉,凜凜乎其毛髮俱病,而若其管轄之繁,控制之要,舟車冠蓋之所織,猶夫前也。伏況臶札之餘,瘡痍甫全,尙賴前人牽補,得以支柱到今,而際此替承,譬如病家少愈,在所必愼而必擇,乃以臣空疎庸昧,謂足以近似於興滯擧廢,字窮懷渙之任,則是豈朝家所以委重寄而托重藩之義也?念臣過蒙陶甄,揚歷殆遍,亦嘗猥持旌節,獲處旬宣之列,而憒劣委靡,無寸績可紀,卽廷紳所共悉也。可幸無罪,非輒狃之事,今授較棘,卽已著之實,而犬馬之齒,日以衰邁,又非往昔可比矣。藉使臣愚不自量,感激恩造,矢心孟晉,期有以報補絲毫,夫不可能者,能之所不能也,不可力者,力之所不力也。臣雖無狀,灼知其有僨無效,而從以爲之說於其間,冒居於匪據乎哉?仕宦而至刺史,至榮也,而臣旣再叨之矣。祿厚而官尊,湖山樓臺之爲好去處,莫是省若也。劣有可稱之才,不至於毁其瓦而畫其墁,則庸爲此禮讓已哉?歷日參倚,冒膺無路,略暴衷懇,猥瀆崇聽。伏乞聖慈,諒臣言之出自苦懇,念重任之不可輕授,亟收臣新授職名,以幸國計,以安私分焉。臣無任云云。答曰,省疏具悉。卿其勿辭,往欽哉。
行護軍韓鎭庭疏曰,臣於日前,伏奉除旨,以臣爲嘉善大夫者,臣聞命驚懍,五內失守,不知所以措躬之所也。恭惟我殿下,初政圖理,一念爲民,分遣直指,凡八路之長吏能否,生民疾苦,靡不採聞,而其聲績之稍異者,璽書垂褒,選部議賞,用以風勵一世,甚盛典也。千萬不自意,如臣無肖,冒入於其中,匪功寵擢,逈出格外,上以累則哲之明,下以速不衷之譏,臣實恧焉。臣直憃愚儱侗之一流品耳。才短識淺,百不猶人,而蒙被厚渥,承藉先庥,濫竊科第,至陞緋玉,涯量已溢,愧懼恒切。邇來待罪西邑,殆近二周,而性本鈍拙,尤疎剸理,遵例彌縫,無一可紀。解紱以還,追訟諐尤,惟譴何是俟,而繡啓登聞,謬擧臣名,迺者聖旨特宣,辭敎鄭重,旣示以周書彰善之意,繼侈以虞考陟明之典。臣於是滿心慙忸,惶汗浹背,實莫曉何以得此於聖明也。夫爵賞者,人主馭世之大柄也。苟其功足以爵之,勞足以賞之,則可與而與,固爲聖世之美事,而如其反是,則無與而與,與夫可與而不與,均之爲失,今臣所授,卽無與之與耳。且況命德之器,所關尤重,苟非勞勩之素著,望實之俱隆,踐歷之久勤,則上之爲濫授,下之爲冒玷。臣於數者,俱無一焉,徒以一行作吏,倖免大何,而擸取峻秩,厭然自居,則臣身之拚棄廉隅,被人唾罵,雖不足恤,而在聖朝綜核之政,其得失尤何如也?假使臣眞有絲毫之績,卿月班綴,決不可以視陞敍之例而施之也,審矣。況臣罔功,叨此誤恩,爵賞由臣而濫焉,名器由臣而褻焉,則其爲聖朝之闕失,孰有大於此者乎?百爾思量,承膺無路,玆敢據實陳章,悉暴衷懇。伏願聖慈,特垂鑑諒,亟收臣新授資級,俾公器重而微分安焉。臣無任云云。答曰,省疏具悉。卿其勿辭行公。
壬寅八月二十九日辰時,上御熙政堂。大臣·備局堂上引見入侍時,右承旨金學性,假注書卓景秀,事變假注書金文煥,記事官金濬,別兼春秋鄭基世,領議政趙寅永,右議政鄭元容,左參贊金蘭淳,吏曹判書趙秉鉉,兵曹判書朴晦壽,工曹判書金左根,戶曹判書李光正,訓鍊院都正任聖皐,行護軍李穆淵·柳基常,行都承旨趙斗淳,行護軍趙秉龜·洪在喆,校理柳幼麟,以次進伏訖。上曰,史官分左右。寅永進前奏曰,近日日氣過涼,夜候轉寒。聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之。寅永曰,卽見平安前兵使金魯甲所報,則以爲本營南塘,本無築城,有欠關防,己巳始築石城,以物力不逮,至今未築,此不可不畢築,而措劃財力,然後始可經營。故先以辦備錢七千五百兩,作穀二千五百石,名以築城穀,分俵列邑,每年取耗,以爲築城之資,待畢築,以原穀仍作軍餉,自本司句管,如例磨勘,俾爲永久遵行爲辭矣。本營南塘城役之經始,已爲三紀,尙未完訖者,特由於工費之絀,而揆以關防所重,疎漏莫甚。今此前閫之自辦別備,至於折米二千五百石之作還爲營事,誠爲可幸。第此穀異於他穀,姑使之盡分取耗,亦令磨勘於本司,以待元穀有裕,足可版築後始役之意,分付該道道帥臣處,何如?上曰,依爲之。出擧條寅永曰,卽見忠淸監司金鼎均所報,則枚擧公州判官尹致膺牒呈,以爲本州饑癘荐仍,民戶流絶,稅穀未收,尙此夥多,今年當納田稅大同米都數七千四百六十四石零內,五千二十八石零,日加催徵,隨船裝載,其餘大同米,竝軍門移劃及船價,合二千四百四十石零,卽是吏逋條也,已同弩末,更無收殺之望。若蒙限明春寬限,則必無挨次之慮,可拔積久之欠,而犯逋該吏,分輕重勘處爲辭矣。此邑此弊,積有流來,守令之因此被勘,沙格之因此愆納,殆乎無歲無之。誠不可不一番釐革,然後公民庶得息肩,惠捧亦可及期,而今此道臣所請,特不過五六朔退限而已,又非年年挨次姑爲目前之計,則大同當納之限,雖有所重,其在永久矯弊之道,不須持難。且湖右繡單中,亦以此先劃可罷之議,備陳事情矣。原別單雖未及回啓,亦可見公議之同然。依所報許退事,分付,何如?上曰,依爲之。出擧條寅永曰,水原句管各道穀見縮條,今年耗米三百五十八石零,竹山所在本府穀蕩減條,六十八石零,自該府報請區劃矣。耗旣不足,勢當依例給代,以海西所在丙申別貿米中四百二十六石零,劃給,何如?上曰,依爲之。出擧條寅永曰,卽見慶尙監司李景在狀啓,則以爲,前左水使李圭徹,本營客舍及公廨改建材木,不報籌司,擅斫封松,係是法外,有關後弊,不可以已遞,置而勿問,請令廟堂稟處矣。松禁雖是水閫所管,至於初不報司,擅自斫取,曾未之聞,法例所關,不可任置。前慶尙左水使李圭徹,令該府拿問嚴勘,何如?上曰,依爲之。出擧條寅永曰,疑題之規,以四書中大文或某章某註起頭,而今番二所疑題,泛說視聽言動,而繼引程子四勿箴發問,則論語本旨,非曰有差,疑題體段,終違舊式,不可不略示警責。二所上試尹致秀,施以罷職之典,何如?上曰,依爲之。出擧條寅永曰,今日右捕將,適已差代矣。臣又有因此仰稟者。左捕將任聖皐之差任,已爲四年之久,且不無職務相妨者,今姑許遞,何如?上曰,依爲之。出擧條學性曰,左邊捕盜大將任聖皐,許遞事,命下矣。捕將重任,不可一刻暫曠,在前如此之時,有他邊大將兼察之例,今番則何以爲之乎?上曰,以他邊大將兼察,可也。出擧條學性曰,左邊捕盜大將,以他邊大將兼察事,命下矣。兼察左邊捕盜大將柳基常,今旣登筵,使之聽傳敎,何如?上曰,依爲之。出擧條上曰,各道繡衣別單,何以爲之乎?寅永曰,近因身病,未及回啓,而當從速爲之矣。上可之。寅永曰,臣屢陳病懇,輒蒙恩諭,義分則去益悚惶,事情則轉切悶隘。竊料臣澌綴癃痼之狀,或有所天鑑之未及畢燭者,故敢又扶曳登筵,面告實狀,以冀天地生成之澤。而殿下試思元輔重任,何等關係,則豈容如臣朽落者,所可一日蹲據乎?緣臣瘝廢,以致百度之未修,庶績之不凝,究竟其害,不歸於民國而何歸乎?臣若有一分可强之勢,則眷注如此,委畀何如,而苦爲此冒死控籲乎?伏願殿下,哀之悶之,特賜體諒焉。上曰,前批已悉,此豈卿可去之時乎?勿復更請。元容曰,內醫提調李光正,職務相妨,今姑許遞,何如?上曰,依爲之。出擧條元容曰,每於大臣·儀賓·宗親出壃時,有遣御醫之命矣。今此興寅君赴燕之行,御醫望單子修入,何如?上曰,修入,可也。元容曰,幸行時待令江心水,近多有置之之命矣。今番則何以爲之乎?上曰,置之,可也。仍命大臣就座。學性曰,諸宰奏事。蘭淳等曰,別無可奏之事矣。學性曰,玉堂所懷奏之。幼麟曰,無所懷矣。學性曰,玉堂有所懷則進前,無所懷則不爲進前,自是古例,而入侍玉堂,旣無所懷,遽然進前,揆以筵體,殊甚生疎。推考,何如?上曰,依爲之。出擧條寅永曰,顧今盛暑已過,秋氣日淸,而法講·召對,尙未有命,此實臣等不能殫誠於弼迪匡輔之致,而儒臣登筵,適在此時,揆以職思,宜有規勉之語,而只以無所懷三字,循默而退者,雖出於我殿下平日訑訑之色,其爲失職,誠極慨然。當該玉堂施以罷職之典,何如?上曰,依爲之。出擧條學性曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條基世曰,臣以本館事,有所仰達者矣。史庫曝灑,原有定式年限,五臺則昨年是年次,而因大僚所奏,退以待年豐擧行,鼎足則今年卽當次矣。竝卽擇日擧行,何如?上曰,依爲之。出擧條寅永曰,曝灑年限,自有定式,果不可違越,而今年諸道供億之費,亦不可不念,兩處史庫曝灑,竝待明秋擧行,似好矣。上可之。命大臣先退,仍命退,諸臣以次退出。
上在昌德宮。停常參,只晝講。
李源益啓曰,明日常參·經筵,取稟。傳曰,只晝講。
金學性啓曰,來初五日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨閔致文,今日不爲仕進,卽爲牌招,何如?傳曰,允。
李源益啓曰,左右史不可不備。別兼春秋鄭基世疏批已下,卽爲牌招入直,何如?傳曰,允。
又啓曰,左右史不可不備。別兼春秋金益文由限已過,卽爲牌招入直,何如?傳曰,允。
傳于李源益曰,是月七日,卽文孝世子周甲之辰也。當日孝昌墓,遣重臣攝行祭設行。
閔致文啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲·持平金錫熙在外,監察茶時之意,敢啓。傳曰,知道。
以司諫金樂壽,獻納趙完植,正言李潭九·南性敎,掌令金泰顯,持平柳來維牌不進罷職傳旨,傳于李源益曰,只推。
李源益,以弘文館言啓曰,新除授校理金益文,卽爲牌招察任,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭時造燭封香吉日,今月十五日辰時,衣襨香燭祭品奉詣吉日,同月十六日卯時俱吉云,以此日時擧行之意,敢啓。傳曰,知道。
以別兼春秋鄭基世·金益文牌不進罷職傳旨,傳于李源益曰,只推。
以校理金益文牌不進罷職傳旨,傳于李源益曰,只推。
閔致文,以都摠府言啓曰,今日入直內三廳武兼禁軍及軍兵等,當爲中日習射技放,而旗軍洗馬相値,不得設行之意,敢啓。傳曰,知道。
兵曹,以徐相五爲都監中軍。
兵曹,以李寬奎爲禁衛中軍。
閔致文,以摠戎廳言啓曰,本廳左部千摠閔恒錫,身病甚重,勢難察任,改差,何如?傳曰,允。
義禁府照目粘連,原州前判官林逈鎭,洪州前縣監金啓泳等矣本府議啓內,林逈鎭段,騎兵色之收逋,雖在前官,而零數更徵,旗幟錢之例下,適當年限,而臨歸還付是如爲白乎矣,旣登繡啓之條列,難以爰辭而全恕,以此照律爲白乎旀,金啓泳段,幼學錢之出納,旣云校任之所掌,各樣納之那移,專由首吏之私販是白乎則,縱非自官所知,難免不察之失。以此照律,罪各杖八十收贖,奪告身三等,竝只私罪,奉敎依允爲旀,林逈鎭段,功減一等,金啓泳段,功議各減一等爲良如敎。又照目粘連,堤川前縣監沈能學矣本府議啓內,結斂之竝無歸屬,證以尺文,乞卜之添入督捧,緣於充補是白乎矣,創行旣係不經,混徵又涉失當。以此照律,罪杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。又照目粘連,新溪前縣令朴醇壽矣本府議啓內,募屬徵番,旣在減額之前,許鄕願納,亦是補賑之時是白乎所,囚供皆有明據,繡啓若是條列。以此照律,罪杖一百流三千里,以喪前所犯,喪後勘斷,依法典收贖,只告身盡行追奪,私罪,奉敎依允爲旀,功減一等爲良如敎。又照目粘連,益山前前郡守李相佑,珍島前前郡守徐兗輔等矣本府議啓內,李相佑段,還錢冒犯,諉是由吏之取用,災結添劃,又非本邑之濫報是白乎所,所供亦或無怪,在法難逭重勘,以此照律爲白乎旀,徐兗輔段,還錢之那移取用,旣係不經,由吏之勒仍替徵,亦涉乖當兺除良,賣任捧賂,厥數又多,揆以法意,罪難容貸。以此照律,罪李相佑段,以那移出納律,杖一百收贖,告身盡行追奪,流三千里定配,又三年禁錮,徐兗輔段,以那移出納律,杖一百收贖,告身盡行追奪,流三千里定配,竝只私罪,奉敎依允爲旀,李相佑段,功減一等,徐兗輔段,功議各減一等爲良如敎。又照目粘連,淳昌前前郡守洪升淵矣本府議啓內,捧賂則諸條指陳,旣不明的,都結則各項用下,自有印簿是白遣,且以播給之營恤錢,換稱不干之遺惠錢,囚供發明,雖有憑據,繡啓論列,旣係深重。以此照律,罪杖一百流三千里,以其年七十,依律文收贖,只告身盡行追奪,私罪,奉敎依允爲旀,功減一等爲良如敎。又照目粘連,杆城前郡守鄭龜容矣本府議啓內,陞儒防弊,殊涉襲謬,因事不捧,未及措劃是白乎矣,旣登繡論,有難全恕。以此照律,罪杖八十收贖,奪告身三等,私罪奉敎依允爲旀,功減一等爲良如敎。又照目粘連,金溝前縣令尹豫鎭矣本府議啓內,大同木之加捧,雖緣該吏之作俑,官需米之高價,未免小民之招怨是白遣,至於瑣瑣之謗,有難一一苛摘是白乎所,不可以囚供之發明,有所參恕。以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,黃海前監司徐念淳矣本府議啓內,繡啓所論,非止一段,而囚供則只以顧何敢開口分疏,審備事面爲辭是白乎所,承流之責任何如,委畀何如,而無論事實之如何,苟能隨事殫竭,厭服人心是白乎則,豈至繡啓之若是臚列乎?以此照律,罪杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。又照目粘連,花梁前僉使李漢福矣本府議啓內,還錢推貸,而旣犯那移,各穀取用,而尙不分給,法意至嚴,有難容貸。以此照律,罪杖一百收贖,告身盡行追奪,流三千里定配,私罪,奉敎依允。
閔致文,以義禁府言啓曰,時囚罪人具聖魯·鄭冕榮,各杖一百,流三千里照律公事判付內,依允,功減一等事,命下矣。具聖魯·鄭冕榮,功減一等,各杖一百收贖,告身盡行追奪,徒三年定配,而卽接各其戶奴呈狀,則具聖魯,母年八十二,無兄弟獨身,鄭冕榮,母年七十三,無兄弟獨身爲辭矣。取考律文,則大明律存留養親條云,父母老疾應侍,家無以次成丁者,若犯徒流,只杖一百,餘罪收贖。具聖魯徒三年定配,以其母年八十二無兄弟獨身,鄭冕榮徒三年定配,以其母年七十三無兄弟獨身,竝依律文收贖,各告身盡行追奪,放送之意,敢啓。傳曰,知道。
又以義禁府言啓曰,時囚罪人李明錫·申在貞·沈宜泳·李亨夏·具載善·趙在慶·洪益謨·李誾求·李魯奎·李景純等,各杖一百,流三千里定配,兪鎭五,杖一百流三千里定配,勿限年禁錮,白樂聞·李奎淵·李鎭永等,徒三年定配,又五年禁錮,鄭學淳,杖七十徒一年半定配照律公事判付內,依允,沈宜泳·李亨夏·趙在慶·李景純·李鎭永·具載善,〈功議〉各減一等,李明錫·申在貞·兪鎭五·白樂聞·李奎淵·洪益謨·李誾求·李魯奎等,功減一等事,命下矣。李命錫功減一等,杖一百收贖,告身盡行追奪,江原道楊口縣含春驛,徒三年定配,申在貞功減一等,杖一百收贖,告身盡行追奪,黃海道遂安郡位羅驛,徒三年定配,沈宜泳功議各減一等,杖九十收贖,告身盡行追奪,江原道襄陽府祥雲驛,徒二年半定配,又十年禁錮,李亨夏功議各減一等,杖九十收贖,告身盡行追奪,江原道平康縣林丹驛,徒二年半定配,又五年禁錮,具載善功議各減一等,杖九十收贖,告身盡行追奪,忠淸道木川縣迎春驛,徒三年定配,趙在慶功議各減一等,杖九十收贖,告身盡行追奪,江原道伊川府乾川驛,徒二年半定配,洪益謨功減一等,杖一百收贖,告身盡行追奪,忠淸道公州牧利仁驛,徒三年定配,李誾求功減一等,杖一百收贖,告身盡行追奪,黃海道長連縣猉獜驛,徒三年定配,李魯奎功減一等,杖一百收贖,告身盡行追奪,黃海道黃州牧敬天驛,徒三年定配,李景純功議各減一等,杖九十收贖,告身盡行追奪,江原道金城縣眞木驛,徒二年半定配,兪鎭五功減一等,杖一百收贖,告身盡行追奪,黃海道瑞興府龍泉驛,徒三年定配,勿限年禁錮,白樂聞功減一等,告身盡行追奪,忠淸道延豐縣新豐驛,徒二年半定配,又五年禁錮,李奎淵功減一等,告身盡行追奪,忠淸道瑞山郡豐田驛,徒二年半定配,李鎭永功議各減一等,告身盡行追奪,黃海道新溪縣所坪驛,徒二年半定配,又五年禁錮,鄭學淳杖七十收贖,告身盡行追奪,黃海道長淵縣新行驛,徒一年半定配,而以議啓內辭意,具罪目,依例發遣府書吏·羅將,押送于各其配所,何如?傳曰,允。
又以義禁府言啓曰,時囚罪人李相佑,杖一百流三千里定配,又三年禁錮,徐兗輔·徐念淳·沈能學·尹豫鎭等,各杖一百,流三千里定配照律公事判付內,依允,徐兗輔·徐念淳·沈能學等,功議各減一等,李相佑·尹豫鎭等,各功減一等事,命下矣。李相佑功減一等,杖一百收贖,告身盡行追奪,江原道洪川縣連峯驛,徒三年定配,又三年禁錮,徐兗輔功議各減一等,杖九十收贖,告身盡行追奪,忠淸道韓山縣新谷驛,徒二年半定配,徐念淳功議各減一等,杖九十收贖,告身盡行追奪,江原道金化縣生昌驛,徒二年半定配,尹豫鎭功減一等,杖一百收贖,告身盡行追奪,忠淸道連山縣平川驛,徒三年定配,沈能學功議各減一等,杖九十收贖,告身盡行追奪,江原道麟蹄縣馬䐉驛,徒二年半定配,而以議啓內辭意,具罪目,依例發遣府書吏·羅將,押送于各其配所,何如?傳曰,允。
又以義禁府言啓曰,時囚罪人李漢福,杖一百流三千里定配照律公事判付內,依允事,命下矣。李漢福杖一百收贖,告身盡行追奪,全羅道求禮縣,流三千里定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人李玄璣,杖一百流三千里照律公事判付內,依允,功減一等事,命下矣。李玄璣功減一等,杖一百收贖,告身盡行追奪,忠淸道報恩郡含林驛,徒三年定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,時囚罪人南駿應,杖七十徒一年半定配照律公事判付內,依允,功議各減一等事,命下矣。南駿應功議各減,一等,減徒加杖,杖一百收贖,告身盡行追奪,放送之意,敢啓。傳曰,知道。
又以義禁府言啓曰,卽伏見本府照律公事啓下者,時囚罪人李玄璣啓目,功標當爲付入,而未免落漏。功標則依例付入,臣之矇未覺察,惶恐待罪之意,敢啓。傳曰,卿則推考。
別兼春秋鄭基世疏曰,伏以臣於俄筵,伏聆大僚所奏,以今番監試二所疑題違式事,至有上試官請罷之擧矣。臣滿心惶恧,靡所措躬。臣於試事,猥參末席,與聞於出題之時,則論其所失,宜無異同,何可諉之以有間於主試,而倖其獲逭,不思所以自引之義乎?情實難安,不敢偃處直次,短章自訟,徑出禁扄。伏乞聖明,俯垂鑑察,特降威罰,俾私分安而朝綱振焉。臣無任云云。省疏具悉。與主試有異,爾何爲引?
修撰成容默疏曰,伏以臣姿性鹵下,學識蔑裂,徒尙口讀,晩竊科第,薇垣除旨,尙踰涯分,至於瀛館華銜,尤係匪據。是職也,橫徑金華,討論細氈,啓沃資益,責任甚重,而臣本學未通方,才又鈍滯,經傳奧義,聖賢遺旨,茫然不識,有如面墻,將何以上補緝熙之工,下盡導迪之責耶?然而義分是懼,冒沒出肅,今已三朔矣。繼此而仍因蹲據,有乖廉防,玆控短章,敢陳衷懇。伏願亟命遞改臣見職,以安微分焉。臣於丐免之章,何敢贅及他說,而竊有區區私情,不避猥越,玆敢疾聲仰暴,惟聖明矜察焉。臣賦命險巇,自失所恃,只與老父,相依爲命。臣父今年爲六十五歲,素嬰疾病,長在床笫,而臣家本貧窶,計拙謀生,昕夕滫瀡,尙患難繼,薑桂滋補,尤無可論。臣旣不能負米致養,又不能奉檄供喜,每誦古人烏哺之句,未嘗不怵然淚下,有子如此,何以生爲?恩除未久,何敢言私,而情理切急,冒沒號籲於孝理之下。伏乞聖慈,察臣情而憐臣懇,特命選部畀臣一小縣,俾遂便養之願,獲蒙錫類之仁,則老父餘生,皆我殿下賜也,臣謹當隕結圖報。臣無任云云。省疏具悉。疏辭,許令該曹稟處。
吏曹啓目粘連,觀此弘文館修撰成容默上疏,則以爲,臣父今年爲六十五歲,素嬰疾病,長在床笫,家本貧窶,計拙謀生,昕夕滫瀡,尙患難繼,薑桂滋補,尤無可論,情理切急,冒沒號籲。伏乞特命選部畀臣一小縣,俾遂便養之願亦爲白有臥乎所。成容默之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,帷幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
壬寅九月初一日辰時,上御熙政堂。晝講入侍時,同知事李鼎臣,特進官任聖皐,參贊官洪祐喆,侍講官金穰根,檢討官李濟達,假注書申直模,記注官李昌祖,記事官金濬,各持詩傳第五卷,宗臣興寅君最應以次進伏,武臣僉知柳相鼎,進伏楹外訖。上曰,史官分左右。上開卷讀前受音一遍訖。穰根讀自鴻雁于飛肅肅其羽,至鴻雁三章,仍奏釋義訖。上讀新受音十遍訖,命陳文義。穰根曰,哀此鰥寡,卽周宣王所以中興者也。天民之窮而無告者,無有甚於四者,故一視同仁之政,勞來安集之德,必先施之於哀憐,則天下之民,無不被其澤矣。是以發政施仁,先斯四者,文王所以興也,從古聖王之德化,亶在於此。伏願殿下,懋哉懋哉。上曰,下番陳之。濟達曰,今此雖則劬勞其究安宅之義,可見民情之忘其勞苦於築室百堵之役者,以其終獲奠居安業之樂也。非但宅室之爲然矣。勞莫過於稼穡之事,而以有穀腹之樂焉,勞莫甚於蠶織之功,而以有絲身之安焉,故民無不勤其勞而就其樂焉。伏願省察於民生之服勞,以爲逸樂之本焉。上曰,同知事陳之。鼎臣曰,此章以鴻雁起興,流民之始也勞苦,終焉安定,亶出於宣王爰及矜人之化,亦文王惠鮮鰥寡之家法也。王政之大,必先四窮。伏願殿下,克追前聖之軌範,深加留念焉。上曰,特進官陳之。聖皐曰,玉堂上下番已陳之,臣別無可陳者矣。上曰,參贊官陳之。祐喆曰,上下番已陳之,臣亦無可陳之文義矣。上掩卷,命史官就座。仍命退,諸臣以次退出。
上在昌德宮。停常參,只晝講。
李源益啓〈曰〉,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙斗淳啓曰,左承旨徐戴淳,右承旨金學性,今日不爲仕進,竝卽牌招,何如?傳曰,允。
李源益啓曰,左右史不可不備。別兼春秋鄭基世·金益文,旣有只推之命,竝卽牌招入直,何如?傳曰,允。
又啓曰,今初十日綏陵親祭祭文,當爲製進,藝文提學洪敬謨,待明朝牌招,使之製進,何如?傳曰,允。
又啓曰,右尹姜時永,行大司成洪在喆,除拜後過三日不爲出肅,竝依定式推考警責,仍卽牌招察任,何如?傳曰,允。
閔致文啓曰,溫繹間視事頉稟之意,敢啓。傳曰,知道。
李源益啓曰,明日召對,取稟。傳曰,停。
傳于李源益曰,陵幸時堂下官靑色帖裏之變通,雖出於節省之意,而終與古制有異,常欲一番詢問而處之。遣史官問議大臣,亦令禮·兵判收議以入。
備忘記,宣沙浦僉使吳光勳,車嶺僉使許郁下直,各長弓一張,長箭一部,片箭一部,筒兒一箇賜給。
以濟州防禦使李源祚狀啓,藥材進上,未滿定例,惶恐待罪事,傳于李源益曰,勿待罪事,回諭。
閔致文啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以司諫金樂壽,獻納趙完植,正言李潭九,掌令金泰顯,持平柳來維牌不進罷職傳旨,傳于閔致文曰,只推。
以左承旨徐戴淳,右承旨金學性牌不進罷職傳旨,傳于李源益曰,只推。
兵曹,以沈日永爲摠戎中軍。
李源益,以吏曹言啓曰,今此東堂文科初試試官中,時無職名人,令該曹口傳付軍職,何如?傳曰,允。
兵曹口傳政事,副司果單李莊緖。
閔致文,以兵曹言啓曰,今此幸行時,宣傳官侍衛,不可不備,而宣傳官李光洙身病猝重,無望供職云。改差與有闕之代,竝口傳差出,何如?傳曰,允。
兵曹口傳政事,以李應謙·李玄益爲宣傳官。
李源益,以禮曹言啓曰,傳曰,是月七日,卽文孝世子周甲之辰也。當日孝昌墓,遣重臣攝行祭設行事,命下矣。祭文,令文任撰進,祭品,謹遵幸行時局內墓寢攝行祭設行之例磨鍊,當日不可無用齋之節,竝依此擧行之意,分付,何如?傳曰,允。
又以禮曹言啓曰,來癸卯式年文科初試一所,設場於本曹矣。上直郞廳,依例朝房移直之意,敢啓。傳曰,知道。
又以禮曹言啓曰,大小科陳試人,草記許赴事,曾有定式,而丁酉秋到記殿講入格給一分幼學安喜壽遭故陳試矣。今已闋服,依例許赴於今此式年文科初試,使之較藝等第之意,敢啓。傳曰,知道。
又以禮曹言啓曰,卽接四館所牒呈,則辛丑九月秋到記殿講入格幼學尹顯岐,製述入格生員韓敬源,同年十二月柑製入格幼學尹定鉉,壬寅二月春到記殿講入格幼學鄭基稷,製述入格進士金世鎬,同月日次儒生殿講入格幼學李裕膺,同年三月交河·坡州·高陽三邑儒生應製入格幼學南履輪·姜鳳煥,同年四月三日製入格幼學李,同月日次儒生殿講入格生員趙然興,同年七月參班儒生應製入格前縣監金愼根,同年八月秋到記殿講入格幼學姜載璜,製述入格生員具相殷,同月日次儒生殿講入格進士趙龜植,以上直赴殿試,庚子九月秋到記殿講入格幼學李益鉉,辛丑三月秋到記殿講入格幼學柳譔,同年九月秋到記殿講入格幼學李容翼·魚沂愚·鄭基憲,壬寅二月春到記殿講入格幼學柳來駿,同年八月秋到記殿講入格幼學金壽永·李達亨·趙兌永,以上直赴會試,己亥九月秋到記殿講入格幼學金昌秀·金亮淵·朴景壽,庚子二月春到記殿講入格幼學朴文碩,同年九月秋到記殿講入格幼學宋秉觀·趙龍圭,辛丑三月春到記殿講入格幼學李升燁·李國淵·李觀會,同年九月秋到記殿講入格幼學李時夏·朴天浩·權敦夏,壬寅八月秋到記殿講入格生員趙翼東,以上給二分事命下,竝於今番分等許赴事,報來矣。幼學尹顯岐等十四人,直赴於來癸卯式年文科殿試,幼學李益鉉等九人,直赴於文科覆試講經,幼學金昌秀等十三人,許赴於文科初試,較藝等第之意,分付,何如?傳曰,允。
又以禮曹言啓曰,卽接四館所牒呈,則今年八月七夕製入格給二分幼學李應馥,以製述生,兼爲講經,今番式年文科初試時,自願許赴事,報來矣。製述講經直赴會試及給分人,勿論增廣式年別試,從願許赴事,載在法典,幼學李應馥,依願許赴於今此式年文科初試,使之較藝等第之意,分付,何如?傳曰,允。
義禁府啓目,海州前判官洪鍾浩原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,白川郡守洪翰周原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,黃海前水使吳顯文原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。又啓目,群山前僉使朴宗喆原情云云。傳旨內辭緣,泛稱遲晩,刑推得情,何如?啓除刑推議處爲良如敎。
壬寅九月初二日辰時,上御熙政堂。晝講入侍時,同知事李鼎臣,特進官宋祥來,參贊官閔致文,侍講官金穰根,檢討官李濟達,假注書申直模,記注官李昌祖,記事官金濬,各持詩傳第五卷,以次進伏,武臣行副護軍李仁泳進伏楹外訖。上曰,史官分左右。上開卷讀前受音一遍訖。穰根讀自夜如何其夜未央,至鶴鳴二章,仍奏釋義訖。上讀新受音十遍訖,命陳文義。穰根曰,庭燎全篇旨意,亶出於宣王視朝之勤,而以其孜孜之誠,卒成中興之業也。臣昨夜伏覩更下晝講之命,竊想聖學克勤之功,允合於周宣問夜早晩不安於寢之意,實不勝欽仰攢祝,而推此聖意,惟日勤孜,則可至於大禹惜陰之工,成湯日新之德。伏願益加體念,無或間斷,俾有緝熙光明之盛焉。上曰,下番陳之。濟達曰,鶴鳴,以喩於誠之不可揜,魚潛,以喩於理之無定在者,此可見推誠明理之工,無往不在,而雖觀於鱗羽之微,亦可以引物觸類,則推至於萬事萬物之精粗隱顯,實不外於誠與理二字上焉。故至誠可孚於豚魚,一理亦察於鳶魚,古人取喩之義至精至微。伏願此等處,益加省察焉。上曰,同知事陳之。鼎臣曰,此章卽憂亂之詩,古先哲王安不忘危之義也。念亂則必思所以捄亂,凡衰亂之世,訛言繁興,以致禍敗,故始念亂而憂及父母,終憂讒而敬以反身,憂念之中,不忘乎誠敬自持,則讒言亦無以自興也。伏願殿下,亦宜深其意,克念自修之道焉。上曰,特進官陳之。祥來曰,玉堂上下番,同知事所陳切實,當留念焉。上曰,參贊官陳之。致文曰,上下番已陳之,臣別無可陳之文義矣。上掩卷,命史官就座。仍命退,諸臣以次退出。
上在昌德宮。停常參·經筵。
徐戴淳啓曰,明日召對,取稟。傳曰,停。
閔致文啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
徐戴淳啓曰,右副承旨洪祐喆,今日不爲仕進,卽爲牌招,何如?傳曰,允。
備忘記,雲峯縣監許潤下直,長弓一張,長箭一部,片箭一部,筒兒一箇賜給。
金學性啓曰,今此幸行時,何大臣留都乎?敢稟。傳曰,左議政留都。
徐戴淳啓曰,因禮曹草記,今初七日孝昌墓攝行祭祭文,令文任撰進事,允下矣。藝文提學洪敬謨,旣在闕中,使之製進,何如?傳曰,允。
李源益啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以司諫金樂壽,獻納趙完植,正言李潭九,掌令金泰顯,持平柳來維牌不進罷職傳旨,傳于李源益曰,只推。
以右副承旨洪祐喆牌不進罷職傳旨,傳于徐戴淳曰,只推。
傳于徐戴淳曰,咸鏡道暗行御史留待。
傳于徐戴淳曰,咸鏡道暗行御史入侍。
傳于閔致文曰,中官丁台和,令該府拿處。
以忠淸監司金鼎均狀啓,平澤等邑民家頹壓事,傳于李源益曰,聞甚矜惻,元恤典外,別加顧助,趁卽結構奠接,俾無棲遑失所之歎事,廟堂措辭分付。
以黃海監司金東健狀啓,長淵縣人命渰死事,傳于李源益曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
金學性,以都摠府言啓曰,副摠管趙鶴年,以刑曹參判,本曹坐起進參事,晝仕出去之意,敢啓。傳曰,知道。
又以御營廳言啓曰,本廳哨官趙秉完身病甚重,勢難察任,改差,何如?傳曰,允。
又以武一所試官意啓曰,臣所今日平明開場,擧子捧單數,自天字至地字半字,合爲八十三人,而先自木箭試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至地字半字,合爲六十六人,先自木箭試取之意,敢啓。傳曰,知道。
李源益,以武一所試官意啓曰,臣所今日木箭應射擧子二十人內,三矢入格十人,二矢入格二人,一矢入格二人矣。日暮姑停之意,敢啓。傳曰,知道。
又以武二所試官意啓曰,臣所今日木箭應射擧子四十五人內,三矢入格十人,二矢入格十三人,一矢入格十一人,合爲三十四人矣。日暮姑停之意,敢啓。傳曰,知道。
又以義禁府言啓曰,尙州前牧使李德秀,星州前牧使申在順,金海前府使趙毅存,河東前府使尹喜柱,前前府使高惠鎭,昆陽前郡守李圭燦,前前郡守洪大恒,金山前郡守李能淵,固城前縣令李熙廷,咸昌前縣監元有永,泗川前前縣監洪羲宣,熊川前縣監李鍾應,柒原前縣監洪在儀,召村前察訪方允弼等,竝拿問處之事,傳旨啓下矣。李德秀·申在順·趙毅存·尹喜柱·高惠鎭·洪大恒·李能淵·洪羲宣·方允弼今方待命,竝拿囚,李熙廷,以晉州兵虞候,時在任所,洪在儀,以羅州營將,時在任所,依例發遣府書吏·羅將,交代後拿來,李圭燦·李鍾應等,下去京畿驪州地,元有永,下去果川地云,依例發遣府羅將,拿來,何如?傳曰,允。竝待待命拿囚。
壬寅九月初三日酉時,上御熙政堂。咸鏡道暗行御史入侍時,左承旨徐戴淳,假注書申直模,記事官吉履元,別兼春秋鄭基世,暗行御史沈膺泰,以次進伏訖。上曰,史官分左右。御史進前。上曰,無事往還乎?膺泰奏曰,王靈所曁,無事往還矣。上曰,農形何如耶?膺泰曰,北關則免歉,而南關則豐登矣。上曰,沿路何如耶?膺泰曰,以今所見,京畿則近於少康,而關東則稍勝矣。上曰,弊瘼何如?膺泰曰,已陳於別單中,別無他可奏之弊矣。上曰,御史先退,史官就座。仍命退,承史以次退出。
上在昌德宮。停常參·經筵。
李源益,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐戴淳啓曰,明日召對,取稟。傳曰,停。
李源益啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
徐戴淳啓曰,右承旨金學性,左副承旨閔致文,今日不爲仕進,竝卽牌招,何如?傳曰,允。
備忘記,平安兵虞候金吉淳,滿浦僉使李商球下直,各長弓一張,長箭一部,片箭一部,筒兒一箇賜給。
傳于李源益曰,綏陵親祭後,當仍詣懿陵親祭矣。該房知悉。
李源益啓曰,今初十日懿陵親祭祭文,當爲製進,藝文提學洪敬謨,卽爲牌招,使之製進,何如?傳曰,允。
兵曹,綏陵·懿陵幸行時軍令,九月初十日出宮,綏陵展謁,自闕門十里,親祭,仍詣懿陵展謁親祭,當日還宮。
李源益啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以司諫金樂壽,獻納趙完植,正言李潭九,掌令金泰顯,持平柳來維牌不進罷職傳旨,傳于李源益曰,只推。
以右承旨金學性,左副承旨閔致文牌不進罷職傳旨,傳于李源益曰,只推。
兵曹,以李羲甲爲留都大將。
李源益,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以都摠府言啓曰,副摠管姜時永,以漢城府右尹,本府坐起,晝仕出去之意,敢啓。傳曰,知道。
又以備邊司言啓曰,卽見京畿暗行御史李濟達別單,則其一,英陵·寧陵兩陵,距京爲一百八十里,間越四五大川,潦水暴漲之時,則津船無以艤涉,祭物無以趁程,若値嶺崖氷雪之交,則駄馬易致跌足,器皿不無傾側之慮,而且與西·南道,陵寢里數相似,今亦宜一體設置分寺於驪州本牧,而事係嚴重,請令廟堂講究稟定事也。兩陵祭物之自京封進,果有許久悚悶處,分寺之論,自前已多,況有舊豐德·華城已例,而道里尤爲較遠者乎?然而事體則至重且大,本州邑勢,亦未可知,姑先行關本道,使之關問該邑,審量便否,更爲狀聞後稟處。其一,軍伍虛額,愈往愈甚,申飭列邑,奸民之投托隱避與多岐倖免者,逐戶査櫛,一一塡充事也。此事已於湖右繡單,備盡無餘,且請關飭諸道,則不必架疊。其一,金浦·通津兩邑結稅,宜無各殊之例,而金浦則大民每結出米二十四斗三合,小民每結出米三十三斗二升,通津則大米只納原結,小民添徵雜役,多至三四十負,輕重懸絶,賦役不平,令道臣亟行査正事也。此事必有來歷,無以懸度,而結稅之多寡宜同,班行之不均如此,合有一番査正,關飭道臣,從長施行。其一,近來還簿之挪移虛勘,已是不法,至若免稅取剩與儲置添價,及都結收租,小詳定·小小詳定等名目,雖出於收逋之計,而若是多岐,完簿無期,反作奸吏之利竇,逋下生逋,益無紀極,自今悉革收逋之方,而査出犯逋者,多石則竝用一律,其餘刑督渠身,俾平民得以奠居事也。此非但還弊也,其曰免稅取剩也,儲置添價也,都結收租也,小詳定·小小詳定也,俱係國典之痛禁,則不必別立條目,惟在守宰之恪遵,按廉之嚴戢,而是乃八路之通患也。一體關飭於諸道·諸都,俾有實效。其一,本道儲置分劃之際,未得均排,勘報之時,虛張名目,多劃之邑留在,終歸吏手,邑加下,反成逋簿,足與不足,俱是受病。從今儲置米條,則參量區別,仍劃於各其邑大同,使無有加減與移受他邑之弊,錢條則積儲巡營,若有不恒上下者,隨事隨給,永爲定式,而令道臣講究施行事也。此事分排,設有多寡之不均,亦或事勢之似然,有難硬定其數,而錢條之儲之巡營,亦不無祛弊生弊之端,置之。其一,松政之弊,卽火田木商薪樵是已。三禁不嚴,必無培養之望,令廟堂另構節目,如戊申往例,頒行列邑事也。此非但在今日最爲當禁,於國典本自截嚴,以此關飭道臣,俾無得視以文具,而此道旣然,他道可知,一體知委於諸道·諸都及有封山統制使·水使等處。其一,驛弊中最痼而切骨者,卽馬位土之私相賣買,請令道臣到底究覈,位土之賣買者,依法典施以公貨偸弄之律,而推給各驛,嚴立科條事也。位田賣買,自有原律,關飭該道,使之窮査推還,俾蘇驛弊。其一,幾內各站事役尤繁,軫念宜加,凡係挾馬負卜及營屬濫騎之弊,令道臣一一摘發,施以濫乘之律,別入科條,另爲禁斷事也。此不必別立科條,自有定式,而患不能糾檢耳。另飭道臣,嚴加察飭,何如?傳曰,允。
又以備邊司言啓曰,卽見平安道淸南暗行御史金益文別單,則其一,本道火田,間値歉荒,幾盡陳廢,而所捧稅穀,初不減給,無論野峽,均排元結,遂未免無土而有稅,令廟堂關飭本道,火田從實摘奸後,一以時起執摠,使火田之民納火稅,元田之民納元稅事也。火稅之移之元田,誠爲西路難醫之弊,而所謂火稅所出,亦非盡歸於官廩,軍需公用,多靠於此,實有奈何不得者,而苟使爲長吏者,的實執摠,則豈有此弊乎?先以此關飭道臣。其一,各驛位土先賭及復米預賣之弊,令道臣査實嚴禁,所以紓恤之方,另加講究,成節目遵守事也。位土預賣之禁,已於幾繡別單,備盡之矣。此亦關飭道臣,使之嚴査推還。其一,關西一路,俗尙侈濫,而豪鄕猾胥,公穀公貨,爛用不已,及其當納,移徵於稍有貲産之姻族,此實奸徒之妙計,良民之禍祟。昔在英廟朝,有受敎,凡京外負逋之類,監色則徵於薦主,凡民則徵於保主,無敢更侵於隣族,令廟堂關飭道臣,申明遵守,而如有非公貨,而至於侵隣族者,摘發嚴勘事也。徵族之禁,非止一再,而外邑則視若弁髦,下民則罹此椎扑,興言及此,寧不哀痛?第其可救之方,實無其便,最是吏徵薦主民徵保主者,庶於古法近之,何必此道爲然?另以此意措辭行會於諸道·諸都,俾各永遵。其一,慈山慈母山城,一自移邑之後,餉穀減縮,城廨荒落,不出幾年,將至無城,而舊城地形與生理,有非見今府治之比,衆情輒以依舊移邑爲便,見存公廨多可仍舊,如干新建,庶可排比,道臣·邑倅從長拮据,不患無方便之道,令廟堂稟處事也。當初移邑,必有斟量,今日還邑,安保其後無更移之論,而地勢形便,民情去就,財力區劃,猝乍間無以決定,關問道臣,使之詳審狀聞後稟處。其一,近來還弊,無邑不然,而寧遠·孟山,還多民小,爲弊倍甚。寧遠元還摠二萬二千三百四十七石零內,民未捧及流亡還,爲一萬二千六百九十石零,而其中九百八十六石零,已爲排捧,其餘一萬一千七百三石零,仍分添耗,吏奴令流來逋,爲六千七百二十二石零,而其中三千二百一石及巡兵營邸吏還四百餘石,已爲排捧,其餘三千一百二十石零,仍作宿逋,每年虛留,實還分,爲二千九百餘石。孟山元還摠一萬六千一百八十一石零內,民間流亡還,爲二千八百三十八石零,未捧,爲九百八十九石零,仍分添耗,吏奴令流來逋五千三十石零,已爲排捧,實還分,爲七千三百二十三石零。糶糴斂散,如是紊亂,不可任置,令道臣取兩邑還簿,親執溯究,始逋掩逋守令,從重科處,收逋之策,爛商啓聞,而民逋中指徵無處者,令廟堂從長議處事也。還弊固是通患,而寧·孟兩邑之宿逋虛留,若是夥然,聞甚驚駭。令道臣親執還簿,詳査狀聞,而始逋掩逋之守令論罪及完逋之方,竝爲條列事,分付。其一,平壤居民李化芝女孝行卓異事也。此則依已例,令該曹稟處,何如?傳曰,允。
又以備邊司言啓曰,卽見平安道淸北暗行御史林肯洙別單,則其一,江界廢四郡,一自許闢,人民漸聚,土地隨墾,慈城以北三寨之間,煙火相接,財貨竝興,而但邑治絶遠,管轄無所。本府所屬夞怪·從浦·馬馬海·楸坡四鎭,處在內地,不甚關係於防守,今以四鎭,移設於各其防所,則瞭察檢束,俱得其宜,四鎭邊將,必以有幹局聲望者,勿拘擇送,撫摩居民,管攝獄訟事,請令廟堂關問道臣措處事也。此地設邑之論,已有昨年別遣御史,看審登聞者矣。雖因事體之有所難愼,形便之無由周察,姑未及指一稟處,而四鎭移設,亦係關防之變通,未知其便否何如,姑先關問道臣,使之具意見狀聞後稟處。其一,還弊江邊,甚於內地,各鎭亦皆同然,而其中最甚者,卽爻名債都受例等名色。皆是監色輩反弄奸竇,而畢例也翻還也,名隨互換,反剩也自首也,官亦躬犯,上下竝收其利,糶糴俱失其宜。此若不另爲革祛,其將無穀無民而後已,令廟堂關飭道臣,所謂爻名等名色,一切痛革,江邊七邑,穀多民少,自今減糴間,姑勿添還事也。還弊之許多條列,非不可驚可愕,已於幾單,請竝飭諸道·諸都,而至於七邑添還,實爲邊民難支之弊。自今以後一切禁斷事,竝爲措辭知委。其一,虛伍之弊,江邊列邑鎭,尤爲甚焉。凡闕伍之當塡者,不以遊民代疤,只憑年久鬼錄之名,輒採其族,勒塡其代,侵及於三四易姓之地,令廟堂關飭道帥臣,所謂採族,一切禁防事也。此弊之甚於此地,有不待繡單條列,而揆以經法,在所痛禁,一體關飭於道帥臣,俾有實效。其一,江界貢蔘中戶曹納之次一斤,係是分送各司者,合有參酌,依他例每一兩八十兩,代錢上納,代錢條則各鎭所納蔘一斤十四兩四錢六分中,分數除減,俾爲鎭民省弊之地事也。蔘之爲弊,日甚一日,蠲恤之政,非有不足,而又有此戶曹納之次一斤代錢之請,此誠無已之求,而本色與代錢,無甚關係,旣曰民弊,合有參量,依此許施。其一,各邑民庫濫雜之弊,令廟堂關飭道臣,無得濫下,一遵定例施行,而若有定例外邑下會外等名色及加下斂民之事,則啓聞論勘事也。西路民庫濫下,實關一邑休恤,而此有應入應下,苟能撙節,自當有裕,而特守宰之漫不句檢耳。更以申嚴之意,關飭道臣,另加操束。其一,使行時房卜馱數,已有年前定式,而弊復如前,譯舌輩自柵渡江之時,以其私卜,混同踏印,圖免公稅,勒載替把,撓民害農,令廟堂申明定式,無得如前濫雜事也。此事已有年前新式,今不必更煩節目,而節使當前,繡單如此,以此關飭於箕伯·灣尹處,亦爲捧甘譯院,俾無有更犯朝禁之地。其一,江界·昌城兩防營都試,分設於各其防營,渭·楚兩邑武士,許赴於江界,朔·碧兩邑武士,許赴於昌城,而昌城則除初試直赴,江界則有初試會試之例,惟此三邑之武,獨有再赴之勞,揆以科規,不無斑駁,請令廟堂稟處事也。兩邑試規,若是斑駁,雖未知當初設始之如何,揆以常理,允爲一體,而事係科試變通,有難遽議,姑令道帥臣參考事例,具意見登聞後稟處,何如?傳曰,允。
又以備邊司言啓曰,卽見全羅左道暗行御史李宗秉別單,則其一,田政紊亂,最爲生民切骨之冤,民之應稅,依舊無減,逐年俵災,惠不及民,此職由於奸吏輩從中弄奸虛實相蒙之致。改量姑難遽議,査頉在所不已,令廟堂行會本道,亟加變通事也。田政之紊亂,何道不然,而惟此道爲最甚,苟欲釐正,不可但以一時査頉,謂可盡經制之政,而右道別單,亦有此條,而改量之論,尤合採用,此不必架疊。其一,軍政之虛伍偏苦,專由於稧房保率與納賂差鄕輩圖免之致,稧房保率,一倂革罷,常賤之陞鄕者,還付軍伍,後日之賣鄕現發者,施以贓律,而使道臣嚴飭列邑,親執査櫛事也。此條已於湖西右道別單,請竝飭諸道,不必更論。其一,糶糴之弊,本道尤甚,流來虛留,弊已成痼,分給則米一石一兩,租一石五錢,收捧則米一石三兩,租一石一兩二錢,以此剩餘,爲充吏逋,害民倍多,決不可施行,而假令還米一萬石,加十年之耗,爲二萬五千九百三十七石零,一千石代錢三千兩,以一兩式分給,以一兩二錢五分式收捧,則十年之內,爲八萬六千四百九十七兩零,終到之年,以三兩作米一石,則爲二萬八千八百三十二石零,除本米,以此充逋,亦有餘剩,比諸收逋例,三倍之多,不甚爲害,令廟堂稟處,一兩分給三兩收捧之例,永爲嚴禁事也。名以收逋,減價分給者,已成莫支之弊,所謂小詳定·權詳定之類是耳。此皆厲民之最甚,前後禁飭,非止一再,尙有此說之種種入聞,卽由各道道臣,未能痛禁故也。國法至此,良可哀痛。此事已於幾繡別單回啓中,請竝行會於諸道·諸都,今無更論,而繡衣所請分以一兩收以一兩二錢五分云者,較之小詳·權詳,雖若有間,其違經法,一也。揆以繡體,終欠斟量,當該御史推考警責。其一,位太之以本穀上納,自是法典,而近或有作錢之例,高價勒捧,爲弊不少,自今京差人勿爲下送,自該道本穀上納事也。位太京差之弊,固如所論,而牲署·冏寺俱有所重,有難遽爾更張,姑令該司俱意見報來後稟處。其一,木花紙物之登踊,職由於商賈輩鳩聚要利之致,申飭譏詗,如有榷貿之弊,千金以上,繩以治盜之律事也。綿楮都賈之弊,不獨此路而已,竝爲關飭於三南,榷綿一款,海西亦然,一體行會。其一,俵災時苟或許實相蒙,則民無以受惠,奸吏輩幻弄之弊,亟令申飭事也。今年災政,實易眩惑,雖有度支事目頒下者,亦自廟堂預爲關飭於諸道·諸都。其一,寶城幼學孫允漢妻趙氏烈行事也。其一,和順幼學曺鳳承孝行才諝,可合收用事也。此則依已例,令各該曹稟處,何如?傳曰,允。
又以備邊司言啓曰,卽見忠淸左道暗行御史李經在別單,則其一,淸州上黨山城軍餉米太,合爲一萬八千餘石,而以其盡分之故,至有錢捧之弊,吏得舞弄,民受侵徵。請令廟堂另飭道帥臣,自今以後,必以半留半分,永爲定式,代錢一款,嚴加禁斷,亦令道臣發遣褊裨,隨時摘奸事也。餉穀法意,至爲嚴重,本是二留一分,則況折半分留乎?然而事勢所拘,經用所關,或有不得不啓請加分者,又不能從頭理會,減其耗入,則亦難以半留半分,硬定恒式,置之。至於巡裨之隨時摘奸,惟在道臣量宜審處。其一,淸風僻處上流,船運甚難,而隣近丹陽等四邑,均是近江,田稅大同,皆以錢納,請令廟堂稟旨變通事也。上流淺灘,轉輸固難,丹·春諸邑,與此無異,則代錢之願,誠亦無怪,而第念總銍,自有定制,沿峽不變古道,則前此若爾邑之許令代錢,雖出朝家特軫之意,每每援例,實關後弊。況如此邑之處在臨江,裝載運輸之俱,無甚難者乎?國計所關,不可不念,置之。其一,鎭川田稅,屬於左水站,納于可興倉,而道路險峻,納或淹滯,民受痼弊,依大同例,竝爲移納于稷山桂陽浦事也。稅大同分納,未知緣何事端,而民邑爲弊固然矣。姑先關問於該道道臣,使之詳査邑例,細察民情,具意見狀聞後稟處。其一,溫陽田稅大同,輸納于牙山貢津倉,而冗費夥多,郡民不願,自今由中方浦,使之自本郡直爲上納事也。牙山漕倉之六邑劃付,必有設始,較量遠近,便宜民邑者,而繡單又若是,則一邑事情,雖或洞悉,第於漕倉法意,未知何如,姑先關問該道,使之參互彼此,具意見狀聞後稟處。其一,堤川,自丁酉至己亥,軍錢四千七百十四兩零,木十同三疋零,木川,自丁酉至辛丑,軍錢二千五十三兩零,木六同,米二百十七石零,溫陽,自癸巳至辛丑,軍錢二千九百十兩零,木十同三十七疋零,米九百八十八石零,免稅米五百八十六石零,陰城,自丁酉至辛丑,軍錢四百十兩零,木二同二十七疋零,米一百二十二石零,大同米三百八十五石,結錢四百三十八兩零,選武錢二十六兩零,天安,自丁酉至辛丑,軍錢二千二百六十九兩零,木四同四十三疋零,米一百四十石零,大同米二百八十石,禁衛營移劃大同米四十石,戶曹免稅米四十八石,屯米三十石零,宮納米十九石,司饔院錢七十九兩零,或稱民間未捧,或稱該色所逋,俱是未納者,而以若逃故流亡之吏民,實無催督徵捧之道,上項數爻,令道臣更加査櫛,較量邑勢,限年排捧事也。此弊非但此五邑而已,右道繡單,亦有三邑之請限年者,而又非但此八邑而已,殆乎擧一道無邑不然。則雖有久近之別,多寡之殊,而究其實,則元非民間未捧,或因守宰之攛挪,或爲吏鄕之乾沒,一年二年,馴至於此,而今若以此,而行排年之政,則徒爲奸猾之重利而已。依右道例,堤川等五邑多年未納米木,則特許代錢,以示朝家軫念之意,排年則置之。其一,成歡·長楊兩驛,卽幾甸接界,而凡於使行,每因幾邑之稱托頑拒,兩驛驛馬,仍把上京,此實殘驛難支之痼瘼,令該曹另飭幾·湖,俾爲均役事也。此事自有定式,更以申嚴之意,另飭兩道道臣。其一,永同·黃澗被災處民人等身還布,令道臣抄出分等,或另爲蕩減,或限年停退,災結亦從實摠,特爲永頉事也。兩邑被災之民,固爲矜惻,而原恤典外,特敎軫念,靡有餘蘊,則今不須更論,至於災結之從實執摠,另飭道臣。其一,永同故士人金容善妻梁氏,懷仁良人鄭彦得妻李女烈行事也。此則依已例,令該曹稟處,何如?傳曰,允。
又以備邊司言啓曰,卽見忠淸右道暗行御史鄭基世別單,則其一,軍政之圖免橫徵,爲弊多端,而許額閑丁之移此塡彼,綽有餘數,故果皆一一塡充後,各邑頉塡兩名成冊,分給于面里,令道臣收聚其査丁,成冊報籌司,久遵無違,墓村廊底之力囑圖免者,這這摘發重繩事也。三政之弊,軍爲最甚,而繡單所云占頉圖免名色無端云者,可謂要而不煩,更爲餘蘊,而又以査括充補之事實觀之,則無非閑丁遊手之可簽者,而特守令之漫不糾察,典憲之漸致陵夷,以至於洞徵給斂之有違,愆期排年之不足,言念及此,寧不痛歎?此不但湖右而已,竝以此關飭諸道·諸都,凡係不當頉而冒頉者,一一査出,以塡虛伍爲宜。其一,田政紊亂,本道爲最,舊陳則一往不復,新災則有名無實,正供絀縮,吏奸滋長,待秋成,令該道按簿査陳,永無田形,皆許頉給,時起者,竝皆還實事也。量田之論,厥惟久矣,孰不知此事大關民國,而尙今遷就,未克施行者,豈有他哉?秪是守令之難其人,財力之無所辦,而豪右侵占者,胥動浮言,期欲沮敗故耳。至於査陳一事,較之改量,殆若便易,而此道之年前査陳,以充舊未頉者,又因伊後道臣之疏,還爲出給,則此誠朝家曲軫民邑之事勢,而査納者還之而已,代給者勿施而已,豈有別樣事端乎?第自其後,仍以時起元摠,代爲頉給,一年二年,便作恒例,內縮外減,瞭若指掌,事之無謂,莫此爲甚。今若只行査陳,則安知不如已往之事?至於査結還給後,元摠內減事,不可不先爲査正,以此行關本道,待其狀聞後更爲稟處。其一,還政之虧折逋縮,不待叩籌,邑邑現發,而若其準充之方,不可以日月計也,自廟堂時時察飭,特行勸奬之政。且雙樹軍餉虛留,尤極悚悶,令道臣從長措劃事也。還弊一款,非獨此道爲然,他道亦然,誠不知何以爲計,而別單旣無捄弊之端的爲說者,則秪是關飭該道而已。至於雙樹軍餉之可以收捧可以變通者,令道臣從長講究後啓聞稟處。其一,公州之弊,弊之不勝婁,而其中稅米來年條先劃之弊,以致當年條正稅之虧縮,逐歲增加,弊到極處,計無所出。該邑田稅大同米,限三年代錢,則先劃可以立罷,公納從此無愆,而今年稅米未捧條三千三百石零,待明春上納事也。公州之弊,屢經登聞,今不須更論,而稅大同代錢之請,雖曰近年若爾邑,有可傍照,此非經法,難以遽議。至於當年未捧之先劃條,待明春退限事,已因營報之請,許之,不必更論。其一,稅穀上納時,執籌與賃船,俱各有弊,關問本道,講究便否,從長施行,而例外謬濫之費,更爲參裁酌定事也。此事前已草記稟處者,更爲關問道臣,使之往復惠廳·舟司,以爲從長釐革之地。其一,本道大同米中,每年三千五百石,移納於三軍門時,雜費倍多,邑皆不願,自各邑竝數上納于惠廳,分送三軍門,可除直納之費,而如難遽施,則自本道從便分劃,俾防偏劃之弊,保米雜費,比前添加,船人輩百般圖免,嚴飭各軍門,浮費添加,往復該道,務從省約,保米添載,亦使京江船依前擧行事也。有土則徵租,有身則徵役,卽古今不易之法,而以軍徵米,惟三營保納也,切骨之冤,莫此爲甚,此而不矯,民將盡劉,第百年未遑之擧,有難猝乍間議到。至於分劃添載之便否,上納雜費之裁減,竝爲關問於該道,甘飭於各營,俾有實效。其一,扶餘·沔川·瑞山等三邑,俱以凋殘之邑,屢經饑饉,扶餘,自戊戌至辛丑,各衙門各軍門納未收米五百八十一石,錢四千五百三十八兩,沔川,自乙未至辛丑,各衙門各軍門納未收米三百四十石,錢四千九百一兩,木十同二十七疋,瑞山,自癸巳至辛丑,各軍門納未收米一千四百十三石,錢二千二百九十七兩,木五同一疋。積久之逋,一時準捧,萬無其望,三邑舊未納米木,竝許代錢,限年排捧事也。國之爲政,在於便民,苟係民隱,何所靳惜,而第念湖西京納之愆滯,非此三邑而已。一施一否,缺望必多,澤渴望倖,後將難繼,而繡衣旣以是請,京司不宜相持。三邑舊未納米木,竝許代錢,而至於排年一款,一開此路,將不勝許多紛紜,置之。其一,舒川良戶一千四百餘戶,案付軍保元額三千九百六十六名,他邑移來軍額三百七十九名,以戶較額,雖一戶三役,尙難充數,疊疤橫徵,逐戶皆然,每當期限,一境愁苦,令道臣從長措處事也。未知當初移額之緣何事端,而弊雖如此,事勢遙度,行關本道,使之到底査櫛,從便措處。其一,稅船上去時,洪州·南浦,素稱險洋,而水虞候以稅船搜驗出住,洪州校吏無非慣水,南浦護送,令水虞候,專管擧行事也。此邑此弊之當爲矯革之論久矣。事係更張,有難遽決,姑先關問於該道監司·水使處,使之具意見狀聞後稟處。其一,安眠島松濫斫之弊,措辭關飭事也。松禁自是國典,不待申嚴,而繡單又如此,必有耳目所及,更爲關飭於該道監司·水使處,以爲警惕之地。其一,漁鹽船盆從實執稅事也。此事惟在各邑守宰,以實心行實政之如何,至於比摠之例,有難遽罷,姑先關飭道臣,俾陳廢者,無至白徵,新起者,有所充補。其一,靑陽故士人姜文秀,結城故鄕吏金國璡,連山故吏宋基柱妻丁姓孝烈事也。此則依已例,令該曹稟處,何如?傳曰,允。
又以備邊司言啓曰,卽見江原道暗行御史李㘾別單,則其一,關東還弊,專在於穀多,耳牟與稷,最爲難支之端,耳稷之種,嶺西·嶺東,農業不同,而糶糴無別,已是事理之行不得。況今屢萬之摠,歲年添耗,奸吏舞弄,甚於他穀,蓋其爲弊之源,在於詳定折米餘剩之故,而往往還戶,以租願納,耳稷盡變爲租,則其利之博,推而可知,此實東民切骨之瘼。還摠減數,固非可議,而如欲爲耳稷之弊,稷則今秋開倉後,許以幾分代錢,耳牟則待明年夏,竝施此例,以減本色之數,其餘均排於宜土邑,定其摠數,毋或有移轉贏縮之擧,嶺東耳稷,竝全數作錢,以他某樣穀,準折換作,無復有本色糶糴之弊事,請令廟堂從〈長〉講究事也。耳稷之弊,誠如繡論,苟欲矯捄,何必代錢?代錢則又不知何樣幻弄,更添民弊,姑先關飭道臣,使之參量土宜,以各穀準折代捧,永除此弊。其一,本道貢蔘添價中出於不正者,竝許蠲蕩,元價之不足者,從他變通,以補京貢事也。減蔘雖出於特恩,設貢亦有其定數,則當初添價之或蠲或納者,實是事勢之不得不然,驟看外面,必有民情之抑鬱,細究實狀,亦關國計之贏縮,從他措劃,有難遽議,置之。其一,本道詳定之弊,挽近尤甚,吏奸日滋,公簿歲縮,冒錄虛勘,傳相爲習,現今加下之摠,殆以數萬爲計,此若荏苒無所更張,則詳定爲弊,不知至於何境。請令該司按簿溯考,凡不緊名色之列於應下者及不足應下之私自許勘者,一竝裁削,著爲新式,亦自營邑,分四等管檢,無或違制事也。詳定自有定式,加下今已夥然,此不過邑報,則一任吏奸,廳劃則惟憑營勘,一年二年,漫不察飭故耳。姑先行關該道,捧甘本廳,以爲到底査櫛,可以還徵者還徵,劃下者劃下,而亦爲申明舊式,俾無有如前濫下之弊。其一,江陵嶺西六面元續陳三百四十八結零,限三年停稅之限,止於今年,而流民尙少還集,陳土未及就墾,特許更退年限事也。已往之三年免稅,卽出於曠絶之澤,則爲守宰者,固當招徠安輯,俾有澤鴻之謠,而又有此繡衣陳請,則其在寧失之義,何難更退幾年,而若以已往,推之將來,無已之求,必將視若恒例,經法所在,不宜若此,置之。其一,江陵戊戌待年豐停退條舊逋四千八百四十餘石,特以庚子之稍登,至令捧糴之如例,而民勢無間前日,兩年所捧,已是虛勘,今年當捧七百餘石,無處指徵,更許待年豐除耗排捧事也。舊逋之待年豐停退者,元係特典,而間使如例捧糴,卽以年豐故也。年豐而不能準捧,又請更待年豐,則其將何時可捧乎?第其邑勢民情,亦不可〈不〉念,關問道臣,摭實狀聞後,限年除耗,以爲完糴之地。其一,賣鄕陸儒之弊,關東爲甚,由是而軍額日縮,民産日窮,殘獨之類,漸至偏苦,嚴飭營邑,痛革否變事也。軍弊一款,無邑不然,非獨關東一路而已。已於湖右繡單之回啓,竝請諸道關飭,不必更論。其一,金剛山長安·表訓·正楊·楡岾·神溪五寺,自昔顧恤,宜所拔例,而客供官役,實爲難支,況値荐歉,僧徒渙散,一朝廢敗,無復餘地,先從營邑,痛禁爲弊之端,出力補助,亦自廟堂許以空名帖優數題給,俾爲奠保事也。名山古刹,若是荒廢,其所顧恤,何異凡民?凡係爲弊之端,關飭諸道,使之嚴禁,至於奠接之方,亦令條列報來後,更爲稟處。其一,平康高揷面等地糧餉屯稅布爲三同二十疋零,而間因歲歉民散,或減或代,而目下民力,雖使全數代錢,尙有蚊山之歎,折半減摠,折半代錢,永以爲式事也。旣曰本色上納之爲弊,則在本廳得失,無甚少多,自今特許代錢,以爲永久遵行事,分付,而至於蠲減一款,此亦經費所關,有難議到,置之,何如?傳曰,允。
又以訓鍊都監言啓曰,去夜初更量,日傘事知李世源,犯夜被捉於本局邏卒處,係是掖屬,何以爲之?敢稟。傳曰,嚴棍懲勵。
又以訓鍊都監言啓曰,謹依草記批旨,犯夜被捉日傘事知李世源,決棍十度懲勵之意,敢啓。傳曰,知道。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日木箭應射擧子二十一人內,三矢入格三人,二矢入格五人,一矢入格七人,昨日入格三十四人,合爲四十九人矣。木箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子四十九人內,三矢入格四十三人,二矢入格五人,一矢入格一人矣。鐵箭今已畢試,片箭鱗次試取之意,敢啓。傳曰,知道。
又以武一所試官意啓曰,臣所今日木箭應射擧子四十人內,三矢入格六人,二矢入格八人,一矢入格五人矣。日暮姑停之意,敢啓。傳曰,知道。
又以武二所試官意啓曰,臣所今日片箭應射擧子十二人,無一人入格矣。日暮姑停之意,敢啓。傳曰,知道。
又以義禁府言啓曰,仁同前府使李熙冕,順興前府使成龍申,興海前郡守咸英錫,玄風前縣監金秀鍾,軍威前縣令朴長廩,咸陽郡守姜彝文,咸安郡守李熙鏽,新寧縣監朴宗敦,幽谷前察訪黃麟淳等,竝拿問處之事,傳旨啓下矣。咸英錫·金秀鍾·朴長廩等,今方待命拿囚,李熙冕,以羅州前營將,未及上來,成龍申,下去慶尙道豐基地,黃麟淳,下去全羅道南原地,姜彝文·李熙鏽·朴宗敦等,竝時在任所,依例發遣府書吏·羅將,竝拿來,何如?傳曰,待待命拿囚。
又以義禁府言啓曰,前統制使李升權,前前統制使李鼎會,前右兵使尹永培,前前右兵使趙元錫,前統虞候申晦應,尙州前營將申在儉,加德前前僉使金命爀,知世浦萬戶申道俊,西生僉使金精默,晴川前別將張養祿,慶尙前左水使李圭徹,多大浦前僉使吳顯佑等,竝拿問處之事,傳旨啓下矣。李升權·李鼎會·趙元錫·申在儉·申道俊·金命爀等,今方待命,竝拿囚,尹永培,以京幾水使,未及上來,申晦應,下去慶尙道仁同地,李圭徹,以慶尙左水使,未及上來,吳顯佑,下去黃海道海州地,金精默,時在任所,張養祿,以乾川權管,未及上來云。依例發遣府書吏·羅將,竝拿來,何如?傳曰,竝待待命拿囚。
完昌君時仁疏曰,伏以臣質本虛脆,素多疾病,偶因暑滯,轉成痢症,于今四朔,一直沈痼。始也赤白交下,度數太頻,雜試藥餌,莫得收效,就醫江舍,跨月調治,而久因攻下之劑,漸致榮衛之損,飮啖專廢,氣血消鑠,肉脫骨露,神眩息喘,不得已擔舁歸伏,而彈冠束帶,赴朝趨班,萬無時月自强之望矣。因伏念臣無所肖似,猥居崇秩,徒靡廩料,莫報涓埃,只有一分效勞區區自力於監饍之役,而一病支離,供奉久曠,誠敬闕矣,職任墜矣,悚蹙惶阨,靡所容措。苟可力疾,豈敢言私,重犯傲漫之罪也哉?玆敢不避猥越,仰暴實狀。伏乞聖慈,特垂鑑諒,亟遞臣所帶廚院提擧之任,以厲臣分,俾安私忱,千萬祈祝。臣無任云云。答曰,省疏具悉。此非可辭之職,調理行公。
上在昌德宮。停常參·經筵。
藥房提調徐憙淳,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐戴淳啓曰,明日召對,取稟。傳曰,停。
金學性啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
趙斗淳啓曰,左副承旨閔致文,今日不爲仕進,卽爲牌招,何如?傳曰,允。
又啓曰,假注書申直模,身病猝重,勢難察任,今姑改差,何如?傳曰,允。
申直模改差,代以金翊鎭爲假注書。
金學性啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以司諫金樂壽,獻納趙完植,正言李潭九,掌令金泰顯,持平柳來維牌不進罷職傳旨,傳于洪祐喆曰,只推。
傳于金學性曰,中官李敏榮,咸鏡道三水府,勿限年定配。
事變假注書金文煥書啓,臣於本月初二日午時量,敬奉聖敎,馳往問議于中部堅平坊典醫監契議政府領議政趙寅永所住處,則以爲,章服變通,大關朝儀,有不可輕易草率,乍行旋改,以取銷刻之譏,故故相臣李恒福,在宣廟朝服色改定時,獻議曰,前則決不可變紅爲靑,今則亦以爲不可變靑爲紅,事係久遠,未能知伊時採用與否,而此言政與今日下詢事,或可參考,則臣雖殫精竭慮,援據古今,豈能出於故相臣已議之外哉?然而以其獻議之意觀之,或紅或靑,元無定論,特以數年之間,紛紛更改,爲有傷於朝家體面故也。況今下敎歸重,在於古制,則差與故相臣獻議事,略有不同,臣亦不敢硬執,而第今陵幸日字未及一旬,遽下換靑復紅之令,則竊量事勢,實有行不得者,此亦故相臣獻議中,宜令禮官預定期限之意也云是白遣。仍往問議于中部堅平坊典醫監契議政府左議政金弘根所住處,則以爲,堂下官帖裏之幸行時用紅色,卽古制也。甲午變通,直不過節糜費軫侈習之擧,而第以靑色陪扈,終有欠於儀容物采之盛,故果不無廷紳間參差之論矣。今此下詢,寔出於因舊復古之聖念,臣意則一依從前已例,許用紅色,無容更議矣云是白遣。仍往問議于南部會賢坊契議政府右議政鄭元容所住處,則以爲,百官章服,實係朝儀,堂下官之郊外動駕時紅色帖裏,卽續大典所載,而英廟朝堂下官紅袍,改以靑綠之時,有戎服,則仍從續典之敎矣。年前靑色改用,雖出於一時省費之意,而果不能無欠於儀章之間,今此紅色之復用,非旣改而又改也,卽就其時通變之擧,而遵自前久行之制也。俯詢之下,臣無容他見矣云矣,敢啓。傳曰,諸議旣如此,依議施行,而今番則期限甚迫,待明春幸行爲之。
徐戴淳,以禮曹言啓曰,陵幸時堂下官靑色帖裏之變通,雖出於節省之意,而終與古制有異,常欲一番詢問而處之,遣史官問議大臣,亦令禮·兵判收議以入事,命下矣。臣永元獻議以爲,郊外動駕時堂下官紅色帖裏,載在續典,列朝遵此行之,而頃年廟儀之改紅爲靑,卽不過一時節省之意。今以古制之有異,至承詢問之命,雖儀章物采之末,必欲遵古之聖念,誠不勝欽仰,臣於此,無容更有他議。第伏念紅花染色,物翔而品侈,旣改旋用,亦非由奢入儉之義,而章服之用木紅,卽國朝已行之例也。古昔廷議,亦多可見,今於復舊之時,特以木紅爲定制,則遵古之中,亦可節省,其於聖上一初敦朴之化,庶不無所補,敢陳膚見,仰備裁擇之意,敢啓。傳曰,知道。
金學性,以兵曹言啓曰,傳曰,陵行時堂下官靑色帖裏之變通,雖出於節省之意,而終與古制有異,常欲一番詢問而處之,遣史官問議大臣,亦令禮·兵判收議以入事,命下矣。郊幸與城內動駕有異,軍行比常時不同,故幸行時堂下官之紅色帖裏,非徒爲物采之美,實係軍容之重,而年前靑色之變通,雖出節省之意,今此特敎詢問,實爲遵舊規之聖念,臣意則堂下官之郊駕侍衛,更以紅色帖裏,依前遵行,似爲得當矣,敢啓。傳曰,知道。
以左副承旨閔致文牌不進罷職傳旨,傳于洪祐喆曰,只推。
兵曹,留都從事官單沈宜冕。
金學性,以都摠府言啓曰,今此幸行時,侍衛·寶劍·守宮,當爲備員,而副摠管柳相弼在外,徐相五,以訓鍊都監中軍陣上進,李寬奎,以禁衛中軍陣上進,無以備員。令政院稟旨變通,仍令該曹以在京無故人,口傳差出,待下批牌招,以爲備員進參之地,何如?傳曰,竝許遞,前望單子入之。
副摠管前望單子入之,李惟秀·李完植·朴潤榮落點。
金學性啓曰,新除授摠管李惟秀·李完植,方在罷散中,何以爲之?敢稟。傳曰,敍用。
金學性,以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試片箭,仍爲試取,而元貫革外,加設二貫革之意,敢啓。傳曰,知道。
又以武一所試官意啓曰,臣所今日木箭應射擧子二十三人內,三矢入格六人,二矢入格一人,一矢入格十人矣。木箭旣已畢試,鐵箭鱗次試取之意,敢啓。傳曰,知道。
又以武二所試官意啓曰,臣所片箭應射擧子三十二人內,貫一中入格一人,邊一中入格二人,合爲三人矣。今已畢試,鳥銃鱗次試放,而元貫革外,加設二貫革之意,敢啓。傳曰,知道。
又以武二所試官意啓曰,臣所鳥銃應放擧子二十三人內,貫一中入格三人,邊一中入格三人,合爲六人矣。鳥銃今已畢放,騎芻鱗次試取之意,敢啓。傳曰,知道。
洪祐喆,以武一所試官意啓曰,臣所今日鐵箭應射擧子四十二人內,三矢入格三十三人,二矢入格六人矣。日暮姑停之意,敢啓。傳曰,知道。
又以武二所試官意啓曰,臣所騎芻應射擧子七人,而無一人入格矣。各技皆已畢試,仍爲計劃,修正榜目之意,敢啓。傳曰,知道。
金學性,以義禁府言啓曰,因慶尙左道暗行御史金應均書啓,吏曹回啓內,英陽前縣監李俊英,繡啓旣請令攸司稟處,更無可論爲辭矣。李俊英下去京畿楊州地云,依例發遣府羅將,拿來,何如?傳曰,待待命拿囚。
義禁府啓目粘連,向前洪翰周亦,凡諸臚列,俱屬邑例,而未免襲謬,當其措處,或緣吏奸,而亦卽覺察是白乎乃,不可以事勢所致,有所參恕,以此照律,何如?判付啓依允。又啓目粘連,向前朴宗喆亦,還稅米之換色取剩,數雖不多,闔眼債之依舊責捧,事涉失當,以此照律,何如?判付啓依允。又啓目粘連,洪鍾浩亦,繡啓之許多論列,俱係不經,而囚供之逐條卞明,亦有可據是白乎矣,法意攸在,有難容貸,以此照律,何如?判付啓依允。又啓目粘連,向前吳顯文亦,臨歸債帳,縱云區處,移此充彼,亦是公貨是白乎則,借貸未勘,均是爲罪,以此照律,何如?判付啓依允。又啓目,興海前郡守咸英錫,玄風前縣監金秀鍾,軍威前縣令朴長廩等原情云云。傳旨內辭緣,泛稱遲晩,所當請刑是白乎矣,咸英錫段,別軍職,金秀鍾段,曾經侍從,勿爲請刑,載在大典通編,議處,朴長廩段,刑推得情,何如?判付啓依允爲旀,朴長廩段,除刑推議處爲良如敎。又啓目,尙州前牧使李德秀,星州前牧使申在順,金海前府使趙毅存,河東前府使尹喜柱,前前府使高惠鎭,昆陽前前郡守洪大恒,金山前郡守李能淵,泗川前前縣監洪羲宣,召村前察訪方允弼等原情云云。傳旨〈內〉辭緣,泛稱遲晩,所當請刑是白乎矣,趙毅存·尹喜柱·洪羲宣等段,曾經宣傳官,高惠鎭段,曾經摠府郞,勿爲請刑,載在大典通編,竝只議處,李德秀·申在順·洪大恒·李能淵·方允弼,竝只刑推得情,何如?判付啓依允爲旀,李德秀·申在順·洪大恒·李能淵·方允弼等段,竝只除刑推議處爲良如敎。又啓目,尙州前營將申在儉,加德前前僉使金命爀,知世浦萬戶申道俊等原情云云。傳旨內辭緣,泛稱遲晩,申在儉·申道俊等段,竝只刑推得情,金命爀段,年過七十,法不當請刑,議處,何如?判付啓依允爲旀,申在儉·申道俊等段,竝只除刑推議處爲良如敎。又啓目,昆陽郡守李圭燦原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,前統制使李升權,前前統制使李鼎會,前前右兵使趙元錫原情云云。傳旨內辭緣,泛稱遲晩,所當請刑是白乎矣,閫帥勿爲請刑,載在大典通編,竝只議處,何如?判付啓依允。又啓目,中官丁台和原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。
金學性啓曰,伏見義禁府罪人定配草記允下者,則具載善,流三千里,功議各減一等,當爲徒二年半,而書以功減一等徒三年,李鎭永,徒三年,功議各減一等,當爲徒二年,而書以功減一等徒二年半,如非功議之不當減而各減,則必是減徒之當減而不減,奏御文字,何等審愼,而如是錯誤,事甚未安。當該堂上推考,原草記,使之改付標以入,何如?傳曰,允。
金學性,以備邊司言啓曰,卽見全羅右道暗行御史趙龜夏別單,則其一,軍弊愈往愈甚,其中稧村名色,先以卽目所覩,亟令革罷,均簽塡代,而此外冒稱幼學面任族戚校生濫入者,不知其數。糴政則虧欠虛留,分石作奸,實捧換麤,拔還不受,捧以大斗,分以小斗等,何多奸弊,巧曆難數,而最其中小詳定·小小詳定·減價·單代等名色,尤係難支之鉅瘼。軍糴之諸般爲弊,嚴飭道臣,亟令革祛,而至於田政,則改量年久,賦稅紊錯,許多奸弊,誠難毛擧,而尤所駭矚者,右道各邑舊災,合爲九千四百六十結三十二負五束,因仍災簿,消耗正供,倉卒査惕,旣無其路,改量査正,斷然無疑。湖右如此,他道可知,先從一二縣邑,漸次行之事也。此是三政統論者也。軍糴兩弊,已於京畿·湖右之別單,竝請關飭諸道,不須架疊。量田之先行一邑二邑,漸次成就之論,實得時措之宜。蓋欲一時竝擧,則非但事勢之爲難,究竟利害,亦無以預料。今若於各道,令道臣擇其田政之尤紊,守宰之最能處,每年限畿邑改量,勿爲浮言撓奪,勿爲中道毁撤,行之以經遠之道,定之以應行之式,則此邑彼邑,自可摸倣,今年明年,漸成規制,無騷擾之患,而有釐正之效者,莫如此論。先爲關問於三南道臣處,使之具意見報來後更稟。其一,近來漕弊漸滋,群山倉沙工輩闔眼錢一千兩之納于差員,已甚不正,而近稱別例,更添幾百,由是而稅民加納,每斛爲七八升,且高價濫捧,歇貿上納,下輩犯此,尙可抵辟,差員躬犯,萬萬駭痛。其中雜費之從前錢代,卽是元納外除弊者,而今則混稱雜費,通同執錢。自今以後,開倉初差員,指數雜費,報于巡營,分排屬邑,使各該稅民,瞭然知數爻幾許。而雖以雜費言之,出價濫高,在所痛禁,法聖倉每船八石米之納于差員,亦是闔眼債類,聖堂倉發船時,稱以沙工雜費,私貸富民之錢,大是違法,亟令革祛事也。三倉積弊,指不勝摟,精捧麤納,民國俱困,卽由於差員之躬有所犯故也。旣登繡單,事合溯論,而此非一朝一夕之故,則亦難盡勘,自今爲始痛祛舊謬,俾淸漕弊事,措辭關飭於道臣處。其一,沿海邑鎭漁鹽船稅,强半是白徵之冤,申飭道臣,漁箭·鹽盆·船隻等陳廢處,當合減稅者,一一査覈,枚報該廳,參量許減,其中加現者,一體査付執摠,而無論減摠與加現,如以式年爲期,難見實效,使之每年擧行事也。漁鹽船稅之一定不易,最是沿民難支之瘼,而新創新造,又無査括登案者,由是之故,冤徵隱漏,民邑俱病,此不但此道爲然,一體關飭於諸道之有漁鹽船稅等處,另加査正。其一,長城民瘼之尤切者,卽稅大同之納于漕倉也。石磴崱屴,山逕崎嶇,荷擔踰越,十顚九仆,邑村俱瘁,吏民胥困。田稅所重尤別,不敢煩請,而至於大同,事面較異,依山郡例,以錢木參半上納定式事也。此邑兩稅之竝以米納,果不免偏苦之役,大同錢木之論,非曰濫請,而第念京司米摠,年減歲縮,至於排比不得,則國計所關,有難遽議。假使此事,創在近年,則雖於經費,有所得失,爲民弊不宜靳持,而此則自古已定之恒式也。事係更張,今姑置之。其一,糶糴許多之弊,固出於奸吏之舞弄,而寔由於貪倅之犯科,或直爲取用,勒以吏名移錄,或以下記,挪移犯用,仍作由吏之逋,或緣差役捧賂,故令分給,竟歸虛留。自今以後,始逋與虛勘之賠,徵於當該守令,申明舊典,無或踰越,若其躬犯,施以加律事也。糴弊不須更論,躬犯守令之督賠加律,自是應行之法,今亦申明關飭於諸道·諸都,而至於始逋隱逋之現發者,亦使道臣窮査其逋由何地,若因守令之債負,轉成吏鄕之攛挪者,隨其摘發,竝與躬犯者,一體施行。其一,格浦別將之職,卽是行宮守護,瞭望外洋,護送稅船,封山禁松,而行宮頹盡無餘,邊山童濯久矣。瞭望護送,則蝟島·黔毛浦碁錯星列,扶安又在半日之程,參量管攝,無所妨礙,而所謂鎭將,旣無猷爲,惟多侵剝浦民之弊,該別將特令減下,望洋護船,屬之蝟島·黔毛浦,防番錢,勿爲擧論事也。格浦當罷之論,匪今斯今,而行宮雖有所重,元非可設之地,封山雖是當禁,亦非別設之職,繡單所論,深得汰冗除弊之宜。格浦鎭,自今撤罷,別將減下,至於望洋·護船與防番錢諸條,令道臣條條區別,務從便宜,以爲狀聞稟處之地,何如?傳曰,允。
又以備邊司言啓曰,卽見慶尙左道暗行御史金應均別單,則其一,統營句管列邑所在穀耗,作錢取用,糶糴則付之各該邑,勿送營監色,而進上物種,自該營貿易,俱合便宜,以此定式事也。統還爲弊,誠如繡論,而今若一切責之以錢捧,則軍卒支放,亦有行不得者。又使之商舶貿販,則其弊必有加於此者,而此營旣不可撤罷,則此事亦不可議到。至於監色一款,關問道帥臣處,使之往復講究,從長措處。其一,本道還穀中小米,偏峙於靑松·眞寶·禮安等邑,以其罕用,石數漸增,以其色麤,與租相代,每當作錢,必責二兩七錢四分詳定,而準折之時,作租居多,石數倍蓰,穀簿則以租載錄,捧糴則依舊小米,吏緣生奸,民益滋弊。依丙戌例,竝以二兩作錢,移送他邑,準詳作穀,則穀總雖損,積弊可祛事也。此事果有丙戌已例,而若使之因此一番特請,便作應式,則來後之弊,實關國計,有不宜更事煩請,而至於簿以租捧以小米,非法不善,卽吏之奸而官之不察也。關飭本道,以爲按簿句檢,毋或有換名作弊之地。其一,英陽縣擅行改量,全不照檢,元摠見縮,爲二百七十四結零,而分排加斂於有主之結,民皆荷擔,邑將空虛。分付道臣,更行覆審,冒頉之結,査付實摠,陳廢之土,特許懸頉事也。未滿千結之地,謂以改量,而見縮結摠,殆近三百,苟如是也,安用改爲?以此加斂,民豈無冤?依所請關飭該道,亟行覆審,俾無虛實相蒙之弊。其一,火田稅摠而自有定數,而元摠外有各邑官火田名色,或以油淸代納,或以本粟捧用,稅重廢農,爲峽民切骨之瘼,令各該守令自首其官火稅實數,太過者,限折米減給事也。山火稅爲弊,從前已然,依所請關飭本道及各道道臣處,使之從實執摠,俾無冤徵,至於官稅之限折半減給者,亦有事勢之徑庭者,惟以從實之意,措辭嚴飭。其一,鄕貢席子之庚午年移作京貢,特因修理契貢米三千石權減,創設補充,而今則減米已充,席民凋殘,八邑席子,復設鄕貢事也。此事之變鄕貢作京貢,非曰措處之得宜,而今於京貢擧行數十年之後,又欲還作鄕貢,則必多有窒礙不通,令飭不行之弊,今姑置之。其一,迎日縣浦項倉,卽爲東北交濟,而屢經北運,穀簿大縮,別將以下朔料,亦無以支計。庚寅,以新貯穀移劃,丙申,更以漕稅米劃給,而倉屬監色料條,竝爲革罷,旣非關防之重鎭,又無典守之穀物,別將永爲革罷,倉舍屬之該縣,或有儲穀移運之事,令本官擧行,似合便宜事也。此倉設置,豈非經遠之謨,而到今事勢,無穀而謂之倉,以倉而尙有別將者,甚無謂也。繡論切實,無容更議,依此革罷,餘外事情,令道臣從長處之後報來。其一,給倭炭封山,在於梁山內浦地,自釜山鎭主管,而樵牧莫禁,山容童濯,近自監營嚴飭禁護,姑就本邑內院封山埋炭,待內浦成林後復舊事也。此實釜鎭難支之弊,而今若以已許之山,漸致童濯,更請他山,則眞所謂秦求無已,日縮百里者也,此豈可輕易語到者哉?邊情所關,極涉未安,當該御史推考,仍爲關飭於道·帥臣處,凡樵牧之違越法令者,一切嚴禁。其一,安東邑基濱於大川,二去丁巳,築長堰於邑基之前,以捍水勢,且壯道里堤,卽邑堤之輔翼,而挽近以來,水道甚高,堤形漸夷,少遇潦雨,輒汎漲。邑堤則及今增補,壯道里則更爲修築,卽本府里民大小之論,故擧皆論列事也。此非猝乍間可論,而亦不可不深憂而永慮,令道臣詳審形便,條列事勢,具意見報來後稟處。其一,馹路凋殘,莫今日若,而濫騎之弊,最爲痼瘼,自今申禁痛革事也。此弊不但此道也。因此別單,竝爲關飭於諸道·諸都,俾有警惕。其一,本道監試試所,量邑大小,排次輪定,自是已例,而近値歉歲,數次設科於監營,士民咸願稱便,左道監試,恒設營下,定式施行事也。外道試邑之輪定,自是舊例,而特因數式,付之巡使,以有營下試取之擧矣。此非永久遵行之事,不過一時權宜之政,則因此而永定試邑,非所可論,置之。其一,近來紙物之極貴,實由於牟利輩締結象胥,廣貿紙物,都聚楮貨,輸之燕市之致。嚴飭三南列邑,察禁其都賈廣貿之習,每當燕行,灣上搜檢時,凡屬紙物之科外帶去,楮皮之混入裹卜,這這摘發,亟施當律事也。楮弊已於完左別單,竝請關飭,不須更論。其一,興海故士人李學海,安東故驛民姜鳳文,釜山故良女朴召史,安東故良女權召史孝烈事也。此則依已例,令該曹稟處,何如?傳曰,允。
又以備邊司言啓曰,卽見慶尙右道暗行御史金基纘別單,則其一,還弊中權詳定,最爲痼瘼,而甚至有小小詳定之名,外此分石·濫捧·削分·以麤換精·替受·拔戶·挪移·臥還·反作等奸弊,指不勝摟。自今爲始,如或繼生新逋,又行權詳,則該守令加倍論勘,分石等許多奸弊,令廟堂嚴飭事也。還弊一款,已於京畿別單,竝請關飭各道,不須更論。其一,軍政闕額,每患難充,幼學冒錄之輩,査出充定,校院驛投托之類,原額外一竝刊汰,各廳稧房及官選武官收布名色,不可全然減削,參量裁定,尙州·星州·金山·居昌等邑,年前査正時,吏輩奸弊多端,軍額虛疊自如,關飭道臣,另加施行,外他邑次第釐正事也。軍弊亦於錦右別單,竝請關飭各道,不須更論,而此別單中,拈出尙·星·金·居等邑,則必有的見爲弊之端,此則另加措辭於該道行會。其一,田政之境界不正,舞弄多端,及今釐革,只有量田一事,令道臣另擇通鍊之一二守宰,先自該邑從便試驗事也。田弊亦於完右別單回啓,已請關問三南,今不架疊。其一,統營便分錢之取殖,最爲民間之痼瘼,而今若盡蕩,則營無支用之資,依舊因循,則民有難保之慮,弊到極處,合有通變,利條錢一萬八千九百五十二兩零中,汗漫者參量剋減,爲八千九百五十二兩零,不得不仍存者,爲一萬兩。就儲留租錢,貿軍布米耗作錢二千五十九兩零及會付米中限二萬石,特許加分,耗作六千兩,漁場稅錢中三千五百兩,合錢一萬一千五百五十九兩零內,一萬兩,便利錢蕩減給代,一千五百五十九兩零,添補於式年籍錢及造船雜費,而本錢之營底所在五萬四千八百八十八兩,各邑鎭所在三萬九千八百七十六兩,債負各人,已成鬼錄,準捧末由,限折半特令蠲蕩,其餘限五年停利排捧,營底軍民,特減三分之二,排年收捧錢作還於三南,取耗作錢,則差過五年,充納兵錢,已爲一萬四千二百十四兩零,又過七年,竝與元還作入,則兵庫錢貸下條九萬四千七百六十四兩零,準數充納,竝令廟堂稟處,而儲留別備,不必擧論,別帖錢穀,亦爲勿施事也。統營便分債之爲嶺沿痼瘼,實如繡單所陳,雖欲更論,無復餘蘊。苟欲矯捄,必革斯可,而第念統營設置,所關何如?今若以近二萬應入之稅,一朝革罷,其應下之剋減者,殆近萬金,東西攛挪,加分取耗者,又過萬餘,則三道摠統之地,不成貌樣,姑捨勿論,其所以摸擬牽補者,又皆非眞有實穀,要之文簿上虛錄,以此責之盡分,視以年例,則竊恐便分之弊雖祛,盡分之弊又生,祛弊生弊,此之謂也。今若有折取經費可以給代者,則何靳乎十萬蕩債,而以今事力,實無議到之地,此事姑且置之。就其中可以裁減者裁減,可以蕩滌者蕩滌,惟在本帥撙節愛養之如何,節用愛民,實與飭戒,不可偏廢,以此關飭該營,另加句檢,俾有實效。其一,巨濟·熊川倭糧補縮條年例劃付九百石,更勿加給,分排各邑,以立其代,補縮所需,自兩邑元還中,推移用下,以除該邑還多之弊事也。此穀劃付,元爲該邑補縮,而今此元穀有裕,還多爲弊,則合有變通,依所請施行事,知委本道。其一,右兵營還多爲弊,一夫所受,恰爲百石,而應作外加作取剩,又爲痼瘼。先以近年移貿條二萬石,具耗詳作,分送各邑,餘在六萬餘石,硬定還摠,無得加劃,加作一款,申明舊典,如或冒法,施以贓律,軍餉米中五千石留穀,以備不時之用事也。右餉爲弊,自昔伊然,甚至有先朝時,屢萬包蕩逋之擧矣。曾未畿年,弊又如前,苟使爲帥臣者,極盡句檢之政,則寧有蕩逋未幾,弊又如此之理乎?雖無以一一追理,而帥臣之已登繡論者,自當嚴勘,分留多寡,元有定式,竝與移貿條分送事,知委道·帥臣處,以爲從長變通。其一,矗營所屬金烏·鳥嶺·禿用三鎭別將中一窠,劃付本營,俾爲軍校拔身之階事也。營校之獨漏久勤,誠爲齎鬱之端,而以此營視之,則合當許施,以諸道言之,則必有繼起之請,一施一否,亦甚難處,置之。其一,兵營兵庫封不動元錢一萬七千六十兩零內,己巳以後流伊犯用,爲一萬一千八百十兩零,各處貸下,爲一千五百五十兩,見在錢,不過爲三千七百兩零。貸下者,自當還充,而犯逋者,申飭道臣,另査充完事也。兵庫封摏之若是枵然,誠極駭痛。其犯用·貸下,當有歸屬,關飭道·帥臣處,以爲刻期徵捧,還充本數後狀聞。其一,東萊追下納,最爲列邑難支之端,年例公作米之自監營劃送者,必準八千五百石,然後該府排用,始可塗抹,而每緣儲置之不足,以致定數之減劃,極不過爲四五千石,課成追納,邑民俱困,自明年爲始,本道儲置八千五百石,依前準劃事也。收租頒降之新米劃下,自有年例,苟使本道參量分排,則寧有萊府追下,如是爲弊之理乎?至於八千五百石之準劃,亦有事勢之牽掣者,姑先關飭本道,以爲從長措處,俾除追納之弊。其一,稱以公用與防弊,結賦加斂,看作例事,夤緣幻弄,百弊層生,故濫雜尤甚處,新定節目,略加減削,另飭道臣,所謂隱漏結之冒減,雜戶名之冒頉,査櫛磨鍊,別般申飭,俾有實效事也。結斂之年增歲加,實爲生民切骨之弊,苟有犯此,罪當何居?在朝庭事體,只當痛禁嚴戢之不已,而今此結戶民處,收斂數爻,量其用下,別成節目云者,原其本意,未始不出於裁制節省,而以外面言之,則便使之加斂也,是可以登諸繡啓乎?此事置之,當該御史推考警責。其一,蒜山倉公鹽,年例所捧,爲三千石,而鹽民本價每石二兩,沿邑發賣爲七兩,將此五兩之剩,以應各處用下,行之已久,弊從而生,元納之外,添貿私鹽,只依公鹽之例,鹽民年年白當,殆無限節。自今鳴旨島·菉島公鹽,依民願永爲革罷,稅錢磨鍊收納,而鹽價中用下合一萬八千兩內,公鹽旣罷,則各項雜費,自歸勿論,其中婢巫納及防債條五千五百兩,分排兩島,使之備納事也。公鹽之弊,誠如繡論,而給代所關,亦難懸度,先爲關問道臣,待報來稟處。其〈一〉,松禁漸弛,烙給無節,申明舊典,別般操飭,漕船之限前徑造,卽由添載易致敗傷,添載一款,令道臣嚴束,晉州牧場船之無時新造者,定以年限,無敢違越事也。此係三禁之一,從前提飭,非止一再,而已於畿繡別單,竝飭諸道,無容更議,而漕船之限前徑造,添載之違越法意,晉州牧場船之襲謬,竝於本道行會時,措辭申飭。其一,軍伍徒存名色,器械服色,尤不成樣,疎虞莫甚,束伍必以壯健擇定,軍器一一改備,春秋聚點,期有實效,水陸習操,五年一次定式事也。戎政之疎虞,莫近日若,繡衣所論,至爲切當,竝爲關飭於諸道·諸都,以盡綢繆之政,而第念春秋兩操,原係不易之典,雖不得一一施行,今亦趁限稟報,卽以國之大政,在於詰戎故也。今以五年一操,遽請定式者,恐非重軍政嚴國典之意,當該御史推考,此事置之,何如?傳曰,允。
又以備邊司言啓曰,卽見黃海道暗行御史沈宜冕別單,則其一,火稅比摠,誠爲痼瘼,故隨起收稅之意,已爲頒給節目,而各宮房所屬火田,亦令隨起執卜,且各宮房·各營門,屯監·導掌輩,藉賣凌轢,不畏官長,侵民多端,一竝革罷,各自本邑收稅上納事也。官與民均不相孚,虛實互眩者,莫如山田火稅,蓋其今年耕明年耕,地無定處,前案付後案付,稅有應額故也。況以本道此稅之最多於他道者乎?依所請發關嚴飭,一從時起執摠,而至於各宮房·各營門屯土,宮監·導掌之革罷事,其在宮府一體之義,民邑竝蘇之道,寧有他議,而第於其間,或不無多少牽掣,在此而雖或蠲弊,在彼而反復添瘼者,有難遽令盡撤。姑先捧甘於內司及各營,如有爲弊之端,悉令痛革,如是提飭之後,又復如前,隨所聞或施重勘,或又永罷之意,一體申飭。其一,軍丁虛額,十爲八九,錢布上納,徵族充數,而各宮·各營屯土作人,擧皆頉役,許多閑丁,俱聚於此,非但免役,竝與受還而頉免,還多民少,難以支保,自今使之平均受還,仍爲捧疤簽伍事也。軍弊已於錦右別單,竝請關飭諸道,今不更論。其一,還政爲弊,多色多端,欲捄還弊,莫若先禁加作之爲急務,令廟堂關飭,更毋有此弊,而仍使半其分留,禁其移轉事也。此事元係法禁,苟或有犯,王律自在,恐無待乎申明,而繡論如此,另加關飭,至於半分半留,非不是糶糴本意,而目下事情,亦有不得不然者,置之。其一,延安·平山·甕津·白川·金川等五邑,均廳免稅之自庚子依前本色上納者,通變矯弊事也。此是惠廳之復舊規也。謂之有損於官府則可也,謂之有害於民生,則恐未可爲篤論,況係經法,不宜撓改,置之。其一,本道都試,依西北例,沒技許用事也。都試之沒技比較,蓋出於不得已之擧,而西·北兩道與嶺南之特許遵舊,卽以邊門事體,與內地有異故也。今若又許海西,則外他諸道·諸都,亦將繼請,如欲盡許之,則有傷銷刻,若一施一否,則又未免向隅之歎,置之。其一,載寧故士人閔始爀,康翎故良人崔晉祺妻金召史孝烈事也。此則依已例,令該曹稟處,何如?傳曰,允。
又以義禁府言啓曰,卽伏見本府配所草記啓下者,時囚罪人李鎭永,徒三年定配,功議各減一等,則當爲徒二年,而以功減一等徒二年半書入,具載善,流三千里定配,功議各減一等,則當爲徒二年半定配,而以功減一等徒三年書入,臣之矇然不察,惶恐待罪之意,敢啓。傳曰,勿待罪。
又以義禁府言啓曰,卽接月令醫員康文翼手本,則時囚罪人李鼎會素患疝積,處冷添劇,食飮全却,氣息奄奄云。罪人病勢如此,則一邊保放,一邊草記,曾有定式矣。李鼎會,姑爲保放之意,敢啓。傳曰,知道。
又以義禁府言啓曰,中官李敏榮,咸鏡道三水府,勿限年定配事,承傳啓下矣。李敏榮,咸鏡道三水府,勿限年定配,而以承傳內辭意,具罪目,依例發遣府羅將,押送配所,何如?傳曰,允。
吏曹啓目粘連,觀此咸鏡道暗行御史沈膺泰書啓,則端川前府使洪近泳,明川前府使李周喆等段,繡啓旣請令攸司稟處,更無可論是白遣。文川郡守李鼎顯段,自庚子稱以捄弊,田結加一分條一千二十四兩零,今春又爲襲謬準捧,一不防弊,全歸雜費是白如可,自巡營發關革罷,則事當還給民間,而乃以七里九毛式,合七百二十八兩零,諉之虛結,防給分排,虛張名目,餘在二百九十五兩零,亦無下落是如爲白有臥乎所,爲先罷黜,令該府拿問處之爲白乎旀。安邊府使徐有素段,留庫舊穀,幾成庄土者,一千五十石,欲爲換精充數,分徵境內,印出勸善之文,將於秋後收納,其措劃雖出於捄弊,名目不美於創例,老成之地,實欠商量是如爲白乎旀。甲山府使李寅熙段,還簿則躬執爬櫛,庫捧則明査加濫,五百石剩餘,充補流戶之逋,三百金還徵,修補崩堞之役,隨處措置,不無善幹是白乎矣,大同米一百九十六石零,以三兩式執錢,詳定外加捧,爲一百九十六兩零,昨秋査得隱結六十八結零,掩不區處是如爲白有臥乎所。上項兩邑守令,竝只罷職爲白乎旀。高原前郡守徐庭淳段,可惜聽斷之糢糊,尙有去後之譏笑是如爲白有臥乎所,不可以已遞而勿論,罷職爲白乎旀。慶源前府使洪雲錫段,及其治簿而歸也,各倉分徵折米二百石零,換作以去是白乎旀。富寧前府使洪翼謨段,庚子·辛丑·壬寅三年排捧還折米,合爲二萬四千九百五十二石零,而每年當捧條八千三百十七石零,至辛丑秋所捧二千九百十石零,因爲減摠於庚子排捧條中,排捧自有年條,則當年排捧條八千三百十七石零,初不擧論,論以糴政,烏得免昏謬之罪是如爲白乎旀。長津前府使鄭珪段,辛丑冬會案折米一萬四千五百六十八石零內,四百四石零兺實還給,昨年營耗作三百石價九百兩,先除於給代之錢,而畢竟充數貸入富民各穀二千石,作折米五百三十三石零內三百石,彌縫餘在二百三十三石,歸之公下是如爲白乎旀。文川前郡守白宗杰段,庚子田結元摠一千七十七結零內,一千五十結零,每負一分式加斂,合錢爲一千五十兩零,托以歉年捄弊磨鍊捧上,全歸私用,辛丑所捧一千五十兩零內,餘在二百七十三兩零,歸之私橐,雖以移衙事言之,有富民許鄕錢一千兩,養謫錢四百兩,赴役錢四十一兩,願納錢三百四十兩,而不費於一財,版築攻役,輪回於千戶,結構綽綽有餘是白去乙,民結加斂,自有法禁,而無難創設,循私肥己之計者,罪當何居是如爲白乎旀。鏡城前判官申萬休段,辛丑會案折米六萬一千七百十三石,自邑會折米一千六百一石,合六萬三千三百十四石內,一萬一千二百三十八石,以壬寅排捧條除之,當年當捧條爲五萬二千七十六石內,新還二千三百八石,排捧條八千三百四十四石,舊還當捧及各庫會貸條二萬五千五百二十九石,土戶式相左條二千二百十八石,竝爲未捧,實捧上,只爲一萬三千六百七十七石是白乎所,莫重國穀,至於過半虛留是如爲白乎旀。前前判官吳正秀段,庚子排捧條一萬一千二百三十八石,丙申停退折米當捧條,丁酉停退全數當捧條,當年新還,竝爲未捧,在任周歲之內,全無擔石之所捧,論以常情,寧有是理是如爲白有臥乎所。上項五邑前任守令,竝只令該府拿問處之爲白乎旀。永興前府使南性敎段,蕩減還之分排,小社或怨,賦稅錢之弛督,月當多愆是如爲白乎旀,吉州前牧使尹明儉段,布商錢之貸下不報,稱怨載市是如爲白乎旀,明川府使白希洙段,操束倘失於弛彀,振刷恐難於整欹是如爲白乎旀,咸興前判官尹致誠段,民貸至今不報,頗有稱冤是如爲白有臥乎所,上項四邑前後守令,竝只從重推考爲白乎旀。定平府使呂東冕段,束濕之方,尤勉剛克是如爲白乎旀,利原縣監韓右譱段,嶺松風落,樵斧夜入,是爲美政之小疵是如爲白有臥乎所,上項兩邑守令,竝只推考爲白乎旀。鍾城府使尹惠鎭段,大同會外流來加下折米一千九百石零,勢將加斂病民之境,而一千十二石零,査出不正之穀,七百六十八石零,自官措劃,次第充報,足稱一省之優績是如爲白有臥乎所,宜有激勸之政,似當施以兒馬賜給之典是白乎矣,係干恩賞,臣曹不敢擅便,上裁敎是白乎旀。監司趙冀永段,律己以嚴,綱紀不令而立,奉法也公,州郡望風自飭,初政先威於礦禁,奸竇盡閉,宿弊遍察於倉簿,碩劃有望是如爲白乎旀,前監司閔致成段,白給錢而捄弊,殘邑蒙惠,出捐穀而減徵,廣津頌德是如爲白有臥乎所,道臣體重,今姑勿論爲白乎旀。其餘道內前後守令·察訪及沿路前後守令·察訪等段,績乏優異,疵無顯著,竝只置之爲白乎旀,其外閫帥·中軍·虞候·邊將·監牧官等乙良,令兵曹稟處爲白乎旀。奏御文字,何等審愼,而穩城前府使柳光魯之光字,誤書永字,不審之失,不可無警,當該御史沈膺泰,從重推考,何如?判付啓,依回啓施行爲良如敎。
上在昌德宮。停常參·經筵。
徐戴淳啓曰,明日召對,取稟。傳曰,停。
金學性啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
徐戴淳啓曰,左副承旨閔致文,同副承旨李源益,今日不爲仕進,竝卽牌招,何如?傳曰,允。
又啓曰,假注書卓景秀,身病猝重,勢難察任,今姑改差,何如?傳曰,允。
卓景秀改差,代以李參鉉爲假注書。
金學性啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以司諫金樂壽,獻納趙完植,正言李潭九,掌令金泰顯,持平柳來維牌不進罷職傳旨,傳于金學性曰,只推。
以左副承旨閔致文,同副承旨李源益牌不進罷職傳旨,傳于徐戴淳曰,只推。
傳于洪祐喆曰,左副承旨許遞,前望單子入之。
承旨前望單子入之,朴容壽落點。
徐戴淳啓曰,吏曹郞廳來言,守令有闕,政事,取稟。傳曰,當日爲之。
有政。吏批,判書趙秉鉉進,參判徐英淳病,參議朴容壽病,右副承旨洪祐喆進。以金興根爲知經筵,李翊會爲分內醫提調,元錫周爲忠勳都事,吳淳常爲司䆃主簿,鄭基重爲造紙別提,沈明奎爲禁府都事,成原默爲安邊府使,閔致鳳爲甲山府使,禹錫文爲文川郡守。
兵批,判書朴晦壽病,參判金箕晩病,參議李是鍊入直進,參知洪龜爕病,左承旨徐戴淳進。啓曰,兵批無緊窠,吏批無送西之人,無政事之意,敢啓。傳曰,知道。
金學性啓曰,試官之出榜詣闕例也,而文二所參試官正言南性敎,謂有身病,自外徑歸,事甚未安。推考,何如?傳曰,允。
金學性,以都摠府言啓曰,新除授副摠管李惟秀·李完植,時無職名,竝令該曹口傳付軍職,何如?傳曰,允。
兵曹口傳政事,護軍單李惟秀·李完植。
金學性,以備邊司言啓曰,卽見水原留守權敦仁所報,則以爲,本府大皇橋,卽陵園火巢內御路,而自經年前大水之後,防築潰決,至于逌瞻峴底,而汰覆嚙堀,縱橫亘綿,非但莫重御路,頓失面目,各節享香祝,皆從山嶺爬越而行,萬萬悚悶。欲趁農功之畢,卽始改築之役,而量其物費,不可以三數千金爲計,本府歲入,元自不敷,似此鉅役,辦出無路,賑濟庫時在中米一千石,若蒙劃下,則約綽經紀,其不足者,自本府某樣方便爲辭矣。此係御路,宜有每年修飭之政,而許久抛置,仍成汰落,在今事勢,不可無補築之役,苟欲始役,亦不可無財力之措處,而所報賑米取用,旣是自該營辦得,又非時急應用者,則似爲穩便,依此許劃,何如?傳曰,允。
又以備邊司言啓曰,卽見咸鏡道暗行御史沈膺泰別單,則其一,本道還穀折米,南關二十八萬九千三百七十石零,北關四十六萬六千一百九十三石零,南·北枵峙,其來已久,故或減價作錢,或船運移轉,而以其詳定之南三兩北二兩,準折之南戶式北土式,年例作錢及以穀應下,每多於南。且端川折米七萬一千五百九十六石內,唐米爲六萬九千三百二十四石零,唐多之弊,獨在此邑。六鎭及三·甲折米二十九萬三十三石零,積峙之患,偏苦於是,如欲均之,執錢移轉分排於南關,庶可爲矯捄之一策事也。此路還弊,自昔伊然,槪出於南·北關移劃山海倉互換之由,而今則南·北關移劃,雖有朝禁,山海倉互換,仍成邑謬,穀以朽敗,民以蕩析,果不可無變通之政。而但今移北就南之論,亦未可爲十分洽當,南折米近三十萬,寧有糴少之患乎?至於端川一邑之唐米七萬,尤宜釐革,此則姑先關飭道臣,使之從長處之,北穀則不必變作南穀,以每年幾石,按式執錢,定色吏立限納于京司,則在原簿,雖有土式之減價,在各邑,當爲還分之祛弊。而此事未可懸度,竝爲關問道臣,俾卽具意見報來後,京司句管之節,穀物多寡之數,更爲稟處。其一,六鎭俱是濱江之邑,每經潦漲,輒增災傷,比比有成川浦落地稅白徵,而其中慶源,尤多汰落,幾至千結。改量陳起,俾補減縮之摠,養植樹木,以防衝激之患事也。邊上改量,有難遽議,而植木防川之論,誠爲切當,令道臣關飭六鎭,各別施行,勿以文具視之,亦以植木多寡,作爲守宰課評,俾有實效。其一,鏡城以關防重地,近値本倅之昏謬,又當交遞之頻數,一年二年,馴致板蕩,爲今之計,只擇勤幹威猛之人,使之收刷,則庶可矯捄事也。鏡倅擇差,已有向來草記,雖未知新倅措處如何,姑俟其治否而處之,今非可論。其一,厚州西三社,卽江界左寨,而劃地之議,以其蔘防二政,迄未歸政,顧其地距江治爲七百里,在厚邑不過十里,凡係聽訟納稅察奸防弊之道,遠近難易,如是懸殊,劃付一款,不容少緩事也。江·厚割界,已有別遣繡衣之書啓,不必於此架疊。其一,文川之雲林,安邊之永豐,俱是山社,而一自荐歉,村落空虛,田結陳廢,蕭條荒涼,餘存無幾,令道臣詳査其流亡陳荒,依庚子永興·高原山社例,俾蒙顧恤事也。年前永·高兩邑之山社減摠,特出於曠絶之澤,而若以此看作傍照之恒例,則設令雲林·永豐之甚於永·高兩社,安知無他邑陳荒之尤甚於雲·永乎?此路一開,弊不可言,置之。其一,本道民役之最矜者,卽船·盆兩稅,而朽船破釜之形止永沒,主漢已葬者,以其案付虛名,長在族徵遍海,令道臣詳査其時存實數,籤付新案,以報該廳事也。漁鹽船稅,已請關飭諸道,今不更論。其一,茂山府往在二去庚午·辛未大歉,峽農稍登,流民頗集,而其中穩城軍民流寓者最多,以穩城軍額三百九十五名,移送本府,以待穩戶滿三千,而九十年之間,茂民日就凋散,穩戶歲漸增加,其在通變之方,合有復屬之擧事也。茂·穩戶口之增減,旣如繡單,則移定額,合有還本,令道臣詳察兩邑事勢,從長處之。其一,甲山之鎭東·雙靑·黃土岐,三水之新乫坡知·小農五鎭,旣非嶺阨關防,又無有無緊歇,而凋殘已極,將至自廢,從民願革罷恐好。其中雙·黃兩堡,雖是三營親騎衛輪辟之窠,何患無通變乎?事係更張,下詢廟堂處之事也。五鎭革罷之論,其來久矣。防阨之更張,輪辟之代定,利害便否,亦難懸度,姑先關問於該道道臣及南兵使處,使之具意見報來後稟處。其一,長津府乙未歉荒之後,糴法蕩然,會案折米一萬二千餘石內,停退三千石,未捧三千石,實還六千石,而每値守令昏謬,以致椽胥舞弄,可據文蹟,竝爲燒火,一邑之還,指徵無處。雖以辛丑會案觀之,折米一萬四千五百石零內,實還分給,只爲四百四石,還戶不過三百餘戶,還耗中出支放應下一千一百餘石,將何辦責?令道臣徐究脈絡,區別虛實,乙·丙以後守令,現出躬犯實數,施以當律事也。此邑凋弊,一至於此,以致年前別劃穀物,俾防民弊,而今單又如此,誠爲該痛,令道臣另加査實,區別狀聞,始逋躬犯等守令,亦爲一體論列事,分付。其一,咸興故土官尹鐸,甲山故學生盧昌祖,鍾城故學生朱彭遠妻吳氏孝烈事也。此則依已例,令該曹稟處,何如?傳曰,允。
又以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子八人內,三矢入格六人,二矢入格二人矣。鐵箭今已畢試,片箭鱗次試取,而元貫革外,加設二貫革之意,敢啓。傳曰,知道。
又以武一所試官意啓曰,臣所今日片箭應射擧子四十七人內,邊二中一人,邊一中四人矣。片箭旣已畢試,騎芻·騎槍,當爲試取,而無一人應試者,鳥銃鱗次試取,而元貫革外,加設二貫革之意,敢啓。傳曰,知道。
又以武一所試官意啓曰,臣所今日鳥銃應放擧子十三人內,邊一中二人矣。各技皆已畢試,今方修正榜目之意,敢啓。傳曰,知道。
兵曹啓目粘連,觀此咸鏡道暗行御史沈膺泰書啓,則西北僉使金熙度段,十餘鎭卒,六處烽把,難保來後之無闕是如爲白有臥乎所,鎭卒烽把,旣難保其無闕,則溺職可知,罷黜爲白乎旀。前中軍柳億段,村民之推捉相屬,而犴扉不閉,債捧之董督非職,而賄逕潛開,妓女之重棍,是何刑罰,奸校之貼席,全沒體通,五百金之構罪捧賂,富民茹冤,四千石之公穀虛簿,還政板蕩是如爲白有臥乎所,督債捧賂,還穀虛簿,俱係不法,令該府拿問處之爲白乎旀。魚游澗前僉使李民璜段,五百包之移糴主邑,七八首之減牛例捧,奚但小堡防衛,足爲遐民翹楚是如爲白乎旀,古豐山前萬戶康鵬禎段,自備財力,身操版鍤,衙廨樓堞,一新修補,民力不煩是如爲白有臥乎所,上項兩鎭將之能擧其職,殊爲可尙,其在激勸之道,宜有褒嘉之典是白乎矣,康鵬禎段,向引該帥臣狀請,已蒙邊將除授之典,今姑勿論爲白乎旀,李民璜段,似當施以相當職調用之典是白乎矣,係干恩賞,不敢擅便,上裁敎是白乎旀。前北兵使許棨段,剛斷之姿,綜明之材,常時節制,壁壘之精彩一變,課朔賞罰,騎射之技藝就鍊,西塞防守,尙傳餘威,北圉乘漳,倚以爲重,至若逋案之詳査,需米之精捧,亦見閫對是如爲白有臥乎所,諸條論列,殊爲可嘉是白乎矣,閫帥事體,與守令·邊將有異,今姑勿論爲白乎旀。其餘閫帥·中軍·虞候·邊將·監牧官等,別無優異之績,亦無顯著之疵,竝只置之爲白乎旀。奏御文字,何等審愼,而高嶺前僉使朴載寬,書以在觀,殊涉不審,不可無警,當該御史沈膺泰推考,何如?判付啓,依回啓施行爲良如敎。
上在昌德宮。停常參·經筵。
徐戴淳啓曰,明日召對,取稟。傳曰,停。
洪祐喆啓曰,來十一日,朝參日次矣,敢稟。傳曰,停。
又啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
傳于徐戴淳曰,禮房承旨馳詣孝昌墓,奉審摘奸以來。
傳于徐戴淳曰,都承旨·左承旨竝許遞,前望單子入之。
承旨前望單子入之,趙斗淳·趙得林落點。
傳于洪祐喆曰,時囚甚多,勿拘齋日,開坐事,分付。
洪祐喆,以兵曹言啓曰,今此幸行時侍衛,不可不備,宣傳官有闕之代,口傳差出,何如?傳曰,允。
兵曹口傳政事,以鄭宅善爲宣傳官。
洪祐喆,以兵曹言啓曰,闕內入直訓鍊都監局別將·把摠·哨官,內三廳將·守門將,禁衛營哨官等番單子,每中日入啓受點矣。今九月初十日,中日當次,而幸行相値,勢難入啓受點,依例回鑾翌日,入啓受點,分所單子,待受點卽爲書入,巡將監軍,依例以今初九日受點人員,初十日至,使之仍察之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,今此幸行時隨駕武藝別監一百六十二人饌價錢,每人各三錢,門旗手二十八名饌價錢,每名各一錢五分,依例分給之意,敢啓。傳曰,知道。
又以義禁府言啓曰,保放罪人李鼎會,還囚議處以入,而病勢一向未差,仍爲保放之意,敢啓。傳曰,知道。
義禁府照目粘連,白川前郡守洪翰周矣本府議啓內,凡諸臚列,俱屬已例,而未免襲謬,當其措處,或緣吏奸,而亦卽覺察是白乎乃,不可以事勢所致,有所參恕。以此照律,罪杖九十收贖,告身盡行追奪,徒二年半定配,私罪。奉敎依允爲旀,功議各減一等爲良如敎。又照目粘連,海州前判官洪鍾浩矣本府議啓內,繡啓之許多論列,俱係不經,而囚供之逐條辨明,亦有可據是白乎矣,法意攸在,有難容貸。以此照律,罪杖一百收贖,告身盡行追奪,流三千里定配,私罪。奉敎依允爲旀,功減一等爲良如敎。又照目粘連,黃海前水使吳顯文矣本府議啓內,臨歸債帳,縱云區處,移此充彼,亦是公貨是白乎則,借貸未勘,均是爲罪。以此照律,罪杖一百收贖,告身盡行追奪,流三千里定配,私罪。奉敎依允爲旀,功議各減一等爲良如敎。又照目粘連,群山前僉使朴宗喆矣本府議啓內,還稅米之換色取剩,數雖不多,闔眼債之依舊責捧,事涉失當。以此照律,罪杖一百收贖,告身盡行追奪,流二千五百里定配,私罪。奉敎依允爲旀,功減一等爲良如敎。又啓目,黃海前中軍張斗斌原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前李奎燦亦,還耗作錢,雖因營關,而罪在立本,衙祿渾徵,諉以邑例,而事係不法兺除良,外他諸條所犯,有難一例苛論,以此照律,何如?判付啓依允。又啓目粘連,向前咸英錫段,還分之代以空石,捧以錢穀,事未前聞,海稅之謂之不足,斂之結摠,數亦不少兺除良,私養山之憑藉斫伐,貿穀船之執留捧賂,俱係不法,難免重勘,以此照律爲白乎旀,金秀鍾段,三萬石流來之逋,旣未收殺,二十結加報之災,亦無歸屬是白乎則,法意至重,俱有當律,以此照律爲白乎旀,朴長廩段,區劃錢之減數分結,縱爲充逋,吏奴還之於民混徵,實涉乖當是白乎則,其所以釐弊之方,適足爲違法之端,以此照律,何如?判付啓依允。又照目粘連,向前李升權段,外倉移轉之作爲支放,縱是按例之事,近祠塚墓之多數削掘,實係不忍之政是白如乎,祗緣襲謬之失,自歸重勘之科,以此照律爲白乎旀。李鼎會段,移耗取用,謂是營例之卽然,軍米請得,亦爲支放之不足是白乎乃,罪在襲謬,法難容貸,以此照律爲白乎旀。趙元錫段,債簿之未勘,緣於徑遞,査徵之歸屬,的有明據是白乎矣,旣登繡論,不可以爰辭,有所參恕,以此照律,何如?判付啓依允。又啓目粘連,向前李德秀段,詗布排定,專爲軍額之均疤,還錢添作,實緣營劃之減數是白乎則,初意非在於冒犯,本事庶可以原恕是白乎矣,繡啓體重,以此照律爲白乎旀。申在順段,倉還取剩,縱有充補,災結犯用,大違法意是白乎則,外他諸條,不必苛論,以此照律爲白乎旀。趙毅存段,還穀添作,雖緣吏奸,剩結査徵,竟歸官用兺除良,許多鄙瑣之事,猶屬細故,法意至嚴,焉逭當律?以此照律爲白乎旀。尹喜柱段,富民之構罪索賂,已是鄙瑣,班儒之罰定討錢,尤極乖悖兺除良,凡係賣鄕,數甚夥多,以若不法,罪難容貸,以此照律爲白乎旀。高惠鎭段,吏鄕賣任,縱云歸屬之有據,饒戶捧賂,難免鄙瑣之招謗是白如乎,不可以囚供分疎,有所參恕,以此照律爲白乎旀。洪大恒段,雇倉錢之取用,縱緣客舍之繕修,移轉米之加作,竟爲京第之輸送是白乎所,反啓斂民之弊,莫掩憑公之跡,以此照律爲白乎旀。李能淵段,所犯諸條,固非一端是白乎矣,第其査陳結之劃付官用,專昧法意之至重,補民錢之創行結斂,罔念奸弊之多端是白遣,還穀之無難作用,都結之爲吏充逋,俱係冒法而犯科,不可以囚供之自明,有所參恕,以此照律爲白乎旀。洪羲宣段,各項錢穀之取剩,謂非躬犯,凡諸鄙瑣之招謗,別無指的是如是白乎矣,苟或毫無所犯,豈至苛論若是?以此照律爲白乎旀。方允弼段,收布軍之加外査出,自致騷擾之弊,有闕馬之多未立代,難免鄙瑣之謗,法意所在,無以參恕,以此照律,何如?判付啓依允。又啓目粘連,向前申在儉段,鎭營本非詞訟之衙,官守又在貶罷之後,而非理聽訟,不啻一再,債錢勒捧,殆近三千是白乎則,罔念法意之攸在,自歸貪鄙之科,以此照律爲白乎旀。金命爀段,還各穀之立本取剩,愍不畏法,軍餉米之充報私債,尤爲無良兺除良,凡係肥己之事,有難摟指而計是白乎則,罪犯貪鄙,法難饒貸,以此照律爲白乎旀。申道俊段,減額鎭屬,而取用番布,爲送眷率,而又奪防錢兺除良,外此諸條所犯,恰爲千有餘金是白乎則,事係不法,罪難容貸,以此照律,何如?判付啓依允。又啓目粘連,向前丁台和亦,長番擧行,何等愼重,而事多不審,罪宜重勘,以此照律,何如?判付啓依允。
上在昌德宮。停常參·經筵。
自開東至辰時,灑雨下雨,測雨器水深二分。
李源益啓曰,明日召對,取稟。傳曰,停。
趙得林啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
金學性啓曰,左副承旨趙得林,今日不爲仕進,卽爲牌招,何如?傳曰,允。
李源益,以禮曹言啓曰,全羅道觀察使封進今九月令宗廟薦新石榴,來十月令宗廟薦新柚子,今初九日薦進,而景慕宮薦新石榴·柚子,則慶尙道例爲封進矣。本道所封,未及上來,莫重薦獻,不可後時,依前例,以宗廟薦新加封石榴·柚子,同日一體薦進,何如?傳曰,允。
又以承文院都提調意啓曰,上土·滿浦兩鎭越邊家舍折毁事,盛京禮部咨文,今又出來矣。咨內辭意,與前此出來咨文及北京咨文一般,而旣皆以前頭使行,具表申謝之意,纔已回咨,又因北京禮部咨謄書上諭而出送,則比他知道咨文,煞有間焉。以承領之意,撰出回咨,正書安寶後,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
趙得林,以禁衛營言啓曰,綏陵·懿陵幸行時,本營隨駕事,命下矣。銅龍門則哨官李萬緖,京中哨軍三十名,集賢門則別武士張命琦,西營則哨官金興碩,助番牙兵四十名,廣智營則哨官李春亨,助番牙兵五十名,率領入直,新營則千摠崔柱德,騎士將方禹聲,把摠權思麟,哨官金成元,敎鍊官朴儁煥,騎士二十五人,兼別破陣二名,京標下軍三十名,率領入直,南別營則哨官李光濟,別騎衛一人,別牙兵七名,率領守直,火藥庫則哨官金柱秀,別破陣八名,兼別破陣六名,率領守直之意,敢啓。傳曰,知道。
又以義禁府言啓曰,保放罪人李鼎會,還囚照律以入之意,敢啓。傳曰,知道。
義禁府照目粘連,尙州前營將申在儉,加德前僉使金命爀,知世浦前萬戶申道俊矣本府議啓內,申在儉段,鎭營本非詞訟之衙,官守又在貶罷之後,而非理聽訟,不啻一再,債錢勒捧,殆近三千是白乎則,罔念法意之攸在,自歸貪鄙之科,以此照律爲白乎旀,金命爀段,各穀之立本取剩,暋不畏法,軍餉米之充報私債,尤爲無良兺除良,凡係肥己之事,有難摟指而計是白乎則,罪犯貪鄙,法難饒貸,以此照律爲白乎旀,申道俊段,減額鎭屬,而取用番布,爲送眷率,而又奪防錢兺除良,外此諸條所犯,恰爲千有餘金是白乎則,事係不法,罪難容貸。以此照律,罪,申在儉·申道俊等段,以求索律,各杖一百收贖,告身盡行追奪,流三千里定配,金命爀段,以求索律,杖一百流三千里,以其年七十四,依律文收贖,只告身盡行追奪,竝只私罪。奉敎依允爲旀,申在儉·申道俊等段,竝只功減一等爲良如敎。又照目粘連,尙州前牧使李德秀,星州前牧使申在順,金海前府使趙毅存,河東府使尹喜柱,河東前前府使高惠鎭,昆陽前前郡守洪大恒,金山前郡守李能淵,泗川前縣監洪羲宣,召村前察訪方允弼等矣本府議啓內,李德秀段,洞布排定,專爲軍額之均疤,還錢添作,實緣營劃之減數是白乎則,初意非在於冒犯,本事庶可以原恕是白乎則,繡啓體重,以此照律爲白乎旀,申在順段,倉還取剩,縱有充補,災結犯用,大違法意是白乎則,外他諸條,不必苛論,以此照律爲白乎旀,趙毅存段,還穀添作,雖緣吏奸,剩結査徵,竟歸官用兺除良,許多鄙鎖之事,猶屬細故,法意至嚴,焉逭當律?以此照律爲白乎旀,尹喜柱段,富民〈之〉構罪索賂,已是鄙鎖,班儒之還定討錢,尤極乖悖兺除良,凡係賣鄕,數甚夥多,以若不法,罪難容貸,以此照律爲白乎旀,高惠鎭段,吏鄕賣任,縱云歸屬之有據,饒民捧賂,難免鄙瑣之招謗是白如乎,不可以囚供分疏,有所參恕,以此照律爲白乎旀,洪大恒段,雇倉錢之取用,縱緣客舍之繕修,移轉米之加排,竟爲京第之輸送是白乎所,反啓斂民之弊,莫掩憑公之跡,以此照律爲白乎旀,李能淵段,所犯諸條,固非一端是白乎矣,第其査陳結之劃付官用,專昧法意之至重,補民錢之創行結斂,罔念奸弊之多端是白遣,還穀之無難作用,都結之爲吏充逋,俱係冒法而犯科,不可以囚供之自明,有所參恕,以此照律爲白乎旀,洪羲宣段,各項錢穀之取剩,謂非躬犯,凡諸鄙瑣之招謗,別無指的是如是白乎矣,苟或毫無所犯,豈至苛論若是?以此照律爲白乎旀,方允弼段,收布軍〈之〉加外査出,自致騷擾之弊,有闕馬之多未立代,難免鄙瑣之謗,法意所在,無以參恕。以此照律,罪,李德秀段,以違令律,笞五十收贖,解見任別敍,申在順·趙毅存等段,以那移及收稅律,申在順,杖一百收贖,告身盡行追奪,流三千里定配,勿限年禁錮,趙毅存,杖一百收贖,告身盡行追奪,流三千里定配,又五年禁錮,尹喜柱·高惠鎭·洪羲宣等段,以求索借貸律,各杖一百收贖,告身盡行追奪,流三千里定配,洪大恒·李能淵等段,以那移律,各杖一百收贖,告身盡行追奪,流三千里定配,方允弼段,以不應爲事理重律,杖八十收贖,奪告身三等,竝只私罪。奉敎依允爲旀,李德秀·申在順·趙毅存·高惠鎭·洪大恒·方允弼等段,竝只功減一等,尹喜柱·李能淵·洪羲宣等段,竝只功議各減一等爲良如敎。又照目粘連,前統制使李升權,前前統制使李鼎會,慶尙前前右兵使趙元錫等矣本府議啓內,李升權段,外倉移轉之作爲支放,縱是按例之事,近祠塚墓之多數削掘,實係不忍之政是白如乎,秪緣襲謬之失,自歸重勘之科,以此照律爲白乎旀,李鼎會段,移耗取用,謂是營例之卽然,軍米請得,亦爲支放之不足是白乎乃,罪在襲謬,法難容貸,以此照律爲白乎旀,趙元錫段,債簿之未勘,緣於經遞,査徵之歸屬,的有明據是白乎矣,旣登繡論,不可以爰辭,有所參恕。以此照律,罪,李升權段,以受財律,杖一百收贖,告身盡行追奪,流二千五百里定配,李鼎會段,以受財律,杖一百流三千里,以其年七十二,依律文收贖,只告身盡行追奪,趙元錫段,以受財律,杖一百收贖,告身盡行追奪,流三千里定配,竝只私罪。奉敎依允爲旀,李升權·李鼎會等段,竝只功減一等,趙元錫段,功議各減一等爲良如敎。又照目粘連,昆陽前郡守李奎燦矣本府議啓內,還耗作錢,雖因營關,而罪在立本,衙祿渾徵,諉以邑例,而事係不法兺除良,外他諸條所犯,有難一例苛論。以此照律,罪杖一百收贖,告身盡行追奪,流三千里定配,私罪。奉敎依允爲旀,功議各減一等爲良如敎。又照目粘連,興海前縣監咸英錫,玄風前縣監金秀鍾,軍威前縣監朴長廩等矣本府議啓內,咸英錫段,還分之代以空石,捧以錢穀,事未前聞,海稅之謂之不足,斂之結摠,數亦不少兺除良,私養山之憑藉斫伐,貿穀船之執留捧賂,俱係不法,難免重勘,以此照律爲白乎旀,金秀鍾段,三萬石流來之逋,旣未收刷,二十結加報之災,亦無歸屬是白乎則,法意至嚴,俱有當律,以此照律爲白乎旀,朴長廩段,區劃錢之減數分給,縱爲充逋,吏奴還之村民混徵,實涉乖當是白乎則,其所以釐弊之方,適足爲違法之端。以此照律,罪,咸英錫·朴長廩等段,以制書有違律,各杖一百收贖,告身盡行追奪,金秀鍾段,以求索及收稅律,杖一百收贖,告身盡行追奪,流二千里定配,又三年禁錮,而三年禁錮,以過年限守令,依受敎分揀,竝只,私罪。奉敎依允爲旀,咸英錫·朴長廩等段,竝只功減一等,金秀鍾段,功議各減一等爲良如敎。又照目粘連,中官丁台和矣本府議啓內,長番擧行,何等審愼,而事多不審,罪宜重勘。以此照律,罪杖八十收贖,奪告身三等,私罪。奉敎依允爲旀,功減一等爲良如敎。又啓目粘連,向前張斗斌亦,賊贓之不洽本主,跡涉見利,訟債之添徵口錢,事未前聞是白乎則,俱係不法,難免重勘,以此照律,何如?判付啓依允。
趙得林,以義禁府言啓曰,時囚罪人趙毅存,杖一百流三千里定配,又五年禁錮,尹喜柱·高惠鎭·洪大恒·李能淵·洪羲宣·趙元錫·申在儉·申道俊·李圭燦等,各杖一百流三千里定配,李升權,杖一百流二千五百里定配,金秀鍾,杖一百流二千里定配照律公事判付內,依允,趙毅存·高惠鎭·洪大恒·李升權·申在儉·申道俊等,各功減一等,尹喜柱·李能淵·洪羲宣·趙元錫·金秀鍾·李圭燦等,各功議各減一等事,命下矣。趙毅存,功減一等,杖一百收贖,告身盡行追奪,黃海道新溪縣所坪驛,徒三年定配,又五年禁錮,尹喜柱,功議各減一等,杖九十收贖,告身盡行追奪,忠淸道海美縣夢熊驛,徒二年半定配,高惠鎭,功減一等,杖一百收贖,告身盡行追奪,忠淸道舒川郡豆谷驛,徒三年定配,洪大恒,功減一等,杖一百收贖,告身盡行追奪,忠淸道藍浦縣藍田驛,徒三年定配,李能淵,功議各減一等,杖九十收贖,告身盡行追奪,江原道平昌郡平安驛,徒二年半定配,洪羲宣,功議各減一等,杖九十收贖,告身盡行追奪,忠淸道忠州牧連原驛,徒二年半定配,李升權,功減一等,杖一百收贖,告身盡行追奪,忠淸道禮山縣日興驛,徒三年定配,趙元錫,功議各減一等,杖九十收贖,告身盡行追奪,忠淸道定山縣楺楊驛,徒二年半定配,金秀鍾,功議各減一等,杖九十收贖,告身盡行追奪,忠淸道靑陽縣金井驛,徒二年半定配,申在儉,功減一等,杖一百收贖,告身盡行追奪,黃海道長淵縣新行驛,徒三年定配,申道俊,功減一等,杖一百收贖,告身盡行追奪,黃海道谷山府所串驛,徒三年定配,李圭燦,功議各減一等,杖九十收贖,告身盡行追奪,黃海道信川郡元山驛,徒二年半定配,而以議啓內辭意,具罪目,依例發遣府書吏·羅將,押送各其配所,何如?傳曰,允。
又以義禁府言啓曰,時囚罪人朴宗喆,杖一百流二千五百里,吳顯文,杖一百流三千里定配,洪翰周,杖九十徒二年半定配照律公事判付內,依允,朴宗喆,功減一等,吳顯文·洪翰周等,功議各減一等事,命下矣。朴宗喆,功減一等,杖一百收贖,告身盡行追奪,江原道狼川縣山陽驛,徒三年定配,吳顯文,功議各減一等,杖九十收贖,告身盡行追奪,忠淸道永同縣會同驛,徒二年半定配,洪翰周,功議各減一等,杖七十收贖,告身盡行追奪,黃海道平山府金巖驛,徒一年半定配,而以議啓內辭意,具罪目,依例發遣府書吏·羅將,押送于各其配所,何如?傳曰,允。
又以義禁府言啓曰,時囚罪人申在順,杖一百流三千里定配,勿限年禁錮照律公事判付內,依允,功減一等事,命下矣。申在順,功減一等,杖一百收贖,告身盡行追奪,徒三年定配,勿限年禁錮,而卽接其戶奴呈狀,則其上典承重祖母今年七十二,無兄弟獨身,依律文許贖爲辭矣。取考律文,則大明律存留養親條,有曰祖父母老疾應侍,家無以次成丁者,若犯徒流,只杖一百,餘罪收贖。申在順徒三年定配,以其承重祖母年七十二無兄弟獨身,依律文收贖,只告身盡行追奪,勿限年禁錮放送之意,敢啓。傳曰,知道。
又以義禁府言啓曰,時囚罪人洪鍾浩,杖一百流三千里照律公事判付內,依允,功減一等事,命下矣。洪鍾浩,功減一等,杖一百收贖,告身盡行追奪,徒三年定配,而卽接其戶奴呈狀,則其上典母年七十六,無兄弟獨身,依律文許贖爲辭矣。取考律文,則大明律存留養親條,有曰父母老疾應侍,家無以次成丁者,若犯徒流,只杖一百,餘罪收贖。洪鍾浩徒三年定配,以其母年七十六無兄弟獨身,依律文收贖,只告身盡行追奪,放送之意,敢啓。傳曰,知道。
義禁府照目粘連,前中軍張斗斌矣本府議啓內,賊贓之不給本主,跡涉見利,訟債之添徵口錢,事未前聞是白乎則,俱係不法,難免重勘。以此照律,罪杖一百收贖,告身盡行追奪,流三千里定配,私罪。奉敎依允。
上在昌德宮。停常參·經筵。
開東,下霜。
趙得林啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
徐戴淳啓曰,明日幸行相値,視事頉稟之意,敢啓。傳曰,知道。
趙斗淳啓曰,明日大駕詣綏陵入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
金學性,以兵曹言啓曰,今此幸行時,左邊捕盜大將趙存中,以禁軍別將隨駕矣。在前如此之時,有他邊大將兼察之例,回鑾間右邊捕盜大將柳基常,姑令兼察,何如?傳曰,允。
金學性啓曰,因兵曹草記,今此幸行時,左邊捕盜大將趙存中,以禁軍別將隨駕矣。在前如此之時,有他邊大將兼察之例,回鑾間右邊捕盜大將柳基常,姑令兼察事,允下矣。兼察左邊捕盜大將柳基常,卽爲牌招,聽傳敎,何如?傳曰,允。
傳于李源益曰,政官牌招,開政。
有政。吏批,判書趙秉鉉進,參判徐英淳病,參議未差,同副承旨李源益進。以金輔根爲吏曹參議,金興根爲知春秋,李玄五爲尙衣僉正,申錫範爲軍器判官,李肇永爲濟用判官,鄭憲容爲司僕主簿,韓正敎爲瑞興府使,曺百承爲引儀。兼持平曺錫雨·趙徽林,以上幷減下。
兵批,判書朴晦壽進,參判金箕晩病,參議李是鍊病,參知洪龜爕入直,右承旨金學性進。啓曰,知訓鍊今當差出,而當品中可擬之人乏少,從二品竝擬,何如?傳曰,允。以李完植爲知訓鍊,宋觀和爲備邊郞,李孺虎·尹斗煥爲武兼,任泰瑛爲全羅兵使,鄭裕俊爲羅州營將,金善翼爲忠淸水虞候,康鵬禎爲西北僉使。副護軍單閔致文·朴容壽。
吏批,再政。以李濟憲爲長寧殿令,李敏翼爲平市主簿,崔璜爲氷庫別提,金在星爲淳昌郡守。
傳于金學性曰,明日出宮門路,以協陽門爲之。
徐戴淳,以成均館同知館事行大司成意啓曰,今九月初九日,儒生課試,當爲設行,而大提學未差,限內不得爲之之意,敢啓。傳曰,知道。
金學性,以兵曹言啓曰,忠翊衛將成載韶,以其病難供職,呈狀乞遞,改差,何如?傳曰,允。
又以扈衛廳留都大臣意啓曰,臣承命留都,一依兵曹啓下事目,率領扈衛軍官·軍士,今日申時量,結陣扈衛之意,敢啓。傳曰,知道。
趙得林,以義禁府言啓曰,慶源前府使洪雲錫,富寧前府使洪翼謨,長津前府使鄭珪,文川郡守李鼎顯,前郡守白宗杰,鏡城前判官申萬休,前前判官吳正秀,前中軍柳億,竝拿問處之事,傳旨啓下矣。洪雲錫,下去江原道原州地,鄭珪,下去忠淸道大興地,白宗杰,下去平安道定州地,吳正秀,時在黃海道平山府配所,洪翼謨·李鼎顯·柳億等,自任所未及上來,依例發遣府書吏·羅將,竝拿來,申萬休,前以他罪,方在待待命中,待就囚,添問目捧供,何如?傳曰,允。待待命拿囚。
又以義禁府言啓曰,因咸鏡道暗行御史沈膺泰書啓,吏曹回啓內,端川前府使洪近泳,明川前府使李周喆罪狀,旣請令攸司稟處,更無可論爲辭矣。李周喆,以忠州營將,時在任所,依例發遣府書吏,交代後拿來,洪近泳下去京畿楊州地云,依例發遣府羅將,拿來,何如?傳曰,待待命拿囚。
又以義禁府言啓曰,時囚罪人張斗斌,杖一百流三千里照律公事判付內,依允事,命下矣。張斗斌,杖一百收贖,告身盡行追奪,流三千里定配,而卽接其戶奴呈狀,則其上典父年七十九,無兄弟獨身,依律文許贖爲辭矣。取考律文,則大明律存留養親條,有曰父母老疾應侍,家無以次成丁者,若犯徒流,只杖一百,餘罪收贖。張斗斌,流三千里定配,以其父年七十九無兄弟獨身,依律文收贖,只告身盡行追奪,放送之意,敢啓。傳曰,知道。
上在昌德宮。停常參·經筵。
大駕詣綏陵入齋室後,內閣·政院·藥房·玉堂·朝廷二品以上·六曹堂上口傳問安。答曰,知道。大王大妃殿·王大妃殿遣承旨問安。答曰,知道。綏陵親祭,仍詣懿陵親祭,還入齋室後,內閣·政院·藥房·玉堂·朝廷二品以上·六曹堂上口傳問安。答曰,知道。還內後,內閣·政院·藥房·玉堂·朝廷二品以上·六曹堂上口傳問安。答曰,知道。
藥房都提調鄭元容,提調徐憙淳,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐戴淳啓曰,明日常參·經筵,取稟。傳曰,停。
金學性啓曰,備邊司郞廳來言,今日賓廳日次,而幸行相値,不得來會云矣,敢啓。傳曰,知道。
趙得林啓曰,臣以大王大妃殿·王大妃殿問安進去,下直之意,敢啓。傳曰,知道。
又啓曰,卽者義禁府都事來言,今日幸行時,駕側鳴錚罪人金啓東等五十四人,移送秋曹云矣,敢啓。傳曰,知道。
金學性,以兵曹言啓曰,今番綏陵·懿陵幸行時,隨駕將校·軍兵,各差備等犒饋,依定奪,以乾物分給之意,敢啓。傳曰,知道。
又以訓鍊都監言啓曰,今番幸行時,隨駕將官·將校·軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,隨駕將官及駕前別抄·將校·軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,謹依下敎,駕前別抄牌頭元敬祥,決棍十度懲勵之意,敢啓。傳曰,知道。
又以摠戎廳言啓曰,今番幸行時隨駕將校·軍兵等處乾犒饋,依定式磨鍊分給之意,敢啓。傳曰,知道。
壬寅九月初十日卯時,大駕詣綏陵親祭,仍詣懿陵親祭幸行入侍時,行都承旨趙斗淳,左承旨徐戴淳,右承旨金學性,左副承旨趙得林,右副承旨洪祐喆,同副承旨李源益,假注書金翊鎭·李參鉉,別兼春秋鄭基世·金益文,直提學金輔根,原任直閣金左根,原任待敎李憲瑋,待敎李裕元,以次序立。時至,通禮跪啓請外辦,上具戎服御座馬,出宣化門。藥房提調徐憙淳,副提調趙斗淳進前奏曰,侵早勞動,聖體,若何?上曰,一樣矣。由協陽門·肅章門·進善門,出敦化門。宣傳官啓稟行鼓擧行,進發至宗廟洞口前路,上下馬步過,還御座馬,前發出興仁之門,宣傳官啓稟鳴金二下吹打作,至綏陵洞口,宣傳官啓稟鳴金三下吹打止。上下馬乘輿,至齋室門外,降輿入齋室。少頃,上改具翼善冠·黲袍·烏犀帶,出齋室門外,乘輿至紅箭門外降輿,詣板位。上行四拜禮,詣陵上奉審,次詣碑閣奉審訖。戴淳奏曰,百官使之先入就位可乎?上可之。上入小次,親祭時至,贊禮導上詣板位,行四拜禮,仍詣尊所西向立。近侍酌酒,仍詣神位前,上行初獻禮,還降復位。亞獻官領議政趙寅永,行亞獻禮,終獻官右議政鄭元容,行終獻禮訖。贊禮導上詣望燎位,望燎訖,贊禮跪啓禮畢。領議政趙寅永,右議政鄭元容進前奏曰,祗謁仙寢,聖慕克伸,侵早勞動,聖體,若何?上曰,一樣矣。上出紅箭門,乘輿至懿陵紅箭門外,降輿詣板位,行四拜禮,仍詣陵上奉審,次詣碑閣奉審訖,入小次。傳曰,右副承旨馳詣徽慶園,奉審以來。出傳敎親祭時至,贊禮導上詣板位,行四拜禮,仍詣尊所,行初獻禮訖,上降復位。亞獻官領議政趙寅永,終獻官右議政鄭元容,行亞終獻禮訖。上行四拜禮,仍命亞獻官行望燎。贊禮跪啓禮畢,上降詣板位,行四拜禮訖,贊禮跪啓禮畢,上出紅箭門外,仍乘輿還至綏陵齋室外,降輿步入齋室。傳曰,京畿監司率各務差使員入侍。京畿監司李若愚,楊州牧使徐耆淳,坡州牧使金翰喆,延曙察訪金圭衡,平邱察訪李春命,以次進伏,奏職姓名訖。上曰,今番幸行,得無民弊乎?若愚曰,別無可奏之弊矣。遂命退,諸臣以次退出。傳曰,自陵洞口,至興仁之門外,捧上言。出傳敎還宮時至,通禮跪啓請外辦,上出齋室,乘輿至洞口降輿,乘座馬。宣傳官啓稟鳴金二下吹打作,至興仁之門,宣傳官啓稟吹打止。入興仁之門,至宗廟洞口,上下馬步過如初,入敦化門·進善門·肅章門·宣化門,還內。命解嚴,諸臣以次退出。
上在昌德宮。停常參·經筵。
翌日,大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上口傳問安。答曰,知道。
藥房都提調鄭元容,提調徐憙淳,副提調趙斗淳啓曰,祗謁兩寢,聖慕克伸,向晩回鑾,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐戴淳啓曰,明日常參·經筵,取稟。傳曰,停。
趙得林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于徐戴淳曰,懿陵·綏陵親祭時陵官,竝陞敍,守僕·員役及太廟擧行守僕等,令該曹考例施賞。
傳于徐戴淳曰,禮房承旨馳詣宣武祠,奉審摘奸以來。
傳于金學性曰,瑞蔥臺,今十五日春塘臺爲之。
李源益啓曰,今此京外上言一百十五張內一百五張,以猥濫拔去,十張分下各該司次,捧入之意,敢啓。傳曰,知道。
又啓曰,卽者刑曹郞廳來言,擊錚罪人等,當爲捧供,而判書金興根在外,次堂例不得擧行云,何以爲之?敢稟。傳曰,次堂擧行。
以慶尙監司李景在狀啓,薦新進上柚子,節序差早,色靑體小,惶恐待罪事,傳于李源益曰,勿待罪事,回諭。
以慶尙監司李景在狀啓,進上黃栗,節序差早,限內不得封進,惶恐待罪事,傳于李源益曰,勿待罪事,回諭。
趙得林啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以司諫金樂壽,獻納趙完植,正言南性敎·李潭九,掌令金泰顯,持平柳來維牌不進罷職傳旨,傳于趙得林曰,只推。
李源益,以禮曹言啓曰,來癸卯式年雜科初試,在於今九月十五日,而伊日殿座相値,雜科初試,不可不退定,故令日官李秉洪,更爲推擇,則今九月十九日爲吉云。以此日退行,而原粘目中,改付標以入之意,敢啓。傳曰,知道。
趙得林,以兵曹言啓曰,謹依判下成冊,今此綏陵·懿陵幸行時元內吹朴聖煥等三十名處,木各一匹分給之意,敢啓。傳曰,知道。
又以禁衛營言啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
又以御營廳言啓曰,謹依判下,前排軍信箭手二名,各木二匹,牢子三十六名,巡令手三十四名等處,各木一疋施賞之意,敢啓。傳曰,知道。
又以備邊司言啓曰,松都句管關西穀見縮條今年耗米二千石,自該府報請區劃矣。支放不足,在所區劃,耗條給代,便成年例,就湖西所在本司句管各名穀會錄耗中,折米二千石劃給,使之取用,何如?傳曰,允。
上在昌德宮。停常參·經筵。
李源益啓曰,明日常參·經筵,取稟。傳曰,停。
趙得林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李源益啓曰,吏曹郞廳來言,大臣置處政事,取稟。傳曰,當日爲之。
又啓曰,吏曹郞廳來言,政事當日爲之事,命下,而判書趙秉鉉,參判徐英淳,參議金輔根,俱以病不來,不得開政云,竝卽牌招,何如?傳曰,允。
又啓曰,吏曹判書趙秉鉉,參判徐英淳,參議金輔根牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書趙秉鉉,參判徐英淳再牌不進推考傳旨,今方捧入,而開政命下之後,連事違召,無意承膺,事體所在,誠極未安。參議金輔根陳疏,判書·參判,所當更請牌招,而係是一日三牌,何以爲之?敢稟。傳曰,更爲牌招,參議疏批已下,一體牌招。
傳于李源益曰,在外及有實故經筵,竝許遞。
傳于李源益曰,在外及老病法司堂上,竝許遞,今日政差出。
洪祐喆啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以司諫金樂壽,獻納趙完植,正言南性敎·李潭九,掌令金泰顯,持平柳來維牌不進罷職傳旨,傳于李源益曰,只推。
李源益啓曰,前檢閱金世均·趙秉駿,還付檢閱薦狀公事,啓下矣。令該曹口傳單付,竝卽牌招入直,何如?傳曰,允。
吏曹口傳政事,檢閱單金世均·趙秉駿。
李源益,以吏批言啓曰,領議政趙寅永,勉副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
洪祐喆,以兵批言啓曰,領議政趙寅永,勉副送西事,命下矣。領中樞今方有闕,依例下批之意,敢啓。傳曰,知道。
有政。吏批,判書趙秉鉉,參判徐英淳竝牌招不進,參議金輔根進,同副承旨李源益進。啓曰,判書趙秉鉉,參判徐英淳竝牌招不進,小臣獨政未安,何以爲之?敢稟。傳曰,只出緊任。
以李羲準爲刑曹判書,韓鎭庭爲左尹,洪敬謨·徐憙淳·朴永元爲知經筵,洪在喆·洪學淵·徐左輔爲同經筵。
兵批,判書朴晦壽病,參判金箕晩病,參議李是鍊病,參知洪龜爕入直進,右副承旨洪祐喆進。領府事單趙寅永,大護軍金興根,護軍尹致謙,以上竝單付。
吏批,再政。左尹單姜時永,右尹單韓鎭庭。
洪祐喆,以兵曹言啓曰,今此冬至兼謝恩使一行赴燕時所把驛馬,預爲分定,然後可無窘急之弊,今亦依例知委,而應把驛馬四十六匹內,忠淸道八匹,全羅道十匹,慶尙道二十匹,來十月十五日京中逢點,江原道四匹,咸鏡道四匹,直送安州,來十月二十日逢點事,各道監司處行移,何如?傳曰,允。
領議政趙寅永疏曰,伏以祗謁仙寢,聖慕克伸,日候淸朗,鑾蹕穩旋,臣民慶祝,曷有其已?仍伏念臣抱難醫之苦,負虛縻之悚,疏籲筵控,已閱三朔,病中添病,罪上添罪,徊徨踧踖,誠不知何以爲計,而特以陵享屆近,陪獻誠切,力疾參班,他未暇恤,在今臣情,亦可以言私矣。臣若可强而謂不可强,是欺君也,以去沽名,坐干恩寵,是要君也。臣雖甚無狀,豈敢懷邪飾僞,甘自犯於欺君要君之科哉?臣之積痼之祟,今姑勿論,只以目下見證言之,晨必作泄,胃家之下墜也,夜輒失睡,心藏之內耗也。由是而骨露皺革,如薄紙之粘枯木,癖亘枵腹,若空帒之包頑石,似此著現,人皆見之,臣雖欲自掩其疾,以爲盤礴之地,不可能也。臣竊念官職去就之際,設有可引之義必辭之情,猶可以參量公私,或自勉强,而惟疾病之來,莫容人力,則今臣所陳,實非托辭,以我殿下聖明,庶或曲恕而深矜之矣。臣又思之,臣之委畀有不專乎,擔着有不重乎,恩顧有不厚乎,言有不用乎,事有不與乎?以若位遇,何必力丐體諒,俯取占便之譏,仰冒辜恩之誅,而病至於此,此固命也。玆敢悉暴至悃,更伸前懇。伏願殿下,回日月照察之光,垂天地生成之澤,特解臣元輔之任,以重國事,以安賤分,千萬幸甚。臣無任云云。答曰,省疏具悉卿懇。卿之必不可捨予,猶予之必不可捨卿。正宜上下協心,以幸國事,而卿之言病,至再至三,懇懇如此,此非但予所洞悉,卿亦必不以必不可去者請去,則許久相持,亦非優禮元老之道。所請特爲勉副,俾便卿心,卿其諒之。雖然,予於前批,以居位去位爲言者,特由調病之無間彼此也。然則卿雖辭免,其爲居位去位之無間,彼此一也。予旣體卿苦心,卿須體予至意。仍傳于李源益曰,此批答,遣史官傳諭于領議政。
興寅君最應疏曰,伏以臣以無似之姿,猥膺專對之任,夙夜咨度,每懷靡及,而今焉出疆有期矣。臣之父母墳山,在於京畿漣川地,際此履霜之節,尤不禁怵惕之感,略暴衷懇,仰瀆崇嚴。伏乞天地父母,特賜往掃塋域,以伸至情幸甚。臣無任云云。答曰,省疏具悉。卿其依所請往省焉。
吏曹參議金輔根疏曰,伏以臣於本月九日,伏奉除旨,以臣爲吏曹參議者,時値陵謁隔宵,跡叨從邁,肅齋義嚴,不遑逡巡,冒沒出膺,諒非獲已,而歷日思惟,愧交中。念臣邇承寵渥,逈踰常分,玉署奎華,猥塵淸聯,一念悚惕,寤寐若驚。今玆贊銓之職,世所稱下大夫之津要也,臣顧何人,凡係名選,半載之間,㨮攬斯遍?藉使臣材力聞望,有足稱塞,凌躐之驟,在所危慄,況臣駑下,莫猶乎百隷之末,尙懼不稱,聖鑑在上,宜無遺照,今此誤恩,又曷爲而及於臣身也?臣固不敢張皇職事,以踵淸朝崇讓之美,而第念盱衡之地,雖在佐貳,亦號鬧熱,類非臣拙約畏愼者,所宜一日冒居也,審矣。臣恩有邱山之重,而報無涓勺之微,趨走爲恭,義諦是已,踸踔周行,委蛇其間,進退辭受,雖未暇自擇,而若其衷私之內懷蹙蹙,寵榮之隆,適增其悚且恧焉而已也,而今復徒諉嚴畏,揚揚冒進,是直貪戀之一鄙夫耳。臣雖自解,人孰諒此?臣所以反復恓惶,不當以夤緣一肅,遂謂之無傷乎區區之株守也。有政之命,坐違天牌,冒死陳籲,仰蘄恩諒。伏乞聖慈,俯垂鑑察,亟遞臣新授職名,以幸公私焉。臣無任云云。省疏具悉。爾其勿辭察職。
上在昌德宮。停常參·經筵。
洪祐喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐戴淳啓曰,明日常參·經筵,取稟。傳曰,停。
洪祐喆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐戴淳啓曰,右承旨金學性,左副承旨趙得林,今日不爲仕進,竝卽牌招,何如?傳曰,允。
備忘記,西北僉使康鵬楨下直,長弓一張,長箭一部,片箭一部,筒兒一箇賜給。
洪祐喆,以兵曹言啓曰,再明日春塘臺瑞蔥臺時,本曹堂上全數進參,而參判金箕晩在外,無以備員,令政院稟旨變通,仍令該曹以在京無故人,口傳差出,待下批牌招,以爲進參之地,何如?傳曰,允。
洪祐喆啓曰,因兵曹草記,再明日春塘臺瑞蔥臺時,本曹堂上全數進參,而參判金箕晩在外,無以備員,令政院稟旨變通,仍令該曹以在京無故人,口傳差出,待下批牌招事,允下矣。合有變通之道,何以爲之?敢稟。傳曰,許遞。
吏曹口傳政事,以姜時永爲兵曹參判。
洪祐喆啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以司諫金樂壽,獻納趙完植,正言南性敎·李潭九,掌令金泰顯,持平柳來維牌不進罷職傳旨,傳于洪祐喆曰,只推。
以右承旨金學性,左副承旨趙得林牌不進罷職傳旨,傳于洪祐喆曰,只推。
徐戴淳,以吏曹言啓曰,贈諡淸獻公金鍾正延諡,定行於今九月二十二日黃海監營云意,敢啓。傳曰,知道。
又以吏曹言啓曰,禮曹佐郞睦仁栽,以其身病,呈狀乞遞,改差,何如?傳曰,允。
又以吏曹言啓曰,成均館直講權命周,以其身病,呈狀乞遞,改差,何如?傳曰,允。
洪祐喆,以都摠府言啓曰,副摠管趙鶴年,以刑曹參判,本曹坐起進參事,晝仕出去之意,敢啓。傳曰,知道。
又以訓鍊都監言啓曰,去夜初更量,景祐宮稤宮全繼祥,犯夜被捉於本局邏卒處,係是宮屬,何以爲之?敢啓。傳曰,決棍懲勵。
又以訓鍊都監言啓曰,謹依草記批旨,犯夜被捉景祐宮稤宮全繼祥,決棍十度懲勵之意,敢啓。傳曰,知道。
又以刑曹言啓曰,再昨日幸行時,罪人澤遂子婦,爲其媤父伸理事,擊錚於衛外,而擊錚人居住姓氏,不爲書錄,大違格例,勿施之意,敢啓。傳曰,知道。
義禁府啓目,通津前前府使尹明儉原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,黃海前水使申從鎬原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。又啓目,端川前府使洪近泳原情云云。問目內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付啓依允。又啓目,多大浦前僉使吳顯佑原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,熊川前縣監李鍾應原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,咸昌前縣監元有永原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,孟山前縣監洪大朋原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,原州判官金鎭華,金化縣監洪準謨等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,井邑前縣監韓在益原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,新寧縣監朴宗敦原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,旌善郡守李章培原情云云。傳旨內辭緣,泛稱遲晩,刑推得情,何如判付啓,除刑推議處爲良如敎。又啓目,潭陽前府使鄭文升原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,英陽前縣監李俊英原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,平昌郡守李灌夏原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,咸悅前前縣監宋觀洙,咸平前縣監沈東奎等原情云云。傳旨內辭緣,泛稱遲晩,沈東奎段,所當請刑是白乎矣,曾經侍從,勿爲請刑,載在大典通編,議處,宋觀洙段,刑推得情,何如?判付啓,依允爲旀,宋觀洙段,除刑推議處爲良如敎。
檢閱趙秉駿疏曰,伏以臣伏奉檢閱還付之命,纔已隨牌出肅,而第臣表兄金世均,方在上番檢閱矣。臣所帶春秋兼銜,揆以格例,在下應避,臣於昨冬,援此蒙遞,今臣所値,與前無異,玆陳短章,仰瀆崇嚴。伏乞聖明,亟令遞改,以便公私焉。臣無任云云。省疏具悉。疏辭,下該曹稟處。
吏曹啓目粘連,觀此藝文館檢閱趙秉駿上疏,則以爲,臣所帶春秋兼銜,與上番檢閱金世均,有內外從應避之嫌,揆以格例,在下當遞,伏乞亟命選部,照例遞改亦爲白有臥乎所。史官春秋兼銜,法不得減下是白乎乃,本職遞改,已有其例,藝文館檢閱趙秉駿,今姑改差,何如?判付啓依允。
上在昌德宮。停常參·經筵。
洪祐喆啓曰,明日常參·經筵,取稟。傳曰,停。
趙得林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪祐喆啓曰,刑曹判書李羲準,除拜後過三日不爲出肅,依定式推考警責,仍卽牌招察任,何如?傳曰,允。
傳于徐戴淳曰,禮房承旨,馳詣宗廟·景慕宮,奉審摘奸以來。
傳于洪祐喆曰,九日製,明日通方外爲之,試紙用大好紙,春塘臺親臨磨鍊。
傳于趙得林曰,明日出宮門路,以協陽門爲之。
趙得林啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以司諫金樂壽,獻納趙完植,正言南性敎·李潭九,掌令金泰顯,持平柳來維牌不進罷職傳旨,傳于趙得林曰,只推。
洪祐喆,以禮曹言啓曰,卽接永禧殿官員所報,則明日九日製試取時,本殿兩官,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
趙得林,以兵曹言啓曰,五衛將張聖奎,訓鍊院僉正李謙熙,俱以身病猝重,無望供職,文臣兼宣傳官金英秀除授在外,過限未肅拜,新除授全羅兵使任泰瑛,母病添重,萬無離側遠赴之望,戶奴呈狀矣。親病旣如此,則勢難强令赴任,竝改差,何如?傳曰,允。
又以御營廳言啓曰,本廳糧餉色從事官白胤洙,身病甚重,勢難察任,改差,何如?傳曰,允。
又以左邊捕盜廳言啓曰,本廳兼從事官李樂韶,身病猝重,勢難察任,改差,何如?傳曰,允。
趙得林,以義禁府言啓曰,明日九日製春塘臺通方外爲之時,本府都事皆爲赴擧,只有武都事一員當直入直,而本府入直,公事回公都事及明光門·靑陽門·月覲門·集春門禁亂都事,無以推移,假都事六員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
藥房提調徐憙淳,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐戴淳啓曰,明日常參·經筵,取稟。傳曰,停。
趙得林啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
金學性啓曰,備邊司郞廳來言,今日賓廳日次,而殿座相値,不得來會云矣,敢啓。傳曰,知道。
傳于徐戴淳曰,檢閱金世均陞六。
徐戴淳啓曰,左右史不可不備,別兼春秋鄭基世·沈敬澤·金益文,竝卽牌招,推移入直,何如?傳曰,允。
徐戴淳,以奎章閣言啓曰,景慕宮望廟樓,今望奉審無頉之意,敢啓。傳曰,知道。
義禁府啓目粘連,向前尹明儉亦,所犯諸條,若是狼藉。莫重公穀,惟意偸弄,田大同之待報執錢,計在牟利,上城米之添還立本,事近肥己兺除良,還錢謂已有報,倉簿尙此未勘,法意至嚴,焉逭當律,以此照律,何如?判付啓依允。又啓目粘連,向前金鎭華段,退劃災之不俵於民,證以營關,小摠民之復襲其例,納於軍錢是白乎矣,繡啓體重,有難參恕,以此照律爲白乎旀,洪準謨段,還戶之拔其不願,每緣吏奸,麤穀之換之以精,亦由倉弊是白乎則,縱非躬自所犯,難免蒙不覺察,以此照律,何如?判付啓依允。又啓目粘連,向前韓在益亦,邸債之貸之公錢,已是違法,任名之差以賂物,亦爲傷廉是白乎則,跡涉鄙瑣,罪難寬貰,以此照律,何如?判付啓依允。又啓目粘連,向前李灌夏亦,邸債收刷,旣因營飭,還錢推移,亦非會內是白乎則,雖緣吏民之從願,難免措處之失宜,以此照律,何如?判付啓依允。又啓目粘連,向前朴宗敦亦,買牛錢之還徵,縱爲補役之資,官需米之高價,不無過濫之謗是白乎則,論其所失,有難曲恕,以此照律,何如?判付啓依允。又啓目粘連,向前李鍾應亦,戶還創行,雖因鄕議,而終涉徵斂,公錢犯用,謂在臨歸,而專昧法意兺除良,賣任索賂,非止一二,厲民不法,視以尋常,以此照律,何如?判付啓依允。又啓目粘連,向前洪近泳亦,結法還政,何等嚴重,偸弄虛勘,視以爲例兺除良,橫斂索賂,俱是不正,冒法犯科,若是之極,以此照律,何如?判付啓依允。又啓目粘連,向前吳顯佑亦,錢船之退板造成,未免襲謬,租稅之依式執摠,不無招謗是白乎所,縱非擅行之事,焉逭違法之律,以此照律,何如?判付啓依允。又啓目粘連,向前元有永亦,還剩條之不屬倉隷,旣係鄙瑣,詞訟賂之無難求索,亦極駭悖是白乎所,揆以法意,難於參恕,以此照律,何如?判付啓依允。又啓目粘連,向前鄭文升亦,宮結之防報營門,縱或違輪回之舊例,剩錢之移充屯稅,未可謂歸宿之無屬是白乎矣,繡啓體重,有難原恕,以此照律,何如?判付啓依允。又啓目粘連,向前李章培亦,軍官加額,從其民願,纔議旋停,由於繡關是白乎則,縱緣軍保之充納,難免措處之欠商,以此照律,何如?判付啓依允。又啓目粘連,向前宋觀洙段,還米之出給沙工,未免挪移之跡,剩錢之輸送本第,亦近傷廉之惠是白遣,外此諸條所犯,有難一例苛論,而爰辭俱不明辨,繡論若是狼藉,以此照律爲白乎旀,沈東奎段,還錢之移施上納,縱涉非經,稅穀之利歸謫客,自致招謗,論其所坐,有難曲恕,以此照律,何如?判付啓依允。又啓目粘連,向前申從鎬亦,還穀公錢之無難犯用,已是不法,鎭屬防卒之不爲給代,尤係無良是白如乎,至於諸條所犯,不必苛論,以此照律,何如?判付啓依允。又啓目粘連,向前洪大朋亦,凡此諸條所犯,罔非偸弄公貨是白在如中,挪移倉穀,而賙賑稱以自備,發賣運米,而惠澤不得下究,事係不法,難逭重堪,以此照律,何如?判付啓依允。又啓目粘連,向前李俊英亦,結價之加錄濫下,跡涉冒犯,還錢之推移充納,事近不經是白乎所,祗緣更張之欠商,未免措處之失宜,以此照律,何如?判付啓依允。
壬寅九月十五日辰時,上詣春塘臺·瑞蔥臺。兼行九日製儒生試取入侍時,行都承旨趙斗淳,左承旨徐戴淳,右承旨金學性,左副承旨趙得林,同副承旨李源益,假注書金翊鎭·李參鉉,別兼春秋金益文,記事官金世均,直提學金輔根,原任直閣金左根,檢校直閣李公翼,原任待敎李憲瑋,檢校待敎趙鳳夏,待敎李裕元以次侍立。時至,通禮跪啓外辦,上具戎服,乘馬出宣化門。藥房提調徐憙淳,副提調趙斗淳進前奏曰,侵早勞動,聖體,若何?上曰,一樣矣。仍出協陽門,由建陽門,至明光門外,宣傳官跪稟鳴金二下大吹打,至靑陽門外,宣傳官跪稟鳴金三下吹打止。駕小住札營,行迎接禮訖,宣傳官跪稟鳴金二下大吹打,至春塘臺,上降馬陞座,宣傳官跪稟鳴金三下吹打止。兵曹判書朴晦壽,宣傳官李信泳等,先行參現禮,各班叩頭訖。贊儀唱試官以下行四拜禮,讀券官上護軍洪敬謨,吏曹參判徐英淳,刑曹參判趙鶴年,對讀書戶曹參議洪鍾應,副護軍李時在,弘文館副校理曺錫雨,權知承文院副正字趙秉駿行禮訖,以次就座。上命書題曰,詩言志歌永言聲依永律和聲。敬謨·英淳承書讀奏訖,錫雨·秉駿,奉出懸揭。領敦寧趙萬永進前奏曰,臣向因省楸之便,轉入嶺東,雖則私行,亦有所領略者矣。沿海凋瘵,到處皆然,誠無以條條煩陳,而至於江陵一府,古稱都會大地,目下百弊,矯捄無術。苟無格外之施措,則民將盡散,誰與爲邑?臣爲是之懼,細詢事情,則蓋緣屢歉之餘,積逋未完,陳荒之處,白地徵納,不過是前所登徹之兩件事,而法式之所拘,年條之所限,今至於惠不卒究,弊反有增耳。其一,卽戊戌禮堂所請流絶還待年豐收捧者,而伊後收捧云者,以其指徵無處,竝不免虛勘之歸,而耗上加耗,數又較多。又於請停之時,自有不得不區別見漏者,而其實則與流絶無以異也。合而言之,當爲各穀九千餘包。揆以糶糴本意,寧容一分闊狹,而第念曰停曰捧,均爲虛簿,其於國穀實摠,了無所益,徒爲民邑之弊源,吏鄕之奸竇而已。其一,卽嶺西元續田三百四十八結零之三年停稅後,當自明年還徵者也。恩典固有節限,法例亦當難愼。故聞於繡單回啓,已置勿論,而以臣歷路所見言之,人煙斷絶,蒿菜滿目,菑畬所及,不足爲十之二三,則以此荒廢之土,復責墾闢之稅者,不可但曰童羖而刮龜也。臣旣見此切瘼,不敢有隱於反面之日,臣謂該府虛勘還九千餘石,特命蕩減。仍使道臣,躬執還簿,條列狀聞,俾無虛實相蒙之患。嶺西陳田三百四十八結零更爲限五年蠲稅,以還未集,以安將散,俾海隅疲氓,擧蒙朝家曠絶之澤,則不出幾年,將成完邑,而本道還摠,元不甚敷,若又減此,必有經用不足之端。就減貢蔘作還條三千九百三十二兩之當納惠廳者,限三年使之作還盡分,全耗會錄,則足以約綽相當,故竝此仰達矣。上曰,依爲之。出擧條萬永曰,金剛山長安寺,素稱域內名藍,從前朝家之優恤,異於他刹,而見今寺殘僧散,合有軫念,在前此等處,多有空名帖劃給之事。今亦依已例限五百張頒下,自本道量宜分送各道,收聚物力,以爲修葺之地。仍令春曹及該道,凡係募緣顧助之方,另加施行,俾千年古蹟,無至仍廢,亦係無物不遂之道。故敢此仰達矣。上曰,依爲之。出擧條成均館官員,進呈入門單子,斗淳讀奏五千二百五十七人。宣傳官奏曰,別隊別將鄭日永,軍禮之際,有所失措,記過,何如?上可之。祐喆曰,今日奎章閣齎香時,臣進去還來,敢啓。上曰,唯。晦壽曰,砲放,使禁軍別將,監試於訓鍊院,而丹楓亭,先廂大將監試,中日閣,後廂大將監試次,信箭擧行,何如?上可之。學性曰,分所監試,宣傳官·別軍職,各一人分送,何如?上可之。晦壽曰,禁軍別將,以砲放試取事,進去矣。禁軍則以一內將,使之領率擧行,試官及應試人,使由永肅門越去,何如?上曰,信箭擧行,可也。上仍入小次。敬謨等受券考試,以夾侍入稟。上還御帳殿,以口傳下敎曰,今日考試取五十人。成均館官員,進呈收券單子,斗淳讀奏一千七百五十三張。傳曰,堂上對讀官·承旨·閣臣·別雲劍加差下,使之分考。考試訖。敬謨曰,居首當書何等乎?上曰,五張書三下,其餘皆書次上,可也。敬謨書等訖,奏曰,以次坼封,可乎?上曰,第一張上之。斗淳跪傳夾侍,夾侍奉獻。上親坼以下,坼訖。上命書傳敎曰,九日製賦三下一進士洪鍾英直赴殿試,之次三下生員李寅正直赴會試,次上生員金驥雲,進士崔永錫等,竝給二分,之次三下幼學洪淳大等三人,次上幼學趙吉和等三十人,竝直赴監試會試,進士金鍵等十一人,幼學尹宗鎬·閔致敍等二人,竝令該曹考例施賞。又敎曰,入格儒生,明日延英門外施賞。宣傳官奏曰,記過別將,何以爲之乎?上曰,拿入。拿入後分付退出。宣傳官奏曰,訓鍊都監騎隊馳馬時落馬人四名,何以爲之乎?上曰,分揀,可也。通禮跪奏禮畢,上降座乘馬。學性奏曰,不待退錚,徑奏禮畢。當該通禮院官員,所當重勘,而本院請推之外,無他可施之罰,何以爲之乎?上曰,拿處,可也。出擧條宣傳官跪稟鳴金二下大吹打,至明光門外,宣傳官稟鳴金三下吹打止,由建陽門,至協陽門。學性曰,敦化門東挾門·金虎門,竝仍留,請出標信。上命出信箭解嚴,入宣化門還內。諸臣以次退出。
上在昌德宮。停常參·經筵。
趙得林,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐戴淳啓曰,明日常參·經筵,取稟。傳曰,停。
趙得林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨洪祐喆,同副承旨李源益,今日不爲仕進,竝卽牌招,何如?傳曰,允。
又啓曰,假注書金翊鎭,身病猝重,勢難察任,今姑改差,何如?傳曰,允。
金翊鎭改差,代以李東爲假注書。
以右副承旨洪祐喆,同副承旨李源益牌不進罷職傳旨,傳于趙得林曰,只推。
趙得林啓曰,行都承旨趙斗淳,右副承旨洪祐喆,同副承旨李源益,不爲仕進,左承旨徐戴淳式暇出去,右承旨金學性受由在外,院中只有臣一人,伴直無人,同副承旨李源益,旣有只推之命,更爲牌招,何如?傳曰,允。
以同副承旨李源益再牌不進罷職傳旨,傳于趙得林曰,只推。
趙得林啓曰,同副承旨李源益再牌不進,伴直無人,右副承旨洪祐喆,旣有只推之命,更爲牌招,何如?傳曰,允。
又啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以司諫金樂壽,獻納趙完植,正言南性敎·李潭九,掌令金泰顯,持平柳來維牌不進罷職傳旨,傳于趙得林曰,只推。
以別兼春秋鄭基世·沈敬澤·金益文牌不進罷職傳旨,傳于趙得林曰,只推。
趙得林啓曰,前檢閱趙秉駿,還付檢閱薦狀公事,啓下矣。令該曹口傳單付,卽爲牌招入直,何如?傳曰,允。
吏曹口傳政事,檢閱單趙秉駿。
趙得林,以吏曹言啓曰,因全羅左道暗行御史李宗秉別單,備邊司草記內,和順幼學曺鳳承,孝行才諝,可合收用,令該曹稟處事,允下矣。取考其別單,則曺鳳承之恬靜自守,所業則詩書,宗族相依,所勉者敦睦,繡啓旣如是褒擧,自臣曹收用,何如?傳曰,允。
又以戶曹言啓曰,時御所內各司,依定式發遣本曹正郞臣金萬根,與兵曹參判臣姜時永,佐郞臣金熙逌,東所衛將臣金達衡,西所衛將臣安愼良,南所衛將臣尹用善,北所衛將臣張南奎,眼同看審後,有頉處別單書入,而修改則擇日擧行之意,敢啓。傳曰,知道。
又以訓鍊都監言啓曰,去夜二更量,幼學嚴思五·張鉉象等,犯夜被捉於本局邏卒處,竝依例移送秋曹之意,敢啓。傳曰,知道。
又以訓鍊都監言啓曰,本局千摠柳相鼎,身病甚重,勢難察任,改差,何如?傳曰,允。
又以禁衛營言啓曰,瑞蔥臺試射放時,柳葉箭入格敎鍊官鄭繼弘·安基弘等二員,鳥銃入格帳幕軍李奎集等二十九名,謹依單子判下,以軍器寺弓子及本營木布,施賞之意,敢啓。傳曰,知道。
又以御營廳言啓曰,瑞蔥臺試射放時,柳葉箭入格駕前別抄崔文哲,邊三中,筒箇一部,徐繼亨等二人,貫一中邊一中,各弓矢一部,朴東厚等二人,邊二中,各弓箭一部,金明顯等七人,邊一中,各長弓一張,片箭入格駕前別抄朴道春等二人,邊一中,各帿弓一張,鳥銃入格帳幕軍閔快順,貫一中邊二中,木二疋布一疋,孫德春等五名,貫一中邊一中,各木一疋布一疋,趙寬喜等九名,邊二中,各布二疋,朴昌得等五名,貫一中各木一疋,金宗伯等十一名,邊一中,各布一疋,謹依別單啓下,以軍器寺筒箇·弓箭及本廳木布,施賞之意,敢啓。傳曰,知道。
又以刑曹言啓曰,因訓鍊都監啓辭,去夜二更量,犯夜幼學嚴思五·張鉉象,移送秋曹事,命下矣。嚴思五·張鉉象,依更數,各決笞五十度,懲礪放送之意,敢啓。傳曰,知道。
刑曹啓目粘連,京囚崔錫麟獄事,謹依判下,問議于大臣,則領議政趙寅永以爲,臣待罪度支時現發,而又於賓筵,有所稟白者,恐無異同於前啓前稟云,左議政金弘根以爲,擅開信鑰,潛移偫穀,罪著罔赦,而死中求生,目下匿跡,計卒莫售,奸未果成,直斷竊盜,恐非審克之意,合施惟輕,而成案之獄,不敢擅議,上裁云。右議政鄭元容以爲,以守掌之役,犯擅開之罪,款輸案具,實難遽議,而究其用意,只出於移充撓虧之計,直準以竊盜之律,果似難信,合施惟輕之典云矣。大臣之議如此,上裁,何如?判付內,左右相收議旣如此,依議施行爲良如敎。
趙得林,以刑曹言啓曰,京囚崔錫麟問議大臣啓目判付內,左右相收議旣如此,依議施行事,命下矣。罪人崔錫麟斬罪減一等,決杖一百後,慶尙道泗川縣,流三千里定配所,卽爲押送之意,敢啓。傳曰,知道。
上在昌德宮。停常參·經筵。
趙得林啓曰,明日常參·經筵,取稟。傳曰,停。
又啓曰,來二十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以右副承旨洪祐喆牌不進罷職傳旨,傳于趙得林曰,只推。
趙得林啓曰,行都承旨趙斗淳,左承旨徐戴淳,右副承旨洪祐喆不爲仕進,右承旨金學性受由在外,同副承旨李源益式暇,院中只有臣一人,伴直無人,右副承旨洪祐喆,卽爲牌招,何如?傳曰,允。
又啓曰,右副承旨洪祐喆牌不進,伴直無人,左承旨徐戴淳,所當牌招,而拘於廳規,不得請牌,何以爲之?敢稟。傳曰,牌招。
以右副承旨洪祐喆牌不進罷職傳旨,傳于趙得林曰,只推。
趙得林啓曰,左承旨徐戴淳牌不進,伴直無人,右副承旨洪祐喆,旣有只推之命,更爲牌招,何如?傳曰,允。
以左承旨徐戴淳牌不進罷職傳旨,傳于趙得林曰,只推。
傳于趙得林曰,刑·工換房。
以左議政金弘根亡妻移葬呈辭,傳于趙得林曰,給由馬。
趙得林啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以司諫金樂壽,獻納趙完植,正言南性敎·李潭九,掌令金泰顯,持平柳來維牌不進罷職傳旨,傳于趙得林曰,只推。
趙得林,以兵曹言啓曰,宣傳官鄭宅善,五衛將林柱煥,俱以病難供職,呈狀乞遞,竝改差,何如?傳曰,允。
又以兵曹言啓曰,瑞蔥臺試射放入格宣傳官·中官·別監·矢人·交龍旗馬上奉持·步下奉持·武藝別監·門旗手·駕後禁軍等,謹依判下別單,分等施賞,而筒箇·弓矢,以軍器寺所在者,取來頒給,木布,以本曹所在者,頒給之意,敢啓。傳曰,知道。
又以訓鍊都監言啓曰,今番瑞蔥臺試射時及訓鍊院試放時,本局將官·將校·軍兵等射砲藝入格之類,謹依判下單子,以軍器寺弓箭,戶曹木布,施賞之意,敢啓。傳曰,知道。
又以義禁府言啓曰,通津府使趙義錫,藍浦縣監朴斆默,保寧縣監李鼎敍拿來,與京畿監司狀啓戶曹粘目,憑閱處之事,傳旨啓下矣。趙義錫今方待命,拿囚,朴斆默·李鼎敍等,時在任所云,依例發遣府羅將,竝拿來,何如?傳曰,竝待待命拿囚。
義禁府照目粘連,端川前府使洪近泳矣本府議啓內,結法還政,何等嚴重,偸弄虛勘,視以爲例兺除良,橫斂索賂,俱是不正,冒法犯科,若是之極,以此照律,罪杖一百收贖,告身盡行追奪,流三千里定配,又五年禁錮,私罪,奉敎依允爲旀,功減一等爲良如敎。又照目粘連,新寧前縣監朴宗敦矣本府議啓內,買牛錢之還徵,縱爲補役之資,官需米之高價,不無過濫之謗是白乎則,論其所失,有難曲恕,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,英陽前縣監李俊英矣本府議啓內,結價之加錄濫下,跡涉冒犯,還錢之推移充納,事近不經是白乎所,祗緣更張之欠商,未免措處之失宜,以此照律,罪杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。又照目粘連,原州判官金鎭華,金化前縣令洪準謨等矣本府議啓內,金鎭華段,追劃災之不俵於民,證以營關,小摠米之復襲其例,納於軍錢是白乎矣,繡啓體重,有難參恕,以此照律爲白乎旀,洪準謨段,還戶之撥其不願,每緣吏奸,麤穀之換之以精,亦由倉弊是白乎則,縱非躬自所犯,難免矇不覺察,以此照律,罪金鎭華段,以受財律,杖七十收贖,奪告身二等,洪準謨段,以不應爲事理重律,杖八十收贖,奪告身三等,竝只,私罪,奉敎依允爲旀,竝只功減一等爲良如敎。又照目粘連,黃海前水使申縱鎬矣本府議啓內,還穀公錢之無難犯用,已是不法,鎭屬防卒之不爲給代,尤係毋良是白如乎,至於諸條所犯,不必苛論,以此照律,罪杖一百流三千里定配,以喪後勘斷,依法典收贖,只告身盡行追奪,私罪,奉敎依允爲旀,功減一等爲良如敎。又照目粘連,通津前府使尹明儉矣本府議啓內,所犯諸條,若是狼藉,莫重公穀,惟意偸弄,田大同之待秋執錢,計在牟利,上城米之添還立本,事近肥己兺除良,還錢謂已有報,倉簿尙此未勘,法意至嚴,焉逭當律,以此照律,罪杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。又照目粘連,潭陽前府使鄭文升矣本府議啓內,官結之防報營門,縱或違輪回之舊例,剩錢之移充屯稅,未可謂歸宿之無屬是白乎矣,繡啓體重,有難原恕,以此照律,罪杖八十收贖,奪告身三等,私罪,奉敎依允爲旀,功議各減一等爲良如敎。又照目粘連,咸昌前縣監元有永矣本府議啓內,還剩條之不屬倉隷,旣係鄙鎖,詞訟賂之無難求索,亦極駭悖是白乎所,揆以法意,難於參恕,以此照律,罪杖六十收贖,告身盡行追奪,徒一年定配,私罪,奉敎依允爲旀,功議各減一等爲良如敎。又照目粘連,孟山前縣監洪大朋矣本府議啓內,凡此諸條所犯,罔非偸弄公貨是白在如中,那移倉穀,而賙賑稱以自備,發賣運米,而惠澤不得下究,事係不法,難逭重勘,以此照律,罪杖一百流三千里定配,以喪後勘斷,依法典收贖,只告身盡行追奪,私罪,奉敎依允爲旀,功減一等爲良如敎。又照目粘連,熊川前縣監李鍾應矣本府議啓內,戶還創行,雖因鄕議,而終涉徵斂,公錢犯用,謂在臨歸,而專昧法意兺除良,賣任索賂,非止一二,屬民不法,視以尋常,以此照律,罪杖一百收贖,告身盡行追奪,流三千里定配,私罪,奉敎依允。又照目粘連,井邑前縣監韓在益矣本府議啓內,邸債之貸之公錢,已是違法,任名之差以賂物,亦爲傷廉是白乎則,跡涉鄙鎖,罪難寬貰,以此照律,罪杖六十收贖,告身盡行追奪,徒一年定配,私罪,奉敎依允爲旀,功減一等爲良如敎。又照目粘連,平昌前郡守李灌夏矣本府議啓內,邸債收刷,旣因營飭,還錢推移,亦非會內是〈百〉乎則,雖緣吏民之從願,難免措處之失宜,以此照律,罪杖一百收贖,告身盡行追奪,私罪,奉敎依允爲旀,功議各減一等爲良如敎。又照目粘連,旌善郡守李章培矣本府議啓內,軍官加額,從其民願,纔議旋停,由於繡關是白乎則,縱緣軍保之充納,難免措處之欠商,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,咸悅前前縣監宋觀洙,咸平前縣監沈東奎等矣本府議啓內,宋觀洙段,還米之出給沙工,未免那移之跡,剩錢〈之〉輸送本第,亦近傷廉之嫌是白遣,外此諸條所犯,有難一例苛論,而爰辭俱不明辨,繡論若是狼藉,以此照律爲白乎旀,沈東奎段,還錢之移施上納,終涉非輕,稅穀之利歸謫客,自致招謗,論其所坐,有難曲恕,以此照律,罪宋觀洙段,以那移律,杖一百流三千里定配,以喪後勘斷,依法典收贖,只告身盡行追奪,沈東奎段,以那移律,杖一百收贖,告身盡行追奪,流三千里定配,竝只,私罪,奉敎依允爲旀,竝只功減一等爲良如敎。又照目粘連,多大浦前僉使吳顯佑矣本府議啓內,戰船之退板造成,未免襲謬,租稅之依式執摠,不無招謗是白乎所,縱非擅行之事,焉逭違法之律,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又啓目,慶源前府使洪雲錫原情云云,傳旨內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付啓依允。又啓目,仁同前府使李熙冕,順興前府使成龍申等原情云云。傳旨內辭緣,泛稱遲晩,所當請刑是白乎矣,李熙冕段,曾經宣傳官,成龍申段,曾經侍從,勿爲請刑,載在大典通編,竝只議處,何如?判付啓依允。又啓目,咸悅縣監李章五原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。
趙得林,以義禁府言啓曰,時囚罪人李俊英·尹明儉·沈東奎·李鍾應等,各杖一百流三千里定配,洪近泳,杖一百流三千里定配,又五年禁錮照律公事。判付內依允。李俊英·尹明儉等,功議各減一等,沈東奎·洪近泳等,功減一等事,命下矣。李俊英,功議各減一等,杖九十收贖,告身盡行追奪,忠淸道丹陽縣長林驛,徒二年半定配,尹明儉,功議各減一等,杖九十收贖,告身盡行追奪,黃海道文化縣延陽驛,徒二年半定配,沈東奎,功減一等,杖一百收贖,告身盡行追奪,忠淸道沔川郡順城驛,徒三年定配,洪近泳,功減一等,杖一百收贖,告身盡行追奪,黃海道遂安郡位羅驛,徒三年定配,又五年禁錮,李鍾應,杖一百收贖,告身盡行追奪,平安道安州牧,流三千里定配,而以議啓內辭意,具罪目,依例發遣府書吏·羅將,押送各其配所,何如?傳曰,允。
又以義禁府言啓曰,時囚罪人元有永·韓在益等,各杖六十徒一年定配,照律公事。判付內依允。元有永,功議各減一等,韓在益,功減一等事,命下矣。元有永,功議各減一等,減徒加杖,杖九十收贖,奪告身四等,韓在益,功減一等,減徒加杖,杖一百收贖,告身盡行追奪,竝放送之意,敢啓。傳曰,知道。
上在昌德宮。停常參·經筵。
李源益啓曰,明日常參·經筵,取稟。傳曰,停。
洪祐喆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,假注書李參鉉,身病猝重,勢難察任,今姑改差,何如?傳曰,允。
李參鉉改差,代以羅時鏞爲假注書。
傳于洪祐喆曰,在外承旨許遞,前望單子入之。
承旨前望單子入之,趙秉恒落點。
洪祐喆啓曰,新除授右副承旨趙秉恒,卽爲牌招,何如?傳曰,允。
兵曹口傳政事,副護軍單金學性。
李源益啓曰,卽者典醫監官員來言,醫科初試,明日當爲開場,而提調李羲甲有身病,不得進參云,卽爲牌招,何如?傳曰,允。
傳于李源益曰,有實病典醫監提調許遞,令該曹口傳差出。
吏曹口傳政事,以徐英淳爲典醫監提調。
洪祐喆啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以司諫金樂壽,獻納趙完植,正言南性敎·李潭九,掌令金泰顯,持平柳來維牌不進罷職傳旨,傳于洪祐喆曰,只推。
傳于李源益曰,政官牌招開政。
洪祐喆,以兵批言啓曰,宣傳官具載龍,以其病難供職,呈狀乞遞,改差,何如?傳曰,允。
有政。吏批,判書趙秉鉉進,參判徐英淳,參議金輔根竝牌招不進,同副承旨李源益進。以韓鎭庭爲工曹參判,金英淳爲左尹,朴容壽爲刑曹參議,洪敬謨爲同成均,趙禮根爲禮曹佐郞,黃鍍爲健元陵令,尹會善爲濟用奉事,李寅鳳爲氷庫別提,李䆃重爲通川郡守,池若淵爲大靜縣監,兼持平沈敬澤減下。
兵批,判書朴晦壽進,參判姜時永病,參議李是鍊病,參知洪龜燮入直,左副承旨洪祐喆進。啓曰,全羅兵使,今當差出,而擬望之人乏少,同道及他道水使竝擬,何如?傳曰,允。以金箕晩爲副摠管,李熙鐵爲宣傳官,鄭裕健爲五衛將,申善浩爲訓鍊僉正,金世均爲文兼,許燁爲宣傳官,李敏德爲全羅兵使,李熙碩爲忠州營將,護軍金箕晩·宋祥來,副護軍任泰瑛·鄭宅善,副司果金世均·鄭秀鉉,以上竝單付。
吏批,再政。以金箕晩爲右尹,金駿欽爲恭陵令,具鍾祿爲直講。
兵批,再政。以玄學魯爲同知,任泰瑛爲宣傳官,李勉健爲五衛將,李得潞爲忠翊將,柳冀重·鄭錫永爲訓鍊判官,金善一爲全羅右水使,護軍具載龍。
吏批,三政。以李秉奎爲莊陵令,黃履明爲典籍。
以吏曹參議金輔根牌不進罷職傳旨,傳于李源益曰,只推。
上在昌德宮。停常參·經筵。
趙秉恒,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐戴淳啓曰,明日常參·經筵,取稟。傳曰,停。
洪祐喆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙斗淳啓曰,右承旨趙得林,今日不爲仕進,卽爲牌招,何如?傳曰,允。
又啓曰,臣斗淳以司譯院提調,今日雜科初試進去,下直之意,敢啓。傳曰,知道。
傳于徐戴淳曰,待敎李裕元,馳詣華寧殿,奉審摘奸,仍詣顯隆園,一體奉審以來。
趙秉恒啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以司諫金樂壽,獻納趙完植,正言南性敎·李潭九,掌令金泰顯,持平柳來維牌不進罷職傳旨,傳于趙秉恒曰,只推。
以右承旨趙得林牌不進罷職傳旨,傳于趙秉恒曰,只推。
傳于徐戴淳曰,發遣吏郞,諸執事淸齋與否,摘奸以來。
義禁府啓目,通津府使趙義錫原情云云,傳旨問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,通禮院贊儀洪憲燮原情云云,傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,鏡城前判官申萬休原情云云,傳旨問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,長津前府使鄭珪原情云云,傳旨內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付啓依允。又啓目,萬頃前前縣令孔彦周原情云云,傳旨內辭緣,泛稱遲晩,刑推得情,何如?判付啓除刑推議處爲良如敎。又啓目粘連,向前李熙冕段,官需米之執錢移用餉穀,還起結之査徵不入稅〈摠〉是白乎則,揆以法意,難逭重勘,外他鄙瑣,不必竝論,以此照律爲白乎旀,成龍申段,大同木之依前收捧,縱諉民邑之事勢,罔念朝家之德意,澤不下究,罪著違令,以此照律,何如?判付啓依允。又啓目粘連,向前李章五亦,漕船浮費之民錢稱貸,縱緣按例之事,難免襲謬之失,以此照律,何如?判付啓依允。又啓目粘連,向前洪雲錫亦,倉穀分徵,縱有屬公之嫌,換作區處,亦無入私之跡是白乎矣,旣登繡論,有難原恕,以此照律,何如?判付啓依允。
上在昌德宮。停常參·經筵。
藥房提調徐憙淳,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,前方中去防風,加瓜蔞仁七分,半夏減三分,自今日五貼式日次製入事,榻前下敎。
徐戴淳啓曰,明日常參·經筵,取稟。傳曰,停。
洪祐喆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙秉恒啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李源益啓曰,左尹金英淳,除拜後過三日不爲出肅,依定式推考警責,仍卽牌招察任,何如?傳曰,允。
傳于徐戴淳曰,禮房承旨,馳詣受香諸處,奉審摘奸以來。
趙秉恒啓曰,禁衛大將任聖臯,摠戎使柳基常,以東·南關王廟獻官,今方受香出去矣。任聖臯所佩命召,柳基常所佩密符及兼帶右邊捕盜大將命召及大將牌·傳令牌,竝來請還納,何以爲之?而將兵之任,不可一刻無摠察之人,捕將重任,亦不可暫曠。在前如此之時,有他邊大將兼察之例,今番則何以爲之?敢稟。傳曰,竝仍佩往來,禁將,訓將兼察,摠使,御將兼察,捕將,他邊大將兼察。
又啓曰,禁將,訓將兼察,摠使,御將兼察,捕將,他邊大將兼察事,命下矣。兼察禁衛大將趙秉龜,兼察摠戎使金祖根,兼察右邊捕盜大將趙存中,竝卽牌招,聽傳敎,何如?傳曰,允。御將從事官,發牌聽傳敎。
傳于徐戴淳曰,前檢閱金世均,別兼春秋差下。
吏曹口傳政事,別兼春秋單金世均。
徐戴淳啓曰,前檢閱金世均,別兼春秋差下事,命下矣。令該曹口傳單付,仍卽牌招察任,何如?傳曰,允。
洪祐喆啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以司諫金樂壽,獻納趙完植,正言南性敎·李潭九,掌令金泰顯,持平柳來維牌不進罷職傳旨,傳于洪祐喆曰,只推。
李源益,以內醫院都提調·提調意啓曰,駝酪粥,自十月初一日,當爲封進,依前例擧行事,預爲分付司僕寺之意,敢啓。傳曰,知道。
趙秉恒,以兵曹言啓曰,今九月二十日,禁軍戎器點考日次,而纛所祭受香相値,不得設行,後日退行之意,敢啓。傳曰,知道。
又以都摠府言啓曰,副摠管沈能俊,以文臣朔試射試官,慕華館晝仕出去之意,敢啓。傳曰,知道。
洪祐喆,以義禁府言啓曰,時囚罪人鄭珪,以前任長津府使,有還穀虛留之罪,入於繡啓,當以此議處,而自廟堂,長津府還穀始逋躬犯等守令,一體論列事,行査矣。此囚段,待行査登聞後勘律,而其間姑爲保放,何如?傳曰,允。
義禁府照目粘連,咸悅縣監李章五矣本府議啓內,漕船浮費之民錢稱貸,縱緣按例之事,難免襲謬之失,以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。又照目粘連,仁同前府使李熙冕,順興前府使成龍申等矣本府議啓內,李熙冕段,官需米之執錢移用餉穀,還起結之私徵不入稅摠是白乎則,揆以法意,難逭重勘,外他鄙瑣,不必竝論,以此照律爲白乎旀,成龍申段,大同木之依前收捧,縱諉民邑之事勢罔念朝家之德意,澤不下究,罪著違令,以此照律罪,李熙冕段,以挪移律,杖一百收贖,告身盡行追奪,流三千里定配,又三年禁錮,成龍申段,以制違律,杖一百收贖,告身盡行追奪,竝只,私罪,奉敎依允爲旀,竝只功減一等爲良如敎。又照目粘連,慶源前府使洪雲錫矣本府議啓內,倉穀分徵,縱有屬公之嫌,換作區處,亦無入私之跡是白乎矣,旣登繡論,有難原恕,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又啓目粘連,向前孔彦周亦,面任願納,謂入賙賑,而多致乾沒,吏鄕賂物,殆近求索,而自歸貪鄙是白乎則,論其所犯,難免重勘,以此照律,何如?判付啓依允。又啓目粘連,向前趙羲錫亦,稅船指護,宜無不謹之端,草嶼沈掛,旣在所掌之內是白乎則,雖與臭載有間,亦難專事原恕,以此照律,何如?判付啓依允。又啓目粘連,向前洪憲燮亦,贊禮擧行,在所審愼,而不待退錚,徑奏禮畢,旣有失儀之擧,難免做錯之失,以此照律,何如?判付啓依允。又啓目粘連,向前申萬休亦,舊逋之無難虛勘,旣違朝令,新還之又未準捧,亦非糴法是白乎所,囚供之謂以了殺者,在於限後,則不可以此爲自明之端兺除良,道啓·繡論,相繼臚列,揆以法意,焉逭當律,以此照律,何如?判付啓依允。
上在昌德宮。停常參·經筵。
李源益啓曰,明日再明日,齋陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
洪祐喆啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于李源益曰,明日眞殿茶禮,當自內親行矣,時原任大臣·閣臣·宗親·儀賓二品以上入參。
洪祐喆啓曰,大司憲鄭基一,掌令金泰顯,持平柳來維牌不進,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
以司諫金樂壽,獻納趙完植,正言南性敎·李潭九,掌令金泰顯,持平柳來維牌不進罷職傳旨,傳于洪祐喆曰,只推。
李源益,以戶曹言啓曰,臣光正與正郞臣金萬根,進詣慶熙宮差備內,啓下手本中有頉處,眼同看審,則各殿堂行閣,間間有雨漏處,故今方修改,而始役則擇日擧行之意,敢啓。傳曰,知道。
洪祐喆,以義禁府言啓曰,時囚罪人李熙冕,杖一百流三千里定配,又三年禁錮照律公事,判付內依允,功減一等事,命下矣。李熙冕,功減一等,杖一百收贖,告身盡行追奪,徒三年定配,又三年禁錮。而卽接其戶奴呈狀,則其上典父年八十一,無兄弟獨身,依律文許贖爲辭矣。取考律文,則大明律存留養親條,有曰父母老疾應侍,家無以次成丁者,若犯徒流,只杖一百,餘罪收贖,李熙冕,杖一百徒三年定配,以其父年八十一無兄弟獨身,依律文收贖,只告身盡行追奪,又三年禁錮放送之意,敢啓。傳曰,知道。
義禁府照目粘連,鏡城前判官申萬休矣本府議啓內,舊逋之無難虛勘,旣違朝令,新還之又未準捧,亦非糴法是白乎所,囚供之謂以了殺者,在於限後,則不可以此爲自明之端兺除良,道啓·繡論,相繼臚列,揆以法意,焉逭當律,以此照律,罪告身盡行追奪,徒三年定配,又五年禁錮,私罪,奉敎依允爲旀,功減一等爲良如敎。又照目粘連,通津府使趙義錫矣本府議啓內,稅船指護,宜無不謹之端,草嶼沈掛,旣在所掌之內是白乎則,雖與臭載有間,亦難專事原恕,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,萬頃前縣令孔彦周矣本府議啓內,面任願納,謂入賙賑,而多致乾沒,吏鄕賂物,殆近求索,而自歸貪鄙是白乎則,論其所犯,難免重勘,以此照律,罪杖一百收贖,告身盡行追奪,流三千里定配,私罪,奉敎依允。又照目粘連,通禮院贊儀洪憲燮矣本府議啓內,贊禮擧行,在所審愼,而不待退錚,徑奏禮畢,旣有失儀之擧,難免做錯之失,以此照律,罪笞四十收贖,附過還職,私罪,奉敎依允爲旀,功減一等爲良如敎。
戶曹參判李圭祊疏曰,伏以,臣以無似,猥膺專對之任,陛辭之期,行將不遠矣。臣之父母墳山,在於畿坰隔宿之地,而頃蒙恩由,獲伸榮掃,曾未幾月。又此申瀆,極知悚惶。而第伏念萬里行還,當在經歲之後,霜露怵惕之感,有倍他時。瞻言楸壟,實無以爲懷也。義在往役,雖未遑於言私,情切出告,難自阻於孝理。玆敢略控短章,冒籲至懇。伏乞聖慈,特許數日之暇,俾便往來焉。臣無任云云。答曰,省疏具悉。卿其往省焉。
校理金疏曰,伏以,臣至愚極陋,百無肖似,名登朝籍,十有四年,尸祿周行,祗積罪戾。間嘗屢叨臺閣,莫效涓埃,量能揆分,屛伏是甘,而猥蒙洪造,叨玷瀛選,循省愧懼,若無所容,繼有除命,首降於臣身,撫躬增惕,若隕淵谷。夫玉署之職,責任不輕,苟非學足以備顧問,才足以煥王猷者,莫宜居之。臣雖粗習鉛槧,倖竊科第。而其於學術,便同盲瞽,啓沃論思,實非可堪。伏況我殿下已過聖人志學之歲,正當講筵日開之時,是宜旁搜才學之彦,以備延訪之列。而乃以如臣空疎魯莽者,廁於其間,其於淸朝掄選之道,不亦左乎?玆敢畢暴實狀,仰塵崇聽。伏願聖明,俯賜鑑諒,亟行鐫改,以重淸選,以安微分焉。臣旣不敢以見職自居,顧何敢妄有贅說?而竊有區區憂愛之誠,敢此附陳,惟聖明垂察焉。伏惟我殿下沖齡御極,兩殿之所蘄望,群臣之所顒祝,八域之所徯應。惟是勉聖學,以立治本而已。蓋人主之代天理物,制治保邦,捨是學則無以措一辭發一令,其故何也?良以人主一心,爲萬化之原。故治心爲出治之本,而徒言治心,而不本於學,則終無下手處矣。肆昔先正臣宋時烈之言曰,古昔帝王,無一事不出於學,故其治道之隆,如彼其至也。後世則只以才能氣意爲治,而學問爲無用之糟粕。故治出於二,而終不見大猷之盛,至哉言乎。今我殿下聖質天縱,睿智日長,臨克艱之位,貽初服之命。群下之所期待者,豈在於古昔帝王之下乎?正當惕然發省,罔或自逸,念進修之爲急。顧時日之易失,日開經筵,頻賜引接,以臻日就之域,以爲時敏之道也。臣愚死罪,竊覸我殿下立志宜益篤,向學宜益誠。而涼生以後,講筵之開,一再而止,若或一月二月,停輟居多,出治之本,未免怠荒。聖經徒爲丌上之留冊,儒臣只一不急之冗官。而孟子一曝十寒之喩,不啻近之矣。豈不大可悶鬱哉?臣竊伏惟念我祖宗朝晉接之規,視古益備。一日之間,有朝參·常參,又有晝講·夕講,而猶以爲未也。又有召對·夜對焉,此固我殿下所宜繼述而行之者也。而義理無窮,歲月如流,此正朱夫子所謂勿謂今日不學而有來日,勿謂今年不學而有來年者也。伏願聖明,繼自今瞿然改圖,奮發聖志,監我祖宗朝成憲,聿追古聖王典學。日開講筵,時賜召對,新受之旨義,從容問難,前日之溫習,時復究索。日有定課,月有常程,經經緯史,循環不已,不時引接,反復講。旁及於時事之得失,民生之疾苦,與夫古今治亂之迹,靡不討論商確。以之浸灌聖心,開發天聰,上以副兩殿之蘄望,下以答群臣之顒祝,則大本旣立,八域丕應,古昔帝王之治,指日可待,豈不休哉?昔宋臣眞德秀有言曰,我朝列聖盛時,妙選名儒,環侍經幄,邇英崇政,延訪從容,夜直禁中,不時召對。所以緝熙聖學,開廣睿聰,其與貞觀,實同一揆。夫晝訪足矣,又必加以夜對,何也?人主一心,攻者甚衆,惟聲與色,尤易溺人。晝日便朝,薦紳儼列,昌言正論,輻輳于前,則其保守也易。深宮暮夜,所接者非貂璫之輩,卽嬪御之徒,紛華盛麗,眩目蕩心,故其保守也難。此夜對之益,所以尤深於晝訪歟?謹按此言,至爲深切。先正臣金昌協,嘗掇取以獻,欲望時賜夜對。臣又敢爲我殿下誦之,惟殿下,益加省勉焉。臣愚衷耿結,敢此覼縷,勿以人廢言,深留聖念,不勝幸甚。臣無任云云。省疏具悉。爾其勿辭察職,尾陳甚好,當體念矣。
上在昌德宮。停常參·經筵。
徐戴淳啓曰,明日召對,取稟。傳曰,停。
洪祐喆啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
趙得林,以戶曹言啓曰,慶熙宮各殿堂以下雨漏處修改吉日時,令日官金有晉推擇,則今九月二十七日辰時爲吉云,以此日時擧行之意,敢啓。傳曰,知道。
徐戴淳,以奉常寺都提調·提調意啓曰,東耤親耕田所種稻打作則所出爲一石五斗,皮稷打作則所出爲一石二斗,皮粘粟打作則所出爲五斗,皮唐黍打作則所出爲一石二斗,豆打作則所出爲十三斗,太打作則所出爲十四斗之意,敢啓。傳曰,知道。
趙秉恒,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,本局把摠趙履錫,身病甚重,勢難察任,改差,何如?傳曰,允。
又以摠戎廳言啓曰,本廳中軍沈日永,身病甚重,勢難察任,改差,何如?傳曰,允。
洪祐喆,以義禁府言啓曰,時囚罪人孔彦周,杖一百流三千里照律公事,判付內依允事,命下矣。孔彦周,杖一百收贖,告身盡行追奪,流三千里定配,而卽接其戶奴呈狀,則其上典母年八十三,無兄弟獨身,依律文許贖爲辭矣。取考律文,則大明律存留養親條,有曰父母老疾應侍,家無以次成丁者,若犯徒流,只杖一百,餘罪收贖。孔彦周,杖一百流三千里,以其母年八十三,無兄弟獨身,依律文收贖,只告身盡行,追奪放送之意,敢啓。傳曰,知道。
又以義禁府言啓曰,時囚罪人申萬休,告身盡行追奪,徒三年定配,又五年禁錮照律公事,判付內依允,功減一等事,命下矣。申萬休,功減一等,告身盡行追奪,江原道金城縣眞木驛,徒二年半定配,又五年禁錮,而以議啓內辭意,具罪目,依例發遣府羅將,押送配所,何如?傳曰,允。
壬寅九月二十二日辰時,上詣眞殿。茶禮親行入侍時,行都承旨趙斗淳,左承旨徐戴淳,右承旨趙得林,左副承旨洪祐喆,右副承旨趙秉恒,同副承旨李源益,假注書李東·羅時鏞,別兼春秋金世均,記事官趙秉駿,直提學金輔根,直閣金始淵,檢校待敎趙鳳夏以次侍立。時至,上具翼善冠·衮龍袍,出幄次。通禮導上詣版位,通禮跪啓請鞠躬四拜興平伸。上行四拜禮,時原任大臣·閣臣二品以上·宗親·儀賓皆行四拜禮。通禮導上詣盥洗位,上盥洗訖。通禮導上詣第一室尊所,執尊擧內羃。通禮導上詣位前跪,斗淳奉香,源益奉爐,三上香。仍行奠爵禮,斗淳奉爵,源益奠爵,連奠三爵。次詣第二室第三室,竝如之。通禮導上降復位。祐喆曰,第一室進茶時,次知中官,不卽待令,事甚未安。所當重勘,而本院請推之外,無他可施之罰,何以爲之乎?上曰,拿處,可也。出擧條通禮跪啓請鞠躬四拜,上行四拜禮,時原任大臣·閣臣·二品以上宗親·儀賓,皆行四拜禮。通禮跪啓禮畢,仍前導。上還入幄次,諸臣先退,承·史以次退出。
上在昌德宮。停常參·經筵。
自人定至三更,灑雨下雨,測雨器水深四分。
李源益啓曰,明日常參·經筵,取稟。傳曰,停。
趙秉恒啓曰,大司憲鄭基一,掌令金泰顯,持平柳來維呈辭,執義宋來熙,掌令金廷雲,持平金錫熙在外,監察茶時之意,敢啓。傳曰,知道。
趙斗淳啓曰,左承旨徐戴淳,今日不爲仕進,卽爲牌招,何如?傳曰,允。
以左承旨徐戴淳牌不進罷職傳旨,傳于李源益曰,只推。
傳于李源益曰,臺諫竝許遞,政官牌招開政。
有政。吏批,判書趙秉鉉進,參判徐英淳病,參議金輔根病,同副承旨李源益進。以金興根爲大司憲,趙錫龜爲大司諫,成近默爲執義,韓宓履爲司諫,金始淵·權達準爲掌令,徐相敎·任百秀爲持平,李時愚爲獻納,李玄文·金羽休爲正言,金英淳爲同春秋,成近壽爲思陵令。
兵批,判書朴晦壽病,參判姜時永病,參議李是鍊入直進,參知洪龜燮病,右副承旨趙秉恒進。護軍鄭基一·安光直,副司直宋來熙·金樂壽·金泰顯·金廷雲·柳來維·金錫熙·趙完植,副司果南性敎·李潭九,以上竝單付。
吏批,再政。以南秉哲爲宗簿正,李敏翼爲敦寧主簿,兼直閣單金始淵,兼執義南秉哲減下。
李源益,以吏曹言啓曰,今日政新除授宗簿寺正南秉哲,與本曹參議金輔根,有妻三寸叔應避之嫌,而矇然擬入,至蒙恩點,不審之失,臣不勝惶恐,而原望筒勿施,何如?傳曰,允。
以吏曹參議金輔根牌不進罷職傳旨,傳于李源益曰,只推。
兵曹,以朴潤榮爲摠戎中軍。
趙秉恒,以禁衛營言啓曰,本營哨官李熙訥·卞宗浩·金順永·李奎錫身爲將官,擧措駭悖,爲先汰去之意,敢啓。傳曰,知道。
上在昌德宮。停常參·經筵。
李源益啓曰,明日常參·經筵,取稟。傳曰,停。
趙秉恒啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
趙得林啓曰,左副承旨洪祐喆,今日不爲仕進,卽爲牌招,何如?傳曰,允。
備忘記,忠州營將李熙碩下直,長弓一張,長箭一部,片箭一部,筒兒一箇賜給。
傳于李源益曰,在外都承旨許遞,前望單子入之。
承旨前望單子入之,徐左輔落點。
傳于趙得林曰,注薦爲之。
注書薦,趙秉駿·李參鉉·金翊鎭·張仁遠·李裕元·李敬溥。
趙秉恒啓曰,行大司憲金興根,執義成近默,掌令金始淵,持平任百秀在外,掌令權達準,持平徐相敎牌不進,監察茶時之意,敢啓。傳曰,知道。
以司諫韓宓履,獻納李時愚,正言金羽休,掌令權達準,持平徐相敎牌不進罷職傳旨,傳于趙秉恒曰,只推。
以左副承旨洪祐喆牌不進罷職傳旨,傳于李源益曰,只推。
趙秉恒,以御營廳言啓曰,今九月二十四日,騎士都試時各技優等人,別單書入之意,敢啓。傳曰,知道。
義禁府啓目,慶尙前左水使李圭徹原情云云,傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。又啓目,全州前判官韓璵原情云云,傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,瑞興前府使鄭友容原情云云,問目內辭緣,泛稱遲晩,刑推得情,何如?判付啓除刑推議處爲良如敎。又啓目,咸陽郡守姜彜文原情云云,傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,雲峯縣監許策原情云云,傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,歙谷前縣監朱榮達原情云云,傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,中官李恒元原情云云,傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。
上在昌德宮。停常參·經筵。
藥房提調徐憙淳,副提調徐左輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李源益,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐戴淳啓曰,明日常參·經筵,取稟。傳曰,停。
李源益啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
徐戴淳啓曰,注書有闕之代,被薦人趙秉駿·李參鉉·金翊鎭薦狀,依例成送吏曹之意,敢啓。傳曰,知道。
傳于徐左輔曰,吏·戶換房。
李源益啓曰,行大司憲金興根,執義成近默,掌令金始淵在外,權達準,持平徐相敎·任百秀牌不進,監察茶時之意,敢啓。傳曰,知道。
以司諫韓宓履,獻納李時愚,正言金羽休,掌令權達準,持平徐相敎·任百秀牌不進罷職傳旨,傳于李源益曰,只推。
李源益啓曰,今二十七日,祿都目政事爲之之意,敢啓。傳曰,知道。
李源益,以禁衛營言啓曰,騎士都試時優等人,別單書入之意,敢啓。傳曰,知道。
義禁府啓目粘連,向前韓璵亦,繡啓論列,固非一段,法例所關,最是三條,而或因營關而措處,亦多邑例之按行是白乎則,縱緣積弊之釐捄,難免經法之違越,以此照律,何如?判付啓依允。又啓目粘連,向前李圭徹亦,封山禁制,自是該營之所管是白去乙,不爲報司,擅許斫取,非徒有違法例,實爲躬自冒犯,以此照律,何如?判付啓依允。又啓目粘連,向前許策亦,還穀價之取剩,見瞞倉色,結還錢之放債,莫察吏奸是白乎則,雖無躬犯,有難容貸,以此照律,何如?判付啓依允。又啓目粘連,向前姜彜文亦,還米之外執精約,繡論歸諸吏奸,結剩之謂有乾沒,囚供屬之公下是白乎則,縱無躬自犯之跡,難免矇不察之失,以此照律,何如?判付啓依允。又啓目粘連,向前鄭友容亦,繡啓所論,俱係不經,而公貨之多數推移,旣非自官之所知,結餘之分屬新舊,亦是已例之可按是白乎則,爰辭自明,非不有據,法意所在,亦難專恕,以此照律,何如?判付啓依允。又啓目粘連,向前朱榮達亦,公錢那移,無所難愼,災結乾沒,罔念法意是白乎矣,亦緣事勢之所迫,或致邑例之襲謬,而跡其所犯,焉逭當律,以此照律,何如?判付啓依允。又啓目粘連,向前李恒元亦,進茶之時,不卽趁待,跡涉慢忽,罪宜嚴勘,以此照律,何如?判付啓依允。又啓目,文川前郡守白宗杰原情云云,傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
上在昌德宮。停常參·經筵。
自巳時至人定,灑雨下雨,測雨器水深三分。
徐左輔啓曰,明日常參·經筵,取稟。傳曰,停。
洪祐喆啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
徐左輔啓曰,左承旨徐戴淳,今日不爲仕進,卽爲牌招,何如?傳曰,允。
洪祐喆啓曰,行大司憲金興根,執義成近默,掌令金始淵在外,權達準,持平徐相敎·任百秀牌不進,監察茶時之意,敢啓。傳曰,知道。
以司諫韓宓履,獻納李時愚,正言金羽休,掌令權達準,持平徐相敎·任百秀牌不進罷職傳旨,傳于洪祐喆曰,只推。
以左承旨徐戴淳牌不進罷職傳旨,傳于洪祐喆曰,只推。
趙秉恒,以漢城府言啓曰,拯活人十五名以上者抄啓事,曾有定式矣。卽接南部都事趙徹林所報,則以爲,今七月十六日十七日之大雨暴霔,江水漲溢,箭串里一契·二契·中村契全村民戶,盡爲漂沒,屢千人命,將至溺死之境,而一契閑良閔禹錫,閑良趙德亨,閑良全翼朝,嘉善金信大,折衝金完聲,二契閑良李基亨,折衝金鎭行,閑良李昌龜,閑良宣章喜,中村契閑良元養吉,閑良鄭德洪等十一人,自辦船隻,突入風浪,拯活人命,或爲三十五六名,或爲四五十名。西部都事權用脩所報,則沙村里契·黑石里契·栗島契·土亭里契,今七月十六日十七日大雨暴霔,巨浸忽漲,四契民戶盡爲漂沒,數千人命,幾至溺死,而沙村里契司果金鎭國,折衝劉泰運,黑石里契閑良金鼎瑞,閑良崔光鎭,折衝李世運,栗島契閑良李德仁,閑良池繼漢,土亭里契嘉善李胤鼎,出身朴敏恒等九人,各持船隻,冒風突入,拯救人命,各爲二十七八名,或爲三十四五名。北部都事申錫禧所報,則合井里契·汝矣島·望遠亭契,今七月十六日十七日之雨,江水漲溢,三契民戶,盡爲漂渰,屢百人命,幾至溺死,而合井里契閑良金澤信,汝矣島閑良洪潤範,望遠亭契嘉善吳漢大,閑良金寬裕,閑良李敬章等五人,持船突入,拯活人命,各爲三十七八名之多云。故更加査實,則果如各部所報矣,激勸之道,宜有褒賞之典,令該曹稟處,何如?傳曰,允。
又以兵曹言啓曰,宣傳官李應謙,內禁衛將申紹,五衛將康履昊,忠壯衛將李得淵,俱以身病猝重,無望供職,新除授全羅右水使金善一,母病添劇,萬無遠離赴任之望,戶奴呈狀矣。親病旣如此,則勢難强令赴任,竝改差,何如?傳曰,允。
檢閱趙秉駿疏曰,伏以,臣表兄金世均,向付別兼春秋矣。別兼之互用相避,旣有近例,則今臣所帶檢閱,雖與別兼職名有殊,其爲史官一也。揆以公格,在下當遞,玆陳短章,仰瀆崇嚴。伏乞聖明,俯賜鑑諒,亟令選部,照式遞改,以安私分,千萬幸甚。臣無任云云。省疏具悉。疏辭,下該曹稟處。
上在昌德宮。停常參·經筵。
趙秉恒啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,同副承旨李源益,今日不爲仕進,卽爲牌招,何如?傳曰,允。
備忘記,南兵使李忠運下直,長弓一張,長箭一部,片箭一部,筒兒一箇賜給。
傳于趙秉恒曰,左承旨·右副承旨竝許遞,前望單子入之。
承旨前望單子入之,李㙽·洪說謨落點。
李源益啓曰,行都承旨徐左輔,左副承旨趙得林不爲仕進,左承旨李㙽,右承旨洪說謨未肅拜,右副承旨洪祐喆式暇出去,院中只有臣一人,伴直無人,左副承旨趙得林,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨徐左輔,左副承旨趙得林不爲仕進,左承旨李㙽,右承旨洪說謨未肅拜,右副承旨洪祐喆式暇出去,臣源益,吏兵批兼進之意,敢啓。傳曰,知道。
有政。吏批,判書趙秉鉉進,參判徐英淳病,參議金輔根病,同副承旨李源益進。啓曰,昌城府使,今當差出,而本府以防禦重地,不可不擇差,他道守令竝擬,何如?傳曰,允。以金始淵爲應敎,南履炯爲同經筵,李東迪爲宗簿正,金世均爲典籍,趙秉駿爲注書,徐光奎爲平市主簿,尹喜豊爲昌城府使,李象斗爲林川郡守,學正二單羅時鏞·金用鼎,故通德李邦緖贈戶參例兼,故通德李儒采贈左承旨例兼,以上守全羅兵使李敏德兩代,故通德崔鍾明贈童敎,孝行卓異,贈職事,承傳。
兵批,判書朴晦壽進,參判姜時永病,參議李是鍊入直,參知洪龜燮病,同副承旨李源益進。以韓鎭庭爲副摠管,李南軾爲宣傳官,鄭壽基爲內禁將,宋在益爲忠壯將,兪相台·李長祜·朴永喜爲訓鍊主簿,趙存卿爲全羅右水使,同知單李章喆,僉知三單尹用善·柳宗鍾·李義種,護軍趙斗淳,副護軍徐戴淳·趙秉恒·金善一·李應謙,以上竝單付。
李源益啓曰,注書有闕之,代被薦人李參鉉·金翊鎭·張仁遠薦狀,依例成送吏曹之意,敢啓。傳曰,知道。
吏批,再政。以曺錫雨爲掌令,宋宗洙爲掌樂僉正,李參鉉爲注書,李孺虎爲繕工主簿,李仁泳爲平山府使。
兵批,再政。以李民璜爲五衛將,曺錫雨爲文兼,李昆相爲武兼,金鉉爲守門將。
李源益啓曰,新除授注書李參鉉,卽爲牌招察任,何如?傳曰,允。
又啓曰,左邊捕盜大將趙存中,以兼帶禁軍別將,戎點事,明日慕華館出去矣。所佩命召及大將牌·傳令牌,何以爲之,敢稟?傳曰,仍佩往來。
李源益,以弘文館言啓曰,應敎金始淵在外,校理金益文,副校理沈敬澤別兼春秋進,副校理一員未差,上番闕直,事甚未安。副應敎金穰根,校理金,竝卽牌招,以爲推移入直之地,何如?傳曰,允。
李源益啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,行大司憲金興根,執義成近默,掌令金始淵在外,權達準,持平徐相敎·任百秀牌不進,監察茶時之意,敢啓。傳曰,知道。
以司諫韓宓履,獻納李時愚,正言金羽休,掌令權達準,持平徐相敎·任百秀牌不進罷職傳旨,傳于李源益曰,只推。
以副應敎金穰根,校理金牌不進罷職傳旨,傳于李源益曰,只推。
李源益,以吏批言啓曰,承文院校檢馬翰良,以其身病,呈狀乞遞,改差,何如?傳曰,允。
義禁府照目粘連,瑞興前府事鄭友容矣本府議啓內,繡啓所論,俱係不經,而公貨之多數推移,旣非自官之所知,結餘之分屬新舊,亦是已例之可按是白乎則,爰辭自明,非不有據,法意所在,亦難專恕,以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,慶尙前左水使李圭徹矣本府議啓內,封山禁制,自是該營之所管是白去乙,不爲報司,擅許斫取,非徒有違法例,實爲躬自冒犯,以此照律,罪杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。又照目粘連,歙谷前縣監朱榮達矣本府議啓內,公錢挪移,無所難愼,災結乾沒,罔念法意是白乎矣,亦緣事勢之所迫,或致邑例之襲謬,而跡其所犯,焉逭當律,以此照律,罪杖九十收贖,奪告身四等,私罪,奉敎依允爲旀,功減一等爲良如敎。又照目粘連,雲峯前縣監許策矣本府議啓內,還穀價之取剩,見瞞倉色,結還錢之放債,莫察吏奸是白乎則,雖無躬犯,有難容貸,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,咸陽郡守姜彜文矣本府議啓內,還米之外執精約,繡論歸諸吏奸,結剩之謂有乾沒,囚供屬之公下是白乎則,縱無躬自犯之跡,難免蒙不察之失,以此照律,罪杖八十收贖,奪告身三等,私罪,奉敎依允爲旀,功議各減一等爲良如敎。又照目粘連,全州前判官韓璵矣本府議啓內,繡啓論列,固非一段,法例所關,最是三條,而或因營關而措處,亦多邑例之按行是白乎則,縱緣積弊之釐捄,難免經法之違越,以此照律,罪杖一百收贖,告身盡行追奪,流三千里定配,又三年禁錮,私罪,奉敎依允爲旀,功議各減一等爲良如敎。又照目粘連,中官李恒元矣本府議啓內,進茶之時,不卽趁待,跡涉慢忽,罪宜嚴堪,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又啓目粘連,向前白宗杰亦,民結加斂,大是越法,而旣緣邑弊之矯捄,亦依營題而復舊是白乎則,縱非擅行之事,自歸冒犯之科,以此照律,何如?判付啓依允。
李源益,以義禁府言啓曰,時囚罪人鄭友容,杖一百流三千里照律公事,判付內依允,功減一等事,命下矣。鄭友容功減一等,杖一百收贖,告身盡行追奪,徒三年定配。而卽接其戶奴呈狀,則其上典母年七十九,無兄弟獨身,依律文許贖爲辭矣。取考律文,則大明律存留養親條,有曰父母老疾應侍,家無以此成丁者,若犯徒流,只杖一百,餘罪收贖。鄭友容,杖一百徒三年定配,以其母年七十九無兄弟獨身,依律文收贖,只告身盡行追奪,放送之意,敢啓。傳曰,知道。
又以義禁府言啓曰,時囚罪人韓璵,杖一百流三千里定配,又三年禁錮,李圭徹,杖一百流三千里定配照律公事,判付內依允,功議各減一等事,命下矣。韓璵·李圭徹,功議各減一等,各杖九十收贖,告身盡行追奪,韓璵,忠淸道連山縣平川驛,徒二年半定配,又三年禁錮,李圭徹,忠淸道淸風府黃江驛,徒二年半定配,而以議啓內辭意,具罪目,依例發遣府書吏·羅將,押送于各其配所,何如?傳曰,允。
吏曹啓目粘連,觀此藝文館檢閱趙秉駿上疏,則以爲,臣表兄金世均,向付別兼春秋矣。別兼之互用相避,旣有近例,揆以公格,在下當遞。伏乞亟令選部,照式遞改亦爲白有臥乎所,翰林與春秋官相避,知春秋以下竝遞,載在通編是白乎則,今此時任檢閱之與別兼相避,似不當引用在下當遞之例,而別兼亦係史銜,臣曹不得擅請遞改,上裁,何如?判付啓,別兼春秋減下爲良如敎。
上在昌德宮。停常參·經筵。
李源益,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
趙得林啓曰,明日召對,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨洪祐喆,今日不爲仕進,卽爲牌招,何如?傳曰,允。
又啓曰,左承旨李㙽,時在京畿高陽地,斯速乘馹上來事,下諭,何如?傳曰,許遞。前望單子入之。
承旨前望單子入之,趙咸永落點。
李源益啓曰,新除授同副承旨趙咸永,卽爲牌招,何如?傳曰,允。
注書趙秉駿病,代以許銑爲假注書。
李源益啓曰,全羅右水使李敏德,移拜兵使,有除朝辭赴任之命矣。密符則以前所授仍佩,諭書則安寶,使院吏齎傳,何如?傳曰,允。
以司謁金俊成手本〈則〉別監宋命碩被打事,傳于李源益曰,令秋曹査實以入。
趙咸永,以弘文館言啓曰,上番闕直,事甚未安。副應敎金穰根,校理金,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授應敎金始淵,時在京畿高陽地,經筵入番事緊,請斯速乘馹上來事,下諭,傳曰,許遞。
獻納李時愚啓曰,臣言議風采,本不近似於淸朝耳目之任。而薇垣除旨,忽下於千萬夢想之外,感激居先,叩謝是急。雖不得不章皇出肅,而第臣於合啓中,有不可隨衆聯參者。如臣所處,輒蒙恩諒,義無異同跡難仍冒,請命亟遞臣職。答曰,依啓。
趙咸永啓曰,行大司憲金興根,執義成近默在外,掌令曺錫雨·權達準,持平徐相敎·任百秀牌不進,監察茶時之意,敢啓。傳曰,知道。
以司諫韓宓履,正言金羽休,掌令曺錫雨·權達準,持平徐相敎·任百秀牌不進罷職傳旨,傳于趙咸永曰,只推。
以左副承旨洪祐喆牌不進罷職傳旨,傳于趙咸永曰,只推。
以副應敎金穰根,校理金牌不進罷職傳旨,傳于趙咸永曰,只推。
吏曹口傳政事,直閣單金始淵。
李源益,以都摠府言啓曰,副摠管沈能俊,以戎器點考坐起進參事,慕華館晝仕出去之意,敢啓。傳曰,知道。
上在昌德宮。停常參·經筵。
自開東至巳時,灑雨下雨,測雨〈器〉水深二分。
趙咸永啓曰,明日召對,取稟。傳曰,停。
洪祐喆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐左輔啓曰,右承旨趙得林,今日不爲仕進,卽爲牌招,何如?傳曰,允。
以司諫韓宓履,正言金羽休,掌令曺錫雨,持平徐相敎·任百秀牌不進罷職傳旨,傳于洪祐喆曰,只推。
以右承旨趙得林牌不進罷職傳旨,傳于趙咸永曰,只推。
趙咸永,以弘文館言啓曰,上番闕直,事甚未安。副應敎金穰根,校理金,旣有只推之命,竝卽牌招,以爲推移入直之地,何如?傳曰,允。
以副應敎金穰根,校理金牌不進罷職傳旨,傳于趙咸永曰,只推。
趙咸永,以內醫院都提調意啓曰,本院提調徐憙淳,遞差判尹矣。時無職名,令該曹口傳付軍職,以爲明日問安進參之地,何如?傳曰,允。
兵曹口傳政事,上護軍單徐憙淳。
洪說謨,以都摠府言啓曰,副摠管兪星煥,以禮曹參判,宗廟冬享大祭犧牲看品事,晝仕出去之意,敢啓。傳曰,知道。
李源益,以戶曹言啓曰,文昭殿碑閣·蠶壇碑閣·追慕洞碑閣·淨業院·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
洪說謨,以訓鍊都監言啓曰,本局千摠李肇淵,身病甚重,勢難察任,改差,何如?傳曰,允。
上在昌德宮。停常參·經筵。
藥房提調徐憙淳,副提調徐左輔啓曰,伏未審日間,聖體若何,寢睡·水刺之節,何如?臣等率諸御醫,趁早入趁,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙咸永啓曰,明日召對,取稟。傳曰,停。
洪祐喆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪說謨啓曰,備邊司郞廳來言,今日賓廳日次,而左議政金弘根,無時急稟定事,右議政鄭元容有身病,不得來會云矣,敢啓。傳曰,知道。
徐左輔啓曰,右副承旨李源益,今日不爲仕進,卽爲牌招,何如?傳曰,允。
傳于趙咸永曰,禮房承旨,馳詣宗廟·景慕宮,奉審摘奸以來。
傳于趙咸永曰,右副承旨許遞,前望單子入之。
承旨前望單子入之,尹正鎭落點。
洪祐喆啓曰,行大司憲金興根,執義成近默在外,掌令曺錫雨·權達準,持平徐相敎·任百秀牌不進,監察茶時之意,敢啓。傳曰,知道。
以司諫韓宓履,正言金羽休,掌令曺錫雨·權達準,持平徐相敎·任百秀牌不進罷職傳旨,傳于洪祐喆曰,只推。
趙咸永,以弘文館言啓曰,上番闕直,事甚未安。副應敎金穰根,校理金,旣有只推之命,竝卽牌招,以爲推移入直之地,何如?傳曰,允。
以右副承旨李源益牌不進罷職傳旨,傳于趙咸永曰,只推。
以副應敎金穰根,校理金牌不進罷職傳旨,傳于趙咸永曰,只推。
以京畿監司李若愚狀啓,藍浦縣稅船臭載穀主官前縣監黃仁㷞,當爲論啓,而初以時縣監朴斆默論啓,有此錯誤,惶恐待罪事,傳于趙得林曰,令該府依狀啓,改付標施行,當該京畿監司,施以越俸之典。
洪說謨,以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
洪祐喆,以刑曹言啓曰,司謁金俊成手本,別監宋命碩,被打於備邊司使令金哥事,傳曰,令秋曹査實以入事,命下矣。謹依傳敎,備邊司使令金寬成捉來,與被打掖隷宋命碩,頭面査實,則宋命碩所供內以爲,渠於昨日夕,偶過廣通橋前路矣。備隷金寬成,謂以不爲寒暄,無數毆踢,顚仆路左,而如是之際,紅衣則裂傷,草笠則破碎。以此衣笠觀之,其被重打,可以瞭然。而寬成之外,渠僚兩漢,雖自酒家,同爲出來,初不合力毆打,而前後毆踢者,卽是寬成一人云。寬成所供內以爲,渠與掖隷宋命碩,素有面分,而路上逢着,偶因言端,略加詰責,則終始恃頑,言辭悖惡,故不無憤心。果爲毆踢之際,紅衣草笠,自致破傷,而同僚孫景仁·李根植,雖爲同行,果無犯手之狀。命碩之所詳知,渠獨毆打之罪,遲晩云矣。觀於兩供掖隷,則別無所失,而因其不卽寒暄,至於毆打掖隷,而紅衣草笠,俱爲裂破,則其毆打之猛,可以推知。孫景仁·李根植,雖爲同行,無所犯手,命碩之招,寬成之供,旣如是明的,別無可問之端。寬成獨自犯手毆打掖隷之罪,渠旣遲晩,事當考律嚴勘,而旣伏承査實以入之命,上裁,何如?傳曰,照律以入。
義禁府照目粘連,文川前郡守白宗杰矣本府議啓內,民結加斂,大是越法,而旣緣邑弊之矯捄,亦依營題而復舊是白乎則,縱非擅行之事,自歸冒犯之科,以此照律,罪杖六十收贖,告身盡行追奪,徒一年定配,私罪,奉敎依允爲旀,功減一等爲良如敎。
平安監司李憲球疏曰,伏以,臣猥膺藩寄,行將陛辭,負荷懼深,軒墀戀切,明發慄惶,不任耿結之忱。念臣父母墳山,在於京畿交河地,今當遠離,霜露增感。若於赴任之路,暫爲逶迤,則可得歷省,情理無憾,不避煩猥,仰暴衷懇。伏乞聖慈,特許信宿之暇,俾伸至切之情焉。臣無任云云。答曰,省疏具悉。卿其往省焉。
上在昌德宮。停常參·經筵。
夜自五更至初二日開東,灑雨下雨,測雨器水深七分。
洪祐喆,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
趙咸永啓曰,明日召對,取稟。傳曰,停。
洪祐喆啓曰,來初五日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙得林啓曰,新除授承旨尹正鎭,以前任安岳郡守,方在禁錮奪告身中,何以爲之?敢稟。傳曰,蕩滌敍用。
又啓曰,平山府使尹喜豊,移拜昌城防禦使,有除朝辭赴任之命矣。密符則以前防禦使李膺緖所受仍佩,諭書則安寶,使院吏齎傳,何如?傳曰,允。
洪祐喆啓曰,行大司憲金興根,執義成近默在外,掌令曺錫雨·權達準,持平徐相敎·任百秀牌不進,監察茶時之意,敢啓。傳曰,知道。
以司諫韓宓履,正言金羽休,掌令曺錫雨·權達準,持平徐相敎·任百秀牌不進罷職傳旨,傳于洪祐喆曰,只推。
趙得林,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,上番闕直,事甚未安。副應敎金穰根,校理金,旣有只推之命,竝卽牌招,以爲推移入直之地,何如?傳曰,允。
以副應敎金穰根,校理金牌不進罷職傳旨,傳于洪祐喆曰,只推。
洪祐喆,以都摠府言啓曰,副摠管朴潤榮,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以義禁府言啓曰,時囚罪人白宗杰杖六十徒一年定配照律公事,判付內依允,功減一等事,命下矣。白宗杰,功減一等,減徒加杖,杖一百收贖,告身盡行追奪,放送之意,敢啓。傳曰,知道。
又以刑曹言啓曰,因毆打掖隷之金寬成査實草記,傳曰,照律以入事,命下矣。謹按律文,則大明律鬪毆條,有曰毆制使者,杖一百徒三年。寬成,決杖一百後,江原道三陟府,徒三年定配所,卽爲押送之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深四分。
趙得林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙咸永啓曰,明日親傳香,禮房承旨當爲齋宿,而右承旨尹正鎭,不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于洪祐喆曰,召對爲之。
趙咸永,以弘文館言啓曰,上番闕直,事甚未安。副應敎金穰根,校理金,旣有只推之命,竝卽牌招,以爲推移入直之地,何如?傳曰,允。
洪祐喆啓曰,行大司憲金興根,執義成近默在外,掌令曺錫雨·權達準,持平徐相敎·任百秀牌不進,監察茶時之意,敢啓。傳曰,知道。
以司諫韓宓履,正言金羽休,掌令曺錫雨·權達準,持平徐相敎·任百秀牌不進罷職傳旨,傳于洪祐喆曰,只推。
以右承旨尹正鎭牌不進罷職傳旨,傳于趙咸永曰,只推。
以副應敎金穰根,校理金牌不進罷職傳旨,傳于趙咸永曰,只推。
傳于洪祐喆曰,明日出宮門路,以協陽門爲之。
傳于洪祐喆曰,發遣吏郞,諸執事淸齋與否,摘奸以來。
洪祐喆,以右邊捕盜廳言啓曰,本廳兼從事官李祉秀,身病猝重,勢難察任,今姑改差,何如?傳曰,允。
又以義禁府言啓曰,藍浦前縣監黃仁㷞拿來,與京畿監司狀啓戶曹粘目憑閱處之事,傳旨啓下矣。黃仁㷞,下去京畿楊州地云,依例發遣府羅將拿來,時縣監朴斆默,頃因本府草記,方在待待命中,未及上來,勿爲起送之意,更爲行會於該道道臣之意,敢啓。傳曰,知道。待待命拿囚。
壬寅十月初二日未時,上御熙政堂。召對入侍時,參贊官洪祐喆,檢校待敎南秉哲,檢討官李濟達,記事官李參鉉·金濬,別兼春秋鄭基世,各持綱目第四卷,以次進伏訖。上曰,史官分左右。上命讀之,濟達讀自陳豨之反,至將兵擊之。上曰,止之,文義陳之。濟達曰,燕代之境,與凶奴相椄,迭生攻擊。故高祖大風歌,有安得猛士守四方之句,實有安不忘危之意。伏願此等處,留念焉。上曰,閣臣讀之。秉哲自立南武侯,至乃發喪。上曰,止之,文義陳之。秉哲曰,高祖之病而却醫,實出於知命之意。然人之有疾,豈可以一任天命,不爲醫療?而此在帝王,尤爲所難。比之秦皇·漢武求仙採藥之事,迥有智愚之分焉。伏願聖明,雖於此等處,亦爲體念焉。上曰,承旨讀之。祐喆讀自盧綰亡入凶奴,至未知大誼。上曰,止之,文義陳之。祐喆曰,臣所讀自止內,無可陳文義矣。上遂掩卷。祐喆曰,近日日氣尙暖,此後入侍時,諸臣煖帽,從便爲之,何如?上曰,依爲之。上命史官就座,仍命退,諸臣以次退出。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
趙得林啓曰,明日召對,取稟。傳曰,停。
備忘記,羅州營將鄭裕俊下直,長弓一張,長箭一部,片箭一部,筒兒一箇賜給。
徐左輔啓曰,今日親傳香,承旨當爲備員,而右承旨尹正鎭,不爲仕進,卽爲牌招,何如?傳曰,允。
洪說謨啓曰,行大司憲金興根,執義成近默在外,掌令曺錫雨·權達準呈辭,持平徐相敎·任百秀未肅拜,監察茶時之意,敢啓。傳曰,知道。
傳于洪祐喆曰,傳香承旨馳詣宗廟,奉審摘奸以來。
吏曹口傳政事,檢閱單趙秉駿。
注書趙秉駿還付檢閱,代以金用鼎爲假注書。
傳于趙得林曰,召對爲之。
趙得林,以弘文館言啓曰,上番闕直,事甚未安。副應敎金穰根,校理金,旣有只推之命,竝卽牌招,以爲推移入直之地,何如?傳曰,允。
以右承旨尹正鎭牌不進罷職傳旨,傳于趙得林曰,只推。
以副應敎金穰根,校理金牌不進罷職傳旨,傳于趙得林曰,只推。
趙得林,以備邊司言啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封。逢授於齎去禁軍處,沿路輸運及本道頒給時,各別惕念擧行。俾無尺寸斤兩從中閪失之弊事,別爲措辭關飭之意,敢啓。傳曰,知道。
洪說謨,以御營廳言啓曰,本廳把摠申命羲,身病甚重,勢難察任,改差,何如?傳曰,允。
壬寅十月初三日辰時,上詣仁政殿月臺·宗廟冬享大祭親傳香入侍時,行都承旨徐左輔,左承旨洪說謨,左副承旨趙得林,右副承旨洪祐喆,同副承旨趙咸永,記事官趙秉駿·李參鉉,別兼春秋鄭基世·南秉哲,檢校直提學趙秉龜,直提學金輔根,檢校待敎趙鳳夏,待敎李裕元,以次侍立。傳于趙得林曰,侍衛軍兵毛具,從便爲之。時至,通禮跪啓請外辦。上具翼善冠·衮龍袍,乘輿出宣化門。藥房提調徐憙淳,副提調徐左輔進前奏曰,侵早勞動,聖體,若何?上曰,一樣矣。由協陽門,詣仁政殿月臺。通禮跪啓請降輿,上降輿。通禮前導就褥位南向立,引儀引宗廟獻官興完君是應,詣褥位之左。通禮跪啓請跪,上跪,香室官員奉香祝,跪授祐喆,祐喆東向跪進。上受香祝,以授晸應,晸應西向跪受興。通禮跪啓請興,上興。通禮前導就階下祗送位西向立,晸應奉香祝,由正路出。通禮請鞠躬,上鞠躬,香祝過後,啓請平身。入幕次後,內閣·政院·藥房·玉堂口傳問安。答曰,知道。上出幕次乘輿。基世奏曰,檢閱趙秉駿,移拜注書矣。令該曹口傳還付,使之仍爲入直,何如?上曰,依爲之。出榻敎左輔奏曰,史官還付之登筵必奏,例也,而昨日登對,不卽稟定,今始奏達,事涉未安,當該史官推考,何如?上曰,依爲之。出榻敎出仁政門由協陽門,命出標信解嚴,由宣化門還內,諸臣以次退出。
壬寅十月初三日未時,上御熙政堂。召對入侍時,參贊官趙得林,檢校待敎南秉哲,檢討官李濟達,記事官李參鉉,記注官李昌祖,記事官趙秉駿,各持綱目第四卷,以次進伏訖。上曰,史官分左右。上命玉堂讀之,濟達讀自徙淮陽王友,至民以寧壹。上曰,止之,文義陳之。濟達曰,觀於曹參之擇吏以木訥重厚者,可以見漢朝治規之專尙於敦朴寬大矣。蓋人之木訥重厚者,其質也淳朴,其用也遲鈍。實非嗇夫捷給之利,而有似君子寬綽之度,則非但擇吏之爲然。木訥近仁之訓,訥言敏行之旨,實是夫子取人誨學之意也。伏願深留聖意焉。上曰,閣臣讀之。秉哲讀自二年春城長安,至通說啓之。上曰,止之,文義陳之。秉哲曰,呂后始怒書辭之褻嫚,欲發兵擊之,及聞季布之言,卽旋改之,遂使冒頓,復使來謝。假令呂后,終擊凶奴,其能致獻馬和親,未可必也。大都人君之德,多在於含容,範圍天地,包括萬象,納汚而藏疾。是以易曰包荒吉,唐則天武后,見駱賓王檄,而愛其文詞,忘其詬罵,亦與呂后此事相類也。此二后,具非哲后,其包容之量如此,況賢於此二后之人君者乎?伏願殿下,每於此等處玩究,常常留念於臨下以簡,御衆以寬焉。上曰,承旨讀之。得林讀自宜陽雨血,至至哉言乎。上曰,止之,文義陳之。得林曰,複道小過也,原廟大過也。欲掩其小過,故導以大過,此長君之惡也。蓋人主奉先之道,致其誠敬於宗廟足矣。漢帝始創原廟之制,後世莫不效之,至有致隆於原廟,簡禮於太廟者,此孫通一言啓之。豈不謬哉?且古語曰,人孰無過?改之爲貴。人君之過,如日月之食,及其改之,人皆仰之。若其有過憚改,文遂其非,則此庸君飾過拒諫之術,何足道哉?伏願殿下,監戒于玆,聖學日臻於高明,盛德自底於無過。如或有過,改之勿吝,區區之望。上遂掩卷,命史官就座。仍命退,諸臣以次退出。
上在昌德宮。停常參·經筵。
洪說謨,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
洪說謨啓曰,明日召對,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨趙咸永,今日不爲仕進,卽爲牌招,何如?傳曰,允。
備忘記,平安監司李憲球下直,長弓一張,長箭一部,片箭一部,筒兒一箇賜給。
注書李參鉉病,代以李鼎信爲假注書。
以同副承旨趙咸永牌不進罷職傳旨,傳于洪說謨曰,只推。
洪說謨啓曰,行都承旨徐左輔,同副承旨趙咸永不爲仕進,右承旨尹正鎭疏批未下,左副承旨趙得林,右副承旨洪祐喆式暇,院中只有臣一人,伴直無人,同副承旨趙咸永,旣有只推之命,更爲牌招,何如?傳曰,右副承旨·同副承旨竝許遞。前望單子入之。
承旨前望單子入之,金在田·南獻敎落點。
洪說謨啓曰,新除授承旨南獻敎,方在罷散中,何以爲之?敢稟。傳曰,敍用。
又啓曰,伴直無人,右承旨尹正鎭疏批已下,卽爲牌招,何如?傳曰,允。
又啓曰,行大司憲金興根,執義成近默在外,掌令曺錫雨·權達準,持平徐相敎·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,正言金羽休,掌令曺錫雨·權達準,持平徐相敎·任百秀牌不進罷職傳旨,傳于洪說謨曰,只推。
洪說謨,以弘文館言啓曰,上番闕直,事甚未安。副應敎金穰根,校理金,旣有只推之命,竝卽牌招,以爲推移入直之地,何如?傳曰,允。
以副應敎金穰根,校理金牌不進罷職傳旨,傳于洪說謨曰,只推。
洪說謨,以兵曹言啓曰,禁軍別將趙存中,身病猝重,無望供職,呈狀乞遞。實病旣如此,則有難强令察任,改差,何如?傳曰,允。
兵曹,以李寬奎爲禁軍別將。
洪說謨,以都摠府言啓曰,副摠管朴潤榮,以摠戎中軍,本營諸將官射會監試事,南別營晝仕出去之意,敢啓。傳曰,知道。
敎平安監司李憲球書。王若曰,與共二千石惟良之材,歷選八座卿月,畀以四十州方伯之任,要作一路福星。顧惟我海邦諸藩,最莫如浿闑重地,禮俗襲敎八之化,卽殷師東出之鄕。廚傳費供億之煩,控燕京西使之路,伊來百弊之俱作,便成敗局殘枰。苟非衆望之所歸,曷任盤根利器?惟卿,乃心也協贊王室。名閥則文忠世家,平居若寒素士,規模操履,必先簡約,同朝推眞宰相,事業綜核,無失錙銖。曾按察於完營,處脂膏而氷蘗愈潔,近授任於宗伯,贊祀饗而玉帛增輝。以中宸倚毗之冞隆,予匪欲捨,念邊臬撫綏之方急,卿可暫勞,玆授卿以平安道觀察使兼兵馬水軍節度使·都巡察使·管餉使·平壤府尹。卿其凡係練戎而固圉,觀風而化民。要爲得君重耳,至若黜幽而陟明,革弊而祛瘼,豈復待予言乎?於戲,體九重宵旰之憂,欽哉汝往,殫一方旬宣之績,遄其式歸。故玆敎示,想宜知悉。知製敎成容默製進。
右承旨尹正鎭疏曰,伏以,臣一行作吏,跋前躓後,論厥辜負,嶺海非敻,而聖度包容,孝理推宣,息偃在家,晨昏如昨,感激恧慼之心,靡有涯極。臣於是,屛伏自省,慨旣往之不諫,徵發始喩,冀增益其不能,一段想念,更不出戶庭之艮矣。迺者慶會恩霈,洊蒙宥敍,旋因糴逋査案,又底勘律,殆若宿瘍甫劀,而隱癰復潰,其亦末之醫也已。千萬不自意,銀臺前望,特點有隕,繼而有蕩滌敍用之命。曲費甄化,迥出常格,墜坑之莫拔,而措之於袵席,枯荄之莫蘇,而潤之以雨露,窮廬曉漏,華誥誕宣,雙擎九頓,淸淚被面。第臣之積負內訟,實有彌久而不解者。伏惟聖德諴小,化理覃遠,宵旰咨飭,一往惓惓於爲生民擇守令。而臣以下大夫之列,受命分憂,邑弊幾蹶,而撐持沒策,年饑孔棘,而捄濟迷方,皇皇然徒懷焚溺。距心之罪,自知已審,陽城之考,自書宜殿。而虛糜周歲之俸,未能趁早決歸,畢竟狼狽,卽臣滄浪,重之以持斧之臣,一筆追劾,矇聵溺職許多臚列之外。有曰一自莅任之初,少無圖報之意,有曰竟使一郡蕩然,幾至無邑。噫,苟如其言,合置何辟,而書啓之斷,歸諸昏謬,廷尉之讞,止於流竄,亦云厚恕而寬假矣。臣誠滿心懺愧,撫躬怵惕,帀三歲而如一日。抑臣又有所自恨者,臣之匪才一麾,竊有烏鳥反哺之情,始爲榮養而仕,反貽親心之憂。況念髫齓以來,常所服習於家庭者,卽實心報效四箇字。雖門戶寒素,宦業淺尠,而區區所藉手則如此。只緣臣不肖無狀,靡悟冥,馴致顚沛,移孝爲忠,昔聞其語,忝官及家,今誠何顔?俯仰跼蹐,不省攸措。以玆情蹤,豈堪復廁於簪紳之籍乎?且倉穀虛錄之律,斥竄禁錮,條例森然,錮限之內,遇赦勿宥,若是乎關和之重。而今於臣身,一擧而全釋之,恩數滋益曠絶,而賤分滋益隕越,殆古傳所謂非常之施,愚人僥倖者也。拂拭之春,雖荷再造,而廉恥之防,是謂四維。顧何敢諉罪累以已勘,恃寵靈若固有,揚揚追隨於周行之末乎?荐違召命,轉增惶蹙,仰首控籲,冒瀆黈纊之下。伏乞聖明,俯垂鑑察,亟收恩旨,永賜鐫斥,俾公法毋撓,賤分獲安焉。臣無任云云。省疏具悉。往事何必追提?爾其勿辭察職。
注書李參鉉疏曰,伏以臣,與監春秋館事臣鄭元容,有內外從應避之嫌矣。臣所帶兼銜,在所當遞,玆敢陳章,冒瀆崇嚴。伏乞聖明,俯垂鑑諒,照例鐫改,以存公格,以安私分焉。臣無任云云。省疏具悉。疏辭下該曹稟處。
上在昌德宮。停常參·經筵。
藥房提調徐憙淳,副提調徐左輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金在田啓曰,明日召對,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而左議政金弘根,無時急稟定事,右議政鄭元容有身病,不得來會云矣,敢啓。傳曰,知道。
徐左輔啓曰,右副承旨南獻敎,同副承旨趙得林,今日不爲仕進,竝卽牌招,何如?傳曰,允。
又啓曰,事變假注書金文煥,身病猝重,勢難察任,今姑改差,何如?傳曰,允。
金文煥改差,代以韓鼎瑚爲事變假注書。
傳于南獻敎曰,召對爲之。
傳于金在田曰,內醫都提調前望單子入之。
內醫院都提調前望單子入之,領府事趙寅永落點。
金在田啓曰,行大司憲金興根,執義成近默在外,掌令曺錫雨·權達準,持平徐相敎·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,正言金羽休,掌令曺錫雨·權達準,持平徐相敎·任百秀牌不進罷職傳旨,傳于南獻敎曰,只推。
南獻敎,以弘文館言啓曰,上番闕直,事甚未安。副應敎金穰根,校理金,旣有只推之命,竝卽牌招,以爲推移入直之地,何如?傳曰,允。
以左副承旨尹正鎭牌不進罷職傳旨,傳于南獻敎曰,只推。
以同副承旨趙得林牌不進罷職傳旨,傳于南獻敎曰,只推。
以副應敎金穰根,校理金牌不進罷職傳旨,傳于南獻敎曰,只推。
以平安監司金興根狀啓,寧遠郡守閔行鎭身死事,傳于南獻敎曰,令該曹口傳差出,催促下送。
南獻敎,以兵曹言啓曰,文臣兼宣傳官金世均,以其病難供職,呈狀乞遞,改差,何如?傳曰,允。
兵曹口傳政事,副護軍單洪祐喆。
兵曹,以李儒常爲禁衛中軍。
吏曹啓目粘連,觀此承政院注書李參鉉上疏,則以爲,臣與監春秋館事臣鄭元容,有內外從應避之嫌矣。所帶兼銜,在所當遞,伏乞鑑諒。照例鐫改亦爲白有臥乎所,注書遞事,載在法典矣。承政院注書李參鉉,依法典改差,何如?判付啓依允。
右議政鄭元容箚曰,伏以臣,忝叨藥院,四朔于玆矣。五日起居,常禮卽然,而緣臣淹病,不能自力,闕參居多,義分全虧。今日又是日次,而痰積添祟,委頓不省,未得趨造,冞增悚懍。玆不得不具牘仰徹,伏乞亟賜遞改,以安微分焉。取進止。答曰,省箚具悉卿懇。愼節奉慮,所辭藥院之任,今姑許副,卿其安心調理。仍傳于金在田曰,此批答,遣史官傳諭于右議政。
壬寅十月初五日酉時,上御熙政堂。召對入侍時,參贊官南獻敎,檢討官李濟達,待敎李裕元,假注書李鼎信,別兼春秋沈敬澤,記事官趙秉駿,各持綱目第四卷,以次進伏訖。上曰,史官分左右。上命讀之,濟達讀自追尊父呂公,止以曹窋爲御史大夫。上曰,止之,文義陳之。濟達曰,孝弟力田之擧,漢朝立國之初,首先此政,已有復其身之令,而又此尊之以爵秩矣。夫孝者百行之源,農者天下之本。是故堯·舜之道,不過孝弟,姬周之業,先務稼穡。使斯民敦其行而務其本,則俗安得不厚,財安得不阜乎?此所以漢家四百年敦俗裕民之化,實基於是矣。伏願深留聖意於興敎重本之道焉。上曰,閣臣讀之,裕元讀自五年春,止亦幸而已。上曰,止之,文義陳之。裕元曰,昔漢朝迷乖之時,朱虛侯章,以漢之宗室,能生忿雪之志,初獻耕田之歌,復請軍法之酒,至斬呂氏之亡酒者。呂后非無厭惡之心,其所可畏者惟法令,故終不害朱虛侯,而伸其法。推此觀之,凡帝王治天下之大道,全在於立法。伏願殿下,體念於古聖王制法之意焉。上曰,承旨讀之,獻敎讀自陳平嘗燕居深念,止灌嬰兵皆罷。上曰,止之,文義陳之。獻敎曰,注意相注意將云者,專注之謂也。至若將相之和調,無論天下之安危,無時不然。伏願殿下,留念於此。將相之任,必擇其人,保合大和,導率其和調之方焉。上遂掩卷,命史官就座。仍命退,諸臣以次退出。
上在昌德宮。停常參·經筵。
夜自五更至初七日開東,灑雨下雨,測雨器水深六分。
尹正鎭啓曰,明日召對,取稟。傳曰,停。
南獻敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金在田啓曰,右承旨洪說謨,左副承旨尹正鎭,同副承旨趙得林,今日不爲仕進,竝卽牌招,何如?傳曰,允。
以右承旨洪說謨,左副承旨尹正鎭,同副承旨趙得林牌不進罷職傳旨,傳于南獻敎曰,只推。
傳于金在田曰,左副承旨尹正鎭,更爲嚴飭牌招。
尹正鎭啓曰,明日常參·經筵,取稟。傳曰,停。
南獻敎啓曰,行大司憲金興根,執義成近默在外,掌令曺錫雨·權達準,持平徐相敎·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,正言金羽休,掌令曺錫雨·權達準,持平徐相敎·任百秀牌不進罷職傳旨,傳于南獻敎曰,只推。
南獻敎,以備邊司言啓曰,寧遠郡守,纔有口傳差出之命,而本郡素稱積弊,且當數遞,不可不擇送,令該曹勿拘常格,各別擬入,何如?傳曰,允。
吏曹口傳政事,以李寅敎爲寧遠郡守。
南獻敎,以兵曹言啓曰,今十月初六日寅正二刻二分立冬,十月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
上在昌德宮。停常參·經筵。
尹正鎭啓曰,明日常參·經筵,取稟。傳曰,停。召對爲之。
南獻敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金在田啓曰,右承旨洪說謨,今日不爲仕進,卽爲牌招,何如?傳曰,允。
尹正鎭啓曰,右承旨洪說謨,以前任義州府尹,因平安監司狀啓,令攸司稟處事,啓下矣。依定式遞差傳旨捧入之意,敢啓。傳曰,知道。
南獻敎啓曰,行大司憲金興根,執義成近默在外,掌令曺錫雨·權達準,持平徐相敎·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,正言金羽休,掌令曺錫雨·權達準,持平徐相敎·任百秀牌不進罷職傳旨,傳于南獻敎曰,只推。
傳于尹正鎭曰,呈告泮長許遞,前望單子入之。
大司成前望單子入之,洪鍾應落點。
兵曹口傳政事,護軍單洪在喆。
傳于尹正鎭曰,有實故玉堂許遞,政官牌招開政。
有政。吏批,判書趙秉鉉進,參判徐英淳牌招不進,參議金輔根受由在外,左副承旨尹正鎭進。以沈敬澤爲獻納,金英根爲應敎,李晉祥·成好謙爲校理,沈宜冕·徐相敎爲副校理,柳興奎爲修撰,朴商壽·曺錫雨爲副修撰,李憲瑋爲判尹,李時在爲戶曹參議,朴晦壽爲知經筵,兪星煥爲同春秋,金興根爲內資提調,徐光奎爲漢城庶尹,李秉植·李鍾兢爲監察,申佐模爲典籍,金明敍爲蔚珍縣監,南正祜爲松羅察訪,李東韻爲參禮察訪,文東瑝爲景陽察訪,學錄單許銑。
兵批,判書朴晦壽病,參判姜時永受由在外,參議李是鍊入直進,參知洪龜燮病,右副承旨南獻敎進。僉知單李民璜,副護軍李㙽·李源益·趙咸永·禹台榮,副司直李時愚·金·金益文·沈敬澤,副司果成容默·鄭基世·趙龜夏·盧鎭衡,以上竝單付。
吏批,再政。以李時愚爲掌令,洪熙朝爲持平,金始淵爲司成,趙永大爲戶曹正郞,李憲在爲司饔主簿,權涑爲平市主簿,兼養賢主簿單申佐模,兼直閣單金始淵。
獻納沈敬澤啓曰,臣言議謭劣,本不合於諫諍之任,而薇垣除旨,忽下於禁直之中。臣感恩怵義,雖不得不章皇出肅,粗伸叩謝之忱。而第於合啓句語中,有私義之不可聯參者,在前如臣所處,控懇引避,輒蒙恩諒。今臣處義,宜無異同,請命遞斥臣職。答曰,依啓。
兵曹口傳政事,副司果單沈敬澤。
南獻敎,以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以禁衛營言啓曰,本營千摠李健緖,身病猝重,勢難察任,改差,何如?傳曰,允。
上在昌德宮。停常參·經筵。
尹正鎭啓曰,明日常參·經筵,取稟。傳曰,停。
趙得林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐左輔啓曰,左承旨金在田,今日不爲仕進,卽爲牌招,何如?傳曰,允。
尹正鎭啓曰,臣正鎭,依定式進詣香室奉審,則香祝櫃·祝板·袱子精潔之意,敢啓。傳曰,知道。
傳于尹正鎭曰,召對入侍。
以黃浩民爲承旨。
徐左輔啓曰,新除授同副承旨黃浩民,卽爲牌招,何如?傳曰,允。
趙得林啓曰,行大司憲金興根,執義成近默在外,掌令李時愚·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,正言金羽休,掌令李時愚·權達準,持平洪熙朝·任百秀牌不進罷職傳旨,傳于趙得林曰,只推。
以左承旨金在田牌不進罷職傳旨,傳于趙得林曰,只推。
尹正鎭,以弘文館言啓曰,新除授應敎金英根,校理成好謙,副校理徐相敎,副修撰朴商壽·曺錫雨,竝卽牌招察任,何如?傳曰,允。
又以弘文館言啓曰,新除授校理李晉祥,時在慶尙道慶州地,副校理沈宜冕,時在京畿楊州地,修撰柳興奎,時在利川地,經筵入番事緊,請竝斯速乘馹上來事,下諭。傳曰,許遞。
以應敎金英根,校理成好謙,副校理徐相敎,副修撰曺錫雨牌不進罷職傳旨,傳于趙得林曰,只推。
趙得林,以禁衛營言啓曰,臣聖臯,進詣南廟,有頉處看檢修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
又以義禁府言啓曰,平安監司金興根狀啓內,戊戌以後義州前府尹李祖榮·洪說謨·安光直·李圭祊等,令攸司稟處事,啓下矣。洪說謨·安光直·李圭祊等,今方待命,拿囚,李祖榮,下去京畿楊州云,依例發遣府書吏拿來,何如?傳曰,允。待待命拿囚。
壬寅十月初八日巳時,上御熙政堂。召對入侍時,參贊官尹正鎭,侍講官金穰根,檢討官李濟達,待敎李裕元,假注書李鼎信,別兼春秋沈敬澤,記事官趙秉駿,各持綱目第四卷,以次進伏訖。上曰,史官分左右。上命讀之,穰根讀自諸呂欲爲亂,止灌嬰兵亦罷歸。上曰,止之,文義陳之。穰根曰,周勃左袒之令,當以程子之訓爲正論,直當驅之以義,不當問其從不從也。蓋師律之整肅,軍制之嚴明,不過一義字而已。故先儒言技擊不如節制,節制不如仁義。然則堂堂之陣,井井之旗,莫不以義驅之者也。至如倡勇敢赴湯火者,亦是惟義所在矣。非但用軍之爲然,凡所以使斯民勸善興敎之道,亦當以義爲正,故曰君義莫不義。伏願體念焉。上曰,下番讀之,濟達讀自班固曰,止下詔書赦天下。上曰,止之,文義陳之。濟達曰,宋昌之言王者無私之義,實爲大公至正之道也,惟其無私也,故得其公焉,惟其至公也,故就其正焉。夫聖王之出治,極其坦蕩光明,如天之無私覆,地之無私戴,日月之無私照也,以施於參贊位育之化,而莫不由其公正之道焉。故三王之德,所以參天地而合日月者,奉此三無私矣。伏願深留聖念焉。上曰,閣臣讀之,裕元讀自太宗孝文皇帝元年,止上許之。上曰,止之,文義陳之。裕元曰,漢高祖除秦苛政,約法令施德惠於民,民皆自安而不搖。故縱經呂氏之乖亂,終致宗社之磐泰,及夫文帝入承大統,首除收孥相坐律令,可謂施仁政而善法祖宗矣。猗,我朝世宗大王,深軫獄囚之或冤,申明三覆啓之法,好生之德,及物之仁,卓越百王,不啻如漢帝除孥之政。孰不欽仰萬萬?伏願殿下,凡於法令,以盡審克之道焉。上曰,承旨讀之,正鎭讀自三月立竇氏爲皇后,止平專爲承相。上曰,止之,文義陳之。正鎭曰,玉堂閣臣所陳極好,臣所讀自止,更無可達之義矣。上遂掩卷,命史官就座。仍命退,諸臣以次退出。
上在昌德宮。停常參·經筵。
尹正鎭啓曰,明日常參·經筵,取稟。傳曰,停。
黃浩民啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹正鎭啓曰,判尹李憲瑋,除拜後過三日不爲出肅,依定式推考警責,仍卽牌招察任,何如?傳曰,允。
黃浩民啓曰,臣浩民,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,卽者義禁府都事來言,時囚罪人黃仁㷞·李根永·黃麟淳·崔馹遠·洪翼謨·洪說謨·安光直·李圭祊·柳億·李熙鏽·强俊誼·韓廷秀·申命洪·李周喆·韓元植等,當爲議處,而判義禁洪敬謨在外,次堂例不得擧行云,何以爲之?敢稟。傳曰,判義禁許遞。前望單子入之。
判義禁前望單子入之,李羲甲落點。
傳于黃浩民曰,新除授判義禁,卽爲牌招,使之先開坐後謝恩。
黃浩民啓曰,判義禁李羲甲牌不進,推考傳旨今方捧入,而開坐命下之後,如是違牌,事甚未安。更爲牌招,何如?傳曰,允。
南獻敎,以弘文館言啓曰,應敎金英根,校理成好謙,副校理徐相敎,副修撰曺錫雨,旣有只推之命,竝卽牌招察任,何如?傳曰,允。
傳于南獻敎曰,玉堂有闕之,代前望單子入之。
玉堂前望單子入之,校理洪翼燮,副校理金相稷,修撰沈宜冕落點。
南獻敎,以弘文館言啓曰,新除授校理洪翼燮,卽爲牌招察任,何如?傳曰,允。
又以弘文館言啓曰,新除授副校理金相稷,時在慶尙道高靈地,修撰沈宜冕,時在京畿楊州地,經筵入番事緊,請竝斯速乘馹上來事,下諭。答曰,依啓。
黃浩民啓曰,行大司憲金興根,執義成近默在外,掌令李時愚·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,正言金羽休,掌令李時愚·權達準,持平洪熙朝·任百秀牌不進罷職傳旨,傳于黃浩民曰,只推。
以校理成好謙牌不進罷職傳旨,傳于黃浩民曰,只推。
以校理洪翼燮牌不進罷職傳旨,傳于黃浩民曰,只推。
黃浩民,以兵曹言啓曰,今月十二日,一兼禁軍番次,而該番將白龜鎭,身病猝重,萬無供職之望云,改差,其代,依承傳口傳擬入,何如?傳曰,允。
兵曹口傳政事,以李健緖爲兼司僕將。
黃浩民,以備邊司言啓曰,關西先運襦衣二百四十九領,紙衣二百六十六領,照數捧上稱量,綿品·紙品,亦爲看審後,仍爲監封。逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
又以禁衛營言啓曰,本營哨官任宗振,身病猝重,勢難察任,改差,何如?傳曰,允。
義禁府啓目,朔州府使申命洪原情云云,傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,明川前府使李周喆原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載是在大典通編,議處,何如?判付啓依允。又啓目,咸安郡守李熙鏽原情云云,傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,順川前郡守李根永原情云云,傳旨內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付啓依允。又啓目,渭原郡守韓元植原情云云,傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,義州前府尹洪說謨·安光直·李圭祊等原情云云,問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,竝只議處,何如?判付啓依允。又啓目,藍浦前縣監黃仁㷞原情云云,傳旨問目內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付啓依允。又啓目,智島萬戶韓廷秀原情云云,傳旨內辭緣,泛稱遲晩,所當請刑是白乎矣,年過七十,法不當請刑,議處,何如?判付啓依允。又啓目,幽谷前察訪黃麟淳原情云云,傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,富寧前府使洪翼謨原情云云,傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,咸鏡前中軍柳億原情云云,傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,臨淄僉使强俊誼原情云云,傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,全羅前中軍崔馹遠原情云云,傳旨內辭緣,泛稱遲晩,刑推得情,何如?判付啓除刑推議處爲良如敎。
上在昌德宮。停常參·經筵。
自午時至人定,灑雨下雨,測雨器水深五分。
藥房都提調趙寅永,提調徐憙淳,副提調徐左輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
黃浩民,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐左輔啓曰,明日常參·經筵,取稟。傳曰,停。
黃浩民啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而左議政金弘根在外,右議政鄭元容有身病,不得來會云矣,敢啓。傳曰,知道。
徐左輔啓曰,右承旨尹正鎭,今日不爲仕進,卽爲牌招,何如?傳曰,允。
傳于徐左輔曰,忠州牧徒配罪人洪明燮,特爲放送。
黃浩民啓曰,判義禁李羲甲牌不進,推考傳旨今方捧入,而開坐命下,已至經宿,如是違牌,事甚未安。更爲牌招,何如?傳曰,允。如有違牌,勿爲呼望。
又啓曰,行大司憲金興根,執義成近默在外,掌令李時愚·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,正言金羽休,掌令李時愚·權達準,持平洪熙朝·任百秀牌不進罷職傳旨,傳于黃浩民曰,只推。
以右承旨尹正鎭牌不進罷職傳旨,傳于黃浩民曰,只推。
金在田,以弘文館言啓曰,校理洪翼燮·成好謙,旣有只推之命,竝卽牌招察任,何如?傳曰,允。
又以內醫院都提調·提調意啓曰,年例各殿進上臘藥所入牛黃捌拾柒部玖分肆里,麝香貳百參拾陸部陸分伍里壹毫及自今年加入牛黃參部壹錢參分捌里伍毫,麝香拾貳部柒分肆里壹毫,竝令戶曹·宣惠廳進排,而丙申定式牛黃貳拾貳部參分捌里捌毫及自今年加入牛黃參部壹錢參分捌里伍毫,以本院春秋兩等元貢中取用,何如?傳曰,允。
黃浩民,以兵曹言啓曰,新除授兼司僕將李健緖,時無職名,依例口傳付軍職以入之意,敢啓。傳曰,知道。
兵曹口傳政事,副護軍單李健緖。
壬寅十月初十日辰時,上御熙政堂。藥房入診入侍時,都提調趙寅永,提調徐憙淳,副提調徐左輔,假注書金用鼎,別兼春秋金益文,記事官趙秉駿,待敎李裕元,以次進伏。醫官崔暄·金珪·吳昌烈·李河錫,進伏楹外訖。上曰,史官分左右。寅永等進前奏曰,近日日候不調,今又陰冷,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,醫官待令,使之入診乎?上可之。暄等以次診候訖,退伏奏曰,脈候左右三部調均矣。寅永曰,臣方登筵,有所提稟者,是年是月,卽故忠簡公洪啓迪誣獄慘禍之再回甲。而其祀孫明燮,以公州前任事,方配忠州,罪名不至深重。而適會此時,置之謫籍,終有欠於朝家憫恤之意,故敢此仰達矣。上曰,特爲放送。出擧條命大臣就座,又命史官就座。仍命退,諸臣以次退出。
上在昌德宮。停常參·經筵。
尹正鎭啓曰,明日常參·經筵,取稟。傳曰,停。
黃浩民啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹正鎭啓曰,假注書李鼎信身病猝重,勢難察任,今姑改差,何如?傳曰,允。
李鼎信改差,代以尹載善爲假注書。
傳于黃浩民曰,中官李正揆·尹致善,竝令該府,拿問嚴勘。
黃浩民啓曰,行大司憲金興根,執義成近默在外,掌令李時愚·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,正言金羽休,掌令李時愚·權達準,持平洪熙朝·任百秀牌不進罷職傳旨,傳于黃浩民曰,只推。
黃浩民啓曰,卽者吏曹郞廳來言,蔚珍縣令金明敍,當爲署經,而兩司不備,不得署經云,除在外外,未肅拜人員,竝卽牌招,以爲備員署經之地,何如?傳曰,允。
以校理洪翼燮·成好謙牌不進罷職傳旨,傳于黃浩民曰,只推。
尹正鎭,以弘文館言啓曰,校理洪翼燮·成好謙,旣有只推之命,竝卽牌招察任,何如?傳曰,允。
黃浩民,以訓鍊都監言啓曰,本局把摠李鍾武,身病甚重,勢難察任,改差,何如?傳曰,允。
又以義禁府言啓曰,忠淸道忠州牧徒配罪人洪明燮,特爲放送事,承傳啓下矣。洪明燮放送事,分付該道道臣之意,敢啓。傳曰,知道。
義禁府啓目粘連,向前洪說謨·安光直等段,軍器中火藥,尤係應禁之物,流伊見失,矇未覺察,以此照律爲白乎旀,李圭祊段,在任時旣爲反閱,遞任後未及究竟,雖與終未覺察,煞有其間是白乎乃,論以莫重典守,有難參恕,以此照律,何如?判付啓依允。又啓目粘連,向前李根永亦,新鄕許捧之賂,削案還錄之錢,富寡處討索之物,庫監許圖免之債,囚供雖皆發明,繡啓如是臚列,以此照律,何如?判付啓依允。又啓目粘連,向前黃仁㷞亦,稅穀輸納,程限自有,而晩時裝發,當律焉逭,以此照律,何如?判付啓依允。又啓目粘連,向前申命洪亦,苦任勒差,謂以首鄕之誤薦,濫杖致傷,謂以經年後遘癘是白乎乃,捧糴法意,何等至重,而一任監色之反弄,以致元穀之欠逋,以此照律,何如?判付啓依允。又啓目粘連,向前柳億亦,五百金民錢之捧用,已涉不法,四千石公穀之虛勘,亦有當律,以此照律,何如?判付啓依允。又啓目粘連,崔馹遠亦,與妓而對舞,邀賈而雜技,則旣失體貌,生弊於官牛,討索於倉吏,則又屬貪鄙,以此照律,何如?判付啓依允。又啓目粘連,向前韓廷秀亦,稅穀上納,程限各有是白去乙,三月裝發,七月到泊,揆以法意,稽忽莫甚,以此照律,何如?判付啓依允。又啓目粘連,向前黃獜淳亦,所部內非理求索,私行時貽弊屬驛,囚供雖或發明,繡啓旣有臚列兺除良,驛馬之私借許騎,自有當律,以此照律,何如?判付啓依允。又啓目粘連,向前洪翼謨亦,新捧之塡充舊捧,勢雖似然,當捧之仍作未捧,律固自有,以此照律,何如?判付啓依允。又啓目粘連,向前强俊誼亦,松禁雖嚴,人命甚重,不可以杖治之因營關,身故之遘癘氣,而有所參恕,以此照律,何如?判付啓依允。又啓目粘連,向前李周喆亦,柴草價作粟也,役只雉羽加斂粟也,三剩粟之兩年作錢也,戶斂剩錢也,饒戶捧賂也許多所犯,俱係不法,以此照律,何如?判付啓依允。又啓目粘連,向前李熙鏽亦,大同米之加捧一升,民庫租之別斂三斗,縱謂本邑流例,有非經法之可行是白遣,由吏之公私取貸,刑吏之詞訟弄奸,旣不覺察,又未檢束兺除良,牟還分給,竟致晩時,由前由後,不可容恕,以此照律,何如?判付啓依允。又啓目粘連,向前韓元植亦,私貸民錢,以充營納,加斂銀價,莫察鄕奸及辛壬兩年之小米豆麥立本取剩,囚供雖極發明,繡啓若是臚列,揆以法意,不可參恕,以此照律,何如?判付啓依允。
上在昌德宮。停常參·經筵。
金在田啓曰,明日常參·經筵,取稟。傳曰,停。
黃浩民啓曰,行大司憲金興根,執義成近默在外,掌令李時愚,持平任百秀傳旨未下,掌令權達準,持平洪熙朝呈辭,監察茶時之意,敢啓。傳曰,知道。
金在田啓曰,左副承旨南獻敎,今日不爲仕進,卽爲牌招,何如?傳曰,允。
尹載善在外,代以卓景秀爲假注書。
以大司諫趙錫龜,司諫韓宓履,正言金羽休,掌令李時愚,持平任百秀牌不進罷職傳旨,傳于黃浩民曰,只推。
黃浩民啓曰,蔚珍縣令金明敍,憲府則雖已署經,諫院則尙未署經,大司諫趙錫龜,司諫韓宓履,正言金羽休,旣有只推之命,竝更牌招,以爲署經之地,何如?傳曰,一司除署經。
以左副承旨南獻敎牌不進罷職傳旨,傳于黃浩民曰,只推。
黃浩民,以兵曹言啓曰,同知中樞府事玄學魯,景福宮衛將朴根大·李仁圭,慶熙宮衛將李章喆·金仁壽,俱以病難供職,呈狀乞遞,五衛將李民璜,除授在外,上來無期云,竝改差,何如?傳曰,允。
又以都摠府言啓曰,副摠管韓鎭庭,以同知義禁府事,本府坐起,晝仕出去之意,敢啓。傳曰,知道。
又以備邊司言啓曰,冬至副使,以前任灣尹時事,纔爲勘律矣。見今拜表迫期,不可不卽速差代,副使有闕之代,令政院政官牌招,開政差出,何如?傳曰,事關戎械,合施原律,而此倅則旣有摘發徵捧之事,特以未獲賊犯,混入於論列也。況今使行拜表,未滿旬日,此時遞易,非所可論,前灣尹李圭祊罪名,特爲分揀。
義禁府照目粘連,明川前府使李周喆矣本府議啓內,柴草價作粟也,役只雉羽加斂粟也,三剩粟之兩年作錢也,戶斂剩錢也,饒戶捧賂也許多所犯,俱係不法,以此照律罪,杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。又照目粘連,義州前府尹洪說模·安光直·李圭祊等矣本府議啓內,洪說模·安光直等段,軍器中火藥,尤係應禁之物,流伊見失,矇未覺察,以此照律爲白乎旀,李圭祊段,在任時旣爲反閱,遞任後未及究竟,雖與終未覺察,煞有其間是白乎乃,論以莫重典守,有難參恕,以此照律罪,洪說謨·安光直等段,依犯越地界守令律,各告身盡行追奪,徒三年定配,李圭祊段,以倉庫不覺被盜律,杖一百收贖,告身盡行追奪,竝只,私罪,奉敎依允爲旀,洪說謨·李圭祊等段,功議各減一等,安光直段,功減一等爲良如敎。又照目粘連,朔州前府使申命洪矣本府議啓內,苦任勒差,謂以首鄕之誤薦,濫杖致傷,謂以經年後遘厲是白乎乃,捧糴法意,何等至重,而一任監色之反弄,以致元穀之欠逋,以此照律罪,從一科斷,杖一百收贖,告身盡行追奪,永不敍用,私罪,奉敎依允爲旀,功議各減一等爲良如敎。又照目粘連,渭原前郡守韓元植矣本府議啓內,私貸民錢,以充營納,加斂銀價,莫察鄕奸及辛壬兩年之小米豆麥立本取剩,囚供雖極發明,繡啓若是臚列,揆以法意,不可參恕,以此照律,罪杖七十收贖,告身盡行追奪,徒一年半定配,私罪,奉敎依允爲旀,功議各減一等爲良如敎。又照目粘連,咸安前郡守李熙鏽矣本府議啓內,大同米之加捧一升,民庫租之別斂三斗,縱謂本邑流例,有非經法之可行是白遣,由吏之公私取貸,刑吏之詞訟弄奸,旣不覺察,又未檢束兺除良,牟還分給,竟致晩時,由前由後,不可容恕,以此照律罪,從一科斷,杖六十收贖,告身盡行追奪,徒一年定配,私罪,奉敎依允爲旀,功減一等爲良如敎。又照目粘連,順川前郡守李根永矣本府議啓內,新鄕許捧之賂,削案還錄之錢,富寡處討索之物,庫監許圖免之債,囚供雖皆發明,繡啓如是臚列,以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,藍浦前縣監黃仁㷞矣本府議啓內,稅穀輸納,程限自有,而晩時裝發,當律焉逭,以此照律罪,杖八十收贖,〈奪〉告身三等,私罪,奉敎依允爲旀,功議各減一等爲良如敎。又照目粘連,富寧前府使洪翼謨矣本府議啓內,新捧之塡充舊捧,勢雖似然,當捧之仍作未捧,律固自有,以此照律罪,倣收糧違限分等勘罪之例,杖六十收贖,告身盡行追奪,徒一年定配,私罪,奉敎依允爲旀,功減一等爲良如敎。又照目粘連,幽谷前察訪黃獜淳矣本府議啓內,所部內非理求索,私行時貽弊屬驛,囚供雖或發明,繡啓旣有臚列兺除良,驛馬之私借許騎,自有當律,以此照律罪從重論,杖九十收贖,告身盡行追奪,徒二年半定配,私罪,奉敎依允爲旀,功減一等爲良如敎。又照目粘連,全羅前中軍崔馹遠矣本府議啓內,與妓對舞,邀賈而雜技,則旣失體貌,生弊於官牛,討索於倉吏,則又屬貪鄙,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,臨淄前僉使强俊誼矣本府議啓內,松禁雖嚴,人命甚重,不可以杖治之因營關,身故之遘厲氣,而有所參恕,以此照律,罪杖一百收贖,告身盡行追奪,永不敍用,私罪,奉敎依允。又照目粘連,智島前萬戶韓廷秀矣本府議啓內,稅穀上納,程限各有是白去乙,三月裝發,七月到泊,揆以法意,稽忽莫甚,以此照律,罪杖八十收贖,奪告身三等,私罪,奉敎依允。又照目粘連,咸鏡前中軍柳億矣本府議啓內,五百金民錢之捧用,已涉不法,四千石公穀之虛勘,亦有當律,以此照律罪,從一科斷,倣收糧違限分等勘罪之例,杖六十收贖,告身盡行追奪,徒一年定配,私罪,奉敎依允爲旀,功減一等爲良如敎。又啓目,義州前府尹李祖榮原情云云,問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,鏡城前判官吳正秀原情云云,傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,珍島郡守趙台顯原情云云,傳旨內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付啓依允。
黃浩民,以義禁府言啓曰,保放罪人李祖榮,還囚議處以入,而病勢一向未差,仍爲保放之意,敢啓。傳曰,知道。
義禁府啓目粘連,向前李祖榮亦,軍器中火藥,尤係應禁之物,流伊見失矇未覺察,以此照律,何如?判付啓依允。又啓目粘連,向前趙台顯亦,傔從輩賣任捧錢,旣未覺察,官屬許贖鍰行下,又係違法是白遣,糶糴莫嚴,錢穀惟均,而京納以此推移,民還久未分給,由前由後,罪難容恕,以此照律,何如?判付啓依允。又啓目粘連,向前吳正秀亦,糶糴法意,何等嚴重,而庚子之排捧條,丙申丁酉之停退條,非但全數未捧,當年新還,亦爲未捧,所當照律嚴勘是白乎矣,今七月十三日,因咸鏡道臣狀啓,自臣府擬律,以還上虛錄律,告身盡行追奪,徒三年定配於黃海道平山府,又五年禁錮爲白有如乎,繡啓臚列,與道臣狀辭,別無異同,今無以一事再勘,依前罪目,還發配所,何如?判付啓依允。又啓目中官李正揆·尹致善等原情云云,傳旨內辭緣,泛稱遲晩,李正揆段,刑推得情,尹致善段,所當請刑是白乎矣,長番內侍,勿爲請刑,載在大典通編,議處,何如?判付啓竝放送爲良如敎。
黃浩民,以義禁府言啓曰,時囚罪人李根永,杖一百流三千里定配,黃獜淳杖九十徒二年半定配照律公事,判付內依允,各功減一等事,命下矣。李根永功減一等,杖一百徒三年定配,黃獜淳,功減一等杖八十徒二年定配,而卽接李根永·黃獜淳等戶奴呈狀,則李根永父,年七十二,無兄弟獨身,黃獜淳母,年七十七,無兄弟獨身,依法典許贖爲辭矣。取考律文,則大明律存留養親條,有曰父母老疾應侍,家無以次成丁者,若犯徒流,止杖一百,餘罪收贖。李根永,杖一百徒三年定配,以其父年七十二,無兄弟獨身,黃獜淳,杖八十徒二年定配,以其母年七十七,無兄弟獨身,竝依法典收贖,只告身盡行追奪,竝放送之意,敢啓。傳曰,知道。
又以義禁〈府〉言啓曰,時囚罪人洪翼謨·柳億·李熙鏽,各杖六十徒一年定配,韓元植,杖七十徒一年半定配照律公事,判付內依允,洪翼謨·柳億·李熙鏽,功減一等,韓元植,功議各減一等事,命下矣。洪翼謨·柳億·李熙鏽等,功減一等,韓元植,功議各減一等,各減徒加杖,杖一百收贖,告身盡行追奪,竝放送之意,敢啓。傳曰,知道。
又以義禁府言啓曰,時囚罪人洪說謨·安光直,徒三年定配,李周喆,杖一百流三千里定配照律公事,判付內依允,洪說謨·李周喆,功議各減一等,安光直,功減一等事,命下矣。洪說謨,功議各減一等,告身盡行追奪,江原道原州牧安昌驛,徒二年定配,安光直,功減一等,告身盡行追奪,忠淸道公州牧日新驛,徒二年半定配,李周喆,功議各減一等,杖九十收贖,告身盡行追奪,忠淸道牙山縣長時驛,徒二年半定配,而以議啓內辭意具罪目,依例發遣府書吏,押送于各其配所,何如?傳曰,允。
又以義禁府言啓曰,卽接月令醫員康文翼手本,則時囚罪人李祖榮,素患痰癖之症,處冷添劇,食飮全却,轉側須人云,罪人病勢如此,則一邊保放,一邊草記,曾有定式矣。李祖榮,姑爲保放之意,敢啓。傳曰,知道。
上在昌德宮。停常參·經筵。
黃浩民,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐左輔啓曰,明日常參·經筵,取稟。傳曰,停。
黃浩民啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐左輔啓曰,右承旨尹正鎭,左副承旨南獻敎,今日不爲仕進,竝卽牌招,何如?傳曰,允。
掌令李時愚啓曰,臣言議譾劣,本不合於淸朝耳目之任,而柏府除旨,忽下於夢想之外。臣感恩怵義,雖不得不張皇出肅,而第臣於合啓中,有私義之不可聯參者,以此仰籲,屢蒙恩諒。今臣處義,宜無異同,請命遞斥臣職。答曰,依啓。
以大司諫趙錫龜,司諫韓宓履,正言金羽休,掌令權達準,持平洪熙朝·任百秀牌不進罷職傳旨,傳于黃浩民曰,只推。
尹正鎭,以弘文館言啓曰,修撰沈宜冕,自鄕上來云,卽爲牌招察任,何如?傳曰,允。
又以吏曹言啓曰,成均館典籍金世均,以其身病,呈狀乞遞,改差,何如?傳曰,允。
黃浩民,以義禁府言啓曰,因本府啓目,時囚罪人吳正秀,依前罪目,還發配所事,判付內依允事,命下矣。吳正秀,告身盡行追奪,黃海道平山府金巖驛,徒三年定配,又五年禁錮,而依前罪目,依例發遣府羅將,押送配所之意,敢啓。傳曰,知道。
上在昌德宮。停常參·經筵。
自酉時至人定,灑雨下雨,測雨器水深三分。
黃浩民啓曰,明日常參·經筵,取稟。傳曰,停。
尹正鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于尹正鎭曰,禮房承旨馳詣宗廟·景慕宮,奉審摘奸以來。
傳于黃浩民曰,在外承旨許遞,前望〈單〉子入之。
承旨前望單子入之,金公鉉落點。
尹正鎭啓曰,新除授右副承旨金公鉉,卽爲牌招,何如?傳曰,允。
傳于黃浩民曰,弘文提學有闕之代,前望單子入之。
弘文提學前望單子入之,朴綺壽落點。
金公鉉啓曰,行大司憲金興根,執義成近默在外,掌令權達準,持平洪熙朝·任百秀牌不進,掌令一員未差,監察茶時之意,敢啓。傳曰,知道。
以大司諫趙錫龜,司諫韓宓履,正言金羽休,掌令權達準,持平洪熙朝·任百秀牌不進罷職傳旨,傳于金公鉉曰,只推。
黃浩民啓曰,來十一日,專經文臣殿講日次,而親臨與命官,何以爲之?敢稟。傳曰,十八日仁政殿,命官爲之。
又啓曰,來十六日,漢學文臣殿講日次,而親臨與命官,何以爲之?敢稟。傳曰,仁政殿,親臨磨鍊。
又啓曰,來十六日,日次儒生殿講日次,而親臨與命官,何以爲之?敢稟。傳曰,仁政殿,親臨磨鍊。
又啓曰,來十八日,專經武臣殿講日次,而親臨與命官,何以爲之?敢稟。傳曰,仁政殿,命官爲之。
黃浩民,以奎章閣言啓曰,明日卽奉謨堂冬孟朔奉審日次,臣等進詣擧行之意,敢啓。傳曰,知道。
又以弘文館言啓曰,修撰沈宜冕,旣有只推之命,卽爲牌招察任,何如?傳曰,允。
以修撰沈宜冕牌不進罷職傳旨,傳于金公鉉曰,只推。
黃浩民啓曰,吏曹郞廳來言,臺諫有闕,政事,取稟。傳曰,當日爲之。
有政。吏批,判書趙秉鉉進,參判徐英淳病,參議金輔根受由在外,左副承旨南獻敎進。以趙徽林爲掌令,金益文爲獻納,金得秀爲禮曹佐郞,張鉉喆爲兵曹佐郞,閔重憲爲工曹佐郞,趙行祿爲軍器判官,金大根爲安岳郡守,兼春秋單趙永大。
兵批,判書朴晦壽病,參判姜時永受由在外,參議李是鍊入直進,參知洪龜燮病,同副承旨黃浩民進。副護軍趙得林,副司直李時愚·李晉祥,副司果柳興奎,以上竝單付。
吏批,再政。以金世均爲兵曹正郞,成郁奎爲監察,金坤爲奉常主簿。
金公鉉,以義禁府言啓曰,保放罪人李祖榮,還囚照律以入之意,敢啓。傳曰,知道。
義禁府照目粘連,義州前府尹李祖榮矣本府議啓內,軍器中火藥,尤係應禁之物,而流伊見失,矇未覺察,以此照律罪,告身盡行追奪,徒三年定配,私罪,奉敎依允爲旀,功減一等爲良如敎。又照目粘連,珍島前郡守趙台顯矣本府議啓內,傔從輩賣任捧賂,矇未覺察,官屬許贖鍰行下,又係違法是白遣,糶糴莫嚴,錢穀惟均,而京納以此推移,民還久未分給,由前由後,罪難容恕,以此照律罪,杖六十收贖,告身盡行追奪,徒一年定配,私罪,奉敎依允爲旀,功減一等爲良如敎。又啓目,文川郡守李鼎顯原情云云,傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
金公鉉,以義禁府言啓曰,時囚罪人李祖榮,告身盡行追奪,徒三年定配照律以入,而李祖榮,素患痿躄,多年痼廢,不能起動,衆所共知。謹按律文,則大明律老少廢疾收贖條,有曰凡廢疾,犯流罪以下收贖。李祖榮,徒三年定配,以其廢疾,依律文收贖,只告身盡行追奪,放送,何如?傳曰,允。
戶曹參判李圭祊疏曰,伏以臣,於昨年,待罪灣府,儱侗昏闇,無往非辜,而至於今番山城軍物事而極矣。蓋其流來偸竊,雖在十年之內,而反閱査櫛,乃在臣在任之時,則旣査之後,事當窮覈而斯得,亦宜準數而卽充。而積久虛留,遽難指的,急加究竟,慮或騷擾,故卽於該監色處,徵捧價錢,將欲漸次貿入。至於偸竊之漢,則另飭詗捕,期於置辟,而未及措處,徑卽遞歸,付諸新官,使之善後矣。畢竟邑報,出於據法,營閫迭啓,責臣疎忽。臣於是,滿心慙悚,無辭可明,而聖朝寬大,不加嚴誅,府讞參恕,竟擬薄勘,罪重罰輕,惶蹙靡容。第伏念邊城重禦也,軍物急須也,旣發而未獲賊犯,則是掩置也,旣徵而未充庫儲,則是虛留也。重律雖或倖逭,宿愆祗切自訟。際玆恩命特下,辭旨隆摯,本事則爲之曲諒,罪名則爲之全釋,臣奉讀以還,不覺感淚之被面也。使行此迫,設或遞改之爲難,戎備有嚴,實合原律之必施。且況專對之任,宜擇其人,人旣不堪,罪尤難貰,而謂之以窘於通變。苟然因仍,則其爲辱君命而駭物情,夫豈細故也哉?臣若夤緣事會,憑恃寵靈,自同無故之人,行過曾荏之地,則同朝之姍笑,已無可論,而西人之譏侮,當復如何?左右參倚,冒膺無路,玆敢略暴事狀,猥瀆崇嚴。伏乞聖慈,俯垂鑑諒,亟遞臣見仍之職,加議臣已勘之律,俾爲溺職者之戒焉。臣無任云云。答曰,省疏具悉。前批已罄,有何更引?
上在昌德宮。停常參·經筵。
藥房提調徐憙淳,副提調徐左輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
黃浩民啓曰,明日殿座相値,視事頉稟之意,敢啓。傳曰,知道。
金在田啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金公鉉啓曰,備邊司郞廳來言,今日賓廳日次,而左議政金弘根在外,右議政鄭元容有身病,不得來會云矣,敢啓。傳曰,知道。
金在田啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,獻納金益文,正言金羽休,掌令趙徽林·權達準,持平洪熙朝·任百秀牌不進罷職傳旨,傳于金公鉉曰,只推。
傳于金公鉉曰,明日出宮門路,以協陽門爲之。
黃浩民,以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以禮曹言啓曰,冬至兼謝恩使齎去方物封裹,以今十月十六日,前已推擇啓下,而伊日殿座相値,方物封裹,不可不退定。故令日官李秉洪推擇,則同月十七日爲吉云,以此日退行,而原粘目中,改付標以入之意,敢啓。傳曰,知道。
金公鉉,以都摠府言啓曰,明日殿座時,侍衛寶劍,當爲備員,而都摠管李憲瑋有實病,副摠管李惟秀·李完植·趙鶴年在外,無以備員,令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以金炳疇爲都摠管,金景善·沈日永·許棨爲副摠管。
黃浩民,以成均館大司成意啓曰,文廟守僕,依宗廟·社稷守僕例,試才抄擇,別單啓下事,曾有定式矣。守僕金應蕃汰去,代曾經守僕,試才抄擇,備三望受點次,別單書入之意,敢啓。傳曰,知道。
金公鉉,以兵曹言啓曰,僉知中樞府事鄭義命,兼司僕將李健緖,文臣兼宣傳官曺錫雨,俱以病難供職,呈狀乞遞,竝改差,何如?傳曰,允。
金公鉉,以義禁府言啓曰,時囚罪人趙台顯杖六十徒一年定配照律公事,判付內依允,功減一等事,命下矣。趙台顯,功減一等,減徒加杖,杖一百收贖,告身盡行追奪,放送之意,敢啓。傳曰,知道。
義禁府啓目粘連,向前李鼎顯亦,民結中一文加斂,旣非今年之創始,又因營飭而革罷兺除良,繡啓亦以爲全歸雜費,防結虛錄是如爲白乎乃,餘在二百九十五兩零,俱無下落,繡啓體重,不可參恕,以此照律,何如?判付啓依允。
上在昌德宮。停常參·經筵。
申時,灑雨下雨,測雨器水深一分。
黃浩民啓曰,明日召對,取稟。傳曰,停。
又啓曰,明日方物封裹相値,視事頉稟之意,敢啓。傳曰,知道。
金公鉉啓曰,行大司憲金興根,執義成近默在外,掌令趙徽林,持平任百秀未肅拜,掌令權達準,持平洪熙朝呈辭,監察茶時之意,敢啓。傳曰,知道。
又啓曰,日次儒生殿講參考官南性敎,蒙點之後,以在外懸頉,係是帶軍銜無端下鄕,依定式禁推傳旨捧入之意,敢啓。傳曰,知道。
傳于黃浩民曰,漢學文臣殿講居首人,依例捧傳旨。
傳于黃浩民曰,今日日次殿講,四學東齋儒生,擧皆不赴云,未知緣何事端,而究其實,則自歸於王命之力抗,士習之角勝也。世道至此,寧不駭惋,終當有嚴處之道?而今日日次講,姑先撤罷,不能檢率之泮長,施以譴削之典。其代行副護軍李啓朝除授,使之當日內,修正單子以入,先擧行後謝恩。講則明日更試於仁政殿,考官仍用命官擧行。
吏曹,大司成,李啓朝除授事,承傳。
傳于黃浩民曰,儒生書啓,屢度催促,而尙不捧納,不飭之坐直承旨推考。
傳于金公鉉曰,都承旨·左承旨·右承旨竝許遞,前望單子入之。
金公鉉,以兵曹言啓曰,專經武臣講官加抄啓人員,別單書入之意,敢啓。傳曰,知道。
又以兵曹言啓曰,今十月十七日武臣堂上朔試射試官望,纔已受點,而日次儒生殿講命官試取相値,不得爲之之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以義禁府言啓曰,副司果南性敎下義禁府推考事,傳旨啓下矣。南性敎,下去京畿安山地云,依例發遣府羅將拿來,何如?傳曰,待待命拿囚。
壬寅十月十六日辰時,上詣仁政殿。漢學文臣殿講,日次儒生殿講同爲入侍時,行都承旨徐左輔,左承旨金在田,右承旨尹正鎭,左副承旨南獻敎,右副承旨金公鉉,同副承旨黃浩民,假注書金用鼎·卓景秀,別兼春秋沈敬澤,記事官趙秉駿,直閣金始淵,檢校待敎南秉哲·趙鳳夏,待敎李裕元,以次侍立。傳于金公鉉曰,侍衛軍兵毛具,從便爲之。時至,通禮跪啓請外辦,上具翼善冠·衮龍袍,乘輿出宣化門。藥房提調徐憙淳,副提調徐左輔等進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門詣殿內,上降輿陞座後,宣傳官跪啓稟入門試官與漢學文臣及日次儒生入門,行禮如儀。左輔進前奏曰,諸考官使之從陞乎?上可之。漢學文臣殿講考官議政府左參贊金蘭淳,兵曹判書朴晦壽,行護軍趙秉龜,行副護軍金學性,行副護軍李公翼,行副護軍李源庚,行副護軍李明迪,日次儒生殿講考官禮曹判書朴永元,戶曹判書李光正,漢城府左尹金英淳,刑曹參議朴容壽,行副護軍曺雲承,弘文館修撰沈宜冕,兵曹正郞金世均,以次進伏。左輔曰,日次儒生考講,以抽籤爲之乎?上可之。在田曰,漢學文臣殿講,則以抽籤而受之乎?上可之。仍命開講,漢學文臣及日次儒生等,次第應講訖。左輔曰,注書告栍之際,做錯非細,不止一二,極爲駭然。當該注書,所當重勘,而本院請推之外,無他可施之罰,何以爲之乎?上曰,事過後拿處,可也。出擧條上入小次,少頃出次。通禮唱禮畢,上降座陞輿。左輔曰,執冊承旨,當落後矣。上曰,唯。仍出仁政門,由肅章門入協陽門,命出標信解嚴。入宣化門還內後,諸臣以次退出。
上在昌德宮。停常參·經筵。
金公鉉啓曰,來二十一日,朝參日次矣,敢稟。傳曰,停。
黃浩民啓曰,明日常參·經筵,取稟。傳曰,停。
金公鉉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
承旨前望單子入之,李奎鉉·洪學淵·趙得林落點。
傳于金公鉉曰,新除授承旨,竝卽爲牌招。
南獻敎啓曰,臣獻敎,今日方物封裹進去,下直之意,敢啓。傳曰,知道。
傳于黃浩民曰,考官朴永元,命官爲之。
卓景秀拿處,代以金翊鎭爲假注書。
洪學淵啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,獻納金益文,正言金羽休,掌令趙徽林·權達準,持平洪熙朝·任百秀牌不進罷職傳旨,傳于金公鉉曰,只推。
傳于黃浩民曰,日次儒生殿講通生員洪祐命等五人,略生員洪莘謨等二十五人,粗進士徐敬淳等九人,竝令該曹,考例施賞。
傳于黃浩民曰,入格儒生,明日延英門外施賞。
禮曹判書朴永元疏曰,伏以臣,今於日次儒生殿講,伏承命官爲之之命矣。秩非崇品,而冒當是任,非但賤分之踰濫,亦違試體之嚴重,玆敢忙控短籲。伏乞聖明,俯賜諒察,亟許變通,以存舊規,千萬幸甚。臣無任云云。答曰,省疏具悉。旣有已例,卿其勿辭考講。
右副承旨趙得林疏曰,伏以臣,與行左承旨臣洪學淵,有舅甥應避之嫌,揆以公格,在下當遞。伏乞聖慈,俯垂鑑諒,特遞臣職,以存公格,以安私分焉。臣無任云云。省疏具悉。疏辭下該曹稟處。
上在昌德宮。停常參·經筵。
黃浩民啓曰,明日召對,取稟。傳曰,停。
洪學淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于李奎鉉曰,考官趙秉鉉·朴晦壽,命官爲之。
黃浩民啓曰,明日拜表相値,視事頉稟之意,敢啓。傳曰,知道。
傳于李奎鉉曰,專經文武臣·殿講居首人,依例捧傳旨。
傳于黃浩民曰,日前東齋掌色,果何爲也?義理乎情勢乎?此輩事,予雖不欲索言,苟有一半分嚴畏君父之心,寧容若是?然而此輩,無足責也,卽其父兄之責也。果有父兄敎飭,豈至於此等駭悖縱恣之擧乎?此不但今日君綱臣分,世道士趨之壞敗無餘而已。所當嚴加處分,而其在不治治之之義,反不如略施責罰,使之警惕之爲愈。東齋掌色之首倡及不赴擧儒生,一倂勿限年停擧,錄名以稟。
洪學淵啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,獻納金益文,正言金羽休,掌令趙徽林·權達準,持平洪熙朝·任百秀牌不進罷職傳旨,傳于黃浩民曰,只推。
洪學淵啓曰,明日拜表,兩司當爲進參,除在外外,未肅拜·呈告人員,竝待開門牌招,何如?傳曰,允。
金公鉉,以兵曹言啓曰,今秋等進上弓矢,看品在卽,而知弓品堂上趙存中,身病猝重,不得看品云,改差,其代以在京無故人啓下之意,敢啓。傳曰,知道。
又以御營廳言啓曰,本廳哨官朴一華,身爲將官,擧措駭妄,汰去之意,敢啓。傳曰,知道。
吏曹啓目粘連啓下是白有亦,觀此承政院右副承旨趙得林上疏,則以爲,臣與行左承旨洪學淵,有舅甥應避之嫌,揆以公格,在下當遞,伏乞鑑諒,特遞臣職亦爲白有臥乎所,相避之法,在下當遞。承政院右副承旨趙得林,依例改差,何如?判付啓依允。
吏曹判書趙秉鉉疏曰,伏以臣,伏奉專經文臣殿講命官之命矣。苟非崇秩,毋敢冒當試任,卽試規也,義難踰越,短章據實,伏乞俯賜鑑諒,極許變通,不勝幸甚。臣無任云云。答曰,省疏具悉。旣有已例,卿其勿辭考講。
兵曹判書朴晦壽疏曰,伏以臣,於今日專經武臣殿講,伏奉命官爲之之命矣。苟非崇秩,毋得冒當,匪徒試體卽然,私分踰濫,義難自居,玆敢忙陳短章,伏乞俯賜諒察,極許變通,以存舊規焉。臣無任云云。答曰,省疏具悉。旣有已例,卿其勿辭考講。
上在昌德宮。停常參·經筵。
黃浩民啓曰,明日常參·經筵,取稟。傳曰,停。
金公鉉啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
又啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
傳于金公鉉曰,三使臣留待。
傳于金公鉉曰,三使臣入侍。
金公鉉啓曰,右邊捕盜大將柳基常,今日拜表,慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
以大司諫趙錫龜,司諫韓宓履,獻納金益文,正言金羽休,掌令趙徽林·權達準,持平洪熙朝·任百秀牌不進罷職傳旨,傳于金公鉉曰,只推。
金公鉉,以都摠府言啓曰,今日入直內三廳武兼·禁軍及軍兵等,當爲中日習射技放,而拜表相値,不得設行之意,敢啓。傳曰,知道。
義禁府啓目,吏曹佐郞兪敎煥,弘文館校理洪翼燮,副校理徐相敎,修撰沈宜冕,成均館直講任秀龍,副司直金炳奎等矣傳旨內,今十月十八日專經文臣殿講時竝不,依定式推考罪,各笞四十收贖,附過還職,竝只,私罪,奉敎依允爲旀,兪敎煥·任秀龍·金炳奎等段,竝只功減一等,洪翼燮·徐相敎·沈宜冕等段,竝只功議各減一等爲良如敎。又啓目,都摠府都事權顗,宣傳官李燁,武臣兼宣傳官李肯憲·金聲求,部將金顯世,守門將李胄遠等矣傳旨內,今十月十八日專經武臣殿講時竝不,依定式推考罪,各笞四十收贖,附過還職,竝只,私罪,奉敎依允爲旀,權顗·李燁·李肯憲·李胄遠等段,竝只功減一等爲良如敎。又啓目,黔毛浦萬戶趙相恪原情云云,傳旨內辭緣,泛稱遲晩,所當請刑是白乎矣,年滿七十,法不當請刑,議處,何如?判付啓依允。又啓目,保寧縣監李鼎敍原情云云,傳旨問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,前統虞候申晦應原情云云,傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,假注書卓景秀原情云云,傳旨內辭緣,泛稱遲晩,刑推得情,何如?〈判付〉啓除刑推議處爲良如敎。又照目粘連,文川前郡守李鼎顯矣本府議啓內,民結中一文加斂,旣非今年之創始,又因營飭而革罷兺除良,繡啓亦以爲全歸雜費,防結虛錄是如爲白乎乃,餘在二百九十五兩零,謂無下落,繡啓體重,不可參恕,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
壬寅十月十九日辰時,上御熙政堂。三使臣入侍時,左副承旨金公鉉,假注書金翊鎭,別兼春秋沈敬澤,記事官趙秉駿,冬至兼謝恩正使興寅君最應,副使李圭祊,書狀官趙鳳夏,以次進伏訖。上曰,史官分左右。又敎曰,三使臣進前奏職姓名。最應等進前,各奏職姓名。上曰,遠路無事往返,可也。仍命頒賜貂帽·扇子·臘藥等種。公鉉受傳于最應等,最應等跪受訖。上命退,最應等先退。又命史官就座,遂命退,承·史以次退出。
上在昌德宮。停常參·經筵。
藥房提調徐憙淳,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,自今日停止事,榻前下敎。
南獻敎啓曰,明日常參·經筵,取稟。傳曰,停。
金公鉉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李奎鉉啓曰,行左承旨洪學淵,右承旨南獻敎,今日不爲仕進,竝卽牌招,何如?傳曰,允。
金公鉉啓曰,備邊司郞廳來言,今日賓廳日次,而左議政金弘根在外,右議政鄭元容有身病,不得來會云矣,敢啓。傳曰,知道。
備忘記,全羅右水使趙存卿下直,長弓一張,長箭一部,片箭一部,筒兒一箇賜給。
李奎鉉啓曰,假注書金翊鎭,身病猝重,勢難察任,今姑改差,何如?傳曰,允。
金翊鎭改差,代以羅時鏞爲假注書。
傳于金公鉉曰,中官梁重吉,令該府拿處。
金公鉉啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,獻納金益文,正言金羽休,掌令趙徽林·權達準,持平洪熙朝·任百秀牌不進罷職傳旨,傳于金公鉉曰,只推。
南獻敎啓曰,卽者吏曹郞廳來言,機張縣監李希濂,憲府則雖已署經,諫院不備,不得署經云。除在外外,未肅拜人員,竝卽牌招,以爲署經之地,何如?傳曰,一司除署經。
義禁府啓目粘連,向前卓景秀亦,筵中奏對,事體莫嚴,而榻前告栍,做錯非細,極爲駭然,不可容貰,以此照律,何如?判付啓依允。又啓目粘連,向前趙相恪亦,京債雖或見督,吏錢豈可取貸,而急於償報,任其收給是白等乎,在官取貸,自有當律,以此照律,何如?判付啓依允。又啓目粘連,向前李鼎敍亦,稅穀之船,保米竝載,籍曰年例之已行,又曰京司之申飭是白乎乃,揆以漕轉之法意,豈容囚供之發明?以此照律,何如?判付啓依允。又啓目粘連,向前申晦應亦,任掌輩非賂不差,饒戶許有貸無報,冊客之偸造印紙,賊贓之恬若應捧。虛喝廛人而討索,構罪村民而杖囚,及其遞歸之時,還米勒賣捧價,任帖多數成出。囚供雖竝發明,繡啓若是臚列,許多罪犯,俱係不法,以此照律,何如?判付啓依允。
戶曹參判李圭祊疏曰,伏以臣,於使銜,辭不獲免,黽勉出膺,今旣銜命而首塗矣。纔到由旬之近坰,漸覺日邊之遠屬賦原隰而怵惕,瞻觚稜而戀結,仍伏念臣所帶地部佐貳之任,從前蹲冒,已過多月。今又若虛縻經歲,致速瘝曠,則其在義分,實所不敢。而且況帶是職而作此行者,輒事丐免,擧蒙恩諒,便是已例也。玆敢縣道陳籲,仰瀆崇聽。伏乞聖慈,亟許鐫改,以安賤分焉。臣無任云云。答曰,省疏具悉。所請依施。
上在昌德宮。停常參·經筵。
黃浩民啓曰,明日常參·經筵,取稟。傳曰,停。
金公鉉啓曰,來二十五日,朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南獻敎啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,曺雲承落點。
南獻敎啓曰,新除授右副承旨曺雲承,卽爲牌招,何如?傳曰,允。
黃浩民啓曰,卽者別兼春秋沈敬澤,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋鄭基世·南秉哲,竝卽牌招,推移入直,何如?傳曰,允。
傳于曺雲承曰,中官權容鼎,令該府拿問嚴勘。
兵曹口傳政事,護軍單李圭祊。
曺雲承啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,獻納金益文,正言金羽休,掌令趙徽林·權達準,持平洪照朝·任百秀牌不進罷職傳旨,傳于曺雲承曰,只推。
以別兼春秋鄭基世·南秉哲牌不進罷職傳旨,傳于黃浩民曰,只推。
義禁府照目粘連,保寧縣監李鼎敍矣本府議啓內,稅穀之船,保米竝載,藉曰年例之已行,又因京司之申飭是白乎乃,揆以漕轉之法意,豈容囚供之發明?以此照律,罪笞五十收贖,解見任別敍,奉敎依允爲旀,功議各減一等爲良如敎。又照目粘連,假注書卓景秀矣本府議啓內,筵中奏對,事體莫嚴,而榻前告栍,做錯非細,極爲該然,不可容貰,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,前統虞候申晦應矣本府議啓內,任掌輩非賂不差,饒戶許有貸無報,冊客之偸造印紙,賊贓之恬若應捧。虛喝廛人而討索,構罪村民而杖囚,及其遞歸之時,還米勒賣捧價,任帖多數成出。囚供雖竝發明,繡啓若是臚列,許多所犯,俱係不法,以此照律罪從重論,杖八十徒二年定配。以喪前所犯,喪後勘斷,依法典收贖,只告身盡行追奪,私罪,奉敎依允爲旀,功減一等爲良如敎。又照目粘連,黔毛浦前萬戶趙相恪矣本府議啓內,京債雖或見督,吏錢豈可取貸?而急於償報,任其收給是白如乎,在官取貸,自有當律,以此照律,罪杖六十收贖,告身盡行追奪,徒一年定配,私罪,奉敎依允爲旀,功減一等爲良如敎。又啓目,中官梁重吉原情云云,傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。
左議政金弘根疏曰,伏以臣,頃奉恩暇,得以往竣私幹。夫以朝夕瀕殆之命,爲此起動驅撼於屢百程十許多日,實亦恒理之外。第其往其還,直是肉走而夢行也。旣不能反面天陛,又此舁到鄕廬,徒犯逋傲之誅,此非臣區區始計爲然也。嗚呼,臣身有此輔相之名,今二載于玆矣。曾有一事一爲之毫分裨補者乎?恩毗之隆,則曠越古昔,辜負之積,則愈往隳壞。以臣諒臣,誠亦無所逃罪,惟有及今溘先,了當此一副身心,爲臣不貲之幸,而殘喘支離,尙復捱延時日,此臣所以蹙蹙靡騁,若窮無歸,不敢爲復入城闉者也。國體之蔑裂,廟務之積瘝,是宜有司直之評。尙此寥寥,一縷未泯之頃,安得不抱此炯炯,因控於仁覆之下也哉?若臣十分之病,理不再全,卽智愚所知也。臣今精爽不周,神識竝闕,勢無以略具萬一,而蔽一言,拭巾也俟符也,臣焉敢慢也?歷日綴辭,不成文理,猥從縣道,仰暴危迫之情,惟天地父母,俯垂憫察,將臣職名,亟行刊斥,以卒生成之澤,兼治臣前後罪戾於就盡之前,以警具僚,千萬泣祝。臣於此,繼有所攢手顒禱者,顧臣休退之懇,萬萬非崇飾之語,特緣誠淺辭拙,未蒙孚格,而此其計較急於前者。苟以奉朝請三字,爲趁今長往之具,則生死隕結,臣當如何報塞也?申乞聖慈,有以裁幸焉。臣無任云云。答曰,省疏具悉卿懇。顧今賓對久曠,廟務多滯,諸道年分,尤係時急。卿之還第,予日望之。此際丏免之章,曾是意慮之外。自卿甌卜,予之所望於卿者,卽上而匡弼,下而憚壓,俾我民國,永永有賴。故至有昨冬手批,而卿亦間嘗登筵矣。美疢雖所奉念,善加調護,自當勿藥,豈至於以此而仍還鄕第,便請釋負乎?甚非予小子終始注意之本意,只以涼德之不相孚自愧也。至於休致之請,尤萬萬過矣。予不多誥,卿其深諒,益加將攝,從速簉朝,以副予如渴之想。仍傳于黃浩民曰,此批答,遣史官傳諭。
別兼春秋沈敬澤疏曰,伏以臣,於持被之中,卽接家信,則臣母素患痰眩之症,近因寒暄之不適,諸症添劇,委頓床褥,轉側須人。臣之歸視扶將,不容少緩,玆敢忙陳短章,徑出禁扃。伏乞聖慈,俯垂諒察,亟遞臣職,俾便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
修撰沈宜冕疏曰,伏以臣,所帶本職,有春秋兼銜矣。與知春秋臣金興根,有四寸娚妹應避之嫌,揆以格例,在下當遞。伏乞聖慈,俯垂鑑察,亟令選部,照例遞改,以存公格,以安私分焉。臣無任云云。省疏具悉。疏辭下該曹稟處。
上在昌德宮。停常參·經筵。
金公鉉,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
黃浩民啓曰,明日常參·經筵,取稟。傳曰,停。
洪學淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
黃浩民啓曰,左右史不可不備,別兼春秋鄭基世·南秉哲,旣有只推之命,竝卽牌招,推移入直,何如?傳曰,允。
傳于李奎鉉曰,諸承旨持公事入侍。
洪學淵啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,獻納金益文,正言金羽休,掌令趙徽林·權達準,持平洪熙朝·任百秀牌不進罷職傳旨,傳于洪學淵曰,只推。
以別兼春秋南秉哲牌不進罷職傳旨,傳于黃浩民曰,只推。
金公鉉,以都摠府言啓曰,副摠管許棨,以御營中軍,本營諸將官射會監試事,南別營晝仕出去之意,敢啓。傳曰,知道。
又以訓鍊都監言啓曰,本局諸將官射會時,哨官柳詹,無端不參,揆以紀律,萬萬駭然,爲先汰去之意,敢啓。傳曰,知道。
洪學淵,以義禁府言啓曰,罪人趙相恪杖六十徒一年定配照律公事,判付內依允,功減一等事,命下矣。趙尙恪,功減一等,減徒加杖,杖一百收贖,告身盡行追奪,放送之意,敢啓。傳曰,知道。
吏曹啓目粘連啓下是白有亦,觀此弘文館修撰沈宜冕上疏,則以爲,臣所帶本職,有春秋兼銜矣。與知春秋金興根,有四寸娚妹應避之嫌,揆以格例,在下當遞。伏乞鑑諒,亟令選部,照例遞改亦爲白有臥乎所,相避之法,在下當遞,沈宜冕兼帶春秋館記事官之任,今姑減下,何如?親啓依允。
義禁府啓目粘連,向前梁重吉亦,近侍擧行,何等嚴重,而不能審愼,誠極駭然,以此照律,何如?判付啓依允。又啓目,中官權容鼎原情云云,傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。
壬寅十月二十二日午時,上御熙政堂。諸承旨持公事入侍時,行都承旨李奎鉉,行左承旨洪學淵,右承旨南獻敎,左副承旨金公鉉,右副承旨曺雲承,同副承旨黃浩民,假注書金用鼎·羅時鏞,記事官吉履元·趙秉駿,直閣金始淵,以次進伏訖。上曰,史官分左右。命讀公事,奎鉉曰,臣工房無公事矣。學淵曰,臣刑房無公事矣。獻敎曰,臣吏房有公事二度矣。仍讀奏黃海監司金東健狀啓,平山府使李仁泳赴任事,又讀奏吏曹回啓,修撰沈宜冕,與知春秋金興根,有兼銜應避事。公鉉曰,臣兵房有公事二度矣。仍讀奏黃海監司金東健狀啓,後營將平山府使尹喜豊遞職,代李仁泳察任事,又讀奏中日習射單子。雲承曰,臣戶房無公事矣。浩民曰,臣禮房無公事矣。上命書判付,獻敎·公鉉,各書判付讀奏訖。奎鉉奏曰,別兼春秋番次事,致勤飭敎,曾未多日,而昨日兩別兼之違牌,事甚未安。不可無警,當該別兼春秋,竝推考,何如?上曰,依爲之。出擧條上敎曰,日前儒生事,未知有何事端,而君父臨殿,而儒生竝不入來,謂予未及察飭,而爲此放恣之習乎?苟有嚴畏忌憚君父之心,豈敢如是?此後則各別敎飭,俾無敢更爲此等之習,可也。奎鉉曰,日昨所下嚴敎,萬萬惶悚,而今又伏承下敎衷情尤爲震慄,何敢煩達?而臣之孫與左承旨之子,亦參齋任,則臣等豈敢曰不知?而伊日,但見應講次赴闕之狀,而竟不應講,則未卽聞知,以致自陷重罪,惶懍之極,不知所達矣。上曰,史官就座。仍命退,諸承旨以次退出。
上在昌德宮。停常參·經筵。
黃浩民啓曰,明日常參·經筵,取稟。傳曰,停。
洪學淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
獻納金益文啓曰,臣言議風裁,初不近似於淸朝耳目之任,而忽於日前,伏奉薇垣除旨,天牌屢臨,感怵之極。雖不得不冒沒出肅,粗伸叩謝之忱,而第臣於合啓中,有區區私義之不可聯參者,曾叨臺職,以此引避,得蒙體諒。今臣處義,前後宜無異同,以若情踪,何敢晏然於臺次乎?間緣身病,無由自力,今始來避,所失尤大。請命遞斥臣職。答曰,依啓。
洪學淵啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,正言金羽休,掌令趙徽林·權達準,持平洪熙朝·任百秀牌不進罷職傳旨,傳于洪學淵曰,只推。
兵曹口傳政事,副司果單金益文。
金公鉉,以御營廳言啓曰,本廳千摠柳永魯·徐永淳,身病甚重,勢難察任,竝改差,何如?傳曰,允。
上在昌德宮。停常參·經筵。
黃浩民啓曰,明日召對,取稟。傳曰,停。
洪學淵啓曰,行大司憲金興根,執義成近默在外,掌令趙徽林,持平任百秀未肅拜,掌令權達準,持平洪熙朝呈辭,監察茶時之意,敢啓。傳曰,知道。
黃浩民啓曰,明日再明日,翼陵忌辰祭齋戒正日相値,視事頉稟之意,敢啓。傳曰,知道。
黃浩民,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審,則南壇·先農壇·先蠶壇·雩祀壇·漢江壇·司寒壇·馬祖壇壇上及四面紅箭門,墻垣階砌,俱爲無頉,而祈雨壇北邊紅箭門,厲壇東邊紅箭門顚仆,卽爲修改事,分付該監,而此後看護等節,另加申飭之意,敢啓。傳曰,知道。
上在昌德宮。停常參·經筵。
藥房都提調趙寅永,提調徐憙淳,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
黃浩民啓曰,明日召對,取稟。傳曰,停。
洪學淵啓曰,行大司憲金興根,執義成近默在外,掌令趙徽林,持平任百秀未肅拜,掌令權達準,持平洪熙朝呈辭,監察茶時之意,敢啓。傳曰,知道。
金公鉉啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于南獻敎曰,留院公事入之。
黃浩民啓曰,卽者社稷署官員來言,今二十八日告由祭神位出安奉還時,提調當爲進參,而都提調金弘根在外,提調有闕,不得擧行云,何以爲之?敢稟。傳曰,提調有闕之代,口傳差出。
吏曹口傳政事,以朴晦壽爲社稷提調。
傳于洪學淵曰,判義禁許遞,前望單子入之。
判義禁前望單子入之,沈能岳落點。
以中官梁重吉議處啓目,傳于洪學淵曰,飭已施矣。分揀放送。
以中官權容鼎原情啓目,傳于洪學淵曰,飭已施矣。分揀放送。
金公鉉,以兵曹言啓曰,來十一月十二月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
左議政金弘根疏曰,伏以臣,廩廩垂死之喘,理宜待盡焉而已。文字之事,非但不敢爲也,亦不遑及也,而第惟職名在身,進退無計,神思僅續之時,惟此事炯然如炷於心,用敢力具迷錯之辭,顒思孚諒之恩。迺者批旨之降,王人臨宣,奬借誨勖之隆,祗增臣死罪,而天聽則益邈然。臣誠以感以泣,繼之而鬱抑煩酲,莫知所以自措也。夫賓對之久曠,廟務之多滯,聖上旣軫念其爲可悶,而臣之蚤夜憂阨,求死不得者,亦惟在此。苟使臣萬分有一可强而可力焉,則夫以無所逃於天地之義,寧敢一向偃傲,自速其必誅而無赦也哉?以臣自來癃廢,至今淟涊於具瞻之地,極知其無面可顯,而區區所自矢而可復於神明者。誠以如臣無似,過蒙恩毗,至於前冬手批之有隕自天,而顚越惶懍之極,遂以不復煩瀆,爲一副義分。苟幸賴天之靈,復赽爲人,則趨奏筋力,鞠瘁竭蹶,是臣春夏以來拊心自語。往往發之於譫囈者,而命途之窮,病不從心,駸駸轉轉,竟到此無可如何,而繇臣一己之病,病及於國,仰貽宵旰之念,俯取䕺脞之憂。前疏所云及今溘先,爲臣不貲之幸者,卽臣刳肝剔腎,萬不獲已之語也。日復一日,上下相持,致使君綱臣分,莫可收拾,則此其憂,恐不止於目下事務之爲可悶也。捫燭明發,萬念如丹,猥此復申未卒之懇。惟聖明,有以財幸之焉,至於乞休一事。今臣事計,有急於此者,固不暇爲支蔓之說,而帲幪之仁,無物不遂。蓋高之天,理有聽卑,是所謂九經體群臣之誼而終始生成之澤也。臣焉敢梔蠟焉已也?伏地宛轉,惟有攢祝。臣無任云云。答曰,省疏具悉卿懇。卿之素患,非不念之,而予所以倚畀企望者,惟在卿勿藥而式遄耳。今此荐懇,大違予志,而卿旣一向引病,予又一向敦迫。又非所以敬禮大臣之道,中書之任,特爲勉副,俾便卿心。卿其安意調理,俟間還第,勿以時原任爲間,而益進箴儆之言。是予區區之望也。仍傳于黃浩民曰,此批答,遣史官傳諭。
忠淸監司金鼎均疏曰,伏以臣之待罪藩寄,行將歲周矣。年邁病深,精力不逮,才疎識闇,事務多滯,尸素憒憒,無一猷爲,加之今夏極無之災,巧湊臣身,嗣歲接濟之策,茫無頭緖。畢竟僨誤,可立而待,每伏想辭陛之日,猥蒙引對,勅諭丁寧,祗不覺惶汗浹背而已。噫,本道一省之內,衆瘼蝟集,甲於諸路之狀,卽通國之所共知也。以臣愚劣,固不得隨邑探察,悉數指陳,而乃若公州一邑,以其處在營下,見聞稍詳,弊到極處,朝夕莫保,其勢將至於無民則無邑,無邑則無營,有不容晷刻坐視之。故或冒煩於啓聞,或申報於籌司,自知僭越無所逃罪。幸賴我聖上如傷若保之至仁盛德,無遠不曁,無微不燭,軍布之積歲愆納者,特許限年而排捧,大同之當年未收者,亦命來春之退限。於是乎旣散之民,庶幾有還集之望,垂傾之邑,復見其牽補之效。臣方與一境吏士軍民,北望攢手,歡欣之蹈舞之不暇,而第恐病根已痼,雖除而更萌,弊源旣深,乍遏而旋潰,法典所拘,亦有所末如之何者矣。卽伏見本道繡衣鄭基世別單啓下者,本州大同米,限三年代錢仰請,而自廟堂覆難靳施。蓋繡衣之論,由於道達民情,廟堂之啓,主於謹守經法,臣何敢容喙於其間?而若其民情之目下切急,夫豈獨繡衣知之?臣於赴任之後,首先詳察,心常蘊蓄,而守土之臣所重者,尤在經法,故嚴畏趑趄,未敢遽議於前後啓報之中矣。今則繡衣已先登聞,臣請畢其說而冒陳之,本州十數年來,屢經歉荒,荐以癘疫,民戶之流絶者相續,田土之陳廢者過當,民或徵不毛之稅,吏又多無根之逋,至於先劃之謬規。亦由是興,轉輾成痼,間或値一二年少康之歲,稅納則依舊愆期,看作應行之事。此臣所謂病根也弊源也。不幸今年穡事,終又判歉,本州農形,最居尤甚。儻於來春捧稅之日,只遵其恒式,更無以變通,則終恐其將革之謬弊,因而又襲,已蒙之惠澤,歸於無實。若臣辜負欺罔之罪,雖萬殞而無以自贖矣。竊伏念大同之以錢代納,萬萬是經典之外,而往往有不得已行之者,省內若而邑,固多可據之例,而其中限年而代捧,最近而當援者,忠州是已。夫以忠州之大弊鉅,行之三年,幾成完局,今則更按舊式,準納本色,此乃已然之驗也。公州之大,雖不及於忠州,而朝家之特以爲重,未必下於忠州,邑弊之至於難支,反有甚於忠州,則惟彼愚民痛苦迫切之情,安得不以已施於忠州者,深有望於均覆竝育之天乎?伏乞聖慈,諒臣言之至愚,察民情之可哀,先治臣猥越之罪,以昭邦憲,仍命攸司,公州大同,自壬寅條爲始,特許限三年純錢代納,今年未收二千四百四十石退限於明春者,亦令一體代錢,俾得以少紓民力,永革邑謬,不勝幸甚。臣無任云云。答曰,省疏具悉。疏辭令廟堂稟處。
上在昌德宮。停常參·經筵。
黃浩民啓曰,明日常參·經筵,取稟。傳曰,停。
金公鉉啓曰,行大司憲金興根,執義成近默在外,掌令趙徽林,持平任百秀未肅拜,掌令權達準,持平洪熙朝呈辭,監察茶時之意,敢啓。傳曰,知道。
南獻敎啓曰,吏曹郞廳來言,大臣置處政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書趙秉鉉,參判徐英淳俱以病不來,參議金輔根受由在外,不得開政云,判書·參判,竝卽牌招,何如?傳曰,允。
傳于金公鉉曰,在外刑曹參判許遞。
傳于金公鉉曰,公事不審之當該中官,從重推考。
黃浩民啓曰,密符親納,例也,而前平安監司金興根,謂有身病,經歸鄕廬,使其褊裨替納,事甚未安。推考,何如?傳曰,允。
南獻敎,以吏批言啓曰,議政府左議政金弘根勉副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
金公鉉,以兵批言啓曰,左議政金弘根勉副送西事,命下矣。依例從座目,當爲判中樞下批,而知中樞有闕,代輔國判中樞金在昌降付,其代金弘根下批之意,敢啓。傳曰,知道。
有政。吏批,判書趙秉鉉牌招不進,參判徐英淳進,參議金輔根受由在外,右承旨南獻敎進。啓曰,判書趙秉鉉牌招不進,參議金輔根受由在外,小臣獨政未安,何以爲之?敢稟。傳曰,仍爲之。又啓曰,玉堂闕員,今當差出,而擬望之人乏少,相避竝擬,何如?傳曰,允。
以朴商壽爲獻納,洪敬謨爲刑曹判書,趙斗淳爲戶曹參判,徐左輔爲刑曹參判,徐鴻輔爲典獄主簿,康國龍爲全羅都事。
兵批,判書朴晦壽進,參判姜時永入直,參議李是鍊病,參知洪龜燮病,同副承旨黃浩民進。以金哲源爲同知,金洛龍爲僉知,韓大爀爲兼司僕將,成弼修爲五衛將,卞宗洙·趙鎭基爲景福將,張忠煥·千再澈爲慶熙將,任弘模爲訓鍊僉正,金浩永爲武兼,成鼎源爲廣州中軍,崔天岳爲大峴別將,判中樞單金弘根,知事金在昌,護軍徐左輔·趙鶴年,副護軍金在田·尹正鎭·趙得林·鄭義命·柳勉儉·申從洛·李良求,以上竝單付,前參軍金鼎淵,前守門將朴元鎭,大報壇守直官王濟運以上今加折衝加資事,承傳。
吏批,再政。以趙龜夏爲副修撰,以朴齊輝爲司藝。
兵批,再政。以李希泌爲同知,同知單卞宗洙,副護軍金鼎淵·朴元鎭·王濟運,以上竝單付。
上在昌德宮。停常參·經筵。
黃浩民啓曰,明日常參·經筵取稟。傳曰,停。
金公鉉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李奎鉉啓曰,行左承旨洪學淵,今日不爲仕進,卽爲牌招,何如?傳曰,允。
傳于黃浩民曰,禮房承旨馳詣社稷,奉審摘奸以來。
金公鉉啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休,掌令趙徽林·權達準,持平洪熙朝·任百秀牌不進罷職傳旨,傳于金公鉉曰,只推。
黃浩民,以弘文館言啓曰,新除授副修撰趙龜夏,時在京畿楊州地,經筵入番事緊,請斯速乘馹上來事,下諭。傳曰,依啓。
金公鉉,以司僕寺一二提調意啓曰,兼內乘任弘模,昨日政移拜訓鍊僉正矣。其代令該曹,口傳差出,何如?傳曰,允。
兵曹口傳政事,以李冕熙爲內乘。
金公鉉,以備邊司言啓曰,北關後運紙衣七百一領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以訓鍊都監言啓曰,領軍入直,所重,何如?而新營入直哨官金啓洹,管下軍之多數闕番,矇不察飭,揆以紀律,極爲駭然。似此庸孱之類,不可置之將領之列,爲先汰去之意,敢啓。傳曰,知道。
上在昌德宮。停常參·經筵。
金公鉉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
黃浩民啓曰,明日常參·經筵取稟。傳曰,停。
洪學淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南獻敎啓曰,行刑曹判書洪敬謨,戶曹參判趙斗淳,刑曹參判徐左輔,除拜後過三日不爲出肅,竝依定式推考警責,仍卽牌招察任,何如?傳曰,允。
傳于洪學淵曰,中官李喆榮,令該府拿問嚴勘。
洪學淵啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休,掌令趙徽林·權達準,持平洪熙朝·任百秀牌不進罷職傳旨,傳于洪學淵曰,只推。
黃浩民,以戶曹言啓曰,時御所內各司雨漏,當爲修改,而時値寒節,依近例待明春擧行之意,敢啓。傳曰,知道。
金公鉉,以都摠府言啓曰,副摠管許棨,以御營中軍,本營諸將官射會監試事,南別營晝仕出去之意,敢啓。傳曰,知道。
上在昌德宮。停常參·經筵。
自開東至未時,灑雨下雨,測雨器水深一分。
夜自一更至五更,有霧氣。
藥房提調徐憙淳,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
黃浩民啓曰,明日常參·經筵取稟。傳曰,停。
金公鉉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李奎鉉啓曰,行左承旨洪學淵,今日不爲仕進,卽爲牌招,何如?傳曰,允。
傳于黃浩民曰,禮房承旨馳詣宗廟·景慕宮,奉審摘奸以來。
金公鉉啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休,掌令趙徽林·權達準,持平洪熙朝·任百秀牌不進罷職傳旨,傳于金公鉉曰,只推。
金公鉉,以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
上在昌德宮。停常參·經筵。
黃浩民啓曰,明日召對,取稟。傳曰,停。
金公鉉啓曰,來初五日朝參日次矣,敢稟。傳曰,停。
金公鉉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
黃浩民啓曰,明日景慕宮冬享大祭齋戒相値,視事頉稟之意,敢啓。傳曰,知道。
李奎鉉啓曰,行左承旨洪學淵,今日不爲仕進,卽爲牌招,何如?傳曰,允。
傳于金公鉉曰,當該承旨推考。
洪學淵啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休,掌令趙徽林·權達準,持平洪熙朝·任百秀牌不進罷職傳旨,傳于洪學淵曰,只推。
傳于黃浩民曰,發遣吏郞諸執事,淸齋與否,摘奸以來。
禮曹,今十一月二十一日冬至朝賀時應行節目,參考前例磨鍊爲白去乎,依此擧行,何如?判付啓,權停爲良如敎。
假注書羅時鏞書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟主山及案山植木處,看審是白乎則,松橡鬱密是白遣,自靑鶴亭至舊失火處,面面周審,則老木穉株,叢帀茂盛是白遣,自典牲署後面,至冷井洞,大木參差,擁蓋一山是白遣,下詣南壇砌門,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則林松蒙翳是白遣,詣漢江壇看審是白乎則,亦爲無頉是白遣,自雁峯伏兵峴至畫景谷,則樹木茂密是白遣,由斗湖而詣司寒壇看審是白乎則,亦爲無頉是白遣,自無學峯所經外南山諸處,一一詳審是白乎則,別無斫痕之意,敢啓。傳曰,知道。
黃浩民,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
曺雲承,以宣惠廳言啓曰,湖南大同米之以漕倉船載運者,十月始爲上納,而海南一隻船,到安興地,逢風致敗,礪山一隻船,到金浦境,掛草嶼致敗,羅州一隻船,致敗於本地方,改色追運,將不免氷泊矣。晩時裝發委折,査問於領運差使員及各船沙工監色等處,則以爲,他邑船各於七月裝載,到都會所,而羅州九隻船,始於八月裝載之故,已會諸船,許久留滯,以値風高水淺,竟致此臭載云。本倅交替之間,他邑兼察之際,雖未知事勢之如何,法式所在,不可置而勿論,裝載官羅州兼任長城前府使金晉敎,令該府拿問勘處,何如?傳曰,允。
金公鉉,以備邊司言啓曰,卽見京畿監司李若愚分等狀啓,則高陽等十四邑鎭,置之尤甚,楊州等十七邑,置之之次,永平等三邑,置之稍實,後錄諸條,竝請令廟堂稟旨分付,而檢災一款,鱗次登聞爲辭矣。其一,還穀尤甚邑三分一停退事也。其一,還穀尤甚邑三分一,之次邑四分一,相當穀代捧,待明秋還作本色事也。其一,各衙門軍布壬辰癸巳停退條及辛巳以前各年舊布,三等邑竝姑仍停事也。其一,北漢平倉城餉,毋論尤甚之次邑,全數捧留本邑,耗條本色輸納,楊州排捧條,亦許全數捧留本邑,而耗條依海西移轉例,詳定代錢,輸送摠廳事也。其一,大興·臨津·長山等餉穀,全數捧留本邑,而附近民之自願輸納者依願許施,耗條代錢輸送事也。其一,驪州流逋還折半未捧條待明秋準捧事也。其一,禁·御兩營江都留餉米太及守摠兩營軍官壯抄牙兵等身米,代錢收捧事也。其一,沿海邑拯劣米太竝仍停,而今番通津·金浦拯米太待明秋捧納事也。其一,各衙門各宮房屯土從實收稅事也。其一,推奴徵債,限明秋防塞事也。三等分劑,依此施行,今年穡事之因旱愆違,非曰全無,而及其退霜,亦或收楡,至若還穀請停,殊涉過當,置之。折代一款,雖非經法,水種田種,豐儉懸殊,則爲其紓力,不爲蘄許,依施。北漢城餉,揆以該廳事勢,有不容課歲邑留,而年形旣云近歉,民情在所曲軫,尤甚邑三分二,之次邑折半捧留,楊州排捧條全留與耗條代錢,依昨年例許施,驪州逋還昨年半捧,已是便宜之政,今又仍停,恐無淸帳之日,而新舊竝督,亦或相妨,就其當捧中折半收捧,沿海邑拯劣米太,竝許仍停,而通·金兩邑當年條,此難遽議,使之依定式準納。其餘諸條,多有近年已例,竝依狀請施行,何如?傳曰,允。
又以備邊司言啓曰,卽見開城留守金鍏狀啓,則備陳本府及舊豐德穡事穴農之狀,後錄諸條,竝請令廟堂稟處矣。其一,舊豐德禁御兩營所管江都留餉米太詳定代捧,耗條本色輸送,摠廳所管臨津餉穀捧留本邑,耗條代錢輸送事也。其一,各軍門各衙門身軍布之舊豐德辛巳壬辰癸巳停退條及大小南面壬辰癸巳停退條特許仍停事也。所請諸條,多有近年已施之例,竝依狀辭施行,何如?傳曰,允。
又以備邊司言啓曰,卽見平安前監司金興根分等狀啓,則中和等十一邑,置之稍實,平壤等二十三邑,置之之次,嘉山等八邑,置之尤甚,後錄諸條,竝請令廟堂稟旨分付矣。其一,各邑鎭帳外火田限四分一權減,各鎭屬給代不足條,以各鎭間年儲留穀及營別置穀,從便區劃事也。其一,陳田火田還加起執摠,姑許停免事也。其一,各宮房各衙門及奎章閣所屬屯土從實執摠事也。其一,當捧還穀,毋論尤甚之次邑,被災尤甚面里限折半準折代捧,待明秋還作本色事也。其一,尤甚邑限明秋勿定配所事也。其一,推奴徵債限明秋防塞事也。分等依狀請施行,諸條所請,旣多已行之例,代穀準折,合有紓力之方,竝爲許施,何如?傳曰,允。
又以備邊司言啓曰,卽見咸鏡監司趙冀永分等狀啓,則永興等八邑,置之稍實,安邊等九邑置之之次,鏡城等八邑,置之尤甚,後錄諸條,竝請令廟堂稟旨分付矣。其一,元還餉尤甚邑折半,之次邑三分一,以相當穀準折代捧,待明秋還作本色事也。其一,己丑乙未丙申停退未捧折米二萬八千六百一石零,今姑停捧事也。其一,鏡城府丙申丁酉停退虛捧條折米六千六百五十九石零,各年虛留限年條折米一萬六千四百八石零,待明秋按例督捧事也。其一,富寧府己亥虛留限年當捧條零在折米八千三百五十四石零亦許停捧事也,其一。茂山癸未査得虛留折米二萬一千三百八石,依前仍停事也。其一,明川以南進俸吏停止事也。其一,尤甚邑限明秋勿定配所事也。其一,推奴徵債限明秋防塞事也。分等依施。鏡·富兩邑逋穀,限年排捧,旣出特例,則何可自排捧之初年,而遽請還停,就畢納之當限,而又議退期乎?然而兩邑之年形民勢,實合到底曲軫,特令折半收捧,至於舊還仍停及各穀準代,必有斟量,竝與諸條所請,一體許施,何如?傳曰,允。
又以備邊司言啓曰,卽見忠淸監司金鼎均分等狀啓,則公州等十九邑,置之尤甚,洪州等二十二邑鎭,置之之次,淸風等十四邑,置之稍實,民事之切急者,條列後錄,而災政一款,鱗次登聞爲辭矣。三等分劑,依此施行。其一,新還餉尤甚邑尤甚戶折半,尤甚邑之次戶,之次邑尤甚戶三分一,之次邑之次戶,稍實邑尤甚戶四分一停退事也。本道之旱澇爲災,必有淺深,新還之分數請停,非曰無例,至若竝擧全省,殊涉欠商,揆以糴政,有不可以如今穴農,遽議闊狹,置之。其一,三軍門保米及樂工保米,守摠兩營牙兵收米,尤甚邑純錢,之次邑三分二,稍實邑折半代錢事也。民勢在所曲軫,軍需亦係不輕,禁·御兩營保米,只令尤甚邑折半,之次邑四分一代錢,至若訓保,尤爲自別,置之。其餘樂工保米,守摠收米,竝依狀請許施。其一,永同·黃澗兩邑被災尤甚最窮之類,新還餉及各樣身布軍錢限明秋停捧事也。兩邑汰覆之災,實爲慘矜,則不可無拔例軫恤,使之奠安,還布之當年許停,不宜靳惜,依施。其一,還餉尤甚邑折半,之次邑三分一,稍實邑四分一,以相當穀準折代捧,待明秋還作本色事也。所請必有斟量,歉民宜其紓力,依施。其一,丙申停退還餉,三等邑竝許仍停。上黨山城己丑未捧還餉餘在各穀一千八百二十二石零,亦許待明秋收捧事也。其一,各年停退軍米布錢,三等邑竝許仍停事也。各年停退還布之難於新舊竝督,容或無怪,許令仍停。其一,漁鹽船稅錢壬辰秋等癸巳春等停退條,竝許仍停。癸卯式點檢改案,三等邑限明秋退行事也。其一,癸卯式戶籍限明秋退行事也。其一,各樣軍案三等邑限明秋退行事也。漁鹽船稅壬癸條,雖許仍停,至若點檢改案,戶籍軍案之退以明秋,容費計已畢斂,實惠未必下究,竝置之。其一,軍保歲抄磨勘,勿爲定限,以春夏間所得閑丁,流伊充定,各鎭屬編伍軍兵歲末成冊,一體退限事也。其一,舒川等七邑各樣軍布之以苧上納者,限明秋代錢事也。其一,沿海各邑鎭戰龜防兵船改造改槊限明秋退限事也。其一,安興餉米之散在邑者,待年豐輸納事也。其一,洪州等十三邑鎭,各司所納箭竹,量宜權減事也。其一,牙山貢津倉所屬邑大同追後裝發事也。其一,尤甚邑限明秋勿定配所事也。其一,推奴徵債限明秋防塞事也。諸條所陳,別無靳許之端,且多已行之例,竝依狀請施行,箭竹使之折半權減,何如?傳曰,允。
上在昌德宮。停常參·經筵。
黃浩民啓曰,明日常參·經筵取稟。傳曰,停。
洪學淵啓曰,行大司憲金興根,執義成近默在外,掌令趙徽林,持平任百秀未肅拜,掌令權達準,持平洪熙朝呈辭,監察茶時之意,敢啓。傳曰,知道。
傳于黃浩民曰,禮房承旨馳詣景慕宮,奉審摘奸以來。
金公鉉,以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而景慕宮冬享大祭齋戒相値,不得設行之意,敢啓。傳曰,知道。
上在昌德宮。停常參·經筵。
李奎鉉啓曰,明日常參·經筵,取稟。傳曰,停。
洪學淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于金公鉉曰,賓對久未爲之,再明日次對,依例來會。
傳于李奎鉉曰,右承旨許遞,前望單子入之,承旨前望單子入之,尹致秀落點。
李奎鉉啓曰,假注書金用鼎身病猝重,勢難察任,今姑改差,何如?傳曰,允。
金用鼎改差,代以李鼎信爲假注書。
李奎鉉啓曰,新除授承旨尹致秀方在罷散中,何以爲之?敢稟。傳曰,敍用。
又啓曰,右承旨尹致秀,卽爲牌招,何如?傳曰,允。
洪學淵啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休,掌令趙徽林·權達準,持平洪熙朝·任百秀牌不進罷職傳旨,傳于金公鉉曰,只推。
以右承旨尹致秀牌不進罷職傳旨,傳于金公鉉曰,只推。
金公鉉,以兵曹言啓曰,每當儲窠之月,虛司果不得循例區處,而在前積滯之時,有勿拘擬入之例。今亦依此擧行,以爲次次疏滯之地,何如?傳曰,允。
又以訓鍊都監言啓曰,本局千摠李容鉉身病甚重,勢難察任,改差,何如?傳曰,允。
又以義禁府言啓曰,金浦郡守尹膺善,礪山府使金達鍊,臨陂縣令沈宜益拿來與京畿監司狀啓,宣惠廳粘目,憑閱處之事,傳旨啓下矣。尹膺善·沈宜益時在任所云,依例發遣府羅將竝拿來,金達鍊以兼營將守令,時在任所,依例發遣府書吏,差兼官後拿來,何如?傳曰,竝待待命拿囚。
又以義禁府言啓曰,羅州兼任長城前府使金晉敎拿問勘處事,傳旨啓下矣。金晉敎以黃州牧使,時在任所云,依例發遣府羅將拿來,何如?傳曰,待待命拿囚。
上在昌德宮。停常參·經筵。
黃浩民啓曰,明日常參·經筵,取稟。傳曰,停。
洪學淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨尹致秀今日不爲仕進,卽爲牌招,何如?傳曰,允。
以江原監司張敎根狀啓,㫌善郡民家失火事,傳于曺雲承曰,聞甚矜惻,原恤典外,別加顧助,卽爲結構奠接,俾無失所棲遑之弊事,廟堂措辭分付。
洪學淵啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休,掌令趙徽林·權達準,持平洪熙朝·任百秀牌不進罷職傳旨,傳于洪學淵曰,只推。
以右承旨尹致秀牌不進罷職傳旨,傳于黃浩民曰,只推。
黃浩民,以吏曹言啓曰,因平安監司李憲球狀啓,定州牧使趙雲澈受由上京,久不還任,當此捧糴旁午之時,守令曠官,一時爲悶,令該曹催促下送事,允下矣。自臣曹催促,則省掃事,時在忠淸道永同地云,故卽速還官之意,發關知委於該道臣處之意,敢啓。傳曰,知道。
金公鉉,以備邊司言啓曰,卽見京畿監司李若愚災實狀啓,則以爲,事目災二百結外,不足災七千二百八十八結四十負六束特許準劃事,請令廟堂稟旨分付矣。今年之穡事稍遜,藉曰春夏惜乾之故,畢竟得雨,高低普洽,此疆爾界,折長補短,則未必非穴農之歸,而所請災結,殊涉過多,特以六千結,加劃於事目之外,俾爲均俵之地,何如?傳曰,允。
又以備邊司言啓曰,卽見忠淸監司金鼎均災實狀啓,則事目災五百結外,不足災一萬八千七百七十四結二十七負特許加劃事,請令廟堂稟旨分付矣。本道年形,設或有旱澇爲病,淺深不同者,而秋候調曝,霜信差退,統以論之,猶可爲穴農之年而舊災今非可論,則新災之較諸元摠,至於此多,殊欠稱停,大違始料,第以如傷之意,特付寧失之科,事目外一萬二千結加劃,使之均俵,何如?傳曰,允。
又以備邊司言啓曰,卽見慶尙監司李景在災實分等狀啓,則知禮等十二邑,置之尤甚,金海等二十三邑,置之之次,慶州等三十六邑,置之稍實,仍以爲,事目災七百結外,不足災五千八百五十四結七十負二束,特許準劃,後錄諸條,竝請令廟堂稟旨分付矣。其一,山城餉還限折半仍捧平倉事也。其一,尤甚邑限明秋勿定配所事也。其一,推奴徵債依已例防塞事也。三等依分劑施行,本道穡事,屢豐而地無不懇,退霜而種無不熱,畢竟成就,優爲少康,則所請災結之至於此數,終涉過多,而第以嶠南幅圓之廣,旱澇之往往痒損,沿峽之間間汰覆,亦或無怪。特以五千結加劃於事目之外,俾爲均俵之地,城餉之折半平捧,此多近例,竝與尤甚邑勿配推徵防塞,而一體許施,何如?傳曰,允。
又以備邊司言啓曰,卽見江原監司張敎根災實分等狀啓,則尤甚名色不爲擧論,江陵等十三邑,置之之次,寧越等十三邑,置之稍實,事目災三十結外,不足災一百五十結,特許準劃,後錄諸條,竝請令廟堂稟旨分付矣。分等依施,尤甚不爲擧論,全道可知均稔,似此之年,所請災結,較之元摠,猶涉過多。特以寧失之義,事目外加劃一百結,使之均俵。其一,淮陽丙申流絶還各穀九十四石零,麟蹄丁酉虛勘還各穀三百五十三石零,糴法嚴重,又復請停,終涉猥屑,恭俟稟處事也。兩邑當捧,數旣無多,且値連豐,今不必更議闊狹。其一,平海·蔚珍兩邑大同布,特許代錢,田稅不敢一體論列事也。正賦所重,有不容輕議代納,而麻農旣云失稔,民力在所曲軫,兩邑大同布特許純錢,田稅置之。其一,平海·蔚珍兩邑所納各軍門各衙門軍保身布,特許代錢,訓局軍布,事體稍別,恭俟稟處事也。大同旣令鈍錢,砲保外各樣軍身布,亦不宜靳許,依施。其一,各軍門屯稅各宮房各衙門有土免稅從實收稅事也。其一,推奴徵債,限明秋防塞事也。屯免執摠,已有別飭,竝與推徵防塞,依狀辭許施,何如?傳曰,允。
又以備邊司言啓曰,卽見黃海監司金東健災實分等狀啓,則海州等六邑,置之尤甚,黃州等十二邑,置之之次,瑞興等五邑,置之稍實,仍以爲,事目災三百結外,不足畓災四千七百六十八結三負九束,特許加劃,後錄諸條,竝請令廟堂稟旨分付矣。三等分劑,必有酌量,依施。本道穡事,始雖有旱損風痒之點瑕尺朽,而晩後成就,快收桑楡,則今此災請之至於此多,殊違所料,第念,沿野諸邑,時或愆宜,力亦不逮者,無怪其集小成大,其在寧失之義,實合優恤之政,事目外,特以四千結加劃,俾爲均俵之地。其一,還穀以相當穀準折代捧,待明秋還作本色事也。糴政嚴重,固當守經,而今年農形,旣不無田種水種之優劣懸殊者,則爲其紓力之方,合有便宜之擧,尤甚邑折半,之次邑三分一許令準代。其一,各軍門各衙門軍保米太,毋論三等邑,每名二兩代錢收捧事也。所陳民情,合有曲念,此係軍需,亦自不輕。各營保米太,只令尤甚邑折半,之次邑四分一代錢,其餘各衙門,竝許純錢,訓保事體自別,置之。其一,各宮房各司火田,令各該邑從實執卜事也。已有別飭,依施。其一,延安·白川·金川·平山·甕津等五邑均廳免稅米太,以詳定價執錢上納事也。五邑民勢旣如是,則只許今年代納,不害爲闊狹之政,依施。其一,金川所管大興山城還餉下捧邑倉事也。其一,延安·白川癸亥甲子停退軍錢米布依前仍停事也。其一,本營牙兵入防停止事也。其一,推奴徵債限明秋防塞事也。其一,尤甚邑限明秋勿定配所事也。諸條所請,或有參量之端,亦多已行之例,竝依狀辭施行,何如?傳曰,允。
又以備邊司言啓曰,卽見廣州留守李嘉愚災實狀啓,則事目災二十結外,不足災三百八十九結六十二負五束,特許加劃。還餉各穀當捧中,尤甚面里限折半,其餘面里三分一準折代捧,待明秋還作本色。癸酉庚辰丁亥排年條一千八十九石零,依已例仍停。推奴徵債限明秋防塞事,請令廟堂稟旨分付矣。今年農形,始不無因旱愆違,而秋後調曝,亦多食實,則所請災結,終涉過多,事目外三百結,特爲加劃。還餉代捧,各種成就,或有參差,則爲民紓力,不宜靳許,竝與排捧之仍停,推徵之防塞,而依狀辭施行,何如?傳曰,允。
又以備邊司言啓曰,卽見水原留守權敦仁災實狀啓,則事目災三十結外,不足災一千七百五十七結十二負三束,特許加劃,推奴徵債,限明秋防塞事,請令廟堂稟旨分付矣。本府農形,非曰無因旱愆違,而災請之較諸畓摠,至於此數,殆涉過多,其在優恤之政,合有拔例之擧,事目外一千四百結,特爲加劃,推徵防塞,一體許施,何如?傳曰,允。
義禁府啓目,副司果南性敎亦,傳旨內,帶軍銜無端下鄕,依定式推考罪,笞五十收贖,解見任別敍,私罪,奉敎依允爲旀,功減一等爲良如敎。又啓目,中官李喆榮原情云云,傳旨內辭緣,泛稱遲晩,所當請刑是白乎矣,長番內侍勿爲請刑,載在大典通編,議處,何如?判付啓,依允。
右議政鄭元容疏曰,伏以,臣才不能堪,力不能任,情不可冒,病不可强,而特以洪庇異注,逈出尋常,眷顧於旣癈之後,拔擢於衆棄之中,恩言曠絶,衷腔自激,自坰而闉,顚倒出膺,以臣之才能堪而力能任也,又非臣之情可冒而病可强也。恩則是懷,義則是怵,竊欲進而謝再造之德,退而遂永矢之願,期使公私無悖,去就有據,一出之後,厭然至今,以情則廉愧雖已都喪,而猶有彝性之一分未泯者,以才以力,則量入雖已失戒,而猶有來日之一分可追者,求解一念,寤寐如結,而事故多掣,志計易舛,荏苒淟涊,經歲閱序,貪戀之譏,實所自取,蹲冒之罪,何辭可免,雖使臣癃伏不至於顚踣,殘骸僅可以陳就,猶不宜久汚朝堂,貽羞班行,況今疾病之萬萬無可强之望乎?臣自秋以來,舊祟頻添,釋負之願,日甚一日,而時則領相屢控辭章,左揆繼陳巽牘,臣之竝請交懇,實係虧國體而駭物情,故按住屛蹙,虛縻度日,今則二臣俱蒙恩諒,臣亦始可以言情矣。政本之地,臣身獨留,而臣又請去,則誠有所不敢者然,臣情之較前尤急者,正以臣獨留故耳。匡濟彌綸之責,前有仰成之所,故備數伴食,猶可黽勉,顧今訏謨之翊贊,機務之稟裁,百責所萃,僨誤立至,則臣之請去,又豈可淹拕時日乎?且臣受氣甚薄,不猶恒人,食痞轉爲積聚,證形仍成膏肓,少有滯格,則臍脘之氣橫亘而直衝,乍値勞動,則肚腹之疼,昏倒而亂叫,前以歲月而發作者,今殆無日而不然,精思枯落,如眢井之無以挹注,形殼徒存,若羸驂之末由驅策,委貼床玆,萬念索然,而近因寒氣之猝嚴,以致頑痰之挾肆,危喘轉劇,而糜穀亦不順下,貞痼已深,而嘉草猶難收效,苦楚呻囈之中,向伏奉年分回啓之飭敎,事係急迫,推諉無所,不得不冒昧磨勘,而惶恧之忱,尙靡自安,今又伏承賓對來會之敎,在臣分義,固宜促駕赴堂,而病勢萬難自力,莫副咨訪之盛念,臣罪到此,尤難自贖,玆敢收召構綴,冒瀆崇嚴。伏乞聖明,俯垂矜諒,亟賜鐫斥,仍治臣逋慢之愆,改卜賢德,以幸國事,公私不勝顒祝。臣無任云云。答曰,省疏具悉卿懇,愼節奉慮,是不過一時微恙,豈至於因此作辭免計也。況今勻衡之地,惟卿是倚是毗,則卿又可言病,而俾予疇賴乎?卿勿過執謙退,安心調理,俟間登筵,以幸國事。仍傳于黃浩民曰,此批答,遣史官傳諭。
上在昌德宮。停常參·經筵。
藥房提調徐憙淳,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金公鉉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
黃浩民啓曰,明日常參·經筵,取稟。傳曰,停。
洪學淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金公鉉啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
洪學淵啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休,掌令趙徽林·權達準,持平洪熙朝·任百秀牌不進罷職傳旨,傳于洪學淵曰,只推。
黃浩民,以內醫院都提調意啓曰,前御醫金景球還付事,命下矣。令該曹口傳付軍職,冠帶常仕之意,敢啓。傳曰,知道。
又以內醫院都提調·提調意啓曰,前議藥同參金永勳,旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果金景球·金永勳,以上竝單付。
洪學淵,以兵曹言啓曰,宣傳官任泰瑛,曹司五衛將金輔根,忠翊衛將南宮,俱以病難供職,呈狀乞遞,竝改差,何如?傳曰,允。
又以禁衛營言啓曰,本營哨官鄭桓身病猝重,勢難察任,改差,何如?傳曰,允。
右承旨尹致秀疏曰,伏以臣向蒙恩勘,秪訟愆尤,每中夜以興,惶汗浹背,千萬不自意,伏奉承宣除旨,繼以有特敍之命,隕越悸恐,誠不知何以得此也。噫,大比,三年之盛典也,京師,八方之儀表也。式遵章程,毋敢或違,而臣以無似,冒當試事,旣不克對揚明命,又不能嫺習科體,謬引注解之文,泛爲問疑之題,情由失檢,罪著昧例,秉筆較藝,何等重任,而矇然不察,虧體溺職,奚但爲一時僨誤而已。律以常憲,嶺海猶輕,而聖度包涵,大僚厚恕,諒本旨之不差,責舊式之終違,薄罷示警,匪罪伊榮,曾未幾何,甄敍遽降,睿念縱及於記簪,餘悚尙在於僨轅,何敢以時日之稍間,職事之有異,厭然自掩,晏若無故,揚揚爲冒進之計哉?庚牌洊辱,艮限在前,玆陳情實,仰瀆崇嚴。伏乞聖慈,俯垂鑑諒,治臣逋慢之罪,議臣更勘之律,以嚴朝綱,以安微分焉。臣無任云云。省疏具悉,此不過一時做錯,何至深引?勿辭察職。
上在昌德宮。停常參·經筵。
李奎鉉啓曰,明日常參·經筵,取稟。傳曰,停。
洪學淵啓曰,行大司憲金興根,執義成近默在外,掌令趙徽林,持平任百秀未肅拜,掌令權達準,持平洪熙朝呈辭,監察茶時之意,敢啓。傳曰,知道。
李奎鉉啓曰,右承旨尹致秀今日不爲仕進,卽爲牌招,何如?傳曰,允。
傳于曺雲承曰,此大臣器識之宏偉,秉執之峻嚴固何如,而登庸無幾,施措未展,纔許釋負,逝單遽至,驚歎之外,曷勝愴衋?卒判府事金弘根喪,喪葬諸節,自當照例擧行,祿俸限三年輸送,嗣子待闋服調用,成服日遣承旨致祭。
尹致秀,以禮曹言啓曰,五禮儀,大臣之喪,自上有擧哀之節,而取考謄錄,則或因特敎擧行矣。自下有不敢循例取稟之意,敢啓。傳曰,置之。
金公鉉,以都摠府言啓曰,副摠管許棨以御營中軍,本營諸將官射會監試事,南小營晝仕出去之意,敢啓。傳曰,知道。
又以都摠府言啓曰,副摠管許棨,以御營中軍,諸將官射會監試事,晝仕出去矣。停朝市相値,不得設行,還爲入直之意,敢啓。傳曰,知道。
上在昌德宮。停常參·經筵。
尹致秀啓曰,來十一日朝參日次矣,敢稟。傳曰,停。
又啓曰,明日停朝市相値,視事頉稟之意,敢啓。傳曰,知道。
又啓曰,明日召對,取稟。傳曰,停。
金公鉉啓曰,行大司憲金興根,執義成近默在外,掌令趙徽林,持平任百秀未肅拜,掌令權達準,持平洪熙朝呈辭,監察茶時之意,敢啓。傳曰,知道。
以忠淸監司金鼎均狀啓堤川縣民家失火事,傳于曺雲承曰,聞甚矜惻,元恤典外,別加顧助,結構奠接之方,廟堂措辭分付。
曺雲承,以戶曹言啓曰,卒判中樞府事金弘根喪禮葬,主家以常時遺言,不敢祗受云矣,敢啓。傳曰,更爲輸送。
金公鉉,以備邊司言啓曰,卽見全羅監司徐箕淳災實分等狀啓,則興陽等二十邑,置之尤甚,羅州等十八邑鎭,置之之次,光州等十六邑,置之稍實,仍以爲,事目災八百結外,不足災三萬一千三百四十結二十一負七束,特許加劃,後錄諸條,竝請令廟堂稟旨分付矣。其一,新還,三等邑尤甚面里尤甚戶,以相當穀準折代捧,待明秋還作本色事也。其一,丙子未捧還及高敞己巳反作條竝許仍停事也。其一,茂長丙申未捧還,昨冬有四,分一收捧之令,而竟歸未捧,更爲退年事也。其一,山城軍餉城捧條,毋論三等邑,城下近民,輸納城倉,程道稍間處,捧留邑倉,待明秋還納城倉事也。其一,己巳停退軍布,依已例仍停事也。其一,三軍門及樂工保米,毋論三等邑,每名六斗代錢二兩收捧,待明春上納事也。其一,京外所納箭竹,尤甚邑全數,之次邑折半蠲減事也。其一,尤甚邑勿定配所事也。其一,推奴徵債限明秋防塞事也。三等分劑,必有酌量,依此許施,維夏孔旱,秧節旣愆,而秋曝霜退,終善且有,雖沃瘠之不同,或豐儉之相錯,而統論五十邑農形,庶占七八分年成,以若始憂,亦云萬幸。所請災結,右沿非不偏甚,摠計亦足相補,且降沙之詳査還起,飭令未久,而一例懸錄,亦不無相蒙之慮。事目外加劃二萬一千結,以爲均俵之地,準代事,糴法固難闊狹,而旱田各穀,優於水種,本色難責,民力宜紓,茂長丙申條之分數收捧,前有行會,而又請仍停者,可知民勢之難於竝督,竝與舊還中丙子未捧條,高敞反作條,己巳停退軍布,依請許施。各營保米,窮民偏苦,實宜軫恤,而軍食所需,亦有所重,尤甚邑折半,之次邑四分一代錢,訓局事體尤別,置之。樂工保米,全數代錢,京外所納箭竹,尤甚邑折半,之次邑三分一蠲減,城捧平留,旣非均稔之時,則民情宜念,與災邑勿配,推徵防塞,一體許施。第念,年形分等,事係緊急,條列稟裁,便有期限,而該道年啓之始到於冬序將半之時者,揆以不可緩之義,難免規警,該道臣施以越俸之典,何如?傳曰,允。
又以御營廳言啓曰,本廳軍色從事官李豊翼身病甚重,勢難察任,改差,何如?傳曰,允。
上在昌德宮。停常參·經筵。
黃浩民啓曰,明日常參·經筵,取稟。傳曰,停。
金公鉉啓曰,行大司憲金興根,執義成近默在外,掌令趙徽林,持平任百秀未肅拜,掌令權達準,持平洪熙朝呈辭,監察茶時之意,敢啓。傳曰,知道。
李奎鉉啓曰,卒判府事金弘根喪成服日,遣承旨致祭事,命下矣。何承旨進去乎?敢稟。傳曰,同副承旨以下。
曺雲承,以戶曹言啓曰,謹奉傳敎,卒判中樞府事金弘根喪禮葬,更爲輸送,則主家以爲,非但常時遺言,臨終時又復丁寧,不敢祗受云,何以爲之?敢啓。傳曰,大臣遺意旣如此,自卿曹葬需從優輸送。
又以戶曹言啓曰,卒判中樞府事金弘根喪禮葬不敢祗受事,草記批旨內,大臣遺意旣如此,自卿曹葬需從優輸送事,命下矣。錢五百兩,木五同,布五同,從優輸送之意,敢啓。傳曰,知道。
金公鉉,以都摠府言啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
上在昌德宮。停常參·經筵。
黃浩民啓曰,明日常參·經筵,取稟。傳曰,停。
洪學淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,京畿水使趙德永下直,長弓一張,長箭一部,片箭一部,筒兒一箇賜給。
傳于金公鉉曰,明日次對,依例來會。
傳于洪學淵曰,中官金永鎭·尹致善,竝令該府拿處。
洪學淵啓曰,卽者義禁府都事來言,時囚無得過三日滯囚,曾有定式矣。時囚罪人李喆榮當爲議處,而新除授判義禁沈能岳未肅拜,次堂例不得擧行云。判義禁卽爲牌招,以爲開坐之地,何如?傳曰,允。
以慶尙監司李景在狀啓,薦新進上生靑魚,日氣和暖,迄未捉得,限內不得封進,惶恐待罪事,傳于曺雲承曰,勿待罪事,回諭。
洪學淵啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休,掌令趙徽林·權達準,持平洪熙朝·任百秀牌不進罷職傳旨,傳于金公鉉曰,只推。
金公鉉啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
尹致秀,以禮曹言啓曰,各陵園墓所今秋植木播橡,依定式擧行後,株數斗數,區別報來,故別單書入,而健陵·顯隆園植木,則本府留守已爲區別狀聞,昭寧園·綏吉園植木,則局內樹木茂密,今番停止云矣,敢啓。傳曰,知道。
金公鉉,以兵曹言啓曰,內禁衛將鄭壽基身病猝重,無望供職,呈狀乞遞,改差,何如?傳曰,允。
義禁府啓目粘連,向前李喆榮亦,近侍擧行,何等嚴重,而不能謹愼,自犯罪科,以此照律,何如?判付啓,依允。又啓目,西生僉使金精默原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
敎喬桐水使趙德永書。王若曰,移節南閫,夙著當一面之譽,壯鑰西門,爰畀統三道之責,眷彼高林天險之地,卽是近畿海防之要,接沁都而控甕津,按鎭堡折衝之勢,護神京而設金湯,作屛藩捍禦之形,諸洋之島嶼相連。美哉,山河之固,三軍之管轄專制,抑亦保障之功,邇來遞易之頗頻,每念凋弊之難捄。惟卿,韎韋重望,干城良材,利器歷試於分符,奚但循吏之治法,戎鞱克恢於仗鉞,蔚有古將之遺風,茂績旣多於久勤。玆陞二品之秩,重寄宜殫於勞勩,庸宣十行之綸,玆授卿以京畿水軍節度使·兼三道統禦使·喬桐府使,卿其撫士卒而修臺隍,克盡固圉之政,峙糇糧而穀甲胄,益勉詰戎之方。於戲,祭征虜之雅歌投壼,自有治務之整暇,羊叔子之輕裘緩帶,佇見坐鎭之風流,故玆敎示,想宜知悉。知製敎李濟達製進
上在昌德宮。停常參·經筵。
藥房提調徐憙淳,右承旨尹致秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪學淵啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
傳于金公鉉曰,大臣備局堂上引見。
傳于尹致秀曰,在外泮長許遞,前望單子入之。
大司成前望單子入之,洪鍾應落點。
尹致秀啓曰,新除授大司成洪鍾應,方在譴削中,何以爲之?敢稟。傳曰,蕩滌敍用。
以大司諫趙錫龜,司諫韓宓履,獻納朴商壽,正言金羽休,掌令趙徽林·權達準,持平洪熙朝·任百秀牌不進罷職傳旨,傳于金公鉉曰,只推。
黃浩民,以內醫院提調意啓曰,副提調李奎鉉,今日問安,不爲仕進,卽爲牌招,何如?傳曰,允。
又以弘文館言啓曰,副校理金相稷自鄕上來云,卽爲牌招察任,何如?傳曰,允。
黃浩民啓曰,明日常參·經筵,取稟。傳曰,停。
黃浩民,以承文院都提調意啓曰,上土·滿浦兩鎭越邊家舍焚燒,田土平毁,拏獲該犯,嚴査究辦事,盛京禮部咨文,今纔出來矣。前以此事,因盛·北京禮部咨文,稱謝表文,已爲順付於節使之行,而今此咨文中嗣後春秋遴派統巡官,親詣該處,逐細査勘之意,至奉上諭,則不可無答,回咨措辭撰出,正書安寶後,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
金公鉉,以兵曹言啓曰,今月十三日一內禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以趙熙錫爲內禁將。
金公鉉,以備邊司言啓曰,關西後運襦衣二百二十領,紙衣一百領,照數稱量,木品紙品,亦爲看審監封逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
義禁府啓目,中官金永鎭·尹致善等原情云云,傳旨內辭緣,泛稱遲晩,所當請刑是白乎矣,長番內侍勿爲請刑,載在大典通編,竝只議處,何如?判付啓依允。
壬寅十一月初十日辰時,上御熙政堂。大臣·備局堂上引見入侍時,左副承旨金公鉉,假注書李鼎信,事變假注書韓鼎瑚,別兼春秋南秉哲·金益文,右議政鄭元容,左參贊金蘭淳,吏曹判書趙秉鉉,兵曹判書朴晦壽,禮曹判書朴永元,戶曹判書李光正,訓鍊院都正任聖皐,行護軍李穆淵·柳基常·趙秉龜·洪在喆,校理成好謙以次進伏訖。上曰,分左右。元容進前奏曰,近來日氣不調,聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,金判府事喪事,誠是意外,甚愴衋矣。元容曰,昨今年來,耆舊大臣,連爲凋零,日前金判府事喪事,又是意外,誠邦國之不幸也。相府數少,未有此時之甚,爲朝廷甚可悶歎。上曰,次對爲之。元容曰,臣才具疾病,萬無久居此任之望,而事勢相因,未遑言私。且仰成有所,淟涊至今,而今則僚席俱虛,臣獨見縻,疏未蒙諒,惶悶轉深,臣若有一分堪承之道,則豈敢爲一身占便之計,而不思所以酬報之方乎?以臣精思識見,訏謨籌劃,尙矣無論,雖奉行文書之末,實無以按例施爲,如此而何可一日蹲冒乎?顚沛僨誤,勢所必至,臣身狼狽,固不足恤,其於國事何,民事何哉?且所患積病,無日不作,殫竭陳就,末由自力,伏願亟賜斥退,改卜賢德,以幸民國焉。上曰,此時辭免何爲乎?切勿更煩。元容曰,臣之辭免,非爲身計也,乃爲國事也。體諒之恩,千萬顒祝矣。俄亦有所奏,而見今相臣之數,無以備鼎席,朝儀國體,實爲可悶,夢卜求賢,朝野之所共望也。伏願亟下枚卜之命焉。上曰,從當處分矣。元容曰,臣欲有陳達者,而久未登筵,常懷耿鬱矣。臣自講幄出入時,每以勤學仰勉,前後懇懇,不知爲幾遭,臣不能積誠感悟,而徒爲空言而止,則是臣之罪也。殿下知臣言之爲可,而竟無採用之實,則是殿下之過也。又臣見殿下之不採臣言,而嚴畏緘默,不思所以積誠之道,則是臣之罪益大,而殿下之過益彰矣。今年已閱四序,講對開筵,凡爲幾日,不讀而學進,不學而德進,非臣攸聞,義理難推尋,工夫易間斷,歲月如流之歎,豈非大可警省處乎?臣伏睹我殿下,聽明睿知,稟天縱之姿,聖心必曰寶籌益長,則學問自然而成。姑厭今日勤勵之勞,而且待來日。然臣愚則以爲,學不可自初不勤而成,人之進學,皆有年序,生知之聖,未有盛於孔子,而以學而不厭自許,以學之不講爲憂,自十五志學,至七十從心,自言進德之序,且爲學者立法,使之涵泳薰陶,不可躐等而進,積累將就,不可半途而廢,期於盈科而後進,成章而達耳。程子之告其君曰,陛下春秋之富,雖睿聖得於天資,而輔養之道,不可不至。范祖禹言聖質日長,數年之後,恐不如今日之專,司馬光請勿以寒暑停講,賢臣碩輔之堯·舜吾君之願,惟在於修業之不可不早,典學之不可不勤。今殿下,我東之聖主也,今日殿下之盛時也。夏后之寸陰當惜,殷宗之時敏正急,自今惕然猛省,立志課讀,朝誦一經則體先聖之心法,暮讀一史則究前代之美政,習與知長,化與心成,則自不覺其道積德修,而仁聲令聞,洋溢八域,太平萬歲,其自今伊始矣。伏願深留聖念焉。上曰,此實予過,當益加勉矣。出擧條元容曰,見今冬序已深,催科方張矣。八路還穀之法,仿旅師頒斂之制,援社倉收耗之規,本所以振貸計償,救荒助農者,而今則百弊千瘼,反爲厲民害民之端。官吏則橫濫抑勒,翻弄偸竊,料販剝割之擧,無事不有,小民則呼號宛轉,蕩析流徙,怨咨愁歎之狀,無日不然。田野小民,沾塗腁胝,終歲勞苦,而役車之休,飮食之樂,惟在於歲聿其暮之時故唐俗爲詩人所美,蜡澤爲聖人所愛,村村燕樂,和氣致祥,國享太平之福,歲呈屢豐之瑞。今也則穡功纔歇,勞苦倍至,橫索白徵,傾儲敗産,痛毒切身,勢急倒懸,窮閻破屋,冤鬱干和,近來水旱之流行,饑癘之荐臻,安知不由此而然乎?諸弊之中,最駭惋而尤憤慨者,官長之犯用公貨,而移錄於吏名也,邑吏之逋虧庫儲,而替徵於村民也,其所替徵,一則輕價之勤授也,一則族戚之冒侵也。一邑二邑,轉相傚則,哀此無告,何以聊生?斯民也,祖宗朝休養生息之赤子也,我殿下撫摩憫恤之仁政惠澤,不得下究,而日阽危於貪官猾胥之手者,可謂痛哭而流涕者也。此而不嚴條峻法,痛禁猛革,則民無以保生,國無以奠安矣。隣族之徵,令久易懈,更加申明,俾無犯科,官逋之移錄者,一竝査發,吏逋之輕價者,一竝還錄,使貪官猾胥,知所愧畏,而無罪吏民,獲免橫罹,則庶可以懲前習而社後弊矣。若自巡營因循掩置,或現發於籌郞摘奸之時,則該倅重勘之外,道臣亦難免其責矣。且陳荒處給災,卽司徒薄征之法,西京賜租之政也,恤災民蠲正稅,卽惠政之最大者,而雖把束之微,若爲吏鄕所偸弄,使災民徵斂之冤,及於朝廷,則壞綱蔑法,罪當何居?臣見向來諸道繡啓之論列者,諸倅所犯,或坐糴謬,或掛結濫,司牧之地,被論至此,誠爲之慨歎,而繡行過去之後,又安知不仍無畏憚,復蹈前轍乎?彈壓糾察,專在於按察之任,今當捧糴俵災之時,各道擧行之勤慢,自易入聞,先以令申之意,行會另飭,何如?上曰,民弊所關,無過於此,各別申飭。出擧條元容曰,保民之本,惟在務農,作農之具,牛爲最重。近年以來,此禁太弛,村里場市,宰屠狼藉,自官不惟不禁,或有設庖收稅之處,牛盜恣行,牛價倍騰,窮村之廐養絶罕,荒田之犂耕幾廢,大關民事,誠非細憂,前後朝飭,非止一再,而乍行旋弛,所聞如舊,外道之不奉朝飭,亦可見頹綱之一端,而爲守令者,苟有愛民重農之心,則豈待朝家之每每提飭乎?聞湖西·湖南,申令察禁,不無其效,而他道之一如兩道,有未可知,竝以此意,行會諸道,另加操察,場市間設庖處,一一撤罷,犯科現捉者,依律重繩,該守令亦爲隨聞論勘之意,更加關飭。近聞都下亦多潛屠之弊云,苟自法司着念禁斷,則豈或蕩然至此,一體分付於秋曹·漢城府,何如?上曰,依爲之。出擧條元容曰,廚院監饍,近甚苟艱,上使所帶提調之任,今姑許遞,宗臣中曾經人,依近例單付之意,分付銓曹,何如?上曰,依爲之。出擧條元容曰,工曹參判韓鎭庭,法當貤贈,而所後家若無可施,則移贈本生,已例爲然,故敢此仰達矣。上曰,依爲之。出擧條仍命大臣就座。公鉉曰,諸宰奏事。永元曰,故宜寧府院君領議政忠景公南在,卽開國元勳,而配食廟庭之宗臣也。其後孫幼學南瀅等聯名呈單,以爲,逆臣泰徵,以忠景公嫡長,戊申伏法後,宗祀幾乎覆滅,英廟朝有移定祀孫之命,乃以支裔世寬,奉其祀,傳至其孫。故縣監迪老歿而無嗣,祠板無所依歸,番火將至廢絶,而諸泒昭穆,無可以爲迪老後者,諸族相議,將以宗序,擇定祀孫,仰請朝廷處分云矣。元臣奉祀,朝家之所當軫念,宗嗣旣絶,別爲立後,俾主不祧之祀,旣有國典之可據,況於此家,有昔年已施之例,特依所請,實合於紀功繼絶之盛典,而事異常例。臣曹不敢擅便,下詢大臣處之,何如?上曰,大臣之意,何如?右議政鄭元容曰,配享功臣,法當不祧,而立後主祀,例有可援,依禮判所奏施行,恐宜矣。上曰,依大臣議施行。出擧條公鉉曰,玉堂所懷奏之。好謙曰,臣資本庸陋,識又蒙昧,其於見職,初不近似,何敢猥有陳說,而第伏念,今日急務,英先於聖學一事。夫人君,以一人之身,御兆民之衆,應萬機之煩,苟不誠正以立其本,窮格以極其工,則曷以致修齊治平之化哉?此大學所以綱目具擧,本末有序,爲聖王出治之要道也。是以自古帝王,莫不以學問爲重,遜志時敏,殷宗之所以懋其終始也,緝熙日就,周成之所以致其光明也。誠以經世之大法,進德之極工,不可外方冊而求也。且夫政令之得失,必須可否,民生之苦樂,必須諮詢,而聖主所以明目達聰,多接賢士之時,惟在講筵而已。臣竊伏覩,殿下睿姿天縱,固無待於學而後進,聞而方知,而若無新又新之工,則誠非聖益聖之道也。且先儒之言曰,學問之道,如舟上灘,不進則必退,顧今殿下之學,果有日進之益,而不至悠泛耶?雖以近日言之,經筵之停閣,已至屢朔,召對之晉接,亦罕三晝,沁泄如此,而其何以講究經旨之薀奧,辨明歷代之治亂,施之於政事功業之間哉?今日八域臣民之所蘄望者,在於殿下之典學,而俄者大僚之所陳勉,甚爲切至。伏願繼自今,一遵列聖朝故事,日三晉講,頻接臣僚,念玆寒曝,無少間斷,以致修齊治平之效,則豈不休哉?惟殿下懋哉懋哉。上曰,當體念矣。出擧條公鉉曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,仍命史官就座。又命退,諸臣以次退出。
上在昌德宮。停常參·經筵。
大王大妃殿進御二錢重人蔘粟米飮,自今日一貼式限三貼煎入事,榻前下敎。
王大妃殿進御二錢重人蔘粟米飮,自今日一貼式限三貼煎入事,榻前下敎。
黃浩民啓曰,明日召對,取稟。傳曰,停。
金公鉉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
黃浩民啓曰,明日仁陵忌辰祭齋戒,再明日永陵忌辰祭齋戒,三明日靖陵忌辰祭齋戒,十五日十六日永陵忌辰祭齋戒正日,十七日冬至望闕禮習儀相値,視事頉稟之意,敢啓。傳曰,知道。
李奎鉉啓曰,行左承旨洪學淵,右副承旨曺雲承今日不爲仕進,竝卽牌招,何如?傳曰,允。
傳于黃浩民曰,原任待敎趙斗淳馳詣仁陵,奉審摘奸,仍留監祭,仍詣長陵,一體奉審以來。
傳于尹致秀曰,水原留守權敦仁拜相。
尹致秀啓曰,水原留守權敦仁拜相事,命下矣。政官牌招,開政下批,何如?傳曰,允。
尹致秀,以吏曹言啓曰,內資寺主簿田元龍,受由過限不上來,改差,何如?傳曰,允。
又以吏曹言啓曰,典設司別提奇正鎭以其身病,呈狀乞遞,依例改差,何如?傳曰,允。
有政。吏批,判書趙秉鉉進,參判徐英淳牌招不進,參議金輔根受由在外,同副承旨黃浩民進。以金泰顯爲兵曹佐郞,徐鴻輔爲顯隆園令,劉錫祥爲瓦署別提,李又新爲稷陵別檢,申直模爲徽陵別檢,李貞庸爲懿昭墓守衛官,徐弘迪爲律學敎授。左議政單鄭元容,右議政單權敦仁,承文都提調單權敦仁,司饔提調單興完君是應。學生韓致翼贈吏參例兼,工曹參判韓鎭庭本生考移贈事承傳。
兵批,判書朴晦壽進,參判姜時永病,參議李是鍊入直,參知洪龜燮受由在外,右副承旨曺雲承進。以李基華爲僉知,金善一爲宣傳官,洪羲錫爲曹司五衛將,金在源爲都摠經歷,趙存一爲訓鍊判官,南允東爲忠翊將,沈能俊爲黃海兵使。同知千再澈,護軍李行敎,副護軍南獻敎·李啓朝·任泰瑛·李儒龍,副司果趙光濂·李命允以上竝單付。
吏批,再政。以文慶愛爲校檢,申正浩爲典獄主簿,呂重燮爲典設別提。
尹致秀啓曰,新拜右議政權敦仁時在水原府任所,上來事,依例遣史官傳諭,上來時給馬事,本道監司處,下諭,何如?傳曰,允。
金公鉉啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休,掌令趙徽林·權達準,持平洪熙朝·任百秀牌不進罷職傳旨,傳于黃浩民曰,只推。
義禁府照目粘連,中官李喆榮矣本府議啓內,近侍擧行,何等嚴重,而不能謹愼,自犯罪科,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又啓目粘連,向前金精默亦,風落木之旣賣旋贖,防布錢之屢闕給代,鎭女率畜,諸條所犯,俱係法外,不可以囚供發明,有所原貸,以此照律,何如?判付啓依允。又啓目粘連,向前金永鎭·尹致善等亦,近侍擧行,所當恪勤小心,而不能謹愼,自犯罪科,竝只以此照律,何如?判付啓依允。
上在昌德宮。停常參·經筵。
黃浩民啓曰,明日召對,取稟。傳曰,停。
洪學淵啓曰,行大司憲金興根,執義成近默在外,掌令趙徽林,持平任百秀未肅拜,掌令權達準,持平洪熙朝呈辭,監察茶時之意,敢啓。傳曰,知道。
傳于洪學淵曰,永陵受香承旨仍爲奉審摘奸,局內諸陵,一體奉審。
黃浩民啓曰,卽者副修撰曺錫雨,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
備邊司薦望,以朴永元爲水原留守。
尹致秀啓曰,新除授水原留守,當爲下批矣,政官牌招開政,何如?傳曰,允。
以京畿監司李若愚狀啓,坡州牧使金翰喆,以其親病,屢呈乞遞,不得已罷黜事,傳于尹致秀曰,今日政差出,催促下送。
有政。吏批,判書趙秉鉉進,參判徐英淳牌招不進,參議金輔根受由在外,右承旨尹致秀進。啓曰,坡州牧使·鐵原府使,今當差出,而俱以防禦重地,不可不擇差,同道及他道守令,竝擬,何如?傳曰,允。以徐憙淳爲禮曹判書,李翊會爲知經筵,朴晦壽爲司僕提調,南錫羲爲禁府都事,金善永爲坡州牧使,柳永魯爲鐵原府使。水原留守單朴永元,兼華寧殿提調單朴永元。
兵批,判書朴晦壽病,參判姜時永病,參議李是鍊入直進,參知洪龜燮受由在外,左副承旨金公鉉進。同知單趙鎭基,副護軍單李民植,兼摠理使單朴永元。
吏批,再政。以李是遠爲長端縣監。
兵批,再政。同知單張忠煥,鐵原防禦使單柳永魯,坡州防禦使單金善永。
以江原監司張敎根狀啓,金城縣民家失火事,傳于曺雲承曰,聞甚矜惻,元恤典外,別加顧助,卽爲結構奠接,俾無失所棲遑之弊事,廟堂各別措辭分付。
黃浩民,以弘文館言啓曰,副修撰曺錫雨陳疏徑出,趙龜夏在外,下番闕直,事甚未安。修撰李濟達·沈宜冕,竝卽牌招,以爲推移入直之地,何如?傳曰,允。
金公鉉,以禁衛營言啓曰,去夜初更量,幼學曺錫圭犯夜被捉於本營巡邏,而係是士子,依例移送秋曹之意,敢啓。傳曰,知道。
又以備邊司言啓曰,頃因京畿災實狀啓,事目災二百結外,不足災六千結,覆啓加劃矣。卽見該監司李若愚狀啓,則復陳排俵不得之狀,仍以見減災一千二百八十八結四十負六結特許準劃事,更請令廟堂稟處矣。畿農雖未均稔,前劃非不優厚,則災政所關,姑無以隨請輒許,而狀辭又如是懇摯,此必有民情事勢之不得不然者,其在曲軫之義,合有拔例之擧,更以六百結加給,俾無冤徵之地,何如?傳曰,允。
又以備邊司言啓曰,頃因廣州年分狀啓,事目災二十結外,不足災三百結,覆啓加劃矣。卽見該留守李嘉愚狀啓,則備陳分俵不得之狀,仍以見減災八十九結六十二負五束特許準劃事,更請令廟堂稟旨分付矣。災結之期欲取準,每煩加請,殊欠妥當,而今年畓農之終未免歉,觀於更啓,不無斟量,特爲依所請許劃,俾無一民白徵之歎,何如?傳曰,允。
又以備邊司言啓曰,忠淸監司金鼎均疏請公州大同米,自壬寅條,限三年純錢代納,今年未收二千四百四十石之退限於明春者,亦令代錢,而批旨有疏辭令廟堂稟處之命矣。公州以營下之邑,弊到極處,凡係蠲蕩矯救之方,朝家之前後所優恤而特施者,亦靡不用極矣。惠則幾竭,求則無已。至於大同代錢之請,又煩疏擧者,縱緣邑樣民勢之萬不獲已,而獨不念違越經法之有傷事體乎?第聞公邑興廢之會,固不可以常例論,以忠州之特許代,援以爲請。然向來繡單,亦有此請,而以雖有旁照,終非常經之意,覆啓靳施,今難遽議,與前何異?所請,置之,何如?傳曰,今以大同欠縮,至於大同請代誠非經法,亦關後弊,與其越法許代,曷若特蕩其欠縮條,俾公民息肩乎?以此分付該道守宰,吏鄕之流來所犯,亦令區別登聞,以爲勘處,可也。
副修撰曺錫雨疏曰,伏以,臣母素患痰癖之證,忽於昨夜,一倍添劇,食飮全却,轉側須人,家僮踵至,促臣歸視。臣纔聞此報,方寸煎灼,按住不得,徑出禁扄。伏乞聖明,俯垂鑑諒,亟遞臣所帶之職,以便歸護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
黃浩民啓曰,明日召對,取稟。傳曰,停。
金公鉉啓曰,行大司憲金興根,執義成近默在外,掌令趙徽林,持平任百秀未肅拜,掌令權達準,持平洪熙朝呈辭,監察茶時之意,敢啓。傳曰,知道。
韓鼎瑚奉命在外,代以金文煥爲事變假注書。
傳于黃浩民曰,奉審閣臣入侍。
以修撰李濟達·沈宜冕牌不進罷職傳旨,傳于黃浩民曰,只推。
黃浩民,以弘文館言啓曰,下番闕直,事甚未安。修撰李濟達·沈宜冕,旣有只推之命,竝卽牌招,以爲推移入直之地,何如?傳曰,允。
尹致秀,以吏曹言啓曰,卽接忠淸監司金鼎均移文,則天安郡守洪良厚,以妻母移葬事,受由上京,延至三朔,尙不還任,邑務積滯,民事切悶,催促下送事爲辭,故自臣曹催促,則身病沈重,不得下去云。其身病旣如是,則有難强令還任,罷黜,何如?傳曰,允。口傳差出,催促下送。
吏曹口傳政事,以沈樂憲爲天安郡守。
以修撰李濟達·沈宜冕牌不進罷職傳旨,傳于黃浩民曰,只推。
金公鉉,以備邊司言啓曰,宣惠堂上有闕之代,吏曹判書趙秉鉉差下,使之察任,何如?傳曰,允。
又以備邊司言啓曰,卽見戶曹所報,則以爲,對馬島主告訃承襲告慶圖書請改等大差倭,不久當鱗次出來,元別幅贈給與堂上差備譯官私禮單,接慰官私禮單,蔘價錢九萬兩,請卽區劃,以爲措備之地矣。此是不可不趁卽區劃者,而京外儲蓄俱枵,自本曹先爲推移措備,北關交濟久置穀五千石,散在穀五千石,湖西雙樹餉穀三千石,水營劃得軍餉米三千石,灣府補勅穀五千石,合折米二萬一千石劃給,使之執錢充報,關西例貿蔘價錢中一萬五千兩,戶惠廳封不動錢中,各一萬兩,亦令取用,何如?傳曰,允。
又以刑曹言啓曰,因禁衛營啓辭,今十一日初更量,犯夜被捉幼學曺錫圭,移送秋曹事,命下矣。錫圭依更數,待過齋,決笞三十度,放送之意,敢啓。傳曰,知道。
壬寅十一月十三日申時,上御熙政堂,奉審閣臣入侍時,同副承旨黃浩民,假注書羅時鏞,記事官吉履元,別兼春秋南秉哲,檢校待敎趙斗淳,以次進伏訖。上曰,史官分左右,閣臣進前。斗淳進前奏曰,臣承命馳詣仁陵陵上·丁字閣·碑閣奉審則無頉,祭物祭器祭井看審則淨潔,諸執事摘奸則無頉,臣仍留監祭,享事安寧,仍詣長陵陵上·丁字閣·碑閣奉審則無頉矣。命閣臣就座,又命史官就座,仍命退,諸臣以次退出。
上在昌德宮。停常參·經筵。
黃浩民啓曰,明日召對,取稟。傳曰,停。
金公鉉啓曰,行大司憲金興根,執義成近默在外,掌令趙徽林,持平任百秀未肅拜,掌令權達準,持平洪熙朝呈辭,監察茶時之意,敢啓。傳曰,知道。
尹致秀啓曰,行禮曹判書徐憙淳除拜後過三日不爲出肅,依定式推考警責,仍卽牌招察任,何如?傳曰,允。
傳于黃浩民曰,禮房承旨馳詣宗廟·景慕宮,奉審摘奸以來。
以中官金永鎭·尹致善等議處啓目,傳于金公鉉曰,飭已施矣,竝分揀放送。
傳于金公鉉曰,中官金夢說·權容鼎,竝令該府拿問嚴勘。
黃浩民,以弘文館言啓曰,下番闕直,事甚未安。修撰李濟達·沈宜冕,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,長寧殿冬至祭香祝,前期五日,本殿官員當爲祗受陪往,而別檢今方入直,令有闕未差,無以擧行,令有闕之代,令該曹以在京無故人口傳差出,以爲受香之地,何如?傳曰,允。
吏曹口傳政事,以鄭基重爲長寧殿令。
金公鉉,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,水原留守下批,已爲三日矣。交龜不宜遲緩,新留守使之不日內辭朝,何如?傳曰,允。
又以備邊司言啓曰,頃因湖西災實狀啓,事目災五百結外,不足災一萬二千結,覆啓加劃矣。卽見該監司金鼎均狀啓,則復陳排俵不得之狀,仍以見減災六千七百七十四結二十七負特許準劃事,更請令廟堂稟旨分付矣。湖西時起之歲減年縮,已欠核實之政,而內浦少全荒之處,左峽多登稔之邑,則酌量今年災形,參互該道已例,前此劃下於事目之外者,猶屬夥多,道臣之至煩加請,殊非料及,而災政在所優恤,民事尤貴寧矣。更以三千結加給,俾無一民冤徵之弊,何如?傳曰,允。
又以備邊司言啓曰,頃因海西年分狀啓,事目災三百結外,不足畓災四千結,覆啓加劃矣。卽見該監司金東健狀啓,則備陳排俵不足之狀,仍請見減災七百六十八結三負九束特許準劃事,更令廟堂稟旨分付矣。前劃非不優厚,加請殊涉煩複,第念,本道沿邑之實少災多,觀於前後農啓,不無斟量,而狀辭之備陳民情,又如是懇摯,則有不可以國計攸關,一切靳許,更以四百結劃下,以示朝家曲軫之意,何如?傳曰,允。
上在昌德宮。停常參·經筵。
藥房提調徐憙淳,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
黃浩民啓曰,明日召對,取稟。傳曰,停。
尹致秀啓曰,行大司憲金興根,執義成近默在外,掌令趙徽林,持平任百秀未肅拜,掌令權達準,持平洪熙朝呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于黃浩民曰,永陵受香承旨,仍爲奉審摘奸以來。
傳于尹致秀曰,自卿特擢之初,予欲有心腹洞諭者,而齋居未遑,菀悒如結,卿試思之,今日事勢,果何如也?世道人心,國計民産,有百可憂,無一可恃,而予以沖年,托乎兆民之上,所仰成而圖理者,卽惟曰二三大臣,不幸耆耇倚毗之地,凋落殆盡,三公未備,左揆獨賢,則悠悠萬事,豈有先於擇相而夾輔乎?然而擇相之道,自古攸艱,匪德無以持重,匪才無以制繁,才德兼備,可謂相矣。是豈易易言哉?予於是,左忖右度,量能計功,則惟卿以端凝之度,明達之識,綜鍊之猷,典贍之學,克承儒家之經禮,寔蒙先王之知遇。內外踐履,嘉績茂著,採之輿人之誦,簡在小子之心,有不待金甌之卜,而吾之相捨卿伊誰?遂乃斷然不疑,畀之以勻衡之職,任之以匡弼之責。卿其克思追報,益勉殫竭,卽速簉朝,弘濟王室,以中書三讓作文具也事。遣史官,傳諭于右議政。
金文煥奉命在外,代以卓景秀爲事變假注書。
以江原監司張敎根狀啓,三陟府民家失火事,傳于黃浩民曰,聞甚矜惻,元恤典外,別加顧助,結構奠接之方,廟堂措辭分付。
以修撰李濟達·沈宜冕牌不進罷職傳旨,傳于黃浩民曰,只推。
黃浩民,以弘文館言啓曰,下番闕直,事甚未安。修撰李濟達·沈宜冕,旣有只推之命,副修撰曺錫雨由限已過,一體牌招,以爲推移入直之地,何如?傳曰,允。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以備邊司言啓曰,卽見江華留守權大肯狀啓,則備陳穡事失稔之狀,仍請本府府倉與各鎭堡各宮房今年當捧還米限三分一,以相當穀準折代捧,訓禁御三留營還米當納者,一例代捧事,令廟堂稟旨分付矣。糴法本重,有難闊狹,而島農失稔,水田偏甚,本色難責準捧,民勢當爲曲軫,當捧米還以相當穀三分一準折代捧之請,竝依狀辭許施,何如?傳曰,允。
上在昌德宮。停常參·經筵。
夜二更三更,灑雨下雨,測雨器水深五分。
黃浩民啓曰,明日召對,取稟。傳曰,停。
金公鉉啓曰,行大司憲金興根,執義成近默在外,掌令趙徽林,持平任百秀未肅拜,掌令權達準,持平洪熙朝呈辭,監察茶時之意,敢啓。傳曰,知道。
黃浩民啓曰,明日冬至望闕禮習儀,兩司當爲進參,除在外外,未肅拜·呈告人員,竝待開門牌招,何如?傳曰,允。
傳于金公鉉曰,時囚罪人金夢說,飭已施矣,特爲放送。
以修撰李濟達·沈宜冕,副修撰曺錫雨牌不進罷職傳旨,傳于黃浩民曰,只推。
黃浩民,以弘文館言啓曰,下番闕直,事甚未安。修撰李濟達·沈宜冕,副修撰曺錫雨,旣有只推之命,竝卽牌招,以爲推移入直之地,何如?傳曰,允。
金公鉉,以都摠府言啓曰,副摠管朴潤榮,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,今十一月十七日武臣堂上朔試射日次,而冬至望闕禮習儀相値,不得爲之之意,敢啓。傳曰,知道。
上在昌德宮。停常參·經筵。
金公鉉啓曰,來二十一日朝參日次矣,敢稟。傳曰,停。
黃浩民啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
金公鉉啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
李奎鉉啓曰,行左承旨洪學淵,今日不爲仕進,卽爲牌招,何如?傳曰,允。
金公鉉啓曰,今日冬至望闕禮習儀,憲府則監察代行矣。雖無諫院,依例行禮之意,敢啓。傳曰,知道。
曺雲承啓曰,臣雲承今日冬至望闕禮習儀進去,下直之意,敢啓。傳曰,知道。
傳于黃浩民曰,前有上來之旨,繼下敦勉之敎,側席之念,計日以俟,乃者直向郊第,漠然無變動底事,是豈予眷眷注意之心哉?昔我肅廟在宥,卿之先祖文純公,以儒賢拜是職,而道義講學之所推,扶持我邦國,培植我士林,至于今寔有賴焉。時措之宜,出處雖殊,而其在于卿,曷可不克繩先武以趾厥美乎?卿之出入宣力,三十年所,崇秩峻望,民詹已久,此時登庸,尙云晩矣。又可以逡巡退讓,拘拘於細節也。至若儀表雅俗,謨謀廟堂,俾予小子,得以垂拱于上,則卽卿所以殫匪躬之節,效國耳公耳之誠者也,卿何執謙而不爲之直前擔夯乎?君臣之間,貴在相孚,求助之急,一日如年,玆不多誥,更申前諭,望卿以駕屨爲念事。遣史官傳諭于右議政。
傳于黃浩民曰,泮試行將過限矣,泮長疏批已下,卽爲牌招,使之斯速磨勘。
以大司諫趙錫龜,司諫韓宓履,獻納朴商壽,正言金羽休,掌令趙徽林·權達準,持平洪熙朝·任百秀牌不進罷職傳旨,傳于金公鉉曰,只推。
以大司成洪鍾應牌不進罷職傳旨,傳于黃浩民曰,只推,更爲牌招。
以大司成洪鍾應再招不進罷職傳旨,傳于黃浩民曰,只推,更爲嚴飭牌招。
以修撰李濟達·沈宜冕,副修撰曺錫雨牌不進罷職傳旨,傳于黃浩民曰,只推。
黃浩民,以弘文館言啓曰,下番闕直,事甚未安。修撰李濟達·沈宜冕,副修撰曺錫雨,旣有只推之命,竝卽牌招,以爲推移入直之地,何如?傳曰,允。
又以吏曹言啓曰,今此冬至祭祭官,當爲磨鍊,而除老病公頉,實無推移排比之路,依近例刑官及司饔院官員年六十以上人,通瀜塡差以入之意,敢啓。傳曰,知道。
金公鉉,以都摠府言啓曰,今日入直內三廳武兼禁軍及軍兵等,當爲中日習射技放,而冬至望闕禮習儀相値,不得設行之意,敢啓。傳曰,知道。
又以義禁府言啓曰,罪人金夢說放送事,承傳啓下矣。金夢說放送之意,敢啓。傳曰,知道。
義禁府啓目,固城前縣令李熙廷原情云云,傳旨內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。又啓目,慶尙前右兵使尹永培原情云云,傳旨內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處,何如?判付啓依允。又啓目,柒原前縣監洪在儀原情云云,傳旨內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。又啓目,晴川別將張養祿原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,中官權容鼎原情云云,傳旨內辭緣,泛稱遲晩,所當請刑是白乎矣,長番內侍勿爲請刑,載在大典通編,議處,何如?判付啓依允。
大司成洪鍾應疏曰,伏以,臣頃當臨講之會,猥叨率儒之任,始未能對揚休命,繼不得檢飭諸生,以至東庠掌色全數不赴,致煩嚴敎,撤講再試,國體科規,掃地無餘。苟求其由,卽臣之罪,嶺海鈇鉞,恭俟處分,聖度寬大,薄施黜削,臣方以罪爲恩,自訟愆尤,千萬不自意,有此前職復授之命,臣誠惝怳震越,罔知攸措,亦未敢仰度聖意之何居,而有此簪履之收也。在臣義分,固當竭蹶趨承,不竢駕屨,而第念,是職異於常調,辭受進退之際,大關名敎,卽以衿紳章甫之所表準在此故也。臣旣以此,下被一邊之乖激,上貽九重之威恕,狼狽僨誤,無復可論,則尙可議到於去就之間耶?第臣於本事顚末,略有所仰陳者,向來特敎提飭,只出於恢蕩之聖意,則凡在瞻聆,孰不欽誦,而不思所以奉承德音哉?是以臣於伊時,一遵八月日次已例,使之塡差也。此又以太學東西齋事例援用者,則實非臣私意先創者,而掌色之因此相持,遂有當日擧措,揆諸分義,參以事理,臣實莫曉其指意也。雖然,是皆臣標望風裁,不能見孚於平素耳。其於諸生,何咎哉?至若泮水一步,鑯限在前,敢暴情實,冒瀆崇嚴。伏乞聖明,俯賜鑑諒,亟遞臣所縻之銜,益治臣不職之罪,俾公器無濫而私分獲安焉。臣無任云云。省疏具悉。爾言庠任,所援之例,固然矣,亦非予特飭偏係之本意也。儒生處分,事端各異,在爾何引?勿辭察職。
上在昌德宮。停常參·經筵。
黃浩民啓曰,明日召對,取稟。傳曰,停。
金公鉉啓曰,合辭許久闕啓,事甚未安。除在外外·未肅拜·呈告人員,竝卽牌招,何如?傳曰,允。
備忘記,水原府留守朴永元下直,長弓一張,長箭一部賜給。
金公鉉啓曰,大司成洪鍾應三牌不進,依定式禁推傳旨捧入之意,敢啓。傳曰,知道。
以大司成洪鍾應三牌不進禁推傳旨,傳于金公鉉曰,分揀,仍以前牌催促。
事變假注書卓景秀書啓,臣於本月十七日申時量,敬奉聖諭,馳往傳諭于東部崇信坊樊里契議政府右議政權敦仁所住處,則以爲,臣承此不敢當之命者,今爲七日矣。三辱王人,再奉別諭,衷情一倍懍蹙,神精轉益飛越,泥首郊坰,尙不敢爲控辭之計者,秪緣義分之亦涉踰濫耳。前後辭敎,隆重懇摯,有非無狀賤臣所敢仰承,而至以臣祖故事,慰藉而飭勉之,奉讀以還,感淚先逬。臣雖百身薤粉,何可以報答萬一,而自量庸陋,全不近似,萬萬無承堪,則徒煩恩禮,冞增惶阨,與其猥托附奏,自歸屑越之科,惟當冒入文字,以冀反汗之命云矣,敢啓。傳曰,知道。
以京畿監司李若愚狀啓竹山府使尹羲烈以其身病,屢呈乞遞,不得已罷黜事,傳于黃浩民曰,令該曹口傳差出,催促下送。
以修撰李濟達·沈宜冕,副修撰曺錫雨牌不進罷職傳旨,傳于黃浩民曰,只推。
黃浩民,以弘文館言啓曰,下番闕直,事甚未安。修撰李濟達·沈宜冕,副修撰曺錫雨,旣有只推之命,竝卽牌招,以爲推移入直之地,何如?傳曰,允。
金公鉉啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權〈達〉準,持平洪熙朝·任百秀牌不進罷職傳旨,傳于金公鉉曰,只推。
以修撰李濟達·沈宜冕,副修撰曺錫雨牌不進罷職傳旨,傳于黃浩民曰,只推。
尹致秀,以吏曹言啓曰,今此永禧殿冬至祭典祀官,前注書李參鉉塡差,而時無職名,令該曹口傳付軍職,何如?傳曰,允。
黃浩民,以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成金始淵內閣入直,直講具鍾祿,典籍申佐模俱爲差祭,時無入直之員,以他郞官姑爲代直,何如?傳曰,允。
金公鉉,以備邊司言啓曰,頃因湖南年分狀啓,事目災八百結外,不足災二萬一千結,覆啓加劃矣。卽見該監司徐箕淳狀啓,則復陳排俵不得之狀,仍請見減災一萬三百四十結二十一負七束,特許準劃事,更令廟堂稟旨分付矣。湖南畓摠之舊頉,一無還起,新災去益滋多者,揆以結政,已極寒心,而本道之今年年形,縱不無若而沿邑之往往失稔,統論全省,較看他道,未必非穴農之年,則前此所劃於事目之外者,自有斟量,猶屬寧失。道臣之期欲取準致此煩複,誠欠妥當,而其在益下之政,實合優念之擧,加以五千結劃給,使之均俵,毋得更爲陳請,徒傷事面之意,一體分付,何如?傳曰,允。
又以禁衛營言啓曰,本營千摠鄭宅善身病猝重,勢難察任,改差,何如?傳曰,允。
義禁府照目粘連,西生前僉使金精默矣本府議啓內風落木之旣賣旋贖,防布錢之屢闕給代,鎭女率畜,諸條所犯,俱係法外,不可以囚供發明,有所原貸,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又啓目粘連,向前尹永培亦,秋糴穀之立本取剩,諉以謬例,而輸情無隱,埋還錢之分排追徵,謂補公用,而費辭自明,色落條出庫預取,分還時情債收捧,俱係不法,亦是創聞,其外民留之割入地中,蓼草之發賣捧價等微瑣之事,有不暇論,而所犯諸條,難免重勘,自有當律,以此照律,何如?判付啓依允。又啓目粘連,向前洪在儀亦,牟還之加作取剩,村氓之構罪索錢,已是不法而吏鄕之捧賂差任,軍丁之行賄頉給,尤極可駭,以此照律,何如?判付啓依允。又啓目粘連,向前李熙廷亦,統營移貿錢無端請得,屬之官用,兩年移轉米加數磨鍊,竝歸私橐,囚供雖諉充逋,繡啓備盡論列,災結之査陳而擅自入己,分俵之有剩而不盡出給,尤係不法,難免重勘,以此照律,何如?判付啓依允。又啓目粘連,向前張養祿亦,船什價之偸食,射砲手之減額,俱係法外,極爲駭然,以此照律,何如?判付啓依允。又啓目粘連,向前權容鼎亦,近侍擧行,固當十分小心,而不能謹愼,自犯罪科,以此照律,何如?判付啓依允。
敎水原留守朴永元書。王若曰,漢輔近五陵陪護,蓋其地自古爲重焉,宋室揀二京居留,當是時捨卿而誰也?顧瞻華城府制置,積費正廟朝經營,雄鎭介三路之衝,洪基大相於新邑,佳氣繞萬年之宅,仙寢繼卜於吉岡,覲峴之鑾蹕遲遲,僾舜慕於五紀,寧殿之晬容穆穆,戀沛鄕於千秋,故體例自別於他都,奚啻晉陽保障之固?嗟凋弊莫甚於近日,政須益州正器之賢。惟卿,姿特珪璋,規嚴繩尺,詩禮襲靑氈之舊,人皆曰法家肖孫,奎璧暎玉筍之班,孰不翊瑞世吉士,文學政事之非此莫可,參銓衡而代王言,錢穀甲兵之無適不宜,按藩宣而掌邦賦。玆授卿以水原府留守兼摠理使,卿其陰雨之桑土預備,追先王創始之功,春秋之芬苾虔將,慰小子愴愾之慕。於戲,營務自致於鞅掌,非綜鍊無以幹當,廟剡實副於簡心,而眷毗夫豈偶爾,故玆敎示,想宜知悉。知製敎李裕元製進
上在昌德宮。停常參·經筵。
黃浩民啓曰,明日召對,取稟。傳曰,停。
金公鉉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
兵曹口傳政事,副司正單李參鉉。
吏曹口傳政事,以任泰瑛爲竹山府使。
以慶尙監司李景在狀啓,固城縣民家失火事,傳于曺雲承曰,聞甚矜惻,元恤典外,別加顧助,結構奠接之方,廟堂措辭分付。
金公鉉啓曰,行大司憲金興根,執義成近默在外,掌令趙徽林·權達準,持平洪熙朝·任百秀牌不進,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝·任百秀牌不進罷職傳旨,傳于金公鉉曰,只推。
傳于黃浩民曰,發遣吏郞,諸執事淸齋與否,摘奸以來。
黃浩民,以弘文館言啓曰,下番闕直,事甚未安。修撰沈宜冕差祭,副修撰趙龜夏在外,修撰李濟達,副修撰曺錫雨,旣有只推之命,竝卽牌招,以爲推移入直之地,何如?傳曰,允。
金公鉉,以兵曹言啓曰,今十一月二十日文臣朔試射日次,而毓祥宮冬享祭齋戒相値,不得爲之之意,敢啓。傳曰,知道。
又以兵曹言啓曰,今日禁軍祿試射時,騎芻當依定式試取,而馬路氷滑,勢難騎射,以柳葉箭代行之意,敢啓。傳曰,知道。
右議政權敦仁疏曰,伏以,臣聞王政,莫先於官人,官人莫大於寘相,故周官董正,各愼稱擧,獨於三公,則曰官不必備惟其人,蓋言匪其人則不如闕其官而不備也。夫作人主之股肱,係一代之治忽,苟得其人則國治,不得其人則反是,其所重若是難人,故所擇不在備官。昔周盛際,尙艱其官,況不及周之遠者乎?臣伏讀前下諭敎,若曰世道人心,國計民産,有百可憂,無一可恃,夫世道之不隆也,人心之不淑也,國計之至絀而民産之極竭也者,未有甚於今日,而殿下已洞悉之矣。聖意以爲,得其相則世道,可隆也,人心可淑也,國計可不絀而裕也,民産可不竭而豐也。此不待臣言之覼縷,而殿下之其難其愼又如此,故又若曰,擇相之道,自古攸艱,才德兼備,可謂相矣,是豈易易言哉?於乎盛哉,聖人之言也。保世長民,本乎德,彌綸經濟,在於才,殿下,旣審其寘相之難,又得其寘相之要,率是道也,何患不得其人,而乃於題目之出,忽擧一無可取萬不猶人之如臣者,而不詢於朝,獨斷於上,有若一職一司之姑且試可而不少難之,卽臣之震懍恧蹙,固勿論,其於國家寘相之政,果何如也?今殿下衋耆耇之凋零,念鼎軸之獨賢,恩得夾輔,以資共貞,則宜擇眞正才德之人,以畀不易攸艱之責,而以臣庸陋,苟然充位,不幾與周官之不必備者,太刺乖,而我殿下前日諭敎之意,深恐其不符矣。臣之無當,臣未敢自恤,竊爲殿下惜此擧也。嗚呼,臣以不肖,偏蒙我純考·翼考兩聖朝曁我太母殿下不世之遇,天地之覆載,雨露之煦濡,湔拂濯勵,恩造罔極,而臣亦今老白首矣,餘生幾何,圖報無地,此臣之所嘅焉自悼,寤寐如結者,苟使臣依其本分,散置執事之末,則一息未泯,或庶幾畢竭魯鈍,以效塵露,而乃反以千萬不近似之任,責之於千萬不近似之人,則徒見其必敗而已,此非臣之不幸,卽國家之大不幸也。世之尙論者,得不議殿下黜陟之政也乎?臣駴慌迫塞,神精失守,未暇披瀝拖長,敢附平日拾補之義,略入文字,以暴衷懇,伏乞聖明,亟賜反汗,以重天職,俾安賤分,不勝大願。臣無任云云。答曰,省疏其悉卿懇。卿以別諭中才德二字,反覆爲說者,說之雖是,辭焉則非,卿豈非其人哉?器識行能,有不可乎,位次聞望,有不可乎?予則曰,不必他求,惟在於卿,卿何若是邁邁乎?揆地之共貞,在於卿,庶僚之協恭在於卿,寡昧之交修,在於卿,卿若幡然改圖,毅然自任,不日簉朝,毋矌機務,則其於慰朝野之望,幸民國之事,當何如哉?卿須追先正貽後之訓,念小子由中之諭,卽起膺命,用副渴想。仍傳于黃浩民曰,此批答遣史官傳諭。
上在昌德宮。停常參·經筵。
夜自一更至二十一日開東,灑雨下雨,測雨器水深五分。
藥房都提調趙寅永,提調徐憙淳,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
黃浩民啓曰,明日召對,取稟。傳曰,停。
洪學淵啓曰,行大司憲金興根,執義成近默在外,掌令趙徽林未肅拜,權達準,持平洪熙朝呈辭,任百秀差祭,監察茶時之意,敢啓。傳曰,知道。
金公鉉啓曰,備邊司郞廳來言,今日賓廳日次,而毓祥宮冬享祭齋戒相値,不得來會云矣,敢啓。傳曰,知道。
又啓曰,啓覆例於陽復前擧行,而三公不備,不得如例擧行之意,敢啓。傳曰,知道。
黃浩民啓曰,明日冬至望闕禮,依例爲之之意,敢啓。傳曰,知道。
李奎鉉啓曰,事變假注書卓景秀身病猝重,勢難察任,今姑改差,何如?傳曰,允。
卓景秀改差,代以金文煥爲事變假注書。
傳于黃浩民曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
禮曹,來十二月初六日孝裕王大妃殿誕日陳賀時應行節目,參考前例磨鍊爲白去乎,依此擧行,何如?判付啓,旣承慈敎,權停爲良如敎。
以修撰李濟達,副修撰曺錫雨牌不進罷職傳旨,傳于黃浩民曰,只推。
黃浩民,以弘文館言啓曰,下番闕直,事甚未安。修撰沈宜冕,副修撰曺錫雨差祭,副修撰趙龜夏在外,修撰李濟達,旣有只推之命,卽爲牌招入直,何如?傳曰,允。
傳于尹致秀曰,政官牌招開政。
傳于洪學淵曰,大司憲許遞。
傳于尹致秀曰,漢城判尹許遞,今日政加望以入。
尹致秀啓曰,吏曹判書趙秉鉉,參判徐英淳,參議金輔根牌不進,推考傳旨及罷職傳旨,今方捧入,而開政命下之後,如是違牌,事甚未安。判書,參判,竝更牌招,何如?傳曰,允。參議只推,一體牌招。
尹致秀,以吏曹言啓曰,新除授長湍縣監李是遠戶奴呈狀內,矣上典老母病勢沈重,萬無離側赴任之望云,其親病旣如是,則有難强令往赴,改差,何如?傳曰,允。
有政。吏批,判書趙秉鉉進,參判徐英淳,參議金輔根竝牌不進,右承旨尹致秀進。以宋冕載爲大司憲,李穆淵爲判尹,趙斗淳爲同成均,許棨爲長湍縣監,韓龍源爲淸安縣監,李肇永爲連山縣監。
兵批,判書朴晦壽病,參判姜時永差祭,參議李是鍊入直進,參知洪龜燮受由在外,左副承旨金公鉉進。大護軍金興根·李憲瑋,副護軍李是遠以上竝單付。
吏批,再政。以李穆淵爲知經筵,尹宗鎬爲濟用判官,宋禹錫爲東部令。
以修撰李濟達牌不進罷職傳旨,傳于黃浩民曰,只推。
以吏曹參議金輔根再牌不進罷職傳旨,傳于尹致秀曰,只推。
金公鉉,以都摠府言啓曰,今日入直內三廳武兼禁軍及軍兵等,當爲中日習射技放,而毓祥宮冬享祭齋戒相値,不得設行之意,敢啓。傳曰,知道。
又以備邊司言啓曰,頃因嶺南年分狀啓,事目災七百結外,不足災五千結,覆啓加劃矣。卽見該監司李景在狀啓,則復陳排俵不得之狀,仍請見減災八百五十四結七十負二束,特許準劃事,更令廟堂稟旨分付矣。事目本自至嚴,年形在所參量,前此所劃,非不優厚,則道臣之至有再請,須涉煩複,而狀辭旣如是懇摯,更以五百結加劃,以示朝家曲軫之意,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深六分。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上冬至單子問安。答曰,知道。
金公鉉啓曰,來二十五日朝參日次矣,敢稟。傳曰,停。
黃浩民啓曰,明日常參·經筵,取稟。傳曰,停。
洪學淵啓曰,行大憲宋冕載,掌令趙徽林,持平任百秀未肅拜,執義成近默在外,掌令權達準,持平洪熙朝呈辭,監察茶時之意,敢啓。傳曰,知道。
傳于黃浩民曰,千歲曆刊進時監董官以下,別單書入。
禮曹,進士覆試來癸卯二月二十二日,生員覆試同月二十四日,生進放榜三月初十日卯時,文科講經,武科覆試同月二十二日,文科會試講畢後間一日,文武科殿試四月初九日,文武科放榜同月十六日卯時,雜科覆試同月十九日,雜科放榜五月十二日辰時。
黃浩民,以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以弘文館言啓曰,下番姑降入直,事甚未安。修撰李濟達,旣有只推之命,與修撰沈宜冕,副修撰曺錫雨,竝卽牌招,以爲推移入直之地,何如?傳曰,允。
又以禮曹言啓曰,今此冬至諸道所封賀箋中,慶尙右兵使吳一善,以應封官兼別軍職,故各爲封進矣。一體看審捧入之意,敢啓。傳曰,知道。
金公鉉,以都摠府言啓曰,副摠管李儒常,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
上在昌德宮。停常參·經筵。
自人定至二十三日開東,灑雨下雨,測雨器水深一寸。
黃浩民啓曰,明日常參·經筵,取稟。傳曰,停。
曺雲承啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
黃浩民啓曰,判尹李穆淵除拜後過三日不爲出肅,依定式推考警責,仍卽牌招察任,何如?傳曰,允。
傳于黃浩民曰,都承旨許遞,前望單子入之。
承旨前望單子入之,徐左輔落點。
傳于曺雲承曰,自卿甌卜,予日注想而已,閱一旬尙無動定,悶菀之極,不覺丙枕之屢興也,卿遂無意於世務國事而然乎?顧今民産日蹶,朝象日卑,凜乎如屋之傾船之漏,不宜伈泄恬嬉,而卿乃雍容自暇,規規於尋常辭受之節,則其與予所翹佇,得無左乎?廟堂之匹休,朝廷之坐鎭,卽惟卿今日所當之地,而予旣托之以股肱,卿當效之以心膂者,豈非君臣上下相須成體之義諦耶?一陽初復,庶品維新,此時企望,較前倍切,玆遣近侍,申諭至意,卿卽命駕,毋更虛徐事。遣史官傳諭于右議政,仍與偕來。
以中官權容鼎議處啓目,傳于曺雲承曰,飭已施矣,分揀放送。
兵曹,以趙存中爲御營中軍。
曺雲承啓曰,行大司憲宋冕載,掌令趙徽林·權達準,持平洪熙朝·任百秀牌不進,執義成近默在外,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝·任百秀牌不進罷職傳旨,傳于黃浩民曰,只推。
以修撰李濟達·沈宜冕,副修撰曺錫雨牌不進罷職傳旨,傳于黃浩民曰,只推。
黃浩民,以弘文館言啓曰,下番姑降入直,事甚未安。修撰李濟達·沈宜冕,副修撰曺錫雨,旣有只推之命,竝卽牌招,以爲推移入直之地,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深二分。
黃浩民啓曰,明日召對,取稟。傳曰,停。
金公鉉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
黃浩民啓曰,卽者副校理徐相敎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂備員間視事頉稟之意,敢啓。傳曰,知道。
金文煥偕來,代以韓鼎瑚爲假注書。
事變假注書金文煥書啓,臣於本月二十二日申時量,敬奉聖諭,馳往傳諭于東部崇信坊樊里契議政府右議政權敦仁所住處,則以爲,臣於前疏,略陳情實,而神精飛越,言辭迷錯,不惟不能仰孚聰聽,批旨之下,乃反以協恭交修之責,期勉而優假之,臣方懍蹙日甚,靡所自措。今又伏奉洊下特諭,開示則極其溫諄,飭勉則益復敦迫,至於偕來之命,卽尤賤臣之萬萬不敢當也。臣若有一分近似,一分堪承者,則恩數若是矌絶,付畀若是隆重,以臣畢生酬報之願,不擇夷險之義,何苦不矢心向前?故爲此逡巡却步,而濫量之災,猶屬臣身,負乘之懼,大關國事,寧孤側席之勤注,難變守株之微諒。聖恩日加一節,臣罪日添一倍,情窮勢迫,鑽地不得,擬將申暴懇苦,恭俟處分,而王人之淹留荒郊,愈切悚仄,亦望亟賜召還,以安私分云矣。臣旣承偕來之命,故姑爲仍留之意,敢啓。傳曰,知道。
以千歲曆刊進時監董官以下別單,傳于黃浩民曰,監董官嘉善金得彦,前正鄭暘賓,敎授卞鍾崙,折衝崔錫冕·安㝡善·金柔,前正全久煥·金勉修·林性薰竝加資,員役·工匠等竝考例施賞。
金公鉉啓曰,行大司憲宋冕載,掌令趙徽林·權達準,持平洪熙朝·任百秀牌不進,執義成近默在外,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝·任百秀牌不進罷職傳旨,傳于金公鉉曰,只推。
以修撰李濟達·沈宜冕,副修撰曺錫雨牌不進罷職傳旨,傳于黃浩民曰,只推。
黃浩民,以弘文館言啓曰,下番闕直,事甚未安。修撰李濟達·沈宜冕,副修撰曺錫雨,旣有只推之命,竝卽牌招,以爲推移入直之地,何如?傳曰,允。
金公鉉,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以司僕寺一二提調意啓曰,南陽監牧官安鼎錫身病猝重,呈狀乞遞,今姑改差,何如?傳曰,允。
義禁府照目粘連,固城前縣令李熙廷矣本府議啓內,統營移貿錢,無端請得,屬之官用,兩年移轉米,加數磨鍊,竝歸私橐,囚供雖諉充逋,繡啓備盡論列,災結之査陳,而擅自入己,分俵之有剩,而不盡出給,尤係不法,難免重勘,以此照律罪,杖七十收贖,告身盡行追奪,徒一年半定配,又三年禁錮,私罪,奉敎依允爲旀,功議各減一等爲良如敎。又照目粘連,柒原前縣監洪在儀矣本府議啓內,牟還之加作取剩,村氓之構罪索賂,已是不法,吏鄕之捧賂差任,軍丁之行賄頉給,俱極可駭,以此照律罪,杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,慶尙前右兵使尹永培矣本府議啓內,秋糴穀之立本取剩,諉以謬例,而輸情無隱,埋還錢之分排追徵,謂補公用,而費辭自明,色落條出庫預取,分還時情債收捧,俱係不法,亦是創聞,其外民畓之割入池中,蓼草之發賣捧價等微瑣之事,有不暇論,而所犯諸條,難免重勘,自有當律,以此照律罪,杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,晴川前別將張養祿矣本府議啓內,船什價之偸食,射砲手之減額,俱係法外,極爲駭然,以此照律罪,杖八十收贖,奪告身三等,私罪,奉敎依允爲旀,功減一等爲良如敎。又啓目,金浦郡守尹膺善原情云云,傳旨問目內辭緣,泛稱遲晩,刑推得情,何如?判付啓,除刑推議處爲良如敎。
金公鉉,以義禁府言啓曰,時囚罪人李熙廷杖七十徒一年半,又三年禁錮照律公事判付內,依允。功議各減一等事,命下矣。李熙廷功議各減徒加杖,杖一百收贖,告身盡行追奪,又三年禁錮,放送之意,敢啓。傳曰,知道。
又以義禁〈付〉言啓曰,時囚罪人尹永培·洪在儀等各杖一百流三千里照律公事判付內,依允,功減一等事,命下矣。尹永培功減一等,杖一百收贖,告身盡行追奪,忠淸道德山縣汲川驛,徒三年定配,洪在儀功減一等,杖一百收贖,告身盡行追奪,忠淸道定山縣楡楊驛,徒三年定配,而以議啓內辭意,具罪目依例發遣府書吏,押送于各其配所,何如?傳曰,允。
副校理徐相敎疏曰,伏以,臣於持被之中,得接家信,則臣母素患痰癖之祟,忽於昨日,因滯闖發,諸般證形,一倍添劇,飮啖全廢,藥餌莫效,委頓床褥,轉側須人,家僮踵至,促臣歸視。臣聞此報,方寸煎灼,按住不得,忙陳短章,徑出禁扄。伏乞聖明,俯垂鑑諒,亟遞臣所帶之職,俾便救護,仍治臣擅離之罪,俾肅朝綱焉。臣無任云云。省疏具悉,爾其勿辭救護。
上在昌德宮。停常參·經筵。
黃浩民啓曰,明日召對,取稟。傳曰,停。
金公鉉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于金公鉉曰,左承旨許遞,前望單子入之,承旨前望單子入之。林永洙落點。
金公鉉啓曰,行大司憲宋冕載,掌令趙徽林·權達準,持平洪熙朝·任百秀牌不進,執義成近默在外,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,抨平洪熙朝·任百秀牌不進罷職傳旨,傳于曺雲承曰,只推。
以修撰李濟達·沈宜冕,副修撰曺錫雨牌不進罷職傳旨,傳于黃浩民曰,只推。
黃浩民,以弘文館言啓曰,下番闕直,事甚未安。修撰李濟達·沈宜冕,副修撰曺錫雨,旣有只推之命,竝卽牌招,以爲推移入直之地,何如?傳曰,允。
以修撰李濟達·沈宜冕,副修撰曺錫雨牌不進罷職傳旨,傳于黃浩民曰,只推。
金公鉉,以兵曹言啓曰,今番新除授廣州中軍成鼎源,不爲下直,徑先赴任矣。事未前有,萬萬駭然。爲先罷黜,令該府拿問處之,何如?傳曰,允。
金公鉉啓曰,廣州中軍成鼎源到任狀啓,已爲啓下矣。初不下直,直爲赴任,事未前有,萬萬駭然。臣之矇未覺察,不勝惶恐,該中軍所當重勘,而本院請推之外,無他可施之罰,何以爲之?敢稟。傳曰,拿處。
金公鉉,以都摠府言啓曰,副摠管朴潤榮,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以御營廳言啓曰,本廳哨官申鳴求身病甚重,勢難察任,改差,何如?傳曰,允。
義禁府啓目粘連,向前尹膺善亦,立栍指路,衆船擧皆利涉,初非護送之不謹,迎風回帆,此舟獨不避險,誠非意慮之所到,本道狀聞,該廳啓辭,俱有可據是白乎矣,臭載旣在掌內,法意有難原貸,以此照律,何如?判付啓依允。
金公鉉,以義禁府言啓曰,廣州中軍成鼎源拿處事,傳旨啓下矣。成鼎源時在任所,依例發遣府書吏,交代後拿來,何如?傳曰,待待命拿囚。
右議政權敦仁疏曰,伏以,臣於泥首屛伏之中,敢附疾聲哀號之義,分濫而情不畢宣,心慌而辭未暇裁,固難望其仰格穹聽,感回淵衷,而批旨誕敷,奬借愈隆,臣乃徊徨臆塞,若窮無歸,不知所以自措也。夫許身於聖明,千載之一遭,仕宦至將相,古人之大榮,苟其德望足以董百官,才猷足以贊萬機,聲明事業,足以鎭雅俗而措盤泰,則自任之地,人所不辭,願忠之情,臣亦同具,何可聞命驚恐,皇皇栗栗,殆若跼高蹐厚,靡所寘身也哉?是則斷然非理也。臣之本末,非但臣自知之,擧世之所共知,殿下之所悉燭也。殿下以臣之爲乃祖之孫,責之以繩武。臣學殖不立,言行無素,家庭有忝厥之譏,州里而無行乎之譽,發跡功令,取容流俗,安有箕喪之彷彿乎?殿下以臣之有內外歷試,許之以宣力,臣材本疎短,智又淺闇,所在藩邑,徒竊廩祿,滾至崇顯,無補絲毫,涓埃之願,頓負初心,安有績庸之可紀乎?夷考平生,實無寸長尺能之可稱述者,而今使之謨謀廟堂,匡濟王室,則是猶寄泰山於蚊背,騁千里以駑蹄,其勢之決不可得,愚者之所易知也。故曰,明主器使,不失其人,君子量分,不隳其職。臣卽三十年朝籍中人也,生死肉骨,與天罔極,磨放頂踵,無地可效。今乃遭此難得之際會,荷此專付之重務,恩言日降,敦飭頻繁,而不思直前擔夯,自甘方命之歸者,臣亦豈全昧感激知遇,圖報萬一之義哉?深恐大累於器使之政,而得罪於量分之戒也。參倚已熟,去就自判,寵禮殊異,而泯若不顧,渥澤淪浹,而蠢若不知,宜然頑然,日煩醻接,而致使奉命之臣,遠留荒郊,臣罪至此,尤無所逃。玆又冒申肝膈,仰瀆聰聽。伏乞聖慈,深加諒察,亟收新命,改卜賢德,以幸國事,千萬懇祝。臣無任云云。答曰,省疏具悉卿懇。予於卿,有必致之心,卿於我,無可辭之義,則何其不諒之甚,而屢控之至此也?予之擢卿而任卿者,非有私好於卿也,卽卿匡弼之才,亮弼之志,重之閱事理鍊時務,足以調劑彌綸,俾我民國,永有所倚賴焉耳。以卿衡度,固當斟量於進退辭受,輕重大小之分,而尙不動念,一例牢讓,無或情志之不相孚,敬禮之不能備歟。予誠思之又思,不得其說,玆煩申複,望有感回,卿勿更事巽牘,卽起膺命。仍傳于曺雲承曰,此批答,偕來史官,更爲傳諭,期於偕來。
判尹李穆淵疏曰,伏以,臣之至拙極劣,百無一能,聖明之所俯燭,同朝之所共諒也。歷試中外,只招濫竽之譏,恬若固有,全昧循墻之義,追惟旣往,未嘗不顔騂而背汗。今又名登廟剡,以京兆尹至蒙特點,恩出格外,尤非臣萬萬夢想攸及,聞命驚惶,五內失守,歷屢日而莫省所以自措也。夫資憲之秩,躋于八座,而班絶庶僚,列於九卿,而位亞三孤,其職也不輕而重,在昔盛際,材彦林立,而進此階者,恒鮮其人,其不宜不問才德功能之如何,而遽使之居此位也審矣。乃以臣無似,忽此簡擢,不少留難,有若節次推遷者然,豈意官方之日壞,至於此極乎?噫,臣之爵秩已濫,志願已足,譬如鼴鼠之腹已滿,駑駘之蹄已穿,苟或憑恃寵靈,貪進不已則天道惡盈,必致過福之災,臣之一身顚沛,固不足恤,而在聖朝器使之道,恐不當若是其苟也。且臣蒲柳之質,自少多病,況今衰邁,日益癃痼,通計一月,殆無一日之安,杜門跧蟄,忽忽無陽界意思,彈束奔走,實難自力,置諸冗散之末,俾效塵刹之報,卽臣平日之至願。玆敢略暴衷懇,仰瀆崇嚴。伏乞聖慈,俯賜諒察,亟收臣新授資級職名,以重公器,以安私分,千萬至祝。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調徐憙淳,副提調徐左輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
黃浩民啓曰,明日召對,取稟。傳曰,停。
金公鉉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而左議政鄭元容無時急稟定事,右議政權敦仁未肅拜,不得來會云矣,敢啓。傳曰,知道。
事變假注書金文煥書啓,臣於本月二十四日申時量,敬奉聖諭,傳諭于東部崇信坊樊里契議政府右議政權敦仁所住處,則以爲,臣連暴情懇,雖出疾痛之必呼,自犯力抗。惟俟威罰之亟加,批旨誕降,聰聽兪邈,許之以匡濟亮弼之才,期之以調劑彌綸之責,驚懍益倍,容措無所。夫大義,天地之所莫逃,至恩,微物之所欲報。臣之平生句當,不過陳就中人,近日蒙被,又是曠絶千古,顧何敢自處偃蹇,不思蹶,而若使臣糜粉身骨,蹈赴湯火,則臣雖無狀,所不敢辭。至於輔相之重,弘濟之功,是豈近似於如臣愚魯者哉?微諒莫變於咫尺,圖報無望於萬一,臣罪至此,萬隕難贖。至若聖批中情志敬禮一節,實非臣所敢晏然承聞者,伏地震越,求死不得。惟願遄被邦憲云矣。臣旣承偕來之命,故姑爲仍留之意,敢啓。傳曰,知道。
黃浩民啓曰,卽見漢城府坐不坐單子,則連四日無緣不坐,詞訟劇地,委屬可悶,當該堂上,竝推考警責,何如?傳曰,允。
林永洙啓曰,卽見刑曹坐不坐單子,則連三日無緣不坐,詞訟劇地,委屬可悶,當該堂上,推考警責,何如?傳曰,允。
又啓曰,行大司憲宋冕載掌令趙徽林·權達準,持平洪熙朝·任百秀牌不進,執義成近默在外,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝·任百秀牌不進罷職傳旨,傳于林永洙曰,只推。
黃浩民,以弘文館言啓曰,下番闕直,事甚未安。修撰李濟達·沈宜冕,副修撰曺錫雨,旣有只推之命,竝卽牌招,以爲推移入直之地,何如?傳曰,允。
金公鉉,以都摠府言啓曰,副摠管朴潤榮,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以訓鍊都監言啓曰,本局把摠孫海振受由下鄕,過限不現,揆以紀律,誠極駭然,爲先汰去之意,敢啓。傳曰,知道。
上在昌德宮。停常參·經筵。
金公鉉,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
黃浩民啓曰,明日召對,取稟。傳曰,停。
林永洙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,坡州牧使金善永下直,長弓一張,長箭一部,片箭一部,筒兒一箇賜給。
傳于尹致秀曰,右副承旨許遞,前望單子入之。
承旨前望單子入之,金輔根落點。
傳于林永洙曰,有其才而無其位,與有其位而無其才者,皆無論已,若其有可爲之才,當可爲之位,而又得可位之時,則雖古名臣碩輔斂退之士,未或有終始辭巽者,蓋以蘊抱之展施,君子之素願也,畀付之對揚,人臣之常節也。此豈非家國有光臣·主兩榮之會哉?卿之以疏以奏,予之以批以諭,亦云屢矣,尙不能挽卿之執而致卿之出,誠淺禮薄,只自慙歎。雖然所任於卿者重故所望於卿者厚,不得不說之詳而勉之切,卿須諒之諒之事。遣承旨傳諭于右議政,仍與偕來。
傳于林永洙曰,偕來史官退去,偕來承旨左承旨進去。
以修撰李濟達·沈宜冕,副修撰曺錫雨牌不進罷職傳旨,傳于黃浩民曰,只推。
黃浩民,以弘文館言啓曰,下番闕直,事甚未安。修撰李濟達·沈宜冕,副修撰曺錫雨,旣有只推之命,竝卽牌招,以爲推移入直之地,何如?傳曰,允。
金公鉉啓曰,行大司憲宋冕載,掌令趙徽林·權達準,持平洪熙朝·任百秀牌不進,執義成近默在外監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝·任百秀牌不進罷職傳旨,傳于金公鉉曰,只推。
義禁府照目粘連,金浦郡守尹膺善矣本府議啓內,立栍指路,衆船擧皆利涉,初非護送之不謹,迎風回帆,此舟獨不避險,誠非意慮之所到,本道狀聞,該廳啓辭,俱有可據是白乎矣,臭載旣在掌內,法意有難原貸,以此照律罪,笞五十收贖,解見任別敍,私罪,奉敎依允爲旀,功議各減一等爲良如敎。
刑曹啓目粘連,永興姜馬甘獄事,謹依判付,問議于大臣,則領議政趙寅永以爲,斷案已經卅載,而道査則非止一再次從輕,曹讞則今又八九分起疑,以此償命,合有服念云。左議政鄭元容以爲,先犯雖自馬甘,加功又有孫伊,而畢竟執定,歸於馬甘,以此疑案,合有參量云矣。大臣之議如此,上裁,何如?判付啓,依回啓施行爲良如敎。又啓目粘連,知禮朴性孫獄事,謹依判付,問議于大臣,則領議政趙寅永以爲,墮胎後麻油唆毒,爲此獄肯䋜,若曰麻油原是誣招則已,如其不然,不可專歸被傷,其在服念,合有審愼云。左議政鄭元容以爲,若被猛踢,則全體無痕可疑也。若致重損,則一朔得延可疑也,罪疑惟輕,實合欽恤云矣。大臣之議如此,上裁,何如?判付啓,依回啓施行爲良如敎。又啓目粘連,天安鄭致仁獄事,謹依判付,問議于大臣,則領議政趙寅永以爲,以法則不容參情,以情則亦難執法,此之謂罪疑也。雖係結案重囚,惟在上裁何如云。左議政鄭元容以爲,斷法則合施盜符之律,原情則宜援竊盜之律,惟在上裁云矣。大臣之議如此,上裁,何如?判付啓,依回啓施行爲良如敎。
上在昌德宮。停常參·經筵。
黃浩民啓曰,明日召對,取稟。傳曰,停。
金公鉉啓曰,合辭許久,事甚未安。除在外外,未肅拜·呈告人員,竝卽牌招,何如?傳曰,允。
左承旨林永洙書啓,臣於本月二十六日申時量,敬奉聖諭,馳往傳諭于東部崇信坊樊里契議政府右議政權敦仁所住處,則以爲,臣辜負之罪,已積邱山,瀆擾之罰,自分嶺海,泥首震懍。惟司敗是聽,又煩喉舌之臣,特宣綸綍之音,威怒之不加而誨飭溫諄,誅殛之不施而期勉隆篤,分義之虧壞,日甚一日,而恩禮之曠絶,愈往愈至,臣亦具秉彝之性,豈全昧事君之義哉?苟有可爲之才,可展之抱,則遇千載所難得之會,荷千載所難被之恩,竭忠盡節,有光家國,卽人臣之至願大榮。臣亦必不爲逡巡却步之計,而小器大受,必覆而已,輕車重載,不敗何爲?況其敗覆,不止於身家,而畢竟僨誤,當在於民國,則與其徒懷感激,終致公餗之覆,無寧自審去就,以全虞旌之守,聖注如此,而頑不蠢動,恩諭如此,而迷不省悟。臣罪冞大,臣情益窮,方擬更入實封,恭俟裁處,而惟願亟收偕來,仍治臣慢蹇之罪云矣。臣旣承偕來之命,故姑爲仍留之意,敢啓。傳曰,知道。
金公鉉啓曰,行大司憲宋冕載,掌令趙徽林·權達準,持平洪熙朝·任百秀牌不進,執義成近默在外,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝·任百秀牌不進罷職傳旨,傳于金公鉉曰,只推。
以修撰李濟達·沈宜冕,副修撰曺錫雨牌不進罷職傳旨,傳于金公鉉曰,只推。
黃浩民,以弘文館言啓曰,下番闕直,事甚未安。修撰李濟達·沈宜冕,副修撰曺錫雨,旣有只推之命,竝卽牌招,以爲推移入直之地,何如?傳曰,允。
又以吏曹言啓曰,今此宗廟朔祭獻官,前承旨李奎鉉塡差,而時無職名,令該曹口傳付軍職,何如?傳曰,允。
兵曹口傳政事,護軍單李奎鉉。
金公鉉,以備邊司言啓曰,卽見統制使李應植所報,則以支放苟艱,請就本營錢軍米中限三千石,特爲許貸補用矣。錢軍米雖與元餉有間,係是緩急所需,則固無以隨請輒施,而屯租漸減而閏需縮,沿耗不足而歲入絀,重閫事情,亦所當念,以二千石特爲貸下,使之取用,其所排年充報之方,依前爲之,而許貸非無已例,元穀自來不敷,前貸未報之前,更無敢煩請,俾圖經遠之意,一體分付,何如?傳曰,允。
又以御營廳言啓曰,本廳千摠任泰錫身病甚重,勢難察任,改差,何如?傳曰,允。
醫官卞鍾協書啓,冬至兼謝恩正使興寅君最應無事作行,本月二十二日午時量,渡江入去爲白乎旀,帶去書員姜碩鉉,因病落後之意,銓次啓達。傳曰,知道。
上在昌德宮。停常參·經筵。
黃浩民啓曰,明日召對,取稟。傳曰,停。
金輔根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
左承旨林永洙書啓,臣於本月二十八日午時量,敬奉聖批,更爲傳諭于議政府右議政權敦仁所住處,則以爲,臣瀝盡肝血,竭其腎腸,罄告本實,無復底蘊者,尙恐聽卑之聰,或有遺察,而庶幾無隱之誠,可望孚格。今伏奉批旨,恩遇又深一節,敦飭冞加一倍,雖古元臣碩德之得於君者,未有逾此,過情之恥,微事尙然,不衷之災,所關,何如?臣乃朝廷間一奔奏小臣也。進退之旅,陳就之力,力有所可堪,則何敢爲退托之念,才有所可逮,則亦豈無自任之願,而非但其力之不堪,從以斲小之,非但其才之不逮,從以傾敗之,的知事勢之必至,而徒思蹶之爲當則是乃自欺之不足而上欺君父,自誤之不足而大誤邦國,思之及此,懍然心寒。於是,不期退托,而自歸退托,雖欲自任,而不敢自任,苟非然者,眷注不其隆歟,付畀不其重歟?臣何故縮伏逡巡,致使恩命,若是屑越,國體去益乖損乎?左右參倚,去就自判,區區寸心,當以不報爲報而已。知臣罪臣,惟在於此,伏地隕越,只願亟被方命之誅云矣。臣旣承偕來之命,故姑爲仍留之意,敢啓。傳曰,知道。
以江原監司張敎根狀啓,洪川縣監李龜夏身死事,傳于尹致秀曰,令該曹口傳差出,催促下送。
以濟州防禦使李源祚狀啓,薦新進上橘果,俱不得如例封進,惶恐待罪事,傳于尹致秀曰,勿待罪事,回諭。
金輔根啓曰,行大司憲宋冕載,掌令趙徽林·權達準,持平洪熙朝·任百秀牌不進,執義成近默在外,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝·任百秀牌不進罷職傳旨,傳于金輔根曰,只推。
以修撰李濟達·沈宜冕,副修撰曺錫雨牌不進罷職傳旨,傳于黃浩民曰,只推。
黃浩民,以弘文館言啓曰,下番闕直,事甚未安。修撰李濟達·沈宜冕,副修撰曺錫雨,旣有只推之命,竝卽牌招,以爲推移入直之地,何如?傳曰,允。
以修撰李濟達·沈宜冕,副修撰曺錫雨牌不進罷職傳旨,傳于黃浩民曰,只推。
尹致秀,以吏曹言啓曰,卽接江原監司張敎根移文,則淮陽府使李賢耆,以省掃事,受由上京,已爲跨朔,尙不還任,見今邑務方殷,曠官可悶,卽速催促下送事爲辭,故自臣曹催促,則身病猝重,不得下去云,其身病旣如此,則有難强令還任,罷黜,何如?傳曰,允。
金輔根,以都摠〈府〉言啓曰,副摠管李儒常以禁衛中軍本營諸將官射會監試事,北營晝仕出去之意,敢啓。傳曰,知道。
右議政權敦仁疏曰,伏以,臣抱萬分難强之情,控再度切迫之懇,臣之日望於殿下者,不啻枯荄之陽春,病穉之乳哺,而天心愈邈,若難階於訴衷,臣罪冞積,更無地於措躬。臣情到此,吁亦窮且戚矣。今臣有一言仰復於殿下者,今日之寘相,是爲臣身乎,爲國事乎?爲臣身乎,則殿下雖渥澤浹於肌膚,陶甄偏於覆燾,大官非可以榮一人之身者,決知不爲是也。爲國事乎,則今有作室於此,斧斤於匠石之園,規矩於公輸之門,無材不理,各當其用,欂櫨扂楔,不相蔽也,楹桷楯櫩,不苟完也。乃以一箇不材之散木,呼邪而登曰,是渠夏之大樑也,殿下必使之易之,爲一屋之樑則易之,爲一國之相則不易也,豈不大可惑矣乎?臣本湖鄕之一措大爾,生長於樵牧之社,優游於禽魚之群,其材則散木之不若也,其用則匠石之不顧也。乾沒田間,志願有限,通籍立朝,亦豈臣所嘗自期也哉?濩落之質,無足以需時,孤弱之植,何望其培達,而滾滾及此,免於大戾者,卽我殿下涵育生成之至恩大德也。臣性素狷滯,病在躁率,臨事則稱裁未周,信心則冥擿不辭,雖微官細務,條例節目之人所易行者,臣則坐於疎謬,動輒瘡疣,政所謂六州之鐵,不能鑄其錯也,其可以處於百僚之右,擔當一國之事,保其不大僨敗乎?臣家世儒素,規橅拙約,父詔兄勖,只有知足安分四字符耳。臣以臣家之人,無能於一氈之守,又濫於百竽之吹,日月推排,外內歷揚,無非涯量之外也。懼家聲之已墜,悼平生之虛負,欲退則聖恩莫報,欲進則咎殃在前,中夜撫枕,氷炭恒交,皓髮如霜,頭顱已判,而分有所不自安,足有所不自知,事又大謬。遂至於此,雖百計已誤於餘年,萬事皆忝其所生,復何敢以誤於身者,上誤國事,忝於家者,仰忝明命乎?至若臣疾病衰朽,顧不暇張皇絮煩,而屢經毒祟,精爽俱脫,筋骸則艱於驅策,聰明則失其使用,家常醻接,人謂癡獃,以如此狀,做如此任,卽恐行不得,而亦猶臣之第二義諦也。所被之眷注罔極,自量則情地無奈,此殆臣命卒之秋也,玆又冒死畢陳。伏乞天地父母,曲加矜諒,亟還新授,仍治臣前後辜負之罪,以勵群工,千萬幸甚。臣無任云云。答曰,省疏具悉卿懇。予之企待於卿者固切矣,敦飭於卿者亦竭矣。而卿之辭疏,又至於三,中書之規例已備,廟堂之機務方劇,卿何不勉回初心,用副至意,而一向退托,虛度時日,上下相持,徒煩往復乎?在予則務盡敬禮,以孚感爲期而已,在卿則克思眷注,以贊襄自任而已,此箇義諦,恐加減他一半分不得矣。予不多誥,卿須深量。仍傳于尹致秀曰,此批答偕來承旨傳諭,期於偕來。
上在昌德宮。停常參·經筵。
金輔根,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
黃浩民啓曰,明日召對,取稟。傳曰,停。
金輔根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于尹致秀曰,卿之三疏以前,尙可謂鄭重於禮讓,三疏之後,又豈有持疑於去就,而牢定確守,殆若防限之不可移易者,誠是說不去而究不得也。卿本非草野疎逖之蹤,卽是朝廷崇顯之地,則今日三事之任,不過一階之進,特與卿大夫具僚,擔着不同耳。至於民國之憂,君臣之義,豈有異哉?然而在前則夙夜勵翼,在今則終始避巽,亦或有夷險燥濕,揀擇難易之分數而然乎?世道之難平,俗尙之漸下,民心國勢之收拾維持,固如卿前後控辭,而惟其如是也。故擇之而任之,委之而望之,實在於卿也。卿若以古人開誠布公,集思廣忠,自期而自勉,則又何其自劃爲也。惟卿念哉事,偕來承旨更爲傳諭,期於偕來。
金輔根啓曰,行大司憲宋冕載,掌令趙徽林·權達準,持平洪熙朝·任百秀牌不進,執義成近默在外,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝·任百秀牌不進罷職傳旨,傳于金輔根曰,只推。
吏曹口傳政事,以李敏翼爲洪川縣監。
黃浩民,以弘文館言啓曰,下番闕直,事甚未安。修撰李濟達·沈宜冕,副修撰曺錫雨,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接宜寧幼學朴明秀所志,則以爲,族孫重輅,嫡妾俱無子,以其同姓六寸弟昌伯第二子斗衡,欲爲繼後,兩家諸族,相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長朴明秀所訴旣如此,依定式朴昌伯第二子斗衡,立爲朴重輅之後,何如?傳曰,允。
金輔根,以都摠府言啓曰,副摠管李儒常,以禁衛中軍,本營諸將官射會監試事,北營晝仕出去之意,敢啓。傳曰,知道。
又以義禁府言啓曰,濟州牧使李源祚狀啓內,大靜縣監安允沆罪狀,令攸司稟處事,啓下矣。安允沆時在任所,依例發遣府羅將,交代後拿來,何如?傳曰,待待命拿囚。
上在昌德宮。停常參·經筵。
藥房提調徐憙淳,副提調徐左輔啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
黃浩民啓曰,明日召對,取稟。傳曰,停。
金公鉉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而左議政鄭元容,無時急稟定事,右議政權敦仁未肅拜,不得來會云矣,敢啓。傳曰,知道。
傳于黃浩民曰,禮房承旨馳詣宗廟·景慕宮,奉審摘奸以來。
左承旨林永洙書啓,臣於本月二十九日未時量,敬奉聖諭,更爲傳諭于東部崇信坊樊里契議政府右議政權敦仁所住處,則以爲,臣三瀆崇嚴,而天心莫回,五奉聖諭,而恩遇冞加。顧臣平生,不過奉令承敎,趨走爲恭而已。卽何敢坐徼寵禮,一味偃蹇,有若依樣大官備例中書,而甘自陷於力抗之科哉?夫歇後非大誤之目,而尙曰時事可知,伴食非專責之地,而猶擇坐鎭之才,臣風裁則無足以坐鎭,庸愚則有甚於歇後,畢竟關係,則又不止於一身之昌披,而乃反以難平之世道,漸下之俗尙,收拾不得之民心國勢,付畀於臣,望能於臣,臣寧冒誅殛,不敢蠢動者,政以擔着之重大,異於具僚,而勵翼之責,逈殊於前日也。臣雖無狀,斷斷豈有夷險燥濕之可擇乎?舟楫以濟川,而非利材則致其傾覆,鹽梅以調羹,而非良手則失其酸鹹。每念及此,不寒而栗,雖欲進身而不可强也,臣罪至此,益無所逃云矣。臣旣承偕來之命,故姑爲仍留之意,敢啓。傳曰,知道。
傳于尹致秀曰,顧予菲誠,無足以勉回卿心,而在卿追先之義,體國之誠,豈可一向以辭免爲節乎?況卿因此去就,許久棲屑於荒郊雨雪之餘者,尤非予不遑自寧者也。卿須更加裁量事,偕來承旨,更爲傳諭,期於偕來。
左承旨林永洙書啓,臣於本月三十日未時量,敬奉聖諭,更爲傳諭于東部崇信坊樊里契議政府右議政權敦仁所住處,則以爲,臣以情則窮若無歸,以罪則法固難貸,而聖度天大,惟務包容,恩諭日降,冞紆寵待,注意之勤,溢於十行,求助之盛,急於一日。臣是何人,以若去就,致煩聖慮,屢費辭敎,至此之過重乎?懍蹙兢恧,死有餘咎,臣欲更事呼籲,則天聽愈邈,一向泯默則臣分愈觖。臣亦到此,不知自措。只有攀棄四維,冒登前席,畢陳至懇,恭俟恩諒而已。第臣驚隕震越之餘,舊病添劇,姑無殫束之望,稍加將息,庶可自力,而近侍之臣,陋地相守,尤是臣惶阨難進之端,伏願先卽收還云矣。臣旣承偕來之命,故姑爲仍留之意,敢啓。傳曰,今見附奏,大臣將不日簉朝,爲國事萬幸,而旣以偕來相守爲難云,卽命還入,俾得安心。
金公鉉啓曰,行大司憲宋冕載,掌令趙徽林·權達準,持平洪熙朝·任百秀牌不進,執義成近默在外,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝·任百秀牌不進罷職傳旨,傳于金公鉉曰,只推。
以修撰李濟達·沈宜冕,副修撰曺錫雨牌不進罷職傳旨,傳于黃浩民曰,只推。
黃浩民,以弘文館言啓曰,下番闕直,事甚未安。修撰李濟達·沈宜冕,副修撰曺錫雨,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接咸鏡監司趙冀永狀啓謄移,則本道來癸卯式監試初試入格人中,德源儒生南錫耇,生母喪闋服之前,冒赴參榜,其罪狀請,令該曹稟處云,而當自刑曹照律稟處矣。原榜目中爲先拔去,付標以入之意,敢啓。傳曰,知道。
金公鉉,以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
上在昌德宮。停常參·經筵。
黃浩民啓曰,明日召對,取稟。傳曰,停。
金公鉉啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道。
林永洙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,黃海兵使沈能俊下直,長弓一張,長箭一部,片箭一部,筒兒一箇賜給。
林永洙啓曰,左副承旨金輔根,今日不爲仕進,卽爲牌招,何如?傳曰,允。
傳于黃浩民曰,禮房承旨馳詣受香所,奉審摘奸以來。
禮曹,來癸卯年正朝朝賀時應行節目,參考前例磨鍊爲白去乎,依此擧行,何如?判付啓,權停爲良如敎。
金公鉉啓曰,行大司憲宋冕載,掌令趙徽林·權達準,持平洪熙朝·任百秀牌不進,執義成近默在外,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝·任百秀牌不進罷職傳旨,傳于金公鉉曰,只推。
以左副承旨金輔根牌不進罷職傳旨,傳于黃浩民曰,只推。
以慶尙監司李景在狀啓居昌府民家失火事,傳于黃浩民曰,聞甚矜惻,元恤典外,別加顧助,結構奠接之方,廟堂措辭分付。
黃浩民,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
以修撰李濟達·沈宜冕,副修撰曺錫雨牌不進罷職傳旨,傳于黃浩民曰,只推。
黃浩民,以弘文館言啓曰,下番闕直,事甚未安。修撰李濟達·沈宜冕,副修撰曺錫雨,旣有只推之命,竝卽牌招,以爲推移入直之地,何如?傳曰,允。
又以漢城府言啓曰,今壬寅年獻民數時,京中及八道戶口摠數,抄錄入啓,而濟州三邑民數,姑未上來矣。海島之往來遲速,有難預料,不得一時磨勘,此則待其入來,追後添錄之意,敢啓。傳曰,知道。
金公鉉,以都摠府言啓曰,副摠管朴潤榮,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以司僕寺一二提調意啓曰,本寺判官李用觀,今已箇滿矣。本寺收逋釐整之事,難付生手,姑爲仍任,何如?傳曰,允。
又以義禁府言啓曰,全羅監司徐箕淳狀啓內,呂島前萬戶禹弘儉罪狀,令攸司稟處事,啓下矣。禹弘儉,今方待命,拿囚之意,敢啓。傳曰,知道。
義禁府啓目,呂島前萬戶禹弘儉原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,羅州兼任長城前府使金晉敎原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,礪山府使金達鍊,臨陂縣令沈宜益等原情云云。傳旨問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。
上在昌德宮。停常參·經筵。
金公鉉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
黃浩民啓曰,明日召對,取稟。傳曰,停。
林永洙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨尹致秀,今日不爲仕進,卽爲牌招,何如?傳曰,允。
又啓曰,假注書李鼎信,身病猝重,勢難察任,今姑改差,何如?傳曰,允。
備忘記,鐵原都護府使柳永魯下直,長弓一張,長箭一部,片箭一部,筒兒一箇賜給。
金公鉉,以禁衛營言啓曰,卽者外山禁松牌將進告內,去夜司寒壇祭擧行,下屬輩持炬往來之際,火落莎草,延燒不甚大段,而卽地撲滅云。故使之摘奸,則紅箭門內被燒莎草,長爲八步,廣爲七步之意,敢啓。傳曰,知道。
黃浩民,以司寒祭獻官言啓曰,昨日初昏,臣與諸執事食暇之頃,忽見炎氣出於壇西,萬萬驚悚。急往看審,則枯莎延燒,風勢甚烈,犯及壇上,始得撲滅,仍卽修掃,待時行祀是白乎所,出火根因段,憲府吏李順榮,以手炬過壇下是白如可,炬燼飄落,以至於此,而所謂壇直諸漢,一不等待,以致共力之未卽周旋,臣之不能先事檢飭,惶恐待罪,敢啓。傳曰,知道。
林永洙啓曰,卽見司寒祭獻官宋宗洙書啓,則昨日初昏,壇西失火,延及壇上,始得撲滅云。享祀法意,何等愼重,而有此意外之患,事未前有,萬萬驚駭,不能檢飭之獻官,東氷庫官員祭監,竝所當重勘,而本院請推之外,無他可施之罰,何以爲之,而當初失火之下吏,不卽待令之壇直等,竝令該曹,照法嚴繩,何如?傳曰,允。竝拿處。
以修撰李濟達·沈宜冕,副修撰曺錫雨牌不進罷職傳旨,傳于黃浩民曰,只推。
金公鉉,以弘文館言啓曰,下番闕直,事甚未安。修撰李濟達·沈宜冕,副修撰曺錫雨,旣有只推之命,竝卽牌招,以爲推移入直之地,何如?傳曰,允。
林永洙啓曰,行大司憲宋冕載,掌令趙徽林·權達準,持平洪熙朝·任百秀牌不進,執義成近默在外,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝·任百秀牌不進罷職傳旨,傳于林永洙曰,只推。
以右承旨尹致秀牌不進罷職傳旨,傳于金公鉉曰,只推。
以修撰李濟達·沈宜冕,副修撰曺錫雨牌不進罷職傳旨,傳于金公鉉曰,只推。
傳于金公鉉曰,右相明日簉朝云,爲國事萬幸,初五日次對,進定於明日。
林永洙啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
金公鉉,以禮曹言啓曰,以司寒壇壇內失火,司寒祭獻官,東氷庫官員祭監請勘事,政院啓辭,竝拿處事,命下矣。莫重壇內,有此失火之擧,極爲驚駭,而時値冬節,勢無以改莎,分付漢城府,申飭該部,姑以乾莎,蓋覆燒痕,修改之役,待開春使之擧行,何如?傳曰,允。
又以兵曹言啓曰,每都政,新資五窠,例爲差出,而今番營將中軍,姑無準二十朔者,雖未滿朔數,依例推移內遷,何如?傳曰,允。
又以都摠府言啓曰,都摠管韓鎭庭,以同知義禁府事,本府坐起,晝仕出去之意,敢啓。傳曰,知道。
又以兵曹言啓曰,同知中樞府事李希泌,宣傳官李南軾,五衛將金達衡·尹用善·鄭岐達·柳宗謹,景福宮衛將金漢奎·趙鎭基,慶熙宮衛將石啓郁·千再澈,俱以病難供職,呈狀乞遞,竝改差,何如?傳曰,允。
又以摠戎廳言啓曰,本廳左部千摠李容純,身病甚重,勢難察任,改差,何如?傳曰,允。
義禁府啓目粘連,向前禹弘儉亦,配囚不善防守,至於逃躱,而未卽跟捕者,揆以法綱,極爲駭然,以此照律,何如?判付啓依允。又啓目粘連,向前金晉敎亦,今此礪山穀臭載之失,竟爲羅州船晩發之罪是白乎矣,佩隣邑七日兼符,督諸船一時齊發,囚供自明,不無可據兺除良,當初晩裝,亦由事勢之不獲已是白乎乃,揆以法例,不可全恕,以此照律,何如?判付啓依允。又啓目粘連,向前金達鍊段,船到最早,雖無淹滯之失,穀旣臭載,難免操束之疎,揆以法例,不可全貸是白遣,沈宜益段,添載旣在他船,石數亦且不多,則固不可以臭載爲罪,而參以法意,有難全貸,竝只以此照律,何如?判付啓依允。
上在昌德宮。停常參·經筵。
黃浩民啓曰,明日召對,取稟。傳曰,停。
林永洙啓曰,行大司憲宋冕載,掌令趙徽林·權達準,持平洪熙朝·任百秀牌不進,執義成近默在外,監察茶時之意,敢啓。傳曰,知道。
徐左輔啓曰,左副承旨金輔根,今日不爲仕進,卽爲牌招,何如?傳曰,允。
傳于金公鉉曰,大臣·備局堂上引見。
李鼎信改差,代以金翊鎭爲假注書。
金翊鎭在外,代以李東爲假注書。
傳于尹致秀曰,藥院都提調許副。
傳于尹致秀曰,朴鎬壽,水原判官擬入。
傳于黃浩民曰,玉堂竝許遞,今日政差出。
黃浩民啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
尹致秀啓曰,卽見全羅監司徐箕淳狀啓到院者,則右水使趙存卿之卿字,誤書以敬字。奏御文字,何等審愼,而如是錯誤,事甚疎忽,不可無警,推考,何如?傳曰,允。
尹致秀,以吏批言啓曰,內醫院都提調,今當差出,而大臣只有二人,以二望擬入之意,敢啓。傳曰,知道。
有政。吏批,判書趙秉鉉牌招不進,參判徐英淳進,參議未差,同副承旨黃浩民進。啓曰,小臣獨政未安,何以爲之?敢稟。傳曰,仍爲之。又啓曰,玉堂東壁,今當差出,而擬望之人乏少,外任竝擬,何如?傳曰,允。以徐有薰爲應敎,南秉哲爲副應敎,柳興奎·任百秀爲校理,金炳奎·金應均爲副校理,李㘾·金基纘爲修撰,李經在·李豊翼爲副修撰,李穆淵爲刑曹判書,柳相弼爲參判,李源達爲參議,權敦仁爲內醫都提調,朴岐壽爲知經筵,金箕晩爲同義禁,尹致謙爲同春秋,趙秉恒爲淮陽府使,金相稷爲咸平縣監,張晦根爲孝昌墓守衛官,朴鎬壽爲水原判官。司僕判官李用觀仍任事承傳,贈吏參李義常贈吏判例兼,贈吏議李昌中贈吏參例兼,贈僕正李顯猷贈吏議例兼,以上判尹李穆淵三代。
兵批,判書朴晦壽進,參判姜時永病,參議李是鍊入直,參知洪龜燮受由在外,右副承旨金公鉉進。以朴岐壽爲知事,金興根爲都摠管,李穆淵·徐相五爲副摠管,李儒常爲同知,柳勉儉爲宣傳官,張寅植·具性喜·李德熙·李南輔·趙述永爲五衛將,朴勝圭爲忠翊將,朴民煥爲忠壯將,梁柱三爲左捕從,李運秀爲右捕從,李玄大爲廣州中軍,申錫範爲南陽監牧官,張時豊爲威鳳別將。上護軍洪敬謨·朴岐壽,護軍洪學淵·李希泌,副護軍曺雲承·朴容壽·李南軾,副司直金英根·金穰根·洪翼燮·成好謙·金相稷·徐相敎,副司果沈宜冕·李濟達·趙龜夏·曺錫雨,以上竝單付。前虞候孫海振今加折衝加資事,承傳。
吏批,再政。以權憲八爲持平,金興根爲判尹,兼華寧殿令單朴鎬壽。
兵批,再政。以李存敬爲同知,柳冀重·朴宗瑱爲訓鍊僉正。同知三單張寅植·具性喜·李德熙副護軍孫海振,都摠管單李穆淵。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝·任百秀牌不進罷職傳旨,傳于林永洙曰,只推。
黃浩民,以禮曹言啓曰,今初五日行崇陵忌辰祭,本陵兩官,當爲備員,而別檢張仁遠,身病猝重,無以進參云。今姑改差,其代卽令該曹,以在京無故人口傳差出,以爲備員將事之地,何如?傳曰,允。
吏曹口傳政事,以許傳爲崇陵別檢。
林永洙,以刑曹言啓曰,承政院啓辭內,卽見司寒祭獻官宋宗洙書啓,則昨日初昏,壇西失火,延及壇上,始得撲滅云。享祀法意,何等愼重,而有此意外之患,事未前有,萬萬驚駭。不能檢飭之獻官,東氷庫官員祭監,竝所當重勘,而本院請推之外,無他可施之罰,何以爲之,而當初失火之下吏,不卽待令之壇直等,竝令該曹,照法嚴繩,何如?傳曰,允。竝拿處事,命下矣。壇壝失火,萬萬驚悚,而律無定條,謹依大明律山陵兆域內失火之文憲,府下吏李順榮,決杖八十後,江原道襄陽府,徒二年定配所,卽爲押送,壇直崔再孫·金五雲·趙貴文·蔡彭植·全石崇等,竝依不應得爲而爲之事理重之文,各決杖八十度,懲礪放送之意,敢啓。傳曰,知道。
義禁府照目粘連,礪山府使金達鍊,臨陂縣令沈宜益等矣本府議啓內,金達鍊段,船到最早,雖無淹滯之失,穀旣臭載,難免操束之疎,揆以法例,不可全貸是白遣,沈宜益段,添載旣在他船,石數亦且不多,則固不可以臭載爲罪,而參以法意,有難全貸,竝只以此照律,罪各笞五十收贖,解見任別敍,竝只,私罪,奉敎依允爲旀,竝只功減一等爲良如敎。又照目粘連,羅州兼任長城前府使金晉敎矣本府議啓內,今此礪山穀臭載之失,竟爲羅州船晩發之罪是白乎矣,佩隣邑七日兼符,督諸船一時齊發,囚供自明,不無可據兺除良,當初晩裝,亦由事勢之不獲已是白乎乃,揆以法例,不可全恕,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,呂島前萬戶禹弘儉矣本府議啓內,配囚不善防守,至於逃躱,而未卽跟捕者,揆以法綱,極爲駭然,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又啓目,司寒祭獻官宋宗洙,東氷庫別提崔璜,別檢李寅鳳,祭監監察趙泳等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
刑曹啓目粘連,茂長崔之岳獄事,抱腹氣塞,痕損緊重,執䯻足踢,證招明的,兇身之云以關數,無異自服,則王法之自有當律,不可得逭,訊推得情,何如?判付啓依允。又啓目粘連,珍島車行烈獄事,醉鬨非曰用意,殞絶緣何所祟,右膝接胸之供,便是自服,築胸我死之說,可知重傷,訊推輸款,何如?判付啓依允。又啓目粘連,臨陂金石之獄事,踢打俱重,而實因互換,檢覈至三,而衆招呑吐,更令道臣,嚴覈得情,何如?判付啓依允。
全羅監司徐箕淳疏曰,伏以臣,以百不猶人之姿,叨萬不近似之任,觸事生疣,無往非罪,才具不足於剸理,而事務最稱其繁氄,蚊負重而驢技殫矣。早晩僨誤,其理的然,畢竟辜溺,自知無倖,乃於今番執災修啓之事,而臣之不職,益無所逃其罪矣。民事維棘,而災案之檢勘晩時,簿書有期,而啓本之登徹違限,追訟愆尤。惟譴何是俟,聖度包容,特紆寬典,越俸薄勘,非罰伊恩,臣雖仰戴洪造,攢手祝天,而私心惶恧,愈往愈甚,顧何敢憑恃寵靈,謂已輕勘,自同無辜,晏然於職次乎?且臣素患積聚之證,卽其宿抱貞痼之疾,無時發作,動輒肆劇,而楡景漸邁,病委日趨於駸駸,蒲質易謝,衰相已備於厭厭,血涸眠減,胃敗食阻,精爽昏耗,形殼徒存,尋常署判,尙多委閣,勉强抖擻,未免顚謬,妨功害事,有百其端,跋前躓後,一切由此。近又冬令轉深,日候乖適,宿祟忽闖,諸疾隨現,脾肺俱虛,木賊之危證已兆,薑附驟灌,熱治之劫劑罔功,宛轉床玆,呻囈無省,藩寄爲養病之地,公堂成刀圭之所。臣雖淟涊,人謂斯何?爲臣之計,莫如早卽解歸,安心調治,復尋生路,歌詠聖澤,庶幾爲不報之報矣。疾痛之呼,未暇緩聲,玆敢悉暴衷懇,仰瀆崇嚴。伏望聖慈,特垂矜憐,諒臣病之不可自强,察臣言之非出假飾,將臣見職,亟行鐫免,使重任無曠,賤分獲安,臣不勝大願。臣無任云云。答曰,省疏具悉。向來廟飭,卽係事體所關,豈可以此爲引乎?卿勿更辭。
壬寅十二月初三日辰時,上御熙政堂。大臣備局堂上引見入侍時,右副承旨金公鉉,假注書羅時鏞,事變假注書韓鼎瑚,別兼春秋鄭基世·金益文,左議政鄭元容,右議政權敦仁,行禮曹判書徐憙淳,兵曹判書朴晦壽,戶曹判書李光正,漢城判尹李穆淵,訓鍊院都正任聖臯,同知中樞府事柳基常,行護軍趙秉龜·洪在喆,校理成好謙,以次進伏訖。上曰,史官分左右。元容等進前奏曰,近日日氣,以節候觀之,可謂不寒,而此時將攝,尤難適宜,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。元容曰,鼎席不備,想望之餘,簡在聖心,賢德登庸,右相今爲簉朝,國事甚幸矣。上曰,次對爲之。元容曰,頃因湖西左道暗行御史李經在別單,鎭川田稅之納于可興倉者,移納於稷山桂陽浦·溫陽稅大同,輸納于牙山漕倉,冗費夥多,郡民不願,自今由中方浦,自本郡直納事,竝令道臣,具意見詳察狀聞後稟處之意,草記行會矣。卽見該監司金鼎均狀啓,則枚擧各該邑守令所報以爲,鎭川田稅,今若移納於稷山桂陽浦,則捨遠取近,雖若便宜,可興倉,則以其站船,本無船價,桂陽浦,則必有船價條結斂之擧,與其可斂,毋寧仍舊,溫陽田稅,則漕納時,奸竇日滋,冗費歲增,一石所入,至爲三十斗,今若直納,則旣無濫入,自有餘裕,該郡田稅,自壬寅條爲始,勿屬漕倉,直爲賃船上納事,請令廟堂稟處矣。鎭川田稅之移納桂陽,比可興,雖有程道便近之效,若其船價創行之弊,反爲結民加斂之害,邑報營啓,皆願仍舊,此則置之,溫陽田稅事,牙山則以漕法愼重,溫陽則以民弊爭難,兩說各有依據,而溫陽,本以弊弊之邑,今有汲汲之慮,凡係懷保之方,何憚更張之擧,詳見道臣所論,則戊辰雖有釐正之事,而弊復自生,天安亦行直納之規,而例可旁援,浦口近,不輸納爲便,冗費減而民力當紓云矣。然而漕倉設施,法意本重,不可以一邑論報,遽議變通,下詢諸有司及掌賦之臣處之,何如?上曰,戶判有司堂上之意,何如?光正曰,爲弊之源,道伯之査啓旣備,方便之策,大臣之論奏甚當,今許以自本邑直納,臣亦無異見矣。在喆曰,漕倉法意,本自嚴重,固無以遽議通變,而至若溫陽事,邑勢民情,漸至末如何之境云。繡單道啓,必有斟量,此若許施,而在公稅,旣無所損,在該郡,受其效益,則不當以更張爲難。臣亦無他見,而漕轉之發船上納,皆有定限。今或以該邑直納,任其遲速,又非重漕政之意,趁貢津漕船到泊京江,使之一體來納,而如過一朔,則自該曹執奏,該倅則施以先罷後拿之典,常時不飭之道臣,亦爲論責事,著爲恒式,恐好矣。上曰,依爲之。元容曰,今當京察之期,守令多窠,今將差代矣。人主居深宮廈氈之上,閭里田野之情狀,旣不能以親行而躬閱,耳聞而目覩,故分置親民近民之官,所以行吾敎而施吾政也。其人之臧否廉貪,一境之慘舒,衆民之休戚係焉。自三代以降,歷代少康之時,致治之要,惟是崇吏術尙吏治也。漢宣帝拜刺史守相,輒親見問,退而考察所行,唐宣宗諭建州刺史曰,爲政善惡,朕皆知之,勿謂其遠,此階前則萬里也。宋神宗每思選任之善法,謂文彦博等曰,以祖宗之生靈,付庸人,常痛心疾首,蓋人主辨別人才,而愼重於簡選之際,周察政治,而明照於遐遠之地,故掌其選者,先言在上之明鑑,居其官者,常懼咫尺之臨視,選不敢容私,吏不敢爲非,苟不如是,則先儒所云後世人主,選任守令,一體付之銓曹,銓曹一切付之資格,上之人略不有所甄別,此郡邑所以少循良之政者也。今我殿下,誠心愼重,考察治理,若不如古昔哲辟之爲,而每當六臘之政,上下只以擇守令三字,作爲例語而止,則何可望責實之政,實用之效乎?臣伏覩純祖親摠以後,一念民生,晝宵孜孜,令各州縣,條奏民瘼,以救恤安保之策,屢詢於筵席,其時廟堂之對揚回奏者,亦惟曰擇守令而已。其後屢施懲勸之政,常軫數遞之爲弊,亦多久任而責成,三紀之間,民皆安業,於休盛哉。伏願殿下,鑑歷代之事,體文祖之德,聖志先定,實心爲民,州縣之治不治,恒留聖聰,記其姓名,以備黜陟之政,守令之擇不澤,常注宸思,察其檢擬,悉燭得失之狀,則掌選之部,何敢一毫循私,司牧之官,何敢恣行不法乎?先以責難之義,敢附陳勉之言,伏望益加戒飭,俾有實效焉。上曰,依爲之。元容曰,詞訟衙門,專掌都民之事,自前另擇時望,不許數遞矣。近來秋曹·京兆堂上,遞拜頻數,而無故日,亦多癈坐,瘝曠如此,寧不可悶?日前坐不坐,單子至有喉院察推之擧,此不可例警而止,竝捧現告,施以重推之典,見今歲暮寒祁之時,凡屬聽理,尤不宜久滯,以此申飭於刑曹·漢城府,何如?上曰,依爲之。元容曰,我朝專尙敦厚,優待臣工,凡朝官之因罪就理者,或有衰老及疾病人,如當滯囚之時,輒許保放調治,而仍致蕩然,殆無限節,間因無端圖便者之飭令,今則竝與實病而一切防塞,此不可無隨時闊狹之政,此後則觀其病勢,依舊例草記保放之意,分付金吾,亦令政院知悉,因此而有所奏者,議處啓下之後,若連値齋日,滯囚可悶,在正廟朝翼考代理時,多有議處當日鱗次照律之例,此不可援而擅行之事,而此後議處後値齋之時,則因其議坐待啓下,仍爲照律,恐合仰法昔日恤囚之聖念,故敢此仰達矣。上曰,依爲之。元容曰,纔以衙座勿曠事,請飭法司矣。秋判聞有實病難强云,今姑許遞,與參判·參議未差之代,政官牌招,開政差出,何如?上曰,依爲之。元容曰,催科方張之時,守令不宜曠官,受由上京人,使之催促下送,未下直守令,亦令不日內辭朝,何如?上曰,依爲之。元容曰,己亥年鏡城·富寧前後八守令,以還逋事,竝爲拿勘,自該府竝施始逋之律,而配錮之矣。其中依法典免配者,旋因赦典蕩敍,年限已滿者,亦爲照例分揀,而其餘四人,遇赦蒙宥之後,錮律尙今自在矣。臣於待罪北藩時,聞鏡·富兩邑,積有流逋,而自甲午至戊戌之間五年,五倅未捧,各有多寡,此與始逋有間,況有年前大臣,請以還逋未捧者,分石數勘律之奏乎?今此四倅中,聞有身故者云。禁錮之律,合有參量之道,與前判官睦仁培·張龍八·朴承輝,一體施行似好,敢此仰達矣。上曰,竝蕩滌敍用,可也。元容曰,前判書朴岐壽,行大護軍金興根,竝備局堂上還差,金興根湖西句管,漢城判尹李穆淵湖南句管,行護軍趙秉龜關北句管堂上差下,兵曹判書朴晦壽有司堂上,行護軍洪在喆貢市堂上差下,使之察任,何如?上曰,依爲之。敦仁曰,臣於日昨附達,略陳迫塞之情,而辭意已竭於叫閽,進退有甚於觸藩,到此區區之望,欲借方寸之地,畢暴咫尺之守,而今日之恧蹙皇懍,一倍於縮伏荒莽,蓋不知措躬之所也。臣之前後瀝血苦懇而不知止者,豈爲臣一身之狼狽哉?實爲朝家擧措之顚倒,一世群情之拂鬱耳。夫寘相,是何等重典也?雖國家寧謐,民勢歡樂,上下熙熙,無所猷爲之時,不寘相則已,寘之則不容不審擇,審擇則當歷擧朝廷,博採物議,拔於衆望之中,寘之具瞻之上,然後無損於國體,不咈於人心,而始可以得輔相之人,責輔相之任也。今乃不然,不詢於廟堂,不採於朝廷,倉卒中旨,名以拜相,而其人則乃萬萬無似,萬萬不肖之賤臣也。其爲國體之虧乖,人心之嗤點,已無餘地,將何以處之三事之列,授以夾輔之責乎?況今國事板蕩,艱虞溢目,聖諭所云有百可憂,無一可恃者,業已洞悉之,則雖使房杜秉,韓富調鼎,猶懼其不濟,乃於如此極艱之會,以如此至庸之臣,作如此莫重之官,爵秩之淆濫,名位之玷累,姑未暇論,殿下獨不念國事之罔涯,民命之倒懸乎?苟使臣,有一分可堪之才,一分可濟之策,則臣受兩朝不世之遇,荷殿下特達之知,欲報則天地罔極,願忠則湯火不辭,況自承非常之命,際會,何如,眷注,何如?恩言銘骨,榮極曠代,渥澤淪肌,感結來生,以臣塵刹之願,陳就之誠,安敢不蹶趨承,鞠瘁爲期,而一出之後,僨誤在前,欲報恩而終歸未報,欲盡忠而反爲不忠,其勢之灼然易見也。未報之恨,不忠之罪,只屬臣身,誅殛固甘,而國事緣臣而益敗,民命由臣而益困,則臣雖萬戮,何補於國?臣旣自知其必如是,而不存量入之戒,只懷感激之衷,終至於莫可收拾,天下寧有如此人哉?思慮已深,參倚亦熟,及今斥免,猶可謂不遠其復。伏乞更加三思,亟賜諒退,改卜賢德,以幸國事焉。上曰,卿已肅命,甚以爲幸,又何辭免乎?敦仁曰,臣方衷情震蹙,何敢有所陳達,而竊有憂愛之深,不容泯默而退矣。臣之間違前席,幾滿半載,不審殿下學工,有將就之益歟,講對有頻繁之效歟?推而達於施措猷爲之間,而有廓然奮發,卓然立志之喜歟?臣雖未敢詳知,以聲施於外者言之,恐未然也。夫匹夫相別,當云三日刮目,況半載之久,寸陰可惜乎?此臣之不能不悵然觖望者也。每擧學問二字,人必謂高遠難行之事,不免有暴棄前却之弊,而切且近者,莫如學問,故曰切問而近思,其所以切且近云者,只求於身與心故耳。如臣愚昧,何所知識,而亦嘗有承聞於家庭者,臣之先祖臣尙夏,當肅廟盛際,溫宮幄對,乃君臣際會之初,而其所陳之言曰,天下萬事,無一不本於人主之一心,治心之道,莫如誠正。昔我孝宗大王,每以誠意正心,爲學問之主而熟講之,誠正之學,自是殿下家法也,縷縷仰勉,而輒蒙聖祖嘉納矣。夫心乃一身之主宰,而衆理具焉,萬事應焉,近以一日萬機,遠以四海兆民,皆此心之所擴推也。故心不正而萬事之得正者,臣未之聞也,心一正而天下之不治者,亦未之聞也。善惡之幾,分於毫忽,而安危之形,判若天壤,天下萬事之本於人主一心者此也。心體本虛,變化無常,不操則放,不直則偏,操而直之,乃所謂正心也。雖有省察操存之工,若無眞實戒懼之力,則幽獨之際,期漫已生,故每於此心發出之時,恒存無妄閑邪之念,乃所謂誠意也,誠正爲治心之要者此也。學問初非別件事物,只是這箇道理,其所以切近如此,曷嘗有高遠難行哉?然而曰誠曰正,非言語拾取之也。多讀聖賢之書,深究性命之原,然後可以知此理而行此道。從古帝王之以講學爲本者,爲其治國卽本於治心,而治心非講學莫可也。夫以我兩聖朝之盛德大業,固若無待於講學,而隻日不虛於引對,晉晝克勤於延訪,治心之已熟,而憂若未熟,誠正之已至,而恐猶未至,綣綣孜孜,無或少懈,故聖學如彼光明,治化如彼郅隆,此豈非殿下之家法而所當繼述者乎?今殿下,承艱大之業,臨億兆之上,國事之休戚,民生之苦樂,人心世道之興替汚隆,擧一國物物事事,皆係於殿下之一心,治心之工,豈可少忽,而殿下所講讀之書,甚不富矣,召接之筵,亦久停矣,聖意以爲,睿學已成,講讀可已歟?殿下試反躬而自省之,心已正歟,意已誠歟?發乎心而應萬事者,可以做許大功化,許大事業歟?聖意於此,亦必有欿然不自足者矣,旣知有不自足,則講學其可已乎?發憤責躬,恥古人之不如,猛省惕慮,憂大業之可畏,則殿下,雖欲不講學,亦不能自已也。臣伏見諸臣之以講學進言者,殿下輒虛懷開納,不示訑訑,殿下固未嘗無好學之心,而退而俟之,更無採用之實者,特其心乃斯須間耳。聞言則犂然以爲當行之事,言過則依舊自是放失,此心苟能因其發見而操存之,操存而戒懼之,眞實無妄,此心常存,則豈有始納其言而終不採用之理乎?殿下姑未得力於誠正治心之要,故好之而不能行也。此政禮記所謂不學不知道,孔子所訓不如學也者,可爲殿下切要之箴警矣。且夫人君之治忽,在於言路之開閉,蓋其位則處於至尊,其病則易於自聖,不使言之,孰敢盡言,不使諫之,孰敢敢諫?所謂使之言者,非他道也,有言則聞而卽行,有諫則改之不吝,將見無言不至,無諫不入,此大舜所以取人爲善,成湯所以從諫不咈也。今臣等,以聖學之未就,在外則拊心而隱憂,登筵則齎誠而竭言,殿下只賜留念之例批,終無踐行之實效,如是而何望來諫進言之盛德乎?此尤臣別爲之悶鬱者也。今見陽德初回,品彙維新,若不茂對天時,振發聖衷,以礪其大有爲之志,則春秋益鼎盛矣,歲月又不與矣,列聖陟降,將何以悅豫,兩慈殿蘄望,將何以奉承,八方臣庶攢手顒卬之情,將何以俯答乎?伏願殿下,悔往日之莫追,惕天位之至艱,日開講筵,日接儒臣,勿謂高遠,而必求之切近,毋或放心,而恒勉於誠正,造次顚沛,不少間斷,則方寸之發,日如火燃泉達,而萬幾之應,將見風行草偃,從欲之治,比隆前代,五百年宗社無疆之休當復,其於今日矣,於不盛哉。臣素蔑學識,無足以裨補治道,而斷斷衷赤,只是納君無過而已,敢將祖先之仰勉於聖祖者而仰勉之,惟殿下,懋哉懋哉。上曰,卿懇誠爲感歎,況以先正之所以告先王者,勖之寡人乎?予當服膺之不暇矣。仍命大臣就座。公鉉曰,諸宰奏事。憙淳等〈曰〉,別無可奏事矣。公鉉曰,玉堂所懷奏之。好謙曰,臣竊惟今日之急先務,莫切於聖學之成就,而最可憂,莫甚於講筵之久曠,忠愛所發,不容泯默,向以荒說,敢陳所懷,而伏承批旨,則以留念爲敎,大僚亦先陳勉,而以加勉賜批,臣不勝喜幸。退而私語館僚曰,聖敎如此,吾儕可得日侍經筵,昵覲耿光,仰備顧問,而殷宗之時敏,周成之將就,從此復覩,互相慶賀,恭俟累日,又復如前,一未御筵,悅而不繹,從而不改,不幸近之,而不過爲上下間前例文具而已。若是而其可望厥修乃來,緝熙光明之效哉?易之大畜曰,君子以多識前言往行,以畜其德。夫讀古人之書,察言以求其心,考跡以觀其用,乃所以畜德,而學問之重,如是乎章章矣。苟能讀書,而求觀體驗,有得於心,則大本立矣,何憂乎修齊治平哉?且夫爲學之方,專在於收放心,放心未收,則或存或亡,出入無時,無以勇往力行,易致悠泛,而坐送居諸矣。抑或殿下,未收放心,徒知學之爲可好,而不能時習之耶?伏願惕然警省,一以收放爲主,操而存此心,確以守此心,不爲外物所移,然後聖智日益開明,自造於學而不厭,欲罷不能之域,而其工夫,則敬字爲要,念玆在玆,愼獨謹微,遏欲存理,是臣之望也。且祁寒盛暑,經筵頉稟,雖有已例,而禦寒易於斥暑,勿拘此例,或正堂或便殿,頻賜召接,似非難行,故又此仰達矣。上曰,所陳當體念矣。公鉉曰,今日賓對,兩司無一人進參,事甚未安。違牌諸臺,竝推考,何如?上曰,依爲之。上命大臣先退,史官就座,仍命退,諸臣以次退出。
上在昌德宮。停常參·經筵。
金公鉉啓曰,行大司憲宋冕載,掌令趙徽林未肅拜,執義成近默,持平權憲八在外,掌令權達準,持平洪熙朝呈辭,監察茶時之意,敢啓。傳曰,知道。
以應敎徐有薰,副應敎南秉哲,校理任百秀,副校理金炳奎·金應均,修撰李㘾·金基纘,副修撰李經在·李豊翼牌不進罷職傳旨,傳于黃浩民曰,只推。
黃浩民啓曰,玉堂上下番俱空,事其未安。應敎徐有薰,副應敎南秉哲,校理任百秀,副校理金炳奎·金應均,修撰李㘾·金基纘,副修撰李經在·李豊翼,旣有只推之命,竝卽牌招,推移入直,何如?傳曰,允。
又啓曰,明日崇陵忌辰祭正日,再明日三明日,溫陵忌辰祭齋戒·正日,初八日初九日,長陵忌辰祭齋戒·正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
傳于尹致秀曰,吏兵批歲抄點下者,依例捧傳旨。
傳于黃浩民曰,江原道春川府定配罪人河有源放送。
以應敎徐有薰副應敎南秉哲,校理任百秀,副校理金應均,修撰李㘾,副修撰李經在·李豊翼牌不進罷職傳旨,傳于黃浩民曰,只推。
尹致秀,以吏曹言啓曰,今日次對入侍時,受由上京守令,催促下送,未下直守令,亦令不日內辭朝事,允下矣。自臣曹催促,則未下直守令淸安縣監韓龍源,連山縣監李肇永,洪川縣監李敏翼,俱以爲明日辭朝云。受由上京守令定州牧使趙雲澈,身病猝重,不得下去云。其身病旣如此,則有難强令還任,罷黜,何如?傳曰,允。
黃浩民,以禁衛營言啓曰,本營騎士別將柳文儉,身病猝重,勢難察任,改差,何如?傳曰,允。
又以御營廳言啓曰,本廳別將具載龍,身病甚重,勢難察任,改差,何如?傳曰,允。
又以義禁〈府〉言啓曰,春川府定配罪人河有源放送事,承傳啓下矣,河有源放送事,分付該道道臣之意,敢啓。傳曰,知道。
又以義禁府言啓曰,卽接月令醫員洪麒成手本,則時囚罪人崔璜,素患疝症,處冷添劇,肚臍橫亘,食飮全却,目下症形,實爲危劇云。罪人病勢如此,則一邊保放,一邊草記,曾有定式矣。崔璜,姑爲保放之意,敢啓。傳曰,知道。
又以義禁府言啓曰,全羅監司徐箕淳狀啓內,長興前前府使朴來益,前府使鄭冕榮,時府使李鍾正罪狀,竝令攸司稟處事,啓下矣。朴來益,下去京畿交河地,鄭冕榮,下去江原道原州地,李鍾正,時在任所云。依例發遣府書吏羅將,拿來,何如?傳曰,竝待待命拿囚。
上在昌德宮。停常參·經筵。
藥房都提調權敦仁,提調徐憙淳,副提調徐左輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
黃浩民啓曰,明日乃是小寒,自明日日暖間,視事頉稟之意,敢啓。傳曰,知道。
又啓曰,明日召對,取稟。傳曰,停。
林永洙啓曰,行大司憲宋冕載,掌令趙徽林未肅拜,執義成近默,持平權憲八在外,掌令權達準,持平洪熙朝呈辭,監察茶時之意,敢啓。傳曰,知道。
林永洙啓曰,左副承旨金輔根,右副承旨金公鉉,今日不爲仕進,竝卽牌招,何如?傳曰,允。
以左副承旨金輔根,右副承旨金公鉉牌不進罷職傳旨,傳于黃浩民曰,只推。
林永洙,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,卽見東萊府使吳取善狀啓,則枚擧訓別等手本,以爲館守倭言內,對馬新島主承襲告慶大差倭,匪久出來,而先文頭倭,今已來到,京接慰官及差備譯官堂上堂下各一員,預爲差出事,請令廟堂,稟旨分付矣。大差倭先文,今已來到,則接待自當按例,京接慰官及差備譯官堂上堂下各一員差出,禮單磨鍊等事,竝令該曹該院,考例擧行之意,分付,何如?傳曰,允。
上在昌德宮。停常參·經筵。
王大妃殿誕日,大殿·大王大妃殿·中宮殿,內閣·政院·玉堂·朝廷二品以上·六曹堂上口傳問安。答曰,知道。王大妃殿,內閣·政院·玉堂·朝廷二品以上·六曹堂上單子問安。答曰,知道。
黃浩民啓曰,明日召對,取稟。傳曰,停。
林永洙啓曰,行大司憲宋冕載,掌令趙徽林未肅拜,執義成近默,持平權憲八在外,掌令權達準,持平洪熙朝呈辭,監察茶時之意,敢啓。傳曰,知道。
吏曹,接慰官單金炳奎。
上在昌德宮。停常參·經筵。
黃浩民啓曰,明日召對,取稟。傳曰,停。
金公鉉啓曰,來十一日,朝參日次矣,敢稟。傳曰,停。
林永洙啓曰,行大司憲宋冕載,掌令趙徽林未肅拜,執義成近默,持平權憲八在外,掌令權達準,持平洪熙朝呈辭,監察茶時之意,敢啓。傳曰,知道。
又啓曰,右承旨尹致秀,今日不爲仕進,卽爲牌招,何如?傳曰,允。
以右承旨尹致秀牌不進罷職傳旨,傳于金公鉉曰,只推。
金公鉉,以均役廳言啓曰,以明禮宮給代,限十年先下輸送事,有口傳下敎矣。本宮給代舊先下中,九年條,尙未得準限除留,今若更爲先下,則其將準除無期。且於昨冬毓祥宮給代預下,自本廳至有具由草記之擧,況今廳儲不敷,木邊尤爲苟艱,揆諸經費,大爲難繼之道,考據廳例,有難更爲先下於舊排盡除之前,何以爲之?敢啓。傳曰,依前下敎預下,木邊置之。
又以都摠府言啓曰,副摠管李儒常,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
金公鉉,以義禁府言啓曰,卽接月令醫員趙行儀手本,則時囚罪人宋宗洙,素患痢疾,處冷添劇,度數頻數,不省人事,食飮全却,目下症形,實爲危劇云。罪人病勢如此,則一邊保放,一邊草記,曾有定式矣。宋宗洙,姑爲保放之意,敢啓。傳曰,知道。
上在昌德宮。停常參·經筵。
尹致秀啓曰,明日召對,取稟。傳曰,停。
林永洙啓曰,行大司憲宋冕載,掌令趙徽林未肅拜,執義成近默,持平權憲八在外,掌令權達準,持平洪熙朝呈辭,監察茶時之意,敢啓。傳曰,知道。
徐左輔啓曰,左副承旨金輔根,同副承旨黃浩民,今日不爲仕進,竝卽牌招,何如?傳曰,允。
以左副承旨金輔根,同副承旨黃浩民牌不進罷職傳旨,傳于林永洙曰,只推。
尹致秀,以禮曹言啓曰,卽接濟州牧使李源祚狀啓謄報,則今十二月令宗廟薦新洞庭橘,如數封進,而宗廟·景慕宮薦新乳柑,只爲一百五箇,無以備數,謹援已例,都封上送于禮曹,以爲稟旨薦獻之地爲辭矣。在前如此之時,多有減數薦獻之例,今亦依前例分排,當日薦進,何如?傳曰,允。
又以禮曹言啓曰,卽接東萊府使吳取善所報,則枚擧訓別等手本,以爲對馬島主子平義章代察與島主平義質陞資事,回答書契,昨年次第傳給於館守倭處矣。同倭言內,兩件回書之竝敍慶弔,有若事在島主身死之後,且交隣文字,無不關由於江戶,只以慶措語改撰事,懇乞不已,故以格外書契之拔例賜答,出於特恩,無敢更請改撰之意,屢加詰責,而一向膠固,難以理諭,故原書契,竝還上送,改撰下送爲辭矣。曾於書契中,一二字許改,非無已例,而至若今番兩件書契之賜答,特出綏遠之意,傳給又已經年,則到今彼倭之敢請改撰,極爲無嚴,任譯之不能防遏,誠甚可痛,而該府使之還捧上送,實涉未安,所當還送,而事關邊情,臣曹不敢擅便。令廟堂稟處,何如?傳曰,允。
又以成均館大司成意啓曰,文廟守僕,依宗廟·社稷守僕例,試才抄擇,別單啓下事,曾有定式矣。守僕李義鎭瓜朔代,生徒守僕,試才抄擇,備三望受點次,別單書入之意,敢啓。傳曰,知道。
金公鉉,以備邊司言啓曰,卽見禮曹草記,則枚擧東萊府使吳取善所報,對馬島主子平義章代察與島主平義質陞資事,回答書契,竝敍慶弔,只以慶措語改撰事,令廟堂稟處事允下矣。書契旣爲賜答,措語不足靳許,且以慶弔竝敍,懇乞改撰者,尤不必相持,令該院依其願,只以慶賀措語,修整兩書,卽速下送,無致更爲滯留之地,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
尹致秀啓曰,明日召對取稟。傳曰,停。
金公鉉啓曰,行大司憲宋冕載,掌令趙徽林未肅拜,執義成近默,持平權憲八在外,掌令權達準,持平洪熙朝呈辭,監察茶時之意,敢啓。傳曰,知道。
尹致秀啓曰,左副承旨金輔根,同副承旨黃浩民,今日不爲仕進,竝卽牌招,何如?傳曰,允。
傳于尹致秀曰,左承旨·左副承旨·同副承旨竝許遞,前望單子入之。
承旨前望單子入之,金胤根·李明迪·鄭㝡朝落點。
尹致秀啓曰,新除授承旨鄭㝡朝,方在職牒還授中,何以爲之?敢稟。傳曰,敍用。
又啓曰,新除授左副承旨李明迪,同副承旨鄭㝡朝,竝卽牌招,何如?傳曰,允。
又啓曰,同副承旨鄭㝡朝,時在水原地,斯速乘馹上來事,下諭,何如?傳曰,許遞。前望單子入之。
以統制使李應植狀啓,副戰船右別船被燒,惶恐待罪事,傳于金公鉉曰,勿待罪事回諭。
傳于尹致秀曰,貢果入來,柑製明日通方外爲之,試紙用大好紙,弘文提學,待明朝牌招。
尹致秀啓曰,柑製爲之,弘文提學,待明朝牌招事,命下,而弘文提學朴綺壽在外,何以爲之?敢稟。傳曰,許遞。與藝文提學未差之代,前望單子入之。
弘文提學前望單子入之,李光正落點。
藝文提學前望單子入之,趙斗淳落點。
尹致秀,以禮曹言啓曰,社稷署所報,則明日柑製試取時,本署官員,俱爲觀光云矣。依定式以本曹佐郞金得秀,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日柑製試取時,本殿官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
金公鉉,以都摠府言啓曰,副摠管朴潤榮,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,卽見濟州牧使李源祚年分狀啓,則以爲濟州稍優,旌義稍遜,大靜尤甚,推此補彼,僅爲平年,而纔經歉荒,新舊竝督,恐非紓力之道,故舊還姑爲仍停云矣。本島農形,災少實多,優爲少康之年,誠爲可幸,而至若還穀之新舊竝督,歉餘民情,果宜優恤,舊還則依近例許令仍停,以爲紓力之地,何如?傳曰,允。
兵曹口傳政事,副護軍單金輔根。
金公鉉,以義禁府言啓曰,明日柑製通方外爲之事,命下矣。本府都事十員內,九員赴擧,只有武都事一員當直入直,本府入直都事公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
藥房都提調權敦仁,提調徐憙淳,副提調徐左輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致秀啓曰,明日召對,取稟。傳曰,停。
金胤根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金公鉉啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
承旨前望單子入之,成遂默落點。
尹致秀,以弘文館言啓曰,副修撰李經在,卽爲牌招察任,何如?傳曰,允。
又以弘文館言啓曰,新除授校理柳興奎,時在京畿利川地,經筵入番事緊,請斯速乘馹上來事,下諭。傳曰,許遞。
尹致秀啓曰,弘文提學李光正牌不進,推考傳旨,今方捧入。而柑製命下之後,如是違牌,事甚未安。更爲牌招,何如?傳曰,允。
又啓曰,弘文提學李光正,旣已承牌,藝提學趙斗淳,卽爲牌招,同參考試,何如?傳曰,允。
傳于尹致秀曰,都承旨持此御題,與弘文提學,偕往泮宮,試取以來。
徐左輔啓曰,臣與弘文提學李光正,偕往泮宮,柑製儒生試取,則收券爲一千八百七十三張矣,捧入之意,敢啓。傳曰,知道。
傳于徐左輔曰,科次入侍。
金胤根啓曰,行大司憲宋冕載,掌令趙徽林·權達準,持平洪熙朝牌不進,執義成近默,持平權憲八在外,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言李玄文·金羽休,掌令趙徽林·權達準,持平洪熙朝牌不進罷職傳旨,傳于金胤根曰,只推。
以副修撰李經在牌不進罷職傳旨,傳于金胤根曰,只推。
金公鉉,以都摠〈府〉言啓曰,副摠管金箕晩,以同知義禁府事,本府坐起,晝仕出去之意,敢啓。傳曰,知道。
又以禁衛營言啓曰,本營哨官李周植·金雲漢,受由過限,竝依例汰法之意,敢啓。傳曰,知道。
義禁府啓目,長興前前府使朴來益,前府使鄭冕榮等原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,竝只議處,何如?判付啓,依允。又啓目,廣州中軍成鼎源原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
副修撰李經在疏曰,伏以臣,謏陋庸鈍,百無一能,而向蒙謬恩,猥參試役,臣雖嚴不敢辭,奔走承命,而畢竟僨誤,固已自分,果然疑題違式之失,至登於大臣筵奏,而論罷獨偏於上試,譴責不及於臣身,同罪之地,罰則有異,臣滿心惶恧,殆不省置身之所也。夫主司參考,雖若有間,竝坐於試席,與聞於試事,則獨於試題之失檢,豈可諉諸主試,而自以爲非其罪也?特因聖明之寬貸,大僚之曲恕,姑置之而不加責耳。然臣之慙悚之情愈久愈深,殆有過於獲譴之爲可安於心也。千萬不自意,瀛館除旨,忽下於省愆俟勘之中,臣聞命惝怳,益無容措。夫有罪倖逭,反加之榮,臣是何人,敢或承當,臣若徒懷恩寵,拚棄廉隅,揚揚冒出,自同無故,則此非但事體之所未安,抑亦義分之所不敢,召牌之下,趨進無路,玆陳短章,冒瀆崇嚴。伏乞聖慈,俯垂鑑諒,治臣慢命之罪,議臣未勘之律,俾朝綱肅而私分安,不勝大願。臣於自列之章,不敢贅陳他說,而區區憂愛,有不能自已者,玆敢略控微見,惟聖明垂察焉。從古帝王之業,必以講學爲本者,豈有他哉?以九五之尊,處億兆之上,一日二日,萬幾至繁,苟非讀書以窮理,講學以進德,本原之地,積累有素,固不可以應萬事熙庶績也。蓋聖賢之言著於經,治亂之跡載於史,經以究明誠之本,史以驗得失之由,根基深厚,鑑別明透,措諸事爲,沛然有裕,則其於治平之道,亦當迎刃而解矣。然如或悠泛玩愒,有一曝十寒之歎,是有講學之名,而無講學之實,此說命所以念終始爲典學之要訣也。惟我列聖朝講學之規,視古益備,一日之間,有朝晝夕三講,又有召對夜對之設,引接無虛於隻日,延訪克勤於晉晝,勉勉孜孜,不少間斷,故聖學緝熙,治化郅隆,此豈非我殿下家法之所當善述者哉?殿下聖質聰明,春秋鼎盛,苟少加意於時敏獲古之訓,則是誠古人所謂事半功倍之會,而夫何近日以來,臨講絶罕,召對無命,時習之功,未免於間斷,日就之德,將至於漸退,大臣·儒臣之以此進言也。雖承體念之批,而終無採用之實,此是今日臣子之所共隱憂而竊歎者也。噫,不親文字,則留心細娛,稀接臣鄰,則親昵近習,此必至之勢也。豈不大可懼哉?見今陽德初復,萬品咸新,伏願殿下,茂對天時,奮發聖志,惕然警省,赫然改圖,速開講筵,頻賜引接,從容論確,開廣浸灌,日復一日,慥慥不息,則聖學日益高明,治敎日益隆興,太平萬世,其將自今伊始,豈不休哉,豈不盛哉?臣無任云云。省疏具悉。於爾何引?尾附所陳,當體念矣。
壬寅十二月初十日酉時,上御熙政堂,科次入侍時,行都承旨徐左輔,假注書李東,別兼春秋南秉哲,記事官趙秉駿,弘文提學李光正,對讀官校理任百秀,修撰金基纘,以次進伏訖。上曰,史官分左右。仍命科次爲之。基纘進前,讀奏第一張二十許句。上曰,止之。光正曰,試卷以何等書之乎?上曰,二張書三下,三張書次上。光正曰,第一張劃一字乎?上可之。光正書等訖。上親坼祕封還下,左輔以次讀奏封內訖。上仍命書傳敎曰,柑製賦居首三下一幼學金永爵直赴殿試,之次三下兪敬煥直赴會試,之次次上生員李樂重等三人,竝令該曹,考例施賞。出榻敎又命書傳敎曰,入格儒生,明日延英門外施賞。出榻敎光正曰,預差二張,書外字乎?上可之。光正書外字訖,命史官就座,仍命試官先退,承史以次退出。
上在昌德宮。停常參·經筵。
金胤根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李明迪啓曰,明日召對,取稟。傳曰,停。
金胤根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨尹致秀,同副承旨金公鉉,今日不爲仕進,竝卽牌招,何如?傳曰,允。
又啓曰,行大司憲宋冕載,掌令趙徽林·權達準,持平洪熙朝牌不進,執義成近默,持平權憲八在外,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝牌不進罷職傳旨,傳于金胤根曰,只推。
以左副承旨尹致秀,同副承旨金公鉉牌不進罷職傳旨,傳于金胤根曰,只推。
金胤根,以兵曹言啓曰,內禁衛將趙熙錫,以其病難供職,呈狀乞遞。改差,何如?傳曰,允。
又以司僕寺一二提調意啓曰,水原監牧官金仁逑,身病猝重,勢難强令察職。今姑改差,何如?傳曰,允。
義禁府啓目粘連,向前朴來益段,改槊之再踰期限,雖謂腐傷之根因,新船之六年動退,實是監造之不謹。戰船法意,本自不輕,則察飭疎忽,焉逭當律?以此照律爲白乎旀。鄭冕榮段,兵船雖云朽敗,監官私自放賣,大關法綱,而矇未致察,至登道啓,施以當律,在所不已。以此照律,何如?判付啓依允。又啓目粘連,向前宋宗洙段,祀壇失火,固非獻官之責,而旣在享班,則揆以法意,不可全恕,以此照律爲白乎旀。崔璜·李寅鳳等段,祀壇不是本庫所管,則失火有非該郞之失,而旣參享班,則法意所在,不可無警,竝只以此照律爲白乎旀。趙泳段,祀典主於嚴敬,而祭監職是糾察,則憲吏遺火,未能先事檢飭,祀壇延燒,始乃後時覺悟,罪在溺職,難免重勘,以此照律,何如?判付啓依允。又啓目粘連,向前成鼎源亦,外官赴任,辭朝發行,自是常規,則只憑吏胥之言,廢却應行之禮,雖緣昧例,不可典恕,以此照律,何如?判付啓依允。
金胤根,以義禁府言啓曰,保放罪人崔璜·宋宗洙等,還囚議處以入,而兩囚病勢,一向未差,竝仍爲保放之意,敢啓。傳曰,知道。
上在昌德宮。停常參·經筵。
尹致秀啓曰,明日召對,取稟。傳曰,停。
金胤根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨尹致秀,今日不爲仕進,卽爲牌招,何如?傳曰,允。
尹致秀啓曰,來十六日,日次儒生殿講日次,而親臨與命官,何以爲之?敢稟。傳曰,仁政殿親臨磨鍊。
又啓曰,明日傳香,禮房承旨當爲齋宿,行左承旨成遂默,不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于尹致秀曰,都承旨·左承旨許遞,前望單子入之。
承旨前望單子入之,成遂默·沈宜升落點。
金胤根啓曰,行大司憲宋冕載,掌令趙徽林·權達準,持平洪熙朝牌不進,執義成近默,持平權憲八在外,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝牌不進罷職傳旨,傳于金胤根曰,只推。
金胤根,以訓鍊都監言啓曰,本局諸將官,自今年正月至十二月,射講居首人,別單書入之意,敢啓。傳曰,知道。
又以禁衛營言啓曰,本營諸將官今年射講都計劃居首人,依例別單書入之意,敢啓。傳曰,知道。
又以御營廳言啓曰,本廳諸將官今年射講都計劃居首人,別單書入之意,敢啓。傳曰,知道。
又以摠戎廳言啓曰,本廳諸將官今壬寅年射講居首人,依例別單書入之意,敢啓。傳曰,知道。
上在昌德宮。停常參·經筵。
沈宜升啓曰,明日召對,取稟。傳曰,停。
金公鉉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李明迪啓曰,假注書羅時鏞,身病猝重,勢難察任。今姑改差,何如?傳曰,允。
羅時鏞改差,代以李敬溥爲假注書。
傳于沈宜升曰,原任待敎金英根馳詣顯隆園,奉審摘奸,仍詣健陵·華寧殿,一體奉審以來。
傳于沈宜升曰,政官牌招開政。
沈宜升,以吏曹言啓曰,崇陵別檢許傳,以其身病,呈狀乞遞。改差,何如?傳曰,允。
有政。吏批,判書趙秉鉉進,參判徐英淳病,參議未差,同副承旨沈宜升進。以李宗秉爲校理,南尙敎爲敦寧主簿,李近彬爲軍器判官,閔致應爲順陵參奉,徐相五爲定州牧使,朴大壽爲高山縣監。贈左贊成權中緝贈領議政例兼,贈吏判權濟應贈左贊成例兼,贈吏參權養性贈吏判例兼,以上右議政權敦仁三代。
兵批,判書朴晦壽病,參判姜時永病,參議李是鍊入直進,參知洪龜燮受由在外,右副承旨金公鉉進。僉知二單李南輔·趙述永,加設單申觀浩,大護軍金道喜,護軍徐左輔·李羲肇·金魯甲,副護軍鄭㝡朝·林永洙·黃浩民·徐有素·李遠翊·李賢耆·李誾彬·李容鉉·金翰喆·李膺緖·李倫敍·尹羲烈·權灝·李寅熙·白魯洙·元策·盧翼燁·李容駿·南錫龜·安弼壽·韓仁謩·徐庭淳,副司直柳寅奎,副司正李敎承,以上竝單付。
吏批,再政。以權涑爲引儀,尹載善爲崇陵別檢。
金公鉉啓曰,行大司憲宋冕載,掌令趙徽林·權達準,持平洪熙朝牌不進,執義成近默,持平權憲八在外,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝牌不進罷職傳旨,傳于金公鉉曰,只推。
金公鉉,以都摠府言啓曰,副摠管韓鎭庭,以工曹參判,本曹褒貶坐起進參事,晝仕出去之意,敢啓。傳曰,知道。
又以義禁府言啓曰,保放罪人崔璜·宋宗洙等,還囚照律以入之意,敢啓。傳曰,知道。
義禁府照目粘連,長興前前府使朴來益,前府使鄭冕榮等矣本府議啓內,朴來益段,改槊之再踰期限,雖謂腐傷之根因,新船之六年動退,實是監造之不謹,戰船法意,本自不輕,則察飭疎忽,焉逭當律?以此照律爲白乎旀。鄭冕榮段,兵船雖云朽敗,監官私自放賣,大關法綱,而矇不致察,至登道啓,施以當律,在所不已,以此照律罪。朴來益段,以戰船不謹監造律,杖一百收贖,告身盡行追奪。鄭冕榮段,以不應爲事理重律,杖八十收贖,奪告身三等,竝只私罪,奉敎依允爲旀。朴來益段,議減一等,鄭冕榮段,功減一等爲良如敎。又照目粘連,廣州前中軍成鼎源矣本府議啓內,外官赴任,辭朝發行,自是常規,則只憑吏胥之言,廢却應行之禮,雖緣昧例,不可曲恕,以此照律罪,笞五十收贖,解見任別敍,私罪,奉敎依允爲旀,功減一等爲良如敎。又照目粘連,司寒祭獻官宋宗洙,東氷庫別提崔璜,別檢李寅鳳,祭監監察趙泳等矣本府議啓內,宋宗洙段,祀壇失火,固非獻官之責,而旣在享班,則揆以法意,不可全恕,以此照律爲白乎旀。崔璜·李寅鳳等段,祀壇不是本庫所管,則失火有非該郞之失,而旣參享班,則法意所在,不可無警,竝只以此照律爲白乎旀。趙泳段,祀典主於嚴敬,而祭監職是糾察,則憲吏遺火,未能先事檢飭,祀壇延燒,始乃後時覺悟,罪在溺職,難免重勘,以此照律罪,宋宗洙段,以違令律,笞五十收贖,解見任別敍,崔璜·李寅鳳等段,以不應爲律,各笞四十收贖,附過還職。趙泳段,以毁大祀丘壇壝門減二等律,杖九十收贖,告身盡行追奪,徒二年半定配,竝只私罪,奉敎依允爲旀。宋宗洙·崔璜等段,竝只功減一等,李寅鳳·趙泳等段,竝只功議各減一等爲良如敎。
上在昌德宮。停常參·經筵。
金公鉉啓曰,明日召對,取稟。傳曰,停。
沈宜升啓曰,行大司憲宋冕載,掌令趙徽林未肅拜,執義成近默,持平權憲八在外,掌令權達準,持平洪熙朝呈辭,監察茶時之意,敢啓。傳曰,知道。
成遂默啓曰,左副承旨李明迪,今日不爲仕進,卽爲牌招,何如?傳曰,允。
又啓曰,本院今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
傳于金公鉉曰,禮房承旨,馳詣宗廟·景慕宮,奉審摘奸以來。
以左副承旨李明迪牌不進罷職傳旨,傳于沈宜升曰,只推。
成遂默,以吏曹言啓曰,卽接司僕寺牒報,則以爲再明日殿座時,本寺正,例爲進輿差備,而正趙鳳夏,奉命出疆矣,卽速變通,以爲擧行之地云。司僕寺正趙鳳夏改差,其代口傳備擬以入之意,敢啓。傳曰,知道。
沈宜升,以兵曹言啓曰,再明日仁政殿親臨日次儒生殿講時,本曹堂上,全數進參,而參知洪龜燮受由在外,無以備員。令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以金輔根爲兵曹參知,金始淵爲司僕正。
吏曹,兵曹參議金輔根,參知李是鍊。
兵曹口傳政事,副司果單趙鳳夏。
兵曹,以趙存中爲都監中軍。
沈宜升,以都摠府言啓曰,今日入直內三廳武兼禁軍及軍兵等,當爲中日習射技放,而顯隆園忌辰祭齋戒相値,不得設行之意,敢啓。傳曰,知道。
又以義禁府言啓曰,時囚罪人趙泳杖九十徒二年半照律公事,判付內依允,功議各減一等事,命下矣。趙泳,功議各減一等,杖七十收贖,告身盡行追奪,徒一年半定配,而卽接其戶奴呈狀,則其上典母,年八十一,無兄弟獨身,依律文許贖爲辭矣。取考律文,則大明律犯罪存留養親條,有曰父母老疾應侍,家無以成丁者,若犯徒流,只杖一百,餘罪收贖,存留養親。趙泳徒一年半定配,以其母年八十一,無兄弟獨身,依律文收贖,只告身盡行追奪,放送之意,敢啓。傳曰,知道。
上在昌德宮。停常參·經筵。
藥房提調徐憙淳,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
李明迪啓曰,行大司憲宋冕載,掌令趙徽林未肅拜,執義成近默,持平權憲八在外,掌令權達準,持平洪熙朝呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢啓。傳曰,知道。
成遂默啓曰,假注書李東,身病猝重,勢難察任,今姑改差,何如?傳曰,允。
李東改差,代以李維謙爲假注書。
以趙亨復爲吏曹參議。
以兵曹參議金輔根牌不進罷職傳旨,傳于沈宜升曰,只推。
成遂默,以吏曹言啓曰,曹所屬宗簿寺·司饔院官員等矣,今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以中樞府言啓曰,本府郞廳及醫員錄事等,今壬寅年秋冬等褒貶,當爲等第,而領中樞府事臣趙寅永,判中樞府事臣李羲甲,俱有身病,限內不得磨勘之意,敢啓。傳曰,知道。
又以耆老所言啓曰,本所堂上多有身病,無參坐之人,今壬寅秋冬等褒貶,限內不得磨勘之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事趙萬永身病,不得爲之之意,敢啓。傳曰,知道。
金胤根,以戶曹言啓曰,本曹郞廳及所屬各司官員,今壬寅秋冬等褒貶,依前例磨鍊以入,而軍資監·內資寺·長興庫·濟用監·司䆃寺·司宰監·五部,因都提調·提調·漢城府堂上有故,不得磨勘,去春夏等褒貶時,軍資監·內資寺·長興庫·濟用監·司䆃寺·內贍寺·司宰監·司圃署,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,知道。
又以宣惠廳都提調意啓曰,本廳郞廳等今壬寅秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以漢城府言啓曰,本府郞廳及五部官員,今壬寅年秋冬等褒貶,當爲等第,而判尹臣金興根,在外未肅拜。限內不得磨勘之意,敢啓。傳曰,知道。
金公鉉,以禮曹言啓曰,各陵殿園墓·本曹郞廳,四學童蒙敎官,通禮院·圖畫署官員等,今壬寅年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·典牲署·掌樂院·東西氷庫·東西活人署·禮賓寺·觀象監·內醫院·司譯院·典醫監·惠民署,東·南關王廟官員等褒貶,各其司領事,都提調·提調及堂上,有故或不備,不得一時磨勘之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,本閣今壬寅年秋冬等褒貶,當爲磨勘,而提學二員,直提學一員未差,不得擧行,外閣褒貶,亦不得爲之之意,敢啓。傳曰,知道。
又以弘文館提學意啓曰,今秋冬等本館褒貶,當爲等第磨勘,而以領館事不備,限內不得爲之之意,敢啓。傳曰,知道。
又以儀賓府言啓曰,本府郞廳今秋冬等褒貶等第,當爲磨勘,而永明尉臣洪顯周,東寧尉臣金賢根,昌寧尉臣金炳疇,俱有身病,限內不得爲之之意,敢啓。傳曰,知道。
李明迪,以兵曹言啓曰,本曹今壬寅年秋冬等褒貶等第,磨鍊以入,而曹所屬軍器寺·司僕寺·典設司·訓鍊院官員及部長等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等,今壬寅年秋冬等褒貶,當爲磨勘,而都摠管金興根在外,限內不得設行之意,敢啓。傳曰,知道。
又以訓鍊都監言啓曰,本局從事官·禁松參軍及諸將官等,今壬寅年秋冬等褒貶,當爲等第,而都提調,時未出代,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今壬寅秋冬等褒貶,當爲等第,而臣寅永有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今壬寅年秋冬等褒貶,當爲等第,而都提調臣鄭元容有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今壬寅年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而臣能岳有身病,限內不得擧行之意,敢啓。傳曰,知道。
又以刑曹言啓曰,今秋冬等褒貶,當爲磨勘,而判書李穆淵,參議李源達,俱有實病,限內不得磨勘以入之意,敢啓。傳曰,知道。
沈宜升,以工曹言啓曰,本曹郞廳今壬寅年秋冬等褒貶,及屬司瓦署·掌苑署官員今壬寅年秋冬等褒貶,合三度磨勘以入,而屬司尙衣院·繕工監·造紙署·典涓司今壬寅年秋冬等褒貶,因各該司提調有故,限內不得磨勘,而尙衣院·繕工監·掌苑署·造紙署·典涓司去春夏等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
傳于李明迪曰,明日出宮門路,以協陽門爲之。
傳于金公鉉曰,中官權容鼎,令該府拿處。
金公鉉啓曰,卽伏見諸道今秋冬等褒貶啓本,則江原監司張敎根,黃海監司金東健,平安監司李憲球,守令無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今秋冬等褒貶啓本,則京畿水使趙德永,黃海水使申命源,慶尙監司李景在,左水使李定鉉,邊將無一人居中居下,忠淸水使趙禹錫,全羅左水使柳信儉,平安監司李憲球,無一人居下,殊無嚴明殿最之意,竝推考警責,何如?傳曰,允。
上在昌德宮。停常參·經筵。
金公鉉啓曰,明日召對,取稟。傳曰,停。
李明迪啓曰,行大司憲宋冕載,掌令趙徽林未肅拜,掌令權達準,持平洪熙朝呈辭,執義成近默,持平權憲八在外,監察茶時之意,敢啓。傳曰,知道。
傳于尹致秀曰,侍衛軍兵毛具,從便爲之。
金公鉉,以弘文館言啓曰,新除授校理李宗秉,卽爲牌招察任,何如?傳曰,允。
以校理李宗秉牌不進罷職傳旨,傳于金公鉉曰,只推。
成遂默,以吏曹言啓曰,卽接典牲署牒報,則以爲本署官員,只有三員,而直長副奉事,社稷·景慕宮臘享大祭掌牲令俱爲塡差,宗廟臘享大祭掌牲令,判官未差,推移無路,卽速變通,以爲及時擧行之地云。典牲署判官未差之代,口傳備擬以入之意,敢啓。傳曰,知道。
吏曹口傳政事,以李熙殷爲典牲判官。
尹致秀,以兵曹言啓曰,今月十九日,一內禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以金翰喆爲內禁將。
兵曹,以李存卿爲御營中軍。
兵曹口傳政事,大護軍單金蘭淳。
以平安監司李憲球狀啓,義州府民家失火事,傳于金胤根曰,聞甚矜惻。元恤典外,別加顧助,結構奠接之方,廟堂措辭分付。
傳于成遂默曰,更鼓已深,日次儒生殿講比較,依八月例,待明朝爲之。
沈宜升啓曰,藝文提學趙斗淳,旣入闕中,不爲肅謝,事甚未安。推考,何如?傳曰,允。
正言金羽休疏曰,伏以臣,年淺學謏,風裁耳目之任,萬不近似,而虛縻諫官之銜,日違庚牌之召,已經數月,只增咎戾。伏望聖慈,特賜鐫免,仍治臣逋慢尸素之罪,以爲溺職者之戒,不勝幸甚。臣於乞解之章,不宜攙及他事,目見宗家之統緖將紊,先祖之祭祀靡托,拊心疾首,寧欲無生,若不呼號於上天,其將辯明於何地?玆敢不避煩猥,抆血仰陳,死罪死罪。竊伏念臣九世祖文正公臣麟厚,自聖廡從享之後,爲私門不祧之宗,嫡長孫故參奉臣章煥,有二子堯臣·堯錫。堯臣無子,夫妻俱歿,堯錫有四子,勉中·謹中·大中·蓍中矣。章煥以勉中繼堯臣後,旋又夭死,乃以第三孫大中主事。蓋兄亡弟及,禮有明訓,而臣祖麟厚,長孫無後,以次子之子爲宗,先正臣文敬公金集,歸宗於季弟,先正臣文正公宋時烈,承統以仲兄,章煥考諸禮經,參諸先賢,質諸家法,用殷及之禮,定垂絶之統。章煥死後,諸宗問於故儒臣宋稚圭,則以爲參奉生時,有兄亡弟及之語,已定之禮,亦何疑焉?勉中神主,當班祔云云。故大中服其祖斬衰,以其名,旁題先祖木主,章煥妻喪,服喪如禮矣。不幸大中,又無子而身故,其妻孀婦,收議諸家,取大中三從兄洛中之子義柱,將爲立宗。臣之族人邦斗,陰嗾門長爔祖,不顧先祖已行之禮,不有章煥已定之統,欲以遠族慶祿,繼班祔之勉中,黜承重之大中,初無與受文蹟,妄呈春曹,任自上言,竟至圖出禮斜。勉中·大中,其初則俱是支孫也,勉中則死於其祖之生時,大中則承其祖傳重之命,服其祖承重之喪,而以孝孫名,題祠板主烝嘗者,至于八年之久,今爲之立後,當在大中而不在勉中,昭然無疑也。爲祖繼統,何等重大,告君定倫,何等尊嚴,而邦斗之敢自指嗾,肆行欺妄,非但臣家之悖戾,實是世道之大變也。邦斗之忍爲此擧,亦有源委,臣請冒死而畢陳之。昔我正宗大王,曠感於臣祖之倡明正學,丙辰躋配之時,褒隆之敎,屢發於批旨祭文之間,而特召臣祖後孫幼學臣直賢下敎曰,文正文集殘缺,今可重刊,且當有附錄矣。先下內帑錢千緡,以爲經始之資,仍命兩南·關西·三道道臣,俾出楮貨,特定搢紳八有司,校讐鋟梓於藝館,八路守宰,同聲來助,所聚財力,足以仰副廣布之睿念矣。奄當庚申崩坼之變,刊役未半而中撤,直賢身死,其姪履祖,替幹是役,拖至壬戌,印出數百秩,而屢萬楮貨,盡歸私橐,略分數十處,而其餘冊子,亂賣紙肆。凡係瞻聆,莫不咨嗟,其在後孫,當作何心?以聖朝崇賢右文之盛擧,作履祖牟利取富之私貨,亦一大變怪也。邦斗,卽履祖之子也。理宜印布,以蓋父愆,而宗族鄕黨責言畓至,館學校院,聲討連發,恬不知愧,反以爲憾,爲臣祖之孫者,孰不齊憤?而大中以宗孫也。故尤爲刻骨,倡論力爭,邦斗之必欲甘心,倍於他宗,今瞰其無子而死,乃設此移宗之奸計,上以欺誣天聽,下以孤負祖靈。臣反復思惟,欲泯默而止乎,則先祖之宗祀將覆矣,欲明張而辨之,則宗族之和氣其乖矣。寤寐標擗,憂心如焚。際玆大中之妻,痛亡夫之無故而見黜,泣血齎誠,籲相府而訴春曹,期欲鳴金雪冤,復正宗統。臣亦臣祖之孫也,宗祀之歸正,文集之廣布,不忍付之一婦女而坐視也。大義所在,他不暇顧,寧或全昧鬩墻外禦之訓哉?臣情到此,吁亦慼矣。惟聖明,俯垂矜憐,諒臣祖已行之家法,照兩先正可證之舊例,命收慶祿之禮斜,復正大中之宗統,推出壬戌乾沒之財,刊布臣祖文集於一世,使將絶之宗祀復續,久晦之遺文復行,則臣闔族感泣,非隕首結草圖報萬一,而在朝家,爲追述聖朝之一端也。臣無任云云。〈答曰〉,省疏具悉。疏辭下該曹,稟處。
壬寅十二月十六日辰時,上詣仁政殿。日次儒生殿講入侍時,行都承旨成遂默,左承旨金胤根,右承旨尹致秀,左副承旨李明迪,右副承旨金公鉉,同副承旨沈宜升,假注書李敬溥·李維謙,別兼春秋鄭基世,記事官趙秉駿,檢校直提學趙秉龜,直提學金輔根,檢校直閣李公翼,直閣金始淵,檢校待敎金學性·金洙根·南秉哲·李㘾,待敎李裕元,以次侍立。時至,上具翼善冠·衮龍袍,乘輿出宣化門。藥房提調徐憙淳,進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門詣殿內。上降輿陞座。遂默跪啓稟,試官及儒生入門行禮乎?上可之。遂默進前奏曰,諸考官,使之從陞乎?上可之。考官吏曹判書趙秉鉉,戶曹參判趙斗淳,吏曹參判徐英淳,行副護軍金學性·李公翼·南獻敎,弘文館應敎徐有薰,以次進伏。遂默曰,儒生考講,以抽籤爲之乎?上可之。仍命開講,儒生等次第應講。少頃,通禮唱禮畢。上降座乘輿,出仁政門,由肅章門,入協陽門。命出標信解嚴。由宣化門還內。諸臣以次退出。
上在昌德宮。停常參·經筵。
尹致秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
成遂默啓曰,明日召對,取稟。傳曰,停。
尹致秀啓曰,來二十一日,朝參日次矣,敢稟。傳曰,停。
李明迪啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
成遂默啓曰,左承旨金胤根,右副承旨金公鉉,今日不爲仕進,竝卽牌招,何如?傳曰,允。
傳于成遂默曰,日次儒生殿講居首通幼學金敬鉉直赴殿試,之次通進士權應夔等三人直赴會試,之次略進士鄭基命等四人給二分,之次略進士洪原鍾等二十二人,竝令該曹,考例施賞。
傳于成遂默曰,入格儒生,延英門外施賞。
成遂默,以弘文館言啓曰,校理李宗秉,旣有只推之命,卽爲牌招察任,何如?傳曰,允。
李明迪啓曰,行大司憲宋冕載,掌令趙徽林·權達準,持平洪熙朝牌不進。執義成近默,持平權憲八在外。監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝牌不進罷職傳旨,傳于李明迪曰,只推。
以左承旨金胤根,右副承旨金公鉉牌不進罷職傳旨,傳于沈宜升曰,只推。
以校理李宗秉牌不進罷職傳旨,傳于沈宜升曰,只推。
李明迪,以兵曹言啓曰,慶尙監司李景在狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹,有更試草記之例矣。今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士,更爲試取事,草記啓下後,各以本道入格技藝試取,則盈德閑良梁學洙,三略入格,永川閑良李達浩,宜寧閑良權秉銖,俱以病不上來,蔚山閑良金在鉉·崔宗謹,永川閑良裵連哲,俱未入格。未入格者,竝依例給糧下送,而在前抄上武士試取時,能講者閑良直赴會試,依判下擧行矣。今此講書入格梁學洙,別單書入之意,敢啓。傳曰,知道。
兵曹,出身趙明漢今加折衝,武科回榜人,依定式加資事,承傳。
上在昌德宮。停常參·經筵。
藥房都提調權敦仁,提調徐憙淳,副提調成遂默啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
成遂默啓曰,明日召對,取稟。傳曰,停。
李明迪啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
成遂默啓曰,左承旨金胤根,右承旨尹致秀,右副承旨金公鉉,今日不爲仕進,竝卽牌招,何如?傳曰,允。
傳于李明迪曰,日寒如此,輕囚放釋。
傳于李明迪曰,日寒如此,內外各營入直軍兵,及各門守門軍,薄衣與流丐,摘奸以來。
李明迪啓曰,臣明迪,敬奉聖敎,馳往義禁府,取考囚徒案,則時囚罪人鄭珪,以長津前府使,罪犯還穀虛留,不可以輕囚論,故仍囚,權容鼎,係是輕囚,故依傳敎放送。仍詣典獄署,取閱囚徒案,則結案罪人二名,殺獄罪人二十名,御寶僞造罪人一名,馬牌僞造罪人二名,宮納乾沒罪人二名,俱係重囚,故仍囚。其餘雜技潛屠毆打,各司直囚罪人田三福等十一名,係是輕囚,故竝依傳敎,放送之意,敢啓。傳曰,知道。
李明迪啓曰,行大司憲宋冕載,掌令趙徽林·權達準,持平洪熙朝牌不進,執義成近默,持平權憲八在外,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝牌不進罷職傳旨,傳于李明迪曰,只推。
以右承旨尹致秀,右副承旨金公鉉牌不進罷職傳旨,傳于成遂默曰,只推。
李明迪,以兵曹言啓曰,宣傳官李熙鐵,武臣兼宣傳官張洛奎,部將朴仁謙,俱以病難供職,呈狀乞遞。五衛將張寅植前任安東營將,具性喜前任京畿監營中軍,李德熙前任全州營將,趙述永前任大興中軍,忠翊衛將朴勝圭前任黃海監營中軍,忠壯衛將朴民煥前任洪州營將,俱在任所,上來間,該廳番次苟艱云。竝改差,何如?傳曰,允。
又以兵曹言啓曰,宣薦內禁衛取才三技入格別單,及宣部守三薦參上武臣前銜作散人別取才入格矢數,落仕年條,居住薦名,各其名下,懸註以入之意,敢啓。傳曰,知道。
校理李宗秉疏曰,伏以臣,姿性鹵莽,才具蔑劣,生逢明時,倖占科第,厚被陶甄之恩,猥廁經幄之班,榮寵極矣,涯分踰矣,而惟是區區願忠之心,庶期殫竭誠力,少效涓埃之報耳。迺者玉署待罪之際,遽承湖堧持斧之命,臣惝怳震凜,莫省攸措。竊自念臣本以疎迂,兼之寡昧,畢竟僨誤,固所自慮,用是憂懼,夙夜靡懈。果於復命之日,對揚莫效,醜拙畢露,該曹之啓推纔徹,籌司之請罷繼至。奏御文字,何等愼嚴,而馬尾誤寫,猶稱死罪,況臣所失,不可但以疎漏不審言之。臣雖自勘臣罪,厚罰深誅,無辭可逭,而聖度天大,曲加寬貸,略施譴罷而止。臣是何人,得此恩數於聖明之朝乎?臣於是,悚惶慙恧,措躬無地,杜門屛伏,分甘抛棄,不意恩敍遽降,新除特下,庚牌嚴臨於泥首訟愆之中。臣聞命震悸,心神靡定。聖念雖勤於記簪,臣罪冞著於僨轅。數行書啓,猶不免錯誤,況於橫經論思之地,何敢揚揚出入,自同無故之人也哉?量才揣分,臣亦自知其不可,而不識聖明,奚取於臣,而必欲拂拭之湔滌之,使之復齒於周行之列乎?伏乞聖慈,諒臣衷曲,察臣情蹤,特命鐫改臣職名,以肅朝綱,以安私分,幸甚幸甚。臣旣不敢以見職自居,則何可更贅他說?而一段忠愛,有不能自已,敢將陳腐之說,庸效芹曝之忱。惟聖明,垂察焉。夫帝王之學,異於匹庶,不䙡乎句讀記誦之習,最切於誠正格致之工,學之如何,立志是已。志者心之所之,而氣之帥也,事之幹也。故古之論學者,必以立志爲先。程子曰,言學便以道爲志,言人便以聖爲志,此是君子立志之準的,而帝王之學,實不外於是。人君處崇高之位,應事物之煩,苟能先立乎志,則耳目之所視聽,手足之所運動,莫不從令,卽事卽物,衆理畢燭,由是而治化出焉,由是而政敎行焉。何事不成,何欲不遂?欲堯·舜乎,則便可堯·舜也,欲禹·湯乎,則便可禹·湯也。若能進德修業,俛焉孳孳,行之以篤厚之工,持之以悠久之力,至於聖而益聖,新而又新,則何患乎堯·舜·禹·湯之不如也?惟我殿下,聖姿天縱,睿學日新,懋殷宗時敏之業,法周王緝熙之美,和理淸明,民國乂安,似不待於更加學問,而先儒有言曰,孔子以生知之聖,禮樂名物,古今事變,亦必待學而知。然則殿下今日之急務,惟在於學,而爲學之道,不在於他。必於萬幾之暇,頻開講筵,討論經典,間賜召對,尋繹文史,以洽浹瀜會爲務,以間斷作輟爲戒,沈潛於義理之源,明察於治亂之由,行一事發一令,必曰堯·舜·禹·湯,亦如是否乎?如射之於的,如匠之於矩,致戒懼存養之功,加省察檢防之道,使動靜不違,表裏交正,而終始如一,躬行心得,則堯·舜·禹·湯之學,實非高遠而難行,惟在殿下立志之如何。書曰功崇惟志,傳曰有志竟成。伏願殿下,以堯·舜·禹·湯爲志焉。臣無任云云。〈答曰〉,省疏具悉。事係做錯,何必追引?所陳當體念矣。爾其勿辭察職。
上在昌德宮。停常參·經筵。
沈宜升啓曰,明日召對,取稟。傳曰,停。
李明迪啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹致秀啓曰,右副承旨金公鉉,今日不爲仕進,卽爲牌招,何如?傳曰,允。
金公鉉啓曰,卽者社稷署官員來言,明日臘享大祭神位出安奉還時,提調當爲進參,而都提調未差,提調朴晦壽有身病,不得進參云。提調卽爲牌招,何如?傳曰,允。
又啓曰,社稷提調朴晦壽牌不進,推考傳旨今方捧入,而臘享大祭神位出安奉還時,當爲進參,如是違牌,事甚未安。更爲牌招,何如?傳曰,允。
又啓曰,社稷提調朴晦壽再牌不進,推考傳旨今方捧入,而臘享大祭神位出安奉還時,當爲進參,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
李明迪啓曰,行大司憲宋冕載,掌令趙徽林·權達準,持平洪熙朝牌不進,執義成近默,持平權憲八在外。監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝牌不進罷職傳旨,傳于李明迪曰,只推。
金公鉉,以弘文館言啓曰,校理李宗秉疏批已下,卽爲牌招察任,何如?傳曰,允。
以校理李宗秉牌不進罷職傳旨,傳于金公鉉曰,只推。
金公鉉,以成均館大司成意啓曰,四學學製,例以四等設行,而南學學製,已爲設行,東學敎授李豐翼,日間設行云,中學敎授李㘾,西學敎授南秉哲,俱有身病,限內不得設行云,事體所在,萬萬未安。兩學敎授,令政院申飭,使之卽速設行,何如?傳曰,允。竝許遞。令該曹口傳差出,申飭設行。
吏曹口傳政事,以金始淵爲中學敎授,曺錫雨爲西學敎授。
金公鉉啓曰,學製申飭設行事,命下矣。新除授中學敎授金始淵,西學敎授曺錫雨,竝卽牌招,何如?傳曰,允。
以平安監司李憲球狀啓,義州府民家失火事,傳于沈宜升曰,聞甚矜惻。元恤典外,別加顧助,結構奠接之方,廟堂措辭,分付。
傳于金公鉉曰,發遣吏郞,諸執事淸齋與否,摘奸以來。
沈宜升,以宣惠廳言啓曰,今年諸道給災,殆過六萬餘結,歲入大絀,經費無以支計,明年京畿·三南·關東營邑需八分一,各樣價四分一,海西營邑需各樣價八分一,依例裁減磨鍊,何如?傳曰,允。
宣傳官李敏樹書啓,臣於本月十八日未時量,衣薄摘奸事,敬奉承政院所下聖敎,自通化門至永肅門,闕內各所入直軍兵,及各門守直騎兵軍等處,布諭聖念,一一詳審是白乎則,上下所着衣服,雖有厚薄之不同,專賴周衣而禦寒是白乎矣。其中所着至薄,寒苦最切者,這這抄出役姓名,竝以後錄于左是白齊後,敦化門騎兵李壬戌·金貴得·崔北嵩·李明汝·姜先玉·方以達·金玉千·邊占得,金虎門騎兵元足今萬·吳㖝乭伊·張哲良·朴乙得·元道鐵·金岳東·朴順吉·鄭貴伊·方七乭伊,景秋門騎兵金斗成·高萬興·許是坤,曜金門騎兵安鳳兼·林光燁·趙岳伊·劉才千·金順大·李命大,丹鳳門騎兵李完石·金京業·姜金鐵·尹靑用·洪成岳·趙永孫·朴成根·朴命信·金仁孫,宣仁門騎兵金日同·朴辰金·朴尙玉·李述伊,弘化門騎兵金能孫,通化門騎兵金咸得·黃忠吉·朴謀金,東所騎兵任成伊·李摠角,北所騎兵金致孫·金又述,南所騎兵韓聖大·趙正南·徐宅金,西所騎兵姜必用·朴者斤卜·金屈同伊,以上五十三名。傳曰,知道。衣資令兵曹題給事,分付。
宣傳官鄭濟昇書啓,臣於本月十八日未時量,以衣薄及流丐摘奸事,敬奉承政院所下傳敎,馳往南營·西營·北營·龍虎營新營·禁衛營新營·訓鍊都監新營及肅靖門·彰義門·敦義門·昭義門·崇禮門,入直軍兵及各門守直軍等,一一詳審是白乎則,所着衣服,雖有厚薄之不齊,俱無呼寒之患是白遣。仍往南門外流丐幕,面面看審是白乎則,流丐三十五名,呼寒啼飢,景狀矜惻,故一一勞問後,雖一名無或逐出幕外之意,各別申飭於領首流丐處是白遣。彰義門卜直軍崔永福·宋祿伊,敦義門卜直軍李聖乭·金甲伊,昭義門卜直軍朴順南·權聖吉,崇禮門卜直軍奉守吉·具永喆等八名,薄着畏寒之狀,實爲矜惻是白齊。傳曰,知道。軍兵薄衣,令該營題給,流丐等空石與顧恤之方,令該廳題給事,分付。
宣傳官趙秉善書啓,臣於本月十八日未時量,以衣薄及流丐摘奸事,敬奉承政院所下傳敎,馳往南別營南倉火藥庫·南小營南倉火藥庫·下都監東別營·御營廳新營·東營·集春營·廣智營及光熙門·五間水門·興仁之門·惠化門,入直軍兵及各門守直軍等,一一詳審是白乎則,所着衣服,雖有厚薄之不齊,俱無呼寒之患是白乎矣。光熙門卜直軍金莫正·金斗昇,興化之門卜直軍梁鶴孫·裵七錫,惠化門卜直軍金尙祿·韓甲伊等六名,薄着畏寒之狀,實爲矜惻是白遣。仍往東部舟橋流丐幕,面面詳察是白乎則,流丐三十名,呼寒啼飢,景狀矜惻,故一一勞問後,雖一名無或逐出幕外之意,各別申飭於領首流丐處是白遣。次往中部廣通橋上下幕是白乎則,上幕流丐二十八名,下幕流丐四十名,飢寒之狀,比諸舟橋流丐幕,別無差殊,故亦爲一體申飭是白齊。傳曰,知道。軍兵薄衣,令該營題給,流丐等空石與顧恤之方,令該廳題給事,分付。
尹致秀,以兵曹言啓曰,今十二月二十一日宗廟·社稷·景慕宮臘享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,今十二月二十日,文臣朔試射日次,而臘享大祭齋戒相値,不得爲之之意,敢啓。傳曰,知道。
又以兵曹言啓曰,卽接尙衣院牒報,則去秋等別造弓矢進上在卽,而知弓品堂上有闕,不得擧行云。其代口傳啓下之意,敢啓。傳曰,知道。
又以兵曹言啓曰,謹依口傳下敎,左右番武藝別監技藝居首金鍾聲·崔致福,木布各二疋,之次金鎭哲·玄興孫,木布各一疋,題給之意,敢啓。傳曰,知道。
又以兵曹言啓曰,謹依薄衣摘奸宣傳官李敏樹書啓判下,闕內各門把守騎兵李壬戌等五十三名處,木各一疋,去核各二斤,分給之意,敢啓。傳曰,知道。
又以訓鍊都監言啓曰,謹依宣傳官書啓判下,本局字內彰義門卜直崔永福·宋祿伊,敦義門卜直李聖乭·金甲伊等處,各木綿一疋,去核二斤,考例以給之意,敢啓。傳曰,知道。
又以禁衛營言啓曰,謹依宣傳官書啓判下,本營字內崇禮門入直卜直奉守吉·具永喆,昭義門入直卜直朴順南·權聖吉等處,木綿各一疋,去核二斤,題給之意,敢啓。傳曰,知道。
又以御營廳言啓曰,謹依傳敎,光熙門卜直金莫正·金斗昇,興仁之門卜直梁鶴孫·裵七錫,惠化門卜直金尙祿·韓甲伊處,各木綿一疋,去核二斤,考例以給之意,敢啓。傳曰,知道。
又以摠戎廳言啓曰,本廳中軍朴潤榮,身病甚重,勢難察任。改差,何如?傳曰,允。
上在昌德宮。停常參·經筵。
藥房提調徐憙淳,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
金公鉉啓曰,明日召對,取稟。傳曰,停。
李明迪啓曰,行大司憲宋冕載,掌令趙徽林未肅拜,執義成近默,持平權憲八在外,掌令權達準,持平洪熙朝呈辭,監察茶時之意,敢啓。傳曰,知道。
成遂默啓曰,同副承旨沈宜升,今日不爲仕進,卽爲牌招,何如?傳曰,允。
尹致秀啓曰,備邊司郞廳來言,今日賓廳日次,而宗廟臘享大祭齋戒相値,不得來會云矣,敢啓。傳曰,知道。
傳于金公鉉曰,禮房承旨馳詣社稷·宗廟·永禧殿·景慕宮,奉審摘奸以來。
金胤根啓曰,行都承旨須資出去,右承旨尹致秀,右副承旨金公鉉,同副承旨沈宜升監祭進,左副承旨李明迪式暇,院中只有臣一人,伴直無人。行都承旨成遂默,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨成遂默牌不進,伴直無人。所當更請牌招,而拘於廳規,不得請牌,何以爲之?敢稟。傳曰,牌招。
又啓曰,社稷提調朴晦壽三牌不進,推考傳旨今方捧入,而臘享大祭神位出安奉還時,當爲進參,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。如有違牌,勿爲呼望。
傳于金胤根曰,雖非法典所在,孝理之政,合有憫念,且其罪名,不至深重,定配罪人徐念淳·趙在慶,竝特爲放送。
金胤根啓曰,副應敎南秉哲,修撰李㘾內閣進,校理任百秀,副修撰李豊翼差祭,玉堂上下番俱空,事甚未安。應敎徐有薰,校理李宗秉,副校理金炳奎·金應均,修撰金基纘,副修撰李經在,竝卽牌招,推移入直,何如?傳曰,允。
以應敎徐有薰,校理李宗秉,副校理金炳奎·金應均,修撰金基纘,副修撰李經在牌不進罷職傳旨,傳于金胤根曰,只推。
金胤根,以兵曹言啓曰,再昨日各門守門軍薄衣摘奸命下之後,彰義·肅靖兩門,初不摘奸,直以卜直之薄着,混入書啓云。奉命擧行,何等嚴重,而宣傳官之初不躬行,如是書啓者,事未前有,萬萬驚駭。當該宣傳官,爲先汰去,其罪狀令該府拿問嚴勘,何如?傳曰,宣傳奉命,何等嚴重,而似此欺罔,曾所未聞。當該宣傳官,不可尋常處之。自卿曹嚴棍三十度後,令該府絶島定配。
又以備邊司言啓曰,卽見江原監司張敎根所報,則以爲本營公廨七十餘間,俱被燒燼,不可不趁卽改建,而巨役工費,無他拮据之方,就己亥補蔘還中,折米一千六百石,特許劃下,而仍又退年取耗,俾充元數云矣。凡屬公廨改建,元無物力區劃之例,而今此改建,旣係不可已之政。且本營事勢之役巨役綿,無他措手,果如報辭,其所請劃,又異會付,就補蔘還中,折米一千三百石,特許取用,退年還充之節,依所報施行之意,一體分付,何如?傳曰,允。
又以備邊司言啓曰,卽見統制使李應植狀啓,則以爲全羅左水營管下長興府戰船之限前破傷,兵船之私自發賣,伺候船之朽敗不葺事,前後邑倅,自該水營,已有所論列,而該水使柳信儉,前水使李容鉉,亦難免不察之責,請令廟堂稟處矣。戰兵船法意,何等嚴重,而今此長興府各船事,事未前有,萬萬駭然。前後邑倅,纔因帥臣論列,已爲勘斷,而雖以該水營言之,旣在管轄之地,苟能這這探察,隨現提飭,則其所疎忽,寧容若是?當該前後水使,亦不可無警,竝施從重推考之典,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而宗廟臘享大祭齋戒相値,不得設行之意,敢啓。傳曰,知道。
兵曹,以李行敎爲摠戎中軍。
上在昌德宮。停常參·經筵。
沈宜升啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金胤根啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
又啓曰,左副承旨李明迪,今日不爲仕進,卽爲牌招,何如?傳曰,允。
金公鉉啓曰,今此延祥詩製述人中,時無職名人,令該曹口傳付軍職,何如?傳曰,允。
又啓曰,玉堂上下番俱空,事甚未安。應敎徐有薰,校理李宗秉,副校理金應均·金炳奎,修撰金基纘,副修撰李經在,旣有只推之命,與校理任百秀,副修撰李豐翼,一體牌招,推移入直,何如?傳曰,允。
李明迪啓曰,行大司憲宋冕載,掌令趙徽林·權達準,持平洪熙朝牌不進,執義成近默,持平權憲八在外,監察茶時之意,敢啓。傳曰,知道。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝牌不進罷職傳旨,傳于李明迪曰,只推。
以應敎徐有薰,校理李宗秉·任百秀,副校理金應均·金炳奎,修撰金基纘,副修撰李經在·李豐翼牌不進罷職傳旨,傳于金公鉉曰,只推。
金公鉉啓曰,明日正朝望闕禮習儀,兩司當爲進參。除在外外,未肅拜·呈告人員,竝待開門牌招,何如?傳曰,允。
沈宜升,以兵曹言啓曰,本曹草記批旨內,宣傳奉命,何等嚴重,而似此欺罔,曾所未聞。當該宣傳官,不可尋常處之。自卿曹嚴棍三十度後,令該府絶島定配事,命下矣。謹依下敎,臣進詣訓局東營,前宣傳官鄭濟昇,嚴棍三十度後,移送義禁府之意,敢啓。傳曰,知道。
又以義禁府言啓曰,宣傳官鄭濟昇,絶島定配事,承傳啓下矣。鄭濟昇,全羅道珍島郡金甲島,絶島定配,而以承傳內辭意具罪目,依例發遣府羅將,押送配所,何如?傳曰,允。
又以義禁府言啓曰,定配罪人徐念淳·趙在慶,竝特爲放送事,承傳啓下矣。江原道金化縣定配罪人徐念淳,伊川府定配罪人趙在慶,竝放送事,分付該道道臣之意,敢啓。傳曰,知道。
上在昌德宮。停常參·經筵。
李明迪啓曰,行大司憲宋冕載,掌令趙徽林·權達準,持平洪熙朝牌不進。執義成近默,持平權憲八在外。監察茶時之意,敢啓。傳曰,知道。
成遂默啓曰,左承旨金胤根,右承旨尹致秀,今日不爲仕進,竝卽牌招,何如?傳曰,允。
又啓曰,玉堂上下番俱空,事甚未安。應敎徐有薰,校理李宗秉·任百秀,副校理金炳奎·金應均,修撰金基纘,副修撰李經在·李豊翼,旣有只推之命,竝卽牌招,推移入直,何如?傳曰,允。
沈宜升啓曰,臣宜升,今日正朝望闕禮習儀進去,下直之意,敢啓。傳曰,知道。
李明迪啓曰,今日正朝望闕禮習儀,憲府則監察代行矣。雖無諫院,仍爲行禮之意,敢啓。傳曰,知道。
傳于成遂默曰,都政勿拘齋日,從速爲之。
以大司諫趙錫龜,司諫韓宓履,獻納朴商壽,正言金羽休·李玄文,掌令趙徽林·權達準,持平洪熙朝牌不進罷職傳旨,傳于李明迪曰,只推。
以左承旨金胤根牌不進罷職傳旨,傳于李明迪曰,只推。
以應敎徐有薰,校理李宗秉·任百秀,副校理金炳奎·金應均,修撰金基纘,副修撰李經在·李豊翼牌不進罷職傳旨,傳于李明迪曰,只推。
成遂默,以議政府左右相意啓曰,今日望闕禮習儀時,二品以上,東班無一人進參,西班則只有將臣一人,班儀全不成樣,苟且行禮而罷云。百隷雖云怠慢,朝綱寧至此弛?事未前聞,萬萬可駭。不可以事過而仍置。老病實故外,令政院竝捧現告,施以從重推考之典,何如?傳曰,允。
又以吏曹言啓曰,今日本曹開坼坐起時,考見諸道褒貶啓本,則巨濟府使申杓,以報何不審爲目,鐵山府使李熙忠,以倘無遺察爲目,草溪郡守許瑢,以客來難謝爲目,禮山縣監李濟夏,以衰豈有妨,善或易欺爲目,鎭海縣監李再英,以何須責備爲目,同福縣監李會在,以旣著往績,益勉終譽爲目,祥雲道察訪金洛斗,以謗奚盡信爲目,則俱宜置下考,而置諸中考。宣川府使李宜植,以束薪固好,佩韋愈美爲目,義興縣監鄭淳榮,以巽軟姑恕爲目,眞寶縣監李先耆,以宜勉節用爲目,連原道察訪金永鎭,以安能盡善爲目,則俱宜置中考,而置諸上考。殊無嚴明殿最之意,五道道臣,竝推考警責。宣川府使李宜植,巨濟府使申杓,鐵山府使李熙忠,草溪郡守許瑢,禮山縣監李濟夏,鎭海縣監李再英,同福縣監李會在,祥雲道察訪金洛斗,竝罷黜,義興縣監鄭淳榮,眞寶縣監李先耆,連原道察訪金永鎭,竝中考施行,何如?傳曰,允。
又以吏曹言啓曰,社稷署令南永周,漢城府主簿金永爵,俱以身病,呈狀乞遞。竝改差,何如?傳曰,允。
又以吏曹言啓曰,各道都事瓜限,卽一周年,而自辭朝日,始爲計瓜矣。黃海道都事金大默,除拜已過數年,仍不辭朝,臣曹無以計瓜,亦不可一任其虛縻,改差,何如?傳曰,允。
尹致秀,以兵曹言啓曰,拆見諸道褒貶啓本,則水原留守朴永元啓本中,中軍南成老,以惟審與愼,處官要道爲目,京畿水使趙德永啓本中,德浦僉使安啓文,以何傷重聽爲目,忠淸水使趙禹錫啓本中,馬梁僉使張鳳翰,以松禁宜勉爲目,則俱宜置中考,而置諸上考。平安兵使尹義儉啓本中,方山萬戶金應律,以江禁少弛,悍校帶任爲目,幕嶺萬戶金承烈,以盍察犯斫爲目,北兵使朴蓍會啓本中,防垣萬戶都弼謨,以浮謗奚信爲目,則俱宜置下考,而置諸中考。殊無嚴明殿最之意,各該守臣帥臣,竝推考警責。水原中軍南成老,德浦僉使安啓文,馬梁僉使張鳳翰,竝中考施行,方山萬戶金應律,幕嶺萬戶金承烈,防垣萬戶都弼謨,竝下考施行,何如?傳曰,允。
又以兵曹言啓曰,舒川萬戶呂師健,以三年窠邊將,兩次褒貶居中,其不職可知。依例罷黜,何如?傳曰,允。
又以兵曹言啓曰,考見諸道今秋官鎭門聚點狀啓,則黃海前兵使李行敎狀啓中,道內軍兵聚點時,康翎·文山兩邑鎭,器械破傷,老弱苟充云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。執頉當該邑鎭守令邊將,竝推考警責,何如?傳曰,允。
成遂默啓曰,今十二月二十五日,都目政事爲之之意,敢啓。傳曰,知道。
兵曹口傳政事,副司果睦仁培·朴承輝,以上竝單付。
上在昌德宮。停常參·經筵。
李明迪啓曰,行大司憲宋冕載,掌令趙徽林未肅拜,執義成近默,持平權憲八在外,掌令權達準,持平洪熙朝呈辭,監察茶時之意,敢啓。傳曰,知道。
尹致秀啓曰,同副承旨沈宜升,今日不爲仕進,卽爲牌招,何如?傳曰,允。
金公鉉啓曰,玉堂上下番俱空,事甚未安。應敎徐有薰,校理李宗秉·任百秀,副校理金炳奎·金應均,修撰金基纘,副修撰李經在·李豊翼,旣有只推之命,竝卽牌招,推移入直,何如?傳曰,允。
又啓曰,延祥詩製述人,旣已抄啓矣。弘文提學李光正,待明朝牌招,以爲出韻科次之地,何如?傳曰,允。
以應敎徐有薰,校理李宗秉·任百秀,副校理金炳奎·金應均,修撰金基纘,副修撰李經在·李豊翼牌不進罷職傳旨,傳于金公鉉曰,只推。
傳于李明迪曰,中官崔錫憘,擧行之際,事極無嚴。令該府拿問嚴勘。
尹致秀,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
金公鉉啓曰,明日召對,取稟。傳曰,停。
沈宜升啓曰,行大司憲宋冕載,掌令趙徽林未肅拜。執義成近默,持平權憲八在外。掌令權達準,持平洪熙朝呈辭。監察茶時之意,敢啓。傳曰,知道。
傳于金公鉉曰,右副承旨金公鉉馳詣徽慶園,奉審摘奸,仍留監祭。
金公鉉啓曰,弘文提學李光正牌不進,推考傳旨今方捧入,而延祥詩,當爲出韻科次,如是違牌,事甚未安。陳疏到院,而原疏以國忌正日,纔已退却矣。更爲牌招,何如?傳曰,原疏捧入。
又啓曰,延祥詩,當爲出韻科次,而弘文提學未差,藝文提學趙斗淳,卽爲牌招,何如?傳曰,允。
又啓曰,藝文提學趙斗淳牌不進,推考傳旨今方捧入,而延祥詩,當爲出韻科次,如是違牌,事甚未安。陳疏到院,而原疏以國忌正日,纔已退却矣。更爲牌招,何如?傳曰,原疏捧入。
又啓曰,延祥詩,當爲出韻科次,藝文提學趙斗淳疏批已下,卽爲牌招,何如?傳曰,允。
金公鉉,以吏曹言啓曰,八道·四都文蔭官履歷成冊中,多有錯誤。奏御文字,何等敬謹,而有此不審,誠甚未安。事當還下送,使之改修整以入,而到今日字已迫,不可遲待,故不得不捧入,而各該道守臣,不可無警。忠淸監司金鼎均,慶尙監司李景在,全羅監司徐箕淳,平安監司李憲球,開城留守金鍏,竝推考,何如?傳曰,允。
又以成均館大司成意啓曰,文廟守僕,依宗廟·社稷守僕例,試才抄擇,別單啓下事,曾有定式矣。守僕洪鼎植汰去,代以曾經守僕,試才抄擇,備三望受點次,別單書入之意,敢啓。傳曰,知道。
沈宜升,以兵曹言啓曰,來朔上番騎兵,列於今月二十五日外司點考,而判書朴晦壽都目政事進,參判姜時永,參議金輔根,俱有身病,參知李是鍊入直,他無進參之員。參判參議,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
又以備邊司言啓曰,陰竹貶下之窠,明將差代矣。本縣以畿內弊邑,近聞三政俱紊,蘇捄無望云。目下急務,惟在於擇任而責成,勿拘常格,各別擇擬,新除授人,使之不多日內催促赴任之意,分付銓曹,何如?傳曰,允。
又以訓鍊都監言啓曰,年終放砲習放,今月二十五日,洗馬臺爲之之意,敢啓。傳曰,知道。
弘文提學李光正疏曰,卽伏聞以祥帖考試,有牌召之命矣。在臣職分,寧容爲違傲占便之計?而纔經享役,退卽疾病隨作,方淹床笫,顧以目下情狀,駕屨之義,實難自力。玆敢忙陳短章,仰冀體諒。伏乞聖明,特遞臣所帶弘文提學之任,仍治臣瀆擾之罪,俾試事無曠,私分獲安,不勝幸甚。臣無任云云。答曰,省疏具悉。所請依施。
藝文提學趙斗淳疏曰,伏以臣之祗奉文苑特點,帀旬有餘于玆矣。悸恐惶恧,旣不敢爲進身計,遂復反覆循省,求其萬分有一近似於此,而無其說焉。有國詞命之爲,觀其世而論其政,與夫哲範懿軌所由選於今昔,未嘗有如臣空竭,判無影掠吹竊之,可論於其間者,此臣之大不幸也。然臣旣不幸而誤辱明命,爲當世羞,亦幸而獲此可言之會,將得而畢陳臣本末也。臣受氣甚薄,自少善病,初不能儘力從事於文字之業,蓋〈膈〉疾而誦讀撤,目疾而繙閱廢。自夫甫冠以後三十有餘年,痛楚憂愁,救死之不贍,藉使臣早抱窮廬之悲,克殫短檠之工,顧其勢已自無及。況又暴棄之習,齒與病加,日征月邁,不殖自落,不免爲五十無聞之人,臣實自悼,亦焉敢誣也?經史之無有本領,而委之以模核聲明之具,古今事實之無有半解,功令抽媲之無有一技,而畀之以崇黜評品之,致使有國詞命,於臣玷褻,遂無以觀世論政於由此之選焉,則臣不足言,人謂斯何?臣以積替門戶,謬玷文籍,志在祿仕,計不出於下僚末班之右,而華膴之歷揚,階級之僥濫,萬萬非居,恒意慮攸到,念恩遇之莫酬,懼涯量之驟溢,早夜興惕,有臨淵谷。雖緣臣終始嚴畏,不克到底規讓,自歸於怙戀之科,而至於文學一事,直惟曰辱明命而羞當世而已。臣苟冒焉於玆,不以爲天淵階限,則是自詭之不足,遂至於欺人而欺天也。百爾思惟,坐犯違傲,猥具荒拙,仰瀆崇高之聽。伏乞聖慈,念名器之至重,軫微分之無堪,亟遞臣藝文館提學之任,以幸公私,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房都提調權敦仁,提調徐憙淳,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
成遂默啓曰,明日召對,取稟。傳曰,停。
兪章煥啓曰,行大司憲宋冕載,掌令趙徽林未肅拜。執義成近默,持平權憲八在外。掌令權達準,持平洪熙朝呈辭。監察茶時之意,敢啓。傳曰,知道。
尹致秀啓曰,備邊司郞廳來言,今日賓廳日次,而徽慶園忌辰祭齋戒相値,不得來會云矣,敢啓。傳曰,知道。
成遂默啓曰,藝文提學趙斗淳牌不進,推考傳旨,今方捧入,而延祥詩,當爲出韻科次,如是違牌,事甚未安。更爲牌招,何如?傳曰,允。
又啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·忠淸監營·全羅監營·慶尙監營·咸鏡監營,各一件營上事,自本院依例成有旨下送,京各司應爲頒賜二十三件,亦爲依例頒給之意,敢啓。傳曰,知道。
傳于尹致秀曰,歲首犒饋,當親臨矣。該房知悉。
傳于成遂默曰,左副承旨·右副承旨,竝許遞。前望單子入之。
承旨前望單子入之,兪章煥·柳致明落點。
成遂默啓曰,新除授左承旨兪章煥,同副承旨柳致明,竝卽牌招,何如?傳曰,允。
又啓曰,同副承旨柳致明,時在慶尙道安東地,斯速乘馹上來事,下諭,何如?傳曰,許遞。前望單子入之。
承旨前望單子入之,徐戴淳落點。
吏曹口傳政事,以崔致憲爲兵曹參判,以安允璟爲兵曹參議。
吏曹,兵曹參議單李是鍊,參知單安允璟。
兵曹口傳政事,副護軍單金輔根。
傳于成遂默曰,每都目飭諭,視爲文具,深用慨然,初仕守令之擇差,何時不關重,而今日急務,莫先於此,收拾人才,尤切於目下,竝以此意,分付兩銓,另念對揚。
傳于成遂默曰,忠臣·淸白吏·皇朝人子孫·軍功人,及西北·松都人,加意收用事,分付。
傳于成遂默曰,雖非親政,注書·尙瑞院官員,依例陞六。
李敬溥陞六,代以羅時鏞爲假注書。
李維謙陞六,代以李東爲假注書。
都政。吏批,判書趙秉鉉進,參判徐英淳進,參議趙亨復在外未肅拜,都承旨成遂默進。啓曰,今都目大政,各岐仕滿應遷者,相避及未準朔監察·禁府都事,戶曹·刑曹·工曹·漢城府郞官,平市署官員·五部令,各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官,無以推移備擬,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
以閔致恒爲典設別提,魚命書爲活人別提,趙命夏爲造紙別提,金庠敎爲景慕宮令,李寅在爲密陽府使,朴岐壽爲左參贊,金在重爲社稷令,李根天爲司饔主簿,沈熙淳爲同福縣監,權基憲爲禮山縣監。典籍二單金容煥·金畯。李世翼爲引儀,申錫龜爲造紙別提,鄭世臣爲尙衣直長,崔鑠爲宣陵直長,金夔淵爲順陵直長。軍資直長單鄭激。以李命允·河範大爲典籍,趙學點爲康陵令,鄭基三爲楊根郡守,李容熙爲迎日縣監,鄭道和爲司圃直長,洪在赫爲泰陵直長,徐有象·李魯寬爲司饔奉事,鄭基承爲繕工奉事。
傳于成遂默曰,臺諫·玉堂,竝許遞。今日政差出。
成遂默啓曰,臺諫·玉堂,今當差出,而擬望之人乏少,外任竝擬,何如?傳曰,允。
又啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
以朴來萬爲副校理,李命允爲監察,李爲工曹正郞,姜必孝爲造紙別提,趙鎭常爲襄陽府使,洪在應爲司僕主簿,洪鍾茂爲引儀,李寅會爲禁府都事,李殷榮爲義盈奉事,趙秉七爲鐵山府使。
傳于成遂默曰,望筒遲滯吏·兵批政官,竝推考。
以李經在·金應均爲掌令,鄭基世爲獻納,李東迪爲校理,趙台淳爲德川郡守。
傳于成遂默曰,在外及呈告京兆堂上,許遞。今日政差出。
以金道喜爲判尹,柳基常爲左尹,李鼎鎬爲監察,呂重燮爲刑曹佐郞,許楠爲利原縣監。
傳于成遂默曰,前洗馬姜必孝,以正廟朝朱書被選人,年迫八十,尙在參下云,今日政參上擬入。
傳于成遂默曰,當該政官推考。
以李賢耆爲敦寧都正,洪鍾茂爲平市主簿,姜必孝爲忠淸都事,權大膺爲益山郡守,趙文和爲抱川縣監,沈能萬爲典設別提,韓重履爲造紙別提,金正均爲宗廟直長,曺錫弼爲內資直長,洪在恂爲輸城察訪。
傳于成遂默曰,宗廟令金元植,順安縣令擬入。
以洪鍾茂爲戶曹佐郞,鄭基重爲平市令,沈能萬爲監察,金元植爲順安縣令,金庠敎爲木川縣監,成載琬爲引儀,金東選爲司宰直長,尹英培爲長興奉事,鄭翼烈爲繕工奉事,李孺虎爲鎭海縣監,金左根爲大司憲,李源達爲大司諫,朴鳴載爲司諫,金世均·尹行福爲正言,趙寬和爲尙瑞直長,金在獻爲禁府都事,李龍在爲景慕宮令,白潤鶴爲江原都事,任商準爲草溪郡守,全國憲爲奉常主簿,盧鎭衡·趙光濂·李敬溥·李維謙爲典籍,成均博士單石基坤,長連縣監金履元,今加通政加資事,承傳。
成遂默啓曰,鍾城府使,今當差出,而本府以邊上重地,不可不擇差,他道未準朔守令,竝擬,何如?傳曰,允。
以李正觀爲禧陵直長,李敬達爲宣川府使,曺栢承爲鍾城府使,李羲俊爲奉化縣監,洪羲祿爲陰竹縣監,趙寬和爲濟用主簿,安孝根爲尙瑞副直長,朴峻陽爲宗廟令,成載琬爲工曹佐郞,金肅淵爲漢城主簿,安孝根爲尙瑞直長,南尙敎爲長寧殿令,韓重履爲平市主簿,金敎性爲繕工主簿,田栽五爲司藝。
成遂默,以吏批言啓曰,司藝田栽五望,經先擬入,至蒙恩點,不察之失,不勝惶恐。原望筒勿施,何如?傳曰,允。
傳于成遂默曰,當該政官推考。
以金秉熙爲尙瑞副直長,成鼎鎬爲禁府都事,趙秉性爲漢城主簿,李恒坤爲戶曹佐郞,鄭文星爲長連縣監,沈宜冕爲校理,李經在爲副校理,金應均爲修撰,尹孟烈爲黃海都事,金容煥爲直講,權震奎爲繕工副奉事,徐有璟爲宗廟副奉事,金秉翼爲西部令,朴齊吉爲引儀,李章德爲監役,李時愚爲應敎,金基煥·權炳益爲掌令,睦仁㘽爲持平,鄭基世爲副修撰,韓升烈爲執義,楊廷彬爲持平,趙徽林爲副應敎,金德喜爲修撰,朴承輝爲副修撰,趙寬和爲戶曹佐郞,金畯爲兵曹佐郞,洪鍾華爲典設別提,林樂鎭爲典籍,洪在兢爲假監役。崇仁殿令單朴鳳裕,崇靈殿令單鄭義觀。以任希兢爲獻納,金興根爲工曹判書,鄭最朝爲刑曹參議,曺錫雨爲掌樂正,朴齊輝爲兵曹正郞,方禹敍爲內資主簿,李敏庠爲造紙別提,曺錫建爲監役,卓雲翰爲高山察訪,金得秀爲銀溪察訪。
傳于成遂默曰,呈告經筵許遞,今日政差出。
以金蘭淳爲弘文提學,田栽五爲禮曹正郞,李敬溥爲禮曹佐郞,李豊翼爲京畿都事,李冀禎爲祥雲察訪,金英淳爲同經筵,李敏庠爲監察,劉錫祥爲濟用主簿,李㙽爲春川府使,鄭義命爲寧越府使,金正奎爲典籍,閔致恒爲禁府都事,李源益爲工曹參議,崔尙儒爲兵曹佐郞,李㘾爲司成,韓貞植爲巨濟府使,崔弘德爲柒谷府使,申奭浩爲固城縣令,趙兢錫爲萬頃縣令,李陶淵爲結城縣監,李亮熙爲典設別提,沈宜贊爲造紙別提,崔宗震爲瓦署別提,兪致弘爲敦寧主簿,奇正鎭爲平安都事,洪敬謨爲判義禁,金道喜爲知經筵,兪星煥爲同經筵,南秉哲爲宗簿正,白宗銓爲兵曹正郞。兼春秋單張鉉喆。以李光貞爲兵曹正郞,李經在爲東學敎授,吉履元爲禮曹正郞,韓容默爲軍器判官。尙衣直長鄭世臣,司饔直長權大澈相換。禁府都事成鼎鎬,義盈奉事李殷榮相換。以趙璋和爲東部都事,宋秉文爲童蒙敎官,鄭基元爲假監役,李裕憲爲厚陵參奉,沈能哲爲獻陵參奉,嚴翼鉉爲泰陵參奉,鄭夔弼爲孝陵參奉,洪薰謨爲康陵參奉,李象會爲懿陵參奉,李秉五爲弘陵參奉,安景緯爲永陵參奉,徐健輔爲顯隆園參奉,金伯均爲徽慶園參奉,南鍾三爲肇慶廟別檢,李在瀚爲昭寧園守奉官。
兵批,判書朴晦壽進,參判崔致憲進,參議李是鍊入直進,參知安允璟騎兵點考進,右副承旨尹致秀進。啓曰,今日都目政事時,本曹堂上,不可不備員。新除授參判崔致憲,參知安允璟,旣有牌招之命,仍令同參政事,何如?傳曰,允。
又啓曰,營將·中軍·虞候,今當差出,而擬望之人乏少,已準朔守令及虞候·邊將,竝擬,何如?傳曰,允。
尹致秀,以兵批言啓曰,陞資拜營將者,瓜滿前以不職遞罷,則勿計朔數多少,還收資級,載在法典,而中軍,依營將例施行事,曾有定式矣。咸鏡監營中軍李南輔,準瓜前雖爲內遷,今秋冬等褒貶居中,所授加資,依法典還收之意,敢啓。傳曰,知道。
以金魯甲爲副摠管,申觀浩爲宣傳官,徐偉輔爲五衛將,任商準·李種兢爲訓鍊判官。訓鍊主簿單趙祥獜本院去官,訓鍊判官白東郁,主簿李忠俊·安元奭·張鳳喆,以上加設依定式減下。同知單李鉍秀,僉知三單徐奎翰·徐冕輔·洪羲龍。前中軍李南輔折衝,今降禦侮。以文啓顯·金應聲·王濟運爲五衛將,鄭學基爲忠翊將,吳致亨爲忠壯將。及第權寅秉今加折衝加資事,承傳。以趙羲獜爲安東營將,金善勖爲全州營將,李鈺爲洪州營將,李周膺爲京畿中軍,李鍾武爲大興中軍。副護軍單金善一。以洪祐錫爲五衛將,金基銑爲景福將,辛興直爲慶熙將,邊漢圭爲訓鍊主簿,韓取善爲忠淸兵虞候。副護軍單李熙鐵·權寅秉。以金鶴秀爲德積僉使,曺寅植爲古群山僉使,洪完福爲注文僉使,金鎭綱爲永登萬戶,李光柱爲鉢浦萬戶。同知金應聲,僉知文啓顯·王濟運·吳致亨,以上竝單付。以金光範爲景福將,尹光進爲慶熙將,桂顯蓍爲安義僉使,李敬垕爲碧團僉使,趙鼎煜爲全羅左水虞候。
尹致秀,以兵批言啓曰,五衛將文啓顯·金應聲·王濟運·洪錫祐,忠翊衛將鄭學基,忠壯衛將吳致亨,景福宮衛將金基銑·金光範,慶熙宮衛將辛興直·尹光進,俱以病難供職,呈狀乞遞,竝改差,何如?傳曰,允。
以李仁奎爲草芝僉使,金昌倫爲龍媒僉使,曺有豊爲馬梁僉使,金時鳴爲多慶浦萬戶,鄭萬泰爲舒川萬戶,池有聲爲德浦僉使,崔宗屹爲委曲僉使,金澤祚爲德津萬戶,許潤爲濟物萬戶,權炳彦爲位羅萬戶,李明學爲咸鏡中軍,宋在益爲黃海中軍,金載鑧爲魚游澗僉使,姜台昱爲玉浦萬戶,林昌澤爲植松萬戶,徐宅順爲慶尙中軍,趙述永爲白翎僉使,李敏敎爲訓戎僉使,柳亨植·沈能驥爲惠山僉使,咸敬毅爲波知僉使,李元緖爲水原中軍,金鍾遠爲防垣萬戶,金潤璟爲幕嶺萬戶,趙永信爲黑山島萬戶,李東暎爲慈母別將。安東營將趙羲獜,洪州營將李鈺,全州營將金善勖,京畿中軍李周膺,大興中軍李鍾武,以上今加折衝加資事,承傳。
傳于尹致秀曰,兵曹判書推考。
尹致秀,以兵批言啓曰,宣傳官金善一,以其身病,呈狀乞遞。改差,何如?傳曰,允。
以具載龍爲宣傳官,朴南壽爲訓鍊判官加設,申泰左·吳膺善·李奎錫爲主簿加設,金應均·沈宜冕爲文兼,鄭煥東爲武兼,權思獜爲慶尙左兵虞候,閔致河爲方山萬戶。副護軍趙羲獜·金善勖·李鈺,以上竝單付。以金興根爲知事,閔祥鏞爲宣傳官,沈秉奎爲武兼,文昌奎爲部將,李近彬爲水原監牧官,金鼎淵爲五衛將,尹德信·金應浹爲景福將,劉龍澤·韓基老爲慶熙將,金魯學·曺華振·尹用善爲五衛將,金致聖·李東弼爲忠翊將。
尹致秀,以兵批言啓曰,五衛將金鼎淵,景福宮衛將尹德信·金應浹,慶熙宮衛將劉龍澤·韓基老,俱以病難供職,呈狀乞遞。竝改差,何如?傳曰,允。
以崔鵬遠爲忠壯將,金長爀爲都摠經歷,申善浩爲禁衛把摠,胡見龍爲天摩僉使,李炯植爲吾老梁萬戶,白春洙爲都摠經歷,權顗爲訓鍊僉正,康鵬汲爲森森坡萬戶,黃致鍾爲鳥嶺別將,鄭夏源·柳之奫·鄭煥一爲都摠都事,文昌武爲金城別將,王德修爲五衛將,元敬祥·金永駿爲景福將,朴枝茂·鄭錫喆爲慶熙將。
傳于尹致秀曰,兵曹判書推考。
尹致秀啓曰,訓鍊院正,今當差出,而擬望之人乏少,外任竝擬,何如?傳曰,允。
以金善恒爲訓鍊正,南宮鈺·權祥奎爲訓鍊主簿,金在舜爲廢茂山萬戶,權爲訓鍊判官,金在赫爲部將,曺光振爲守門將,李時榮爲平安中軍。大護軍宋冕載·金興根,護軍姜時永·金英淳,副護軍金公鉉·李明迪·趙錫龜·洪龜燮,副司直成近默·韓宓履·徐有薰·南秉哲·趙徽林·權達準·李宗秉·任百秀·金炳奎·金應均·朴商壽·洪熙朝·權憲八,副司果李㘾·金基纘·李經在·李豊翼·金羽休·李玄文,以上竝單付。以李膺漢爲訓鍊主簿,柳得魯爲武兼,金在赫爲新門別將。同知洪錫祐·金鼎淵·崔鵬遠,以上竝單付。以李祉秀爲訓鍊僉正。同知單金光範。格浦別將,浦項別將,以上革罷。以李得魯爲訓鍊副正。同知單辛興直。以趙存弼爲從浦萬戶,同知單尹光進。以李根元爲宣傳官,洪憲祖爲武兼,同知單劉龍澤。以鄭輔源爲都摠都事,同知單尹德信。以兪鎭國爲訓鍊主簿,同知單金應浹。以朴承儒爲武兼,同知單元敬祥。以洪敬謨爲知事,李綺年爲武兼,同知單鄭錫喆。以閔致鴻·張集珪爲武兼,同知單金永駿。以尹仁重爲武兼,同知單韓基老。以申命演·李宓熙·柳相兢·孫亮漢爲宣傳官,尹喜默·柳瓚爲武兼,金箕弘·李萬緖·徐恭淳·具載榮爲部將,李最永·徐昌錫·李尙翼爲守門將。華寧殿守門將單趙栐豊,同仁權管黃益勳,小農權管金,栗浦權管柳遇春,大吉號里權管金錫歡,同知朴枝茂,副護軍柳致明,副司果尹泰壽·張鳳羽,以上竝單付。
金胤根啓曰,獻納鄭基世,旣在闕中,不爲肅謝,直爲出去,事甚未安。推考,何如?傳曰,允。
尹致秀啓曰,正言金世均,旣在闕中,不爲肅謝,直爲出去,事甚未安。推考,何如?傳曰,允。
尹致秀啓曰,闕門開閉,何等愼重,而今日金虎門仍留時,應出之人,趁不出送,乍閉旋開,事未前有,萬萬駭然。當該宣傳官及守門將,竝所當重勘,而本院請推之外,無他可施之罰,何以爲之?敢稟。傳曰,竝拿處。
以應敎李時愚,副應敎趙徽林,校理李東迪,副校理李經在,修撰金應均,副修撰鄭基世牌不進罷職傳旨,傳于沈宜升曰,只推。
傳于尹致秀曰,守令·邊將初仕人,皆令明日待令。
成遂默,以司饔院都提調·提調意啓曰,本院奉事鄭世臣,今日都政,尙衣院直長遷轉,而今年柴場摘奸後,明年燔造物力,已爲區處矣。莫重燔造之任,不可付之生手,本院直長中,依例相換,以爲竣事之地,何如?傳曰,允。
上在昌德宮。停常參·經筵。
尹致秀啓曰,行大司憲金左根,執義韓升烈,持平睦仁㘽·楊廷彬未肅拜,掌令權炳益·金基煥在外,監察茶時之意,敢啓。傳曰,知道。
徐戴淳啓曰,玉堂上下番俱空,事甚未安。應敎李時愚,副應敎趙徽林,校理李東迪,副校理李經在,修撰金應均,副修撰鄭基世,旣有只推之命,竝卽牌招,推移入直,何如?傳曰,允。
傳于徐戴淳曰,禮·戶換房。
傳于徐戴淳曰,守令·邊將初仕人入侍。
傳于徐戴淳曰,犒饋以來月初五日爲之,處所春塘臺爲之。
以應敎李時愚,副應敎趙徽林,校理李東迪,副校理李經在,修撰金應均,副修撰鄭基世,牌不進罷職傳旨,傳于金胤根曰,只推。
金胤根,以吏曹言啓曰,今此正朝祭祭官,當爲磨鍊,而除老病公頉,無以推移排比之路,依近例刑官及司饔院官員年六十以上人,通融塡差以入,而其中時無職名人員,令該曹口傳付軍職,何如?傳曰,允。
又以成均館大司成意啓曰,文廟守僕,依宗廟·社稷守僕例,試才抄擇,別單啓下事,曾有定式矣。守僕金熙和自退,代以曾經守僕,試才抄擇,備三望受點次,別單書入之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而徽慶園忌辰祭正日相値,不得設行之意,敢啓。傳曰,知道。
壬寅十二月二十六日辰時,上御熙政堂。守令·邊將初仕人入侍時,右承旨徐戴淳,左副承旨金胤根,假注書李東,別兼春秋金益文,記事官趙秉駿,以次進伏。柒谷府使崔弘德,巨濟府使韓貞植,鐵山府使趙秉七,草溪郡守任商準,固城縣令申奭浩,萬頃縣令趙兢錫,順安縣令金元植,木川縣監金序敎,迎日縣監李容熙,鎭海縣監李孺虎,康陵參奉李秉五,徽慶園參奉金伯均,以次進伏楹外。德積僉使金鶴聲,古群山僉使曺寅植,注文僉使洪完福,草芝僉使李仁圭,龍媒僉使金昌倫,馬梁僉使曺有豊,德浦僉使池有聲,碧團僉使李敬垕,委曲僉使崔宗屹,天摩僉使胡見龍,鉢浦萬戶李光柱,從浦萬戶趙存弼,玉浦萬戶姜台昱,舒川萬戶鄭萬泰,德津萬戶金澤祚,位羅萬戶權炳彦,宣傳官申命演,部將金箕弘,以次序立階下訖。上曰,史官分左右。胤根進前奏曰,守令初仕人,使之進前乎?上可之。弘德等以次進前,奏職姓名,退出訖。戴淳奏曰,邊將,使宣傳官奏職姓名乎?上曰,唯。宣傳官趙秉善,奏鶴聲等職姓名,以次退出訖。上曰,史官就座,仍命退。承史以次退出。
上在昌德宮。停常參·經筵。
兪章煥啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,同副承旨沈宜升,今日不爲仕進,卽爲牌招,何如?傳曰,允。
金胤根啓曰,玉堂上下番俱空,事甚未安。應敎李時愚,校理李東迪,副校理李經在,修撰金應均,旣有只推之命,竝卽牌招,推移入直,何如?傳曰,允。
又啓曰,判義禁洪敬謨,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。刑曹參議鄭㝡朝,敦寧都正李賢耆,除拜後過三日,不爲出肅,事體所在,誠極未安。竝從重推考,仍卽牌招察任,何如?傳曰,允。
又啓曰,春帖子製述人,旣已抄啓矣。弘文提學金蘭淳,待明朝牌招,以爲出韻科次之地,何如?傳曰,允。
大司憲金左根啓曰,臣風裁蔑裂,言議骩骳,淸朝繩糾之任,本不近似,而長憲除旨,忽下於夢想之外,含恩怵分,雖不得不章皇出膺,粗伸叨謝之忱。而第臣於合啓中,有情義之難以冒參者,曾叨薇垣,輒蒙恩諒,以今揆往,宜無異同。請命遞斥臣職。答曰,依啓。
以大司諫李源達,司諫朴鳴載,正言金世均·尹行福,執義韓升烈,持平睦仁㘽·楊廷彬牌不進罷職傳旨,傳于兪章煥曰,只推。
以同副承旨沈宜升牌不進罷職傳旨,傳于金胤根曰,只推。
以應敎李時愚,校理李東迪,副校理李經在,修撰金應均牌不進罷職傳旨,傳于金胤根曰,只推。
以刑曹參議鄭㝡朝牌不進罷職傳旨,傳于兪章煥曰,只推。
金胤根,以漢城府言啓曰,朝官年八十,士庶年九十以上,每年歲首,依法典陞資事,定式矣。令各該部,搜訪報來後,加資人職姓名,別單書入,而朝官年八十中,判府事李羲甲,旣已資窮,不得入錄之意,敢啓。傳曰,知道。
又以禮曹言啓曰,泰陵·永陵正朝節享,本陵兩官,當爲備員,而新除授泰陵參奉嚴翼鉉,時在江原道寧越地,勢無以及期上來,永陵參奉安景緯,時在廣州地,有身病無以上來,竝姑改差,其代令該曹,以在京無故人口傳差出,以爲備員將事之地,何如?傳曰,允。
又以觀象監提調意啓曰,命課學兼敎授李一遂瓜滿代,前僉正崔榮遠,術業頗精,使之付軍職,冠帶常仕,何如?傳曰,允。
又以成均館大司成意啓曰,本館入直,久任郞廳外,他郞不得入直。若有代員替直之事,則草記代直事,曾有定式矣。司成李㘾未肅拜,直講具鍾祿差祭,典籍申佐模呈旬,時無入直之員。以他郞官,姑爲代直,何如?傳曰,允。
兵曹口傳政事,副司果單洪仁秀。
敦寧都正李賢耆疏曰,伏以臣,伏奉除旨,以臣爲敦寧府都正。臣聞命兢惶,感激恩數,固宜竭蹶趨肅,粗伸叩謝之忱,而第臣本無敦寧,揆以公格,自在當遞,敢陳短章,仰瀆崇嚴。伏乞聖明,令該曹照例遞改,俾存公格,以安私分,千萬幸甚。臣無任云云。〈答曰〉,省疏具悉。疏辭下該曹,稟處。
上在昌德宮。停常參·經筵。
藥房提調徐憙淳,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
金胤根啓曰,明日召對,取稟。傳曰,停。
兪章煥啓曰,大司憲未差,執義韓升烈,持平睦仁㘽·楊廷彬差祭,掌令權炳益·金基煥在外,監察茶時之意,敢啓。傳曰,知道。
又啓曰,平安中軍李敬達,移拜宣川防禦使,有除朝辭赴任之命矣。密符則以前防禦使李宜植所授仍佩,諭書則安寶,使院吏齎傳,何如?傳曰,允。
金胤根,以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以弘文館言啓曰,下番姑降入直,事甚未安。修撰金應均,旣有只推之命,與副修撰朴承輝,竝卽牌招,以爲推移入直,校理李東迪,旣有只推之命,一體牌招察任,何如?傳曰,允。
又以弘文館言啓曰,新除授校理沈宜冕,時在廣州地,副校理朴來萬,時在平安道德川郡任所,修撰金德喜,時在京畿富平地,經筵入番事緊,請竝斯速乘馹上來事,下諭。傳曰,竝許遞。
吏曹口傳政事,以尹章善爲泰陵奉事,李承謙爲永陵參奉。
金胤根,以吏曹言啓曰,新除授京畿都事李豊翼呈狀內,矣身與道內麻田郡守李光濂,有妻三寸應避之嫌,卽速入啓遞改云。未赴任都事與已赴任守令相避,則都事遞改,載在法典矣。京畿都事李豊翼,依法典改差,何如?傳曰,允。
徐戴淳,以漢城府言啓曰,未婚男女,每年歲首書啓,成禮與否,趁歲末草記事,曾有定式矣。今春等未婚人書啓後,過婚形止,自各該部,修成冊報來,故別單書入之意,敢啓。傳曰,知道。
又以賑恤廳言啓曰,今年內貧寒宗室子女,葬時顧恤數,別單書入之意,敢啓。傳曰,知道。
金胤根,以禮曹言啓曰,頃因前判書朴永元筵奏,開國功臣領議政宜寧府院君忠景公南在祀孫移定事,下詢大臣後,依大臣議施行事,命下矣。卽接幼學南瀅等七十四人,聯名呈單,則以爲自宗中,以先祖忠景公長孫左議政宜寧君忠簡公智第三子郡守俅十二代支孫永詩,移定祀孫,依例啓稟,施行云。宗議旣如此,依願施行,立案成給,何如?傳曰,允。
又以禮曹言啓曰,獻陵正朝節享,本陵兩官,當爲備員,而新除授參奉沈能哲,時在廣州地,有身病無以上來,今姑改差,其代令該曹,以在京無故人,口傳差出,以爲備員將事之地,何如?傳曰,允。
吏曹口傳政事,以李龍沼爲獻陵參奉。
兪章煥,以兵曹言啓曰,來癸卯年各處頒給信·漢符別單,及文·宰,二品以上武臣·蔭官,曾經摠管人員,章標頒給別單,修整以入之意,敢啓。傳曰,知道。
又以訓鍊都監言啓曰,今十二月二十八日·二十九日年終放炮時,次知將官·將校姓名,及兼別破陣等容貌年歲,器械數爻,竝別單書入之意,敢啓。傳曰,知道。
又以禁衛〈營〉言啓曰,本營千摠李應謙,身病猝重,勢難察任,改差,何如?傳曰,允。
兵曹口傳政事,大護軍單金左根。
吏曹啓目粘連,啓下是白有亦,觀此敦寧府都正李賢耆上疏,則以爲臣本無敦寧,揆以公格,自在當遞。伏乞聖明,令該曹照例遞改亦爲白有臥乎所,旣無敦寧,則揆以格例,不可仍置。敦寧府都正李賢耆,依例改差,何如?判付啓依允。
兵曹口傳政事,副護軍單李賢耆。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·藥房·玉堂·朝廷二品以上·六曹堂上除夕單子問安。答曰,知道。
金胤根啓曰,明日召對,取稟。傳曰,停。
兪章煥啓曰,大司憲未差,執義韓升烈,持平睦仁㘽·楊廷彬差祭,掌令權秉益·金基煥在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而除夕問安相値,不得來會云矣,敢啓。傳曰,知道。
金胤根啓曰,明日正朝望闕禮,依例爲之之意,敢啓。傳曰,知道。
備忘記,碧團僉使李敬垕,方山萬戶閔致河下直,各長弓一張,長箭一部,片箭一部,筒兒一箇賜給。
傳于金胤根曰,禮房承旨馳詣宗廟永禧殿·景慕宮,奉審摘奸,仍詣受香諸處,奉審摘奸以來。
成遂默啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,洪羲錫落點。
成遂默啓曰,新除授右副承旨洪羲錫,卽爲牌招,何如?傳曰,允。
兪章煥啓曰,大司諫李源達,旣入闕中,不爲肅謝,直爲出去,事甚未安。推考,何如?傳曰,允。
成遂默啓曰,卽見忠淸監司金鼎均應資老人開錄啓本,則前承旨安孝述,年未滿八十,而混入於應資秩。奏御文字,何等審愼,〈而〉如是做錯,事甚未安。該道臣推考,何如?傳曰,允。
沈宜升啓曰,卽見江原監司張敎根應資老人開坐啓本,則職銜不書長銜,只書短銜,有違格例,事甚未安。該道臣推考,何如?傳曰,允。
傳于兪章煥曰,大司憲有闕之代,前望單子入之。
大司憲前望單子入之,金道喜落點。
以校理李東迪,修撰金應均,副修撰朴承輝牌不進罷職傳旨,傳于沈宜升曰,只推。
金胤根,以弘文館言啓曰,下番闕直,事甚未安。修撰金應均,副修撰朴承輝,旣有只推之命,竝卽牌招,以爲推移入直之地,何如?傳曰,允。
成遂默,以吏曹言啓曰,今此社稷祈穀大祭大祝,前佐郞韓應淳塡差,而時無職名,令該曹口傳付軍職,何如?傳曰,允。
又以忠勳府言啓曰,本府書寫忠義衛許煜瓜滿,代以嫡長忠義衛張極老差下,依例假郞廳稱號,何如?傳曰,允。
又以成均館大司成意啓曰,每於歲末,圓點準點儒生別單啓下事,曾有定式矣。依定式當年條準圓點儒生,別單書入之意,敢啓。傳曰,知道。
金胤根,以內醫院都提調·提調意啓曰,正朝進上倭柑子,前期分付倭譯處,使之封進,自是定例,而今此所封柑子,太半是體爛色渝,所當改色封進,而期限已迫,改色無路,雖不得不封入,而揆以事體,萬萬未安。當該首譯及掌務官,令攸司從重科治,何如?傳曰,允。
又以禮曹言啓曰,因平安道淸南暗行御史金益文別單,備邊司覆啓內,平壤民李化芝女孝行事,令該曹稟處事,允下矣。取考其別單,則以爲,平壤民李化芝,以捕校治盜,未得贓而徑斃,坐爲正犯,囚推屢年。無子而只有一女,年甫十餘,號哭乞食,以供朝夕,繭足上京,鳴錚訴冤,至於四次,竟得傅生,定配於茂山。女又徒步隨往,竭力供養,及其遇赦而歸,女年已長,其父議婚,則以養父無人,苦辭不往,年今三十餘,而矢志不嫁,人無不咨嗟歎異云矣。李女以十餘歲女兒,鳴其父冤,至爲四度,蒙恩酌配,而徒步數千里,隨往供養,苟非至誠,何以若是?事旣登聞,不可無稱。合施復戶之典,以聳觀瞻,而事係恩典,臣曹不敢擅便。伏惟上裁。至於爲其便養,矢志不嫁,雖出至情,未免廢倫。凡婚嫁過時者,嚴飭搜訪,自是法典,以此曉諭後,依法典擧行事,分付道臣,何如?傳曰,允。依所啓施行。
又以禮曹言啓曰,因全羅左道暗行御史李宗秉別單,備邊司覆啓內,寶城幼學孫允漢妻趙氏烈行事,令該曹稟處事,允下矣。取考其別單,則以爲,寶城幼學孫允漢,今年二月,其家失火,允漢幾至燒死,其妻趙氏,挺身投入,救出其夫於烈火之中,而趙氏則仍爲焦爛而死云矣。趙氏之猝當火災,知有夫而不知有身,投入烈燄,救夫而捐軀,其情絶悲,其蹟甚偉,特施旌閭之典,恐合樹風之道,而事係恩典,臣曹不敢擅便。上裁,何如?傳曰,依所啓施行。
又以禮曹言啓曰,因慶尙左道暗行御史金應均別單,備邊司覆啓內,興海故士人李學海,安東驛民姜鳳文,釜山故良女李召史,安東故良女權召史孝烈事,令該曹稟處事,允下矣。取考其別單,則以爲,興海故士人李學海,年八歲,母遘癘,父要與同避,則涕泣不肯從,躬煎粥飮,晝夜扶持,母病克瘳,身亦無恙,人謂孝感。父兩臂痿痺,不自運動,日夜侍側,解衣結帶,未嘗使人,及至疾劇,嘗糞甜苦,祝天願代,居喪毁幾滅性,三年哭泣,一如袒括。安東驛民姜鳳文,事偏母極孝,母嘗病骨疽,醫言非花蛇不可治,而時當隆冬,無路可得,日夜呼泣,掘破氷石,十指皸瘃,忽見雪裏桑梢,大蛇蜿蜒,乃花蛇也。捕而丸服,母病得痊。居喪哀毁過情,日往省墓,三年如一日。釜山故良女朴召史,鎭民金佑碩之妻也。母病血指,得延時日,及歸于金,孝養舅姑。其夫積年沈病,至誠祝天,願以身代,盡賣婚時衣裳,以資藥餌,躬自傭賃,以繼饘粥,幾多年如一日。其夫將死,憐其少而無子,勸以改適,夫死後五日,仰藥自裁。安東故良女權召史,邑吏金龍煥妻也。事舅姑至孝,成婚數年,其夫病死,舅姑慮其自處,守之甚勤,則泣告曰,舅姑在堂,且無終制之人,何忍遽決乎?三年之內,躬執饋奠,致其誠潔,及其夫大祥翌曉,飮藥下從云矣。李學海,孝行純篤,實蹟表著,合施贈職之典。姜鳳文,至誠所到,有此感應,合施復戶之典。金佑碩妻朴召史·金龍煥妻權召史,皆以下戶匹婦,旣孝且烈,極爲嘉尙,竝施旌閭之典,恐合事宜,而俱係恩典,臣曹不敢擅便。上裁,何如?傳曰,依所啓,施行。
又以禮曹言啓曰,因咸鏡道暗行御使沈膺泰別單,備邊司覆啓內,咸興故土官尹鐸,甲山故學生盧昌祖,鍾城故學生朱彭遠妻吳氏孝烈事,令該曹稟處事,允下矣。取考其別單,則以爲,咸興故土官尹鐸,事父母至孝,躬執井臼,殫盡誠力,家甚貧窶,極其甘旨,及其居喪,年踰六十,守墓執禮,亦不少懈。甲山故學生盧昌祖,有至性,其父病篤垂盡,斷指飮血,得以回甦,更延七年,遭故之後,守墓終喪,茹蔬泣血,不違禮制。鍾城故學生朱彭遠妻吳氏,于歸數年,其夫病死,期欲下從,家人挽護,不得其便,潛貯硫黃引火之物於在笥衣裳,待終喪出着是衣,上夫墓哭盡哀,引爐火爇衣焚死云矣。尹鐸·盧昌祖孝行實蹟,若是表著,尹鐸合施復戶之典,盧昌祖合施旌閭之典。朱彭遠妻吳氏,矢心從夫,從容取義,合施旌閭之典,以勵遐遠之俗,而俱係恩典,臣曹不敢擅便。上裁,何如?傳曰,依所啓施行。
又以禮曹言啓曰,因忠淸左道暗行御史李經在別單,備邊司覆啓內,永同故士人金鎔善妻梁氏,懷仁良人鄭彦得妻李女烈行事,令該曹稟處事,允下矣。取考其別單,則以爲,永同故士人金鎔善妻梁氏,本以士族,甚有婦德,夫病,斫指進血,竟不能救,卽欲下從,爲其娣所覺,得以不死,常磨鎌自隨,以防不虞。有李春郁者,暗生强暴之計,聚徒黨乘夜突入,梁氏驚起,揮劍刺賊,弱不能敵,竟被曳而去,猶厲聲罵賊,春郁不敢逼,鎖之空房,梁氏碎門而逃,投繯于其夫墓前。懷仁良人鄭彦得妻李女,其夫生而聾啞,及其婚日,女之父母始覺之,叩胸大慟,女時年十六,以天定不可違,慰解親心。及歸夫家,事舅姑甚孝,不幸夫死,而有娠已彌月矣。謂其娣曰,生男則吾當不死,果生男未幾竟夭,乃手製一襪進其舅,是夜自縊而死云矣。金鎔善妻梁氏之猝遇强暴,辦命全節,誠無愧於古之烈婦,亟施旌褒,以樹風聲,恐合事宜,而係干恩典,臣曹不敢擅便。伏惟上裁。鄭彦得妻李女,烈行實蹟,入於庚子式〈年〉本道抄啓,已自臣曹,轉報議政府,當有按例稟覆。今姑置之,何如?傳曰,允。依所啓施行。
又以禮曹言啓曰,因忠淸右道暗行御史鄭基世別單,備邊司覆啓內,靑陽故士人姜文秀,結城故鄕吏金國璡,連山故吏宋基周妻丁姓孝烈事,令該曹稟處事,允下矣。取考其別單,則以爲,靑陽故士人姜文秀,孝根天賦,手調甘旨,親病思食鳩炙,忽一飛鳩,自墜於案,又有飛烏,攫一鳩落於庭。方其劇也,斫指灌血而得甦,其翌年疾又作,割股煎進,又裂掌注血,得延八日,母病裂臂注血,又得回甦。結城故鄕吏金國璡,養志無違,老而愈切,親病祈山禱天,願以身代,嘗糞斷指,獲甦延壽。及其居喪,哀毁骨立,墓在十里之外,晨輒省拜,至蒙賜復,而尙闕棹楔。連山故吏宋基周妻丁姓,夫病輒薰沐祈天,願以身代,及其不幸,治喪之節,手自照檢,乃於引歸之夜,改着新衣,呑毒自裁云矣。姜文秀,孝行實蹟,入於庚子式年本道抄啓,已自臣曹,轉報議政府,當有按例稟覆,今姑置之。金國璡孝行,丁姓烈行,俱以遐鄕匹庶,有此特異之蹟,竝施旌閭之典,恐合激勵之道,而事係恩典,臣曹不敢擅便。上裁,何如?傳曰,依所啓施行。
又以禮曹言啓曰,因黃海道暗行御史沈宜冕別單,備邊司覆啓內,載寧故士人閔始爀,康翎故良人崔晉祺妻金召史孝烈事,令該曹稟處事,允下矣。取考其別單,則以爲,載寧故士人閔始爀,自在髫齕,孝根天性,父病屢月沈痼,而調護扶將之節,藥餌飮啖之方,盡力殫誠,靡不用極,長而益篤於養志之道。及其喪也,侍墓啜粥,三年如一日,服闋則朝夕拜廟,朔望省墓,至老不懈,遠近咸稱。康翎故良人崔晉祺妻金召史,夫病經歲委席,醫藥營救,晝宵殫誠。及喪,念舅年老無子,解珮賣髮,備其壽衣,夫祥翌日,投井而死云矣。閔始爀,孝行純至,實蹟表著,施以旌閭之典,恐合激勵之道,而事係恩典,臣曹不敢擅便。伏惟上裁。崔晉祺妻金召史,烈行實蹟,入於庚子式年本道抄啓,已自臣曹,轉報議政府,當有按例稟覆,今姑置之,何如?傳曰,允。依所啓施行。
徐戴淳,以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而除夕相値,不得設行之意,敢啓。傳曰,知道。
又以備邊司言啓曰,黃州牧使金晉敎,以前靈巖兼官,因完伯啓論,將爲就理矣。該牧使,纔以羅州兼邑事,經勘還官,而春務將殷之時,又致曠官,已極可憫。且本罪,是濟州漂人逃躱時緩報之事,則係是微眚,合有參量,該府拿問,姑爲分揀,何如?傳曰,允。
