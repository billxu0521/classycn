上在昌德宮。停常參·經筵。
自辰時至巳時,日暈兩珥。申時,日暈兩珥。
吏曹判書韓興一上疏。大槪,身病方劇,不得赴召,惶恐待罪事。以國忌齊戒,留政院。
平安監司書目,出來勅使,正月初三四日間,當到鳳城云云事。
藥房啓曰,霜露頻濡,歲籥復改,昨行祀事,想倍哀慕,不審夜來,聖候,何如?嘗藥之餘,又此勞動,夙宵未寧,不瑕有傷?臣區區憂慮,敢來問安。答曰,僅得無事。
持平金玉鉉啓曰,臺官之職,其責重矣。無失於己,然後可以正人之失,有失於己,則烏得以居其職哉?臣於初冬間,重患寒熱之症,數月沈綿,僅得差歇,而元氣漸敗,少有感傷,諸症輒發,方患邊頭之痛,加之以眼疾,呈單見阻,縮伏旅邸,自不能趨走於陪祭之列,元日非凡常朔望之比。臣子悲慕之誠,到此益切,而終爲疾祟,坐患逋慢,私情不安,公議謂何?身添法府,所失若此,決不可一刻仍冒,而病勢如許,未卽來避,臣之所失,至此尤大,請命遞斥臣職。答曰,勿辭,退待物論。
定州迎慰使安徵,安州迎慰使李惟新,出去。
禁府,前延曙察訪李益新拿囚。啓。
正言丁彦璧啓曰,臣以孤露餘生,永感風樹之痛,只有兄弟二人,相依爲命,而家禍未殄,遽遭兄喪,哀傷慘悼之中,身疾又劇,咳嗽痰喘,呻痛度日,而不意新命,復下此際,驚惶踧踖,罔知攸措。不敢一向言病,黽勉行公,而臣積憂惱神,重戚攻中,形慤雖存,心腸已腐,至若吟詠文字之間,雖欲作意構思,有不能焉。今冬月課,未及製進,名在應推之中,勢難冒居言地,請命遞斥臣職。答曰,勿辭,退待物論。
府啓,兩持平竝引嫌而退。疾病之來,雖曰人所難免,身爲法官,不參陪祭班列,則旣有所失,不可仍在糾正之地,請持平任重·金玉鉉,竝命遞差。答曰,依啓。爲任重者,應遞久矣。而庇護强出,終致故犯,事極痛駭矣。以上朝報
上在昌德宮。停常參·經筵。
自巳時,至午時,日暈兩珥。
政院啓曰,卽者備邊司郞廳來言,今日賓廳坐起日次,而大臣有故,不得開坐云,敢啓。傳曰,勅使方爲出來,目今國事如此,而右相,亦爲引入,朝無大臣,言念至此,不覺寒心,承旨以此意,卽往敦諭,勸令速爲出仕。備局謄錄
右議政李時白上疏。大槪,略陳危懇,冀賜鐫免事。入啓。答曰,省疏具悉。噫,近觀國事,無可爲矣。人主與大臣,亦無所措也。欲言則太煩,無寧默默之爲愈,卿與國家,俱存亡者也。豈可以人言,而有所辭避乎?勿爲相較,宜速出仕。
左承旨宋國澤上疏。大槪,爲老父優老之典事。入啓。答曰,省疏具悉。旣有實限,似難踰越,而予豈惜此,不慰爾喜懼之心哉?特允爾請,令備局爲喩。
副提學閔應亨上疏。大槪,眩症漸劇,萬無供仕之勢,新正問安,終未進參,逋慢已極,乞削臣職名事。入啓。答曰,省疏具悉。今此除拜,實非隨闕隨差,有若塞責之意,而爾之固辭至此,予甚靦焉。爾其勿辭,從容調理察職。
下直,良才察訪李慶龍。
中路問安使朴啓榮,出去。
吏曹啓曰,臺諫有闕,政事,取稟。
兵曹判書具仁垕,參判許積,參知吳挺一啓曰,凡褒貶之規,各其所屬各司,進不進單子等第,例於去十二月二十六日,本曹褒貶時,軍職廳擧案中,不爲懸頉之人,則以上字循例書塡矣。副司直嚴鼎耉,書問於臣許積,有曰重得內傷外感之症,不能運動,未得進參,而不爲居中,未知其故云。副司直吳翮亦自言其以病不進,此雖出於本廳色吏,迷劣誤書之致,臣等因其所通,始乃知之,莫重殿最等第之際,不能嚴明致察之失,在所難免,惶恐待罪,其色吏,自本曹從重科罪,嚴鼎耉·吳翮元啓本中,以中改付標以入之意,敢啓。傳曰,知道。勿待罪。
答吏曹判書疏曰,省疏具悉。卿其調理察職。
答兵曹參判許積疏曰,省疏具悉。廟堂之薦,實非偶然,卿其勿辭察職。
正言李□啓曰,元日,卽臣父忌也。切於情勢,不得進參於陪祭之列矣。昨日憲府之官,旣以此見遞,則臣負應遞之失,何敢晏然仍冒乎?請命遞斥臣職。答曰,勿辭,退待物論。
傳曰,政事,明日爲之。
黃州迎慰使李挺漢出去。
大司諫金□啓曰,臣於頃日處置任重也,意見固陋,不能將順聖意,昨伏見答憲府之批,辭意嚴截,責以庇護强出,臣誠隕越,無地措躬。臣蒙被誤恩,忝叨言責,當此天災時變,國事罔極之日,雖未能發謀獻策,以淨主憂,亦欲殫竭愚忠,裨補萬一。豈忍於拜命之初,不顧事體?惟庇護當遞之官?臣誠以論事之體不直,則言不見施。臣愚識見,有所不逮而然也。臣事殿下有日,而誠意淺薄,不能見信,被此情外嚴旨,內省惶愧,更有何言?頃承張皇欠中正之敎,卽當自劾不職,而君父一時警責,不可悻悻陳辨,遂姑泯默行公矣。今此庇護之罪不但張皇之失,引避瀆擾,有不暇恤,處置乖當,亦在應遞,請亟命罷斥臣職。答曰,勿辭,退待物論。
司諫成□啓曰,頃日任重引避之辭,不過論辨王子君及李後翼罪犯之輕重,而與臣等之辭,大同小異,殿下指出措語間數字,爲其罪目而摧折。不惟任重之進退狼狽,同論之臣,孰無不安之心而不敢一向瀆擾,泯默就職而出矣。昨日憲府處置之意,尤極未安,臣與任重,所論旣同,所避又同,則亦未免同歸於强出之中。大司諫金□旣爲引退,臣何敢仍冒,晏然處置乎?請命遞斥臣職。答曰,勿辭,退待物論。
獻納李正英啓曰,昨日正言丁彦璧,以月課不製引避,臣亦不製,卽當自劾,而修史之役爲急,本廳旣令勿製。臣雖供職日淺,引此爲嫌,迹涉故犯,故涉於其處置之啓,恐無此嫌於長官,臣欲與參而已矣。卽者長官,意外引避,臣當獨爲處置,所失旣與丁彦璧無異,何敢晏然處置?請命遞斥臣職。答曰,勿辭,退待物論。
大司憲洪茂績啓曰,自古國有伏藏之禍,未發之幾,而其形未見,其迹未著,難於指陳,則衆人懷疑,潛口相傳者,謂之浮言。然古之明君碩輔,不以浮言而忽之,思所以鎭情消弭之策。宋太祖之盃酒釋兵權,歐陽脩之請出狄靑者,卽此意也。且臣曾在先朝,待罪臺閣,臆意沈逆,有無君之心,及其論劾,只擧其貪縱之罪,而不及是言者,以未見其形之故也。當時若無爭相容庇之態,而預罷兵權,貶退閑地,則國無誅戮大臣之擧,渠或得免於大逆之罪矣。今日浮言之及於邊士紀者,非謂其人本性凶惡,包藏禍心者也。不過渠以遐裔微人,本無小勞於國家,又非拔萃於儕類,而只以貪婪善事之故,數年之間,官至閫帥,雄藩重鎭,莫不歷踐。受恩於權臣者若此,則或疑其懷死報之心者,亦有前鑑之可據矣。李一元,以七十武夫,官至閫帥,則更有何望?從逆沈賊者,必感其拔擢之恩耳。衆人不知士紀之本心,轉輾生疑,譁然相傳者,恐或如此故也。況今天災時變,罔有紀極,以此浮言益興,藉藉不已,惟殿下未得聞知也。爲道臣者,亦有耳焉,豈不聞此言?假使道臣,得聞此言,而有所處置,此實出於爲國處變之公心也。謂不有君命,輕視朝廷者,臣未知其可也。大臣,如以士紀之心,可保言地,而只爲浮議所迫,則亟罷畿輔腹心之權,出於邊地閫帥,以待浮言之消弭,未爲不可。此盃酒釋兵,請出狄靑之意也。何乃勃然生怒,大聲疾呼曰,姑先罷黜,所謂姑字,又有加罪之意也。不太甚乎?爲一道方伯,而殿最一貪鄙善事之守令而罷斥方伯,縶其手足,未知士紀何如人,而終乃置士紀於何地乎?此非臣言,乃國人之言也。竊聞昏朝時,任吉後爲光州牧使,其時方伯,用其殿最,仍免責罰,吉後還爲仍任,當時士夫,皆以爲國無法矣。其亡可知,今日之事,不幸而近之矣。臣年老易惑,不能無私憂過慮,而至以無形無迹,人所不敢言之事,上瀆日月之明,下觸大臣之怒,臣罪固大矣。然安知過慮必不成深計,浮言必不爲實事也?他日或有萬萬一不幸之事,聖明,勿爲老臣不言於今日也。臣待罪臺閣,已數月矣。言不見信,屢被摧折,固宜知難而退也。況於今日,伏見答大臣疏聖批,汗背靦面,惶恐踧踖之不暇,何敢擧頭更論是非乎?狂愚妄言之罪,固當甘心,請命鐫削臣職,以爲妄言者之戒事。答曰,勿辭,退待物論。以上朝報
上在昌德宮。停常參·經筵。
自昧爽至辰時,有霧氣。巳時,日暈。
李程爲假注書。
右承旨李一相書啓,臣承命往諭于右議政,則以爲,臣雖無狀,亦知分義,當此客使將至,鼎席空虛之時,非不知辭退之不暇,而臺論方張,勢難冒恥行公,屛伏俟譴之際,至遣近侍,敦諭諄切,惶恐感泣之外,不知所達云矣。傳曰,知道。
禁府,金后夔鏡城府,充軍。啓。
政院啓曰,頒敎時刻已迫,而兩司皆引避,只有未及來避之員,若待其處置,則日勢必暮,今日政,新除掌令卞時益,持平許悅·申混,竝命招來參。傳曰,允。
謝恩,掌令卞時益,持平許悅·申混。
政院啓曰,卽者掌令卞時益,以前日軍職時,陪祭不參引避。臣等以前事不避之規,再三送言,則答以處置時,有所拘礙,不可不避云,而若以前事,爭相引避,則此後紛紜之勢,不可不慮,此啓辭捧入乎?敢稟。傳曰,勿爲捧入。
執義沈啓曰,臣頃以腫患,冒呈疏章,不惟不遞,反蒙恩暇,螻蟻如臣,何以叨此?臣誠感激,踧踖靡安,適値歲除之日,新元視祭,有異常時,身爲法官,不可以賤疾,敢後於陪參之列,忍痛强起,將赴齋宿之際,下吏來傳簡通,卽城上所所送,而新啓,乃邊士紀事也。見其措語,則非尋常彈駁,頗有至當之處。臣欲爲往復,則相住甚遠,日勢已晩,不無緣臣闕直之患。且慮起一鬧端,忙遽之間,以謹悉,率爾書送,而翌曉祭罷之後,臣及長官,行相會禮於闕下,仍與掌令任義伯竝坐,臣以昨日新啓中,措語太煩,相臣未安等事,紛擾中略及而罷矣。再昨持平任重處置時,掌令任義伯,猝有病故,臣詣長官家構草。臣因曰,邊士紀罪惡,誠如啓辭,則其罪豈止於罷職而已?其間措語,似非穩當云爾,則答以當爲刪改,以此商確,不啻丁寧。伏見日昨右相疏批答,則臣不勝瞿然之至,國事岌岌之日,朝著相和,各盡心力,猶恐不足以補其萬一,而緣一論啓,轉輾至此,遂使聖明致慮於上,大臣不安於下,臣亦論啓,一也,安得以辭其責乎?臣不可一刻仍冒,恐臣家在門外,昨緣日暮,朝患疝症,今始來避,旣有率爾之失。又有遲延之咎,以此以彼,罪戾尤甚,請命罷斥臣職。
掌令任義伯啓曰,無狀如臣,冒居臺閣,絲毫無補,瀆擾是事,臣罪尤萬萬矣。今以邊士紀之事,至於大臣陳疏,聖批極嚴,臣不勝驚惶之至。非臺席論議,實難適中,太緩則歸於委靡,峭峻則涉於過激,啓辭措語。臣亦慮其太露,反念長官之意,出於有聞直陳,臣亦與之同矣。噫,邇來災異之慘,近古所無,有識之士,若不隱憂,則人心危疑,勢所必至,所謂浮議之云云。雖不可信,其所以鎭定之,亦未知其可也。自古聖帝明王,遇災修省之道,憂惶惕慮,側修德,登用賢能,黜陟兇邪,使擧措得宜,人心洽然,則視聽自我之天,自有顧格之理。豈可不曰賢不肖,皆爲委位,端拱默坐,以待災異之自消乎?此果合於鎭定之道乎?士紀本以庸夫,無才可取,無功可記,徒以諂事權貴,得至崇班,已極痛駭,所謂可疑之事。雖未知其眞的,而身爲守令,有廢棄官事之罪,則爲方伯者,隨聞施罰,小無不可,只付於循例而已。又何必創開無前之規,以爲必保之地,有若此人去就,係國家安危者乎?士紀在水原,則天變果可消,人心果可定乎?實未可知也。嗚呼,國事無一可觀,而用武弁之道,尤可痛惜,臣未嘗聞某人,以深慮兵法,才藝絶倫,得蒙拔擢,而唯諂媚善事者推遷,抱才者虛老,闒茸者登崇,緩急調用無一可恃者,皆由於此,可勝歎哉?卽今聖明圖治,賢相在位,臣意以爲,戒飭兩銓,洗滌此習,唯以簡拔人才之爲務矣。豈料反撓金石之典,以致麤鄙之武夫乎?武士聞之者,必皆解體,臣以爲失人心之擧,無大於此也。臣非敢以麤鄙之事,妄疑於如此也。噫,黜陟用捨,一時至公,有才者用之,無才者不用,有罪則罪之,無罪則置之,則人心自定,浮議自鎭,弭災修省之道,亦不無有助。如士紀之爲人,雖不足以諂事權貴爲罪,豈可以此爲一大功勞,至使方伯,亦不敢下手於此人乎?臺諫之啓,雖或過激,亦出於公而已。諸葛亮,古之賢相也,以爲勤攻吾之闕失。黃喜,國朝之名相也,不以臺諫爲怒。臣以爲大臣,亦當以平心寅協,共濟時艱,爲急務可也。臣意見如此,不可隨俗俯仰。況有未安之敎,何敢晏然在職?請命遞斥臣職。答曰,古之李君羨·斛律光,殺之何益乎?予方欲推誠御物,期以感和天心,爾是何爲者,敢以恐動浮言,勸我猜疑之端,使人人不安,國亦不得保乎?如爾無所可取者,附托時論,得以翺翔。豈敢獨攻武人,靡有餘力乎?大臣亦非爾之所可賤侮者亦何敢乃爾?末端所論,尤爲無倫,予甚痛駭,豈可借名臺閣之故,有所饒之哉?依啓。
答執義沈啓曰,深嘉爾之有意樂善也。勿辭,退待物論。
持平申混啓曰,臣以駑劣,新進無所比,而夢寐之外,新命謬加,竊念臣,叨陞六品,甫浹數月,曾無履歷,躐躋風憲,臣實自知匪據,人將議臣驟陞,驚遑未定,召牌遽臨,唯是逋慢爲懼,旣已冒慙趨謝,則兩司多官之避,惟當處置,而伏見正言丁彦璧引避之辭,乃月課不製事也。獻納李正英,亦所失無異,不敢處置爲避,臣方忝史局,亦在不製之中,臣之所失,略無異同,何敢諉謂本廳之勿製,而晏然處置乎?請命遞斥臣職。答曰,勿辭,退待物論。
政院啓曰,時已申矣,兩司多官,尙未處置,處置後,命招就職之際,自至遲延,莫重頒慶,不宜昏暮中行禮,何以爲之乎?敢稟。傳曰,退行宜矣。
府啓,請難之問按律處斷事。王子君,雖云莫重,亦人臣也。身犯王法,道臣啓聞,備局回啓,俱成罪案,已爲判下於法府,則所當照律,以定其罪,而自上因事有激,遽下勿論之敎。此前所未有之事,夫豈所望於聖明者乎?殿下雖以親親之仁,欲爲饒貸,於王法何?於公議何?請還收勿論之敎,依備局啓辭照律。水原府使邊士紀,本以遐方微末之人,無絲毫可記之功,而數年之間,不次超遷,官至閫帥者,實出於諂事權貴,輦財輸納,故此則國人所共知,不可有隱諱也。及授本職,所當竭心盡職,以報國恩之萬一,而渠何輕視本職,偃然以老宰自處,至於以病患辭狀,已極痛駭。及其罷黜仍任之後,渠益自驕悍,尤不顧職務,則爲一道方伯者,旣無所聞見,而用其殿最乎?豈料朝廷,以此之故,至於擧劾方伯,仍遺士紀乎?此實前所未有之擧,物論喧騰,莫不駭怪,臣等亦未免驚嘆也。監司之任,體面極重,朝廷委以一道之事權,然後體統立而號令行矣。此非但我國家流來古規,求諸漢唐以下,莫不如是。今以一守令之用殿最,遽至於罷其方伯,則又何必設置方伯,以付褒貶之事乎?紀綱大壞,法令不行,其流之弊,有不可盡言,自古及今,未聞有如此擧措也。此必因近來所謂浮議,而有此駭異之擧,以爲鎭定之策乎?臣請極言不諱,以盡忠赤矣。士紀托迹倖相,備盡醜惡,國人皆稱其孶子,凡居官所得之物,一輸於其門,如此等事,衆目昭昭,人言藉藉,安可誣也?雖渠之儕流,亦莫不唾鄙,渠授任水原以來,屠牛釀酒,日與將官輩,相樂對飮,以收其心而已。專不治官事,只以要譽爲務,往來士夫,皆以其人所爲爲怪,莫知其心之所在,此所以致人言之源委也。況近來天災時變,罔有紀極,君臣上下,遑遑憂悶,一日如經歲,如此無識武夫,據在近京重地,不特浮議之起,雖以有識之士,亦不能無有所憂於其間也。此出於至誠憂國,豈有濫及無故之人乎?昔狄靑,以樞密使,在朝廷,人皆賢將,而其時適有訛言興作,歐陽脩,陳箚請罷其職曰,唐之朱泚,本非叛者,倉卒之際,爲軍士所過,自古小人爲患,未必皆其本心所爲,直由漸積,以至差跌矣。當時人臣不言,而歐陽脩獨言之,仁宗嘉之,卽遞狄靑樞密,出知陳州,古之忠臣憂國,出於千萬意料之外,而必欲保全國家者如此。士紀之爲人,何可與狄靑比倫?今世之人,預憂伏藏之禍,不顧其身,獨爲敢言於君上者,未有如歐陽脩者也。臣等事君無狀,尋常事,一未蒙允於吾君,今日發此言,自知必不免傍議之交侵,而愚忠所激,不得不言,殿下若不從臣等之言,取歐陽脩論狄靑箚子一賜睿覽,可知古人事君無隱之義,而臣等不諱狂言之意,亦可見矣。設令朝廷此擧,果得鎭定之意,而士紀無從前之罪,恐至庸至鄙,無一可取之武夫,置諸畿輔重地者,此可以爲鎭定人心,消弭天災之策乎?亦臣等之所未知也。京畿監司金光煜,深得道臣體例,別無所失之事,今雖未可還收本職,而罷職則不當,請命罷黜邊士紀,還收金光煜罷職之命。答曰,不允。以上朝報
上在昌德宮。停常參·經筵。
午時,太白見於未地。夜一更二更,月暈。三更,坤方,有氣如火光。
禮安幼學權震遇上疏。答曰,覽疏,嘉爾憂國愛君之誠,兩西賑救一款,卽令申飭道臣,當如爾之疏辭矣。其餘條件,亦令廟堂議處焉。
府啓。答曰,依啓。今此處置,朦朧莫甚,大司憲洪茂績事,則全沒其主意,只論光煜之事而請出,殊欠正直,予甚不取,試言其論事之體,則引君非義,啓無窮亂亡之禍,此其大者,他不足說,旣加以不測之罪,則只擬罷職之律,甚無據也。士紀之以病辭狀,本非樂事,必迫於浮議,恐懼所致,謂之已極痛駭,此乃不爲詳究人情,可知也。方伯體面極重,不可縶其手足爲言,大臣則其縶手足而爲之乎?若有私憂過慮,則設或陳其意見,大臣之忠赤,必不下於臺官,所當乎心,論之可也。便以昏朝任吉後事擬之,是何心腸也?沈逆·一元等事,尤不當引喩,而强比之,是其老耗之甚也。且以大臣爲比護士紀云,然則大臣,忘國家而顧私情乎?此則謂之全昧人事,可也。設有歐陽脩·狄靑之事,前代聖王,推赤心置人腹中,未可法耶?噫,目今國事至此,上下寅協,推誠待物,使之各盡心力,猶恐不能悅豫天心,感和回泰,方且猜疑之不暇乎?人君苟爲失德,民不愛戴,則雖日敎可疑者,有何益哉?古之帝王,猜疑害人,予常鄙之,豈可效於今日乎?茂績之論,予甚不取遞差,執義沈,雖云似欠的確,此是近乎?臺閣常事,可尙其心之平善,不可輕遞出仕。已上內下記草
伴送使書目,勅行初二日,越江入往事。
吏曹啓曰,臺諫有闕,政事,取稟。
兵曹啓曰,從前庭試武科,初試試取之數,各自不同,蓋近年則分兩所,隨其入格而取之,壬午年則兩所,各取五十人,丙戌·戊子兩年則各取二百人,乙丑年則各取一百五十人,今番則試取之數,何以爲之?敢稟。傳曰,兩所各取百人,可也。
持平許悅啓曰,昨日伏見掌令任義伯避嫌之批,臣不勝驚愕悚懼之至,任義伯之啓辭,誠有過激不中之語,而殿下旣已置之臺閣,以付耳目之責,則摧折慢蔑,不料至此之甚也。至於附托翺翔等敎,則雖在庶官,人主待下之道,固不當如是太薄。況臺閣之臣,體貌有別,苟有其失,則退之,可也,罷之不可也。豈可任情發言,顯加折辱,必欲沮喪其心,以快聖意乎?何殿下以義伯爲臺官者,豈徒欲借其名而已哉?借名之敎,雖發於一時不平,而足爲臺閣諸臣之恥,臣恐自此,皆懷不安之心,欲自處之不暇,誰肯爲殿下,出一言爭是非乎?臣實慨然於此也。臣於昨日,承牌趨謝,而適値同僚,盡爲引退,臣當行城上所,考見邊士紀論罪之啓,則措語之間,似欠穩當,而聖敎之論,獨爲刪改,事例之所不敢,故乃以前啓仍傳,則臣於此論,顧無異同。任義伯,旣以獨攻凶人,重被嚴旨,臣何敢自謂無失,而晏然處置多官爲,昨緣夜深,泯默而退,今始來避,所失尤大,請命遞斥臣職。答曰,勿辭,退待物論。
府啓,兩司,竝引嫌而退。慘遭同己之喪,哀傷痛悼之中,承文字,勢所不暇,而課製未及,應在推勘,似難仍在言地。父母之忌,古人謂之終身喪,則不參陪祭,出於情勢之切迫,不可以此輕遞言官,臺官處置,一循公議而爲之,遞出之際,不可以私意而庇護,前後嚴旨,出於情外。當初請出,實非乖當,方伯之於守令,黜陟殿最之權,在於其手。金光煜之啓罷士紀,殿最士紀,固無不可,而至於罷光煜,而仍任士紀,壞了數百年流來之邦憲,以啓日後無窮之弊,則臺官之論啓,深得論事之體。豈可以措語之過激,遽加嚴旨而摧折之?揆以臺閣體例,別無可遞之失,諫院所爭,實出於公共之論,而嚴辭峻批,實爲聖明之過擧,其於言事之臣,有何可遞之失?修史之役日急,本廳旣令勿製,則處置同僚固所未安,而其於自家,少無所失。當初簡通之來,苟有所見之不同,則日暮闕啓,有不可顧,往復刪改,未爲不可。而旣書謹悉,聯名同參之後,及今引避,費辭陳辨,誠欠臺官的確之見,月課之不製,實緣史事之爲急,而本廳又令勿製,則別無自己之失。任義伯引啓之批,折辱慢蔑,至於此極,實是同朝之所共慙悚,而不敢擧顔於臺閣者也。亦豈非聖明之過擧,而有累於包荒之德乎?重發之論,不敢刪改,而仍傳前啓,少無所失。請正言李慶德,大司諫金益熙,大司憲洪茂績,司諫成以性,獻納李正英,持平申混·許悅,竝命出仕。正言丁彦璧,執義沈,請命遞差。批答見上以上朝報
上在昌德宮。停常參·經筵。
自巳時至午時,日暈。
執義沈避嫌。答曰,予之特出,非有私於爾也。爾有何嫌,勿辭。
府啓。答曰,依啓。執義沈,依遵前旨出仕。
傳曰,王世子未寧時,都提調前領議政李敬輿,提調判書韓興一,副提調都承旨尹順之,各熟馬一匹面給。議藥同參,參議李元鎭,半熟馬一匹賜給。醫官柳後聖·鄭後啓,竝加資,掌務官張翼漢,兒馬一匹賜給,湯藥書員金大生·羅龍自,竝本衙門施賞,庫直金啓炫等四名,令該曹,木布磨鍊題給。
傳曰,大殿承傳色尹完加資,世子宮承言色金孝業·李舜壽,各熟馬一匹,司鑰卞澤壽·張沖,各兒馬一匹賜給。
傳曰,稽制司堂上郞廳監役官等,及主婚以下,竝書啓。已上內下記草
下直,寧海府使趙斌。
大司諫金益熙,司諫成以性,獻納李正英·正言李慶億,執義沈,持平趙悅·申混,就職。
傳曰,政事,過齋戒後爲之。
明日,永思殿親祭正時,四更一點,開門三更三點。
執義沈啓曰,臣之不似,人所共知,忝叨言地,臣亦不期,自知愧忸,人謂如何?昨日本府處置立落,固其宜也。特以臣應遞而不遞,殿下雖欲取舍於其間,其於公議何?免遞之官,豈以特命爲榮,晏然行公乎?請命遞斥臣職。批答見上
兵曹啓曰,今此庭試武科初試,令日官更爲推擇,則來二月十三日爲吉云,依此擧行,何如?傳曰,允。
掌令卞時益啓曰,臣本庸愚駑劣,尋常庶務,尙不堪當,忝叨臺閣,尤不近似。雖欲竭心力而補效,其於知不逮見不到,何?今此新命,出於夢寐之外,多官處置,猝然獨當,識見昏謬,加以孤陋,臣意以爲,前大司憲洪茂績之當初發論,及今引避其源委,出於啓罷金光煜,而仍任邊士紀,則揆以事體,不可無之論,故非不知其言之過激,而以此措語,自不覺其全沒主意,執義沈,苟有所見,則不宜苟同,而初旣同參,到今後言,殊非的確之見。臣之請出請遞,不過意見如斯,而今殿下,出者遞之,遞者出之,臣之處置,實爲乖當。而況矇朧欠正直之敎,尤不勝惶恐慙靦之至,世間安有不正不直之臺官,抗顔苟冒者乎?昨緣夜深,不敢瀆擾於丙枕,經宿之後,今始來避,所失尤大,請命遞斥臣職。答曰,勿辭,退待物論。
副提學閔應亨上疏。大槪,病勢益深,再伸危懇,乞遞職名事。留政院。
禮曹,頒敎吉日,今月初七日改付標。啓。
大司諫金益熙上疏。大槪,臣有處置乖當之罪,不可仍冒,乞賜恩遞,兼陳所懷事。留政院。
府啓,執義沈,掌令卞時益,竝引嫌而退。臺官體貌,自與庶僚不同,旣被請遞,勢難仍在,論事之臣,有懷悉陳,言雖過激,不宜輕遞,請出之論,固無不可,而但其措語之間,未免不察,隨後商確,出於愼重之意,而臺閣規例,別無所傷,則遞差之請,實涉率爾,請竝命遞差。批答見上
明日頒敎時,開門差早。以上朝報
上在昌德宮。停常參·經筵。
永思殿,春享大祭親行。
下直,洪淸監司金汝鈺。
戶曹啓曰,前例取考,則使臣入往時,義順公主處,連有果實·淸蜜·樻枝三·紙束等物,付送之事矣,今番則何以爲之?攝王喪出未久,遽爾停廢,非但未妥。且正使,亦與外官有異,不無所送,故敢此仰稟。答曰,勅使入京後,更稟處置。備局謄錄
副提學閔應亨上疏。答曰,省疏具悉。爾其須體予意,調理察職。
珍島業武梁時翰上疏。答曰,覽疏,嘉爾爲國之誠,條陳弊瘼,當令廟堂議處焉。
縣監吳穎發上疏。答曰,覽疏,嘉爾憂國愛君之誠,許多條陳之事,多有可取者,當令廟堂採用焉。
砥平幼學李友直等上疏。答曰,省疏具悉。縷縷言事,無非忠讜愛君之誠,予甚嘉尙,可不體念哉?亦令廟堂採施焉。
戶曹草記。答曰,事勢與前頓異,似不可已也。
兵曹粘目。答曰依允,雖有有馬之卒,卒不才藝,馬不肥壯,則與無無異是置,任其職者,惕念盡心之意,亦爲各別,申飭。
兵曹粘目,永保守僧賞格事。答曰,其時蒙賞,前例相考,稟處。
兵曹粘目,璿源閣及史閣,畢後監蕫之人賞格事。答曰,依回啓,詳査,稟處。
院啓,李溟翼事。答曰,毋庸强煩。
戶曹草記,義順公主前,入送物事。答曰,勅使入京後,更稟處置。
府啓。答曰,不允。旣已推考之後,若使金光煜,體朝廷深遠之慮,念藩臣專恣之罪,請於朝而處之,以示不敢自用之意,則事體與人事,俱可謂得也。不此之思,忿然含怒,無端用貶藩臣之道,朝家責罰之意,皆安在哉?以此言之,則直以大不敬論之,未爲不可也。何敢咎大臣之請罪耶?且爾等之好勝,可謂至矣。客使不日到京,惟一大臣,困辱而逐之,將置國家於何地耶?此後則非予所知,任爾等爲之。朝著之乖戾至此,知國事之無可爲矣,不覺慨然長歎也。
兵曹粘目。答曰,依允。鄭潗·李長英·權大德等乙良,各賜兒馬事一匹。已上內下記草
祭罷後,三殿,政院·玉堂·二品以上·六曹問安。答曰,罔極。
藥房問安。答曰,知道。
世子宮,政院·玉堂·藥房問安。答曰,知道。
成均館官員,以知館事意啓曰,今正月初七日,當爲儒生上旬輪次,而政府有故,不得行之之意,敢啓。傳曰,知道。
遠接使書目,勅行初四日,當到鳳城云事。
執義沈就職後,初度呈辭。入啓。給由。
答大司諫金益熙疏曰,省疏具悉。爾其勿辭察職。
敎,王若曰,慈候愆和,仍軫憂於惟疾。皇穹垂祐,終有喜於乃瘳。玆關宗社之洪休,肆與臣民而同慶。永念寡眛之在疾,未堪艱大之投身。日月如流,慕羹墻而靡及。時勢孔棘,懼堂構之或隳,尙幸長樂承顔,展三朝之愉惋。所恃元良繼體,擊一國之謳歌。詎意瘳疾之生,荐在旬日之內。寢門問候,何暇正履而行。冢嗣鍾情,自然竟夕無寐。幾切上下之煎念,旋見藥石之收功。祖宗降監,不待三壇之禱。神明扶護,寧容二豎之侵。起居平康,佇膺崗陵之壽。本支秀茂,庶聽星海之謠。慶實無前,禮豈循故。旣祗告於大廟,爰誕布於多方。於戲,吉凶在人,宜益勉於德善。憂樂同衆,冀共享於亨嘉。故玆敎示,想宜知悉。大提學趙錫胤製進
傳曰,明日晝講爲之。
府啓,士紀事,措語見上兇賊前後罪狀,臺臣旣已備盡論列,而聖明亦必洞燭無餘,而伏見前日之批,以無左驗之事爲敎,尙閟允兪之,臺臣等竊惑焉。此賊罪狀,非出於風聞之比,當初凶謀,尙在金吾,見之者心骨皆竦,此乃昭昭難掩者,豈非左驗之事乎?至於先朝違豫之日,兩道方伯服馹趲送,而遲回中道,無意上來,聞哀不奔,歸臥其家,此則其時監司,目見而言之。渠之原情,亦不敢發明,則又豈非左驗之事乎?況就卜親兆,尤非臣子所可忍聞者,南方大小人,莫不切齒,亦不可謂無左驗也。有一於此,決難容貸,前後所犯,如是明白,國人皆曰可殺,公論日以益激,從前流竄之律,不足以償其罪之萬一,而聖上雖欲生之,不可得,臣等雖欲一毫緩其律,亦不可得也。請鄭之問,亟命攸司,按律處斷,以快神人之憤。王子君,雖云尊重,亦人臣也。身犯王法,道臣啓聞,備局回啓,俱成罪案,已爲判下於法府,則所當照律,以定其罪,而自上因事有激,遽下勿論之敎,此前所未有之事。夫豈所望於聖明者乎?殿下雖以親親之仁,欲爲饒貸,於王法何?於公議何?請還收勿論之命,依備局啓辭照律。批答見上
兵曹參議李元鎭上疏。大槪,乞遞職名,移葬母墳事。留政院。答曰,省疏具悉。爾其勿辭往來。以上朝報
上在昌慶宮。停常參,只晝講。
未時,太白見於午地。
晝講入侍,特進官李時昉,同知事趙錫胤,參贊官閔應協,侍讀官洪處大,檢討官張次周,假注書李程,記事官趙嗣基·李端相,講書傳禹貢。自黑水西河,止皆主渭而言也。
備邊司啓曰,傳曰,今此出來勅使,自尊甚重,事勢亦異於前,中路欲送內官存問,以示優待之意,未知如何?議于廟堂以啓事,傳敎矣。彼中事機,與前有異,今番勅行,似當有別樣優待之擧,聖慮所及,寔出尋常,爲遣中官,中路存問,允合事宜,敢啓。答曰,知道。禮單亦爲磨鍊下送,可也。
晝講時,特進官李時昉,榻前所啓,今年南漢山城,還上査覈事,臣當送從事官,而勅行方至,以站上待令事,有所未遑,待秋査覈,何如?上曰,此時則果難爲矣。今不爲査覈,則又値農月,自然秋後爲之矣。又所啓勅過之後,出送從事官於山城,輸入已捧之米穀於庫中而來,似可矣。上曰,依爲之。備局謄錄
傳曰,今此出來勅使,自尊甚重,事勢亦異於前,中路欲送內官存問,以示優待之意,未知如何?議于廟堂以啓。
藥房問安啓辭。答曰,無事。
兵曹參議李元鎭上疏。答曰,省疏具悉。爾其勿辭往來。
錦山幼學吉光先等二十八人上疏。答曰,省疏具悉。當令廟堂,兩邑之疏,參酌處之。
院啓。答曰,亟停勿煩。
戶曹粘目。答曰,依允。各別嚴飭,俾不至如前後期爲㢱,羊口段置,種羊之外,亦爲加給,以除一分貿用之弊。
掌令姜與載上疏。答曰,省疏具悉。旨哉言乎,深中予病,深中時病,欲爲惕念不忘矣。爾其勿辭,調理察職。
判中樞府趙翼上疏。答曰,省卿疏辭,無非予禮薄無誠之致,良用靦焉。卿宜體念先朝之恩,勿爲控辭,須速幡然上來,以副至望。已上內下記草
藥房啓曰,雨後餘寒,連日料峭,不審夜來聖候,如何?前宵親祀,徹曉將禮,羹墻之慕,登降之節,皆可以惱傷玉體,臣區區憂慮,耿耿明發,敢來問安。答曰,無事。
慈殿,藥房問安。答曰,知道。
執義沈再度呈辭。入啓。加給由。
遠接使書目,出來勅使,本月初七日,定爲越江事。
黃州迎慰使申峻,出去。
護軍金南中上疏。大槪,父病極重,乞遞摠管事。入啓。答曰,省疏具悉。摠管遞差。
傳曰,明日晝講爲之。
持平申混啓曰,臣於昨日,伏承聖批,不覺驚汗竟趾也。夫人臣事君之道,唯欲勿欺而犯,安敢以好勝之心,求勝於吾君哉?苟有是心,是有慢君之心也。至於任爾等爲之之敎,必非聖人和平底意思。臣奉職無狀,不能自比於納約之義,致使聖上辭氣之間,少欠和平,繼之以慨然長歎之敎,臣誠悚恧,無地自容。夫殿下知臣,百無可取,而姑擢之臺閣者,抑以臣年少新進,未嘗磨礱世情,不至爲媕婀瞻顧之態耶?惟其年少新進也,故與世疎闊,加以蹤跡單外,擿埴冥行,朝家消息,聾瞽之不如。今玆新命,出於夢境,適値僚席空虛之日,只與持平臣許悅,相議連啓,而竊見邊士紀請罪之啓,可謂重發之論也。如臣聾瞽之不如者,迷不知其如何,而但士紀從前諂鄙之狀,居官驕蹇之事,人所共知,則浮議云云。亦其自指,而金光煜之身方被勘,又施貶罰者,必有所聞見,若謂必行己意,爭抗朝廷,則人心不甚相遠,恐無是理也。雖緣處事之疏謬,有傷藩臣之體面,而至於竝其殿最而勿施,則殿最之法,金石不刊,不宜因此一事,以啓後弊,故以此意,商確刪定,務歸平穩,安有一毫侵軋大臣之意哉?而及承聖批,乃以困辱逐之爲敎,辱逐大臣,是何等罪狀,而臣等之蒙此責,可謂千萬不近矣。臣誠意淺薄,文辭短拙,上不足以感格聖心,下不足以深塞物議,初達一啓,遽勤十行,終溫且嚴,不啻家人敎子弟,然念臣旣忝臺閣,言不見信,終歸於好勝之罪,而使吾君,不知置國家於何地。思惟及此,心膽俱悸,昨緣留門,泯默而退,今始來避,增一日之罪戾,請命罷斥臣職。
持平許悅啓曰,昨日城上所,以連啓事,來議于臣,而至於邊士紀之論,措語之間,頗有過激之處,故與之商確,刪改以啓矣。伏見聖批,辭意嚴峻,臣誠惶懼,不知所出,臣之意,卽申混之意也。臣不必更爲覼縷,以煩聖聰,而誠未格天,言不見信,拜命數日,唯以瀆擾爲事,臣之罪戾,至此尤大,何敢一刻抗顔於臺閣乎?請命罷斥臣職。答兩持平曰,勿辭,退待物論。
京畿監司書目,廣州呈,以判府事趙□上疏上送事。答曰,省卿疏辭,無非予禮薄無誠之致,良用靦焉。卿宜體念先朝之恩,勿爲控辭,須速幡然上來,以副至望。
掌令姜與載上疏。大槪,略陳所懷,仰副求言之旨,仍乞遞免事。答曰,省疏具悉。旨哉言乎,深中予病,深中時病,欲爲惕念不忘矣。爾其勿辭,調理察職。以上朝報
上在昌德宮。停常參,有晝講。
午時,太白見於未地。
李一相啓曰,卽見遠接使以下狀啓,勅使已於初六日渡江,而迎慰使·問禮官,俱未及往待云。趁初七見官禮前,入到然否,雖未可知,而卽考馬牌單子,安徹則初以定州迎慰使,初二日辭朝後,本院啓稟,換差義州,缺日不多,而尹鏶則前月二十九日。缺二行。
明日常參·經筵,取稟。傳曰,只晝講。缺勅使時,到灣假注書,依前例,謄錄兼察之意,敢啓。傳曰,知道。
又啓曰,臺諫有闕,政事,何以爲之?取稟。
晝講入侍,特進官許積,同知事趙錫胤,承旨李一相,侍讀官洪處大,檢討官張次周,假注書李程,記事官趙嗣至·李端相,武臣輪對官尹昌耉。上讀前受禹貢,自黑水,至澧水。洪處大進講,自荊岐,至織皮崑崙。上讀新受一篇。處大曰,南方有之,北方亦有之,此中終南山最缺三苗,大明嘉靖年間,有發兵搜討之時矣。次周曰,靑州之貢怪石,非聖人所可玩,而亦入於土貢中,未□意也。上曰,名雖怪石,豈如今之怪石也。次周曰,若玩好之怪石,則其意未可知,是以,古人亦有論矣。處大曰,西方有鹽澤,故謂之鹹水。先儒曰,崑崙·析支·居搜,謂之四國。渠搜,爲二國也,以上文見之,織皮之意,與註意有異矣。上曰,至于龍門西河之吐,與註意相左矣。處大曰,然矣。上曰,然則何吐可乎?處大曰,以爲爾讀之,可也。講畢,洪處大與張次周,進前曰,李溟翼事,臺臣論列已久,而尙不允從,實未曉其聖意之所在也。遐方新進之人,以近侍入侍,今以情〈外〉,至於受刑,則恐有傷於欽恤之德也。張次周曰,筵中說話漏泄,亦豈輕重乎?上曰,予非有意,而不得不懲治矣。處大曰,雖以卽今事見之,豈以漏泄言語之故罪之,上下相持,終不缺四行許積曰,從前筵中說話□,其日說話,未知〈如〉何,而論趙啓遠之事,此非祕密之事,雖使外人知之,何有?嶺外新進之人,誰有於渠最親者,而爲渠力救之,兩司論執之公論,小臣何敢仰瀆於天聽,史官受刑,恐有傷於聖德,伏願三思。上曰,他言則不須言矣,思頃者前領相之疏,戒誨之言,曰先德後刑,其意之所在,予豈不知,予雖有過當之擧,非予私事,臣皆含怒煩啓,予未知良可也,此後雖罪之,未知有何事,雖不罪,亦未知有何事也。如此則何以爲國,有若皆忘國事者然,予甚慨然如此,如此而設或有難事,則徒貽患於國家,必皆棄而走矣。積曰,當初啓辭,皆不出朝報矣。上曰,不出朝報,有同兒戲也。積曰,啓辭措語,雖有過激,聖敎亦未知其洽當也,若國有難事,則皆棄走之敎,誠爲未安。上曰,非必曰棄走之意也。洪處大曰,李慶億避辭,臣未得見,而溟翼之罪,豈以此有所加減,國家待近侍之道,有異於庶官,渠雖有罪,至於刑訊則不可,瞻聆所及,朝臣豈安於心乎。李一相曰,臺諫啓辭,勿出朝報矣。許積曰,臺諫啓辭□之故,反爲溟翼之罪案,傳有勿遷怒之語,宜聖上之體此也。處大曰,一毫有過當之擧則非矣。近來朝綱頹廢,故自上欲以刑法立紀綱,而第念罰當缺人心洽然矣。上不答,仍傳曰,有一議爲事矣,邊士紀,雖非臺論,渠必惶恐,不敢行公,當此勅行久官□,若不處置,民必受害,合有趁速處置之擧矣。許積曰,士紀何敢行公,當府監□然用貶而以此缺之官,其於事體,殊未妥當,卽今勅行,將缺二行許積曰,殿最仍任,有弊宜矣。右相尙不出仕,當此勅行,事甚可慮。李一相曰,今番勅行,自尊太過,宜示優待之意,而問禮官尹□,離京八月,尙未到灣,不無遲緩之失,請推考。上曰,依爲之。上曰,今觀狀啓,則勅使渡江後,儺禮及七度宴享,皆令設□云矣。李一相曰,然則彼旣渡江之後□弊矣。上曰然矣。李一相復進曰,李溟翼事,筵臣備盡陳達,聖明亦必洞燭,小臣之言,何敢感動天聽乎,然念前領相之言,誠□矣。自今以後,各別申飭,若有漏泄機密之言者則罪之,此則所失出於情外,至於受刑,則恐傷聖德,伏願更加三思。上不答。退出。
李一相啓曰,水原府使,今日內差出事,命下矣。口傳差出事,分付乎?敢稟。傳曰,允。
又以吏曹言啓曰,水原府使,依近例,令備邊司議薦,何如?傳曰,允。
閔應協啓曰,卽者備局郞廳來言,水原府使,令備邊司議薦事,允下矣。問于右議政臣李時白,則方在病伏中,未得議薦云。當以口傳差出之敎,聖意有在,何以爲之?敢稟。傳曰,今姑破格,令該曹擇擬。
司諫成以性,獻納李正英,正言李慶億啓曰,刑罰,人君之大柄也,苟當其可,則罰一令萬人懼,苟不當其可,則法一傾而民無所措手足矣。李溟翼之事,雖有語言詿誤之失,□情有隱,然後方可訊問,溟翼□厥辜,有何更問之端,而至施刑訊乎?今觀國朝以來,未聞刑訊史官,而今缺二行安敢以好勝之心,求勝於吾君哉,□命,出於夢境,適値僚席空虛之日,只與持平臣許悅,相議論啓,而邊士紀請罪之啓,可謂重發之論也。臣不知其如何,而但士紀從前諂鄙之狀,居官驕蹇之事,人所共知,則浮議云云,亦其自招,而金光煜身被推勘,又施貶罰者,必有所聞見,若謂必行己意,爭抗朝廷,則人心不甚相遠,恐無是理也。雖緣處事之疎謬,有傷藩臣之體面,而至於竝其殿最而勿施,則殿最之法,金石不刊,不宜於此一事,以啓後弊,故以此意商確刪定,務歸平穩,安有一毫侵軋大臣之意,而聖批乃以困辱逐之爲敎,臣之蒙此責,可謂千萬不近矣。臣旣添臺閣,言不見信,終歸於好勝之罪,心膽俱悸。持平許悅,以昨日城上所,以連啓事,來議于臣,而邊士紀之論,措語過激,相與之商確,刪改以啓矣。伏見聖批,辭意嚴峻,臣誠惶懼,不知所出,竝引嫌而退,商確已發之論,刪改過當之語,務歸平穩,非有他意,聖批嚴截,雖似未安,而論事之臣,別無所失,請持平申混·許悅,竝命。答曰,不允。邦憲至嚴,如不犯法則已,苟有犯者,寧□前例而貸之之理哉,日後之弊,尤非所慮也。出仕事,依啓。
宋國澤啓曰,大司憲吳竣,掌令姜與□·柳道三,未肅拜,執義沈呈辭,持平許悅·申混,避辭退待,今日以監察爲茶時之意,敢啓。傳曰,知道。
李一相,以侍講院言啓曰,本院上下番十員內,兼輔德·兼弼善·兼說書,則未差經年,輔德·弼善,亦有闕,兼文學洪命夏,以實錄都廳缺上直上番。只有文學吳挺緯獨爲入直缺二行兼司書臣洪處寬,亦以本曹及實錄都廳,不能專意替直,書筵重地,僚員之不齊,未有甚於近日,上下番闕員,以在京無故人,後日政,盡爲差出,牌招肅拜,使之推移入直,何如?傳曰,允。
李一相,以吏曹言啓曰,以政院啓辭,水原府使,當日口傳差出事。傳曰,姑破格,令銓曹擇擬事,命下矣。卽今日已昏暮,而判書臣韓興一,加資未肅拜,參判臣李厚源有身病,畿輔重地,可合之人,勢難容易擬望,明日則判書當爲出仕云,待開門相議差出之意,敢啓。傳曰,知道。
又啓曰,水原府使,當日內口傳差出事,旣已命下之後,又因廟堂不爲議薦,自上至令該曹破格擇擬,前後聖敎,如是丁寧,自本院屢度催促,而門閉夜深,始呈頉啓,其間事勢雖曰如此,榻前下敎,未有擧行,該曹難免稽緩之失,請當該郞官推考。傳曰,依啓。
傳于李一相,政事,明日爲之。
李一相,以迎接都監言啓曰,卽接遠接使·平安監司聯名狀啓,則中火處,除茶啖,只於宿處,依舊例竝設茶啖,京中軒架及七處宴享,停止勿設云,誠爲可幸。儺禮廳,卽令停罷宜當□才人等,勿爲上送事,急急行會,而且見路程記,其站數則今月二十二日,當宿弘濟院,與前日入京擇日相左,令該曹更爲推擇,稟處,何如?傳曰,允。
又以迎接都監言啓曰,雜物色郞廳·奉常寺主簿郭天成,以病呈狀,至於再三,而每以調理卽出行公,題給矣。今則所患漸重,症勢可疑,旬望內,決難行公云。郭天成改差,其代以前縣監李□差出似當,而方在罷散中,令該曹,當日內缺三行
又以迎接都監言啓曰,勅使已爲越江,都監·都事·都廳,專掌檢飾,而承文判官□沈,以兼春秋預備啓下,方爲催促,自前都監都廳,移拜臺諫,不爲遷動之意,有〈兼〉春秋預備,請令本館,斯速改差,俾專都廳之任,何如?傳曰,允。
判中樞上疏曰,伏以天運不息,如川之逝,無頃刻之停,少而日長,老而月消,亦隨天運之行,無頃刻之停,老而衰,衰而死,如駟馬之過隙也。今者嚴冬已了,寒暑之相催,倏忽若此,而老人衰謝之日,甚□頹暮之景,又加一齒,乃七十三矣。竊自量度,氣力之漸憊,歲歲而異,月月而異,比之戊子初來京時,固大異矣,至比去年前初冬間,亦頓異,今者眼暗耳聾,比前益甚,數步之內,不能辨人顔色,對人言語,不能解聽者,幾至三分之二,精神昏忘,卽時所爲,便不能記道,膝脚全然無力,暫時起居出入,亦須人扶起扶行,直是一土塊了,幾何而不至於澌盡也,其可以當事任,致力於當世乎。臣少時,見七十餘歲之老,昏錯痿廢者多,心竊悶焉也,數十春秋,疾如一瞬,而今已到此境界,此亦理之常也,何可爲歎嗟,竊念古之聖人,參酌人情物理,而定爲制度□無不曲盡。禮曰,七十,老而傳,傳謂傳家,□曰,七十致事,謂致其官事而不當也。蓋七十之老,則精神昏忘,筋力殘微,以之當事,必至致誤,有害而無益,在家則傳其事而不視,在國則致其事而不當。惟□人生老少之異宜,而爲之制如此。以是,古之人年至□必思所休退,而歷代人主,亦皆許之者,乃知其精力之不可爲也,亦矜其衰耗之甚,在世之不遠也,欲令於未□之前,休息以待盡也,實是加惠老臣之道也。臣伏以下皆缺
院啓。答曰,不允。邦憲至嚴,如不犯法則已,苟有犯者,寧有無前例而貸之理哉,日後之弊,尤非所慮也。出仕事,依啓。
義禁府粘目,田起徵事。答曰,除刑推照律。
刑曹啓目。答曰,依允。曺後男·金廷逸·林大顯等乙良,覈處。以上內下記草
執義沈三度呈辭。入啓。遞差。
遠接使書目,勅行本月初六日渡江事。以上朝報
上在昌德宮。停常參,有晝講。
自巳時至申時,日暈。夜一更二更,月暈。
有政。吏批,判書韓興一進,參判李厚源病,參議趙壽益進,都承旨尹順之進。
兵批,判書具仁垕進,參判許積病,參議李元鎭掃墳受由,參知吳挺一病,右副承旨蔡裕後進。
吏批啓曰,前日水原府使有闕,時臣興一,議于相臣及備局諸堂上,則此人等可合云,而其中亦有相避者缺二行只有右相一品,則閔馨男·金藎國·沈□爲之,敢稟。傳曰,金藎國進去。
李一相啓曰,文臣殿講及輪對爲之事,命下矣。視事,何以爲之?傳曰,停。
蔡裕後啓曰,卽者兵曹郞廳來言,闕內夜巡檢之意,敢啓。傳曰,知道。
李一相書啓,臣承命往諭于右議政臣李時白,則以爲臣之病勢情勢,有難强顔出仕,而卽者近侍,親聽榻前聖敎,來諭丁寧,臣何敢牽於體面廉隅之嫌,有所違越,當承命行公,仰酬聖恩云矣。傳曰,知道。
蔡裕後啓曰,卽者伏聞領敦寧府事金尙憲,自昨日猝然言語顚錯,熱勢極重,欲見醫官而未得云,事係大臣病患,故敢啓。傳曰,遣朴頵看病。
持平申混啓曰,凶賊前後罪狀,臺臣旣已備盡論列,聖明亦必洞燭無餘,而伏見前日之批,以無左驗之事爲敎,尙閟允兪之音,臣竊惑焉。此賊罪狀,非出於風聞之比,當初凶疏,尙在金吾,見之者心骨皆竦,此乃昭昭難掩者,旣非左驗之事乎?至於先朝違豫之日,兩道方伯,快馹鑽送,而遲回中道,無意上來,聞哀不奔,歸臥其家,此則其時監司,目見而言之,渠之原情,亦不敢發明,則又豈非左驗之事乎?況就卜視兆,尤非臣子所可忍聞者,南方大小之人,莫不切齒,亦不可謂無左驗也。有一於此,決難容貸,前後所犯,如是明白,國人皆曰可殺,公論日以益激,從前流竄之律,不足以償其罪之萬一,聖上雖欲生之,不可得,臣等雖欲緩其律,亦不可得也。請鄭之問,亟命攸司按律處斷,以快神人之憤。李溟翼,年少一鄕生也,纔決科第,實未諳朝家□有過擧,勢所然也。以生疎齟齬之蹤,怩缺二行實爲君上之過擧,廟堂之陳箚兩〈?〉其意,豈淺淺哉,竊恐聖明,宜下沛然之澤,□堅執至此也?請亟還收李溟翼刑推之命。王子君,雖云尊重,亦人臣也,身犯王法,道臣啓聞,備局回啓,俱成罪案,已爲判下於法府,則所當照律,以定其罪,而自上因事有激,遽下勿論之敎,此前所未有之事,夫豈所望於聖明者乎?殿下雖以親親之仁,欲爲饒貸,於王法何,於公議何。請還收勿論之命,依備局啓辭照律。答曰,不允。李溟翼事,知道。
閔應協啓曰,卽者禮曹判書沈詻,身病呈辭到院,而臣等以客行渡江,還爲出給矣。文臣殿講,命官金藎國病,代沈詻進去事命下,而卽者禮曹吏來言,病勢甚重,決難進參云。兩臣雖甚衰老,相繼告病,誠爲未安,而定日之講,不可退行,何以爲之?敢稟。傳曰,判敦寧府事進去。
備忘記,史官二員待命,騎馬六匹立之。
傳曰,右承旨引見。
李一相引見時,上曰,禮單子加磨鍊改書,令撥上急急下送于中官處,爲可。
傳曰,領中樞府事引見。
備忘記,明日右相命招卜相。
引見時,右承旨李一相所啓,明日專經文臣殿講時,命官金藎國,重患疝症,勢難進參云,何以爲之?上曰,然則禮曹判書進去。
兵批啓曰,先來軍官申渼加資事,命下矣。雖已資窮,未準職,何以爲之?敢稟。傳曰,然則相當賞格,爲之,可也。
兵批,鄭倜爲五衛將,李士興爲景福假衛將,李時良爲守門將,李仁謙爲忠壯衛將,金是聲爲慶尙左兵使,李益亨爲兼宣傳官,晉川君喜慶爲副摠管,缺金逷·邊士紀·鄭後啓·沈爲副護軍,朴瀾缺崔汝峻·韓繼男·李惟達爲僉知,全缺金克和爲兼春秋,柳後聖爲嘉義,鄭缺·尹完爲資憲,尹昌耉爲水原府使,沈之溟缺爲嘉善。
蔡裕後,以都摠府言啓曰,副摠管李浣,刑曹坐起,進去晝仕,請出標信。傳曰,知道。
蔡裕後,以都摠府言啓曰,今日入直軍士,當爲中日習射,而政事相値,不得爲之之意,敢啓。傳曰,知道。
安獻徵,以戶曹言啓曰,勅使處,禮單單子加磨鍊,令撥上急急下送于中官處,爲可事,命下矣。紅紬等五種,則加磨鍊元單,付標以入,別定禁軍,罔夜下送,以及於順肅之間,而上年春間,巴祈出來時,玳瑁靑鞘銀粧刀各一柄,紫的藍廣多繪各一條,自尙衣院備送,而今則該院所儲,未能詳知,不敢磨鍊,付標,敢稟。傳曰,知道。刀帶亦爲下送,可也。
閔應協,以禮曹言啓曰,以迎接都監啓辭,迎勅服色及用樂等事,令各該司稟旨施行事,允下矣。迎勅之時用樂,自前所行之事,更加申飾該院,俾無齟齬之弊,大小官員,皆用品帶具骨背等事,彼旣發言,似不可不從,而西路官員迎勅時,必有已行之服,待其啓聞後,定奪,宜當,此意遠接使處,下諭,何如?傳曰,允。
閔應協,以禮曹言啓曰,以迎接都監啓辭,迎勅吉日,令該曹更爲推擇事,傳曰,允事,命下矣。當初以今月二十一日,二十四日,推擇下諭,遠接使想必周旋,定日啓聞,而更問于日官,則二十三日卯時,亦似無妨云。以此意遠接使處,更爲下諭,何如?傳曰,姑勿下諭,更觀馳啓,處之,可也。
閔應協,以禮曹言啓曰,今此勅使時,仁政殿受勅行禮後,茶禮設行事,已爲啓下矣。自上所館處,親臨接見時,茶禮等事,亦依前例,令各該司,預爲措備待候事,分付,何如?傳曰,缺見時,左副承旨安獻徵所啓,宮門開閉缺留門之弊,何如?上曰,此言是矣。言于兩□啓,小臣曾經畿邑,得知此弊,勅使時騎刷馬,分付於各官,而自宣惠廳給價,各官夫馬,雖依數上來,卽到館門之則,皆以京刷馬代立,外方監色等,亦恐生事,重價相約,本廳打定之外,倍給其價,京人等,直爲責徵於民間,以此民怨極多,今番則令宣惠廳,京畿監司相議,或以京人馬給價雇立,而本廳折給太少,無願立之人,則或令各官酌加其價,俾無倍徵民間之弊,何如?上曰,令各官刷馬入把似當,分付,可也。
引見時,筵臣所啓,李溟翼事。上曰,除刑推議處事,言于該府。又所啓,各官楮田,各別培植看護,俾無絶種之患事。上曰,依爲之。使之申飭。
右議政李時白箚曰,伏以臣猥以庸陋,待罪台司,當此國家憂虞之日,不能有所猷爲,而感念聖恩,黽勉就列,伴食素餐,徒貽焉用之譏,近因妄作,玆生風浪,嚴峻之批,屢下臺閣,臣誠惶愧,尤不知所以措躬也。鼎席方虛,客使將到,此時退伏,臣亦豈不知其未安,而情勢之狼狽,進退之維谷,一至於此,加以衰暮之年,百疾交侵,精神筋力,日覺銷鑠,近日以來,重患感冒,寒熱交作,面部浮氣,比前轉甚,食飮頓減,閉廬呻痛,以此情勢疾病,雖欲强起供職,其勢末由,憂遑悶迫,莫知攸處,不得〈?〉冒死籲呼於天地父母之前,伏願聖明,曲賜憐察,亟許鐫免,以安愚分,不勝幸甚。取進止。答曰,省箚具悉。卿辭至此,予心瞿然,不知所諭,鼎席一空,庶務委積,憂虞溢目,國事方殷,卿何引咎,控辭若此耶?玆遣承旨,諭以予意,須體至望,速出仕。
領敦寧府事金尙憲上疏,伏以臣之疾病缺日加月增,至於所帶本職及兼任缺二行垂矜愍,鐫削臣本職及兼帶社稷署都提調之任,以便公私,臣不勝兢惶戰越之至,謹昧死以聞。答曰,省疏具悉。朝家優禮之道,固不當若是,卿宜安心勿辭。
引見入侍,右承旨李一相,假注書鄭晳,記事官趙嗣基·李端相。一相進前聞。上曰,省覽承旨疏章,語意頗好,且有所言之事,兼欲面諭,故引見耳。一相起謝。上曰,疏中有應旨之語,諸承旨常在近密,苟有所懷,何待應旨而後言也。一相曰,聖敎至此,不勝感激。上曰,前大司憲事,其時所論過激,意見亦且不明,故不得不如彼處之,豈可因此一事,而遽不復用乎?一相曰,伏承聖敎,不翅慈父之敎子,凡厥臣僚,孰不感激。上曰,今日領相入辭,無以爲懷也。一相曰,臣心如此,況聖心乎?國事之不幸,曷可勝言。上曰,白馬兩臣之事,良用喜幸,而領相之事,意外如此缺何爲,孟子所謂臧氏之子,焉能使我不遇者,正謂此也,缺之心,實天意之使然也。一相曰,前頭國家之缺二行此無異於領相之不得用也,不念國事,一至於此,將奈之何,右相亦出,故亦不得卜相耳。一相曰,聖敎則至矣,不但辭氣之間,太欠和平,此臣等之所共愍焉者也。洪茂績,以白首老臣,豈有他腸,而聖批至嚴,至此何心腸等語爲敎,非所望於聖上者也。臺論今日停啓,此則幸也。上曰,今日停啓耶?對曰,然。一相曰,卜相之事,自上有敎,不勝幸甚。如臣微末,不敢論卜相之事,而但勅行日迫,庶務方殷,右相之不出,實爲可悶,自上特諭,期於今明內出仕,何如?上曰,右相處,承旨進去,諭以予意,使之速爲出仕爲可。上曰,禮單單子,加磨鍊改書,令揆上急急下送于中官處事,斯速擧行。一相曰,謹奉聖敎。一相曰,疏末洪茂績事,所懷如此,故敢達焉,至承榻前之面諭,無異慈父之敎子,不勝感激,至於臣謫中事,尤涉猥屑,而冒死竝達矣。上曰,何傷乎,言其所懷也。一相起謝。一相曰,明日專經文臣殿講時,命官金藎國,重患疝症,勢難進參云,何以爲之?上曰,然則禮曹判書進去。一相曰,右相處,小臣進去,諭以上敎乎?上曰,承旨親承予敎,卽進敦諭爲可。遂罷出。
晝講入侍,知事韓興一,特進官鄭良弼,參贊官蔡裕後,侍讀官洪處大,檢討官張次周,假注書鄭晳,記事官趙嗣基·李端相,武臣宣傳官全尊性。上讀前受荊岐旣旅,止蘇氏之說爲然,音一遍。處大進講,導岍止北境之山也,音釋各一遍,上受而讀之。處大曰,九州,各言其境山川,而不爲明白,故於此詳記之也。導字,蓋流導之意也,天下山川之勢,皆自北而南,自東而西,非如後世論山之比也。上曰,本意,只論山川而已,非有意於脈絡也。處大曰,及至逾等字,皆言禹所至也,此導山導水者,禹貢之妙處也。桑乾豳冀,似皆水名,而不可詳也。上曰,豳冀之水,未聞也。興一曰,桑乾豳冀,似是地名也。處大曰,於此,見禹勤勞之至也。上曰,禹之勤勞,與身經百戰創業之主,何如?次周對曰,缺二行此爲難也。左右皆曰,然。上曰,北諸山根本,自代北來云者,專指山脈而言耶?處大曰,此則似指山脈也。裕後曰,雖以我東山川言之,山勢皆自北而南,蓋河決之患,歷代往往有之,而治水之功費至大,至於禹之治水,不言其功勞,是未可知也。上曰,河水自古及今,每有泛濫之患,河水在於平地,故然歟?興一曰,天下地勢,東南卑下,故水患如此也。興一進曰,褒貶都目,前有定限,而連以事故,尙未爲之,歲後則小臣有狗馬之疾,亦未爲之,近日參判,重患唇瘇,又未果焉,聞參判明將出仕,褒貶欲於明日爲之矣。上曰,事勢雖或然矣,守令窠闕甚多,須速爲之,可也。興一曰,都目,以欲於十六日爲之耳。上曰,前有人才薦擧之規,須擇而用之,毋爲休紙也,爲可。興一曰,臣雖藻鑑不明,敢不盡心擇用乎。上曰,薦擧中,又有多被薦者,此類先爲擇用。興一曰,京中則果有多被薦者,而至於外方,各薦其邑之人,勢不得多薦矣。上曰,守令除拜最重,準期等事,宜更申明,十考十上之類,亦爲用之,可也。遂罷出。以上燼餘
上在昌德宮。停常參·經筵。
午時,太白見於未地。
下直,水原府使尹昌耉,仍爲引見。
右相命招卜相時,領府事金堉爲領議政,右議政李時白爲左議政,吏曹判書韓興一爲右議政。
備邊司啓曰,常平廳堂上趙錫胤辭遞後,其代未及差出矣。前頭勅行,將有連續出來之奇,本廳事務方殷,堂上一員,勢難獨爲兼察,兵曹參判許積,剛明練事,實合此任,本廳堂上啓下,使之察任,何如?答曰,允。備局謄錄
輪對官,長興庫主簿朴邁所啓,本庫合屬豐儲倉,是米麪重地也。自前定送軍士二名,而今則只送軍士一名,食代之際,米麪重地,未免空虛,此後自兵曹定送二名事,捧承傳,何如?上曰,言于該曹事,及同日輪對官,濟用監正金光煥所啓,本監非如他司之比,諸色布物,恒留庫中者,小不下累百,其他雜物,亦甚繁多,故自前守直軍士四五名定送,使之晝夜看守,常患不足矣,今則只定老弱二名,本監又無典僕,雖有上直官員,許多庫間,看護無人,極爲悶慮,守直軍士一二名,依前加定事,捧承傳施行,何如?上曰,言于該曹事。據曹啓目,濟用監則定給守直軍士三名,長興庫則二名是白如乎,今番京點軍士之數,比前有減,而勅使時,派定處甚多,故不得已抽出各一名,移送於都監,勅使過後,自當依前還定,以此分付,何如?順治八年正月十五日,右副承旨臣蔡次知。啓依允。米麪重地,似涉虛疎,檢飭下輩,使不得私自出用,以專守直。
輪對官,禮賓寺主簿丁燦所啓,臣新除本寺之後,新陵又爲差祭,故供仕之日不多,雖未能詳知弊瘼,目見只有書員一人,勢難支保,勅使時,每致生事,書員一人,雇立使喚,則庶可成形矣。上曰,言于該曹事,據曹啓目,禮賓寺雖曰疲弊,書員雇立,旣無前規,又非法例,決難輕易創開,以此分付,何如?順治八年正月十五日,右副承旨臣蔡次知。啓。依允。
兵曹啓曰,來二十四日,迎勅擧動時,各差備軍及都監所定,合八百十八名,各處派定軍,幾盡除出,而不足之數,亦且三百七十八名,不得已京下番軍士,依前調用,別單書啓之意,敢啓。傳曰,知道。
又啓曰,別抄騎兵,每朔二十八日,例爲試才,而客使在館,不得爲之意,敢啓。兵曹謄錄
傳曰,專經文臣殿講居首,兵曹佐郞吳斗寅,半熟馬一匹賜給,不參者及不通者,考例處之。
戶曹草記。答曰,依啓。畿甸卜定,似未妥當矣。
府啓。答曰,不允。掌令姜與載出仕事,執義李弘淵,下諭事,依啓。以上內下記草
去夜,外各司內摘奸。
大司憲吳竣三度,入啓。加給由。
遠接使書目,勅行初八日,良策止宿事。
傳曰,右承旨引見。引見後,右相處敦諭。右承旨李一相書啓,臣承命往諭于右議政臣李時白,則以爲臣之病勢情勢,有難强顔出仕,而卽者近侍,親聽榻前聖敎,來諭丁寧,臣何敢牽於體面廉隅之嫌,有所違越,當承命行公,仰酬聖恩云矣。傳曰,知道。
政院啓曰,卽者伏聞,領敦寧府事金尙憲,自昨日,猝然言語顚錯,熱勢極重,欲見醫官而未得云,事係大臣病患,故敢啓。傳曰,遣朴頵看病。
又啓曰,文臣殿講,命官金藎國病,代沈詻進去事,命下矣。卽者禮曹下吏來言,病勢甚重,決難進參云。兩臣雖甚衰老,相繼告病,誠爲未安,而定日之講,不可退行,何以爲之?敢稟。傳曰,判敦寧府事進去。
掌啓曰,昨夜文臣殿講,命官判敦寧府事閔馨男進去事,命下矣。再三分付,而府吏曉頭來言,自七月以後,患疾不得運動云,何以爲之?傳曰,右相進去。
拿令姜與載啓曰,臣今日肅拜後,將行相會禮,得見本府前啓,則其一,乃王子君照律事也。臣於去己丑冬間,以謝恩使書狀官,隨往北京,凡係使事之外,王子君賣馬一事,余不得聞,越江之後,始聞其槪,而事在旣往,末由救正,到今追劾,甚於道臣査啓,法官爭執,公論甚嚴,臣曾以糾察行中之任,初不覺察,今何敢晏然聯名於啓辭乎?更添一層罪戾,決不可一刻仍冒,請命遞斥臣職。答曰,勿辭,退待物論。
吏曹啓曰,卜相事,命下矣。政事,何日爲之,敢稟。傳曰,當日爲之。
下直,水原府使尹昌耉。
吏曹啓目,粘連副提學閔應亨上疏云云,閔應亨年紀已衰,疾病之來,勢所難免。第玉堂長官,非如堂上官遞直之比,調理則自可差愈,而陳辭懇乞,至於如此,其間事勢,臣等之所未得知,伏惟上裁。啓。年雖衰老,病非難醫,則鯁直儒臣,不可輕遞,使之從容,調理察職。
禮曹判書沈詻初度呈辭。入啓。給由。
大司諫金益熙上疏。大槪,請竝遞本職及兼帶實錄修撰官,仍乞恩暇,歸省父母墳墓事。入啓。啓下吏曹。
兩經,殿講講時,吳斗寅易略,盧亨夏易粗,鄭晳書粗。
政院啓曰,伏見京畿監司,上送刑曹參議丁益璜之疏,則有曰塋下一村,毒癘方熾,接寓之後,猝得頭痛,原其症勢,似爲異常云。此上疏,不敢捧入,而所帶職名,係是詞訟重地,何以爲之?敢稟。傳曰,遞差。
吏曹啓目,粘連大司諫金益熙上疏云云,觀此疏內辭緣,則慮或有前頭難便之事,而乞暇省掃,情事誠爲切迫,疏章進退,該曹不敢擅便,至於春秋減下與否,則令實錄廳議處,何如?啓。答曰,依啓。勿爲遞差,給由往來。
府啓,措語見上新啓,掌令姜與載,引嫌而退,書狀之任,雖曰糾察行中,而事不關涉,全未與聞,則到今聯名,有何可避之嫌,請命出仕。新除授執義李弘淵,時在洪淸道淸州地,請斯速乘馹上來事,何如?答曰,不允。下諭事,出仕事,依啓。以上朝報
上在昌德宮。停常參·經筵。
卯時,日暈左珥。夜五更,流星出旁星上,入巽方天際,狀如鉢,尾長四五尺許。
迎接都監啓目。答曰,此時加定威軍,極爲有弊,移文伴臣,使之期於周旋減除,可也。前路不必分付,觀其勢爲之,宜當。
義禁府粘目,李溟翼事。答曰,斬律太重,罷職太輕,參酌改擬。
府啓,鄭之同事。答曰,旣已議大臣酌處之事,何以强煩至此耶?勿爲煩論。
府啓,仁興君事。答曰,毋庸强煩。以上內下記草
上在昌德宮。停常參·經筵。
卯時,日有右珥。巳時,太白見於午地。夜三更,流星出大角星下,入東方天際,狀如鉢,尾長四五尺許。
備邊司啓曰,領中樞府事李敬輿,以內局·訓局·武庫提調,及實錄摠裁,辭遞陳疏,而令廟堂議處事,命下矣。武庫提調,事不繁縶,不必遞改,實錄摠裁體例重大,亦難輕議,而內局則有不時議藥問安之事,訓局係是軍務重地,似不可久曠,上裁,何如?答曰,內局·訓局提調,姑爲遞改,可也。
又啓曰,以禮曹啓辭,今此勅使回還後,似有謝恩之擧,令廟堂稟處,何如?傳曰,允事,傳敎矣。萬里之行,不可不預先差出,使之治行,謝恩使,令該曹趁速差出,何如?答曰,今此進香使發行之期,姑爲差退,勅使入京後,更議處置,可也。備局謄錄
義禁府粘目。答曰,依首罪例施行爲乎矣,功減一等。
備局草記。答曰,今此進香使發行期,姑爲差退,勅使入京後,更議處置,可也。以上內下記草
上在昌德宮。停常參·經筵。
自卯時至酉時,日暈。
政院啓辭,親祭攝行事。答曰,下允。
又啓。答曰,身無疾病,卿等勿爲過慮。
領議政金堉上疏。答曰,省卿疏章,予心惘然,不覺嗟歎也。噫,試觀今日之國勢其如何,危若綴旒,存亡之機,間不容髮,欲賴良弼之誠,如饑如渴,方切仰成,卿何發言若是其易也,無乃有所不思耶?卿以先朝耆舊,德望俱優,恝然乎邦國之云亡,袖手山林,若將浼焉,謂余自守,不特理之所無,抑亦分義有所不然也,以此以彼,斷無不出之理,速爲上來,以副至望。
右議政韓興一上疏。答曰,省疏具悉。卿以先朝舊臣,素著忠朴之德,允合俱瞻之位,勉勵德業,以濟時艱,益竭忠誠,期以盡瘁,國勢岌岌,危如累卵,鼎席固不可一日曠廢,況復客使在境乎,予不多誥,卿宜體念,速出行公,以副至懷。以上內下記草
上在昌德宮。停常參·經筵。
自辰時至酉時,□。夜自一更至五更,月暈。
政院,慈殿·大殿·中殿問安。傳曰,知道。
二品以上,慈殿·大殿·中殿問安。傳曰,知道。
藥房,慈殿問安。答曰,知道。
同副承旨嚴鼎耉啓曰,夜來霜露缺
李一相,以禮曹言啓曰,以備局啓辭,傳曰,陳賀與謝恩方物,別無異同,則以陳賀爲名似可矣事,命下矣。進賀表文·方物等事,照例擧行之意,敢啓。傳曰,知道。
尹得說,以兵曹言啓曰,卽者司譯院直長金麗明,前羽林衛李彦敬,司譯院前判官金天起,前司果鄭繼賢,觀象監參奉崔忠男等,願納馬各三匹,嘉善洪應河,願納馬二匹,臣曹令郞廳,帶同理馬及京驛卒中知馬者,各別看品,則金麗明所納三匹內,上等一匹,中等二匹,李彦敬所納馬三匹內,上等二匹,中等一匹,金天起所納馬三匹內,上等二匹,中等一匹,鄭繼賢所納馬三匹內,上等二匹,中等一匹,崔忠男所納三匹內,上等一匹,中等二匹,洪應河所納三匹內,上等二匹,中等一匹,試其能步後,分等載缺西,則旣給各二十匹,而平安道則本道,缺
以吏曹言啓曰,新除守令,因公在外者缺任之規矣。新除守江西縣令鄭麒壽,居山察訪□,此時守令,站上策應,一日爲急,似當有除缺不敢擅便,何以爲之?敢稟。傳曰,知道。
行大司憲趙錫胤啓曰,臣等,朝者詣闕,問安之後,適有事故,退歸私室,將待時刻,進參擧動班列,而所寓僻遠,代步且鈍,馳進之際,大駕已出,不及祗迎闕下,直隨駕後,怠慢之罪,無所逃免,身爲言官,所失至此,何敢晏然因冒,規正他人乎,請命罷斥臣職。答曰,勿辭。
司諫李應蓍,獻納李正英·李垕啓曰,再昨聖批,多所開曉,而臣等之意,竊以爲不然也。先朝受敎,本謂功臣賜牌中,如有過五年爭訟者,則勿許聽理也,今此訟事,旣無賜牌文籍,其不當援據受敎,明甚矣。聖上之特令移訟,已非勿誤庶獄之道,而爲有司者,又從以承順上意,不恤公議,枉法終無糾正,有私意大行,紀法乖亂,民無所措手足矣。臣等之累日力爭,爲國也,非爲私也,殿下旣已俯從,則不知有司之誤決,而獨靳於施罰,何哉?況更査其訟缺臣等雖欲不煩論,得乎,事關缺但已,請勿留難,刑曹判書尹履之,及當該郞官,先罷後推。答曰,無煩。
蔡裕後,以義禁府言啓曰,明日庭試,初試兩所設場時,禁亂都事兩員,當爲進參,而同日郊外迎勅擧動時,都事應爲進參,而萬無推移之路。假都事二員,令該曹差出,何如?傳曰,知道。
嚴鼎耉,以奉常言啓曰,本寺正缺數行
蔡裕後,以義禁府言啓曰,以海嵩尉尹新之上疏,回啓判府□事,命下矣。臣等反復相議,凡科罪之規,照律缺又無適當之律,故比律照入之意,敢啓。傳曰,人心國綱,日益凌夷,旣到十分地頭之後,則視倫紀綱常窮凶極惡之變,恬不爲怪,反以爲尋常,此等事變,亦不以爲驚慘痛,致有如此駭異之失,此非尹家之罪,實是擧世視以爲尋常之罪也。人心旣如此,故或有貶議其君,亦不以爲疑,甘心自信,若將事業然,此習可使不治,而潛滋暗長,則不爲長夜之禽獸,幾希矣。今日之擧,實非偶然,本府不體此意,敢以矇矓比律,有若塞責然,以此觀之,則予所云云,尤非虛語也,本府所當盡其有司之職,以俟裁處,可也,豈敢乃爾耶,當該堂上郞廳推考,此公事還出給,使之改入。
李一相,以迎接都監言啓曰,臣等卽令李馨長,通于勅使曰,上候未寧,今日勢難趁卽擧動之意,昨已通告,則答以一從嚴時刻發行云矣。二吹旣已爲之,與昨日定奪有異,不勝憫迫云爾,則鄭使議于諸使,出送各房差備譯官,傳言國王症候,尙未平復,而今若因俺等出餞,或致添傷,則缺所未安,還歸之後,衙門聞之,亦以俺等爲非云。缺臣等回答曰,諸使奉帝命來小邦,缺重,主上,何敢以病爲辭,不爲親送于缺三吹於巳時,待大駕擧動後,發行缺李馨長等,諸驛言言曰,更議諸使前缺數行
又以都監言啓曰,勅使軍缺鄭使,則曰,軍令已出,雖未改缺啓連,而嚴時刻啓下之後,又通于鄭使,則鄭使曰,定奪之事,何必如是煩複,臣等之意,以爲,缺時刻爲之云,則似無更啓之事矣。今聞缺惶恐,敢啓。傳曰,知道。
又以都監言啓曰,卽者鄭使,令差備驛官問于臣等處曰,俺等入往,則皇帝必缺某官差出,某日自本國離發,遲速卽爲回報云。使臣則當以已差之員答之,拜表時未擇定,令備邊司急急定奪,以爲回報之地,何如?傳曰,允。
又以都監言啓曰,右議政卽入宴所,與勅使方爲行禮之意,敢啓。傳曰,知道。
尹得說,以備邊司言啓曰,今見都監啓辭,則臣行發日,勅使欲知矣,拜表缺後,卽當改擇日,而副使在外,未及相議啓下,勅使必於未發前,欲知而去,不得已問于日官,則今月二十日,來月初十日前,無吉日,只今月三十日稍吉,而次日,乃是國忌,禮曹不敢循例啓下云。必欲趁速發去,則此日外,更無吉日,以此日言及乎?臣亦不敢自擅,何以爲之?敢稟。傳曰,彼人之催行,自是常事,副使尙未入來,亦難急據發行,斟酌爲之,可也。
蔡裕後,以兵曹言啓曰,今此庭試武科初試,與勅使入京之日相値,缺設場,實爲難便,故合設一處事,入啓蒙允,則非但擧子之與試官相避者,勢將停去缺一旬許多試取之際,不無窘速之患,依缺勅使入京後,隨時設場,亦似無妨,何以爲之?敢啓。傳曰,依啓。
嚴鼎耉,以迎接都監言啓曰,缺宴禮五酌而罷,勅使上馬發缺數行以迎接都監言儀軌事,傳言于缺每爲此不緊浮費之擧,殊涉未妥。缺
言于嚴鼎耉曰,客使所言如此,缺何以答之,則可耶?諸承旨議啓事,命下矣。特遣中官造辭□謝,則似當待其回來,觀缺勢彼若快解,則雖無回答之擧,亦或無妨矣。缺辭,則臣等不知何以則可,而彼之言曰,非欲推考缺下吏,只欲杜後弊云。因此答之曰,相臣曾無推考之理,今則特爲推考,下吏則痛治其罪,以杜後弊云云。初頭略陳所失,終之以此一款,未知何如?敢啓。傳曰,內官之回,別無可慮之事云,姑置之。
嚴鼎耉,以迎接都監言啓曰,諸勅使曰,設宴時,非但多致失禮,迎恩門祗送之時,亦立而不鞠躬,何勅使來時,改定缺右相拜相後,創開此禮乎?卽送大通官兩人,及諸譯官兩人,今方詰問于右相處之意,敢啓。傳曰,知道。
傳言于嚴鼎耉曰,客使所言如此,似當有回答之擧,以何辭,何以答之則可耶?諸承旨議啓。
嚴鼎耉,以迎接都監言啓曰,都承旨尹順之來到勅使所坐處,則□□臣等,而招入前坐而言曰,右相宴禮時,進大膳不揖,盃禮時,亦多失禮,及其祗送之際,不爲鞠躬而立,以手指之,有若送手下之人缺多有向右相未安之語,相顧作色,縷縷說話,多缺右相處所送大通官,還來傳言曰,問于右相,則缺有儀注,而下吏不言,故以致失禮,極爲惶恐缺云,則諸勅使頗解怒,言于臣曰,缺二行位行揖,何也,而臣等三勅使缺位小膳進排後,使之各就其房缺臣出立位次,問祗送之禮,則缺再拜而送,不爲下馬,則拱手而送,故臣依缺到都監帳幕,大通官責問祗送失禮缺載近禮言之,則大通官唯唯而去,其後之言缺爲起馬越沙峴,故臣退來之意,敢啓。傳曰,知道。
又以都監言啓曰,卽接遠接使狀啓,則仍副勅使病患,差退一日,十七日當爲入京云。分付各該司,接應等事,整齊以待,何如?傳曰,知道。
又以禮曹言啓曰,遠接使林墰狀啓,副使病患所用牛黃,令醫司缺以視致念之意事,啓下臣曹矣。同牛黃缺撥上急急下送,傳給于未入京之前,何如?傳曰,知道。缺以上敎,傳言于嚴鼎耉曰,午聞勅使在沙峴缺令內官往傳其未安之言,則鄭使以爲,今日沙峴祗送時,禮貌與前不同,諸勅皆有疑訝之心,故吾亦有慍怒之色,以爲致責之擧,而右相之身,有病患不缺上言於諸勅矣。至遣內臣,如是遠問,不勝感悚,極爲惶恐之至。禮貌間,雖有所失,元非大段缺蘊蓄之意乎,□將出來時,申政丞亦以大臣,先議於行盃之際缺失儀詰責之事,爲申相引以爲過,便與缺釋然不以爲咎□累度奉使,而別缺擧,亦豈有深意,而前後勿如此也,以此缺中官,回來啓知,則使中使,仍傳于缺
蔡裕後,以兵曹言啓曰,缺道軍,乃擧動時應入之軍缺二行闕軍保等處守直,限科擧缺之時,而前承聖敎,極缺容喙,而反覆思惟,計無所出,略缺意,敢啓。傳曰,單中二十七軍堡缺晝夜竝出用乎?缺答曰,知道。
慕華館入幕次後,政院問安。傳曰,知道。
還宮後,二品以上問安。答曰,知道。
還宮後,藥房問安。答曰,知道。
還宮後,藥房·政院問安。答曰,知道。
蔡裕後啓曰,館所問安,宰臣趙有恒進去,下直。傳曰,知道。
又啓曰,宰臣趙有恒,馳進館所問安,則答以遣宰臣下問,不勝感激,俺等好爲寢睡云矣,敢啓。傳曰,知道。以上燼餘
上在昌德宮。停常參·經筵。
申時,日暈。夜四更,月暈。
備邊司啓曰,以政院啓辭,勅使接見時,問答說話,依前加減書入,而此外未盡措語,令廟堂預講定奪,以備睿覽。傳曰,知道事,傳敎矣。政院書入語意,別無未盡條件,而其中宴享儺禮,特減之擧,實出於省費除弊之意,前爲措語,稱謝似當。此外勅書中可答說話,早晩登對,當爲面稟,敢啓。答曰,知道。備局謄錄
藥房問安啓辭。答曰,僅得無事。
迎慰使望單字。答曰,許積,非但差送慰使不可,彼人所見處,使之勿爲出見,分付,可也。
傳曰,北地苦寒,道里隔遠,不無故犯之弊,今姑勿遞。
禮曹判書沈詻上疏。答曰,省疏具悉。卿之年紀雖老,筋力尙强,勿辭察職。
右議政韓興一上疏。答曰,省疏具悉。卿之撝謙,何乃至此也,予意已諭於前,勿爲控辭,須念先朝恩遇,亟斷來章,速出行公,以副至望。
兵曹草記,全南兵使閔仁墍事。答曰,今則似爲促迫,後勅上來後,觀勢下諭,可也。
完南君李厚源上疏。答曰,省疏具悉。卿才敏捷,智慮周詳,合於此任,久矣。況今國事多艱,憂虞溢目,此正忠臣志士竭智展才之秋,豈宜過自貶損,以沮事功乎,勿爲控辭,速出前往,毋誤事機。以上內下記草
上在昌德宮。停常參·經筵。
下直,全羅監司沈譯,仍爲引見。
備邊司啓曰,卽接平安監司鄭維城狀啓,則後來勅使牌文,初六日起馬,以日計之,則二十六七日間,當爲渡江云。遠接使之行,不可少緩,明日內,使之辭朝,罔夜馳往,何如?答曰,旣已命招,當日內發送可也。備局謄錄
義禁府啓曰,迎勅擧動時,本府都事,雖無闕員,各差備分定時,一員不足,故假都事一員,例爲差出。且勅使所館處,各門把守,及勅使出入時,禁喧假都事,竝六員,假書吏六人,令該曹各別擇出,本府闕員,亦令口傳差出,俾無臨時窘迫之患,何如?傳曰,允。禁府謄錄
兵曹啓目。答曰,親功臣嫡長云節分叱,除刑推問。啓。
戶曹粘目。答曰,依允。以此嚴明知悉,擧行爲乎矣。沙格島示守令罷黜等事乙良,一切勿撓,以立頹綱,以重漕運。
府啓。答曰,不允。加資事,爾等之意,如是不滿,則改之何難?
觀象監啓目。答曰,客行絡繹,該曹物力不敷,待秋成或明年,改鑄,宜當。
領中樞府事李敬輿箚子。答曰,省卿箚辭,知卿出往江上,予心益切感慨,無以爲諭。摠裁之任,本欲勿遞,俾卿終始,情懇至此,拘於形勢,予亦末由,當爲勉副,而武庫提調,本是閑局,須勿固辭,春日尙寒,江天風雪,恐不宜於老人,加意攝養,以副至懷。
領議政金堉上疏。答曰,見此上疏,不特予心缺然,客使入京,則必備三公,例也,此時怒責,實爲可慮,承旨備盡予意,明朝出往敦諭。以上內下記草
上在昌德宮。停常參·經筵。
自辰時至未時,日暈。申時,有重暈,暈內有兩珥。夜二更至四更,月暈兩珥。五更,月暈。
傳曰,賓廳坐起,二十二日間爲之。
傳曰,昨日承旨宋國澤,敢稟不當稟之事,極涉慢忽,事甚駭異,推考。
禮曹判書沈詻上疏。答曰,省疏具悉。卿辭至此,當勉副焉。
府啓。答曰,不允。加資事,事體固不當如是,思量而處之。以上內下記草
上在昌德宮。停常參,只晝講。
申時,日暈。夜一更,艮方巽方,有氣如火光。
晝講入侍,特進官元斗杓,知事吳竣,參贊官閔應協,侍讀官趙珩,檢討官李天基,假注書李程,記事官趙嗣基·李端相。講書傳禹貢,自西傾朱圉,止南境之山也。
備邊司啓曰,後來勅使,迎接都監官員,所當趁速差出,而當此先來勅使都監,未罷之前,又設都監,弊甚不貲,館伴提調以下官員,竝爲仍差,使之兼察,何如?答曰,允。備局謄錄
右議政韓興一箚子,內醫司饔院·訓鍊都監·司僕寺等提調遞免事。答曰,省箚具悉。箚辭,當令該司議處焉。
府啓。答曰,不允。
備邊司粘目。答曰,宜允。且善爲措辭,則不患無辭,期於動聽,宜當。以上內下記草
上在昌德宮。停常參,只晝講。
下直,慶尙兵使黃瀗,仍爲引見。
晝講入侍,特進官許積,同知事趙錫胤,參贊官宋國澤,侍讀官趙珩,檢討官張次周,假注書李程,記事官趙嗣基·李端相。講書傳禹貢,自導弱水,止莫此之明也。
備邊司啓曰,昨日引見時,承旨安獻徵所啓,近來需用甚繁,公私竭澤,西路形勢,萬分難支,而該曹經費,亦甚可慮。臣曾知湖南監營,管餉米布,其數頗多,嶺南別會米,亦非不少,以此參酌取用,可以救急矣。上曰,然則管餉米布,何以爲之無耶?問于廟堂事,傳敎矣。曾因平安監司狀啓,兩南管餉米布一事,問議于本司堂上,曾經兩南方伯之人,備盡覆啓矣。大槪,癸亥初,果有監司兼任,管餉若干米布,拮据措辦之擧,而慮有民弊,旋卽停罷,各邑或有管餉租爲名,留儲處,而其實,卽監管之物也,承旨所陳,無乃以此指謂管餉之穀而言耶?兩南監營所儲,常平廳及各處前後取用,米至萬餘石,布亦近千同,雖有些少餘儲,勢難更加取用,移轉之難,亦不可不慮。事勢如此,依前覆啓處之,何如?答曰,允。
又啓曰,西路農事,年年失稔,北京刷馬,歲加月增,卽今事勢,已到十分地頭,百爾思量,措劃無地。臣時白,臣興一等,昨於登對時,三南收布,以助雇價之意,陳達矣。退而與諸堂上相議,則三南失稔,視諸兩西,雖似有間,國家經費,全賴於此,客使所需,許多紙地·油芚等物之價,亦不得準給,則南方民力,勢將難保。且當窮春農節,遽加無前之設,則蠢愚之民,不知朝家此擧出於萬分不獲已,傳相驚顧,非但怨讟朋興,雖加鞭扑而促之,其勢末由,姑觀今年農事形止,待其秋成,徐議稟處。春夏雇價不足之形,則除出管餉留儲,及今年屯田所出穀物,添給之後,所用穀數,開錄啓聞,仍令該曹會減,似當,以此分付平安監司處,何如?答曰,依啓。以上備局謄錄
府啓。答曰,毋庸堅執。
傳曰,領議政尙不出仕,予之如渴之誠,國之事體,俱極未安,況勅使入京之期,只隔一兩日,尤爲憂慮。明朝,承旨更爲出往敦諭。以上內下記草
上在昌德宮。停常參·經筵。
自巳時至酉時,日暈。夜二更,艮方有氣,如火光。
下直,進香正使全昌君柳廷亮,副使朴遾,書狀官李晩榮,仍爲引見。
備邊司啓曰,以禮曹啓辭,今此詔行,乃爲親政頒慶,則在我不可無稱賀之擧,謝恩使臣,似當兼差進賀以往,令廟堂稟處,何如?傳曰,允事,傳敎矣。皇帝旣已親政頒詔,則進賀之禮,似不可已,依該曹啓辭,謝恩之行,兼差進賀,宜當,文書及應行節目,該曹及承文院,竝爲分付,何如?答曰,依啓。
使臣引見時,上使柳廷亮,榻前所啓,管餉銀二百兩,加數齎去事,已爲定奪,而此是公物,不可無照管之人,到灣後,別定一人,帶去,何如?上曰,依爲之。
吏曹啓曰,江華留守,已爲箇滿,依近例,令備邊司議薦,何如?傳曰,允。以上備局謄錄
吏曹粘目。答曰,曾無兼帶之規處乙良,遞改。
府啓,宗廟令金瞱遞差事。答曰,依啓。鄭之問事,不允。
領議政金堉上疏。答曰,省疏具悉。當國家此時,卿之不出至此,雖予誠薄而然,實是異事,卿宜惕念焉。如饑渴仰仰之懷,已悉於前後,今不須縷縷,上國事機,與前頓異,今勅之來,卿必須出待,以初遞去實跡,使無疑阻,可也。日子已迫,而如是固辭,此間,彼烏知之,終若不出,國事甚可慮也,卿設有難出之事勢,豈可比於今日之國事,此非虛飾之辭,卿其勿爲更辭,趁今日入來,須及於弘濟之迎,此等說話,涉於强迫,似欠優禮,事已至此,不得不已也。惟卿,念時事之罔極,毋負至慮,勿出朝報,明朝,遣史官傳諭。以上內下記草
上在昌德宮。停常參·經筵。
夜四更,月暈兩珥。五更,月暈。
右議政韓興一箚子。答曰,省箚具悉。卿其安心,勿待罪。
吏曹草記。答曰,藥房都提調,非他閑漫之比,雖今日差出,可也。
全南道南海幼學金錠立等三十人上疏。答曰,省疏具悉。嘉爾等陳弊之誠,疏辭,當令廟堂議處焉。
藥房啓辭,慈殿議藥事。答曰,依啓。
迎接都監草記。答曰,每以前銜官員啓下,殊甚未妥,以在職人員,改差。
兵曹參判上疏。答曰,省疏具悉。卿其勿辭往來。
府啓。答曰,毋煩。
藥房啓辭,慈殿進御藥劑入事。答曰,依啓。
藥房又啓辭。答曰,依啓。御醫則勿爲盡爲入直,可也。
公山幼學金百鍊上疏。答曰,省疏具悉。爾之爲國之誠,深用嘉尙矣。已上內下記草
上在昌德宮。停常參·經筵。
巳時,太白見未地。自午時至未時,日暈。夜五更,月暈兩珥。
藥房問安啓辭。答曰,與昨一樣,湯藥進御後,時無顯效矣。
藥房三啓。答曰,依啓。
府啓。答曰,不允。
藥房啓辭。答曰,都提調,留院,可也。
刑曹粘目,藥房掌務官事。答曰,旣爲同任,則理難獨免,一體照律。已上內下記草
上在昌德宮。停常參·經筵。
卯時,日暈兩珥,白雲一道如氣,自東方至西方,長竟天,廣尺許。巳時,太白見於巳地。自午時至酉時,日暈。夜五更,月暈。
慕華館迎勅擧動正時,卯正一刻。
義禁府啓曰,以政院啓辭,前領議政李景奭,前判書趙絅,前參判李曼,前府使盧協等放釋事,旣已頒勅,令禁府,爲先稟處,似當事,允下矣。李景奭·趙絅·李曼·盧協等放釋事,平安監司處,行會之意,敢啓。傳曰,知道。禁府謄錄
刑曹啓曰,卽接迎接都監啓辭,則因衙譯尹尙賢所言,弑之叛奴,全羅道沃溝立石,坡州書院菴所庫直崔德守及彦男·彦孫等,勅使未發京前,急速捉來事也。若以京主人行移捉來,則勢難及到於勅使在京之時,不得已撥馬行會,急速捉來之意,敢啓。傳曰,知道。以上備局謄錄
藥房問安啓辭。答曰,與昨無異。
藥房再啓辭。答曰,依啓。欲爲受鍼之意,言于醫官矣。
迎接都監草記。答曰,知道。回禮之意,明日又爲言之,可也。
禮曹啓目。答曰,依此添入事是在果,館守以爲,弔使入往時,回謝雜物,固辭不受者,其意有在是如爲有置,此言似非偶然,此意亦爲察處。
藥房三啓,慈殿受鍼事。答曰,依啓。
藥房四啓提調入直事。答曰,輪回入直,可也。以上內下記草
上在昌德宮。停常參·經筵。
館所回禮,擧動正時,午正一刻。
傳曰,頒赦百官,加爲之。
藥房啓辭。答曰,慈殿症候,似不至昨日矣。
藥房再啓。答曰,連三日受鍼後,觀勢間日,可也。
藥房三啓,慈殿加穴受鍼事。答曰,依啓。
迎接都監草記,以通官李一善,下鍼求醫事。答曰,慈殿未寧,故此人方爲待候,出入外處不可,以他善術人招給,可也。
府啓,畿邑刷馬價事。答曰,依啓。鄭之問事,不允。
仁興君上疏。答曰,省疏具悉。其在禮遇之道,固不當如是,況情分不然者乎,須勿控辭,從速出仕。已上內下記草
上在昌德宮。停常參·經筵。
巳時,太白見於未地。
傳曰,慈殿症候,愈往罔極,鍼醫李馨益放釋,使之給馬,刻日招來,事急路遠,心如焚灼,劃卽擧行,無滯暫刻。
義禁府啓曰,慈殿症候,愈往罔極,鍼醫李馨益放釋,使之給馬,刻日招來,事急路遠,心如焚灼,劃卽擧行,無滯暫刻事,命下矣。枚擧下敎之意,以撥上行會咸鏡監司處,急速擧行之意,敢啓。傳曰,知道。禁府謄錄
備邊司啓曰,頃仍左議政李時白,榻前啓達,西路站上之民,出穀賑救事,蒙允行會矣。今更思之,則管餉之穀有數,而站上飢民之數甚多,此爲難繼之道。右相韓興一以爲,前日,灣上所留錢文十五萬,後來謝恩副使林墰貿來之錢,亦且數萬,以此分給,自義州,至平山各站,各萬餘文,使其守令,均給出站之民,使之貿食於管餉之穀,則粟不虛費,錢亦可行,令該曹繼送銅鐵,以爲繼用之路,似爲宜當,以此更爲行會,何如?答曰,先爲試可,該曹銅鐵,則知其可用後下送,可也。以上備局謄錄
藥房問安啓辭。答曰,知道。慈候時無加減,只切煎迫矣。
迎接都監草記。答曰,出往閭家,事體極爲不可,從便措辭,渠毋招入相見,可也。
迎接都監草記,大通官等,茶啖減除事。答曰,知道。殊甚可嘉,措辭以示嘉奬之意,可也。
藥房啓辭。答曰,依啓。
全南道雲峯居幼學卞希侃上疏。答曰,省疏具悉。爲國憂愛之誠,深用嘉尙,所陳弊瘼,予甚矜惻,當令廟堂採施焉。
吏曹判書林墰上疏。答曰,省疏具悉。卿才允合此任,宜勿控辭,卽爲出仕,從速察任。
京畿監司狀啓。答曰,此時馬官之任,實爲非輕,如是苟充,殊極駭異,當日內,使之各別擇差,俾無如前之弊。
傳曰,都目大政,遷延至此,公私有弊,難以盡言,待判書出仕,客行未回還前,從速爲之之意,言于該曹。
戶曹草記。答曰,非但彼地之政,無不以賂而成,況事機前頓異,此輩皆帝家親密之人,似難疎略以待,其於力竭,何,唯在卿等觀勢,或許或否,而然不可失歡矣。
院啓,黃海都事李台瑞,罷職不敍事。答曰,更加詳問而處之。
府啓。答曰,不允。珍城君海齡,姑先推考。
戶曹粘目。答曰,開城之民,亦是國家之民是去乙,何如是每每歇後回啓,使無實效耶?監司推考,該道守令,先罷後推,色吏嚴刑,使之趁卽輸納,以嚴朝家命令。
備邊司草記。答曰,先爲試可,該曹銅鐵,則知其可用後下送,可也。已上內下記草
上在昌德宮。停常參·經筵。
巳時,太白見於巳地。自未時至酉時,日暈左珥。
備邊司啓曰,伏見陳奏使狀啓,則自衙門出給採蔘之人遺落文書,考其筆跡,査得某人姓命,移咨以報云。越境採蔘,已犯國禁,而遺落文書,尤極可駭,令本道監司,急速明査,小名啓聞,以爲移咨之地,宜當。至若鳳城積置陳腐藥材,旣非可用之物,而有此勒賣之擧,實與白給無異,當此涸渴之日,銖兩之物,浪費可悶,故令本道善爲開諭防塞之意,敢稟行會矣。今則稱以奉聖旨,而辭意極緊,必無停止之理,其勢將不免,依其所言,而但其價本,十分講定,從略磨鍊,宜當。鷹連入送時,精擇良品,勿遣中使,守令中知鷹者,擇定差使員,使之領送云,依此擧行,宜當,以此事意,平安監司處,移文知會,何如?答曰,允。
政院啓曰,傳曰,昨見陳奏使狀啓,則乾淸坤夷之句,詰問之說,極爲寒心,今去進香使文書中,亦有如此見詰之文字乎?該房承旨詳細察啓事,傳敎矣。臣於再昨之夜,在直房,得見陳奏使狀啓,則等閑文字,至彼詰問,今番使行,已送文書,不可不更加點檢,卽取表文·祭文,反覆考見,則表頭降菑之菑字,或不無誤見疑問之患,通議于大提學,則亦以然。使行在疆,猶可及改,方欲具由仰稟之際,伏承下問,敢陳此意,此外可疑文字,未及察見處,竝令該院商量稟處,何如?傳曰,急急改之。
承文院官員,以都提調意啓曰,以政院回啓陳進表,起頭菑字改撰事,及此外可疑文字,竝令該院商量稟處,傳曰,急急改之事,命下矣。更考表文與祭文,則他無可改之處,表頭四字,以旻天降喪改寫之意,使臣處,撥上急急行移,何如?答曰,旻天降喪四字,亦涉未妥,又爲改之。
備邊司啓曰,以司僕寺啓辭,江華鎭江場馬,上年冬初,因留守狀啓,幾盡移放於傍邊他島,仍爲致斃者,多至一百七十餘匹,此甚可惜。其餘二百三十三匹,則都監軍兵等處,將爲分給,而適於其時,勅使相繼出來,畿邑牽馬軍,勢難調發。且當草枯之節,上來之際,不無飢蹶之患,故備局具由啓稟,姑令留置,以待日暖而處之矣。趁此農事方殷,所當取來,而勅使去來相仍,各站百姓雲委,生馬牽來,又非一匹一人之所可驅制,則應入牽軍,幾至六七百名,決難責出於飢民,役煩之日,其在聞見,亦恐非時,姑爲留置本處,更觀便好之隙,處置得當,而分給軍兵,亦不可遲延,令廟堂議處,何如?傳曰,允事,傳敎矣。鎭江留在之馬,驅出然後,方可播種耕墾,故待得日暖後,及時處置之意,曾已啓稟定奪矣。畿甸民生,飢餒顚仆之餘,方有站上之役,以今事勢,似難調發驅馬,而若干餘馬,仍留本場,使不能耕種,則當初罷場入民之意,終歸虛地,自本府,調出束伍軍丁,姑爲驅移於北一串,秋成然後,更議處置宜當,以此事意,江華留守處,知會施行,何如?答曰,依啓。
又啓曰,以本司採蔘人遺落文書事草記,傳曰遺落文書,何等說話耶?無心遺落之物乎事,傳敎矣。所謂遺落文書,陳奏使狀啓中,誤爲同封來到,故政院出給本司,卽爲拆見,則小紙六張,太半磨破,雜以諺書,有難詳解,槪是自中私相問候之意,別無他說話,其中一張,有採蔘置簿之語,或書兩數,或書斤數而已矣。使臣以怱擾中,誤爲同封之故,恐有閪失之患,別定陪持人,罔夜馳來,今朝還爲推去,而其文書,似是猝遇彼人蒼黃遺置之事,非有他意,敢啓。答曰,知道。以上備局謄錄
藥房問安啓辭。答曰,鍼藥俱無顯效,症候未見有減,焚灼之懷,難以盡言。
判敦寧府事閔馨男箚子。答曰,省箚具悉。卿其安心勿辭。
傳曰,守門將之擅開闕門之狀,極爲駭愕,拿推。大通官二人問安事,詣闕之時,敦化正門,任意開給事
戶曹粘目。答曰,均是我赤子,孰不矜惕,第松都之民,每以獨當,可不顧念哉,雖不能盡數復舊,略爲加給,以示憂恤之意。
院啓,李台瑞罷職不敍事。答曰,依啓。
備邊司粘目。答曰,依允。監營還下本州事段,後日引見時,面稟施行爲乎矣。勿如前日安州判官事之泛過。
備邊司粘目。答曰,頃年添設此船,似非偶然,況三邑之竝力者乎?所當深思救弊,以便於用,無爲棄物,可也。豈因有弊,與其船而棄之乎?猝然革罷,似未妥當。
府啓。答曰,不允。珍城君海齡,先罷後推,李馨益事,爾等之論,殊極駭異,莫曉其意也。已上內下記草
上在昌德宮。停常參·經筵。
巳時,太白見於未地。未時,日暈左珥。夜自一更至二更,艮方巽方,有氣如火光。
義禁府啓曰,李馨益招來事,其日卽爲分付於該地方乎?以日計之,則何間當爲入來耶事,傳敎矣。二十六日初更三點,始爲啓下,故放釋之意,依例覆啓,卽成關文,付諸東大門外撥將處,使之罔夜飛傳,仍受標記,而李馨益配所,卽慶源府也,去京二十四日程,而撥便,則只傳於監司所住咸興府,自彼以北,凡時急擧行之事,或以急走人,或以急走馬,次次替傳,自有前例,何間入來,雖未預度,或不無中間稽滯之慮,今便發文催督之意,敢啓。禁府謄錄
政院啓曰,今此陳慰表文中可改處,善寫下送矣。前者齎去正本·副本,竝爲上送事,知委爲當,而下送之際,不可專委撥便,擇定撥馬,飛傳,何如?傳曰,允。以上備局謄錄
藥房問安啓辭。答曰,依啓。症候與昨無異矣。
戶曹粘目。答曰,依允。牛隻乙良,宴享設行時,斟酌加給,宜當。
傳曰,今此大君北京之行,內官羅嶪,偃然乘駕轎云,殊極驚駭,漸不可長,拿推。
藥房再啓。答曰,受鍼則明日姑爲停止,侍藥廳則更觀一二日爲之,可也。
領中樞府事李敬輿箚子。答曰,省箚具悉。慈候復常未久,復添危重,五內焚灼,罔知攸爲,只自祈天默禱而已。卿之此時形勢,其孰不知,宜安心,勿爲惶恐。
吏曹草記。答曰,依啓。此非但與納粟無異,實出於救民不得已之擧,一切防塞,似未妥當矣。
戶曹草記。答曰,知道。衙譯尹尙賢則渠母一番相見後,更不爲出入乎?以上內下記草
上在昌德宮。停常參·經筵。
夜四五更,東西方有氣,如火光。
四勅出來事,平安監司·義州府尹狀啓,入來。
政院啓曰,四勅之報,昨夜又至,站驛之役,思之骨寒,一分除弊之策,不可不急急講究,儐接之臣則廟堂該曹,必將議處,而問禮官回路,尙未半矣,使之姑留僻邑,待勅行臨到灣上,卽爲前進行禮,各處迎慰之臣,亦令往待僻邑,仍留行禮,則未知何如?仰稟。傳曰,依啓。火速分付。
備邊司啓曰,以吏曹啓辭,都目政事,勅行臨發時爲之事,允下,而今者勅行稠疊,至於此甚,不可等待,來初二日爲之,而都監支待各司官員,則雖已遷轉,限此勅發還間,仍察前任,勅使出去後,使之肅拜,宜當,敢啓。答曰,依啓。
又啓曰,今聞四勅又爲出來,遠接使,當爲急急差出,而職秩相當之人絶乏,前日有今勅館伴勿差遠接之敎,而不得已以李時昉差送,其代館伴,則以刑曹判書尹履之差出之意,敢啓。答曰,知道。常平廳事,何以爲之耶?
引見時,領相所啓,遠接使,無可合人,故不得已以李時昉差出矣。自上以常平廳事,何以爲之爲敎,聖敎至當。許積,練習本廳之事,與時昉無異,而今以亡妻葬事,今方受由下鄕,過後必當上來,而目今事務方殷,使之趁速上來察任事,下諭,何如?上曰,依爲之。左相所啓,出身赴防者,往戍無益,許令納馬除防,何如?上曰,事涉苟且,而國事至此,有不可顧,大臣之意如此,依爲之。承旨蔡裕後所啓,公山營時分設事,未有決定,何以爲之?上曰,更加商議,問於本道監司而處之,似可也。上曰,採蔘禁斷事,自今別加申飭,而今番使行時,若有蔘兩潛齎而去者,則亦爲可慮,使臣與本道監司,及義州府尹處,急急申明戒飭,可也。戶曹判書曰,當自何司分付耶?上曰,自備局分付,可也。以右相所啓,上曰,摠裁官,從速差出,可也。已上備局謄錄
藥房問安啓辭。答曰,知道。症候時無顯效矣。
藥房再啓。答曰,侍疾與親祭,何不可癈,卿等勿爲煩啓。
藥房啓辭。答曰,身無疾病,決難攝行,勿爲强煩。
院啓。答曰,予意已諭,毋庸强煩。
藥房再啓,慈殿議藥事。答曰,依啓。
迎接都監草記。答曰,如發賣等事,渠肯用力周旋,則以加資及侄拜萬戶之典,酬其功,可也。以上內下記草郞廳林箕彬校正。日記郞廳盧賢鶴書。
上在昌德宮。停常參·經筵。
禮曹啓曰,今此勅行,所呈儀註,依近例磨鍊,當爲下送于問禮官處,齎去禁軍,令兵曹急速定送,撥上下送,何如?傳曰,允。以上備局謄錄
藥房問安啓辭。答曰,知道。症候比昨夜稍愈矣。
迎接都監草記,衙譯尹尙賢稱意事。答曰,知道。此意先爲言之,可也。
兵曹草記。答曰,依啓。渠之羞賞,在所固然,其誠可嘉,不可無酬獎之典,從優施賞,可也。
傳曰,今番勅使,兩臣放釋,及前日誤事之罪,竝宥之勅齎來,故自仁政殿接見時,慶幸喜悅之意,縷縷言及,彼亦報喜自負,及其還歸之時,泛然無表情之物,則前日之說,似涉虛張,彼亦不無落莫之弊,略以措辭,用若干物表情,未知如何,雖或爲之,過多不可,太略亦不可,未知其適當,此意議于戶判以啓下,而勿爲致煩。以上內下記草謄錄
朔祭後,三殿,政院·玉堂·二品以上·六曹問安。答曰,知道。世子宮,政院·玉堂·藥房問安。答曰,知道。
藥房啓曰,夜間風雨,聖候何如?慈殿症候,亦復如何?昨日熱勢,頗似稍減,寢睡·服膳,未知如何。臣等不勝憂遑煎悶之至,敢此問安。批答見上
慈殿·中殿,藥房問安。答曰,知道。
藥房再啓曰,伏承慈候,比昨稍愈之敎,臣等不勝喜幸之至,卽與諸醫,用藥便否,反覆商議,則皆以爲,連用峻劑,纔降熱勢,而又用湯藥,恐傷脾胃。今則人乳與粥飮,隨時進御,以輔胃氣,徐觀一兩日,更議當劑,宜當云。至於行鍼,則凡病去其太半而止,不但明有方書,久病之餘,一向試鍼,則元氣受傷,亦甚可慮,今日受鍼,何以爲之?敢此仰稟。答曰,知道。
慈殿受鍼後,三殿,政院·玉堂·二品以上·六曹問安。答曰,知道。
慈殿·大殿,藥房問安。答曰,知道。已上朝報
上在昌德宮。停常參·經筵。
自巳時至未時,日暈。
遠接使李時昉,引見。
備邊司啓曰,以迎接都監啓辭,卽接儐臣李厚源狀啓,則勅使見其茶啖饌品,非但旋爲節損,各站過宿處,仍令竝爲減去云。自我不無致謝之擧,而別遣京官,涉於過度,分付遠接使,措辭致謝,或似便當,何以處之然後,合於事之當否?臣等亦未能臆斷,令廟堂稟處,何如?傳曰,允事,命下矣。當此一路物力蕩竭之時,有此除弊之擧,誠爲多幸,致謝之擧,似不可已,而別遣京官,果涉未妥,令儐臣措辭稱謝,如平壤·黃州·開城府等都會處,使其民人,聚會官門,齊聲致謝,以示感幸喜悅之意,而問安承旨下去時,又以上敎,傳致謝意,似當,敢啓。答曰,依啓。
備邊司啓曰,本司武郞廳,前郡守崔,奔走勤仕,已至十五朔,依例陞敍,守令除授事,捧承傳施行,何如?答曰,允。以上備局謄錄
都目政事,爲之。
藥房問安啓辭。答曰,知道。症候比昨稍似減歇矣。
藥房再啓,議藥事。答曰,依啓。
傳曰,忠臣·淸白吏子孫及守牒有功勞人等,各別收用,令邊將用心擇擬,切勿苟充,他日犯法不治者多,則政官,亦難免連坐之責,此意傳諭于兩銓。
迎接都監草記,通官李一善三才官爵事。答曰,官職非如賜物之比,似難續續結許,而但今番則兩臣放釋,本國蒙恩之事多,故報喜之人,不可埋沒接待,特爲允許之意,措辭言及,使知官爵之重,可也。
迎接都監草記。答曰,依此磨鍊給之,似當,而巨源則銀子略爲加給,可也。且彼之所望奢,而此物似略,不可無先容之道,先令驛輩措辭曰,今此大慶,天下之所同然,不必有所私贈,而但今勅之來,兩臣許令放釋,且多本國蒙恩之事,故自上,自初稱謝不已,欲爲厚贈之心無極,而本國物力蕩竭,雖不如意,當自內略備物件,一以爲表情,一以示至誠之地,爾等須知此意,方便于勅使前,前日六勅時規例,勿爲提起之意,從容言及,以觀其意後,委送內官措辭,書單子以給,似或便好,而未知如何,卿等商議爲之,可也。
兵曹粘目。答曰,壬辰以前之事,不須擧論是在果,正德事段,如是無分明可考之事,則當初本曹不用。
府啓,李馨益事。答曰,朴頵旣以放釋,似無異同,勿爲煩論。
傳曰,前水原府使邊士紀,會寧府使除授。
兵曹粘目。答曰,續續更改,事體未妥,依前定奪施行。以上內下記草
謝恩,宣傳官李益亨,朗善正俁。
遠接使李時昉,出去。
三殿,政院·玉堂·二品以上·六曹問安。答曰,知道。
慈殿·中殿,藥房問安。答曰,知道。
藥房啓曰,夜來,伏未審,聖候何如?慈殿症候,寢睡·服膳,比昨亦復何如?臣等不勝憂遑煎悶之至,敢此問安。答曰,知道。症候比昨,稍似減歇矣。
遠接使書目,勅行二十七日,渡江事。
藥房再啓曰,慈殿進御之藥,卽與諸御醫及柳復聖·鄭俊啓等,反覆商議,則皆以爲,加減溫膽湯,加服麻·柴胡各三分,連進七八貼,宜當云,以此劑入之意,敢啓。答曰,知道。
慈殿受鍼後,三殿,政院·玉堂·二品以上·六曹問安。答曰,知道。
慈殿·大殿,藥房問安。答曰,知道。
藥房三啓曰,卽刻柳復聖·鄭聃壽·鄭俊啓等,來傳慈殿,朝晝間症候,與之相議,則加減溫膽湯,別無加減之材,仍爲進御,此外補胃滋味,不可不慮,進牛䑋及黃雌鷄,或爛烹,或爛蒸,而牛䑋,有時作粥以進亦宜云,竝此敢啓。答曰,依啓。
陳奏使麟坪大君,副使李基祚,書狀官鄭知和,入來。
府啓,臣等伏見前日李馨益捉來之敎,聖敎罔極之情,溢於辭表,凡在臣隣,孰不感泣?況臣竣待罪藥房,尤當將順之不暇,豈敢以不當論之事,瀆擾於孝理之下哉?馨益之罪名深重,則聖明之所洞燭,術業誕妄,則國人之所共知,當初侍藥廳,不敢承敎者,亦可見公議之所在也。今若特原難赦之罪,更試無稽之方,則徒傷事體,益鬱輿情,請加睿思,還收李馨益放釋之命。答曰,朴頵旣已放釋,事無異同,勿爲煩論。以上朝報
上在昌德宮。停常參·經筵。
巳時,太白見於未地。
備邊司啓曰,昨日遠接使李時昉引見時,榻前所啓,西路雇馬價事,以戶曹參議申冕所啓,兩南監營木二百同,已令取來補用,而因今西路之事,急於燃眉,兩南之木,不可等待,若先出管餉米一萬石,貿木以給,則非但還償雇價,事甚便好,出米貿木之際,亦可以少救飢民之急,且待年豐,以兩南取來之木,貿米以償,則萬石之米,不難充數矣。上曰,然則好矣,而予意則以爲,管餉米穀時存者,雖曰二十七萬餘石,而實在與否,亦不可必,況近來多以此賑救,而此後歲稔不可知,故欲其撙節矣。卿言如是,令廟堂議處事,傳敎矣。管餉穀物,近來除用之數頗多,而西路渴悶之狀,一日爲急,兩南監營木同,取來移給之際,必費累月,似難等待,先以管餉米一萬石,從市直計數分給,以償雇價,則此實賑救飢民之一道,而亦無失本虛費之患,兩南營木,則從容輸致,待秋販米,以充餉穀,實合事宜,以此餉丞及兩南監司處,竝爲行會,何如?答曰,依啓。以上備局謄錄
義禁府啓曰,本府都事,雖無闕員,擧動時分差,例患不足,故以假官充差矣。新除授都事申嵩耉,居在慶尙道咸昌地,上來未易,令該曹,假都事一員差出,何如?傳曰,允。以上義禁府謄錄
藥房問安啓辭。答曰,知道。答曰,症候漸似差愈矣。
藥房再啓,慈殿議藥事。答曰,依啓。
迎接都監草記。答曰,知道。依此別單爲之,而兩色綿紬,前者所無,今數似多,略減,可也。且事勢誠然,依前自外入給宜當,無前別贈之規,如是開路,前頭之事,節節難堪矣。
忠原縣監李袗上疏。答曰,省疏具悉。深嘉爾憂愛忠直之誠,條陳弊瘼,當令該司議處焉。以上內下記草
三殿,政院·玉堂·二品以上·六曹問安。答曰,知道。
慈殿·中殿,藥房問安。答曰,知道。
憲府照本,上護軍申慶琥矣,妾女婚嫁之時,公然乘轎,白晝大道之中,衛率甚衆,服飾甚侈,衆目所覩,莫不痛駭,蔑法自恣,至於此極,罪決杖一百,告身盡行追奪啓,功減一等。
藥房啓曰,夜來,伏未審聖候,如何?慈殿症候,亦復何如?昨日劑入加減溫膽湯,進御後,時無顯效耶?臣等不勝憂惶煎悶之至,敢此問安。答曰,知道。症勢漸似差愈矣。
藥房再啓曰,伏聞慈殿下瀉之症,夜來不止云,更與諸醫相議,則牛黃爲性,主於涼瀉,有妨於下瀉之症。今日爲始,進御牛黃,姑停,宜當云,敢啓。答曰,依啓。
傳前僉使魚大振,司直吳翮等,敍用,前萬戶宋見龍,守門將吳時說,司直嚴鼎耉等,職牒還給,前府使洪瑱,前夏溪君炯倫,縣監朴廷蓍·韓鎭·李楚老·趙晉錫·朴廷龍,前奉事權鎭,前主簿尹震望·柳澗,前參奉李榓,前察訪姜復先,前郡守李聖德,前縣監李怳·李尙善,前判官南重晦,前郡守金善英·鄭元詹等,敍用,前縣監張歸漢,前判官李敏行,前參奉金必鳴,前校檢申琥,前著作金堯欽,前都事金三樂,前奉事辛得榮,前待敎申最,前校理洪處大等,職牒還給,去庚寅年秋冬等褒貶,居中·居下,竝勿論事,下吏兵曹。
遠接使書目,勅使良策止宿事。
京畿監司書目,陳奏使行次,人馬不齊,慶安察訪韓泰一,罷黜事。
遠接使書目,勅使二十九日,林畔止宿事。
洪淸監司書目,德山呈,以大司諫金益熙辭職上疏上送。啓。下該曹。
說書盧亨夏,牌招肅拜。以上朝報
上在昌德宮。停常參·經筵。
奉常寺官員,以都提調意啓曰,本寺奴子,經亂死亡,比平時,未滿十分之一,常時祭享,熟手不成模樣,搜括典僕之奴子,苟且塡差,每致生事,至於五名日祭享稠疊之時,則尤難成形。今此宗廟各陵殿·新陵永思殿寒食祭,一時設行,應入熟手七十二名,而不足之數,至於二十六名,百爾思量,萬無充差之路,誠極渴悶。五部私熟手中,年少善才者十五名,恒定于本寺,案付使喚事,捧承傳,且迎接都監,三司熟手,不爲不多,而本寺熟手三名,又送都監,故本寺艱窘之狀,頃日輪對時,本寺正臣金始蕃,具由啓請,勿爲定送事。上曰,言于該曹事。據戶曹覆啓內,如非緊急,則不須使喚事啓下,而前後勅行,如前使喚,前頭勅行,適與寒食祭相値,其間緊歇,自有輕重,祭享重事,委屬可慮。今後則勅行時,本寺熟手三名,勿送都監事,捧承傳施行,何如?傳曰,依啓。以上迎接都監廳謄錄
義禁府啓曰,弑主罪人,奴德守·彦男等,係干綱常,依法典,三省推鞫,何如?傳曰,允。
政院啓曰,三省推鞫事,命下矣。委官何大臣進去乎?敢稟。傳曰,右相進去。以上義禁府謄錄
傳曰,刑部尙書,又爲出來云,依禮部尙書例,內官下送,當爲中路問安,言于該曹,禮單等物,今日內整齊,明曉出送,可也。
藥房問安啓辭。答曰,知道。慈候日漸向差,欣慶之懷,其可云諭。
康津幼學羅德淵上疏。答曰,省疏具悉。爾以草野寒生,進言之誠至此,憂愛之意,溢於言外,深用嘉尙,可不體念哉?所陳事,當令廟堂議處焉。
提川幼學延萬甲上疏。答曰,省疏具悉。爾以草野之士,自不任憂愛之忠,進言之誠至此,辭甚慷慨,予用嘉尙,可不體念哉?所陳事,當令廟堂議處焉。已上內下記草
三殿·世子宮,政院·玉堂問安。答曰,知道。
大殿,二品以上·六曹問安。答曰,知道。慈殿症候,今幾差歇,勿爲問安。
慈殿·中殿·世子宮,二品以上·六曹問安。答曰,知道。
藥房啓曰,伏未審夜間,聖候何如?慈殿症候比昨,寢睡·服膳,亦復何如?臣等不勝憂遑煎悶之至,敢此問安。批答見上
慈殿·中殿,藥房問安。答曰,知道。
司諫成以性辭職上疏。入啓。答曰,本職遞差。
吏曹啓目,粘連大司諫金益熙上疏云云,觀此上疏內辭緣,則跋涉之餘,雖有病患,有少愈,則前進之意是白在果,諫長進退,該曹不敢擅便,上裁,何如?啓依允。
以金宇亨,爲事變假注書。
慈殿受鍼後,三殿,政院·玉堂·二品以上·六曹問安。答曰,知道。
慈殿·大殿,藥房問安。答曰,知道。
吏曹啓曰,臺諫有闕,政事,取稟。
政院啓曰,三省推鞫事,命下矣。委官何大臣進去乎?敢稟。傳曰,右相進去。
遠接事書目,勅行初一日,定州止宿事。
吏曹判書林墰上疏。大槪,大政旣迫,遠行當前,冒死陳情,乞遞本職事。入啓。答曰,省疏具悉。卿其勿辭往來。
禁府問事郞廳曺漢英·李天基。
政院啓曰,今日三省推鞫事命下,而同知事李景憲未肅拜,申濡,則以同知經筵,未肅拜,故不得開坐云。竝牌招肅拜進參,何如?傳曰,允。
謝恩,同義禁李景憲,同經筵申濡。
訓鍊都監褒貶,郞廳崔繼宗,哨官金以上,中。以上朝報
上在昌德宮。停常參·經筵。
巳時,太白見於未地。
藥房問安啓辭。答曰,知道。症候日漸差愈矣。
藥房啓辭,擧動時,本院守宮事。答曰,領相隨駕,則都提調留在,可也。
同知經筵申濡上疏。答曰,省疏具悉。卿才允合此任,勿爲控辭,察職。已上內下記草
開城府餞慰使趙潝,出去。
大殿,二品以上·六曹問安。答曰,知道。慈殿,每以問安爲念,今後則受鍼時問安。
三殿,政院·玉堂問安。答曰,知道。
慈殿·中殿,二品以上·六曹·藥房問安。答曰,知道。
藥房啓曰,陰雨通宵,伏未審聖候何如?慈殿症候,夜來益復差愈否?臣等不勝憂慮,敢此問安。批答見上
開城府問安承旨,安獻徵出去。
訓鍊都監啓曰,新除授昆陽郡守洪汝謹,以都監把摠,積年勤仕,深得軍情矣。本職除授之後,其所屬軍兵,滿庭呼訴,願留甚懇,而旣除外任之人,啓達請留,似涉煩瀆,卽出其代矣。今日褒貶坐起時,五哨軍兵,又爲來訴於臣等,非但如此將官,遞改可惜,係是軍情,亦有前例,惶恐敢稟。傳曰,軍情如此,則勿爲遞改。
政院啓曰,新除授注書李端相,與右承旨臣李一相,同生兄弟,法當相避,請注書李端相改差。傳曰,允。
以睦來善爲假注書。
遠接使書目,所帶職務,令該曹照例處置事。
慈殿受鍼後,慈殿·大殿,藥房問安。答曰,知道。
三殿,政院·玉堂·二品以上·六曹問安。答曰,知道。
明日郊外擧動時出宮,初嚴寅正三刻,二嚴卯初二刻,三嚴卯正一刻,開門罷漏時。
遠接使書目,勅使初二日,安州止宿事。
禁府,弑主罪人德守·彦男等,堂古介行刑。啓。
藥房啓曰,明日擧動時,本院當有提調一員留直,而都提調臣李□以大臣,當往參擧動,仍祗送勅使,臣尹順之,以都承旨出往弘濟院,只有臣吳竣,何以爲之?敢稟。答曰,領相隨駕,則都提調留在,可也。
上護軍申濡上疏。大槪,新授同知經筵之任,萬不近似,而召牌出謝,慙愧彌深,冒死懇乞遞免事。入啓。批答見上以上朝報
上在昌德宮。停常參·經筵。
巳時,太白見於未地。申時,日暈左珥。夜三更,巽方有氣如火光,流星出亢星下,入東方天際,狀如鉢,尾長三四尺許,色赤。
慕華館餞宴擧動正時,卯正一刻,還宮巳時。
備邊司啓曰,前頭四勅之行,不久又當入京,接待諸事,不可不預爲料理整頓,都監提調及都廳以下各該色官,竝令仍察,何如?答曰,允。
又啓曰,以禮曹啓辭,今此中來勅使之行,又有恩赦賜物云,亦當有謝恩之擧,禮物照例磨鍊擧行,而使臣定奪事,則臣曹不敢擅便,令廟堂稟處,傳曰,允事,傳敎矣。詔勅之行回還,則謝恩之擧,在所不已,而使臣自前有兼行之時,今此中來詔勅謝恩使,以前勅謝恩使,兼爲差送,似當,敢啓。答曰,允。以上備局謄錄
藥房啓辭。答曰,知道。慈候,湯藥進服之後,有時升降之熱,亦漸微矣。
兼兵判具仁垕上疏。答曰,省疏具悉。卿其勿爲控辭,安心察職。
訓鍊都監粘目。答曰,依允。交河地刈草者,濫雜事段,非但責之於本縣,都監段置,亦爲嚴飭差人,宜當。
備邊司粘目。答曰,依舊例移送,以爲就咸蘇復之地,似當。
領相金堉箚子。答曰,省箚具悉。卿之入來,予倚若柱石,方切仰慰,玆以一二小事,引以爲咎,此豈予之所望於卿者乎?況摠裁之任莫重,先王實錄,非卿莫可,卿亦安敢控辭乎?此乃臣子所當盡誠處,宜勿更辭,速爲察任,俾完大事,毋致遷延也。已上內下記草
三殿,政院·玉堂問安。答曰,知道。
慈殿·中殿,藥房問安。答曰,知道。
藥房啓曰,伏未審夜來,聖候何如?慈殿症候,亦復何如?前日劑入加減溫膽湯七貼內,幾服進御,而此效果有其效否,臣等不勝憂煎悶迫之至,敢此問安。答曰,知道。批答見上
大駕,詣慕華館後,藥房·政院·玉堂問安。答曰,知道。
傳曰,捧上言。
還宮後,藥房·政院·玉堂·二品以上·六曹問安。答曰,知道。
兵曹判書具仁垕上疏。大槪,本職及訓局大將之任,懇乞遞免事。入啓。答曰,省疏具悉。卿其勿爲控辭,安心察職。
遠接使書目,勅行初四日,平壤止宿事。
弘文館啓曰,新除授副應敎金應祖,時在慶尙道永川地,經筵入番事緊,請斯速乘馹上來事,下諭。傳曰,允。
平安監司書目,碧潼郡守柳尙采,貪婪無比,恣行剝割,罷黜事。
京畿監司書目,本道都事,呈病至三,令該曹處置事。
領議政箚子。大槪,乞遞摠裁官事。入啓。疊書答曰,省疏具悉。卿之入來,予倚若柱石,方切仰成,玆以一二小事,引以爲咎,此豈予之所望於卿者乎?況摠裁之任莫重,先王實錄,非卿莫可,卿安敢控辭乎?此乃臣子所當盡誠處,宜勿更辭,速爲察任,俾完大事,毋致遷延也。以上朝報
上在昌德宮。停常參·經筵。
卯時,日暈右珥。巳時,太白見於未地。
迎接都監啓曰,上年春間,鄭使出來,渠之初接西宴廳,內門外外舍廊,前墻暫爲退築,中門亦爲改設云,故其時卽爲啓達矣。時已解凍,日氣漸暖,故今方始役之意,敢啓。傳曰,知道。
又啓曰,宴享色郞廳魚尙儁,今都目改移授黃海都事,軍色郞廳沈世鼎,則頃得寒疾,症勢不輕,而勅使留館,不敢言病,强疾行公矣。因此添傷,漸至加重,有難供處,魚尙儁代,則禮曹佐郞韓震琦,沈世鼎代,則兵曹佐郞沈玖差出,卽令察任,何如?傳曰,允。
又啓曰,勅使留館時,鷄·鮮等物,各其差備人等,例有潛偸取去之弊,無數責納,實由於此也。今番勅使時,申飭四門把守官員,使之各別嚴禁矣。昨夕有人,自館內,偸去活鷄十六首之際,見捉於金吾吏,卽當治罪,而自前奔告淸人,使不得下手,故只令軍色郞廳,知其姓名,則譯官張恭悅,訴于頭目等,捉致軍色色吏,至於拘留,卽爲事狀,殊極痛惡,若不隨現痛治,後弊難言,譯官張恭悅及活鷄持去人金忠吉·金檢同等,令攸司囚禁刑推,以爲懲一勵百之地,何如?傳曰,依啓。以上迎接廳謄錄
藥房啓辭。答曰,知道。慈候則寢睡·服膳,亦漸復常矣。
傳曰,陳奏使使臣以下員役,書啓。
迎接都監,作弊譯官治罪事,及活鷄偸取人事,疊書答曰,依啓。
副提學閔應亨上疏。答曰,省疏具悉。爾其勿辭,從容調理察職,遣內醫看病。
三嘉幼學尹祗碎上疏。答曰,覽爾疏章,深嘉爾憂愛之誠,再三觀覽不已,疏辭,當令廟堂議處焉。已上內下記草
藥房啓曰,昨日郊外,玉體勞動,伏未審夜間,聖候何如?慈殿症候,亦復何如?熱勢漸微,則鍼藥之功,不無其效,而寢睡·服膳,亦漸復常否,臣等不勝憂煎之至,敢來問安。批答見上
慈殿,政院·玉堂問安。答曰,知道。今後勿爲問安。
大殿,政院·玉堂問安。答曰,知道。勿爲問安。
中殿,政院·玉堂問安。答曰,知道。
慈殿·中殿,藥房問安。答曰,知道。
政院啓曰,領上箚子,批下已久,而兩舍人,或云呈旬,或云服制,俱不進來,不得傳諭,將致經夜,極爲未安,請竝推考,何如?傳曰,允。
政院啓曰,舍人鄭知和·洪命夏,請推蒙允之後,累度催促,尙今不來,雖未知病勢,及公頉之如何?而相臣箚批,經夜不傳,事體極爲未安。鄭知和·洪命夏,請更爲推考,以史官傳諭,何如?傳曰,以史官,卽爲傳諭政府郞廳,則竝先罷後推。
政院啓曰,大政遷延,經月始行,爲政之後,亦過累日,各邑人馬留京之苦,有倍於前,況致勅行相繼出來,都目政,差出守令,不可不催促署經,趁卽發送,而聞司諫院官員位不齊,未卽開坐云。今日內爲政,闕員差出,牌招肅拜,使之召爲署經,何如?傳曰,一日留京之弊不些,除署經,今明日內,速爲發送。
洪川監司書目,沔川郡守李山賚,罷黜事。
遠接使書目,勅行初五日,黃州止宿事。
政院啓曰,近緣多事,間有除署經之擧,而揆諸法例,未免苟簡,至於大政,差出許多守令,皆不署經,實涉未安,更此更稟。傳曰,然則卽爲署經,發送,可也。
傳曰,政事,明日爲之。
輔德沈上疏。大槪,冒萬死乞遞職名,母墳加土事。入啓。答曰,省疏具悉。爾其勿辭往來。
吏曹啓目,粘連京畿監司狀啓云云,向前洪重普瓜期已迫,而呈病至三,本道監司,以此馳啓,病重實狀,據此可見,此時畿輔佐幕,不可久曠,洪重普改差,何如?啓依允。
副提學閔應亨上疏。大槪,昨日擧動,欲爲隨駕,早起欲進之際,左邊猝然類中,症勢甚重,乞削職名事。入啓。批答見上
全南監司書目,金堤郡守韓必厚,茂長縣監金廷,病重罷黜事。以上朝報
上在昌德宮。停常參·經筵。
辰時,日暈。巳時,太白見於未地。自未時至酉時,日暈。夜一更,東方巽方,有氣如火光。二更,月暈。
備邊司啓曰,以政院啓辭,勅使接見時說話,依前加減書入,而措語間未盡處,請令廟堂預爲講定,以備睿覽。答曰,知道事,命下矣。今番勅使,似無別樣事端,政院問答說話,頗爲詳盡,此外措語,只當隨其所問,臨時爲答而已,敢啓。答曰,知道。
兵曹粘目,洪淸監司狀啓,沔川印弘量等科罪事。傳曰,此元狀啓辭緣,備局亦不可不知也。以上備局謄錄
禮曹啓曰,本曹郞廳六員內,正郞尹塏,佐郞元直·韓震琦,皆以迎接都監郞廳啓下,佐郞權興益兼春秋預備,正郞柳昌辰在外未肅拜,只有正郞尹安基。勅使之時,則本司多事,奔走不暇,而前頭三度習儀,及迎勅之日,司香郞廳,當入二員,佐郞韓震琦,都監郞廳改差,使之專察本寺之任,何如?傳曰,允。
迎接都監啓曰,奉常寺熟手使喚等都監者,只是三人,而此人從前勅使所供,各色餠麪等物,詳知首末,無弊經過,而今因奉常寺啓辭,換以曾所未經歷齟齬新手,則生事必矣。寒食祭前,以從前熟諳熟手三名使喚,俾免生事之患,何如?傳曰,允。
又啓曰,卽接遠接使移文,則勅使不爲喜食,生獐具內腸者,覓得待候事,知委各站云。此物似當預備以待,依前令訓鍊都監善放砲手,預爲捉得以待,何如?傳曰,允。
又啓曰,禮曹啓辭內,本寺郞廳三員,皆以迎接都監郞廳啓下,勅使時,則本曹亦爲多事,佐郞韓震琦,都監郞廳改差事,啓下矣。勅使入京,只隔二日,都監郞廳,似不當改易,而旣爲蒙允矣。韓震琦,代以掌隷院司評南鎰啓下,使之察任,何如?傳曰,允。
司饔院官員,以都提調意啓曰,勅使時,仁政殿茶禮等事,竝依前受敎,恒式施行事,禮曹前已啓下。本院茶禮諸具,亦依近例擧行,而凡干節目,與前無異,似難續續煩啓。假提調·假郞廳,限後番四勅時,令該曹本院移文差送,迎勅日期已迫,迎勅習儀日,本院兼行茶禮習儀,何如?傳曰,允。以上迎接都監謄錄
藥房問安啓辭。答曰,知道。
傳曰,史官二員待命,騎馬六匹立之,南山·漢江·白岳山祭所,摘奸事。
左副承旨南老星辭職上疏。答曰,雖孝於親,可不忠於君乎?此疏還出給。
戶曹粘目。答曰,依允。龍金段,旣有買券是如爲去乎,還給宜當爲旀,啓下公事掩置,趁不回付爲在,當該守令段,緩慢縱恣之罪,似難全棄。
奉敎徐必遠等上疏。答曰,省疏具悉。爾等勿待罪。已上內下記草
右承旨宋國澤上疏。大槪,喉舌重地,不可久曠,乞辭遞免事。入啓。答曰,遞差。
藥房啓曰,夜間春寒料峭,伏未審聖候,何如?慈殿症候,鍼藥之後,一漸平復,臣等不勝喜慶之至,敢此問安。
慈殿,藥房問安。批答見上
伴送使書目,勅使初七日,開城府止宿事。
遠接使書目,勅行初六日,瑞興止宿事。
政院啓曰,來十一日,輪對日次,而勅使入京日,故頉稟。傳曰,知道。
疊書傳曰,史官二員待命,騎馬六匹立之,三角·木覓等祭所內,摘奸。
傳曰,召對爲之。入侍,玉堂李海昌·張次周,承旨李一相,假注書睦來善,史官趙嗣基,兼春秋柳興益。
遠接使書目,勅行初七日,平山止宿事。
左副承旨南老星上疏。大槪,母病危重,乞遞新授職名,俾得看救事入啓,疊書傳曰,雖孝於親,可不忠於君乎?此疏還出給。已上朝報
上在昌德宮。停常參·經筵。
自卯時至午時,日暈。未時申時,日有重暈有兩珥,暈上有冠,暈下有履,色皆內赤外靑,白虹貫暈指日,逶迤指北,長各十餘丈。夜二三四更,月暈。
迎接都監啓曰,宴享色郞廳韓震琦,因禮曹啓辭改差,以司評南鎰啓下矣。本院又爲入啓請改,勅使入京,只隔一日,各衙門每每如是請改,人皆厭避,殊甚未安。南鎰限今番勅使,勿爲改差,何如?傳曰,詞訟之地,郞廳元無一人,亦涉未妥,不必仍差,可也。
又啓曰,司評南鎰,都監郞廳勿爲改差事,草記。傳曰,詞訟之地,郞廳元無一人,則亦涉未妥,不必仍差可也事,傳敎矣。臣等非不知掌隷院詞訟之地,而司儀司評各一員時在,故啓下矣。聖敎如此,南鎰代,以掌樂院主簿李德夏,差下之意,敢啓。傳曰,知道。以上迎接廳謄錄
藥房問安啓辭。答曰,知道。慈候幾盡復常,而有時微熱,尙未盡祛矣。
藥房再啓,慈殿議藥事。答曰,依啓。
疊迎接都監草記,司評南鎰事。答曰,詞之地,郞廳元無一人,則亦涉未妥,不必仍差,可也。
待敎趙嗣基上疏。答曰,省疏具悉。徑先出直,責旣有歸,非干於爾,何用控辭?勿辭察職。
院啓,江華留守申埈罷職,茂長縣監金卨遞差事。答曰,不允。
大提學趙錫胤上疏。答曰,省疏具悉卿懇。卿雖有疾病,經筵之官,亦非一人,賓客又非煩劇之任,何乃控辭至此?勿辭察職,贊禮之任,當令改差矣。
刑曹粘目。答曰,除刑推,依願功減爲乎矣。前日代身擊錚辭緣,推問處置。已上內下記草
藥房啓曰,伏未審夜間,聖候何如?慈殿症候差愈後,寢睡·服膳,已盡快復否,臣等不勝憂煎之至,敢來問安。批答見上
奉敎徐必遠,待敎趙嗣基等上疏。大槪,緣臣等無狀,墜落流來舊規,請治臣等罪事。入啓。答曰,省疏具悉。爾等勿待罪。
政院啓曰,今日春秋館上下番,稱以舊規聯名上疏後,不待批下,上番徑先出去,以致闕直,請推考。傳曰,其情可駭,先罷後推,且史官等,疏內辭緣何故耶?
又啓曰,傳敎矣。今日政,李端相還付檢閱之後,史官等,屢請牌招,而臣等之意,姑待其明曉出謝,未爲不可,不必煩啓爲答,則史官以爲,以兼春秋預備,而實官旣出之後,不爲牌招,有違古規云,而呈疏出去矣,敢啓。傳曰,知道。
藥房再啓曰,慈殿所進,前者劑入加減溫膽湯七貼,以日計之,則昨已必盡御矣。卽與諸醫等,反覆相議,則開迷湯引子煨薑一片,同煎水調朱砂末五分,連進十貼,宜當云,此藥今日劑入之意,敢啓。批答見上
京畿監司書目,驪州呈,以吏曹參議趙壽益上疏上送事啓。答曰,省疏具悉。爾其勿辭,待差上來。
遠接使書目,勅行初八日開城府止宿事。
以崔惠吉爲都摠管。
待敎趙嗣基上疏。大槪,請與前奉敎徐必遠,同被罪罰事。入啓。批答見上
傳曰,召對爲之。入侍,玉堂李海昌·張次周,承旨蔡裕後,假注書睦來善,史官趙嗣基·李端相。
禮曹參判趙錫胤上疏。大槪,素患各病比劇,不得行贊禮之任,本職及兼帶經筵賓客等任,竝爲先遞免,以便公私事。入啓。批答見上
院啓,江華留守申埈,前有罔赦之罪,今不必更擧,而性本貪縱,專事肥己,到處剝割,罔有紀極。曾授此府,益肆貪饕,纔經數月,嗷嗷物議喧騰,終至見敗,怨罵之聲,至今未已,莫重保障之地,不可付此已試之手,重斂民怨,以壞天塹之險,留守申埈請命罷職。茂長縣,物衆地大,爲南中饒邑,字牧之任,不可不愼簡,而新除授縣監金卨,爲人不合治劇之任,曾爲安州判官,亦以乖戾之事,終至見敗,稍完之地,不可付諸如此之人,請命遞差。批答見上
洪淸監司書目,牙山縣監沈榥,頒赦差員差定後,母病頉報罷黜事。已上朝報
上在昌德宮。停常參·經筵。
巳時,太白見於未地,南方有氣,如火光。
下直守令,引見。
召對時,校理李海昌,修撰張次周所啓,兩西百姓,方在飢餒,廟堂必思賑救之策,而臣等之意,自朝家特示恤民之意,俾蒙萬一之惠爲當。上曰,平安·黃海兩道,旣以分給管餉之穀,使之賑救,而頃見黃海監司狀啓,則道內飢民尤甚者,請以白給,而備局防啓,平安道,則已給二萬石之穀,黃海道,一體量給事,言于該曹。
傳曰,近觀引對之際,朝臣纔出,戶外咳唾之聲不絶,殊涉不敬。其在禮儀,當如是哉?今後詳察檢飭,俾無日漸了壞之弊。
備邊司啓曰,卽見京畿監司沈之源所報,新舊勅行,往來如熾,時急文書,日夜絡繹,各站撥馬,疲困已極,前頭必不免生事,撥軍一名,請爲加立矣。近來撥路,日漸凋弊,在在稽傳,其勢難支,限四勅回還間,依其所報,加立一名,俾免遲滯之患,何如?答曰,依啓。此時撥路之弊,實爲無窮,不緊文書,切勿浪傳,可也。以上備局謄錄
藥房問安啓辭。答曰,知道。慈候暫有微熱,而似不至大段矣。
判中樞府事趙翼上疏。答曰,省疏具悉。兼帶不遞,自有舊規,卿宜安心勿辭。
傳曰,嶺陽君儇,宗親府有司堂上除授。
兵曹草記。疊書答曰,依啓。此時撥路之弊,實爲無窮,不緊文書,切勿浪傳,可也。
副提學閔應亨上疏。答曰,省疏具悉。所患至此,姑允爾請,爾其專意調理。
禮曹草記,咸鏡道禮曹堂上奉審事。答曰,客使相續,一路多事,待後勅回還後,進去,似當。
禮曹參判崔惠吉,實錄廳堂上辭免上疏。答曰,省疏具悉。卿其勿辭察職。以下內下記草
遠接使書目,勅行初九日,坡州止宿事。
慈殿,藥房問安。答曰,知道。
藥房啓曰,寒風達夜,伏未審聖候何如?慈殿症候,亦復何如?微熱有時升降,今則快差否,臣等不勝憂慮之至,敢來問安。批答見上
明日郊外擧動時,初嚴寅正三刻,二嚴卯初二刻,三嚴卯正一刻。
應敎趙珩上疏。大槪,乞解職名,加土母墳事。入啓。答曰,省疏具悉。爾其勿辭往來。
京畿監司書目,廣州呈,以判府事趙□上疏上送事啓。答曰,省疏具悉。兼帶不遞,自有舊規,卿宜安心勿辭。
傳曰,召對爲之。入侍,玉堂李海昌·張次周,承旨安獻徵,假注書睦來善,史官趙嗣基·李端相。
院啓,江華留守申竣罷職事,茂長縣監金卨遞差事。措語見上答曰,依啓。申竣事,不允。
遠接使書目,勅行初七日,到弘濟院事。
疊書副提學閔應亨上疏。大槪,病勢益重,再伸悶迫之懇,乞遞職名事。入啓。答曰,省疏具悉。所患至此,姑允爾請,爾其專意調治。
吏曹參判崔惠吉上疏。大槪,眼疾甚重,乞遞實錄之任事。入啓。批答見上
上在昌德宮。停常參·經筵。
自卯時至酉時,日暈。
迎勅擧動于慕華館,仁政殿行禮正時,卯正。
迎接都監啓曰,卽刻勅使,還館之意,敢啓。傳曰,知道。
又啓曰,勅使已爲入館,自今日爲始,各色郞廳各一員,依例直宿之意,敢啓。傳曰,知道。
又啓曰,卽者差備譯官,傳勅使之言曰,皆春亭北園,使之結棚云,敢啓。傳曰,知道。
又啓曰,勅使到館後,今日午後,自上欲爲回禮之意,令差備譯官微通,則答曰,自上纔爲勞動迎勅,俺等亦多路困,今日望須勿爲下臨,再明間相接宜當云,敢啓。傳曰,知道。
又啓曰,見官禮,今日當行與否,令差備驛官定奪,則一路亦不行,此禮勿爲宜當云,敢啓。傳曰,知道。
又啓曰,大通官朴孝男,欲見其姪子砲手朴義吉,姪孫澤只稱名人,而不可泛然入送館內,故臣等招致兩人,詳問根派,則義吉,乃孝男之五寸姪,澤只,乃孝男妻四寸孫也。孝男本以松都之人,被虜之後,其妻尙今寡居本家云,求見澤只,似出於其妻之請,義吉·義吉,竝許相見之意,敢啓。傳曰,知道。
又啓曰,卽者大通官傳言,上勅使有病患,明曉欲見鍼醫藥醫,預令分付以待云。鍼醫,則回還勅使時,行鍼人尹後益,似當依前入見,而藥醫則內醫中,前別座黃德裕,自前出入館內,而自下不敢擅便,何以爲之?敢稟。傳曰,依啓。
平安監司鄭維城狀啓,據都監回啓,監司頃以四勅使迎候,留待灣上,兵使段,今日入京兩勅使護行,到中和,迎候前頭下去二勅是白置。依狀啓以本道都事,自中和護行爲白乎矣,不得已都事護行之意,言于大通官,則先通勅使,何如?傳曰,先通勅使後行會,宜當。
又啓曰,大通官李㗡石,以勅使之意,出送差備譯官等,傳言回還之期,似當在於今十六日,例給各種之物,預爲精備入納。且出來時,則日寒,故入宿於各處溫房,入去時,則日氣漸暖,當設帳幕於路傍,野處經宿,毛衾褥,亦爲造給云。臣等答曰,例贈之物,所當依此爲之,但秋冬則毛衾褥,春夏則襦衾褥,乃是當初約條云,則大通官,更以不可不給之意,一向言說,敢啓。傳曰,知道。
又啓曰,當此窮春,鷹連臂持人及各色差備軍等,裹糧遠來,累日待候,今方飢餒,速倣前例放送之意,使差備譯官,懇請於大通官,則李㗡石,卽通于勅使,使之放還。故鷹手及差備軍百四名,順贊四十四名等,卽爲放送之意,敢啓。傳曰,知道。
又啓曰,追來二勅時,儺禮宴享,設行與否,預爲定奪處之,宜當。越江卽時,措辭探問,急速馳啓之意,當該遠接使處行會,何如?傳曰,允。以上迎接廳謄錄
政院啓曰,頒赦百官加爲之事,命下矣。某罪以下,宥之乎?敢稟。傳曰,雜犯死罪以下,竝宥。以上義禁府謄錄
藥房,問安啓辭。答曰,知道。慈候幾盡復常矣。
院啓。答曰,以秩高受國厚恩之人,豈有每每不治之理乎?勿爲煩論。
領議政金堉箚子。答曰,省卿箚辭,知有病患,予用慮念,卿宜勿辭,安心調理,遣內醫看病。
嶺陽君儇,宗親府有司堂上,辭免上疏。答曰,省疏具悉。此非煩劇之任,勿辭察職。
府啓,前昆陽郡守洪汝漢,罷職不敍事,慶尙都事金汝源,罷職事。答曰,不允。
刑曹粘目。答曰,依允。李生夢時段,當用罪疑惟輕之典,放釋。
掌隷院粘目。答曰,依此施行事是遣果,受出年月,在事月前後與否,詳考處置。
內醫院啓辭。答曰,依啓。鍼醫,則何無入番之規耶?
戶曹草記。答曰,今此注書所記,槪多失實矣。大槪平安道,則旣請二萬賑穀,無他辭而許之矣。不得已者,或白給,或收捧,在監司處之之如何,而海西則白給一款,自朝廷防塞,則賑救之際,不無防礙之患,且於聽聞,亦涉不均之歎,故欲其兩西,一體付之方伯,便宜酌處,使無中間虛疎之弊,亦無賑救不便之歎之意也,不必議于廟堂,本曹審處,可也。
傳曰,凡擧行條件,如是誤記抄出,分付擧行之際,不無害事之弊,古所謂啓件,雖不得一一書入,有關擧行之事,則書入取稟後,分付,似爲便當,承旨議啓。
傳曰,近親擧動時,所謂御營廳,別抄武士,庸識疲劣無比,莫重侍衛之卒,豈容如是哉?其爲任事之臣,不謹苟充之狀,殊甚痛駭,所領大將推考。且其前導將官,亦爲庸殘,甚爲不嚴,使之擇定,可也,勿出朝報。已上內下記草
藥房啓曰,伏未審夜間,聖候何如?慈殿症候,亦復何如?微熱升降,今則已爲復常耶?臣等不勝憂慮之至,敢來問安。批答見上
慈殿,藥房問安。答曰,知道。氣候平復,寢食安穩,今後勿爲問安。
大駕,詣慕華館後,政院·玉堂·藥房問安。答曰,知道。
還宮後,政院·玉堂·藥房·二品以上·六曹問安。答曰,知道。
領議政箚子。大槪,寒病猝發,不得已進參於擧動,請遞臣本職及兼帶事。入啓。批答見上
院前啓,申埈罷職事。入啓。批答見上
嶺陽君上疏。大槪,臣之病勢,已入膏肓,萬無察任之勢,還收成命,以安愚分事。入啓。答曰,省疏具悉。此非煩劇之任,勿辭察職。
府啓,昆陽爲邑,素稱病鄕,除拜之人,皆懷厭避者久矣。頃日洪汝漢,以都監將官,移授此倅之後,巧生圖免之計,私把管下隊摠,敎誘顧留之意,使其哨軍,瞞診於都監,至於入啓改差,軍卒自中之言,亦甚藉藉,人心之巧僞,一至於此。若不隨現痛懲,則日後謀避之患,有不可勝言,前郡守洪汝漢,請命罷職不敍。近來佐幕之任,專不擇差,以致列邑貽弊,誠可寒心,慶尙都事金汝,巡歷之際,專以稱念爲事,囚繫紛紜,侵擾道內,至於藥用人蔘,遍求郡邑,種種麤鄙之事,不一而足,如此之人,不可一日仍在幕官,金汝請命罷職。答曰,不允。
洪淸監司書目,公山呈,以正言李□重患脚腫,決難跨馬,不得上去事。傳曰,遞差。
傳曰,頒赦百官,加爲之。
政院啓曰,疊傳曰,頒赦百官加爲之事,命下矣。某罪以下宥之乎?敢稟。傳曰,雜犯死罪以下,竝宥。已上朝報
上在昌德宮。停常參·經筵。
夜三更,月暈。
下直,慶尙左兵使金是聲。
戶曹啓曰,以海西賑穀,令廟堂就倣關西,一體稟處事,草記。傳曰,今此注書所記,蓋多失實矣。大槪平安道,則旣請二萬賑穀,而無他辭許之矣。不得已者,或白給,或收捧,在監司觀勢處之,如何,而海西則白給一款,自朝廷防塞,則賑救之際,不無防礙之患。且於聽聞,亦涉不均之歎。故欲其兩西,一體付之方伯,便宜酌處,使無中間虛疎之弊,亦無賑救不便之歎之意也,不必議于廟堂,本曹審處可也事,傳敎矣。平安道白給,雖未知其幾許,而黃海道,則時留庫米太皮穀,令道臣出納分賑,應役者實數,九萬二千五百八十餘石,而其中白給之數,雖未能懸料酌知矣。主戶丐乞之徒,視諸原居之民,似不至於十分之一,且自今日至麥秋,亦不過八九旬,其間白給之穀,道臣反覆參酌,計石分給之後,竝其糶糴分秩開錄馳啓,似當,以此知會,且管餉穀物,則本穀一石,加捧一斗五升,每十石作一石,而會祿,此乃所謂費耗也。他道會付穀物,則取耗之規,一從原數多寡,多則取一半,寡則取三分之一,未滿三千石,則本無取耗之規,而南漢·江都·兩西穀物,毌論原數多寡,一切取耗而會錄。當初此擧,雖出於欲峙軍餉之意,而今若膠守近規,則今秋農事,雖得豐稔,飢民受食,必倍常年,而一時責納,非但民力有所不逮,朝家軫念賑恤之意,反未免擾民之歸。臣之妄料,今春兩西分給之穀,竝令除毛,只捧本數,則於民有所給惠,於公似無欠缺之弊,而事係變通,不敢擅便,上裁,何如?傳曰,依啓。以此趁卽分付,可也。以上備局謄錄
迎接都監啓曰,大通官李㗡石,譯官傳言,有一人稱以吾四寸,自西路濫騎驛馬,處處作弊,到坡州始爲發覺,故通于遠接使,使之囚治矣。如此奸濫之人,論以極律然後,可杜後弊云,令該曹分付該道監司,各別嚴刑得情,稟處,何如?傳曰,允。
又啓曰,傳曰,今日迎恩門迎勅時,勅行差備軍,發亂奔馳於御前至近之地,甚爲駭異,今後各別嚴飭整齊,俾無如此之弊事,傳敎矣。臣等亦在其處,而悤擾之際,未及禁止,以致喧聒於御幕至近之地,不勝惶汗之至,軍色該吏及領將等,從重治罪之意,敢啓。傳曰,知道。
又啓曰,鍼醫尹後益,藥醫黃德裕等,勅使早朝,招入館內,移時還爲出送曰,明日更來,行鍼議藥云,敢啓。傳曰,知道。
又啓曰,明日館所擧動之意,言及于大通官,則大通官,入言于勅使前,勅使答曰,入京之日,路困方甚,卽爲辭退矣。今聞明日,自上下臨之奇,不勝感激云,敢啓。傳曰,知道。
又啓曰,今日別茶談,依例排入之意,敢啓。傳曰,知道。已上迎接廳謄錄
義禁府啓曰,本府月令醫員奇廷晳手本內,罪人李廷顯身病看審,則病勢非輕,寒熱極重,目睛面色皆赤,手足煩熱,頭腦苦痛,連日治療,時無減歇云。病勢如此,今日坐起,不得加刑之意,敢啓。傳曰,知道。已上義禁府謄錄
藥房問安啓辭。答曰,知道。慈殿症候,微熱升降,亦已止息,今後勿問安。
吏曹正郞鄭攸上疏。答曰,省疏具悉。爾其勿辭察職。
傳曰,有故如此,則只不入番,可也。以兼文學家,有痘疫事。
院啓。答曰,已諭毋煩。
司饔院提調密山君啓辭,勅使茶禮時,失禮云事。答曰,果曾有此規,卿其勿待罪。
內醫院草記。答曰,旣已各屬食祿之後,非但不爲入直,似涉未妥,又非預備不時之道,未知如何?議處。
府啓。答曰,洪汝漢·金汝,竝先罷後推。
戶曹草記。答曰,依啓。以此趁卽分付,可也。已上內下記草
藥房啓曰,昨日郊外擧動,伏未審夜來,聖候何如?慈殿症候,亦復何如?前日劑入開迷湯,連日進御之後,微熱升降之症,尙未收效耶?臣等不勝憂悶之至,敢來問安。批答見上
慈殿,藥房問安。答曰,知道。氣候平復,寢睡安穩,勿爲問安事,昨已言之,而何今日連爲問安耶?今後勿爲問安。
吏曹正郞鄭攸上疏。大槪,家有痘患,身病又劇,兼帶文學,冒萬死乞遞事。入啓。批答見上
吏曹啓曰,臺諫有闕,政事,取稟。
敎,王若曰,孝貴尊崇,載聞縟儀之荐擧,仁推渙汗,獲荷綸音之遠宣。庸告多方,誕布明命,言念藩服之事大,實有休慶之與同。躬攬萬機,已仰更始之化,躋祔七廟,更見奉先之誠。追隆皇父之鴻功,恩義兼至,恭進聖母之顯號,情文允諧。苾芬之享甫終,雷雨之澤旋霈,勞使竊於原隰,降宸章之昭回。錫賚偏藩,分寶藏於在笥,湔洗浩蕩,普庶物以爲春。玆蒙曠世之寵私,宜加四域而赦宥。自今月十二日昧爽以前,雜犯死罪以下,咸宥除之,在官者各加一資,資窮者代加。於戲,天地有生成之德,盍益勉於自新,寰區屬亨泰之期,冀咸休於永世,故玆敎示,想宜知悉。大提學趙錫胤製進
府前啓。措語見上
明日館所擧動時出宮,初嚴辰正三刻,二嚴巳初二刻,三嚴巳正一刻。
全羅監司書目,南原府使洪霍,今月初五日身死事。以上朝報
上在昌德宮。停常參·經筵。
五更,月暈兩珥。
擧動南別宮巳時,還宮午時。
迎接都監啓曰,大通官,以勅使之意傳言,今日擧動前,欲爲受鍼,鍼醫金尙誠,速爲招入云。臣等措辭答之曰,尙誠近有病患,不得出入,尹後益鍼術,有勝於尙誠,則卽招來云,係干御醫,敢稟。傳曰,招給。
又啓曰,金尙誠·黃德裕等,卽入館內,則上勅使問其所患處,行鍼四宂,而藥則稱以苦口,不爲問藥,仍令留在勿去云,敢啓。傳曰,知道。
又啓曰,今日別茶啖,依例排入之意,敢啓。傳曰,知道。
又啓曰,金尙誠·黃德裕等,勅使今朝招入,使之留待矣。卽者還爲出送,更令明朝入來云,敢啓。傳曰,知道。以上迎接廳謄錄
潭陽府使鄭昌胄上疏。答曰,省疏具悉。憂國之誠,愛君之忠,籌邊之策,救民之計,可謂至矣。深庸嘉尙,再三觀覽不已也,當議于廟堂,使之採用焉。
院啓。答曰,毋煩。申埈事
兵曹判書許積上疏。答曰,省疏具悉。事勢雖有難便者,國家豈無顧恤之道乎?辭之至此,殊涉過中,勿爲控辭,速出行公。
備邊司粘連啓目。答曰,依允。如兪棨重罪,容護申請至此,殊極驚駭爲旀,末端所謂,實所未曉之說,亦甚駭異,可謂公道日復而私勝也。以上內下記草
吏曹啓曰,別歲抄,依例書入事,命下矣。初不敍用,準期不敍,災傷罷職,褒貶居中居下,依前竝爲書入之意,敢啓。答曰,知道。
又啓曰,頒赦百官加爲之事,命下矣。自前例,有別歲抄之擧,今則何以爲之?敢稟。傳曰,依例爲之。
傳曰,政事,過齋戒後爲之。
大駕,詣館所後,藥房·政院·玉堂問安。答曰,知道。
還宮後,藥房·政院·玉堂問安。答曰,知道。
兵曹參判許積上疏。大槪,自鄕上來之際,中路得病,舁入城中,久稽肅謝,陳情乞遞本職及兼帶,以便公私事。入啓。批答見上
全南監司書目,濟州牧使呈,以旌義縣監安緝罪狀,令朝廷處置事。
伴送使書目,勅行十一日,黃州止宿事。已上朝報
上在昌德宮。停常參·經筵。
自辰時至未時,日暈。
迎接都監啓曰,今日別茶啖,依例排入之意,敢啓。傳曰,知道。
又啓曰,昨夕大通官李㗡石,以小紙列書乾芋五百斤,海帶菜一千斤,海蔘三千斤,靑黍皮八百張,樻枚三三萬匣,鄕枝三二千斤,白紙二千卷,白綿紙四千卷,銅爐口二十坐,白細布三百疋,水獺皮五百張等物,出送于臣等處曰,勅使欲爲發賣,準數覓納云。臣等答曰,上年農事,八道失稔,民人飢困,到春益急,四散丐乞,大命欲止,當此之時,雖微細賤物,猶難辦出,況此許多至貴,非京市所有者乎?市民自聞此言,遑遑鼎沸云,則大通官,又送譯官以不得已之意,縷縷言說矣。自今日早朝,累度促納,臣等一向以難得答之,則大通官曰,終不許賣,則只受例給禮單,再明當爲還歸,各站茶談,不爲依例設行云,而此言出於勒令發賣之地,今若遽爾許之,則雖竭市民之力,其慾難充,相持爭辯,所當觀勢處置,而但多少間,有難防塞,卽今民力萬萬無支撑之勢,極爲悶慮之意,敢啓。傳曰,知道。
又啓曰,金尙誠·黃德裕等,依勅使昨夕所言,今朝入去,則上勅使曰,今日明日,皆以拘忌行鍼,還出去,再明更爲入來云,敢啓。傳曰,知道。
又啓曰,卽者勅使,牌文草出送,而自京發日,則定於十六日辰時,牌文出送,則以今日申時書塡,敢啓。傳曰,此是不得發賣,怒甚而然耶?一邊依例請留,一邊從便停當,俾無落莫含嫌之弊。
又啓曰,卽以下敎請留之意,言于大通官,則曰,兩勅使,皆入寢房,出入傳言非便,當於明早,傳報自上請留之意云矣。今日送出牌文,再明佯若發行者,其計專出於督納發賣物種之地,例贈給及於別求等物,今方造作,都給禮單,亦不入納,觀其所爲,三四日之前,必無歸意,牌文姑爲留置,更觀明朝氣色稟處之意,敢啓。傳曰,知道。
又啓曰,臣斗杓,前夏往北京時,令李㗡石長路同行,頗熟顔面,故入送一吏,以私言傳懇曰,勅使相屬,公私赤立,又當窮春,人皆阻飢,莫保朝夕,許多發賣,決難應副,居間善處,只恃大通官云。則答曰,吾亦非不知如此事勢,而兩勅使,皆發大慾,決難防塞。雖不能盡得厥數,其中若干種,明朝覓納,則某條周旋善完云。仍曰,今雖一切防塞,還歸之後,別無生事於本國,但於吾無光,甚矣。亦不無他日毁我之患,多少間防塞責賣,以示盡力之意,旣有遠路同行之分,不敢隱諱本情,以實告之云矣。大通官爲人庸愚,不能隨事善圖,勢難終始得免,故若干物種,明朝入納,而市民力竭,曹儲又乏,極爲憫慮之意,敢啓。傳曰,知道。以上迎接廳謄錄
備邊司粘目。答曰,依允,添防革罷事段,事係大段變通,後日引對時,面稟處置。
院啓,江華留守申埈罷職事。答曰,論之至此遞事。
迎接都監草記。答曰,此是未得發賣,怒甚而然耶?一邊依例請留,一邊從便停當,俾無落莫含嫌之弊。以上內下記草
校理曺漢英上疏。大槪,乞遞本職及兼職,往掃父墳事。入啓。答曰,省疏具悉。爾其勿辭往來。
義州府尹書目,進香使一行,本月初九日渡江事。
明日永思殿,親祭正時,四更一點,開門,三更三點。
都承旨尹順之上疏。大槪,病勢甚重,乞賜遞免事,留政院。已上朝報
上在昌德宮。停常參·經筵。
迎接都監啓曰,上勅使,起寢頗晩,故卽送譯官,傳以自上請留之意,則自上戀恤俺等,如是請留,感恩極矣,當留一日。但戶曹判書,不體自上厚恤之意,發賣物種,趁不入給,且四勅在後,以此欲爲速還,此意,判書何不入啓云?敢啓。傳曰,知道。依例遣承旨請留。
又啓曰,今日別茶啖,依例排入之意,敢啓。傳曰,知道。
政院啓曰,臣承命馳詣館所,諭以請留之意,則答以初欲發行於十六日,而因請留,旣退一日,歸意甚忙,勢難加留云矣。傳曰,依例大臣進去請留。
迎接都監郞廳,以右議政意啓曰,臣來到館所,以一日加留之外,更留之意,使差備譯官,措辭請之,則答曰,行色甚忙,而自上遣大臣,懇懇挽留,不得已又留一日,八日則定爲發行云,敢啓。傳曰,知道。依例遣內官請留矣。
政院啓曰,以迎接都監,啓辭蒙允矣。新差黃州迎慰使洪振文,勿爲下去事,今將分付,而此勅還時,旣停餞慰,則開城府餞慰使權大恒,亦令勿爲下去,姑待四勅行近京後,始爲下去,只行迎慰之禮,何如?傳曰,依啓。以上迎接廳謄錄
藥房問安啓辭。答曰,知道。慈候旣已平復矣。
領議政箚子。答曰,省箚具悉。實錄分受撰出事,非但事理便好,又有曾經之規,遵此速完,宜當,且卿之引疾控辭至此,何乃浼浼無所係戀而若是哉?此無非予誠薄不能相孚之致,只自愧歎而已。惟卿須體至意,安心調治,從速出仕,視事本廳,邅完大事。
迎接都監草記。答曰,知道。依例當遣內官請留矣。以上內下記草
以安命老爲假注書。
以金弘郁爲實錄廳郞廳。
三殿,二品以上·六曹問安。答曰,知道。
慈殿·中殿,藥房問安。答曰,知道。
藥房啓曰,大雨通霄,伏未審聖候何如,慈候雖已平復,而方在進藥中,數日來,寢睡·服膳,亦何如?臣等不勝憂悶,敢來問安。批答見上
三殿·世子宮,政院·玉堂問安。答曰,知道。
實錄廳啓曰,三房郞廳姜與載,落馬重傷,不能把筆云。其代掌樂院金弘郁差下,使之察任,何如?傳曰,允。
伴送使書目,勅行十三日,平壤止宿事。
領議政箚子。大槪,病不能供職,乞遞本職及兼帶事。入啓。批答見上已上朝報
上在昌德宮。停常參·經筵。
平明,雨雹交下終日。
迎接都監啓曰,回還時,一路各站,茶啖進排之說,勅使再昨言之,而意謂乘怒偶發之言,不爲知委各站矣。今朝令差備譯官,措辭更探其意,則答曰,不受茶啖之事,下去勅使,亦以爲非,不得不爲云矣。更以下去勅使,亦不受茶啖之意,又爲控辭微探,則業已定之,不須更問云,不得已知委前路之意,敢啓。傳曰,知道。
又啓曰,勅使回還時,各站茶啖,設行與否,自昨日至今朝,累度措辭探問,終始不許停止,故纔已入啓矣。勅使差備譯官金貴仁·韓之彦等,西路各邑,値此無前凶歲,人民四散,飢死者頗多,而四勅之行,今又迫頭,各站事勢支過,常例飯奉,亦難設行,至於茶啖,則雖欲竭力爲之,其勢末由之意,縷縷言說,則兩勅使,非不知各站難保之勢,而二勅在前,四勅在後,皆無茶啖減除之擧,而俺行獨除,必有他日之議,以此持難,今聞譯官之言,豈不動心?開城府·黃州·平壤·安州·定州·義州等六邑,了宴享處也。只於此六處,護行茶啖,其餘各站,竝皆除之,以爲聲言,不廢茶啖爲當云。兩譯盡力周旋,殊甚可嘉,以此知委各站之意,敢啓。傳曰,知道。
又啓曰,今日別茶啖,依例排入之意,敢啓。傳曰,知道。
又啓曰,勅使路程記,別紙書入之意,敢啓。傳曰,知道。
又啓曰,傳曰,雨雪如此,傳語姑爲撤罷,緊關之事,則依前令都監書啓事,命下矣。昨日雨雪,傳語之軍,依下敎卽撤矣。今已開霽,還立,何如?傳曰,依啓。不緊傳語,勿爲傳致,以除軍兵之弊。以上迎接廳謄錄
迎接都監草記。答曰,知道。發賣事,何以爲之耶?以上內下記草
親祭後,三殿,政院·玉堂·二品以上·六曹問安。答曰,罔極。
藥房問安。答曰,知道。
世子宮,政院·玉堂問安。答曰,知道。
伴送使書目,本職辭免事。啓。傳曰,卿其勿辭事,回諭。已上朝報
上在昌德宮。停常參·經筵。
自夜一更至五更,月暈。
下直,會寧府使邊士紀。
傳曰,會寧府使,留待引見。
備邊司啓曰,同副承旨閔應協榻前所啓,西路各站難支之狀,已到萬分地頭,而兩勅之行,又爲出來,今番則似當有大段變通,令常平廳,勿如前日,着實顧見,少緩西路民力,何如?上曰,京畿則常平廳,固當之,而承旨之言,實爲宜當,以承旨奏陳之意,言于廟堂,西路站上,各別救急事,速令商議善處,可也事,傳敎矣。常平廳,本爲畿邑而設,西路難支之勢,至於此極,不可以遠方而越視,但西路無本廳米布,自此輸送,亦甚不易。自本道又爲參酌,加出管餉之穀,分賑各站,如前分付施行,然後穀物之數,成冊上送,則本廳當有某條還償之擧,此意常平廳及兩西監司處,竝爲知會,何如?答曰,依啓。此似泛然,監司所請南草,何以爲之耶?趁卽處置,可也。
又啓曰,前習讀鄭秀民,呈狀于本司曰,早年登科,習讀除授,報效無路,只自慨歎。今聞兩西凶荒,驛路難支,尤不勝悶慮,適有能步可合驛騎二匹,願納以補萬一云,雖是家計稍優之人,爲國之誠,亦爲可嘉。馬則令兵曹捧上,分給兩西尤甚殘弊之處,其功則亦令該曹稟旨論賞,何如?答曰,允。
吏曹啓曰,江華留守有闕,依近例,令備邊司議薦,何如?傳曰,允。
政院啓曰,以備局回啓,遠接使,則以林墰仍行,各站迎慰使竝令仍行,而問禮官,則亦令留待事,命下矣。遠接使及迎慰使處,則備局,雖請行會,而御帖及各帖下送時,不可無下諭之擧。問禮官處,則下諭時儀註,亦當責送別定禁軍,竝爲撥馬飛傳,何如?傳曰,依啓。儐臣到灣久留,亦多有弊,不如預定一人,林墰·李厚源中,隨時觀勢仍行似當,以此參酌下諭,可也。
備邊司啓曰,儐臣灣上久留之弊,誠如聖敎,李厚源,明日當爲下直,計此到灣,必及彼越江,後來兩勅時,留爲遠接之任事,預爲傳諭,御帖及各帖,竝爲書給以送,似當,敢啓。傳曰,彼人行色,亦未可預料,一邊下諭此意于林墰,竝與御帖下送,一邊傳諭于李厚源處,彼此皆知此意,俾無不及顚倒,亦無久留貽弊之患,可也。
又啓曰,以迎接都監啓辭,大通官李㗡石,言于差備譯官吳以亮所聽處曰,韓巨源除授知事云。以大通官,次第言之在於吾下,而職秩則反居吾上也。本國官爵,於吾輩,有同盲者之着美冠,然生輝於在本土族屬則多矣。竊觀其意,官稱之不及於巨源,頗以爲嫌,而旣有所聞,敢此仰稟。傳曰,彼旣欲之,則自我似難取捨,而但巨源,以其有報喜之功,此人則似無其名,如何?令廟堂議處事,傳敎矣。韓巨源之除授知事,以其有兩臣宥釋之喜報矣。今此李㗡石,實無可償之功,而彼以我國官爵,爲族屬生輝之地,旣發其口,我若不許,則必自含憾而去。上來時一路茶啖等事,減罷除弊,則此亦可以爲稱謝之端,從其願除職官敎成給後,以此措辭言之,恐合事宜,敢啓。答曰,依啓。以上備局謄錄
迎接都監啓曰,大通官李㗡石,言于差備譯官吳以亮所聽處曰,韓巨源除授知事云。以大通官,次第言之,在於吾下,而職秩則反居吾上也。本國官爵,於吾輩,有同盲者之着美冠,然生輝於在本土族屬則多矣。竊觀其意,官稱之不及於巨源,,頗以爲嫌,而旣有所聞,敢此仰稟。傳曰,彼旣言之,則自我似難取捨,而但巨源,,以其有喜之功,此人則似無其名如何?廟堂議處。
政院啓曰,卽因都監啓辭,取考前勅時草記,則有勅使發行臨時,欲爲擧動,使都監言之之敎,而都監言于勅使,則答曰,行日已迫,此處且有治行之事,不須動駕來臨,發行之日,出送郊外,似好云矣。今日何以爲之?敢稟。傳曰,依例言之,今後則本院詳察稟處。
迎接都監啓曰,今日自上擧動之意,通于大通官,言于勅使則曰,行期在明早,治行方急,今日不須來臨,明日郊外,當爲告行云,敢啓。傳曰,知道。
又啓曰,卽接遠接使李時昉等狀啓,則四勅之行,已到鳳凰城,而京外宴享及儺禮等事,竝令設行云。凶年事勢,尤極閔迫,罔知所爲,分付各該掌及三道監司,預令整齊以待,且慶尙·全南呈才人,則道路遼遠,移文推捉之際,恐未及期,撥馬急速下送,何如?傳曰,允。
又啓曰,黃海監司,方以四勅使迎候事,留待於黃州,勅使回還時,其勢難及於金川之意,使譯官言于大通官,則曰,事勢如此,則令兵使代行無妨云,依此知會本道之意,敢啓。傳曰,知道。
又啓曰,卽接義州府尹馳啓,則勅使兩員,本月初三日,自北京起馬牌文已到云。兩勅留館,四勅至境,二勅又將出來,公私赤立,百物已乏,中外阻飢之民,決難支保,思之若剜心肉,凡接待之事,令各該掌預爲料理擧行,何如?傳曰,知道。
又啓曰,今日別茶啖,依例排入之意,敢啓。傳曰,知道。
又啓曰,勅使發行前一日,例有上馬宴之擧,而今雖不設宴禮,自上館內擧動之擧,言于勅使,不無前例,令政院考例稟處,何如?傳曰,允。
又啓曰,李㗡石前授資級,微探後可以詳知,而今已夜深,勢難通問,待明發探知之意,敢啓。傳曰,知道。
兵曹啓曰,以備邊司啓辭,李㗡石除職事,命下矣。依韓巨源例,知中樞下批乎?彼旣以職秩高下爲言云,敢啓。傳曰,令都監微探其前授資級後處置,可也。
又啓曰,勅使明日發行,軍令初吹則未明,二吹則平明辰初,三吹書出之意,敢啓。傳曰,知道。以上迎接廳謄錄
迎接都監草記。答曰,依啓。不緊傳語勿爲傳致,以除軍兵奔走之弊。
院啓。答曰,廟堂之下,兩西站上,各別救急事等字,添書,可也。
迎接都監草記。答曰,彼旣欲之,則自我似難取舍,而但巨源,以其有報喜之功,此人則似無其名如何?令廟堂議處。
戶曹草記。答曰,言念民事,不勝慘惻,食不下咽矣。落本之數,趁卽給之,可也。
珍陽君啓辭。答曰,知道。坡州牧使李聖淵,推考。
禮曹草記。答曰,雖依此爲之,姑勿分付,待諸使畢還後,始乃知委,可也。
備邊司草記。答曰,依啓。此似泛然,監司所請南草,何以爲之耶?趁卽處置,可也。
戶曹草記。答曰,卒然求覓,只是一柄之意,措辭給送,似爲無妨矣。
備邊司粘目。答曰,依允。問禮官亦令留待,勿爲別差下送,宜當。
常平廳粘目。答曰,本廳則在京貿用,亦似容易,更加一千匣下送爲旀,國計民力,已到此地頭,如有願納之人,則依前許捧,似爲便當。以下內下記草
藥房啓曰,昨夜冒雨行禮,伏未審玉體何如?哀疚罔極之至,雖未覺目前之受傷,而小小外襲之患,誠不可不慮,臣等不勝煎悶之至,敢來問安。答曰,僅得無事。
慈殿·中殿,藥房問安。答曰,知道。
平安監司書目,安州閭民三十餘家,燒燼事。又書目,兩勅本月初三日,起馬,又爲出來事。
政院啓曰,明日勅使出去時,都承旨,今夕例爲弘濟院出去矣。都承旨尹順之,身病上疏,以連日齋戒,今方留院,此上疏捧入乎?還出給牌招乎?敢稟。傳曰,病勢不至大端,則還出給牌招,可也。以上朝報
上在昌德宮。停常參·經筵。
未時,日暈。五更,月暈。
慕華館,勅使餞宴,擧動。
迎接都監啓曰,卽接遠接使李時昉等狀啓,則四勅之行,已到鳳城,而京外宴享及儺禮等事,竝令設行云。凶年事勢,尤極悶迫,罔知所爲,分付各該掌及三道監司,預令整齋以待。且慶尙·全南呈才人等,則道路遙遠,移文推捉之際,恐未及期,發馬急速下送,何如?傳曰,允。
備邊司啓曰,右議政臣興一,兼差皇帝親政,皇太后攝王祔廟等,陳賀謝恩使,今月晦日拜表事,已爲啓下定奪矣。四勅與二勅,今又出來,亦當有謝恩之擧,若兼四起而行,則可除夫馬等種種之弊,事甚便當。但皇帝親政,彼中謂之天下大慶,而陳賀之擧,若致後時,或不無日後之慮,處置得宜,實爲難便。四起兼行當否,先問于鄭勅使,急速馳啓後,稟處之意,以撥上移文儐臣處,何如?答曰,依啓。使之從便探問,俾無生梗之患,可也。
又啓曰,本月十七日,同副承旨閔應協,榻前陳啓,西路各站救急事,本司以加出管餉之穀分賑,而令常平廳某條還償之意,回啓,則傳曰,依啓。此似泛然,監司所請南草,何以爲之耶?趁卽處置,可也事,傳敎矣。啓辭措語,辭未達意,致勤聖敎,不勝惶恐,南草啓請狀啓,直下于常平廳,故自本廳,已爲覆啓矣。管餉穀物,近來用下之數頗多,似難優數捐給,米一千石,又爲除出,分給各站,以救目前之急,則常平廳自當有推移還償之路,此則姑待本廳主管堂上李時昉入來,區畫,稟處之意,敢啓。答曰,依啓。
又啓曰,以迎接都監啓辭,李㗡石到沙峴,別招譯官朴庚生·皮義休·朴尙直等,言之曰,今行所幹,乃攝王夫妻,皇帝母追崇,兩件事也。當有別禮單,故來時,皇帝分付曰,別禮單,則一分汝等用之,二分自公家處之云,而留館之時,終無黑白。且上來時,到金川站,詳聞前日有別禮單,故勅使頻問此事,臨行亦爲言之,雖無通于都監之言,吾旣有聞,不可不傳,從速回報,以爲到彼問答之地,卽爲上馬前去云,速令廟堂,稟處,何如?傳曰,允事,命下矣。大通官旣以勅使之意,援例發言,今若不許,不無日後執言生梗之端,其勢似難終始防塞,然前後勅使之行,如非大段喜慶,本無別贈之規,纔還勅使,乃皇帝親政大慶,又有本國赦宥之擧,故特有所贈。且皇帝,實有公私分用之言,則留館之日,所當明言求索,而終無一言,行到沙峴,非但始爲發口,勅使則別無直通都監之言云,以此推之,此言似出於得聞前行之有得而發也。此路一開,遂爲規例,則前頭之弊,有難勝言,令儐臣,以此事旣無前規,又有彼此難便之嫌,不可輕易依副之意,善爲措辭,乘便開說,詳探其意,急速馳啓後,稟處,宜當。以此急急行移,何如?答曰,依啓。此路不可開,使之牢塞,可也。以上備局謄錄
迎接都監〈書〉啓曰,先送譯官朴庚生於沙峴越邊底,以待大通官之過去,則㗡石,下馬而立,庚生曰,今番之來,非但有圖減一路茶啖,又減發賣物種,例贈之外,亦無一物所求。且往來十餘年,情義最厚,故他無酬之事,自上特爲除職,招授知事,而官敎煩於耳目,追送于宿處云,則李㗡石曰,別無可賞之功,而國恩至於此極,感銘之外,更無所達云,故官敎則送于宿處,乘昏傳給之意,敢啓。傳曰,知道。
又啓曰,李㗡石前資僉知,而今超知事,故官敎姑爲留置,何以爲之?敢稟。傳曰,知道。
又啓曰,勅使,卽刻館所離發之意,敢啓。傳曰,知道。
十八日郊外親臨敎是時,承旨,以口傳大通官李㗡石超三資除授之意,自都監措辭言之。以上迎接廳謄錄
御營廳粘目。答曰,外方之人,公來有弊,令本道査處。
刑曹粘目,私奴成一,投入勅使作弊,故境上梟示事。答曰,似無刑推可問之事,依監司啓聞,處置,宜當。
備邊司草記。答曰,依啓。使之從便探問,俾無生梗之患,可也。
前領議政李景奭上疏。答曰,省疏具悉。曩者邦運艱危,事屬不測,日夜焦慮,默禱于天,幸賴先王垂祐之靈,以爲今日,寡昧之喜幸,固已難量,其爲國家之福,可勝言哉?卿宜善攝調養,以慰予懷。
領議政李景奭上疏。答曰,省疏具悉。政院之不察,實涉駭異,當該承旨,當令推考。
前副護軍趙絅上疏。答曰,省疏具悉。曩事不測,只自焦慮,賴先王默祐之靈,以有今日,予之喜幸,固難盡言,而其爲國家之幸,可勝道哉?所陳事,竝令該曹着實擧行。
陽城幼學李曄上疏。答曰,省疏具悉。所進御筆,欽玩不已,深嘉爾愛君之忠矣。
傳曰,此人之誠,極爲可嘉,令該曹,六品職除授。李曄事
備邊司草記。答曰,依啓。此路不可開,使之牢塞,可也。
兵曹草記。答曰,依啓。依林友聞例論賞。以上內下記草
義州府尹書目,四勅十六日,當爲越江事。
大駕,詣慕華館後,藥房·政院·玉堂問安。答曰,知道。
傳曰,捧上言。
還宮後,藥房·政院·玉堂·二品以上·六曹問安。答曰,知道。
刑曹判書尹履之初度呈辭。入啓。給由。已上朝報
上在昌德宮。停常參·經筵。
卯時,有氣。辰時巳時,日暈,太白見於未地。夜五更,月暈。
兵曹啓曰,以備邊司啓辭云云事,傳敎矣。鄭秀民納馬二匹,所當依備局啓辭,分給兩西,而西路諸驛中,延署最爲殘敗,決無支撑之勢,此馬二匹,竝給延署,似爲便當。至於論賞事,則係干恩命,自下不敢擅便,上裁,何如?傳曰,依林友聞例論賞。以上備局謄錄
傳曰,今下弓矢,羅暖萬戶韓之尙處,給送。
藥房問安啓辭。答曰,僅得無事。
藥房再啓,慈殿議藥事。答曰,依啓。
藥房三啓,慈殿入診事。答曰,依啓。
藥房四啓,慈殿進上藥劑入事。答曰,依啓。
吏曹粘目。答曰,勿爲泛然,趁卽擬望爲乎矣,韓翼文乙良置,勿拘常規,各別收用。已上內下記草
遠接使書目,四勅,十六日,越江事。
藥房啓曰,纔經親祭,昨又郊外擧動,伏未審夜來,玉體何如?臣等不勝憂悶,敢此問安。批答見上
伴送使書目,安州判官李郊罪狀,朝廷處置事。
藥房再啓曰,慈殿進御前劑入開迷湯十貼,以日計之,則昨日當爲畢進御矣,慈候雖已平復,藥則似當連進。今日與諸醫更議以定,而柳復聖·朴頵,以不離看病事,方在益平尉家,議藥時,使之暫來,同參,何如?答曰,依啓。
兵曹啓曰,今此武科庭試初試,來三月初六日擇日啓下,而前頭四勅臨迫,二勅繼至,初試設行,令日官改擇日擧行,何如?傳曰,允。
陽城幼學李曄上疏。大槪,臣之先祖,以成廟大王潛邸時師傅,其時受賜御筆,進上事。入啓。批答見上
傳曰,明日晝講爲之。
藥房三啓曰,伏聞下醫官之敎,慈候數日來,寢膳不如前,且有煩熱之候,而去夜則寢睡,尤未平穩,不勝驚慮。必須先使女醫入診,詳知脈候,然後方可議藥,敢啓。
四啓曰,卽令女醫入診慈殿脈候,則右關虛弱,餘脈皆數云,與諸醫相議,則皆言熱候未祛而然。曾用加減溫膽湯,自今日連進十貼,以治痰熱,宜當云。此藥五貼,爲先劑入之意,敢啓。批答見上已上朝報
上在昌德宮。停常參,只晝講。
卯時至酉時,日暈。夜二更流星,出亢星下,入東方天際,狀如拳,尾長二三尺許。四更至五更,月暈。
晝講。入侍,特進官申翊全,同知事趙錫胤,參贊官李一相,侍讀官蔡忠元,檢討官張次周,兼春秋吳斗寅,假注書安命老,記事官李端相。講書傳禹貢,自導淮,止我之所行也。
備邊司啓曰,伏見洪淸監司金汝鈺狀啓,許多辭說,皆是欲遵舊令尹之政,臣金堉箚中所陳,不必更問於本道如此也。當初變亂之時,過於劻勷,張皇馳啓,只言其便,不念後弊,啓下依允,自是循例之事,而謂之事在先朝,使人箝口不得開說,此臣所痛恨者也。藩臬之臣,以爲廟謨難於歸一,斷自聖算,分付廟堂,以爲奉行之地,則臣等不敢容喙於其間,不得回啓之意,敢啓。答曰,此言其在藩臣之道,殊涉未妥,金汝鈺推考,本司趁卽回啓,可也。且前日統營添防革罷事,領中樞府事處,亦爲收議以啓。
又啓曰,以忠原縣監李袗上疏,回啓判下之敎,極其嚴峻。臣等依其本疏,隨事回啓,而聖敎至此,不勝惶恐,敢啓。答曰,知道。
又啓曰,四勅館伴,禮曹判書李基祚,已爲啓下,而二勅連次出來,館伴及提調以下,竝令仍察其任,何如?答曰,允。已上備局謄錄
義禁府啓曰,以刑曹粘目,旌義縣安緝拿來處置事,命下矣。卽當發遣羅將,而船格整齊渡海之際,非但多有弊端,當此窮春,一路夫馬定給之弊,亦不可不念,稍待安緝出來之期,發遣拿〈來〉何如?傳曰,依啓。以上義禁府謄錄
迎接都監啓曰,四勅時應行事目,依例磨鍊以入之意,敢啓。傳曰,知道。
又啓目,平安監司狀啓據,今此四勅到境之後,動樂設宴,一如常時是如爲白臥乎所,以常時規例言之,則入京後,上下馬翼日宴等,似當自上親行敎是白在果,目今聖上,方在憂服中,決不可參宴。依近例只行茶禮,令宰臣代行宴禮事,善爲措辭開諭,期於得請,急速馳啓之意,遠接使處,回移,何如?傳曰,允。
又啓曰,今此四勅之行,當有設行儺禮之擧,次知郞廳,必以諳鍊之人差出,可免生事之患,而副司直安鈸,前來勅使時,旣差本任,始役之後,因勅使之言,卽爲停罷矣。今若替付新手,事多難便,仍以安鈸差定察任,事目則依前啓下,施行,何如?傳曰,允。
又啓曰,一番勅使時,燒木所用,多至十餘萬斤,自前取用於司宰監,而今則本監所儲,已盡無餘,故前後勅使時及常時所用,許多不足之數,自該曹給價貿用,厥米已至三百餘石,其勢難支。取考各年勅使時謄錄,則令新番到防軍,沒數一日付役,採取雜木,每人各收三十斤,以爲補用,已成近例矣,本月二十五日,適値上番軍士逢點之期,依前例一日使用,何如?傳曰,允。
又啓曰,應辦色郞廳,戶曹正郞李英發,本以多病人,逢差本任,三度勅使時,奔走策應,其苦倍他,因添疾患,根力漸盡,勢難支堪,其代以本曹佐郞閔燾換差,察任,何如?傳曰,允。
又啓曰,追來二勅時,儺禮宴享,設行與否,預爲定奪處之,宜當,越江卽時,措辭探問,急速馳啓之意,當該遠接使處,行會,何如?傳曰,允。
又啓曰,三度勅使,方在我境,監兵都事,盡出隨行,而二勅又爲越江,則他無推移迎護之員,道臣馳啓定奪,實出於預通之地是白在果,自此亦無別樣指揮之事,下去兩行勅使,到灣之期,若與在後兩勅行相値,則兵使都事中,自當隨來,而或有相違之患,則如此不得已事勢,通于迎候,待候無妨。以此回移,何如?傳曰,允。
又啓曰,觀此四勅使遠接使狀啓及路程記,則勅使開月初二日,當爲入京,應行諸事,預先整齋待候之意,分付各掌,何如?傳曰,允。以上迎接廳謄錄
藥房問安啓辭。答曰,知道。慈候不至於大段,勿爲逐日問安。
傳曰,頃者誕日方物,該曹啓請封進矣,近聞客使又爲出來,況復設其曾所廢者云,哀哉,孑遺民生,擧將不保矣。興言及此,氣欲絶而心如剜,寧忍以予之故,重困民力哉?其令該曹,勿爲分付外方。
備邊司草記。答曰,此言其在藩臣之道,殊涉未妥。金汝鈺推考,本司趁卽回啓,可也。且前日添防革罷事,領中樞府事處,亦爲收議以啓。
永川前參奉朴敬立上疏。答曰,省疏具悉。深嘉爾身在草野,愛君不忘之誠。條陳事,當令廟堂採用焉。
常平廳草記,江華留守李時楳事。答曰,依啓。本廳雖是江都,亦非等閑之地,勿爲改差。
兵曹草記,鄭秀民納馬事。答曰,所納之數頗多,今姑破格,陞堂上。
刑曹粘目。答曰,依啓。白晝衆目,難掩極惡之事,便生發明之計,其所爲與捕盜廳,霄壤懸殊,本曹從前玩愒國法,刑獄有同兒戲,使凶惡之輩,輕示無忌至此,不但事甚痛駭,亦不爲卿曹之羞辱乎?少修職任,以振頹綱,庶使凶徒惡少,畏法縮懼,宜當。
黃海監司李曼上疏。答曰,省卿疏章。悲絶抱冤之情戚矣,寧不動心哉?其時之事,予非不知,而只勝不獲已也。許多辭說,何須云云?且今日之除拜,非有他意,西路蕩殘,委任實難,故欲用卿才耳。煩卿暫勞,救我幾死之民,年非衰老,氣力且强,何憂乎疾病?須念國事,速往欽哉?
府啓,全羅水使閔寅亮事。答曰,似不近理,更加詳聞而處之。已上內下記草
藥房啓曰,伏未審夜間,聖候何如,慈候亦復何如?昨日劑入加減溫膳湯,進御後,寢睡微熱,時無收效耶?臣等不勝憂悶,敢來問安。批答見上
慈殿·中殿·藥房問安。答曰,知道。
刑曹判書尹履之再度呈辭。入啓。加給由。
伴送使書目,勅使十九日,開城府止宿事。
傳曰,明日,晝講爲之。
左副承旨南老星上疏。大槪,母病危劇,決難供職,乞遞臣本職及兼帶纂修春秋,俾得專意看救事。入啓。答曰,遞差。
伴送使李厚源書目,本職照例處置事。以上朝報
上在昌德宮。停常參,只晝講。
卯時,日暈。
晝講。入侍,知事李基祚,特進官許積,參贊官閔應協,侍讀官蔡忠元,檢討官李天基,兼春秋吳斗寅,假注書金宇亨,記事官李端相。講書傳禹貢,自五百里甸服,止分綏服五百里而爲二等也。
備邊司啓曰,以本司草記答曰,前日統營添防革罷事,領中樞府事處,亦爲收議以啓事,命下矣。問于領中樞府事李敬輿,則以爲臣曹添兩南監司,稍知舟師利病,沿海形勢,民情便否,至於丙戌以後,三年謫居海中,益聞其所不聞,湖南民力之日困,軍情之日殆,別堡之日弊,將至不可救之地者,唯添防一事,什居六七。不但臣常慨歎,南中有識者亦多言者,而遠外民瘼,得徹於紸纊之下不易,雖或陳達,不能盡其實情,或爲異論所沮,尙今不行,當此國事民力已竭,雖於不得已之事,浚骨剜肉,有不可計,而如此無小補於禦暴,有大害於民生,徒爲統營廝養之役,下人侵漁之地,任用全南一道之民,計無失於此者,戊己賊纔回棹,旋罷下海之役,朝廷豈忽於懲創之計哉?特念民生之倒懸,有此纓冠之救也。柳琳之欲爲復設於四十年之後,其意爲公乎,爲私乎?臣不敢知也。臣頃叨鼎席,因筵臣曾莅南臬者,榻前啓辭,費辭回啓,旣爲請罷,又於登對,更申其說,不啻縷縷,辭未達意,終未格天,臣非不知更爲力爭,而如此利病之較然者,聖上視遠之明,必有洞燭之日,泯默以待時矣。不圖身退之餘,有此特問之擧,臣誠感激,不敢以語默常道自居,不避煩猥,畢露危悃,唯在聖上,俯察前日回啓,兼採榻前瞽說,進退之如何耳。伏惟上裁。答曰,知道。後日引對時,定奪,可也。
戶曹粘目,前判書趙絅上疏,回啓。傳曰,平安道二萬石,沒數白給事,備局啓下公事,覓入。
引見時,榻前所啓,長淵吏民,以勅行將爲潰散之際,品官校生等,自願擔當支供,無事經過,其處人心,極爲可嘉,而將來勅行,勢難支應,其邑內奴婢等,若使之分勞助役,則極以爲幸云矣。上曰,列邑內奴婢等,如循例之時,則旣有舊規,不可使喚,若當如此不得已之時,則不可不分勞助役,此意言于備局,行關兩道。
軍器寺官員,以都提調意啓曰,經亂之後,官制之約,各司官員,太半減省,而獨於本寺,不爲減省者,所重武庫,意非偶然,故官員十一人,各掌軍器,各有庫間,亦各有任使,守直下人皆是雇立,則本寺貢物,作米一千石,不獨爲軍器之造作,而許多員役,皆仰食於作米矣。往在乙酉年,失稔太甚,畿內飢饉,常平廳,出破東補西之計,移用本寺作米一千石,本寺赤立,計無所出,不得已任使守直之責,及於貢物下人,則貢物下人,不勝其苦,至有結項致死者,其亦慘矣。上年凶歉,亦如乙酉,庚寅條貢物作米,又將移送於常平廳,則非但許多員役,勢必潰散,害及於貢物下人,又有年例藏氷之役,頭目外辦之役,種種縻費,何可盡陳?各樣軍器,雖曰停役,煮焰之役,不爲停罷,吐木輸運,時方董役,則匠人役軍,其數亦多。此等物力,自前只靠於貢物作米,非如他衙門,或有屯田奉入,可能推移裕餘者也。且兩湖貢物作米,例於翌年春上納,故己丑條作米,上年春所捧者,當盡於今春,則自四月以後,各貢物力,出處無路,已極竭悶何?況今年勅行,冠蓋相望,上自勅使,下至頭目,求請軍器,罔有紀極,少或遲然,呵責隨至,前頭勅役,又不知幾番,各邑工匠,不可須臾離也,而待候都監者,有不可限以日月,則勅使時求請之役,何異於各樣軍器之造作乎?此等軍匠員役雇立之價,皆出於作米,雖千石,尙患不足,而移送於他衙門,徒守空器,束手無策,將何以支用乎?然軍匠員役雇立之價,有不暇論,而將來勅使時求請之責,何可不爲之慮乎?以此言之,則常平廳經費之憂,恐不如本寺之急也。若以常平廳移送之米,不可更改,則今聞江華府軍餉米五萬餘石,還上分給,各等收捧,每年耗米五千餘石矣。此則會外耗米本府日用之物,通一年費用之餘,二三千石,恒爲留庫,以待不時之需,故遇歲飢荒,則或千石或八百餘石,自廟堂啓請,賑貸於畿邑,待秋還報,已成近例矣。今亦依此賑貸之例,本府耗米一千石,移用於本寺,以爲一年之計,待明春辛卯條作米,載船上來時,卸下於江華府,準數還報,則本寺無物力難繼之患,江都有新米換捧之利,彼此兩便,似無損害,江華府耗米一千石,趁速貸用,以救目前之急,何如?傳曰,依啓。以上備局謄錄
迎接都監啓曰,軍色郞廳尹愷,本以多病之人,察任旣久,僅僅支過矣,今則重得寒疾,咳喘極盛,不能供職,本任檢飾館內諸事,且看內外禁亂,及夫馬責立等事,其苦倍他,決非帶病之人所堪。尹塏改差,其代兵曹正郞洪鐩差出,察任,何如?傳曰,允。
又啓曰,勅使時,各色所用磁器破毁者,己丑年則入啓換改,而厥後勅使,相屬不絶,歲月亦已久矣,一一點看,破傷物頗多,故別單書啓,依前例,令司饔院準數移給,似當。且內資寺,宴享所用不足磁器等,亦依前例,又爲開錄,準此數取用後,還送,何如?傳曰,允。以上迎接廳謄錄
吏曹啓曰,承旨有闕,政事,取稟。
傳〈曰〉前參議尹絳,郡守韓必厚,縣監金廷,縣令林葵,縣監柳椐,察訪李河,主簿金汝亮,博士都擧元,學正申澣,典籍元汲,學祿尹先哲,都事李尙元·李溶,博士南龍翼,正字元萬石,察訪韓泰一,舍人鄭知和·洪命夏,牧使徐祥履·鄭好仁,郡守姜悅,校檢申琥,著作金克欽,奉事辛得榮,待敎申最,校理洪處大,縣監張歸漢,主簿朴頵等,敍用。郡守白賢民,府尹辛啓榮,牧使李等,降資還授,守門將吳時悅,司直嚴鼎耉,敍用。護軍申景執,奉敎趙龜錫等,職牒還給事,下吏·兵曹。
傳曰,明日晝講爲之。
遠接使書目,四勅十八日,良策止宿事。
謝恩,全南兵使具仁墍。
府啓,全南左水使閔寅亮,爲人狂悖,酗酒酷刑,曾爲守令,到處見敗,及授本職,公議激憤,臺參重發,未蒙恩兪,渠乃益肆縱恣,略不悛改,到營之後,專事崇飮,日夜沈酒,抛棄軍政,醉必濫刑,刑則殺人,以微細之事,俯縣盧姓人,重棍卽斃。且以一大船,滿載米布,使之貿貨,雖未知用於何處,而發船之時,怒一船人,沈海而殺之,此外乘醉重杖,品官致斃者數人,而小民與下吏,則不可勝記,怒毒徹天,如在水火,管下管屬,莫保朝夕。如此之人,決不可仍畀閫帥之任,而濫刑殺人之罪,尤不可置而不問,全南左水使閔寅亮,請命拿鞫定罪。答曰,似不近理,更加詳問而處之。
晝講時,左承旨李一相所啓,頃者幼學李曄,以封進成廟御筆,至有六品除授之命,聖上追遠之誠,凡在臣隣,固當欽歎之不暇,但爵賞最重,而不知李曄爲人之如何,直授六品,似涉過中,未知何如?上曰,以幼學,超躐六品職,誠似過中,而旣有六品除授之命,則亦不可全然不施,卽令該曹除授初授職,可也。以上朝報
上在昌德宮。停常參,只晝講。
晝講。入侍,特進官呂爾徵,同知事申濡,參贊官李一相,侍讀官李海昌,檢討官李天基,兼春秋吳斗寅,假注書安命老,記事官李端相。講書傳禹貢,自五百里要服,止故圭以玄云云
備邊司啓曰,今見伴送使李厚源狀啓,則彼雖減去餞慰使,不可無問慰之擧,平壤以西,迎慰使一人,稱以問安使,似不可已云。餞慰旣減,則一番問候於中路,情禮當然。依狀啓平壤以西,迎慰使一人,稱以問安使,勅使所到處,爲傳勞問之意,而一路除弊之擧,兼爲措辭稱謝,實合事宜,安定迎慰使處,急急行會,飛通,何如?答曰,中路問安使朴啓榮處,前已分付云,不必疊行,今姑置之。以上備局謄錄
晝講時,侍讀官李海昌,榻前所啓,臣以爲,濟州爲邑,在禹貢,則爲要荒之地也。臣聞旌義縣監安緝,欲殺牧使,至於拔劍於衆坐之中,其劍旣已上送,則凡在聽聞,莫不驚駭,而乃以夫馬些少之弊,至令待越海後拿來,豈可使如此莫重罪人,晏然出來乎?且若不差送王府羅將,依法拿來,則安得以警動懲懼於絶島人民聞見之處,而朝廷體統之重乎?臣意如是,敢此陳達。上曰,此言頗有所見,亦有遠慮。此意言于該曹,急急發送羅將,及其未出來前,拿來義禁府。
義禁府啓曰,因筵臣啓辭,前旌義縣監安緝,未出來前,急送羅將拿來事,命下矣,當刻發遣羅將之意,敢啓。答曰,知道。以上義禁府謄錄
兵曹參判許積上疏。答曰,本職及備局堂上,依願遞改。
藥房問安啓辭。答曰,知道。慈候微熱減歇,進膳亦如常矣。
順天府使任善伯上疏。答曰,省疏具悉。憂國愛民之誠,欲盡分憂之志,莫非切實,可謂至矣,深用嘉尙,再三觀覽不已也。條陳事,當令廟堂商議採用焉。
刑曹粘目,南得樞繼母贖身事。答曰,此非自朝家入送侍女之比,有難免賤是㢱,以婢訟主,亦甚未妥,體理安徐。
備邊司草記。答曰,中路問安使朴啓榮處,前已分付云,不必疊行,今姑置之。
府啓,閔寅亮事。答曰,人雖悖惡,幾至於此哉?詳愼聞見處之。
戶曹粘目,長陵火粟內田畓事。答曰,旣入於陵寢重地,不可失信,節兺,依願折給,後勿爲例。
備邊司粘目。答曰,事雖如此,此非無事之時,徐觀處置,宜當。
戶曹粘目。答曰,事極猥濫是在果,治罪安徐。
刑曹粘目。答曰,依允。處置後,啓聞,宜當。
刑曹粘目。答曰,依允。張玄洛乙良置,分揀。以上內下記草
藥房啓曰,夜來陰雨,伏未審玉體何如?慈候寢睡·服膳亦如何?微熱之候,今已見減否,臣等不勝煎憂,敢來問安。批答見上
慈殿·藥房問安。答曰,知道。
兵曹參判許積上疏。大槪,眩症猝發,症勢甚重,陳情乞遞本職及兼帶事。入啓。批答見上
伴送使書目,勅使十九日,定州止宿事。
兵曹啓曰,今此庭試武科初試,令日官更爲推擇,則來三月十七日爲吉云,依此擧行,何如?傳曰,允。
遠接使書目,四勅十九日,林畔止宿事。
謝恩,兵曹參判申濡。
刑曹判書尹履之三度呈辭。加給由。
政院啓曰,臣等於昨日,今聞左副承旨臣安獻徵家,有可疑之疾,至有家屬移避之擧矣。卽者,以此上疏到院,此非他病之比,不敢捧入,而當此勅行迫頭,院中多事之日,似當有處置,敢稟。傳曰,遞差。
府啓,全南左水使閔寅亮,爲人狂悖,酗酒酷刑,曾爲守令,到處見敗,及授本職,公議激憤,臺參重發,未蒙允兪,渠乃益肆縱恣,略不悛改,到營之後,專事崇飮,日夜沈緬,抛棄軍政,醉必濫刑,刑則殺人,以微細之事,興陽盧姓人,重棍卽斃。且以一大船,滿載米布,貿得銀貨,雖未知用於何處,而發船之時,怒一船人,沈海而殺之,臣等風聞,實非泛然,而聖批,以似不近理爲敎,臣等請更陳其詳。又因其族人所囑,直發營下軍牢,捉致近境女人,結縛於戰船,酷加炮烙之刑,刑之慘刻,乃至於此。海島松禁,雖曰句管,而至於陸地所犯,勿論遠近,輒加刑杖,品官致斃者數人,而小民則尤多。其他列邑鄕所下吏,或以鋪陳不整,或以酒味酸薄,乘醉重杖者,在在皆然,怨毒徹天,如在水火,管下所屬,莫保朝夕。此人所爲,自常情視之,果不近理,而多行悖理之事,彰露如此,臣等之請,不容但已,濫刑殺人之罪,不可置而不問,全南左水使閔寅亮,請命拿鞫定罪。答曰,人雖悖惡,豈至於此哉?詳愼聞見處之。
吏曹啓曰,承旨有闕,政事,取稟。傳曰,明日爲之。以上朝報
上在昌德宮。停常參·經筵。
傳曰,大臣及備局堂上·大司憲·弘文館入直上番,引見。
備邊司啓曰,以戶曹啓辭,今二月二十一日,引見時所啓,聞開城府民力已竭矣,而責應無節,一番勅行,一戶之役,至出二十銀子云,豈有如此之民役乎?己往則雖得艱過,而前頭勅行,勢難支保,臣聞留守之言,則頃纔陳啓,請出貸米數千石,以救目前之急,而自朝廷許與不許,今方苦待云,此則待秋還償,非如白給之比,似當速許,俾蒙一分之惠耳。上曰,當令該曹議而處之事,傳敎矣。啓辭中所謂請出貸米數千石,以救目前之急,而自朝廷許與不許,今方苦待云者,未知其由。臣曹與備局留守狀啓,啓下之事,但發倉救飢,斷不可已,以畿甸各邑,海西近官,時無現在穀納,江都所儲,其數頗優,除出千數之米,分給舊都齊民,待秋還捧,事勢便當,而係于軍餉,該曹不敢擅便,令廟堂相議,稟處,何如?傳曰,允事,命下矣。江都穀物,例有傍邑換色之規,則本府與松都,相距只隔一帶水,糶糴往來,亦甚便易,江都米一千石,依他還上例題給,使之待秋還償,何如?答曰,依啓。
今日引見時,上曰,統營添防事,頃見備局啓辭,已知群議,而事係重大,故欲爲更議耳,領相之意如何?領議政金堉曰,頃見領府事李敬輿之收議,極爲切當矣。臣亦以爲,以左水營等處之軍,添防於統營,旣非得宜,而其弊則大矣,斷然罷之,似當矣。上曰,群議如此,則今後罷之。領相金堉曰,頃見平安監司狀啓中,欲罷安州判官,而兵使似難行支待等事,判官決難罷之矣。上曰,判官之外,又有虞候云,此則似是剩官矣。領相曰,虞候支供,其弊不些云,此實無益而有害,似當革罷矣。上曰,詳量利病,罷其一官,可也。領相曰,判官決難罷之,虞候革罷,何如?上曰,依爲之。以上備局謄錄
義禁府啓曰,受刑罪人李廷顯,因其病重,不得刑推之意,曾已啓稟矣,廷顯尙未差歇,且吳必承,又得傷寒,病勢頗重,待其兩人差病,刑推之意,敢啓。傳曰,知道。以上義禁府謄錄
迎接都監啓曰,卽接遠接使李時昉等狀啓,則鄭使,慮其安州之力薄,移送定州宴享床排等物,以補其窘急云。此事,實出於爲我周旋之地,朝廷致謝之意,令儐臣,乘便措辭言及,似當。以此知會,何如?傳曰,允。以上迎接廳謄錄
副護軍申翊全上疏。答曰,省疏具悉。卿才實合此任,勿辭察職。
議政府左議政李時白箚子。答曰,省疏具悉。卿其安心勿待罪。遣內醫看病。
江華留守李時楳上疏。答曰,省疏具悉。卿其勿辭,速往欽哉。
弘文館草記,副校理洪處大上來事。答曰,依啓。雖有舊規,此時西路乘馹,實涉未妥。
吏曹粘目。答曰,守令賢否,係百里民生之苦樂,苟其人也。雖因今年,可也。有干毫干涉之跡,無大段可觀之政,則置之椹質,在法當然,今姑因任,以觀來效。
掌隷院粘目。答曰,雖曰生伊等逃走,同生等納招是如爲良置,或不無威脅之端,使之文籍相考處置。以上內下記草
遠接使書目,四勅二十日,定州止宿事。
護軍申翊全上疏。大槪,乞遞實錄兼春秋之任,以重國史,以安微分事。入啓。批答見上
左議政李時白箚子。大槪,病勢甚重,不得進參於登對之列,惶恐待罪事。入啓。批答見上
榻前,大司憲所啓,全南左水使閔寅亮,爲人狂悖,當初本職除授時,已有物議,而到任之後,益事縱恣,酗酒酷刑,到處濫刑殺人,其爲罪狀,前啓中已盡論列,請命拿鞫定罪。上曰,人雖悖惡,豈至於此哉?卿等旣已連日陳啓,予非有持難之意,姑待數日後,更加詳聞而處之。
慶尙監司書目,河東縣監兪亨吉,本月十一日,身死事。
江華留守李時模上疏。大槪,積病危重,陳情乞遞事。入啓。批答見上以上朝報
上在昌德宮。停常參·經筵。
夜二更,艮方巽方,有氣如火光。
刑曹判書尹履之上疏。答曰,省疏具悉。浮論妄說,不必相較,勿爲控辭,須速出仕。
府啓,全羅水使閔寅亮拿鞫定罪事。答曰,依啓。
副護軍申翊全上疏。答曰,省疏具悉。已諭於前疏之批,卿其勿爲控辭,察任。
戶曹粘目。答曰,松都落分之數,雖不能一一應副,今番則獨當疊到之行,甚爲矜惻兺不喩,數亦不多爲置,題給,宜當。
禮曹草記。答曰,依啓。文敬通考則渠旣出私恩,貿納則不可無酬賞之道,令該院高品付祿,可也。
禮曹草記。答曰,知道。已送物件多寡,與此同耶?且此陵段,鷹子則非嫌其元物之薄略,而添送者也。當初東萊狀啓中,有賀使不受禮單者,無用於後日之意云,故應送之物外,別爲欲受之意,判付本曹處之矣。其時不爲詳審,雖有此矇矓之擧,本曹所爲,殊甚不察矣。以上內下記草
刑曹判書尹履之上疏。大槪,偏虛之症,日益甚重,無路供職,乞遞事。入啓。批答見上
遠接使書目,四勅,二十一日,嘉山止宿事。
弘文館啓曰,新除授副校理洪處大,時在黃海道白川郡,經筵入番事緊,請斯速乘馹上來事,下諭。答曰,依啓。雖有舊規,此時西路乘馹,實涉未妥矣。
傳曰,明日晝講爲之。
護軍申翊全上疏。大槪,冒萬死再伸前懇,乞遞實錄兼春秋之任,以重史事,以安微分事。入啓。批答見上
府啓。措語見上,批答見上以上朝報
上在昌德宮。停常參,只晝講。
夜一更,流星出左角星上,入密雲中,狀如鉢,尾長五六尺許。
晝講入侍,知事吳竣,特進官崔惠吉,參贊官吳挺一,侍讀官蔡忠元,檢討官尹鏶,兼春秋吳斗寅,假注書安命老,記事官李端相。講書傳甘誓,自甘地名,止豈爲過哉。
備邊司啓曰,以政院啓辭,勅使接見,說話未盡處,令廟堂講定事,傳曰,知道事,命下矣。政院所陳說話,旣以詳盡,似無所加,而但勅使接見,在於宣勅之後,則歲幣細布量減之事,亦當措辭致謝,此一款添入,何如?答曰,允。
又啓曰,國家禁令,順於民心然後,可行。若以一切之法,勒而驅策,則歸於騷屑,而終不能行,譬猶防川,因其勢而利導之,乃可塞其源,雖不嚴截,而禁在其中矣。我國本無遊貨,只以米布,隨處而用,米布,民之所以依身而糊口者也,一日不可無,而近來麤短之綿布,本無可用處,物價騰踊,商賈失業,故國家定爲禁制,自今年正月,定限勿用,而民間所儲,惟此而已,販賣市上,資於朝夕,劃一禁斷,則是絶民命也,任其所爲,則是法不行也。臣愚以爲,當斯凶歉之歲,賑救之政,不可緩也,已出之令,不可止也。若令該曹及常平廳,共出米三千石,增價而貿,則可得五萬餘疋,京中麤木餘者,無幾。除出元木,給價改織,秋以貿穀,則還充已散之米,永絶麤短之布,一擧而賑飢·祛弊·行令,三者備矣。若此而猶有犯禁者,繩以重律,斷不饒貸,令該廳爲事目啓下,曉諭中外,何如?答曰,此計甚善,在所不已,而但先問兩處,知其有裕,可以出賣,然後處之,可也。
今日晝講入侍,特進官崔惠吉,榻前所啓,今二十三日,備局堂上引見時,禮曹判書李基祚所啓,祔廟都監之禮,日期不遠,都監提調以下差出事,旣已蒙允矣。本曹判書林潭在京時,欲爲差出,而多事悤猝,未及爲之。都監事體重大,今則不待長官,而率易差出,事涉未妥,且無前例,議于廟堂,差出,何如?上曰,雖待判書之還,亦或未晩,則姑待之無妨,而等待卽還,事有窘急,則議于廟堂,差出,可也。
又啓曰,卽見遠接使李時昉,平安監司鄭維城,聯名狀啓,鄭使聞盧協爲迎慰,而發怒之,故朴啓榮代行其任云。問安承旨,急急差出,罔夜發送,俾及於中路,而朴啓榮,仍令留在迎慰後勅,事甚便當。以此事意,知委施行,何如?答曰,允。以上備局謄錄
義禁府啓曰,經亂以後,專爲除弊,雖二品之官,有拿命,則只遣書吏拿來,故去夜閔寅亮拿來事,泛然以發遣書吏,入啓矣。寅亮以閫帥,方在任所,事體與常例有別,發遣都事,何如?傳曰,依近例,姑勿發送。以上義禁府謄錄
政院啓曰,以行酒宰臣望單子,傳曰,行酒宰臣之廢之旣久,何如是書入耶事,傳敎矣。已往勅使之來去,皆廢迎餞宴,故行酒宰臣望單子,亦不爲書啓,而今此四勅之行,則各處迎慰宴,竝皆設行,故上下馬各宴,行酒宰臣,似不可權停,書單稟旨矣。傳曰,雖設宴之時,行酒宰臣,則廢之久矣。但今番,則徐待儐臣馳啓,押宴大臣,稟處,可也。
又啓曰,卽接儐臣李時昉,平安監司鄭維城等狀啓,則宴享饌物,還給仍用之事,誠爲多幸,留館時七度宴,亦依其所欲,姑令先備三度之用,更觀其勢爲之,似當。一邊分付各該司,一邊知會儐臣處,使首譯更通于鄭使,俾無臨時窘迫之患,何如?傳曰,允。
又啓曰,得接遠接使李時昉,平安監司鄭維城等狀啓,安州迎慰使李維達,老病太甚,難於趨蹌行禮,則前頭二勅之行,不無生事之慮,令政院參量稟處,何如?傳曰,允。以上迎接廳謄錄
兵曹草記,納驛馬事。答曰,旣有如是之誠,則當用厚賞,但不可無實也。所納之馬,一一看過,參酌輕重虛實,處之,可也。
吏曹粘目,譯官崔挺立事。答曰,年久無憑可考之事,如是控訴,殊甚猥濫,受理安徐。
吏曹粘目,年當八十加資事。答曰,旣如法典所載,則依願施行。
吏曹粘目,忠義李德英父,老職事。答曰,令本道査啓後,處置。
吏曹粘目,睦重善父思欽,老職事。答曰,旣行四品,與法典之義,不甚相遠,依願施行。
備邊司草記。答曰,此計甚善,在所不已,而但先問兩處,知其有裕,蓋以出賣然後,處置,可也。
禮曹草記。答曰,知道。兩件禮物,多寡不同云,多者,用於何處,寡者,用於何處耶?本啓。
備邊司粘目,禦營軍以下,各□復戶,勅使時出用事。答曰,依允。使之各別檢飭,俾無卒然偏苦重復之弊爲旀,如非不得已之時,則不必使喚,宜當。
備邊司草記。答曰,依允。供物防納之弊,誠爲痛駭爲置,如是嚴飭之後,如有現發者,則論以贓律,受授皆同爲旀,御營軍汰選之擧,戎政之所宜先,而非但事涉騷擾,亦涉非時,姑勿行會。
李基祚上疏。答曰,省疏具悉。其在謙讓之道,則固然,而莫重實錄,不可人人辭免,勿爲控辭,從速察任。
傳曰,此雖不關之事,此時或不無有煩之患,過近日後,從容可也,雖然亦不知全忘,亦可也。以上內下記草
遠接使書目,四勅,二十二日,安州止宿事。
傳曰,明日晝講爲之。
右副承旨蔡裕後上疏。大槪,臣本不合此任,且有叔侄坐次難便之勢,乞遞實錄兼春秋事。入啓。啓下該曹。
江華留守李時模上疏。大槪,更冒萬事,再陳情勢,乞賜遞改事。入啓。啓下該曹。
吏曹判書李基祚上疏。大槪,自昏臂病,纂修之任,決難承當,兼帶知春秋乞遞事。入啓。批答見上以上朝報
上在昌德宮。停常參,只晝講。
巳時,太白見於未地。
晝講入侍,特進官元斗杓,同知事趙錫胤,參贊官尹得說,侍讀官蔡忠元,檢討官張次周,假注書安命老,兼春秋吳斗寅,記事官李端相。講書傳胤政,自胤國名,止天紀者乎。以上備局謄錄
義禁府啓曰,勅使擧動時,本府都事九員內,都事申嵩耉在外未上京,各差備分定時,二員不足,假都事二員,勅使所館處,各門把守及勅使出入時,禁喧假都事竝七員,假書吏六人,令該曹各別擇出,俾無臨時窘迫之患,何如?傳曰,知道。以上禁府謄錄
迎接都監言啓曰,儺禮軒架,今當出入於南大門,而彼此高低,不可不預先見樣,故令當色郞廳尺量,則門高一尺不足云,臨時當爲堀去門臬之土,而事係都門,敢啓。傳曰,堀破都門之臬,殆非小事,減去軒架之尺,亦非大段,參量處之,俾無此弊,可也。以上迎接廳謄錄
迎接都監草記。答曰,掘破都門之臬,殆非小事,減去軒架之尺,亦非大端,參量處之,俾無此弊,可也。
兵曹粘目。答曰,相當賞典,前例詳考稟處。
兵曹粘目。答曰,戰功如是特異,則惕念擧行,宜當。
又粘目。答曰,以一體人,獨不受賞,則必有所以是置,殊涉紛紜,今姑置之。
兵曹草記。答曰,畿驛分給事,依啓。此人等本職,沒書啓。納馬人
兵曹草記,納馬事。答曰,依鄭秀民例論賞,而不可偏授一處,此則送于西路,可也。
吏曹參議趙壽益上疏。答曰,省疏具悉。爾才允合此任,勿爲控辭,從速察職。
禮曹草記。答曰,知道。此回謝禮單中,如虎皮·人蔘·硯面之屬,略加磨鍊,可也。以上內下記草
刑曹判書尹履之,身病出仕。
洪淸監司書目,結城呈,以大司諫金益熙上疏上送事。啓。答曰,只遞本職。
遠接使書目,四勅,二十三日,順安止宿事。
修撰鄭斗卿辭職上疏。入啓。答曰,遞差。
禮曹,庭試吉日,三月二十八日,放榜,四月初八日卯時,改擇日。啓。
吏曹啓曰,臺諫有闕,政事,取稟。
傳曰,政事,明日爲之。
吏曹參議趙壽益上疏。大槪,身病甚重,決難供職,加以忝叨匪分之任,不敢承當,本職及兼帶春秋,懇乞遞免事。入啓。批答見上
遠接使書目,四勅,二十四日,平壤止宿事。以上朝報
上在昌德宮。停常參,只晝講。
晝講入侍,特進官鄭良弼,同知事申濡,參贊官閔應協,侍讀官蔡忠元,檢討官張次周,假注書安命老,兼春秋吳斗寅,記事官李端相。講書傳胤征,自臨時羲和,止戒懼而用命也。
備邊司啓曰,李時楳才經方伯,歷試已多,而保障之任,實難其人,故相議備擬矣。今見疏辭,所患之疾,日漸沈痛云,當此國家多事之日,苟非實病,必不至於連章乞免。且江都瓜遞已久,前頭措劃,亦係關緊,李時楳依願改差,今日政差出,速令赴任,何如?答曰,允。
又啓曰,本司有司堂上許積改差,代以禮曹判書李基祚差下,察任,何如?答曰,允。
又啓曰,江華留守,二品中擬望之人絶乏,本司所薦者,安東府使宋時吉,忠淸監司金汝鈺,前府尹辛啓榮,此三人可合,而或在外任,或在罷散中,故不敢備擬,聖敎如此,不得已以此加望以入之意,敢啓。答曰,旣難其人,而前差之人,且涉厭避,勿遞仍送,可也。
又啓曰,籍田婢者斤禮,呈狀于本司,願納騎馬三匹,以補西路殘驛之用,以匹婦之力,有此爲國之誠,誠爲可嘉,依例酬賞,似不可已,令該曹受馬後,問其所願,啓稟處置,何如?答曰,依允。以上備局謄錄
迎接都監啓曰,軍色郞廳洪鐩,以實錄廳兼春秋,該廳入啓,請遞蒙允矣。其代以兵曹佐郞李震夏差出,使之察任,何如?傳曰,允。
實錄廳啓曰,二房郞廳洪鐩,以軍色郞廳,方在迎接都監,不察本廳之任,輕重有異,令都監無故他員中差出,洪鐩使之還察本廳之任,何如?傳曰,允。以上迎接廳謄錄
兵曹粘目。答曰,依他例施賞爲乎矣,徐孝男之不稟下批,殊甚駭異,當該堂上·郞廳推考。
傳曰,副護軍閔應亨,禮曹參判除授。
備邊司草記。答曰,旣難其人,而前差之人,且涉厭避,勿遞仍送,可也。江華留守事
備邊司粘目。答曰,本州累經匪人,將無以收拾云,其代令該曹各別擇送,以爲蘇殘之地爲旀,李郊乙良,拿鞫定罪。
兵曹粘目,外方分養太僕馬,移給各驛事,畿甸移轉牛隻,補用站上事。答曰,旣有他例,有難高低,依鄭秀民等施賞,而但所納邑劣馬,則自本曹,使之改備擇捧,可也。
院啓。答曰,啓辭甚善,當令廟堂酌處。
義禁府粘目。答曰,依允。李翼老段,罪犯通同出賊,決難輕議是㢱,朴希閔乙良,放釋。
忠勳府粘目。答曰,雖云給價載來,其間必多弊端,故本官亦生謀免之計是置,本府段置,惕念此意,務祛弊端,嚴飭下輩,宜當爲㢱,金汝鈺段置,張皇待罪之狀,跡涉凌駕,虧失體面,推考。
義禁府啓目。答曰,依允。鄭承齊段置,輕議未妥。以上內下記草
遠接使書目,四勅,二十五日,中和止宿事。
傳曰,下直守令引見。以上朝報
上在昌德宮。停常參·經筵。
備邊司啓曰,傳曰,朝者遠接使狀啓中,代行京官,宴禮一款定奪事,馳稟,而何至今不爲回啓耶?本院催促,可也事,傳敎矣。京官下送,勢所未及,都事代行,實爲權宜之道,故依狀啓施行之意,卽爲回啓,而今日將爲政府合坐,本司不得開坐,因右議政遭服制,兩處坐起,皆不得爲,頓然忘却,致勤聖敎,不勝惶恐。依儐臣狀啓施行之意,撥上回移,何如?答曰,依啓。事甚駭異,當該有司堂上推考,政院之不察催促,亦極甚矣,色承旨推考。
兵曹啓曰,備邊司啓辭云云事,傳敎矣。同婢者斤禮所納馬三匹,看品,則上等一匹,二等二匹,而問其所願,則渠以籍田婢子,年令五十,欲得免賤云矣,敢啓。傳曰,依啓施賞。
諫院啓辭,目今畿內,站上供億之難,已至十分地頭,若有一毫可以補佐民力者,則宜無所不用其極。竊聞自常平廳,量其各站支饋多少,凡百需用之物,無不一一計給,使不侵及於民間,溝壑待盡之氓,庶得再生於天地雨露之澤,而客行無已,物力有涯,何能以有涯之物力,得供無已之客行乎?站上供具,動必敎牛,官不能辦,至用民給者多矣,一年一度,民猶不堪,況今往來環絙,殆無數旬之息肩,以此形勢,何以支梧?戶曹分養畿邑牛隻,初爲耕稼,今則農牛已繁,殊不緊切,而逐歲孽息,有加無減。大都厥數,多至一千七十餘頭,一邑所授,多則七八十,小則數十餘,郡縣計不獲已,未免分授於烟戶。此時殘民,父母妻子,猶且不保,許多官牛,何能善養?守令慮其疲斃,或致生事於官家,時時閱視,飭令肥澤,少不如意,輒加捶楚,民怨之來,固其所也。爲今之計,莫若令其道臣,參育勅行往來時,宰殺之數,各其一邑各給一牛,以爲站上之用,以施一分之惠。有司之職,吝於出納,志在恤費,雖或搪塞,而誠能自上斷而行之,則小民無剝割之歎,諸郡有供用之數,而喂養之苦,漸弭於村巷矣。畿內六驛,自前殘敗,而到今尤甚,將至潰散,站上賂用之銀,雖自朝廷軫念備給,而一勺之水,何能救一車薪之火?思之至此,不覺寒心。驛卒長立路上,竝日而食,身且飢餓,遑恤其他,一去一來,項背相望,人不及喘,馬不及秣,而入把之後,恣意馳驟,顚蹶倒隕,十居六七,雖或不斃,纔經一行,便不復用,目前之急,有不可言。外司僕分養外方之馬,載馬籍者,臣等不知凡幾百噭,而此皆不爲調養,猶同野獸,雖不適用於驛騎,若能第其各驛殘盛,定其匹數,均分以給,使之擇其稍爲良順,似有才品者,善養而立之,如其下乘無用,任其交易,更備可合之馬,則雖不至大有所益,亦豈小補之哉?去冬外養之馬,今當上來,如欲變通,此正其時,古者問國之富,數馬以對者,以其有用於緩急也。孟子所謂廏有肥馬,野有餓莩者,亦人君之所當戒也,豈可使肥馬,充牣於天廏,郵卒,自潰於近甸耶?救焚拯溺,不可少緩,請亟裁處,少紓燒眉之急。答曰,啓辭甚善,當令廟堂酌處。以上備局謄錄
迎接都監啓曰,得接遠接使李時昉狀啓,則四勅使,退以初三日當爲入京云,凡干接應等事,及期整齋以待之意,分付各該掌,何如?傳曰,知道。以上迎接廳謄錄
藥房問安啓辭。答曰,知道。慈候無事矣。
兵曹粘目。答曰,各司兒馬一匹爲乎矣,茂長前縣監金迬段,所改之數,極爲浩多,誠爲可嘉,特賜半熟馬一匹爲旀,光陽前縣監李益連段,所修之數,甚爲零星爲置,施賞安徐。
兵曹草記。答曰,都監郞廳,甚是苦役,故人多厭避,本曹郞廳,亦非一人,今姑勿遞,可也。
兵曹草記,納馬下送海西事。答曰,依他例施賞,而下送之時,俾無中路致傷無實之弊。
訓鍊都監粘目。答曰,此不過渠之職分內事是置,更觀來效,處之未晩,今姑置之。
備邊司草記。答曰,依啓。事甚駭異,當該有司堂上推考,政院之不察催促,亦極甚矣,色承旨推考。以上內下記草
上在昌德宮。停常參·經筵。
巳時,太白見於未地。
右副承旨蔡裕後啓曰,給空名以賑饑民,宋儒亦言其可行,則今此施賞於納馬,救畿驛之顚踣,亦烏得已?第念各司奴婢,則身役重而官用緊,若以納馬,許其免賤,則爭相慕效,後弊難防,恐未免得馬而失人。籍田婢者斤女所納,還給,今後此輩,則初勿許捧,似爲宜當。臣職係該房,惶恐敢啓。傳曰,已納者有難還給,而此後則勿許捧之,可也。
備邊司啓曰,以諫院啓辭云云事,傳敎矣。外養牛數,纔因京畿監司狀啓,十二首旣已題給矣。每邑各給一首,則其數多至三十七首,若此不已,其勢難支,有難施行,而諫臣陳啓,亦出於顧恤站役,加給八首竝前後二十首,皆以禾老雄牛題給,令道臣參酌各站分辨多寡,推移分用於追來勅行,俾無濫觴虛疎之弊。且近日願納之馬,其數已過四十匹,連續請納,故京畿六驛,各給三匹,其餘分送兩西,出身除防馬二十七匹,專送平安道雇馬廳,其爲所補,亦非不些,而太僕分養馬,則皆是無步生馬,今雖多數題給,恐非實用,然臺諫所論,實非偶然,令太僕待分養馬上來,另擇其中禾少體壯者十匹,分送各驛,何如?答曰,依啓。
又啓曰,禮曹啓辭,以皇帝生母封皇太后事,頒赦賜物,故謝恩禮物,及進賀禮物,參考前例,今當磨鍊擧行,而旣云封太后,則今後皇太后前禮物,依明朝慈聖皇太后前例,與今時中殿物目數,一體磨鍊擧行,似爲宜當,而事係新創,令廟堂定奪,何如?傳曰,允事,命下矣。旣稱皇太后,則當有禮物,而物目之數,依封進中殿例,磨鍊擧行,似當,以此分付該曹,何如?答曰,依啓。
又啓曰,今見遠接使李時昉狀啓,則回還時餞慰使,不可以堂上官苟充云。鄭使所言旣如此,則堂上官似難仍行,依狀啓,令政院稟處,何如?答曰,允。
又啓曰,麤布貿納改織事,初與戶曹及常平廳,相議入啓,故戶曹出米太各一千石,常平廳出米一千石,三月初一日爲始,出米貿布事定奪,再爲事目,通諭外方之意,敢啓。答曰,知道。本國禁令,自前緩則難行,八月無乃遠乎?外則當責道臣,內則自有有司,而刑曹·漢城府·該掌官員,限內切勿遷動,以責其效,可也。以上備局謄錄
迎接都監啓曰,勅使三度習儀,兼行於明日,而軒架等事,累年廢置,今始設行,不無臨時顚倒不齋之患,明早依前例,出送于迎恩所前,排立整頓之意,敢啓。傳曰,知道。以上迎接謄錄
前護軍閔應亨上疏。答曰,省疏具悉。卿雖老,筋力尙强,志氣忠直,實合擢用,豈可以一時之病患,棄而不用哉?卿其勿爲控辭,從速察職。
戶曹參議申冕上疏。答曰,省疏具悉。爾才允合此任,宜勿控辭,從速察職。
大司諫趙錫胤上疏。答曰,卿之謙辭,何乃過中耶?諫長之任,又非初拜,勿爲控辭察職。
兵曹粘目。答曰,以一體之人,似難異同,依李海賓例施賞。
又粘目。答曰,功勞頗重,似難拘於極,依他一體賞加。已上內下記草
上在昌德宮。停常參·經筵。
巳時,太白見於未地。
備邊司啓曰,禁令,出於前歲七月,以今年正月爲限,則今亦已緩矣,但民間習用已久,他無遊貨,近日飢荒特甚,若兼爲賑恤,而爲此事,京中則有米太出給之事,外方無之,直爲督禁,則民必怨恣,以此緩定期限,聖敎之以爲遠,誠爲至當。令道臣量此事勢,若有本道及常平廳米穀,則出貿賑救如京中,如無米穀,則觀勢定限,先禁織造者,重其罪罰,而行用者次之,則不必待八月,而自然無此弊矣。事目中付標,以此意行會三南,京中禁亂則漢城府右尹·刑曹參議,當爲該掌官,此兩員限內切勿遷動事,令政院奉旨施行,何如?答曰,依啓。以上備局謄錄
禮曹啓曰,迎接都監啓辭,自上方在憂服中,宴禮決難親行,遠接使處,預爲下諭事,蒙允矣。今者遠接使狀啓中,勅使入京,遣近侍·內侍,開諭停止云,若待入京定奪後,儀註始爲磨鍊,則恐有臨時窘迫之患,姑依前日所定,白衣·素膳·停樂等節目,磨鍊儀注以待,一件則以宰臣代行,儀註磨鍊,令政院繕寫,觀勢送于館所,何如?傳曰,允。
司饔院官員,以都提調意啓曰,卽見禮曹啓辭,則若待勅使入京定奪後,儀註始爲磨鍊,則恐有臨時窘迫之患,姑依前日所定,自上白衣·素饌·停樂等節目,磨鍊以待事,蒙允矣。本院,亦當依該曹啓辭,凡干應行節目磨鍊,而卽今事勢,萬分緊急,己丑年秋勅使例擧行,三月初二日,南別宮宴享,一度私習儀,何如?傳曰,允。
司饔院官員,以提調意啓曰,自前勅使時,自上親臨接宴之禮,則味數饌品,本院例有熟設以進,而今番,站上受宴云。親臨宴禮與否,移文于該曹,則回關內,今此四勅之行,初頭旣行宴禮事,馳啓京中,宴禮似不可無都監,則依狀啓,各項宴禮,預爲磨鍊。自上宴禮,似難親行,故以宰臣代行事,遠接使定奪于勅使前,急急馳啓事,自都監已爲啓下移文,自上親臨與否,自京有難預知,待遠接使定奪馳啓後,卽爲移文事回關,故本院,只待該曹移文矣。昨日禮曹啓辭,自上白衣·素膳等節目,磨鍊儀註以待云,宰臣代行宴享,若不聽許,則親臨宴禮,許多饌品,本院決難猝辦,勅使味數,則以都監宰臣代行宴,預備味數,仍爲進用,只御前素膳味數,自本院,依己丑年磨鍊,措備以待之意,敢啓。傳曰,知道。以上迎接廳謄錄郞廳林箕彬校正。日記郞廳盧賢鶴書。
上在昌德宮。停常參·經筵。
永思殿朔祭親行。
行祭後,三殿,政院·玉堂問安。答曰,罔極。
世子宮問安。答曰,知道。
三殿,二品以上·六曹問安。答曰,罔極。
三殿·世子宮,藥房問安。答曰,知道。
開城府問安承旨李一相,入來。已上朝報
上在昌德宮。停常參·經筵。
自巳時至酉時,日暈。
勅使接見時,服色及進香等事,左副承旨李一相,右副承旨吳挺一,引見。
勅使,申時到弘濟院。
直講丁彦璧書啓,臣於昨夜,伏聞勅使處京官下送之敎,達曙馳往,朝達坡州,以所幹之意,具傳于遠接使李時昉,卽招李馨長,使通于鄭使,則勅使將發,四使同會,故不得傳言。追到高陽,馨長始傳京官下來之意,則鄭要見遠接使,仍招臣會見曰,聞京官來到,卽言於諸勅,則其事不可成云。臣歷言從前迎勅,皆以黑團領爲之,國王方在哀疚之中,而脫衰變黑,專爲事大而借吉,至於龍袍等服,不但不合於禮,大朝時未頒賜,日期急迫,變通極難云,則鄭曰,前皇帝及皇父王在時,詳知本國之事,多有恕諒,故使臣輩,亦有周旋之地矣,今則事勢與前頓異,少有差誤,易致生事。今番勅使,考諸禮部儀註,王公所着冕服·龍袍等件,皆謄寫以來,俺等亦已皇命,持華服出來,國王若不着衮冕,則俺亦以所持章服,棄置弘濟院,以便服入城云。時昉曰,今此事勢急遽,姑爲泛過,如何?鄭曰,非獨俺也。諸勅之意如此,歸到上國,必問服色儀節,何敢一毫欺隱?亦豈有容力之地也?臣又曰,御帖旣來,不可不進呈云,則鄭曰,事若可爲則可捧,此則決不可爲,捧之何爲?須勿進呈,作速歸報云。反覆開諭,終始落落,亦似有不能自由之意矣,敢啓。傳曰,令禮官議處。且未可更送官員措辭耶?亦議于大臣。
禮曹啓曰,以丁彦璧書啓,傳曰,令禮官議處,且未可更送官員措辭耶?亦議于大臣事,命下矣。自上決難吉服行禮之事,前已陳達于啓辭中,臣曹無容更議,此一款及更遣京官當否,竝待議大臣定奪施行,何如?傳曰,允。
備邊司啓曰,凡係大段事,初頭則牢執,後必從之,以爲周旋自己之功,乃是鄭之情態,一番遣官,終無得請之理,中國之外藩,不能盡革其風俗,自古然矣。聖上方在哀疚中,迎勅時,權着吉服,亦是尊帝命也,況冕服初不出來,自我國先爲製服,亦無前例,似難從命之意,更遣近侍措辭開諭,以觀其意,何如?答曰,知道。已上備局謄錄
迎接都監啓曰,卽接遠接使林墰狀啓,則追來二勅使,去月二十九日,已爲越江,將以今十三日,欲爲入京云。其前日子不多,或不無相値於四勅留館之日,接待諸事,勢難一時周旋,極爲可慮。分付各該掌,應行節目,一依回勅例,預爲整待,俾無窘迫之患,何如?傳曰,允。
又啓曰,得接伴送使李厚源狀啓,則定州留待迎慰使柳䪷,回還二勅餞慰停止之意,專不覺察,呈納御帖,已極非矣,而當該譯官,無端捧入,亦極可駭。柳䪷及次知譯官,竝從重推考,何如?傳曰,允。
禮曹啓曰,傳曰,遠接使狀啓中,主客之禮,定奪事甚急,而何至今不爲回啓耶事,傳敎矣。狀啓中,雖有勅使立於東邊,主上立於西邊之語,此似是出於泛然說話,不必提起,更爲講定,而其下又云,一依本國儀註爲之,故不爲回啓矣,今承聖敎,不勝惶恐。宣勅之時,自上立於西邊,不爲下就板位,慮或近於自便,而彼旣有所言,依其言,自上立於西邊,俟宣勅垂畢,贊禮導詣板位,行叩頭·山呼·四拜等禮,爲當,以此儀註中,付標以入之意,敢啓。傳曰,知道。以上迎接謄錄
大司諫趙錫胤辭職上疏。以國忌留政院。
藥房啓曰,昨行親祭,通霄將禮,伏未審夜來聖候,何如?臣等不勝憂慮之至,敢來問安。答曰,僅得無事。
遠接使書目,四勅,初一日,坡州止宿事。
平安監司書目,兩勅,二十九日渡江事。
明日郊外迎勅時,出宮,初嚴寅正三刻,二嚴卯初二刻,三嚴卯正一刻,開門,罷漏後。
伴送使書目,勅使,二十九日,到定州止宿事。
領議政金堉,都承旨尹順之,迎慰使李浣,弘濟院出去。
開城府迎慰使權大恒,入來。
禁府,李郁拿囚。啓。
遠接使書目,勅行,當日到弘濟院事。
左參贊沈詻箚子。大槪,冒死陳情,本職及都監提調,竝乞遞改,以安微分事。呈政院。
領議政以下,入來。已上朝報
上在昌德宮。停常參·經筵。
勅使服色定奪事,差晩而仍雨,故不爲擧動。
備邊司郞廳,以三公意啓曰,服色之事,彼無動聽之理,往復論難,日勢已晩,天有雨徵,嚴鼓未下,彼若以相持不決之意,至於生怒,則極爲未安,郊外擧動,不可遲延,單嚴進發之意,敢啓。傳曰,旣爲允從,有何生怒乎?已遣人措辭矣。已上備局謄錄
迎接都監啓曰,卽接二勅遠接使林墰狀啓,則今十三日定爲入京云。其勢相値於四勅使留館之日,入接處所,接應節目,俱極難便,殊甚可慮。然自我似無從便指揮之事,待鄭勅入京,措辭通議後,知會伴臣處,何如?傳曰,知道。
又啓曰,卽接儐臣李時昉狀啓,則雨勢不止,今日勅使,當留其處云云,雨雖開霽,日勢已晩,向夕之後,似難行禮,更看夜間雨勢,明日迎勅,似當,令政院稟處,仍以此知會遠接使處。但儺禮雜像,自昨夕出待,而如高大斬架之類,非但蓋覆爲難,雜像等物則皆以土造,經夜引濕,不無剝落之患,以此爲慮之意,敢啓。傳曰,知道。已上迎接謄錄
大司諫趙錫胤辭職上疏。入啓。答曰,省疏具悉。前日之批,豈欠誠實之言也?勿爲固辭,從速察職。
答左參贊沈詻箚曰,省疏具悉。年紀雖老,筋力尙强,都監提調,亦非奔走之任,安心勿辭察職。
答禮曹判書閔應亨疏曰,省疏具悉。已諭予意,須勿控辭,從速察職。
遠接使書目,出來勅行,三十日,良策止宿事。
京畿監司書目,安山呈,以兵曹參知尹絳辭職上疏上送事。啓。答曰,遞差。
郊外迎勅時,出宮,初嚴辰初三刻,二嚴辰正二刻,三嚴以巳初一刻退定。
傳曰,百官·諸衛士等,皆雨具。
遠接使書目,勅使傳言,雨勢如此,今日留宿處事。
明日郊外迎勅時,出宮,初嚴寅正三刻,二嚴卯初二刻,三嚴卯正一刻。
錦林君箚子。大槪,兼帶司饔提調乞免事。入啓。答曰,省箚具悉。卿之多病,予甚矜憐,勿辭察職。已上朝報
上在昌德宮。停常參·經筵。
四勅入京時,大駕郊外擧動,巳時還宮。
迎接都監啓曰,卽聞勅使,二吹欲爲入來之奇,令差備譯官,馳進于遠接使處,必待主上詣幕次,請來後,發行事言之意,敢啓。傳曰,知道。
又啓曰,卽刻勅使還館之意,敢啓。傳曰,知道。
又啓曰,卽者鄭使,出送李馨長,傳言于臣等處曰,前日往來時,拘於顔情,西路各官奴婢,入啓免賤者,多矣。今番來路,詳察各邑形勢,決難支保,數少奴婢,以俺之請,累年閑游,亦甚未安。泰川奴太立,中和婢寶生,咸從奴一先,寧邊奴石難等,竝爲入啓還賤云。臣等答曰,顧念西路之意,誠爲多感,但旣因勅使之言,免賤久矣,而到今還賤,似爲未安,未知有何故而然耶?答曰,斷無他意,以公賤年久閑游,事甚未妥,故效此而爲之者,日漸有加,則西路奴婢,不久將盡,斯速入啓還賤,可也云。依其言分付該院之意,敢啓。傳曰,知道。
又啓曰,鄭使,使差備譯官,言于臣等處曰,俺處所定房守別監四人,皆給料米,又給賃馬之價云,此亦凶年之一弊段也,雖無此等人,使喚亦非不足,別監四人,防民房守三人,卽令減去云。臣等答之以隨事顧念,乃至於此,極爲感幸之意。房守七人,依其言出送之意,敢啓。傳曰,知道。
又啓曰,上勅使還館,卽時晝寢,故待其起坐,使差備譯官等,言于鄭使,今日見官禮及自上回禮之意,使之通議于諸勅,則答曰,今已日暮,見官禮,行於明日食前,自上回禮,則隨時來臨云。卽令李馨長,言于鄭使曰,自上方在哀疚中,決不可親行宴禮,明日回禮時,只行茶禮,仍爲還宮,下馬宴,則領相代行事,專恃鄭使之周旋云,則答曰,自上急遣都承旨,來傳下敎,俺豈不盡力周宣?但輕先發言,諸勅不許,則事甚難處,自上行茶禮時,不忍參宴之意,對面言及于諸勅,則彼亦不得不從云。且曰,見官禮時,百官皆用胸背與品帶云,以此分付各司之意,敢啓。傳曰,知道。
又啓曰,鷹丈臂牽人,不緊差備軍,船游整齋等事,當此凶歲,外方之民,裹糧待候,其勢難堪,依前罷送之意,使李馨長通于鄭使,則曰,勅使別無出入處,卽令罷還之故,差備軍元數五百五十九名內,二百五十二名及鷹丈臂牽人,竝卽還送,船隻,亦勿整待事,分付該掌之意,敢啓。傳曰,知道。
又啓曰,鄭使以差備譯官,送言于臣等處曰,俺自前有身病,欲爲鍼灸,術高鍼醫·藥醫各一人,明曉入送云。醫官皆屬內局,自下不敢擅便,令本院定送之意,敢啓。傳曰,善術人,使之定送。
又啓曰,臣承命卽往館所,招李馨長傳言於鄭使曰,自上方在衰絰中,迎歲則壓於皇恩,雖變服將禮,而若下馬等宴,則揆以情禮,決難親行,委遣承旨,使之講定云,則鄭使答云,此意自上通議於諸勅乎,臆使俺講定乎?馨長曰,自上遣承旨講定之意,專在於四勅,善爲周宣,須十分宣力,好爲講定云,則鄭使答云,此事不須多談,明日自上親臨行茶禮後,相對言及,衰絰中不敢參宴,使大臣代行,尤極未安云,則俺當圖之。彼亦不得不從,前無難處之事,而因此一款,後次亦可援例,事甚順便云矣,敢啓。傳曰,知道。以上迎接謄錄
〈答〉大司諫趙錫胤答曰,省疏具悉。卿其勿爲控辭,調理察職。
海南居前判官金廷允上疏。答曰,省疏具悉。深嘉爾憂愛之誠,所陳,當令該司採用焉。
刑曹粘目。答曰,依允。上言中所謂御決等語,殊極猥濫,治罪以徵其習。
吏曹粘目。黃海監〈司〉李曼事答曰,此時西路策應,萬分緊重兺不喩,救活飢民,亦爲一刻爲急是去乙,已遞之官,必不着實是置,奚暇待其調治哉?遞差,卽出其代以送。以上內下記草
大司諫趙錫胤上疏。大槪,病勢沈苦,出謝無路,更冒萬死,乞遞職名事。入啓。批答見上
今日郊外迎勅時,出宮,初嚴辰初三刻,二嚴辰正二刻,三嚴巳初一刻,退定。
大駕詣慕華館後,藥房·政院·玉堂問安。答曰,知道。
遠接使李時昉,京畿監司沈之源,入來。
兵曹佐郞柳頲,不爲檢飭傳語,拿推事,捧承傳。
遠接使書目,勅行,初一日,林畔止宿事。
成均館官員,以知館事意啓曰,今月初三日儒生課試,客行相値,不得行之之意,敢啓。傳曰,知道。
掌令柳道三啓曰,今日擧動之時,忙迫顚倒之狀,蓋出於時刻進退,而第以臣應在侍從之瞻,且臣之所寓,在於興德坊,似有未及之患,徑入宣仁門,騎率,則使之回待於敦化門外,步到侍講院前路,得聞乘輿已發,雖欲隨參於百官之後,而不但人馬相失,體面亦涉苟艱,不得不還退矣。臣當此多事之時,忝在糾察之任,旣無盛服待朝之敬,且有怠慢後時之罪,請命遞斥臣職。答曰,勿辭,退待物論。
持平許悅·申混啓曰,今日擧動時,忙遽顚倒之狀,出於意外,臣等當忝侍臣者也,侵晨整服,坐而待時,俄見分發三嚴,退定於巳初,躊躇等候之際,又聞更嚴駕門報,策駕馳進,俱到丹鳳門外,望見乘輿已出敦化門外,擯出路左,追參侍瞻,亦甚苟艱,不得已隨從於百官之列,職分事體,俱極未安,何敢仍冒糾察之任?請命遞斥臣等之職名。答曰,勿辭,退待物論。
禁府,柳頲拿囚。啓。
政院啓曰,明日頒赦百官加爲之事,命下矣。某罪以下蒙宥乎?敢稟。傳曰,雜犯死罪以下,竝宥。
正言李□啓曰,今日擧動,意外忙遽,臣亦應參侍從之後者也。明早夜,將詣闕,而俄見退定巳初之分發,差進等待之際,下吏急傳單嚴出宮之報,臣蒼惶顚倒,從間馳進,而居甚僻遠,馬且羸疲,未及陪從於侍臣之列,僅得推參於百官之後,怠慢後時之罪,在所難逭,卽當引咎自列,而以此時瀆擾爲懼,泯默而已矣。得見憲府多官引避之辭,臣之未及陪從之失,與之無異,何敢晏然仍冒言地乎?請命遞斥臣職。答曰,勿辭,退待物論。
禁府,柳頲原情云云事。判付內,姑停刑推,議處。前安州判官李郊原情云云事。判付內,姑停刑推,議處。已上朝報
上在昌德宮。停常參·經筵。
夜四五更,有霧氣。
館所回禮親臨,頒赦·陳賀後,百官加爲之。
未時,南別殿擧動時,單嚴出宮。
李時昉請對引見後,因爲政事。
備邊司啓曰,卽見京畿監司沈之源狀啓,則二勅之行,十三日當爲入京,差使員難以塡差,駕轎馬亦難充把,臣亦當爲迎候於松京,四勅祗送時,恐有未及之患云。四勅回還,不知當在何日,一勅所把駕轎馬,多至八匹,實難充數,畿驛形勢,似無推移之地,誠爲可慮。令都監以此不得已事狀,措辭開說於鄭使前,四勅所把馬,各三匹除出,則合爲十二匹,以此移送,可以支用矣。不足四匹,則使本道料理整待,而監司祗送雖重,迎勅爲尤重,此意亦令都監通諭後,臨時馳候於松京,似當。差使員則各邑守令,必不盡入於今番之行,雖不抽出,可以充差,以此事意,竝爲回移,何如?答曰,允。
引見時,工曹李時昉榻前所啓,今此勅行連續,西路蕩竭,而黃海道尤甚凋弊,不可不及時變通。臣伏聞己丑條田稅米五斗收米竝六千餘石,留在本道云,請出千餘石,分給各站,何如?上曰,燒眉之急,不可不救,分給千石,可也。又所啓,兩西各站支應時,守令恐其生事,務爲豐備,至如油密果一器,眞末所入,或至五斗云。自今以後,凡宴廳果器,圍里尺數定限,以爲常規事,通問于鄭勅以處,何如?上曰,議于鄭勅。又所啓,勅使每求索䧳馬,過於百餘匹之多,極可悶慮。小臣欲周旋防塞,而恐不得遂,何以爲之?上曰,此言當矣,議于廟堂爲之。已上備局謄錄
迎接都監啓曰,今日雨勢如此,故自上擧動及百官見官禮,似當待晴之意,使李馨長,通于鄭使,則答曰,勢難冒雨擧動,百官行禮,亦當待晴云,敢啓。傳曰,知道。
又啓曰,自上行禮時,以白袍行茶之意,使李馨長,微通于鄭使,則答曰,此非預爲講定之事,大駕詣館所後,以此辭緣,通于諸勅使,則俺當居間周宣云,敢啓。傳曰,知道。
又啓曰,鄭使,令差備譯官傳言,雨勢如此,先行本朝陳賀·頒赦之後,見官禮,則待晴爲之云,故百官還爲罷出之意,敢啓。傳曰,知道。
又啓曰,鍼醫金尙誠,藥醫宋擎日等,今朝入見鄭使,則論病議藥出送,而藥料在於醫官書啓中,敢啓。傳曰,知道。
又啓曰,諸使會于上使處,招入樂工三人,使之彈玄琴·嵇琴·伽倻琴而聽之云,敢啓。傳曰,知道。
又啓曰,卽令李馨長,微通于鄭使曰,勅使留館經夜,自上回禮,不可稽遲,故時刻旣以巳時,啓下云,則鄭使答曰,今朝往見諸勅使,仍言雨勢如此,見官禮及自上擧動,勢當待晴云,則諸使曰,國王回禮及百官見禮,何事居先乎?俺曰,百官行禮後,自上回禮,乃是前規也。諸勅使曰,然則待晴後,次第擧行云,敢啓。傳曰,知道。
又啓曰,雨勢小霽,故冒行見官禮後,百官罷出之意,敢啓。傳曰,知道。
又啓曰,卽刻鄭使,令李馨長言于臣等處曰,宴享諸具排設之後,自上入接勅使,先行茶禮,仍請曰,參宴情有所不忍,使首相代行之意,懇請而出,事理當然云,宴床先爲排入乎?敢稟。傳曰,知道。
又啓曰,領議政西宴廳,方行宴禮之意,敢啓。傳曰,知道。
又啓曰,領議政與諸勅使,對宴設樂,行五酌而後,罷出之意,敢啓。傳曰,知道。
迎接都監郞廳,以領議政意啓曰,酉初設宴,五酌而罷,蓋以日晩故諸勅使,皆催促行酒,頭目等宴床,使之入于各房之意,敢啓。傳曰,知道。
又啓曰,明日應行翌日宴,今日所當定奪,而諸勅使罷宴,各歸其房,勢難通議,待明朝定奪之意,敢啓。傳曰,知道。
政院啓曰,翌日宴押宴,何大臣進去乎?敢稟。傳曰,左相進去。以上迎接謄錄
藥房問安啓辭。答曰,僅得無事。
兵曹草記。答曰,竝他例施賞,而丁仁全,則雖無希冀之事,不可無酬賞之典,前例相考稟處。今番二十匹則一時下送于關西,盧·靑兩驛,則追後給之,可也。
吏曹草記,前昆陽郡守權大德事。答曰,頃聞其時御使及方伯之言,則別無疵累云,所謂殿最者,未必皆出於公,有難盡信,而況賞罰,不可偏廢者乎?表裏一襲賜給。以上內下記草
繕工監役羅襻正,薍監刈後入來。
藥房啓曰,昨者雨餘陰濕,遠臨郊外,伏未審夜來聖候,何如?思慮之不安,玉趾之頻擧,俱非節宣之道,而哀疚之中,連有此患,臣不勝區區憂慮之至,敢來問安。批答見上
吏曹啓目,粘連黃海監司李曼上疏云云。批答見上
政院啓曰,此時黃海監司,策應方急,不可一日曠闕,令該曹當日爲政,使之差出,何如?傳曰,允。
掌令姜與載啓曰,臣自去月落傷之後,臂骨疼痛,胸脅牽引,漸成瘀血之症,滿身針灸,幾至一朔,逐日呈草,見阻政院,冒陳辭疏,亦不捧入。頃夜陪祭,力疾進參,又復添傷,委頓床席,昨日擧動,不得陪從,今見同僚引避之辭,臣之所失,與赴闕不及參者,大有逕庭。且仍賤疾加重,不能行步,經宿之後,今始來避,臣罪萬死,理合黜免,決不可一刻仍冒。請命鐫削臣職。答曰,勿辭,退待物論。
王若曰,尊親以顯,旣遵通制之常,受命維新,誕被同慶之澤,肆揚渙號,敷告多方。念大朝坤元之至仁,亦小邦天覆之共仰,亮贊先帝,永孚于前,保綏沖年,克昌厥後。顧惟尊以徽冊,蓋緣禮有嘉稱,式揚聖善之風,於斯爲盛,爰擧古今之典,而又何加?雨露所濡,涵育數千里疆域,日月竝照,明揚十八條係綸,矧玆壤奠之攸蠲,又出天眷之至厚,推孝思而及物,本諸彝章,施仁政而牖民,沛然德敎。旣荷渙汗之頒誥,宜宥雜犯而均歡,自本月初五日昧爽以前,雜罪以下,咸宥除之,在官者各加一資,資窮者代加。於戲,爲下克忠,微誠固切於歸美,事上以禮,景命庶答於由休。故玆敎示,想宜知悉。弘文提學吳竣製進
館所擧動時,出宮,初嚴未正三刻,二嚴未正四刻,三嚴申初一刻。
府啓,竝引嫌而退。單嚴動駕,出於急遽,未及隨參,其勢固然,浹月鍼灸,又復添傷,病未陪從,有何所失?俱無可避之嫌。請掌令柳道三,持平許悅·申混,掌令姜與載,竝命出仕。答曰,依啓。
獻納李□啓曰,昨日擧動時,時刻差退,勒馬待時之際,下使來傳大駕出宮之報,聞卽馳進,而家在城門外僻遠之地,故僅及敦義門外,先驅已出門,不得已從門外,入參侍從之班,事出蒼遑,擧措顚倒,後至之責,在所難免。臣卽當自劾,而多事之時,瀆擾是懼,含意連辭,將發復已,昨今兩司,皆以此引嫌,臣何獨晏然而已乎?請命遞斥臣職。答曰,勿辭,退待物論。
兩掌令,兩持平,就職。
大駕詣館所後,藥房·政院·玉堂問安。答曰,知道。還宮後,藥房·政院·玉堂問安。答曰,知道。已上朝報
上在昌德宮。停常參·經筵。
自昧爽至辰時,有霧氣。自巳時至未時,日暈。夜一更,月暈,流星出北斗星下,入東方天際,狀如鉢,尾長三四尺許。
戶曹啓曰,今初五日,工曹判書李時昉,請對引見時,榻前所啓,今此勅行連續,西路蕩竭,而黃海道尤甚凋弊,不可不及時變通。臣伏聞己丑條田稅米五斗收米竝六千餘石,留在本道云,請出千餘石,分給各站,何如?上曰,燒眉之急,不可不救,分給千石,可也事,傳敎矣。頃仍本道監司狀啓,及筵臣李海昌等所啓,己丑條田稅收米留置一萬四百八十石,留庫雜穀八萬二千五百石零,竝令道臣參酌站役輕重,飢民緊歇,或以還上題給,或爲白給,而白給之數,則自二月初旬,至麥秋期間所用,及無主戶,丐乞飢民口數,竝爲開錄,一邊成冊上送,一邊啓聞之意,覆啓知會,備邊司,亦以此意啓下分付矣。李時昉,或未聞此間朝家處分,而有所陳達矣,敢啓。傳曰,知道。然則以此辭意,新監司處,知會,可也。以上備局謄錄
迎接都監啓曰,鄭使出送譯官玄頊·徐孝男等,傳言于臣等處曰,今日爲始,當爲發賣豹皮·水獺皮·白綿紙·樻枝三等,多數覓納云。乃以此等物種,蕩竭無餘,豹皮·獺皮,則禮單所用,尙未措備,決難覓入之意答之,而觀其事勢,終難得免,極爲渴悶之意,敢啓。傳曰,知道。齊民之困,已到此地頭,卿等盡心,觀勢善處。
又啓曰,金尙誠·宋擎日,三勅使處問病後出來,詳在醫官等書啓中,敢啓。傳曰,知道。
又啓曰,今日翌日宴設行事,使李馨長,通議于鄭使則曰,主上連日擧動,今日不必更臨,令大臣代行,宜當云,敢啓。傳曰,知道。
又啓曰,四勅下去時餞慰使,改以他官差送,則一路夫馬,廚傳難支之弊,有難勝言之意,使李馨長,通議于鄭使則曰,往來弊端,果如所言,以留待迎慰之官,仍行餞慰無妨云,令政院稟處,似當。且二勅入京,在於四勅留館之時,則畿驛人馬,猶可推移用之,故四勅處,入把夫馬除出事,不須煩議於鄭使,以此亦爲知委監司處,何如?傳曰,允。
又啓曰,明日仁政殿請宴定奪事,不可不從便通議于鄭使,故預令李馨長,以俟便隙矣,自食後,諸勅使會于一處,招入才人及舞童等,作樂呈戲,終日貪觀,今始才罷。李馨長,卽以私意,議于鄭使則曰,若以仁政殿請宴,言于諸使,勢必不辭,若至闕下,其後處置,亦甚難便。抑有一計,諸使徒知有七度宴,不知請宴必行於明日,明日之宴,則大臣來此,依例設行,此後主上,不無更臨館所之日,其時言于勅使曰,一番請宴於闕內,情理當然,衰服之中,不忍設云,一依下馬宴之規,止行茶禮,還宮之後,仍命大臣代行宴禮,事勢便當。俺之所思如此,都監堂上,如有別見,更爲通報云。臣等卽以鄭使此計,殊甚得宜,此外有何他計,爲國盡誠,隨事至此,感謝之意答之,依此處置,未知何如?敢稟。傳曰,依啓。從便致謝,可也。
又啓曰,儐臣狀啓內,二勅入京之日,初則定於今旬三矣,今見狀啓,四勅留館,率爾入往,慮有不平之端云,何以處之意,使李馨長,通議于鄭使則曰,彼行所幹,緩急輕重,非但未能詳知,同是奉勅之人,自此指揮,入京遲速,亦甚不當云。臣等又爲送言曰,兩勅入京,在於四勅未發前,則勢將同入一館云,則鄭曰,館門之外,亦多空廨,何患無接置之所乎?臣等答曰,入接之處,豈無其所?但各司力竭,使喚亦甚不足,若設兩都監,策應兩處,則其勢決難支堪云,則鄭曰,事勢若然,同入此館,似爲無妨。竊觀今行所爲,旬望之間,杳無歸意,而兩勅累日流連於中路,一路各站,將未免潰裂之患,以此鄭使之意,知會伴臣處,俾趁前定十三日入京,以除西路之弊,何如?傳曰,依啓。
又啓曰,右議政來詣館所,宴床排設於西宴廳,使差備譯官請宴,則諸勅使,今方招入呈才人觀戲,故答曰,昨日行見官禮,因爲接待,國王,又冒夜行宴禮,氣甚疲困,不得出參,宴床分入各房,從容殿喫云故,大臣只呈御帖,還出之意,敢啓。傳曰,知道。
迎接都監郞廳,以右議政意啓曰,臣卽刻館所,使差備譯官,依例請宴,則諸勅答曰,昨日則自上親臨,俺等雖甚困憊,不可虛度,仍爲受宴矣,今日則路困方甚,不得參宴,使之入給房內,似爲便當云,而諸勅來會三勅房,方觀戲才,故止呈御帖後,臣則罷還之意,敢啓。傳曰,知道。以上迎接謄錄
大司成黃㦿上疏。答曰,省疏具悉。大臣之意,實非偶然,爾其勿爲控辭,從速察職。
刑曹粘目。答曰,知道。不必付標入之,此後勿爲落漏,可也。
黃海監司鄭良弼上疏。答曰,省疏具悉。國事如此,卿才允合,宜勿控辭,速往欽哉。
院啓,出仕事。答曰,依啓。
左參贊沈詻箚子。答曰,省箚具悉。今此都監之任,殆非尋常之比,卿豈固辭至此哉?宜安心察職。
司僕草記。答曰,頃日革罷鹽盆,非爲牧子而爲也,到今移屬,不可也。
掌隷院粘目。答〈曰〉,叔季人心不良,奸僞百出,雖有文卷之可據,猶難盡信,況無文籍者乎?不過四十年,諉之於久遠,而不爲推納,已極可駭。良籍雖無,良族亦無乎?槪觀此訟,則兩邊俱涉不明,在法應爲屬公,何敢循情處決若是哉?該院段置,以必無憑覈之路爲言,又豈敢如是預爲設辭曲爲之地哉?事極駭慢,本道監司及判決事,竝從重推考,以懲其循私廢法之習。以上內下記草
遠接使書目,勅行,初三日,嘉山止宿事。
禁府,蒙宥李郊·柳頲。
吏曹啓曰,頒赦爲之,則例有別歲抄之擧,今則何以爲之?敢稟。傳曰,依例爲之。
又啓曰,命下矣。永不敍用·准期不敍·災傷·罷職人員,依例書入乎?何以爲之?敢稟。傳曰,亦爲書啓。
兵曹啓曰,庭試武科初試,曾以今月十七日啓下,而前頭勅使入京之日相値,勢難設場。令日官改擇日退行,何如?傳曰,允。
吏曹啓目,司議宋凞業除授後,過限未上來,改差。啓依允。
同副承旨閔應協上疏。大槪,瘇患猝遽,不能跨□,冒萬死陳情乞遞事。入啓。答曰,遞差。
左參贊沈詻再箚。大槪,更申前懇,本職及提調,倂乞遞改事。入啓。批答見上
黃海監司鄭良弼上疏。大槪,陳情乞遞事。入啓。批答見上
院啓,正言李□獻納李,竝引嫌而退。單嚴動駕,事出急遽,未及進參,其勢固然。家在辟遠,蒼黃馳進,路遇先驅,入參近例,別無所失,有何可避之嫌?請正言李□,獻納李□,竝命出仕。答曰,依啓。疊
吏曹啓曰,承旨有闕,政事,取稟。
傳曰,政事,明日爲之。
大司諫趙錫胤上疏。大槪,旣犯應罷之罪,決不可仍冒言地,又緣病勢苦劇,不得出謝自列,更冒萬死,乞遞本職及兼帶事。入啓。答曰,省疏具悉。卿其勿爲固辭,從速察職。
獻納李□,正言李□,就職。疊以上朝報
上在昌德宮。停常參·經筵。
下直,北虞候金渾。
以刑曹守禦廳屯田革罷啓目公事,傳曰,守禦廳屯田沒數革罷公事,覓入。
備邊司啓曰,以刑曹啓目中,守禦廳屯田革罷公事,傳曰,此非沒數革罷之意,前者本司啓辭,何所據而然耶?問啓事,傳敎矣。各衙門屯田革罷便否,上年十二月分,因坡州幼學李思近上疏,本司,以屯田爲逋遞之淵藪,有瘠公肥私之患,革除監官,專委守令,各衙一體施行之意,覆啓蒙允矣。頃見江原監司柳景緝狀啓,洪川所報,則守禦廳屯田,至於平地等處,沒數奪占云,故本司以本廳不體朝家成憲,因循謬例爲不當,令攸司稟旨處置事,覆啓矣。守禦廳元屯田,則別無沒數革罷行會之事,而平地奪占,實爲不當,故以此意覆啓而已,刑曹之啓請革罷,似未審得本司覆啓之意,前後曲折如此,敢啓。答曰,知道。該曹似涉不察,其公事還出給,使之改入。
又啓曰,頻年勅行,驛路之凋弊極矣,幾至於置郵不傳,適有一二人,先倡納馬,繼而效之者衆,馬至六十匹之多,其爲國之誠,極爲可嘉,雖未知不出於希恩,其意則可奬,而不可阻也。臣等以畿驛甚殘,各給三匹,以當初頭之役,往來一番之後,以爲馬或不好,還給本主,使之改納云,聞來不勝驚駭。此非驛路閑習之馬,猝然入把,頭目等不由大路,上下山坂馳騪射獵,安得不困且躓也?察訪等不能檢飭驛卒,使之善喂以待,而徒歸咎於馬矣,還本主而改備,此沮爲國之誠,而永塞納馬之路也,極爲無理。請當該察訪,竝推考,其所退之馬,送于兩西,調養敎習,無令盡其力而棄之如畿驛,以爲後日之用,何如?答曰,依啓。
又啓曰,庭試武科初試,定于今月十七日,外方擧子,贏糧雲集,而該曹以勅使在館,入啓退定云,擧子等當此農時,進退兩難,鬻馬典衣,飢者頗多,誠可矜惻。文武設科,有國之常事,假令勅使知之,有何所疑?若或問之,令驛官言其曲折,亦似無妨,勿爲退定,簡其規矩,仍前擇日,卽爲設行,何如?答曰,依啓。
又啓曰,本月初五日,工曹判書李時昉,榻前所啓,勅使求索䧳馬事,傳曰,此言當矣,議于廟堂爲之事,傳敎矣。䧳馬一事,爲卽今西路巨弊,故防塞不給之意,本司啓稟行會,非止一再,而每行求索,愈往愈甚,厥數之多,今至於百餘匹,事極可駭。此必沿路民人,利其准價,故爲入納之計,若此不已,前頭之弊,有不可勝言,着令各站守令,一切禁斷,勅使一行所見處,勿出䧳馬,以斷求索之路,而設或萬分求覓,當此凶歲,得食不贍,況充養畜物乎?以此措辭,將羸瘠不能致遠之馬入納事,兩西監司處,更爲申飭,而其中不能嚴禁,入納數多守令,査覈啓聞之意,竝爲知委,何如?答曰,依啓。此必非民人所樂,守令輩,欲免責辱,虐民應副之致也,專責守令,可也。
迎接都監啓曰,各起謝恩兼行之意,使李馨長,通議于鄭使則曰,兼行與否,非俺所可指揮,但使臣,時未發行,兼差之事,唯在本國處置,槪其意不以兼行爲非也。馨長又問曰,追來二勅所幹,則有賀,而似無謝恩之事也。鄭使高聲曰,何知所幹之爲某事,而遽發此言耶?馨長曰,雖未知其某事,有勅使則自我謝恩,乃是前例,此勅謝恩,亦當兼行云,則鄭曰,此亦非吾所知也云。鄭使又曰,皇帝親政,帝母尊崇,皆是天下大慶,以事體言之,大君當往,而五月初八日不遠,其在情理,決難作行,不得已大臣雖往,右相乃內族,彼中所聞,亦必爲重矣。且曰,當初約條,政丞爲正使,則六卿爲副使,六卿爲正使,則參判爲副使事,分明定奪,當此新政之初,每事不爲泛過,不可不愼,雖以微末之官差送,非俺之所知,彼中耳目甚煩,不得不言云,敢啓。傳曰,知道。然則副使,以六卿中差送,可也。已上備局謄錄
政院啓曰,明日狎宴大臣,何大臣進去乎?敢稟。傳曰,右相進去。
迎接都監啓曰,今日別入䧳牛一首,依例入納云,依其言入給之意,敢啓。傳曰,知道。
又啓曰,明日宴禮事,使李馨長,從容通議于鄭使則曰,多日宴禮,連以大臣押行,明日又依今日,循例請之,非但事勢非便,勅使留館之間,自上當有一番更臨之擧,明日來臨館所,先行茶禮,還宮後,仍令大臣代行宴禮,事理順便。但雨勢不止,則雖再明待晴擧動,亦當云,敢稟。傳曰,明日待晴,擧動爲之,可也。
又啓曰,領議政詣館所,使差備譯官等請宴,則諸勅使答曰,領相旣已再參宴禮,且雨勢如此,各項官員及樂工等,添濕亦甚可慮,宴需分入各房云,故大臣卽爲罷還之意,敢啓。傳曰,知道。
迎接都監郞廳,以領議政意啓曰,臣來到館所,招差備譯官,傳請宴之意,則勅使云,領相累度參宴,今日雨勢如此,諸執事及舞童等,亦有添濕之患,勿爲設宴,宴床各入房內云,臣卽令都監,呈御帖,仍爲退出之意,敢啓。傳曰,知道。
都監啓曰,今番發賣,視前浩多,分付各市,覓納物種之際,非特均一爲難,下吏亦多有夤緣操縱作弊之端,不可不嚴明檢飭,而平市官員,只令及奉事趙亨耘,年少生令閔煦,以常平廳郞廳,除本司仕上直,專不顧見,本署之事,極爲可慮。發賣不過數三日之事,令閔煦,使之兼察本任,何如?傳曰,允。以上迎接廳謄錄
傳曰,今下弓矢,北虞候金澤處,給送。
吏曹草記。答曰,依啓。金堤郡守崔蘊,雖有病患,臥治亦可,豈可輕遞乎?使之調理赴任,可也。
兵曹草記,納馬人丁仁全事。答曰,旣是嘉尙,則授同知職,可也。
傳曰,陳奏正使麟坪大君㴭,鞍具馬一匹,奴婢七口,副使,判書李基祚加資,奴婢三口,書狀官,前舍人鄭知和加資,奴婢二口,譯官李馨長熟馬一匹,奴婢二口賜給,張炫加資,實職除授,軍官金馬龍,譯官方以,竝加資,軍官申晉翌·金武信·趙壤,各熟馬一匹,譯官梁孝元·金天起,鍼醫安禮,各半熟馬一匹,軍官吳惇·尹聖健,譯官韓之彦等十四,御醫南應琛,醫員金忠敏,寫字官李後耼,畫員李起龍,各兒馬一匹賜給。
黃海監司鄭良弼上疏。答曰,省疏具悉。卿其勿爲控辭,宜遵前旨,速往欽哉。
藥房啓辭,慈殿議藥事。答曰,依啓。
藥房再啓,慈殿更觀症候,受鍼事。答曰,知道。
府啓。答曰,不允。柳復聖今當下去,不必遞改矣。
常平廳粘目。答曰,依允。事雖然也,不可專廢於此時飢民,斟酌題給,使之移用,宜當。
常平廳草記。答曰,不可任便謀避,本職勿爲換差。本廳郞廳,改差,可也。
左相李時白箚子。答曰,省箚具悉。卿其安心,勿待罪。
戶曹粘目。答曰,年久追賞,實涉未妥。令餉臣更試其才,果如前日之有功,則不可不賞,以此知會。
禮房承旨啓辭。答曰,以禮言之,則七度宴禮,皆可親臨,而近緣國恤,久廢此禮,雖一二番往見,而不可援以爲例,明日親臨,未必是怪底事。且彼之所謂親臨措辭之說,雖不敢顯言,槪欲卽爲往見之意,故朝者議本院耳。主人無自首,不爲往見之禮,明日親臨,未爲不可,何必强爲無益之事乎?以上內下記草
遠接使書目,出來勅使,初四日,安州止宿事。
伴送使書目,勅使,初四日越江事。
吏曹啓曰,黃海監司,何以不爲肅拜辭朝事,傳敎矣。問于鄭良弼,則以身病陳疏,故今日不得肅拜云矣,敢啓。傳曰,知道。
藥房啓曰,慈殿進御,前日劑入加減溫膽湯,姑爲停止,今以開迷湯十貼,爲先進御,宜當云,此藥三貼,卽爲劑入之意,敢啓。答曰,依啓。
府啓,近日畿邑守令,奔走站上,日不暇給,雖在官責應,無以措處,目前燃眉之急,莫過於此。金浦郡守柳復聖,授任以後,承召留洛,在官無日,此時曠闕之患,誠不可不慮。柳復聖請命改差,其代急速差遣。結城爲邑,素多豪右,官令不行,賦役難均,自前擇差,甚意有在,縣監金以聲,門地卑賤,且無可稱之能,當初除拜,臣等未及詳聞,而赴任之後,物故藉藉,久而益激,如此之人,決不可仍授字牧之任。請金以誠,亟命罷職,其代令該曹極擇差送。殿中爲任,糾察各司,官雖卑,體貌與臺官等,自前雖以文·武·蔭通差,而武·蔭,則必用門地才望,文官等,亦以參下館職者除拜,乃祖宗朝故事。且其署經,必經於監察本廳,如其見越,則不敢行公,亦是流例。近日多以冗雜武弁苟充,人皆視如內三廳,淆濫甚矣。其中金贊·李德老,一再越署於監察本廳,而晏然行公,同列羞與爲伍。。請監察李德老,金贊汰去,令該曹另加擇擬。且本廳文官,爲下有司者,乃其極選,而比來銓曹,絶不擇差,以致久虛下有司之任,此亦前所未有之事,今後請文官參下,四館去官者,亦擬故事擇除,以重殿中之任。
京畿監司沈之源,勅使迎候事出去。
右議政李時白箚子。大槪,昨日館所,押宴命下之後,病不得進參,惶恐待罪事。入啓。批答見上以上朝報
上在昌德宮。停常參·經筵。
巳時,太白見於未地。
巳時回禮館所擧動,未時還宮。
迎接都監啓曰,鄭使令差備譯官等,傳言于臣等處曰,今行所幹,乃帝母尊崇,歲幣量減事,兩款事也。於本國,雖非慶事,於天下,莫大喜慶,大官奉勅使來,則似不無別禮單之擧,而受不受在勅使,爲不爲在本國,俺意則如此云。觀其事勢,終不可已,何以爲之?敢稟。傳曰,議于大臣處之。
備邊司啓曰,以迎接都監啓辭,別禮單事,傳曰議于大臣處之事,傳敎矣。勅使別禮單,尤所未有,而自上年六勅使爲始,一開謬規,援以爲例,鄭使旣已發言,則必不中止,且今番特減歲幣,不可無示喜之禮,令該曹參酌贈給,宜當,敢啓。答曰,初則措辭,不得已則似當贈給,而前者禮書之行,皇帝親政之慶,兩臣放釋之喜,不下於今番,以此措辭,所給之數,無踰於其時之數,可也。以上備局謄錄
迎接都監啓曰,卽刻鄭使,使李馨長傳言曰,今日則自上來臨,只設茶禮而還宮,宴禮則行於明日,可也,故排設宴床,卽令撤出矣。臣等竊觀所爲,一邊責入禮單物種,一邊覓納發賣雜物,煩擾無暇,故宴禮玆欲退行於明日之意,敢啓。傳曰,知道。
又啓曰,今日無宴禮,故別茶啖排入之意,敢啓。傳曰,知道。
又啓曰,卽接林潭·鄭維城狀啓,則追來兩勅,自安州以南,每站止宿,到平壤,待入京日,定奪回報云。十三日入京之意,曾已通議鄭使,啓下知會,而今若退日入京,則畿站各務差員及夫馬,分把之際,事甚狼狽,依前定奪,必趁十三日入京事,急速分付儐臣處,何如?傳曰,允。以上迎接謄錄
藥房啓辭。答曰,知道。夜間寢睡,亦未安穩矣。
府啓,監察李德老·金贊駄去事。答曰,依啓。柳後聖·金以誠事,不允。
院啓,大司諫出仕事。答曰,依啓。
吏曹粘目。答曰,已經大臣之議,而尤無可遞之事,速令赴任。黃監事
兵曹粘目。答曰,拔出之行,罕世之勇,誠爲可嘉。復其家戶,爲先除授禁軍,追拜邊將,亦似未晩,令本道監司資糧上送,一以充壯士於禁旅,一以勸孝悌於將來。
戶曹草記。答曰,知道。節分兩臣放釋,歲幣量減等事,俱係緊重,所望必奢,一千銀子,必難入眼,相考已行事例,增入其數,可也。目今客使如織不絶,而每行所需,勅以萬計,使在平時國家殷富之日當之,萬無支堪之理,此皆齊民之膏血,其將奈何?只自嗟痛,氣塡胸而已。
備邊司粘目。答曰,當此春農正急之日,以飢餒之民,迎送之弊,極涉重難,遞易,適足以中其願,則亦非徵治之道,更議他罰處之。以上內下記草
開城迎慰使崔惠吉,問安承旨吳挺一,出去。
遠接使書目。勅行,初五日,肅川止宿事。
藥房啓曰,雨後夜氣稍寒,伏未審聖候,何如,慈候,亦復何如?昨日劑入開迷湯,進御後時無加減耶?臣等不勝憂憫,敢來問安。批答見上
黃海監司鄭良弼上疏。大槪,更申血懇,冀蒙恩遞事。入啓。下該曹。
今日館所擧動時,出宮,初嚴辰正三刻,二嚴巳初二刻,三嚴巳正一刻。
大司諫趙錫胤啓曰,臣於頃日,賤疾苦劇,決無詣闕撰敎之勢,不得已封章陳暴,而政院屢加阻却,仍請牌招,臣雖欲都忘廉恥,奔走承命,終不能自力於委頓之中,邦憲至嚴,臣何所逃罪?不料政院,又諉以事係兼職,啓請勿罷,臣之狼狽,至此轉甚。臣雖無狀,職是臺諫,有病而不得上聞,有罪而乃復倖免,豈不重辱名器,爲淸朝羞哉?應罷之人,久帶職名,今始力疾出避,罪戾種種,萬死難贖,請命鐫削臣職,以重國體,以安愚分。答曰,勿辭,退待物論。
大駕詣館所後,藥房·政院·玉堂問安。答曰,知道。
還宮後,藥房·政院·玉堂問安。答曰,知道。
院啓,大司諫趙錫胤,引嫌而退。病未承命,勢所固然,不爲罷職,乃是前規,少無所失,有何可避之嫌?大司諫趙錫胤,請命出仕。答曰,依啓。
府啓。措語見上
以李厚源爲謝恩副使。
大司諫趙錫胤,就職。已上朝報
上在昌德宮。停常參·經筵。
自午時至未時,日暈。
備邊司啓曰,政院啓辭,勅使接見時說話,依前加減書入,而今番攝政追削之擧,措語之間,似當添入,而語必詳愼,然後可無後慮,請令廟堂預爲講定,以備睿覽,傳曰,知道事,命下矣。接待時酬應說話,則政院所陳,詳盡無餘,至如攝王追削一款,送辭之際,不無拘掣難便之端,自我先發,恐未妥當,姑觀彼人所言,臨時略爲酬答,似當,敢啓。答曰,知道。以上備局謄錄
迎接都監啓曰,卽者鄭使,使差備譯官,傳言于臣等曰,俺則近來不飮酒,而上勅使,願得藥燒酒,卽須煮入云。所入藥料,非兩醫司所儲之物,前日則自內局,送解煮及藥料煮給云,今則何以爲之?敢稟。傳曰,依前爲之。
又啓曰,右議政入西宴廳,與勅使將爲設宴之意,敢啓。傳曰,知道。
又啓曰,右議政與勅使,對宴設樂,行六爵而後,罷出之意,敢啓。傳曰,知道。
迎接都監郞廳,以右議政意啓曰,第四行爵時,上使前持味數盤,假郞廳武兼元振門,不爲跪進,鄭使送言于臣曰,卽廳無禮,使之退去云,雖於無情,旣發其口,不可置之。且大膳進止時,假提調姜義生,不爲待令,屢次催督後,始爲入來,極爲稽緩。竝推考,何如?傳曰,依啓。
又以右議政意啓曰,臣來詣館所,使差備譯官請宴,則卽爲出坐,行六爵後,罷出之意,敢啓。傳曰,知道。
迎接都監啓曰,大通官金三達,出送差備譯官,稱以白話,傳言于臣等處曰,濟州定配人朴士明之妻,乃小人之四寸妹也,其夫士明,罪犯輕重,雖未可知,非老妻·弱子之所可干預也。若蒙天恩,移配於淸北某邑,則生前往來時,可得相見,至擧其兄金汝亮之言,反覆懇乞矣。臣等取考士明罪案,扇動浮言,傳播衆人,以爲挑禍之計云,則其罪,果爲不輕,而三達懇乞,縷縷不已,敢此仰稟。傳曰,此非如除拜邊將,徒年輕罪之類,有難輕許開路,都監措辭開諭,可也。
又啓曰,鄭使送李馨長,傳言于臣等處曰,自前俺之族屬,屢受國恩,除拜守令·邊將者,非止一二人,感激于中無所達。今番率來旗鼓官,義州人前權管韓德連,情意相親,有同骨肉,曾除權管,亦出於俺之上達,今若陞差西路某處萬戶,其爲生光,莫大於此,都監俱由啓稟云,敢啓。傳曰,依願施行。以上迎接謄錄
藥房啓辭。答曰,知道。症候時無加減矣。
藥房再啓,慈殿議藥事。答曰,依啓。
府啓,柳後聖改差,金以誠罷職事。答曰,不允。金以誠事,人之才否,職之勤慢,不在於一地,何必遞罷?徐觀將來處之,可也。
祔廟都監草記。答曰,知道。經費蕩竭,已到十分地頭,一應浮費之事,勿循學規,各別惕念爲之,可也。
備邊司粘目。答曰,常平廳堂上,竝無故時登對,面稟處置事,通兩湖磨鍊,則似未妥當。
院啓。答曰,不允。擇差事,依啓。
戶曹粘目。答曰,依允。事當如此,其時譯官及所管勅使,適在館中,更詰前言,以爲俾無後日相違,見欺不實之弊。以上內下記草
遠接使書目,勅使,初六日,順安止宿事。
藥房啓曰,伏未審夜間聖候,何如,慈候,亦復何如?前日劑入開迷湯,進御後,時無加減耶?臣等不勝憂悶,敢來問安。批答見上
吏曹啓目,粘連黃海監司鄭良弼上疏云云。此時本道方伯,爲任極重,而得人甚難,鄭良弼非但已試於藩臬之任,亦有才局之稱,故當初擬望時,問于大臣而首擬,雖有疾病,必不至於職務之難堪,而再三陳疏,如是懇辭,終以物議爲言,此出於情勢之所不得已,而方伯重任,遞改與否,該曹不敢擅便,上裁,何如?啓。批答見上
遠接使〈書目〉,勅使,初七日,平壤止宿事。
藥房再啓曰,因入直御醫來傳,伏聞聖敎,卽令諸醫,則反覆相議,則皆言前用開迷湯,姑爲停止,牛黃瀉心湯,爲先進御,宜當云,此藥二貼劑入之意,敢啓。答曰,依啓。
府啓。措語見上
院啓,近來世道日非,人心不淑,背主之奴,投入權勢之家,窮鄕寒士,拱手而失其舊物,控冤莫伸者,滔滔皆是,此國家失人心之大者,不可不明白處斷,痛革此弊也。故南陽君洪振道,稱以先朝賜牌,奪占朴濬之奴婢,及濬上言起訟該曹,該院考據文籍,依法決給,而自上因洪振道陳疏,累下別敎文,令刑曹處斷,刑曹徒思承順聖意,不顧訟理曲直,諉以先朝受敎,遽爲決給於勳臣,物議諠騰,久而不已。臣等取考前後文案,則該院之決給,朴濬條陳可據之跡,極爲明白,聖上之致疑偏憂,恐未免僻於親愛,而或失大中至公之道。爲有司者,所當更加明査,從公決折,使聖世之下,無匹夫含冤之弊,而乃敢依違,措語無據。至於佐貳之官,知其枉法,不肯聯署,而獨自署名,略無顧忌,擅斷莫大之訟,其不有公議,循私蔑法之狀,極爲可駭。刑曹判書尹履之及當該郞廳,請竝命先罷後推,其訟事,更令該曹,明正決折。都事乃是觀察,爲任甚重,如科場考試·校生汰講·年分覆審等事,皆其所管,而又可以彈壓守宰,廉訪民隱,苟得其人,更出造入,則居然一御史,常在道內,其爲益,豈不大哉?先朝,曾以臺侍擇差,實良制美意,而未久廢弛,近來苟充益甚,識者之嘆久矣。新除授慶尙都事趙聖達,身有疵累,且無名稱,大不合於此任,不可仍送,以貽一道之笑侮。請命遞差,依先朝故事,以出入臺侍之人,另加擇遣,此後他道都事差出時,竝依此例施行。批答見上已上朝報
上在昌德宮。停常參·經筵。
巳時,太白見於未地。酉時,日暈。
傳曰,入去全昌君之行,所幹事,只陳慰進香而已乎?考啓。
備邊司啓曰,黃海監事鄭良弼,江華留守李時楳,累疏辭免,至今不爲下直,勅使不久將發,而站上策應之事,無人主管,極爲可慮,兩人今日內,催促辭朝。黃海道賑救之事,前監司南翧,不卽擧行,殊甚未便,爲先推考。李時昉啓請蒙允,米千石,卽令分給站上,以爲酬應之用,前日啓下田稅收米等,自今月旬後至麥秋,丐乞飢民,分給賑救,一邊啓聞形止之事,使之依前,分付施行,何如?答曰,依啓。
迎接都監啓曰,別禮單圖減事,李馨長措辭致謝于鄭使,則多有謹色,仍曰,此後本國,別無生梗之端,但皇帝新政之初一日,事皆異前。前者陳奏使,在北京時,別擇準鷹,定限內入送事,已爲馳啓,而自前本國,每於此等事,例視尋常,以致生事,故俺今又言說,卽爲啓知,着實擧行云。此意知會備局,何如?傳曰,允。以上備局謄錄
迎接都監啓曰,大通官金三達·李夢善等,累次言于堂上譯官輩曰,俺等身雖在於異域,父兄·親屬,皆在本國,豈無爲國之誠乎?隨事周宣,至於各站及館所,前後宴享造果等物,竝皆圖出仍用,以除改備之弊,此等事,都監堂上亦爲知之乎?每每發說云。臣等竊度其意,顯有希冀之心。大槪從前此類,屢次往來,則或授職名,以爲喜悅之地,而此是影職之類,雖以事體言之,別無所損,渠輩則誇示族屬,以爲榮幸,兩人堂上職帖成給,未知何如?敢此昻稟。傳曰,依爲之,而國家賞職,實非偶然,前頭尤加用力,益勉爲國之誠事,言之,可也。
又啓曰,左議政卽詣館所,依例請宴,則諸勅答,以昨纔行宴,氣甚困憊,不得出受云,故分入宴床,呈納御帖,而罷歸之後,勅使仍令招入彈琴樂工數人之意,敢啓。傳曰,知道。
迎接都監郞廳,以右議政意啓曰,臣來詣館所請宴,則勅使,使差備譯官等傳言曰,昨日受宴,氣甚困憊,宴床入納各房云,故呈御帖退出之意,敢啓。傳曰,知道。
政院啓曰,七宴之中,明日當行第五次矣,此後則只有上馬·餞別兩宴,自上茶禮,還宮後,大臣代行之擧,固當依前爲之,而但念郊外駕臨之日,與他時不同,彼未及發程,而自上先還,使大臣落留押行,則恐不無落莫之意,竭力待之餘,終之不快而去,則豈非不幸乎?自上先行茶禮,姑暫駐轝幕次,待宴罷出送階上,亦未知如何,而幕次咫尺之地,動樂設宴,尤極未安。先使首譯微察鄭意後,自上對別之際,慇懃致謝,從實言及,先爲還宮,亦似無妨,令都監商量啓稟,俾無臨時窘急之患,何如?傳曰,允。
又啓曰,上馬宴押宴,何大臣進去乎?敢稟。傳曰,此宴不可預行,回還定日後,更稟處之,可也。以上迎接謄錄
藥房啓辭。答曰,知道。症候時無顯效矣。
迎接都監啓辭。答曰,依爲之。國家賞職,實非偶然,前頭尤可用力,益勉爲國之誠事,言之,可也。
又草記。答曰,依啓。事雖然也,鄭居間周旋,實爲可嘉,銀兩別爲加給,以表喜悅之意,可也。且都監,亦多有盡心之功矣。
院啓。答曰,刑曹堂上·郞廳事,似非無據,勿爲煩論。遞差事,依啓。慶尙道都事趙聖達,持難愼重,有何傷乎?
府啓。答曰,令廟堂酌處。三曹郞廳事,不必一時汰去,今後擇差,勿爲苟充事,申飭該曹,可也。以上內下記草
藥房啓曰,伏未審聖候,何如,慈候,亦復何如?昨日劑入牛黃瀉心湯,進御後少無所減耶?臣等不勝憂㦖,敢來問安。批答見上
慈殿,藥房問安。答曰,知道。
三殿,政院·玉堂·二品以上·六曹·大司諫問安。答曰,知道。
正言洪重普上疏。大槪,陳情乞遞事。入啓。
洪淸監司書目,公山縣監李泰淵,葬父縣地,據法引嫌,令該曹考例處置事。又書目,都事柳志立,家有老母,病勢危苦,側覲久未還任,罷黜事。
黃海監司鄭良弼辭職四疏。入啓。傳曰,還出給。
院啓,故南陽君洪振道,與朴濬爭訟奴婢,該院旣已明白處決,而特命移送刑曹,已非聖王宅心公正,勿誤庶獄之道。爲有司者,惟當明審曲直而處之,不敢有所左右,而刑曹判書尹履之,徒知上意之不可違,不念王法之不可枉,曚曨覆啓,擅斷大訟,佐貳之官,不肯聯署,而亦不顧忌,此豈國家設官典法之意乎?此訟多少曲折,在前後文案,不必諉防,而惟其功臣賜牌,明有該院文書,洪振道所受奴婢,亦皆具載,獨朴濬所訟收婢,則無一口錄於其中。本家文券,稱以見失於亂離,凡大小詞訟,必憑文書處決,而公私俱無現存文籍,何所據而知其爲賜牌之物乎?設令朴濬,亦有違端,其不當歸於洪振道,明甚矣。先朝過五年勿許聽理之敎,乃謂分明賜牌奴婢,此則卽爲賜牌,旣無可據之跡,援引受敎,豈不大謬乎?近來法綱日紊,勳貴家,攘奪田民,已成痼習,中外人心之怨咨,職由於此,聖明之所宜惕然動念處也,而乃於臣等之論,不賜一言可否,直以不允爲答,臣等不勝慨然長歎也。王法至嚴,不可以一時之私,撓之,人心至神,不可以匹夫之微,忽之,殿下可不深念於此哉?請刑曹判書尹履之及當該郞廳,竝命先罷後推,以懲其蔑公枉法之失,其訟事,更令該曹明正處決。昨以慶尙都事趙聖達,不合佐幕之意,備盡論列,而聖批不賜允兪,只命擇送,臣等竊惑焉。幕僚之不可不擇,如昨所陳,聖上亦已知而許之矣,趙聖達旣有不稱之實狀,且時未赴任,則不可不卽爲改差,擇遣其代,此豈持難之事乎?請趙聖達亟命遞差。批答見上
府啓,西路民命,已到十分地頭,其中海西,尤甚慘酷,朝家拯救之策,不容晷刻少緩。臣等竊聞,頃日遠接使李時昉,榻前陳達,已蒙千石米,分給各站之敎,而該曹,以曾已分付道臣之意回啓,而不爲定頉行會云。散糶白給之數,若不自朝廷指一分付,則外方昧於奉行,自未免更稟該曹,況本道方伯,今方遞易,孰肯着實擧行,而文移往復之際,已求於枯魚之肆矣。今就道內米一萬四百餘石,雜穀八萬二千五百餘石,各除其三分之一,準上則計其運宿之費多少,其數而給米焉,飢民則量其邑之大小,災之輕重,而分等焉。以雜穀賑之,而竝爲白給,卽餘亦宜及時散糶,以救目前之急,則捐半歲三分之穀,而活一方百萬之民,其輕重得失,爲如何哉?請令該曹急急定頉知委,而關西亦爲一體施行,俾盡國家惠鮮之澤。應宿之職,非尋常執事之比,蔭官之往往爲三曹郞〈官〉者,若非規外發身者,則必以登名司馬之人差除,其意有在,而卽今三曹郞官中,或有未參司馬者,物情深以爲未便,請令該曹一一澄汰,以存古規。批答見上
前啓,金浦郡守柳後聖遞差事,結城縣監金以誠罷職事。依啓。已上朝報
上在昌德宮。停常參·經筵。
下直,黃海監司鄭良弼,仍爲引見。
迎接都監啓曰,鷹連事,使臣在北京時,丁寧言說,昨日鄭使,又爲申飭,以此觀之,彼中意慾切矣,不可不趁期擇送,而新鷹則捉得於九月霜後,陳鷹則八月念間,毛羽始成,今若臨時循例,分付各營,則馴放試才之際,其勢必未及於十月初一日之限,殊甚可慮。臣等聞之,三·甲之人,中夏之間,取得巢鷹,設柵家養,七月馴放,而傍邑守令與閭家,亦多有之,陳鷹之規,早時入坐,其陳亦早云。預爲知會,應定各營,咸鏡監兵營,則求得巢鷹之體大才逸者,兩西監兵營,則別擇已試俊鷹,趁早入陳然後,可免窘迫後時之患,令備局商量處置,何如?傳曰,允。
備邊司啓曰,卽見京畿監司沈之源馳啓,則各驛人馬,前期聚集於松都,而兩勅之行,十四日間,方到本府,其間人馬,糧資已絶,請得豐德·長湍米太,以救之矣。此時許多人馬所裹之糧旣盡,則丐貸以食,亦自無路,若非官家救急之擧,則其時必難支過,依狀啓量宜題給後,用下之數,一一啓聞,宜當,以此知委施行,何如?答曰,依啓。
又啓曰,以司憲府啓辭,西路民命,已到十分地頭,其中海西,尤甚慘酷,朝家拯救之策,不容晷刻少緩。臣等竊聞,頃日遠接使李時昉,榻前陳達,已蒙千石米,分給各站之穀,而該曹曾已分付道臣之意,回啓,而不爲定數行會云。散糶白給之數,若不自朝廷指一分付,則外方昧於奉行,自未免更稟該曹,況本道方伯,今方遞易,孰肯着實擧行,而文移往復之際,已救於枯魚之肆矣。今就道內米一萬四百餘石,雜穀八萬二千五百餘石,各除其三分之一,站上,則計其過宿之費多少,其數而給米焉,飢民則,量其邑之大小,災之輕重,分等焉。以雜穀賑之,而竝爲白給,其餘亦宜及時發糶,以救目前之急,則捐半歲三分之穀,而活一方百萬之民,其輕重得失,爲如何哉?請令該曹急急定數知委,而關西亦爲一體施行,俾盡國家惠鮮之澤。答曰,令廟堂酌處事,傳敎矣。兩西賑救之策,臣等旣已料理稟行,而海西千石之米,亦令出給站上,而當初不爲定數者,以所救者多,不可預定其數,故丐乞無依者,量宜賑救,或白給,或還糶,使之成冊上送矣,臺諫所啓,似不識臣等本意也。至於關西,則各邑出站之民,先給錢文,又出管餉米穀,使民納錢收米,以救目前之飢,又令分糶各邑,以爲秋糴矣,臺諫又欲與海西,一體施行云,恐或未聞有此擧也。但關西地廣人多,米穀或未遍及,忽有用錢之擧,若於義州·安定·平壤等處,各給餉穀千餘石,爲貿錢行貨之本,則穀散民間,可救飢死,而秋來收捧,其數自備,且五斗收米,一半代錢,則民不費米錢,亦可行,朝廷荒政,莫急於此。此意兩西監司處,竝爲知會,如何?答曰,依啓。義州·安定·平壤等處,所給貿錢穀,則到秋着令還充,俾無欠穀之弊,五斗收米,一半代錢事,則徐議處置,似可矣。以上備局謄錄
迎接都監啓曰,今日別入生牛一首,依例入給之意,敢啓。傳曰,知道。
又啓曰,今日別茶啖,依例排入之意,敢啓。傳曰,知道。
又啓曰,今以二勅儐臣林墰狀啓,十六日入京之意,通于鄭使,仍探同入一館便否,則鄭使往諸使處,良久相語而還曰,俺等之行,欲於十三日發還,彼行之平日入京,非俺等所知,但計程道,十六日決難到京云,此外更無指一回答之語。竊度事勢,彼此之行,似不相値於或京與或畿站,其間難便,不一而已,極爲可慮。姑以此意,知會儐臣,更觀彼勅行期遲速,馳啓後稟處,似當。此狀啓午前下都監,卽當回啓,而不可不探知彼意,故使李馨長乘便通問,則諸勅,以發賣多有擾煩之事,今始回答,如是差遲之意,敢啓。傳曰,知道。以上迎接廳謄錄
藥房問安啓辭。答曰,知道。入診事,依啓。夜間寢睡,比前稍勝矣。
戶曹粘目。答曰,依允。江原道十首減除,則殊無加給之意,五首減除,可也。
傳曰,鄭命守使譯官李馨長,來懇于差備曰,國家答記念今番兩臣得釋之功,則俺旣資窮,更無所加,代俺養子鄭善爲加資,且鄭善之除授邑守,頗煩往來人之耳目,今番俺出來之時,特命遞差,以爲聽聞之地。但俺入去之後,或記念從容除職,則前俺無間固願,而不敢望也。此等事,在前則請于都監,而今則事機異前,恐涉煩洩,亦是直達,惶恐云云。此處,何以處之?問于大臣以啓。
府啓,使臣賞格事。答曰,此論不但未妥,反使爲國勤勞之人,解體而無所爲也。
府啓。答曰,方今客使絡繹,各該曹事務方殷,似難付之生手矣。
院啓,刑曹堂上,三曹郞官事。答曰,不允。稟旨事,賑恤事,依啓。
戶曹粘目,黃海監司具義俊事。答曰,體予朝廷如傷之念,指出營儲,盡救飢民,極爲可嘉,特賜表裏一襲,以爲聳動他人之地。
傳曰,前黃海監司南翧,不體朝廷堅意,諉以已遞,而莫念盡職,顚達流離赤子,恬然置於度外,於其心安乎哉?殊甚驚駭,先罷後推,以警他人。以上內下記草
三殿,政院·藥房問安。答曰,知道。
慈殿,二品以上·六曹·大司諫問安。答曰,勿爲問安。
大殿·中殿問安。答曰,知道。
藥房啓曰,伏未審雨勢如此,聖候,何如,慈候,亦復何如?前日劑入牛黃瀉心湯,昨已畢進御矣,寢睡與熱勢,比昨無收效耶?臣等不勝憂悶,敢來問安,竝此仰稟。今日當改議他藥,而必詳知症候然後,可以議藥,請令女醫入診,何如?批答見上
遠接使書目,勅使,初九日,中和止宿事。
答曰,正言洪重普疏曰,省疏具悉。爾其勿辭察職。
藥房再啓曰,卽令女醫入診,則右寸洪大,右關數,右尺數,左寸浮滑,左關洪大,左尺沈滑云。臣等卽與諸醫,反覆相議,則皆言牛黃瀉心湯,去夜雖有嘔吐之患,不可不連用二貼云。此藥加劑以入之意,敢啓。答曰,依啓。
禮曹參判閔應亨上疏。大槪,勅使入京時,贊禮之任,決非老病所堪,乞遞職名,以便公私事。入啓。答曰,省疏具悉。贊禮之任,當令遞改,卿其勿辭察職。
洪淸監司書目,丹陽呈,以應敎金應祖,病重上去不得事。啓遞差。
院啓,臣等以罷推刑曹堂上·郞廳事,連日論執,而未蒙兪音,臣等竊惑焉。國家所以設官掌法,欲其理詞訟聞冤抑,使王法行而人心服,豈可以勳貴〈而〉撓之,寒賤而忽之哉?今此朴濬之訟,旣無洪振道賜牌文籍,則其不當決給於勳臣,不待多辨,何可援據先朝受敎,以爲斷案乎?刑曹判書尹履之,身爲有司,徒知承順上意,不顧訟理曲直,乃以矇矓數語,遽決莫重之訟,其蔑公枉法,甚矣。聖敎所謂似非無據,臣等不敢知也,況六曹之設佐貳,豈徒然哉,而僚議立異之後,獨署以啓,何得肆然無忌,壞了朝家法例,至於此哉,此而不治,則公議無以伸,頹綱無以振,日後之弊,有不可言。請刑曹判書尹履之及當該郞廳,竝命先罷後推,其訟事,更令該曹,明正處決。國之所以爲國,以有民也,民散之後,雖有倉庫府廩,何以爲國乎?此古之明王,所以遇災賑民,傾囷倒廩而無所惜也。上年飢荒,兩西最酷,畿甸爲次,不幸加之以站上無前之役,民事之慘,有不忍言。關·海西猶賴,道臣趁早啓稟,頗有賑救之事,而海西荒政,未免疎緩,沿海一帶,民多餓死,扶携四散,繈屬道路,近雖申飭賑恤,亦無及於已散之民矣。自前凶歲,例設賑廳於京中,而尙此寥寥,目今都畿之民,豈無待哺之急?至於西民之出入內地者,尤不可住居塡壑而莫之救,此事正如捧漏沃焦,不宜一日少緩也。常平廳米穀,雖或不足,度支儲峙,必有裕於目前經用,何可膠守常道,不捐數千斛米,以活吾民翳桑之命乎?且流民之入嶺北·關東·湖西等地者,必已多矣。若只設賑於京中,則亦有不及遍救之患,宜於三道,量設賑廳各三四處,除出該道元穀而用之也。但京外賑救,若不着實善處,則難免中間虛僞之弊,必宜官員躬自看檢,作糜粥聚哺於目前,然後飢者而不飢者,不得食而得食矣。京中自有該廳,而外方則令該道都事,主掌巡檢,勿徒委於各道,致有因循不勤之患。且令三道及畿甸各官,或掛榜街路,或知委閭里,使流離道路之人,明知某某處設廳賑救之擧,皆得以及時往赴,則可免坐而待死之患矣。臣等今日之論,亦已後時,而尙恐有司志在恤費,或以臣等之言,爲爲迂而莫之省,惟在聖上,以答若保之心,斷而行之。請令常平廳,急急稟旨擧行。
府啓,虛宿之職論列。措語見上新啓,賞典之濫,未有甚於近日,而今此使臣以下,奴婢·馬匹,分等題給之命,出於千萬慮外,設令使臣,實有大段可賞之勞,當此京外奴婢,日就凋殘之時,決不當容易行之。況其得請者,只是幾微已著,少無奇特之事,而受賞太重,則不亦爲聖世之過擧乎?至於員役等馬匹之賞,尤極未安,畿內六驛救急之馬,亦不能優給,而獨可遍於無功之員役乎?成命之下,物論莫不嘆惜,請還收使臣以下,奴婢,及員役等,馬匹題給之命。批答見上以上朝報
上在昌德宮。停常參·經筵。
夜一更,月暈。
下直,江華留守李時楳。
迎接都監啓曰,二勅使,十四日,來宿於弘濟院,而留館勅使,十五日定爲發行,則自上出送于郊外,仍行迎勅之禮,事勢便當,且無連日動駕之擧,故使李馨長,以其私意,從便相議于鄭使則曰,如是爲之,事勢順便,然來使,乃奉勅之人,某日入京,實非俺等之所可指揮云,此間事勢,實爲難處。昨日終日下雨,二勅之行,勢將淹留於某處,一日遲行,十五日入京,亦未可必,留勅,則以十四日破日,遠行之拘忌云,其還似當在於十五日間,以此更爲知會儐臣,俾趁十五日入京,何如?傳曰,允。
又啓曰,今日別茶啖,依例排入之意,敢啓。傳曰,知道。
又啓曰,卽刻勅使,出送差備譯官,傳言十三日辰時,當爲發行,以今日卯時,出牌文云,故敢啓。傳曰,依例請留。
政院啓曰,以上馬宴押行大臣,取稟,傳曰,此宴不可預行,回還定日後,更稟處之,可也事,傳敎矣。今者雖未及遍定某日發京,而彼旣以十三日出去發言,故押宴大臣,敢此預稟。傳曰,左相進去。
迎接都監啓曰,臣等入詣館所,使諸勅使差備譯官,措辭下敎之意請留,則諸勅使,卽令鄭使回答云,故鄭答言曰,俺等留此已久,別無所幹之事,明日雨晴,當爲發行云,敢啓。傳曰,依例承旨進去,請留。
政院啓曰,臣承命往館所,上使晝寢之故,待其睡覺,使首譯措辭,傳言請留之意,則勅使答曰,至遣近臣,如是請留,自上眷念之意,深庸感激,不知所達,而俺等,來旣已久,無端久留,亦甚未妥,明若雨晴,則決欲發行云矣。傳曰,依例大臣進去,請留,可也。
迎接都監郞廳,以右議政意啓曰,今日,卽承文院褒貶坐起,領左相方爲開座,臣來詣館所,令差備譯官等,措辭更爲請留,則十四日,乃是破日,以此必於明日發行,自上遣大臣,請留至此,明日則當留云云,敢啓。傳曰,知道。依例當遣內官,請留矣。
迎接都監啓曰,卽刻鄭使,出送差備譯官傳言,明日當行上馬宴云,敢啓。傳曰,知道。
又啓曰,勅使到京之初,言于首譯曰,謝恩之行,待二勅入京,卽爲發行,後俺四五日渡江,鱗次入往,宜當云,故使行何間發程似當之意,使首譯探問鄭則曰,無衙門促行之令,俺亦不須定期言之,皇帝親政,帝母尊崇,天下大慶,謝賀之遲速,惟在本國量處之如何云。竊觀其意,欲令速發,敢啓。傳曰,知道。依此爲之,可也。以上迎接謄錄
藥房問安啓辭。答曰,症候已言于醫官,不必入診。
又啓辭。答曰,知道。症候與昨無異矣。
副應敎金應祖上疏。答曰,省疏具悉。深嘉爾憂愛之誠,首陳之事,敢言人所不敢言之者,實是藥石之論,可不體念哉?其他條陳事,當令該司採施焉。爾其勿辭,調理上來。
院啓。答曰,論之至此,其訟,令該曹更査處之。
府啓,三曹郞廳澄汰事。答曰,依啓。此非予創開無前之濫賞,自有古規,勿爲煩論。以上內下記草
三殿,政院·玉堂問安。答曰,知道。
慈殿·大殿,二品以上·六曹·大司諫問安。答曰,知道。勿爲問安。
中殿問安。答曰,知道。
藥房啓曰,雨勢風氣,終夜不止,伏未審聖候,何如,慈殿,亦復何如?昨日劑入牛黃瀉心湯,安穩進御乎?臣等不勝憂悶,敢來問安。批答見上
慈殿·中殿,藥房問安。答曰,知道。
藥房啓曰,卽因鄭後烈,伏聞聖候,有不安節,卽令醫官入診後,可以議藥,敢此仰稟。臣等不勝憂遑之至。批答見上
遠接使書目,勅行,初十日,黃州止宿,十五日,定爲入京緣由事。
以安後稷爲假注書。
藥房再啓曰,慈殿症候,臣等與柳復聖·鄭後烈及諸御醫,反覆相議,則皆言牛黃瀉心湯,進御後,尙無快泄之候,此是熱氣未降而然,此藥一貼,今日畢進御後,更觀症勢,議藥,宜當云,敢啓。答曰,知道。
又啓曰,卽因下醫官之敎,與諸醫商議,則皆言上候未寧,必由感寒而然。藿香正氣散本方,去白朮,加羌活·蒼朮各七分,今日連進二貼,宜當云,此藥劑入之意,敢啓。答曰,知道。
工曹判書李時昉箚子。大槪,常平廳事務方殷,而往返遲速,不可預料,亟命遞改,以便公私事。入啓。答曰,省箚具悉。卿其勿辭往來。
禁府,閔重亮拿囚。啓。
安州餞慰使李守綱,出去。
院啓,國家治亂之源,常在於公私義利之分,此君臣上下所當交勉胥匡而不容小忽者也。上而係着於私昵,下而承順其主意,則王法日紊,人心不服,國之喪亡無日,豈不大可懼哉?今者聖上,庇護勳戚之家,不付庶獄於有司,該官逢迎君上之過,不恤公議之至嚴,豈意聖明之世,乃有此事?瞻顧駭歎,物議沸騰,臣等之論,豈容但已,而累日苦爭,天聽逾邈,殿下誠篤於親心之□矣,獨不念蔑公壞法,大失人心,劑改國家之危亂哉?臣等雖駑甚,其言則執法也,其心則爲國也,亦不可訑訑而已也。請加三思,刑曹判書尹履之及當該郞廳,竝命先罷後推,其訟事,更令該曹明正處決。批答見上
府啓,三曹郞官,非尋常執事之比,蔭官擇差,自有前例,近日郞官中,或有未參司馬者,物情皆以爲未妥,故臣等相議論啓矣。昨承聖批,以事務方殷,似難付之生手爲敎,聖意所在,實非偶然,而未成生進者,自知應汰而不仕,則此時曠闕之患,尤不可不慮。請令該曹一一澄汰,以遵古規。臣等昨以賞典過濫之事,敢陳公論,而聖批以未妥爲敎,且慮日後奉使之人,有解體之患,聖意所在,臣等亦豈不知,而但今玆使臣之行,雖有勤勞之事,鞍馬加資之外,復有臧獲之賜,則賞賚太重,亦豈爲聖世得中之擧乎?至於員役等馬匹之賞,尤極未安,畿內六驛救急之馬,亦不能優給,而獨可遍及於一行之員役乎?請還收使臣以下,奴婢及員役等,馬匹題給之命。答曰,依啓。此非予創開無前之濫賞,自有古規,勿爲煩論。
以應敎金應祖辭狀遞差傳旨,傳曰,勿辭,調理上來。已上朝報
上在昌德宮。停常參·經筵。
迎接都監啓曰,金三達所請,士明妻子移配,在法例,決難輕議之意,使李馨長措辭言之,則非但辭色落莫,每每提起於言端,縷縷不已云矣。卽者鄭使,出送驛官玄碩·李馨白·朴杞學等,傳言于臣等處曰,俺來時,金汝亮力言此事,三達今又懇乞移配,雖其與專釋有間,且經大赦,特施恩典,不無所言。俺之此言,非爲士明妻子也,汝亮兄弟,曾蒙主上顧恤,故敢恃舊恩,有此云云,須將此意啓達云,敢稟。傳曰,議大臣處之。
備邊司啓曰,北京入送梨柿之數,今年爲始,各三萬箇爲定,或鷹連,亦於十月晦前入送,而別定京官,揀擇習放,擇守令中知鷹者,定差員領送事,仍使臣狀啓,以爲復啓矣。生梨,則平安道一萬介,黃海道九千介,咸鏡道八千介,江原道三千介,紅柿,則京畿五千四百介,江華三千三百介,洪淸道二萬一千三百介,以此分定,使之造備以待,而鷹連揀擇時,依其所言,宣傳官中知鷹者,臨時發送灣上,各別調馴,而守令中,差員擇定入送之意,竝爲分付,何如?答曰,依啓。
又啓曰,西路用錢之事,已爲行會,而但錢文數少,不敷於用,欲下送銅鐵,卽出鑄錢,令戶曹判書元斗杓相議,則以爲鑄錢,不如買錢之易,今聞漢人,聞我國用錢,多載出來,置於遼東,與譯官相約其價云。蓋其錢八千稱,而一稱十七貫,爲一萬七千文,則八十稱,將至百三十餘萬文,價銀一千六百兩云。今此謝恩使之行,入送其價,方物回馬載錢以來,則事甚便當,可以優用於兩西,令戶曹付送價銀,若或不足,則令常平廳助其三分之一,使之貿來,何如?答曰,如此爲之,則似爲便好,而但該曹物力方竭,千餘金,似難猝辦,先問于該曹,處之,可也。
賓廳坐起時,中使,以上敎傳言曰,今日請留時,四勅言,皇帝親政之初,凡事不可不惕念爲之,如或未盡,則恐有貽辱之患,自令使臣赴京時,人蔘及其他禁物,一切禁斷,勿如往日。且前日入送鷹連,無非不才,此後則切勿苟充,各別擇送,而入送之際,令解鷹人,詳試其才否,仍爲率納,如其不必,則當有退送之弊云,此意着實擧行。傳曰,知道。鷹連若不以逸才擇送,貽辱國家,則當該監兵使·守令,難免重罪事,末端添入,可也。以上備局謄錄
迎接都監啓曰,鄭使給生豬九口,頭目等例給活鷄八百首,捧置館中矣。今日出給曰,近觀都監形勢,百物俱乏,前頭來勅,亦難接待,故將此鷄豚,以保其用云。二勅時所用,畿邑分定活鷄,卽准此數,行文減除之意,敢啓。傳曰,知道。
又啓曰,卽接林墰狀啓,則二勅滯雨遲行,十六日定爲入京云,其勢似難自我進定,以此日支待事,一便分付各該掌,一邊回移,何如?傳曰,知道。
又啓曰,明日上馬宴時,上候未寧,不得不親臨之意,使李馨長,通于鄭使則曰,俺意則已知決難擧動,而但諸使之意,未能詳知,當通議然後,還報云矣。卽者使差備譯官等來言曰,通于諸使,則皆與俺意相符,明日則只令大臣押宴,宜當。仍曰,再明郊外,則自上不可不擧動,但餞宴則依例排設,主上只行茶禮,卽爲還宮之後,大臣又爲押宴行禮,諸使仍爲作行云,敢啓。傳曰,知道。
又啓曰,今日生牛一首,依例入給之意,敢啓。傳曰,知道。
又啓曰,今日別茶啖,依例排入之意,敢啓。傳曰,知道。
又啓曰,勅使,使差備譯官,言于都監曰,今因自上,遣中使請留一日,上馬宴明日設行云,故敢啓。傳曰,知道。
義禁府啓曰,以迎接都監啓辭,金三達所請,士明妻子移配事,傳曰,議大臣處之事,傳敎矣。議于大臣,則領議政金堉,左議政李時白,右議政韓興一議以爲,朴士明非若他人之罪,居於境上,做出不測之言,構禍兩國,以服刑章,妻子之配於絶島者,固非常赦之所宥。然勅使·通官等,縷縷言之,不得遂意,則必有含憾之心,或可量移他處,以示恩典,而配於關西,則其漏通國事,以泄其怨,而必倍於士明,無已則投之有北,一以解彼等之心,一以明國法之嚴,似爲合宜。伏惟上裁。大臣之意如此,上裁,何如?傳曰,此是重罪,非常赦之所宥,而特令懇請之意,移配北道事,使都監措辭開諭,可也。以上迎接謄錄
兵曹啓曰,本曹步兵價布,逐朔應下之數,罔有紀極,而數年前,則尙有封不動之儲,以爲應卒之用,而近來勅行絡繹,用度極煩,一朔所給,多至七十餘同,以有限之財,應無窮之費,如非泉涌水出,則將何以繼用哉?目今封不動之木,亦將取用,前頭勅行之停止,事未可必,本曹事勢,誠切急矣。仍念勅行時,分工曹匠役,自本曹給價,創自亂後,而仍其時各司板蕩,獨本曹,頗有貌樣,適當勅使之行,不得已,本曹步木,權給分曹,以爲推移之地,十數年來,仍成謬規,每當勅行,必使本曹擔當。臣等之意,國家設官分職,各有所掌,繼于無料布衙門軍役等事,則本曹應爲分給,而至於工曹匠人,則其曹逐年所捧匠人價布,其數甚多,別無國家取用之事,年來儲積,亦必有裕。自今以後,役軍價布外,匠人役價,則以工曹所捧之布,依前上下,永爲恒式,何如?傳曰,依啓。
工曹啓曰,京外工匠,曩時專屬於本曹,其數九千餘名,至丁卯軍籍時,酌定本曹一年應用,只存三千九百名,則其餘移送兵曹,以爲收布需用之地,本曹案付匠人,逃故浩多,一年所收,未贍一年之用。取考庚寅一年出入之數,則捧上一百三十七同零,上下一百三十同零,而亦多未下之處。且考用下名目,則係于祭享·進上·諸衙門進排,一應國用,及本曹使喚朔下,皆有式例不可已者,又有例外工役隨時而公下者,其數自至如此之多矣。丁亥年間,仍備局啓辭,勅使時,取用本曹價布五十同,而本曹用度絶乏,綾川府院君臣具仁垕,爲本曹判書時,啓請取來兵曹價布,僅得支用,從前遺儲之無多,其可推矣。伏見兵曹啓辭,則分工曹匠役,自其曹給價,創自亂後,十數年來,仍成謬規云。且以爲,臣曹匠人價布,逐年所捧,其數甚多,別無國家取用之事,年來儲積,亦必有裕,都監匠人役價,以本曹所捧,依前上下云。亂前亂後,都監之役,何可勝數?自有常行事例,凡一日該用,皆辦於戶兵曹,不但載在謄錄,耳目所及,孰不聞知?雖各分曹,專是都監之事,鳩工償役,專出於都監,無與於本曹,他各司以分爲名者甚多,而亦皆如此行止久遠,而到今不諒事理,泛稱亂後謬規,輕創無前之事,實涉無謂。況今本曹所儲不敷,前頭繼用,亦有艱乏之慮。上年仍備局啓辭,常平廳移送之木,亦未得畢輸,以待秋捧,而至於分曹役價,曾所未有之事,本曹事勢,萬無繼辦之路,令兵曹一依流來式例,上下,何如?傳曰,如其米乏絶之前,則姑行本曹之任,可也。以上兵曹謄錄
迎接都監草記。答曰,知道。雖使大臣代行,禮當親臨,未寧不得,心甚未安之意,措辭,可也。
藥房啓辭。答曰,服藥之後,發汗頗洽,寢睡如常矣。
又啓辭。答曰,依啓。症候漸次差愈矣。
藥房再啓二張。慈殿進御加劑入事。上候停藥事。答曰,依啓。知道。
永安尉洪極元上疏。答曰,省疏具悉。當令該曹遞改,卿其安心勿待罪。
府啓。答曰,大君之職,本無與於朝廷,而奈緣國事之罔極,奪情脫衰,觸冒盛暑隆冬,再赴燕山,備嘗艱年,始乃得請?況於其間,重致生梗,事將不測,竭力周旋,得以無事,謂之無功可乎,謂之有功可乎?且諉之職分內事,則鞍馬資級,亦何必加焉?爾等之謂,可謂徒知其一,未知其二也。
院啓。答曰,旣有受敎,則以此斷訟,未爲不可,而累日堅執,故俯從允許矣,何及至此耶?勿爲煩論。
備邊司粘目。答曰,依允。納布免講者,亦有本道本縣,私自爲之之類,似不可混同,使之明査處之。
又粘目。答曰,依允。末端所陳,銓曹之言,誠爲着實,各別警飭。
傳曰,應試初試,六兩,三矢百步,騎芻,一巡二中。
禁府啓目。答曰,姑停刑推,其矣所持文書,一一取考,盧謙達·宣應哲拿問,仍松禁,多數殞命死,令本道明査啓聞後處置。以上內下記草
遠接使書目,十一日,勅行,鳳山止宿事。
慈殿,政院·玉堂問安。答曰,已爲差愈,勿爲問安。
大殿·中殿,世子宮問安。答曰,知道。
吏曹啓曰,閒官加下批,政事,取稟。
藥房啓曰,近來日氣不調,不雨則風,伏未審夜間,聖候與昨,何如?昨日劑入藿香正氣散,進御後,時無和解之效耶?臣等不勝憂遑煎悶之至,敢來問安。
又啓曰,伏未審夜間慈候,何如?前日劑入牛黃瀉心湯,昨已畢進御矣,今日當議他藥,令女醫入診,詳審症候,何如?批答見上
慈殿,藥房問安。答曰,知道。寢睡與昨稍穩,氣候亦漸平復,勿爲問安。
中殿問安。答曰,知道。
洪淸監司書目,丹陽呈,以應敎金應祖上疏上送。啓。答曰,省疏具悉。深嘉爾憂愛之誠,首陳之事,敢言人所不敢言者,實是藥石之論,可不體念哉?其他條陳事,當令該曹採施焉。爾其勿辭,調理上來,辭狀遞差,傳首還下。
舍人,以左右相意啓曰,政府合坐,弘文錄圈點時,堂下文官,吏曹例爲盡數書呈,而今日之坐,丙戌庭試榜,戊子式年榜,落漏不書,事甚不察,當該史官推考,何如?傳曰,允。
政院啓曰,卽者,吏曹下吏來言,本曹郞廳俱有故,不得已今日闕省記云,事甚可駭。請當該郞廳推考。傳曰,依啓。
藥房啓曰,伏承聖批,有服藥之後,發汗頗洽,寢睡如常之敎,臣等卽與諸醫商議,則皆言才已發汗之餘,旋用斂汗之劑,似爲太早,今姑停藥,善爲調攝,宜當云。目今風日不調,前頭連有擧動郊外,尤爲十分靜攝,醫官之言,亦有意見,敢啓。答曰,知道。
又啓曰,卽令女醫入診慈候,則右寸遲而緩,關沈數,尺數,左寸浮洪,關微,尺濡而滑。諸醫皆以爲熱候,時未快降而然,牛黃瀉心湯一貼加劑進,當觀夜間症候,商議他藥,宜當云。此藥一貼劑入之意,敢啓。答曰,依啓。
院啓,昨承聖批,有朴濬訟事,更査處之之敎,而尙不許該官罷推之請,臣等實未曉聖意之所在也。國家所以設官聽訟,欲其處心公正,持法平允,不以剛柔而茹吐,不以愛惡而左右,使冤枉聞而人心服也。刑曹判書尹履之,身爲執法之官,不念朝家委寄之重,只顧一身利害之私。上而順君父之意,下而怵權貴之勢,知有明決之成案,而莫之省,後有立異之僚議,而莫之恤,直以矇矓數語,擅決莫重大訟,其蔑公枉法,甚矣。殿下旣許更査其訟,非不知該官之所失,而猶且持難於施罰,豈不以其遜志,而曲加容護哉?臣等竊恐殿下臨下之道,有乖於大公至正,而使群下,得以窺聖意之淺深也。況更査誤決之訟,而仍付其人,揆諸事理,豈容如是?請勿留難,刑曹判書尹履之及當該郞廳,亟命先罷後推。批答見上
府啓,臣等將賞典還收事,連日論列,而聖批又敎之以自有古規,臣等竊惑焉。今玆使行,適會時勢,設有周旋之事,元無特異之勞,朝家施賞,出於一時權宜,則可也,至於古規,則臣等,未得其的當援據者也。鞍馬資級,乃自前通行之盛典,加之而僮僕之賜,不亦過濫乎?自常情言云,數口臧獲之割給,實無大損於公家,而其於愼賞之道,有違不僭之訓。況人人臣受命出疆,爲國盡心膂,乃其職耳,寧以賜賚之過多,可爲勸奬於後來哉?至於員役馬匹之賞,尤有未安者,畿內六驛,竭急萬分,而題給之數,尙且未優,乃於一行員役,通施賜與,則輕重緩急之序,不亦□乎?臣等之論,不容但已。請還收使臣以下,奴婢及員役等,馬匹題給之命。批答見上
傳曰,政事,過齋戒後爲之。以上朝報
上在昌德宮。停常參·經筵。
未時,日暈。夜四更,月暈。
備邊司啓曰,以禮曹啓辭,今此二勅使之行,只傳討逆之詔而已,別無頒赦等說話。迎勅翌日,本朝頒敎等事,似不當擧論,而該曹不敢擅便,令廟堂議處,何如?傳曰,允事,傳敎矣。詔書中,旣無頒赦之語,則在我國,似無頒敎之擧,而彼旣以討逆,傳詔於外國,則以此事意,頒布於中外,亦不可已,依此擧行,何如?答曰,傳勅日,宣讀而已,可也。此擧則似不必爲之。
又啓曰,以禮曹啓辭,今此謝恩使,齎去皇帝親政,義皇帝·義皇后,文皇后追尊祔廟,皇帝生母,尊崇爲太后,三件等事,竝有賀謝方物,故依此磨鍊啓下矣。今則義皇帝·義皇后事,雖無賀謝之擧,文皇后追尊一款尙存,此賀謝方物,則似當仍存。今此二勅之來,雖無賜物,旣頒詔書,則謝賀之間,不無自我回禮之擧,而臣曹不敢擅便,令廟堂議處,何如?傳曰,知道事,傳敎矣。文皇后旣有追尊之禮,則賀謝文書方物,似當仍存,至於二勅齎來之詔,乃是討逆一款,則陳賀之擧,似不可已,而若以陳賀爲太重,則雖無可謝之恩,上國詔勅之澤,例有稱謝之節矣。賀與謝,俱不爲之,則不無彼中慊然之意,以謝恩文書·方物,分付于各該掌,何如?答曰,陳賀與謝恩方物,別無異同,則以陳賀爲名,可也。
戶曹啓曰,以備邊司錢文價銀一千六百兩內,三分之二,令該曹付送事,草記,傳曰,如此爲之,則似爲便好,而但該曹物力方竭,千餘金似難猝辦,先問于該曹處之,可也事,傳敎矣。朝廷今方銳意行錢,該曹如有餘力,何敢有異議於其間哉?曹中所儲銀布之數,詳在於每季朔御覽會計之中,不必更煩,而但以今番四勅時所用,及陳奏使行中所貸之數而言之,禮單地銀四千一百兩,別用天銀一千兩,粧飾入絲五十五兩,諸勅使器皿所造時,添入七十六兩,合五千二百三十五兩,貸銀所償,亦以黃銀計之,亦至三千兩矣。此外前頭二勅禮單,應入地銀一千四百兩,時無出處,罔知攸爲之際,又此錢價千餘金,猝辦難易,不必多言。然其勢終不得已,則元數一千六百兩內,一半八百兩,自本曹某條備送,何如?傳曰,安定等處,出穀方貿錢文,漸次行用,知其大行,然後貿來,似未晩矣。以上備局謄錄
迎接都監啓曰,士明妻子,因四勅時大赦蒙釋之意,使李馨長,言于鄭使則曰,在彼時,金汝亮言之甚懇,來此三達,亦甚哀乞,故不得已上達矣。卽蒙恩命,至於全釋,惶恐感激,罔知所達云,三達則下庭百拜叩頭云。且鷄豚出給事,亦爲措辭致謝,則鄭答曰,以微細之事,至下致謝之敎,尤極惶恐,此意不敢上達,只都監領會云,敢啓。傳曰,知道。
又啓曰,今番勅使應入卜駄·刷馬,多至一百九十匹,擡扛亦至於四,而各樣騎·刷馬,不在此中,一路夫馬之弊,非特十分可慮,徵求發賣之多,據此可知,中外民力,勢難支過,思之氣塞,夫馬之數,最多於前,故敢啓。傳曰,知道。
又啓曰,勅使,卽刻使差備譯官,出送軍令記,初吹則卯時,二吹則辰時,三吹則辰末,而回還時路程記,則別單書入之意,敢啓。傳曰,知道。旣宿濟站,而軍令太早,病餘早發,殊甚不便。都監勒令緩出,可也。
又啓曰,勅使旣宿〈弘〉濟站,而軍令太早之意,使差備譯官,言于鄭使則曰,諸使相議,旣出軍令,今難改之,但擧動嚴時刻,爲先磨鍊後通之,則出去早晩,一依嚴時刻爲之云,敢啓。傳曰,知道。
又啓曰,卽刻京畿都事金始振馳報,則道內守令,以兩勅使各務差使員,往候松都者,居三分之一,回還四勅時,非但患其不足,弘濟院設宴時,進止官,充差無路,生事丁寧,郊外進止官十員,宴罷卽時,移送本站,以濟窘急云。金始振所報,事勢果然,令該曹依此數,卽卽移送,何如?傳曰,依啓。
又啓曰,卽接林潭狀啓,則兩勅使十五日,當宿于弘濟院云,其勢必如四勅使相値,本站支待,非特有所難堪,朝發松京,夕至濟院,則驅馳之際,人馬必多致傷,館舍房舍不足,亦有狼狽之患。二勅則十五日宿于碧蹄,中路相値四勅之行,事勢順便,以此意急急回移,何如?傳曰,旣已下諭矣。
又啓曰,左議政卽詣館所請宴,則宴床竝令分入各房云,故卽爲罷出之意,敢啓。傳曰,知道。
迎接都監郞廳,以左議政意啓曰,臣來詣館所請宴,則勅使送差備譯官傳言曰,明日當發程,事多治行,今停宴禮,床排使之入納各房云,故臣卽呈御帖,退出之意,敢啓。傳曰,知道。以上迎接謄錄
以海嵩尉尹新之待罪上疏,傳曰,老病之人,雖不合下司敗,此上疏,令攸司議啓。以上禁府謄錄
藥房問安啓辭。答曰,症候與昨無異,予之所患,旣已快差矣。
傳曰,今此諡狀中,逆姜無他辭,偃稱嬪宮,亦不連書,此何意也?承旨察啓。尹昉諡狀中
傳曰,依啓。不以君父之讎爲心,私尊惡逆,求諸往牒,所未聞也。豈意人心國綱,遽至此哉?心骨竦然,不忍正視也。當該收捧堂上·郞廳所爲,亦極痛駭,拿推以重國法。諡狀事,承旨回啓,牌批答
藥房再啓,親祭事。答曰,病已瘳矣,豈敢攝行乎?勿爲煩啓。
藥房三啓,慈殿藥加劑入事。答曰,依啓。
藥房回啓,親祭攝行事。答曰,群情如此勉從。
承旨尹得說·嚴鼎耉,待罪啓辭。答曰,殊甚不察矣,事勢如此,勿待罪。
傳曰,朴士明妻孥移配事,議于大臣定奪矣。更思之,則金汝亮兄弟,皆在帝家,頗親密者也,不知輕重,徒以不遵赦令爲言,仍以含憾,胥動浮言,則殊涉不好。且必欲遂意,懇迫不已,則亦涉於辱,莫如放送之爲愈,仍赦放釋之意,更爲分付于都監。
宜寧幼學姜文鳳上疏。答曰,省疏具悉。觀爾上疏,深哿爾愛君之誠,可不體念哉?末端條陳事,當令該司採用焉。
戶曹草記。答曰,國儲雖竭,民散則無所依焉。趁卽除給,勿顧其他。
領議政金堉,左議政李時白,右議政韓興一等箚子。答曰,省箚具悉。卿等宜安心勿待罪。海昌君尹昉,諡狀不察事
禮曹草記。答曰,不必多數隨駕,以致彼人所見處,埋沒之患,可也。
院啓。答曰,已諭,毋煩。
府啓。答曰,亟停勿煩。以上內下記草
遠接使書目,勅行,十二日,瑞興止宿事。
江原監司書目,淮陽府使閔應慶,已過守令年限,令該曹照例處置事。
大殿,政院·玉堂問安。答曰,知道。勿爲問安。
中殿問安。答曰,知道。
藥房啓曰,連日陰濕,風氣且寒。伏未審夜來,聖候比昨,何如,慈候,亦復何如?昨日劑入牛黃瀉心湯,進御後,已有顯效否?臣等不勝憂悶之至,敢來問安。批答見上
慈殿·中殿,藥房問安。答曰,知道。
兵曹,庭試武科初試時規矩,六兩,三矢百步,騎芻,一次二中,落點。
藥房啓曰,聖候久在色憂中,晨夕問寢,而今有節宣不安之候,纔已進藥取汗,而榮衛方虛,保嗇雖難,明日望祭,若復親行,則冒夜添傷之患,在所必至。況行祭後,仍行郊外擧動,而再明又有迎勅之禮,則重感暗傷之虞,自有所不覺者,豈不深可懼哉?伏願勉抑至情,許以攝行,則方合愼疾之道,可副群下之情,臣等待罪保護之地,敢此冒死陳啓。批答見上
政院啓曰,以行判中樞府事趙翼所撰,海昌君尹昉諡狀,傳曰,今此諡狀中,逆姜無他辭,偃然稱嬪宮,亦不連書,此何意耶?承旨察啓事,傳敎矣。伏承下問,詳閱本狀逆姜之稱以嬪宮,具不連書,雖出於措語寫字不察之致,而殊極驚駭。此諡狀,卽爲還出給,使之改入,何如?批答見上
又啓曰,以海昌君尹昉諡狀,本院察啓,有當初收捧該曹堂上·郞廳拿推之命矣。臣等於其日入直,而其公事,乘夕來呈,多事之中,未及遍閱詳察,矇然捧入,不勝惶恐,伏地待罪。批答見上
藥房啓曰,伏承聖批,以病已瘳矣,豈敢攝行乎爲敎,臣等竊悶焉。凡人之所患,常作於所忽,聖候未寧,纔已發汗,今若冒犯,强疾將事,則日後必至之患,有難勝言。況復郊外擧動,萃在一日之內,不可諉以已瘳,而容忽於其間,臣等之憂,不在於今日,而實出於慮後,群下之情,擧皆㦖迫,伏願亟命攝行,不勝幸甚。批答見上
禮曹堂上·郞廳,拿推現告,李時楷·蔡之沇。
三公箚子。大槪,以海昌君諡狀,待罪事。
藥房啓曰,臣等伏承下醫官之敎,卽與諸醫反覆商議,則皆以爲慈候,舌根糜爛,腹中虛張之症,實由於痰火,尙未快降而然。舌根則以龍石散糝之,聽藥則以前進加減溫膽湯,在前加入更進,宜當云。此藥五貼,爲先劑入之意,敢啓。答曰,依啓。
院啓,昨日伏承聖批,多所開曉,而臣等之意,竊以爲不然也。先朝受敎,本謂功臣賜牌中,如有過五年爭訟者,則勿許聽理,今此訟事,旣無賜牌文籍,其不當援據受敎,明正矣。聖上之特令移訟,已非勿誤庶獄之道,而爲有司者,又從以承順上意,不恤公議,枉法如此,終無糾正,則私意大行,紀法壞亂,民無所措手足矣。臣等之累日力爭,爲國也,非爲私也。殿下旣已俯從,則亦知有司之誤決,而獨靳於施罰,何哉?況更査其訟,而不改其人,尤無此理。臣等雖欲不煩論,得乎?事關懲勵,不容但已,請勿留難,刑曹判書尹履之,及當該郞廳,亟命先罷後推。批答見上
答三公箚曰,省疏具悉。卿等宜安心,勿待罪。
禁府,蔡之沇拿囚。啓。
平壤餞慰使洪振文,出去。
左議政·都承旨·餞慰使李景憲,弘濟院出去。
明日郊外擧動時,出宮,初嚴辰初三刻,二嚴辰正二刻,三嚴巳初一刻。
明日永思殿陪祭時,正時四更一點,開門三更三點。
府前啓,請還收使臣以下賞格事。入啓。答曰,不允。已上朝報
上在昌德宮。停常參·經筵。
四勅出去時,郊外餞宴擧動,三嚴巳初,卽爲還宮,令大臣仍行宴禮。
自辰時至酉時,日暈。夜五更,月暈。
迎接都監啓曰,卽刻鄭使出送差備譯官,問于臣等處曰,俺等入往,則皇帝必問謝恩使某官,差出某日,自本國離發遲速,卽爲回報云。使臣則當以已差之員答之,拜表日子,時未擇定,令備邊司急急定奪,以爲回報之地,何如?傳曰,允。
備邊司郞廳,以右議政意啓曰,今見都監啓辭,則臣行發日,勅使欲知矣。拜表退定之後,卽當改擇日,而副使在外,未及相議啓下,勅使必於未發前,欲知而去,不得已問于日官,則今月二十日,來月初十日前,無吉日,只今月三十日稍吉,而此日,乃是國忌,禮曹不敢循例啓下云。必欲趁速發去,則此日外,更無吉日,以此日言及乎?臣等不敢自擅,何以爲之?敢稟。答曰,彼人之催促,自是常事。副使尙未入來,亦難急遽發行,斟酌爲之,可也。
禮曹啓曰,以備局啓辭,傳曰,陳賀與謝恩方物,別無異同,則以陳賀爲名,似可矣事,命下矣。進賀表文·方物等照例擧行之意,敢啓。傳曰,知道。以上備局謄錄
禮曹啓曰,以遠接使林墰狀啓,副使病患所用牛黃,令醫司覓送中路,以示致念之意,啓下臣曹矣。同牛黃小餘,令醫司從撥上急急下送,傳給于未入京前,何如?傳曰,知道。
迎接都監啓曰,勅使,軍令差晩之意,昨夕卽通于鄭使則曰,軍令已出,雖未改之,一從嚴時刻離發云,故卽爲還達,而嚴時刻啓下之後,又通于鄭使則曰,此乃已爲定奪之事,何必如是煩複云。臣等之意以爲,勅使旣曰,一從嚴時刻爲之云,則似無更啓之事矣,今聞政院之言,不勝惶恐,敢啓。傳曰,知道。
又啓曰,臣等卽令李馨長,通于勅使曰,上候未寧,今日勢難趁早擧動之意,昨已通告,則答以一從嚴時刻發行云。二吹旣已爲之,與昨日定奪有異,不勝悶迫云,則鄭使議于諸使,出送各房差備譯官,傳言國王未寧之候,尙未平復,而今若因俺等,出或致添傷,則非但於情,有所未安,還歸之後,衙門聞之,亦以俺等非之,擧動勿爲,可也云。臣等回答曰,諸使奉帝命來臨小邦,迎送之禮,事體甚重,主上何敢以病爲辭,不爲親送于郊外乎?卽今所望,退定三吹於巳時,待大駕擧動後發行云,則鄭使,又送李馨長等諸譯言曰,更議諸使,則國王所患未蘇,或致添傷,則極爲未安,不須親臨,使大臣攝行餞宴,宜當。俺等方出往西宴廳,都監急速啓達,待其回報,欲爲發行云,敢啓。傳曰,旣已動駕之意,措辭言之,可也。
又啓曰,勅使卽刻館所離發之意,敢啓。傳曰,知道。
又啓曰,右議政卽入宴所,與勅使,方爲行禮之意,敢啓。傳曰,知道。
又啓曰,右議政與勅使行宴禮,五爵而罷,勅使上馬發行之意,敢啓。傳曰,知道。
迎接都監郞廳,以右議政意啓曰,諸勅入坐依幕,飮茶移時後,出坐宴廳,行五爵而罷出之意,敢啓。傳曰,知道。
迎接都監啓曰,諸勅使,下馬入坐沙嶺底,臣等依幕,急招都承旨,未知其何事,而待其來到,有所言云,敢啓。傳曰,知道。
又啓曰,諸勅使曰,設宴時,非但多致失禮,迎恩門祗送之時,亦立而不鞠躬,何勅使來時,改定此等禮乎?右相拜相後,創開此禮乎?卽送大通官兩人,及差備譯官兩人,今方詰問于右相處之意,敢啓。傳曰,知道。
又啓曰,都承旨尹順之,來到勅使所坐處,則竝與臣等而招入所坐而言曰,右相宴禮時,進大膳不揖,完杯禮時,亦多失禮,及其祗送之際,不爲鞠躬而立,以手指之,有若手下之人,是何意也?多有向右相未安之語,相顧作色,縷縷說話,移時不止之際,右相處,所送大通官,還來傳言,問于右相則曰,宴禮及祗送,皆有儀註,而下使不言,故以致失禮,極爲惶恐云云。卽爲來待近處云,則諸勅使頗解怒,言于臣等處曰,勅使往來本國,非特一二番,而右相創開無前之事,俺等今若不言而歸,則此後各樣禮節,從此壞了,非欲推考右相,治罪下使,只欲杜後弊,此意啓知國王,俾無日後踵行之弊云。臣等答曰,諸使所言,卽當一一啓達云,則諸勅使,卽爲騎馬,越去沙嶺,故都承旨,亦爲隨往之意,敢啓。傳曰,知道。
迎接都監郞廳,以右議政意啓曰,勅使所謂餞宴時失禮云者,小膳助進後,各就位行揖,例也,而臣第三勅使前助膳時,鄭使曰,旣不就拜,各位小膳進排後,使之各就行揖無妨云云。且迎恩門外祗送時,臣出立位次,問祗送之禮,則禮貌官云,勅使下馬,則再拜以送,不爲下馬,則拱手以送,故依此祗送矣。勅使到都監帳幕,送〈大〉通官責問祗送之失禮,臣以儀註所載近例言之,大通官唯唯而去。其後言,臣未及聞之,卽爲起馬越沙峴,故臣退來之意,敢啓。傳曰,知道。
迎接都監啓曰,卽接林墰等狀啓,則因副勅使病患,差退一日,十七日當爲入京云,分付各該掌,接應等事,整齊以待,何如?傳曰,知道。
傳曰,如此頻數之行,每爲此不緊浮費之擧,殊涉未妥,令都監議處,可也。都監儀軌事目單子事以上迎接謄錄
義禁府啓曰,以海崇尉尹新之上疏,回啓判付內,照法處之事,命下矣。臣等反覆商議,凡科罪之規,照律之外,更無法之地,而又無的當之律,故比律照入之意,敢啓。傳曰,人心國綱,日益凌夷,旣到十分地頭之後,則視倫紀綱常窮兇極惡之變,恬不爲怪,反以爲尋常。此等事變,亦不以爲驚心慘痛,致有此駭異之失,此非尹家之罪,實是擧世視以爲尋常之罪也。人心旣如此,故或貶議其君,亦不以爲疑,甘心自信,若將事業然,此習如使不治而潛滋暗長,則不爲長夜之禽獸,幾希矣。今日之擧,實非偶然,本府不體此意,敢以矇矓此律,有若塞責然,以此觀之,則予所云云,尤非虛語也。本府所當盡其有司之職,俟裁處,可也,豈敢乃爾耶?當該堂上·郞廳推考,此公事還出給,使之改入。
又啓曰,今十七日庭試初試,兩所設場時,禁亂都事兩員,例當定送,而同日郊外迎勅擧動時,都事應爲隨駕者九員,他無推移之路,假都事二員,令該曹差出,何如?傳曰,允。以上禁府謄錄
兵曹啓曰,今此勅行時,迎接都監定送軍,及擧動時應入之軍,多至六百二十二名,不得已各處派定軍,姑爲除出,猶患不足,其苟簡之狀,難可形言,而今此武科設場,又出於此時,百爾思量,決無充數之路。都監定送之軍,及擧動差備之軍,則切不可遷動,故外處守直,旣已參酌除出,更無調用之勢,不得已三宮闕軍堡等處守直,限科擧設場間,除出若干,以爲推移之計,而前承聖敎極嚴峻,臣等非不欲仰體聖意,更不容喙,而反覆思推,計無所出,略爲磨鍊,別單書入之意,敢啓。傳曰,此別單中,三十七軍堡,何處軍堡耶,畫夜竝出用乎?本曹誠能致祭,不使奸吏縮食軍卒,則必不至此矣。以上兵曹謄錄
藥房問安啓辭。答曰,知道。症候日漸差愈矣。
兵曹草記。答曰,依啓。各人等,依他例論賞,所餘二匹,亦給畿驛,可也。
迎接都監草記。答曰,客使所言如此,似當有回答之擧,以何辭何以答之,則可也?諸承旨議啓。
司憲府啓目。答曰,朝廷之上,禮讓爲貴,苟不禮讓,與禽獸無間,雖有上下官之別,同是官事則固不當乃爾。況金徵旣許末席之替直,是亦好事,洪處亮獨不可替亞官,考閱文簿之勞耶?此甚不美,而又與之多詰詬辱,無復有士大夫之體面,名類風韻,固如是哉?已極可羞,而終至於一時稱病闕直者,是言移怒於官家耶?情跡難掩,縱□無忌莫甚,不可不痛徵此習。金徵·洪處亮拿推,金佑明段,出外似涉無情,只贖。
傳曰,觀此吏曹郞廳所爲,則前日弘文錄書呈時,榜目落書之事,殊涉可怪。如是而置之,則亦涉後弊,前日弘文錄圈點,則似爲公正矣,此意言于政府。內下記草
海崇尉尹新之上疏。大槪,先臣諡狀撰出,在於姜逆未構亂之前,而上年改出之際,只憑前本而謄出,不及覺察,致勤嚴旨,惶恐待罪事。入啓。
吏曹,口傳政事,以金震遠爲延署察訪。
藥房啓曰,夜來霜露甚冷。伏未審聖候調攝,何如,慈候症候,亦復何如?劑入加減溫膽湯,昨已進御後,諸症無加減耶?臣等不勝憂悶,敢來問安。批答見上
慈殿,藥房問安。答曰,知道。夜來寢睡安穩,氣候亦已平復,今後勿爲問安。
中殿·世子宮問安。答曰,知道。
三殿,政院·玉堂·二品以上·六曹·大司諫問安。答曰,知道。
傳曰,昨見吏曹政官三人,一時稱病,已極可駭,而如此時急之事,只令假官代行,以致遲緩,尤極痛駭。其一時呈病之狀,必有所以,殊涉怪悖,臣推考而特爲分付,明日內緘辭捧入。
大駕詣慕華館後,政院·玉堂問安。答曰,知道。
伴送使李時昉,出去。
傳曰,捧上言。
還宮後,藥房·政院·玉堂·二品以上·六曹問安。答曰,知道。
出來勅使前,問疾官姜轎,出去。
大司諫趙錫胤啓曰,臣於朝者,詣闕問安之後,適有私故,退歸私室。將待時刻,進參擧動班列,而所寓僻遠,代步□□馳進之際,大駕已出,不及祗迎闕下,直隨駕後,怠慢之罪,無所逃免。身爲言官,所失至此,何敢晏然仍冒,糾正他人乎?請命罷斥臣職。答曰,勿辭,退待物論。
開城府問安承旨吳挺一,入來。
遠接使書目,勅使,十四〈日〉,開城府止宿事。
府前啓,使臣以下,還收賞格事,停啓。
院啓。措語見上,批答見上以上朝報郞廳林箕彬校。郞廳盧賢鶴書。
啓。傳曰,知道。景福·慶德·仁慶等處,雖曰空闕,守直亦不可虛疎,勿爲減除。如左右伏兵,不知用於何處,而事涉太多矣。
又啓曰,傳敎矣。左·右捕盜廳,有迎接都監勅使時別把手,又有各處巡邏,故常時元定各五十五名內,姑減各五名矣。今承聖敎,三空闕守直之軍,則仍前不減,而其代二十三名,則以左右伏兵除出,改付標以入之意,敢啓。
又啓曰,今此郊外擧動時,各差備應入之軍,多至五百六十五名,除出各處定送之軍,只二百九十四名,以此計之,則不足之數,幾至參半。在前,則凡干擧動及勅使時,調用京畿之軍,故無臨時窘乏之患,而近來勅行連仍,畿甸殘敗,加以歲弱民流,不忍調發,每以京中下番軍,及各處派定之軍,僅僅充數,其苟艱之狀,有難勝言,而事勢如此,更無他策,不足之數,則依前京下番軍士當番計減次,調用之意,敢啓。以上兵曹謄錄
藥房啓辭。答曰,症候幾至差愈矣,勿爲逐日問安。予亦無事矣。
校理蔡忠元上疏。答曰,省疏具悉。所論甚是,當令該曹處之。
禮曹判書李基祚上疏。答曰,省疏具悉。卿其勿爲過嫌,大臣重臣之死生,其在國家,莫重莫大,酬功之典,不得不乃爾,勿辭安心領受。
右議政韓興一箚子。答曰,省箚具悉。彼之喜怒,何關於我也?卿無所失,勿爲控辭,安心察職。勿出朝報
大司諫金益熙上疏。答曰,省疏具悉。史事一日爲急,爾其勿爲控辭,從速上來。末端所陳事,甚合時病,可不體念哉?亦令廟堂議處焉。內下記草
藥房啓曰,取汗之後,旋有郊外擧動,伏未審夜來聖候,何如,慈候,亦復何如?加減溫膽湯,連有進御,而時無收效耶?臣等不勝憂慮之至,敢來問安。批答見上
遠接使書目,勅行,十五日,坡州止宿事。
明日庭試武科初試,一所試官三,李浣·嚴愰·韓必遠,參試官三,成夏明·洪□□·金□□·,二所試官三,金應海·徐弘文·許積,參試官三,柳昌辰·白弘性·李禮男。
問疾官姜鐈,入來。
慈殿,藥房問安。答曰,知道。
大殿,政院·玉堂問安。答曰,知道。
司憲府照本,吏曹正郞洪處亮,佐郞金徽·金佑明等矣,三人一時稱病,已極可駭,而如此時急之事,只令假官代行,以致遲緩,尤極痛駭。其時呈病之狀,必有所以,殊涉怪悖罪,各杖六十,收贖奪告身一等。啓。批答見上
明日郊外迎勅擧動時,出宮,初嚴寅正三刻,二嚴卯初二刻,三嚴卯正一刻。開門,罷漏時。
領議政·都承旨尹順之,弘濟院出去。
正言李□□啓曰,臣於昨日長官引避之後,來詣臺廳,以前啓及處置事,簡通同僚,則答以日勢已暮,明朝處置何如云,臣卽以只傳前啓,不爲處置,古無此規等語,又發簡通,再三往復之際,闕門將閉,答通未□恐致闕啓,不待回報,獨傳前啓。旣有前啓,則仍爲處置,自是臺閣體例,臣之本意,欲遵古規,而處事率爾,至爲隳損體例,臣之所失,至此大矣,何敢晏然仍冒乎?請命遞斥臣職。
司諫李□□,獻納李□□啓曰,昨日擧動之後,長官引避,臣等卽當處置,而郊外祗送,向暮還家。各□僻遠,簡通往復之際,自致昏暮,未及處置,同僚以此引嫌,臣等所失,與之無異,何敢晏然在職?請命遞斥臣等之職。
副校理蔡忠元上疏。大槪,退定式年,以添農歇事。入啓。答曰,省疏具悉。所論甚是,當令該曹處之。
掌令柳道三辭職上疏。入啓。答曰,省疏具悉。爾其勿辭,調理察職。
禮曹判書李基祚上疏。大槪,陳情乞還收成命事。入啓。批答見上
義禁府啓曰,以海崇尉尹新之上疏回啓判付內,照律處之事,命下矣。臣等反覆商議,凡科罪之規,照律之外,更無議法之地,而又無的當之律,故比律照入之意,敢啓。批答見上
持平許悅啓曰,臣於頃日,得聞閔重亮酗酒酷刑,暴虐邊民之狀,言及於同僚相會處,同僚中亦有所聞,而且言目見重亮,曾爲慶興積怨怪惡之事,故過數日後,發簡論啓,至蒙允兪矣。今聞重亮自明之事,以盧閏達生存,而自上有拿問之命,臣於是乎不勝驚愕也。臺諫論事,多出風聞,或不無失實之弊,臣果不能無疑於傳者之不實,而有聞直陳,抑臣無隱之意也。請更陳終始所聞之梗槪焉。閏達,以山城有功,曾經萬戶之人,素居興陽,年至七十六矣,未知罪之輕重而被棍致斃,閏達之女朴俊翮之妻,在於近官,散髮奔喪,其日則乃正月二十八日云也。從其地目覩而來者,言及於臣,臣安得不信斯言也?設令閏達,旣絶而復蘇,臣只聞其死,未料其生,則當初論列,在所不已,至請拿鞫,蓋欲詳其實狀也。且以松禁,致殞人命事,則光陽居品官及寶城郡下吏云,而重亮則以爲全無是事,此亦甚可怪也。至於船人沈水之說,則初出於本營虞候南大賢,而親聽於大賢者,傳於臣,則亦安得不信而不論哉?烙刑女人一款,到今更聞,則因其族人推奴之請,巡到順天時,直發軍牢,縛致府吏黃應吉之妻,押行於節鉞之下,拘囚於戰船之中,亂杖無數,至以鐵具,鑽其兩臂,貫以繩索,移繫於景陽驛,終致殞命云,臣之所聞烙刑之說,蓋出於此也。其所慘刻,尤有甚焉。人之殘酷,一到於此哉?寅亮,乃諉之於族人,有若元不干預者然,天日之下,飾辭欺罔,安敢乃爾?且其到處酷酒,作弊列邑之事,最是難掩之迹,而乃服藥禦濕爲辭。其在本營時,酒巵不離口,一兩日所飮,多至於數千鐥云,渠何敢以調攝節飮等語,偃然上達,以爲發明計哉?閏達,今將拿來,生死不知,臣欲得其失實之狀,然後當爲引劾,而今聞物議,以臣之趁不自列爲非,僚議亦以爲遲,臣奉職無狀,徒信於軍徒一悖狂之人,未免爲被勞之擧,有同與寅亮爭辨者,臣實恥之。且臣以同年類中之人,頃於館所擧動時,陪從往來,罷歸之路,猝然再中於馬上,左邊手足,全不運用,不省人事,扶曳到家,不得已冒呈辭單,而見阻於政院,望日陪祭,與昨日擧動,俱未得進參,應遞之失,不止一二,而灸瘡遍身,畏風如彈,頭痛如割,欲起還仆,泯默經夜,今始來避,臣旣有論事失實之責,且有不參擧動之罪。以彼以此,決不可一刻仍冒,請命鐫削臣職。答曰,勿辭,退待物論。
正言洪□□啓曰,臣老母宿疾沈痼中,痰症甚重,有時昏塞者,一日再三,人子至情,決難暫離,而當此郊外迎送之時,且臣難便之勢,有異他人,故昨日從班,亦不得進參矣。昨見長官避辭,則以未及祗迎,猶以爲嫌,臣何敢晏然處置乎?請命遞斥臣職。答曰,勿辭,退待物論。
執義李弘淵啓曰,罪狀閔寅亮之簡,發自僚員而不趐丁寧,臣旣書謹悉,終始參論,今聞盧姓人,方爲生存,已有拿命云,虛實之憑,莫大於生死,而此猶失之責,焉得免乎?請命遞斥臣職。答曰,勿辭,退待物論。
大司憲吳竣啓曰,昨以閔寅亮事,持平許說簡通於臣,臣謹悉書之,且以罪名不輕,必須詳愼論之,可無失實之意,答送矣。俄有城上所申混,以一構草來示曰,此草自發論處所送,而僚議亦皆歸一,臣答以眞的如此,則可以論啓云。論啓數日之後,臣適入榻前,以連啓之辭,循例陳達矣。伏見閔寅亮原情草,則所謂盧姓人,卽今生存,方有拿去之命云,風聞失實之責,在所難免,請命鐫削臣職。答曰,勿辭,退待物論。
校理曺漢英·洪處大上疏。大槪,議諡時,長官旣已待罪,臣等亦不敢晏然在職,亟賜鐫削,以正不察之罪事。入啓。
政院啓曰,右副承旨蔡裕後,才經草土,積敗之餘,奔走供職,今已五朔矣。昨夕重得胸腹之痛,痛勢苦劇,症似霍亂,多用藥物,連夜吐泄,元氣萎苶,若將難支,胸膈撑塞,不能呼吸,卽問醫官,則此非偶發,積傷所致云。以卽今症勢觀之,則頓無自力之望,此實一院之所目覩也。當此擧動頻數,院中多事之日,似當有變通之道,惶恐敢稟。傳曰,遞差。
又啓曰,昨日左承旨尹得說以爲,同生家有痢患,而症甚可疑,明日則當觀勢仕進云矣。卽承召牌,來詣待漏院呈疏,疏中有云,同生弟奉事受說家,頃有家僕病患,其妻繼痛,今朝終至不救,受說自昨又痛,觀其症勢,明是染疾。雖自外治喪救病,而病家奴僕,相爲往來,勢難仍在近侍之列,召牌臨門,而不能唐突入闕云。旣是染病,則此上疏,似難捧入,何以爲之?敢稟。傳曰,遞差。
又啓曰,右副承旨蔡裕後遞差事,命下矣。當此擧動頻數,院中多事之日,不可暫曠,當日開政差出,牌招肅拜,使之察任,何如?傳曰,允。
持平申混啓曰,頃日同僚,語及閔寅亮濫刑殺人之狀,將欲擧劾,臣亦頗聞其人,狂妄酗飮,在官輒敗,赴營未久,肆虐甚多,而僚員中必有曾審北關,目見其爲邊倅時,殘酷悖理,無所不至云矣。後數日,得見僚簡,條陳罪狀,極其詳盡,且以拿鞫擬律,臣以爲,若非的聞,必不至於請拿,始信前所聞者不虛,憲府屢啓,竟蒙兪允。今聞寅亮供辭,悉皆自明之語,而其中盧閏達,至今生存云,臣不勝驚訝之至。同僚所論,亦非目見,風聞之誤,安保其必無也?抑伏念寅亮慘刻之事,有口無言,自論啓以後,益聞所不聞,臣不欲一一陳列,而居在水營軍民,不比其殘暴,及見宣傳官之下去,老弱糜集,仰天祝手曰,今日始得生道矣。此則宣傳官目見而來言,朝士中亦多聞之者,其積失人心,有如此也。閏達之死生,不足爲寅亮之斷案,而臣等所論,若有一款差誤,則爲寅亮者,安得不執爲□貸,竝其他事而自明也。同僚旣皆引避,臣之所失,略無異,何敢晏然於言地乎?請命遞斥臣職。答曰,勿辭,退待物論。
遠接使書目,勅行,當日到弘濟院事。
領議政以下,迎慰後入來。
校理曺漢英等上疏。下該府。
明日迎勅時,擧動出宮,初嚴卯初三刻,二嚴卯正二刻,三嚴辰初一刻。
謝恩,左承旨金尙,同副承旨鄭知和。
府啓,兩司竝引嫌而退。策鈍馳進,直隨駕後,雖未祗迎,實非怠慢。簡通未還,不及處置,先傳前啓,無損體例。郊外祗迎,日晩罷歸,往復遲滯,其勢固然。親病危重,未忍暫離,難便之狀,人所共知,不敢處置,有何所嫌?身居言地,苟知殘暴之狀,則雖出風聞,不可不劾,而死生擧名,所關甚重,旣云生存,其失著矣。初欲詳審,未免苟同,旣出謹悉,終始參論,飽聞暴虐,不妨論列,而未的死生,一隨僚議,失實之論,宜無異同。請大司諫趙錫胤,正言李□□,司諫李□□,獻納李□□,正言洪處大,出仕。持平許悅,大司憲吳竣,執義李弘淵,持平申混,竝命,遞差。監察曺無敵,本廳三度越署經,請曺無敵改差。答曰,依啓。以上朝報
上在昌德宮。停常參·經筵。
巳時,日暈,太白見於未地。
有政。吏曹判書林墰出使,參判崔惠吉出使,參議趙壽益進,都承旨尹順之進,兵曹兼判書具仁垕扈衛進,參判申濡贊禮進,參議安獻徵缺參知金振進,右副承旨嚴鼎耉進。吏批,啓曰,判書林墰,參判崔惠吉,皆奉使未缺傳曰,只出臺諫,缺許悅·申混爲副缺啓曰,本曹郞廳八員內二員缺擧動時各差備及守宮,常患不足,而缺授慶尙都事,其代請於今政差出,何如?缺李一相啓曰,今日下馬宴押行,何大臣進去乎?敢稟。傳曰,左相進去。
嚴鼎耉,以備邊司言啓曰,臣之奉命,旣不得免,則彼之所言,必曲從然後可得無事,而副使臣李厚源,十四日當爲入京云,而至今無消息,想必身有疾病,寸寸出來之故也。今明日入來,亦未可必,而素是殘疾之人,病患沈痼,則雖或調理,必不一兩日可差,然則晦間發送之敎,必爲歸虛,非但事甚未安。大槪皇帝親政,天下莫大之慶,而雖卽發行進賀,當在五月,若又過旬望則似在六月,其遲延後時之責,極爲可慮。李厚源,若卽差病偕行則極爲多幸,而如或病勢彌留則雖或登程,狼狽之患,亦甚可慮。臨時變通,勢必窘迫,臣再昨啓稟,今月二十九日,只隔十餘日,事勢急迫,不得不先自仰稟矣。正二品以上,以應行次第言之,元斗杓·李時昉·林墰·李基祚,纔已往來。吳竣,卽臣妻四寸堂上,雖無相避,至於奉命則曾有相避之規,而萬里燕行,人皆厭避,前日吏曹堂上來議差出時,不敢止之,故仍爲擬望矣。前監司金光煜,雖已年深,筋力尙强,曾以節使差下,治裝有日,而適因大君爲上使,故仍爲不行,今此使臣擬望時,亦在罷職中,該曹不敢擅擬。此三四人外,更無可以推移者,如不得已則此等人中,當爲差下,或以從二品中,陞秩差遣,亦一道也。自上卽爲裁斷,今日內令缺之意,敢啓。傳曰,乏人至此,則法典所缺令該曹速爲處之,可也。
缺匠,曩時專屬於本曹,其數缺取考庚寅一年出入之缺一百三十同零,而亦多未下之缺祭享進上諸衙門進排一應國用及缺式例不可已者,又有例外功役隨時公下者,缺此之多矣。丁亥年間,因備局啓辭,勅使時所用缺布五十同,而本曹用度絶乏。綾川府院君臣具仁垕,爲本曹判書時,啓請所來兵曹價布,僅得支用,從前遺儲之其,可想矣。伏見兵曹啓辭,則分工曹匠,自其曹給價,創自亂後,十數年來,因成謬規云。且以爲,臣曹匠人價布,逐年所捧,其數甚多,別無國家取用之事,年來儲積,亦必有裕,都監匠人役價,以本曹所捧,依前上下云。亂前亂後都監之役,何可勝數?自有常行事例,凡百該用,皆辦於戶兵曹,不但載在謄錄,耳目所及,孰不聞知?雖名分曹,專是都監之事,鳩工償役,皆□都監,無與於本曹,他各司,以分爲名者甚多,而亦皆如此□久遠,而到今不諒事理,泛稱亂後謬規,輕創無前之事,實涉無謂。況今本曹所儲不敷,前頭繼用,亦有艱乏,上年因備局啓辭,常平廳移送之木,亦未得畢輸,以待秋捧,而至於分曹役,曾所未有之事。本曹事勢,萬無繼辦之路,令兵曹一依流來式例,上下何如?傳曰,如其未乏絶之前,則姑行本曹之任,可也。
又以備邊司言啓曰,戶曹啓辭,以備邊司錢文價銀一千六百兩內三分之二,令戶曹付送事,草記。傳曰,如此爲之則似爲便好,而但該曹物力方竭,千餘金似難猝辦,先問于該曹,處之可也事,傳敎矣。朝廷今方銳意行錢,該曹如有餘力,何敢有異議於其間哉?缺布之數,詳在於每季朔御覽會計,缺今番四勅時所用及陳奏使行缺銀四千一百兩,別用天銀一缺傳曰,知道。
李一相,缺入省記之至,敢啓。傳曰,知道。缺與宰臣,相替問安之意,敢啓。傳曰,缺沈詻箚子,伏以,頃日政府合坐時,臣亦隨缺禮曹,以海昌君尹昉諡狀進呈之際,因公事紛紜,未及披覽,只循例着署矣。伏聞下政院之敎,始知有可駭文字,驚悚恐慄,無以措躬,而大臣聯名引咎,臣不敢齒擬於其間,泯默度日,竊自惟念,臣不察之失,終有所難免,不可仍冒重地,請命鐫削臣職,一正昏謬之罪,不勝幸甚。答曰,省箚具悉。卿其勿待罪。
鄭知和上疏曰,臣承乏奉使,職在糾檢,而昏不勝任,所失多矣。不幸禮部致問表詞之日,臣適獨當,造次之間,妄生己意,要爲後日之地,不思辭直爲正,終未免苟且失對之歸,缺命,罪合萬死。臣本愚暗,雖無見識,非缺據古文,終始論辯,而第臣初頭所答,似無未盡,彼猶且云云乃爾,則引喩數句說話,果可以動聽乎?縱難以口舌爭之,若或有呈文論辯之地,則亦可有爲,而臣自惟瀋中陪從之後,稍諳彼人情狀,十數年來,曾無一事以直見伸,故不得已權辭以應,苟冀彌縫,弱國之臣,其情慼矣。臣之罪犯,臣旣自知,人言之來,亦已忖度,復命逾月,譴罰不加,縮□自訟,一味惶悚。千萬夢寐之外,恩賞優異之典,亦及於負罪之臣身,臣心神驚越,罔知所措,直欲鑽地以入而不可得也。缺之回,雖或有書狀官加資之命,未嘗缺有罪而幸免,無功而濫授者也。缺關宗社,別施之賞典,此實缺承當,臣獲荷聖上明缺錯誤曲折,已悉於臣缺前本謄文字錯誤缺昏憒,進未致祭,及聞聖敎,竦缺罔知所措。仍念姜賊窮凶極惡之狀,缺自絶於天,罪名已定,古今天下,安有私尊惡缺觸邦憲者哉?況臣世受國恩,昵侍先朝,爲國□疾之心,有倍常情,而緣臣昏耗放過之罪,至有收捧之官拿推之命,臣之惶悚,至此益甚。臣弟新之諫陳之時,臣當聯名待罪,而方在重被論劾之中,不敢偃然陳諫者,畏公議也。今則論啓纔停,職名猶在,莫非聖恩曲念也。感激生成,不知死所,第今此不覺察之罪,雖出於無情,萬死難贖,伏乞聖明,亟治臣罪。啓下禁府,回啓,尹履之所□海崇尉尹新之,少無異同,而尹新之段,雖以老病□得免重律,此則不可以諉之未察,而泛然料處,是缺自下不敢擅便,上裁,何如?啓。照律爲良如敎,缺公事,大明律棄毁制書條,杖九十徒三年半年缺告身盡行追奪。啓功減一等爲良如敎。
禮曹參判閔應亨啓曰,臣於去冬,忝在玉堂時,因弘文錄圈點,一會于本館,圈點纔完,短晷已傾。該吏以海昌君尹昉,西川君鄭崑壽諡狀,出示于僉會中,臣老病昏耗,其於汗漫文字,勢不能廉察,而兩人行迹,旣有所聞見於平日者,故不可致詳於諡狀中,循例議諡而已。今者伏覩下政院之敎,始覺其不察之罪,臣不勝惶恐。答曰,旣不廉察則何以知之?卿其勿待罪。
政院啓曰,庭試武科初試,明日當爲開場,而憲府多官,今日遞差,掌令柳道三,病勢甚重,有陳疏調理之命,只有掌令姜與載。兩所監試官,將不得備員,明日待開門,爲政差出闕員,牌招肅拜,使之進參,何如?傳曰,允。
左參贊沈詻箚子。大槪,頃參政府合坐,有不察之失,請命鐫削臣職,以正昏謬之罪事。入啓。答曰,省箚具悉。卿其勿待罪。
大駕詣慕華館後,政院·玉堂·藥房問安。答曰,知道。
還宮後,政院·玉堂·二品以上·六曹·大司諫問安。答曰,知道。
同副承旨鄭知和上疏。大槪,召牌之下,不敢不進,而適値擧動,悶默隨行,冒萬死陳情,乞還收恩賞,仍正臣罪事。入啓。答曰,省疏具悉。奉使燕京,爾有功而無失,勿爲控辭,依例領受。
執義沈,持平吳挺緯·丁彦璧就職,牌招肅拜。
大司諫趙□,獻納李□□,正言李□洪□就職。
刑曹判書尹履之上疏。大槪,先臣諡狀文字錯誤處,全未覺察,萬死難贖,臣弟陳疏,時方被重論,不得聯名待罪,畏公議也。今則論啓纔停,職名猶在,亟命治臣之罪事。入啓。啓下該曹。
掌令柳道三上疏。大槪,昨日同僚,以閔寅亮論劾失實事齊避竝遞,臣以同參應遞之人,病勢甚重,不能詣臺自劾,敢伸危懇,乞遞職名事。入啓。下該曹。
吏曹參議趙壽益上疏。大槪,臣於海昌君尹昉諡狀來到本曹之日,矇然着署,治臣不察之罪事。入啓。以上朝報
上在昌德宮。停常參·經筵。
巳時,太白見於未地。夜一更,流星出大角星下,入右角星上,狀如鉢,尾長四五尺許,色赤。
下直,全南兵使具仁墍,天城萬戶金應振。
藥房,大殿問安。傳曰,知道。
藥房,慈殿問安。答曰,知道。
都提調李時白,副提調尹順之啓曰,節屬暮春,風日尙寒。昨日又有郊外擧動,伏未審夜間,聖候何如?慈殿調攝,亦復何如?加減溫膽缺此藥五貼,又爲劑入之意缺證亦爲差愈矣。湯藥劑入缺言啓曰。
備邊司郞廳,以右相意啓曰,缺得免則彼之所言,必曲從然後可得無事,而缺源,十四日當爲入京云,而至今無消息,想必身有疾病,□出來之故也。今明日入來,亦未可必,而素是殘疾之人,病患沈綿則雖或調治,必不一兩日可差,然則晦間發送之敎,必爲歸虛,不但事甚未安。大槪皇帝親政,天下莫大之慶,而雖卽發行,進賀當在五月,若又過旬望則似在六月,其遲延後時之責,極爲可慮。李厚源,若卽差病偕行則極爲多幸,而如或病勢彌留則雖或登程,狼狽之患,亦甚可慮。臨時變通,勢必窘迫,臣再昨啓稟,今月二十九日,只隔十餘日,事勢急迫,不得不先自仰稟矣。正二品以上,以應行次第言之,元斗杓·李時昉·林墰·李基祚,纔已往來。吳竣,卽臣妻四寸,堂上,雖無相避,至於奉命則曾有相避之規,而萬里燕行,人皆厭避,前日吏曹堂上來議差出時,不敢止之,故仍爲擬望矣。前監司金光煜,雖已年深,筋力尙强,曾以節使差下,治裝有日,而適因大君爲上使,故仍爲不行。今此使臣擬望時,亦在罷職中,該曹不敢擅議。此三四人外,更無可以推移者,如不得已則此等〈人〉中,當爲差下,或以從二品中,陞秩差遣,亦一道也。自上卽爲裁斷,今日內令該曹擧行之意,敢啓。傳曰,乏人至此,則法典所無相避,何必拘也?令該曹速爲處之,可也事,傳敎矣。伏見大臣啓辭內辭緣,今此使臣應行次第及不可無別樣變通之意,備盡陳達無餘蘊矣。李厚源,纔經灣上再度往來四千里,□勢如是危重,旬望之間,果難登途,缺尤爲乏員。大小注擬,每患苟簡,缺使价相續,李厚源之行缺傳曰,依啓。
金尙,以缺十一日設廳,而依前次知堂上郞廳缺趙啓遠,前郡守尹挺之單望啓下,缺今日內付軍職,冠帶常仕,何如?傳曰,允。
缺啓,鬱每島海稅請減,備邊司粘目,傳于嚴鼎耉曰,此海稅所納之處,令該曹爲先考出後處置,宜當。
以義禁府曺漢英等照律,傳于嚴鼎耉曰,此律之名,是耶?承旨察稟事,傳敎矣。議諡之際,旣已參考,則雖云泛過,似不當如是照律,臣未解律文,不知有何當律,而制書有違條,旣曰,凡奉制書,有所施行而違者云,則今此擬律,恐不合於此罪也。此公事還出給,使之改照律,何如?傳曰,依啓。國家事,如不爲則已,爲之則豈容如是哉?殊極寒心矣。
傳于尹順之曰,嬪缺勅行方在館所,勅行□去後,卽於今月內。缺
尹順之,以迎接都監言啓曰,卽者差缺甫龍之意來言曰,副使病勢,夜來似爲缺員,金尙誠·黃德裕,願得見云。但是內缺傳曰,招給,可也。
又啓曰,才人二百名,昨因勅使所言,擇其才能者留置矣。卽者遠方之人,窮春裹糧,久留難堪之意,譯官玄德宇,開諭于通官,言于勅使,則曰,事勢實如所言,竝卽放送云,故依數盡放之意,敢啓。傳曰,知道。
又啓曰,今日下馬宴設行與否,使譯官通議于大通官,則曰,昨日副使,薄衣脫帽,以添前日所患,氣甚不平,今日決難出參。明日當爲設行,而留館之時,自上亦當缺明日擧動,只行茶禮,依前大臣代行似當,缺傳曰,知道。明日擧動爲之。
鄭知和,以都監言缺生牛一首,依例入給之意,敢啓。缺官金尙誠·黃德裕等,缺言啓曰,以進香使停行缺啓辭如此,姑待二勅入京後,缺旣爲入來,而移咨與否,別無可問之缺已回悒事不必爲,而期已後矣,不必別送缺移咨禮部,以示有此意,而未及追還之故,則彼缺勢不以爲非矣,敢啓。傳曰,知道。
又啓曰,以二勅使缺陳賀之擧,若爲太重,則以謝恩爲文書何如事,本缺草記。答曰,陳賀與謝恩方物,別無異同,則以陳賀缺事,傳敎矣。今來之詔,只是討逆一款,則陳賀□爲,而但彼□陳賀之擧,而自戰爲□則彼必以爲訝,只謝詔勅之降,則缺本旨,處此之意,誠爲兩難。無已則爲兩件文缺似爲宜缺刻大通官缺馬自去舁載之具,更無運動之缺新除本職,亦稽爾故惶恐伏缺答曰,省疏具悉。卿其勿辭,調理察職。
吏曹判書林墰上疏曰,臣於冢宰之任,□近似,同列之所共知,聖明之所洞燭,何待臣縷縷煩□哉?旣無分寸可堪,今有疾病難强,不得不□首哀呼於天地父母之前,臣罪萬死。竊念臣□喪患積傷,精神虛脫,筋力削弱,素不及恒人,加以十年間無歲不爲行役,鞍馬東西,澌敗已極。尋常職務,猶恐其不逮,前冬酷寒時,受命遠接,晝夜奔忙,□備躓,非至一再,迄今四朔,諸症畢發,寒熱缺愈久愈劇。不敢任自行休,駄載奄奄,汩沒缺飮冷無節,食輒嘔吐,昏眩靡定,兩缺語,猶未解聽,殆若失魄,漫不缺虛帶重任,寤寐缺曾在前冬開坐,缺君鄭崑壽諡狀來示曰,旣缺諡,再至本曹,今將轉送本曹云,其缺議諡之循例關由,本無可否之事,缺他務,未及披閱,日暮臨罷,只看過末缺矇然着署,至有諡狀中有如許可駭文字,曾所缺及下政院之敎,心骨驚悚,措躬無地,昏昧不缺臣亦難免,席藁之中,何敢晏然職次?伏乞聖明,亟鐫臣職名,以正臨事忽略之罪,啓下義禁府,缺僉署之際,所當遍閱首尾,而只看缺極爲駭異,不察之罪,固所難免。缺以上燼餘
慈殿,藥房問安。答曰,知道。
大殿,政院·玉堂問安。答曰,知道。
吏曹判書林墰上疏。大槪,冒死陳情,本職及兼帶經筵爲先乞遞事。入啓。答曰,省疏具悉。卿其勿辭,調理察職。
明日館所擧動時出宮,初嚴辰正三刻,二嚴巳初二刻,三嚴巳正一刻。
大司憲李厚源上疏。大槪,中路遘疾,寸寸扶曳,今始來抵城外,而一向危篤,不能起動,不得復命,伏地待罪事。入啓。答曰,省疏具悉。卿其勿辭,調理察職。
判府事趙□□上疏。大槪,尹昉諡狀中悖謬處,臣昏不覺察,伏見聖敎極嚴,臣惶恐慄震,不敢退伏,來到京外,席藁待罪事。入啓。
京畿監司書目,廣州呈,以修撰尹鏶上疏上送事,答曰,遞差。
以吳竣爲陳賀副使。
兼文學鄭攸上疏。大槪,亟治臣上年冬忝在吏曹郞官時,不能致察諡狀,循例署名之罪事。入啓。以上朝報
上在昌德宮。停常參·經筵。
備邊司啓曰,以迎接都監啓辭,卽刻大通官韓甫龍,使堂上譯官玄德宇·金天機等,傳言于臣等處曰,攝王傳訃勅書,追崇勅書,自衙門有推還持來之令,卽今入送云。臣等答曰,此兩勅書,已作不用文書,而此是皇帝頒布之物也。只憑口傳,無端還送,事體爲當云。則卽爲回答曰,都監所言誠是矣。還收之事,不可擧論於勅書,故使俺等口傳出來,決不可仍置云。仍曰,北京事機,與前大異,當此之時,毋論事理當否,一從衙門所言宜當云。令廟堂稟處,何如?傳曰,允事,傳敎矣。勅書推還之擧,雖無文書可憑,而彼國之事,率多口傳。彼旣發言,自我似不當堅執,依其所言,勅書兩度,還給,宜當,敢啓。答曰,知道。以上備局謄錄
義禁府啓曰,昨日曺漢英等擬律之際,臣等遍考法文,未有的當之律,不得已比律照入矣。伏承嚴敎,不勝惶恐之至,今又比律,改付標以入之意,敢啓。傳曰,知道。此非樂於害人而爲之,如此可駭文字,經歷三四衙門,許多官員,一不驚惕致慮,終至入啓,其爲國綱,爲如何哉?況太常及弘文館,則議諡之際,必致詳審行迹,豈可諉之於不察乎?予叨守丕基,恐墜先王五典,故不得不如是耳。此乃吾國之尋常事,斷非別擧,而紀綱旣頹之後,人心昧於大體,頗以爲駭,故亦不得不言之矣。且太常之官,理難獨免,當爲拿推,而太涉紛擾,爲先發緘推問後,照律處置,可也。傳曰,太常之官,理難獨免,當爲拿推,而太涉紛擾,爲先發緘推問後,照律處置,可也事,命下矣。所當卽爲發緘,而本府則奉聖旨推鞫而已。元無發緘前例,令政院分付憲府,使之趁卽擧行,何如?傳曰,允。
又啓曰,以行判中樞府事趙翼上疏,回啓判付內,祖宗三尺,豈敢以大臣庶官,有所低昻乎?依他例照法處之事,命下矣。所當卽爲照律以入,而但大臣論罪,與重臣庶官自別,故雖以臺官論劾之體言之,至於大臣,所犯雖重,不得容易重論,而次第加等,乃所以尊國體敬大臣之道也。且毋論罪之輕重,自本府直爲照斷,亦無前例。臣等待罪有司,徒知奉行之爲務,而不念體例之當否,則亦非所以奉法守職之義也。區區所懷,惶恐敢稟,伏候睿裁。傳曰,王子·大臣一體,而頃見臺諫啓辭,則王子急請照律,故信然而不疑。今見啓辭則與臺諫事相左矣。以上禁府謄錄
傳曰,自再昨添傷感冒,今日擧動則不無又爲添傷之患,言于都監。下馬宴則今日設行,擧動則過一二日後,調理爲之之意,使之措辭。
大司諫趙錫胤上疏。答曰,今此科罪之擧,予豈得已哉?不敢廢國法,只令如法而已。予何有於其間?勿辭,調理察職。
藥房啓辭。答曰,所患不至大端,調理則自可差愈。勿爲議藥,亦勿爲問安。
義禁府草記。答曰,知道。此非樂於害人而爲之,如此可駭文字,經歷三四衙門許多官員,而一不警惕致慮,終至入啓,其爲國綱,爲如何哉?況太常及弘文館,則議諡之際,必致詳審行迹,豈可諉之於不察乎?叨守丕基,恐墜先王五典,故不得不如是耳。此乃有國之尋常事,斷非別擧,而紀綱旣頹之後,人心昧於大體,頗以爲駭,故亦不得不言之矣。且太常之官員,理難獨免,當爲拿推,而太涉紛擾,爲先發緘推問後,照律處置,可也。
又粘目,趙翼事。答曰,祖宗三尺,豈敢以大臣庶官,有所低仰乎?依他例照法處之。
二所試官草記。答曰,旣有故規,則許其追錄,而十分詳察,俾無奸僞之弊。
兵曹草記。答曰,依啓。竝依他例,施賞納馬人事。
領議政金堉箚子。答曰,省卿箚辭,自歎誠意之不孚,愧不知所喩,合坐紛擾之際,不能察見,理勢固然,非但不曾掛意。雖以法文言之,寧有不知者之責,況曾不預聞而還送者乎?又豈意諸司之不謹至此,而曲察細務乎?於卿少無所失,須體至意,宜安心論道。且於遣辭之際,每有落落退歸之意,予未嘗不茫然嗟歎也。惟卿,須念國事之急,休生遐想,佛時仔肩,以濟時艱。
麟平大君箚子。答曰,省箚具悉。今番之事,實賴專對之得宜,周旋之有方,予甚嘉焉。卿其勿辭領受。內下記草
弼善尹㻩辭職上疏。入啓。答曰,省疏具悉。爾其勿辭,待差察職。
大司諫趙錫胤上疏。大槪,再感風寒,病勢深劇,決無供職之勢,本職及兼帶,乞賜遞免事。入啓。批答見上
吏曹判書林墰再疏。大槪,冒萬死更陳危懇,伴送不遠,治病方急,本職及經筵,亟先乞遞事。入啓。啓下該曹。
藥房啓曰,伏聞下政院之敎,有添傷感冒之候,臣等不勝憂惶之至,必須詳知,然後可以議藥,敢來問安,竝此仰稟。批答見上
禁府啓目粘連,尹履之上疏云云。尹履之所犯,與海嵩尉尹新之,少無異同,而尹新之,以老病駙馬,得免重律。此則不可以諉之未察而然,科處,自下不敢擅便,上裁,何如?啓照律。
又啓目,洪處亮·金徽等矣,一時稱病闕直,是欲移怒於國家,情迹難掩,縱恣無忌莫甚罪,各杖八十,收贖奪告身三等。啓竝功減一等。
又啓目粘連,吏曹參議趙壽益上疏云云。兩臣諡狀文字,雖云汗□,實由本曹全不考閱,循例着署,有若不干者然,殊甚駭異,難免其罪,上裁。啓照律。
吏曹啓曰,試期臨迫,兼臺諫下批政事,何以爲之?取稟。傳曰,明日爲之。
禁府啓目,粘連判府事趙□□上疏云云。諡狀旣是他人之文,又以老病昏耗,草率看過,則不得詳審而然矣。悖謬之語,未及致察,則自有其失,而事關大臣與庶官有異,臣等不敢輕議,上裁,何如?啓。批答見上
禁府,曺漢英楊根地,洪處大交河地,徒二年定配。啓。
大司諫趙錫胤上疏。大槪,更陳瞽見,冀蒙裁察,仍乞遞免職名事。入啓。答曰,省疏具悉。法不可廢也。卿其勿辭察職。
麟平大君箚子。大槪,驅策小勞,臣子職分,曾無一毫補益,而寵賚便蕃,還切慙靦,亟收鞍馬臧致之命,以安愚分,以重明典事。入啓。批答見上以上朝報
上在昌德宮。停常參·經筵。
巳時,太白見於未時。□時,日暈。
下直,南原府使柳時定。
藥房都提調李時白,同副承旨鄭知和啓曰,伏未審聖體調攝,比昨何如,慈候亦復何如?前日劑入缺連日進御之後,寢睡虛脹諸證,缺臣等不勝憂慮之至,敢來問安。答曰,缺所患雖不至大段,容缺有郊外擧動,感寒餘症缺神湯二貼,姑先進御,以爲調攝缺入之意,敢啓。答曰,知道。
有政。缺上疏,參判崔惠吉進,參議趙壽益方缺右副承旨李一相進,兵曹兼判書具仁垕進,參判□□進,參議安獻徵病,參知金振進,右承旨李一相進,以柳俊昌爲兼執義,鄭榏·沈世鼎·金壽昌爲掌樂僉正,元萬石爲注書,卞時益爲掌令,權堣爲副修撰,李晢爲輔德,申冕爲副提學,趙珩爲兼執義,徐必遠爲奉敎,金堯欽爲承文著作,李程爲副正字,李希楙爲奉常奉事,申塯爲副奉事,吳以奎爲典籍,權諰爲工曹正郞,李敏華爲監察,鄭時僑爲司贍直長,朴宇文爲尙衣正,李元圭爲直講,沈儒行爲慶尙左道京試官,姜鎬爲洪淸都事,李憪爲戶曹參議,許厚爲刑曹正郞,鄭斗卿爲弼善,沈玖爲司書,張應一爲文學,沈儒行爲兼持平,金胤緯爲森森坡萬戶,鄭基豐爲文兼。
吏批啓曰,判書林墰,辭職陳疏,參議趙壽益,纔被推勘,皆不來。小臣獨政未安,何以爲之?敢稟。傳曰,仍爲之。
政院啓曰,今日爲政事,命下矣,都承旨臣尹順之,左承旨臣金尙,俱以病不來,右副承旨臣嚴鼎耉,上疏批答未下,不敢仕進。廳中只有右承旨李一相,左副承旨臣吳挺一,同副承旨臣鄭知和,而臣一相則以代房,當進吏批政廳,臣挺一則兵批有相避,何承旨進去乎?敢稟。傳曰,吏兵批兼進。
侍講院啓曰,本院上下番十員內,輔德·文學·司書·兼說書,有闕未差,司書鄭麟卿缺俱以病親,受由下鄕,下番無入直缺啓請以上番姑降矣。上番現存缺病受由,兼文學鄭攸,上缺期遲速,難以預料,弼善缺未易,合有變通之道。請合缺他闕員,今日政,以在京無故人,竝爲缺推移入直,何如?答曰,允。
吳挺一,以義禁府言啓曰,以行判中樞府事趙翼上疏回啓判府內,□尺,豈敢以大臣庶官,有所低仰乎?依他例照法處置事,命下矣。所當卽爲照律以入,而但大臣論罪,與重臣庶官自別,故雖以臺官論劾之體言之,至於大臣,所犯雖重,不得容易重論,而次第加等,乃所以尊國體敬大臣之道。且於大臣,擬以笞杖之律,自本府直爲照斷,亦缺臣等待罪有司,徒知奉行之爲務,而不念體例之當否,則亦非所以奉法守職之義也。區區所懷,惶恐敢稟,伏候睿裁。傳曰,王子·大臣一體,而頃見臺諫啓辭,則王子直請照律,故信然而不疑。今見啓辭則與臺諫相左矣。
又以備邊司言啓曰,卽見伴送使李時昉·黃海監司鄭良弼聯名狀啓,雌馬□至使差定差員云,此則曾前所無之事,極可驚駭。懇請鄭使,一邊嚴飭各邑,期於防塞,缺所服二陳湯淸蘇等物,則依狀啓急急下送缺分付,何如?傳曰,允。
鄭知和,以武科二所試官言啓曰,外方擧子未及錄名者追錄事,允下之後,慮有夤緣用奸之弊,只錄來待試所者,聞風續□追到之類,皆不許錄赴,而亦至於四百五十人之多。當初兩所錄名,皆至水字,厥數相同,今此追錄者,不可缺試取於二所,致有不均之歎,分半移送一所,缺傳曰,知道。
又啓曰,常時試所差備,缺患不足,故加定預差五員,推移缺預差,不爲差送,不得已一人缺落者,換名未錄之弊,必須缺名然後,可以摘發其奸僞,而他無缺令兵曹依前例,從速差送,何如?傳曰。缺
又啓曰,昨夕,張字擧子畢射後,擧子李弘一,入庭呼訴曰,字終而名不呼,無異停擧,苦口訴冤,臣等慮其落漏,許令試射,三矢俱入,而臨罷時,憑考試冊,則李弘一已爲試射,以一矢不爻周其名矣。其妄訴再射,欺罔之罪,不可不懲,請令攸司依法治罪,何如?傳曰,允。
李一相,以禮曹言啓曰,嬪再揀擇吉日,依上敎,令日官推擇,則今月內,皆有拘忌,無吉日,而來四月初三日巽時爲吉云。以此日無遺詣闕之意,知委擧行,何如?傳曰,不必拘忌,晦間定日爲之,可也。
又啓曰,凡迎勅節目中,勅使回還時,百官於慕華館門外,序立路左,勅使至,百官皆再拜以送,而勅使不爲下馬,則依近例拱手而立以送事,啓下遵行矣。頃日四勅回還時,勅使以百官不爲鞠躬爲咎,有未安擧措,難以已行規例爲言。依其言,今後則百官鞠躬以送事,知委擧行,何如?傳曰,知道。
李一相,以侍講院言啓曰,新除授文學張□一,時在慶尙道仁同地。書筵入番事緊,斯速乘馹上來事,下諭,何如?傳曰,允。
李一相啓曰,卽者司書沈玖上疏,來到本院,疏中以爲,女兒可疑之病方重,決難冒居書筵重地云。旣是可疑之病則如此上疏,自前不敢捧入,敢稟。傳曰,姑勿捧入,使之更觀處之。
又以侍講院言啓曰,本院下番四員內,兼司書兼說書未差。說書盧亨夏,親病受由下鄕,司書沈玖,家有可疑之疾,陳疏退去。今日勢將闕直,兼文學鄭攸,姑降下番,牌招入直,何如?傳曰,允。
傳于鄭知和曰,一所試官啓辭,再度疊射擧子亦爲拿推事,捧承傳。
鄭知和啓曰,卽者義禁府郞廳,以行判中樞府事趙翼照律公事來呈矣。伏見正言洪重普引避批答之辭,臣等非不知聖意所在,而自前臺論未停之前,不得直爲捧入,具由仰稟。乃是規例,今此照律公事,何以爲之?敢稟。傳曰,依例爲之。
司諫李應蓍,獻納李正英,正言洪重普·李垕啓曰,臣等伏見以故海昌君尹昉諡狀事,天怒震疊,峻批累下,大小臣庶,孰不髮豎而心驚?竊伏思惟,聖上之所以盛怒者是也。逆姜稱以嬪宮,實是悖理缺惡逆,人人之所同嫉,而乃於諡狀之中,以是而稱缺之,爲子弟者,雖出於不察,而豈能無缺狀,卽李植之所撰述,而其人已死缺家,故本家送其已成草稿於缺惡未發之前,趙翼泛然缺之語哉?以此陳疏待罪,而自上缺律,臣等聞來,不勝驚歎,竊恐因此缺臣或未能得其道也。大臣有過,上章自列,缺犯罔赦之罪,則自上寬假之,可也,進退之,可也。豈□庶官疏章,同下於司敗而又使之照律乎?尹新之,以王室至親,已蒙容貸,則老病大臣,獨無可怒之缺至於玉堂儒臣之流配,尤出於意慮之外。謂之缺則固其罪也。臣未知不察之罪,乃至於流配之缺大臣席藁於門外,儒臣屛黜於荒外,朝野缺屆,惴惴危懼,氣象愁慘,所係非細,臣竊愍焉。大凡人之罪犯,有故有眚,故者,有意而發也。所犯雖輕而不可不罪,眚者,無妄之失也,所犯雖重而不可不赦。今此諸臣之不察,決非有意於其間,則書所謂眚災肆赦者,非是之謂耶?聖上卽祚以來,無幽不燭,有冤必伸,而唯是之擧,轉輾至此,是豈臣等之望於殿下者耶?人情不甚相遠,敢尊已骨之逆,速不測之重誅者,天下無是理也。聖上若以此自前繫理不以己之喜怒,有所偏頗,則亦能翻然規例,渙然氷釋,而必不深罪於諸臣,豈非聖世之美?自廓恢天地之量,旋霽雷霆之怒,請亟還收大臣照律,儒臣流配之命。答曰,所論殊甚無據,予甚惜之。勿爲煩論,以貽後世之笑也。
正言洪重普啓曰,無狀小臣,自出身以後,歷試內外,濫叨職班者,無非我先王拔擢之恩,則不能以缺仰答於當時者,是臣終身之痛,其缺事殿下於今日乎?夫逆姜之缺不驚駭,豈敢以殿下之缺君於無過之地,而今承缺爲敎,臣職在諫列,言不見信,缺敎又下於今日,臣之罪大矣。臣何敢缺遞斥臣職。答曰,照律,自有前規,恩命缺强爲自是,予未知其可也,勿辭。
鄭知和,以兵曹言啓曰,以武科二所試官啓辭,差備官五人加定事,允下矣。今番試期,適與勅行相値,從前差備官應□之員,或差假郞廳,或差假都事,以至進止官·從事官之類,極其浩多。除擧動時差備侍衛人員外,絶無餘存者,考點移時,僅得三人,推移塡差,此外更無簽用之路。不得已以三員差下之意,敢啓。傳曰,知道。
李一相,以迎接都監言啓曰,明日請宴設行與否,問于大通官,則曰,依例爲之云,敢啓。傳曰,知道。
鄭知和,以都監言啓曰,卽者醫官金尙誠·黃德裕等,入見勅使,則所患已向差歇,故不爲試鍼云,敢啓。傳曰,知道。
又啓曰,攝王傳訃·追崇兩勅書,今朝入給,則大通官,以勅使之意,出送譯官玄德宇傳言曰,此則當持去,而攝王毋追崇勅書,衙門亦令推來,又爲入給云。仍曰,口傳推去,本國如以爲未安,三度勅書還送之意,具由移咨,付送謝恩之行爲當云,令廟堂處之,何如?傳曰,允。
李一相,以右相言啓曰,臣來詣館所,使差備譯官請宴,則勅使還報曰,初頭入來,欲爲定式,旣□下馬宴矣,今日宴則使之入給各房,宜當云。臣缺御帖,卽爲罷出之意,敢啓。傳曰,知道。
又以都監言啓曰,右議政來詣館所,依例請宴,則勅使曰,昨缺身且不安,宴需分入各房云,故缺意,敢啓。傳曰,知道。
以全南右水使狀啓,於蘭戰船缺傳于鄭知和曰,渰死人,令本道恤典擧行。
鄭知和啓曰,宰臣瀛源君馬弘建,館所問安進去下直。傳曰,知道。
又啓曰,馬弘建,馳進館所問安,則答以爲,遣大臣下問,不勝感激,俺等好在云矣。傳曰,知道。
又啓曰,正言洪重普,再啓煩瀆,退待物論矣。傳曰,知道。
嚴鼎耉上疏曰,臣於頃日入直,代行禮房之任,矇然捧入尹昉諡狀,日暮多事,未及致察,具由待罪。聖上特以事勢爲敎,而不加之罪,臣誠惶恐感激,冒死行公,而心常隕越,若墜淵谷。臣伏見今日禁府曺漢英等改照律草記批下聖旨,反覆警飭,匪怒伊敎,臣不勝震惕悚慄之至。罪在不察,宜被譴罰,臣豈敢以一番待罪,猥蒙恩批而仍冒近地,晏然而已乎?伏願聖明,亟治臣罪,以安臣心。答曰,省疏具悉。爾其勿辭察職。仍傳曰,右副承旨嚴鼎耉,可駭文字,旣不考閱,則似無其實,而出納惟允之道,豈如是不察乎?推考。
副修撰權堣上疏曰,海昌君尹昉諡狀關由政府時,以未及覽察之事,大臣及三宰,皆已上章待罪,臣亦其時政府郞廳也。勢難獨爲晏然,而大臣旣以忙迫紛擾,未暇缺閱之狀,具由陳達,則微末郞廳,不敢更爲煩缺惶恐悶蹙,罔知所措,不意玆者,有新授之命,缺不得不趨詣闕門外。而罪累在身缺考閱,苟冀幸免,偃然承當,缺聖慈,鐫臣之職,治臣之罪,缺擧不能有所匡救,惟宜早賜缺職名,臣誠愧懼,不知所以自處也。缺其言則去,臣之不得其言,亦甚矣。缺況臣所患諸症,日益沈痼,當此陽和之節,缺未脫冬之衣,閉戶深蟄,畏風如箭,若是而可以奔走服役乎?一日帶職,貽一日瘝曠之罪,此臣所以不恤瀆擾,哀籲而不知止也。伏乞聖慈,諒臣危迫之懇,亟命遞免臣缺兼帶文衡經筵賓客等任,以便公私,不勝幸甚。答曰,省疏具悉。卿之控辭,殊涉過中,勿辭職。
司果鄭斗卿上疏曰,臣素患眼痛,積年成痼,白黑朦矓,幾不視物,前後冒忝經幄,每以此病控辭者,旣非一再,此聖明之所嘗洞燭者也。去年冬,又叨修撰,方在呈告中,以本館錄圈點事,至有牌招之命,臣不勝惶感,强疾趨詣,循例圈點,至於兩臣議諡之際,臣亦從之矣。病伏中,伏聞其時僚官,以不察諡狀中可駭文字之失,皆被定配之律,臣亦其時同參之人,何敢以眼病不察爲解,爲今日免罪之地乎?不得不冒死仰瀆,伏乞聖明,令有司一體論罪,以安臣心。啓下義禁府。回啓,素患眼病,幾不視物,實非虛飾是白在果,議諡之時,旣已同參則似難獨免其罪,上裁,何如?啓。眼疾之甚,作事之草率,人所共知,不能詳察,實非虛飾是在果,不爲詳審議諡之失則在所難免。推考,司憲府照律,大明律制書有違條,杖一百決杖,告身盡行追奪,鄭斗卿缺以施行。嚴鼎耉奉敎只贖爲良如敎。
古阜幼學金廷勖,興德幼學高處謙等上疏曰,國之有君民,猶家之有父子也。父命雖嚴,事苟有無益於家而有害於子者,則子必號訴於父,君命雖嚴,事苟有無益於國而有害於民,則民必號訴於君。是以君之聽於民,猶父之聽於子也。不以號訴爲罪而必從其願,民之訴於君,猶子之訴於父也。不以尊嚴爲憚而必盡其情,此臣等所以裹足千里,來叫天門者也。臣等竊伏見備邊司回啓行會,則龍安·咸悅戰船,移送於興德,使古阜分力,此臣等之所謂無益於國而有害於民者也。何者?夫戰船,大船也。水之積也不厚則其負之也無力,水之道也不便則其運之也不易,負之無力則無以常泊,運之不易則無以應卒。平居必有藏置之所,臨亂必有急運之路,然後乃可設也。古阜·興德則不然,缺一浦在於興德之境,而深不足以盈丈,闊不足以缺必待晦望之潮,僅通漁商之船,漁商缺萬斛樓船,將何以倉卒運行乎?缺論不虞之時,則去海門三十里缺無一毫之利,而於兩邑,徒缺不設戰船,豈無以也?頃在戊戌缺南邊近海諸處,廣置戰船,當其時缺一船,而水無可浮之所,岸無可泊之地,陸缺風擊而易破,徒竭民力,莫知藏處。體察使李恒福,明知兩邑置船不便之狀,啓請於朝,移送□兩邑之所以無船,良以此也。當時南寇之憂,想倍於今矣,猶罷已設之船,今日南邊之備,不急於當時,而豈設已罷之船乎?龍安·咸悅之人,徒知古阜·興德之近海,而不知水勢之不便,徒知古阜·興德之無船,而不知無船之所由。圖免其役,至於上達,務爲移送之計,巧成淺私之言,一以托海門遙遠,一以稱物力凋殘,臣等竊以爲過矣。若謂之海門遙遠,則龍安之唐浦,咸悅之熊浦,俱是江浦之最大者,順流入海,莫便於此,林川·韓山亦其水之越邊也。林·韓之戰船,其可以遠海而盡罷之乎?若謂之物力凋殘,則殘邑之設戰船者,非特龍·咸。嶺南之鎭海·熊川,湖西之庇仁·南浦,本道之沃溝·光陽,各有戰船,從古而然,則龍·咸之邑,雖曰凋殘,兩邑物力,豈不及於右所稱一邑乎?以言其物力則古阜·興德,未必加於龍·咸,以言其地勢則古阜·興德,萬不及於龍·咸,而移彼屬此,非計之得也。凡戰船之設,當觀其地勢之便否,不當觀其物力之多少,古阜·興德之所以古有今無者,以其地勢之不便也。龍安·咸悅之所以古無今有者,以其地勢之便利也。臣等兩邑之地勢,不合缺前監司査啓之時,詳細摘奸,已缺竟不得免,則固知聖上愛民缺此姑息之計,若隱無罪缺移送之,亦可矣。如欲平時而缺何處而藏之,將以何術而運乎?缺毛浦在於沙津下二十餘里之地,去海缺最近,潮汐之水,視沙津則最深。而往在缺浦戰船,適値潮退,不及期會,故其時萬戶缺律而死,夫以黔浦近海之地,猶有此患,況古阜與興德,又不如黔浦萬萬,則彼船移送之計,益知其謬矣。臣等非敢飾辭爭辯,以冀苟免,實爲臣等兩邑□置船之所不合。運船之路不便,不但今日,徒貽鉅弊於民。抑恐他日,又無小補於國也。伏願聖明,思宣廟許罷之意,慮將來無益之勢,亟回已發之命,俾停移送之擧,不勝幸甚。答曰,省疏具悉。朝家已定之事,如是續續請改,殊甚不當矣。
上在昌德宮。停常參·經筵。
夜,自一更至三更,北方巽方南方坤方,有氣如火光。
政院,大殿問安。傳曰,知道。勿爲問安。
藥房都提調李時白,提調□竣,副提調尹順之啓曰,伏未審夜來,聖體比昨何如?昨日劑入益氣養神湯,進御缺臣等不勝憂悶之至,敢來問安。缺
吳挺一,以常平廳言啓曰,頃因缺成冊後不來者,或有未成冊缺無飢邑冒錄者,退送。擇其中缺竝七十三名內,西民僅六名,壯則三名,缺缺米一升,亦依前例作粥以饋。今日則點閱着缺只饋一時,明日爲始,兩時饋粥,如有西民聞風追到者則隨饋,宜當,設賑形止,爲先敢啓。傳曰,知道。
司諫李應蓍啓曰,臣樸愚之性,萬死不移,起自徒中,累叨言地,非臣隕首,所可上報,常恐不能隨事進規。裨補闕漏,以爲終身之恥,苟有所懷,豈敢隱默於聖明乎?逆姜,惡積禍盈,天誅已加,屬籍已絶,覆載之所不容,臣民之所同嫉。稱以嬪宮,實是悖理之甚者,人之聞之,孰不膽裂而心驚?今此諸臣之泛然看過,誠出於無情,只由於不察,而天怒遽發,雷威荐加,大臣待罪,累下照律之敎,儒臣獲戾,至被斥逐之命,大聖人天地之量,恐有歉於宥過之仁。臣等之所望於殿下者,欲使聖德,無一毫過中,而一號一令,無不十分是當,今臣所論,亦豈爲諸臣□哉?笞杖照律,不可濫及於大臣,流配重罰,不宜遽被於儒臣,□如不言,萬一有累於聖上,臣雖萬殞,亦不足以塞責。臣等之請收成命,在所不已,而殿下不惟不從,反下無據之批,聞命惶懼,若無所容,臣當卽爲引避。而適患胸脅之痛,自晝達夜,症勢苦劇,力病扶曳,今始來避,以此以彼,所失尤大,何敢晏然冒居諫列?請命遞斥臣職。答曰,司馬公曰,衰世之君,率多柔懦,凡愚之佐,惟知□以紀綱不立,誠今日之謂也。勿辭。
嚴鼎耉,以備邊司言啓曰,缺司鄭維城狀啓,鬱每島海稅請減本司招缺此海稅所納之處,令該曹爲先考出,然後處置,宜當命下矣。船人等所願,莫切於蠲減此稅,道臣馳啓,欲爲慰悅之擧,故臣等覆啓,請令該司啓稟蠲減矣。今承聖敎,卽爲考出該曹文書,則鬱每島,屬諸明禮宮,而係是大妃殿所供之物。臣等亦不敢復有所陳,請令本道監司□思,其次有可以慰悅之事,則枚擧啓聞,何如?傳曰,允。
又以兵曹言啓曰,以本曹於蘭戰船失火事粘目,傳曰,今此處置,似涉歇後,在前亦必有如此事,相考處置,可也事,傳敎矣。前例相考,則戊子年分珍島戰船失火,燒炷代將·色吏,各別推治,而本官守令則不在船上,故不爲推治。上年會寧府使鄭傅賢,軍器失火,弓箭火藥,盡爲燒燼,使之拮据備上,而只請推考。今此於蘭萬戶安沃,則戰船軍器燒燼之外,射砲六名,亦爲渰死,故姑先從重推考,觀其緘辭而處之矣。聖敎如此,以先罷後推,改付標以入之意,敢啓。傳曰,知道。姑先推考,觀其備上之勤慢論罪,亦似未晩矣。
大司諫趙錫胤啓曰,今此諡狀中文字之悖謬,實人人之所共驚駭,孰敢曰,聖上不當怒而怒?然而靜求其事實則誠有可恕者矣。何者?故缺之撰出諡狀,在於惡逆未露之前,稱以嬪宮,缺府事趙翼,旣以其名代書,則雖仍用缺當改者,烏得其失?然而此不缺不能覺察之致,寧有一毫缺主其事者,宜莫如一家子弟,缺他意之敎,此實聖人推恕,宥缺諸臣,猶有所芥滯乎?況禮遇大臣缺創行,前古所無之事,使後人議之曰,大臣照律缺下始也。噫,今日何等時也?天怒民怨,國勢岌岌,雖缺協心,日夜交修,猶恐不克有濟。殿下方且過生疑阻,用刑太濫,使群下,人人惴慄,救過不給,若是而可以爲國乎?竊想聖意欲以威刑,振擧紀綱,而臣愚以爲不然,殿下何不痛捨己見而更加深思乎?臣以無似,忝叨諫職,而不能匡救君父之過擧,方愧懼求退之不暇,同僚今以聖批未安,引避,何敢以不參其啓,晏然在職?請命遞斥臣職。答曰,勿辭。
執義沈,掌令卞時益·姜與載,持平丁彦璧啓曰,聖人用法,貴於得中,原其情而定其罪,然後人心服而王法正,不爲人君之過擧矣。今此故相臣尹昉諡狀中文字錯誤之事,謂之私尊惡逆而恬不爲怪,則其罪固不可容而恕之,爲臣子者,孰不痛嫉而請討其罪哉?第惟當初諡狀之撰次,曾經他人之手,而判府事趙翼,以老耗精力,泛率點竄而已,則不能覺察,勢所固然。而至於議諡之際,玉堂諸臣,亦皆泛然看過,終不省其文字之謬戾,其矇然不察之失,諸臣之所自服,而人莫不以爲罪。若以有意於其間,而忘君尊逆爲罪案,則揆以天理人情,安有是事?逆姜罪惡,鬼誅人戮,天下之大逆。今日諸臣,皆以先朝受恩之人,目見耳聞而所共痛骨者也。忘君父之讎而缺骨之逆,速一時之罪而陰受萬世之誅,雖喪心缺不爲也。今我聖上,天威益震,嚴旨缺臣定配之擧,出於千萬意慮之外,缺況大臣與庶官不同,缺大臣之道也。請少霽雷威,缺臣定配之命。答曰,前日請王子缺勿爲照律,亦臺諫也。爾等當深思居缺心耶?予甚不取也。
傳于李一相曰,所患尙未缺不得擧動,心甚不安之意,使都監措辭言及,可也。
缺以都監言啓曰,今日生牛一首,依例入給之意,敢啓。傳曰,知道。
鄭知和,以都監言啓曰,上候未寧,尙未擧動之意,使譯官玄德宇措辭,言于大通官則卽傳于勅使。回報曰,傳勅之日,旣已從容奉謁,深以爲幸矣。今聞未寧之候,尙未差愈,不勝驚慮。俺等賴厚恤之恩,廣廈美食,安心度日,而但國王氣候如此,以此爲慮,切勿擧動,從速快蘇,俺等之所望云,敢啓。傳曰,知道。
鄭知和啓曰,回禮宴押行,何大臣進去乎?敢稟。傳曰,左相進去。
又以都監言啓曰,明日回禮宴設行與否,問于勅使,則曰,依例爲之云,敢啓。傳曰,知道。
又以領議政意啓曰,臣到館所請宴,則勅使使差備譯官傳言曰,不但俺行中副使有病,竊聞國王,有未寧之候,何心出廳受宴乎?仍使入宴床于各房,文譯官呈御帖,卽爲退出之意,敢啓。傳曰,知道。
又以都監言啓曰,領議政,卽詣館所,依例請宴,則勅使答曰,副使所患,今纔回歇,自上亦在未寧中,此時受宴,心甚不安,宴床則入各房云。故大臣卽爲罷還之意,敢啓。傳曰,知道。
吳挺一啓曰,小臣館所問安下直。傳曰,知道。
又啓曰,小臣馳進館所問安,則答以幸賴國王處分,好舍好留,而副使所患,日漸差愈云矣。傳曰,知道。
金尙啓曰,司諫李應蓍再啓煩瀆,退待物論矣。傳曰,知道。
鄭知和啓曰,大司諫趙錫胤,再啓煩瀆,退待物論矣。傳曰,知道。
領議政缺右議政韓興一箚子,伏以缺竝從王庭之讞,如起一獄,景缺死而索言之,尹履之等,爲其父欲缺十分謹愼,俾無一字之差誤,可也。乃不致仕缺至於越字而書,此則罪之大者,然其本心則實出於缺有爲父請諡,而仍存悖謬之語,自著私尊之惡,竝誤缺之事乎?若使此文,當聖世而撰出則罪不容誅矣。李植之撰,在於姜獄之前,姜逆身死之後,則雖三尺童子,亦知其不擧生時之稱號也。諸司多官,不能細入思量,泛然看過,以爲以當時之事,稱當時之號,不悟其到今當削,無一人發言改之,豈有一毫他意哉?私尊惡逆,是亦逆也。禮官儒臣,豈皆同惡而私尊者哉?君父之讎,不共戴天,聖王之所讎,卽群臣之所共讎也。天日照臨,鬼神在傍,豈有爲旣骨之亂逆,乃萌私尊之心者乎?此天理人情之所必無也。若以私尊罪之則皆極罪也,以不察言之則盡無情也。罪疑惟輕,眚災肆赦,堯·舜之美法也。豈可以無情之事,驅入罪網之中乎?且九經所謂敬大臣者,非敬其人,敬其共天位治天職也。賈誼堂陛之喩,誠至論也。判府事趙翼,今以不察之事,疏下禁府,同庶官之照律,臣等竊以爲未安。頃以王子·大臣一體爲敎,若以其事爲非,則豈可再誤,以啓日後無窮之弊乎?臣等但以無似,忝居台席,初不詳察□許多鬧擾,救過不給,又不能止格天心,臣等之罪,至此而益深。伏願聖明,平心察納,霽雷霆之威,垂雨露之澤,而策免臣等,改卜賢德,以爲整肅朝綱之地,臣等不勝恐懼漸靦之至。答曰,省箚具悉。卿等之辭至此,予不知所諭,勿爲控辭,缺職。
司直趙復陽上疏曰,故相臣尹昉缺冒館職,亦參其事,可駭文字缺無異,而第以臣方在罷散之中,缺漢英等,同被其罰,不勝缺漢英等,旣被重律,而趙復陽亦參議諡,缺啓照律爲良如敎,照律公事,大明律而缺謬毁制書者,杖九十,徒二年半,大典推斷條之缺以上,決杖,告身盡行追奪亦爲白有臥乎所,趙復陽缺杖九十,徒二年半,告身盡行追奪,右律施行爲良如敎,缺謹具啓,嚴鼎耉,奉敎,功減一等爲良如敎。
上在昌德宮。停常參·經筵。
藥房都提調李時白,副提調尹順之啓曰,天氣陰濕,伏未審夜間,聖候若何?前日劑入益氣養神湯,連日進御後,尙缺耶?今日當議他藥,而必詳知脈候,然後乃可缺醫官入診,何如?臣等不勝憂遑煎悶缺敢此仰稟。答曰,症候已言于醫官,缺臣等伏承下醫官之敎,卽缺云,此藥二貼劑入之意,敢啓。缺
又以都摠府言啓曰,副摠管缺以實錄兼春秋,本廳坐起進去晝仕,請出標信。傳曰,知道。
以南兵使道內列邑軍器軍兵巡審點檢狀啓,傳于鄭知和曰,今後淸差在京之日,則如巡檢點軍等事,切勿爲之事,南北兵使處,一體知委。
傳于鄭知和曰,今見臺諫啓辭,則以文字間不察爲言,此何等事,所關亦何如,而敢以歇後文字下語,以爲圖緩之計耶?事極驚愕,而以臺諫之故,容而置之,政院知悉。
以黃海監司貿馬不得防塞待罪狀啓,傳于鄭知和曰,勿待罪事,回論。
吳挺一,以義禁府言啓曰,以趙復陽上疏回啓,照律事,命下矣。所當照律以入,而同義禁李景憲,與趙復陽,有相避之法。韓必遠,以武科一所試官,方在試所,申濡,身病不得參坐,一員開坐,本無前例。趁未照律之意,敢啓。傳曰,國法至重,安敢生如是延拖之計耶?當日內照律以啓。
鄭知和,以義禁府言啓曰,以趙復陽照律,申濡身病不得參坐,趁未照律事,批下之敎,卽送都事申嵩耉,示諸申濡,則以爲,病不能往參,照律正書以送,則當爲着名云。依此爲之,有違法例,堂上一員,獨爲照律,亦非法例,何以爲之?惶恐敢稟。傳曰,國家存一日則當不失一日之權綱,有臣如此驕蹇,其可不治乎?病極則辭之,可也,不極則行公,可也。稱病偃臥,謾應不動,古今之所未聞也。卽爲拿推,無君自恣缺鞫處置。
傳于鄭知和曰,明日待開門,政官命招,缺差出,卽爲牌招,使之行公。
傳于鄭知和曰,明日缺開政,同義禁口傳差出。
趙啓遠缺益啓曰,臣才朽學淺缺之情而寬貸之,無所歉於宥缺兪,反下嚴旨而摧折之,臣不勝瞿然缺聖敎之不然也。夫人心之不同,與其面焉則缺人盡同其心。況前日之臺諫,非今日之臺諫,王子·大臣,缺固非前後一人之請,則豈可謂一人而二三其心哉?今殿下擧前日之事,比擬於今日,而欲箝制臺諫,杜塞言路,使不得陳說於前,臣竊爲殿下惜之。殿下之逆耳拒人,惟其如是,故頃因災異,降旨求言,不啻懇切,而臺閣寥寥,終無一人獻一言者,草野之士,亦未聞有叫閤而言事,其於殿下之心,無乃太無聊乎?抑以爲聖德無遺失,而聖朝無闕事耶?竊恐殿下,自此孤立於上,而國事終至於不可爲也。臣固知今日言之前,明日獲戾於後,而愚忠所激,不識忌諱,臣罪萬死,臣罪萬死。且於昨日,臣以城上所,親承嚴批,卽當引咎自劾,而闕門垂閉,留門未安,故悶默而退,今始來避,臣之所失,至此尤大。以此以彼,決難仍冒,請命罷斥臣職。答曰,勿辭。
執義沈啓曰,臣於去年冬末,忝叨是職,久患腫病,陳疏乞遞,猥蒙恩暇調治,而同僚以前啓王子君照律事,簡通於臣,書送謹悉矣。及今又叨是職,近因諸臣被罪,有過中之擧,兩日論執,未蒙允兪,而以二三其心爲敎。前後之論,皆忝是職,嚴旨之下,臣誠震悚,無地自容,決不可一刻仍冒,請命罷斥臣職。答曰,勿辭。
持平吳挺緯啓曰,夫大臣,人君之所尊敬而禮貌之者也。雖有罪過,猶當寬貸,而今以文字間不察之事,遽置於杖配照律,則實非明代之美事也。可駭文字,當改不改,其過之失,雖或難免,而私尊惡逆,自陷不測,人情缺理,以此爲罪案,是豈原情定罪之意,亦豈缺至於儒臣,不審諡狀,亦有其失缺時行遺,實涉過重,群工駭缺照律,儒臣徒配之命,正言缺司諫趙錫胤,掌令卞時益,執義缺大臣照律,有傷體面,儒臣行遣,亦且過中,缺連上三章,已盡其職則惟當益勉,有何未缺斷無他腸,前後所論,各自不同,補闕之誠,寧有二三缺洪重普,司諫李應蓍,大司諫趙錫胤,掌令卞時益,執義沈請竝命出仕。答曰,不允。噫,古今,寧有請廢法祈恩澤之臺諫乎?深爲國事,不覺瞿然也。王子·大臣,一體也,而以前後所爲觀之,則不啻若霄壤之懸隔,權勢之所歸,槪可想矣。所論乖宜,竝遞差。大司諫趙錫胤則上疏陳啓,深合有懷共達之義,與臺章不同,出仕。
鄭知和,以都監言啓曰,大通官,出送譯官玄德宇·金天機等傳言,明日爲始,當爲發賣,整齊待令云。臣等,卽以勅使頻數往來,例給禮單物種,竭力艱備,公私匱乏。凶歲市民,各爲糊口,四散外方,雖微細之物,萬萬無辦出之路,其勢決難應副之意,措辭答之,而旣已發口,勢難終遏,殊甚竭悶。且大通官又言,二十五日當爲發行,今日出牌文云,敢啓。傳曰,知道。依例請留,發賣則極力開諭,不至濫觸,可也。
又啓曰,勅使路程記,亦爲出給,故別單書入之意,敢啓。傳曰,知道。
又啓曰,別宴押行,何大臣進去乎?敢稟。傳曰,右相進去。
又以都監言啓曰,臣等卽詣館內,使譯官措辭請留則勅使答曰,俺等皆有職掌,非但歸期甚忙。來此淹留,亦至七日,二十五日,當爲發還云,敢啓。傳曰,知道。依例承旨進去請留。
又以左議政言啓曰,臣來詣館所請宴,則勅使使譯官傳言曰,大臣旣來請宴,與設行無異,床排入房,缺安心受之云,故臣呈御帖,退出之意,敢啓。缺
以都監言啓曰,左議政來詣館所,缺自上委遣大臣,請行宴缺必有添傷之患,使都監措辭缺自上駕幸,依例先還,似爲宜缺則二十五日發行之意,彼旣發言。循例缺知,又留幾日,而今月二十八日,乃庭試設場之缺方急,擧子聚會之時,決不可又爲退行,亦令都監善處,俾無相値之患,何如?傳曰,依啓。明朝遣內官缺辭,久未擧動,心甚未安之意,欲於未發行前,一番往見矣。
鄭知和啓曰,臣承命措辭,請留于勅使,則以爲,至遣近臣請留,極爲感激,而俺等各有職掌,不可久留。且副使病患已差,前頭亦不無雨水之患,必於二十五日,定爲發行,自上勿以爲未安云矣,敢啓。傳曰,知道。依例大臣往又請留。
又以都監言啓曰,明日別宴設行與否,問于大通官,則曰,雨勢如此,副使所患,亦未差歇,明明日設行,宜當云,敢啓。傳曰,知道。
李一相啓曰,宰臣趙有恒,館所問安進去下直。傳曰,知道。
又啓曰,宰臣趙有恒,往于館所問安,則答以每遣宰臣下問,不勝感激,不知所達。仍曰自上未寧之候,夜來何如云云,臣答曰,上候一樣,時未平復矣。傳曰,知道。
鄭知和啓曰,掌令卞時益,執義沈,再啓煩瀆,退待物論矣。傳曰,知道。
又啓曰,小臣館所請留,進去下直。傳曰,知道。
又啓曰,臺諫出仕事,命下矣。闕門垂閉,明日待開門,命招之意,敢啓。傳曰,知道。
又以吏曹言啓曰,守令多闕,政事,何以爲之?取稟。傳曰,過國忌後爲之。
工曹判書李時昉箚子,伏以,臣之庸駑缺能,而世受國恩,報效無路,惟知臨事之直缺之蔑如,債事之責,顚躋之患,自知難缺況臣所帶職務之中,常平爲任,所缺賑恤,此時方急,而伴送之行缺申冕上疏曰,至愚如臣,濫蒙缺之衆咻咻之中,湔而拂之,盥而薦之,缺知死所矣,騎曹·地部,祇是筋力奔走之缺此新除地則素稱親邃,苟文學鴻厖之士缺故所記,班班可以考也。臣於往年,忝受是任,辭不獲缺勉暫出,到今思之,魂骨俱驚,一之已誤,其可再乎?仍竊伏念,臣少而失學,長益墮窊,半生熙熙,茫無見得,眞脈旣難尋覓,經傳旨義,實似爬靴。以此事君,良切慙悼,災□□勞之極,喪病連仍,未老先衰,頭顱種種,名心官情,剝換都盡。而胎祿之身,非如山野羈旅,乍進乍退之比,則聿甘燥濕,惟當□生以之,至於分外之命,決難承當,此實肝膈之私也。況今聖明,光臨于上,而朝著日益不靖,眞僞相蒙,是非靡定,私竇一開,公道滅絶,紀綱大壞,王靈不振。當此之時,置臣於論思獻納之地,國事不濟,尤可以占也。伏願天地父母,察臣不敢當之悃,將臣新授職名,特賜遞免,俾安愚分則公私幸甚。答曰,省疏具悉。爾才必合此任,宜勿控辭,從速察職。
修撰張次周上疏曰,臣今月十五日,在直廬,偶得傷寒,連夜苦痛,朝來少蘇。十六日,脫直,仍詣實錄廳,半日書役之後,一身寒戰,頭疼又作,不得已卽爲扶舁還家,則痛勢極重,不省人事,危頓枕席,轉側須人,今至四日,一粒不入口,胸膈之間,熱勢如火,滿身發瘢,有同紅疫。以卽今症勢觀之,則生道亦難,而設或萬分回生,差愈復常,亦不可以旬望爲期。臣之所帶職名,係是經幄重地,至於史局兼春秋,尤亟不可一日曠廢。伏乞聖慈,曲察危懇,缺以便公私,不勝幸甚。答曰,省疏具悉。缺職。
上在昌德宮。停常參·經筵。
昭憲王后忌辰齋戒。
夜四更五更,有霧氣。
藥房都提調李時白,副提調尹順之啓曰,陰雨通宵。伏未審聖候調攝,何如?前日劑入竹葉石膏湯進御後,亦無加減耶?臣等不勝憂悶之至,敢來問安。答曰,湯藥旣已缺愈矣。
藥房再啓曰,慈殿所缺日計之則今日當畢進御矣,缺慈殿問安。答曰,知道。
缺嚴鼎耉,以武科二所試官言啓曰,缺在京者錄名於試所之後,未及上來,缺相識先生,巧作名目,姑爲停擧,以免呼不,待其缺停,始爲應擧者,滔滔皆是,雖非在鄕之人,如有事故,缺其間亦多有乍停乍解,夤緣用奸者,此實近日科缺之弊習,今日紀綱,雖曰,解弛,豈可使此輩,任便至此?不勝痛惋矣。臣等開場之初,訓鍊奉事全汝徽,書缺閔善·閔能等停擧單子於入門官,其目則先生缺閔能之下,追書擧子車忠立之名,臣等固已疑缺閔解停單子。臣等益覺其有用奸缺次知入門官陰淑男,則淑男言,停缺閔善之兄,以禁軍在京中者閔永缺是解停單子,則其兄之持來,固其宜也,而缺弟之停擧單子,人情天理之所必無者。金缺官方在試所,故問其停擧之由,則說稱渠曾缺延安之時,騎馬過行閔善門前,爲閔善所詬辱,以此停擧云,此言已不成說話,而又問車忠立追書之由,則缺以此則非其所爲云,招入閔永,詰問呈其弟停擧缺由,則謂無是事,牢諱不服,問車忠立之爲何樣,則曰,其四寸也。又爲招問閔善曰,閔能·車忠立,今在何地乎云,則對以閔能,病不應擧,忠立,未及上來云。此則閔善·閔能等,在鄕不及來者,故其兄閔永,圖囑於全汝缺停擧,欲免呼不之計,而旣得汝徽停擧單缺四寸車忠立地,追書其名者也。至今缺閔能·車忠立者,以應擧者只閔缺忠立,不必解故也。其間情迹缺試所與擧子,相應用情,至於缺奸弄巧,何所不至?科場之不嚴缺此等之事,上項閔永·閔善·全汝徽等缺他人,以杜後弊,何如?傳曰,竝拿推。
吳挺一缺言啓曰,謝恩副使及員役等,有改啓下之人,故改付標以入之意,敢啓。傳曰,知道。
政院啓曰,臣等伏承下本院之敎,臣等竊不勝惶悶焉。近日兩司所論,只欲導吾□無過中之擧也。憲府之啓,實出於開陳匡救之誠,豈有一毫圖緩之私意哉?備忘中有以臺諫之故,容而置之之敎,可以見聖上爲言路寬假之盛意也。伏願殿下,終始恕察,亟恢和平之量,使無轉輾疑阻之歎,不勝幸甚。臣等旣承□悉之敎,職在近密,且有所懷,不敢終默,敢此仰陳。傳曰,知道。吾恐薰灼之勢炎,隻手難救也。
嚴鼎耉啓曰,趙復陽照律公事,卽者來呈,而今日是國忌齋戒,何以爲之?敢稟。傳曰,非國忌正日,捧入。
李一相,以弘文館言啓曰,臺諫引避,退待本館,當爲處置,修撰張次周,病勢極重,陳疏調理。副修撰權堣,以政府郞廳時諡狀署名之故,不敢干豫於此論是非。副提學申冕,時未肅謝,臣等非但孤陋,旣有長官而獨爲處置,事體未安。副提學申冕,牌招肅謝,同參處置,何如?傳曰,允。
嚴鼎耉,以兵曹言啓曰,都監局將,本局,每三日書單子,來呈於本曹,使之入啓,而若有頉則其名下懸錄,乃是規例也。今日局別將望單子入啓,至於受點之後,本局書員,始爲來言曰,曺後翼·李楗,在外未上來云。本曹以此事申明嚴飭,不啻再三,而下人頑不動念,不小入啓單子,全不致察,事極駭然。書員,自本曹從重治罪,而元單子改付標缺傳曰,知道。
李一相啓曰,取考禮曹缺目,則監試名紙過好者,嚴明缺何如?傳曰,依啓。科擧缺嚴鼎耉,以武科二所試官言啓曰,缺不得已,不無夤緣用奸之弊,故一所才落缺憑準於本所追錄單子,則一所宇字擧子閔邦缺錄,崑字擧子閔邦賢,本貫居住及其四祖,無不缺變契爲賢,且減其年歲,臣等知其爲一人而換名疊錄缺兩所者,招入所謂邦賢,詰問其由,則答以邦契則乃其同生兄,而先爲上來,錄名於一所,見屈於後,卽已還鄕,渠則追後上來,未及於開場之前,故追錄於本所云。多般詰問,終不肯服。姑爲拘留於他處,招問一所宇字單子,保擧人前縣監吳穎發,前判官柳震發,副司果卞時竣,則對以果有相識之人,與邦契相知者,明言邦契無他故應赴擧之根脚。故着名保擧於單子之後,猶恐其有代射之弊,三人皆往一所,目見邦契親自入射見屈之狀,而後追來換名,再錄於二所。實是思慮之所不到,而若見其面則可知邦契與否云。招入所謂邦賢於庭中,與穎發等一處對辨,則三人皆言此眞是也。實非邦賢,乃一所才落之邦契也。仍謂邦契曰,汝何以自稱邦賢,敢生再射於二所之計云?則邦契始乃垂頭喪氣,不敢發一言,其見屈一所之後,變幻名字與年歲,追錄本所之狀,已盡敗露,更無可問。其爲情狀,誠極痛駭,疊錄再射,自有其律。當初保擧之吳穎發·柳震發·卞時竣等,則雖有不能詳知其用心,而矇然保擧之失,本非豫知其奸謀者。及其對辨之際,又爲直告邦契之名,使邦契不敢更爲隱諱,穎發等則不必深治,而至於追錄時保擧人行護軍徐義達·缺全奉立,前奉事朴仁麟等,則雖不能詳知其缺已着名保擧才落疊錄之人,則亦不可缺閔邦契及追錄時保擧人徐義達缺令攸司推治,何如?傳曰,竝拿缺批,辭旨嚴切,且有特遞之缺引咎自劾,不容少進,而宮門缺下政院之敎,臣誠悚慄,無地自容,固缺更有所陳達,而若以臣謂以私意,爲大臣缺負殿下,則豈臣之本心哉?今此聖敎之意,實缺千萬夢寐之所不到,此無非如臣無狀。平日不能見信於君父之致,臣罪萬死,臣罪萬死。蓋諡狀中悖謬文字,當改不改,仍用舊文者,固有其失,故臣啓辭之意,本非以爲不當罪而罪之也。惟以笞杖照律,有損於待大臣之道也。經幄論思之臣,一時行遣,亦非昭代之美事,此臣所以連啓仰瀆者,欲使我殿下,終歸於得中而已。何敢有一毫歇後下語,以爲圖緩之計哉?臣旣有處置乖當之失,又承情外嚴旨之降,以此以彼,決不可一刻晏然於臺列,席藁惶懼,敢來仰籲,請先遞臣職,仍正臣罪。答曰,勿辭。
大司諫趙錫胤啓曰,臣以無狀,待罪言地,不能匡輔聖德,固宜屛退之不暇,而伏見答憲府之敎,辭旨嚴峻,盡遞言事之臣,乃獨寬假於愚臣,臣誠惶愧踧踖,罔知所措。今此諸臣所失,實出於萬萬無情,而殿下疑之太甚,罪之太重,至於大臣照律。殊失尊嚴堂陛之意,天威震疊,朝野惶駭,官以諫名者,孰不思盡其繩紏之責哉?臣適以病退伏,不得與同僚聯名論啓,不職之罪,固無所逃。而若其所懷,與同僚無異,己略陳於辭疏中矣,非以論啓爲不可而不參,寧有倖免責罰之理乎?臣方自列缺宜不敢仰首論列是非,而區區愛君之忱,終不能者,用刑,必須情法相參,人君遇下,貴在誠意,缺罪之臣,情合可恕,論事之臣,志在輔導缺敎若以群小之言,爲有私意者缺之疑阻,乃至此哉?況大臣缺慨然惜之也。耳目之臣,隨事缺虛受,又從以摧折之,斥逐之,缺自古未有言路閉而國不亡者也。臣竊伏念,缺知,亦有一端廉恥,何敢一日靦然仍冒?重缺請命遞斥臣職。答曰,勿辭。
政院啓曰,卽者以義禁府趙復陽照律,功減一等事,判下矣。曾於玉堂,兩臣照律,俱有笞杖安徐之敎,此實出於一時之恩命,固不敢有所開陳稟,而但復陽與曺漢英·洪處大等,其罪則同,而今此判下,前後有異,竊恐聖明之世,乃有罪同罰異之歎也。臣等相顧驚懼,不敢不稟,豈有一毫他意於其間哉?俱以無似,忝侍近密之地,區區愛君之誠,不能自已,惶恐敢啓。傳曰,知道。
武科二所差備官,以試官意啓曰,一所才落者四祖單子,憑準於本所追錄單子之際,一所才落月字單子,有忠順衛朴繼賢之名,本所追錄崑字單子,亦有忠順衛朴繼賢之名,怪其役名姓名之相同,詳細憑考。則月字單子,書以年四十一,本文義,居光陽,父學生彦英,祖前黃州判官自謙,曾祖通政大夫天,外祖展力副尉訓鍊院奉事郭明,本海南,而崑字單字則減其年一歲,改其本文義爲密陽,變其居光陽爲順天,父祖曾祖皆變書忠義衛,外祖則書以學生,且變其本海南爲玄風。甚至於去其父名彦英之彦字,只書英字,去其祖名自謙之自字,只書謙字,其曾祖名天字下,添一雲字爲天雲,其外祖名郭明之明字上,添一昌字爲昌明。變幻其年歲本貫居住,且改其四祖職銜,而增減名字之狀,明白無疑。故使之招入,則先自知機,逃避,不現。月字保擧人則行副司果徐尙卨,副司缺信,副司勇曺勅也。崑字保擧人則前判官朴廷俊·〈盧〉挺涵·其一則月字保擧曺勅,又爲保擧,缺五人,使之跟尋去處,捉來推問,則缺辭自服,而問其崑字單子書缺又問解文與否。則曰,我不知書,保缺思其姓名云云,而不肯明言,亦將嚴刑缺道衙前,而不知其所居之邑,又不知其姓缺挺俊等,頻頻相目,欲有言而終不言,其相應綢繆之缺有不可掩,且推問保擧着名與否於盧挺涵等,則挺涵缺着勅則曰,當初單子,果爲着名,而疊錄單子則不爲豫知。朴廷俊則初稱着名,而出示單子之後,乃變前說曰,今此所着,非吾手筆云。曺勅之着名於前後單子,朴廷俊之前後變說,皆可見其與繼賢相議同情之狀。況與徐尙卨辨結之際,尙卨回言於曺勅曰,在外之時,繼賢已言,與汝等三人,相議爲之之實狀,汝等何敢隱諱云云,則曺勅等,雖不吐實,亦不敢力辨其冤,則缺見三人之與繼賢同謀,從前疊錄再射者,何缺曾祖外祖之名,或去或添,未有如繼賢之甚者,此實窮凶極惡倫紀之罪人也,不但科場之用奸而已。忍變其四祖之名,而不變其自己之役姓名者,以爲登科,免缺保擧人職姓名書寫之人,諉之於黃海道衙前者,欲缺同情之罪之意也。繼賢種種兇惡,節節奸巧之罪,已不容誅,而曺勅等亦人耳。又何忍爲他人,做出奸謀,至此極哉?其爲用心,與繼賢無異,上項朴繼賢·曺勅·朴廷俊·盧挺涵等,竝令攸司照法推問,宜當。月字單子保擧人徐尙卨·郭純信等,則雖非同情相應者,旣有不愼保擧之罪,亦令攸司稟處,何如?傳曰,依啓。朴繼賢·曺勅·朴廷俊·盧挺涵等,竝拿推。缺
上在昌德宮。停常參·經筵。
自昧爽至辰時,有霧氣。
昭憲王后忌辰。
平海郡守盧濈,蔚珍縣令許相下直。
藥房都提調李時白,副提調尹順之啓曰,連夜陰濕。伏未審聖候調攝,比昨何如?前日劑入竹葉石膏湯進御後,尙無顯效耶?今當更議他藥缺後乃可議藥,令醫官入診,何如?臣等不勝憂憫之至,敢來問安。答曰,服藥之缺汗,引領之症,猶未差減,則先缺汗,繼用淸心蓮子飮,兼進猪肚缺補中益氣湯五貼,爲先劑進之意,敢啓。缺
傳于鄭知和曰,史官一員待命,騎馬三匹立之。
嚴鼎耉,以武科二所試官言啓曰,今此武科初試擧子,本所錄名,至於二千四百人之多,六兩三矢入格者,亦至八百六十二人,而騎缺技中絶尠,一中者則一百四十一人,而二中以上入格者,纔三十九人,不及取人元額之半,亦遠矣。非但遠射擧子,有抱屈落莫之歎,莫大同慶之科,未免埋沒,實是欠事。曾在先朝,入格,過定額,則有不拘定額盡取之規,過與不及,事雖不同,其於變通之道則似或可據,而此係特恩,自下不敢仰請,不得已雖不備額,從其入格數,出榜之意,敢啓。傳曰,知道。果涉埋沒,議大臣處之。
傳于李一相曰,明日欲爲館所擧動,言于都監,使之先通。
嚴鼎耉,以刑曹言啓曰,朴之憲相訟本道狀啓回啓內,洪淸監司金汝鈺,判決事柳碩發緘推考事,本曹覆啓知會矣。臣更思之,則判付內,以循私廢法啓下,此事莫大,欲對判書差出,或罷試後,參判來坐後相議入啓。卽見洪淸監司待罪狀啓,以勿推爲敎,判決事柳碩,獨爲科罪,恐涉不均,似當一體勿論,而自下不敢擅便,仍爲照律當否,惶恐敢稟。傳曰,似涉不同而今姑勿推。
鄭知和,以內醫院都提調·副提調言啓曰,前日,以慈候積漸已久,必須久進丸藥,而鄭後啓以爲,宜服至聖來復丹,但材料中,當用太陰玄精石,或有鹽精云,而右藥,本院曾無所貿置,考本草則皆出於積鹽中大滷之地云。故沿海煮鹽等邑,或不無採得之望,以此入啓行會于洪淸監使,使之着實搜採,若有得獻者,各別論賞,缺昨日洪淸監司,馳報于本院曰,唐缺盡爲掘地,或丈餘,或十餘尺許,缺狀似本草所謂鐵鏵者然,本缺封送云。臣等與諸醫開見,則包淸缺閑土塊,雖非太陰玄精石,而其爲鹽精,則缺洪淸監司又裹送一塊,馳報于本院曰,沔川郡缺卽時別定,前惠民主簿具文卨,使之掘採,則郡地鹽缺至丈餘,偶得一石,其爲形象,似極殊異,渠言曾往北京,見玄精石,與此物相類云,故亦爲監封上送云。臣等更與諸醫開見,與昨日所送之物觀之,則石似堅硬而色靑,味鹹則一樣。且其形體,宛似龜殼,皆以爲此則似是玄精石云,前後二塊,雖未知眞否,而大槪自前東方所未有所未見之藥石,幸出於今日,其喜幸爲如何哉?監司守令之惕念擧行,誠爲可嘉,以此劑出一劑,以爲豫備待令之地,似爲宜當,而藥未達不服,亦有聖訓,姑爲留置,以待他道所得齊到後,廣加詢問,定其眞否,劑用,何如?傳曰,依啓。覓出人及該道守令方伯,似當有賞典,他道之報齊到後,參酌論賞,可也。
嚴鼎耉,以武科一所試官言啓曰,本所錄名擧案之數,二千二百六十一張內,六兩入格者七百七十一人。騎蒭二中以上入格者三十八人,一中者一百三人,而以騎蒭入格之數出榜,則未及一百,遠矣。雖未備當初元定額數,仍爲出榜乎?敢爲取稟。傳曰,待大臣收議處之。
以謝恩齎去文書,傳于鄭知和曰,彼處入送文書極難,今此表文等文書,使該院各別惕念詳察爲之,可也。以親政頒賞謝恩表文,傳于鄭知和曰,旣曰,負罪賞多,則又曰,抱枉如何,察處。以頒賜綵段,又減歲幣謝恩表文,傳于鄭知和曰,似有未妥處,察處。
嚴鼎耉,以兵曹言啓曰,以庭試武科二所啓辭,今此武科初試擧子錄名者,至於二千四百人之多,只兩三矢百步缺二人,而騎蒭爲披中者絶尠,一中者則缺入格者纔三十九人,不及取人元額缺事雖不同,其於變通之道缺不敢仰請,不得已雖不備額,從其入格缺傳曰,知道。果涉埋沒,議大臣處之事缺領議政金堉議以爲,兩技俱入百數定額,皆是缺三十九人,未及額數之半,以此出榜,極爲埋沒,以六兩遠射者爲主,騎蒭一中者,通計分數而取之,則兩技百額,皆無所欠。先朝亦有變通可據之道,則式遵舊章,似爲合宜,而科擧重事,自下不敢擅便,上裁,何如?左議政李時白議以爲,六兩百步騎蒭二中以上爲取,旣已啓下,兩所各取百人,亦爲啓下,而入格之數,只是三十九人,則試官啓請變通,誠出於不得已。若以騎蒭一中六兩格外遠射者,竝計取用,以充百人之數,則似不至埋沒,而國試變通,事係恩命,伏候睿裁。右議政韓興一議以爲,莫重同慶之科,兩技入格者,纔三十九人,則非但取人埋沒,難慰遠方擧子所望,依試官啓辭,騎蒭一中者,竝爲取之,似合變通之意,而莫重試取之事,不可率爾斷定,伏惟上裁。大臣之意如此,上裁,何如?傳曰,依領議政議施行。
吳挺一,以戶曹言啓曰,勅使例給禮單,今日入納云,故依其言入給之意,敢啓。傳曰,知道。
又以戶曹言啓曰,勅使例給山獺皮毛衾褥,造作入給之意,敢啓。傳曰,知道。
李一相,以都監言啓曰,明日擧動之意,使譯官等通于大通官,則卽爲入言於兩使同坐之處。勅使曰,國王未寧之候,尙未差復,而明日擧動館所,明明日又爲擧動郊外,則必致添傷,極爲可慮。明日切勿來見,明明出臨郊外,可得從容辭行云。臣等以上候未寧,今缺藥而尊客累日留館,一未親臨接待,有所不安,缺候之未寧,明日定爲擧動,故群下方切缺之周旋,如是停駕,不勝感幸之缺傳曰,知道。非但因病尙未一缺令都監,分付于站上。
鄭知和缺館所,使差備譯官依例請宴,則勅使缺今方領受,無暇出坐,使之分入各房云,故缺卽爲退來之意,敢啓。傳曰,知道。
又以都監言啓曰,右議政,來詣館所請宴,則勅使答曰,宴禮累次缺出受,今欲設行,而禮單物種,今方結裹,且有治行之事,雖未設行,至遣大臣請宴,其爲感恩,何異於親出受乎云,故大臣卽爲罷還之意,敢啓。傳曰,知道。
鄭知和啓曰,上馬宴押行,何大臣進去乎?敢稟。傳曰,左相進去。
又以都監言啓曰,大通官,卽以勅使之意,送言于臣等處曰,上馬宴當於再明設行云,敢啓。傳曰,知道。
又以都監言啓曰,勅使更留,二十七日發行,分付站上事,命下矣。卽爲枚擧,行文三道各站及開城府之意,敢啓。傳曰,知道。
鄭知和啓曰,同知黃館所問安,進去下直。傳曰,知道。
嚴鼎耉啓曰,大司憲李厚源未肅拜,執義一員未差,持平一員未差。持平丁彦璧試所進去,使監察爲茶時之意,敢啓。傳曰,知道。
又啓曰,宰臣黃緝,往于館所問安,則答以連遣大臣下問,不勝感激,不知所達云矣,敢啓。傳曰,知道。
上在昌德宮。停常參·經筵。
自昧爽至辰時,有霧氣。未時,日暈。
有政。吏批,判書林墰進,參判崔惠吉病,參議趙□□進,右承旨李一相進。兵批,兼判書缺病,參判申濡拿囚,參議缺金振病,右副承旨嚴鼎耉缺啓曰,大司憲李厚源缺敢啓。傳曰,知道。又缺進去下直。傳曰,知道。
又啓曰,缺答以每遣近臣下問,不勝感激之。缺
正言李垕啓曰,臣於頃者伏見缺之批,辭旨嚴峻,盡遞言官,臣誠惶悚,無地自容,臣亦在遞斥中,自列引咎之不暇,而區區愛君之忱,不得不陳暴於前。今此諡狀中文字之悖謬,聞者莫不驚駭,天威之怒,誠不過矣。然而眚災肆赦,寬恕之道,堂□譬喩禮遇之意,而照律之例,曾所未有,論思之臣,流放太重,臣等所論,斷無他腸,假使殿下無有過擧,而殿下不惟不從,又從而退斥之,使不得盡其言,此豈臣等所望於殿下者哉?大抵王者用法,必得其中,然後人心可服,紀綱可立。殿下惟知法之不可廢,而不問罪之可否,情之可恕,而一切繩以重律,則人心安得而服,紀綱安得而立乎?前後諸臣,相繼致罪,輾轉疑阻,氣象愁慘,是豈國家之福,盛代之事乎?如臣無狀,職忝諫列,言不見信於君父,致有嚴旨之累下,同僚旣已被遞,則所論乖宜之失,臣亦無異,而往在試所,今始來避,臣之罪戾,至此尤大,應遞之官,決不可一刻仍冒,請命遞斥臣職。答曰,勿辭。
掌令姜與載啓曰,因故相臣尹昉諡狀中悖謬文字,缺臣連陷詿誤之罪,殿下怒缺誠是也。但念眚災用法缺律,不可創始,臣等缺廢法行恩等語,缺前之閣之上,氣象索然,缺所爲,逆耳見忤,何利於缺雷威,爲人干澤,如聖敎之所缺下不此之思,而□於忿懥,便成疑阻,缺以臣等之論,爲私相營救者然,不科今缺下,誠意之不相孚,一至於此也。至於王子照律之請,殿下旣以爲非,則王子·大臣,亦一體也。固不可援以爲例,施之於一體之地,竊恐遂非之擧,絶未免有累於盛德也。人君所以振紀綱,惟在政刑不濫,擧措得宜,使人心悅服,然後可以爲國,只以廢法爲懼,不分輕重,一切繩下,則其不爲深劾之慘乎?如臣無狀,久忝言責,言不見信,罪之如山,所當屛黜之不暇,而且以應遞之人,往在試所,抗顔行公,已至累日。今始來避,所失尤著,決不可一刻苟冒,請亟命遞斥臣職。答曰,勿辭。
持平丁彦璧啓曰,臣之無似,萬不及人,而前後忝竊,謬恩荐加,絲毫蔑效,尸素多慙,臣誠惶悚,常自震惕。臣伏聞故相臣尹昉諡狀中,有悖謬之文字,遠邇瞻聽,莫不驚愕,天威之震作也,宜也。臣始焉駭之,反以思之,人情所在,不甚相遠,以己之心,度人之心,未嘗不得,則缺忘君父之讎,護旣骨之逆,自陷缺且其諡狀,經歷諸手,缺則又豈皆不恕不道私尊缺天理人情,萬萬無比缺亦宜無大也。噫,君臣缺可恕則豈可一裁之以法,大聖人推誠待下之道,恐不當爲是,缺試所,伏見同僚簡通所書謹實缺之忱,寧有他腸?嚴旨累降,至有缺命,試場未罷,不得偕避,應遞未遞,虛帶有日,臣兢惶踧踖,益無所措躬,何敢一刻晏然仍冒乎?請命罷斥臣職。答曰,勿辭。
獻納李正英啓曰,臣於頃日,亦以相臣照律,儒臣流配,太過之意,爭之不得而得罪者也。一言協主,臣旣不能,則斥之以無據,固其宜矣。嚴批之下,卽當自劾,而緣在試所,應遞尙冒,惶懼之至,慙靦亦極。第以意外之事,輾轉至此,天雷日加,嚴旨日降,過故〈自〉別,罪罰不均,大小之臣,欲忠之言,俱見拒於雷威之下,上下疑阻,情義莫通,慄慄危懼,無不沮喪,臣不敢知此何景象也。殿下不思德刑之本末,徒以柔懦爲戒,欲以嚴法威制,衰世之柔懦,固可戒也。殿下亦嘗見自古人君,刑法御下,不納忠諫而國不亡者乎?微末如臣,職本將遞,言亦無補,只合屛退,而愚臣之所深憂者,雖有賢智之士,見殿下之所爲如此,皆將色擧,緘口卷舌,惟恐入山之不深,念及於此,寧不寒心?受恩如天,有懷不盡,不忠甚矣。玆忘當遞之嫌,敢陳所懷之辭,猥越之罪,尤無所逃,請命遞斥臣職。答曰,勿辭。
吳挺一啓曰,獻納李正英,持平丁彦璧缺傳曰,知道。
鄭知和,以缺副修撰尹鏶,時在京畿缺番事緊,請斯速乘馹上來事,下諭。傳曰,允。
嚴鼎耉,以刑曹言啓曰,今此缺將設於本曹,本曹以詞訟重地,開坐無處所。依前例掌隷院移設,與本缺回開坐,而傍近閭家一處,只借房舍一間,以爲所廳直宿之地,何如?傳曰,允。
以洪淸監司金汝鈺,進上乾獐待罪狀啓,傳〈曰〉,勿待罪事,回諭。
以洪命夏爲舍人,南龍翼爲注書,權堣爲執義,鄭基豐爲掌令,□鐩爲持平,金振爲右承旨,全遵性爲金海府使,金周爲高靈縣監,沈玖爲□副奉事,沈譜爲泗川縣監,宋國澤爲林川郡守,權盈益爲保寧縣監,崔文澳爲成均博士,南之望爲學正,南天澤爲學諭,李延年爲承文副正字,金集爲大司憲,李厚□爲刑曹判書,李長馨爲刑曹佐郞,鄭承□爲洪淸都事,李一相爲左承旨,金弘郁爲應敎,鄭脩爲禮曹佐郞,洪重普爲兵曹正郞,姜大遂爲全州府尹,兪榥爲兵曹參知,尹鏶爲副修撰,元萬石爲說書,尹絅爲判尹,李哲英爲司僕主簿,缺守洪履一,繕工僉正朴東緯相換,李缺爲刑曹佐郞,權尙矩爲肅寧缺金□祖爲司諫,李厚先缺陵參奉,金世鼎爲缺仁居爲繕工提調,缺
兪㯙·金尙·沈·缺益爲副護軍,洪重普·鄭缺爲副司果。
藥房都提調臣李時白,副提調臣李一相啓曰,伏未審夜間,聖候調攝,比昨何如?昨日劑入加減補中益氣湯,進御後尙無顯效耶?臣等不勝憂慮之至,敢來問安。答曰,知道。調治則自當差愈,今後勿爲問安。
吏批啓曰,頃日新除授金堤郡守崔蘊,以病重乞遞之意,呈狀于政廳,病勢如此,則似難强赴,故啓請改差。自上別敎,使之調理赴任,卽以此意,行會于本道矣。今者崔蘊,又爲呈狀曰,得家調理赴任之敎,惶恐感激,罔知所措,病勢若不至危苦,則何敢再次煩訴?而本以多病之人,年紀衰耗,委頓沈綿,雖使之調治,萬無差復之望入啓,斯速改差,以便公私云。崔蘊病勢,若不深重,所當感激天恩,勉强赴任,而如是累次呈狀者,必是老病之人,遠路上來,氣力之所未逮也。崔蘊家在南原地,距金堤不過數日程,若使除朝辭直赴,則道路便近,或有難堪之事,事異常規,非該曹所敢請。請金堤郡守崔蘊,改差,何如?傳曰,知道。今姑破缺辭赴任,可也。
又啓曰,頃日新除授缺李憬呈狀于政廳曰,幸缺之典,除授本職,感激缺自鄕上來,而重得缺都事姜鎬呈狀于政廳曰,缺溫陽等地,今雖從仕于缺左右矣,切族相避,亦多科擧缺自先朝,本道人,不得爲都事,缺五寸叔姜栢年,曾爲本道都事,亦缺任法例如此入啓使置云,改差,何如?傳缺
又啓曰,侍講院啓曰,本院下番四員內,兼司書·兼說書未差,說書盧亨夏,以親病,受由下鄕。司書沈玖,以家有可疑之疾陳疏,有更觀而處之之敎,不爲入直,不得已啓請以上番姑降,今已累日矣。非但事極苟簡,聞沈玖家病患,寧靜未易,決難入侍書筵。請令該曹稟旨處置,及其他闕員,竝於乞改,以在京無故人差出,牌招肅拜,使之入直,何如?傳曰,允事,傳敎矣。司書沈玖,雖家有病患,姑觀病勢,可以行公,而說書盧亨夏,以親病,方在遠道,還期遲速,未可豫料,盧亨夏改差,何如?傳曰,允。
鄭知和啓曰,以本曹粘目,金浦郡守未署經,令本院稟處事,允下矣。諫院見存之員,或引避退待,或在試所,新除之員,亦皆在外,署經開坐,將不得備員。且監試日期已迫,洪淸都事赴任,一日爲急,而拘於署經,勢將淹滯,合有變通,何以爲之?傳曰,除署經卽爲發送。
吳挺一,以戶曹言啓曰,牙山倉漕船十二隻,已到京江,缺廳敢當出去點閱監色缺各船米太,而臣斗杓缺之意,敢啓。傳曰,知道。缺注書南龍翼,時在洪淸道稷山地,缺速上來,其上來間,假注書差出,何如?傳曰,允。
以尹飛卿爲假注書。以沈攸爲假注書。
李一相,以承文院官員,以都提調意啓曰,謝恩使帶去寫字官,已爲啓下矣。今以他缺端改定,上使卽本院都提調,而不爲告訴,私自改易,其無知自恣之罪,不可不懲。本廳掌務寫字官李震白,汰去之意,敢啓。傳曰,知道。
嚴鼎耉,以備邊司言啓曰,本司堂上差下之人,非不多矣,而各牽公務,會坐之時,來參甚少,回啓之事,不能度議,事極埋沒。同知許積還差,本司有司堂上,使之察任,何如?傳曰,依啓。
鄭知和,以尙衣院官員,以提調意啓曰,本院年例供用水上柴場所出柴炭,左小站缺人分定載運,自是流來舊規,而往在缺年間,戶曹判書李溟時,適有可興倉積□田稅,時急運下之事,啓稟移定於缺各官。此不過一時變通之擧,而因成謬例,各官船人,相爲稱冤。己丑冬,御史以民情陳弊,令本院變通,故庚寅春秋等段,以站船雇工曹□付船一隻,京畿地土船一隻,均一分定,無弊載運矣。今者應運工曹畿邑船各一隻,外站船一隻,則戶曹稱以不可每年援例,再三移文,終不爲定送,不但本院日用缺給價貿用,勢甚窘迫,柴場缺柴炭於江邊,待候船隻缺直之弊,亦爲非細,站船缺廢,以絶運下之路矣,缺斯速定送,何如?傳曰,允。
缺監言啓曰,都廳洪文亮被罪,缺前司諫李應蓍差出,使之察任,何如?傳曰,允。
祔廟都監啓曰,取考庚子年孝敬殿祔廟時謄錄,則有諡寶·諡冊,而今日肅寧殿寶·冊,經亂後得全與否,未能詳知。且永思殿·肅寧殿祭器制度,亦知與宗廟祭器相合,然後可知其復造與否。宗廟及兩殿,速爲奉審,竝啓稟定奪,可以始役,令禮官卽爲擧行之意,敢啓。傳曰,知道。
鄭知和,以迎接都監言啓曰,今日別茶啖,依例排入之意,敢啓。傳曰,知道。
又啓曰,今日別入生牛一首,入給之意,敢啓。傳曰,知道。
吳挺一,以戶曹言啓曰,謝恩使齎去方物應封,紅花席二百五張,而重記付遺在,則多至三百缺張,故意請以此可以擇取用之矣。昨接本庫所報,則淸蜜反庫,庫中所有,只一百十二張,而其中可用五十餘張,其餘竝皆鼠破不用云,其間事狀,極爲驚駭。使臣差出,今當數朔,則爲官吏者,所當豫先開庫看品,取舍其可用與否,以爲措使之計,而徒信書吏之奸言,置之相忘之地,封裹日迫,始爲缺邑官之尸居其職,據此可知。嶺南缺昨日來納,竝其庫中缺人發文分送,俾及缺勢必趁定限而來缺依上年白綿紙,追送缺於使臣在我境之日,以此處之,似當,缺罪狀不可不重治,而色吏姜悌立,非但缺此物備知黃花龍紋等席,亦多封裹□又無缺今若囚治,使喚無人,其妻則臣旣已囚禁,當身則方物封裹後,令攸司囚禁治罪。邑官金楦,爲先汰去,其代今日政,各別擇差,卽令察任,何如?傳曰,依啓。
鄭知和啓曰,兵曹郞廳來言,闕內各處入直軍士,夜巡檢云矣。傳曰,知道。
嘉善大夫行司諫院大司諫守弘文館大提學藝文館大提學知成均館事同知經筵春秋館事世子右副賓客臣趙錫胤,誠惶誠恐,頓首頓首,謹百拜上言于主上殿下。伏以,臣首犯妄言之罪,而獨免譴罰,誠不敢抗顔諫地,冒昧自列,不意聖度終始優容,召牌復臨,臣雖頑愚,極知分義之至嚴,邦憲之難犯,而區區廉恥之義,不可一朝而遽壞。進退終窮,自作罪戾,鈇鉞之誅,固所甘心,格外勿罷之命,又下缺加於罔赦之身哉?臣不勝感激兢慄缺殞結之報,而若其不敢在職之義缺於近日事,竊恐聖缺前後瞽說,不趐缺過擧,而惟貪戀榮缺截然不撓,而臣獨屢犯缺國法,豈幺麽一賤臣所可得以壞?缺當黜三也。臣罪至此,臣雖欲仰承缺淟涊苟容,何可得也?伏乞聖明,先削臣職及兼帶文衡經筵賓客等任,仍治臣逋慢犯法之罪,以明刑章,以安愚分,公私幸甚。臣無任席藁戰慄之至,謹昧死以聞。答曰,省疏具悉。卿其雖嫌其獨出,予之許出,亦無他意,何必乃爾?卿其勿辭察任。
奮忠贊謨靖社功臣資憲大夫行司憲府大司憲兼同知經筵事世子左副賓客完南君臣李厚源,誠惶誠恐,頓首頓首,謹百拜上言于主上殿下。伏以,將命出外之臣,旣竣事而還,詣闕祗肅,乃是常行不可闕之禮,而臣獨闕焉。雖出於病劇氣竭,凘頓莫起之致,然其逋慢之罪,亦無所逃,露章自列,席藁以俟,而嚴譴不加,溫旨反降,令臣調理察職,臣誠惶感,不知所出,卽當扶曳出謝,以察職務之不暇,而第臣缺增無減,一任昏倒,斷無就列之望,缺況十分危惡,已悉於前日缺縷,而臣素抱羸病,缺人矧今氣血衰耗缺之後,亦臥病四朔,戊子缺伏枕閱月,而僅獲缺復幾月而可瘳也。風憲之地,非臣缺坊,何可苟戀榮寵,待其疾病之自缺玆敢瀆冒天威,缺危懇。伏乞聖慈,曲垂矜察,亟許遞改,不勝至幸,臣無任祈懇戰灼之至,謹昧死以聞。答曰,省疏具悉。卿辭至此,當勉副焉。
通政大夫承政院左承旨知製敎兼經筵參贊官春秋館修撰官臣金尙,誠惶誠恐,頓首頓首,謹百拜上言于主上殿下。伏以無狀小臣,濫叨近密,惟當奔走供職,圖報萬一,至於年齒之衰遲,筋力之不逮,有不暇論也。不幸有福至之災,本月二十一日□退來之際,左邊胸脅之間,氣痛難堪。僅僅輿歸,證勢轉劇,喘息呼吸之際,無不發聲痛楚,轉側必須於人,坐臥□有所妨,施鍼灼艾,未得顯效。加以重感之寒,頭痛眩暈,岑岑怳惚,全不省事,廢□僵臥,而至三司之喉舌重任,虛帶職名,曠瘝至此。況客使在館,擧動之時,不得隨參,臣之罪戾,到此尤重。臣今言病,非有一毫虛飾,同僚之間,所共知。伏乞聖慈,察臣危懇,遞改職名,以便公私,不勝幸甚。臣無任危迫祈悶之至,謹昧死以聞。缺啓字而下。
上在昌德宮。停常參·經筵。
下直,柒谷府使鄭埏,金浦郡守沈慣,森森坡萬戶盧胤〈緯〉。
鄭知和,以實錄廳言啓曰,本廳之事,缺一日,而近來事故多端,漸至遲延缺郞廳洪處寬·洪處大·曺漢英·缺四人作闕,其代當爲差出缺文學張應一,前持平缺付軍職,冠帶常仕缺筵之日,亦令啓請來缺兵曹假參知。
李有謙,愼缺
嚴鼎耉,以義禁府言啓曰,二十八〈日〉缺試時,闕門三處,武科所兩處,及本缺直兩處公事,都事等應爲分把者多缺八員,而本府都事九員,竝皆赴試,假都事八員,令該曹依例差出,俾無臨時窘迫之地,何如?傳曰,允。
嚴鼎耉,以兵曹言啓曰,今此庭試別試殿試規矩中,講書□落點矣。依前例,武經七書·四書·五經中,從自願一書粗以上,取之乎?敢稟。傳曰,依啓。
嚴鼎耉,以兵曹言啓曰,今此郊外擧動時,仍請將事,已爲啓下,而別雲劍中,或除外任,或出使者頗多,不得已改磨鍊書入之意,敢啓。傳曰,知道。
傳于鄭知和曰,政事,明日爲之。每於日晩後開政,明日則使政官,趁早始政,可也。
嚴鼎耉,以兵曹言啓曰,明日郊外擧動時,判書臣具仁垕,以扈衛進去,參議臣安獻徵,亦以侍衛隨駕,參知臣兪榥,在外未肅拜,闕內無守直之員,依前例假參官差出,使之守宮,何如?傳曰,允。
吳挺一,以戶曹言啓曰,牙山倉漕船,昨日摘奸,則監色沙格缺無代身者,各船米太,亦無欠縮之弊,敢啓。傳曰,知道。
吳挺一,以戶曹言啓曰,上年缺失稔,歲入太縮,客行相續,若于缺增日加,而所賴而支遣者,缺故上年秋未經議缺萬分不得已也。其時自缺忠信重稱之意,而迫於事缺承□厥美矣。目今春窮益急,缺大夫家或不免阻飢之厄,況且檢審缺衛士之類乎?竊計各倉遺儲米,則厥數缺敷,僅支數朔之用,太則不至難繼,猶可支夏之用,四月等爲始,七品以上,若加太一石,則一朔所給,一千一百六十九石,未知,何如?伏候上裁。傳曰,依啓。
備忘于鄭知和曰,今下弓矢,森森坡萬戶盧胤緯給之。
以武科庭試規矩單子,傳于嚴鼎耉曰,取二技。
鄭知和,以迎接都監言啓曰,以政院啓辭,明日雨勢不止,勅使若仍留,再明發行,則與庭試相値,觀勢善處,俾無窘迫事。傳曰,允事,命下矣。臣等亦不無此慮,已令譯官,渠輩私語之際,乃以弘濟院甚不遠。明日雨勢雖或晩晴,猶可行次等說,時時發端,使之聞之,則大通官亦以冒雨難發之意,發於言端云。今若暫示請留辭色,則其勢必當更留明日,故徐觀今夕與明朝雨勢,周旋之意,敢啓。傳曰,知道。
鄭知和,以戶曹言啓曰,勅使發賣,累日相持,今日則爲完了,而其中靑黍皮一百張,樻枝三一千匣,白綿紙二百卷等,則市民力竭,辦出無路。故自本曹覓給白紙一千卷,黃毛筆四十柄,則各市艱難缺淸價視前尤爲減少,缺單白木三同三十缺意,敢啓。傳曰,知道。
缺都監郞廳,以左議政意啓曰,缺依例請宴,則勅使出送譯官,傳缺終宴之日,而主上連送大臣,請宴缺恩眷至矣。非不欲出受宴享,而雨勢如此,未果遂意,床排分入各房,使之受食,則與親宴無異云。故臣呈御帖退出之意,敢啓。傳曰,知道。
李一相啓曰,午間,聞都監傳語于譯官,以爲待雨晴始出軍令云。明曉快缺事甚便好,而若未開霽,將未免退散於缺明乃庭試設場之日,留勅一日及又爲缺其弊俱不貲,觀勢善處,豫先啓稟之意,分付于都監,俾無臨時窘迫之患,何如?傳曰,允。
鄭知和啓曰,郊外餞宴押行,何大臣進去乎?敢稟。傳曰,領相進去。
鄭知和,以迎接都監言啓曰,左議政來詣館所,請行宴禮,則勅使曰,今日雨勢如此,且有治行之急,不得出受,宴床分入各房云。故大臣卽爲罷出之意,敢啓。傳曰,知道。
金振,以迎接都監言啓曰,臣等卽見政院諸臣□書之意,是乃臣等近日微察彼意之事也。留館以來,韓之言辭擧止,使堂上譯官等,每覵於私語之際,則別無常生陞資之言,但日前韓也,出送譯官玄德宇·全天機于臣等處曰,俺之族屬金祿,金而鳳,時在平壤地,金祿則乃前司果也。缺除授權管,金而鳳則乃閑良,缺兵曹圖得兼司僕缺比他甚多,枚擧啓稟,缺渠頗喜幸矣。旋卽出送缺具由欲稟裁則感矣。俱更缺此等事,若漏洩於彼缺切勿爲之云。臣等再次送言,以示入啓之意。韓之請止甚勤,近日觀其所爲,隨事謹愼,每以巨源之濫觴爲戒,譯官詳採所求之物,則只出於紙未等,故昨日白綿紙一百卷,靑黍皮十張,油屯三浮,油扇二十柄,細布三疋入給缺外,所求略與兩司等耳。此後如有缺啓稟之意,敢啓。傳曰,知道。雖然缺李兩譯相等,而獨不如則其心必不平,勿爲分等,待其發言,以國家嘉其謹愼爲國之誠,欲爲加資之意,先爲探試,以觀其意,可也。
弘文館校理臣李海昌,副校理臣蔡忠缺李天基等,伏以,獻納李正英,以缺以相臣照律,儒臣流配太過之意,缺不得已得罪者也。嚴批之下,所當自劾,緣在試所,應遞尙冒,惶懼之至,慙愧亦極。第以意外之事,轉輾至此,殿下不思德刑之本末,徒以柔懦爲戒,欲以嚴法,戒勅衰世之柔懦,固可戒也。殿下亦嘗見自古人君,刑法御下,不納忠諫而國不亡乎?玆忘當遞之嫌,所陳贅疣之辭,□之罪,尤無所逃。持平丁彦璧,以缺尹昉諡狀中有悖謬之文字,缺不驚愕,以己之心,度人之心,缺忘君父之讎,護旣骨之缺無情則宥過之缺應遞未遞,何敢一刻仍冒於缺近因故相臣尹昉諡狀缺諸臣連陷徒誤之罪,殿下缺是也。但念眚災用法缺不可創始,臣等身居言地,缺誠未格天,屢承嚴批,缺夫附勢,祈恩規利,缺何利於身,而必欲重觸缺聖敎之所云哉?至於缺以爲非,則大臣·王子,亦一體缺施之於一體之地,竊恐缺聖德也。臣以應遞之人,往在試所,抗顔行公,已至累日,決不可一刻仍冒,正言李垕,以今此諡狀文字缺莫不驚駭,天威之怒,誠不過矣。然缺之例,曾所未有論思之臣,流放太重,缺所論,斷無他腸。大抵王者用法,必明得中,然後人心可服,紀綱可立。殿下惟知法之不可廢,而不問罪之可原,情之可恕,而一切缺則人心安得而服,紀綱安得而立乎?缺言不見信,致有嚴旨,缺已遞,往在試所,今始來避,應遞之缺冒,竝引嫌而退。今此兩司缺不當用罰之太過缺匡救之忠,而無據之缺言,常情之所未料,則缺李垕竝命出仕。取進止。缺宜遞出,不可異同,竝缺請王子照律時密官而缺到今又不言及,有同不知者然,尤極。缺
嚴鼎耉啓曰,行大司憲金集在外,執義權□,掌令鄭基豐,持平洪鐩,未肅拜,掌令姜與載,持平丁彦璧,避缺今日以監察爲茶時之意,敢啓。傳〈曰〉缺
李一相啓曰,宰臣行司猛趙修齡,館所問安進去,下直。傳曰,知道。
又啓曰,宰臣趙修齡,往于館所問安,則答以每遣宰臣屢問,不勝感激云矣。
金振啓曰,小臣缺方物封裹進去,下直,傳曰,知道。
鄭知和啓曰,此違格上言三十八張,還入啓字之意,敢啓。傳曰,此六張仍用。
嘉善大夫司諫院大司諫兼守弘文館大提學藝文館大提學知成均館事同知經筵缺世子右副賓客臣趙錫胤,誠惶誠恐,頓首頓首,謹百拜上言于主上殿下。伏以,臣缺不敢冒出之義,而過蒙寬假,不許鐫改,臣誠惶慄悶蹙,無地措躬,臣竊念,臺閣事與庶官不同,雖有小嫌,不得在職,乃所以重□□而礪風俗也。今臣所論,無異諸僚之意,而寵辱與奪,迥然不同。此不過愚臣言論與風力摧沮,不能與諸僚,抗言缺雖無恥,寧不靦然顔厚,況缺孼由自作,而輒蒙缺明法。臣之負犯如此,而缺連章累牘,不避瀆撓,缺先削臣本職及兼帶缺仍正臣不赴召命之罪,臣無任惶隕危懇之至,謹昧死以聞。答曰,省疏具悉。卿辭至此,本職姑爲缺卿其勿辭,從速察任。
上在昌德宮。停常參·經筵。
自未時至酉時,日暈。
有政。吏批,判書林墰,伴送使出去,參判崔惠吉,餞慰使出去,參議趙□□進,右承旨李一相進。兵批,兼判書缺參判申濡拿囚,參議安獻徵缺榥,在外未肅拜,右副承旨嚴鼎耉進,缺吏批啓曰,判書林墰缺送勅於慕華館缺後,政院問安。傳曰,缺大駕還宮後,政院問安。傳曰,知道。
金振啓曰,大缺掌令鄭基豐,持平缺掌令一員,持平一員未差。今日以監察爲茶時之意,敢啓。傳曰,知道。
又啓曰,小臣館所問安進去,下直。傳曰,知道。
又啓曰,小臣往于館所問安,則答以每遣近侍下問,不勝感激,不知所達云矣。傳曰,知道。
缺以內乘言啓曰,捲簾,取稟。傳缺李一相啓曰,今日爲始,事變假注書缺省記之意,敢啓。傳曰,知道。缺以備邊司郞廳,以右議政意啓曰,臣來念日,當爲奉表辭朝矣。北京缺銀子二百兩,以爲一路缺自上年聞北京使,各站有題給缺此銀子持去事,革罷矣。今因北京使臣,聞一路芻糧,或有不給之處,臨缺迫之厄,其後入去使行,啓請還缺此銀子依前持去後,使灣上軍官缺數會計,其餘還納運餉之意。缺
李一相啓曰,領議政缺宴禮之意,敢啓。傳。缺
李一相,以領議政意啓曰,大駕缺卽詣宴廳,□爵而罷出,缺迎恩門下馬,臣等再拜缺傳曰,知道。
李一相·鄭知和啓曰,缺明日待開門缺傳曰,知道。
鄭知和啓曰,今日缺駕,而無一人出仕,缺牌招肅拜,使之。缺
以蔡裕後爲大司諫,缺掌令,李天基爲獻納,姜鎬缺沈玖爲正言,李正英爲缺鄭攸爲校理,朴䅅爲木川縣監,缺爲宣傳官,睦善行爲文兼,趙錫胤爲副護軍,丁彦璧·李正英爲缺盧亨夏爲副司果,缺爲副司猛。
以黃海監司狀啓,缺此狀啓着名處,顯爲刀擦之。缺
鄭知和啓曰,臣等謹審缺亦爲濃大,此刀擦處,必缺著不改,而忘未致著之致,其不察缺黃海監司鄭良□,請推考,捧入缺會而洽然看過,不能致察缺惶恐之意,敢啓。傳曰,允。
以黃海監司推考傳旨,傳曰,極涉無情,勿缺持平洪鐩啓曰,夫。
上在昌德宮。停常參·經筵。
巳時,太白見於未地。申時,日暈。
刑曹判書李厚源上疏。大槪,臣之病勢,一向危篤,委在床席,召牌臨門,無計祗赴,惶恐待罪事。入啓。答曰,省疏具悉。卿其勿待罪。
戶曹參議李憪辭職上疏再呈。入啓。答曰,省疏具悉。爾其勿辭,從速察職。
伴送使書目,四勅,二十四日,安州止宿事。
禁府,同義禁申濡議大臣公事判付內,大臣之意如此,除刑推照律。
傳曰,史官一員待命,騎馬三匹立之,賑恤廳內摘奸。
侍講院啓曰,上番三員內,輔德李晳,以庭試試官,今曉,自直所進去,兼輔德金弘郁,除授應敎,兼弼善李應蓍,亦付軍職,皆未肅拜,弼善鄭斗卿,方在推勘中,尙未出謝,文學張應一,在外未上來,兼文學鄭攸,入直玉堂,他無替直之員。兼輔德金弘郁,弼善鄭斗卿,兼弼善李應蓍,亟牌招肅拜入直,何如?傳曰,允。
府前啓,國忌齋戒,姑停。
謝恩,應敎金弘郁,護軍李應蓍。
弼善鄭斗卿上疏。大槪,不察諡狀之罪,與同僚無異,席藁私室,推緘未入,召牌臨門,惶恐待闕門事。留政院。
修撰張次周辭職上疏。留政院。
中路問安使朴啓榮入來。以上朝報
上在昌德宮。停常參·經筵。
自巳時至酉時,日暈。
下直,謝恩兼進賀使右議政韓興一,副使吳竣,書狀趙珩,仍爲引見。
傳曰,以歲供柚柑如前入送之意,使之撰出咨文以送事,曾已傳敎矣。何至今無黑白耶?以上備局謄錄
藥房問安啓辭,答曰,知道。虛汗尙未盡祛,此藥加劑入。
傳曰,史官一員待命,騎馬三匹立之,雩祀祭摘奸。內下記草
謝恩使右議政韓興一,副使吳竣,書狀官趙珩,出去。
藥房啓曰,愼疾之道,宜戒小愈,而再昨調攝之中,復有勞動之擧,伏未審聖候,何如?前日劑入加減補中益氣湯,昨日當爲畢進御矣。未知責效若何?前患虛汗,已盡祛根,則更用他藥,必詳知症候,然後當可定藥,臣不勝憂遑之至,敢來問安,竝此仰稟。批答見上
傳曰,觀此試卷皮封,則所捲之數,甚爲闊大,裏面所書字樣,自然呈露,不求見而自見,極爲驚駭,科場愼密之意,安在哉?今後則切勿如是,所捲之數,如竹筒至狹至密,中心堅實不虛,使不得窺見事,言于該曹,著實知委擧行,而如有一毫未盡之弊,則其擧子,直斷以科場用情之律,堂上·郞廳,亦難免罪罰矣。
明日,永思殿親祭時,正時,四更一點,開門,三更三點。
刑曹判書李厚源上疏。大槪,冒死陳情,乞遞新授職名,以便調治事。留政院。
禮曹判書李基祚再度呈辭。留政院。以上朝報郞廳林箕彬校正。日記郞廳盧賢鶴書。
上在昌德宮。停常參·經筵。
日沒後,營頭星,出乾方,入西方天際,狀如盆,尾長十餘丈,廣如疋布,聲如雷,赤光照地,餘色變作白雲,屈曲如蟠龍形,良久乃滅。夜一更,流星出軫星下,入坤方天際,狀如鉢,尾長五六尺許,色白。
永思殿朔祭親行。
備邊司啓曰,傳曰,歲供柚柑,如前入送之意,使之撰出咨文以送事,曾已傳敎矣。何至今無黑白也事,傳敎矣。引見時,歲供柚柑,請仍進供事,措辭撰出咨文入送之意,親承傳敎,而臣等,分往文武科殿試,或往表咨査對,各在異處,以北兵使狀啓中牛隻多寡停當事,相爲往復之際,以致日晩,且念追送撥便,猶可及傳,故欲於明早,開坐而定奪,分付矣。今承聖敎,極爲惶恐,卽令該院,急速撰出咨文,撥上追送,何如?答曰,知道。
又啓曰,前日越江採蔘,遺落文書之人,方爲囚禁,此則待勅使渡江後商議處置,而當初衙門,以採蔘各人査覈移咨之意分付,故今番勅使在館時,移咨與否,令都監問于鄭使,則以爲,衙門似無提起之端,不必爲之云云。鄭使所言旣如此,不爲回咨之意,敢啓。答曰,知道。
迎接都監啓曰,卽見伴送使林墰,京畿監司沈之源等狀啓,則大通官,重傷胸腹,願得淸心·蘇合元,及平陳湯三十服,不入生材云。令兩醫司依狀啓淸心元六七丸,蘇合元十餘丸,湯藥等材,別定禁軍,撥上傳給于大通官處,何如?傳曰,知道。以上備局謄錄
備邊司粘目,答曰,依允。此時失歡彼人,不可不慮,使道臣相議善處,勿爲往復文報,稽延日子,從速完了。
左議政李時白箚子,答曰,省卿箚辭,予甚駭焉。向者之事,非特國人,皆知其狀,是非已定,責有所歸,但未正其罪耳。於卿何有?且如是引咎,反有損於事體,卿宜自重以鎭之。予墍讒說之殄行,寧有動理?惟卿須念國事,勿爲控辭,速出論道。
傳曰,名紙皮封事,所當趁卽取稟擧行,何往而今日最晩之後,始乃敢稟耶?殊無惕念之意,當該官員推考。內下記草
行祭後三殿,政院·玉堂·二品以上·六曹·大司諫問安。答曰,罔極。
藥房問安。答曰,知道。
世子宮,政院·玉堂問安。答曰,知道。
伴送使書目,本職及兼帶,竝乞遞免事。
吏曹啓曰,新恩政事,取稟。
明日監試,一所試官三,李弘淵·柳道三·尹㻩,二所試官三,李應蓍·李正英·李垕。
傳曰,政事,過齋戒後爲之。
左議政箚子。大槪,客行已還,敢將危迫之情,懇乞遞免事。入啓。答曰,省卿箚辭,予甚駭焉。向者之事,非特國人皆知其無狀,是非已定,責有所歸,但未正重罪耳。於卿何有?且如是引咎,反有損於事體,卿宜自重以鎭之。予墍說之殄行,寧有動理?惟卿,須念國事,勿爲控辭,速出論道。疊弼善鄭斗卿上疏。大槪,負罪之臣,又叨考官之重,惶恐不敢,詣闕待罪事。留政院。
謝恩,護軍姜與載,直講卞時益。
一所監試官李雲根,二所監試官鄭必達。以上朝報
上在昌德宮。停常參·經筵。
自卯時至申時,日暈。
傳曰,史官一員待命,騎馬三匹立之,蕀圍所內摘奸。
備邊司粘目,答曰,雖減許以三百同折半,其數亦不少,況比來本國年運,多凶少豐,豐年之有裕,似難每每,必也一疋十二斗之米,雖云不至太濫,輸運脚價,亦在此外,不可謂之利於吾也。且此出於一時周急,則可也,欲爲每歲恒規,則猝變舊約,不亦難乎?本司以此更爲參商議處。
傳曰,史官三員待命,騎馬六匹立之,宗廟·永思殿·肅寧殿夏享大祭所內摘奸。內下記草
慈殿·中殿,藥房問安。答曰,知道。
藥房啓曰,纔經郊外之臨,復將親祀之禮,出入之勞,哭泣之哀,當此調攝之中,不無添傷之患,伏未審夜來,聖候何如?臣不勝憂遑之至,敢來問安。答曰,無事。
又啓曰,慈殿進御開迷湯,前日劑入,當盡於今日矣。諸醫皆以爲連進爲當云,五貼又爲劑入之意,敢啓。答曰,依啓。
禮曹啓曰,試卷皮封狹密造作事,昨承下敎,正合科場愼重之道,永爲定式,至於監試,則有皮封四館旣踏謹封,又踏印信,與正草皮封不同,而亦不可如前所爲,似當變通。第念昨日以前,名紙踏印,已爲過半,今若改造皮封,則擧將改備他紙,當此財竭紙貴之日,不得赴擧者必多,殊非細審。今番姑依前例設行,待後科始爲變通,似或一道,敢此仰稟。傳曰,允。
傳曰,名紙皮封事,所當趁卽取稟擧行,何往而今日最晩之後,始爲取稟耶?殊無惕念之意,當該官員推考。
同知許積上疏。大槪,再伸危懇,乞遞免本職及兼帶備局常平之任,以便公私事。留政院。
永思殿親祭,正時,四更一點,開門,三更三點。以上朝報
上在昌德宮。停常參·經筵。
自巳時至未時,日暈。
義禁府啓曰,申濡照律,李弘一·曺勅·朴廷俊·盧廷涵覈處事,竝命下矣。連以國忌大祭齋戒,不得開坐,今日臣等,齊會本府,而判府事臣元斗杓,方在呈辭中,本府規例,判府事不來,則照律査處,不得爲之,今此照律等事,何以爲之?敢啓。傳曰,待判府事出仕處之。以上義禁府謄錄
副護軍趙錫胤上疏。答曰,省疏具悉卿懇。此是常事,豈足爲異數乎?卿勿宜辭,治病。
義禁府草記,答曰,待判府事出仕處之。李弘一·曺勅·朴廷俊覈處事
戶曹參議李憪辭職上疏。答曰,省疏具悉。爾才已試於前,而實爲可嘉,允合擢用,宜勿控辭,從速察職。
吏曹粘連,答曰,萬里異域,父子生離,關河分手之痛,令人胸酸心悲,詎意今日之還鄕,當初特加賞典,誠非偶然,到今還收,則實涉市人之爭利論價,殊甚未妥,仍前施行。閔應騫其父加資還收事
院啓,答曰,不允。還收大臣儒臣徒配事
刑曹粘連,答曰,觀渠所訴,則雖不足取信,似涉不明,詳査處之。
又粘連,答曰,所謂査覈,生死間不難之事是去乙,如是以致年久,則不無瘦死之弊是置,使之從速處決。
又粘連,答曰,奉祥旣已身死,令該曹參酌處置。
吏曹單子,答曰,長在帷幄之臣,忽爾身死,極爲驚慘,常例之外,特爲從優別致賻。修撰張次周身死事
府啓。答曰,不允。庭試皮封事,此不過爲他日不謹之慮也,至於罷榜則不可矣。內下記草
行祭後三殿,政院·玉堂·二品以上·六曹·大司諫問安。答曰,罔極。
藥房問安。答曰,知道。
世子宮,政院·玉堂·藥房問安。答曰,知道。
執義權堣初度呈辭。入啓。給由。
戶曹判書元斗杓初度呈辭。入啓,給由。
禮曹判書李基祚再度呈辭,加給由。
京畿監司書目,廣州呈,以修撰尹鏶,病重上去不得事。啓遞差。
伴送使林墰辭狀,傳曰,卿其勿辭往來事,回諭。
答刑曹判書李厚源疏曰,省疏具悉。卿其勿辭,從容調理察職。
黃海監司書目,白川郡守洪處尹上疏上送事。啓下該府。
以司憲府時推書啓,傳曰,時推人員,如是之多,而本府全不坐起,一不捧入,畢推無期,事多苟簡,非但殊甚未便,坐衙如是不爲,則禁令法綱,何時振肅耶?言于該府,使之惕念擧行。
檢閱睦來善,牌招肅拜。
答許積疏曰,省疏具悉。疾病之來,人所難免,豈可因一時之病,而屛棄自廢乎?勿爲控辭,從速調理察職。
獻納李□□啓曰,無似之臣,職忝論思,旣無一言仰補聖德,雖逭其刑之墨,有靦道路之目,久矣。況近日擧措,不厭輿情,論議方張,期於捄正,而自叨冒以來,連値淸齋,不得效補拾之忠,使吾君立乎有過之地,臣實羞之。今以連啓等事,來會直房,而得聞白川郡守洪處尹,又以議諡同參,當被罪罰,上疏下該府,處尹卽臣之婚姻家也。前啓所爭,雖是共公之論,而臣旣嫌不敢可否於儒臣行遣一款,則何可一日苟冒於任地瘝曠?請命遞斥臣職。答曰,勿辭,退待物論。
院啓,臣等嘗觀敬大臣體群臣之說,載在賢傳,伏惟聖明,亦常體念於斯矣。今玆大臣照律之命,遽出意外,大臣雖有不察之失,豈宜照律定罪,有同於庶官乎?揆以事體,大爲未安。至於人臣負犯,有怙終有眚災,玉堂侍臣之罪,亦是眚災,加以徒配,實非惟輕之典,請還收大臣照律,儒臣徒配之命。批答見上
府啓,君臣之間,貴在誠意交孚,惟當交修不逮,各盡其道而已。王子·大臣,固是一體,而前日臺臣之照律王子,果爲失當,故殿下終不聽從,則今於大臣照律,必知其不可,而天怒未已,兪音尙閟,是豈大聖人推誠逮下之道哉?撰述之人,不能無罪,殿下必欲治之,自有當施之罰,豈可以杖律,加於大臣乎?至於玉堂侍臣,雖有其罪,行遣則過重,此臣等之所以論列而不能已者也。請加三思,亟霽雷威,還收大臣照律,侍臣徒配之命。凡科擧之法,極嚴且重,苟有一毫未盡之事,不可仍存其榜。今此庭試試卷,因聖敎取見其皮封,則所捲之形,果爲闊大,裏面所書之字,從傍可見,有違於藏冬糊塗,愼密封緘之規,臣等看來,不覺驚駭。夫科場之規,有違格者,有標者,則無論是非,竝皆拔去,乃是古例,而重其法也。今玆皮封之不謹不密,字樣之呈露自現,有甚於違格有標,則決不可苟且仍存,庭試文科,請命罷榜,以重科法。
政院啓曰,近者,活人兩署,病人幾何云耶?問啓事,傳敎矣。兩署官員,牌招問之,則東活人署時留病人二十一名內,苦痛者五名,向差者九名,永差者七名,西活人署,時留病人二十九名內,苦痛者十名,向差者十三名,永差者六名云。問其救療形止,則以爲,藥物取用於醫司,而糧料則病人自備云矣。傳曰,知道。糧料,自前無官家題給之規乎。
又啓曰,命下矣。招問本署下人,又參以所聞,自前或於病人數多之時,本院啓請題給,或有特敎,然後自宣惠廳上下云矣。傳曰,依近式例,令宣惠廳題給,可也。以上朝報
上在昌德宮。停常參·經筵。
義禁府啓曰,洪處尹照律事,命下矣。判府事呈告,時不得照律,而此則有已定之前律,可以依此照入,但徒配一事,臺諫方爲論啓,不得卽爲照入之意,敢啓。傳曰,白川郡守,與儒臣不同,卽爲照入。
又啓曰,徐義達原情公事,據衆證定罪事啓下,待判府事出仕後,依罪之意,敢啓。傳曰,知道。以上義禁府謄錄
藥房問安啓辭,答曰,知道。湯藥加劑入,渴候斬以差愈矣。
備邊司粘目,答曰,俄間變通約條之事,率爾輕許,則不無後弊,故欲示持難之色矣。群議如此,依前回啓施行,而此外則決不可進退,使之據理開諭,毋得煩稟亦爲旀,所謂見樣木綿段置,不過擇其所捧中好品者而執言是去乙,有何難於防塞乎?以此意竝爲回移。
左議政李時白箚子,答曰,省箚具悉卿懇。予旣洞燭,玆不多誥,卿何必乃爾?勿爲控辭,速出行公。
領議政金堉箚子,答曰,省箚具悉。皮封之制,自有舊規,非卿等所知。今番監試,亦因促迫,不得變通,自前闊大作封則一也。卿無所失,勿待罪,安心察職。
全南道靈光幼學崔館等上疏。答曰,觀此上疏,連名處列書處,則以一人之筆,連書許多人名,亦豈有如此事體乎?殊甚駭異。今後則詳察,如此上疏,勿爲捧入,司謁下該曹。
戶曹啓目,修撰張次周別致賻事。答曰,米太似爲略少,更加磨鍊給之。
院啓。答曰,不允。出仕事,依啓。
院啓。答曰,不允。皮封事,自是古規,從今以往,覺察變通則可也,至於此則殊涉過當矣。
義禁府草記。洪處尹事答曰,白川郡守,與儒臣不同,卽爲照入。
又粘目,洪處尹照律事。答曰,所當依律文施行事是在果,此時西路守令之厭避極矣。適足以遂其願是置,節兺只贖。
刑曹粘目。答曰,世降俗末,人心極惡,爲二石皮穀,都忘族屬之義,甘心劃刃,看來不勝驚且懼也。如此之賊,留時計日,則不無徑斃越逃之弊,勿拘常規,節兺直爲照律爲旀,在逃罪人乙良置,亦令嚴捕,一體處斷,令本道聚衆通諭,以快處斷,宜當。
刑曹粘目。答曰,以次律照斷,似當。內下記草
謝恩,同知趙磼,僉知李東馝,衛率閔悠,副率林宗伯,侍直趙時馨,護軍田永龍。
政院啓曰,今日新除授校理沈,牌不進,所當依例罷職事捧承傳,而取見弘文館草記,只請下番差出牌招,而本院下吏,矇然不察,上下番竝爲出牌,該吏則已爲囚治,而混發不當發之牌,致有不進,沈罷職承傳,何以爲之?傳曰,勿論當否,旣爲發牌,則便是君命,今此取稟,殊極駭異矣。
藥房啓曰,出入之勞,祀事之禮,相續於靜攝之際,霜露之威,羹墻之慕,必倍於哀疚之中,伏未審夜來,聖候如何?前日劑入加減補中益氣湯,當盡於今日矣。虛汗及渴症,已盡祛根否,必須詳知症候,更議他藥,而本局都提調·提調,俱不得來參,臣獨當議藥,誠有所不敢,而劑進藥物,亦不可中轍。臣不勝憂惶悶迫之至,敢來問安,竝此仰稟。批答見上
慈殿·中殿,藥房問安。答曰,知道。
執義權堣再度呈辭。加給由。
左議政再箚。大槪,更陳危懇,乞賜鐫免事。入啓。答曰,省箚具悉卿懇。予旣洞燭,玆不多誥,卿何必乃爾?勿爲控辭,速出行公。
領議政箚子。大槪,請治臣罪,以謝公議,以重科法事。入啓。答曰,省箚具悉。皮封之制,自有舊規,非卿等所知。況今番監試,亦因促迫,不得變通,自前闊大作封則一也。卿無所失,勿待罪,安心察職。
院啓,臣等以大臣照律之爲不可,儒臣徒配之爲過重,論列已久,兪音尙閟,臣等不勝悶鬱焉。大臣雖有不察之失,是豈照律定罪,無異於庶官乎?揆以事體,誠極未安,竊恐有損於殿下常日敬大臣之道也。至於玉堂諸臣,以眚災之罪徒配,不已過重乎?請還收大臣照律,儒臣徒配之命。獻納李□□,引嫌而退。儒臣還收之論,初非所避之人,而時無行遣之命,則有何可否之嫌?請獻納李□□出仕。批答見上
校理沈,依承傳罷職。
院啓。措語見上,批答見上
獻納李□□就職。
黃海監司書目,豐川府使劉鑽先,今月初三日身死事。
護軍趙錫胤上疏。大槪,臣猥忝文衡,科場不察之失,臣實當之,請削臣職名,以謝公議,以重科法事。入啓。以上朝報
上在昌德宮。停常參·經筵。
兵曹啓曰,卽接軍器寺牒報,本寺焰焇煮取土木,積置江上,潦水前輸入事,到防軍士題給云,依所報量宜定送之意,敢啓。傳曰,依啓。以上兵曹二軍色謄錄
副護軍趙錫胤上疏。答曰,省疏具悉。致此紛紜,是予之過也。卿其勿辭察職。
院前啓。答曰,毋庸强煩。
吏曹草記,豐川府使差出事。答曰,非不知規例之如此,而守令有闕,取稟,亦不爲之,故下問矣。當日內口傳差出,卽爲催促下送,可也。
府前啓。答曰,已諭,毋煩。
憲府啓本。答曰,依允。只續爲有矣。元斗杓等段,照律。
兵曹草記,納馬人等事。答曰,依啓。各人等,依他例施賞。
備邊司粘目,洪淸監司金汝鈺事。答曰,依允。使之各別着力擧行爲旀,推考則所當爲之,而推勘相續,無有止息,亦涉未妥,今姑勿推。
又粘目。答曰,觀其事勢,若或不得已,則雖過此數,百數之外,則切勿許加給之意,分付。
又粘目。答曰,依允。遣官試才,以爲聳動興起,非不知之,而拘於目今事勢,未果者久矣。徐觀處之宜當爲旀,定配非時,査處亦涉未妥,今姑置之。
兵曹粘目,邊將子弟,圖出各營軍士,冒赴科擧事。答曰,此弊誠爲痛駭爲置,節兺依狀啓施行。
又粘目,焇監官宋應鉉事。答曰,成根之論賞,非獨積勞之功,有難援例是置,今姑置之。
傳曰,宰相議諡,弘文館先爲議定後,更議于太常耶,太常先爲議定後,更議于弘文館耶?問啓。
謝恩,戶曹參議李憪,軍器判官成就學,樂安郡守白弘性,僉知金是鳴·徐尙卨。
執義權堣三度呈辭。入啓。遞差。
禮曹判書李基祚三度呈辭。入啓,加給由。
伴送使書目,四勅一行,初二日渡江入往事。
京畿監司書目,龍仁縣監,與其邑民,交易馬匹,至於稱以不卽還退,多般致辱是如,請刑,極爲駭愕,罷黜事。
祔廟都監啓曰,各房郞廳中,持平洪鐩,以臺諫前例,無察任之規,鄭承明,除授洪淸都事,柳□□以中風呈狀,竝改差,其代以司藝李迥,禮曹正郞尹塏,兵曹佐郞李震夏差出,使之察任,何如?傳曰,依啓。
戶曹判書元斗杓再度呈辭。入啓,加給由。
吏曹啓曰,臺諫有闕,政事,取稟。傳曰,過國忌後爲之。
禁府,盧潤達·宣應晳拿囚。啓。
掌令李後山,都承旨尹順之,初度呈辭。入啓。給由。
府啓,今此大臣照律,實出於事體之未安,論列已久,未蒙允諭,臣等竊未知聖意之所在也。王子·大臣,固是一體,而前日臺臣之照律王子,果爲失當。故殿下終不聽從,則今於大臣照律,必知其不可,而天怒未已,尙此持難,是豈大聖人優容敬禮之道哉?雖有其罪,不可以杖律加之,請還收大臣照律之命。文科庭試請罷之擧,實出於公共之論,而連日陳列,聖批持難,乃以皮封事,自是古規爲敎,臣等竊惑焉。臣等積年科場,釋褐者屬耳。皮封之式,曾所熟喑,監試之明紙,乃是厚紙,而又作三封,踏印於書謹封之上,故其廣,必闊容印,至於庭謁聖正草,乃是單張薄紙,修割甚狹,橫捲至窄,重重作帖,密密封緘,惟恐其名之或見,百年來規式,只如斯而已。豈有如今番,廣闊其封,裏面之草,令人易見者乎?自古科場之規,雖微細之事,如有違格有標者,則或罷或拔,無歲無之,此所以嚴科法勵後弊之意也。今玆皮封之事,有甚於違格有標,而實非微細之故,人言藉藉,中外喧騰,瞻聆所及,莫不驚駭,決不可苟且仍存,文科庭試,請命罷榜。批答見上
持平洪鐩啓曰,臣於前月晦間,左頰腫患猝發,冒夜觸風,仍致添傷,頭腦如裂,阿睹不開,症勢危重,鍼藥無效,累呈辭單,見阻政院,雖不敢以狗馬賤疾,至陳疏章,而瘝曠之咎,旣已多矣。且夏享親祭,百僚駿奔,而臣之病勢,適劇此際,終不進參,身爲法官,負犯至此,安可一刻仍冒?今始小差,來避亦遲,以此以彼,決難在職,請命遞斥臣職。答曰,勿辭,退待物論。
以鄭砅爲豐川府使。以上朝報
上在昌德宮。停常參·經筵。
自昧爽至辰時,有霧氣。
憲府粘目,太常寺議諡事。答曰,吳聖蒙段,依允。決杖安徐爲乎?其餘乙良,竝只只罷其職。
憲府出仕事。答曰,依啓。內下記草
掌令李後山再度呈辭。留政院。
司憲府照本,閔應亨矣,議諡之際,旣不搜見則不知,明矣。不須更論,不爲詳審議諡之失,則在所難免,罪杖一百,盡行告身追奪,啓只贖。又照本,鄭斗卿矣,議諡之際,旣已同參,則不爲詳審議諡之失,在所難免,罪杖一百,告身盡行追奪,啓只贖。
政院啓曰,傳曰,凡宰相議諡之規,弘文館先爲議定後,更議于太常耶?太常先爲議定後,更議于弘文館耶?問啓事,傳敎矣。問于弘文館,則以爲,凡諡狀,本家撰呈于禮曹,禮曹書照訖付奉常在六字於紙尾,送于太常,太常僉署,移牒于弘文館,三議諡備三望,東壁一員,齎詣太常,則太常又備三望,與弘文館會議,就其六望中,抄定三望,還送于禮曹云矣,敢啓。傳曰,知道。奉常寺,諡號所掌該色,何官員耶?問啓。
又啓曰,命下矣。招問奉常寺下吏,則以爲,直長及參奉,是諡號所掌該色,而其時直長則未至云矣。敢啓。傳曰,知道。
府啓,持平洪燧,引嫌而退,旣有疾病,辭單到院,則不得參祭,理勢固然,有何可避之嫌?持平洪燧,請命出仕。答曰,依啓。
持平洪燧就職。以上朝報
上在昌德宮。停常參·經筵。
自午時至申時,日暈。
藥房問安啓辭。答曰,知道。慈候安寧,湯藥劑進事,依啓。內下記草
慈殿,藥房問安。答曰,知道。
藥房啓曰,近來朝霧夕風,日候不齊,衣服脫著之際,寒暖適宜爲難,伏未審,聖候何如?慈殿靜攝之中氣候,亦未知如何?慈殿進御開迷湯十服,當盡於今日,諸醫皆以爲,此藥五貼,加劑入爲當云。依此劑進,何如?敢此問安,竝爲仰稟。批答見上
伴送使書目,勅行,初四日,平壤止宿事。
禮曹,今此庭試放榜,今四月初八日啓下矣。臺諫方以罷榜論啓,改擇日退行,何如?啓?依啓施行。
刑曹判書李厚源上疏。大槪,累日調治,略無所減,詞訟重地,不可久曠,不得已冒死更叫,竝與兼帶春秋,亟許鐫免事。留政院。
平安監司書目,病重辭職事。傳曰,卿其勿辭,調理察職事,回諭。
咸鏡監司書目,高山察訪金益禧,受由上去,久不還官,罷黜事。
戶曹判書元斗杓三度呈辭。都承旨尹順之再度呈辭。留政院。以上朝報
上在昌德宮。停常參·經筵。
自昧爽至辰時,有霧氣。巳時,太白見於未地。
刑曹判書李厚源上疏。答曰,省疏具悉。卿辭至此,本職當勉副焉。
禮曹草記。答曰,依啓。列聖冊寶遺失處改造事,自丁丑以後,尙未擧行,雖緣物力之蕩竭,而或不無泛過之失。今後待物力稍完,惕念擧行,宜當。
左相李時白初度呈辭,答曰,不允批答。
院前啓。答曰,亟停勿煩。
府前啓。答曰,毋庸强煩,下諭事,依啓。罷榜事,得非重難乎?
刑曹粘目,私奴香男,爲其上典姜旒伸冤事。答曰,渠之所訴,雖不可取信,其罪似不至重大,令本道査處。
刑曹啓目。答曰,以新進曹司現告,極爲駭愕,當該掌務官,摘發治罪爲乎矣。係于御藥重事,如是歇後照律,亦甚駭異。內下記草
平安監司辭狀。傳曰,卿其勿辭,調理察職事,回諭。
戶曹判書元斗杓三度呈辭。及都承旨尹順之,掌令李後山再度呈辭。入啓。加給由。
禮曹參議李之恒初度呈辭。入啓。給由。
傳曰,晝講爲之。
左議政初度呈辭。入啓。傳曰,不允批答。
院啓,臣等以大臣照律之爲不可,儒臣徒配之爲過重,論列已久,兪音尙閟,臣等不勝悶鬱焉。大臣雖有不察之失,豈宜照律定罪,無異於庶官乎?揆以事體,誠極未安,竊恐深有損於殿下常日敬大臣之道也。至於玉堂諸臣,以眚災之罪,繩之以徒配,不已過乎?奉常參奉吳聖義之同被其罪,尤涉過中,請還收大臣照律,儒臣及吳聖義徒配之命。批答見上
吏曹祔廟都監堂上,以洪柱元啓下。
府啓,大臣照律事,措語見上新啓,新除授執義愼天翊,時在全南道靈巖地,請斯速乘馹上來事,下諭。批答見上以上朝報
上在昌德宮。停常參·經筵。
戶曹判書元斗杓上疏。答曰,省疏具悉。卿之盡心國事,竭誠不懈,宜乎致疾,予亦慮焉。勿爲控辭,從容調理察職。
府前啓。答曰,不允。罷榜事,所論至此,其中作爲,甚闊大者拔去,仍用可也。
院前啓。答曰,毋庸强煩。
禮曹草記。答曰,依議。在外大臣處收議事,依啓。
祔廟都監草記。答曰,依啓。兵曹郞官,則他條變通,可也。
傳曰,赦天,旣以本月初五日昧爽以前爲言,則三月念後到配人等,擧論書啓,是耶?承旨察啓。
禮曹粘目。答曰,位高主將皆走之日,此人獨爲力戰,奮不顧身,終至於死,與陣陷·戰亡,豈不有間乎?更議處之。
承旨回啓。答曰,知道。此是有君之國耶?無君之國耶?豈意縱恣之甚至此耶?極爲寒心,深用瞿然也。爲先推考,其啓本還出給。
捕盜廳粘目。答曰,前者以久遠不明之故,旣以不許爲有去等。到今論賞,似涉未妥爲置,今姑置之。內下記草
謝恩,奉常正李文源,宗簿直長李希楙。
掌令李後山三度呈辭。入啓,遞差。
都承旨尹順之三度呈辭。入啓,遞差。
左議政初度呈辭。不允批答。王若曰,當此艱虞,在庶僚不可辭避,若將顚越,顧一人誰與扶持?雖疾病之倘來,奈時勢之難去。矧惟以卿之分義,其忍捨予以優閑,夾日奇勳,擧一家而徇國,積年勞瘁,自先朝而迄今,廉謹自持,見利則抽身若浼,誠節已著,遇難則扼腕請行,恂恂似不言,而人服其析理論道,綽綽有餘裕,而衆賴其鎭物矯時。故暫委以銓衡,遂登庸於鼎軸,爰至弼亮乎寡躬,佇見寅協之休象,何至再箚而任咎,使予一日而不寧?況覽引疾之章,如失左手,必欲忘世而退,寧懷是心,吾無間然。人語胡得,設有甚者,橫逆何關,當夙夜之憂時,慮風露之愆候,神明所勞,宜勿藥而卽瘳,民庶攸依,何色擧而遐遯,安危所係,殫告以誠。於戲,流俗波頹,若爲橫渡之舟楫,大廈風撓,惟倚嵬天之棟樑,亟回卷藏之心,勉副仰成之意,所辭宜不允,故玆敎示,想宜知悉。知製敎李海昌製進。
吏曹啓曰,承旨有闕,政事,取稟。
傳曰,今日晝講停。
禮曹參議李之恒再度呈辭。入啓。加給由。
政院啓曰,奉常參奉吳聖議,移義禁府定配事判下,而臺諫方以還收論啓,承傳不得捧之意,敢啓。傳曰,知道。
以李延年爲假注書。
弘文館啓曰,新除授修撰金宗一,時在慶尙道慶州地,經筵入番事緊,請斯速乘馹上來事,下諭。傳曰,允。
常平廳啓曰,東西活人署病人,依飢民例,令宣惠廳題給事,命下矣。兩署病人數,各其署,以政院問對之數,成冊來呈。又追報病人,私自結幕於兩署近處而乏食者,通前後成冊,東署三十七名,西署四十三名,竝依曾前賑救謄錄,自今月初五日,每一名各給一日粥米,壯則六合,弱則四合,出給兩署官員,使之一一分給,而每五日爲限,隨其名數,更報加減事,竝爲分付,而米之出處,則以常平廳取來戶曹賑米,分給之意,敢啓。傳曰,知道。
戶曹判書元斗杓上疏。大槪,病勢漸重,乞賜遞免。批答見上
傳曰,政事,明日爲之。
左承旨李一相初度呈辭,給由。
府啓,大臣照律,庭試罷榜。措語見上,批答見上
院啓,大臣照律,儒臣及吳聖義徒配之命,還收事。措語見上,批答見上
監試一所出榜,詣闕。以上朝報
上在昌德宮。停常參·經筵。
昧爽,白雲一道如氣,起自西方,直指東方,長竟天,廣尺許,良久乃滅。自巳時至終日,達夜下雨。
義禁府啓曰,定配罪人家室,孝吉妻姜氏·黃大諧子補衮等上言,全南·洪淸·江原·黃海等道罪人放未放啓本,全南監司啓本,閔寅亮査覈事及所持文書取考事,皆以判府事元斗杓受由未出仕,不得卽爲回啓之意,敢啓。傳曰,知道。以上義禁府謄錄
藥房問安啓辭。答曰,煩渴之候,旣已差愈,而虛汗尙未快止,此藥加劑入。
左議政李時白再度呈辭。答曰,不允批答。
府前啓。答曰,毋煩。
吏曹上言粘目。答曰,將至卄年之後,如是誇功,亦涉駭異,聽理安徐。
禮曹粘連啓目。答曰,依牒呈施行爲乎矣。大棗段,此時蟲損可慮,勿爲代封。
刑曹粘目,申尙福事。答曰,一次之刑,似難懲治,更令嚴刑放送。內下記草
藥房啓曰,自上虛汗煩渴之候,近來,何如?加減補中益氣湯十五服進御後,頗有顯效乎?詳知症候,然後或連用前藥,或更議他藥,敢來問安,竝爲仰稟。批答見上
右承旨金振上疏。大槪,病勢危劇,冒萬死乞遞職名事。入啓。答曰,遞差。
禮曹參議李之恒三度呈辭。入啓。遞差。
護軍申翊全初度呈辭。入啓。給由。
政院啓曰,卽見安州餞慰使李守綱狀啓,非但誤書官銜,銜下亦不書臣字,殊無敬謹致察之意,事極驚駭,請李守綱推考。傳曰,允。以李守綱推考傳旨,傳曰,專昧世事至此,不必推考。
祔廟都監啓曰,當初都監郞廳啓下事目中,已達勿爲遷動之意,而鄭承明,除授洪淸都事,數日內出去,故未及請留矣。頃者李惟明,又除高山察訪,今日兵曹,以郞官不備,都監二房郞廳李震夏,欲爲改差云。前頭日子無多,而各房郞廳,如是遷動,則莫重莫大之事,恐有稽遲未及之患,李維明·李震夏等,竝仍留,勿爲遷動,俾察前任,此後該曹,若有除授外任事,則以不遵事目之意,推考,何如?傳曰,依啓。兵曹郞官,則使之他條變通,可也。
左議政□□□再度呈辭。入啓。傳曰,不允批答。
左承旨李一相再度呈辭。入啓。加給由。
明日,專經文臣,考官二,李基祚·趙錫胤,參考官四,趙壽益·申冕·黃㦿·金弘郁。
政院啓曰,明日專經文臣殿講時,命官何大臣進去乎?敢稟。傳曰,領相進去。
洪淸監司書目,德山呈,以大司憲金集病重,上去不得事。啓。傳曰,病患至此,今姑遞差。
監試二所出榜,詣闕。
吏曹啓曰,臺諫有闕,政事,取稟。
實錄廳啓曰,本廳郞廳月課被抄之多,皆以懸頉者,恐修史之不專也。今此專經殿講時,郞廳中應講之人亦多,專於讀誦,則勢難兼察於修史,史局完畢間,依月課例,竝爲懸頉,何如?傳曰,允。
政院啓曰,曾聞領敦寧府事金□□,自昨卒患胸痛,症勢甚重,欲見朴頵·鄭後啓云,事係大臣,故敢稟。傳曰,遣鄭後啓看病。
傳曰,明日晝講爲之。以上朝報
上在昌德宮。停常參,只晝講。
午後連雨,申時晴。夜一更,月入太微西垣內。五更,流星出玉良星下,入北斗星上,狀如拳,尾長四五尺許。
晝講入侍時,知事趙錫胤,特進官趙啓遠,參贊官鄭知和,侍讀官李海昌,檢討官李正英,假注書李延年,記事官李端相·睦來善,講書傳四卷商書,自契,止亦可以觀世變矣。
南原草莽鄭之翰等上疏。答曰,覽爾疏章,所陳之言,無非嘉言至論,憂愛之誠,予甚嘉尙,可不體念哉?
傳曰,史官一員待命,騎馬三匹立之,典獄內摘奸。
傳曰,專經文臣居首,成均館學正鄭哲,半熟馬一匹賜給,不參者及不通者,考例處之。
刑曹草記,辛德淸改照律事。答曰,知道。定配,似爲過重矣。
祔廟都監草記。答曰,知道。前日之批,非遞改都監之任,使兵曹變通其郞官,推移入直之意也。
戶曹判書元斗杓上疏。答曰,省疏具悉。循辭修飭之言,豈宜介懷?至於引嫌請遞,尤爲不可,勿爲控辭,從速察職。
都承旨兪㯙上疏。答曰,省疏具悉。卿其勿爲控辭,調理察職。
傳曰,參奉金佑明,縣監黃鐫耉,幼學沈樟,前判官南重晦等女子,禁婚,其餘竝許婚。內下記草
政院啓曰,新除同副承旨臣尹文擧,時在京畿水原地,斯速乘馹上來事,下諭,何如?傳曰,允。
禮曹啓曰,政院啓辭,因臺諫所啓,文科試卷中,皮封尤甚闊大者,拔去仍用,可也事,傳敎矣。令該曹擧行,何如?傳曰,依啓事,命下矣。取考文科四人試卷,則金益振皮封,最爲闊大,閔光熽次之,而兩人所割封雖闊,竝紙廣且厚,窺見之難,與他人無異。從傍可見之說,未知其適當,而庭謁聖,以一張正草定限,科次臨落,判於斯臾,紙品之厚薄,皮封之廣狹,本無定式,有萬不同者,乃自古而然。國家定其式例,明視中外之後,猶且任意廣狹,方可謂之違格有標也。且股肱耳目之臣,布諸考官之列,其數甚多,縱有奸濫罔測之人,何敢肆然窺瞯,爲行私之計乎?科擧取人,是國家莫大擧措,故雖罪在大辟之人,及第則不削。宣祖大王朝,韓琂·李鍵等,以事削榜,先王反正後,竝覆兩人之科,蓋重科擧而伸冤抑也。今者,聖明臨御,無微不燭其情,無物不獲其所,而以此無據之事,至削已第之人,恐非政令之得宜也。憲府論啓,實出於杜弊,不無意見,而日後如有嫉妬之人,憎愛挾情,指摘微疵,援此爲口實,則其弊亦不可不慮。凡作事,謀始必宜愼重,決非該曹所敢容易奉行,議大臣處置,何如?傳曰,允。
左承旨李一相三度呈辭。遞差。
護軍申翊全再度呈辭。入啓。加給由。
禮曹參判閔應亨初度呈辭。入啓。給由。
戶曹判書元斗杓上疏。大槪,更伸危懇,乞遞本職及兼帶事。入啓。批答見上
左議政再度呈辭。入啓。傳曰,不允批答。
王若曰,調鼎之手,宜無如卿,乞解之章,胡然而至,玆不多誥,毋庸再辭。惟卿,柱石之材,忠厚其質,魚水契合之盛,千載風雲,山河帶礪之勳,一家父子,置之司馬則戎政是擧,委以秉銓則公道乃行,肆先王眷注之隆,逮寡昧圖任冞篤,懷常切於祿位,嘉乃小心,望允叶於巖廊,遂用大拜,不料丐閑之懇,遽出仰成之辰,顧無他斷斷之忱,實予所燭,而自外紛紛之說,在卿何關?容物固當休休,請啓似涉悻悻,年齡雖暮,筋力尙强,神明所扶,疾病何慮?況赤子之塡壑,誰與拯諸?彼蒼天之告凶,方自惕若,庶回若浼之志,亟思共濟之謀。於戲,股肱實係安危,須念持重之體,君臣與同休戚,豈宜致位而歸?所辭宜不允,故玆敎示,想宜知悉。知製敎鄭攸製進
政院啓曰,都承旨兪㯙未肅拜,同副承旨尹文擧在外,左副承旨嚴鼎耉服制,左承旨李一相遞差,廳中只有右承旨吳挺一,右副承旨鄭知和,一院之不齊,未有甚於近日。事多苟簡,闕員,當爲內爲政差出,牌招肅拜,使之察任,何如?傳曰,依啓。
義州府尹書目,進香使先來,初八日出來事。
傳曰,史官一員待命,騎馬三匹立之,典獄內摘奸。
專經文臣殿講,鄭晳書略,南龍翼詩粗,李震夏書粗。
傳曰,明日晝講爲之。
都承旨兪㯙上疏。大槪,冒陳危懇,乞遞職名事。入啓。批答見上
謝恩,左承旨洪得一。
持平洪鐩·姜鐈啓曰,文科庭試試卷皮封,比前闊大,裏面字樣,呈露易見,有違於藏名愼密之意,故臣等職忝言地,敢隨公議而論之矣。伏見禮曹啓辭,則有曰從傍可見之說,未如其適當。又曰,無據之事,只削已第之人,臣等不勝瞿然之至。臣等之意以爲,科擧者,國家取人之美法,士子發軔之初程,必須至嚴且重,無一毫未盡之事,然後人才可得,而士習亦正矣。今若創開無前之謬規,將來日後之擧弊,而猶且因循姑息,不一痛革,則其於壞先王之法,失多士之心,爲如何哉?論議之譁然,良以此也。臣等之所論,爲此懼也。而未知的當之語,無據削第之說,非臣等意慮之所及也。臣等俱以無似,忝居侍從,妄陳杜弊之論,反被情外之斥,何可一刻苟冒?請命遞斥臣等之職。答曰,勿辭,退待物論。以上朝報
上在昌德宮。停常參。晝講·夕講。
巳時,太白現於未地。酉時,日暈。夜四更,月暈。
晝講入侍,特進官呂爾徵,同知事趙錫胤,參贊官吳挺一,侍讀官李海昌·李正英,假注書李延年,記事官李端相·睦來善,講書傳商書仲虺之誥,自仲虺臣名,止卽仲虺之意也。
夕講入侍,特進官李景憲,同知事趙錫胤,參贊官吳挺一,侍讀官李海昌,檢討官李正英,假注書李延年,記事官李端相·睦來善,講大學衍義,自唐明皇之在蜀也,止不可無正心之學。
夕講時,同知事趙錫胤榻前所啓,申濡以宰列之人,久係牢獄,揆諸事體,已極未安。若待判義禁之出,則處決無期,恐傷國體也。上曰,事若如此,則不必待判義禁之出,他堂上卽爲議處,可也。以上義禁府謄錄
左議政李時白三度呈辭。答曰,不允批答。
兵曹粘目。答曰,累年監役,不無功勞爲置,觀其人器,相當職除授。
獻納李天基上疏。答曰,省疏具悉。爾其勿辭,調理察職。
院啓,出仕事。答曰,依啓。
禮曹草記。答曰,領相收議中辭意,無非謙遜引嫌,而短晷紛沓之際,許多文字,猶難詳察,何暇點檢?此念慮所不到處□實涉過謙矣。拔去事,依前批答施行。內下記草
禮曹參判閔應亨再度呈辭。入啓。加給由。
政院啓曰,卽者,正言沈□身病,上疏到院,而疏中以病涉可疑爲言,從前如此疏章,不敢捧入,敢稟。傳曰,知道。
護軍申益全,三度呈辭。入啓。只遞摠管。
弼善鄭斗卿辭職上疏。入啓。答曰,遞差。
掌令鄭基豐啓曰,今玆庭試皮封論啓之事,非有他意也。只欲嚴科法杜後弊,而伏見禮曹啓辭,多少說話,無非譏斥臣等。昨日同僚,旣以此引避,臣不敢更瀆,而皮封之形,旣云闊大,與他不同,則便是有標,臣等所論,豈曰無據?至於末端,又以口實爲慮,臣竊瞿然。夫人之所欲,莫甚於科擧,而況庭謁聖,最階士子之僥倖,若或因循苟且,不爲嚴切防閑,則日後滋蔓之弊,安保其必無?臣等本意,將欲杜後弊,而該曹所言,反爲口實之慮,此則臣之所未料也。無狀如臣,忝冒言地,率意妄論,被斥於禮官,與同僚無異,所當一時引咎,而臣方遭妻母之喪,且有狗馬之疾,纔過成服,經宿之後,今始來避,臣之所失,至此尤多,不可一刻苟冒,請命遞斥臣職。答曰,勿辭,退待物論。
政院啓曰,祔廟時,仁烈王后追上徽號議定事,及功臣配享抄啓事,大臣·政府·六曹參判以上,三司長官·館閣堂上,會議賓廳以啓事,令本院稟旨,無故日命招擧行之意,該曹入啓蒙允矣。卽問政府,則明日無故云,大臣以下應參之官,明日待開門命招,諸會于賓廳,議定以啓之意,敢啓。傳曰,知道。
弘文館啓曰,新除授副修撰尹鏶,時在京畿廣州地,經筵入番事緊,請斯速乘馹上來事,下諭。傳曰,允。
禮曹啓曰,功臣配享議定事,領議政金堉收議,以爲當取一代勳德之人,入於廟庭。此則非臣等所可獨自抄啓,令六卿·三司長官,會議一處,廣詢以定似當。傳曰,依啓事,命下矣。配享勳德之人抄啓時,大臣·政府·六卿·三司長官,竝於無故日,令政院稟旨,牌招施行,何如?傳曰,依啓。
以兪錫爲事變假注書。
獻納李天基上疏。大槪,臣旣有出入難强之疾,又有連日闕啓之罪,冒死陳情,乞蒙鐫遞事。入啓。批答見上
禮曹判書李基祚初度呈辭。入啓。傳曰,調理出仕。
大司諫蔡□□啓曰,臣等初九日,得見連啓簡通,則乃獻納李天基書也。問于下吏,則以爲,正言沈□請代城上任於獻納故如是。俄報曰,正言欲爲呈告,不得析見簡通,獻納以此,亦卽呈辭,已將闕啓云。臣送言于兩僚,以同席間相資,不可闕啓之意事,俱未回聽,連日竝呈辭單,今日則俱抗疏章,臣孑然孤居,冥乎無聞,未知中間有何曲折,抑未知兩人之病,一時猝劇,而連三日闕啓,曾未有之事,此豈非如臣無狀?忝居長席,不見信而見輕之致?請命遞斥臣職。答曰,勿辭。
大司諫啓曰,持平洪燧·姜鐈,掌令鄭基豐,竝引嫌而退,皮封闊狹之參差,蓋出於曾無定式,而旣無行私之事,則以此削科,於士子,誠爲冤屈。第臺臣之論,本無他意,只欲嚴飭其科制,則別無可遞之失,請竝命出仕。答曰,依啓。
洪淸監司書目,淸州呈,以三月二十九日地震,四月初一日星隕事。
洪淸水使書目,虞候閔墡,行已麤鄙,罷黜事。以上朝報
上在昌德宮。停常參,朝講·晝講·夕講。
辰時,日暈。巳時,太白見於未地。
朝講入侍,領事金堉,特進官韓必遠·趙啓遠,同知事趙錫胤,大司諫蔡裕後,參贊官申冕·鄭知和,持平洪鐩,檢討官李正英,假注書李延年,記事官李端相·睦來善,講書傳商書仲虺之誥,自夏王有罪,止道不降也。
晝講入侍,特進官元斗杓·李厚源,參贊官吳挺一,侍讀官李海昌,檢討官李正英,記事官南龍翼·李端相·睦來善,講書傳商書仲虺之誥,自佑賢輔德,止其可畏如此哉。
夕講入侍,特進官李浣,同知事趙錫胤,參贊官鄭知和,侍讀官李海昌·李正英,假注書李延年,記事官李端相·睦來善,講大學衍義,自唐武宗卽位,止論帝王知人之事。
朝講時,領相金堉榻前所啓,昨見江華留守狀啓事意,種租無儲,陳米今當分給,而非但陳腐,民不堪食,耗縮亦多,或不滿石,秋來還償,事涉冤枉,種子換貿,亦或不易,誠可悶慮。上曰,前見北京陳久米,亦猶可食,但秋來還納時,減其費耗似當。領相所啓,江華牧場田土,分給牧子事。上曰,移馬處,有原居牧子,足以看牧,則本島牧子,不必移送,使之安土,可也,若其處所居牧子,厥數不足,則隨其多少,量宜移送,可也。以此兩端,酌處爲當矣。以上備局謄錄
藥房問安啓辭,答曰,虛汗之候,幾盡差愈矣,慈殿所進湯藥,似難率爾停止,議于諸醫爲之,可也。
賓廳啓辭,仁烈王后尊號事,仁祖廟庭配享事。答曰,莫重之事,不可遷延,禮曹判書,更爲命招爲之,可也。
左議政李時白箚子。答曰,省箚具悉。予意已悉於前後,今不知所諭。君臣之間,貴相知心,何必乃爾?惟卿,須勿更辭,速出論道,以副至望。箚中所論拔榜事,士習乖戾,識者之寒心久矣。狃於姑息,若不重處,則將來之弊,有不可勝言,實出於不得已也。所謂致疑之說,殊未知予之本意也。
備邊司草記,江都牧子事。答曰,依回啓施行爲乎矣,旣有元居人勿許給田之令,則牧子兺,別爲給田,似未妥當。
備邊司草記。答曰,依回啓施行爲乎矣,似爲略少爲置,一千石加給。
禮曹草記,嘉禮都監堂上差出事。答曰,三揀尙遠,徐觀差出。
又草記,世子嬪三揀擇事。答曰,七月晦間爲之,可也。
兵曹粘目。答曰,依回啓施行爲乎矣,徐議停當,事涉未妥爲置,巡到時則着實稟處,俾不至忘却,宜當。
祔廟都監草記。答曰,工匠輩,不無夤緣採取,欲生汎濫之計,該曹所儲玉,勿爲見欺,更爲詳察,如其可用,則民弊不些,不必採來。
戶曹粘目,上裁事。答曰,竝只分揀。
又粘目。答曰,依回啓施行爲乎矣,都將·措捕將等段,農節滯獄可慮爲置,刑推後直爲放送,宜當。內下記草
禮曹參判閔應亨三度呈辭。入啓,遞差。
藥房啓曰,時雨乍霽,天氣向熱,伏未審此時,玉體,何如?煩渴之症,雖已平復,而虛汗之候,尙未快止耶?慈殿氣候,亦復,何如?前劑入開迷湯,昨日已爲畢進御,奏效與否,亦未知如何?臣不勝區區伏慮,敢來問安,竝此仰稟。批答見上
榻前大司諫所啓,還收大臣照律之命事。上曰,毋煩。還收儒臣及吳聖義徒配之命事。上曰,不允。
府前啓,還收大臣照律之命事。上曰,毋煩。
副提學申冕所啓,亟從兩司所論事。上曰,毋庸强煩。
左議政李時白三度呈辭。不允批答。
王若曰,嗚呼,今日是何等時耶?是豈大臣告退之日,而卿又豈有可退之義耶?三辭請退,予實未知其心也。卿之忠勤世濟,社稷是賴,自先朝而眷注之特冞,及寡躬而圖任之冞篤,委以銓衡則朝端是淸,升之鼎軸則輿望允協,方期天工之寅亮,而大猷之時升,豈意告病之斯遽,而請退之彌堅?無妄之災,固當勿藥而有喜,自外之言,何須介意而引疾?況今國事艱若涉大水,其無津涯,則非大臣告退之日明甚,大廈將傾,非一木所可支,則卿無可退之義又甚明,奈何欲以往來之行言,而自在持重之大體,不念先王之殊遇,而忽於今日之圖報?此豈予之所望於卿者乎?古訓有之,后克艱厥后,臣克艱厥臣。予雖未得克艱於厥后,致有震驚之說,卿亦何可不艱於厥臣,以思盡瘁之道乎?於戲,君臣之際,貴乎誠意交孚,宰輔之職,在於一心永肩,勿以形迹自居,而只以安危爲居,斯豈非卿之所當勉,而實予之所深望也。所辭宜不允,故玆敎示,想宜知悉。知製敎蔡忠元製進
禮曹啓曰,傳敎矣。議于大臣,則領議政以爲,昔在先朝,深慮罷榜之有弊,罪在試官則罪試官,罪在擧子則罪擧子,以爲成憲,皮封最闊,雖是擧子之罪,不察其闊,試官惡得免乎?臣之罪與擧子均,不敢容議,惶恐敢達,領敦寧在外有病,左議政病不收議,大臣之議如此,上裁,何如?傳曰,領相收議中辭意,無非謙巽引嫌,而短煦紛沓之際,許多文字,猶難詳察,何暇點檢此念慮所不到處乎?實涉過謙矣。拔去事,依前批答施行。
傳曰,近來呈辭,殊涉紛紜,本院察之。
左議政李時白箚子。大槪,懇乞遞免,兼陳所懷事。入啓。批答見上
藥房啓,伏承聖批,慈殿所進湯藥,似難率爾停止,議于諸醫爲之,可也事,命下矣。卽與諸御醫等相議,則皆以爲開迷湯今姑停止,前日進御加減溫膽湯,更爲進服宜當云。此藥五貼,今日爲先劑入之意,敢啓。傳曰,依啓。
大司憲尹順之,工曹判書李厚源,牌招肅拜。
賓廳啓曰,今以仁烈王后追上徽號,仁祖廟庭配享侍臣議定事,政府·六曹·館閣堂上,齊會于賓廳,三四長官,亦以命招詣闕,而六卿中,吏曹判書林墰,刑曹判書李時昉,在外,禮曹判書李基祚,以病不來,禮曹專主此事,不可不參,姑待後無故日爲之之意,敢啓。批答見上
禮曹啓曰,命下矣。文科試卷中,皮封最爲闊大,及第金益振,拔去榜目,付標以入之意,敢啓。以上朝報
上在昌德宮。停常參·經筵。
巳時,太白見於未地。
行祭後,藥房·政院·玉堂,二品以上·六曹·兩司長官問安。答曰,罔極。
藥房問安。答曰,知道。
世子宮,政院·玉堂·藥房問安。答曰,知道。
藥房啓曰,前日劑進加減補中益氣湯五貼,昨日已爲畢進御,卽今症候,必須詳知,然後或進此藥,或更議他藥,惶恐敢稟。答曰,此藥加劑入,可也。
左議政李時白四度呈辭。入啓。傳曰,安心調理。
獻納李天基啓曰,臣猝得風症,連日辛苦,遂闕前啓,□惕不安之心,何嘗一刻□,左臂筋緩,不能運用,雖欲强起,以副長官警責之意,其勢末如之何,不得已露章自列,恭竢罷還,千萬意外,溫諭丁寧,許以調理,□固知物議之難免矣。再昨,得見長官避辭,不勝瞿然之至,臣之所患,多與同僚,有敢異同相植而各司未安,俱爲呈告,事非得已,實無他而不料長官之致疑至此也。情外橫譴,不須多言,而至於三日闕啓,前所未有之事,一□是臣受以爲罪,而萬無分解者也。臣旣犯闕啓無前之罪,必被長官見輕之辨,姑不敢晏情,所當卽爲引咎,而半身不擧,而悶縮累日,今以陪祭,扶曳進參,致身闕下,始得來避,以此以彼,逋慢尤著,請命罷斥臣職。答曰,勿辭,退待物論。
大司諫蔡裕後啓曰,臣頃於同僚呈告之際,適遭憲府處置之擧,略陳其槪,而獨爲處置矣。今見獻納李天紀避嫌之辭,臣之前言,果妄矣。旣不合仍冒,況敢處置乎?不得不更此煩逼,請命亟遞臣職。答曰,勿辭,退待物論。
工曹判書李厚源鍼灸呈辭。國忌,留政院。以上朝報
上在昌德宮。停常參·經筵。
藥房問安啓辭。答曰,此藥加劑入,可也。
左議政李時白四度呈辭。答曰,安心調理。
上在昌德宮。停常參·經筵。
巳時,太白見於未地。
藥房問安啓辭。答曰,僅得無事。
戶曹粘目。答曰,依回啓施行爲乎矣,羅榮律段,本官,明知其上京未還,則應爲改定他人,非渠之私自代送是去乙,如是稱冤爲臥乎所,殊涉可怪爲在果,更爲明査處置,俾無未盡之弊。
又粘目。答曰,依回啓施行爲乎矣。誠爲可嘉,似當有褒賞之典是置,前例相考,稟處。
又粘目。答曰,給價雇立事段,非今日所可論是在果,此寺典僕之無形,不成模樣,言之已久,似不可無變通之道是置,參商議處。
開城留守呂爾載上疏。答曰,省疏具悉。本府密邇京師,將母供養,則忠孝自爾兩全,何必遞而後已,宜勿控辭,察職。
禮曹啓目。答曰,依允。山陵朔望焚香事段,前例如此是喩,禫祭未過之前,只行焚香,事極未安,議于大臣處之。
平安監司鄭維城上疏。答曰,省疏具悉。國事艱虞,西邊特甚,此時方伯之任,豈不難乎?卿之受命,適在此際,奔走勞力,竭心職事,以副予西顧之憂,莫怪乎致疾,予亦慮焉。況聞憂民之至,不覺出涕云,予甚嘉尙而不忘也。且此所慮之事,彼旣不發,自我何必先去其職,以損事體乎?處此之道,不過優恤彼家,以示厚意,則自當感激之不暇耳,有何所難?卿其卯慮,調理察職。
府前啓,出仕事。答曰,毋煩。又啓。依啓。
刑曹粘目。答曰,觀此狀啓,則言甚不中,似出於相較逞憾之意是置,令本道監司,兼採公論,詳査啓聞後處置。
前領議政李景奭上疏,祿捧事。答曰,省疏具悉。卿宜安心,勿辭領受。
院啓。答曰,爾等若以前日照律爲可,則何不論罪其時之人,以明是非乎?爾等之所爲,誠可笑也。
禮曹粘目,朔望焚香事。答曰,大臣之意如此,又有前例,則依前啓目施行。
戶曹粘目。答曰,依允。燒酒段,日氣頗暖,節叱分依願進排爲旀,無面米生徵事段,年荒如此,姑爲緩督宜當爲旀,無用醬四百餘石事,雖是微物,許多國物,豈宜如此哉?殊涉駭異爲置,自何年何官如是是喩,當該色官員査摘,從重處置。內下記草
禁府,安緝拿囚。啓。
全南監司書目,龍安縣監鄭養,受由上京,無意還官,罷黜事。
藥房啓曰,昨日,勞動玉體,通宵行祀,服藥靜攝之中,易致添傷,而雨勢乍晴,麥風凄冷,伏未審夜來,聖候,何如?臣等不勝區區憂慮之至,敢來問安。批答見上
慈殿·中殿,藥房問安。答曰,知道。
禮曹,庭試放榜,今四月二十二日改推擇。啓。
政院,常參·經筵。傳曰,祥日不遠,姑爲停筵,可也。
府啓,還收大臣照律命事,措語見上獻納李天基,大司諫蔡裕後,竝引嫌而退,因病闕啓,勢所固然。人雖不諒,已無所失,他人有疾,有難忖度,引嫌相規,在所不已,俱無可避之嫌,請獻納李天基,大司諫蔡裕後,竝命出仕。批答見上
大司諫蔡裕後,獻納李天基就職。
院啓,今日所爭之論,非爲諸臣也。實慮夫聖朝用罰之或過其中,而論執已久,兪音尙閟,實未曉聖意之所在也。王子照律之請,已知其謬矣。何可引以爲非,而復擬其律於一體之大臣乎?殿下如欲警責其過,則適輕適重,自有其典,何必照以笞杖之律而後,方可謂之行罰乎?揆諸事體,誠極未安,竊恐深有損於殿下常日敬大臣之道也。至於議諡之官,罪在不察,可謂眚災,而繩之以徒配,不已過乎?奉常參奉,雖曰該掌,同被其罪,尤涉過重,伏想聖明,必洞燭於此,而不肯樂恕者,抑何故歟?擧措過當,輿情或拂,請還收大臣照律,儒臣及吳聖義徒配之命。批答見上
謝恩,高山察訪金彦和。
下直,麒麟察訪李補一。
禁府,安緝拿囚。啓。以上朝報
上在昌德宮。停常參·經筵。
巳時,太白見於未地。
義禁府啓曰,今此式年東堂初試文武科,五所禁難官,當爲定送者五員,本府入直一員,公事郞廳一員,當直入直一員,應入之員,多至八人,而本府郞廳九員,竝皆赴試,他無所餘,假都事八員,依前例,令該曹預爲差出,俾無臨時窘迫之患,何如?傳曰,允。義禁府謄錄
左議政李時白五度呈辭。答曰,安心調理。
吏曹粘目。答曰,勿罷黜,使之仍任,以責成效。
府啓。答曰,毋庸瀆擾。
掌隷院粘目。答曰,更觀元狀啓,則上年春間陳告之事是如爲有在乎,依事目施行。
刑曹粘目。答曰,今此作拏之事,極爲驚駭,事不可尋常處置是置,所捕十二人,竝令梟示,以示懲勵之地宜當爲在果,或不無俱焚之慮,首倡之人,使之摘發處置爲有矣,俾無徑斃逃失之弊爲白齊。大槪,作拏之狀,雖極痛惡,必無無故作變之理是置,激動致變之由,亦令査啓。
刑曹粘目。答曰,文書未及修正,實入未會減之數亦多是如爲有在乎,姑停刑推,更査處置,俾無抱冤之弊。內下記草
祔廟都監啓曰,以禮曹啓辭,肅寧殿諡冊·玉冊改造事,傳曰,允事,命下矣。應入之玉,其數頗多,而戶曹適有國葬時用餘三十餘塊,故沒數取來,令玉工看品,則其中十餘塊,僅可擇用,又有二十餘塊,然後可以足用云。該掌監造官李時馠·玉工丁民,石手一名,依前例,給馬下送南陽地,速令採來,如何?傳曰,工匠輩,不無夤緣採取,欲生奸濫之計,該曹所儲玉,勿爲見欺,更爲詳察,如其可用,則民弊不貲,不必採來。
伴送使書目,勅行,十四日渡去事。
獻納李天基啓曰,臣昨承聖批,以何不論罪其時之人,以明是非爲敎,臣不勝瞿然羞縮之至。竊念人臣進諫,務積誠意,君上聽言,須察輿情,如臣無狀,亦本匪據,論議可笑,誠如聖敎,而抑不能無憾於大哉之天言也。王子照律之請,前時臺諫,造作旣謬,搢紳之間,皆言其非,與其論者,亦已省愆自縮,可謂是非定矣。若令獻替之道,但爲隨事論列,而以求其合乎適輕適重之典,聖明亦宜觀卽事之是非而公聽之,豈必待追咎前論,先爲駁正,然後始乃回聽乎哉?臣於此論,久參連啓,非則知諸臣之有罪,而只恐擧措過當,終爲聖德之累,意在必爭而不敢退也。臣旣不曾與聞於前時之議,又未得詳審於今日之論,一出論事,遽承峻旨,廉恥所在,嗤點可畏,何敢抗顔苟冒,請亟命遞斥臣職。答曰,勿辭,退待物論。
幼學安積等上疏。大槪,前佐郞李惟泰,橫被兇人之誣捏,敢冒萬死,爲師伸辨事。入啓。下該曹。
京畿監司書目,水原呈,以同副承旨尹文擧,病重上去不得事。啓。遞差。
吏曹啓曰,承旨有闕,政事,取稟。
傳曰,政事,明日爲之。以上朝報
上在昌德宮。停常參·經筵。
巳時,太白見於未地。
左議政李時白六度呈辭。答曰,遣承旨敦諭。
禁府粘目。答曰,仗劍一款段,渠亦不得發明爲有在果,其他事乙良,姑停刑推,議處。
兵曹粘目。答曰,朴友聞,損財爲國,先倡以補民役之誠,極爲可嘉爲置,特加一級,以爲聳動之地爲旀,金武鼎等段置,亦爲加資。
禁府粘目。答曰,閔寅亮段,難免醉酒顚妄之罪,罷職放送爲旀,盧潤達段,旣以捧招,因罪受杖,則嚴問之下,所當吐實是去乙,全沒己罪,敢生乘時逞憾之計,亦極過甚爲置,決杖放送爲旀,大槪此等浮言風聞,必有主張所自出是去乎,順天搆嫌之說,似不可全棄,更爲詳査議處爲旀,宣應哲乙良,放送。
傳曰,臺諫雖許以風聞,以生爲死,以無爲有,則眞贗相雜,是非混淆,不特無所取信,耳目抑安所恃成?臺閣之羞辱,莫此爲甚,後弊亦不可不慮,今此盧潤達事,當該主張發論人,罷職。
府啓。答曰,毋庸强煩。
政院回啓牌。答曰,知道。其上言,當初予已知其一筆着名,而外方人上言之事,例如此不實,故循例啓下矣。本院因他人事傳敎,察見覆啓爻周,自是當然之事,而別無他意,今此上疏中,極其醜詆,無有餘力,鄕曲之人所爲,雖不足責,極爲駭異矣。槪觀此疏,雖云師長,比之程·朱,已極可駭,而忿怒餘波,無處不到,一擧而侵辱許多官員,無所顧忌,事甚駭愕矣。以此凌轢使氣之狀推之,則朴珽之被屈,亦或不難也。疏中隱然陰險之語,亦涉可怪也。
右副承旨吳挺一上疏。答曰,省疏具悉。此事予已洞燭,豈足與相較乎?勿辭,從速察職。
政院啓辭,前持平許悅罷職事。答曰,近密之臣,如是論啓,可不體念乎?使之推考。內下記草
式年武科初試,一所試官嚴愰,參試官三,成夏明·柳天機·盧亨述,二所試官金應海,參試官三,李復一·金壽海·尹起商。
文一所試官三,李晢·吳挺緯·吳翮,二所試官三,金弘郁·丁彦璧·李垕,館所試官三,黃㦿·柳道三·睦兼善。
大司諫蔡裕後上疏。大槪,病勢甚重,本職及兼帶,竝令遞免事。入啓。答曰,省疏具悉。爾其勿爲控辭,調理察職。
傳曰,今此安積疏中所言爻周上言,覓置。
政院啓曰,傳曰,其上言許多人着名之狀,果是生熟巧拙不同,分明各人之筆跡乎?諸承旨詳察以啓事,命下矣。取考李萬葉等上言,則聯名者多至一百三十五人,而着名筆跡,大略相同,其中點畫巨細之差異者,只是若干,而其必出於各人筆跡,則有難的知矣。敢啓。傳曰,此言質明白,明朝諸承旨□會之時,更爲詳察以啓。
又啓曰,命下矣。今日,同僚二員,適以病故,不得仕進,臣等更加諦觀,則其筆跡之生熟,字畫之巨細,小無分別,恰似出於一手,其中濃淡之差異者,不過四五人,而至於筆畫,則亦未知迥然不同矣。敢啓。批答見上
府啓,今此大臣照律之事,累日論列,未蒙允兪,臣等竊惑焉。大臣與庶官不同,雖有其罪,不可以杖律加之,請還收照律之命。批答見上
弼善李後山,牌招肅拜。
義州府尹書目,進香使一行,十五日渡來事。
政院啓曰,命下矣。不必詳察,率爾論啓,竟至於以臣爲罪,其時臺諫,不無所失,自上致責,爲慮後弊,則聖意所在,亦非偶然,而第念臺諫所論,許以風聞,隨事論列,非盡目睹,則其唱眞贗之或時相雜,固理勢之所不可免也。今若因一時風聞失實,遽加以罪罰,則是豈聖上優容臺閣之意也?亦恐有妨於日後言路也。臣等俱以無似,待罪近密,區區所懷,不得不達,惶恐敢啓。批答見上以上朝報
上在昌德宮。停常參·經筵。
巳時,太白見於未地。夜一更,流星出房星上,入亢星下,狀如鉢,尾長二三尺許。
洪淸監司金汝鈺狀啓。答曰,不過官師相規之意,豈是深責?勿爲惶恐未安,調理察職,回諭。
備邊司粘目。答曰,依回啓施行爲乎矣。海西段,近於松都,用錢之利,民亦知之者多,行用似爲容易是旀,方伯銳意欲行,則是亦事過半矣是置,先令海西,以此擧行,民悅而大行,則其他不期而自行是去乎,關西乙良,追後分付似當。內下記草
禁府啓目,閔寅亮,乘醉嚴刑,管下怨讟,渠雖自明,似無可證之跡,而杖死沈沒之人,竝得生全,則寅亮所犯,不無輕重之別,上裁。盧潤達·宣應晳等,似無更問之事,上裁,何如?啓。批答見上
政院啓曰,新除授記事官檢閱李程,與修撰官都承旨兪㯙,妻三寸叔姪,法當相避,自前修撰官,與記事官有相避,則修撰官減下,乃是流來規例。至於都承旨,例兼藝文直提學,則藝文館本是無相避衙門,旣減修撰官,則別無嫌礙之事,依古例,兪㯙修撰官減下,何如?傳曰,允。
右承旨嚴鼎耉書啓,臣承命往諭于左議政,則以爲,今臣乞退,非但爲賤疾而已,實緣蹤跡之狼狽,至遣近侍,溫諭到此,臣誠惶恐感泣,不知所達云矣。傳曰,知道。
侍講院啓曰,新除授進善宋時烈,時在洪淸道沃川地,書筵入番事緊,斯速乘馹上來事,下諭,何如?傳曰,允。
大司諫蔡裕後啓曰,臣積病餘喘,添得內傷外感之症,日就因勞,呈單見却,遂敢陳章,還蒙臣。上曰,許令調理,臣誠惶感,不知所出,適於此際,同僚引避,而臣實不能起身,今經再宿,尙欠處置,臺閣體例,自此墜落,決不可負罪仍冒,請命亟遞臣職。答曰,勿辭,退待物論。
禮曹參判趙錫胤上疏。大槪,玉冊文撰述,決非如臣短拙文字所敢承當,懇乞遞免文衡之任,擇授其人,以幸公私事。入啓。答曰,省疏具悉。卿之謙辭,無乃太過乎?勿辭察任。
正言沈□上疏。大槪,病勢一向危劇,冒萬死更陳情事,乞遞職名事。呈政院。
政院啓曰,頃日,正言沈□辭疏到院,而疏中言病,病涉可疑,故具由仰稟,不得捧入矣。厥後連呈辭單,至以爲退却矣。近聞其病勢,一向深重,方有避嫌退待之員,而亦不得處置云,卽者,上疏又爲來呈,係是實病,有難每每出給,而至於捧入,則亦所不敢,似宜有別樣變通之擧,何以爲之?敢稟。傳曰,遞差。
持平洪鐩·姜鐈啓曰,諫院避嫌,本府當爲處置矣。第今此兩司之論,同是一事,而累日論列,未蒙允兪,臣等惶悚自咎之不暇,況敢晏然處置乎?請命亟遞臣等之職。答曰,勿辭,退待。
吏曹啓曰,臺諫有闕,政事,取稟。以上朝報
上在昌德宮。停常參·經筵。
巳時,太白見於未地。
藥房啓辭。答曰,知道。此藥五貼加劑入。
副提學申冕上疏。答曰,省疏具悉。所論深中時病,言言切實,憂愛之誠,溢於言外,不覺嗟歎也。予雖不敏,欲爲體念矣。置爾等論思之地,非偶然也。隨事糾諫,以補予不逮,所辭不允。爾宜從速察職。
傳曰,此疏中所謂祖宗朝用蔭之法,尤稱謹嚴之說,尤爲着實,仕路之混淆,官事之不擧,士子之不事文學,爭趨捷徑,莫此爲甚,其令該曹,使之着實擧行。
左議政李時白箚子。答曰,省箚具悉。當此天災民怨孔棘之日,上下交修,日不暇給,猶懼其不能救也。柱石大臣,方且引嫌乞退,不欲視事,則其他可知,國事將若之何?惟卿,念小子惸惸在疾之懷,體先王眷眷恩遇之德,亟□來章,速出論道,以副上下之渴望。
備邊司粘目。答曰,依允。東萊府使柳淰,相機善處,殊甚可嘉爲旀,盡心周旋爲在,使喚譯官乙良,令本衙門高品付祿。
慶尙道金海幼學金瀅上疏。答曰,省疏具悉。爾以遐外之人,自激憂愛之忠,如是條陳弊瘼,予甚嘉尙,當令廟堂採施焉。
傳曰,史官一員待命,騎馬三匹立〈之〉,典獄寺摘奸。內下記草
藥房啓曰,近來調攝中,聖候何如?加減補中益氣湯,連進二十五貼,昨日當盡,必須詳知卽今症候之,然後方可議藥,敢來問安,竝此仰稟。批答見上
副提學申冕上疏。大槪,本職及兼帶備局副提調,陳情懇乞遞免事。入啓。批答見上
掌令鄭基豐啓曰,還收照律之事,兩司方論,而未安之敎,獨及於諫院,則本府之惶悚,與諫院無異,同僚皆以此引嫌,臣何敢晏然處置乎?方在服制中,昨緣日暮,今始來避,所失尤多,請命遞斥臣職。答曰,勿辭退待。
左議政李時白箚子。大槪,敢陳危悃,懇乞遞免事。入啓。批答見上
洪淸監司書目,犬馬之疾,今難自力料事,顚錯推勘相繼,鐫削臣職,以安微分事。啓。批答見上
玉堂箚子。大槪,兩司竝命遞差事。入啓。答曰,依啓。
晉川君柳䪷,鍼灸呈辭。入啓。給由。以上朝報
上在昌德宮。停常參·經筵。
自辰時至申時,日暈。
傳曰,獄中染病大熾云,該房承旨詳察,輕囚放釋。
兵曹草記。答曰,知道。前日熟馬賜給者,加資者,竝畫數考啓。
禮曹啓目。答曰,依此磨鍊施行爲乎矣,陳賀及飮福宴乙良,權停爲旀,戶長肅拜段置,亦涉有弊爲置,勿爲知委爲旀,神主權安于幄次時,入處齋室未安爲置,設幕次入就爲有如可,禮畢後還御齋室,似當。
兵曹參判閔應亨上疏。答曰,省疏具悉卿懇。頃日之事,卿之所失,不但與他不同,不欲廢之,良爲忠直故也。宜加勉勵,勿辭察職。內下記草
備忘記,頃於初十日,因刑曹囚徒,日沒後入啓,事涉怠慢,下問該曹,則歸咎於下吏,飾辭回啓,至於推考矣。昨者,又爲日沒後入啓,不爲動念之狀,非但事極駭愕,每旬罪人,以四十名爲定式之狀,亦甚駭怪,摘奸該署,則已放而懸錄者,在獄而不錄者有之,此何道理耶?當該堂上,爲先推考,色郞廳,先罷後推,色吏,拿推。
謝恩,校理權堣。
兵曹參判閔應亨上疏。大槪,臣老病日甚,且與議諡諸臣,罪同罰異,固不可抗顔於亞銓亞□之任,請亟命鐫削,以安愚分事。入啓。批答見上
掌令金德承再度呈辭。入啓。加給由。
義州府尹書目,謝恩使一行,今月十八日渡江事。
洪淸監司書目,洪州牧使林,本月十七日,身死事。
獻納蔡□□上疏。大槪,眼疾極重,乞賜遞免事。入啓。答曰,省疏具悉。爾其勿辭,調理察職。
傳曰,政事,明日爲之。
禮曹正郞尹安基,獻陵摘奸事出去。以上朝報
上在昌德宮。停常參·經筵。
府啓,持平沈儒行上來事。答曰,依啓。
左議政李時白七度呈辭。答曰,安心調理。
常平廳粘目。答曰,旣以結末之事,每每如是上言,殊甚駭異,受理安徐。
刑曹粘目,擊錚公事。答曰,除刑推放送,詳査明正處決,俾無呼冤之弊。內下記草
大司憲□□,新除授持平沈儒行,以京試官,方往慶尙左道,請乘馹上來事,下諭,何如?傳曰,依啓。
訓鍊都監啓曰,前水使閔寅亮,局別將啓下,而方在罷散中,時無職名,依前例付軍職,冠帶常仕,何如?傳曰,纔已罷職,旋付軍職,似未妥當矣。
政院啓曰,以刑曹都囚徒單子,傳曰,獄中染病大熾云,該府承旨詳察,輕囚放釋事,命下矣。臣取考都囚徒單子中罪人名下懸錄罪名輕重,則司憲府所囚咸仲立·金應績,漢城府所囚河淡生妻德只,實錄廳所囚繕工監書員金莫男妻禮生,祔廟都監所囚繕工監貢物主人張禮吉妻點伊,文科二所應辦官所囚衛將所書員朴義賢妻松介,文一所應辦官所囚漢城府書吏朴起生母德秀,以上七名中,或係私事,或涉輕歇,所當依聖敎放釋,而金應績則初出於自中爭詰之事云,事非大段,似當分揀。點伊則竹物不進排,罪名不至重大,而係是都監莫重所用,似不敢輕議,而方且染病云,似當姑爲之保放,使之急速備納。在獄而不錄者,私奴起奉等四名,則斫伐生松,越城現捉云,不可全釋,令該府速爲決放宜當。其餘各項啓覆重罪外,啓下罪人及各司所囚,請令各其司從速處決,俾勿淹獄。且凡罪人之自各司直爲囚放者,獄官必宜隨卽報知該曹,而放則不報其放,囚而不報其囚,以致已放而懸錄,在獄而不錄,獄官亦難免不察之失,請當該官,從重推考。典獄署月令全送,意非偶然,當此獄中染病大熾之日,所當不殆看救,而昨日內摘奸時,非但不爲現點,至於常時,亦不往來云,誠極駭異,當該月令請推考。今後使之十分惕念,着實救療,俾無罪囚徑斃之患,敢此竝稟。傳曰,依啓。啓覆罪人,至於病斃,月令醫員所爲,極爲駭愕,囚禁治罪,可也。
開城府留守呂爾徵上疏。大槪,母病危重,更伸前懇,乞遞職名事。入啓。下該曹。
武科一所差備官,以試官意啓曰,差備給箭官姜瓊立,給箭之際,擧子白明智當射之箭,其次擧子張潚處,越次誤給,連三矢畢射之後,擧子白明智立庭告訴曰,呼名已久,尙未受箭云。給箭官姜瓊立推問,則紛擾之中,擧子來立於階前,故只以成字箭出給而已。其矇矓換給之罪,不可置而不治,擧子張潚及給箭官姜瓊立,令攸司推治,未射擧子白明智,以其字標,仍爲試射之意,敢啓。傳曰,依啓。
政院啓曰,以朔書書啓,傳曰,朔書不書者,每稱囚家僮,而囚徒中何以一不見之耶事,傳敎矣。朔書被抄之人,一次不書則囚家僮一名,再次則囚二名,三次則請推者,自是流來舊規,而科次啓下之後,或囚而旋放,或不無初不捉囚之時,不曾載錄於囚徒之中,固其然矣。有其名而無其實,雖曰非今斯今,而本院亦難免不察之失,今後則申飭擧行之意,敢啓。傳曰,知道。
掌令金德承三度呈辭。遞差。
禮曹啓目,魂殿·山陵祥祭後,竝停朝夕上食事,已爲啓下矣。永思殿朔望祭,依宗廟例設行爲白乎矣,山陵朔望祭乙良,亦依各陵例,只行焚香事,移文知委,何如?啓依允。山陵朔望焚香事段,前例如此是喩,禫祭未過之前,只行焚香,事極未安,議于大臣處之事,命下矣。議于大臣,則領議政以爲,魂殿·山陵,禮制各異,魂殿依宗廟例,山陵依各陵例,似有前例,雖是禫祭未過之前,亦無未安之事,該曹啓辭,參酌得宜,不敢別議,伏惟上裁。左議政病不收議,大臣之意如此,上裁,何如?啓。傳曰,大臣之意如此,又有前例,則依前啓目施行。
吏曹啓曰,臺諫有闕,政事,取稟。以上朝報
上在昌德宮。停常參·經筵。
卯時,日暈。自午時至申時,日暈。
備邊司郞廳,以領議政意啓曰,伏見副提學申冕疏辭,莫非當今切急之弊,而末端結語,則以先立大志,實有望於聖躬,此誠經幄儒臣之格論也。爲國之道,不出於得人才,破朋黨,立紀綱之外,而近來相臣之位,如臣無狀者,添居其首,何得以責任六部之長乎?惟在聖明,奮發大志,堅定不撓,必以堯·舜之治爲期,別選同德,置諸爰立之列,則朝廷正而百官正,擧直錯枉而朋黨破矣。賞罰以公而紀綱立矣。何患庶務之文具,績用之不成乎?臣之所望,亦在於立聖志勉聖學,以爲澄源出治之本。伏願聖明,益加體念焉。答曰,因疏勸戒之意,如是懃懇,孤雖不敏,敢不書紳力行焉。惟卿,勿爲過庸撝謙,作予鹽梅舟楫,振肅頹綱,拯濟黎民,以保我邦家。且我六部之長,各采乃采,勉勉不怠,則不惟庶績咸熙,其亦有光於乃祖乃先,勖率以敬,毋墜厥職,否者,王府常刑,無所逃矣,宜各勉旃。以上備局謄錄
備邊司粘目。答曰,依回啓施行爲乎矣,觀此相臣狀啓,則用錢之事,似不至窒礙難行,誠爲多幸爲置,使之各別惕念擧行。
備邊司草記,副提學申冕上疏,回啓辭意,領相之意草記事,答曰,因疏勸戒之意,如是懃懇,孤雖不敏,敢不書紳力行焉。惟卿,勿爲過庸撝謙,作予鹽梅舟楫,振肅頹綱,拯濟黎民,以保我邦家。且我六部之長,各采乃采,勉勉不怠,則〈不〉惟庶績咸熙,其亦有光於乃祖乃先,勖率以敬,毋墜厥職,否者,王府常刑,無所逃矣。宜各勉旃。內下記草
戶曹啓目,粘連判下云云,無面米二十石,無用末醬,多至四百餘石,則當該色官,難免其罪,所掌拿推,而該曹不敢直請,上裁,何如?啓當該官吏竝拿推。
拿推現告,內資直長許嵦。
禁府,李挺漢拿囚。啓。
傳曰,累經大赦,分揀放送。
傳曰,政事,明日爲之。
吏曹啓目,粘連開城留守呂爾載上疏云云,向前呂爾載,雖有母病,若不至大段,將母便養,實是人子至願兺不喩,況一番陳情,聖批勤懇,則尤宜感激天恩,不敢更辭是白去乙連章至再,懇乞遞免者,必出於情理之切迫,有不容已者,似當依願施行是白在果,但舊都殘民,値此凶歲,累經勅使,其爲飢困之狀,不言可想,而得保今日,不至流散者,此由於留後之臣,恤民除弊,盡心官事,善爲料理策應之致,西路往來之人,多稱其政績是白去等,因其辭疏,遽許遞改,則一府民情,必皆落莫是白置。松都之距其親庭,不過二日程,今若許令往來省覲,看救親病,則官事子職,竝行不廢,其於公私,似爲兩便,此亦孝理之一道是白乎矣。事係規外,該曹不敢擅便,上裁,何如?啓。傳曰,事涉便好爲置,許令往來看救。
以備邊司啓目,粘連謝恩使狀啓,則義州府尹蘇東道,病勢危重,改差事,捧承傳。以上朝報
上在昌德宮。停常參·經筵。
吏曹啓曰,義州府尹有闕,依近例,令備局議薦,何如?
備邊司啓曰,定州乃西關重地,非但責應勅行之使而已。物衆地大,號稱難治,新除授牧使金鼎鉉,曾爲畿邑守令,亦無治績,莫重關防之地,不可付諸迂儒,請改差,其代,勿論文·武,極擇諳於西事之人,從速差送,何如?答曰,依啓。該曹之當初不爲擇差,極爲未便,當該堂上推考。以上備邊司謄錄
義禁府啓曰,安緝當初請罪狀啓,及其後自本州査覈道臣啓聞,所當粘付於啓目,而凡啓本不下於本府,則不爲粘啓,自是前例,而其中措語,慮或有睿覽於判付之時,故啓本二度竝入之意,敢啓。傳曰,知道。以上義禁府謄錄
左議政李時白八度呈辭。答曰,安心調理。
常平廳草記。答曰,依啓。主掌堂上,亦爲推考。凡事有漸,見其必利,然後民志可定,行用必矣。京中則姑徐依啓辭,令都監鑄錢,亦爲下送西路,以裕其用,似可矣。
刑曹粘目。答曰,用奸情狀,欺隱爲臥乎所,極爲痛惡爲置,各別嚴刑得情。
禁府粘目。答曰,近來此輩,以文爲名者,越在外方,飛簡儕僚,任其胸臆,惟意所欲爲臥乎所,事甚痛憎爲置,任善伯段置,或不無此弊,推考,觀其緘辭而處之,似當。
禁府粘目,第三兒所配處事。答曰,墻坦段,量減其高爲乎矣,使不至埋沒爲旀,頹圮可慮處,則一一改築,俾無倒壓之患。
兵曹啓目,新出身北道赴防事。答曰,依前判下,自備糧減朔施行。內下記草
副提學申冕上疏。大槪,諡冊文書寫官,萬不近似,乞賜改差事。入啓。下該曹。
館所,出榜詣闕。
武科一二所,出榜詣闕。
謝恩,掌令成夏明。
政院啓曰,同副承旨鄭知和,外三寸叔前察訪閔聖任身死,服制已行四日,出仕,何如?傳曰,知道。以上朝報
上在昌德宮。停常參·經筵。
辰時,日暈。巳時,太白見於未地。申時,日暈。
禁府粘目。答曰,耽羅一域,邈在海外,王化之不及,貪官汚吏,任其所欲,恣行不道,有冤莫伸,有弊莫救,非但耳目之所不及,繡衣之行,亦不得到焉。嗚呼,此地之民,獨非我民乎?爲慮是憂,曾於卽位之初,別擇文官以送,今有所云云。罪中搆捏之言,誠不是取信,想其梗槪,則帶率市人,處於利窟,已涉可怪,前後文報,亦似相較,出於忿捷,不可謂之公論,明矣。在下之人,雖直不右,乃是古賢之說是如爲有在果,此語莫非出於私情不察者矣。近來弊習,上下相蒙,掩過行詐,爲能事,無乃引喩之不當耶?今此安緝之所爲,極爲叵測,已不足說,而金壽翼之事,亦甚可怪,不可不明査重處。剛明御史,十分擇差,入島嚴査,兼爲採訪民瘼,以爲處置之地爲旀,金壽翼段置,爲先遞差,擇出交代,催促發送爲旀,安緝乙良,姑爲因囚,査覈後處治。
藥房問安啓辭,進上藥議藥事。答曰,更議他藥,可也。
再啓,補中益氣湯劑入事。答曰,依啓。
院前啓。答曰,毋庸强煩。
兵曹粘目。答曰,依回啓施行爲乎矣,用奸色吏,使之嚴刑重治。內下記草
吏曹判書林墰初度呈辭。入啓。給由。
藥房啓曰,一自聖候違豫之後,加減補中益氣湯進御之數,已至三十服,伏未知奏效,如何?今日或更議他藥,或劑進前藥,敢來問安,竝此仰稟。批答見上
又啓曰,卽仍鄭後啓,伏聞傳敎,則自上所患虛汗煩渴等症,已爲差減,水剌亦已復常,而惟朝晝之間,幾微有惡寒氣不平之候云。卽與諸御醫等商議,則皆以爲,補中益氣湯,加麥門冬·地骨皮各一錢,五味子二十粒,連進爲當云。此藥五服,先爲劑進,何如?批答見上
院啓,還收大臣照律之命,儒臣及吳聖義徒配之命。措語見上
文科一二所,出榜詣闕。
謝恩,正言丁彦璧,持平李垕。
禁府啓目,粘連判下云云,安緝之千言萬語,皆出於搆捏之地,雖不可以此罪彼,壽益段置,所帶軍官,皆是市井賈豎,則人言之來,未免自取,安緝罪狀,上裁,何如?啓。批答見下以上朝報
上在昌德宮。停常參·經筵。
自昧爽至辰時,沈霧。
義禁府啓曰,罪人李廷顯·吳必承等推案,依下敎浮取以入之意,敢啓。傳曰,知道。義禁府謄錄
禁府粘目。答曰,云云,本道處置,殊涉疎闊,極爲非矣。使之各別嚴治,俾知倫紀之嚴截爲旀,大逆賢逸段置,不可諉之於已死而置,追施典刑,以示惡俗,未爲不可,議于大臣處之。
左議政李時白九度呈辭。答曰,鼎席久空,國事日虞,況且再期在邇,心神荒迷,尤不知所諭,亟斷來章,速出論道,以副至望之意,承旨進去敦諭。
兵曹草記,入直哨官朔試射事。答曰,應替之人,別爲落點替代,可也。
刑曹粘目,咸悅保人柳賢逸事。答曰,兇逆自古有之,而未如此賊之手弑其母者,豈可以尋常治之?況惡俗兇頑,尙且掩匿,不以爲驚惶,如非此等別擧,何以警之?如此兇變,出於敎化不明之致,實爲寡昧之罪也。爲今治之之道,則不嚴截,家之逆子,國之逆臣,何以異哉?領中樞府事處,亦爲議啓。內下記草
吏曹判書林墰再度呈辭。入啓。加給由。
吏曹啓目,粘連副提學申冕上疏云云,祔廟時各件書寫官等,初自都監差下爲白有去乎,今此申冕上疏內辭緣,令都監稟處,何如?啓。答曰,旣自都監差下,則其爲自謙之辭,似不必論,使之勿辭,書進。
吏曹啓曰,濟州牧使差出政事,取稟。傳曰,明日爲之。
同副承旨鄭知和書啓,臣承命往諭于左議政李時白,則以爲,臣情勢病勢,俱極狼狽,不得已屢溷天聽,至遣近侍,再下溫諭,感激涕零,惶恐無地,不知所達云矣。傳曰,知道。以上朝報
上在昌德宮。停常參·經筵。
巳時,太白見於未地。
傳曰,史官一員待命,騎馬三匹立之,賑恤廳摘奸。
刑曹粘目。答曰,旣是律文所無,非不知重難,而今此之變,禽獸之所不爲,實緣不得已也。其令本道,特用格外重律,以施顯戮爲乎矣,後不可援以爲例。內下記草
實錄廳啓曰,三房堂上申翊全,病勢甚重,已過月餘,一未仕進,趙壽益,眼疾漸劇,久而不瘳,累次呈狀,竝改差,其代以吏曹判書林墰,兵曹參知兪榥差出,郞廳一員未差,代奉敎徐必遠差出,使之察任,何如?傳曰,依啓。以上朝報
上在昌德宮。停常參·經筵。
備邊司啓曰,本司堂上,不爲不多,而或有疾病,或牽本職事務,開坐之時,來參甚少。行護軍趙啓遠,方爲賑恤堂上,而賑恤之事,不久當罷,本司堂上差下,使之察任,何如?答曰,允。備局謄錄
院前啓,大臣照律事。答曰,毋煩。
府前啓,還收照律之命事。答曰,勿煩。
禁府粘目。答曰,依允。朴成立·田信得·金有聲等乙良,分揀爲乎矣,試官三員,旣以各執試冊,而不爲覺察,以致再射爲乎所,專無嚴重之意是置,亦爲拿問,以重科場事體。
傳曰,朴士榮拿來,羅將馬牌單子覓入。
祔廟都監草記。答曰,知道。諡冊文事,議于諸大臣處之。以上內下記草
吏曹判書林墰三度呈辭。入啓。加給由。
洪淸監司書目,成歡察訪金慶遠,本月二十二日身死事。
院啓,還收大臣照律之命,儒臣及吳聖義徒配之命。措語見上,批答見上
府啓,還收大臣照律之命。措語見上,批答見上以上朝報
上在昌德宮。停常參·經筵。
自巳時至酉時,日暈。
兵曹啓曰,精抄軍下番,臨時例爲試放,而闕內則朔祭致齋臨迫,慮有喧囂紛聒之弊,以別處當日爲之之意,敢啓。傳曰,知道。
又啓曰,來五月朔當番軍士元數一千六百十名內,除精抄一百四十八名,各官所報在喪時病合二十二名,京正兵引用當番,計日減番十七名,旅帥四十名外,實役一千三百六十八名,各處派定,則元數一千五百三十七名,不足之數,多至一百六十九名,不得已依三四月朔當番例,除三空闕·外軍堡·宮城門及緊處守直外,各衙門派定之軍,參酌除出,推移充數,別單書入,而此外或有不意新定之處,則臨時變通,稟處之意,敢啓。傳曰,知道。以上兵曹二軍色謄錄
吏曹判書朴墰箚子。答曰,省卿箚辭,深用慨然。丕變汚習,實係於銓衡之一循公道,委任於卿,豈偶然哉?勿爲控辭,愼乃職事,以副予意。
院啓,該房承旨詰推事。答曰,依啓。
上在昌德宮。停常參·經筵。
夜一更,流星出房星上,入南方天際,狀如鉢,尾長五六尺許。
藥房問安啓辭。答曰,知道。僅得無事。
府啓。答曰,不允。遞差事,依啓。郞廳林箕彬校。日記郞廳盧賢鶴書。
上在昌德宮。停常參·經筵。
永思殿親祭正時,四更二點。
府啓,大臣照律事。答曰,堅執不許,非爲快於心也。事出於襲舊,而前後是非,尙未辨別,故予之惑未解也。
備邊司粘目。答曰,近來國家,非無政令,而該曹視之尋常,置於相忘之地,外方玩愒,不爲惕念,過了時日,則便作休紙,有若隔世事,極爲寒心。宜令中外,一體銘心擧行。內下記草
行祭後三殿,政院·玉堂,二品以上·六曹·兩司長〈官〉問安。答曰,罔極。
藥房問安。答曰,知道。
世子宮,藥房·政院·玉堂問安。答曰,知道。
慶尙監司書目,醴泉郡守申悅道,善山府使元斗樞,病重久未還官,罷黜事。
傳曰,政事,明日爲之。
平安監司書目,更陳前懇,乞遞職名事,上疏上送事。啓。答曰,省疏具悉卿懇。卿其宜遵前旨,勿辭,調理察職。
府啓,人臣進言,不能見聽於君父者,或事之是非,不甚相懸,或言有所蔽,不足見信,無是二者,而君有不聽者,臣未之聞也。大臣不可以法杖照律,考於賈誼之說,尤所章章。臣不以趙翼爲無罪,則所爭者豈有他哉?惟願殿下,無拒諫自用之漸而已。殿下不復有可否,但以不允批答,臣之愚淺,不能爲殿下之所採納,固宜矣。臣伏見,殿下於臺臣,常有厭薄之意,發於辭氣者數矣。是以登臺閣者,無不以模棱爲戒,日趨汚卑,此豈聖朝之美,國家之福也?趙翼所失,不可不罪,則酌其輕重,罰當其宜,惟在聖上之睿斷,不必照律然後方可處置也。殿下此法一立,則趙翼雖不足惜,日後大臣,幾何不入於其律哉?此臣區區過慮,有不自止,不避鈇鉞,更竭愚衷,請加三思,亟許改圖,還收照律之命。批答見上以上朝報
上在昌德宮。停常參·經筵。
自辰時至酉時,日暈。夜四更,坤方有氣如火光。
義禁府啓曰,罪人李弘一,全家徙邊照律事,允下矣。依前例移送兵曹,家口推刷,定配之意,敢啓。傳曰,知道。義禁府謄錄
藥房問安啓辭。答曰,僅得無事。
府啓。答曰,非不知忠愛之忱,而但事有不然者,抑未之詳歟?此事論之已久,何必到今堅執若是耶?須勿煩論。
司諫金應祖避嫌。答曰,觀此啓辭,始知嶺南下雪之變,不任驚懼,匿災不以聞,當該守令與方伯,推考,以懲後日。且各司之不遵法令,怨及小民之弊至此,極爲痛駭,令該法司,勿拘私情,十分嚴査,置之重典,以爲勵百之地,俾除一弊。常平廳事,亦甚不當,使之參商處置,重究下輩,以慰外方民情宜矣。爾其勿辭。內下記草
藥房啓曰,自上哀疚罔極之中,昨又冒夜行祀,伏未審夜來,聖候,何如?臣等不勝憂慮之至,敢來問安。批答見上
慈殿·中殿,藥房問安。答曰,知道。
吏曹啓目,權知成均館學諭新及第洪柱世·李會源·金鼎夏·李時省·洪錫龜,權知校書館副正字新及第洪聖龜·李觀海,口傳施行爲白乎矣,成均直講李天圭,除授後過限未上來,改差,何如?啓依允。
實錄廳啓曰,前日啓辭中,各府郞廳書役旣畢之後,每府堂上三員,郞廳六員,改爲啓下之意,已爲蒙允矣。今則書役幾畢,則房員數,別單書啓之意,敢啓。傳曰,知道。
府啓,昨日伏承聖批,天意所在,臣未能詳悉,而竊念必爲前日王子照律之論,而有是敎也。親親之義,不但在親愛之而已。貴於導善齊禮,使無邪僻,而伯父叔父之稱,著於聖經,群昭群穆之說,載於孔書,其尊敬之重,與大臣等,而不可以法杖辱之,亦均矣。頃日之論,非擧朝之意也。特出於二三臺臣,一時謬見,而公議皆已非之,其是非不待辨別而自明矣。假使其時殿下,允許其論,不害於今日之的正,況殿下高明之見,旣知其非而斥之,則何可復引而用之於今日乎?臣恐此律,一行大臣,則他日有人,欲施於王子,而殿下無辭而却之也。以聖上大度,若是有係,或終不得豁然,臣竊慮夫殿下欲勝臣僚,成一病根,而未易克去故也。辭氣之發,或有時而不擇焉者,亦由此,殿下此病不克,則後日之害,恐不止於照律之擧也。其幾之微,在殿下一心,差忽之間,非群臣所可覩也。及其觸事而動,則播於遠邇,傳諸後世,差之毫釐,謬以千里者,此之謂也。臣之所爭,唯是存大臣體面,而輒及於濫本及遠之語,伏想殿下,必謂言東走西,莫可採用,而實是區區忠愛之誠,無不至也。請聖上,廓恢睿思,特加省察,還收大臣照律之命。批答見上以上朝報
上在昌德宮。停常參·經筵。
自昧爽至卯時,有霧氣。自辰時至酉時,日暈。
祔廟都監草記。答曰,更議于領中樞府事處之。內下記草
政院啓曰,日月易邁,祥祭奄迫,七日之戒,所當致勤者,不但常時祭享之比而已。況聖上痛結終天,哀慕益篤,此時酬應之煩,恐有所未安,大段緊急公事外,汗漫文書,自今日勿爲捧入之意,惶恐敢稟。傳曰,依啓。
又啓曰,新除授注書盧亨夏,時在全南道南原地,斯速乘馹上來事,下諭,上來間,假注書差出察任,何如?傳曰,允。
以閔維重爲假注書。
政院啓曰,凡大小祭享受香之日,獻官以下,趁未明戒詣闕下,待開門受香者,自是舊例,乃所以嚴重行祀之典也。近來百司懈弛,不遵古規,自本院催督之後,日晩來受,事極寒心。今日新陵長陵獻官,累次催促,緩緩來到,日晏之後,始爲傳香,誠極未安。當該後至獻官,請從重推考,此後如有因循弊習,日晩來到者,各別重究,何如?傳曰,依啓。
左承旨洪得一上疏。大槪,病重乞遞事。入啓。答曰,遞差。
政院啓曰,左承旨臣洪得一,身病陳疏,遞差事,命下矣。前頭祥日大祭及初五日親祭時,承旨六人,各有執事,不可不備員,況明日當爲別省記,齋宿當日,爲政差出其代,牌招肅拜,使之察任,何如?傳曰,允。
謝恩,同副承旨金應祖。以上朝報
上在昌德宮。停常參·經筵。
平安監司書目,道內雹災緣由事。
明日,永思殿親祭,正時,四更二點,開門,三更三點。以上朝報
上在昌德宮。停常參·經筵。
夜五更,有霧氣。
傳曰,判中樞趙翼罪狀,使之勿爲照律。義禁府謄錄
藥房問安啓辭。答曰,僅得無事,渴藥姑勿劑入。
藥房問安啓辭,王世子議藥事。答曰,似不至緊重,更觀議藥,未爲不可矣。內下記草
行祭後三殿,政院·玉堂,二品以上·六曹·兩司長官問安。答曰,罔極。
藥房問安。答曰,知道。
世子宮,藥房·政院·玉堂問安。答曰,知道。
藥房啓曰,今日行祭時,臣等昵侍咫尺,伏聞玉音,咳嗽頻數,無乃哀疚之中,聖候有不安節而然耶?不勝區區憂悶之至。補中益氣湯十貼,當盡於昨日,慮或有隨症改議之事,敢此仰稟。批答見上
世子宮,藥房問安。答曰,所患不至大段,湯藥則姑觀症勢爲之。
藥房啓曰,伏聞王世子有感冒之候,而講院以議藥之意,取稟,則姑觀症勢爲之事下令,而臣等問安後,因達議藥之意,亦以觀勢數日爲之下令矣。凡感冒之症,不卽用藥,至於傳□之後,則雖服藥,必有彌留之患,解表之劑,不可不趁速爲議,令醫官入診,何如?批答見上以上朝報
上在昌德宮。停常參·經筵。
自昧爽至辰時,有霧氣。午時未時,日暈。
藥房問安啓辭。答曰,知道。內下記草
大殿,政院·玉堂問安。答曰,知道。
世子宮問安。答曰,知道。勿爲問安。
藥房啓曰,夜間,聖候,若何?數日之內,連行祀事,再朞亦已迫近,聖孝哀慕,必倍於常,臣等不勝憂悶之至,敢來問安。批答見上
慈殿·中殿,藥房問安。答曰,知道。
世子宮問安。答曰,夜來微有汗氣,自可差愈矣。以上朝報
上在昌德宮。停常參·經筵。
三殿,政院·玉堂問安。答曰,知道。
世子宮問安。答曰,知道。症勢一樣。
明日,永思殿大祥祭,正時,四更二點,開門,二更一點。以上朝報
上在昌德宮。停常參·經筵。
三更一點,永思殿擧動,行祥祭,罷漏後還宮。
行祭後,三殿·世子宮,政院·玉堂,百官奉慰問安。答曰,罔極。
藥房問安。答曰,知道。以上朝報
上在昌德宮。停常參·經筵。
藥房問安啓辭。答曰,僅得無事,湯藥劑入。
領敦寧府事金尙憲上疏。答曰,看卿疏章,將往江上,以爲歸計,予甚缺然,無以爲諭,辭別日久,欲爲一見,未可入來耶?末端戒誨之語,不但要且約,慻慻之誠,溢於辭表,予深感焉。況人君之職,不外乎是,敢不服膺焉?內下記草
大殿,政院·玉堂,二品以上·六曹·兩司長官問安。答曰,知道。
慈殿·中殿·世子宮,政院·玉堂問安。答曰,知道。
藥房啓曰,日月不居,祥祭奄過,聖上哀慕罔極之懷,必倍於常,況通宵行祀,聖候恐有添傷之患,臣等不勝憂慮之至。前日進御補中益氣湯,有姑勿劑入之敎,而今過累日,尙未劑進,當此暑月,調護尤難,議藥之擧,似不可少緩,敢來問安,竝此仰稟。批答見上
慈殿·中殿,藥房問安。答曰,知道。
世子宮,藥房問安。答曰,知道。發汗後,已得差愈,勿爲議藥。
領敦寧金尙憲上疏。大槪,臣氣力已盡,不得更留一日,臣罪益重。自此以後,永阻天陛,不勝惶恐事。入啓。批答見上以上朝報
上在昌德宮。停常參·經筵。
修撰金宗一辭職上疏。以國忌,留政院。
禮曹啓曰,仁祖大王·仁烈王后祔大廟禮畢還宮後,陳賀及飮福宴權停事,命下矣。聖上三年服闋,祔廟禮畢之後,群臣仰瞻淸光,以伸懽忭之至誠,是國家莫大莫重擧措。竊聞祖宗朝,未嘗有停止之時,飮福宴,亦以祭餘略設,不須豐備,皆是不可闕之盛典也。告朔之禮,猶尙愛之,況此躋廟祫享,臨朝大慶,何可過爲撝謙,以缺臣民之望乎?臣等職忝掌禮,區區所懷,不敢不達,陳賀飮福宴,竝依禮文施行,何如?傳曰,允。
兵曹參判閔應亨上疏。大槪,衰病已甚,精神且耗,經幄重地,尤不近似,本職及兼帶,亟賜遞免事。入啓。答曰,省疏具悉。卿其勿爲控辭,從速察職。以上朝報
上在昌德宮。停常參·經筵。
濟州牧使洪瑑上疏。答曰,省疏具悉。爾其依願入來。
傳曰,惡逆,萬古綱常之所不容,爲人臣子,不共戴天日之讎也。乃者,視之以薄物細故,不以爲驚心痛骨者有之,民彝國綱之淪喪,胡乃至此?今玆海昌君尹昉諡狀,趙翼旣作手撰,則所當詳審而書其名,可也,數行之內,上之爲大君則改,而逆姜之爲嬪宮,不改,何也?不宜辱之於嚴棘之下,豈可全宥,以壞國法乎?削奪官爵,門外出送。
傳曰,祖宗定制之禮,刑賞之典,已有貴賤之別,列聖式克欽承,肆爲成憲,雖以人主之尊,不敢低昻出入,況乎人臣乎?日者,數三臺官,因一時之忿,肆然請王子照〈律〉以笞杖,堅執不回,而在廷大寮,莫敢言其非。嗚呼,然則臣而擅弄威福,敗壞典常,而莫之救乎?予不勝澟然驚駭。其令有司,摘發當該官員等,姑以末減之科,施以削奪之罰,以重邦憲。
司憲府時推人啓目。答曰,時推積滯者,如是之多,殊涉未便,使之速爲處置,俾不至廢職之意,言于該府,以爲惕念之地,宜矣。
院啓,淸州牧使洪振文遞差事,洪錫龜等改分館,吏曹堂上郞廳推考事。答曰,不允。
府啓。答曰,依啓。
禁府粘目,拾箭官金大先事。答曰,此與知情用奸有異,一向不服爲臥乎所,或不無冤抑之情,姑停刑推,議處。
政院啓辭,趙翼削奪黜送,臺官削奪事。答曰,罪過已著,不可誣也。而有若不知,如是强論,以予觀之,無乃病于夏畦乎。
戶曹草記。答曰,知道。非不知事勢之如此,而令旣下則不可不遵。升尺之一年長一年短,苟爲劃一,則至愚而神者,民也。豈不知此時之事勢乎?下吏弄奸,官員泛過,無有隔年長短之別,故必致民怨至此,朝廷軫念之意,反歸虛地,事之未便者,孰愈於此乎?勿爲塞責引咎,惕念擧行。內下記草
大司憲尹順之,右參贊朴遾,都承旨兪㯙初度呈辭。入啓。給由。
大司成黃㦿上疏。大槪,冒死陳情,乞解職名,往救父病事。入啓。答曰,省疏具悉。爾其勿辭,從速往來。
答修撰金宗一疏曰,省疏具悉。已往之事,不必追論,爾其勿辭察職。
院啓,保民之政,莫先於愼簡守令,民之困瘁,莫甚於今日。物衆地大,號稱難治者,亦莫過於淸州,而新除授牧使洪振文,以勳戚之臣,爵位已隆,入備宿衛,猶或可也,出牧疲殘,決非其任。曾守山城則軍儲多虛,纔經水原而怨讟至今,所過之地,如在水火,湖右重地,不可付諸此人之手,請命遞差,其代極擇差送。新榜之人,槐院揀擇之後,吏曹分差於成均·校書兩館,而坐地卑微,反有疵累者,差送校書,例也。洪錫龜·聖龜,俱以年少之人,身無大段瑕玷,只緣其內外世累,旣爲公議所棄,則兄弟二人,不可分而二之,而一至成均館,一至校書,事體乖宜,跡涉不公。請當該堂上郞廳,從重推考,洪錫龜等,改令分館。答曰,不允。
謝恩,濟州牧使洪瑑。
府啓,國綱頹廢,一就於無可爲之地,悖倫之道,暋不畏法,可駭可愕之變,疊出於輦轂之下,若不隨所現發,繩之以律,則人紀亂而邦憲墜,終至於國不國矣。豈不大可寒心哉?珍城君海齡,平生行己,悖戾無比,其妾之邪毒,浮於海齡,同惡相濟,恣行不法,閭里之被侵,固不足言,而家間所行,無非悖理之事,輿人之憤嫉久矣。頃者,又信其愛妾之言,與其妾子三人,多率健僕,突入前縣令柳潝家,挐取其妾而還,竝其母戮殺,極其慘酷。所謂柳潝之妾,卽渠之婢,而曾前放賣於潝者也。其母,卽渠之平昔作妾,至於生子,而因其愛妾之悍妬,屛置於潝家者也。潝之妾弟一人,亦曾賣於柳潝,爲成均博士潘潤行之妾者,而一時縛置,施以酷刑,至竝其渠之七歲之兒而幽之別室,至不告官而擅殺奴僕,亦有其罪。渠之所蓄,尙不擅殺,況旣賣而爲士夫之蓄者,其可擅殺乎?旣殺其母,又殺其女,已所不忍,至於柳潝之妾,懷孕滿朔,而任其悍妾之所爲,搥其腹而竝殞之,遠近聞者,莫不體悚而骨寒。夫孕婦不刑,載在令甲者,乃所以惜人命也。海齡雖極無識,若畏王法,則何敢恣行凶悖,至此極哉?人言藉藉,無不驚駭,邦憲至嚴,決難少撓。請珍城君海齡及其妾,竝命拿鞫,依律科斷。答曰,依啓。
政院啓曰,臣等伏見前日王子君照律論啓臺官削奪官爵之敎,臣等不勝驚悚之至。當初率爾論啓,謂之全昧法文,不識事體,則可矣,謂之擅弄威福,敗壞典常,則不已過乎?到今追咎,施以削奪,豈非過當之擧乎?且諡狀中可駭文字,不察仍用之罪,豈無當施之罰,而諉以嘗試?出於情外,遽加削黜,亦涉過中,則恐非優容大臣,情罪相稱之道也。臣等待罪近密,區區所懷,不敢不達,惶恐敢啓。批答見上以上朝報
上在昌德宮。停常參,晝講·夕講。
晝講入侍,特進官崔惠吉,同知事閔應亨,參贊官金應祖,侍讀官李天基,檢討官尹鏶,記事官盧亨夏·睦來善·李程,講書傳湯誥,自湯伐夏歸亳,止元聖伊尹也。
夕講入侍,特進官申翊全,同知事趙錫胤,參贊官鄭知和,侍讀官李天基,檢討官尹鏶,記事官盧亨夏·睦來善·李程,講大學衍義,自春秋傳晉魏絳曰,止失其操柄也哉。
右副承旨金益熙所啓,臣伏承聖敎,馳往典獄署摘奸,則獄中只有書員一名,獄直兒童一名,禁守之具,頗甚齟齬,招問獄吏,則答以本暑凋殘,無他下人,惟一鎖匠,長待於上司坐起,無暇在獄,從前累報,請加出獄直·鎖匠,皆不見施,以致如此云云。此亦似當變通,以重獄禁。傳曰,言于該曹,使之變通,可也。兵曹謄錄
持平沈光洙上疏。答曰,省疏具悉。人各有所見,有懷必達,乃是無隱之道,予用嘉焉。勿爲控辭,從速察職。
院啓。答曰,分館事,依啓。洪振文事,不允。
諫院箚子,趙翼門黜事,臺官削黜事。答曰,省箚具悉。可不體念哉?內下記草
應敎金弘郁辭職上疏。入啓。答曰,省疏具悉。爾其勿辭,調理察職。
校理李天基上疏。大槪,徽號冊文書寫官,筆拙手病,決不敢當,乞賜遞免事。入啓。
禁府,海齡·孝德拿囚,啓。
同義禁韓必遠,副提學申冕初度呈辭。入啓。給由。
都承旨兪㯙再度呈辭。入啓。加給由。
戶曹啓曰,以司諫金應祖啓辭,命下矣。近日投疏陳弊者,非特一二,而率皆汗漫陳腐,不適於用。今見金應祖所啓,歷擧民瘼,切中時病,聖上之所當惕念,該司之所當奉行者也。卽今事勢,有不得不已者,略陳收布升尺致此之由。己丑年嗣服之初,其時陳白於榻前,布木升尺,果以三十五尺爲定。厥後迫於事勢,備局與該曹,連次覆啓,一年則以三十五尺收捧,一年則以四十尺收捧之意,啓下定式。己丑條乃減尺之年,庚寅條乃四十尺應捧之年,故曾於春間,枚擧啓下定式,行會各道,遐方愚氓,何以詳知此間曲折,而不爲致怨乎?一自五結收布革罷之後,該曹綿布之用,專靠於湖西·嶺南遠海山郡若干處田稅作木,而厥數不過六百餘同。或値凶年,則慶尙嶺底五六邑,自願作木者亦有之,合而計之,多不過千數,此外本無應納之布,中外之所共知也。間一年必捧四十尺者,專爲客使禮單,而姑將上年三月以後,今年三月以前而言之,前後所用白木,四百七十五同四十五疋也。今雖間年准尺而捧之,元數五六百同中,許多禮單可合者,猶難准數擇得,前頭之事,不幸有如昨今年,則間年減尺之規,恐不得堅守也。臣等待罪該司,雖不能均賦恤民,以體如傷之至仁,貽害小民,歸怨國家,豈其本情哉?事出於無可奈何之地,百爾思之,計沒變通,只切惶恐罔措。且有司贍所納奴婢貢木三百餘同,而此則流來所稱選上,密織升細者也。捧納之際,臺監往參,升尺有規,猝然減品,各處之用,必多拘礙,而非如勅使時禮單,猶可自我變通,故曾以降品,分付擧行,而但此非民結所出。奴一名一年二疋,婢一名一疋半,則公賤終歲身役,比良役大歇,自古必以長准密織者捧之,不無其慮,然旣有禁令,更加申飭之意,敢啓。傳曰,知道。非不知事勢之如此,而令旣下則不可不遵。升尺之一年長一年短,苟爲畫一,則至愚而神者,民也。豈不知此時之事勢乎?下吏弄奸,官員泛過,無有隔年長短之別,故必致民怨至此,朝廷軫念之意,反歸虛地,事之未便者,孰愈於此乎?勿爲塞責引咎,惕念擧行。
政院啓曰,哀制已畢,玉扆重光,是臣民莫大之慶,祔議新擧,吉祫同享,是宗廟莫重之禮,不當有一毫欠闕之典,明矣。而飮福陳賀等禮權停事,命下矣。臣固知聖上餘哀未釋,孺慕深篤,不忍當盛禮,而有此撝謙之敎也。但伏念先王制禮,意有所在,未曾有停止之時,則聖上豈可任情直行,廢列聖已行之典,缺臣民歡忭之望乎?掌禮之臣,祭餘略設之啓,深得存羊之義,而亦不允許,臣竊惑焉。至於陳賀之擧,尤有所不可闕之盛典也。請令該曹,更爲稟旨定奪,一依禮文擧行,俾無未盡之典,何如?臣等待罪該房,區區所懷,惶恐敢稟。傳曰,不允。
傳曰,明日朝講爲之。
掌令沈光洙上疏。大槪,略陳愚見,仍乞遞免臣職事。入啓。答曰,省疏具悉。人各有所見,有懷必達,乃是無隱之道,予用嘉焉。勿爲控辭,須速察職。
政院啓曰,傳曰,親祭祝文,何至今不入耶事,傳敎矣。問于禮曹則以爲,禮文內,三年之後,無親祭節目,故不敢書入云矣。傳曰,望祭親行,今後則例以親行事擧行。
大司諫南□□初度呈辭。再呈。入啓。
政院啓曰,諡狀中仍用可駭文字,出於老昏不察,則削黜之律,恐或過當,非以爲無罪也。至於直請照律王子君之臺臣,不過未諳法文,論事謬妄之致,而追施重律,至以擅弄威福,爲罪案,非但有乖於聖上體下之道,臺官雖有妄論之失,旣遞之後,摘發現告,自是前古所無之事,瞻聆俱駭,物色不佳,其有妨於言路者,實大臣等待罪近密,不敢不陳啓矣,誠意淺薄,致勤嚴批,臣等不勝惶恐待罪。傳曰,知道。勿待罪。
院啓,洪振文遞差事,洪錫龜等改分館事。措語見上
諫院箚子。大槪,敢達補拾之懷,冀蒙裁擇事。入啓。批答見上
司直柳道三,副司直申混上疏。大槪,王子君照律事,論啓臺官,旣被削奪之律,臣等以連啓之人,理難獨免,請同被罪罰事。入啓。答曰,省疏具悉。爾等勿待罪。
宗簿寺官員,以都提調意啓曰,本寺,卽糾檢宗班之地也。頃聞珍城君海齡,撲殺其婢妾及前夫所生女放賣爲人妾者,而其女則懷孕滿朔云,見聞所及,莫不駭慘,臣等卽捉囚海齡奴婢各二名及妾甥張孝信稱名人,而連値齋戒之日,昨始推覈,則厥奴二名,其執杖撲殺節次,介介納招,事係擅殺人命,非本寺所可處置,故姑爲因囚矣。今則臺論旣發,海齡及其妾,有拿鞫之命,所囚奴婢等四名及張孝信,竝移送刑曹之意,敢啓。答曰,依啓。以上朝報
上在昌德宮。停常參,朝講。
朝講入侍,領事李時白,知事李基祚,特進官趙啓遠·申翊全,參贊官嚴鼎耉,司諫李海昌,持平沈儒行,侍讀官李天基,檢討官尹鏶,記事官盧亨夏·睦來善·李程,講書傳湯誥,自天孚佑下民,止此謙人已而言。
傳曰,大臣·備局堂上引見。
司諫金應祖啓曰,天之警動我聖上,亦至矣。數年內,人妖物怪,天災時變,疊現層出。近者,慶尙左道東堂赴擧儒生等來言,安東·禮安之境,雪色漫山,實五月節氣已入之後也。三月雪,漢史猶謹書之,況五月雪乎?臣在草野,不敢知聖德有何闕遺,朝廷有何疵失而然歟?姑以沿路所見言之,上年,凶歉太甚,民間飢餓遑遑之狀,有不忍見,賦役雲興,愁歎載路,而京各司收布點退之弊,日甚一日,數年前,猶得以三十五六尺上納者,今以四十餘尺,而猶難於上納,今日膏肓之弊,豈有大於此者乎?收布尺數,載在令甲,而犯法殃民,一至於此,況其他各樣上納之物乎?倘非聖上惕然悟赫然怒,大改張之,則此弊終無可去之日,而國之亡,可立而待也。臣曾以此事,冒昧陳疏,而辭茂而誠薄,未蒙聖明採納。今又喋喋瀆籲於哀疚之中,臣罪大矣。答曰,觀此啓辭,始知嶺南下雪之變,不任驚懼,匿災不以聞,當該守令與方伯推考,以懲後日。且各司之不遵法令,怨及小民之弊至此,極爲痛駭,令該法司,勿拘私情,十分嚴査,置之重典,以爲勵百之地,俾除一弊。義禁府謄錄
院啓,淸州牧使洪振文遞差事。答曰,依啓。
常平廳草記。答曰,知道。安東·醴泉等官所爲,極爲駭愕,令道臣勿循私情,各別嚴査,以爲重處之地。
院啓,淸州牧使洪振文遞差事。答曰,依啓。內下記草
大司諫南□□,大司憲尹順之,右參贊朴遾,副提學申冕再度呈辭。入啓。加給由。
都承旨兪㯙三度呈辭。入啓。只遞本職。
宗簿寺官員,以都提調意啓曰,頃者,有麻浦居士人柳時蔓,呈狀于本寺曰,渠家行廊婢子有夫者,隣居平城監孝憲,白晝將欲㤼奸之際,厥婢投入渠之家內,平城監追入寢房門外,以石打破窓戶,渠之八十老母,蹴踏無數,呼吸不通,方在死生中,如此罔極之變,請依法典處置云。平城監孝憲,繼以呈狀,只曰,渠往柳家,見辱於柳家婢子,相詰之際,時蔓姻親李慶昌兄弟四人,率其奴五六名,使其奴子,脫破衣冠,結縛亂打,請治李慶昌等亂打宗室之罪云而去。㤼奸時蔓婢子,蹴踏時蔓老母兩款,元不擧論,而無一言侵及於時蔓者,本寺卽推致時蔓·孝憲及洞內下人等,一處對辨,則互相爭詰,有難得實,而下人等,亦不明言其曲直。又令郞官,親往麻浦,詳採其上下人言公論而牒報,又捉致時蔓及孝憲·李慶昌兄弟四人,更爲對覈,詳察各人供辭,參以郞官所報,則孝憲㤼奸有迹女之計,雖不現著,旣有瓜田納履之迹,而其作亂於士人之家,歐塞八十士族婦女之事,洞內之人,無不言之,而已詳於郞官査報,終不可掩,而當之,老婦女被歐氣塞之時,急索淸心丸,隣居士夫,亦有覓給者,孝憲以宗戚有職之人,行己悖戾,作亂士人家,蹴踏老婦女,被人結縛,貽辱宗班之罪,俱極痛駭,請平城監孝憲罪狀,令攸司考律處置,何如?傳曰,依啓。
禮曹啓曰,以政院啓辭,傳曰,望祭親行,今後則例以親行事擧行事,傳敎矣。自上親行祭禮,則百官陪祭,亞·終獻官差出,哭四拜等節,依三年內祭禮施行之意,各該司知委,何如?傳曰,依啓。
祔廟都監啓曰,李天基常以能書有名,故徽冊書寫官啓下矣。今見疏辭,則右手有病,不能把筆云。莫重時急之書,不可等待差復,以兵曹參知兪榥,改付標以入之意,敢啓。傳曰,知道。
刑曹判書李時昉初度呈辭。給由。
吏曹啓曰,承旨有闕,政事,取稟。
左承旨李元鎭上疏。大槪,病重乞遞事。入啓。答曰,遞差。
傳曰,政事,當日爲之。
京畿監司書目,利川縣監成琡,母在喪事。
榻前所啓,濟州牧使洪瑑遞差,淸州牧使仍任事,捧承傳。
謝恩,同副承旨愼天翊。以上朝報
上在昌德宮。停常參·經筵。
義禁府啓曰,罪人朴繼賢·閔邦契等,全家徙邊照律事,允下矣。依前例移送兵曹,家口推刷,定配之意,敢啓。傳曰,知道。義禁府謄錄
藥房啓辭,進御補中益氣湯劑入事。答曰,知道。
傳曰,陵殿守·侍陵官以下員役等,書啓。
政院啓辭。答曰,雨勢不至大段,決不可攝行矣。內下記草
大司諫南□□,副提學申冕三度呈辭。以親祭齋戒,留政院。
藥房啓曰,日氣蒸鬱,乍雨旋止,伏未審夜來,聖候,何如?昨於榻前,有服藥不無見效之敎,不勝喜幸之至,補中益氣湯,今日加劑入,宜當,敢來問安,竝此仰稟。批答見上
同義禁韓必遠,吏曹參議趙壽益初度呈辭。留政院。
明日永思殿親祭,正時,四更二點,開門,三更三點。
都承旨趙啓遠上疏。大槪,乞遞臣新授職名事。入啓。答曰,省疏具悉。卿其勿辭察職。
政院啓曰,同副承旨愼天翊,卽爲牌招,則有故不進,罷職承傳,依例捧入,而辭職之疏,未牌招之前,來呈本院,而齋戒之日,不敢捧入而留院矣。此上疏還出給之意,敢啓。傳曰,知道。牌招之時,本院何不預達耶?此非故爲不進之比,勿爲罷職。
又啓曰,明日,當行望日親祭矣。今日,諸承旨例將齋宿,況承旨六人,俱有執事,而都承旨臣趙啓遠,時未肅拜,同副承旨臣愼天翊,以病不來,莫重親祭,常兼執事,極涉苟簡,卽聞愼天翊病患,不至大段云,卽爲牌招,使之入齋,何如?傳曰,依啓。都承旨亦爲命招入齋,可也。
禁府啓目,珍城監等元情,刑推得情,何如?啓依允。海齡,姑停刑推,議處。
政院啓曰,久旱得雨,幸莫甚焉。第念明曉親祭時,非但殿廡狹隘,玉體露立,行禮難便,三年欒棘之後,聖候積傷已多,況近者一旬之內,三次親祭,方在進藥調攝之中,若又達夜冒雨,必致添傷。且侍從執事之班,亦有沾濕,不成所□之患。伏願亟命攝行。臣等忝在近密,不勝憂悶,惶恐敢啓。批答見上以上朝報
上在昌德宮。停常參·經筵。
太白見於巳地。
義禁府啓曰,金藎忠·尹汝謙等分揀事,判下矣。放送之意,敢啓。傳曰,知道。義禁府謄錄
刑曹草記。答曰,本道遷延不決,未知等待何事耶?殊甚痛駭,監司推考,使之速爲處決。
兵曹草記,戰船失火事。答曰,知道。在陸地可疑之事,則自前如是照律,固非偶然之意,後日亦當如是,而旣爲同舟之後,不能檢飭出火,則其罪不少矣。
戶曹粘目。答曰,洪義立段,已令內司,嚴加刑訊爲有在果,作弊外方之罪,不可尋常治之,令該曹照律處置,以爲懲勵之地。
政院啓辭,公事報付空紙割去司謁·別監事。答曰,依啓。事極駭愕,犯者査出,囚禁治罪。
院啓,戶曹參議李悃遞差事。答曰,用人之道,觀其人之才不才,處事之當不當而已,何必先論文·蔭而局束,未見其失而徑遞哉?勿爲煩論。內下記草
行祭後,三殿·世子宮,政院·玉堂問安。答曰,罔極。
藥房問安。答曰,知道。
三殿,二品以上·六曹問安。答曰,罔極。
大司諫南□□,大司憲尹順之,副提學申冕三度呈辭。入啓。遞差。
右參贊朴遾三度呈辭。只遞本職。
刑曹判書李時昉,同義禁韓必遠再度呈辭。入啓。加給由。
吏曹參議趙壽益初度呈辭。入啓。給由。
吏曹啓曰,臺諫有闕,政事,取稟。
常平廳啓曰,以司諫金應祖啓辭,命下矣。臣等奉職無狀,處置失宜,致令一道,怨讟朋興,至於傷和氣而召災異,臣等之罪,萬殞難贖。其間曲折,曾已略陳於前日金應祖上疏回啓中,到今宜合屛伏俟譴之不暇,不宜更有所陳辨,而亦有不得不備將終始顚末,仰溷天聽者,朝廷特念畿邑十分難支之形勢,設立本廳,代行畿邑之站役,欲令根本之地,俾免渙散之患,一道之站役,皆歸於本廳,則本廳需用之浩繁,罔有紀極,而一番湊合各衙門米布之外,他無應納之物,可以繼用者,因廟堂啓稟,特蒙各邑三分耗穀,自本廳取用之命,若罷運致於本廳,則庶有補用支撑之望,而兩湖沿海之穀,雖得賃船輸來,山郡之穀,無路運致,至於嶺南,海路險遠,不但山郡,雖沿海所在者,亦難船運。臣等妄意,當此飢荒之日,令各邑增價發賣,輸價木於本廳,待秋後而貿米,在本廳,無輸運之艱,於飢民,有得穀之路,兩便公私,無害於京外,故行文本道,使問便否各邑,則各邑回答,皆稱一疋木直米六七斗,此時豐年之市直,似不近理,至於榮川郡則以爲一疋之價,小不下大米十二斗云,尤極無理。臣等竊歎各邑守令,奉公無人,欺瞞至此,而恐有抑勒發賣之謗,曾無一言半辭,責其欺瞞,只令留置穀物,更待分付,臣等雖不免疲軟之失,其欲免謗議而慮貽民弊者,此亦可見,而亦不能一從守令所報之價而發賣者,誠以穀太賤之而價太少,秋來貿穀,欲以充其數故也。欲以本色取用,則運致旣無其責,欲令各邑貿木,則又被守令之欺瞞,終無善策,計沒奈何,不得已許令民人,納價於本廳,受穀於各邑,而願受者無多,發賣者若干,許多穀物,決難盡數區處。故又出不得已之計,累次啓稟,因譯官李亨男之下去東萊,使以其穀,轉賑枝三·銀貨,而各邑運穀於東萊之際,雖以其穀,除給運價,亦必有責出夫馬於民間之弊,莫如送人於各邑,私自貿木於場市之爲便。李亨男則勢難離東萊而往來各邑,故前僉知李應祥,前別將朴時淸等,稱以別將,差送嶺南,使之貿木,而願受人處,成給公文,則只曰捧價發賣某穀幾許,斟量出給,而如已換木,則木綿耗穀中,出給無妨云云而已,曷嘗令各邑貿木以給哉?應祥等持去公文中,則曰令各邑一一斗量以給,俾無欠縮之弊,孤單別將,勢難周旋,其在本道共濟之道,似不可專靠於別將,擇定伶俐下人,使之顧見,則庶有助力之望云云而已。亦曷嘗令各邑,勒給穀物於民結,而勒捧好木於民結哉?各邑若不別生意見,遵行本廳分付,量給穀物於別將,定給一二下人,則自可發賣於場市,似無弊端於民間。至於納價受穀之人,依數出給之後,則不過爲渠之私穀,又無一毫貽害小民之事,故臣等不曾以有弊爲慮,今見金應祖啓辭,不勝驚駭,亦不勝怪訝。近來嶺南士夫,莫不上來故,廣加訪問於士夫,則如陜川·仁同·善山等邑所居之人,則皆曰別將往來與否,旣不聞知,田結捧木之擧,尤所未聞云。義城·星山之人,則曰官家果有常平廳米穀發賣場市之擧,而以其增價發賣之故,民多樂從之,而至於榮川·醴泉·龍宮等若干邑,則未曉本廳之本意,只倣安東已行之規例,分給米穀於民間,將捧價木於田結,所謂安東規例云者,京人之納價於本廳,而願受穀物者,下去于安東,則府使抑勒擇捧好木於民結,以給京人,大招民怨云。臣等始聞而駭,終而不信,招致安東色吏之以他事上京者,詳問事狀,則其所供,果不異於臣等所聞者。其所處置,與本廳分付,大相逕逆,其意所在,有難測知,設令臣等,不計民弊,勒令貿木,身爲守令者,所當枚擧民情,論報監司,以除民弊,可也。況本廳,少無勒定廉價,擇捧好木之令乎?別將雖或不遵本廳之分付,而令各邑貿木守令,尤不宜違本廳之分付,曲從別將之指揮。況納價受穀之京人,有何勒定之威令,而守令不得不從其願,捧木以給乎?一道之內,均是本廳之分付,均是一別將往來之邑,或無弊端,或害生民,若是之懸殊,則有弊無弊,惟在於守令能否之如何?臣等雖極無似,豈敢不體聖上如傷若保之至意,有一毫聚斂病民之心,貽弊民間,歸怨朝廷乎?至於秋間又遣別將之說,臣等曾不念及於此,此言奚爲而至哉?此不過愚民,怨本邑勒捧價木之事,移怨於本廳耳,其情誠可戚而不足責也。本廳之設,本爲利民,不宜厲民,以利民,誠如金應祖啓辭中所云,各道耗穀,自本廳勿爲句管,則自無弊及民間之事。而第念本廳,自上年夏至今年春,用下之數,正布二十同,木綿一百十七同,枝三四萬七千四百四十餘匣,銀子三千九十餘兩,果至二萬七百七十五石零,而一年耗穀,則通計各道雜穀,竝二萬五千七百五十餘石,以其作米數言之,則不過一萬二千一百六十石零。雖以本色米,沒數運致於本廳,不滿一年費用之半其半,則勢將拮据轉賑而補用。況各道之耗穀旣困,鍾城府使朴安悌上疏而不得取用,嶺南穀轉換之擧,又若是其有弊,兩湖山郡之穀,姑未及區處,而如欲區處,則其有弊於民間,必無異於嶺南。臣等計慮迂拙,才識淺短,百爾思量,終不得其善策,益切兢惶,不知所出。大槪臣等之欲免謗議,欲除民弊者,如右所陳,而反貽一道之巨弊,使民號呼而怨毒,則臣等固不得辭其責,而守令之不遵分付,以招民怨者,亦安得免其罪乎?金應祖,以安東之人,今方移居于榮川地,目見其弊,有此引避,則非如風聞之比。臣等所聞,亦出於其地士夫之所傳,則不可謂不詳,而不爲明査之前,遽請守令之罪,亦涉未妥。別將之擅行作弊虛實,安東捧木民結,以給京人,榮川·醴泉·龍宮等官之亦定價木於民間與否,及其他道內各邑之有弊,令本道監司,十分詳査,從實啓聞後處置,民結捧木之擧,則急先停止,以除民弊,以謝人言,宜當。惶恐敢啓。批答見上
前佐郞李回瑩上疏。大槪,求言有日,應旨無人,敢冒前罪,略達憂愛事。入啓。
同副承旨愼天翊上疏。大槪,疾病危劇,乞遞職名,以便公私事。入啓。答曰,省疏具悉。爾其勿爲控辭,調理察職。
掌令尹㻩上疏。大槪,略陳所懷,冀蒙裁擇,仍乞遞免職名,救母病事。入啓。答曰,省疏具悉辭意。爾其勿爲控辭,察職。
院啓,蔭官之爲三曹堂上,乃其極選,苟非才學之士,不得壞損,所以重其任也。戶曹參議李憪,雖有勳閥,而新陞頂玉,曾無履歷,該曹不顧事體,率爾擬望,物議已駭之矣。憪亦不自安,未敢行公,呈病者久,地部務殷,決非養病之所。請命遞差。批答見上以上朝報
上在昌德宮。停常參·經筵。
藥房問安啓辭,慈殿進上鹽精石至聖來復丹劑入事。答曰,知道。丸藥事,依啓。
院啓。答曰,毋煩。
府啓,正言李厚先削去仕版事,擧薦主罷職事。答曰,依啓。當該郞官,爲先推考。內下記草
傳曰,政事,過私忌後爲之。
正言李□,掌令沈光洙初度呈辭。入啓。給由。
藥房啓曰,自上纔經再朞,昨日冒雨,又行祀事,不審夜間,聖候何如?臣等不勝憂慮,敢來問安。且慈殿所進御加減溫膽湯三十五貼,明當畢進御矣。所當加劑入,而卽聞柳後聖·鄭後啓及諸御醫之議,則至聖來復丹,旣試於人,頗有收效,而新劑鹽精石,精氣似優於龜背石,不必以追劑之藥,加試後進御,加減溫膽湯,姑爲停止,以前日見效鹽精石至聖來復丹劑入,宜當云。竝此仰稟。批答見上
慈殿,藥房問安。答曰,知道。日氣涼冷,氣候頗似蘇快,姑爲安過矣。
中殿問安。答曰,知道。
院啓,臣等之論李憪,只以政體有欠,劇務久曠爲未安矣。昨承聖批,眞大聖人至公之心也。第念使憪才局,雖合此任,朝家收用之道,當漸次注擬,以尊體面,可也。纔陞頂玉之班,遽擬三曹之首,物議爲駭,自知不堪,臣等亦竢其自處,姑爲不論矣。至于今日,不敢行公,久廢職事,引日遲待,亦涉苟且,請命遞差。批答見上
府啓,人之有世累者,不得通於淸選,所以誅奸賊於旣往,示徵倉於將來也。正言李〈厚先〉,爲人之庸陋不似,不足言,而其祖廷彪,曾在昏朝時,爲江華別將,與府使鄭沅,同惡行兇,忍所不忍於永昌大君,至今言者嗚咽,此實國人之所共痛心者也。而李倖竊科第,猥通仕路,士夫之羞與爲伍久矣。今乃夤緣蝨附,濫躋薇垣,公議喧騰,莫不指點嗤詈,國家雖乏人,豈可使兇賊餘孼,冒居補衮之地,重貽淸朝之辱哉?當初主張援引之人,亦出無謂。請正言李□,削去仕版,該曹發言通淸郞官,竝命罷職。批答見上以上朝報
上在昌德宮。停常參·經筵。
院啓,李悃事。答曰,已諭毋煩。內下記草
刑曹判書李時昉三度呈辭,吏曹參議趙壽益,掌令沈光洙再度呈辭,以私忌留政院。
常平廳啓曰,今五月十三日朝講時,持平沈儒行所啓,臣爲慶尙左道京試官時,有道路所聞見者,故敢此陳啓。耗穀作木之弊,頃日金應祖之啓,槪已陳之,而有別遣別將貿木之擧,至而市井輩差送,多有橫侵之弊,故民怨方極,皆以爲,昏朝時調度使之弊,不幸近之云,民之怨苦,據此可知。上曰,耗穀而已,令該廳議處,而此又擧其甚者而言,貽弊貽笑,所關不貲,其令速爲招還,其中尤甚奸濫者,摘發治罪,可也事,命下矣。今此沈儒行所啓,不過金應祖已言之事,旣因應祖之引避,備陳前後之曲折,今雖欲陳辨,諒不外於前回啓中語意,近於已陳之芻狗,不宜更有所煩溷,而亦有不容自已者。本廳他無日後應納之米布,只有一時湊合之物貨,不思生財之策,坐費尾閭之法,則有限之物,將不久而就盡爲慮。前頭之用,以爲轉販之計,則末俗浮薄,必有聚斂之謗,百爾思量,終無善策,不得已以物貨垂盡爲限之意,入於事目中一款,則自上以似違當初設立本意,更議處置爲敎。故臣等不敢不體聖上保恤畿民之至意,欲爲長久繼用之地,更以料理轉販之意,覆啓,只不允。而臣等猶不堪下手於懋遷者,不但愛惜臣等之身名,誠恐貽一毫弊端於民間,歸怨於朝廷故也。厥後臣時昉,於登對之日,親承常常留意料理之聖敎,敢達嶺南耗穀難運之形勢,請授枝三等物於東萊而□將能辦此事者,莫如市井而亦有所難便之意,仰陳於榻前矣。適於其時,譯官李亨男,下去東萊,啓請兼管本廳貿販之事,而亨男以獨身,勢難離東萊往來各邑,故問其可以同事之人於亨男,則亨男請與李應祥·朴時淸等同往。應祥卽前日以江都貿販之勞而陞堂上,只授僉知,時淸以內醫院醫官,曾爲管餉別將之人也,二人皆有幹辦之名,下送嶺南,使之從市直發賣,一以爲飢民得穀之路,一以免各邑抑賣之怨,而旣有所幹則不可無稱號。故假以別將之名,騎其馬率其奴而行,其間曲折,不過如斯。臣等本意,專在除弊,而智慮淺短,不能逆料守令之處事乖宜,以致臺閣之臣,相繼陳達,益切兢惶,無地措躬。所送二人,皆已還來,嚴加責問,則與本官相議,視市直增價貿木而已,別無貽弊之端云。其所發明,不啻縷縷,而自明之言,亦難取信,依前回啓,待本道査啓,果有奸濫作弊之事,則各別重究,宜當,惶恐敢啓。傳曰,知道。勿爲惶恐。
院啓,臣等所論之言,愈輕者,處之愈審,而聖明每以所論之輕而不採焉,無非臣等職未擧,誠未格之所致,則亦豈無損於轉圜如流之美乎?李憪之知有物議,不敢自安,引疾廢職,誠不獲已,而聖明不允臣等之請,則亦非所以體下以禮之道也,請命遞差。答曰,已諭毋煩。以上朝報
上在昌德宮。停常參·經筵。
院啓。答曰,此非難堪此職之人,故不許也。何必堅執至此,勿煩,宜矣。內下記草
院啓,邦家政典,自有體例,苟失其宜,則官方紊而仕路淆矣。臣等之論李憪,寧有他意?蓋出於採輿人之誦,而存朝廷之體也,非欲以一蔭,局束人也。殿下於此,循例糾正之擧,尙勒一兪,亦豈無所損於轉圜之美乎?使憪耐彈行公,則是喪其廉隅也,尤焉用彼憪哉?請亟命遞差。批答見上
傳曰,明日,晝講爲之。以上朝報
上在昌德宮。停常參·只晝講。
晝講入侍,知事李厚源,特進官呂爾徵,參贊官金應祖,侍讀官權堣,檢討官金宗一,記事官盧亨夏·睦來善·李程,講書傳伊訓,自訓導也,止餘見書序。
武臣輪對官李元老榻前所啓,臣纔遞全南兵使,近來本營無應入之物,故軍兵犒賞之際,無以成樣,本道康津地古今島苔田,本爲兵營所屬,採取補用,久矣,自去年又爲司僕寺所句管矣。上命承旨曰,今聞此言,兵營之事,殊甚埋沒此事,問于廟堂,使之覆啓處之。
備邊司啓曰,頃者謝恩使之行,貿錢之數,多至八十稱,已分給兩西之意,達於榻前,西路之錢,庶可通行,但非使行之時,則送價貿錢,亦甚不當。必須鑄以繼之,然後可以足用,而釜山之銅,運來亦難,姑以京中所儲,先爲分送兩西·京中,則已設爐於訓鍊都監,二日所鑄,將過五千文,以前日榻前啓達之意,不爲別出員役,使鳥銃色郞廳監鑄矣,或以爲,監鑄則一郞廳足矣。用錢之事,當在於常平廳,常平郞廳,眼同監鑄,隨鑄移送於本廳,專管出入,宜當云。此言亦爲有理,而宣惠·常平兩廳,都有郞廳二員,常患多事,未及周旋,若又兼管鑄錢,則勢甚難便。曾前啓下賑恤郞廳,罷賑之後,無所攸爲,使之仍仕,三郞廳中輪回監鑄,何如?答曰,允。以上備局謄錄
藥房問安啓辭。答曰,知道。苦熱方酷,姑爲停止,可也。
傳曰,國家定式勸奬,不可玩弄,殆作兒戲,而三十巡內,二三分,五六分者有之,極爲駭愕。蔑視國家事,豈容至此耶?殊甚痛惡,爲試官者,亦每敢任他所爲若此哉?尤爲未便,試官推考,九分以下十人竝拿推,使無狀之輩,稍知國法之嚴重,以肅頹綱。
同副承旨愼天翊上疏。答曰,省疏具悉。特授近密之職,實非偶然,固辭至此,允副爾意,爾其放心調治。
藥房再啓辭。答曰,知道。以此觀之,則柳後聖所□必出於偶然,似無所傷,而亦難率爾,更試他人後議進,宜矣。
吏曹粘目。答曰,以外方之人,自首還納,實爲有識,誠爲可嘉。特爲罷格,仍給職牒,以彰其美。
傳曰,史官四員待命,騎馬十二匹立之,風雲雷雨壇摘奸。內下記草
藥房啓曰,旱炎比甚,伏未審夜間,聖候,何如?臣等不勝憂慮,敢來問安。且補中益氣湯,諸醫皆以爲,必復連進,乃見顯效云,今日加劑入之意,敢啓。批答見上
刑曹判書李時昉三度呈辭,掌令沈光洙,吏曹參議趙壽益再度呈辭。入啓。加給由。
同知許積上疏。大槪,病重乞遞本職兼帶事,入啓。答曰,省疏具悉。祈雨祭獻官,當爲遞改。卿其勿辭,調理察職。
傳曰,明日晝·夕講爲之。
同副承旨愼天翊上疏。大槪,病重乞遞事。入啓。批答見上
謝恩,知義禁李厚源,兵曹參判尹順之,右尹申翊全,左承旨兪榥。
大司諫閔應亨初度呈辭。入啓。傳曰,調理出仕。
藥房啓曰,今此至聖來復丹,雖載於方書,我國以鹽精石得用之難,曾無劑用之時,而今日所得鹽精石,雖未知眞贗,而已試於人,頗有顯效,故乃與柳復聖·鄭後啓及諸御醫,商議啓稟劑入矣。卽見柳復聖,因麟坪大君病錄書啓中,有來復丹自爲呑下後,有泄瀉瘧疾等症,更爲博試後劑用之語,臣等不勝瞿然之至,此藥乃不世用之劑也,而至尊前劑入之藥,不可不十分謹愼後封入,分義,宜當。故臣等三人中,臣左相,連四日每三十丸,或五十丸試服,臣基祚,連三日每三十丸試服,臣啓遠,亦連六日試服,醫官中柳復聖·鄭後啓·梁濟臣等,亦爲試服,而別無所傷,獨柳復聖得此痁泄,未知其故。大槪,凡臣庶用藥之方,不可不詳愼,況進于至尊之前乎?依柳復聖,書啓,姑□□進御,加試於人,又知其效,然後其進與否,更議稟處,宜當。此藥今若停止,則前進加減溫膽湯,諸醫皆言依前劑入亦當云,敢啓。批答見上
傳曰,淸州牧使洪琢引見。
引見時,承旨吳挺一啓曰,今番祈雨,是莫重之擧,自上亦方惕念,其祭文書寫,所當十分致敬,香室忠義不能精寫,不但字畫之□□不正,誤字亦多。至於朱點句絶,句句誤點,不得已逐字隨句,改寫改點,太半塗擦,不精莫甚,香室正字,亦難免不察之失,故旣已竝爲請推蒙允,而其忠義本不能善寫,事甚未安。忠義中他善寫者,各別抄擇啓下,何如?上曰,予亦見其不精,欲令改寫,而日勢已晩,祭官受香詣祭所之後,必多所爲之事,故不得已仍爲押下,而心甚未安。忠義所爲,似不但推考而止,□□渠非怠慢歇看所致,以本不善寫者,其祭文,頗多達夜書寫,不免如此矣。上曰,忠義之任,所關極重,以善寫者,撰擇差出,可也。
傳曰,祈雨祭文,不敬書寫忠義,囚禁推考。以上朝報
上在昌德宮。停常參,只晝講·夕講。
晝講入侍,特進官李澥,知事林墰,參贊官趙啓遠,侍讀官權堣,檢討官金宗一,記事官盧亨夏·睦來善·李程。講書傳伊尹,自曰,嗚呼,止所以繼之哉。
夕講入侍,特進官李澥,知事林墰,參贊官趙啓遠,侍讀官李天基,檢討官金宗一,記事官盧亨夏·睦來善·李程。講大學衍義,自秦昭王子安國君,止謹毋以色而傾其國也,噫。
刑曹判書李時昉上疏。答曰,省疏具悉。今番之事,卿之盡心之誠,反歸於人言之囂囂,予已洞獨,於卿何有?勿爲控辭,從速出仕。
府啓。答曰,依啓。白弘性事,風聞未必盡實,更加詳問而處之。
大司諫閔應亨上疏。答曰,省疏具悉。已往之事,豈可每每追論乎?勿爲控辭,從速察職。內下記草
掌令沈光洙三度呈辭。入啓。加給由。
吏曹啓曰,咸悅弑母罪人賢逸,已爲追施顯戮,降其邑號,罷其守令,破家瀦澤事,啓下矣。咸悅縣監□道一,依法罷職,本縣則革罷,他邑便近處合竝事,本道觀察使處行會啓聞,施行,何如?傳曰,允。
吏曹參判崔惠吉上疏。大槪,陳情乞遞事,入啓。答曰,省疏具悉。卿無所失,勿辭察職。
刑曹判書李時昉上疏。大槪,病重乞遞事,入啓。批答見上
戶曹參議李憪初度呈辭。入啓。給由。
吏曹參議趙壽益三度呈辭。入啓。加給由。
院啓,新除授正言吳□□時在京畿陽城地,請斯速乘馹上來事,下諭。答曰,依啓。
傳曰,明日,晝講爲之。
大司諫閔應亨上疏。大槪,身負罪犯,病勢又劇,本職及兼帶亟命遞免事。入啓。批答見上
府啓,耽羅一域,邈在海外,俗悍民嚚,王化之所不沾,若非剛明謹恪之人,難以撫禦,朝廷之擇遣有名望文官,意非偶然,前牧使金壽翼,輟侍從之班,受委寄之重,而遽遭管下之變,誠極寒心。今日之代是任者,益難其人,而新除授牧使丁彦璜,飮酒四十年,已成酒病,不能一日去酒,飮必沈酗,處事顚倒。曾守成川,旋以酒失見敗,至於拿推,及宰安東·淮陽,皆以排棄軍政,凌蔑主將,見黜,其到處沈酗廢事之狀,國人之所共知也。海防莫重之任,決不可付諸此人,請丁彦璜遞差,其代各別擇送。臣等伏聞,向者納馬堂上,至有付軍職受祿者,不勝驚駭之至。夫納馬給資之事,實出於一時救急不得已之擧,而至於付職給祿,則未知其所損何如也。方今餓荒滿目,府庫蕩竭,百官常俸,尙且量減,納馬者加資,是亦足矣,何必付以軍職,浪費不當費之祿乎?該曹所爲,殊甚無謂,當該堂上·郞廳推考,今後一切禁斷,俾無濫僞之弊。綱紐一壞,僭踰無度,有識之寒心久矣。樂安郡守白弘性,顚妄驕恣,持身不謹,歷仕內外,到處見敗,而猶不畏法,恣行無忌。頃者赴任時,率行兩妾,婢僕之盛,服飾之侈,固不足論,而其一妾則公然以轎子載之。夫名分有截,國制至嚴,渠何敢驕恣蔑法,至於此極乎?請白弘性亟命罷職。批答見上
刑曹參判李浣初度呈辭。給由。以上朝報
上在昌德宮。停常參·只晝講。
晝講入侍,知事李厚源,特進官申翊全,參贊官金應祖,侍讀官李天基,檢討官金宗一,記事官盧亨夏·睦來善·李程。講書傳伊訓,自敷求哲人,止申戒之也。
巳時午時,日暈。
備邊司啓曰,以五月十九日,武臣輪對官李元老榻前所啓,纔遞全南兵使,近來本營,無應入之物,故軍兵犒賞之際,無以成樣。本道康津地古今島苔田,本爲兵營所屬,採取補用久矣,自去年又爲司僕寺所句管矣。上命承旨曰,今聞此言,兵營之事,殊甚埋沒,此事問于廟堂,使之覆啓處之事,傳敎矣。古今島今爲司僕寺所句管,令本寺覆啓處置,何如?答曰,允。備局謄錄
掌令沈光洙上疏。答曰,省疏具悉至懇。固辭至此,今姑允副,所請專意調治。
吏曹參議趙壽益上疏。答曰,省疏具悉。爾其勿辭察職。
實錄廳草記。答曰,依啓。洪重普推考,此外玩愒,亦其遲延,未及課程者,査出竝推考。
院啓。答曰,臺官之請遞守令,自是常事,非可論之事,而若於其間,有厭避循私之跡,則明白痛斥,論辯,可也。豈如是矇矓糢糊,使人不得解見乎?予甚不取而深以爲病焉。更爲明白陳啓,以爲處置之地。
司諫李海昌避嫌。答曰,予固已慮此,而彦璜之不合極選,予亦追悔,故急於遞改,允從矣。今見啓辭,殊涉駭異,當該官員,爲先推考,爾其勿辭。
獻納蔡忠元避嫌。答曰,早如是明白,則何有予疑?已諭於司諫矣。爾其勿辭。
領議政金堉,左議政李時白等箚子。答曰,省箚具悉。寡昧不能懋厥德,災殄日臻,及至今日,旱魃愈虐,哀我民命近止,是莫非寡昧之罪也。卿等何乃引咎至此?安心虔祈,以活我民命,所論事,已諭於前矣。內下記草
政院啓曰,濟州牧使有闕矣。差出發送,一日爲急,而以一守令有闕,曾無稟政之規,明日誕日,二十四日國忌,二十三日齋戒,前頭數三日,無無故之日,濟州牧使差出政事,請令該曹,速爲稟旨處置,何如?傳曰,允。
大司憲朴遾初度呈辭。給由。
戶曹參議李憪再度呈辭。入啓。加給由。
左副承旨鄭知和辭職上疏。入啓。答曰,遞差。
掌令沈光洙上疏。大槪,病勢深重,懇乞遞改臣職,以便調治事,入啓。批答見上
吏曹啓曰,承旨有闕,政事,取稟。傳曰,當日爲之。
吏曹參議趙壽益上疏。大槪,病勢深重,乞遞職名事。入啓。批答見上
院啓,前濟州牧使丁彦璜,不但飮酒廢事,素有風痺偏廢之疾,其不敢越海赴任,人所共知,然以事體言之,則自朝廷知其實狀而處之,可也。憲府之間,至於請遞,則雖是擇人之意,不無妄論之失,請命遞差。批答見上
領·左相箚子。大槪,珍島人解冤事。入啓批答見上
獻納蔡忠元啓曰,臣事君無狀,論事不能明白,致勤聖敎,臣罪萬死。臺臣之請遞守令,果是常事,非可論者,而丁彦璜之不但飮酒廢事,素患風痺,不堪越海,人所共知。自朝廷知其實狀,則可以處之,而憲府之官,歷數前後之失而請遞焉。雖未知何人之所發,亦未知其心之果出於循私,而揆以論事之體,不宜如是。故發簡請遞,亦不過相規之意,而致令聖上有不解見之敎。臣之論事,不能明白之罪,無所逃矣,何敢一刻仍冒?請命罷斥臣職。
司諫李海昌啓曰,臺官之請遞守令,雖是常事,今憲府之論丁彦璜,似非一出於公,故物議皆以爲駭。蓋彦璜爲人,足以當難治之邑,而曾所見敗,亦非專坐於酗酒廢事,歷職近密及諸司者,不止一二矣。至于今日,雖曰病酒且痺,頃日國家祥祭時,上京參禮,卽爲下鄕,則決非委頓難動之人也,待其上來肅謝,然後使人皆見其實狀,則朝家自當有變通之擧。憲府之官,有何汲汲底事,而張皇辭說,有若永閉彦璜前程者然哉?不但事體乖宜,迹涉循私,臣實深惡而心非之,欲一相規矣,同僚適先簡通于臣,臣卽書謹悉,略加數語而答送,其後不復可否,已爲入啓矣。卽承嚴批,臣何獨免論事不明之罪?請命遞斥臣職。批答見上以上朝報
上在昌德宮。停常參·經筵。
五更,月暈。
左副承旨金益熙,典獄摘奸後啓辭,則答曰,知道。罪人瑞興朴景龍,萬戶朴慶源等,竝爲放送。其他罪人,令該曹今明日內竝爲處決,俾無滯獄冤鬱之弊。金吾亦爲一體,分付,獄禁虛疎之弊誠如是,則實爲寒心。言于該曹,使之變通,可也。
義禁府啓曰,以承旨金益熙典獄摘奸後啓辭,答曰,知道。其他罪人,令該曹今明日內竝爲處決,俾無滯獄冤鬱之弊,金吾亦爲一體,分付事,命下矣。本府囚推罪人外,未及原情者,亦至十有餘人,而拘忌之規,視他刑獄之司,尤爲謹嚴。自本月十四日至今十四日,連有齋戒,尙未開坐,滯獄之弊,誠爲可慮,然過國忌後所當開坐,敢啓。傳曰,知道。以上義禁府謄錄
傳曰,旱災如焚,囹圄充滿,鬱抑必多。予其矜憐,典獄摘奸,輕囚放釋。
領府事李敬輿箚子。答曰,省箚具悉。疾病人所難免,固無害於事體,而實有慮於所患,卿宜安心勿待罪,遣內醫看病。
刑房承旨金益熙啓辭,典獄摘奸事。答曰,知道。瑞興朴景龍,萬戶朴景源等,亦爲放送。其他罪人,令該曹今明日內竝爲處決,俾無滯獄冤鬱之弊。金吾亦爲一體,分付,獄禁虛疎之弊。誠如是則實可寒心,言于該曹,使之變通,可也。
府啓,臺諫出仕事。答曰,依啓。內下記草
大殿誕日,政院·玉堂·二品以上·六曹問安。答曰,知道。
大司憲朴遾,刑曹參判李浣再度呈辭,戶曹參議李憪三度呈辭。以誕日留政院。
正言丁彦璧啓曰,臣於昨日,適以式暇在家,同僚簡通,臣未之見矣,及得分發,其所論前牧使丁彦璜,卽臣之四寸兄也。論啓之擧,出自同席,臣卽欲引避而惶蹙不敢矣,今者同僚,以其矇矓之失,有此引退,臣嫌不敢可否於其間,何敢偃然處置乎?請命遞斥臣職。答曰,勿辭退待。
政院啓曰,憲府當該發論官員推考事,命下矣。臺諫方以遞差論啓,推考承傳不得捧之之意,敢啓。傳曰,知道。
實錄廳啓曰,本廳之事,一日爲急,故臣於授任之初,啓請分授,臣□一坐考其所書,欲於數月之內畢役矣。緣臣不似,玩慢日甚,漸至遲延,極爲惶恐。當初郞廳分授之冊,已盡傳書,而一房郞廳洪重普,親病甚重,不能頃刻離側,七朔分授之冊,未書者五朔八日,而臣冀其病勢或差,未卽遞改,此亦臣之罪也。前頭察任之期,亦難定其遲速,洪重普改差,其代修撰金宗一差下,使之卽爲察任,何如?傳曰,依啓。批答見上
府啓,獻納蔡忠元,司諫李海昌,正言丁彦璧竝引嫌而退,臺閣相規,雖得論事之體,而語不明白,有乖直截之風。一家之人,在法當避,嫌不可否,勢所固然,請獻納蔡忠元,司諫李海昌遞差,正言丁彦璧出仕。批答見上
傳曰,守陵官李澥,加資,內廏馬鞍具一匹,外居奴婢六口,田五十結,侍陵官崔忠績,加資,內廏馬鞍具一匹,外居奴婢四口,田三十結賜給。參奉李亨吉·李得龍竝六品遷轉,各賜兒馬一匹,進止忠義衛李咸吉·李材吉竝陞授東班職,永思殿入番宗室珍原君世完,海寧都正伋,靈豐都正㵓,靈恩正涵,蓬山守炯信竝加資,綾山君僖,熟馬一匹賜給,參奉金自南·李惟馨竝直長除授,進止忠義衛金錀·李遠基·權暠·李時進竝東班職敍用,李悌,半熟馬一匹賜給。
吏曹啓曰,臺諫有闕,政事,取稟。傳曰,過國忌後爲之。以上朝報
上在昌德宮。停常參·經筵。
巳時至午時,日暈。
傳曰,金吾在囚罪人等,竝書啓,以義禁府罪人,書啓單子,傳曰,本府久不得開坐,滯獄之多至此,旱炎蒸鬱之時,尤極矜憐。今此付標人等,使之爲先放送,其餘亦令速爲議決。義禁府謄錄
禮曹啓目。答曰,姑勿推考爲乎矣,慶尙左兵使金興聲所封,尤甚無形,推考。
傳曰,寡昧不辟,忝位以來,天災時變,無有虛日,夙夜恐懼,若隕淵谷,及至今日,正當農月,不雨殆四十餘日,頓無西成之望。國依於民,民以食爲天,無民而國存者有之乎?靜省厥咎,亶在於台小子,民生何辜?憂心如焚,若剜心頭。嗚呼,上帝何不降殃於予一身,而俾民替受,若是其甚乎?寧欲溘然而不知也。承旨代予草敎,廣求直言,大寮小民,咸使指陳闕失,無有隱諱,自今日減常膳禁酒等事,各別擧行,使該衙門,知道。
左邊捕盜廳草記,殺害人命大儻援引事。答曰,從速處決,俾不至遷延滯獄,可也。
傳曰,禁府罪人,本府久不得開坐,滯獄之多至此,旱炎蒸鬱之時,尤極矜憫。今此付標人等,使之爲先放送,其餘亦令速爲處決。內下記草
右副承旨金益熙書啓,臣伏承聖敎,馳往典獄署摘奸,則元囚徒七十四名內,承服罪人十二名,其餘皆各衙門囚徒,或入啓,或直囚者也。獄中染氣大熾,死亡者數人,方痛者亦數人,近緣刑曹久不開坐,罪當一訊卽招者,亦皆久滯,未蒙疏決,冤鬱之氣,足致感傷,極爲可矜。臣謹就其中罪似最輕者,擊錚人魯忠守等四名,朔書不書者,家僮石吉等五名,及梁師默·姜後尙·唜山之公罪不察,池大海·鄭德還·德弘之罪在可疑,趙大賢·趙仁吉之情犯容有可諉。德只·愛淑·莫德之以女人替其夫與子滯囚,夫與子罪名亦輕,禮伊之偸物,異於㤼奪而久囚之,足徵其罪者,竝以欽恤之意,諭於渠等,□卽放送。此外罪人姜悌立,長興庫彩花席無面,自三月初囚,渠稱文書錯誤之致,將爲伸理云云。瑞興朴慶龍等,則入往漕船泊處,託以私債,亂打沙工,自四月被囚,渠稱孤單數人,何以爲作亂於漕船,爲人所誣,極其冤悶云云。朴慶源則以法聖倉押領官,陶字漕船,近岸致敗,自今月十七日被囚,渠稱許多漕船,皆無弊到泊,一船致敗,乃其船人之罪,非渠所知云云。此人等雖似有可矜之情,而罪名頗重,不敢擅放。又李道昌等八名,則國恤終祥之日,挾妓彈琴,自今月初八日被囚,渠等雖有發明之辭,且無智常漢,異於士夫,而情狀可惡,不敢輕議。又私奴後一者,與其兄張信,假銀造作,其兄去處,又不直招,自二月被囚,受刑七次,氣息奄奄,渠稱其兄罪發卽逃,不知所在,且其造銀則乃其兄獨爲,渠則迷劣不知云云。其所自明之言,雖不足信,而大槪,觀其人愚迷莫甚,似不能飾辭,若以不告其兄之罪,至於就死,則未知如何。上項姜悌立以下,竝惟睿裁,且令該曹,速爲稟處,俾無滯獄之患。且臣伏見獄中,只有書員一名,獄直兒雲一名,禁守之具,頗甚齟齬,招問獄吏,則答以本署凋殘,無他下人。惟一鎖匠,長待於上司坐起,無暇在獄,從前累報,請加出獄直鎖匠而皆不見施,以致如此云云。此亦似當變通,以重獄禁,敢此竝稟。批答見上以上朝報
上在昌德宮。停常參·經筵。
夜一更,流星出室星下,入南方天際,狀如鉢,尾長三四尺許。
領議政金堉箚子。答曰,省箚具悉。久旱之餘,得此甘澍,實賴卿等至誠感應之致,予何有於其間?今玆珍島人等事,卿之所言,出於至公無私,寧有私意?第事體有不然者,非但文卷多有僞端。至於圖改帳籍,事頗明白,朝家之以此處置,合於體例,有何不可,而渠等徒恃族類之衆多,聚哭相府,呼訴道路,必欲遂其計而後已,是何事體?宋太祖之斬川班殿直呼訴者四十餘人,何也?惡其群聚而脅迫也。今若許之,則是遂其計而勝朝廷也,四方之不如意者,將必接迹而起也,何以號令,何以杜弊?卿亦熟思之。予之所見如此,故不得不示諭矣。內下記草
慶尙監司書目,六月朔大妃殿進上闕封,鎭海縣監李弘奎,漆原縣監鄭時雄等罷黜事。
傳曰,明日,晝·夕講爲之。
傳曰,昨日祈雨祭獻官以下,書啓。
領議政金堉箚子。大槪,應旨進言事,入啓。批答見上以上朝報
上在昌德宮。停常參·經筵。
自卯時至辰時·申時,日暈。
傳曰,僅得甘雨,而未洽予心,尤用煎迫,其該司審理冤獄。
義禁府啓曰,審理冤獄事,命下矣。審理一事,所係重大,依前例問于大臣擧行之意,敢啓。傳曰,知道。
又啓曰,收聚前後罪案,就問于大臣,罪犯涉於逆黨,或涉贓汚者,專不擧論。此外其跡雖重,其情可恕者,別單開坐,各其名下,撮錄罪目,仍書大臣議稟文字以入,伏候睿裁。且囚推之類,則所犯輕歇者,昨纔蒙宥,故不爲抄啓之意,敢啓。傳曰,知道。
傳曰,金汝水,旣已放送耶?若未放釋,則吳䎙書啓,而何不書啓耶?問于該府以啓。
義禁府啓曰,吳䎙·金汝水所當一體書啓,而領相之意以爲,安緝原情中,以汝水貪虐,不爲明査,指爲金壽翼之罪案,而方有御史査覈之擧,以此之故,不敢書啓於議稟之中矣,敢啓。傳曰,知道。吳䎙其無人言乎。義禁府謄錄
兵曹啓曰,今此社稷親祭時,各差備軍及祭軍容入之數,多至五百七十八名,他無充數之路,以外各處諸衙門派送之軍,除出充定,而不足之數,尙且二百二十七名。決無辦出之勢,不得已輦陪軍,則以精抄,依前例抄定,其餘差備及祭軍不足之數,則以京下騎·步兵參酌容入之數,五部中一部,抄出調用後,番次計減之意,敢啓,傳曰,知道。以上兵曹謄錄
洪淸道監司金汝珏狀啓。答曰,勿爲控辭,調理察職事,回諭。
禮曹啓目。答曰,旱災至此,極爲悶迫。予欲親行,依例擧行。
傳曰,副司果趙壤,漆原縣監除授。
傳曰,僅得甘雨,而未洽予心,尤用煎迫,其令該司,審理冤獄。
傳曰,再次祈雨祭獻官領議政金堉,左議政李時白,各熟馬一匹,獻官吏曹判書林墰·司藝孟世衡,各半熟馬一匹,典祀官主簿元汲,僉正洪義源,判官兼大祝金汝亮,大祝副正字李延年,副正字鄭植·閔維重,各兒馬一匹,監察以下諸執事,各上弦弓一張賜給。內下記草
正言丁彦璧初度呈辭。入啓。給由。
祔廟都監啓曰,祔廟都監之役,旣已垂畢,尊崇冊禮,亦在八月之間,依前啓稟,鱗次設局,豫造冊寶儀物,堂上·郞廳·監造官依舊仍存,祔廟禮畢之後,稱以尊崇·冊禮兩都監,次第擧行之意,敢啓。傳曰,知道。
大司憲朴遾,刑曹參判李浣再度呈辭。入啓。加給由。
戶曹參議李憪三度呈辭。遞差。
禮曹啓曰,祈雨親祭吉日,問于日官,則二十七日有拘忌之事,二十八日稍吉云,以此日定行爲當。凡干豫備之事,卽爲知委于各該司,而日期催迫,恐有顚倒之患,大小諸執事官員,除隷儀,二十七日早朝,先詣祭所習禮之意,亦爲分付,何如?傳曰,允。
政院啓曰,今日晝·夕講,明日晝講事,命下矣。此兩日,乃親祭散齋,何以爲之?取稟。傳曰,停。以上朝報
上在昌德宮。停常參·經筵。
自昧爽至巳時,沈霧。
傳曰,嗚呼,台小子,不諒德薄誠淺,徒切於災殄之罔極,敢爾祈天干澤,倘不賴于臣隣之誠,玆何以致格?凡我祭官執事,無大無小,各盡寅畏,懋致直請,一乃心力,將我大事,庶格天心,以濟蒼生。嗚呼,此非自慢而責人,惟爾臣工,宜體至懷。
傳曰,史官一員待命,騎馬三匹立之,社稷壇摘奸事。內下記草
刑曹參判李浣三度呈辭。留政院。
洪淸監司書目,鎭岑呈,以前進善宋時烈上疏上送事,鎭岑縣監成玟邑有獄殺,不能善處,罷黜事,懷仁縣越獄罪人己福等,終未得捕得緣由事。
兵曹啓曰,國綱解弛,人不畏法,諸上司官員,出入闕內之際,跟隨下人,不限其數,喧聒雜亂之弊,不能禁斷。本曹曾於己丑年七月間,乃以大小官員率下人,一依法典跟隨條名數定限,入啓蒙允,其時則官員入闕之際,亦自爲申飭,使之落後,數月之間,稍無閑漫之弊矣。其後上司下人,縱恣益甚,復踵前習,至於擧動之日,尤有紛擾之患,本曹及各門守門軍士,非不欲痛禁,而其弊未易,今此社稷親祭淸齋之所,祭官及侍衛諸臣,多率跟隨,以致喧譁,則尤極未安。自今以後,本曹尤當盡力呵禁,如有濫率之事,則依前上敎,雖係上司,入啓處置,而官員所率,一依跟隨條,各司申飭,不得濫率之意,各其司捧承傳,着實擧行,何如?批答見上
吏曹啓曰,自前審理之時,例有別歲抄,書啓之事,今亦依前例書入,似爲宜當,何以爲之?敢稟。傳曰,依例爲之事,命下矣。此係一時曠蕩之典,年例歲抄,書啓人外,永不敍用,準期不敍,災傷罷職,褒貶居中居下人員,竝依前例書入乎?敢啓。傳曰,知道。
大駕詣社稷後,藥房·政院·玉堂問安。答曰,知道。以上朝報
上在昌德宮。停常參·經筵。
祈雨祭擧動,申正三嚴。
兵曹草記。答曰,依啓。亦令都監,依前傳敎嚴禁,俾無亂雜喧聒之弊,如有犯者,而爲饒貸,可也。
禮曹草記。答曰,知道。勿爲惶恐,近侍諸執事及禮儀使以下,則更習,可也。
傳曰,史官一員待命,騎馬三匹立之,社稷大祭所摘奸以來。
上在昌德宮。停常參·經筵。
社稷祈雨祭親行,四更三點行,寅時,還宮。
義禁府啓曰,以海齡刑推當否,議大臣粘目判付內,依議施行事,命下矣。窮推孝德母子,則可得其情,乃大臣獻議之意,而當初臺諫啓辭中,亦有與其妾子三人,竝其戮殺之語,孝德三子竝爲拿問之意,敢啓。傳曰,孝德爲先窮推,如其不服則拿問,可也。義禁府謄錄
進善宋時烈上疏。答曰,省疏具悉。怳若對面,深用喜悅,所陳戒悔之言,予雖不敏,可不服膺焉?疾病差愈則幡然上來,予日望之矣。
左議政李時白箚子。答曰,省箚具悉。予甚慮念焉。卿宜安心勿待罪,遣內醫看病。
領敦寧府事金尙憲上疏。答曰,省疏具悉卿懇。卿宜安心勿辭。
弘文館箚子。答曰,旣已推考,觀其緘辭而處之,可也,諫院停啓,似無無據之事,勿爲遞差。
大司憲閔應亨避嫌。答曰,卿何有失?勿辭。
府啓,臺諫出仕事。答曰,依啓。白弘性事,不允。
前縣監許灌上疏。答曰,省疏具悉。嘉爾憂愛之誠,所陳之事,當令該司採用焉。
上在昌德宮。停常參·經筵。
兵曹啓曰,精抄軍試放,例於每月二十八九日爲之矣,昨今雨勢如此,不得爲之意,敢啓。傳曰,此是初入番軍試放耶?終朔放送之軍試放耶?問于兵曹,回啓曰,傳敎矣。此軍自今月初一日入番,六月晦日準番當送矣,昨日所當試放,而祈雨親祭,雖曰罷齋,曾因本曹啓辭,試放於闕內,則恭默致誠之日,放砲於大內至近之地,似涉未安,以此不得爲之之意,臣等預爲相議定奪。今日則亦是永思殿朔祭齋戒,而連日雨勢亦如此,其勢不得爲之,待來朔□□□□□□□□□之意,敢啓。傳曰,知道。以上兵曹謄錄
藥房問安啓辭。答曰,知道。攝行事,不允。
院啓。答曰,依啓。今此諫院所失,有何大段乎?以臺官推考,則其遞必也,何必紛紜爲文具之事乎?玉堂之箚,殊未曉其意也。臺諫旣見斥辱,則不可仍在,故本不合遞改而勉從矣。
政院啓辭。答曰,時無所違,豈可攝行乎?勿爲煩啓。
府啓,白弘性事。答曰,姑先推考。郞廳林箕彬校正。日記郞廳盧賢鶴書。
上在昌德宮。停常參·經筵。
永思殿朔祭親行,正時。四更二點。
司僕寺官員,以提調意啓曰,備邊司啓辭,輪對官李元老榻前所啓云云事,命下矣。古今島,今爲司僕寺所句管,令本寺覆啓處置,何如?啓依允事,傳敎矣。苔田兩處,在於牧場之內,以法例言之,則自本寺收稅,雖是舊例,本營乃關防重地,而許多軍兵犒賞,無以成樣云,姑令移屬,採取補用似當。但各營軍官,一入諸島,侵毒海民,罔有紀極,其弊終至於破産流離,此甚可惡。令本營一切禁斷,□□□□□飭,何如?□□□□□□□司啓曰,當今切迫之患,莫急於銀貨之竭,勅使一行之費,支供之外,以禮單用之者,例不下萬兩之銀,雖水涌而山出,莫之繼也。該曹百端拮据,貿取於民,銀竭而民力竭矣,頃者前司評李源,爲國深憂,陳疏自薦,請爲採銀。蓋其人知銀之所在,而曾已試採者也,本司回啓蒙允,稱以採銀官,使之往採,所謂銀穴,在於坡州,距京城至近之處,而其品好多出,過於端川之銀。但近士大夫葬山,以此爲難,臣等相議以爲,果是葬山,不必侵犯,若相距稍遠,而非山脊來脈之所過,則似無害也。試令地官姜後尙一同李源,使之圖形而來,後尙以其圖來示於臣等,臣等曰,明日坐起,來呈,可也。姜卽袖去,翌日開坐時來呈,則非昨日所見也。臣等愕然曰,汝何敢瞞告?此非前所見者也,後尙無辭,探囊中出前畫,大相不同。臣等知其用奸,卽令囚之,適因典獄摘奸而蒙放,其銀穴不犯山脈,而距墳墓幾五里。且非久遠族山,往在戊寅年間,爲訓鍊都監採銀之處,其穴尙在主峯之後,四五年前,始爲私家遷葬之所,以先後言之,公採者先而私葬後也。以遠近言之,前採處甚近,而今占處頗遠,十年掘之,必不至犯於山脈,而國家用銀,有無窮之利也。我國之事,私情勝而公法不嚴,有如此瞞告之事,姜後尙依法治罪,使李源仍採其銀,毋犯山脈而止,何如?答曰,依啓。
又啓曰,卽接義州府尹姜瑜牒報,則開城府人林禮男者,管餉物貨前後受出,多至一千一百兩銀子之價,而今以他罪,定配於北道六鎭,本府勢難督捧,自備局特爲啓知,捉致本府,使之備納,以爲本府補用之地矣。義州物力,十分難支,而千百之銀,不爲不多,定配罪人,啓請移送,實涉惶猥,而移送徵捧之後,還發配所,亦似無妨,敢啓。答曰,依啓。
又啓曰,統制使柳廷益,呈牒于本司曰,年年失稔,勅行絡繹,民力已盡,京衙門所儲,亦將罄乏,收拾貿租,買得銀子二千六十兩,分送于本司及常平廳,以爲補用之資。雖非私力所辦,念國儲之蕩竭,切用收合,有此優助,其爲國之誠,極爲可嘉。本心雖不在於希望,國家勸奬之道,亦不可無也,而恩典所係,自下難擅,伏候睿裁。答曰,爲國之誠,實爲可嘉。特賜熟馬一匹,以示嘉奬之意。以上備局謄錄
大司憲朴遾上疏。答曰,省疏具悉。卿辭至此,本職當勉副焉。
兵曹粘目。答曰,依回啓施行爲乎矣,別備數如是之多,殊涉可嘉,不可無褒賞之典,熟馬一匹賜給。
傳曰,行靈恩正涵,行蓬山守炯信竝都正除授。
〈領〉中樞府事李敬輿箚子。答曰,省箚具悉卿懇。噫,卿辭何以至此?每見收議之際,原任大臣,輒稱病故,不肯獻議,予嘗慨然。今則不敢以在家不知,爲意,輒必獻議,與時任無間,而況備陳事理之當否,必欲無闕失,予常感悅而不曾忘于懷也。今雖追陳所懷,有何一毫不可者乎?卿之所陳,予實未知其不可也。宜安心勿待罪,以副予懷。
院啓,漆原縣監趙壤事。答曰,爾等之論,予不敢曰不可,而但事有不然者,此輩出入行間,或冒矢石,衛護寡躬,無所不至,及至今日諉之於非規例,罔有酬功之擧,則未知何如也。且此輩今已賞功,而此人獨不霑恩,事甚不均,況其爲人,謹厚多質,亦無不可也,爾等勿爲煩論。
府啓,樂安郡守白弘性事。答曰,所論至此,先罷後推。
禮曹粘目。答曰,依回啓施行爲乎矣,人人免講,極涉未妥。今後乙良,俾杜此路,宜當。
傳,今下弓矢,訓戎僉使蔡承姬處,給送。內下記草
上在昌德宮。停常參·經筵。
藥房問安啓辭。答曰,無事。
備邊司牒呈。答曰,依允。泛過之失,殊涉駭異,本道監司推考。
備邊司草記。答曰,爲國之誠,實爲可嘉,特賜熟馬一匹,以示嘉奬之意。
領議政金堉箚子,賞格辭免事。答曰,省箚具悉。苟不賴於臣工之至誠,何以致此?卿宜安心勿辭。
院啓。答曰,依啓。趙壤,已諭毋煩。
刑曹粘目。答曰,李慶昌兄弟四人及柳時蔓等乙,竝拿問覈處。
全羅監司沈澤上疏。答曰,省疏具悉卿懇。卿其勿爲控辭,察職。
刑曹粘目。答曰,依允。李時彬乙良,勿限年定配爲旀,李惠·金斗彬·高尙賢等段,不必帳籍相考,李時彬一體定配爲旀,其他罪人等段置,情狀極爲痛惡爲置,除尋常嚴刑得情。
刑曹粘目,答曰,全家重律,本不用原從功減是置,受理安徐。
刑曹粘目。答曰,癸亥初訟事,到今聽理,實爲無據,受理安徐。內下記草
上在昌德宮。停常參·經筵。
自辰時至未時,日暈。
備邊司啓曰,以政院啓辭,以備邊司咸鏡監·兵使狀啓粘目,傳曰,此回啓與狀啓內辭意,似爲相左,承旨察處事,命下矣。觀此監·兵使狀啓,則皆以强推蒙書,恐至生梗,令廟堂定奪事也,而回啓之中,全沒此一款,還爲出給,使之添入以啓,何如?傳曰,允事,傳敎矣。開市標文,不爲持來,則在我亦有執言之端,初頭防塞,似不可已,而及其不得已許貿之時,則渠之文書,不爲推出之意,乃在其中,故臣等以此覆啓矣。辭不達意,致勤聖敎,不勝惶恐,文書一款,添書付標以入之意,敢啓。答曰,知道。
傳曰,大臣·備局堂上,引見。引見時,刑曹判書李時昉所啓,南漢山城倉庫鋪板之役方緊,材木無出處,自前上流浮筏,收稅以用,而備局啓辭,有限今春收稅之語,而春前水淺,無浮下之筏,限今明年,收稅以用,何如?上曰,依爲之。
引見時,上曰,水車之制,利於灌漑,當初創造頒布,意非偶然,而愚民懶於作事,不爲遵用,令本司申飭外方,可也。
刑曹判書李時昉所啓,麤布之禁,不可不着實爲之,織造之人,隨現重治事,更爲申明各道,何如?上曰,依爲之,而不謹奉行守令·方伯,査推,可也。刑曹參判許積所啓,麤布之禁雖嚴,旣難贖公,又無刑杖,只被捉者,斷布還給,民不畏法,禁令不行。今後被捉者,隨輕重治罪,外方一體施行,何如?上曰,治罪嚴禁,可也。備局謄錄
兵曹啓曰,今此祔廟敎是時,輦陪及彩轝·腰轝擔陪軍,各樣儀物捧持軍,姑以都監甘結,計之,則其數一千一百二十名,此外冊禮時應入之軍,亦且不少。取考庚戌年謄錄,則以徵發外方軍士,當春農月,往來有弊,抄用京中市民·坊民,其勢順便,故令漢城府·平市署,除訓鍊都監砲殺手有軍役人外,勿論貴賤,一一成冊,前期直報於都監,只於習儀及正日,整齊調用,一聽都監,分付爲白有置。今亦依此施行之意,豫爲分付,何如?啓。依允。
引見時,刑曹判書李時昉所啓,典獄,卽罪囚重地,而疲弊莫甚,無以成形,書員·使令,令兵·戶曹給料布加出,何如?上曰,曾見承旨之啓,卽聞刑判之言,實爲虛疎。如此之事,不可以無前規,而不爲變通,速爲擧行事,言于各該曹,本曹啓曰,傳敎矣。典獄署使喚·下人中,書員則例自戶曹給料,使令則亦自本曹,逐朔給價,從前所給之數,至於使令一名,軍士十二名之多,則典獄署使喚·下人,似無不足,而聖敎如此,使令一名加給之意,敢啓。傳曰,雖減其軍士,書員·使令加定給,可也。本曹啓曰,傳敎矣。書員加給事一款,當自戶曹覆啓,而本曹則一遵聖敎,使令一名,又當加給,竝計前後所給則三名矣。軍士十二名,則當初所給之數不無過多,今承上敎,實爲允當矣。其中零數二名,減不定送之意,敢啓。傳曰,知道。軍士亦勿減定,可也。義禁府謄錄
大司憲尹順之上疏。答曰,省疏具悉。卿才允合此任,宜勿控辭,從速察職。
備邊司粘目。答曰,此回啓與狀啓等,左承旨察處。
全昌君箚子。答曰,省箚具悉。卿其安心勿辭。
府啓,臺諫遞差及新除授臺諫上來事。答曰,依啓。
都承旨趙啓遠啓辭。答曰,啓辭更思之,則百執事之遲滯事務,一日可慮,啓辭是矣,依啓辭爲之。內下記草
掌令成夏明再度呈辭。入啓。加給由。
傳曰,政事,明日爲之。
傳曰,明日晝講爲之。
司諫李□□啓曰,臣性本疎迂,將事之際,率多憒憒,昨見大司諫趙□□再避之辭,壞法廢例,臣實當之,處置之失,烏得免乎?決不可冒居言地,復爲處置,請命遞斥臣職。答曰,勿辭,退待物論。
獻納李□□啓曰,處置乖當之失,與同僚無異,不可晏然在職,請命遞斥臣職。答曰,勿辭,退待物論。
大司憲尹順之上疏。大槪,萬不近似之〈人〉,不合冒居本職,兼帶竝許遞免事。入啓。批答見上
大司憲尹順之,命招肅拜。
應敎金弘郁初度呈辭。入啓。給由。
前濟州牧使丁彦璜,當爲厭避苦任,除拜累日,不卽上來,事極可駭,拿推事,捧承傳。江華留守李時□,與本道監司,婚家相避,改差事捧承傳。
刑曹照本,朔寧郡守金會宗矣,御帖不避罪,盡奪告身,杖一百贖私罪,何如?啓。功減一等。
全昌君柳廷亮箚子。大槪,鞍具馬賜給之命,不敢承當,懇乞還收成命事。入啓。批答見上
府啓,大司諫趙□□,司諫李□□,獻納李□□,竝引嫌而退。身居言地,被推行公,實未妥當,推緘纔下,諉以前事,語極苟且。請大司諫趙□□,司諫李□□,獻納李□□竝命遞差,新除授執義李晩榮,時在慶尙道開寧地,請斯速乘馹上來事,下諭。答曰,依啓。以上朝報
上在昌德宮。停常參·只晝講。
晝講入侍,特進官申翊全,同知事閔應亨,參贊官南翧,侍讀官李天基,檢討官蔡忠元,記事官盧亨夏·睦來善·李程。講書傳太甲,自商史,止深折其私,而破其所恃也。
義禁府啓曰,傳曰,禁推則拿推云,事體莫重,雖然規例之如此與否,更問本府,可也事,傳敎矣。臣斗杓·厚源等,雖聞壬辰以前,有此規例,而皆出泛然傳聞,無文書可據,更爲訪問于老成親見故事之臣,從容啓達之意,敢啓。傳曰,知道。義禁府謄錄
院前啓。答曰,毋煩。
政院回啓。答曰,不知何樣霍亂,而昨纔親承傳敎,今輒不來,大官如此,則小官何以責耶?殊極寒心,推考,速爲回啓事,申飭于該府,推考事規例,勿爲遷延退託,吏曹判書林墰病不來事。
永安尉洪柱元上疏。答曰,省疏具悉。卿其勿辭察職。
左承旨兪榥上疏。答曰,省疏具悉。爾其勿爲控辭,從速察職。
刑曹粘目。答曰,李弘一疊射事段,旣已査出其失,不至大段爲在果,試官三人內二人,一時出處依幕,則其間虛疎不謹任事之失,尤甚,極爲驚駭,照律處置。
刑曹粘目。答曰,近來守令等,朝家事,切不用意擧行,漕轉之路絶,極爲痛駭。此輩罪狀,非細是去乙,何如是歇後照律耶?論以盡奪告身。
刑曹粘目。答曰,旣爲遲晩,則直爲照律施行,可也是去乙,緣何別生意見,更爲往復,延拖時日之計耶?事甚未妥,速爲照律,以絶奸惡之輩,覬覦之計。
司憲府照本。答曰,竝只罷職爲乎矣,張應一乙良,棄。
刑曹粘目。答曰,此果是蔘節耶?眞是蔘節,則人命至重,且有近規是置,相考處置。內下記草
掌令成夏明三度呈辭。入啓。遞差。
政院啓曰,司憲府,依六曹例,逐日開坐,坐不坐,每朔□□本府城上所命招□□之意,敢啓。傳曰,知道。大司憲親承傳敎,此時本府應行之事,思盡其職,則自無不職之罰,何必特爲敎乎?
院啓,趙壤爲人,不合字牧之任,特除之恩,殊欠大公之意,此輿情之所共駭,而彈章之不可已者也。論執累日,兪音尙閟,何殿下之僻於親愛,而不念夫爲官擇人之義乎?不可以曩時羈靮之微勞,累今日淸明之大德,請還收趙壤特除漆原之命。答曰,毋煩。
應敎金弘郁再度呈辭。入啓。加給由。
永安尉洪柱元上疏。大槪,尊崇冊禮都監堂上辭免事。入啓。批答見上
左承旨兪榥上疏。大槪,冒死陳情,乞遞本職及兼帶修撰之任事。入啓。批答見上
大司諫金□□上疏。大槪,冒陳私懇,乞賜恩遞事。入啓。答曰,省疏具悉,爾其勿辭察職。以上朝報
上在昌德宮。停常參·只晝講。
晝講入侍,同知事尹順之,特進官許積,參贊官嚴鼎耉,侍讀官李天基,檢討官蔡忠元,記事官盧亨夏·睦來善·李程。講書傳太甲,自王惟庸,止以發次篇之義。
夕講入侍,特進官崔惠吉,同知事閔應亨,參贊官南翧,侍讀官李天基,檢討官蔡忠元,記事官盧亨夏·睦來善·李程。講大學衍義,自漢王莽,止潛移漢鼎宜矣。
傳曰,推考事規例,勿爲遷延退托,速爲回啓事,申飭于該府。
義禁府啓曰,禁推故事,臣等雖有傳聞,不可不詳聞,然後啓達。故訪問于判中樞府事臣金藎國,則以爲,曾在宣廟朝,凡推考承傳之時,只書下字,空其司名而入之,則禁府·憲府·刑曹中,自上書塡司名而下云,與臣等所聞無異同,敢啓。傳曰,知道。
備忘記,旣下求言,動之使言,言而不用,何以取焉?昨見應尙疏章,力言鄭泰齊之罪,有可恕之狀,可不採用焉?其令該府,揀爲放釋。
又啓曰,罪人李慶昌·李克昌·李後昌·李海昌·韓後稷·金燧等分揀事,判下,放送之意,敢啓。李慶昌等放送事草記。傳曰,知道。義禁府謄錄
兵曹草記,典獄書員·使令加出事。答曰,雖減其軍士,書員·使令加定給,可也。
咸陵君李澥上疏。答曰,省疏具悉卿懇。卿宜安心勿辭。
院啓。答曰。毋庸强煩,下諭事,依啓。
刑曹粘目。答曰,依允。取考文記更良,明査處置。
禁府粘目。答曰,依回啓施行爲乎矣,人命至重,天龜·天鯤兩人,似不可竝置極刑。其中豈無首從之分乎?更良詳審處置。內下記草
應敎金弘郁三度呈辭。入啓。遞差。
司果閔鼎重上疏。大槪,聽旨進言,冀蒙採納事。入啓。批答見下
咸陵君李澥上疏。大槪,特進之任,決非如臣空疎誇劣者,所可冒據,況有聾病,筵中說話,皆不能耳聞,有同病人,其敢冒昧更進乎?特許遞免,以安愚分事。入啓。批答見上
司憲府照本,典獄參奉尹璾矣,內摘奸時,罪人着枷諸具皆無罪,杖六十贖,奪告身一等。啓功減一等。又照本,前執義張應一,前掌令尹㻩,前持平沈得行等,前濟州牧使丁彦璜論遞,跡涉循私,罪各杖八十贖,公罪。啓竝只罷職爲乎矣,張應一乙良,棄。又照本,香室正字高進問矣,祭文字劃,訛斜不精,罪杖八十,私罪奪告身三等。啓依允。又照目,海南縣監申謹矣,常平廳移轉監官,以迷劣村氓差定,罪杖八十贖,公罪。啓。
院啓。措語見上請還收趙壤特除漆原之命。新除授正言李□□時在慶尙道高靈地,請斯速乘馹上來事,下諭。批答見上以上朝報
上在昌德宮。停常參·只晝講。
晝講入侍,特進官李時昉,知事李基祚,參贊官兪榥,侍讀官李天基,檢討官蔡忠元,記事官盧亨夏·睦來善·李程。講書傳太甲,自惟三祀十有二月朔,止豈居成王之下乎?
典牲提調朴遾啓辭。答曰,依啓。旣已有命,則趁不擧行官員,査推,可也。
司果閔鼎重上疏。答〈曰〉,省疏具悉。覽爾疏章,嘉尙不已也。爾以少年學生,通達事務,備諳俗態,何以若此之悉耶?出入泛論,無有忌避,予心尤用嘉焉,可不體念哉?爾亦勿移於俗累之習,善養此忠直之氣,以期其遠大。且疏中所謂世俗,只以詼諧爲淸致,閑漫爲雅習,國家日至於危亡,誠哉,是言也,再三稱難,繼以噓唏也。國家之日就危亡,而不能收拾,正坐此病也,嗚呼,惟我臣隣,宜以刻骨,末端所陳好獵所諭,忠實之意,尤爲深遠,可不書紳焉?
傳曰,司果閔鼎重,以年少小官,敢爲上書言事,而言多切實,其爲忠讜,誠爲可嘉。今下虎皮一令賜給,以示予嘉奬之意焉。
院啓。答曰,毋庸瀆擾。
刑曹粘目。答曰,渠罪旣已顯著之後,敢爲擊錚,爲臣乎所,已極痛駭爲旀,全家重律,本不用功減是置,受理安徐。
刑曹粘目。答曰,姑停刑推爲乎矣,當初監司之請罪,似涉泛然爲置。大失獄情,辭緣及□分□亦未見施等項事,詳問于監司處,爲憑覈之地。內下記草
大司成黃㦿初度呈辭。入啓。給由。
司圃別提成震長,田畓摘奸後,入來。
院啓。國家名器,在於爵賞,生民休戚,係於守令,爵賞失宜,則名器混矣,守令非人,則生民困矣。今此趙壤之不合牧民,聖上非不洞燭,而未免私昵之弊,有此特除之命,此豈聖上重名器,擇守令之道哉?論執累日,兪音尙閟,臣等之論,亦已疲矣,輿情駭嘆,久而益甚。請還收趙壤特除漆原縣監之命。批答見上以上朝報
上在昌德宮。停常參·經筵。
未時申時,日暈。
備邊司啓曰,六月初六日晝講時,待讀官李天基所啓,湖南列邑,有冬三朔虎皮分納兩營之規,而頃因連歲凶歉,定以三朔內,只納一令。近來復設每朔一令之擧,錦山縣監,以此弊陳疏,備局回啓內,三朔三令則或不可堪,三朔一令則國用不足,故酌定二令云。臣於先朝時,受任扶安,備知此弊,蓋設井捉虎,本欲爲民除害,故前則不問皮之大小而捧之矣。近以禮單之故,必捧可合之皮,而大者不可必得,故不得已始有以贖木,貿於京中之擧,各官一境之內,不計烟戶殘盛,抄作虎贖都目,以極好木,擇捧於民間,或定四五戶竝納一疋,而雖人各出常木一疋,亦未滿於贖木一疋之價。民人等,猶念雪中獵捉之勞苦,反以贖木爲稍便,其情已戚矣,而至於貿皮之際,一令之價,不下數三同,若貿三令,則一邑民力,旣盡蕩竭。況今年兩湖,將成赤地,沿海一帶爲尤慘,民其流離,而未及流離者,勢將獨當其價。三朔一令之規,雖不能永爲恒式,請限今年,只捧一令,何如?雖以支用爲慮,通計一道所捧,則亦不下五六十令,足支今年禮單之用矣。臣添備局郞廳,昨見本司公事,故敢此仰陳。上曰,此言不無意見,言于備局,覆啓可也事,傳敎矣。虎豹旣不設機捕捉,責價於民間而貿得,則二令價木,果爲不少,筵臣之請減,不無意見。第以全南監司狀啓,觀之,則各邑分屬於監·兵兩營,故監營所納,二十九官,而進獻豹皮四令,價二十四令計除,則所餘只五令云。只以五令,內弓房依例上納,亦且不足,禮單所用則他無辦出之路,故不得已就每邑三張之數,減其一存其二之意,纔已覆啓蒙允,今不可旋卽撓改,敢啓。答曰,昨聞筵臣之言,則收捧於民間之數不少云,所謂四令,價二十四令,無乃太濫乎?更問于監司處之,可也。以上備局謄錄
院啓。答曰,毋煩。
傳曰,旣下求言,勸之使言,〈言〉而不用,何以取焉?昨見應旨疏章,力言鄭泰齊之罪,有可恕之狀,可也採用焉,其令該府,特爲放䆁。
備邊司草記。答曰,昨聞筵臣之言,則收捧於民間之數不少云,所謂四令,價二十四令,無乃太濫乎?更問于監司處之,可也。
前判官徐忭上疏。答曰,省疏具悉。深嘉爾憂愛之誠,所陳事不無意見,當令廟堂議處。內下記草
上在昌德宮。停常參·經筵。
都承旨趙啓遠上疏。答曰,省疏具悉。卿其勿辭察職。
大提學趙錫胤上疏。答曰,省疏具悉。省卿陳章,專言予身上過失,嘉感之懷,實倍常品,可不體念哉?卿宜勿以只此而已,而源源啓沃,匡救闕失,直諒不阿之忠,予豈不知哉?雖不足與有爲,幸勿棄之。且疏中所謂沈光洙之言,似非深文,而下私之說,無乃過乎?寬仁,固宜人主之所當,而漢元之寬柔,亦不戒乎玆數語,非無摘出爲疵,相論可否,虛襟不阻之意也,卿勿爲怪。
傳曰,八月初生間,崇善君出閤事,言于該曹。
府啓。答曰,已經禮官大臣議處,勿爲煩論。
院啓。答曰,依啓。趙壤事,山城守堞將士輩,皆已除守令·邊將,獨於此,有何不可乎?縱無功勞,試可乃已,勿爲煩論。內下記草
上在昌德宮。停常參·經筵。
傳曰,海昌君諡號,其後何不擧行耶?言于該曹。
憲府箚子。答曰,省箚具悉。卿等盡職盡言之誠至此,其無〈?〉忠讜,良庸嘉尙。再三觀覽,可不體念而力行焉?如常之禮,久欲行之,而所御之宇,狹隘未果耳。其他條列等事,尤爲切實,可不警省焉?
禮曹參判閔應亨上疏。答曰,疏章忠讜之誠,溢於言外,嘉感之懷殊深,可不體念焉?予之闕失,卿等不言,何由而知以改之?源源匡救,庶使遷善,朋黨之禍,尤爲力言,足見卿之忠誠異於人,而如爲朋黨,不悟其國亡而家亦隨之說,不覺艱難也。
禁府粘目。答曰,依允。孝憲乙良,除刑推照律爲乎矣,柳時蔓·孝憲所爲,殊極悖惡,所當呈法司,以俟處置是去乙,渠雖無狀,金致玉,業已敢爲任意結縛敺打爲臥乎所,近古所未聞,此亦關國家之紀綱,而今此回啓,殊涉偏係,予甚不取,亦爲照律處之。
禁府粘目。答曰,自下低昻,殊涉未妥,依法照律。
禁府粘目。答曰,責在本曹,獄官乙良,節兺分揀。內下記草
上在昌德宮。停常參·朝夕講。
朝講入侍時,領事金堉,特進官李時昉·李景憲,同知事尹順之,大司諫金益熙,參贊官嚴鼎耉,掌令尹鏶,侍讀官李海昌,檢討官金宗一,記事官盧亨夏·睦來善·李程。講書傳太甲,自伊尹申告于王曰,嗚乎,止庶幾其監視此也。
夕講入侍,知事林墰,特進官許積,參贊官金應祖,侍讀官李海昌,檢討官金宗一,記事官盧亨夏·睦來善·李程。講大學衍義,自始風益州令,止大抵類此。
傳曰,贈承旨李璞夫人永葬時,造墓軍·擔持軍量給事,分付。
兵曹啓曰,傳敎矣,取考前例,則南陽君洪振道母在喪葬山,在於京畿,故造墓烟軍五十名,七日赴役價,自宣惠廳題給矣。今此贈承旨李璞夫人葬山,在於京畿云,造墓烟軍五十名,七日赴役價,依南陽君洪振道例,自宣惠廳題給之意,敢啓。傳曰,知道。義禁府謄錄
傳曰,近觀疏章,則多言趙翼之論罪偏重云,可不採用焉?其令該府,赦其門黜。
傳曰,輪對時應入各司官員,無論其當次,政院卽爲抄啓。
傳曰,大小百執事,悠泛度日,不肯官職,亶爲乍拜乍遞故也。今而後,切勿遷動,俾之委任責成,而如六卿及法官,尤不可數易。令該衙門知道,使之恪謹奉行無違,如其乍輟弄法,則委法司重處。
傳曰,舊陵丁字閣撤毁後,棄之可惜,陵內御齋室,亦不可無移搆,似涉便易,言于該曹。內下記草
上在昌德宮。停常參·經筵。
自巳時至酉時,日暈。夜二更,月暈。
備邊司啓曰,今初十日晝講時,大司諫金益熙所啓,國家命令,不行久矣,朝廷軫恤民隱,而外方率不奉行。京畿近處,冒占樵采之地者,甚多,使小民不得採取,上年因臺諫所啓,自廟堂行會,畿伯使之査報,以爲處置之地,而尙不擧行。薪採固民之所急,雖非軍國大事,其於慰悅民心,不無所補,請更飭畿伯,使之趁速査處,守令若依前不報,則別加懲治,何如?上曰,曾於魚鹽之事,査覈時,此報不來耶?査報與否,先問備局,可也。金益熙曰,東小門外沙峴等處,都城咫尺,薪採路絶,小民怨詈,烏得不然?內而漢城府,外而畿伯處,更爲申飭査處,何如?上曰,都城十里之內,亦復如此,則極可寒心,予亦聞有如此之弊矣,雖不能遍及畿邑,十里之內,則申飭擧行,可也事,傳敎矣。鹽盆·魚箭·山林·川澤等事,每因陳弊之章,自本司覆啓申飭,則非止一再,而己丑年,以諫院啓辭査覈事,則不爲關由本司,故問於戶曹·漢城府,則其時戶曹,卽爲査問於各道,別單書啓,或因或罷,皆經睿裁。都城十里內,則漢城府亦爲啓稟,分付各部,而禁斷俱有文書,實非其時監司·守令掩置不報者,而今此諫臣所啓如此,此必紀綱解弛,人不畏法,而該掌之官,亦不能擧職。嚴禁之致,委屬未便,更爲申飭漢城府,使之依前啓下事意,十分嚴禁,如有犯禁之人,則入啓重究,宜當。且念都民之樵採,不獨在於十里之內,遠或出於五六十里之外,今若只禁十里內而不禁畿邑,則都民必不蒙朝家軫恤之實惠,諫臣之請,申飭於畿伯者,亦此意也。畿邑之距都城五六十里之地,前日啓下革罷之處,則各別嚴禁,使不得仍稱立案,以絶都民樵採其路之弊,實合事宜,敢啓。答曰,知道。不無混同虛實之弊,使之詳察嚴禁,可也。以上備局謄錄
備邊司粘目。答曰,依回啓施行爲乎矣,似是專出於潛商之計是置。嚴飭沿海各官,禁其潛商,俾無他日執言之弊。
禮曹啓目。答曰,立柱上樑,似爲太遠,定礎之日,爲之可也。且陵內修理處,則參奉兼監役,可以爲之,而此則旣謂之御齋室,則非但事涉簡漫,役事萬無成就之理,本曹可謂不思之甚也,使之加磨鍊以啓。
禮曹草記。答曰,崇善君出閤時別單,依淑安公主出閤時例,從付標磨鍊擧行爲乎矣,其餘乙良,待豐年備給。內下記草
上在昌德宮。停常參·經筵。
備邊司草記。答曰,知道。不無混同虛實之弊,使之詳察嚴禁。
禮曹草記,長陵御齋室造成事。答曰,雖是易基移構,不至大段之役,此時民弊與糜費,不可不慮。戶·工曹郞官中勤幹者一人擇送,十分料理,俾無弊端,不日爲之,可也,臨時則內官亦爲下送,以爲監董矣。
禮曹草記。答曰,列聖神主,將經夜于月廊幕次云,極爲驚駭,莫重之事,何以不謹致此耶?當該次知官員及當初磨鍊時,不是算摘官員,爲先拿推,長興庫官員,則觀其緘辭,追後處置,可也。如此莫重之事,本曹所當趁早致察,善處,可也,何敢人定後,始乃入啓耶?慢忽莫甚,該色郞廳,亦爲拿推,堂上竝從重推考。
政院入直啓辭。答曰,九廟神靈安而後,寡躬得以安,今廟主露處,予安敢放心安處乎?爾等勿以爲慮。內下記草
上在昌德宮。停常參·經筵。
以兪楘等囚單子,傳曰,此囚單子,何往而今始來啓耶?問于該府以啓云云事,傳敎矣。兪楘及長興庫色吏姜悌立等拿推傳旨,辰時初,到本府,而兪楘等待命于本府門外,故囚單子卽爲入啓,傳旨下義禁府之後,似無遲滯之事,敢啓。草記,傳曰,知道。
義禁府啓曰,禁推之擧與拿問之罪,不無輕重之別,且自推緘入啓時,本無請刑之規,故今此郭天成·李基祚等四人原情末端,只以上裁啓稟,而事係新規,敢啓。傳曰,知道。凡於推考之規,三度抗拒遲晩,直爲照斷等事,亦非一二,商議,稟處定式,可也。
又啓曰,凡推考之規,三度抗拒遲晩,直爲照斷等事,亦非一二,商議稟處定式,可也事,傳敎矣。此擧雖是舊例,始行於久廢之餘,有同新規,節節難便,臣等旣無意見,且昧前事,此等變通,實難輕議,然旣承下敎,敢陳淺見。常時推考,則被推之人,在家緘答,故三度抗拒後,乃有收職牒,進來官庭更推之擧,而禁推則不然,本府開坐捧招,故雖有抗拒者,勢難留置元辭而更推,啓稟後更推,亦甚不便。臣等之意,抗拒之類則勿拘爵秩高下,竝與其二品以上遲晩者,而啓稟裁處,堂上以下遲晩之類,則直爲照律入啓,則不違乎常時推勘之規,而自下不敢擅定。禁推人拿問之事,旣無明白可據,而本府當此久廢後始行之時,不爲啓稟定奪,輕先遽入囚單子,群議皆以爲率爾云。推考規例,拿囚當否,問于大臣處置,何如?傳曰,依啓。禁推之規,亂後,不得與刑曹·憲府推考竝行者,專爲自下不敢擅便其拿囚也。非但足以推測而知,耆舊之言,亦非矇矓,動於浮言,至請議大臣,殊涉未妥,勿爲輕動奉行,可也。
又啓曰,內資書員朴士吉,新屬本寺,日子不多,故前日直長許岦議處時,朴士吉則姑爲仍囚,以待結末之意,入啓蒙允矣。今則金得毅所犯,旣已科斷,朴士吉,何以處之?敢稟。傳曰,放送。義禁府謄錄
藥房問安啓辭。答曰,知道。
禮房承旨吳挺一啓辭。答曰,依啓。戶曹當該郞廳拿推,今後則宗廟·社稷修改時擧措,比大內修理,有加無減宜矣。本署提調一員親進,專掌董帥各該司,恪謹着力爲之,俾無此等不敬之弊。
黃海監司鄭良弼上疏。答曰,爲人臣而疾非死病,此何時而巧避西路劇務至此乎?事甚未便,法當置罪,而今姑含容,此上疏還下送。
領議政金堉,左議政李時白啓辭。答曰,國事之如此,非一朝一夕,卿等何乃引咎至此耶?無非寡昧不能祗敬宗社之致,宜安心勿待罪。嗚呼,從今以後,勿蹈舊習,卿等統率六卿,俾專事權輔我邦家,豈非萬姓之幸乎?惟卿等惕念焉。
正言趙晉錫上疏。答曰,省疏具悉。爾愛君盡言之誠,深庸嘉尙,可不體念焉?百執事久任而數遞事,雖似爾言,若非其人而久於職者,則自有如爾等耳目之官,何必久於其職而責實效,必自臺官始爾?不當如是辭職,勿辭察職。且疏中之語,予皆嘉納,而但從祀一款,隱然提起,予甚不取而深用歎惜也。
兵曹粘目。答曰,捕賊人則五名,而指示捕賊,而蒙賞者則六人,事體殊甚未妥。本官之列名要賞,亦甚可駭。節兺破格指告者乙良,六品遷轉,已出六者,陞敍爲旀,捕捉者乙良,兒馬一匹賜給。
禁府粘目。答曰,竝放送爲乎矣,李基祚乙良,照律。
禁府粘目。答曰,依照律施行爲乎矣,餘徒功議,各減一等。
禁府粘目,長興庫官吏。答曰,竝姑停刑推,禮曹甘結內十一室修理是如爲有去乎,第字有無覈處。
禁府粘目。答曰,知道。凡推考之規,三度抗拒遲晩,直爲照斷等事,亦非一二,商議稟處定式,可也。內下記草
上在昌德宮。停常參·經筵。
傳曰,今此配享諸臣之議定,雖出於公論,粵在撥亂反正之時,二三武臣之勳庸,豈及於一二元勳乎?今皆不得與焉,非但予心不安,先王在天之靈,抑有所慊,豈不無變通之道乎?其令該曹,更議于諸大臣,俾無未盡後悔之歎。
正言趙晉錫避嫌。答曰,覽爾啓辭,爾之未達,予之未察,俱皆豁然,有何所傷?爾其勿辭。
禮曹草記,武臣配享收議公事。答曰,依領·左相議施行。
禮曹草記。答曰,事雖如此,莫重大禮,決難以褻服,苟且權行,應行禮服,不可不着,而梁冠則雖云難辦,糊紙付金而已,可以容力,但佩玉,似難卒辦。令司饔院,勿招外方,以若干在京匠人,使復又勿貽弊民間,除出本院所儲米布,燔出百官所佩玉各一部,不日內造成頒賜,可也。如此莫重之禮,本曹何不豫思,以致顚倒至此耶?此亦姑息之一事也,且該院不爲惕念,敢生遷延欲免之計,如不及期限,則官吏難免重典,嚴明知委,可也。內下記草
上在昌德宮。停常參·經筵。
未時,日暈。
義禁府啓曰,以柳時蔓定配單子,傳曰,陽川定配,事涉兒戲,令本府察處事,命下矣。時蔓有八十老母,身病極重,方在危急之中云,而徒年則定配於都城不遠之地,亦有前例,故定配於陽川矣,致勤聖敎,不勝惶恐之至,元單子,改付標以入之意,敢啓。傳曰,知道。義禁府謄錄
傳曰,儒生仁政殿殿講,居首生員權碖,直赴會試,幼學馬玄謙·閔榮達,各給二分,幼學李時芬·林震華,各紙四卷·筆四柄·墨三笏賜給。
傳曰,昨夜佩玉燔造事,下敎矣,此物非家家續續造出之物,應佩文武士大夫及諸宗以下,斟酌從優磨鍊,使該院一一造給,俾無未盡之弊,可也。
宗廟都提調左議政李時白啓辭,廟磚石事。答曰,知道。安心勿待罪,事勢誠如是,則官員·下人等,今姑勿推,畢鋪後有頉,則使之當推,可也。
府啓,材瓦抑買禁斷事。答曰,倚勢抑勒,侵及小民,則固當嚴禁之不暇,而如私相爲之者,則不必禁斷矣。
禁府粘目,長興庫官兪楘,書員姜悌立等事。答曰,第十一室之下,無殿內之言,則不能解見,猶或可也,旣以殿內通言之,則有何不能解見之理乎?此過因循近來不職之習,矇然不爲惕念致察之罪也,豈可諉之於不能解見乎?竝依前啓,請刑推得情。內下記草
上在昌德宮。停常參·經筵。
備邊司啓曰,以全南監營各邑所納山行捕捉虎豹皮一冬二張仍存事草記,答曰,昨聞筵臣之言,則收捧於民間之數不少云,所謂四令價二十四令,無乃太濫乎?更問于監司處之,可也事,命下矣。曾經該道方伯之任,而時在本司者,非特一二人,皆以爲各邑年例虎豹皮,終不得捉納,則稱以捉虎將,收贖每一張,徵捧細長木十疋,而進獻豹皮之價,近甚登踊,一張之價,雖給贖木六十疋,猶患難備,故進獻四令價二十四令云者,蓋爲指此而言也。今雖更問其答,想必不出于此云,以此諸臣之言,計之,今若減其二令,存其一令,則該營事勢,決難支過,依前啓辭,前前捧三張內,仍存其二張,何如?答曰,允。
又啓曰,以趙錫胤上疏本司回啓中,罪人兪棨,雖未得賜環南歸,離絶塞一步地,以近長安之日,旣蒙依允,令該府照例,稟處,何如?答曰,此一款則其回啓中,似無歸宿處,他條件則多有他衙門回啓事,故循例啓下矣,似無稟處事矣。備局謄錄
藥房問安啓辭。答曰,無事。
傳曰,麟坪大君㴭一子栯,先王養于膝下,常敎曰,此兒長而當婚,雖未準法限賜爵以彰恩榮,其敎尙猶在耳,到今日豈敢忘耶?予仍以養于宮中,追念哀感之懷,曷可形言?其令該曹,特爲破格,勿拘年限,今大政,封其當授之爵。
府啓,士大夫家材瓦買用時,勒給廉價禁止捧承傳事。答曰,依啓。
備邊司草記。答曰,此一款則其回啓中,似無歸宿處,他條件則多有他衙門回啓事,故循例啓下矣,似無稟處事矣。內下記草
上在昌德宮。停常參·經筵。
備邊司啓曰,以禮曹啓辭,今此配享諸臣題位版吉日,以今六月三十日,已爲啓下,平城府院君申景禛及完豐府院君李曙,亦當有贈諡之典,而事出急遽,本家勢未及撰出諡狀,不可無變通之擧,令廟堂議處,何如?傳曰,依啓事,命下矣。聞兩臣之家,各有草創之狀,而未及畢成云,分命詞臣,急急潤色而出,令太常·玉堂之官,依例擧行,使及於大禮之時,何如?答曰,依啓。備局謄錄
傳曰,答宗親府朝報啓下單子曰,只四品以上朝報事定奪,而但各樣諸執事,則雖官卑,似不可爲之矣。
兵曹草記。答曰,雖是司直以下,堂上秩高之員,則抄出以給,可也。
祔廟都監草記。答曰,依啓。國家莫重大禮,幺麽之輩,如是慢忽,殊極駭愕矣。
禮曹啓目。答曰,依允。造成之物段,姑待諸都監完畢後擧行。
左議政李時白箚子。答曰,省箚具悉。箚辭當議于諸大臣處之,陳賀事,旣以議定,似難撓改矣。內下記草
上在昌德宮。停常參·只晝講。
晝講入侍,特進官李時昉,同知事尹順之,參贊官吳挺一,侍讀官李天基,檢討官洪重普,假注書金宇亨,記事官睦來善·李程。講書傳太甲,自若升高,止必有爲而發也。
晝講時,大司憲尹順之榻前所啓曰,郭天成言語失對之罪,至於定配,似爲過重。郭天成素非出入侍從之人,積廢之餘,纔得一官,天威之下,豈無惶怯失對之理乎?承旨吳挺一曰,郭天成果有失對之罪,元情語,似涉飾非,而原其情則實有可恕之道,至於徒年定配,則實涉過重,群情俱以爲冤矣。上曰,今見該府照律,則郭天成雖有其罪,而豈浮於兪楘乎?兩人照律,如是乖當,使之改照律處之,可也。義禁府謄錄
尊崇都監草記,玉冊文草本事。答曰,使正本所啓之人,改書以入,以爲兼官筆法之地,可也,今後勿使寫字官書入,可也。
傳曰,晝講時,聞承旨之言,則凡文字知制敎,趁不製進者,有檢飭之敎云。此外如可行緊要之事,則承傳置簿冊中,一一考出施行,以爲擧職之地,可也,各房六承旨,惕念擧行,無貽後悔。
尙方草記,政院·玉堂·翰·注梁冠造給事。答曰,依啓。其造甚易,勿慮也。內下記草
禁府照本,奉常主簿郭天成矣,以輪對官入侍時,西籍田水田落種百餘石,而□十餘石,上年所收正荒粗竝三百餘石,稱以二百餘石。旱田落種二石餘,而稱以全莫,上年所收皮雜穀十餘石,而亦不擧論,至於陳請他司之牛場,其爲不職,甚矣,罪決杖一百,徒三年,告身盡行追奪。啓功減一等。又照本,長興奉事兪棨矣,宗廟修理時,數張之紙,未及措辦,以致列聖神主,露處廊下,罪一百,贖告身盡行追奪。啓功減一等。
禁府,郭天成鎭川縣徒二年半,定配。啓。
傳曰,明日晝講爲之。
戶曹啓目,粘連京畿監司啓本云云,私船□□致敗,奔遑之際,過去之人□□□□穀物,其爲事狀,與强盜者無異,押領差使員則公私之外,不欲可知入沙里於偸載米太,乘潮逃去,莫辭承服。其他格軍七名數旣受三次末減,分揀船□□□□□□□□,以致越獄,南陽縣監,爲先推考,刑吏等移囚他邑,各別刑推,期於必捕。供船護送事目,至嚴且重,豈官色吏專不定送,只以看護□□塞責差定?本道啓聞,南陽縣座首·色吏等刑推,□□三人卽爲放送,回移,何如?啓依允。高入沙里,旣已首從承服,則如此兇頑之賊,所當照律重處,以懲後人是去乙,殞命爲限刑推,似非法典之意,未曉其意。□□南陽縣監洪世虎段,在官四年,莫重牢獄,任其毁廢,不爲修築,客舍廊□豈囚人之所是旀,漕轉莫重之事,假借愚氓,順付定送,是何道理耶?官事國事如楚·越,不職尸居之罪莫甚,不可一日在官,所當拿推重處事是在果,今姑削職。
祔廟都監啓曰,仁烈王后神輦,至宗廟大門外,降輦陞轝,至南門外,降轝入幄次事,該曹磨鍊儀注啓下,而今日習儀時,神輦到議政府大門外,不爲降輦,乘轝直詣大門內,幄次降輦,未免失儀。査問其間節次,則禮貌官不爲來待,以致如此,極爲駭然,當該禮貌官,請推考。且肅寧殿擧動時,假通禮三員,終不來參,不得已以所見官,代行其任,殊極可駭,亦爲推考,何如?傳曰,依啓。
國家莫重大禮,幺麽之輩,似是慢忽,殊極駭愕矣。禮貌官假引儀李必韁,豫通禮訓鍊正李義相,副正朴泂,僉正金克謙,推考傳旨下義禁府。
禁府,李義相·朴泂·金克謙·李必韁拿囚。啓。
承旨吳挺一啓曰,近觀知製敎分排之製,不卽製進,累度催促,以致遷延,誠爲未安。曾在先朝,有三日內製進捧承傳之事,已後則凡製進文字,依此例擧行而申明宜當。上曰,雖無承傳,本院所當檢飭,俾無遷延之弊,況有承傳在乎?今後則更加申明,可也。
今日晝講時,上曰,今番宗廟修改,莫重之事,豈有是理?極爲寒心。大內修理,則戶·工曹諸堂上,躬進進排,以期精潔,而至於宗廟修理,是何等事,如是不謹,累百板子,豈可一日畢役乎?當初該司所備之紙,只一室所用,而遍塗二百餘板子,則其窘迫不精,不言可知。予之居處則頗爲精潔,而宗廟各室,雖曰修改,而必甚不精,予心之未安,何可盡諭?戶曹之初不算摘,禮曹之不能檢飭,俱有其責,而至於長興庫官員,則罪實大矣。該曹雖云第十一室,而旣稱殿內,則猶可解見,而以如此不知文字者,苟充執事,烏得無此弊乎?吳挺一曰,臣承命奉審,則各室塗排已完,板子高遠,不能詳察,而大槪,塗排則急遽之間所爲者,雖不能盡精,而其中尤甚處,以內出靑綾花紙改塗,則似無大段不精處矣。上曰,列聖神主,累次奉移,極爲未安,而若或不精,則其爲未安,尤有甚焉。今秋奉審時,一一審察,更爲修理,俾得精潔事,言于該曹,可也。上曰,近來國事,尤有所不可盡言者,凡所以致敬盡誠者,莫重於祭享,而宗廟及山川百神之祀,不無不謹之事,有識疏章中,亦有百神不享之語,予極寒心矣。此後至於朔望祭享,十分精潔,務致誠敬,況今大禮當前,凡干祭享之用,大禮儀之節,必須嚴明分付,申飭各司,俾無一毫未盡之弊,可也。吳挺一曰,聖敎至此,孰不戒飭。卽當分付,惕念擧行。吳挺一曰,臣參考祔廟時,祭享磨鍊節目,則七祀,無祔廟告事由之文,臣心甚未曉。臣適於香室,得見祭文謄錄,則乙亥三月十一日元宗大王祔廟時,七祀告文,有躋附儀成等語,此是告事由之文也。今則旣有秋享之祀,祭文中添入告附之意,似當,令該曹定奪擧行,何如?上曰,依爲之。以上朝報
上在昌德宮。停常參·只晝講。
晝講入侍,特進官具仁垕,知事林墰,參贊官兪榥,侍讀官李天基,檢討官蔡忠元,假注書金宇亨,記事官李端相·李程。講書傳咸有一德,自伊尹,止在德故也。
備邊司啓曰,頃因前司評李源上疏,坡州地生銀,從略採取,吹鍊先試其成不成,然後設局興役之意,覆啓蒙允矣。昨者李源採來石銀三升,令該曹色郞眼同吹鍊,則三升所鍊銀子,多至一兩三錢,而其品卽客使禮單可合,所謂地銀,滓餘則鉛鐵又至十斤。以此推之,一斗吹鍊,可得四兩銀子,數十斤鉛鐵,其利甚多,令該曹應入雜物,一一備給,應行事目,亦爲磨鍊啓下。且李源稱以採銀官事,曾已啓下,今若設局,不可無職名,亦令兵曹付軍職,仍爲題給祿俸,何如?答曰,依啓。
晝講時,輪對官武臣申景琥曰,臣曾爲北道守令,北馬多有濟州馬,臣問其故,答以試才賞賜之所及云云。今則年月已久,其時之馬,必已殆盡矣。上曰,近來北馬,多有取來者云,然乎?景琥曰,本道監司,將其地馬,左割耳,行會列邑,一切禁斷,不爲出送,似無如此之弊矣。參贊官兪榥曰,監司方爲禁斷云,更爲申飭,分付本道,何如?上曰,依爲之。備局謄錄
傳曰,王后神輦到宗廟,卽易御小輦,仍入幄次,則此肅寧殿動駕時,獨用小輦,以爲未安,察處。
藥房問安啓辭。答曰,無事。
備邊司草記,閔鼎重疏回啓。答曰,終始勿怠好獵或萌云,予當惕念是在果,擇守令量才授任,則嚴飭該曹,使之盡心擧行爲旀,監·兵使久任事段,非但國朝以來所無之事,若非其人,則反必有弊。股肱大小耳目臺官,察其能否,苟賢也則雖至累年之久,仍任勿遞,責成其效,可也,苟不賢則雖未至一年,速去之,可也,不必創立此規是旀,兪棨·金益振等事,已定之事,不必續續撓改,置之宜當。
備邊司粘目,許灌疏回啓。答曰,依允。自前所有之戰船,雖涉不緊,易以防牌,似爲未妥,添定他邑,以除民弊,似或便當,更議處之。
修撰洪重普上疏。答曰,省疏具悉。不必遞職,爾其出往救護,時從病間入侍,可也。
左承旨兪榥啓辭。答曰,知道。勿待罪。爾之所失,則不至大段,而頃於守令引見時,右副承旨南翧,親承傳敎,矇矓掩置之失,殊甚駭異,從重推考。
備邊司粘目。答曰,依回啓施行爲乎矣,如是分付,似涉泛然爲置。一自定規之後,更査現出家屬者,則本曹堂上·郞廳,難免罪責之意,嚴明分付,以杜閑丁冒屬之弊。
刑曹粘目。答曰,觀此供辭,則情理矜惻,不無可恕之道,而渠之所供,不可取信,有九十老母,獨子無他兄弟,的實與否,査覈處置。內下記草
副修撰洪重普辭職。入啓。批答見上
吏曹啓曰,本曹開坐,各司官員,發牌進來,大典試講,則通禮院引儀景元弘,禮賓寺主簿鄭時僑,北部主簿咸卿祥等竝不通,依例汰去,何如?傳曰,允。
藥房啓曰,夏令司火,炎蒸比甚,伏雨連連,沈陰不霽,伏未審聖候,調攝何如?臣等不勝憂慮之至,敢來問安。批答見上慈殿·中殿問安。答曰,知道。世子宮問安。答曰,無事。
以祔廟親享儀註,傳曰,此儀註末端,還宮時鼓吹軒架,竝以陳而不作,改付標,可也。
吏曹啓曰,以司饔院啓辭,禮曹回啓內,今此司饔院燔造頒賜佩玉,令宗親府吏·兵曹分給事,啓下矣。頒賜之物,自前書冊則校書院,曆□□□□監耳掩等物,則尙衣院各司,其日分送,曾無吏·兵曹遞傳分給之規,況此燔造佩玉,再三遞傳,則不無中間傷失之弊。本曹則東班聽傳之員,以官案計數書入,移送該院,旣爲造作之後,則自該院,分付各司掌吏,直爲分給,可免虛疎之患,依此擧行,何如?傳曰,允。
承旨兪榥啓曰,臣於再昨,以祔廟習儀,肅寧殿進去,昨日重患癨亂,未得仕進,卽者伏見十七日傳敎,則引見以送守令,殿最時居中下者,曾有自本院擧行之事,今番則何不擧行乎事,下敎矣。臣伏而讀之,不勝惶汗之至,取考承傳,則庚寅十二月,有此傳敎矣。今番殿最□月以後,引見守令,則無中下者,故不爲捧啓矣。大槪,無論傳敎前後,所當一一査出,而待罪該房,不能擧行,致勤聖敎,臣之不職之罪,大矣,惶恐待罪。答曰,知道。勿待罪。爾之所失則不至大段,而頃於守令引見時,右副承旨南翧親承傳敎,矇矓掩置之失,殊甚駭異,從重推考。
今日晝講時,正言趙□□所啓,近有爵賞濫猥,僥倖之徒,夤緣謀占。至於廣州討捕使沈之溟啓聞中,所捕之賊,只是五人,而論賞之數,至於□之多,其張皇列名,以要恩賞,事極可駭,請沈之溟從重推考,使之從實更査啓聞,以塞濫賞之路。上曰,自古愼重賞典,固有其意,而今番則參酌施賞矣,討捕使只推考,改査事勿爲,可也以上朝報
上在昌德宮。停常參·經筵。
自午時至酉時,日暈。
戶曹啓曰,以備局啓辭,採銀時,應入雜物應行事目,令該曹磨鍊啓下事,傳曰,依啓事,命下矣。所入雜物及應行事目磨鍊,別單書入,而募軍·匠人等料布,則姑以一朔磨鍊題給下送,更觀其效後,差待農歇,大興功役,何如?答曰,知道。備局謄錄
尊崇都監草記。答曰,知道。此書似爲生疎,正書之時,則使之用意書之,可也。
禮曹草記。答曰,然則依前啓辭爲之。
傳曰,今政所除許多守令,勿爲循私苟充,各別擇差,且昆陽是何等地,而數遞至此耶?今此擬望,可以耐久之人耶?
備邊司粘目。答曰,依允。湖西貢物變通事,誠如回啓內辭緣是在果,此等事,誠有所不易者,雖以一道之中,言之,便之者少,不便者多。京各司貢物主人,尤甚不願,此等事,最難周便,從長善處之際,俾無此窒礙之患,宜當。
傳曰,邊將雖云微末之職,有鎭守有病卒,已不可苟充塡差,況南方水軍邊將,尤爲緊重,不可泛忽,各別擇差,俾勿庸雜。
院啓,廣州捕賊濫賞事。答曰,依啓。內下記草
修撰金宗一辭職上疏。入啓。啓下該曹。
兵曹啓曰,部將柳克□以本廳之薦,除授後本廳牒報內,柳克□父貴男,庶孽云,故移聞本道,庶孽與否査覈,則泗川縣回牒,據本道監司粘移內,柳克□之父貴男,自先世以無故兩班子枝,沒汩窮寒,命途多舛,虛老鄕谷,原其門地,則世之兩班,庶孽之事,先後無聞云。以此觀之,則本廳之謀陷同官,廢人前程,極爲痛駭,如此之事,若不明白處置,則後弊難防,其時着名牒行首公司員·掌務官及當初作言人等,竝爲汰去,何如?傳曰,依啓。
應汰部將,韓七□·劉鉉·吳尙勳·任之翰。啓。
吏曹啓目,粘連修撰金宗一上疏云云,金宗一,職在近侍,重患蹇滯之病,陳章乞遞,反承溫批,調理累日。若有差歇供職之勢,則當此大禮當前之日,所不敢如是固辭,而至於再陳辭疏,懇乞遞免者,必在於不得已,似當從願是白在果,近臣遞改與否,非該曹所敢擅便,上裁。啓。依回啓施行。
全羅監司書目,古阜呈,以漕軍金男妻,一乳三産,而臨陂呈,以草串里前,有古槐木,戊子年七月僵仆,今年四月初七日復起,事係異常事。
校理李正英上疏。大槪,玉冊書寫之任,亟命遞改,俾無誤事之弊事,入啓。啓下尊崇都監。
府啓,內需司之尙爾仍存,實非聖朝美事,而近聞抱冤之民,或有伸理者,是則幸矣,臣等頃於本府之坐,有一人來訴曰,積年冤抑,今幸得伸,而橫避叛奴,附託內司之賞,不爲頉下□印案云云。臣等聞而怪訝,招問書員,則答云,此訟果得決於刑曹,又有吏曹移文,而內司又爲粘目云,此訟之曲直,處決之當否,臣等實所未知,而但念藩臬之官,攸司之臣,旣已稟決,則爲內司者,惟當掌文書奉行而已。若於未決之前,詳審拿處,猶或可也,而該司旣決判下之後,幾至於取來文書,眩亂進退,其事誠可惡矣。豈可使內需之官,參決於朝家已決之事,任逕庭,傷損國體,不可使此輩,敢把操縱之權,使殿下公明之德,有所壅滯也哉?自今以後,一遵朝家處決之事,嚴杜內司阻搪之弊。答曰,此非今所創,渠輩何敢阻搪乎?勿以爲慮。以上朝報
上在昌德宮。停常參·經筵。
自昧爽至辰時,有霧氣。
備邊司啓曰,卽見義州府尹姜瑜牒報,到任之後,點閱軍器,則所當作急修補者弓箭,而以無竹之故,不能造箭,閑遊武士,不爲不多,而亦不能習射,誠爲可惜,許送極精箭竹,一以爲箭具之用,一以示奬勵之意。且經亂以後,學校頹廢,遐方書冊,無路辦備,如通鑑·古文前後集及詩家諸秩,隨便備送云。箭竹則當自本司從優入送矣,所求詩家,元無開刊之處,備送爲難,而通鑑板本,在於安東,韓文板本,在於全州,令兩南監司,各印一秩,送于本司,以爲隨便轉送之地,何如?答曰,此是朝家之所勸奬,守令之所先務,而時勢有難便而不能如意者,況灣上初程乎?箭竹輸送,實涉不便,從容觀勢爲之事,分付,姑勿下送,可也,如學校勸奬,無所難便事,而冊秩印送之數,極爲零星,有何所補乎?此則從優印送,可也。
又啓曰,以閔應亨上疏回啓,湖西貢物變通事,從長善處之際,俾無窒礙之患,宜當事,判下矣。湖西之民,賦役偏重,變通均役,不可不急,而或以爲三斗收米,以應一道貢物之役,則民力少舒,而其他雜役尙多,民不能忘憂,似有疊徵之弊,或以爲寧行大同之法,田稅之外,竝蠲雜役,則民忘一年之憂,永無侵徵之患。擇於斯二者,則大同之法,所當先行,而窒礙之處,商量而使之無矣,前日欲竝行於兩湖,故論議矛盾,未易歸一,只行此道,則似無異議,先爲量度磨鍊,他日榻前面稟,講定擧行,何如?答曰,旣謂之均役便民,則內外之民一也。俾無京各司私主人輩呼冤之弊。
又啓曰,武郞廳白瑞翰,奔走勤仕,已過十五朔,依前例陞敍,或守令除授事,捧承傳施行,何如?答曰,依啓。備局謄錄
府啓。答曰,已諭,不必煩論。
備邊司草記。答曰,知道。旣謂之均役便民,則內外之民一也。俾無京各司私主人輩呼冤之弊。
吏曹草記,祭官宗室交差事。答曰,事雖未妥,不可爲矣。
禮曹參判閔應亨,參議閔應協等上疏。答曰,省疏具悉。大臣之啓,必非偶然,卿等勿待罪。內下記草
舍人,以左議政意啓曰,凡爲國之道,在於體統之有不有,而國家之理亂係焉。目今凌替之風,將至難醫者,實由於如臣不似之人,冒居大臣之列也,國綱之墮廢,無足怪者,今以一事言之,則宗廟署之褒貶也。都提調自本署,隨其勤慢,書以等第,送于禮曹,則禮曹只爲入啓,例也。臣職忝宗廟都提調之任,今春夏等褒貶時,本署令李涉天,直長李蒤,副奉事沈玧等,以無頉磨勘,封書以送矣,禮曹於昨日,以今番修理之事,竝爲擅用中下,任自入啓,此實前古未有之事也。設官分職,各有所司,宗廟官員,職在守直,而開閉殿門而已,雖宗廟大祭之時,吏曹若不差祭,則亦無自進參祭之規,況於修理之事,自有該掌,該掌之臣,不卽進排,罪有其歸,守直之官,有何所幹,而今者禮曹,不有相臣,有此無前之擧,體統所關,事極駭矣。禮曹判書李基祚,請命科罪,以懲凌替之習,宜當,敢啓。傳曰,依啓。
政院啓曰,以左議政李□□啓辭,禮曹判書李基祚,科罪依啓事,傳敎矣。重臣科罪,自下不敢擅便,何以爲之?敢稟。傳曰,爲先從重推考。
傳曰,明日晝講爲之。
謝恩,校理蔡忠元。
吏曹判書林墰,兵曹判書具仁垕初度呈辭。入啓。給由。
□□啓目,粘連左議政箚子,以完城府院君崔鳴吉配享當否,更詢諸大臣事云,而議于大臣,則領府事議以爲,玆事體大,理當愼重,宜如當初賓廳會議之例,博採群議,以定取舍,以爲得體,伏惟上裁。領議政議以爲,配享廟庭,是莫重之禮,政府以下,齊會於賓廳,圈點以定之,則公議之重可見。其時申景禛·李曙已出於公議,而以圈點之少,未入於抄啓之中,群議多以爲慊焉,故因聖敎之下,持達此意而追享,此卽公議之已發者也。非會議之事,非特下之敎,則不敢有所增減於□間,今以箚辭,更有所加,則同功一體之人,誰不欲其上瀆而陳列乎?論議紛紜,極爲未安,似難一一擧行,伏惟上裁。領敦寧在外,大臣之意如此,上裁,何如?啓領敦寧府事處,亦爲議啓。又啓目粘連判下云云,領敦寧府事處,發遣郞廳,則以病不得獻議,上裁,何如?啓依領議政議施行。
修撰丁彦璧·吳挺緯牌招肅拜。
府啓,伏承聖批,以此非今所創,渠輩何敢任自阻搪爲敎,臣等竊以爲不然,夫治道莫要於祛弊,聽訟惟貴於當理,接訟之人,旣得伸辯,則速爲頉下,是固事之當然也。今者該掌之官,旣已處決,則爲內司者,惟當奉行其文書而已,何可任自操縱,傷損國體,使殿下公明之政化,有所壅滯也哉?雖曰此事非今所創,殿下旣知其弊端,自今以後,宜速禁斷,請快賜一兪,俾無內司如前之弊。批答見上
政院啓曰,明日習儀相値,視事頉稟。傳曰,知道。
禮曹參判閔應亨,參議閔應協上疏。大槪,請與判書同被罪罰事。入啓。批答見上以上朝報
上在昌德宮。停常參·經筵。
夜一更,流星出華蓋星下,入坤方天際,狀如鉢,尾長五六尺許,流星出室星下,入巽方天際,狀如拳,尾長三四尺許。
戶曹粘目。答曰,依回啓施行爲乎矣,縣監鄭之虎到任前事是如爲有在果,空官時是喩,前縣監亦必有其人是置,詳査處置。
戶曹粘目。答曰,依允。監司所爲,殊甚矇矓,爲先推考,以懲其不職之習爲旀,且近來外方鄕所色吏等,尤不畏國法,莫重罪囚,處處故放,此習不治,則將無號令,誠非細慮是置。刑吏黃得明乙良,令本道監司捉致營下,嚴刑期於得情後,論以一罪,以爲勵百之地爲旀,彦龍等格軍乙良,各其所在官守令處,刻期定限捕捉爲乎矣,如不盡心,如前怠慢,不捕官吏乙良,一一拿推京獄,以重漕轉事體爲旀,監司段置,經年不爲動念爲臥乎所,尤極未便爲置。亦如前因循矇矓不職是去等,一體拿推,以肅頹綱。
傳曰,典獄摘奸,輕囚放䆁。
戶曹草記。答曰,知道。律例旣如是,則所當據法處置而已,必待別敎而後處之,何也?事甚未妥矣。
冊禮都監草記,翟衣等事。答曰,知道。大紅色,自是舊例云矣。
冊禮都監草記。答曰,頃者徽號寶,皆用黃銅,安敢有異同乎?亦用黃銅鑄成,可也。
兵曹參議安獻徵上疏。答曰,省疏具悉。覽爾疏章,憂愛惓惓之忠,予甚嘉尙。所進十箴,無非格言至論,切實於功用,可不體念焉?予置諸座右,而常欲觀覽矣。
傳曰,兵曹參議安獻徵,進箴規諫,予庸嘉尙,今下虎皮一令賜給,以表予意。內下記草
實錄廳啓曰,都廳郞廳吳䎘,褒貶居下,當爲遞職,其代吏曹正郞洪處亮差下,使之察任,何如?傳曰,允。
備邊司啓曰,武郞廳白瑞瑜奔走勤仕,已過十五朔,依前例陞敍,或守令除授事,捧承傳施行,何如?傳曰,依啓。
吏曹判書林墰,兵曹判書具仁垕再度呈辭。入啓。加給由。
兵曹參議安獻徵上疏。大槪,敢進短箴,冀垂睿覽事,入啓。批答見上
府啓,昨承聖批,以不必煩論爲敎,臣等之惑滋甚焉。前啓措語見上請勿爲難,以杜內司如前之弊。南陽爲邑,畿輔濱海中,素稱豐饒,自經丙子兵火之後,連以武臣差遣,而率多匠人,全不收拾,官家蕩敗,不成模樣,殘民困悴,愈往愈甚,蘇殘規弊,決非此輩所堪。文武交差,亦有朝家之典,請新除授縣監兪好信改差,其代以曾經臺侍有聲績人,各別擇送。答曰,內司事,所論至此,當令勿爲參。南陽縣監事,未試之前,何以知其不可乎?勿爲煩論。
慶尙監司書目,開寧呈,以執義李晩榮病重,上去不得事。啓差。以上朝報
上在昌德宮。停常參·經筵。
義禁府啓曰,今月二十六日肅寧殿親祭時,本府都事九員內,駕導二員,駕後二員,挾輦二員,考喧二員,當直一員,留司一員,而隨駕不足,假都事一員,令該曹差出之意,敢啓。傳曰,知道。
又啓曰,來七月初七日,行永寧殿秋享大祭,宗廟同祭,祔廟親祭時,宰臣二品中,除老病,差祭之員乏少。不得已禁府及刑曹堂上,竝爲差祭之意,敢啓。傳曰,知道。義禁謄錄
吏曹草記。答曰,文官不爲不多,可以推移,而如不得已,則都監官員不緊者出用,亦爲無妨。先後行禮之處,則推移用之,亦可也,且亞·終盥洗,雖差以蔭官,可也。
尊崇都監草記。答曰,知道。以此因書用之,可也,且今日奉審冊寶,則字體多有殊常處,亦涉未安,今後則使之察而爲之,可也。
禮曹參判閔應亨上疏。答曰,省疏具悉。贊禮之任,當令改差,卿其勿辭察職。內下記草
吏曹啓曰,臺諫有闕,政事,取稟。
吏曹判書林墰,兵曹判書具仁垕,三度呈辭。入啓。加給由。
禮曹啓曰,卽接司憲府關內,監察課音,據今此祔廟時朝服一事,禮曹只以四品以上及侍從諸執事,入啓定奪。監察旣非四品,又非侍從,且非諸執事,則其不爲朝服,已有朝家分付,而或云監察,異於庶官,不可不爲,必須豫定,可免臨時狼狽,斯速定奪,俾無窘迫之患云。監察職雖六品,乃是殿中御史之任,則與庶官有異,竝着朝服,宜當,佩玉則令該院依他分賜事,分付施行,何如?傳曰,知道。
義州府尹書目,進賀使行次,今月二十日渡江事。
護軍趙錫胤上疏。大槪,暑痢猝劇,乞遞親祭贊禮之任,且配享元勳諡狀,更令該曹,稟處事。入啓,啓下該曹。
府前啓,親祭齋戒,以故停。
傳曰,政事,過齋戒後爲之。
禮曹參判閔應亨上疏。大槪,近患暑痢,症勢甚重,贊禮之任,決難堪當,本職·兼帶及贊禮之任,亟賜遞免事。入啓。批答見上
下直,良才察訪李觀海。以上朝報
上在昌德宮。停常參·經筵。
吏曹判書林墰箚子。答曰,省箚具悉卿懇。卿勿控辭,從速察職,益懋欽哉。
兵曹判書具仁垕箚子。答曰,省箚具悉卿懇。卿勿控辭,從速察職,益懋欽哉。
祔廟都監草記,禮曹判書李基祚罷職事。答曰,頃者殿最之事,實爲無據,予亦駭焉,今又不肯行公云,是不自反而重其失也。大官如斯,小官何責?予甚愧歎,不欲聞他人也,依啓辭爲之。
傳曰,宗廟署官員等,禮曹所用殿最,竝勿施。內下記草
禮曹啓曰,頃以旱災命下減膳矣,目今雨澤周洽,秋節已入,依例復常膳之意,取啓。傳曰,知道。
禮曹啓曰,今此永思殿告動駕祭時,自上具冕服,諸執事具祭服,有官具朝服行禮事,爲禮儀裁鍊,而永思殿祭服,未及措備,該司所上祭服,取用之意,敢啓。傳曰,知道。
吏曹判書林墰箚子。大槪,狼狽悶蹙,更陳危懇,本職及兼帶,冀蒙遞免事。入啓。批答見上
兵曹判書具仁垕箚子。大槪,本職及兼帶訓局大將,竝許遞改,以便公私事。入啓。批答見上
肅寧殿親祭時,明日出宮,初嚴未初三刻,二嚴未正二刻,三嚴申初一刻。
祔廟都監官員,以都提調意啓曰,臣待罪宰相,不能以人事君,規檢百僚,徒招譏謗,日積愧懼,惟思退出而尙不能爲也。當聖上至誠圖治之日,屢下明敎,篤勵群工,立紀綱,尊體面,急務之當出者,而禮曹判書李基祚受任甚重,怠慢特甚,大禮臨迫,習儀稠疊,旣承行公推考之命,而終不來參,蓋以左相之啓,益增忿懥之心也。頃日宗廟之事,其罪果在於誰也?列聖經夜於廊廡,聖上避殿於雨中,當此罪者,只宜欲死,而不思自反,乃爲移怒之擧,此豈所敢爲者哉?凡考績之法,各司提調,爲封書以送,則禮曹一從本司之等第,例也,況都提調衙門,則尤不敢有所廢改而上下之也。宗廟之官,若有至犯,則自禮曹啓辭,請罪,可也,殿最之法,所不當施於此也。臣等以不能檢下,詣闕待罪,宜亦少有動念,而益肆無忌至此,此曾所未見之事也。今以基祚之故,前頭大祭贊禮之任,未有所定,此極可慮。李基祚,姑先罷職,後日政差出其代,無事行禮,何如?批答見上
兵曹口傳政事,都摠管原昌君玖。以上朝報
上在昌德宮。停常參·經筵。
傳曰,今下弓矢,別害僉使吳誠國處,給送。
傳曰,昨因都監啓辭,王后神輦,到宗廟門外,授御小轝事,改定奪,而但更思之,則凡時御之闕,世子則闕門外降輦,乘轎以入,而世子嬪則無易以小轎之規,以所乘輦,因入大內後,始爲降輦。以此言之,則王后神輦授御之事,未知如何,更議于都監處之,可也。
傳曰,史官一員待命,騎馬三匹立之,肅寧殿擧動後,典祀廳晝摘奸事。內下記草
兵曹判書具仁垕,吏曹判書林墰身病出仕。
刑曹判書李時昉,參判許積啓曰,臣等俱以無似,待罪詞訟重地,非不欲秉心公平,執法不撓,以毋負聖上委任之意,而識見不明,性欠直截,或有不知而誤處者,或有知其冤而不敢盡言者,臣等不職之罪,自知難逃,尋常惶愧,日俟嚴譴矣。今此李友賓之事,考見文案,則當初雖錯認其奴妻爲良女,而旣聞內司推捉之令,不敢爭辯,只陳其前日不知之由,則不可與僞造文記,非理爭訟者,比而同之。遽定全家之律,非但於渠,有所抱怨,其在國法,亦非原情定罪之意,故趙錫胤上疏回啓中,備陳其曲折,自不覺辭說之支蔓,此豈敢以悲辭苦語,爲感動天聽之計哉?本曹詞訟之煩,未有甚於今日,而所謂內司投屬云者,十居五六,此非聖世之美事,壓公爲賤之類,厥罪固重,而窮民奴僕叛主投入之弊,尤是法典之所當惕念處,故措語中略陳其弊,若以爲無忌憚,則固非臣等之本情,嚴旨之下,措躬無地,惶恐待罪。傳曰,勿待罪。
吏曹啓目,粘連護軍趙錫胤上疏云云,凡親祭贊禮,禮曹判書,例當爲之,而判書李基祚,方在推堪之中,不得行公。參判閔應亨,衰老之人,決難堪任。其他宰臣中,絶無可合於此任者,不得已以行副護軍趙錫胤差出矣。今見疏內辭緣,則爲有所患,差復未易云,依願改差爲白乎矣,諡狀撰出一款,則非本曹所敢擅便,令禮曹覆啓處置,何如?啓依允。
禮曹郞廳,以亞獻官·終獻官意啓曰,贊禮之任,屢次改易,今方以工曹參判呂爾徵差定,而近得暴下,其度無數,昨日陳疏,有還出之命,不勝惶恐。舁到興化門外,一向危重,非但不能運動,不潔莫甚焉,決難察任。令該曹急急改差,何如?傳曰,允。
大駕詣肅寧殿後,藥房·政院·玉堂問安。答曰,知道。以上朝報
上在昌德宮。停常參·經筵。
祔廟都監提調啓辭,都提調金堉,副提調永安尉元斗杓待罪,寶劃未盡,故郞廳·工匠推考事。答曰,卿等宜安心勿待罪。
傳曰,今日肅寧殿上冊寶時,讀冊訖,執事官等,茫然仍置讀冊案而退,其爲失禮尤甚,推考,可也。
吏曹草記。答曰,莫重大禮,不可以捨禮文所載,從謄錄近規,皆以正□爲之,可也。
禮曹啓目,祔廟後翼日頒敎事。答曰,依啓目施行爲乎矣,權停禮擧行。
漢城府草記。答曰,觀此草記,殊極驚駭,近來京山近處,公然斫伐家材之說,藉藉已久,而未得其人矣,此人所犯,多至材木九十餘株云。國綱雖曰頹廢,豈至此哉?必是西道監役所捉,則十里之內可知,旣是十里之內,寧有人家葬山乎?此一款,尤極駭愕。所謂上典趙倬稱名人,卽爲捉囚,嚴刑鞫問,以繩重律,所捉監役則從重論賞。且本府職任之中,此一件,尤非等閑,各別惕念禁止,使無禁山樹木,日就濯濯也。內下記草
行祭後,政院·玉堂·藥房問安。答曰,知道。
還宮,初嚴寅正二刻,二嚴寅正三刻,三嚴卯初初刻。
還宮後,藥房·政院·玉堂·二品以上·六曹問安。答曰,知道。
江華留守李蔓辭職上疏。入啓。批答見下
慶尙監司書目,宗室高山君濬卒逝事。
府前啓,以國忌齋戒,姑停。以上朝報
上在昌德宮。停常參·經筵。
藥房問安啓辭。答曰,無事。
兵曹啓曰,闕內別巡衛將,令四所部將,使之報知回巡於兵曹者,所以不宿戒嚴之意也,今夜別巡,寂然無聲,極其怪訝。兵曹至近處南所書員招致,詰問其由,則答以本所乃更次知之所,故時未出巡云,言未畢,罷漏聲至,其吏語塞,慙愧而退。一所如此則他所可知,闕中宿衛重事,今夜則尤當十分嚴飭爲之,而別巡之事,如是虛疎,極爲寒心。當該別巡衛將·四所部將等,從重推考,何如?傳曰,允。推考傳旨,下禁府,拿推現告,別巡將元成集,部將朴而暾·柳天柱·柳克錘·朴文弼。
藥房啓曰,昨日聖上,親行祀事,終宵將禮,伏未審夜間,玉候,何如?臣等不勝憂慮之至,敢來問安。批答見上
京畿監司兪㯙,右議政迎候事,出去。以上朝報
上在昌德宮。停常參·經筵。
備邊司啓曰,國家財用匱竭,而客使連絡,用銀之事,罔有紀極,雖剝民膏血而貿之,銀實難得。頃因李源上疏,採銀事,回啓蒙允,將始役於坡州,旁有士大夫葬山,恐傷山脈,令地官往見,若銀穴在於山樊支龍,則採之無妨,犯於山脈,則卽止勿採之意,啓稟言送矣。近聞外間有人言,此是長陵山脈,決不可採也,臣等聞來,不勝瞿然,旣聞此言,則不敢更爲生意,而但此去長陵,幾至三十里,若以山脈之由坡平山周回屈曲而去者,計之以山家之法,則不啻六七十里。且未知銀穴,的然是山脈過去之處與否,觀象監提調一員,擇率諸地官中,地術最善者數三人,親往看審,若不犯於山脈,則仍爲採取,果是山脈,則停罷勿採。而且其葬山,卽方外地官趙亮之所扞云,竝令趙亮,同往見之,何如?答曰,依啓。此言或不無恐動之弊,嚴飭諸地官,使之十分公論,無如往日姜後尙之見欺。且依例該提調與內官,同往,可也。備局謄錄
傳曰,今下弓矢,朱乙溫萬戶金舜民處,給送。
備邊司草記。答曰,依啓。此言或不無恐動之弊,嚴飭諸地官,使之十分公論,無如往日姜後尙之見欺。且依例該提調與內官,同往,可也。內下記草
江原監司書目,祥雲察訪申汝挺,去月二十一日身死事。
禮曹,今此祔廟時,祭官則廟門內,以朝服祗迎,永寧殿享官則以黑團領祗迎事,知委,何如?啓依所啓施行。
禮曹,祔太廟還宮後,翌日頒敎諸事,磨鍊,何如?啓依所啓施行爲乎矣,權停禮擧行。以上朝報
上在昌德宮。停常參·經筵。
義禁府啓曰,元成集·朴而暾·柳天柱·朴文弼等竝分揀事,判下矣,放送之意,敢啓。傳曰,知道。義禁謄錄
副司果景惟謙上疏。答曰,觀疏具悉疏辭。當令該曹處之。
江華留守李蔓上疏。答曰,省疏具悉卿懇。予意已悉於前,何必縷縷?卿其道路之言,勿爲掛懷,亦勿控辭,須體予意,從速上來。
傳曰,秋節已入,而陰雨如此,前期大禮之時,恐不無不霽之患,設祈晴祭,以完大事,如何?議于該曹處之。
禁府啓目。答曰,元成集·朴而暾·柳天柱·朴文弼等乙良,竝分揀爲乎矣,權克錘乙良,姑爲因囚,所謂南所五員,拿問覈處。
司宰監僉正沈上疏。答曰,省疏具悉。所陳之言,無非嘉言至論,其爲愛君憂國之誠,深用嘉尙,可不體念哉?內下記草
咸鏡監司書目,咸興呈,以今六月二十日,雨雹大如鷄卵,川原等社周回二十里,有若萬馬蹂躪,成一白場,變異非常事。
內醫院官員,以都提調意啓曰,進上大竹,必以體大新斫者封進,爲其取瀝也。外方官吏,不念御藥重事,每以瘦細枯黃者,苟充以進,徒貽一路輸運之弊,到京,終歸無用之地。曾以官吏推治,啓下申飭,非一非再,而今此慶尙道七月封進之竹,尤極瘦細,殊無申飭之意,本道封進官吏,從重推考,今後各別擇封事,更爲移文之意,敢啓。傳曰,依啓。
政院啓曰,宗廟秋享大祭兼祔廟親祭時,獻官以下,當於明日四更頭,受誓戒,而禮儀史禮曹判書朴遾,未及謝恩矣,今日內命招肅拜,使之進參,何如?傳曰,允。
禮曹判書朴遾,命招肅拜。
禮曹判書朴遾上疏。大槪,痰喘極重,不能行步,禮儀使之任,決不可堪當,乞遞新授職名事,入啓。下該曹。
傳曰,秋節已入,而陰雨如此,前頭大禮之時,恐不無不霽之患,設祈晴祭,以完大事,如何?議于該曹處之。
府前啓,以親祭齋戒,姑停。以上朝報
上在昌德宮。停常參·經筵。
興仁門·崇禮門·肅靖門·敦義門滎祭所內摘奸。
吏曹草記。答曰,知道。前日京畿監司狀啓,延曙察訪勿爲數遞事,亦爲惕念擧行,可也。
藥房啓辭,世子瘧疾事。答曰,知道。明間入論,可也。
藥房再啓,永思殿朔祭攝行事。答曰,不允。
領議政金堉箚子。答曰,省箚具悉。今宵之禮,寧忍攝行乎?勿以爲慮。
藥房再啓。答曰,卿等之深慮,非不知矣,身無所患,今宵之禮,寧忍不行乎?勿爲煩啓。
傳曰,史官四員待命,騎馬十二匹立之,興仁門·崇禮門·肅靖門·敦義門祈晴祭所摘奸。內下記草
吏曹啓目,粘連禮曹判書朴遾上疏云云,朴遾舊患喘症甚重,而亦有緊歇之時,筋力則未至衰憊。目今宗伯擬望之人乏少,敢爲首擬,有此新除是白如乎,疏內陳情如此爲白乎矣,誓戒迫頭,重臣進退,該曹不敢擅便,上裁,何如?啓,仍令察任。
禁府啓目,攝通禮李義羽等憑問云云,上裁。啓依允。李義羽等三人乙良,放送。又啓目,元成集等元情公事判付內,元成集·朴而暾·柳天柱·朴文弼等乙良,竝分揀爲白乎矣,柳克錘乙良,姑爲仍囚,所謂南所部將,嚴問覈處。
明日永思殿親祭,正時四更一點。
司宰僉正沈集上疏。大槪,求言應旨時弊事,入啓。答曰,省疏具悉。所陳之言,無非嘉言至論,其爲君憂國之誠,深庸嘉尙,可不體念哉?
藥房啓曰,臣等伏聞世子下講院之令,自二十七日朝,猝然氣甚寒縮,繼而發熱頭痛,間一日又作,其症雖似瘧疾,連爲調治,暫爲差歇,而尙未快愈,臣等不勝憂慮之至。當此暑濕,若不趁爲調治,恐有彌留之患,卽令醫官入診後議藥,何如?批答見上
世子宮,藥房問安。答曰,知道。瘧疾今又作,而頗歇於前日。
領議政箚子。大槪,明日朔祭,請命攝行事。入啓。批答見上
藥房啓曰,今番雨勢,無望開霽,蒸鬱暑濕,凡人易以致傷,況於玉候乎?自明日至于初七日,祭禮稠疊,明日朔祭,冒雨親行,或致玉候之少愆,則其於前頭,將何以盡祀事而成大禮乎?其爲憂慮,已不可勝言者。臣等竊念,今此朔祭雖重,非如大祭之比,雨勢如此,蒸鬱如此,明日朔祭,決難親行。勉抑至情,調攝玉候,專以禫事祔禮爲重,方無意外之悔,亟下攝行之命,以副群下之望,不勝幸甚。批答見上
右承旨啓曰,積雨成霖,連日不止,前頭大禮迫近,不霽之憂,曷有其極?祈晴設祭事,該曹依聖敎,入啓定奪,而雨勢一向如此,頓無開霽之望。虔禱之設,一日爲急,旣不卜日則何待初二日?今日內,不拘時傳香祝,明日設祭事,分付該曹,使之惕念擧行,何如?傳曰,依啓。祭官,使之各別擇差。
藥房再啓曰,當此暑雨,祭禮稠疊,玉候勞傷,理勢必至,群下之情,擧皆憂悶,況臣等待罪調護聖躬之地者乎?區區所陳,未能上格,臣等尤增悶鬱焉。三年之後,禫前朔望,止於此際,則臣等固知聖上誠孝,有難自抑,不肯許群下之請也,何殿下之明聖,而不爲之深思善處耶?夫祭有大小,禮有輕重,不可不察大小輕重而行之也。凡人,神太用則勞,精太用則傷,不可不愼攝而保重之也,而況殿下一身,所係如何,而其可任情直行,不自愼重乎?大霖雨大炎熱,此如何時候也?而殿下强拂群情,必行親祭,而若或萬一有不安節,則明日禫事,豈不大可憂悶乎?前頭連次大禮,亦將何以完了乎?大小輕重之節,較然明甚,可不審思之乎?殿下必自謂時無所患,豈可豫憂而廢至情也?此則大不然,今日聖體,雖以安寧,連日勞動之餘,安保其終無所患乎?然則前頭大禮,將何以得完也?臣等深憂,正在於此,不任渴悶之至,敢此再瀆。伏願聖明,特下攝行之命,以盡聖人愼疾之意,以完前頭莫大之禮,不勝幸甚。
政院啓曰,明日永思殿朔祭,將有親行之擧,臣等以請停之意,早欲陳達,而此是朔祭之終也,聖上必不允許,且觀雨勢如何,以爲啓稟之地,卽者大臣陳箚,藥房進啓,臣等忝在近密,難免後時之責矣。今此雨勢,通宵竟日,暑氣蒸鬱,小無開霽之望,當此之時,親行祭禮,不但玉體之傷損,沾濕衣冠,不成模樣,則其於肅敬將事之道,不亦未安之甚者。況前頭大禮,稠疊於四五日之內,今若有添傷之患,而終有所欠缺於大禮之時,則其於輕重,爲如何哉?臣等固知聖上之誠孝,有不忍攝行,而情不可直行,禮有時變通,依大臣·藥房之請,亟停親行之命,不勝幸甚。答曰,已諭于藥房,勿爲煩啓。以上朝報郞廳林箕彬校。日記郞廳盧賢鶴書。
上在昌德宮。停常參·經筵。
夜三更四點,永思殿親祭擧動。
藥房啓辭,世子宮入診事。答曰,知道。
藥房再啓,世子進御柴平湯一貼事。答曰,知道。
侍講院草記,王世子禫祭望哭事。答曰,知道。不可全廢,自內從便行禮,可也。
禮曹草記,長陵齋室事。答曰,依啓。此事前已定奪,而今又如是啓辭,必因該曹推諉而發也,不肯敬謹於御室之役,當該官吏,摘發推治。且旣謂之御室,則該曹不敢忽看,三曹堂上中一人,亦爲出送,一以尊事體,一以無推諉之弊。
禮曹草記,冊寶先入事。答曰,事勢如此,竝依此爲之。已上內下記草
行祭後三殿,政院·玉堂·二品以上·六曹·兩司長官問安。答曰,罔極。
藥房問安。答曰,知道。
世子宮,政院·玉堂·藥房問安。答曰,知道。
藥房啓曰,王世子症候,夜來比前,何如?臣等不勝憂悶之至。昨以令醫官入診議藥事,啓稟,則自上有明間入診,可也之敎,今日入診之意,敢啓。批答見上
又啓曰,卽聞世子症候入診諸醫之言,則皆以爲寒熱之症已減,而兩關脈,暫有熱候,柴平湯,加香薷一錢,知母·麥門冬各七分,連用二貼宜當云,此藥劑入之意,敢啓。批答見上
東宮,藥房問安。答曰,知道。
明日永思殿禫祭,具禫服入哭正時,三更三點,禫祭正時,四更二點。以上朝報
上在昌德宮。停常參·經筵。
禫祭,三更三點易服,四更一點行祭,五更二點還宮。
行祭後三殿,政院·玉堂·百官奉慰問安。答曰,罔極。
藥房問安。答曰,知道。
世子宮,政院·玉堂·藥房問安。答曰,知道。
世子宮,藥房問安。答曰,知道。瘧疾今姑無事。
禮曹郞廳,以領議政意啓曰,配享位次,議于大臣處之事,命下矣,近以此事,外議紛紜。臣亦未諳典故,人或以爲,攷事撮要,太宗朝配享,府院君趙英茂,在右議政鄭擢之上,卽取撮要而見之則泛然,故仍爲回啓矣。今承收議之命,恐所考不博,有未盡之事矣,取政府先生案,見之,則趙英茂亦曾經右相,先於鄭擢,而撮要不公右議政三字,致此做錯,不勝未安。然則配享,當以職次爲定,而不容別議,惶恐敢啓。傳曰,依啓。
刑曹啓目,黃海監司狀啓云云,黃州定配罪人金信忠,無緣上京,同判官姑先推考,色吏保授人,拿致營門,嚴刑後啓聞,入屬祔廟都監,令都監査出,移送本曹,以爲推治之地,何如?啓依允。國綱雖云已頹,寧至此哉?今此金信忠事,極爲驚駭,黃州判官及都監當該郞廳·色吏等竝拿推。拿推現告,都監郞廳李惟明,黃州前判官李啓顯。
院啓,先王·先后,升祔太廟,嗣君喪畢三年,皆爲臣民莫大之慶,此祔廟陳賀之禮,所以叶於情文,而列聖莫不行之也。況我仁祖之室,便是百世不祧,慶又關於宗祊,而我聖上哀慕之餘,幸而玉候神相,躬御衮冕,以臨法宮,群臣悲喜之情,曷有其極?禮者緣情,雖古無是禮,而群情如此,則不可義起,矧祖宗已行之禮,豈非殿下之家法,而聖心尙有不忍於歸美之祝?此孟武子所以加於人者,而亦恐其太過也。夫踐其位,行其禮,乃聖王之達孝,今日臣隣之所望於殿下者,豈不在此乎?臣等初欲將順至意,不爲强論,及今祔儀已迫,萬民聳觀,而陳賀大禮,遂停不行,輿情莫不嗟歎,以爲廢列聖之盛典,失一國之顒望,非小故也。臣等職忝言責,不敢以事體忙迫,而不達下情,請依祖宗舊章,許受賀禮。臣等伏聞配享功臣位次,延平府院君李貴,次於平城府院君申景禛,竊見李貴勳業資望,皆在景禛之右,其卒也,特贈上相,卽與生拜無異,到今位次,不可問其相與不相也。昔者,大明高皇帝,親定徐達·常遇春等配享次第,以其功之高下,升遐之後,遵行不改。伏想我先王平日聖意,及今在天之靈,其於貴·景禛等位次,亦必有先後之素定者,請令相臣更爲議定,使咸秩之典,得其所宜。山陰縣監姜逴,年迫七十,筋力衰耗,前任守令,亦以不治居下,今不可責以蘇殘,且於大臣之家,拜跪之禮不成,亦可見人事之不敏也,請命遞差。今日祭後,方傳呼百官,奉慰問安,而東班四品以下,散出殆空,極爲駭愕,請令法府査出,從重推考。吏曹不能檢飭,以致散出,請郞廳推考,政府郞廳亦有不能檢飭吏曹之失,一體推考。昨日朔祭罷歸時,行司果韓恒吉,直從宗廟及闕門前路,不爲下馬,其無識無禮,甚矣,請命照律科罪。答曰,依啓。賀禮事已諭,勿煩。姜逴事,早晩予欲引見進退,姑置之,可也。
府啓,南陽爲邑,畿輔濱海中,素稱豐饒,自經丙子兵火之後,連以武臣差送,而率多匪人,意不收拾,官家蕩敗,不成模樣,殘民困瘁,愈往愈甚,蘇殘祛弊,決非此輩所堪。文武之交差,亦有朝家令典,請新除授縣監鄭好信改差,其代以曾經臺侍有聲績人,各別擇送。答曰,蘇殘祛弊,不獨在於文官,姑勿煩論,試其才而進退,可也。
禁府,李惟明拿囚。啓。以上朝報
上在昌德宮。停常參·經筵。
備邊司啓曰,鷹連擇送之事,曾已累次行會矣。日期漸近,今將更爲申飭,而從前鷹連,例於八月晦間,越江入送矣,今有馴放試才之事,八月則毛羽未成,勢未及試才。自八月念間,豫令差使員與咸鏡道解鷹人,眼同試才,九月十五日,使之越江,而差使員,則必以熟諳彼中事情及曉解鷹品之人擇送之意,竝爲知委於咸鏡及兩西監·兵使處,何如?答曰,知道。各別申飭,俾無慢忽辱國之弊。且擧行形止,使之一一馳報于本司,可也。備局謄錄
傳曰,故承旨李璞夫人家,造墓軍除價,直給役軍事,分付。
兵曹啓曰,傳敎矣。贈承旨李璞夫人葬山,在於京畿,造墓煙軍五十名七日赴役價,自宣惠廳題給之意,旣已入啓蒙允,而聖敎如此,役軍五十名定送,七日赴役事,京畿監司處,知委之意,敢啓。傳曰,知道。以上兵曹謄錄
三殿,政院·玉堂問安。答曰,知道。
大殿,二品以上·六曹·兩司長官問安。答曰,知道。
慈殿·中殿·世子宮,藥房問安。答曰,知道。
藥房啓曰,自上連行祀事,日氣陰濕至此,伏未審玉候,何如?臣等不勝憂慮之至,敢來問安。答曰,無事。
又啓曰,世子瘧候,連日無事,諸醫等皆以爲,柴平湯今姑停止,姑觀前頭氣候,爲當云,敢啓。答曰,知道。
左承旨兪榥啓曰,凡爲祭官者,所當整肅衣冠,虔誠致齋,而敦義門祈晴祭官等,不但脫其冠服,或偃臥,或欹坐,行路視瞻,莫不駭異,監察亦難免不能檢飭之失,竝命推考。答曰,依啓。
又啓曰,凡大小祭享,監察差往,自是規例,故敦義門祈晴祭官等請推時,竝擧監察矣,捧傳旨時,更加詳問,則祈晴祭,則監察不往,只憲府書吏以檢飭事,進去云。監察請推,則不爲書入,而當該書吏,令攸司囚治之意,敢啓。傳曰,知道。以下吏檢飭官員,事體不當,今後使之監察定送。
玉堂箚子。大槪,請亟許陳賀大禮事。入啓。答曰,群情至此,不敢强拂,勉從焉。
院啓,臣等伏承聖批,以已諭勿煩,爲敎,臣等非不知聖意之所在,而但念凡事,務得其當,不厭熟講,今此朝家莫大之禮,尤不可苟簡欠缺,有所未盡。蓋先王·先后升祔太廟,嗣君喪畢三年,皆爲臣民莫大之慶,此祔廟陳賀之禮,所以叶於情文,而列聖莫不行之也。況我仁祖之室,便是百世不祧,慶又關於宗祊,而我聖上哀慕之餘,幸而玉候神相,躬御衮冕,以臨法宮,群臣悲喜之情,曷有其極?禮者緣情,雖古無是禮,而群情如此,則不可義起,矧朝宗已行之禮,無非殿下之家法典,而聖心尙有不忍於歸美之祝?此孟武子所以加於人者,而亦恐其太過也。夫踐其位,行其禮,乃聖王之達孝,今日臣隣之所望於殿下者,豈不在此乎?臣等初欲將順至意,不爲强論,及今祔儀已迫,萬民聳觀,而陳賀大禮,遂停不行,輿情莫不嗟嘆,以爲廢列聖之盛典,失一國之顒望,非小故也。臣等職忝言責,不敢以事體忙迫而不達下情,請依朝宗舊章,許受賀禮。近來兵曹付祿,一切濫雜,曾經正職之人,或未得祿,而庶賤雜類,冒占堂上者,莫不夤緣付祿,每於祿政事,物議輒藉藉,事極寒心。請今秋等祿政事,令該曹無踵前習,別加甄別,以存國體。答曰,群情至此,不敢强拂,勉從焉。付祿事,依啓。
府啓,昨承聖批,以蘇殘起弊,不獨在於文官,爲敎,臣等實未曉聖意之所在,而還增悚慄也,臣等本意,非以文官必勝於武弁,武弁不及於文官也。南陽素以畿輔饒邑,丙子以後,一入於武人之手,殘敗之極,已到十分地頭,怵於權勢,承奉之不暇,恣於肥己,輦輸之無忌,推奴徵債而閭閻之擾已極,巧斂苛取而公私之用亦竭。其中有若李大根·洪世虎輩,尤其藉藉於聞見者也,而幸免評彈,若求反其前爲,革其舊迹,使已疲之民生,還見蘇息,旣敗之官事,復就頭緖,豈此輩所堪哉?請勿留難,新除授鄭好信改差,以曾經臺侍有風力·聲績人擇送。答曰,已諭勿煩。以上朝報
上在昌德宮。停常參·經筵。
夜四更,東方有氣,如火光。五更,東方有氣,如火光,流星出昴星上,入南方天際,狀如鉢,尾長五六尺,色赤。
下直守令,廣州牧使尹得說,橫城縣監閔洛,漆原縣監趙壤,鎭岑縣監閔光熽,唐浦萬戶鄭繕。
世子宮,政院問安。答曰,知道。今則差愈,勿爲問安。
金應祖,以禮曹言啓曰,祔廟缺允許,則飮福宴,似當次第擧行,而儀注磨鍊,缺詣齋所,行告動駕祭磨鍊,而行祭時刻則缺磨鍊,何其相左耶?
金應祖,以禮曹言啓曰,慈殿〈祝〉文以慈殿大妃之寶六字啓下,而更考甲子年缺仁穆王后上尊號時寶篆,以昭聖貞懿明烈大王大妃,書之。以此觀之,則今此寶篆,大字之上亦當有王字,原□中改付標以入之意,敢啓。答曰,知道。
金應祖,以禮曹言啓曰,凡陳賀時,王世子例有率百官陳賀之儀,而卽今世子方在幼沖之年,未及行冠禮,氣候亦且不安,陳賀一節,勢難行之,敢啓。答曰,依啓。
以吏曹祔墓時,諸執事望單子,傳于金應祖曰,肅寧殿大祝,若是讀祝文,大祝則何以兩人耶?
南翧,以義禁府言啓曰,今此祔太廟擧動時,都事應爲分把者,仁祖大王神輦侍衛二員,仁烈王后神輦侍衛二員,大駕考喧二員,挾輦二員,缺□二員,駕後二員,□□一員,本府亘夜直一員,竝缺□員,而實錄廳九員之外,不足五員,郞假都事五員,令該曹擇差之意,敢啓。答曰,知道。
南翧,以都摠府言啓曰,今日入直軍士,當爲中日習射,而祔廟親祭,日期已迫,姑停之意,敢啓。傳曰,依啓。
上在昌德宮。停常參·經筵。
夜一更,流星出女星下,入東方天際,狀如鉢,尾長五六尺許,色赤。四更五更,有霧氣。
大司諫金益熙,司諫李晢,正言趙晉錫啓曰,凡宗廟有事,勿論大小,必虔告祖宗,□臣民,禮也。今此中宗大王,尊爲世室,何等大事,而告廟又不頒敎,是所以曉於神人也,豈□乎?往在成廟世室之時,旣有告廟頒敎之禮,不頒敎不別祝,可謂疎略太甚。請令大王更議,從速定奪,明日內依前典禮擧行,俾無欠。伏聞明宗大王室祝文中,殿下稱謂,以□姪孫,書塡頭辭,竊惟姪孫之稱,乃施於傍親,不可施於明宗,不知緣何而有此稱耶,不勝驚愕焉。請令禮官,急理速釐正。答曰,依啓。
嚴鼎耉,以司僕寺官員,以提調意啓曰,外寺德應房只六間,前後轝輦屋轎等物,已備於四間,所餘者兩間房。今此祔廟大禮過後,則神輦三坐,屋轎二坐,亦將奉安於此處,而量其容入,則庫間不足云。神輦屋轎中,隨其容入而奉安,其餘則移懸於慶德宮德應房之意,敢啓。傳曰,知道。
吳挺一,以禮曹言啓曰,自前宗廟大祭時,用牛牲二令,故以頭脚竝十枚,各陳於十室,永寧殿八位,只□牛,故頭脚五枚,各陳五位,而□頭脚不足,例以乫飛陳設矣。今則宗廟爲十二室,不可不加進一牛,以其頭脚中一枚,用於十一室,□四枚進用於永寧殿乫飛之代,則雖有一枚之餘,可無未盡之歎,以此進排,似爲便當。且羊一口,豬二口,加進排,以爲廟享及配享通計添用之地,何如?傳曰,依啓。
吳挺一,以禮曹言啓曰,傳曰,明日自大內詣永思殿時,及宗廟禮畢後還宮時儀注,何不磨鍊耶?速爲磨鍊以入事,傳敎矣。自大內詣永思殿節目,與常時朔望及大祭無異,係是自內擧動,故中宮儀注,曾不磨鍊。且還宮儀注,則自前例於凡擧動儀註末端,以還宮侍衛如來儀書之,故祔廟親祭儀注末端,添書以入矣。今承聖敎,還宮儀註磨鍊以入之意,敢啓。傳曰,知道。
傳于吳挺一曰,今此祔廟進賀物物膳等事,依前定奪,勿爲知委事,言于該曹缺今此長陵御齋室造成時,旣有缺□擇遣之敎,則必出於外方除弊之意也。然則缺價亦當自兵曹題給,若無定奪事目,則或不無缺推調之弊。募軍價布,則自兵曹題給,員役工匠料米,則自宣惠廳題給,書吏及工匠饌物,令京畿以乾魚磨給,何如?傳曰,依啓。此事前已定奪,而今又如是啓辭,必因該曹推諉而發也。不肯敬謹於御室之役,當該官吏,摘發推治。且旣謂之御室,則該曹不敢忽看,三曹堂上中一人,亦爲出送,一以尊事體,一以無推諉之弊。
吳挺一啓曰,初七日還宮後,陳賀頒敎事,命下矣。卽日內,大提學命招,敎書使之製進之意,敢啓。傳曰,知道。
吳挺一啓曰,以本曹王世子神輦祖送,勢難行之事草記,傳曰,□內雖或差愈,爲毒瘧所惱,元氣大敗,行步亦不堪當之,更爲觀勢爲之事,命下矣。神輦動駕,只隔一日,而王世子瘧候雖減,元氣未及蘇健,此時祗送之禮,決不可行之,敢此申稟。傳曰,依啓。
嚴鼎耉,以司僕寺官員,以提調意啓曰,濟州後運歲貢二百匹內,上來時各官,病留者七匹,倒損者三匹,放逸者二匹,合十二匹,其餘上來馬一百八十八匹,禾毛色別單書入矣。但今此馬匹,一依先運上來馬例,姑放箭串,以爲日後捉來御覽之地,而許多馬匹一時畢捉,不但其勢未易,或不無先後馬混雜難辨之患,在前或有景福宮墻內放送之時。今依前例,姑爲放養於景福宮內,以除放捉,恐或便當,敢此仰稟。傳曰,知道。景福宮內放逸,未妥矣。
吳挺一,以宗廟署郞廳,以都提調意啓曰,缺道路盡爲修治,而若干改鑿汚濕處,時塡缺今日內,當爲畢役,而內庭上下階磚石之役,旣皆缺於西庭南隅磚石未鋪處三十餘間,依當初該曹□辭,農後輸入磚石於所産之地,畢鋪似當,以此分付該掌,何如?傳曰,依啓。
吳挺一,以禮曹言啓曰,凡大祭時祭物陳設,例在於前一日,今此十一室,則未祔之前,徑設祭饌,似涉未妥,而第自上旣已就位之版,開櫝之後,守僕輩似不敢出入陳設,不得不依列位,一時陳設,曾在元宗大王祔廟時,亦依此爲之云。且在前祔廟之時,傍有空室,故冊寶等物,姑安於空室,罷祭之後,卽爲奉安於所安之龕,今此祔廟之時則無空室,如欲奉安於冊寶之牀,則地形狹窄,行禮不便,不如先以冊寶,安於所安之龕爲便,缺變禮不得不竝稟。傳曰,事勢如是,竝依此爲之。
吳挺一啓曰,政院啓辭內,齋殿旣是缺內,故理無前一日詣齋殿節目,而至於太晩,則似缺出宮行祭時刻,其間似遠,則行祭詣宗廟時刻,次次參酌差進,似爲宜當。令禮官速爲定奪,何如?傳曰,允事,傳敎矣。臣曹之意,質明出宮,午時行祭,則其間似爲差遠,故有此變通之請矣。政院所謂詣慈殿,至於太晩,則似或未安云者,亦有所見,太廟親祭,莫大之禮,進詣宗廟之後,多有擧行節目,齋殿告祭,宜進不宜退,出宮時則因定於質明,告祭則進行於巳初,而祭罷卽詣宗廟事,改付標以入之意,敢啓。傳曰,知道。巳初亦晩,以辰時末改入。
吳挺一,以禮曹言啓曰,今此祔廟後,以只行頒敎啓下時,以翌日權停例行禮之意,啓下矣。本曹當初啓稟,而只據凡慶陳賀頒敎例,行□日之儀,而更考五禮儀祔廟儀,只曰還宮後缺改付標以入之意,敢啓。傳曰,知道。
吳挺一啓曰,禮曹啓辭,肅寧殿告動駕祭,受香以禮缺更爲啓下,如何云,五禮儀告動駕祭儀注,左通禮缺齋殿前小路內魂殿非宮內則前一日出宮,如時享宗廟出宮儀云云。以此見之,告動駕祭時親殿若非一日之內,則自上前一日詣齋殿,明白無疑。肅寧殿祭官,亦當前一日受香詣齋所,翌日行祭亦明矣,凡大小祭亨,有祭物則典祀官,先詣齋所郞官亦前一日受香祝以進,禮也,無祭物告祭,則或有不時傳香,卽日行告祭之事,而今此告動駕祭節目,則實非卽日傳香,只讀告文之比,而該曹之啓有香室,錯以啓下,殊涉不察等語,臣待罪該曹,無啓下之時,臣實見之,不勝惶恐,未安之至。前一日詣齋所,旣有明日□之文,則今日傳香祝,似當在於開門之初,而缺論稟之際,以致遲然,此誠未安。請令禮官親考□所載,使之今日內受香祝,先詣齋所,明日肅寧殿親祭時,同時設行事,速爲定奪擧行,何如?傳曰,啓事是矣。該曹有涉不察,卽爲分付,速令傳香祝,俾無日晩未安之弊。
傳于吳挺一曰,明日自大內詣永思殿時,及宗廟禮畢後還宮時儀注,何不磨鍊耶?卽爲磨鍊以入。
吳挺一啓曰,伏承更議以啓之命,無殿下跪,在位者皆跪之文,與殿下四拜,在位者皆四拜之節,其揆一而亦如家禮所載主人以下皆跪皆拜之禮也。今此在位者之皆跪皆拜,爲有事於列聖神位,非爲當殿下行禮之時,在位之臣,不敢獨自晏然而皆跪皆拜也。祔謁之禮,是大王·王后神位,將躋太廟祖謁之禮,而非在位者皆行之禮,則與自上行缺在位者皆跪之節,似有所異。以此推之,則祔謁。缺傳曰,知道。勿爲更議。
備忘記曰,內官金致遠·姜□□等,今此祔廟時執事啓下後,公然不進云,極爲未妥,竝從重推考。
吳挺一啓曰,先王·先后祔謁時,缺旣先入廟庭,則宜有鞠躬之禮,而無於儀注,何也?缺□啓事,命下矣。習儀時,以自上無鞠躬之禮,心竊未曉,缺又思之,殿旣先入廟庭,有所壓尊而不敢故也。近日永思殿親祭時,亞獻官以下,先入殿庭,而自上入詣版位時,不敢鞠躬者,亦以此也耶。臣之愚見如此,惶恐敢啓。傳曰,此則固然,而自上行禮時,有在位者皆跪之文,以此言之,則獨諉之於壓尊而晏然不動,如何,更議以啓。
吳挺一,以禮曹言啓曰,自前上尊號及冊禮時,例有臺外進箋,陳賀方物物膳封進之擧矣。今於王大妃殿上尊號及中宮殿冊禮時,缺世子冊寶後,翌日進箋陳賀,旣已啓下,則方物缺在其中缺進事,卽爲知委于各道,缺大禮在於二月之內,而前頭日子,不至急迫,缺未及措備,非所當慮。至於箋文詣進,各有差員,當大禮,不但區區小弊,有不可暇顧,且遠方箋文,例爲前頭封進,三度箋文,以不必各定差員矣。此非該曹之所可豫稟,而恐聖上以方外之弊爲慮,竝此仰稟。傳曰,依啓。
吳挺一,以禮曹言啓曰,肅寧殿告動駕祭,旣定於初六日午時,則當於其日早朝受香,而伏聞香室,錯以初五日受香啓下云,殊涉不察,以初六日質明受香之意,更爲啓下,何如?傳曰,祭時缺定奪後處之,可也。
以李世翊爲守宮假注書。事變假注書以上,皆陪隨詣宗廟及肅寧殿。
南翧,以兵曹言啓曰,今此永思殿·肅寧殿祭時及大駕擧動時,本無堂上各一員侍衛缺質明之文,午時之定,未知孰是,更爲詳考缺命下矣。永思殿告動駕祭時,自上出宮時刻,五禮儀則無一定之規,庚戌年謄錄,有卯時出宮缺祭,未時詣大王神主詣宗廟之文,當初該曹啓下時刻,必以此爲據也。卽者該曹,以質明詣齋殿所果缺太早磨鍊做錯云,而臣意則齋殿,旣是一闕之內,故雖無前一日詣齋殿節目,至於太晩則似或未安。出宮行祭時刻,其間似遠,則行祭詣宗廟時刻,次次參酌差進,似爲宜當,令禮官速爲定奪,何如?傳曰,允。
吳挺一,以禮曹言啓曰,傳曰,祔太廟節目中,以質明詣殿所,行告動駕祭磨鍊,而行祭時刻,在於午時磨鍊,何其相左耶事,傳敎矣。告動駕祭,在於午時,則質明詣殿所,果爲太早,似是當初磨鍊缺出宮時刻,令日官更定,何如?傳曰,質明之文,午時缺未知孰是。一行缺
趙啓遠啓曰,以吏曹祔太廟時諸執事望單子,傳曰,肅寧殿□祝若是讀祝文,大祝則何以兩人耶事,傳敎矣。當初禮曹移文內,肅寧殿大祝二員,列錄於諸執事之中,臣曹不訝其二員之誤書,更問于禮曹,且考謄錄,則果以二員懸錄,似是神主□時,兩大祝,隨行於內侍之後,以存威儀故也。讀禮文則告動駕及入廟時,各有別差大祝各一員,前則如此,敢啓。傳曰,知道。隨行於內侍之後,實涉文具,減除,可也。
趙啓遠啓曰,明日肅寧殿動駕祭時,承旨一員,當爲進去,何承旨進去乎?進去承旨定後,其餘承旨,永思殿□時執事,可以分差,故敢此豫稟。傳曰,左承旨進去。燼餘
上幸永思殿。
自昧爽至辰時,有霧氣。
永思殿告動駕親祭後,政院,大殿問安。答曰,知道。
大駕幸宗廟,入幕次後,政院問安。答曰,知道。
世子遣宮官問安。答曰,知道。
告動駕祭後,藥房問安。答曰,知道。
吳挺一啓曰,領相送言曰,元任大臣李敬輿命招事,亦爲稟云,敢啓。傳曰,命招。
傳于吳挺一曰,雖無職名缺曰,司諫院啓辭,趙啓遠曰,缺數行中宗室而曰,粵我中宗則果似未妥,列聖缺□文則仍存勿改,而中廟室祝文則使之改入宜當。且臣等伏見香室儀軌,先王告仁廟祝文曰,孝曾侄孫敢昭告于皇伯曾祖考仁宗大王云,則今殿下之祝,當稱以孝曾侄孫告于皇伯高祖。曾孫以下,雖百代,皆稱曾孫,故殿下於皇伯高祖,仍稱曾侄孫,而明廟與殿下,爲皇高祖,故祝文中於仁廟,有伯字而別之,至於伯字之意,祝文之本,臣等俱不敢知,只憑香室儀軌中所載,敢此陳啓。傳曰,知道未妥四字,卽令改入。
吳挺一,以禮曹言啓曰,因司諫院爲世室之由,告廟頒敎事及明廟祝文中缺等事。傳曰,依啓。會議缺議大臣及禮官等,會于一處缺中廟旣爲不遷之位,似合別爲告廟頒敎之事,今此祔享大祭各室祝文中,略加數句文字,告以不遷之意,外方頒敎書中,亦入此意,使中外曉知,而且明廟祝文中,稱以侄孫,若有與仁廟之昭,故有此侄字,可也。臺諫所論,果似得宜,依此釐正,何如?前領議政李景奭之意不然,敢啓。傳曰,依啓。
吳挺一,以禮曹言啓曰,寶篆文寶字之上,例有之字,而取考甲申年謄錄,仁穆王后寶篆,不書之字,似是之字不必有,而取其各行字數均一之意也。或以爲今此慈殿寶篆,若書之字,則爲七字,排字不均,不如去之爲便云,爲大臣之意亦如此,單子中改付標以入之意,敢啓。傳曰,不可以書篆,不去其應書之字,仍存勿去,可也。
吳挺一,以缺以領議政意啓曰,司諫院啓辭,凡宗廟缺數行大未安乎?往在成廟世,告廟頒敎之擧,而其時議臣,猶請別撰祝缺功德,以告成廟之室,卽蒙允可施行。以此觀之,缺不告廟不頒敎不別祝,可謂疎略之甚。請令大臣□官,急速定奪,明日內依前典禮,俾無欠。答曰,依啓事,傳敎矣。議于大臣,則領議政金堉以爲,此莫重莫大之事,臣等及禮官,未能先事講定,罪固甚矣。但中宗大王,撥亂反正,功光祖宗,當爲百世不遷之位,允協神人之情,故告宗〈廟〉頒敎,未及致思於其中,此臣等懵不識禮之所致,此事不敢各陳所見。待明日罷漏時,牌招諸大臣禮官,一時會議於闕下以定,何如?答曰,依啓。
吳挺一,以禮曹言啓曰,司諫院啓辭,臣等有明宗大王室祝文中殿下稱謂,以孝曾姪孫缺姪孫之稱,乃施於傍親,缺一行不勝驚愕。請令禮官急速定奪,何如?答曰,依啓辭,傳敎矣。孝曾姪孫之姪字,果似未妥,而其時禮官講定,亦必有所授,事係莫重,議大臣釐正,何如?答曰,會議時一體議定,可也。燼餘
上自宗廟還宮。
上遣左議政韓興一,左承旨兪榥,假注書閔維重,檢閱睦來善等,祭肅寧殿,告以動駕之意,永思殿告動駕則上自行之,同日陪往宗廟陞祔第一室,奠幣祼酒,初獻自上親行,入幕次後,亞獻麟坪大君,終獻咸陵君李澥也。行禮比如儀,配享領議政李元翼,領議政昇平府院君金瑬,贈領議政缺平城府院君申景禛,贈領議政缺數行維新。嗟,我宗英,允爲國缺衣而當官則凜乎難犯,言若不出口而臨事則沛然缺實贊中興,淸白特爲小節。晩遭變故寧怵,昏朝獨樹彝倫。要報烈祖之眷,猛飆撼廈,一柱猶存。□雪埋山,孤松自在。逮寧考之撥亂,以元台立朝,幸張浚之重來,想望久矣,而司馬之復入,疾病半之,終未免稼木之災,今尙見撤材之室。詎意降割之酷?奄纏陟方之哀。每懷煢煢,將畢三年之制,豈忍滲滲?已迫中月之期。屬神位之奉躋,侑坐之難缺算當時之勳宰,非曰無人,較群論之推奬,於卿莫比。爰遵常憲,用侈殊章。於戲,不以前後而有異者,君之言,不以死生而□者,臣之義。予惟追念舊烈,令置六臣之聯,卿亦□報先王,克垂萬世之祐。知製敎蔡裕後製進缺數行方顯配宣之勳。益斑斑可以攷焉,豈人人所敢與者?惟卿,傳家忠孝,間世精英。以致君澤民之材,有難進易退之節。文章可以華國,乃其緖餘,智慮可以經邦,素所抱負。弱冠□□,著魁偉傑特之聲,中歲蹇屯,養弘毅剛大之氣。屬三綱之掃地,奮隻手而擎天。周王獲呂尙爲師,思集大命,漢帝與鄧禹計事,獨有遠圖。母儀光臨,東方免禽獸之域,乾元正位,宗功勒鍾鼎之文。逮凶醜朵頤之辰,而方略指顧而定,招不來麾不去,譬若喬嶽之崇,判大事決大義,益符雲雨之望。新封舊爵,不但輝映於丹靑,盛業鴻名,□當燀赫於簡冊。肆先王心膂以托,顧小子□勤。虎逝龍亡,纔傳秦巷之罷,天崩地坼,□遺弓。禮制□於三年,方有辜乎大廟缺數行於戲,功在人報之□予豈違則,祭於庭禮也靈□知,明神不滅不亡,且降百福,春秋曰嘗曰禴,與享萬年。玆以卿,從享於仁祖廟庭,故玆敎示,想宜知悉。知製敎申冕製進
敎申欽書曰,喪三年旣祥旣禫,式擧陞祔之儀,簡一時同心同德,宜·行與享之典。顧無易於卿者,實有稽於宿言。恭惟靈考之中興,克紹大統之將絶。事有光於湯·武,再敍彝倫,功不讓於宣·光,永恢基命。咸仰聖神之不世,亦得報相之其人。惟卿,衡玉之姿,氷檗爲操,文章若雷霆江漢,藝苑宗師,言行質天地鬼神,士林模範。少孤力學,不待提掖之方,弱齡多□,識趨向之正。聲望允屬卿相,志業缺君民,易缺二行定是非,秋霜凜凜,開容顔接人物,春氣溫溫。荷宣祖曠世之知,任藎臣之責,獻嘉謨珠冕之下,裨益良多,除遺敎玉几之前,付託至重。値昏季義理之喪,處患難操守愈貞。叢棘扉中,幸脫枷桎之厄,孤蘭澤畔,未免佩玦之行。中夜王室之憂,幾年田家之趣。聖人乃作,誕應四七之辰,家髦盍歸?始孚六五之吉。文衡銓席,首先登庸,赤舃黃扉,造次進陟。大義同休戚,精誠炳若日星,一身佩安危,德望高於山斗。以簡制煩,以靜制動。臨事不勞,居尊若卑,居寵若驚,與物無競。安宗社而奠黎庶,是誰之功?樹風敎替經綸,維乃之績。際艱危忠勤益苦,逮委任彌專。展布未洽,奪先王缺數行一介輔佐之良,言其際會如彼其隆,考其德行則若此其卓,予豈敢私?玆以卿,配亨仁祖大王廟庭,緬仰蓍蔡之賢,寵嘉乃至,追念風聲之盛,德感亦深。於戲,明良有孚,存沒何間。衣冠遊於丘原,魚水重歡,祭祀同於千年,君臣一體,故玆十行用告,想宜丘原有知。知製敎李之恒製進當在金領議政政敎書上
敎領議政李貴書曰,躋太廟而不祧,玆爲萬世彝典,記宗功〈?〉作祀,莫先一介藎臣。際遇旣深,幽明無間,載惟忠孝之素誠,兼以文武之具材。天生李晟,繄唐社稷是賴,嶽岳山甫,維周邦國之明。德量恢恢,胸呑淵海,□眼空俗流,早從先生長者而服膺缺數行志士在溝,常負經濟之任,飛鴻未漸,寧論燕雀之知?蠖屈幾年,龍巖長嘯,當倫紀已斁之日,遂慷慨自誓于天。大義大經,有不泯者,同心同德,爲之倡焉。坤道復而居尊,乾元升而御極,然後爲天下母子者定。於焉至我先祖宗之靈。惟非常之人,能建非常之功業,而不世之佐,乃遭不世之君,有伊尹所以救民,微管仲幾乎被髮,功烈如彼其盛,忠勤至老不衰。瀝血封章,盡是中興鞏固之責,忘身憂國,肯爲一時非毁而止。掌銓公明,試聽輿誦,傳家淸白,足觀遺風。耆英之所望獨隆,□情之眷注彌篤。罷咈吁於前席,翛□返眞,寄舟楫於重泉,痛矣靡及。屬予霜露之感,尤切風雲之思。缺數行黎民宜告□由,庸加崇奬,故玆敎示,想宜知悉。知製敎黃㦿製進
敎申景禛書曰,喪算甫終,式擧祔禮,功宗咸秩,庸備享儀,旣序昭穆之班,寧缺左右之弼?惟卿,生由慶閥,戚聯王家,草木威名,家傳架戟。山河間氣,世作邦楨,當寧考處困昏朝,與蓍臣不離一日。忘生赴難,成翊戴之元功,誓死殫勞,著贊釐之丕績。恨無爵以賞,遂陞台司,屬注意之禮,遽見星殞。臨朝之嘆,歷年不忘,予小子不弔于天,罹大慼叩頓於地。霜露之感,縱慕切於百年,日月其良,將奉入於九廟。迪簡侑位,謀及群僚。周宣中興,召穆竝山甫□帝配食力牧等風后之尊,是由古而行之,非缺數行有意於存沒,臣之忠義,固無間於幽明,至今配卿廟庭,擬百世之罔缺,卿亦相予先后,致三韓之永休。知製敎李海昌製進
敎李曙書曰,寧考宗廟饗之,聿修陞祔之縟禮,惟卿社稷臣也,庸擧元祀之彝章。詢謀旣同,予志先定,載惟忠義之素性,兼以魁傑之奇才。却穀詩書,初不讓於儒雅,寇恂文武,早見許於風塵。逮三綱旣斁之時,有萬死不顧之志,桓關山之舊奮義,實出肺肝,霍子孟之定謀,允爲宗社。知天命已去於昌邑,忍使顚隮,見天心咸屬於代工,願戴明聖。敢鎭上流之畿輔,要借外鎭之形便,周大尉之掌兵,一軍欲躍,李多祚之入苑,雙闕□□,日光□東朝復揭,缺數行我國得至今日,論其功不下古人,諸葛鞠躬,方擬□步於五丈,伏波擧足,竟至裹革於一朝。昔我先王,言必爲之涕泣,惟予小子,念豈忽於褒嘉?屬玆喪畢於三年,方將吉禘於七廟。股肱心膂,顧終始之罔愆,死生幽明,豈寵遇之或間?霍·鄧功大,配世祖之蒸嘗,房·杜勳高,與昭陵之禴祀。博稽往牒,已有成規。於戲,篤棐之功難忘,終享之典爲盛。無疆惟恤,予常凜若淵氷,不昧者存,卿其祐我邦國,故玆敎示,想宜知悉。知製敎李應蓍製進
上在昌德宮。停常參·經筵。
吳挺一啓曰,來初十日國忌,明日齋戒,□視事頉稟。傳曰,知道。
南翧,以禮曹言啓曰,守令有闕,政事,何以爲之?取稟。過國忌後爲之。政院,大殿問安。傳曰,知道。
吳挺一啓曰,史官不備,前所未有,今日稱病不進,請推考。傳曰,允。
藥房,慈殿問安。答曰,知道。大殿問安。答曰,知道。缺數行然後可以議藥,敢稟。傳曰,症候言于醫官矣事,傳敎矣。卽以下醫官之敎,議于柳後聖·鄭後啓及諸御醫,則皆以爲膈間有痰候,唾痰則其色靑黃,兼有咳嗽者,痰火爲本症,時當暑熱,不無熱變痰色,兼致咳嗽之患,先以回春方二陳湯,加桑白皮七分,黃連薑汁炒五分,五貼進御宜當云。依此劑入乎,敢啓。傳曰,依啓。
南翧,以吏曹言啓曰,別歲抄爲之事,命下矣,永不敍用,准期不敍,災傷罷職,褒貶居中居下,亦依前竝爲書入乎?敢稟。傳曰,允。
執義權堣,掌令柳道三·尹鏶,持平洪鐩·洪重普啓曰,臣等以□陽事,累日論列,尙未蒙允,臣等竊惑焉。南陽·畿輔饒邑,一入於武人之手,而蕩□無形,已到十地頭,缺年年不暇,專事肥己,輦輸之無忌,推奴徵債,閭閻不□其擾,苛斂巧取,公私爲之耗傷,以至今日而極矣。其中有若李大根·洪世虎輩,尤其藉藉於人口,而幸免評彈者也。若不變通而交差,使反其前習,革其舊迹,疲民何由而復見蘇息,弊政何由而更就頭緖?臣等所以至此論執,必欲差送文官者,意非偶然,請勿留難,新除授縣監鄭好臣,改差,以曾經臺侍有風力人,各別擇送。答曰,論執至此,依啓。
吳挺一,以禮曹言啓曰,三年制畢,祔廟禮成之後,自上當展謁於文廟,禮畢,例有取人之擧,而八月則非但大禮重疊,知委八道,外方武士,咸集京中,初試之取,勢未及周旋,以九月望間推擇,而武科日則令兵曹亦爲擇日,何如?傳曰,依啓。
吳挺一,以禮曹言啓曰,科場缺故儒生輩之能一遵見樣,稍稍□甚至缺務勝禁令□而不行,此儒臣之所以陳達,聖上之欲爲嚴禁者也。目今監試覆試,只隔旬日,擧子等,若只聞朝家嚴禁之新令,無明白定式,則莫適所從,必有參差不齊之患。令該曹,覓得廣可以連二幅書具篇,厚可以至內外不相映者四張,自本曹踏印,分送于四館所及試官所,使之一一比較紙品,稍勝見樣者,切勿許踏印,或有冒禁倖參者,一依事目施行,何如?傳曰,依允,見樣紙,非過厚者,用意擇送,俾無見樣紙過好之謗。
以刑曹全南監司啓本,場屋作變人摘發事,及承服賊人丁福依法處斷事粘目,傳于南翧曰,此公事二張,換粘無疑,還出給,使之改入。
吳挺一,以禮曹言啓曰,自祖宗朝以來,國有慶禮,必設科取人者,蓋與八方同慶之義也。今此仁祖大王祔廟,中宗大王世室,王后追上徽號,王大妃上尊號,王妃冊禮,王世子冠禮·冊禮,通爲七慶,而亂後文書蕩失,前後慶科,訛未能遍考。以其見於登科錄者言之,庚戌年宣祖大王祔廟,廢世子冊封·入學·冠禮合四慶,設六百別試,初場論·表,終場策文,咸集京師,分三所,各取二百人,除講經試取。乙亥年仁穆王后祔廟,元宗大王祔廟,成宗大王世室合四慶,設增廣別試,癸酉年則以元宗大王追崇一慶,亦設增廣。王大妃上尊號,王后上徽號,已往慶科名目中,無見出之處,未知其故。今則此二慶之外,又有五慶,皆以爲依己亥年,當設增廣別試云,或以爲前頭王世子嘉禮之後,亦當有別試,科擧重疊,今依庚戌年,設別試爲便云,而莫重科擧一事,該曹不缺擅定,依大臣□定,何如?傳曰,依爲之。燼餘
工曹判書臣李厚源疏曰,伏以,內局,是調和御藥之地,缺刑官不得兼莅,臣方忝提擧之任,則所帶知義禁,宜卽辭遞。大禮之前,不敢塵瀆,因仍久冒,尤極未安,亟令該曹照例處置,不勝幸甚。取進止。啓下吏曹。
吏曹啓目,粘連啓下,內局提調,兼帶禁府,自前有例,其所應遞,與刑曹之官有異,有難輕許,上裁,何如?啓依回啓施行。
兼兵曹判書具仁垕上疏,伏以,螻蟻之臣,猥蒙缺忌,冒死陳瀆,祈遞免,而聖批不許,反下溫諭,感激驚惶,罔知攸措。夫以司馬·大將兩任之重,及才焉之不以望實之俱微,竝置不論,而當太平無事之時,古之精神氣力,超群拔俗之人,雖在閑官庶僚者,若年過七十,則致還職事者,意非偶也。況本兵,非精神凋耗者之所可任訓焉,非氣力衰敗者之所能當,而今之時勢,必非太平之比,則事機之重,軍□,比平時爲何如哉?臣少壯之日,不及凡人,而乃□日一不堪之兩劇地,其勢決不可也,臣□分義之至嚴,聖恩之至渥,缺哉?臣若有一毫補益之路,則鞠躬報死□臣之衰耄之狀,歲後不同,傷敗之症,去而漸甚,缺大庭賀班未得參,此後缺答曰。省疏具悉卿懇。缺雖至意,速出行公。
同副承旨金應祖上疏,伏以,臣山溪騃漢,本無缺加以犬馬之齒,已迫七十,精力已耗,視聽盲聾,種種症病。又以侵甚,特一不葬之尸,其不合近密之地,不堪夙夜之務,非但自知甚明,於人亦所嗤點,徒以感謝震越於異恩之下,黽勉叨冒,以死自期。頃於肅寧殿陪祭之日,重得暑症,乍作乍歇,及至再昨,太廟大禮未罷,窒塞眩暈,面無人色,幾至仆地者數矣。扈駕還宮之後,昏倒直中,不省人事,添得偏頭之痛,自右耳至右額,如以鐵椎搥碎,氣息奄奄,若不保朝夕,到此地頭,身實不知所以自處也。身之病勢危極之狀,實同僚之所共知,何敢一毫飾辭天地父母之下哉?伏乞聖明,亟賜遞斥,以便公事,不勝幸甚,謹昧死以聞。答曰,省疏具悉爾懇。爾其勿辭,調理察職。
上在昌德宮。停常參·經筵。
夜五更,流星出胃星下,入屢星上,狀如拳,尾長二三尺許,色白。
下直守令,鐵原府使許穡,懷德縣監趙沃,助羅萬戶朱瓘,金甲島萬戶陳缺,萬戶金義忠,懷仁縣監崔櫓。
藥房,慈殿問安。答曰,知道。
吳挺一啓曰,此違格上言三十五張還入,啓字爻周之意,敢啓。傳曰,此四張仍。
吳挺一啓曰,右相箚子到政院,以齋戒留院,缺別單書入之意,敢啓。傳曰,知道。
嚴鼎耉,以迎接都監言啓曰,二房監造官洪錫龜,腫病極重,不能堪任,再度缺改差,其代承文院博士姜裕後,差間使之察任,何如?傳曰,允。
嚴鼎耉,以備邊使司言啓曰,中江開市,八月十五日,當爲設行,兩西及開城府商賈,豫爲整齊,優齎物貨,及期入送,俾無埋沒之弊事,兩西監司及開城留守處知委擧行,何如?傳曰,允。
嚴鼎耉,以兵曹言啓曰,以禮曹啓辭,謁聖文武初試,令兵曹擇日擧行事。傳曰,依啓事,命下矣。初試吉日,令日官推擇,則來八月二十四日爲吉云,以此意知會八方,使之及期咸集,何如?傳曰,允。
嚴鼎耉,以刑曹言啓曰,以全南監司啓本,場屋作變人摘發事,及承服賊人丁福依法處置事粘目,傳曰,此公事二張,換粘缺還出給,使之改入事,傳敎矣。昨日開坐於半月缺詞訟紛紜,文案浩繁,悤擾之中,不覺換粘,今年下敎,不勝惶恐云,公事改粘以入之意,敢啓。傳曰,知道。
嚴鼎耉,以兵曹言啓曰,五間水口入直部將手本內,鐵箭門及索鐵等物,今此霖雨頹落云。不小城門,不可不急速修改,故卽令繕工監役軍調發,自今日修改事,分付,而莫重之事,不可徒委於監役,本曹郞廳及戶·工曹郞廳,發遣摘奸,仍爲監董〈卽〉刻修改之意,敢啓。傳曰,知道。
嚴鼎耉,以敦寧府言啓曰,本府族譜文書,經亂蕩失,戊子年,入啓修正矣。今番式年,更宜修正,而依前規設廳擧行,凡所節目,磨鍊施行之意,敢啓。傳曰,知道。
傳于吳挺一曰,今此長陵,有自願守陵人云,□于其時,守陵使之考例施賞。
崇政大夫行議政府左參贊靑松君臣沈詻,誠惶誠恐缺謹百拜上言于主上殿下。伏以,臣衰朽餘喘,尙存一縷,當聖孝不匱,大禮克終之日,叨冒都監堂上之禮,區區犬馬之忱,悲慶交至,不敢言病,黽勉隨參,而幾至顚仆者數矣。自肅寧殿奉扈神輦,趨入廟門之際,氣息欲盡,呼吸不通,僅至達曉,陞祔禮畢之後,擔扶出來,不省人事,問安隨賀陳賀之班,俱不得參,臣之罪戾,固無所逃。而痰熱上塞,水勺不入,骨節疼痛,不能轉身,朝夕之間,勢將溘然,奄奄垂死之中,尤有所惶悶者。前頭冊書諸都監事務,亦方緊急,而臣因添提調之任,無□就列之望,豈容虛席苟充,以誤國事,以重臣罪乎?伏乞聖慈,特垂燭幽之鑑,亟許遞改臣本職兼帶都監堂上,使臣庶免愧懼,少延晷刻,則實是天地之恩,千萬幸甚。缺
吏曹啓目。缺答曰,省疏具悉。缺燼餘
上在昌德宮。停常參·經筵。
辰時巳時,月暈。
下直守令,海南縣監柳斐然。
藥房,慈殿問安。答曰,知道。□之氣,痰候頗盛矣。近因服藥,已似減歇,今後勿爲問安。
吳挺一啓曰,明日專經文臣殿講,視事頉稟。傳曰,知道。
吳挺一啓曰,明日文臣殿講,命官,何大臣進去?敢稟。傳曰,領相進去。
吳挺一,以禮曹言啓曰,缺數行且聞輪講設立本意,非如輪次陞補逐年試取之比,□初試之後,慮其有人材之見屈,趁覆試前,一番試講,許赴覆試云,而此□文所載之事,今日啓辭中混書輪次之類,亦依前試講,許赴覆試,何如?傳曰,前後之許不許,殊涉顚倒,況此等事,未詳顚末,有難强批,後日經筵時,本曹判書入侍,詳細敷奏定奪,可也。
吳挺一,以觀象提調臣呂爾徵言啓曰,臣帶同諸地官,馳道山陵龍脈採銀處,審察形止,令畫員圖形,地官各陳所見,俱書別單,竝其圖形以入矣。舊穴今雖停廢,後必復開,新穴稍遠,世久廣鑿,則終亦侵犯龍脈。故自脊上至銀穴,尺量四十步,兩處立標,分付本官,使之塡塞舊穴。且於立標處,築土爲墩阜,其上植木□以爲永久禁標之地,而植木種□以爲永久禁標之地,而不無稽緩之弊。令該曹行會本道監司,申飭本官,依此擧行,何如?傳曰,依啓。
吳挺一,以兵曹言啓曰,以禮曹啓辭,今此上尊號冊禮時,有方物物膳封進之擧,一如冬至,則御乘進上馬,亦在其中,依前捉馬封進之意,敢啓。傳曰,弊實不貲,勿令封進。
吳挺一,以禮曹言啓曰,凡陞補·輪次·輪講之規,例於每年歲末磨勘,京外公都會,亦於每年六月內畢試,則今此辛卯式年監試覆試,雖緣國家多事,退行今秋,乃今年已行之科也。今年京外公都會·陞補·輪次·輪講等,法當許赴於後式年,而今式年則不可許赴,殿講亦然。且式年陳試,則許赴於式年,增廣陳試,則許赴於增廣,不可混同換赴。相臣之意亦如此,今後依此定式,遵行,何如?傳曰,允。
嚴鼎耉,以都摠府言啓曰,□直軍士當爲中日習射,而國忌相値,不得缺數字燼餘
上在昌德宮。停常參·經筵。
下直,開城留守申翊全。
吳挺一啓曰,假注書金宇亨,察任已久,自數三日前,重得暑痢,症勢苦劇,委頓不省事,決難仍察。其代他假注書差出,而必以可堪之人,各別擇差,勿令數遞,何如?傳曰,允。
假注書朴承休。
吳挺一啓曰,今日殿講罷後,當爲改政,而都承旨臣趙啓遠,左承旨臣兪榥,母忌,右承旨臣吳挺一,吏批啓曰,政廳,何承旨進去乎?敢稟。傳曰,吏·兵批。缺
有政。吏批,判書林墰進,參判崔惠吉進,左副承旨嚴鼎耉進,參議趙壽益進,兵批,判書具仁垕上疏,參判□景憲病,參議安獻徵病,參知尹絳進,左副承旨嚴鼎耉進。
吏批啓曰,慶尙監司,今當差出,而擬望之人乏少,同道守令可合人,竝擬,何如?傳曰,允。又啓曰,玉堂·春坊闕員,今番差出,而無故擬望之人乏少,相避·時推人員,竝擬,何如?傳曰,允。又啓曰,新除授江華經歷徐元履,呈狀于政廳曰,本職除授之初,重患暑症,過五六日,少得差歇,始爲肅謝,而數年前,重患內傷外感之症,轉成氣瘧,彌留經歲,因此積傷澌敗,長在床席,精神凋喪,筋力摧殘,尋常人事上酬酢,亦不得如意。江都是何等重地,經歷爲任,又非閑漫,枯槁形骸,氣息如縷,萬無堪當之望,從速入啓處置,以便公事云云。徐元履病勢,果如狀辭,則依願改差,何如?傳曰,允。
尹飛卿爲承文副正,缺竣爲實錄兼春秋,張應一爲弘文館副修撰,鄭攸爲副應敎,柳淰爲慶尙監司,李晩榮爲江陵府使,金宗一爲三陟府使,金宇玄爲襄陽府使,沈玖爲南陽縣監,吳竣爲右參贊,朴遾爲兼知經筵,曺行立爲軍器僉正,趙克善爲江華經歷,南龍翼爲監察,兪命夔爲孝陵參奉,李端相爲兼說書,趙珩爲輔德,徐必遠·柳箎爲副司果,李光俊爲副司勇,宋文徽爲同知。
吳挺一,以禮曹言啓曰,傳曰,今此長陵,有自願守陵人云,問于其時守陵官,使之考例施賞事,傳敎矣。問于守陵官則以爲,前僉使鄭大鷲,自國葬後來在陵所,今年三年,因病致死,河陽幼學張漢淮,自五月來自陵所,大祥後還歸,敦寧府奴缺國恤初,與陵官同處闕內,仍過三年,缺爲國之誠,誠爲可嘉,而施賞一事,缺第聞守陵官之言,所謂李明好之父友缺仁烈王后國恤時,三年于陵所,以此免賤云,而且聞□州私奴黃戊辰者,自懿仁王后之喪,每當國恤,必服衰居廬,以此免賤,至於旌閭,而今番國葬時,戊辰,以九十人,來哭於陵所,此則臣遾之所目見也。以此觀之,公私賤之免賤,明有可據,保人御營軍,則似當免其軍役,而至於幼學·良人,別無可施之賞,依忠臣·孝子例,量宜給復,且給影職帖,亦似宜當。且鄭大鷲,久在陵下,因病殞命,尤爲矜惻。令本道恤其家屬,題給米布,以示嘉愍之意,何如?傳曰,依啓。
吳挺一,以吏曹言啓曰,東萊府使有闕,依近例,令備邊司議薦,何如?傳曰,允。
以式年監試覆試,小學□禮考講試官望,傳于南翧曰,以有名稱。缺
備忘記,文臣殿講居首,注書盧亨夏,學諭□□□各半熟馬一匹賜給,不參者及不通者,竝考例□之。
備忘記,成釴所爲,極爲駭愕。塞下殘薄,邊倅皆懷此計,則將無以號令,罷黜後,依邊將厭憚例,本處准期充軍,俾杜此弊。
以奉常奉事張俊南六月朔篆文科次,傳于南翧曰,此人篆字,頗爲致慮精熟,極爲可嘉。特賜兒馬一匹,以爲勸奬之地。
南翧啓曰,卽見黃海兵使具義俊船稅査覈狀啓,則張排粘付處,不書五字,不爲着名,雖無敬謹詳察之意,請具義俊推考。傳曰,允。
吳挺一啓曰,明日常參·經筵,敢稟。傳曰,只晝·夕講。
兵曹判書具仁垕上疏曰,伏以,無似小臣,猥將危悃,再瀆宸嚴,而不惟不□,反下溫旨,慰諭丁寧,奉讀未半,感激之極。缺臣於國家,休戚是同,一脈未絶之前,惟以缺齒將迫八旬,軀殼雖存,精神已耗,氣缺都不省記。此是老人之常事,而又年前缺纏身,藥餌爲料,呻吟度日,尋常職事,亦難支當。況臣所帶□任,是何等重地,而貪戀榮寵,冒居經年,而不知解也哉?當初叨授之日,國家多事,百僚駿奔,揆諸分義,不敢言私,而危衷所迫,冒死略陳,竟未得請,强勉出謝,悶默隨波,以至今日者,拘於時勢之不獲已也。臣之賤疾,日益危痼,供職無望,臣之職任,俱是主兵劇務,而一日曠廢,爲患不些,微臣獲戾,顧不可論,其於國事之僨敗何?此臣之所以累度哀籲而不知止者也,亦豈有他意於其間哉?伏乞聖慈,憐察微衷,將臣本職及兼帶,亟許遞免,公事幸甚。臣無任惶恐悶蹙之地,謹昧死以聞。答曰,省疏具悉至懇。此時此任,捨卿其誰?卿無辭退之義,速出行公,以副至意。
缺留守李曼上疏曰,伏以,臣封章辭職,至于再三,臣之誠竭矣,臣之辭罄矣。且臣伏覩聖批,溫諭丁寧,不啻慈母之詔赤子,仰惟聖明,有以洞燭臣之衷腸,雖有一二微細,未盡暴白者,固不足以更溷天聽,而第臣逋慢之罪,蹙迫之勢,又有不容悶默者,安得不冒死自列乎?臣於罪累之餘,荐蒙寵擢,纔免藩臬之寄,復叨居守之任,非臣糜粉所以仰報,而敢將私懇,再蘄遞免,有若忘恩自便者然,臣之罪一也。當此艱虞之日,保障重務,緣臣曠廢,而負罪之臣,抱病窮鄕,遲回不進,已踰月矣,臣之罪二也。臣於前月初四日,添授本職,而十二日,監司傳關始到,十六日,拜疏送上,而今月初五日,監司始傳聖批。臣於此際,不但賤疾之重,未見傳諭之前,勢難輕先發行,旣缺陪祭,又未及祔廟大禮,臣子分義缺之狼狽,愈往愈甚,天地雖廣而迨無缺職,非所敢望也。聖批以爲道路之言,勿爲缺於病伏屛伏之中,雖未詳物議之如何,而古人有言曰,不見其形,願察其影,臣竊想群非衆謗,不但道路之言而已也。臣雖頑昧,豈宜從他笑罵,知進而不知退乎?使臣冒進而有一毫裨補,則死猶不敢避也。譏誚評彈,不足以爲臣辱,而自古及今,安有如此,能效微身者哉?顧臣上無裨補,下速評謗,而徒自傷廉恥玷名器而已,則竝與其區區所守而失之,何有於報答鴻恩之萬一乎?雖然,前後恩眷,俱出分外,而爲臣子者,偃臥其家,每以文字呼籲,則其於分義,亦所未安。玆敢力疾冒恥,擔載上來,而臣之微悃,不過一謝恩命,乞身而退而已。非謂舊謗可弛,缺新寵可承也。況臣宿患踵脹之症,日漸沈缺至委頓床席,而精神筋力,耗蔽已盡,缺茫然不能自振,加以元眞旣敗,百疾交侵,伏枕靜室,猶不能自保朝夕,剸煩任重,決非所堪。伏乞聖慈,天地父母,察臣悶迫之情,憐臣狼狽之勢,遞臣之職,治臣之罪,使臣上不至玷辱名器,下不至喪失廉恥,獲全危喘於雨露生成之中,公私幸甚,冒瀆宸嚴。臣不勝戰灼屛營之至,謹昧死以聞。
大司諫金益熙上疏曰,伏以,臣以無似,叨蒙誤恩,待罪言地,隨事論列,乃其職耳。山林川澤□之弊,始於郊外,遍於畿□實爲王政之大庇,故迺於榻外有所陳達,而是泛言弊端而已,初無一毫指斥相臣之疏矣。卽見相臣之箚本,至以受人侵侮爲辭,缺然驚歎也。臣之所論虛實與言之缺罪旣以安微分。臣無任悚縮懇祈之至,謹昧死以聞。燼餘
上在昌德宮。停常參·經筵。
嚴鼎耉,以都摠府言啓曰,副摠管原昌君玖,以司饔院提調,監膳後砂器捧上事,除標信司饔院進去之意,敢啓。傳曰,知道。傳于吳挺一曰,言于該曹,使之常參儀注磨鍊入之。
傳于嚴鼎耉曰,下直守令引見。
槐山郡守尹安基引見後,承旨吳挺一啓曰,入侍時,不敢當前拜,禮也,而今臣久不入侍,未免失禮之罪。上曰,勿待罪。
答前守門將吳時說疏曰,缺二行皆緩緩出入,今後各別申飭,俾無如此之習。
尹順之呈辭單子。傳于吳挺一曰,宰臣呈辭,似不當,缺不可輕毁,還出給。
金應祖,以禮曹言啓曰,前頭王世子冠禮·嘉禮日期不遠,而經亂以後,都監謄錄,比爲散失,都監差備各樣儀物,無憑可考。江華史庫,發遣史官,謄錄取來,何如?傳曰,允。
南翧,以兵曹言啓曰,當日幼學李廷俊稱名人,自宣〈仁〉門入來,差備門外擊錚,極爲駭愕,令攸司囚禁治罪,同門守門將許稑,常時不能禁斷,以致闌入,亦爲非矣。請推考。傳曰,允。
金應祖,以奉常寺提調言啓曰,本寺乃祭享重地,奴婢等,不爲輕許免賤免役者,蓋以寺中使喚切急,常有不足之患故也。寺奴韓奉龍,纔屬宗廟首僕,姜命龍,以長陵各色掌,依承傳限己身免役矣。今又高永鶻·孫成南等,或以長陵各色掌,或以首僕,當爲己身免役,而兩人自稱良役,高永鶻妻寺婢蘭孫,成男女壻寺奴姜命伊,欲爲代免役。當身,應在免役中,則猶或依他施行,此則渠身,非無可施之賞,移施於妻與女壻,非但事體未穩,此路一開,後弊難防,本寺數小奴婢,漸至消耗,祭享重地,極爲可慮。孫成男·高永鶻等代免役事,勿施,何如?傳曰,自古流來之規,勿施不可矣。
晝講入侍,特進官許積,同知事趙錫胤,參贊官吳挺一,侍讀官蔡忠元,檢討官丁彦璧,記事官睦來善·李程,假注書朴承休,上讀前受書傳咸有一德,自篇題,止在德故也。蔡忠元進講,自今嗣王,止此爲精密,上受讀一遍。忠元曰,此時太甲,卽位未久,故曰,終始惟一,左右輔弼,必惟其人,故曰,惟其人,不曰君而曰德者,有厥德然後,乃可爲君也。上曰,人君每以善惡難辨爲慮,故曰,其難其愼。對曰,此言最爲明白也。又曰,博而歸之於不一之善,約而會之於至一之理,當與虞書缺聖賢千言萬語,皆生於精一之理,此外更無他道缺歸於精缺也。上曰,協于克一之一字,與缺乎錫缺同,凡道理有一介善理若缺始則缺一矣。挺一曰,注有一者,齊也。上曰,此萬殊之本缺彦璧曰,精一及一德之一,皆此也。缺實一貫之一同。錫胤曰,此時太甲新服厥命缺一初,今上亦須新之語雖不同,言則無異,所謂日新者,極爲切實。凡人之心,若有間斷,則不可謂之善,必須如一,然後乃可有爲也。上曰,爲上爲德之理,更言之,可也。忠元對曰,事上以忠,是乃爲德也。上曰,不然則雖爲上,非爲德也,雖爲下,非爲民也。忠元曰,此二語,眞的論也。講畢,許積啓曰,奴婢事,雖掌隷院所掌,刑曹亦可與知,漏落奴婢七口陳告者,免賤事,已爲議大臣定奪,而然有勢者爲之,無勢者不能,而陳告之人,皆許免賤,故官奴婢,漸至耗損,宜有變通之事。旣往免賤者,雖不可還賤,此後官奴婢陳告者,缺奴婢之路,防塞禁斷,必官奴婢,陳告官奴婢,寺奴婢,缺寺奴婢,然後方許免賤,似合事宜。上曰,此言是矣,此非大段變更之事,依所啓擧行,可也。又啓曰,頃見宣惠廳文書,則瀋陽入去宰臣,多貸用本廳銀子,其後或有身死者,至如相臣,亦在其中,督捧難便,合有變通之擧。上曰,國家不幸,已有此擧,旣知之後,豈可必捧?棄之可也。又啓曰,藥材非臣所掌,而典醫監,自亂後,不給唐材之價,而上司捧用如故,下人自備以納云。宜有禁斷之事,惠民署亦然,五上司下人,口傳以捧,其弊極矣。上曰,曾見亂後,則唐材不爲捧用,今何如是耶?對曰,缺傳之後,亦有如此缺重治,何如?上曰,藥材之用,雖出於病患之切迫,豈有如是濫捧乎?口傳捧用,尤爲不當,依啓禁斷,可也。趙錫胤啓曰,近來天災極矣,缺惕念之事,雖似多矣,以臣愚見,別無缺二行上曰,何以則振作有所爲也?對曰,自上缺臣僚奉而行之,寧有不可爲之事,變不虛生,缺若視以尋常,置之相忘,則安有可爲之理?尤爲切急者,民生可慮,救之當如捄焚拯溺,外國之事,雖無可奈,我國之民,豈可置而不念乎?脫有緩急,何以爲之?事去之後,尙誰咎哉?上曰,民弊之中,何事當先?對曰,臣曾上疏略陳,而無所可否,事事如此,則久遠之意安在?上曰,各司未及擧行之耳。對曰,李友賓之事,此非難事,而亦不能行之,反下未安之敎,臣誠惶恐,卽欲退去,而所幹非細,不能決耳。上曰,知其如是,故減等定配耳。積進曰,趙錫胤上疏回啓,臣所爲也,豈有爲友賓地,而無忌憚之理?非徒小臣惶恐,聖上待下之道,豈宜如是薄也?錫胤曰,內司之弊,近來極矣,惟是壓公者罪之,內司見屬者,終無科罪之事,故致有難救之弊也。上曰,頃因諫臣所明,有所缺二字大槪不須多言,內司可去則去之,不可去則置之,可也,豈宜一向非之乎?先有所疑,故每有此弊,自古有之之事,不能猝廢,自今論事之際,平心徐究,則可以上下無疑阻之弊。對曰,雖不可廢之,使無大段弊事,庶乎可矣。上曰,誤陳告者罪之,則可無此弊矣。錫胤又啓曰,近來奢侈之風極矣,自上已過三年,必須躬率然後,乃可化俗,物價騰踴,亦由於此,又思大布大帛之事,可也。臣聞都監砲手頭巾等物,自上有必使鮮明之敎云,何必如此乎?上曰,此言曾所未聞之事也。頃者馬兵,有不爲紅纓者,使之爲之耳,必以是有此言矣。對曰,自上先之,則可以收效,至於國婚之時,亦宜務從儉約,則庶見草偃之化,及此時收拾人心,振起國綱,則臣民幸甚。皆退出。
金應祖,以尊崇都監言啓曰,以左參贊沈詻上疏,吏曹回啓內,都提調都監覆啓處置事啓下矣。沈詻老病缺二行何以爲之?敢稟。傳曰,考例處之事,命下矣,缺使之考出前例,朝講無臺諫則不得爲之云,敢稟。傳曰,知道。晝講爲之。
掌令尹鏶啓曰,臣素性蒙昧,無所通曉,頃忝言地,摘植而行,無一事之可觀,聖明之所洞燭也。頃於故相尹昉諡號署出之日,臣亦同參,以爲尹昉本以世臣,有韋平之輩,得敦厚之名,雖其末節,多有可議之跡,而太常旣議之,儒臣旣定之,諫院已出之,臣意謂其物議旣允,而循名矣,豈料平駁之擧,復出於玉堂哉?嗚呼,諡議之多端,其來蓋久,公叔之得惠貞,孔圉之得文子,王儉之平頭憲事,明朝李東陽爲文正,當時或發於慨嘆,或嫌其過抑,則其是非之難定,豈獨今日而然,亦豈獨何蕭數人而已乎?以此觀之,則苟非淸明勁直者,有難容議,況今世道多岐,論議之不一者乎?況如臣愚昧疲軟之所萬萬不逮者乎?旣被儒臣之顯斥,何敢一刻苟冒?請亟遞臣職。答曰,勿辭。
大司諫金□□啓曰,愚昧如臣,久叨匪據,發言處事,動生瘡疣,陳情請急之章纔下,而玉堂風浪驟起,抨彈猝至,愚臣惶惑,不知所言。□易名之典,儒臣議定,廟堂審署,該曹啓下,經幾官司,送於臺諫,有不可容易是非,而駁正已定諡,又是癸亥後所未聞,故臣等意見,不能到焉。此所以獨被寒心峻斥歟,請命遞斥臣職。答曰,勿辭。
司諫李晳,獻納柳俊昌啓曰,臣等俱以無狀,待罪言責,絲毫無補,瀆擾是事,誠極惶悚,無地自容。頃日之坐,故相臣尹昉諡號,自該曹來到,臣等亦疑其未爲洽當,而旣經玉堂太常之議定,則紀實易名,必有所見,相議署出矣。今見玉堂箚辭,不勝瞿然之至,臣等不能詳究,諡缺例署經,坐被玉堂之斥,何敢一刻仍冒?請命遞斥臣等之罪。答曰,勿辭。
執義權惕,持平洪鐩啓曰,頃日□府之坐,故相臣尹昉諡號來到,臣等之意以爲,旣經缺有不可容易是非,故相議署出矣,缺暇不參其坐,而凡事是非,所見不一,則論議缺初兩司署經之後,臣旣無別樣意見,則及今缺臣何敢自獨不參於署經,而晏然處置同僚乎?臣之庸陋,有所短長,到□益著,尤不可一刻仍冒言地,請命罷斥臣職。答曰,勿辭。
應敎臣李海昌,校理臣李應蓍,副校理臣蔡忠元,修撰臣吳挺緯,副修撰臣丁彦璧等箚子,伏以,諡者行之跡也,褒不可過揚,貶不可過抑,必須紀當日之實,垂不易之名,而古道不復,公議掃地,反以紀實之典,徒爲溢美之資,識者已竊嘆矣。故相臣尹昉,以先朝宿望,癸亥反正之後,首膺公輔之任,而末年江都之事,罪關宗社,至今國言齊憤,昉之得諡文翼,此臣等之所未曉也。當貶反褒,濫得美諡,則公議已矣,諡法安在,諡狀之中,旣多可驗文字,議諡儒臣,皆蒙斥逐,則所當還給諡狀於本家子弟,使之改撰,而更□有司,從實議諡,可也。仍存付標之文,不改溢之諡,則缺後世孰知公議之至嚴乎?且我朝以文翼爲諡者,缺故相臣鄭光弼·李德馨等是也。殿下若以此數臣,比而觀之,則文翼之不當加於尹昉,不待辨而知也。昔蕭瑀,唐太宗之名臣,而以狷介寡合,諡以貞褊,何曾,亦晉之良臣,以日食萬錢,諡以繆醜,古之諡法,若是其嚴,公議所在,有不可以少沮也。諡號之必爲署經於兩司者,所以重其事也,而循例以出,視若當得美諡者然,亦可寒心。伏願殿下,詳究終始,明而察之,亟命還收前諡,使之改議,不令名與實爽,則公議可伸,諡法可正矣。答曰,省箚具悉。旣已議定之事,到今追改,得無不可乎?勿爲煩瀆。
冊禮都監啓曰,王世子冊禮吉日不遠,玉印亦當預爲書篆,而工曹判書呂爾徵,已往書篆,非止一再,而年老眼暗,不可有獨賢之□,
校理李正英,權知校書副正字洪錫龜,缺此兩人竝以預差差出,使之出入,以缺數行臣亦同參矣。臣伏見玉堂箚辭,以循例缺重加詆缺敢晏然在職,卽當與同僚缺母,自數日之前,添得胸腹之痛,痰熱俱上,氣息奄奄,□子至情,決難晷刻離側,不得不冒萬死仰瀆於天地父母之下。伏乞聖慈,諒此情勢,亟許遞免,以便公私。答曰,省疏具悉。爾其勿辭察職。燼餘
上在昌德宮。停常參,只晝·夕講。
嚴鼎耉,以都摠府言啓曰,今日入直軍士,中日習射,請出標信。傳曰,知道。
南翧,以都摠府言啓曰,都摠府申景琥,以輪臺武臣堂上,除標信,夕講入侍之意,敢啓。答曰,知道。
藥房都提調李時白,提調臣李厚源,左副承旨臣嚴鼎耉啓曰,霪霖纔□,老炎尙酷,伏未審日間聖候,何如?慈殿所進缺陳湯,五貼進御矣,今日詳知。缺數行
藥房再啓曰,伏承下醫官之敎,慈殿缺咳嗽亦減,臣等不勝喜幸之地。但湯藥中缺厭苦,更議他藥事,命下矣。卽與柳後聖·鄭後啓等諸御醫,反復相議,則比以爲回春方二陳湯外,更無相當之劑。此藥仍爲連進後,方可收效,加入桑白皮·黃連及引□薑汁竹瀝竝減去,而木香則不但元方,乃是緊材,難以減去,不爲作末,剉入貼內宜當云。此藥五貼,加劑以入,何如?答曰,依啓。
傳曰,大臣及備局堂上引見。
掌令柳道三啓曰,故相臣尹昉之晩節顚躓,得罪公論,則國人之在耳目,聖明之所洞燭,今不須更陳,而若使公論,一脈不泯,則初豈有請諡之擧哉?玉堂,公論之所在,而到今追發,辭甚嚴截,兩司之無公論,著矣。臣於本府署諡之日,適然私暇,雖不得同參爲寂寂,已過累日,諫官當先之論,先發於儒臣,惟當自劾之不暇,何敢晏然仍冒,處置多官乎?昨因日暮,今始來避,所失尤大,請命遞斥臣職。答曰,勿辭。
南翧啓曰,備局引見時,三司長官,當爲入侍,而司諫金益熙,避嫌退待,不得入侍之意,敢啓。傳曰,知道。
又啓曰,掌令柳道三,再啓煩瀆,退待物論矣。傳曰,知道。
嚴鼎耉啓曰,備局引見時,大司憲尹順之,以病不進,敢啓。傳曰,知道。
南翧啓曰,憲府全數避嫌退待,尹順之上疏,今日以監察爲茶時之意,敢啓。傳曰,知道。
金應祖,以吏曹言啓曰,錄都目政事,何以爲之?敢稟。
下直,蔚山府使金廈樑,豆毛浦萬戶吳嶼,群山萬戶李義賢。
大臣備局引見,罷出時,上命承旨曰,右相,遣內醫看病。
晝講入侍,知事朴遾,特進官李浣,參贊官李之恒·南翧,檢討官丁彦璧,記事官睦來善·李程,假注書朴承休,武臣金逷。上讀前書傳咸有一德篇,自今嗣王,止此爲精密一遍。之恒進講,俾萬□同一揆也。上□而□之一遍,論難旣畢。朴遾啓曰,臣缺前詳問兩南及關西物情,則外方科擧設場缺子往赴,道里均一缺竝定隣近數三邑,使之同力應辦,而自監營觸役缺其費,則試邑無偏苦之患,而擧子亦便於往赴矣。上曰,然。又啓曰,此係大段變通,令各道監司,訪問便否,啓聞後爲之,如何?上曰,外方設場,爲其便於本道,擧子之赴擧而或有遠不能赴者,則外方設場之意,安在?此言是矣,依爲之。李浣啓曰,頃者庭試初試時,臣以試官進參矣,擧子李弘一之呼訴請射也,不能詳察,率爾許射,罪在臣等,至於書箭官,則待其字標之出給,只自箭而已。少無間預於其間,而金慶懋,枉被重律,充軍於白馬山城,事極冤抑矣。上曰,然則,令禁府詳覈元情公事,議啓,可也。朴遾曰,金慶懋議啓事,小臣親承傳敎,而禁府規例,如議啓照律等事,知事以下,不敢獨爲,必待判義禁出仕,然後爲之。上曰,判義禁若呈辭,不得行公,何必等待其出乎?今後則照律定配等事,亦與諸堂上,必須相議爲之,勿拘常規,議啓,可也。
金應祖,以禮曹言啓曰,曹啓辭,自祖宗朝以來,國有慶禮缺取人者,皆與八方同慶之意也。今此仁祖大王祔廟,中宗大王世室,仁烈王后追上徽號,王大妃上尊號,王妃冊禮,王世子冠禮·冊禮,通爲七慶,而亂後文書蕩失,前後慶科,雖未能遍考,以其見於登科錄者言之,庚戌年宣祖大王祔廟,廢世子冊封·入學·冠禮合四慶,設六百別試,初場論·表,終場策問,咸聚京師,分三所各取二百人,除講經試取。乙亥年仁穆王后祔廟,元宗大王祔廟,成宗大王世室合四慶,設增廣別試。癸酉年則以元宗大王追崇一慶,亦設增廣矣,王大妃上尊號,王后上徽號,已往慶科名目中,無見出之處,未知其故。今則此二慶之外,又有五慶,皆以爲依乙亥年,當設增廣別試云。或以爲,前頭王世子嘉禮之後,亦當有別試,科擧重疊,今依庚戌年,設別試爲便云,而莫重科擧一事,缺輕易擅定,議大臣定奪,何如?傳曰,允,缺科有慶事,則加數於大科之額,此豈以缺科擧頻數,有妨於士子之做工,而貽弊於外方之民也。我缺則例有增廣,而宣祖大王祔廟時,又合他慶,爲六百館試,可援以爲例者也,而四慶爲增廣,則今之七慶一增廣,亦不足,何可列數慶事,而爲科擧之式乎?大擧別試,廣取人才,此則同慶於外方也。今年秋,設式年會試,又於八道,各設東堂監試之場,則日亦不足,而民力之勞費,亦甚不貲,秋間又有客行之來,則以今之時勢物力,豈可不念及於此哉?近來士子,不能着實做工,而徒以科擧之頻,爲倖參之計,業不專一,而心亦岐分,文章之盛,士習之正,漸不及於古,識者之論,皆以設科之頻,爲之害也。臣等之意,則自初不欲國家之設增廣而爲別試也,不敢以外議之鼓動,變其初心,伏惟上裁。左議政李時白,以爲近來,國家多事,不能盡敎育之方,而設科頻數,只啓倖門,士習之日就偸靡,文章漸不及古,率由於此,而國有大慶,必爲設科,意非偶然。今於一慶四慶之時,亦設增廣,則今合七慶,只設別試者,未知其可也,增廣與別試,爲科則一也,而以增廣爲重者,爲其事而同其慶也。臣之愚意,依乙亥·癸酉年例,定奪施行,恐或宜矣,伏惟上裁。領中樞府事李敬輿,病不收議,領敦寧府事金尙憲,在外,大臣之意如此,上裁,何如?傳曰,依領·右相議施行。
以備邊司東萊府使薦單子,傳于南翧曰,以堂上官改薦。
金應祖,以禮曹言啓曰,卽接監試覆試錄名官所報,小學嘉禮考講,時方設場,而新除授監察,時未署經,故不得開坐,科期只隔六日,勢甚急迫,自本曹處置云。卽今臺諫皆有故,不得署經,依前例除署經進去,速爲考講,何如?傳曰,允。
金應祖,以內醫提調言啓曰,本院鍼醫,在前則無直宿之規,自今年二月,仍傳敎,始爲入直。此乃新設,故非但直宿之諸具,不爲備給,使喚下人,亦無定給之事,不能措手缺令該曹依藥房例備給,而水工一名,亦缺三行而未蒙允許,反有勿辭察職之敎,臣誠缺旣已因嫌,俱待物議,則臣何敢獨爲晏然?一刻缺詣闕下,欲爲傳啓,則適値夕講,政院稱之以豫備不來不□待,此前後所未聞見之事,無非如臣無狀,忝居臺閣,不能規正,自致百司之怠慢,體面之虧損,臣罪尤大,請命遞斥臣職。答曰,勿辭。當該史官,推考。
金應祖啓曰,縕繹間,視事頉稟。傳曰,知道。
又啓,掌令柳道三,持平洪重普,再啓煩瀆,退待物論矣。
又以弘文館言啓曰,兩司竝引避退待,本館當爲處置,而時日進箚之員則嫌不敢處置,副提學李之恒,與臺諫有相避。在外同僚校理李正英,新除授副應敎鄭攸,修撰張應一,竝命牌招,使之處置,何如?傳曰,允。
又啓曰,以弘文館草記,兩司竝引嫌退待,在外同僚,竝命牌招,使之處置事,允下矣。今日日勢已暮,明日待開門牌招,使之處置之意,敢啓。傳曰,知道。
又啓曰,以持平洪重普避嫌,當該史官推考事命缺史官規例,上下番外,其餘史官,乃是豫備,而若無豫備缺各司兼春秋,豫備啓下後,乃行史官之任矣。近日史官見存,只是三員,待敎李端相,非但呈辭到院,除授兼設書,時未肅拜,檢閱睦來善·李程,以左·右史入侍經筵,故持平洪重普之來詣臺廳也,以無豫備,不得出待爲答矣。卽有當該史官推考□命,史官中,無無故不來之員,兼春秋,亦無預備啓下之人,推考傳旨,何以爲之?惶恐敢稟。且預備史官,旣有公故,則所當以兼春秋,卽爲啓下預備,而本館下吏,慢不省察,以致如此,其爲事狀,殊極痛駭,請當該色吏,囚禁重治。傳曰,知道。色吏囚置事,依啓。
夕講入侍,特進官李澥,知事李厚源,參贊官金應祖,侍讀官李天基,檢討官丁彦璧,記事官睦來善·李程,假注書朴承休,武臣申景琥。□天基進講大學,缺自秦二世立,止不可以不察。上受而讀之一遍,缺言無足可缺之言文以學術尤可缺三行高知胡亥爲人,故出此言也。始皇缺胡亥誠可笑也。天基曰,人之昏愚,不必在於其質,缺豈質昏者也?其心旣蔽,則雖易曉之事,亦不能辨,如丞相高之說,此豈全不知而言也?上曰,雖有所蔽,豈不知鹿馬也?晉惠帝飮食寢具,皆非己出,而猶且知嵇侍中之節,由是言之,則胡亥之昏,甚於晉惠矣。講論旣畢,金應祖啓曰,自上勵精圖治,留意於庶政,至於文敎廢弛,而一無申飭之事,誠可慨然。士子學問見識,皆從讀書中出,而京中則雖所未知,外方則全無勸課之方,爲士子者,惟務抄集爲擧業,不知讀書之爲何事矣。上曰,若然則人才何從而出?誠可寒心,當何而申飭乎?對曰,祖宗朝,以參下文官爲各道大都護府敎授,巡歷所屬,各官勸講,都事春秋巡行,或課講課製,監司亦於春秋,巡行而課講課製矣,目今參下文官多積滯,依古例復設敎授,使之勸課,何如?上曰,此其監司所當爲,都事亦何所爲而不爲擧行耶?缺復設事,令該曹議處,諸道監司處,爲先申飭,可也。又啓,孝子節婦褒奬之事,所以激勸人心也。近來納馬人及老人,皆加資,而孝子中,有贈職之命者,無職者則贈參奉,曾爲參奉者則贈奉事,其於褒孝之道,似不然矣。上曰,此言似然矣。言于該曹,使之稟處,可也。
大司憲尹順之上疏曰,臣本空疎,幸遘嘉會,兩朝隆渥,曲加翦拂,華除顯擢,歷敡殆遍,臣誠感泣,不知死所。顧臣才識庸下,無他報效,一息猶存,惟思盡職,纔經草土,連管劇務,夙夜之任,風憲之職,前後忝竊,已及兩年,强老奔走,顚赴是期,不幸險釁殘喘,橫厄方生,災因禍遏,病壓身命,人猜鬼嫉,理所必至。丐閑調治,計不獲已,而時承缺給呈單,臣秪聞綸音,尤切惶縮,臣雖至缺三行乘虛迭攻,厄會疊發,以此病勢缺量,決無供任之望。且臣區區狼敗之狀,不敢缺天聽,而今臣蹤跡,旣同羊藩,揆臣情勢,難着蛇缺覩聖批,以宰臣待臣,則雖無狀,進退之間,亦當有廉隅。臣今承召命,不敢退伏,來詣闕下,而咫尺□門,亦不敢進入,呻病戀恩,有淚如瀉。伏乞聖明,憐臣情勢,將臣本職及兼帶藝文館提學同知經筵,竝許遞完。答曰,省疏具悉。卿其勿辭,調理察職。
江華留守李曼上疏曰,庸陋小臣,敢以私故,仰首哀號者三,臣罪萬死。雖然,臣於初疏,備陳悶迫之勢,而其中一款,於時議尤峻,而於臣心尤不安,臣請單擧而索言之,以竢聖明之矜察焉。當初朝廷,以分罪罪臣,始旣分其罪,則終當共其患,用舍榮辱,宜無不同,而厥後事有不如意者,勅中處置缺科,臣與盧協,獨先蒙敍機關闔雖罪缺能與知,朝廷必欲奔走,勅中不許分罪缺敍,勅中先許收敍,宜乎形跡之嫌,使人狼敗而不諒衆口,乘時益張也。此臣所以重足脅息,乍前而後却者也。倘蒙聖上,謂臣罪有可恕,不欲終棄,則姑許臣退伏田廬,省愆調病,差遲歲月,同時被罪之人,同時任使,則群非衆謗,庶乎少止,而微臣進退,有所據矣,臣不勝大願。況臣之罪,不輕於盧協,而盧協之罪,不重於臣,問答詳略,各有其由,而臣獨欺天,偏蒙眷注,內省其私,不覺泚顙,臣何敢掩覆實狀,糊塗苟容乎?臣本宗戚末屬,濫沐兩朝殊渥,當此艱危之日,報效一念,不後恒人,且自顚沛以來,受恩益厚,寵命再加,溫諭累降,臣誠感激,□期縻粉,窮不足以爲臣憂,死不足以爲臣患,譏缺足以爲臣辱。第臣所惜者,廉恥也,所重者,缺累殿下缺聖也。玆敢不避缺三行竢桑楡。答曰,省疏具悉。日者缺無非浮辭贅說,何必乃爾?宜遵前旨。燼餘
上在昌德宮。停常參·經筵。
吏曹參議趙壽益初度呈辭。入啓。傳曰,還出給。
以今十三日晝講時,特進官李浣所啓,擧行條件,傳于南翧曰,照律定配等事,與諸堂上必須相議爲之事,傳敎□漏添入,可也。
弘文館啓曰,臣等以兩司處置□召來□觀兩司避嫌之辭,則缺可避缺多同僚以下缺數行之人缺能獨安於心乎?缺臺相避外,竝爲牌招,缺傳曰,允。
金應祖,以工曹言啓曰,社稷祭器摘奸奉審後,依宗廟例,一樣改造事定奪,而有缺明年之敎,則開春卽時,所當擧行,而勅行連仍,且祔廟都監及儀物造成之役,勢難竝設,待秋設局之意,更稟,允下矣。祔廟都監,今雖□罷,尊崇冊禮兩都監,今方開局,前頭又有頒禮都監,則竝設之難,猶夫前日,而莫重祭器改造之事,漸至延退,亦爲未安。依前宗廟祭器鑄成時例,別爲設局,料理功役,及時改造,何如?答曰,事固然矣,而物力亦不可不慮,待明春設局,似當矣。
又以戶曹言啓曰,曹判書臣元斗杓,方在呈告中,凡啓下緊重公務,待判書出仕,相議回啓之意,敢啓,缺
又以禮曹言啓曰,大妃殿上尊號缺旣稱國王臣某奉冊上言云,揆之情禮,亦似自上親傳於正副使,而考諸五禮儀上尊號一節,元無見出之處,且考甲子年仁穆王后尊崇謄錄,亦無自上親傳冊寶之禮,只曰正·副使請大妃殿,閤門外進入云。本曹不能無疑於其間,考見甲子年十月初七日政院日記,則亦有慈殿上尊號百官陳賀之語,而亦無自上親臨進冊寶節目,然則正副使授冊寶,於何□進入於大妃殿乎?此一節禮文謄錄,旣無可據,不可不預講,而事之莫重,令該曹不敢臆定,議大臣定奪,何如?傳曰,允。
又以禮曹言啓曰,大妃殿上尊號缺受賀缺內外命婦時,大妃殿缺甲子年謄錄,以具翟衣加首飾,缺數行進缺尙衣院擧行,何如?缺遞差事,命下矣。所當缺兩司多官,勢未及來詣於未閉門之前,待開門牌招之意,敢啓。傳曰,知道。
南翧,以義禁府言啓曰,今七月十三日晝講時,李浣所啓,頃者庭試初試時,臣以試官進參矣,擧子李弘一之呼訴請射也,不能詳察,率爾許射,缺至於書箭官則待其字標之出給,自書箭而已。少無缺其間,而金慶懋,枉被重律,充軍白馬山城,事極冤抑矣。上曰,然則令禁府詳覈原情公事議啓,可也事,傳敎矣。其時推案,詳細參考,則擧子李弘一,於一字之間十三人而再射,因其呼訴,不覺其疊射,而許令入射者,試官也。差備之官,宜若無罪,而若使呼名官,謂有不覺其名字疊出之失,則其時試所差備官,缺呼名官卽書箭官云,而詳聞武科規例,缺擧子姓名於件記,而復書字標於箭,以給呼名官。以此推之,則慶懋亦難免疊射之罪,至於施以科場用情之律,則雖似過重,充軍重罪,自下不敢輕議,竝其元公事以入,伏候睿裁。傳曰,分揀,只削職宜矣。
正言李惟碩啓曰,臣以草茅賤蹤,愚陋無用,猥荷洪造,過蒙缺是何人,叨此異數?聞命震驚,義不竢駕,而至於六月十六日,秪受恩旨,十八日,猝得赤白痢,數夜之間,痛極危苦,日望少蘇,及得造朝,陪伏廟庭,伏觀盛禮,是臣區區之忱,而毒疾轉加,愈往愈甚,不食十五日,朝暮日□病裏回遑,罔知所爲。至今月初二日,幸缺顚仆道路,不敢居家呈病調理缺寸之所進,及到聞慶,又阻霖雨,缺數行命,招問館吏及四學缺晝則槪於各年,差出試官四員,每一巡試官一人缺製於四學,至其年終,磨勘報禮曹,許赴式年監試者,乃其規例也。上年六月,以姜與載·曺漢英·洪處大·缺趙復陽啓下,洪處大則上年閏十一月,除授白川郡守,曺漢英·趙復陽則今年三月,被罪定配,姜與載則今年六月,除授善山府使之後,乃於同月,以金弘郁·李洪淵·李梓·柳道三改啓下,以至于今云。以此觀之,則兩年試官,雖有察任之久近,又不無已行試製之人,而今已經年,尙未畢試,則責有所歸,前後啓下試官八人,似當竝爲推考。且上春夏五朔,不爲差出試官,則吏曹亦難免其責,當該官吏,竝推考,何如?傳曰,允。又啓曰,以義禁府黃□判官李丕顯等公事,傳曰,傳旨缺不接,續察處事,命下矣。考見缺沙餘良乃是非但此也之意,而用於承上文,以發下文□處者也。李丕顯·吳繼李等拿推之擧,初以黃海監司狀啓及刑曹粘目而發,故推案頭辭,首擧狀啓及粘目而繼發問目,李丕顯之元情,是也,而吳繼李之元情問目,則沒其頭辭,只曰傳旨是白沙餘良,故文理果不接續矣。大槪李丕顯·吳繼李等拿推傳旨,初捧於一丈,故兩人捧招時,亦以一傳旨爲頭辭,而吳繼李則蒙上文,不爲別作頭辭,只發問目,有此文不接續之患,此本公事場規例,而推案文書缺詳悉,後勿如是之義,分付,何如?傳曰,知道。缺
傳于嚴鼎耉曰,政事,明日爲之。
南翧啓曰,缺尹順之上疏,調理察職,執義權缺尹鏶·缺洪鐩·洪重普避嫌。缺數行
修撰張弘〈應〉一上疏曰,伏以塵缺後冒據,涯分已極,福爲災始,懼缺睿眷特紆,謬恩荐加,玉堂新除,又出望外,缺人,敢膺玆選,聞命震駭,無地措躬。仍竊伏念君臣父子之倫,無所逃於天地之間,其盛德生成,圖報塵埃之願,豈有窮已哉?顧臣賦性疎愚,見識鈍滯,居官任職,無一可觀,至於經學,尤所空空,章司訓釋,粗習於年少之日,而舊聞新知,全失於晩暮之後,兼且險釁累經,堂上驚憂失性,精神慌茫,平常酬應,錯亂顚倒,此豈可以致身經幄,昵侍淸光,仰備顧聞之萬一乎?區區至懇,實非虛讓,況臣曾忝憲府,論事率爾,同僚竝罷,而臣獨得免,聖恩如天,雖深感戴,罪同罰異,寧有此理?缺官曹,尙愧隨行,玷累淸功〈?〉,人謂斯何?缺痿痺之疾,添傷暑濕之月,肢體痿弱,缺趨走於天威咫尺之前。伏願聖慈,俯察危悃,亟遞臣職,不勝幸甚。答曰,省疏具悉。日者之事,當觀是非之如何,何必以不同爲嫌?爾無所失,勿爲控辭,察職。
仁興君瑛上疏曰,伏以,臣以庸愚,猥忝廚院,自知不似,人謂斯何?曾自先朝,露章乞免,非止一再,而未蒙恩遞,夙夜憂懼,措躬無所,惟懷隨事殫誠,以報鴻恩之萬一,是臣素畜于中,而天地神明之所共臨質者也。臣伏聞,昨日進上沙器,以麤劣還下,又因手本,囚治邑吏,臣聞命悸慄,無所容〈?〉,席藁私室,致此罪戾,何敢自以爲不參缺封進之缺晏然而已乎?逐年燔造之缺不嚴飭而或稱缺不敢指以爲上缺致慢忽於其間乎?無狀如臣,待罪缺數精擇,只出於不職,到此尤著,臣不勝惶恐待罪。答曰,省疏具悉。此不過一吏輩出入之際,慢不用意之致,不意玆者,卿之缺至此,得非過缺宜安心勿待罪。
大司憲尹順之上疏曰,伏以,臣冒死丐免,連日封章,辭已竭矣,情亦蹙矣。聖德天覆,溫批反下,臣誠惶感,不知罔措。顧念臣分寸餘力,可堪驅策,則臣何敢一味反縮,自就逋慢之誅哉?臣之所患,已悉於呈單中,今不必覼縷,而論其大都,則積勞積傷,病根深痼,九竅百骸,雖敗以存,五官四肢,全不運用,焦火凝水,迭戰寒熱,枯木朽條,日就撏剝,轉入膏肓,無可救藥,雖使盛壯之人,旣有此病,則其所缺期以歲月。況臣犬馬之齒,已望稀年,神缺已盡矣,藥餌灸熨,理難收效,作氣以缺再三請急,烏可已乎?夫蹲言地,卒無一效,徒將私缺天聽,辜恩負罪,無所逃遁。嗚呼,君臣之於父子也,疾病之極,必呼父母,此人情之所必至,今臣旣嬰難醫之疾,又遭維谷之勢,臣何敢不仰首哀鳴,畢露危悃哉?目今玉堂諸臣追諡事,缺駁正,實臣伯父,臣以一家猶子,恬然不避,廁跡言路,缺品則古今天下,寧有是人哉?緣臣愚昧,不處匪缺狼狽,一至於此,尙何言哉?尙誰咎哉?如使臣貪缺戀恩,不知羞愧之事,牛維馬縶,自同胥隷之役,則臣缺蔑顧不足缺將若之何哉?臣縷縷陳懇,缺僭越區區,缺伏願聖慈,憐臣疾狀,察缺本職兼帶藝文提學同知缺答曰,省疏具悉。江都當日缺數十行諸堂上,輪日開坐,缺萬無力疾就列之望,虛帶曠任缺罔措,抑恐罪戾難逭。伏願聖慈,缺都監提調,亟許改差,以便公私事。答曰,省箚具悉卿懇。勿辭,到此,當勉副焉。
玉堂箚子,副應敎鄭攸,校理臣李正英·臣李應蓍,副校理臣李天基·臣蔡忠元,修撰臣吳挺緯·張應一,副修撰臣丁彦璧,伏以掌令尹鏶,大司諫金益熙,司諫李晳,獻納李俊昌,執義權堣,持平缺正言趙晉錫,掌令柳道三,持平沈缺凡諡號,必署經兩司者,其意實非缺司以循例署出也,明矣。諡法至嚴,公議難遏,缺定之論,豈非苟且之甚乎?至於尹鏶,張皇文字,引喩舛鎰,論事之體,尤極無據,旣不同參則所當處置,而强引爲嫌,迹涉規避。請掌令尹鏶,大司諫金益熙,司諫李晳,獻納柳俊昌,執義權堣,持平洪□正言趙晉錫,掌令柳道三,持平洪重普,竝命遞差。答曰,兩司別無所失,竝勿爲遞差。燼餘
上在昌德宮。停常參·經筵。
禮曹啓曰,因大臣啓辭,明日大臣以下,會于賓廳,缺大臣以下,待開門命招之意,敢啓。答曰,知道。
大妃殿上尊號時儀仗差備,假缺汲水婢五名,缺婢子定送事,分付,缺斜付應役之數,只二十九名,缺更無推移定送之路,六曹府四缺二行吳竣,北京之行缺差下之意,敢啓。答曰,知道。
又以尊崇都監言啓曰,尊崇玉寶篆文,旣曰正書,一二兩件,竝爲捧入,以備□之意,敢啓。答曰,知道。
有政。吏批,判書林墰進,參判崔惠吉呈辭,參議趙壽益病,都承旨趙啓遠進。兵批,判書具仁垕病,參判李景憲病,參議缺進,參知尹絳病,左副承旨嚴鼎耉進,以金□□爲□□,邊岋爲明川府使,崔文湜爲長淵府使,□□爲松禾縣監,鄭銓爲文化縣監,李應蓍爲□□□□爲典籍,尹文擧爲東萊府使,尹絳爲□□□□爲護軍,兪□□爲副護軍。
金應祖,以禮曹言啓曰。缺以下燼餘
上在昌德宮。停常參·經筵。
自未時至酉時,日暈。
下直守令,引見。
備邊司啓曰,洪淸道討捕使,盡心職事,下去未久,所捕已多,而有所牽掣,未能登時任意措捕,誠如上敎,卽爲移文申飭,俾專事權之意,敢啓。答曰,知道。今日,又見狀啓,則此賊不可以土賊視之,本司亦爲惕念指揮。洪瑑事,實爲可嘉,更觀前頭所爲,論賞宜矣。
又啓曰,洪淸道大同設行事,已爲蒙允,而主管堂上李時昉。許積,事務甚多,不能專察。本司堂上趙錫胤,備諳民情,盡心國事,使之同爲察任,何如?答曰,允。
又啓曰,本司有司堂上一員有闕,禮曹判書朴遾差下,使之察任,何如?答曰,允。以上備局謄錄
副應敎鄭攸等上疏。答曰,省疏具悉。爾等勿辭察職。
義禁府草記,前開寧縣監李翼老事。答曰,知道。勿揀赦前。
右議政韓興一初度呈辭。答曰,不允批答。
大司憲尹順之上疏。答曰,省疏具悉。卿辭至此,當令該曹議處焉。
大臣·六卿·三司·館閣堂上等啓辭,王大妃殿進冊寶時,自上無親臨擧動事。答曰,知道。
章陵參奉鄭伯基上疏。答曰,省爾疏章,無非愛君憂國之誠,予心嘉尙不已也。疏中所謂一日之怠,可憂之說,尤是藥石,可不體念哉?條陳事,當令廟堂採用焉。
兵曹粘目。答曰,以曾所昧昧之人,國家危亡,無所可恃之日,血誠扶持之功,實出於赤心無他,寧可以尋常酬報乎?特陞堂上,以示不忘臨亂有功之意。
玉堂處置箚子,兩司竝遞差事。答曰,臺臣忿懥之言,似未妥當,而爾等論執之意,亦實未曉也。今此處置,予未知其合當,而臺諫與庶官不同,故姑爲遞改,以存舊規矣。李惟碩事依啓。
領中樞府事李敬輿箚子。答曰,省箚具悉。卿其安心,勿爲惶恐,遣內醫看病。
備邊司草記。答曰,知道。今日又見狀啓,則此賊不可以土賊視之,本司亦爲惕念指揮。洪瑑事,實爲可嘉,更觀前頭所爲,論賞宜當。
刑曹粘目。答曰,列邑之官,不爲惕念,討捕使移文,致有疎漏之弊,則守令及鄕所色吏,竝只拿推京獄,以通同賊人律事,嚴明知委。
傳曰,此律,前者與他人擬啓之律不同,何也?問于本曹以啓。以上內下記草
禮曹判書朴遾上疏。大槪,人器不稱,疾病且劇,前頭大禮之時,萬無堪當之望,乞遞本職事。入啓。答曰,省疏具悉。卿其勿爲控辭,察職。
備忘記,近觀南方土賊之所爲,極其凶惻,志在不輕,盤結甚固,國家之所深憂者。白川前開寧縣監李翼老,通同賊人,擅自解放,故緩獄事,到今追思,不勝痛駭。雖不可更施重刑,其令該府,勿限年定配,以杜後弊。
吏曹參判崔惠吉再度呈辭。入啓。加給由。
戶曹參判安應亨初度呈辭。入啓。給由。
右承旨吳挺一初度呈辭。傳曰,還出給。
護軍吳竣,牌招肅拜。
應敎鄭攸,校理李正英,副校理李天基·蔡忠元,修撰吳挺緯·張應一,副修撰丁彦壁等上疏。大槪,旣有處置乖當之失,又被諫官詬詆之斥,何敢更爲處置兩司乎?請亟遞臣等之職事。入啓。答曰,省疏具悉。爾等勿辭,察職。
右議政韓興一初度呈辭。入啓。傳曰,不允批答。
大司憲尹順之上疏。大槪,冒呈三疏,罪合萬死,本職兼帶,竝乞遞免事。入啓。批答見上
弘文館啓曰,臣等於兩司處置,旣有乖當之失,而其再避處置,又歸於本館,昨以不敢處置之意,陳疏乞免,而至蒙勿辭察職之命。不敢一向引嫌,將爲處置,而同僚或以身病,或以親病,不爲來參,聞其病患,皆不大段云。多官處置,不可不齊會爲之,請竝牌招同參,何如?傳曰,允。
護軍趙錫胤上疏。大槪,冒昧陳情,乞遞文衡之任,以便公私事。入啓。答曰,省疏具悉。卿之引嫌,無乃太過乎,勿爲控辭,察職。
右議政韓興一箚子。大槪,義州色吏供招,前後不同事。入啓。答曰,省箚具悉。殊甚駭異,當令該衙門覈處。
右承旨吳挺一上疏。大槪,母病身恙俱重,冒萬死陳情乞遞事。入啓。
玉堂箚子。大槪,兩司竝命遞差事。入啓。批答見上
政院啓曰,兩司多官,竝爲遞差事,命下,而闕門已閉,而吏曹郞廳,不得來稟政事。明日待開門,爲政差出,兩司官員,牌招肅拜,俾參擧動之意,敢啓。傳曰,知道。以上朝報
上在昌德宮。停常參·經筵。
夜二更,流星出巽方淡雲中,入東方天際,狀如鉢,尾長二三尺許。五更,流星出畢星下,入巽方天際,狀如鉢,尾長二三尺許。
有政。
司僕寺草記。答曰,勿令封進,以除一分民弊。
傳曰,今此尊崇時,外命婦陳賀,慈殿不欲行之,朝士大夫外命婦,則勿爲入參事,言于該曹。且今番則尊崇及中宮冊禮內習儀三度,勿兼各行事,亦爲言之。已上內下記草
吏曹啓目,粘連大司憲尹順之上疏云云。今此疏內辭緣,似出於懇迫是白在果,一時病患,憲長進退,自該曹不敢輕議,上裁,何如?啓。姑爲改差。
全羅監司書目,興德縣監柳贇蕃,母在喪事。
以李萬雄爲假注書。
義禁府啓曰,啓下矣。洪淸道尼山郡徒三年定配罪人李翼老,依承傳,以勿限年定配,罪案懸錄後啓聞之意,本道監司處,行移,何如?傳曰,知道。勿揀赦前。
下直守令引見後,都承旨趙啓遠啓曰,守令下直,當無故之日,則自上必爲引見,甚盛擧也,而守令,或當國忌祭享齋戒之時,有下直者,爲守令者,亦非必有意於窺伺有故之日而然也,蓋遠行之日,或緣擇吉而偶出於是日也。然旣有引見之擧,則當國忌祭享等有故之日,下直守令辭拜單子,勿爲捧入,何如?廳中僚議如此,故敢啓。上曰,此言是矣,依爲之。上命承旨曰,人不可於斯須之頃,見而知之,卽見山陰縣監姜逴,年紀已老,衰耗頗甚,前旣有早晩引見之命,則今日所對之言,想必預爲講熟以入,而其所奏對之說,不能詳的,問及前任時事,不免茫昧。且其進言之際,多有氣急之狀,守令之任,逐日臨民處事,多用精力,如此衰耗之人,似不可仍送矣。仍下敎曰,遠地夫馬留京,亦爲有弊,山陰縣監遞差,其代從速差出,催送,可也。上命承旨曰,常參儀注,卿亦見之耶?承旨對曰,儀注入侍,臣在呈告中,故未及見之矣。上曰,儀注中,有衛士列言之規,勤政殿內殿則頗爲廣敞,故想有此規,而此處則似難爲之矣。對曰,此必因前規而磨鍊以入矣。上曰,久廢之擧,不可率爾爲之,雖有儀注,卿等亦加聞見,熟講然後爲之,似可矣。
政院啓曰,頃日禮曹陳試者,增廣式年,勿爲換赴之事,啓下矣。東堂會試,式年則以講經取人,增廣則以製述取人,試法則不同,從願混許,實非古例,禮曹之啓,爲防此弊也。至於監試則製試之法,旣無式年·增廣之異,故自前陳試者,通爲許赴,例也。上年增廣監試初試,外方儒生入格之後,以其冬間癘疫痘疫,依法陳試者頗多,今者到京,始聞不許之令,莫不失望孛然云。東堂則不許換赴,以復古規,誠爲得體,而竝與監試而不許,則近於矯枉過直,反違規例,外議皆以爲若干士子之廢擧,無甚關重,而其於國家試取之道,實欠周詳,當有申稟處置之擧,而今日若不得啓稟,則明日以後,試期已迫,雖爲許赴,未及考講云。臣等待罪近密,凡有啓聞,不得不達,敢此仰稟。傳曰,言于該曹,使之覆啓。
吏曹參判崔惠吉三度呈辭。以私忌,留政院。
護軍趙錫胤上疏。大槪,冒萬死更陳危懇,乞遞兼帶文衡及新差大同之任事。留政院。
奉常奉事張俊南上疏。大槪,略陳朔篆緣由,還收賞賜及印文書進之敎事。留政院。
禮曹啓曰,命下矣。頃者臣朴遾,以增廣·式年換赴當否,就議於相臣,則相臣以爲,換赴之擧,出於一時謬規,揆以法理,勿許爲當云。臣以爲,增廣·式年東堂,則非但覆試製講之不同,初試圈點之數,多少懸殊,果難許赴,而至於監試,則皆試製述,增廣·式年,本無異同,與東堂一體不許,未知如何云,則相臣及群議皆以爲,東堂·監試,試規雖異,一科之中,一赴一不赴,斷無此理云。臣以此入啓,而外方擧子,因一時許赴之謬規,遠來願赴,曾所未料,故乃於榻前陳達,今年公都會擧子,旣已上來之由,自上有謬規不可遵守之敎矣。今者政院所謂東堂則不許,監試則許赴云者,古例有無,亦非臣見聞所及也。今若自上特軫遠方士子,辛苦落莫之情,竝令今年公都會而破格許赴,後勿爲例,則或無妨於慰悅之道,而臣曹則不敢擅改,伏候睿裁焉。答曰,已定之事,不可續續撓改,依前定奪施行。
修撰吳挺緯上疏。大槪,母病極重,乞遞本職及兼帶史局之任事。留政院。
右議政韓興一初度呈辭。不允批答。王若曰,嗚呼,惟辟不可以獨理,治道必資於輔相,若稽古昔而猶然,矧當衰季之世乎?念予小子,不弔于天,承艱大之業於先后禮陟之後,猶不免負荷是懼,思惟股肱之匡輔,置卿爰立之地,簡在予心,不以僉擧。惟卿,夙承家庭之訓,且有堅確之操,自在韋布之時,已負廊廟之望。及其歷試,休有令聞,觀風諸路而黜陟明,搢笏臺閣而風采澟。處經幄則論思密勿,秉銓衡則掄選公平。予故推誠而委任,卿宜同休而共戚,不料倚毗之日,遽有呈告之章,予心缺然,無以爲懷。萬里行役,幾犯暑雨,疾病之來,固所必然,而愷悌君子,想獲神明之扶,无妄昔疾,豈無勿藥之喜,人之爲言,在卿何損?予已洞燭,不必介懷。於戲,言念國事,天之方怒矣,民之大怨矣。若涉大水,杳無津涯,眇眇予一人,罔知攸濟。安危在大臣,固宜盡瘁而圖報,進退關時運,不合引疾而丐閑。所辭宜不允。故玆敎示,想宜知悉。知製敎張應一製進以上朝報
上在昌德宮。停常參·經筵。
下直,理山郡守李晩,老江僉使朴思銓。
南翧啓曰,大司憲金集,持平李壽仁在外,執義金弘郁,掌令成夏明,鄭麟卿,持平睦兼善未肅拜,今日以監察爲茶時之意,敢啓。傳曰,知道。
傳于嚴鼎耉曰,今下弓矢,老江僉使朴思銓給送。
以刑曹宋戒興上言回啓粘目,傳于南翧曰。缺二行言啓曰,以刑曹照律公事,傳曰,此律前缺三字人擬啓之律不同,何也?問于本曹以啓事,傳敎矣。凡生松木斫伐之人,法典內,杖一百,准株數徵贖,而盜園陵樹木者,杖一百,徒三年,故近來都城內外至近處犯禁者,則比用徒三年之律。今此趙倬則其所斫伐處,在於十里,而且其族山,故依他生松木斫伐之例照律矣,今承下問,惶恐敢啓。傳曰,知道。
傳于南翧曰,下直守令引見。
以全南監司壓死人狀啓,傳于南翧曰,壓死人,以本道恤典擧行。
以右議政再度呈辭,傳于南翧曰,不允批答。
嚴鼎耉,以兵曹言啓曰,宣政殿常參時,侍御節目,當爲磨鍊,而亂後文書散失,相考無據,不得已以常時擧動節目,參酌書入,恭竢睿裁。傳曰,知道。五衛將日傘差備,偃月刀差備,則殿內狹窄,勿爲,可也。
趙啓遠,以吏曹言啓曰,以今七月十三日夕講時,同副承旨金應祖所啓,各道鎭管敎授差出事,禮曹回啓,係是設官一事,令該曹覆啓處置,何如?傳曰,允事,傳敎矣。筵臣所達及禮曹回啓之意如此,兩界則亂後亦存舊例,而此外諸道,猶未擧行,雖曰廩料有弊,揆以古例,似不宜全廢。取考大典,則牧以上諸邑敎授,若文臣職次相當之員不足,則以成均館·校書館權知及生員·進士會講入格人,敎授·訓導,隨階除授。文臣居下等者,雖未經年,亦差都護府敎授,若無職次相當人,則以生員·進士取才人,稱訓導除授,自平時至萬曆戊午,一依此擧行。厥後諸道各邑敎授。缺二行原州·江陵,黃海道則海州·黃州,竝置敎授,慶尙道則慶州·安東·尙州·晉州,全南道則全州·南原·羅州·光州等處,以敎授兼提督屬校官,別爲稱號,俾掌訓蒙,皆以參上文官竝遣。丁丑亂後,始爲權革,在前事例,如右所陳,而差出當否,臣曹亦不敢擅便,伏候上裁。傳曰,文敎,國家大政,豈可以些少之弊,不行乎?一依先朝例差遣,以爲責成勸課之地。
南翧,以戶曹言啓曰,以禮曹啓辭,自願守陵人李明好,張漢信等則量宜給復,鄭大鷲則旣已物故,題給米布事,傳曰,依啓事,命下矣。李明好則三年守陵,稅外一結給復,張漢信則一年守陵,五十負給復,鄭大鷲則米布自營,量宜題給其妻子處之意,該道監司處,知會行關,何如?傳曰,允。
又以戶曹言啓曰,錦城縣己丑年田稅缺來色吳國臣,公然闕點於京江點之時,故依事目,全家定配事,啓下分付本道,而在逃三年,尙未捕得矣。頃者京江闕點色吏三人,聯名上言,而吳國臣,亦爲題名於其中,且聞出入於京中云,故令左右捕盜廳,窺伺密捕事,啓下知會,而今見左邊捕盜大將移文,則旣已捉囚云。令該曹一邊捧招嚴刑,一邊行會本道,家口推刷,發遣已定配所,何如?傳曰,允。
又以戶曹言啓曰,曾接全南監司狀啓,則錦城縣各司奴婢作米八百石,上年八月風高時,違越事目,私相許載於京江人全漆云船隻,而今已經年,尙無去處云,故米船次知缺一字所色吏,令本道治罪,在京格軍仇之稱名人,缺二行從重刑推,米船去處及在逃缺二字格軍缺現出,若在京江則及時密捕,在於外方則移文該道,期於必捕,何如?傳曰,允。
南翧,以尊崇都監郞廳,以都提調意啓曰,議政府王大妃上尊號初度習儀,此卽闕內擧動也,臣等坐於大門之內,而禮曹佐郞鄭脩,騎馬橫過一步門外,極爲駭愕。令攸司依律治罪,何如?傳曰,允。
南翧啓曰,以慶尙監司定配罪人檢屍事啓本,傳曰,定配罪人,如是往來,自是舊規乎?察啓事,命下矣。凡干定配之人,無論厥罪之輕重,旣已編配之後,必無私自往來之理,而今此南漢山城全家罪人金起陽子二男,上年十月分,擅離配所,以其私事下去,今年五月,因爲物故,此與近日黃州罪人金信忠事無異,極爲驚駭。舊規有無,非所當論,該曹回啓時,亦當詳察爲之,而旣承下敎,惶恐敢啓。傳曰,知道。
又以兵曹言啓曰,以本曹常參時節目磨鍊草記,傳曰,知道。五衛將·日傘差備·偃月刀差備,則殿庭狹窄,勿爲,可也,傳敎矣。元事目中,改付標以入之意,敢啓。傳曰,知道。
趙啓遠,以吏曹言啓曰,以今七月十三日夕講時,同副承旨金應祖所啓,孝子節婦褒奬事,禮曹回啓,係是贈爵一事,令該曹參酌,稟處,何如?傳曰,允事,傳敎矣。凡褒贈之典,循其資級高下,只陞一階,乃是規例,而今此筵臣所啓,實非偶然,而禮曹回啓之意又如此,若忠孝行迹,最爲表著,雖參下無階之人,陞授五六品顯職,以爲激勸之地,亦或合宜,而係干恩命,缺二行曹啓下,堂上郞廳,今已屢屢再三揀擇後,缺都監多官,有陪從別曹之規,故臣等今日會同開坐,差出員役,別單書入,而嘉禮正日,時未啓下,曾前謄錄,兵亂閪失,凡干應行節目,憑考無據,今以缺一字曹爲考,此等前例啓請,史官出送江都云。待其謄錄取來,設局始役之意,敢啓。傳曰,知道。
又以嘉禮都監言啓曰,都監郞廳禮曹佐郞鄭脩有頉,代禮曹佐郞崔攸之差出,使之察任,何如?傳曰,允。
傳于南翧曰,世子冠禮初度習儀似遠,差進磨鍊爲之。
嚴鼎耉,以兵曹言啓曰,今兩湖當番軍數,比前減縮,各處派守,諸衙門定送之外,又有實錄廳·尊崇·嘉禮諸都監,此外不時定送之處,罔有紀極。今此監試會試,適値此時,缺三字軍多至一百六十四名,除三空闕城門外缺三字所定軍士,量宜除出,而猶患不足無以充數。本衛連日牒訴,誠出於不得已,百爾思量,決無辦出之勢,取考試所定送前例,則或有過多之處,亦令依初試時例,參酌減數,俾無試所依前責立之弊,何如?傳曰,允。
南翧,以刑曹言啓曰,以刑曹宋戒興上言回啓粘目,傳曰,士夫家投托奴婢之故,非理侵責,似非細故,而如是回啓,殊涉無謂,此公事還出給事,傳敎矣。宋戒興,曾因鄭翼卿傳呈狀,以逃奴婢盜賣推捉始訟,而渠以遐方之人,不得久留,本月初八日坐起時,呈狀本曹,因爲下去,令時執者代訟,而姑令下去,故以令姑置之之意,覈啓矣。今承下敎,不勝惶恐,更爲取考上言,則私門擅自知家缺二字不爲擧。缺二行
嚴鼎耉,以兵曹言啓曰,平安兵使裵時亮,今已缺三字近例,令備局議薦,何如?傳曰,允。
自辰時至未時,日暈。燼餘
上在昌德宮。停常參·經筵。
下直,龜城縣監申䆄,瓮津縣令金光宇,茂山僉使朴大俊。
夜四更五更,月暈。
備忘記,今下弓矢,茂山僉使朴大俊給送。
嚴鼎耉,以都摠府言啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。
趙啓遠啓曰,假注書朴承休,疝症極重,屢日不得仕進,當此多事之時,非不知數遞之爲未妥,而聞其所患非輕,勢難察任,缺二行尊崇及中殿冊禮內習儀三度,勿兼各行事,一依上敎,以三度磨練,旣已付標以入,而第念兩殿內習儀,節目甚多,今方自都監聚集醫女,逐日私習,若不預爲傳習於內人,則必不無臨時生疎失儀之患。初度習儀則行之於外,二三度缺二字私習醫女輩,入內傳習於女官,似爲便當,缺不載於謄錄,經事醫女輩,亦以此缺之敢稟。傳曰,醫女等,自外累度私習,缺一字熟後,二度竝傳習於內人,俾無生疎之弊,可也。
金弘郁啓曰,今月初,下人來言,差輪次試官,當定日試製,臣問其前規,則答以無故之員,輪回試製云。其時適當祔廟大禮,只隔三四日,臣以都廳之任,逐日奔走於都監,勢未及於他務,使學下人往告於他無故之員,先爲試製,則過祔廟後,當坐試製臨時,卽爲來告事,言送矣。厥後學下人來言,他員卽爲試製,缺因今定日,聚士試製則,答曰,會試科日已迫,故他員旣已畢製計劃,此後則更不試製云矣。及聞筵中,有査覈推考之命,問於吏曹,則上年未計劃輪次試官,六月初,更爲差出時,臣亦在其中,學下人經月之後,始爲來告,適値大禮當前,其不得試製。雖有曲折,旣被推勘,決難仍冒臺職,請命遞斥臣職。答曰,勿辭,怠慢下人,使之囚治,可也。
大司諫蔡裕後,司諫李應蓍,正言閔鼎重啓曰,新除授獻納缺徽,時在洪淸道堤川地,請斯速乘馹〈上來〉事,下諭。掌令鄭麟卿,曾爲正言時,爲其一家徵債,使其前導人,捉置湖南船商,私加刑杖,脅奪海船。其時憲府之官,發論而未及駁正,因事卽遞,麟卿聞有臺議,乃反忿缺二行大禮重疊,習儀等事,殆無虛日,而霖雨支離,缺非但有妨於大禮,農事亦爲可慮,不可無祈晴之擧,四門罃祭,不卜日,自明日連三日設行,何如?傳曰,允。
司饔院提調崔惠吉啓曰,臣猥兼司饔院提調,本院乃是御供重地,固非如臣無似者,所可堪任,常懷惶懼,黽勉供職。今者以燔造沙器不精之故,都提調以下諸僚,皆已引咎待罪,而臣適緣方在呈告中,不得與諸僚,偕詣竢罪。臣罪,到此益大,冞增悚慄之至,敢來伏地待罪。傳曰,知道。勿待罪。
傳于趙啓遠曰,九月初生間,當爲展謁長陵,言于該曹,使之擧行,而一應諸事,一依上年例,毋得一毫加減,俾無貽弊民間。
傳于南翧曰,朝參儀,使之磨鍊入之。
掌令成夏明,持平睦兼善啓曰,新除授大司憲金集,時在洪淸道,持平李壽仁,時在全南道康津地,請竝斯速乘馹〈上來〉事,下諭。執義金弘郁,引嫌而退。下人怠慢,經月不告,大禮臨迫,未遑他務,則不得試製,事勢當然,而旣被推勘,勢難在職。請執義金弘郁遞差。答曰,依啓。
嚴鼎耉,以禮曹言啓曰,傳曰,世子冠禮初度習儀似遠,差進磨鍊爲之事,命下矣。詳考今朔排日記,且問于日官,則前頭二十一日,則大妃殿上尊號初度內習儀,二十二日,大妃殿定尊號缺一字箋,二十四日,國忌正日,二十五日,大妃殿上尊號二度習儀,二十六日,大妃殿冊寶御覽,二十七日,大妃殿上尊號三度內習儀及世子嬪三揀擇,二十八日,大妃殿上尊號二度外習儀,而空日只二十三日及二十九日,若以二十三日進行,則其前似爲急迫,何以爲之?敢稟。傳曰,然則以前定日爲缺二行已啓下,而前佐郞金嚮,前參奉尹璾,前都事□重馨,時無職名,依例口傳付軍職,冠帶常仕,何如?傳曰,允。
南翧啓曰,執義金弘郁,再啓煩瀆,退待物論矣。傳曰,知道。
又啓曰,掌令鄭麟卿,先罷後推事,命下矣。臺諫以罷職不敍論啓,先罷後推承傳,不得捧缺敢啓。傳曰,知道。
又啓曰,試官金蓍國·趙錫胤命招,竝不來,請推考。傳曰,允。
傳于南翧曰,明日晝講爲之。
南翧,以吏曹言啓曰,臺諫有闕,政事,何以爲之?敢稟。燼餘
上在昌德宮。停常參,只晝講。
巳時午時,日暈。夜五更,月暈。
下直,忠原縣監缺康津縣監申瀏,蔚珍縣令尹起商,昌洲僉使金缺光。
傳曰,守令引見。
備忘記,今下弓矢,昌洲僉使金伸光給送。
李端相書啓,臣以世子冠禮嘉禮謄錄取來事,承命往考于江華府史庫,則庫中所藏謄錄,亦多散失於兵火,冠禮謄錄則專無可考者,只爲昏朝辛亥年嘉禮缺二行十二疋立之。
嚴鼎耉,以都摠府言啓曰,卽見兵曹節目,則前頭常參時侍衛別雲劍,旣已磨鍊啓下,則本府亦當有寶劍差備磨鍊之擧,而臨時書啓之意,敢啓。傳曰,知道。殿內狹窄,寶劍則忽緩也。
掌令成夏明,持平睦兼善啓曰,近來士夫缺多有可駭之事,誠極寒心。奉常奉事張俊南缺朔書時,坐於公廳,公然送紙方外,借書以進,衆目所見,莫不駭異。厥後至蒙嘉奬之典,且有印文書進之命,則渠當從實直陳,自就罪戾之不暇,而乃敢飾辭投疏,有終始若自己模寫者然,其欺瞞之罪,不可不懲。請命罷職不敍,還收賜給,以重褒賞之典。金玉滿朝,莫此時爲盛,而近觀兵曹巡將望前後兩單,則文官堂上,只書若干人,極爲寒心。請令該曹依平時舊規,除衆所共知老病人外,以坐目次序書入,俾無勞逸不均之嘆。答曰,依啓。
尹絳,以禮曹言啓曰,今缺紙之禁搜挾之擧,實出於抑侈濫嚴科場之缺士子,孰敢以爲非也?臣朴遾,親承聖敎,其敢不惕念奉行乎?第接四館所報辭意,擧子輩不得一如見樣之紙,多有蒼黃狼狽者,此則令出急遽,事勢固然。立法初區區小弊,有不可顧,但搜挾時,擧子一身不可搜檢,及四書不可禁之意,臣曾於榻前,備盡陳達。自上以爲予意非必欲竝與四書而禁之,而無明白發落,只有該曹嚴明缺一字法之敎,故臣不敢有所低昻於其間矣。卽聞今日入場時,缺二字飯具,無不一一搜見,此則勢所不已,至於衣襟·靴子,亦缺禁令至嚴,雖無雜亂犯禁者,氣象頗爲沮喪,缺奉行朝家之令,職分當然,而或無乃有傷於待士子之道乎?今若依皇朝例,勿禁經書與史記,只禁類抄等書,以爲恒式,一以防僥倖之門,一以除雜亂之弊,則似爲宜當,臣非不知又有緩論之譴,而頃承有懷必達之敎,職忝敎胄,不得不惶恐敢稟。缺二行書者之戒。
嚴鼎耉啓曰,司憲府時缺錄啓,每缺啓之日,不待本院分付,趁早來呈,例也。今日則日勢晩暮,亦無形影,不得已累次催促,而憲府下吏,慢不擧行,闕門旣閉之後,始自門隙呈之,其怠慢之習,極爲痛駭。當該色吏,令攸司囚治,何如?傳曰,允。
以今七月二十日文臣朔試射分數單子,傳于嚴鼎耉曰,李惟碩,纔已上來,何以在外不進耶?問啓。
尹絳,以弘文館言啓曰,本館引陪,丙子亂離以前,則一依缺二字例,一朔所受料米十八斗,而去乙酉年復設之時,只以米十二斗給價雇立矣。引陪等,以其不足於衣食,故皆懷厭避,每有逃散之弊,因本館啓辭,添給餘丁木一疋,而厥後裁省之時,又爲減除,所受料米中,亦以田米四斗交給。以此渠輩,不堪其苦,未屬者,無願立之人,旣屬者,無不規避,貧殘下人,逐日呼訴,非但官員出入不成貌樣,聽其所訴,情甚可矜。令兵曹除缺疋,依前題給,以爲保存之地,何如?傳曰,知道。
尹絳,以嘉禮都監言啓曰,今此世子嘉禮時未定吉日,凡自都監各樣措辦之事,姑待謄錄取來,以爲憑考擧行之計矣。卽以昨日所下戊寅謄錄參倣,則詣別宮時,有司都監,造作進排銀器等物,而嘉禮之時,則無更爲造進之例矣。第冊妃·冊嬪,事體有別,似不當一准其數,又考乙酉冊禮謄錄,則亦有銀器等物啓下造進之數,其時旣無詣別宮之禮,則卽此一款,可以爲據,故別單書入,而但都監始役,例在嘉禮已定之後,工匠物力,時未磨鍊,諸別宮日期,只隔□其於決無設局造成之望,雖出於事勢致然,俱未經事,只待謄錄之來,未卽啓稟,不勝惶恐,反覆思量,未知措處之方,不得不煩稟。傳曰,謄錄,旣已持來,參考爲之,而但飯器諸具,則不可不及於三揀擇,姑令尙衣院,若干銀器,急速造作,俾及於三揀擇之日,可也。
又以缺二行無貽弊民間事,傳敎矣。陵行吉日,令日官推擇,則今月初旬內,初三日初九曰爲吉云,而初三日則纔經世子冊禮,似不無窘迫之患,以初九日爲定,而一依上年例,俾無貽弊於民間一款,則令各該司,仰體擧行,何如?傳曰,依啓。一依上年,毋貽民弊事,則申明各別嚴飭。
又以嘉禮都監言啓曰,定嬪後詣別宮時,都監堂上以下,竝爲陪進事,則旣已入啓,定奪矣。世子嘉禮謄錄,雖未及見,三揀擇日期已迫,不得已以戊寅年謄錄參倣,則詣別宮時所乘轎輿及儀物陪衛節次,不可不預講,旣詣別宮之後,亦當有供上鋪陳器皿一應進排之物,令各該司急速稟奪擧行,何如?傳曰,知道。謄錄旣已持來,參考爲之,可也。
又以禮曹言啓曰,中宮殿冊禮時敎命文,當爲安寶,冊寶不當先爲御覽,而正日則時刻甚急,前一日都監該掌郞廳,預爲陪進于政院,啓請安寶,卽爲內入,翌朝啓請還下,排設缺殿內,似爲便當,敢啓。傳曰,知道。
又以禮曹言啓曰,世子冊禮時敎命文,當爲安寶,竹冊印綬,亦當先行御覽,而正日則事勢急遽,前一日都監該掌郞廳,預爲陪進于政院,啓請安寶,卽爲內入,翌朝請還下排設於殿內,似爲便當,敢啓。傳曰,知道。
又以禮曹言啓曰,今此中殿冊禮時敎命文,王世子冊禮時敎命文,安寶時,依前謄錄,以朝鮮國王印安寶,何如?傳曰,知道。
又以禮曹言啓曰,以本曹啓辭,尊崇中殿冊禮內習儀,取稟事草記,傳曰,醫女等,自外屢度私習儀慣熟後,三度傳習於內人,俾無生疎之弊,可也事,傳敎矣。大妃殿上尊號內習儀初度,在於明日,卽聞都監之言,醫女輩雖爲私習,未經一番習儀,猝然入內,或不無顚倒失儀之患。且其所着衣服,亦難於今日內整缺二行世子嘉禮謄錄,雖未取來,考諸戊寅年謄錄,則今此定嬪之後,亦似有嬪宮本家,住於本宮近處,取便行禮之擧,令漢城府擇定可合家舍,何如?傳曰,允。
又以禮曹言啓曰,通禮院贊儀爲任,專管指導周旋,故自前例以本衙,次次陞遷,蓋以其閑習禮儀也。近來不用此規,爲一蔭官遷轉之階梯,故其於禮貌之間,不成貌樣,當此大禮重疊之日,事甚可慮,令該曹處置,何如?傳曰,允。
晝講時,正言閔鼎重啓曰,護軍韓必遠,使其家奴屠牛,販賣漢城,發禁捉囚,則必遠家奴,托稱麟坪大君之令,縛致禁吏,牢囚私室,百般威喝,必遠知而不禁,左尹趙潝,過爲恐㤼,卽釋犯禁者。其後必遠家奴,敺擊當初禁亂使令,該府捉致必遠家奴,將欲治罪,判尹尹絅,聽其請囑,亦爲放送。護軍李浣,縱奴屠牛,尤爲放恣,漢城府累爲發禁,定送別差,而法司禁吏,一切揮斥,使不得窺其門庭,法之不行如〈?〉,誠極痛駭。請韓必遠罷職不敍,趙潝遞差,尹絅從重推考,李浣罷職。上曰,近間所未聞之事,如是論啓,臺諫風采,極爲可尙,而宰臣豈有如此之理?更爲詳問而處之。又啓曰,小臣言辭拙訥,嚴威之下,不得詳陳,而如此之事,極爲寒心,韓必遠·李浣之家,皆在於義洞,故其奴,每托稱大君宮奴,橫行閭里,略無忌憚,宰臣論啓,是何等重事,若非明白,則豈敢如是論啓乎?上曰,事雖然矣,不爲率爾輕許,亦出於愼重之意耳。又啓曰,再次論啓而以愼重爲敎,當更詳問處之。又啓曰,臣旣已陳啓,而又有所懷,請皆披陳,頃者臣疏中所陳徵債防納譯官市井締結等事,甚是士夫之恥,近日士夫缺二行劾啓矣。且臺諫,體面甚重,異於他司,訓鍊都監郞廳,備邊司郞廳,不得兼帶,是乃流來古規也。近來則雖爲臺諫缺單子而不爲改差,及遞臺諫缺速遞,而今若久任其臺諫,則不但曠廢所兼之任,國家待臺諫之道,亦不宜如是,仍存古規,極爲宜當。上曰,言于該司。又啓曰,自古三司下人,不得差送使喚,例也。近來士夫家婚喪之時,借得法司下人,以爲隨事抑勒之計,凡此之事,極爲不當。此雖細瑣,所關則大,請令憲府城上所,切勿更循謬習,何如?上曰,此言是矣,承旨知悉,依爲之。又啓曰,近來呈辭,甚是弊習,在前臣僚,若非形迹非便,病患深重則不得爲之,故兩司呈辭,則無還出給之規,近來緣其紛擾,政院每爲還却,以此朝臣,多以呈辭,爲虛張休息之地,殊極猥濫。曾在宣廟朝,先正臣李珥陳達,凡呈辭初度,過十日後,缺一如呈旬之例云,今不可一從遵行,而若以五日爲限,則似爲宜當。上曰,呈辭定限,雖或不可,而承旨知悉此意,使不得連日呈之,初度給由之後,再三度則間一二日捧入,可也。南翧曰,當依下敎,以爲定式遵行之地矣。又啓曰,待敎李端相呈辭,不爲入啓,而呈辭懸頉於文臣殿講單子,該曹不爲糾察,怠慢成習,事極不當,今後切勿如此爲之,何如?上謂承旨曰,此言,可也。南翧曰,李端相呈辭懸頉,實爲未安,非但該曹之責,本院亦未糾察,以致如此矣。上曰,呈辭未及之前,懸頉之事,本無其規,殊涉不察,該曹及該房承旨,竝推考,缺雜頉懸錄人,詳察以入,可也。又啓曰,兵曹兩驛馬,常爲立待於軍營,參議·色郞廳則例爲許騎,判書則不爲許騎,近來判書亦缺二行或有借而乘之者,有識士夫,不當如是。當該色郞官,詳査推考,何如?上曰,此事似涉細瑣,不必治罪,自今申明,則不必如是矣。又啓曰,政院體面,極爲重大,雜人不得出入,此古例也,而近來專無古規,事事解弛,堂上·郞廳,或脫冠帶而坐,諧謔成習,諸司下人,喧聒於院中,如此臨筵之日,亦缺三字此後各別申飭,一循古規,使嚴肅重其體貌,宜當。上曰,此言是矣,承旨各別申飭,可也。又啓曰,名道都事,以曾經臺侍之人差送之意,曾捧承傳,而近者差遣都事類,非曾經臺侍之人,承傳不爲奉行,殊極非矣。上曰,言于該曹。又啓曰,近來朔書篆文應寫之人,不知國家培養本意,臨時借書,不無欺罔,此甚可駭。奉常奉事張俊南之不得書篆文,人所共知,而上疏中不爲從實陳達,難免欺瞞之失矣。上曰,實爲如此,則誠可寒心矣。又啓曰,近來人材乏絶,至於玉冊缺四字不得其人,稍能楷書者,皆爲差定,殊非重其事之意,篆文則一人或兼寫,今之能隷法者,自有其人,則一人連爲書進,亦無不可,似有變通之擧,敢此陳達。上曰,此言甚是,言于都監。南翧曰,政院近密,是何等重地,而如臣無狀,承乏忝冒,凡事不能警飭,致有諫臣之言,惶恐待罪。上曰,勿待罪。知事林墰啓曰,各道敎授缺差出之意,已爲啓稟,請令禮缺勸課缺着實擧行事,諸道監司處,申明事目,預爲分付,知會後差送,宜當。上曰,久廢之事,今始設立,不可苟充,徒費廩料,必須擇人以送,使之着實爲之,參贊官李之恒差出之後,不爲署經宜矣。上曰,欲令署經者,實是重其事之意,似乎可矣。林墰曰,儒臣之言,出於詳審,而署經缺二行陵三年者,幼學一人良人有之,新職給帖事缺判下公私賤,則免賤軍兵則免役論賞,輕重不均,恐有後弊。上曰,免賤似爲未妥而該曹啓辭如此,故姑依缺又有前僉使者,居於陵下,自初服喪,今三月,因病缺恤典,其於褒奬之道,不宜有異,似當有缺上曰,依爲之。又啓曰,以孝行旌閭授職,缺贈之以參奉,參奉則贈之以奉事,似欠褒奬缺六品憲職追贈宜當之意,曾已啓稟,自上有缺五字敎,如此則似有濫觴之弊,故敢此仰陳。上曰,然矣,以四六品憲職贈之,則何異於堂上?堂上則以特行顯著者贈之,可也。上前受,俾萬姓咸曰大哉王言,止同一揆也,讀之一遍。參贊官李之恒進講,自盤庚陽甲之弟,止致安四方乎?上受而讀之一遍。之恒曰,盤庚篇,別無可達之缺大文始言其事,不遵先王之意,則其肯曰克承先王之缺乎?若以威力爲之,則民無不從之理,而必爲丁寧敎諭者,欲使民覺悟而樂從也。大槪人君至尊,百姓至卑,而必爲如是溫諭者,恐拂其民心也。後世人君,拂其民心,而顚覆厥邦者,多矣。上曰,然。林墰曰,遷都之事,利害自別,而必知民情之如何,然後欲遷,故如是開諭,大凡民情之順不順,實關於缺之安不安矣。丁彦璧曰,大家世族,安土重遷,故反覆開諭,使之樂從矣。上曰,然,大家小民之遷徙難易,豈缺上曰,當今之世,亦有不便於民者乎?林墰曰,今缺李之恒曰,曾爲守令見之,凡所不便缺於豪勢之家,豪勢之不遵敎令,極爲可惡。缺言每以敎化,爲人君第一務,而若無刑罰,則不可爲矣。上曰,然,以德爲本,刑罰爲補治之具矣。
守令引見時,上謂柳碩曰,守令所缺二行曾前累經守令,今不須多言,而本縣是兼營將,各別盡力爲之。對曰敢不盡心乎?但軍政之最緊者,試材充數兩事,而束伍正兵試射·試放,每於農歇後一朔三番爲之,弓矢則自備,而火藥鉛丸,勢難自備,自官家分給,而本無會減之規例,此可悶也。軍額之闕,豈不欲盡數充定,而十五歲以上充定,例也。十餘歲人,則已爲入屬於歇處,閑丁搜得,其勢極艱。待年收布立番,則似爲便好,而國家旣缺事,雖不可撓改,似有變通之擧矣。上曰,鉛丸,他處則例爲會減,而若不着實擧行,則事極未便,着力爲之。上謂尹起商曰,曾爲守令耶?對曰,未也。上曰,今赴任處,何如云耶?對曰,下人不來,雖未詳知,曾爲越松萬戶時,粗聞其槪,嶺海之外,土薄民貧,殘弊甚矣。上曰,下人不來,則將何以下去耶?對曰,以私馬下去,中路或可相逢矣。上曰,缺武士初爲守令,愛民除弊,操心爲之。上謂申瀏曰,曾爲臨民之官耶?對曰,今始爲之。上曰,到任處,何如云耶?對曰,雖未詳知,兩營之間,爲濟州門戶,殘薄,甚矣。上曰,有戰船乎?對曰,有一隻云矣。上曰,守令之道,當以愛民祛弊爲先。對曰,敢不極力爲之。上曰,七事之規,不但誦說而已。此外無他事,各別着力爲之。南翧曰,前日筵中,愼天翊,時時入內事,曾已傳敎,而前日入侍承旨,有故不得入來,未及分付,明日晝講時,分付,使之入侍之意,敢啓。上曰,何如是不察耶?翧曰,近日多事悤卒,下人未及定奪,故以致如此,不勝惶恐。上曰,下人治罪,可也。
尹絳啓曰,明日常參·經筵,取稟。傳曰,只晝講。又啓曰,史官四員待命事,命下矣。史官方爲臺諫待接,故只以上番翰林一員,宣傳官三員待命之意,敢啓。傳曰,知道。
傳于趙啓遠曰,政事,明日爲之。燼餘
上在昌德宮,有晝講。
有政。吏曹判書林墰進,參判崔惠吉司饔院進,參議趙壽益病,都承旨趙啓遠進,兵曹兼判書具仁垕進,參判李秉憲病,參議安獻徵進,參知李一相病,左副承旨嚴鼎耉進。睦行善爲承旨,李海昌爲執義,柳俊昌爲掌令,金徽爲兼司書,李惇臨爲石城縣監,李時楳爲戶曹參判,申最爲待敎,金逷爲定州牧使,鄭榏兼安州牧使,金馬龍爲缺二行傳旨,傳于南翧曰,李端相亦爲推考。
尹絳缺傳曰,在前朔篆,來詣政院書呈云矣,今則張俊南輩,何以在家借書進呈耶?該房承旨回啓事,傳敎矣。朔篆被抄人,每月二十五日,來詣政院書呈,例也。臣及聞借書之說,果已疑訝,而諸書吏則以爲,去月二十六日,是肅寧殿親祭,二十五日有擧動,院中多事擾擾,張俊南適於其時來詣,故使之僻處書呈云,則俊南乃敢退在賓廳書呈,而本院不暇致察云,而其時該房吳挺一,病未能仕進,旣不得問其曲折,該色書吏,今亦不在院中,不得更問其詳的之意,敢啓。傳曰,知道。其時色承旨推考,色吏亦爲推治,可也。
嚴鼎耉,以兵曹言啓曰,以今七月二十日文臣朔試射分數單子,傳曰,李缺二字纔已上來,何以在外懸錄耶?問啓事,命下矣。試射官員擧案,例自試所直捧,昨日夕時,單子來到於本曹,臣以李惟碩上來,未過數日,以在外懸頉,慮有下人不告官員,私自懸頉之弊,卽爲詳問于其主人,則果爲下去云矣。今承下敎,適其弟惟馨,以赴擧上來,更爲問之,則因糧資乏絶,十九日朝,下去于龍仁邑內薄庄云矣,敢啓。傳曰,知道。
以戶曹參議南老星狀啓,御齋室修莊等事,傳曰,廚傳有弊,姑爲上來策應事,下諭。
嚴鼎耉,以司僕寺言啓曰,前濟州牧使金壽翼遞任進上馬三疋上來,禾毛色別單以入,而依前內廏立養,何如?傳曰,知道。
趙啓遠,以吏曹言啓曰,通禮院贊儀爲任,專管指導周旋,故自前以本衙門次次陞遷,以其閑習禮儀缺二行曹處置事,禮曹入啓蒙允矣,啓辭之意,缺儀沈諗改差,何如?傳曰,允。
傳于趙啓遠曰,輪對官司宰僉正沈集,內贍主簿朴之淸,戶曹佐郞李秞,牌招入待。
趙啓遠,以尊崇都監言啓曰,二房監造官張俊南罷職代,校書副正字洪錫龜差出之意,敢啓。傳曰,知道。
持平睦兼善啓曰,臣以庸碌無狀,累忝非據,悠悠逐隊,補蔑絲毫,臣心自恧,人實謂何?且得除拜訓局之郞,今已三載矣,上年夏間,忝叨臺閣,臣亦以爲臺官之兼此任,體面未安,呈狀辭免,則提調,援據近來通行前規,不爲許遞,故不得已黽勉兼帶矣。及今忝冒本職,不卽更辭兼任,以致言官不宜兼帶之論,臣實恐懼之至。臣之前後仍帶,不但虧損體面,缺甚矣。不可一日苟冒臺閣,請命遞斥臣職。答曰,勿辭。
掌令成夏明啓曰,凡本府時推錄啓,不着官員銜署,而刑房色吏,每於定日,抄錄書呈者,乃是前例也。臣於昨日,代察城上所之任,因啓辭詣闕,而意謂必已書呈,故未暇及問矣。今見政院啓辭,則闕門旣閉之後,始爲入呈云,臣不勝驚駭。問其曲折,則當該色吏終不來,使人催促,則得病臥痛,故不得已假定他吏,抄錄正書之際,日已昏黑,以致如此云。下人怠慢之習,固不足言,而臣之不能檢飭之失,在所難免,請命遞斥臣職。答曰,勿辭。
趙啓遠,以嘉禮都監言啓曰,都監定嬪後詣別宮時,所乘輿轎及儀物陪衛節次,不可不預講,旣詣別宮之後,亦當有供上鋪陳器皿一應進排之物,令缺二行錄,則都監設局,在於三揀擇七朔之前,而今缺錄設局,始於今日,事勢如此急迫,不可等待,該曹稟啓定奪,故三揀日應行之事,爲先謄錄抄出,分付該掌,使之稟啓施行,而出宮時節目中,只有轎軍二十名一款,而屋轎則別無自都監造作之事,戊寅年謄錄亦然,想必以德應房所在前排取用故也。屋轎轎軍及轎軍所着衣巾,竝已該掌,稟處,且聘財米豆木布,依橫看數,三揀擇翌日,聘父母家,都監一房郞廳,親領進排矣,亦令該曹入啓擧行,何如?傳曰,依啓。鋪陳等物,則旣自該曹鴻理別宮矣,不必爲之,可也。屋轎則自前自內爲之矣。
又以嘉禮都監言啓曰,以都監草記,傳曰,謄錄旣已持來,參考爲之,而但飮器諸具,則不可不及於三揀擇,姑令尙衣院若干缺造作,俾及於三揀擇之日,可也事,傳敎矣。缺排器皿造成,一日爲急,昨以乙酉謄錄之數,書入以稟矣。今考辛亥謄錄,則其數目,有加於乙酉,蓋於其時,因儒臣上疏,特爲裁減,所減之數,至於十九種,半減者,不至八種故也。別宮與世子宮進排器皿之數,似當竝依乙酉裁減之數擧行,而至於鋪陳諸具,乙酉年,無別宮排設之事,此則當用辛亥謄錄,而戊寅年別宮排設之時,不有酌定之數,此亦依此擧行爲當,而自下不敢擅便,上裁,何如?傳曰,知道。凡前後謄錄竝書入,以竢裁處,可也,自外直斷,似未妥當矣。
南翧啓曰,持平睦兼善,再啓煩瀆,退待物論矣。傳曰,知道。
又啓曰,今日輪對官牌招經筵後入侍事,命下矣。本院前規相考,則以黑團領入參事載錄,而今日急遽,缺二行成夏明,再啓煩瀆,退待物論矣。傳曰,知道。
趙啓遠啓曰,明日常參·經筵,取稟。傳曰,停。
右議政三度呈辭。傳曰,不允批答。
南翧啓曰,右相呈辭,不允批答,闕門已閉,明日待開門,安印傳諭之意,敢啓。傳曰,知道。燼餘
副提學李之恒上疏,伏以,臣待罪經幄,已缺無裨益,常懷惶懼,今有切迫情理,不得不仰籲於天地聽。臣父母墳山,在於衿川地方,將立石,卜日已迫,臣家業寒薄,又鮮兄弟,若不身自經營,看檢無望。完事往還之際,必費孜孜三接之時,決不敢帶職出外。伏乞聖慈,特遞職名,不勝幸甚。答曰,省疏具悉。爾其勿辭往來。
戶曹判書元斗杓上疏,伏以,臣病根不淺,日漸有加,種種諸症,一時俱發,決難供劇,連呈辭單,退祈遞免,而未蒙恩許,三度加由之命,出於格外,臣誠悶蹙,不知攸處。適有上箋大禮,在於十七日,而且以賓廳會議,召牌臨門,不敢言病,强起趨命,黽勉奔走,纔及數日,病勢添劇,難可支梧矣。又於再昨,往赴備坐,仍感風寒,痛勢猝作,扶曳還家,寒熱交戰,廢食委席,缺二行黽勉冒出,明日大禮,決不可進參都監之列。伏乞聖明,諒此危迫之悃,本職及兼帶判義禁,亟許遞改,以便公私,千萬幸甚。答曰,省疏具悉。卿其勿辭。仍傳曰,遣內醫看病。燼餘
上在昌德宮。停常參·經筵。
夜五更,流星出王良星下,入西方天際,狀如拳,尾長五六尺許,色白。
下直,山陰縣監李觀夏。
嚴鼎耉,以都摠府言啓曰,今日入直軍士,當爲中日習射,而大妃殿上箋相値,不得爲之之意,敢啓。傳曰,知道。
南翧,以侍講院言啓曰,新除授兼司書金徽,時在洪淸道堤川地,書筵入番甚緊,斯速乘馹上來事,下諭,何如?傳曰,纔已下諭,不必爲之。
備忘記,史官二員待命。缺
正言閔鼎重缺二行仕上直之規,不欲往直云,臣以爲,史局之事雖緊,旣缺役則每以監察替直,缺二行事甚未安,且涉苟管,輪回入直,自是均勞之意,使之通告同僚,而且言日勢已暮,同僚若不肯許,則卽以臣名呈于省記而後來告矣,久無回報,城門阻閉,意謂同僚已入矣。今朝下吏始來言,昨日同僚不許,已以臣名入呈,省記缺奔忙,以至入夜,以臣家在門外,故未及來告云。缺下吏怠慢之致,闕直之罪,臣實當缺法,不可一刻仍冒。請亟命鐫削臣職。答曰,勿辭。
正言徐必遠啓曰,臣卽以憲府處置事,詣臺廳,伏見正言閔鼎重避嫌則卽闕直事也。臣卽昨日應直之員,而實錄分授時,未果畢役,故意欲依事目,姑除本司上直,下吏累次來言,而不爲聽許矣。今見閔鼎重避辭,則曲折如許,以言實錄之役,則臣與鼎重,卽同任也,以言應直之員,則缺也。闕直之失,臣卽當之,不可一刻仍冒。請命遞斥臣職。答曰,勿辭。
大司諫蔡裕後,司諫李應蓍啓曰,人臣之死而有諡,是崇終之殊典,記實之古法。今者古相臣尹昉易名二字,溢美,甚矣,國人皆以爲過濫,至於玉堂,上箚駁正,則公議之嚴,斯可見矣。決不可仍而不改,以壞諡法,請命釐正,缺二字睦兼善,掌令成夏明,正言閔鼎重·徐必缺竝引嫌而退。缺局郞廳雖曰近規,而自今惟當辭缺下吏怠慢之習,比來益甚,日昏兼任不可缺卽來告,城門已閉,未及入直,缺固然,旣有除本司之規,又無入省記之事,則少無可避之嫌,請竝命出仕。答曰,依啓。諡號事,非但已甚,前者已諭予意,毋庸强煩。
睦行善,以禮曹言啓曰,今七月二十一日晝講後,都承旨趙啓遠所啓,常參時,政府六曹以下堂上·堂下各一員皆參,而缺二行訟之官,不可不參,或三次一參,或五次一參,議爲宜當。上曰,來參似好,然法典所無,一言斷定,亦似率爾,議大臣處之爲可矣事,傳敎矣。議于大臣,則領中樞府李敬輿,領議政金堉,左議政李□□以爲,取考五禮儀常參朝啓缺議政府·六曹·漢城府·司憲·宗親府·儀賓府·忠勳府·中樞府缺堂上官及六曹堂下當直官皆參,缺無來參之文,蓋此是三品衙門,缺三品衙門,職是諫官,不可與成均·掌隷,一體許之也。缺二品以上問安之時,大司諫來參,大司成·判決事,職非二品則不得參,五禮儀本意,只是以此也。若有特命來參,則亦是變通之一道,伏惟上裁。領敦寧府事金尙憲在外,右議政韓興一病不收議,大臣之意如此,上裁,何如?傳曰,依議。
又以禮曹言啓曰,今七月二十三日,上尊號內習儀爲之事啓下,缺昌慶宮通明殿行之,敢稟。傳曰,知道。
傳于嚴鼎耉曰,御營廳輦下現存〈軍官〉幾何,郞廳·從事官亦有耶?問啓。
南翧啓曰,大司憲金集,持平李壽仁在外,執義李海昌試官,掌令成夏明,持平睦兼善避嫌退待,掌令柳俊昌未肅拜,今日以監察爲茶時之意,敢啓。傳曰,知道。又啓曰,明日經筵取稟。傳曰,停。
又啓曰,正言閔鼎重·徐必遠,再啓煩瀆,退待物論矣。傳曰,知道。燼餘
右議政韓興一不允批答,王若曰,勞缺固深念於致疾,艱虞益甚,卿豈意於求閑?辭胡至三?言不可再。惟卿,棟樑其器,淸苦自將。家庭義方,早聞詩而聞禮,縉紳顒望,期作礪而作舟。嘗歷試中外,則素節不渝,而委寄銓衡,則公道益布。肆先王嘗待以心膂,迨寡躬遂托以股肱。念艱大之投身,尙賴匡救,顧安危之注意,彌篤倚毗。方期仰成之辰,遂膺專對之命。暑雨長路,載憂疾病之乘,衰年遠征,獨無幾微之見。山海跋涉,曾未幾時,霧露驅馳,爰及禫事。縱未免榮衛之失攝,抑何妨將護而造朝?言念筋力之衰遲,不至耄及,矧今國勢之扤捏,詎宜退休?廟堂之區劃百爲,誰任講磨之責?上天之譴告層出,盍思匡輔之猷?尙愧念玆,毋庸困我。於戲,天其命凶命吉,固在嗣服之初,卿宜缺二行者也。至於六藝之中,書數居下,而人莫有以敎缺於世者,此豈非培養勸奬之不能盡其方而然耶?末藝如此,則學問道德之事,又何可更言?如臣無狀,濫居百僚之首,承乏苟充,每懷慙懼之心,此誠近取之切譬也。今世之善於楷字者,只有吳竣一人,公私大小金石之刻,皆出其手。頃者奉公北去,未及回來,大禮之時,名樣冊書,皆屬於在京之人,而不考前謄錄而定之也。臺諫所言,實有意見,而謂之不重其事,則非臣之本心也。臣忝在都監,不勝惶恐待罪。取進止。答曰,省箚具悉。臺諫之言,亦非謂不重其事也。卿宜安心,勿待罪。
兵曹判書具仁垕箚子,伏以,臣本無似,叨冒不稱之任,常懷惶悚,而兵曹留營之馬,臣自前矇未知參議能騎而判書不騎之規,曾忝本職之時,驛馬循例缺以爲應騎而已,實不料謬例成習因循缺也。癸亥以後之例,雖曰如此,而苟非祖宗朝舊規,則臣之全不覺察,承訛襲謬之罪,非止一二,臣之所犯,比他人尤甚。不勝惶恐,伏地待罪。答曰,省疏具悉。此豈卿之獨以爲嫌者乎?宜安心勿待罪。
都承旨趙啓遠上疏,伏以,臣之忝叨非據,今已累月,人器不稱,庶事隳廢,虛紆寵榮,實無裨補,理宜早自辭退,庶免瘝曠之罪,昨於榻前,未盡下懷,惶恐悶迫之情,不得不更申於宸嚴之下。臣素有痰火之症,一日之內,常多昏眩之時,乍熱而流汗不止,乍寒而咳喘輒發,近密夙夜之地,因循冒據之難,不但尸素之爲可懼而已也。且臣曾差備局提調,自入政院,未赴本司之坐,仕日單子,每懸以政院,其爲瘝曠,此尤甚焉,而朦然不覺,以至于今。備局之任,元非如臣不似者,缺二行答曰,省疏具悉。備局之任,與臺諫不同,尤不當引嫌,卿勿爲控辭,從速察職。
右承旨吳挺一上疏,伏以,臣差中宮殿玉冊文書寫官,聞命震驚,有萬萬不敢承當。竊伏念壼位冊號,禮之大者,玉冊書寫,事之重者,宜簡一代名筆,以光盛擧,實非如臣拙手,所可玷塵。夫字□之難,其來尙矣,分毫點畫,切忌訛謬,屈折偃仰,尤貴精熟,而臣之魯拙,百無一能。至於楷法,未曾着功,全昧體法,尋常作字,亦不成樣,不過以亂草,用之於翰間而已。此實同朝之所共知,有不可誣也。固不當代匠而斲,以取血指之累,不待人言,臣實自知,而頃於大禮多事之時,不敢煩瀆,繼而母病危篤,晝夜憂煎,念不及他,乞免之退,尙未仰暴。臺臣前席之啓,亦足使人畏赧,而臣之不敢承當,必欲請改之計,非自今日始也。伏乞聖慈,缺差,不勝幸甚。答曰,省疏具悉。爾其勿爲。缺數字燼餘
上在昌德宮。停常參·經筵。
夜一更,流星出北極星下,入河鼓星上,狀如鉢,尾長六七尺許,色赤。四更五更,有霧氣。
尹絳,以監試一二所內摘奸單子,犯禁士子,依法治之事,命下矣。當爲分付該曹,而一所摘奸單子,則有一擧子,挾持孟子大文二卷,而經書,故不問其名。二所單子,則論·孟·庸·學挾持士子,竝爲書名,兩所摘奸有異,何以爲之?敢稟。傳曰,此乃內官之所失也。雖經書。缺一行
嚴鼎耉,以訓鍊都監言啓曰,郞廳李缺中,時無職名,依例付軍職,冠帶常仕,何如?傳曰,允。
缺傳曰,御營廳輦下現存軍官幾何,郞廳·從事官亦有耶?問啓事,命下矣。大將罷職,未出交代,中軍金逷,亦除授外任,本廳無回啓之官云,故招問別將柳瑚,則答以現存受料軍官四十人,郞廳本無,而前日有都提調時,文官都廳,啓下察任矣。自丁丑年都提調罷後,不出都廳,將以從事官啓請,而時未定奪。且軍官之外,又有別抄武士六十名,出身二十二名,出身則以御營軍及革缺依局出身例,仍屬本廳云矣,敢啓。傳曰,知道。別將以下軍官軍兵出身,則權屬於本兵,使判書專管,廳中事務,則姑令別將權管,大將姑勿差出。
趙啓遠啓曰,臣有痰眩之症,今於榻前,氣上而昡,起出之際,心昏不能自察,專闕拜禮,出外門,因注書之言,始覺失禮,臣之昏錯如此,不勝惶恐待罪。傳曰。缺
以洪錫龜上疏,傳于睦行善曰,月課朔缺書,以欺其心其君,極可駭異。請借之人,已極無謂,許借之人,亦是一般,此弊不可不杜。此疏中所謂欲爲取法請篆之曲折,政院取來,考其的實以啓。
睦行善,以備邊司言啓曰,今七月二十日晝講時,正言閔鼎重榻前所啓,臺諫體面,異於他司,備邊司堂上,近來雖爲缺姑爲懸頉於仕日單子,而不爲改差,曠廢所任之任,仍存古規宜當。上曰,言于該司事,命下矣。本司堂上,爲臺諫則改差,古例或然,而近來臺諫之職,遞易無常,其間旋遞還差啓辭,涉於煩複,故曾在先朝,本司具由啓達,爲臺諫則只於單子中,姑爲懸頉,及遞臺諫,仍察本司之任,缺定奪成式矣。大槪本司堂上,旣以提調爲名,而凡爲臺諫者,他司提調,尙有仍帶,則本司之任,不缺二行敢啓。傳曰,知道。
尹絳啓曰,缺欲爲取法請篆之書札,政院取來,考其的實以啓事,傳敎矣。洪錫龜呈疏之後,仍爲待候於闕下,招問缺札有無,則錫龜卽呈納張俊南私書,其書有曰,篆字二十餘字,一依篆文書入之規,酌其大小書下,何如?欲學得了金剛篆冊,亦未可借耶云,而首尾則皆人事間語也。以此觀之,則張俊南竝借金剛篆之計如實,其學得之缺洪錫龜則似無預知之情矣,敢啓。傳曰,知道。缺還入。
以兵曹,世子嬪三揀擇後詣別宮時陪衛及世子嬪詣別宮後直宿人員磨鍊事目,傳于睦行善曰,此磨鍊節目,皆是前例耶?何所據而磨鍊耶?問啓。
睦行善,以刑曹言啓曰,卽見典獄署牒呈,則主簿孫實,以妻母歸葬,受由下鄕,奉事尹就殷,以嘉禮都監監造官,除本仕,參奉金鑰,獨宿本署,而自本月十八日缺危重,不得運身云。重囚所在,缺不得已移文吏曹,姑以假官守直,刑獄重地,極爲虛疎。主簿孫實則由限未盡,雖不可徑先遞改,奉事尹就殷,則都監監造官之任,遲速難期,不可久廢職務,令該曹速爲處置,何如?傳曰,允。
吳挺一,以漢城府言啓曰,嘉禮都監啓辭據,本營近處嬪宮本家缺二字可合家舍,判府事金藎國家,旣已擇定,修掃之意,敢啓。傳曰,知道。
以戶曹王世子嘉禮時,聘財磨鍊單子,傳于吳挺一曰,近來經費蕩竭,百事皆量減,此亦依他量減宜矣。
睦行善,以兵曹言啓曰,以本曹世子嬪三揀擇後詣別宮時陪衛,及世子嬪詣別宮後直宿人員磨鍊事,傳曰,此節目皆是前例耶?何所據而磨鍊耶?問啓事,傳敎矣。經亂以後,文書散失,本曹則無可據缺二行參酌磨鍊矣,敢啓。傳曰,知道。
以義禁府張俊南缺傳于睦行善曰,此人,難泛稱遲晩,又用模漆之言,愈往欺詐,極爲未便。明朝洪錫龜招致,俊南所謂模漆篆字出示,渠之所書給筆蹟與否,諸承旨詳問以啓。
大司諫蔡裕後,司諫李應蓍,正言閔鼎重·徐必遠啓曰,人臣之死而有諡,是崇終之殊典,記實之古缺故相臣尹昉易名二字,溢美,甚矣。國人皆缺至於玉堂,上箚駁正,則公議之嚴,斯可見矣。決不可仍而不改,以壞諡法,請命釐正。答曰,毋庸瀆擾。
尹絳啓曰,監試擧子挾持經書勿禁事,旣無成命,中使被推則史官似難獨免。且就缺二所摘奸單子,則擧子南極老所持中庸,至於三件,缺必以他擧子之冊,混錄於一擧子之名,殊無缺一所史官·二所史官·中使,竝推考,缺監司鄭良弼所上箋文缺豐川府使鄭砯箋文,字畫麤大,且其缺逆連,殊無敬謹之意,請竝推考。傳曰,允。
又啓曰,明日經筵,取稟。傳曰,晝講爲之。
禮曹判書□□上疏,伏以,臣素蔑才識,缺玷名器,缺積尸素,控辭丐免,言出于中,而不揆缺反下溫批,惶汗沾背,無地措躬。臣之難冒之狀,已盡於前疏,不敢更爲覼縷,而臣之情勢,有萬分悶迫者,不得不更籲焉。頃者親祭時,禮儀使之任,旣非臣所可堪當,而此則只依笏記,拜伏贊導而已,別無節目間難行之事,故竭其筋力,僅得支過矣。冠禮時贊導之任,進退周旋之節甚多,而今使如臣癃病不學禮者,强其所不能,則顧何異於責蚊以負山哉?且臣所帶經筵·備局·金吾之職,俱非閑慢之比,每於進參之後,痰火輒上,頭顫目眩,昏憒委頓,心神錯亂,殆不省事。況此禮官之長,例兼尊崇·嘉禮都監提調之任,精神氣力,尤豈有自力供劇之望乎?非但自知不稱,人亦知其難堪矣。伏乞聖慈,特遞本職。缺答曰,省疏具悉。缺
上在昌德宮。有晝講。
自昧爽至卯時,有霧氣。辰時,日暈。
尹絳啓曰,以義禁府張俊南元情啓目,傳曰,此人雖泛稱遲晩,又用模漆之言,愈往欺詐,極爲未便。明朝洪錫龜招致,俊南所謂模漆篆字出示,渠之所書給筆跡與否,諸承旨詳問以啓事,命下矣。卽朝招致洪錫龜於臣等齊坐處,以傳敎之意問之,則洪錫龜對曰,此篆字乃小人之所書,缺二行時,已被抄於朔書出身,後不抄於朔篆云矣,敢啓。傳曰,知道。
以江原監司狀啓,傳于尹絳曰,今此三慶方物,每殿只一度耶?每殿各三度耶?似未分明,問于該曹以啓。
趙啓遠,以吏曹言啓曰,刑曹啓目,卽見典獄署牒呈,則主簿孫實,以妻母歸葬,受由下鄕,奉事尹就殷,以嘉禮都監監造官,參奉金鑰,獨宿本署,而因監獄猝得缺症勢危重,姑以假官守直,刑獄重地,極爲虛疎。主簿孫實則由限未盡,不可徑先遞改。奉事尹就殷則都監之任,遲速難期,令該曹速爲處置,何如?傳曰,允事,命下矣。向於獄官,兼任他務,實爲難便,尹就殷本職改差,送西,何如?傳曰,允。
嚴鼎耉,以兵曹言啓曰,當日私奴朴孝元稱名人,自丹鳳門入來,差備門外擊錚,極爲駭愕,令攸司囚禁治罪。缺二行
徐必遠啓曰,人臣之死而有諡,是崇終之殊典,記實之古法。今者故相臣尹昉易名二字,溢美,甚矣,國人皆曰爲過濫,至於玉堂,上箚駁正,則公議之嚴,斯可見矣。決不可仍而不改,以壞諡法,改正。長興府使李壽昌,愚頑貪鄙,居家則獨占妻家田宅,使繼後之子,無所棲泊,缺則前任德山,換取官用舊物,交代還取之際,多有不美之言,及授本府,駄載紛絡,厚招民怨,前後罪犯,不可不懲。請命罷職。安城地,有一妖人,以療病禍福之說,惑亂愚民,本道都事,因公幹下去,使之推治,則稱以生佛,來候獄下者甚多,此實無前變怪,監司不卽嚴治,以致訛言日播。請將妖人速行處斷,開破冥惑,監司亦命推考。答曰,依啓。李壽昌事,似不近理,更加詳聞而處之,諡號事,亟停勿煩。
趙啓遠啓曰,缺一行餘又有一件事,落漏不稟,故敢此追稟。缺儀內殿設三品以下,位於楹間北向,註有兵曹·□曹·工曹參議及功臣近西東上之言,所謂功臣,乃三品以下功臣也,非忠勳府堂上之謂也。儀註大文內無之,而獨於此註有之矣,三品以下功臣,進參於常參之禮,五禮儀開註時,必有所以然之意,而今無他可據之文。再明常參之時,三品以下功臣參不參,何以爲之?且只言功臣,而不定進參之員數矣,此一款,何以爲之?敢稟。且閤門外搥鼓三聲事,已爲啓下矣,缺近內遠外,宜於宣政殿門外搥鼓,而凡殿試擧動時擊鼓一事,宣傳官爲之,規例云,今亦令宣傳官,臨時搥鼓之意,敢啓。傳曰,旣有禮文而未有定數,則卿等議處,可也。且此非御前搥鼓,宣傳官,不可矣。
睦行善,以禮曹言啓曰,考諸本曹文書,缺初四日本曹啓辭,世子嬪揀定後應行缺一行依此擧行矣。且世子嘉禮時陳賀頒赦缺祖宗朝規例,代各不同,而曾在丁卯年,本曹枚擧啓稟,則仁祖大王有中宗朝例擧行之敎,故其時嘉禮翌日,行賀禮頒敎赦矣,今亦依此例行之乎?敢稟。傳曰,依啓。
又啓曰,以江原監司狀啓,傳曰,今此三慶方物,每殿只一度耶?每殿各三度耶?似未分明,問于該曹以啓事,傳敎矣。旣以一依冬至例封進之意,分付于各道,雖有物種多少之差,三度慶禮,每殿皆有所封矣,敢啓。傳曰,此時公私財力蕩竭,四殿三度方物,通而計之則十二度也。假使物力有裕,豈可辦責於三朔之內,又安於心乎?卽速分付于外方,每殿只封一度方物,宜矣。
又啓曰,伏見丁卯年文書,則王世子嬪三揀擇時,有大臣·禮官命招下問之例,敢此預稟。傳曰,知道。
又以戶曹言啓曰,以本曹王世子嘉禮時聘財,缺傳曰,近來經費蕩竭,百事皆量減缺宜矣事,傳敎矣。米太布物量減,元單付標以入,缺一字施行,何如?傳曰,知道。
又以禮曹言啓曰,大妃殿上尊號內習儀,則行於通明殿事,旣已稟定行之矣。禮文中凡慶陳賀之時,有中殿御內正殿,大殿御正殿受賀之文,今此上尊號時,殿下則當御仁政殿,百官陳賀於仁政殿庭,而伏未知大妃殿,當御坐于何殿,百官陳賀于何庭乎?敢此仰稟。傳曰大妃殿御坐某處,當臨時自內,稟處,而百官則似當陳賀於外庭矣。
又啓曰,以監試一二所摘奸單子,犯禁士子依法治之事,命下矣。儒生果異於朝官,停擧之外,他無可用之罰,令四館限年停擧,似當。因判書臣朴遾病甚,昨日啓下之事,今始回啓,不勝惶恐,敢啓。傳曰,知道。徑先定限未妥,當待下敎爲之,可也。
又以領議政意啓曰,湖西大同之事,缺二行極爲未安,臣獨與李時昉,連二日缺於備局缺略加變通,以一結十斗計之,則合八萬五千二百石零,作木多少,則沿海山郡,隨便磨鍊,慮民恐作木之難也。其中京上納三萬二千一百石零,本道所用一萬七千二百石零,合四萬九千餘石。進上方物價米,則大槪五千餘石,此外餘米猶三萬石。以此爲本道刷馬雜用之價,雖不可的定其數,而必無不足之數矣。其本冊在許積家,不得取來,待其出場,更與相議,卽當正書以入。此是國家大事,臣等雖無狀,忝在鼎席,三人一心,少無異同,而自上旣定之後,外議橫生,紛紜不已。至於榻前,有以左相不欲爲言者,此極可駭。左相萬無此理,每與臣論此事,常恐其不成,一家之內兄弟,恒言在此,不欲之言,奚宜至於上前哉?君臣上下旣定之事,欲以無實之言沮撓之,誠可痛也。聖明缺則似或可行,而攻之者,因此爭缺二行道,人言雖巧,予豈動哉?卿等勿以爲慮,但磨鍊之際,缺一字內外俱會爲計,宜矣。
晝講入侍,知事李厚源,特進官崔惠吉,參贊官嚴鼎耉,侍講官蔡忠元,檢討官吳挺緯,假注書安後稷,記事〈官〉睦來善·李程。蔡忠元進講,自若網在綱,止傲上之害。上受而讀之。忠元曰,篇中其惟二字,當有解釋之意,而諺解無之,未知落書與否也。上曰,然。當有而無之缺忠元曰,若網在綱之在字,亦似有字矣。上曰,在有二字,有以異乎?對曰,意實有異矣。忠元曰,世家大族,不能克黜乃心,故有此誥敎,百姓則惑於利害,世家則安土重遷,故誥敎如此,而以篇語觀之,次序似爲倒置矣。上曰,不畏戎毒于遠邇,何耶?忠元曰,戎,大也。不畏戎毒于遠邇者,大害將及於遠邇,而安土重遷,猶不知所畏也。上曰,然。上曰,敗禍奸宄,何耶?忠元曰,缺二行誥敎世家而發也。人君若於每事,必曰,非缺云則不亦過乎?吳廷緯曰,聖敎至當,人君若有自聖之癖,則豈是盛德事乎?忠元曰,奏達之際,辭不達意,非謂人君,自謂無過也。李厚源曰,嘉禮都監,小臣待罪察任,而旣無謄錄,謄錄取來之後,憑考磨鍊,而此乃辛亥年謄錄也。其中多有亂雜之事,不得一從磨鍊矣。設局之初,必先期五六朔,而今則僅六日耳。日用器皿之不可闕者,若不得及期造成,則豈不未安乎?聚集工匠,日夜董役,而日子已迫,似不及事目旣下之後,當爲磨鍊別單以啓耳。上曰,物目中多有所難者,要緊之物,爲先造作,不急之物,何必及時造作?從容爲之。上曰,別□器皿,何處用之乎?李厚源曰,日用之間,多有用處,而恐難及期,故謄錄取來者,本欲預爲定奪,而但缺一行餘參考前後謄錄,以爲施行之地。上曰,近來淫雨支離,未知外方農事,何如云耶?以此憂慮矣。嚴鼎耉對曰,缺度之卽今淫雨若此,豈不害於稼穡乎?李厚源曰,全羅道農事,最爲不好,旣傷於早旱,又害於秋雨,農事之板蕩,誠非可怪矣。崔惠吉曰,軫念農事,下問如此,不勝感激。近聞鄕人之言,則缺淫雨不爲開花,豆太亦甚不好云。三南之農事,最爲可慮,海西·關西兩西,似爲稍好云,極可慮也。上曰,閭閻間及士大夫,以南方土賊爲何如云耶?鼎耉曰,此賊之事,極難矣。蟠據於三道,雖有續續捕捉之事,而亦未得其魁,甚可慮也。李厚源曰,雖有欲告者,而告者比比殺害,以此緘口不言,此甚兇慘矣。上曰,雖有續續捕捉之處,而此乃枝葉也。雖被重刑而終不直告,其魁首缺且治此亦難,若有玉石俱焚之弊,則缺二行極可兇慘。使其徒黨,不知有魁首,則似難跟捕,缺中原之有流賊,過百年後,國忘於流賊,此非可憂者乎?嚴鼎耉曰,若以明敏之人,募送其處,佯爲徒黨,詳知其所爲則似好,而亦難得其人矣。崔惠吉曰,癸未年間,臣爲忠州牧使,其時捕捉賊人,監兵使嚴刑訊問矣,今至八九年,尙不寧息,其□搜旣久,似難容易捕得,守令若得其人,則庶有善處之道矣。上曰,擇人極難,守令若不爲害民缺善處則必無此患矣。李厚源曰,政令實便於民,則雖使爲惡,亦不爲之,守令必可擇送矣。上曰,吏參入侍,盜賊所聚處守令,各別擇遣,可也。惠吉曰,非但知人極難,必有守令薦然後擬望,例也,以此爲難耳。上曰,何缺守令薦乎?李厚源曰,薦之設立者,守令之不治,而陷罪者,必罪所薦之人,若以本曹薦懸錄則缺二字陷罪者,銓官當之,差出之際,薦之有無,何必缺小臣忝冒銓曹,一無所能,必擇其人,以缺守令之得人,亦不難也。吳挺緯進曰,伏聞嘉禮戒飭之缺激,近來閭閻之間,奢侈太甚,凡所製作必缺盛德事乎,殿下宮中必無是事,而猶且云云,當此嘉禮之時,萬民拭目。小臣以不似,忝冒春坊,熟知世子天資岐嶷,必以儉約敎導,不可以奢麗之物,害其德性也。且以農事下問,尤可感激。且聞赴擧儒生之言,則三南農事,尤爲無形云。方春大旱之時,至誠祈雨,甘霔霈然,祔廟時祈晴,旋卽開霽,感應之理,捷於桴鼓,聖明若以至誠念之,則亦復何憂?明臣薛瑄之言曰,一念之善,慶雲景星,一念之惡,疾風淫雨,此豈非人君着念處乎?上曰,然。
尹絳啓曰,明日經筵,取稟。傳曰,晝講。以下皆缺燼餘
上在昌德宮。停常參,只有晝講。
晝講入侍,知事林墰,特進官李潝,玉堂蔡忠元·吳挺緯,承旨睦行善,假注書安後稷,史官睦來善·李程。
禁府啓目,張俊南,旣已遲晩,照律施行,何如?啓。答曰,欺君乃人臣之大罪,而猶不改念,愈往愈非,事關將來,豈容輕處?刑推得情,毋或舊奸。
傳曰,下直守令引見。
正言閔鼎重啓曰,臣伏見前掌令鄭麟卿緘辭,不勝驚愕之至。凡臺諫糾劾,出於相規,劾之者,非爲報私怨也,乃所以伸公議也。被劾者亦當引咎自新,以爲復善之地,而近來公道不行,尋常彈駁,亦不及於淸要,故間或有被參者,則不復自明其過,必先疑其發論者之出於私也,怨恨猜隙,無所不至。此習誠爲不美,故臣曾已陳達於榻前,聖敎亦以此爲慨然也。頃者鄭麟卿之事,臣聞之頗詳,欲爲懲礪,乃敢輕發,豈意麟卿之誣飾至此哉?臣不必抗辭相較,而身爲諫官,被人所誣,不得不畢陳以白。臣本往來鄕邑,在京無多,昨年夏間入城,有一朝士來言,麟卿脅奪扶安商船及詬罵憲官之事,臣以爲侍從之臣,豈有此理。繼聞當初奪船時,敺擊船人,至於撲傷,流血淋漓,來于憲官家,憲府諸官,發言於臺廳,而士夫間傳播狼藉,臣始知所聞果不爽矣。其後忝拜兵曹郞官,入直闕內,行護軍愼得義,方爲衛將,來見臣于職所,又言買船被奪之由矣。蓋其商船,卽湖西泰安地良民朴大忠者,而前啓中誤書湖南,不勝惶恐,大忠運海來京,仍賣其船,而愼得義買之矣。大忠,曾有負債於京江居常漢金墨善處,屢年未償,墨善,㤼令大忠,成文而奪其子,以爲使喚,此實人理之所不忍也,而墨善,又以餘債未准,謀奪其船,遂以同利之說,誘于麟卿之兄翼卿。翼卿,不敢以非理之事,呈于法司,仍囑其弟麟卿,使之喝導,藉其威力,縛致大忠,刑杖累日,脅勒成文,退其年月而竟奪其船。大忠,不勝冤憤,呈于刑曹,其時該郞,與翼卿相親,使大忠不得伸訴,愼得義,失船與價,其間曲折如斯。臣所當竝劾翼卿,而翼卿,爲世所棄,不足掛論,麟卿則身爲臺諫,使其喝導,脅商奪船,臣之欲糾者,實在於此。乃以一家徵債,信然措語,而觀其所犯,則其所擬律,固爲太輕,而麟卿,身在臺憲,不無已甚,姑請末減之典,此臣本意也。若其徵債之曲直,與夫墨善之奪良人子爲奴等事,自有詞訟之官,執法之府,故只摘其送喝導威脅之罪而論劾矣。今其緘辭所稱,前洗馬申昇,卽臣前妻父也,有若以臣爲私聽妻父之言者然,此言何謂也?初未聞知,及今問之,則大忠所居,與臣妻父家田庄相近,故大忠,以其隣里之舊,來告冤狀,卽甚怪之,招致墨善,問其事由,且言私家抑奪不當之意。其後翼卿送人來問大忠所在,答以曾一來見,今不知所去云矣。其時臣方在外,不知有是事與否,臣不曾問於妻父,妻父不曾言於臣,臣之所聞,得於搢紳間喧傳,而麟卿遽疑其知,隱然言及于臣,以致發彈,乃復誣爲婢夫,以爲搆陷自辯之地,臣竊嘆其爲人之妄也。果是婢夫之船,則買賣之際,何擇於鄭與愼,而必爲訟鄭而許愼哉?假令實爲妻家之婢夫,麟卿,若有不法之擧,豈可嫌此而不論哉?況其緘辭,且甚顚倒,旣於己丑買船,則爲其己物,已經一年,必不閣置江干而已。寧〈有〉庚寅猝然盜賣之理乎?初曰,賣船卽爲下鄕,經年之後,雖欲捉致,其可得乎?末端又言朴大忠呈狀刑曹,之事前則欲掩其捉致之迹,故托以下鄕,後則欲實其呈狀之事,故直言來訟,巧飾之辭,敗露無餘。臣之所聞,則其抑奪大忠之船,在於庚寅,故大忠呈狀,亦在其時,政麟卿所謂翌春忝拜正言之日也。諉以己丑,無乃成文退日之由耶?無論是非曲折,旣送喝導,又至打傷船人,則已爲可駭,實是被劾之本,而今反歸咎於其兄,若麟卿者,果何人哉?臣年少志輕,妄一論人所爲,爲人所誣,若復仍冒,不知前頭當被幾人侵誣也。不可一日在職,任人訾謗,請亟命遞斥臣職。答曰,勿辭。
正言徐必遠啓曰,臣於大同之法,適有區區之見,敢以心中之所忖度,外間之所傳聞,陳達於榻前矣。卽伏見相臣啓辭,則臣未免爲橫議之徒,讆言之人矣。體面所存,雖不敢辯,而漆室私憂,更深一節。若令此法無弊,使臣爲來言令便之民,則誠是國家之福,如其不然,則竊恐他日,有雖悔曷追之患也。臣言事過妄,重被廟堂之斥,不可一刻仍冒,請命罷斥臣職。答曰,勿辭。
大司諫蔡裕後啓曰,臣伏見正言閔□□引避之辭,臣之被人訾謗,小無異同,決難仍冒,請命遞斥臣職。答曰,勿辭。
司諫李應蓍啓曰,臣伏見大司諫蔡裕後引避之辭,臣之受人訾謗,與長官無異,決難仍冒言地,請命遞斥臣職。答曰,勿辭。
謝恩,執義李海昌。
府啓,正言閔鼎重·徐必遠,大司諫蔡裕後,司諫李應蓍,竝引嫌而退。隨事論列,不過相規之道,自明說話,亦非訾謗之意。開陳所懷,雖有率爾之失,措語本意,豈以廟堂爲非?可否之際,旣有發論之人,循例隨參,別無可避之嫌。請竝命出仕。答曰,依啓。以上朝報
上在昌德宮。停常參·朝講。
卯正二刻,常參擧動。
朝講入侍,領事李時白,特進官具仁垕·李時昉,知事朴遾,大司諫蔡裕後,參贊官尹絳,執義李海昌,侍讀官李正英,檢討官張應一,假注書安後稷,記事官睦來善·李程。講書傳盤庚,自盤庚作,止何損於困苦乎?
朝講時,左議政李時白所啓,李廷顯·吳必承,所犯重大,不可輕議,而此乃小臣曾所査覈之事,故敢此陳達。兩人所犯,竝爲詳査後處置宜當。上曰,經年巧飾之後,今始査覈,實爲不當矣。如此贓吏,不爲嚴治,則孰肯畏法而律己乎?吳必承之事,雖不詳知,而李廷顯之所犯,明白無疑。頃者問於閔應協,則官家米布公然私用之狀,一一陳達,此豈査覈之事乎?李時白曰,聖敎如此,小臣不察,甚矣。上謂朴遾曰,左相之言如此,吳必承則卿等相議處之。以上禁府謄錄
兵曹啓曰,近日各處應定之軍及逐日都監習儀之用,其數甚多,不得一一條列,而容入之數,將至數百,而司僕洗馬,又當此時,本衛遑遑渴悶,逐日呼訴。此則事勢之誠然,限嘉禮尊崇完畢間,洗馬軍五十名,姑爲停止,隨後定送,何如?傳曰,不須停止,間間爲之,可也。以上兵曹謄錄
常參時,大司諫蔡裕後所啓,長興府使李壽昌罪犯,已盡於前日啓辭中,此非泛然風聞之比,同僚中有詳知其實狀者,居家獨占妻財,在官駄載絡繹。請亟命罷職不敍。上曰,風聞未必盡信,更加詳聞而處之。
正言徐必遠上疏。大槪,冒死陳懇,乞遞職名事入啓,下該曹。
護軍金應祖上疏。大槪妄陳所懷,仍冒萬死,懇乞遞職下鄕,遷葬父母墳事。入啓。答曰,省疏具悉。深嘉爾忠讜之言,可不體念哉?亦令該曹議處焉,爾其勿辭,臨時往來宜矣。
大司成黃㦿上疏。大槪,冒伸前懇,乞賜遞免,仍陳所懷,以矯內外學校之弊習事。入啓。答曰,省疏具悉。爾之致慮至此,國家之事無憂矣。爾其勿辭,以此辭意擧行,庶有濟濟之美,他餘疏辭,當令各該司,覆啓處之。
謝恩,掌令柳俊昌,南部參奉金三俊。
下直,魚川察訪李昌炫。以上朝報
上在昌德宮。停常參·經筵。
世子嬪三揀擇爲之。
右議政韓興一五度呈辭。答曰,安心調理。
延川君李景嚴上疏,掃根加土事。答曰,省疏具悉。卿其勿辭往來。
傳曰,欲爲定嬪於洗馬金佑明家,未知如何。
兵曹草記。答曰,知道。分兵曹似未妥當,去其分字,可也。
賓廳啓辭,定嬪備忘回啓事。答曰,知道。
府啓,鄭麟卿事。答曰,削職宜矣。
院啓。答曰,不允。承旨推考事,依啓。還收之論,似未妥當矣。
上護軍吳竣上疏。答曰,省疏具悉。卿其勿爲控辭,書進。
刑曹粘目。答曰,驅馬人與本主造謀者有別,全家之律似重委置,以此律論斷。
又粘目。答曰,罪犯甚重,受理安徐。以上內下記草
執義李海昌啓曰,前者鄭麟卿之論劾,自上卽爲允許,聞者莫不爲快,而今聞以渠之發明緘辭,特下棄之敎,不勝驚嘆焉。渠之干預與否,雖未詳知,而旣送唱導,捉致勒脅,則以此所犯,足當其罰。設令麟卿,實無是事,而臺官旣已論劾,則所當引咎自責之不暇,而張皇辭說,有若與臺官相較者然,極爲可駭。且欲爲發明之計,至擧其兄之名,縷縷不止,士夫之處事,不當如是,朝廷之羞辱,莫此爲甚。外議皆以爲駭愕,以前推考照律,科罪,宜當矣。上曰,非以麟卿爲無所失也。旣爲罷職,則罪不可疊蒙,故棄之,旣棄之後,何以更爲照律乎?
延川君李景嚴上疏。大槪,臣於老病未死之前,楊根地歸省父母墳後,退死松楸事。入啓。批答見上
備邊司啓目粘連,護軍趙錫胤上疏云云。大同之法,春秋收米布之外,終年安臥,無異於永州之捕蛇。此則與民休息,無過於此,而疏內辭緣,以爲不便是如爲白在如中,又別有他策,可以均役而息民者是白乎喩,所見與臣等相反,則勢不可同事大同之任,依願改差,何如?啓依允。
禮曹啓曰,以本曹因下問,今此三度慶禮,每殿皆有所封方物事,草記,傳曰,此時公私財力蕩竭,四殿三度方物,通而計之則十二度也。假使物力有裕,豈可辦責於一朔之內,又豈安於心乎?卽速分付于外方,每殿只封一度方物,宜矣事,命下矣。當初方物啓稟知委之時,日期之急迫,臣曹亦非不慮也。第俱係莫大之慶,禮不可廢,且別封方物,曾無定式,而冬至方物,比誕日·正朝,稍有差等,故臣等仰體聖上節省之盛意,以依冬至例封進事,稟定行會矣。今承聖敎,其軫念外方之弊,至矣盡矣,臣等不敢不欽仰而奉行乎?但於各殿慶禮時,奉箋稱賀,方物封進於大殿,是不可廢之禮也。今若略倣封箋例,大妃殿上尊號時,則只封方物於大妃殿及大殿,中宮殿冊禮時,亦只封於大殿及中宮殿,世子冊禮時,亦只封於大殿及世子宮,則其在享上之意,不至專缺,而且於益下之道,似爲得宜。以此意知委於外方,何如?傳曰,依前批答擧行,雖大殿,勿爲疊封,宜矣。
吏曹啓目粘連,正言徐□□上疏云云。觀此疏內辭緣,則實出於惶縮狼狽之意,冀蒙恩遞是白在果,臺臣進退,非該曹所敢輕議,伏候上裁。啓依回啓施行。
吏曹啓曰,臺諫有闕,政事,取稟。
正言閔□□啓曰,頃日臣之論劾李浣也。臣亦非以浣爲屠牛謀利也。浣身居宰列,至犯國禁,不可不規劾懲礪,故以此論罪蒙允矣。伏聞近者武臣嚴愰,不有臺論,爲浣伸救於筵中,其猥濫極矣。方欲論劾,而繼聞昨日朝講時,相臣又陳浣事,至以査覈爲言,臣聞來不勝驚愕。古今天下,安有査覈臺論之國哉?浣以名父之子,爲世所譽,至拜近侍,在浣分義,固宜謹愼自飭,以思報國之道,而驕恣不忌,廣占家基,新創宏宇,人言藉藉,物論駭憤,此豈廉謹者之所爲乎?至於安城妖人之變,詳聞都事本倅之言,專以禍福療病,惑亂愚氓。前日捉囚時,民之聚會者以千計,以至京城之人,聞風趨往者,不絶於道路。此誠無前之變怪,而兵曹判書具仁垕,乃以斷以死律爲太過,陳啓榻前,是誠何哉?考諸國典,則妖言惑衆者,當斬,今此變怪,豈但妖言惑衆而已哉?人心之不淑久矣。近日某處,又有生仙,某處,又有生佛之說,喧謄閭巷,而至愚之民,輒皆疑惑。若使訛言日播,四方迷惑,則其不爲不測之禍,未可知也。古史所載,自有明鑑,臣初欲擬律,直請梟示,以懲惑亂之民,僚議以駭於聽聞爲言,故姑以處斷陳啓矣,豈意又有伸救之者哉?臣承乏諫官,未滿一旬,而凡所發言,動被人議,無非臣見輕之致,而朝廷之不尊,吁亦甚矣。勢難仍冒,請亟命遞斥臣職。答曰,勿辭。
府啓,鄭麟卿緘辭中,許多無狀之事,聖明旣已洞燭,昨日榻前,亦爲反覆陳達,臣等不必更爲枚陳,而士夫守廉恥爲重,麟卿以出入臺侍之人,旣坐不法而被彈,則緘答之際,所當略達實狀,可也。乃敢張皇辭說,有若鬨訟者然,及其結語,歸之於厥兄,士夫廉恥,到此掃如,淸朝羞辱,莫此爲甚。請鄭麟卿削去仕版。答曰,削職宜矣。
戶曹判書元斗杓三疏。大槪,病勢有加無減,供職無期,懇乞遞免事入啓。答曰,省疏具悉。卿其安心勿辭,調理察職。
院啓,長興府使李壽昌,居家則獨占妻財,居官則駄載絡繹,前後罪犯,不可不懲。請命罷職不敍。同知中樞府事嚴愰,不有臺論,乃敢爲李浣伸救,猥濫甚矣。請命推考。常參時,有一郞官,欲陳所懷,承旨以自有本曹堂上爲言,而使不得進,有懷必達,何有堂上·郞官之別乎?恐有妨於進言之路,當該承旨請命推考。宰相曰是,諫官曰非,諫官曰否,宰相曰可,同是國事,所爭者公,有懷必達,凡官尙然。況今前正言徐必遠榻前陳啓,實出於無隱之義,本非阻撓之意。自古國家建功立事,廣取於人,推短用長而已,寧可以一言而棄一人哉?若是則諫官曰非,從此熄矣,請還收正言徐必遠遞改之命。批答見上
內醫官員,以都提調意啓曰,兩南靑大竹瘦細,取瀝不多,徒貽一路輸運之弊,不爲致意封進官,從前請推,非止一再,而今日所捧八月朔全南·慶尙兩道之竹,尤甚瘦細枯黃,極爲駭愕。兩道封進官,請竝從重推考。傳曰,允。
政院啓曰,禮曹啓辭,王世子嬪三揀擇時,有大臣·禮官命招下問之例,敢此豫稟。傳曰,知道事,命下矣。今日揀擇時,大臣·禮官命招事,何以爲之?敢稟。傳曰,命招。
賓廳啓曰,伏承聖敎,允合臣民之望,實宗社無疆之福,臣等不勝欣忭之至,敢啓。批答見上
上護軍吳竣上疏。大槪,遠行之餘,衰病深痼,敎命竹冊等文,決難書寫,亟命改差事。入啓。批答見上
傳曰,政事,明日爲之。以上朝報
上在昌德宮。停常參·經筵。
夜五更,流星出井星下,入東方天際,狀如拳,尾長五六尺許。
左議政李時白箚子。答曰,省箚具悉。此是年少人過當處,卿之所論誠是,有何待罪?卿之此擧,得非過乎?宜安心勿待罪。
左承旨尹絳啓辭。答曰,事旣如此,則不必令該曹,更稟處之,一依先朝規例擧行事,分付各司,可也。
藥房啓辭。答曰,別無大段所患,而入秋以來,氣候似不如前,故欲爲預防矣。
正言閔鼎重避嫌。答曰,雖有過當,爾之所言,只是公矣。雖陳事狀,大臣之言峻斥,不必如是煩避,可也,勿辭。
院啓,正言徐必遠還收諫官事。答曰,所陳左相之言,似爲失實,故許遞矣,所論至此,依啓。
正言閔鼎重避嫌。答曰,爾之初見甚是,何必動於傍人言乎?爾其勿辭。
漢城府啓目,京城近處樵採事,答曰,該官等所報,每每如此,而民怨猶夫前日,極爲懈弛爲置。此後必有如前之弊,則本府堂上·郞廳及該官等,竝難免重罰。以上內下記草
政院啓曰,鄭麟卿削職事,命下矣。臺諫方以削去仕版論啓,故削職承傳,不得捧之之意,敢啓。傳曰,知道。
左議政李時白箚子。大槪,重被臺臣譏斥,待罪事。入啓。批答見上
藥房啓曰,近日秋暑尙未殘,不審聖候,何如?再昨都提調李□入侍榻前時,有近欲進御補中益氣湯之敎,臣等方擬啓稟劑進矣。卽因御醫鄭□壽狀聞,補中益氣湯更欲加進之敎,此藥當爲製進,而必知近日聖候,然後加入材料,可以加減,敢此仰稟。批答見上
兵曹判書具仁垕箚子。大槪,亟治臣妄言之罪,以謝人言事入啓。
藥房再啓曰,伏承聖批,以別無大段所患,而入秋以來,氣候似不如前,故欲爲預防矣爲敎。臣等卽與諸御醫及柳復聖·鄭後啓等商議,則皆以爲補中益氣湯,曾前所加麥門冬·地骨皮·五味子,皆是涼材,宜於夏而不宜於秋。今則減去加入,而只以元方劑入,久而進御宜當,而此藥五貼,爲先劑入之意,敢啓。答曰,知道。
正言閔鼎重啓曰,臣以前啓,來詣臺廳,得見左議政李時白箚子,臣不勝悚慄之至。臣幸被不世之恩,忝叨匪據之職,在官一日,當盡其責,愚妄之意以爲,今之國勢,日益委靡,已無可爲,急先之務,莫如振紀綱勵廉恥,故以得於風聞者,隨事劾正矣。安知轉輾及此,來一鬧端乎?自古國家之於臺諫,優所以待勉之使言,故言及乘輿,人主改容,事關廊廟,宰相待罪,此是開言進規之美事也。是以臺諫所論,一循公議,而間或失實,自當引避,若夫査覈之擧,則誠古今之所無也。臣之昨日避辭,實非譏斥大臣,且以臺諫與凡官不同。今日論啓,明日査覈,大傷事體,無非臣言事過妄之致,故乃敢自劾,安知大臣,以恣意譏斥,使不敢開口等語,爲臣罪案乎?今日國事,雖使宰相·臺官,入則可否,出則寅協,猶恐不爲,而一言不包,便加竣斥,臣竊恐有損於大臣體面也。臣愚不自量,出而當事,無絲毫裨益國,而跋前㚄後,俱爲狼狽,勢難在職,請亟命遞斥臣職。批答見上
院啓,言可用則採之,不可則置之,古者聽言之道也。前正言徐必遠,職居言責,略陳所見,本無可遞之失,該曹遽先啓遞,誠極未安,臣等請爲還收,恐有妨於言路也。亟賜一兪。批答見上
正言閔鼎重啓曰,臣陳啓之後,出去之路,適入玉堂,則以嚴愰停啓爲非,公議甚竣。臣身居言地,旣被公議所斥,則勢難仍冒,請遞斥臣職。批答見上以上朝報
上在昌德宮。停常參·經筵。
義禁府啓曰,云云事,傳敎矣。御史書啓中,所捧稅蔘六百兩,亦多公用之處,但大馬一匹,卜馬一匹,綿紬七疋,給蔘買得,入其郡捉得馬二匹,留置本官,捧招於鄕所色吏云。吳必承元情內,盛稱稅蔘及綿紬七疋,公用之處,馬二匹,則遞任之後,傳掌鄕所留置官廏云。且考差使員査覈時,本郡監色等所招初則曰,騎馬一匹,爲先備上,騎馬一匹,卜馬一匹,追後備上,的實云。及至差員眼前詰問之時則曰,騎馬一匹,百姓等收合,貿納前官,而實非官家給蔘貿得云,前後所供,如是參差,其所覈得,未可謂之十分明白。槪觀必承招辭,參以差員査覈,稅蔘區處,雖未知盡歸於私用,而至於馬匹,則雖自以爲留置本郡,其所現捉,在於見罷數十日之後,紬疋之用於公事,俱無分明現出之端,則嚴刑得情之外,不容他議。而但當初御史書啓中,有爲政平則民無怨言。稅蔘亦多公用之語,參酌情犯,務得平反,惟在於聖鑑,非在下所敢輕重,敢啓。傳曰,未有現著曖昧之狀,今姑置之。以上禁府謄錄
藥房問安啓辭。答曰,湯藥旣已盡服矣。此非一朝可祛之症,勿爲問安。
工曹草記。答曰,在別宮間斟酌,從約磨鍊,入給,可也。
正言徐必遠上疏。答曰,省疏具悉。臺論必非偶然,豈敢固辭乃爾?從速出仕,以副公議。
傳曰,定配於近道,事未妥當,移配邊遠之地。前開寧縣監李翊老事。以上內下記草
江原監司書目,麟蹄縣監韓錫□,以陪箋官,稱病不進,罷黜事。
大殿,政院·玉堂問安。答曰,知道。
藥房啓曰,昨日劑入補中益氣湯,想已進御矣。不審夜來聖候,何如?昨承入秋以來,氣候似不如前之敎,臣等不勝憂慮,敢來問安。批答見上
政院啓曰,來月初三日,卽社稷大祭也。前一日,例爲齋戒,兩司廢坐,而生進放榜,定於初二日,放榜,非如尋常坐起之比,雖有權停之命,而使百官齊會於大庭,儀物拜禮,一如親臨擧動,以此盛擧,設行於致齋之日,殊欠妥當,生進放榜,令該曹改擇日退行,何如?傳曰,允。
大司諫蔡裕後啓曰,無狀小臣,蒙恩忝首諫席,比來啓草,或撰出,或刪定,至乎擬罪輕重,皆由於臣,安城妖人速行處斷云者,亦臣文字,方以迂緩爲懼,再昨,司諫臣李海昌,適來過,正言閔鼎重,以前啓相議事繼至,臣以爲,嚴愰事,推考薄罰,不必連啓,且有牽遍處,兩僚卽以爲然,遂敢停論矣。今聞公議之厚非,疲軟之責,臣亦不得自恕,決不可玷辱言地,請命遞斥臣職。答曰,勿辭。
正言徐必遠上疏。大槪,更陳危懇,冀蒙恩遞事。入啓。批答見上
司諫李海昌啓曰,臣以無似,屢叨匪據,絲毫莫補,瀆擾是事,臣罪萬死。臣意以爲,嚴愰事,不可不一番論列,而推考薄罰,不必累日連啓,昨於席上,相議停論矣。同僚旣以此引避,率爾停啓之失,臣與同僚,小無異同,玉堂之斥,烏得免乎?昨已日暮,且有薪疾,今始來避,所失尤大,請命遞斥臣職。答曰,勿辭。
禮曹啓曰,命下矣。出榜放榜,其間纔七八日。臣朴遾,亦慮有窘迫之患,而但社稷祭,旣是吉祭,而放榜亦吉事也。別無以此拘礙之事,且前頭,絶無吉日。若必欲退行,則勢將退定於東堂講經之日,因生進放榜之催迫,使遠方應講擧子,曠日留滯,似未妥當。故累度稟議于相臣,則相臣亦以爲然,事勢如此,何以爲之?敢稟。傳曰,然則不必退行。
吏曹啓曰,守令有闕,政事,取稟。傳曰,明日爲之。
掌令柳俊昌啓曰,臣今日與同僚開坐,以楊根郡守李光弼罷職不敍事,及諫院處置,相議構草,簡通于在家同僚。午時來詣臺廳,則同僚論議參差,再次往復,終未歸一。日已向暮,未得傳啓,此無非臣見輕無不取信之致,不可苟冒,請命遞斥臣職。答曰,勿辭。
執義李海昌啓曰,諫院避嫌,本府當爲處置,今日開坐,與同僚相議,以旣發旋定,雖似未妥,一番糾正,不爲已甚,是亦論事之得中,俱無可避之嫌,措語竝請出仕。且論楊根郡守李光弼曰,此時畿邑之民,倒懸極矣。字牧之任,十分愼簡,受任之人,亦宜竭心撫摩。而楊根郡守李光弼,本以非文非武,到任以來,專事肥己,至於還上元穀,載船流下,終無置處。其他牟利等事,與奸吏符同,侵漁之弊,罔有紀極,閤境將至一空,渠亦自知難保,下帖各面,哀乞開諭。朝士中亦有目見其帖文者,其貽弊殘民,處事無形之狀,極爲痛駭,請命罷職不敍。以此措語,席上構草,簡通于在家同僚,則答以,旣停旋避,實涉顚妄,請遞發論之人,隨參兩人出仕。李光弼,更加詳察論之云云,臣等再度往復,終未歸一,光弼則改以詳察等語,緩之無妨,處置則似不當堅執,而終守己見,臣實未曉其意也。無非如臣無狀,忝冒見輕之致,請命遞斥臣職。答曰,勿辭。
掌令成夏明啓曰,臣今日與同僚開坐,而諫院多官請出之意。楊根郡守李光弼貪濫之狀,相議簡通于在家同僚,而同僚之議,終爲參差,未得歸一,無非臣見輕同僚之致,不可仍冒,請命遞斥臣職。答曰,勿辭。以上朝報
上在昌德宮。停常參·經筵。
義禁府啓曰,罪人朴敬立分揀啓下矣,放送之意,敢啓。傳曰,知道。以上禁府謄錄
右議政韓興一六度呈辭。答曰,鼎席俱空,國事日虞,縱有疾病,想必有勿藥之喜,惟卿,須體予至意,亟斷來章,速出論道,以濟時艱。
傳曰,題目可駭,前慶安察訪鄭錫良推考,褒貶等第事。
備邊司草記。答曰,祖宗朝廢棄之意,必非偶然,不可以因一時射刺之輩甘諉之言,有所驚動,姑置之,似當矣。
禮曹草記。答曰,知道。行會禮時,世子旣不參,則行於庭中,似未妥當矣。以上內下記草
持平睦兼善啓曰,如臣無狀,忝此匪據,十日在職,一言無補,循默之罪,自知難逭。昨於本府開坐之時,適緣賤疾猝劇,未得進參,伏見同僚簡通,則乃論劾楊根郡守李光弼事也。觀其措語,有曰,到任之後,肥己牟利,船載元穀,因無置處云,而此皆臣曾所未聞者也。臣之妄意,此時守令,不可以泛然風聞,率爾論劾。故答以,所論罪狀,或不無傳者之過重,更加詳察論之之意,且處置諫院,竝請出仕,而臣意以,通議同僚,旣停其論,則動於人言,旋卽仍避,不無顚妄之失,故以請遞正言,請出諫長以下之意答之,及其再簡之來也。臣又答以,謬見如初,似難强從,則同僚以此引避,臣亦卽當自劾,其家在城外,日已昏暮,經宿之後,今始來避,所失尤大,請命遞斥臣職。答曰,勿辭。
正言徐必遠初度呈辭。入啓。給由。
右議政韓興一六度呈辭。入啓。批答見上
都承旨趙啓遠上疏。大槪,病勢情勢㦖迫,懇乞遞免事。入啓。答曰,省疏具悉。卿其勿辭,調理察職。
以洪淸監司,瑞山定配罪人李翼老,勿限年勿揀赦前罪案懸錄啓本,傳曰,定配於近道,事未妥當,移配邊遠之地。
吏曹啓曰,新除授襄陽府使金遂良,以奴名呈狀于本曹曰,本以衰病之人,近患腰脅之痛,本職除授之後,力疾謝恩,而前症添劇,已至多日,勢難限內赴任。且前府使宋國準,乃同壻之子,亦涉相避之嫌,入啓處置云。法文推考,則相避條小註,有外親三寸叔母互相避之語。以此觀之,則似當有避嫌於其間,依例改差,何如?傳曰,允。
玉堂箚子。大槪,正言閔鼎重,持平睦兼善遞差。大司諫蔡裕後,司諫李海昌,掌令柳俊昌,執義李海昌,掌令成夏明,竝命出仕事。入啓。答曰,依啓。以上朝報郞廳林箕彬校正。日記廳郞廳盧賢鶴書。
上在昌德宮。停常參·經筵。
卯時,有霧氣。
忠勳府草記。答曰,諸功臣家奴婢,至令還奪,實涉未妥,竝令還給,宜當。
右議政韓興一箚子。答曰,省箚具悉。卿懇,予意已悉於前,卿勿固辭,安心調理,從速出仕,以副上下之望。
傳曰,相臣之言,亦非深文,卿其勿辭,從速察職事,回諭。平安監司鄭維城狀啓事。
訓鍊都監草記。答曰,輦下軍兵,敢以私情,擅放懸頉之罪,係是重大,何如是曚曨書啓,直請輕罰乎?殊甚未妥,懸頉辭緣及別將等名,竝爲列書以啓,以爲重治懲治之地。局別將之事以上內下記草
京畿今春夏等褒貶,驪州牧使黃涏,仁川府使李碩望,竹山府使李詻立,陽川縣監沈光泗,利川縣監洪有一,以上中。交河縣監柳璘,抱川縣監李時尙,慶安察訪鄭錫良,以上下。
吏曹啓曰,臺諫有闕,政事,取稟。傳曰,過齋戒後爲之。
大司諫蔡裕後上疏。大槪,冒陳悶迫之情,乞賜遞免事。以大祭齋戒,留政院。
京畿監司書目,安城呈,以妖人繼男,本月二十八日處絞事。
傳,前慶安察訪鄭錫良,今辛卯春夏等褒貶,以每事故犯,置之無益,居下題目可駭,推考下義禁府。
禮曹啓曰,本曹郞廳六員內,正郞李純馣,以平安道推考敬差官,今明日將爲出去。正郞李,以長寧殿郞廳,逐日仕進。正郞尹塏及佐郞崔履之,以尊崇·嘉禮兩都監郞廳除本司。只有佐郞朴承健,役役奔走,而今日新除授佐郞韓震琦,亦是尊崇都監郞廳,當此大禮重疊,本曹多事之時,郞官一員,決難推移兼察。佐郞韓震琦·崔履之,或閑官換差,或改差,何如?傳曰,改差,可也。
右議政韓興一箚子。大槪,病勢日益沈痼,乞遞事。入啓。批答見上
副校理李晳上疏。大槪,新忝不堪當之任,乞遞職名,以安微分事。答曰,省疏具悉。爾其勿辭察職。以上朝報
上在昌德宮。停常參·經筵。
備邊司啓曰,金溝·星山·鏡城·江東四邑守令,以月課連三次不作,依例罷職,而牒訴倥傯之中,恐或未及製送。若一時竝罷,則遠道必多迎送之弊。一次不作,或有牽於公故之弊。至於連三次,則人或疑其故犯,此守令等從重推考,破格勿罷,何如?答曰,依啓。以上備局謄錄
藥房問安啓辭。答曰,久服則必有自然之效,卿等勿以爲慮,且今後則勿爲問安,連劑以入,可也。
院啓,獻納蔡忠元遞差事。答曰,依啓。
傳曰,史官一員待命,騎馬三匹立之,社稷祭摘奸。
傳曰,今此尊崇,何等慶禮,而諸翁主·王子夫人,幾盡稱病不進,雖無陳賀之擧,情禮豈容如是哉?事涉駭異,此必是該衙門官員等,不能知委之致,宗親府·儀賓府當該郞廳等罷職,以肅國綱。以上內下記草
正言徐必遠再度呈辭。以大祭齋戒,留政院。
獻納蔡忠元啓曰,臣以無狀,復叨新命,一向悶蹙,無所措躬,第大司諫蔡裕後,卽臣兄之子也。法當相避,請命亟遞臣職。答曰,勿辭。
藥房啓曰,前日劑入補中益氣湯,今日當盡,今當加劑以入,而伏未審進藥之後,聖候,何如?臣等不勝憂慮,敢來問安。批答見上
傳曰,明日晝講爲之。
院啓,獻納蔡忠元,引嫌而退,相避之法,在下應遞,獻納蔡忠元,請命遞差。批答見上
平安監司書目,伏聞相臣陳箚,辭意至嚴,臣之罪戾極重,先削職名,致臣司敗,亟正臣罪事。傳曰,相臣之言,亦非深文,卿其勿辭,從速察職事,回諭。
禮曹啓曰,明明日當爲慈殿上尊號,而外命婦進不進單子,何至今不爲入啓耶事,傳敎矣。取考法典,內命婦則嬪·貴人·昭儀·淑儀·昭容·淑容·昭媛·淑媛·尙宮·尙儀等也。外命婦則大殿乳母·王妃母·王女·王世子女及宗親夫人云。當初節目啓下時,傳曰,今此尊崇時,外命婦陳賀,慈殿不欲行之,朝士大夫·外命婦則勿爲入參事,言于該曹事,下敎。故不省外命婦中王族與士夫之有別,混同不卽知委,臣等固難免曚不致察之失,不可推諉於色吏之趁不擧行,不勝惶恐,卽爲知委于宗親府,今日內使之捧單子以入,而但大殿乳母及王妃母則旣無衙門,不得捧單之意,敢啓。傳曰,知道。雖宗親命婦·公主·翁主·大君·王子夫人外則不必捧單,且莫重之禮,如是顚倒,殊涉未妥矣。
政院啓曰,伏見禮曹啓辭,則外命婦中王族與士夫有別,而混同不卽知委云,上尊號,只隔一日,今雖知委,必有窘迫之患,殊無詳察擧行之意,請禮曹堂該堂上·郞廳推考,色吏囚禁治罪,何如?傳曰,允。
全南監司書目,興陽縣令具命龍,親病受由歸家,還任無期,罷黜事。以上朝報
上在昌德宮。停常參,只晝講。
大臣·備局堂上,引見。
下直,東萊府使尹文擧,三陟府使金宗一,三水郡守金益厚,載寧郡守金時栗,仍爲引見。
五更,流星出胃星下,入鬼星上,狀如鉢,尾長七八尺許。
晝講時入侍,特進官李景憲,同知事閔應亨,參贊官尹絳,侍讀官李正英,檢討官丁彦璧,記事官姜裕後·睦來善·李程,講書傳盤庚,自汝不謀長,止不救汝死也。
引見時,領議政金堉榻前所啓,江原道大同,隨歲豐凶高下定價,故事甚不均,頗有民怨,今番大同,恐有如此之弊,各司之人,多有不便者云。江原道大同,若合於新設大同,則似好矣。上曰,自前所設之,何必移屬乎?禁其隨時低昻,可也。以上備局謄錄
晝講時,特進官李景憲榻前所啓,小臣曾達上言之弊矣,不得捧承傳,而終無歸宿處,臣誠惶恐矣。大槪,上言,係于民情,不可不捧,而至於義禁府罪人中,犯贓汚而上言者,亦多有之。旣以勿施回啓之事,又爲上言,則不爲回啓,似可矣。上曰,此言是矣。今後則以某某上言,如此如此,故不爲回啓之意,只爲啓辭,可也。以上義禁府謄錄
右議政韓興一七度呈辭。答曰,安心調理。
副校理李晢上疏。答曰,省疏具悉。爾其勿辭察職。
大司諫蔡裕後上疏。答曰,省疏具悉。爾其勿爲控辭,察職。
永安尉上疏,萬容小科時榮墳事。答曰,給由馬。以上內下記草
大司諫蔡裕後上疏。大槪,賤疾危苦,懇乞遞免事。入啓。批答見上
執義李海昌啓曰,頃日臣避辭中,直擧楊根郡守李光弼貪濫不法之狀,其言蓋出於前縣令崔文活,文活方居其地,臣意謂必能詳知,且示臣以一丈帖文,臣心竊痛駭,將爲請罪矣。今聞文活與光弼,有大段嫌隙,人多知之云,臣輕信人言,難免率爾之失,請命遞斥臣職。答曰,勿辭。
永安尉洪柱元上疏。大槪,乞蒙恩暇,率子榮墳事。入啓。批答見上
掌令柳俊昌啓曰,臣於頃日之坐,以楊根郡守李光弼貪鄙之狀,與同僚相議請罪,繼有引嫌之事,尙未入啓矣。其後多有人言,人言雖不可盡信,而率爾之失,與同僚無異,請命遞斥臣職。答曰,勿辭。
掌令成夏明啓曰,臣於頃日之坐,以楊根郡守李光弼貪濫之狀,將爲論啓,而因有引嫌之事矣。今見執義李海昌引避之辭,則其言出於嫌隙之人云,臣之率爾之失,與同僚無異,請命遞斥臣職。答曰,勿辭。
正言徐必遠再度呈辭。加給由。
修撰閔鼎重上疏。大槪,冒陳危懇,乞遞職名事。入啓。答曰,省疏具悉爾懇。爾其勿爲控辭,察職。
榻前府啓,臣等聞楊根郡守李光弼貪濫不法之狀,欲爲論劾,而恐或失實,迄未發論。前縣令金文活,到執義李海昌家,極言其牟利鄙瑣之事,猶疑其不近,則歷言其所分授鄕所及官吏之名,因出光弼各面下帖開諭一丈,而帖文措語,不成文理。臣海昌,卽信之曰,他餘說話,雖或過失,至於帖文,則必不可僞造,此人罪犯,不可不論,相會開坐時,發論相議構草,適値有引嫌之擧,未果矣。今聞文活與光弼,大有嫌怨云,近來人心不淑,構虛傳播者,間或有之。光弼所爲果實,則自有犯贓之律,如其不然,則文活亦難免謀陷土主之罪。請令攸司,明覈兩人,以杜後弊。上曰,依啓。
以大司憲金辭狀,傳曰,遞差。
引見,禮曹判書朴遾所啓,臣有痼疾,爲全喪精神之人,叨此萬不近似之任,累度陳情,未蒙恩遞,不得已黽勉行公,而當此大禮重疊之日,前忘後失,專未能擧職,尋常惶恐矣。今此上尊號時,外命婦入參,係是莫大之禮,而未及覺察,趁未知會,或不無窘迫未參之弊,所失在於本曹,而今日有該衙門官員罷職之命,臣尤不勝未安,臣旣承推考之命,惟當緘答竢譴而已。不敢待罪於其前,而適爲入侍,不得不惶恐待罪。上曰,勿待罪。以上朝報
上在昌德宮。停常參·經筵。
午時,仁政殿親臨陳賀,百官加爲之。
政院啓曰,大妃殿上尊號陳賀後,頒赦事,命下矣。某罪以下宥之乎?傳曰,雜犯死罪以下竝宥。以上禁府謄錄
傳曰,前護軍李浣敍用。
戶曹判書元斗杓上疏。答曰,省疏具悉。卿與國家,義同休戚,不可因病而辭避,勿爲一向堅執,速出行公。
傳曰,李浣,旣已敍用,除授御營大將,卽爲命招,傳授密符。
左議政李時白箚子。答曰,省箚具悉。卿其安心勿待罪,遣內醫看病。以上內下記草
兵曹判書具仁垕初度呈辭。給由。
禁府,崔文活拿囚。啓。
吏曹啓曰,臺諫有闕,政事,取稟。
敎,王若曰,展愛慈闈,式懋錫類之道,揚休寶冊,聿殫歸美之誠,縟儀已成,復號寧閟,恭惟聖母,夙播徽音,贊一紀之內治,克勤克儉,致三年之哀毁,盡制盡倫,念予屯恤於亮陰,惟幸承顔於長樂,日月云邁,彌增霜露之懷,溫凊以時,小慰羹墻之慕,熙事旣訖於禫祔,盛禮敢緩於尊崇,罔極洪恩,尙歉一一國之養,無前懿烈,宜彰二字之稱,玆循舊章,庸伸微悃,已於本年八月初四日己酉,奉冊寶,祗上尊號,泥金檢玉,永垂百歲之光,含飴弄孫,佇享萬年之壽,朝野實同此大慶,霈宥盍推於多方?自本月初四日昧爽以前,雜犯死罪以下,或宥除之,在官者各加一資,資窮者代加。於戲,咨爾凡民,誰無父母?在上諒予今日,不任悲喜由中,各自盡於秉彝,以毋負於是孝。故玆敎示,想宜知悉。大提學趙錫胤製進。
戶曹判書元斗杓上疏。大槪,身病沈痼,前後大禮,皆不得進參,惶恐陳情乞遞事。入啓。批答見上
左議政李時白箚子。大槪,寒戰昏倒,竟不得進參於大妃殿陳賀之列,伏地待罪。入啓。批答見上以上朝報
上在昌德宮。停常參·經筵。
夜五更,流星出井星下,入參星上,狀如鉢,尾長五六尺許。
閔應亨請對,引見。
禮曹粘目,甲冑退制於冊禮之日事。答曰,冊禮之日,亦甚不遠爲置,勿爲忙迫,追後從容精造以進,宜當。
禮曹粘目,物膳不封事。答曰,監司乙良,不必推考。
禮曹草記。答曰,旣不載於禮文,則勿爲可也。以上內下記草
謝恩,正言趙嗣基,文學任重,監察韓明遠,部將宋必中,慶安察訪李遊英。
兵曹判書具仁垕再度呈辭。加給由。
正言徐必遠三度呈辭。入啓。遞差。
吏曹啓曰,頒赦後,例有別歲抄之擧,今則何以爲之?敢稟。傳曰,依例爲之。
政院啓曰,命下矣。卽出命招,則李浣罷散之後,下往驪州地云,以從速上來之意,下諭,何如?傳曰,允。
禁府,李光弼拿囚。啓。
正言趙嗣基啓曰,駑劣微臣,萬萬無似,分宜投閑,恒懷祗懼。今玆新命,出於夢寐之外,撫躬兢惶,罔知攸措,顧以循例呈辭,亦涉虛文,故敢來肅謝,而今欲含恩奔走,呼唱道路,則耳目之官,責例不輕,諫諍之地,循默有愧。今我聖上,勵精圖理,欲效唐虞,而以天時人事見之,則災異孔酷,民生困窮,危亡之禍,迫在朝夕。殿下旣欲廣開言路,亦未嘗不爲優容,而其實厭聞直言。噫,以臣庶之衆,聖陛之遠,而其能得進見於君父者,凡幾人,雖得進見,而能達所懷者,又幾人,雖達所懷,而嚴威之下,其能盡其底蘊者,絶無其人矣,則民生休戚,時政得失,凡可言之事,能得達於冕旒者,未能千萬分之一二也。殿下有時推托之,往往雖或嘉納,而亦外貌而已,未嘗有卽見施行者,臣故知殿下厭聞直言也。唐之太宗,小康之主,而王珪·魏徵,盡忠規諫,太宗未嘗不行,故能做得貞觀之治也。且以房·杜之能謀能斷,讓其直於王·魏,後世稱房·杜之賢不衰,未聞以此詘房·杜也。夫廟堂,治道之所由,而諫官,言責之所在也。必使廟堂講論規劃,而諫官從而論執而救正之,然後事無未盡,務得至當。若曰廟堂之所建白,而欲使諫官不敢言,則聰明有所壅蔽,而終非至公之道也。上來諫官,所言多矣,廟堂相拂,臣竊歎之。泰之九二曰,包荒,用憑河,不遐遺,朋亡,〈得尙于中行。〉程傳,從而釋之曰,二以陽剛,明中上應於五,君臣同德,主治泰者也。治之道,必有包含荒穢之量,則其施爲寬裕,詳察弊革,事理而人安之。若無含容之道,有忿疾之心,則無深遠之慮,有暴極之患,深弊未去,近患已生。又曰,人情安於守常,憚於更變,憑河,語其剛果,足以濟深越險也。自非剛果君,英烈之輔,不能挺特奮發,以革其弊,以含容之量,施剛果之用,乃聖賢之爲也。又曰,深思遠慮,當周及庶事,雖遐遠不可遺也。若事之隱微,人才之在僻陋,皆遐遠者也。又曰,施其朋與之私,故云朋亡,若夫禁奢則害於近戚,限田産則妨於貴家,不能斷以大公政必行,則是牽於朋亡也。程氏此傳,治道略備,吾君賢,吾相如欲有爲於斯時,則必須體行於泰二之德,然後可庶幾也,臣深有望焉。噫,君上先修其德誠,使朝廷有協和之治,搢紳無傾軋之習,明明在朝,穆穆布列。聚精會神,永肩一心,則如此而國不治者,未之有也。當聖上求治如渴之日,必得剛方正直之士,處之言責之任,庶可以補闕拾遺。如臣庸瑣下品之人,決不可一日冒居言地,請命遞斥臣職。答曰,勿辭。
尙衣院官員,以提調意啓曰,初三日晝講時,因同知事閔應亨所啓,尙方織錦事,承旨出去,言于尙方,罷之,可也事,命下矣。本院年例所織四色大段十二疋,則時未始設,而卽今中宮殿冊禮·世子冠禮·冊禮時翟衣·龍袍等所入,則係是法服之不可闕者,至於嘉禮時所用錦緞,亦當依□錦,次第織造矣。從前市上,頓無貿得之處,不得已織造以用。今者所織者,皆是大禮所用,停罷事,何以爲之?敢稟。傳曰,外人,或疑以,自內私令本院織造云,尤爲驚駭,豈可家喩戶曉乎?尙方之官,皆是外人,而亦非不多,何漠然不知,若是其甚乎?此則非予所知,議于都監處之。
傳曰,政事,明日爲之。
傳曰,祔廟尊崇都監都提調以下,書啓。
禮曹參判閔應亨,以尙方織錦失實待罪事,請對入侍。
校理李正英初度呈辭。入啓。給由。以上朝報
上在昌德宮。停常參·經筵。
辰時,日暈。自巳時至酉時,日暈。初昏,流星出自天□東方天際,狀如拳,尾長五六尺許,色赤。□更,流星出畢星下,入婁星上,狀如鉢,□□五尺許,色赤,光照地。
下直,甫乙□□□□尙淵。
尹絳啓曰,小臣冊禮初度習儀,進去下直。傳曰,知道。
缺李尙淵,會寧判官柳天機□□
吏曹啓曰,今日爲政事,命下矣。都承旨趙啓遠,右副承旨南翧,俱以病不來,臣絳當進□□冊禮初度習儀,左副承旨嚴鼎耉,兵批進去,無故之人,只有右承旨吳挺一,同副承旨睦行善,吏批,何承旨進去乎?敢稟。傳曰,吏·兵批兼進。
吳挺一,以侍講院言啓曰,今此王世子冠禮時,本院官員,所當全數進參,而兼司書金徽,時在洪淸道提川地,尙未入來,傳聞其親病彌留,上來遲速,未可預料云。前頭大禮,只隔數月,陪參官員,不可埋沒。兼司書金徽,請令該曹稟旨處置,何如?傳曰,允。
以右議政八度呈辭,傳曰,遣承旨敦諭。
有政。吏批,判書林墰,參判崔惠吉,左副承旨嚴鼎耉進,參議趙壽益病。兵批,兼判書具仁垕呈辭,參判李景憲,參議安獻徵病,參知李一相,左副承旨嚴鼎耉進。
吏批啓曰,玉堂·東壁闕員,今當差出,而擬望之人乏少,相避人員,竝擬,何如?傳曰,允。
以尹順之爲大司憲,洪鐩爲正言,洪重普爲副校理,鄭維地·洪儆禹·呂爲典籍,鄭錀爲直講,□光煜爲知敦寧府事,柳景紹爲造紙署別提,李昌一·金鼎夏爲學諭,李爲兼持平,吳粲□爲兼養賢庫主簿,洪命夏爲應敎,車缺二字爲奉常寺判官,金以載爲奉常寺奉事,金缺二字爲奉常寺副奉事,柳椐爲兵曹正郞,李缺二字爲保安道察訪,金集爲副護軍,徐必遠爲副司果,李浣爲副護軍。
睦行善,缺二行于都監處之事,命下矣。議于缺七八字織造之事,以大禮所用法服錦段缺四五字貿得之路,故自尙方織造,出於不得已,缺大禮臨迫,決難停罷云,事勢如此,仍爲缺之意,敢啓。傳曰,知道。
以咸鏡監司□世規待罪狀啓,傳于吳挺一曰,勿待罪事,回諭。
嚴鼎耉,以軍器寺都提調言啓曰,凡捧承傳,便是成命,成命不行,何□爲國?數數啓請,徒損體面,本寺以武庫重地,自貢物米布,移送常平廳之後,凡事不成模樣,而緊急打造之役,客使酬應之煩,罔有紀極,至於科擧設場時,則武科試所器械□具,專掌進排,故文科應辦官之任,其在平時□難兩處周旋,每致生事,況今事勢,決無可堪之勢,不得已今年春間,備將實狀,仰溷缺天聽,限貢物復舊間,勿定應辦官之意,已捧承傳,日月幾何,旋差今番文科應辦官,不但本寺事極狼狽,已捧承傳,廢閣不行,其在事體,亦未知如何?然此必該曹官司數遞,不知其時公事而然,今文科應辦官,卽爲改差,前□事,更爲申明擧行,何如?傳曰,允。
睦行善,以吏曹言啓曰,侍講院啓曰,今此王世子冠禮時,本院官員,專數進參,而兼司書金徽,時在忠淸道堤川地,尙未入來,缺親病彌留,上來遲速,未可預料云。兼司書金徽,請令該曹稟旨處置事,允下,而金徽本職除授,未過期限,雖有病患,缺冠禮前或可及來,不必徑先遞改。
缺曰,臣承命往諭于右議政,□臣病若有一分可以供職之勢,則缺稠疊之日,何敢一向退伏,連上辭章,缺逋慢之罪乎?前月念七八間,又感風邪,胸缺塞,肺胃火盛,口苦特甚,蜜粥如辛,至今缺氣力萎苶,加以發汗輒感之故,數日來閉戶擁衾,畏寒如畏嚴冬,以此證勢,萬無出仕之望,而不意今者,至遣近侍,溫諭如此,臣誠惶悚感激,罔知攸處云矣。傳曰,知道。
傳于嚴鼎耉曰,世子冠禮後,卽日三殿朝謁事啓下,而但此時日晷頗短,必有窘迫之患,翌日爲之,似當,言于該曹。
吏批啓曰,奉常寺牒呈內,新除授判官孫必大,前爲典籍時,呈□三旬幾滿之後,移授本職,病勢日劇,出仕無期,本寺所掌東籍田,秋收方急,不可久曠,速爲入啓處置云,孫必大,改差,何如?傳曰,允。
睦行善,以嘉禮都監言啓曰,以內需司書啓,都監赴役小木匠金太星·吳禮男等,起送于本司事,傳曰,允事,命下矣。彼此所造等,是嘉禮時所用之物,別無緊歇於其間,而但本司所造則不過衣欌二部,都監一房所造床函·支機等物,無慮數十餘件,赴役匠人,只是吳禮男一人,其勢決難起送,而金太星則時未赴役於都監,自本司缺事,分付于內需司之意,敢啓。傳曰,知道。
又以禮曹言啓曰,傳曰,世子冠禮後,卽日三殿朝謁事啓下,而但此時日晷頗短,必有窘急之患,翌日爲之,似當,言于該曹事,命下矣。缺
又以禮曹言缺妃殿上尊號時,外命婦公主·翁主·□子夫人外則不必捧單事,傳敎矣。中殿冊禮時,外命婦進不進單子,依此□依前啓下,自各其衙門前期進呈,分付,何如?傳曰,依前傳敎擧行。
又以禮曹言啓曰,來初八日,中殿冊禮內習儀,初度當行於內,何殿爲之乎?敢此仰稟。傳曰,行于大造殿前庭,可也。
又以禮曹言啓曰,曹啓辭,以王大妃殿上尊號,旣有王世子進表裏一節,則王妃殿冊禮,宜無異同,何以爲之事草記,傳曰,禮或使然,本曹□處事,命下矣。王妃殿冊禮,載於禮文,王大妃殿尊崇,則無見出處,而王妃殿冊禮時,王世子無進表裏之儀,禮文本意,雖不敢知,而考見甲子年大妃殿上尊號時,有進表裏一節,其時講定,亦必有所據,然則均是大慶,而禮出於情。只行於慈殿尊崇之時,獨闕於王妃冊禮之日,似無其理矣。臣等專昧禮經,而旣承議處之命,敢啓。傳曰,不載於禮文,則勿爲,可也事,傳敎矣。王大妃冊禮時,王世子進表裏一款,不載於五禮儀之中,禮文制作之意,臣等固不敢輕議,而第仁穆王后上尊號時,在於甲子缺則新化之初,耆舊滿朝,講定節文,想必詳盡,王世子進表裏,應有所考據,而仁烈王后冊封時,無此一節者,臣等缺所以然也。仍念尊崇冊禮缺二行典常,議大臣定奪,俾無莫重大禮缺何如?傳曰,依啓。
又以禮曹言啓曰,缺三字擧事目啓下時,監試覆試及講經覆試一所,定於漢城府,監試二所,定於東學,講經二所,定於成均館矣。試場棘圍,該曹不爲缺二字繕工監分差監役,例爲自備,其弊不貲。監試覆試,纔罷於東學,而講經,將設於成均館,移此移彼,勢甚難便。今此講經覆試二所,仍設於東學,原事目中,改付標以入,何如?傳曰,允。
戶曹判書元斗杓疏曰,伏以,臣病勢危篤,決難供職之狀,前後疏辭,備陳無蘊,而誠意淺薄,未能格天,不惟未蒙恩兪,反被因病辭避之敎,臣誠惶蹙,不知所喩。臣事無狀,言不見信,致此狼狽,實所自取,更何辭而自明哉?臣之所患,日益沈痼,委身床席。今幾數旬,元氣憊苶,形神消奪,親舊來見者,莫不危之,衆目所覩,安敢一毫假飾乎?臣雖愚頑,亦知今日,非引疾偸閑之時,若使臣病,不至十分地頭,則敢不仰體溫諭,冒死奔走,以盡分義乎?今此大同之擧,實出於均賦便民,朝家至意,人孰不知,第此事實係變通,必須周詳遍該,百全無弊,然後乃可行之永久。民蒙其澤,暫或失宜,反貽難追之悔。臣之自前持難者,蓋出於愼重之意。曾於榻前,略陳此意,每對相臣,未嘗不反覆缺數字及今定奪之後,則其在事體,豈宜終缺數字臣之久未出仕,專由於病,斷無他意,缺數字陳啓之言,恐未得缺二行餘事狀,同僚之所共見,寧有不欲缺數字不注哉?夫不見面目,相讎之甚者,豈缺數字所見異同之故,有此乖戾之事乎?臣缺數字奚遽至於此哉。臣賦性狂率,遇事輒缺數字屬司之厭苦,宜或有之,相臣之言,豈非藥石?第其久專利權之說,雖未知何謂,而若或有疑而發,則此實難洗之恥,何敢抗顔周行,重辱淸朝哉?臣與相臣,相知有素,臣旣慕悅於彼,彼豈全棄於臣哉?不料一朝相疑,至此之甚也。臣病勢之危劇,旣如彼,事勢之悶迫,又如此。伏乞天地父母,俯察危悃,亟遞臣本職及兼帶判義禁,以便公私。答曰,省疏具悉。卿意如此,予實嘉悅,而反慮其病患也。相臣之言,亦無他意,勿爲介懷,各別調理,從速出仕。
上在昌德宮。停常參·經筵。
尹絳啓曰,明日常參·經筵,取稟。傳曰,停。
又啓曰,來十一日,輪對,取稟。傳曰,爲之。
嚴鼎耉,以都摠府〈言〉啓曰,今日入直軍士,當爲中日習射,而自前殿庭習儀之日,例有習射停止之規。王世子冠禮習儀之缺日,不得爲之之意,敢啓。傳曰。
缺節則王妃殿冊禮後,揆以缺而禮文內,無見出處,何以爲之?敢稟。傳曰,禮或似然,本曹議處事,命下矣。王妃殿冊禮,載於禮文,大妃殿尊崇,則無見出處,而王妃殿冊禮時,世子無進表裏之節,禮文本意,雖不敢知,而考見甲子年大妃殿上尊號時,有進表裏一節。其時講定,亦必有所據,然則均是大慶,而禮出於情。只行於慈殿尊崇之時,獨闕於王妃冊禮之日,似無其理矣。臣等專昧禮經,而旣承議處之命,敢啓。傳曰,旣不載於禮文,則勿爲可也事,傳敎矣。王妃冊禮時王世子進表裏一款,不載於五禮儀之中,禮文制作之意,臣等固不敢輕議,而第仁穆王后上尊號,在於甲子年,則新化之初,耆耉滿朝,講定節文,想必詳盡。王世子進表裏,應有所考據,而獨於仁烈王后冊封時,無此一節者,臣等實未知其所以然也。仍念尊崇·冊禮,俱是莫大之慶,其在世子奉賀之誠,宜無異同。今此王妃殿進表裏,允合情禮,而臣等俱以曚昧,未諳典常,議大臣定奪,俾無莫重大禮未盡之悔,何如?傳曰,依啓事,傳敎矣。議于大臣,則領中樞府事李敬輿,領議政金堉,左議政李時白以爲,禮者,因人情而合天理者也,合於人情,宜於天理,則斯可缺大妃殿上尊號之後,王世子有進表裏之□則王妃冊禮後,亦宜有表裏之進,豈可異同於前後哉?禮文之無見出缺二行病不收議,大臣之意如此,敢啓。傳曰,依啓。
又以冊禮都監言啓曰,王妃殿首飾髢髮,旣以入染精束,依例前缺入,何如?傳曰,知道。
又以冊禮都監言啓曰,王世子冠禮時敎書,初八日預爲□寶內入,初九日奉出之意,敢啓。傳曰,知道。
傳于睦行善曰,今此拜陵時,陵內經夜處,大君·王子·大臣則不可無假家,而頃日陵屬假家,想必未盡撤去,以此略構,勿爲貽弊民間事,言于該曹。
吳挺一啓曰,臣於六月十八日晝講入侍時,自上下敎,以今番宗廟各室,雖曰修改,而窘迫不精,不言可知,予心之未安,何可盡喩?列聖神位,屢次奉移,極爲未安,若或不精,則其爲未安,尤有甚焉。今秋奉審時,一一審察,更爲修理,俾得精潔事,承旨知而擧行,臣親承聖命矣。今此秋奉審,旣已允下,前日下敎之意,分付該曹,何如?傳曰,允。
尹絳啓曰,大典禮典,東班六品以上,西班四品以上,各以衙門次第,每日輪對,其註,毋過五人云。今則以每月初一·十一·二十一只三日輪對,而服色則法文無現出者,只憑院中置簿文字,當以黑團領入參之意,旣已啓稟矣。今者輪對官,不拘次第,其日特命牌招事爲定行,而目今士大夫,備置黑衣者鮮,缺聞牌招之命令,猝然借得,其勢未易,缺迫遲滯之患,伏念輪對之規,旣有缺則今此服色,亦以時服紅團領缺二行循例爲之,輪對則依舊例缺或有特召之擧,則勿拘常規,以時服缺也。
又啓曰,今十一日輪對事,命下矣。卽見禮曹單子,則今十一日,永寧殿缺南別殿秋奉審事啓下。奉審日,例爲齋戒,視事頉稟,其日輪對,何以爲之?敢稟。傳曰,然則依例勿爲。
又以尊崇都監言啓曰,傳曰,祔廟·尊崇都監都提調以下,書啓事,傳敎矣。兩都監員役·工匠,竝爲書啓,而禮貌官及領去部將等,有習儀奔走之勞,亦爲書啓之意,敢啓。傳曰,知道。
又以禮曹言啓曰,五禮儀及謄錄,中殿冊禮時,只有讀冊之儀而無讀寶一節,意者,寶與冊有異故也,而此一節,載於尊崇謄錄,故今此上尊號時,已爲行之,然則冊禮節目,似無異同,前頭冊禮時,亦依尊崇例爲之,原儀注中,改付標以入,令都監擧行,何如?傳曰,世子冊禮時,亦無讀寶之事,似不必爲之矣。
傳于尹絳曰,尊崇·祔廟兩都監賞格,前例無遺巨細,竝爲書啓。
大司諫蔡裕後,司諫李應蓍,正言趙嗣基啓曰,校理李正英,乘醉登筵,使下番代講。玉堂本無相箚之規,而驟刻長官,指謂貪濁,事極駭異,請命先罷後推。副提學李之恒,身在論思之地,而重被貪濁之謗,不可置而不問,請爲先從重推考。答曰,依啓。
右議政韓興一箚曰,伏以,賤臣之疾,至遣承宣,下諭懇切,使臣速出,以副缺二行縷,而如臣無狀,位極人臣,雖無缺數字國事之萬一,奔走供職,不敢少懈缺數字立朝三十年,經歷已多,其不負殿下,以圖自便,聖明亦必洞燭矣。當此國家多事之日,叨竊鼎軸之虛名,連章累牘,引玩以負我殿下期待之盛意,豈是愚臣本□也哉?伏蒙天恩,受暇調攝,以過月餘,少無差復之期。一向退伏,揆諸分義,實涉未安,況當大禮,豈不得進參於已往?今又難進於將來,不得已請爲以至八度,不意玆者,敦諭亦至,臣於此際,實爲狼狽。試觀今日朝廷之上,氣色不佳,可言者非一,精神昏憒,念不及他,徒以區區之情勢,仰瀆天聽,臣罪萬死。伏乞天地父母,諒此情勢,亟遞本職,不勝幸甚。取進止。答曰,省箚具悉卿懇。卿受恩先朝,才德俱重,豈非今日柱石之臣乎?卿之出仕,予日望之,雖有疾病,臥閤論道,亦何傷乎?須體至意,勿爲固辭。以上燼餘
上在昌德宮。停常參·經筵。
自昧爽至卯時,雷動電光。
尹絳啓曰,明日世子冠禮□日,明明日朝謁,十一日宗廟秋奉審,此□日視事,頉稟。傳曰,知道。
又啓曰,王世子朝謁儀注中節目,多有未備處,缺數字曹通議數處則付標矣。至於宣敎缺先啓宣敎節目,而不載於儀注中,則不爲先啓,無端宣敎,果似未安,未宣敎之前,先爲跪啓,宣敎之意,敢啓。傳曰,知道。
又啓曰,兼司書卽爲差出事,命下矣。政官命招,爲政之意,敢啓。傳曰,口傳差出。
傳于尹絳曰,世子行大妃殿朝謁禮時,差備門狹窄,以賓陽門磨鍊爲之。
趙啓遠,以侍講院言啓曰,以本院啓辭,兼司書金徽,令該曹稟旨處置事,吏曹回啓,終不得上來,則臨時改差事草記,傳曰,允事,傳敎矣。冠禮只隔一宵而尙未入來,似當有趁卽上通之擧,敢此申稟。傳曰,遞差,卽爲差出。
又以侍講院言啓曰,臣等伏見五禮儀,王世子冠禮時,二品以上,就堂中拜位,再拜之下,有頓首,王世子答再拜之下,有控首,若有伯叔則頓首云。儀注中亦以此定奪,而昨日司鑰來言,承傳色微稟,則自上有敎,頓首控首節目,竝勿爲之,可也云云。臣等取考朱子大全中周禮大祝九拜辨云,稽首·頓首·控首此三者,正拜也。稽首註曰,拜頭至地也。疏曰,臣拜君之拜。頓首註曰,拜頭叩地也。疏曰,此平敵自相拜,又曰,諸候相拜則然。控首註曰,拜頭至手也,所謂拜手也。疏曰,先以兩手控至地,乃頭至手也。以其頭不至地,故名控首,君答下拜也。臣等竊以此推之,五禮所謂控手,似是控首。今此元服,乃莫重盛禮,而此一節全缺則恐嫌於正拜之禮,且臣等直以司鑰,來傳之言,分付擧行,尤極未安,缺行之之意言之耳。對伯叔缺所謂頓首乃拜頭至地也。賓客以缺必頓首,只控首而已。所謂控首,拜頭至手而已也。此等禮,自前相見禮時常行之,缺已諭于世子矣,且此非煩令,禮官定奪也。
南翧,以戶曹言啓曰,臣等昨日出往西江,羅巖·群山,兩倉漕船十一隻領來,監色沙格等,與先捧成冊,一一憑驗,點看各船米太,抽栍看品斛量,則監色沙格,竝皆無頉。米太亦不減縮,而但群山倉生字漕軍吳正守,則舒川地無端逃避,極爲痛惡,此人家在礪山地云,令本道監司,密捕囚禁,刑推啓聞之意,行會,何如?傳曰,允。
以李天基爲兼司書。
南翧,以冊禮都監言啓曰,傳曰,尊崇·祔廟兩都監賞格前例,無遺巨細,竝爲書啓事,傳敎矣。庚戌年祔廟時,甲子年尊崇時,兩年謄錄,竝爲別單書入之意,敢啓。傳曰,知道。
又以禮曹言啓曰,在前全南左右水使,甲與頭具,分造封進,非但制度各異,亦且不精,故取考本曹在踏印行移草,則甲·頭具,一處合造,輪回封進事上來。正月因傳敎,本曹申明知委,繼因其公事,掩置不行,至於論責監司。厥後甲·頭具,連此合造封進,已成規例矣。今此上尊號時,右水使則封進頭具,左水使則封進鐵甲,有違於本曹前日移文之意,問于領來左水營軍官,則軍官曰,今番則本道監司,以各造封進事,缺如是分造云,左右水使只據缺二行以送,而兩營分造,雖出於缺亦難免不有定式,擅自分定之失,竝只推考宜當,此非本曹慢不,申飭之失,而缺本,致勤色吏囚治之敎,不勝惶恐,敢啓。傳曰,依啓。
又以禮曹言啓曰,取考乙丑年冠禮時文書,其時冠禮,在於正月二十一日,冊禮,在於正月二十七日,該曹以其間日字只數日,成命已下,名號旣定。冠禮之時,請用東宮儀仗,議大臣定奪,用之矣。竊念,用於冠禮之時,旣有前例,則冊禮前日字多少,不必擧論,今此冠禮時,亦依乙丑年例,用儀仗,何如?傳曰,依舊例爲之。
又以禮曹言啓曰,前頭王世子冊禮翌日,百官進箋·陳賀于三殿事,旣已節目啓下矣。頃依庚戌年謄錄,以外方只進箋於大殿磨鍊啓下,則中外宜無異同。而且考乙丑年冊禮時文書,其時百官,亦只進箋于大殿,而大妃殿·中殿則只致詞進表裏而已。今亦依此行之,原啓目中,慈殿·中殿進箋一款,改付標以入之意,敢啓。傳曰,知道。
又以工曹言啓曰,今此拜陵時,陵內經夜處,大君·王子·大臣則不可無假家,而頃日陵屬假家,想必未盡撤去,以此略構,勿爲貽弊民間事,言于該曹事,傳敎矣。假家造作之役,京中則責之繕工,外方則責之該道,乃是規例,故自前陵幸時假家,自京畿造作,而上年則不但假家之造作,凡事皆自京中擔當,不以缺三行則當以戶·兵曹題給,而繕工監役缺矣,雖自某處造作,此非累日經宿之缺撤取陵屬舊假家,除溫堗窓戶,每缺間從略構造,以爲一宿支過之地,必如是然後,方可以副聖上勿爲貽弊民間之至意,其費不至浩大,而至於蓋草鋪板,則非京官所可卒辦,其勢似不得不煩於該道,今此假家造作之事,何以爲之?敢稟。傳曰,知道。自京爲之,而地排不必用板,代以把子,可也。且此事果如啓辭內辭緣,元非大段,不必多費物力,可也。
大司憲尹順之啓曰,臣才疎而不合器使,識暗而全昧是非,前後忝竊,無非備員。而至於風憲之長,尤所不堪當之地,濫竽是任,一之已謬,而不意五朔之內,遽成三入之榮,乍遞旋授,有若己物,臣是何人,受恩若此哉?絲毫無補,自是已著之事,衰耗日甚,亦固當然之理,匪據之誚,雖不可恤,負乘之災,實爲可懼,臣誠惶蹙,不知所出。百爾思之,只合忍分丐免,國家慶禮,迫頭稠疊,臣子分義,所當駿奔,兩司之官,例參試圍,而省掃之請,日日相繼,臣亦呈告退縮,則揆諸公私,俱涉未安,不得不强顔出肅,而第持平臣李壽仁,卽臣妻同姓三寸侄女夫也。臣旣以不稱之人,又有當避之規,鐫免臣身,實合事宜,請亟命遞臣職。答曰,勿辭。
執義李海昌,掌令成夏明·柳俊昌,持平□□□啓曰,大司憲尹順之,以臣才疎而不合缺藉而全昧是非,濫竽是任缺二行臣旣以不稱之人,又有當避之嫌,缺實合事宜,引嫌而退,相避之規,兩官缺後,當爲處置,而持平李壽仁,身居兩缺上來,當此多事,勢難等待,臺閣舊例,在下者當遞,請大司憲尹順之出仕,持平李壽仁遞差。答曰,依啓。
南翧啓曰,大司憲尹順之,再啓煩瀆,退待物論矣。傳曰,知道。
又以吏曹言啓曰,臺諫有闕,政事,何以爲之?取稟。
領議政金堉,左議政李時白,右議政韓興一箚曰,臣等俱以無狀,待罪台席,絲毫無補,罪戾日積,譏誚四至,固其理也。恒懷憂慄,只俟責罰,聖恩優容,不許退伏,人心不厭,天意可知,震來虩虩,發於收聲,宜致警懼,以答天怒。古者災異,責免三公,天人一理,今古何殊?伏乞亟遞臣等之職,以謝天視民聽,改卜賢德,維新邦命,不勝幸甚。取進止。答曰,省箚具悉。雷發於收聲之月,不任警懼,是皆寡昧之罪也。卿等有何失而引咎至此?況古之策免,亦非美事?卿等宜安心論道。
戶曹判書元斗杓疏曰,伏以,臣病勢情勢,俱極悶蹙,連上辭章,屢瀆宸嚴,罪在不赦,恭俟譴罰,反承溫批,慰諭丁寧,臣雖木石之頑,豈不感泣鴻私?仰體至意,思盡報效之萬一哉。第臣所患,隨日以深,決無供職之望,抑臣疾病之外,又有萬分切迫者,地部乃國家財帛之府也。缺營幹多門,人言之來,其勢則然,臣是何人,待罪匪據,首尾六載,豈能事皆盡善,缺二行慮廉恥之道,不得不引分固辭,缺嚴一身進退,有不得自由也。夫朝家之所勵者廉恥,所存者禮讓,何必使損其廉恥禮讓,束縛而馳驟之哉?如臣犬馬之賤,雖不足惜,而崇長無恥之風,亦豈聖朝之事乎?臣今一出,廉恥禮讓,掃地盡矣,所係非細,設令臣病少間,惟此一款,決難抗顔,百爾思量,死不敢復叨者,度支之任耳。伏乞天地父母,俯察臣萬分危迫之情,亟遞度支之長,以安愚分,以存廉恥,不勝幸甚。答曰,省疏具悉。勉副焉。仍傳曰,原平君元斗杓,大同廳堂下啓下,使之察任。
兵曹判書具仁垕疏曰,臣猥將賤疾,請急至三,而加由之命,出於意慮之外,惶恐之至,罔知攸措。臣之所兼兩任,萬萬不似之狀,不但擧朝之所共知,聖明之所洞燭,而臣之所自知,亦已久矣。今不敢更爲塵瀆,而年至七十有四,精神耗矣,筋力竭矣。冗官閑職,猶不可堪,況且本兵軍務之重且劇者乎?做錯之事,日以益甚,頃者再三陳籲,微誠未格,聖兪終閟。又値大禮之迫,冒昧出仕,而中間試閱,晨早出入,仍觸風寒,前患腰脅之痛,到此復發,不能起坐。又未安臥,決無陳力就列之望。伏願聖明,將臣本兵·訓局兼帶提調之任,竝許遞免,千萬幸甚。缺答曰,省疏具悉卿懇。卿其安心勿辭,調理察職。以上燼餘
上在昌德宮。停常參·經筵。
世子冠禮,上親臨仁政殿,傳敎授賓·贊。
尹絳啓曰,賓·贊,世子冠禮畢後復命云,敢啓。傳曰,知道。
以右議政韓興一九度呈辭。答曰,安心調理。
以洪淸兵使洪瑑待罪狀啓,傳曰,勿待罪事,回諭。
南翧,以義禁府言啓曰,本府都事九員內,二員式暇,缺二行二員武科覆試時,兩所禁亂官進缺不足假都事一員,令該曹依前例差出之意,敢啓。傳曰,知道。
嚴鼎耉,以司僕寺提調言啓曰,頃日朝講時,左議政所啓,都監軍士馬匹換給事,何以爲之乎?上曰,以江華牧場馬換給,似不當以不習生馬給之,則何時馴養用之乎?兵曹判書具仁垕曰,然則分養馬上來時,以此換給則未知如何?上曰,分養馬,別無所用之處,以此換給,可也。擧動時,見其軍士所騎之馬,極爲無形,今後分給之時,都監大將與司僕提調,眼同詳細點閱,不好之馬,一一換給,俾無如前之弊。如是申飭之後,不爲擧行,則非但生事於司僕,大將亦不得免其責矣事,傳敎矣。卽當擧行,而提調韓興一·元斗杓等,並以病患,方在呈告中,不得已本寺正臣李梓,僉正沈暐,與訓鍊中軍及馬兵別將眼同,箭串放馬,一齊驅入環場,使之自擇,則可合體大壯馬五十二匹擇取後,其餘則稱以體小,不爲換去之意,敢啓。傳曰,知道。
左議政李時白箚曰,伏以,庸陋之臣,濫竊匪據之職,伴食備員者,非日月矣,絲毫無補。每以賤疾,仰溷天聽,臣之罪戾,到此而尤無所逃矣,而況今日,是國家莫重莫大之慶禮,而且叨師傅之任,欲起還仆,委頓床席,竟未得進參,揆之情禮,豈但惶悚而已乎?伏願聖慈,亟正臣罪,缺臣分義,不勝幸甚。取進止。答曰,省箚具悉。卿之疾病至此,予亦慮念焉。卿其安心。
缺二行聞頃者畿甸·湖西·海西邊海缺田疇禾穀,壞損無餘,繼又聞湖南缺禾穀僅存者,七月念後,始得發穗,而缺價一匹綿纔六七升,民皆饑饉,嶺下尤甚,而嶺南亦如之,又於今月初五日,微霜乃降。嗚呼,天其將欲勦絶我民命耶?臣等驚憂深慮,不能自定,昨日雷電驟雨,又何其愆度異常之甚耶?凡玆數變,實是危亡之兆,而咸萃於我聖上勵精之日,何哉?臣等聚首震駭,誠莫知致此之由也。殿下亦以此爲憂哉,然臣等聞之,天之在上,有如懸鏡,隨物方圓,臣細悉照,是故人主奉天立極,理民行政。而其所得失,天爲之鑑,垂象示警,其理不忒。今日天災,無或我聖上,有所違德失政,致天之警耶?抑又聞之,天之降災異,所以激勵人君,以爲開悟復善之地。是故漢之文帝,稱號太平,而災異最多,無或天之眷愛我殿下,一如漢文乎?我殿下居憂禮畢,始攬萬機,夙夜匪懈而天警至此,豈非上天眷愛之至,而玉成我殿下乎?然於聖德之闕遺,時政之得失,猶可以指陳其一二,伏乞殿下恕察焉。臣等謹按,春秋傳曰,克謹天戒,則雖有其象而無其應,不克畏天,災咎之來必矣,此誠至言也。人君之遇災異者,不可不以此爲鑑也。夫其所謂謹與畏者,何指也。曰缺哉,臣等伏覩殿下,卽祚以來,至誠缺今三載,未見實效,欲正朝廷也則缺混淆,欲振紀綱也則紀綱日以頹靡,缺二行名實則虛無成風,以至奉若缺矣,臣等於是乎竊疑殿下切己之功,有所未至也。何者,羲易,論乾健之道而不息爲□大學,說治國之序而修身爲本。誠使殿下,立其大本而推諸施措之間,秉其實德之發於辭令之際,則風行草偃之化,可以立致,而竊觀近來,實心未孚,虛名是尙,日御經席而不下喫緊之工。講說義理而未見存養之力,聽言雖廣,是非或不得其正。用人雖審,賢邪或不得其情,善善而無所施,惡惡而無所斷。若是不已,則臣等恐雖有求治之名,難得爲治之實也。臣等近嘗得之傳聞,殿下於筵中敎曰,臺諫之論大同之法,不過只陳所見而已。及答備局之啓,則人言雖巧,予豈動哉?夫巧言者,譖口惑亂之謂也。前後論大同者,雖或意見不同,各陳利害,要其本心,爲國無他。若遽皆歸之巧言,則其論之者,未必自服,聖敎本意,亦何前後之殊耶?又聞筵中以內事之事諭宰臣之敎,無異家人父子之相勉,而聖量之恢廓,天地同大。臣等自聞此敎,喜極而憂曰,有君如此,不能引之當道,措世唐虞,則實群下之罪也。安知不日而答尙方之旨,辭意遽至不平耶?假令前日筵臣,不知織錦曲折,有所陳達,自是誤聞,何損於聖德乎?殿下惟當以缺人不詳之致而已。家喩戶曉,非予所缺敎,無或聖量有歉而自示不廣乎?缺雖極細微,恐或有損於聖德缺二行歷代昏亂之日,而徒爲敗缺數字家將衰,政令紀律,日漸解弛,繼世缺然也。欲齊之以法而人心旣玩,令亦缺是,上下相激,情義不孚,猜疑怨懟,不復缺嚴刑酷罰,竟至潰亂,此理之然也。明智之君,知其如是,故導之以仁義,率之以禮讓,勸之以刑賞,使民日遷善而自不至於干犯也。今願殿下,明以察物,斷以制事,罰及其罪,賞及其功,則紀綱不期振而自振,此所謂公則明,明則嚴在其中者也。竊覵殿下,近日以來,頗尙嚴威,至如推考薄罰,亦下禁府,罪在怙終則固難容貸,雖是眚災之不至罷遞者,亦未免下理,實非聖人寬仁之德,而反有損於使臣以禮之道也。嗚呼,奢侈之害,甚於天災。古之聖賢,未嘗不勉戒於此,而今殿下,治民祗懼,克儉於家,服食器用,務從省約,至如名日之方物,大禮之服飾,亦皆減損,臣等欽仰聖上節儉之盛德也。然而難持者盤水,易佚者人心,千里之謬,始於毫釐,九仞之虧,在於一簣。若使殿下,終始此心,靡有少懈,則夏后菲衣之治,文王卑服之功,指日可待,而詩不云乎?靡不有初,鮮克有終,此臣等所以惓惓於聖上者也。噫,下情之不通久矣,頃者常參之擧,誠美事也。在庭諸臣,只行班禮而退,有若一時習儀者然,此豈臨缺政之本意哉?臣等伏聞,我世宗朝缺視事,親自詢咨,而凡干公事,該司缺自夫此規之廢,而草記之缺二行草記哉。且常參之日,則罷朝之缺各於本司開坐,以其稟旨之事,缺之地,不敢偃然徑還其家,乃是古例,缺則常參之官,旣無稟旨之事,又闕坐缺規此於事理,亦恐不當也。若夫經筵之法,自有三時之講,與夫召對夜對之規,則此外更無可議,而臣等竊念,君臣之間嚴敬太過,誠實不足,有非上下相孚之義,臣等之意,則方今殿下,銳意圖理,孜孜不怠,若於萬機之暇,有所得於聖慮者,則勿拘儀文,不時召見政院·玉堂及闕內在直諸臣而敎之曰,予有某謀某猷,爾其可否之,僉曰,可。殿下斷然行之,爲百姓利,又敎曰,爾有嘉謀嘉猷,爾其敷告熙予之載,有以謨告而其言底績,嘉納之,以勸庶僚,則此誠堯·舜都兪之道也。矧今秋涼氣淸,更夜漸長,或於丙枕餘閑,晉接侍臣于寢內,咨以當世之事,其所進言,可用採之,不可用置之,則是皆有裨於聖德,而漢文帝前席之美事,可復見矣。噫,民生之困窮,未有甚於此時。元元之望,只在於今秋,而大雨連月,雷電竝作,餘存之禾穀,萎折殆盡,結顆之木綿,損落過半。八路民生,已絶衣食之源,未及收獲將見散四塡壑之慘,不知殿下將何以救之哉。嗚呼,我先王,以艱大之業,投遺我殿下,殿下之缺惟無疆休,亦無疆恤,殿下其念之哉。殿下當此上天之不豫,下民之胥怨,缺撫之以仁,結之以義,以興復我缺二行踐先王之位,行先王之政,缺撫先王之民生,守先王之緖業,則將缺孝之道,而爲天下後世辭乎?臣等俱以駑劣,忝叨經幄,區區願忠之志,不能自已,冒陳聾瞽之說。伏乞聖明,赦其僭而納其忠焉。取進止。答曰,覽玆箚辭,語意切直,足見我經幄近侍,憂愛忠讜之誠,嘉悅之懷,實倍常品。噫,寡昧非不欲願治,而天怒民怨,日加而歲增,災異變怪,式月斯生而殆無虛日。以此推之,則尙爾不亡,亦云幸耳。烏在其代天牧民之意乎?夙夜憂懼,不遑寧處,所陳等事,可不體念焉。人非堯·舜,每事何能盡善?惟我近臣,凡厥愆尤,罔或攸伏,無遺細大,悉陳于我,以補不逮,末端所謂子孫不能守,人必謂之不□之說,尤爲感動於中也。常參等事,當令政院檢飭焉。以上燼餘
上在昌德宮。停常參·經筵。
自巳時至酉時,日暈。夜一更二更,月暈。
上出御宣政殿,受世子朝謁。
尹絳啓曰,臣與左副承旨嚴鼎耉,中殿冊禮二度習儀,進去下直。傳曰,知道。
傳于睦行善曰,政事,明日爲之。
嚴鼎耉,以都摠府言啓曰,今日入直軍士,當爲中日習射,而以下缺十七行曰,今此武科式年覆試試官,二品以上,當爲磨鍊,而除老病公故外,無故現存之員乏少,不得不每望,以二員備擬之意,敢啓。傳曰,知道。
趙啓遠,以司饔院官員,以都提調意啓曰,月令濟州別進上膳狀中,大妃殿缺三字百四十貼,大殿引鰒一百六缺注之書塡,而一一計數,則引鰒十注之,搥鰒九串欠縮,問于陪持人,則本州封標上送,渠則陪來而已云,莫重進上,不謹封進,以致如此,事極可駭,封進官吏,從重推考,何如?傳曰,允。
南翧,以左邊捕盜〈廳〉言啓曰,備邊司,分付內,慶尙道討捕使密牒,據文義縣缺大倘業同,援引金士男缺京中缺處置,故卽發窺伺多缺二行寧時,本縣居賊倘由缺金京生·李士卜·洪信等,甘言誘說缺聞卽驚悚,因此逃避云,作賊形止,諱不直告,而恐或徑斃,姑爲停刑,申今龍等捕捉缺馳報事,一邊密關于討捕使,以待回答處置矣。本月初九日典獄署牒呈內,賊人金士男,當日物故云,略加訊杖,不至重刑之賊,如是徑斃,事極驚駭,此必獄卒等受賂行奸之致,令攸司各別囚治,當該獄官,亦難免不能檢飭之責,從重推考,以杜後弊,何如?傳曰,允。
又以兵曹言啓曰,當日完平副守洪缺名人,自敦〈化〉門入來,差備門外擊錚,極爲駭愕,令攸司囚禁治罪,同門守門將金希憲,常時不能禁斷,以致闌入,請推考。傳曰,允。
兵曹判書具仁垕疏曰,伏以螻蟻微臣,敢將賤病,瀝血控辭,而伏承聖批,有調理察職之敎,隕越感泣,不知所達。臣之所患,非一朝猝發,旋卽治療之比,臣之所任,非積日曠廢之地。本兵訓局,是何等重任,而衰老之年,沈痼之病,可以瘝官而尸居乎?如或不計情勢病勢,只貪榮怙寵,虛帶職名,則不但瘝曠僨事之在所必至,臣之獲戾,雖不可恤,其於國事何哉?百爾忖思,萬無仍冒之望。伏願天地父母,曲垂諒察,臣本職及兼帶,亟許恩遞,不勝幸甚。答曰,省疏具悉卿懇。缺至此,有難强迫,本職姑爲先副卿意焉。
兵曹參判呂爾徵疏曰,伏以,臣痼疾缺僅延,卽今眩暈之症,出缺二行朝列,逋慢之罪,固知難逭,缺不安,悶默煎灼,證患尤劇,不意玆者,缺官之望,召命下臨,不敢偃然退在,舁赴闕下,而痛勢益急,不得運身出仕,只俟譴罰之加。伏乞聖明,亟許鐫削臣職,不勝幸甚。答曰,省疏具悉。卿其勿辭,調理察職。
上在昌德宮。停常參·經筵。
自巳時至酉時,日暈。
下直,長湍府使崔文湜,興德縣監崔起宗,文化縣令鄭鉁。
南翧,以兵曹言啓曰,五衛將兪榥,與本曹參判臣李景憲,婚姻家相避,依法改差,何如?傳曰,允。
傳于睦行善曰,世子雖已冠禮,時未冊封,書筵時,用何冠服乎?問于禮官以缺二行傳曰,允。
吏批,判書林墰缺官進,參判崔惠吉進,參議趙壽益受由在外,左承旨尹絳進。兵批,判書未差,參判李缺進,參議安獻徵,參知李一相病,右副承旨南翧進。
以李時昉爲戶曹判書,朴遾爲兵曹判書,具仁垕爲綾川府院君,元斗杓爲原平君,睦兼善爲持平,南龍翼爲兵曹佐郞,盧尙義爲奉禮,尹商佑爲假引儀,吳竣爲禮曹判書,李澥爲刑曹判書,朴遾爲軍器提調,李時昉·朴遾爲訓鍊都監提調,李壽仁爲副司直。
以刑曹黃海監司罪人放未放啓本回啓,傳于南翧曰,放秩以稟秩回啓,似涉不察矣。
南翧,以武科二所試官意啓曰,今日開場後,擧子黃瑜,木箭三矢內,一矢入格,兩矢俱不之狀,非但諸試官目覩,且已載錄於長冊中,而及其上箭之時,一矢則拾箭官,以五步書塡,而都廳書箭官訓鍊習讀金智男,五字之下,添書十字,二矢則拾箭官,以不字書塡,而書箭官,又以入字改書,莫重國試,如是用情之狀,極爲駭愕。且擧子黃瑜,不無符同相應之弊,竝令攸司處置,何如?傳曰,竝拿推。
睦行善,以冊禮都監言啓曰,今此中殿冊禮時,敎命文草圖書,書入之意,敢啓。傳曰,知道。
又以禮曹言啓曰,今此式年文武科殿試,今八月二十六日,文武科覆試,九月初十日,當初磨鍊啓下矣。缺二十六日則王世子缺初九日陵幸推擇缺二行在於釋奠之日,而卜日缺時,亦有只爲焚香之時,缺之後,初謁聖廟,則似當有酌獻之禮,何以爲之?敢稟。傳曰,依啓。
又以禮曹言啓曰,王世子冠禮已行,今八月十六日中宮殿冊禮後,大殿·中宮殿陳賀時,世子禮當率百官陳賀,何以爲之?敢稟。傳曰,姑勿爲之,可也。
又以禮曹言啓曰,傳曰,世子雖已冠禮,時未冊封,書筵時,用何冠服乎?問于禮官以啓事,傳敎矣。王世子雖未及冊封,名位已定,冠禮已行,翼善冠·衮龍袍,乃是常時之服,書筵時,用此冠服,宜當,敢啓。傳曰,知道。
又以禮曹言啓曰,中宮殿冊禮內習儀,則行于大造殿前庭事啓下矣。禮文中凡慶陳賀之時,中殿御內正殿,大殿御正殿受賀之文,今此冊禮時,殿下則當御仁政殿,百官陳賀于仁政殿庭,而伏未知中宮殿,當御坐于何殿,百官陳賀于何庭乎?敢此仰稟。傳曰,中宮殿陳賀則亦行於同庭,而大殿陳賀則權停禮爲之,可也。
又以禮曹言啓曰,王世子受冊訖,進謝箋陳賀于大殿·王大妃殿·中宮殿事,節目磨鍊啓下矣。王世子受冊翌日,仁政殿庭,率百官大殿陳賀後,大妃殿·中宮殿陳賀,亦於此庭行之乎?敢此仰稟。傳曰,依啓。
又以禮曹言啓曰,今此陵幸時扈駕百官則缺戎服佩弓矢佩劍,還宮時,缺二行祗迎時,竝以黑團領磨鍊,而其缺郊外祗迎後隨駕時,以翼善冠缺之故,不得已以權道,具常戎服,除揷甫缺馬坐隨駕,留都百官,亦以常時戎服缺隨駕矣。今此陵幸時,王世子闕門外祗送時,則當以翼善冠·衮龍袍行之,而郊外祗迎時服色,及留都百官祗送祗迎時服色,依己巳年例爲之乎?竝此仰稟。傳曰,世子年幼,迎送之禮,不必行之,而留都百官,以冠帶隨駕,則兩樣服色,似未妥當矣。
南翧,以備邊言啓曰,本司武郞廳前縣監李禮男,奔走勤仕,已滿十五朔,依前例,陞敍或守令除授事,捧承傳施行,何如?傳曰,允。
〈又〉以備邊司言啓曰,黃海監司鄭良弼陳弊狀啓本司,覆啓判付內,館軍救弊之策,似爲便好爲置,如不得已者,則雖不可擧皆罷定,可以罷定者,則亦似不難,從速處置,宜當事,命下矣。黃海一道則所當爲先査出,而八路各項成冊,詳細査覈,考准元額,均分彼此,然後可以罷定,餘數日字,恐或遲延,敢啓。傳曰,知道。
又以備邊司言啓曰,江原大同,欲合於宣惠廳者,非欲奪彼而與此也。名以大同,則此卽宣惠也,其不可分而二之也,明矣。收之於民結者,豐凶無異而給之,故主人者,低仰不同,各司主人,由此怨憤,今欲行湖西大同,皆以爲,若如江原則人不堪矣。必先革此弊,合而爲一,使民洞知,然後人皆相信而樂從矣,況宣惠之法,乃民事之莫重者,故三公例兼提調而摠領之,何可使該曹一郞官主之,任其糶糴而莫之知乎?臣等之欲合者,實欲重其事而信於民也。榻前之啓,發其端而未盡其本,玆敢不避煩瀆而更陳之,依此施行,何如?傳曰,依啓。
兵批啓曰,新除授判書朴遾命招,同參政事,何如?傳曰,允。
尹絳啓曰,明日常參·經筵及來十五日儒生殿講,取稟。傳曰,停。
兵批啓曰,新判書朴遾命招,則以病不來矣。傳曰,知道。
南翧,以備邊司言啓曰,鷹連領去,頒曆齎咨譯官柳廷敏,呈訴于本司曰,年例鷹連及頒曆齎咨中使入往時盤纏,白綿紙五十卷,靑黍皮五張,油扇十柄,胡椒一斗,木綿十匹,銀子三十兩等物,自戶曹上下,而今則中使不往之故,盤纏不給,事極悶迫,依前願得盤纏云。中使雖不入往,諸處費用,似無所減,不可無若干題給之物,白綿紙·銀子則量宜減數,其餘雜物,依例題給之意,分付于該曹,何如?傳曰,依啓。今此鷹連,異於前例,不可泛然,譯舌,彼地顔熟,臨事可以周旋者,各別擇送,且西北地擇鷹備待之事,厥後何無黑白耶?本司着念爲之,俾無執言之弊。
又以備邊司言啓曰,坡州銀穴一月所採,正銀五十四兩,鉛鐵七十餘斤,而銀品極好,不下於端川。但皆是石礦,鑿之不易,以所費功役計之則得失相當,然國家之事,豈可較量錙銖哉?日計不足而歲計有餘,端川銀穴,已過二百年,其功役之費,亦不下於銀價,而至今不止者,以價買銀則銀有盡而價日增,終必有倍於採銀功役。自古以來,有採銀之事,而無買銀之國也。我國,物力不足,徭役甚重,每以國力採之,則亦多勞費矣。令採銀官,得穴開鑿,然後募民許給,使之收稅,稅之多少,量宜定數,則官不費力,稅入自多。坡州之銀,地近而品好,封爲官採,其他交河·谷山·春川·公山等地産銀處,採銀官皆已知之,使往察開穴,令民輸稅採用,則富商大賈,必有樂趨者矣。採銀官功勞甚多,而軍職付祿,尙未給之云,令該曹依例擧行,給馬下送於各處,試開銀穴,何如?答曰,依啓。且坡州銀穴,亦勿棄之,從此着力爲之,可也。
上在昌德宮。停常參·經筵。
自午時至酉時,日暈。
下直,抱川縣監姜渭興。
以右議政韓興一十二度呈辭,答曰,安心調理。
嚴鼎耉,以刑曹言啓曰,以黃海監司罪人放未放啓本回啓,傳曰,放秩以稟缺啓。事涉不察矣事,傳敎矣。近緣缺開坐,再昨亦以習儀開坐,缺不勝惶恐,元啓目改付標缺傳曰,知道。
尹絳,以禮曹言啓曰,缺陵幸時留都百官出還宮服色定奪事,缺世子年幼,迎送之禮,不必行之,留都百官,以冠帶隨駕,則兩樣服色,似未妥當矣事,傳敎矣。留都百官祗迎祗送時,與陪從百官,一體竝爲戎服事,原單子中改付標以入之意,敢啓。傳曰,知道。
又以備邊司言啓曰,鷹連領去譯官柳廷敏呈訴,據以本司啓辭,答曰,依啓。今此鷹連,異於前例,不可泛然,譯舌,彼地顔熟臨〈事〉可以周旋者,各別擇送。且西北地擇鷹備待之事,何無黑白耶?本司着念爲之,俾無執言之弊事,傳敎矣。彼中事機,旣異於前,鷹連一事,實爲緊重,故自春初累次申飭行會矣。兩西及咸鏡監兵營擧行形止,亦爲連續馳報。咸鏡道則以爲,巢鷹體大者,不過七八寸,其才品,雖善於初秋,而深冬則不必陳品,故以陳鷹,待其毛羽成長,馴放入送云云。平安道則以爲,極擇才品,使之入陳,趁期現點之意,卽已嚴飭各官,而領去差使員則孟山縣監李綏邦,自前往事彼中,熟諳事情,以此人定送事馳報矣。以此觀之,則西北道臣,亦知應連之事爲緊重,頗有着實擧行之狀。本司亦將連續申飭,俾不至於生事矣。領去譯官,顔情不熟,臨事不能周旋,則不無梗礙之端,聖慮所及,極爲允當,已令該院,極擇可合者,而柳廷敏,年少伶俐,熟於彼中之事云,故前期擇定,一二日間,將爲發送矣,敢啓。答曰,知道。
缺二行韓榮,富寧府使安信敏所進箋缺殿所書之行,付紅籤,有違式例,殊無□□意,今若置之,則日後必有因循之弊。且韓榮·安信敏所進箋文皮封則皆用橫紙,遐方紙地雖貴,而莫重箋紙,豈容如是苟簡哉?請金逸·邊士紀·韓榮·安信敏推考。傳曰,允。
又啓曰,明日,中殿冊禮三度習儀及私忌日,常參·經筵,頉稟。傳曰,知道。
戶曹判書李時昉疏曰,伏以,臣天賦愚庸,百無一能,而世受國恩,報效無路。凡遇國事,妄自擔當,效蔑涓埃,只速罪戾,待罪秋曹,猶恐難堪,辭不獲免,日竢嚴譴,而不意地部新命,遽及於千萬夢寐之外,驚戰惶悶,益不知措躬之所。顧念國依於民,民依於食,制民常産,財足民安,係於地部。策應多門,蓄儲□生財節用,經費不匱,亦是地部之責,苟非才智兼全,剛柔得中者,其何以堪此重任乎?今臣疎拙之性,更無可觀,非但自知甚明,抑亦同朝之所共知,以聖上日月之明,何嘗不有所俯燭,而誤恩之橫加,一至於此哉?責蚊負山,理所必無,分外之榮,災生可懼,不有人非,必有鬼責。臣之一身,固不足恤,而其於僨國事辱名器,所關如何?況臣年迫六旬,病不離身,精神消脫,如在烟霧,心計算數,尤所茫昧,其不可强其所不能,而冒昧承當也,明矣。伏願聖明,特加明察,亟命鐫改□授其人,以重名器,以安愚分,不勝幸甚。答曰,省疏具悉卿懇。卿才允合此任。
缺歷事兩朝,涓埃莫效,班缺彌隆,不但人器不稱,抑亦福過是懼,缺辭,實出肝膈,未蒙恩兪,一味悚蹙,惟俟大禮之畢完,擬遂屛退之至願,不料新命。又出於萬萬夢寐之外,臣誠驚錯,繼以惶汗,直欲循墻而不可得也。目今時事,日益艱虞,西銓之長,尤重選掄。此時人才,雖曰渺然,才識優於臣,望實逾於臣者,求諸搢紳,豈無其人,而重任之畀,遽歸於如臣之無用下品也。臣之空疎蹇劣,聖明旣已洞燭,今不必更陳,人之所賴而供仕者,筋力與精神而已。筋力之不逮,姑置不論,而至於都喪精神者,其何能勉强收拾,酬應事務乎?典禮之官,爲任雖重,不過考據禮文,稟定節目,猶未免遇事矇然,動生疵病,況此司馬之長,是何等緊務,必授之於如臣萬不似萬不堪者乎?臣積年病廢,罕與人接,至於武弁,識面絶少,隨才注擬,尤非所堪,決不可進當恩命,終僨國事。伏乞聖慈,俯察情勢狼狽,亟遞臣新授兵曹判書,以安愚分,不勝幸甚。臣無任兢惶隕越之至,謹昧死以聞。答曰,省疏具悉。卿才允合此任,雖有病患,善攝調保則自無可慮,何必控辭至此,從速察職。
夜一更,月暈。五更,流星出畢星下,入巽方天際,狀如鉢,尾長五六尺許,色赤電光。
上在昌德宮。停常參·經筵。
尹絳啓曰,明日常參·經筵,取稟。傳曰,只晝講。
又啓曰,小臣,中宮殿冊禮三度習儀進去,下直。傳曰,知道。
傳于嚴鼎耉曰,綾原大君,章陵獻官往來時,給馬。
嚴鼎耉,以都摠府言啓曰,今日入直軍士,中日習射,請出標信。傳曰,知道。
傳曰,缺還宮時,留都百官戎服隨駕事,缺二行自上洞燭,一年之內,三次輪對缺全殘司也。本寺現存奴婢,婢子則老除缺則只二口,以如此至小下人,逐日供上,每患不及,刑曹且以斜付奴婢責立事,侵責萬端,不勝拄捂。前日輪對時,自上特給奴婢,而掌隷院,時無一口所給,亦極冤悶,而卽今禮曹,以文科會試應辦官,定於本司,此實近年以來所無之事也。國家之責此任於本寺者,何以異責蚊負山也?萬無支當之理,莫重科場之事,未免狼狽,極爲悶迫,今此應辦官,特令移定於有實他司,永勿更定。斜付奴婢勿侵等事,依內資例捧承傳施行,何如?傳曰,允。
傳曰,今聞內殿冊禮時,所用之物,或裹以錦段袱入之云,如不得已之處外,何必濫用侈費若此乎?今後切勿如是,可也。此必因謄錄而然也,亦改於謄錄,俾無後弊事,言于都監。
嚴鼎耉,以司僕寺提調意啓曰,上年陵幸時,各處入把之馬一百四匹,而今年則比上年加入,至於二十六匹矣。時方本寺所立一百十匹內,應入計除,則不足之數二十匹,臨時病故,亦不可知,百餘里之地卜重之馬,勢難往還,不得已自前有加送之擧矣。箭串所放之馬,臨時捉來入把,則非但馴習爲難,不食穀物之馬,亦難致遠,四十匹,爲其調養,今月初十日,已爲捉來,粥太及草價,令該曹該廳,照例上下,何如?傳曰,依啓。臨時若無客使之報,則若干驛馬,用之,可也。
又以冊禮都監言啓曰,傳曰,今聞內殿冊禮時,所用之物,或裹以錦段袱入之云,如不得已處外,何必濫用侈費若此乎?今後切勿如是,可也,此必因謄錄而然也,亦改於謄錄,俾無後弊事,言于都監事,傳敎矣。聖敎至此,尙儉節用之意,藹然於十行之中,爲臣子者,孰不感動?所當將順之不暇,而但數月經營,前後缺二行之,此後一遵聖敎,載於謄錄,以爲萬缺該司施行,何如?傳曰,允。
上在昌德宮。停常參,只晝講。
自午時至酉時,日暈。夜自一更至五更,月暈。
睦行善啓曰,明日,中宮殿冊封告廟祭,視事,頉稟。傳曰,知道。
傳于睦行善曰,以差使員上來,未及下去者,幾人耶?問啓。
睦行善,以司饔院都提調言啓曰,順懷宮缺前自本院捧送,而江原道卜定缺二行傳曰,允。
傳于睦行善曰,下直守令,引見。
嚴鼎耉,以都摠府言啓曰,副摠管徐必文,輪對武臣堂上官,除標信晝仕入侍之意,敢啓。傳曰,知道。
晝講入侍,特進官許積,同知事趙錫胤,武臣徐必文,參贊官睦行善,侍講官洪命夏,檢討官閔鼎重,記事官姜裕後·睦來善·李程。
上讀前受講一遍,洪命夏進講,自玆予有亂政,止爲子孫無窮之業也。後,上復讀音釋各一遍。洪命夏曰,盤庚,別無深文義,而曁爲遷都而言也。此大文則戒飭臣隣之辭也。所謂告高后云者,其時商俗尙鬼,故有若質之神明者然,反覆曉諭之意也。此下以君臣一心之意,警戒而遷徙,不可以威脅,故曰永敬大恤也。閔鼎重曰,文義已詳於註,別無更達之言,而此三篇大志,領略體念可也。上曰,暫遇姦宄,我乃劓殄滅之,無遺育者,道路險遠,又慮其有意外姦宄之患也。閔鼎重曰,上敎誠然矣,遷都之際,恐有盜賊奸宄之患,故示以殄滅之意也。趙錫胤曰,凡帝王作事,順民心爲上,盤庚遷都之擧,所以爲民,而百姓胥動浮言,故反覆曉諭,示民以誠意也。洪命夏曰,三代之時,尙有具乃貝玉者,後世漸降,無可怪者也。上曰,然。睦行善曰,以後世人君言之則必以威脅,而反覆曉諭,必欲使人心悅服,盤庚可謂賢君矣。閔鼎重曰,臣等待罪經幄,目見災異重疊,敢陳微細,缺丁寧缺泣況,臣萬萬不似缺二行愈往愈甚,此臣民之所惑也。缺知所爲之事,不能感動天心而然也。缺曰,人君體天行道,天道至誠,故四時五行,能成功用,人君苟能至誠則何患不治乎?正由綱領不立,人材不得而然也。時勢漸下,有退無進,誠可寒心也。洪命夏曰,政事間似無誠實,賞罰不明,自上雖欲致治,不可得也。上曰,賞罰,何以不明乎?洪命夏曰,頃者宗廟列聖神位,經夜月廊,其時上敎,聞者孰不感泣?禮曹判書,至於拿推,此則未爲不可,而但長興庫官員,獨爲被罪,戶曹堂上·宗廟官員,終不被罪,此賞罰之所以不明也。李基祚,旣被罪責,則宗廟之官,亦當被罪,故用殿最,不告大臣者,誠爲率爾矣。至請科罪,科罪者,當施於宰相之死罪也。卜相重臣,旣以□罪論之,則廉恥所關,決不可行公,而又以不仕罪之,待臣之道,豈可如是乎?臣適往左相家,言其不可,則左相亦悔云矣。上曰,雖已過之事,事不恰當則言之,是矣。洪命夏曰,宗廟之官殿最,自上令勿施行,此必有後弊也。且卜相重臣,只擬刑曹判書末望,政體豈不顚倒乎?閔鼎重曰,人君必先立志,然後可以致治,故自古帝王,或有志於王道者,或有志於伯道者,臣下觀上之所爲而從之,今殿下雖有願治之心,而臣民莫知上意所向,臣恐標的之未立也。卽今急務,先定聖上,然後臣民知上缺意何定也上不缺二行貧寒之民,無所資缺致令猝然禁之,故缺閭閻間缺擾矣。上曰,麤木禁之固當,故已屬之有司,若弊生則安在委任之意乎?洪命夏曰,限冬前勿禁新木出,然後禁之,似當矣。上曰,冬後新木,從何出乎?必禁之然後可祛其弊矣。許積曰,禁麤木之令,出於廟堂,而禁之者,刑曹·漢城府也。刑曹則參議主之,漢城府則右尹主之。刑曹·漢城府,逐日輪回發吏禁之,而聞市上尙多麤木云矣。上曰,何以如此耶?趙錫胤曰,小臣方忝漢城府,而史局事急,未得察任矣。槪聞麤木,日捉十餘人云,雖曰決罪,遍滿京外之物,非但禁之不易,自前國家政令,乍行乍止,故民心惟冀其中止而然也。上曰,然,若着實禁之,則豈有如此乎?趙錫胤曰,自上勵精圖治,欲禁如此之弊,而先事末節,故反爲生弊。今有易行之道,自上先事儉約,則上自宮掖,下至閭閻,皆化爲儉約之風,可以祛夙弊而致富庶,至如改名紙禁麤木等事,皆是末節也。已令之事,雖不可中止,似不當一切禁之也。洪命夏曰,士大夫家奢侈日甚,婦人出入時,若無鳳簪等物則羞愧不敢出,奢侈如此,豈不寒心?自上先行儉約則可祛奢侈之弊矣。趙錫胤曰,頃者金益熙疏中所陳,宮中所需,皆用土産云者,誠公論也。宮禁所需進御之服,皆用土産,則自無奢侈之弊矣。前頭缺洪命夏曰,臣忝缺二行來,天災時變,疊出缺起海溢之變,辛卯缺也。近見漢城府公事,世子宮,有修築池塘之擧,令漢城府責立車夫,此時何必爲如此之事乎?況世子年幼,尤當敎之以儉也。上曰,此乃古池塘也。頹圮故使之改築,世子年幼,豈能解觀乎?趙錫胤曰,自上尙儉之時,不宜有此擧,而況世子養德之日,尤當示儉,故小臣不知如此而敢陳所懷矣。上曰,然,自在先朝,宮中,素無唐物書畫之事,故闕內之人,不服錦段,別無奢侈之事,而下不體行,良可慨也。趙錫胤曰,自上先行則當有體行者矣。洪命夏曰,古則名士大夫服美者,人皆鄙之,今也則不然,至於下賤,皆服錦紬,誠極寒心也。上曰,古則有識士夫,未嘗如此,今則何如是甚耶?洪命夏曰,禁吏所捉,不過疲弊無勢之人故如此,自上先行儉約,則可祛奢侈矣。上曰,風行草偃之效,當徐徐見之,而群下如此,君上何能獨爲之乎?許積曰,刑曹名雖法曹,自有事目,故只禁屠牛神祀賭博騎馬等事,不得禁奢侈,而大槪雖有被捉者,捧一張簡則輒放之,如此而豈能禁乎?上曰,關節不行,自古所難,故關節不到,獨稱包拯,常時閭閻間言市井下人,交結士大夫者,專爲捧簡也。此誠士大夫之羞也。洪命夏曰,頃聞下人之言,士大夫無不交市井掖庭之人,而惟獨數人無此事云矣。上曰,缺爲耶?洪命夏曰,趙錫胤·蔡裕後缺二行趙錫胤曰,世子學問,必須沖年講缺習與性成,此則上下番,必盡心爲之,缺有師傅賓客則會講朝講,亦不可不爲也。至於贊善等新設之官,有益於輔導東宮,而近來久不差出,依前差出似可矣。上曰,當依爲之,而但曾無肅拜者矣。仍曰,此意,申飭該曹。洪命夏曰,本館副提學,方在推勘中,故敢爲陳達,臣未聞李之恒之貪濁,而諫院以貪濁請推,副提學是何等官,以貪濁發緘取招乎?使臣以禮之道,似不當如是也。上曰,然則副提學,姑爲遞差可也。洪命夏曰,臣與李之恒自少相切,非蔽於私也,實未聞貪濁之事矣。上曰,諸宰入侍,李之恒果有如此事乎?許積曰,臣每在外,雖未詳知,聞其善治而不聞貪濁矣。趙錫胤曰,若謂之淸介則臣不知之,而謂之不廉則臣所未聞也。睦行善曰,小臣亦聞善治之事而不聞貪濁,臣曾爲內浦守令,距鴻山不遠,聞立石追思云矣。上曰,群言如此,可以知之矣。其日乘醉登筵,使下番代講,玉堂之官如此,誠可寒心也。許積曰,李之恒貪濁之事,臣等雖未聞,而李正英,雖醉,必有所聞而陳達也,豈有搆虛捏無之理乎?諫院之啓,欲觀兩人緘答而發也。趙錫胤曰,小臣頃有狗馬賤疾,而適承兼察大同廳之命,故陳疏乞遞,兼陳所懷,而辭不達意,故欲陳榻前矣。大同之議,寢而復起,當初大臣之請寢,實非偶然,田稅缺時辦出,其勢極難,凡進上之物,缺二行改貢案則雖不行,大同可以缺正貢案而先行大同,則徒爲紛擾缺狼狽,以臣淺見而見之,則不若先改貢案也。許積曰,凡進上之物,自京貿易,實爲不易,其勢必還給其價于本道之民,使之貿納,如此則似爲疊役,此一款,未及議于相臣,而無善處之策矣。上曰,京畿亦且爲之,豈有不成之理乎?許積曰,且有一事,勅使時之雜物,不入於其中,臣頃見元斗杓問病,仍與相議,則兩款事不知所以善處云矣。上曰,何謂兩款也?許積曰,進上及勅使雜物也。進上價初若不捧於民間,使本道依前備納則,似好矣。上曰,京畿宣惠廳勅使時役,亦不入於其中,而尙令常平廳拮据酬應,況今新設大同,而勅使時雜物,不入於其中,則民必大怨,須善爲處置,入於其中可也。許積曰,江原道大同,嘗合於宣惠廳而未及輸來,將別設官乎?或依前本廳堂上主管乎?上曰,豈爲此別設官乎?洪命夏曰,江原道大同,皆自京中防納云矣。上曰,大同木,亦且防納乎?許積曰,大同木之麤,實由於防納矣。上曰,今則卿等主管,何不摘發治罪乎?許積曰,近欲與戶曹判書同坐察見,相議處之矣。上曰,防納之弊,須詳察痛禁,可也。
遂安郡守李旭引見時,上曰,汝邑,何如?李旭對曰,古稱有物力,經亂後蕩敗無形矣。上曰,戶口幾何,而地方幾許耶?旭曰,地方則四息程,戶口則□□戶也。上曰,前年今年農事缺二行瘼,何事?旭曰,此時弊瘼,何處無缺朝廷旣已斟酌變通,微細之事,何敢缺三字達乎?上曰,退而盡心爲之。
嚴鼎耉啓曰,凡上番軍士之定送各處者,不過持軍裝守直而已。各司下人亦呼以上正,不敢侵陵,乃國家故事而近來不然,軍士之於各司下人,有若奴隷。掃除糞穢,擔負器物,小不如意,鞭箠隨之,爲軍士者,不堪其苦,曲意承奉,務悅其心,甚至徵索物件,亦無所不至,爲今日痼弊,臣常痛惋。數日前,臣與同僚,坐于本院後廳,有一軍士,挾持紙束,撞入門內,臣見其狀貌,知其爲外方軍士,卽使之前,問其來由及所持何物,則渠亦初甚驚惶,囁嚅不言,及其窮詰,始乃吐實曰,以丹鳳門軍士,爲納實數紙於政院而來,不知門路,誤入于此云。臣仍推問下輩,則答以,自前本院房直,稱以實數紙,每於新分軍立番之時,徵捧白紙十張於兩闕五門軍士云。臣不勝驚駭,又招各門守將等,査問政院之外,又有如此之弊,則守門等皆言,闕門各所實數紙收納處,如司鑰房書房色·昌慶宮內官·都摠府結束色·當直四所衛將所,禁漏守門廳竝十二處,各門徵紙,一如政院,而或一束或十餘丈,其來已久云。紙束微細,雖似不關,十三處每番徵納,則其數亦且不貲,實數之稱,尤涉無據,巧作名目,一至於此哉,以此觀之,則徵紙之擧,偶爲現出,而此缺幾許也。遠方之軍缺二行綱解弛,人不畏法,缺本院下人則卽已治罪缺令一體嚴飭,毋踵前習,此後如有不遵法令,如前侵虐者,隨現重治,且令軍士來訴兵曹,使之處置之意,各別知委施行似當,臣待罪該房,旣有所聞見,惶恐敢啓。傳曰,依啓。事極駭愕,各別嚴飭,此後隨現重治,可也。
又啓曰,今此兵曹別歲抄單子中,被謫之謫字,以誦字書入事,司謁來傳下敎,而臣等之意以爲,許多文書中,一字誤書,似非大段,只宜色吏治罪而已矣。且考吏曹單子,則前縣令權搏之搏字,以博字誤書啓下。莫重入啓文書,如是錯誤,殊無詳察之意。請吏·兵曹當該郞廳竝推考,色吏囚禁治罪。臣等亦難免矇然捧入之失,不勝惶恐。傳曰,知道。不必推考,下吏治罪,可也。
睦行善啓曰,今十六日中宮殿冊禮陳賀頒敎敎文,當爲製進,大提學趙錫胤,明日待開門命招之意,敢啓。傳曰,知道。
又以禮曹言啓曰,因金應祖上疏,領中樞府事李景輿獻議中,我國文獻無徵,記事不備,各代誌文·行狀,恐不能無缺於實錄,令史局考閱太祖以下大王大妃誌文行狀,果有不載者,聞見搜得,竝其史冊中所載,合爲別冊,藏諸史庫,則不爲無益於傳後事,依議施行事,判下矣。過世子冊禮後,史官一員,發遣赤裳山考來後,依獻議擧行事缺二行事捧承傳施行,何如?缺矣,科擧時應辦官缺輪回差定,其來已久,匪今斯今,今此文科□試,日數不多,故以司䆃寺差定,而內贍寺添給,使之相助三分之一矣。今因內贍寺提調啓辭,請減本寺云,凡應辦之事,一從井間,均一分定於各司,若因啓辭,續續改定,則替受殘司,亦難支保,極爲可慮,依前啓下,內贍寺,仍令添助於司䆃寺應辦,何如?傳曰,雖不得永減,今番則姑減,可也。
又以嘉禮都監言啓曰,竹冊及雜物所造,必待精造善手之人,方可完了,而小木匠金大奎,係是掖庭下人,不得任意捉致,限畢役間,都監使役,何如?傳曰,知道。
又以禮曹言啓曰,頃因慶尙都事狀啓,本曹以譯官崔裕立次知捉囚,令該院作急改書書契,別定禁軍,罔晝夜下送事,回啓公事判付內,前日言于該曹之事,則使之申明擧行事,允下矣。取考各年文書,則己丑間本曹參議閔應協,爲慶尙監司,辭朝引見時,倭人一年應給禮單,一時都送于東萊,以除夫馬之弊事啓達,則自上有言于該曹之命,厥後以本曹啓辭,而倭人禮單,明年爲始,歲遣第一船以下,各船應給禮單雜物,依前例磨鍊啓下,前期下送于東萊,且令譯官回答,書契齎去限內依前例設茶禮面給何如事,傳曰,禮單缺似無大段除弊缺二行一人受圖書,三船缺年年依此下送矣。缺判付內,前日言于該曹之事,則使之申明擧行事,命下如此,前有譯官巡巡下去,則似無大段除弊之意,而舊規難可猝廢之敎,年年依此擧行,而今有前日言于該曹,申明擧行之敎依前約條數,各船禮單回答書契,一時各送乎?一年應給禮單,預爲磨鍊,前期都送乎,何以爲之?敢稟。傳曰,然則依前定奪爲之。
兵曹判書朴遾疏曰,伏以,螻蟻微臣,過蒙天寵,才不稱其職,器不周其任,猥將危悃,仰瀆宸嚴,淵鑑垂輝,衷情未燭,溫批過奬,迥出尋常,賤臣肝膈之言,反爲飾讓之歸,自嘆情意淺薄,不得仰回天聽,環顧其中,隕越于下,臣之決難供劇,疾病最迫,而旣以善攝調保爲敎,此則臣之病勢,聖明非不洞燭也。臣不敢更陳,而第有不可冒不可堪者非一,臣若貪戀恩榮,偃然承當,則自欺欺天,臣罪尤大,不得不再籲焉。目今軍政已紊,積弊難祛,以臣之迂才譾識,其果能隨事裁決,不失其宜乎?用人之際,必當其器,以臣之昏不知人,其果能稱量公平,取舍得中乎?官方已淆,武階益混,蹊徑漸曲,人懷非望,臣果能脫臼抽俗,秉公不撓乎?顧玆西銓,爲任此重,如臣之人望素輕者,其不敢出當眷遇,承乏倖進也,明矣。臣之不可冒不可堪者,如右所陳。伏乞聖明,俯諒□迫之情,新授司馬缺不可堪之理速出。
缺綾川府院君具仁垕疏曰,缺天聽本兵之長,幸蒙恩遞,倖使殘年,得釋重負,生死肉骨,未足爲恩,兢惶感泣,無以爲喩,第臣之情事,猶未盡伸,不得不更冒萬死,仰首籲呼,竊以臣草土餘喘,衰朽特甚,拜將之初,卽當引避,而特以聖上,方在諒陰,人臣分義,有所不敢,黽勉行公,以至今日,中旬試才,月三操鍊,有非衰耗之人,所可堪當,暗傷榮衛,積成沈痼,精力神思,頓不如前,古人之七十致仕,良以此也。唐太宗,許李靖,以特進閑養,爲一世模範。世未嘗以唐宗爲薄,咸以李靖爲高臣於國,無靖之功,在身有靖之病,則引疾便養,在所不已。伏願天地父母,曲察臣情勢,所帶都監大將,亟許遞改,俾免僨事之患,不勝幸甚。答曰,省疏具悉卿懇。卿有靖之功,有靖之才,而此非唐朝之無忠,又非唐朝之多士,豈可丐閑退休,以孤我隱然自恃之望乎?卿勿控辭,從速察任。
上在昌德宮。停常參·經筵。
尹絳啓曰,明日中宮殿冊禮,視事,頉稟。傳曰,知道。
又啓曰,中殿敎命安印,請出朝鮮國王寶。傳曰,頃見大妃殿敎命,則施命寶安印,今亦依此爲之。
右議政韓興一十一度呈辭。答曰,缺十餘字差使員上來缺二行益元,陽德縣監尹缺傳曰,此等守令,牌招缺來待矣。傳曰,引見。
通缺郡守安廷燮,文義縣監黃琠,南平縣監尹宗之,利城縣監崔挺海,陽德縣監尹引見時,入侍,承旨嚴鼎耉,注書姜裕後,記事官睦來善·李程。上曰,一人前進。安廷燮進。上曰,其邑,何如?對曰,間於山海凋殘之邑也。上曰,百姓多歟?對曰,五百七十戶也。上曰,民役,何如?對曰,民役,常事也。勅使時,戶曹上納松都輸送魚物甚多,近來勅行頻數,海物絶貴,海邊之民,以此爲悶矣。上曰,田結幾何,而農事何如?對曰,二百九十餘結,而農事則春夏之交,雨水周缺二字來之時,西風連吹,淫霖彌月,結實似不實也。上曰,不實云者,太甚耶?對曰,非謂凶年也,比諸春夏則不實矣。上曰,退而盡心爲之。黃琠進,上曰,其邑,何如?對曰,非山非野,路傍小邑也。上曰,弊端,何事?對曰,慶尙右道,刷馬連絡,此外則十滿十朔,不得詳知矣。上曰,人民田結,幾何?對曰,田結一千三百餘結,人民則千餘戶也。上曰,無風水災乎?對曰,有水災而不至大段矣。上曰,退而盡心爲之。尹宗之進,上曰,汝邑,何如?對曰,地方不大而田結則多矣。上曰,幾何?對曰,三千五百餘結也。上曰,有何弊端耶?對曰,微末小官,雖有弊端,何敢盡爲煩達?外方漕卒之役,苦於他役,誠爲矜惻也。漕船上來時,上番漕軍缺一字以下缺
□稟施行事,命下矣。□□□□□□之意,敢啓。傳曰。缺二行
缺二行元肇始,本資承順之功,君道缺成之化,故帝王建配之典,乃缺源,旣擧祲盛之儀,仍申渙汗之吉,眇予涼德,叨守丕基,念堂搆負荷之難,恐墜寧人之洪業。爲宗廟社稷之主,幸有君子之好逑,忠孝素著於名門,柔嘉夙得於天賦,備嘗險艱於朔域,幾彈裨贊之誠,逮膺榮貴於東闈,益勤儆戒之志,三朝展愛,克諧長樂之好顔,一索啓祥,允協元良之延頸,肆於踐〈祚〉之日,畀以主壼之治,弓劍莫攀,共切終天之哀慕,蘋蘩必敬,奄經中月之明禋,爰率舊章,庸加顯冊,內外定位,三宮仰儷極之尊,家國觀刑,兆民頌正始之道,玆惟朝野之大慶,詎無赦宥之殊恩?自本月十六日昧爽以前,除謀叛大逆·謀叛·子孫謀殺歐罵祖父母父母·妻妾謀殺夫·奴婢謀殺主·謀故殺人·魘魅蠱毒·關係國家綱常·贓汚·强竊盜外雜犯,死罪以下,徒流·付處·安置·充軍,已至配所·未至配所,已發覺·未發覺,已決正·未決正,咸宥除之,敢以宥旨前事,相告言者,以其罪罪之,在官各加一資,資窮代加。於戲,追關雎·麟趾之風,曷替儉勤之美,錫洪範龜疇之福,庶同亨嘉之休。故玆敎示,想宜知悉。
上在昌德宮。停常參·經筵。
尹絳啓曰,明日王世子冊禮初度習儀,視事,頉稟。且來二十一日,輪對日次,而國忌齋戒,頉稟。傳曰,知道。
下直,咸平縣監李惟碩,松禾縣監林大樴,石城縣監李惇臨,交河縣監金光燦,襄陽府使鄭基豐。
傳于尹絳曰,下直守令引見。引見于宣政殿,入侍,承旨南翧,假注書權格,記事官睦來善。缺進,上曰,守令居官,所管何事?缺二行才不逮耳。上曰,領府事病患,今則,何如?缺敗矣。上曰,比去月,如何?光燦曰,比前無加減缺矣。上曰,邑之物力,旣不如古時,則當益勉勵。光燦曰,缺聖敎敢不盡力?鄭基豐進,上曰,守令之事,某某當爲耶?對曰,依七事爲之耳。上曰,何事?基豐歷對,上曰,襄陽,如何云耶?對曰,土瘠民貧,前者大同,以六斗應役,而艱苦支過云云。上曰,前任何處?對曰,德山·新溪·沃川矣。上曰,沃川,如何?對曰,亂後板蕩,物力凋殘矣。上曰,土廣人衆耶?對曰,土雖廣,人不多矣。上曰,風俗,如何?對曰,淳厚。上曰,自臺侍外補,有異他人,宜加盡心。對曰,聖敎如此,敢不盡心?李惟碩進,上曰,七事謂何?惟碩歷對,上曰,赴任之所,如何?對曰,旣不見矣,何以知之?第聞,賦役煩重,人心不淑云矣。上曰,旣爲守令,則賦役煩重,雖於朝家其間恤民之道,不可不思。風俗不善,則敎導之方,亦可思也。對曰,恐才不逮耳。上曰,曾經守令否?對曰,未也。上曰,出自臺侍,以補外官,意非偶然,而名官,例不盡心,今汝則非日緩忽治民,宜加勉勵。對曰,聖敎丁寧,才雖不逮,敢不盡力?李惇臨進,上曰,守令之事,何事?惇臨歷對,上曰,曾經臨民之官耶?對曰,未也。上曰,赴任之所,如何云耶?對曰,東西南北,不滿十五里,賦役煩重,地本斥鹵,農又不登,民不聊生云。然所聞不實,往見則可以詳知矣。上曰,然則尤當勉厲。對曰,才雖不逮,旣授國任,敢不盡心?上曰,無以爲小,勉之哉。林大樴進,上曰,曾經守令否?對曰,先王朝,爲尙衣主簿,卽位初,爲抱川倅,被駁不赴矣。上曰,赴任之所,如何?對曰,缺然前則好矣,今則板蕩,官廳無一升米云矣。缺小臣授任海西時見之,則缺之板蕩,誠如所言,缺簡楚,守令,旣授分憂之任,則所當缺臣,民間疾苦,則知之,敢不盡力?上曰,汝缺云,故送之,宜益勉旃。對曰,聖敎如此,敢不盡力?缺罷時,上命之進曰,所謂七事,守令輩雖循例歷擧,一番誦之,然其所以誦之者,亦非偶然,七事之非文具之意,丁寧言送,可也。翧曰,咫尺之地,微末小官,亦招而敎之,孰不感激?小臣久叨侍從之列,每以此意,言於守令輩矣。
尹絳,以春秋館言啓曰,各處史庫,二年一度曝灑事,曾已定奪,而赤裳,則近緣多事,至於四年,不爲往見,極其未安,史官一員,將以實錄相考事下去,使之兼爲曝灑而來,何如?傳曰,允。
嚴鼎耉,以訓鍊都監言啓曰,以都監啓辭,前以都提調啓辭,慕華館習陣,秋後更稟施行事,蒙允矣,來十九日操練,行於西郊事草記,傳曰,姑徐事,傳敎矣。都監軍兵,八月爲始操練,故西郊,已爲建旗竿,築將臺,而初九日大將呈告,未及爲之,故欲於十九日行之矣。傳敎如此,何以爲之?敢稟。傳曰,然則仍爲之。
尹絳啓曰,以東萊府使·釜山僉使,答對馬島主草稿,傳曰,島主,入往江戶,而今此答書,稱以返旆,似爲相左,承旨察處事,傳敎矣。取考島主書契,則有吾儕述職東武,俄頃艤舟以出之語,似是將欲卽還,而非已爲出來之意,返旆云者,必是誤見而然也。此答書還出給,使之改撰,何如?傳曰,允。
尹絳,以吏曹言啓曰,別歲抄爲之事,命下矣。永不敍用,准期不敍,災傷罷職,褒貶居中居下人員,亦依前例竝爲書入乎?敢稟。傳曰,依例爲之。
南翧,以冊禮都監言啓曰,今此王世子冊禮時,敎命文·竹冊文·草圖,竝爲書入之意,敢啓。傳曰,知道。敎文草,字劃似爲麤大矣。
南翧,以兵曹言啓曰,缺宣傳官·武臣兼宣傳官·訓鍊都監將缺二行直指艮方,長竟天,廣尺許,良久乃滅。缺有霧氣。
上在昌德宮。停常參·經筵。
趙啓遠啓曰,小臣與尹絳,王世子冊禮初度習儀,進去,下直。傳曰,知道。
尹絳啓曰,明日常參·經筵,取稟。傳曰,只晝講。
備忘記,傳曰,明是非去讒譖,爲國之初務,若使讒言,起於缺是非,終無所底定,則其何能爲耶?前校理李正英,乘醉登筵,猝駁長官之貪濁,而左右諸缺六字許莫不稱冤,其可無是非服刑章缺二行爲聖明之過擧也。李正英之驟劾長官,缺而原其本情,則必非構捏讒譖,事旣缺名,則足懲其妄作之罪,若至於下理按□,則不瑕有傷於大聖人包容之量耶?聖朝待儒臣之道,似不當如是太薄,伏願少霽雷威,亟回成命,臣等待罪近密,區區所懷,不敢不達,不勝惶恐之至。答曰,若使此人,非構捏讒譖,則李之恒,豈得晏然乎哉?是非之不可兩立,古今之通義,罷職,謂以足懲而不究其事,矇矓掩置,予實不取,啓辭之意,殊未可曉也。
右議政韓興一,十二度呈辭。答曰,安心調理。
睦行善,以嘉禮都監意啓曰,今嘉禮時,世子嬪敎命文·竹冊文製述官望,別單書入之意,敢啓。傳曰,知道。
慶尙監司柳淰疏曰,伏以,臣本以空疎,素無才能,同朝之所共知,聖明之所洞燭也。方面,是何等重寄,臣是何人,而今此不敢當之勅命,遽及於無所取之臣身,夢寐之所不到,思慮之所不及,不惟自知萬不近似,其在爲官擇人之道,寧有是理,過福之災,已不足言,而僨事之患,亦安得免?聞命以來,驚惶失措,罔知攸處,仍念嶺南爲道,幅員之廣,士民之衆,責應〈之〉煩,酬酢之難,較諸八路,此爲第一,澄淸一路,巡宣德意,固不可責望於人人,而至於尋常文簿間事爲,亦非凡庸者之所能也。加以島人索米之請,懲債之擧,自別於向來,種種難處之端,有不可勝言,則尤非如臣者,所可撫綏彌縫,終得以無事也,章章明矣。況臣三載海徼,重爲瘴癘所傷,右脚不仁,左臂麻木,軀殼雖存,無異行尸,生入修門,重瞻象魏,亦臣一大幸也。揆分量力,決無承當之理,且臣妄料酬應難便,未免率爾離任,面替缺二字違例被勘,負罪已重,不獨不似爲也。伏乞聖慈,天地父母,察臣危懇,亟收成命,以重藩臬,以安愚分,公私幸甚,無任悶蹙祈懇之至,謹昧死而聞。答曰,缺二行去歲之冬,擢置風憲之重,猥被缺聞命惶感,扶曳登途,沈綿之疾,遇寒增劇,顚缺恩負罪,僵載而歸,杜門調治,經歲未瘳,委頓床席,淹延時月,仄聞國家大禮稠疊,八路同慶,而亦不能杖策殘骸,奔走闕門,猥側外庭之列,以舒犬馬之誠,日夜憂煎,寢不安席,食不甘味,只切葵藿向陽之忱而已。不意今者新除之恩,又出於千萬夢寐之外,收召之命,猥及於窮鄕寂寞之濱,臣是何人,荐蒙恩眷,至於此極歟?撫躬悼慄,無地容措,竊念臣資性蹇拙,稟賦薄弱,氣血凋虛,膚革萎枯,精神昏憒,頭目眩瞀,平時虛乏,常不自持,一有勞動,奄奄欲盡,對人欲臥,出門眩悸,一語一引,前忘後失,軀殼雖存,精魄已亡,加以右邊偏虛之症,近來尤劇,牽引刺痛,往來無常,惟當待盡於溝壑,無復齒數於人道,而掄擬之際,不加考察,循例備數,以乖淸朝愼簡之道,如臣駑劣,雖無恒疾,才猷筋力,萬無一勘,尋常百執事之任,常患不能擧職,言責重地,豈可一日冒居,以貽羞於當世哉?惶窘躑躅,誠無以自措其身也。臣今雖欲扶病强顔,造一日之朝,行肅恩之禮,以謝逋慢之罪,而多般調治,少無寸效,旬月之內,差復無期,病伏私室,進退狼狽,不得冒昧陳疏,遠徹冕旒之下,伏願天地父母,特察微悃,亟遞臣職,以安愚分,千萬幸甚。臣瞻望象魏,不勝激切屛營之至,謹昧死以聞。無批答,不踏啓字。
睦行善,以禮曹言啓曰,今此拜陵時,自上戎服事,啓下矣。出宮時,自闕內馬坐,似未妥當,依例輦坐出郊外後,或駕轎,或馬坐,宜當,何以爲之?敢此仰稟。答曰,屢度乘降,亦涉有弊,自闕內坐馬,似當矣。
副司果金晉邦疏曰,臣竊惟今之事勢,臣未知,今日之事,爲如何哉?臣越在壬辰之年,年至十三,尙能耳聞目見,則我國祖宗朝,諸色軍士定役之法,大小邑校生,則限定額數,而生進·文武科外,相當軍役,流來之典,而壬辰之變,民皆死亡,及丙申年,收拾餘存籍案之際,壯者散四,未能聚集,而丙寅年號牌之時,不繫於丙申年通融案者,任意號牌,故諸色軍落漏於籍案者,許多,加以近來,危亂相繼,軍政重事,似涉不均,丙子之亂,山城守堞之軍,多以功勞,皆爲出身,或有未出身者,陞之忠壯衛,故軍額之數,一戶四丁,而一人則出身,一人則忠壯,或爲被擄,或爲物故,以此計之,能餘幾人哉?一戶之內,雖餘一人,以一人缺上番,而年年服役,下番則兼行束伍,缺東馳西走,該曹入啓事目,至缺二行歲,而以官威定役,加以本戶無奉足者缺完聚充保,而生子未朞,反爲隱密,搜括缺至於砲保,或入籍於匠人保,彼無奉足一人爲戶者,竟無缺一字保之日,而病身應役,安有支保之理乎?且水軍陸軍,一樣之役也。陸軍則一戶四丁,三年內四朔之番,而自備戰服·騎馬·甲冑等物,水軍則一戶四丁內,一人一朔立番,則一年四人四朔之番,此乃祖宗朝金石之典也。其間或有除番雇立,則一番立番之價,木二疋,或米十斗,而厥價頗輕,故民之願入水軍,如麻。曾在昏朝之時,各道鎭堡邊將,擅自變易,故水軍番價,增之於三倍,是由昏朝創立之規,例爲成式,故民莫支堪,流離之四方,終鮮父子,兄失弟所者,幾千人,而一族之一族,切隣之切隣,盡遭池魚殃。餘存者,猶恐入山之不深,爲僧之不急,而或有僅保者,傳子傳孫,而惟爲許科外,不得變易,故爲水軍,年雖八九十,若無本定,則不得老除也。年少水軍,則年至四十,得妻無路,水軍産丁,由此無期,非但此也。水軍之等,或有居沿海者,或有居山峽〈者〉,居山峽者,實不合於運船格軍,故徒納米布,而應役格軍者,偏苦無比,不堪支保,有何等民,見此痛劇之狀,而欲籍水軍者哉。臣且伏念京砲手之爲兵,雖曰精銳,而給料於每朔,一人率奉足三名,而每年捧授之布,至於七升木四十尺九匹者,極爲煩重,至於束伍之軍,私奴者,納其主之身貢,若正軍者,又答當番之役,每年額數,逃故未充,則各道各官,依律重治,至於守令,則推考劾罷,事目至嚴,故勿論一家內四五之父子,勿論老病及兒弱之人,盡爲充定,而欲免厥身之罪,觀其簿籍,則名不缺但束伍正軍之役,如是,水軍砲保等缺父不能保其子,子不能撫其孫,操瓢缺二行丁頉下一人者,古今□□常典,而缺混侵生民,今日生子,明日仍爲充定,當其抄之時,抱負呱呱之子者,相接於道路,臣又見丙子之後,諸色軍士及匠人保率,及各司奴婢,各官奴屬,年久逃亡者,其存其沒,人莫聞知,而俾懲番布於逃亡者,所在官一族,一族,亦不支堪,逃散於四境者,接踵,若此不已,雖有不意之變,官家則徒擁虛簿,而爲軍者,亦安有死長之心乎?或爲上言,或爲訢冤,而百弊之中,未能除一,上雖有如□之□,下無將順其異者,亦安有安堵之意乎?臣恐民無底寧之日,而至於國不爲國也。臣願殿下,體先王之恤民,依太平之典式,傳敎八路,一一明覈,俾改軍軍籍,易置水軍之役,一依西北鎭堡之例,周以復始,一其勞缺一字立番焉。又使沿海居生砲作及能摠軍者雇立,而又使雇立軍,以治造船搜討之任,且於無事之時,以沿海各官束伍軍,習水操,脫有意外之變,使之騎船備禦。至於砲手之價布,同彼凡軍之例,而定規逃亡之一族,依彼壬寅之例而蕩滌,凡百諸軍,依前壬辰前太平之規焉,則民之多怨,由是而絶矣。抄定諸軍之時,兒弱廢病之人,或待年或減除,且無奉足戶,則特加聖恩,務從便宜,使我孑遺殘民,得以安堵,則民之避匿流亡,由此而息矣。蹙額之民,轉爲歡虞之慶,愁歎之聲,反爲同樂之喜,豈不休哉?臣草野眇末一武人也。年垂七十,愚劣無狀,而聞今日之政,見今日之事,流涕之不足,痛哭之不足,玆敢不計狂妄,仰塵聖聰,狂僭踰越,不勝屛營之至,謹昧死以聞。答曰,省疏具悉。疏辭,當令該司缺啓下。備邊司備邊司回啓曰,今此疏內所陳,槪是缺弊端,而軍籍旣已紊亂,修改又非其時,似缺其中闕額充定一款,則申飭各道缺二行責之弊,雖極難堪,一齊蕩滌缺弱待年之法,行會各道,所陳如缺何如?啓依允。訓鍊都監回啓曰,疏內有云,京砲手,率奉足三名,每年捧授之布,至於七升木四十餘尺九疋者,極爲煩重,奉足則每名價布三疋,頃年因臺諫啓辭,同價布,以五升三十五尺,廣密織造上納事啓下,定式分付各道,厥後一依此規擧行。今此七升木四十餘尺云者,必因其昔年陳弊之語,而有此煩瀆,卽今軍兵等分給之外,尙有庫中餘在若干木疋,而皆非七升四十餘尺之木,未知何道何邑,敢以此木,懲督於其民?更良分付各道,摘發論治,何如?啓依允。
上在昌德宮。停常參,有晝講。
下直,驪州牧使洪柱一,明川府使邊岌。
嚴鼎耉,以都摠府言啓曰,今日入直軍士,中日習射,請出標信。傳曰,知道。
京畿監司兪檄,以知敦寧金光煜,病重上去不得事狀啓,傳于趙啓遠曰,使之調理上來。
傳于南翧曰,近日禁府坐起,何不爲之耶?問啓。
嚴鼎耉,以義禁府言啓曰,傳曰,近日禁府坐起,何不爲之耶事,傳敎矣。今月缺二行尤重,至於試官缺十餘字坐矣,今承下敎,不勝惶恐,缺爲開坐之意,敢啓。傳曰,知道。
上晝講于宣政殿,入侍,特進官許積,同知事趙錫胤,參贊官尹絳,侍讀官李晢,檢討官丁彦璧,假注書權格,記事官睦來善·李程,武臣副摠管黃緝,上讀前受盤庚,自玆予有亂政同位,止爲子孫無窮之業也。讀一遍,李晳進講,自盤庚下盤庚旣遷,止此新邑也。上讀一遍,晳曰,國家新遷,殷民弗率,故盤庚,以無戲怠,戒之,懋建國家之大命也。此無戲怠三字,雖一時戒臣民之言,實乃人君之大德也。末世帝王,所當鑑戒。又曰,遷都之時,慮其臣民,或有怨勞者,故又以無讒謗,而上下相信,則國福靈長之言,戒之,此乃盤庚忠厚懇切之言也。上下之相信如此,則安有疑阻之患哉?上問協比予一人之意,晳曰,俾無缺二三字一人之意也。上更問協比之義,晳曰,協比者,浮同而無協和之謂也。上問用降我凶德之義,晳曰,凶德,河水之患也。上曰,旣爲凶德,則嘉績者,何也?積曰,降者,非天降禍之降也,乃去其水患之義也。上曰,然則降其凶德,然後有嘉績之謂也。積曰,然。上問亂越我之意,晳曰,亂,治也。盤庚之遷國,乃所以順天也,而臣民厭遷,故以此言戒之也。積曰,亂治也,言敷吾治也。彦璧曰,人君作事敷功,則必有敬心之德,然後可以致治也。
趙錫胤進曰,昨見傳敎,則李正英拿問處置,而又以筵中讒譖之人,不可無刑章爲敎,極爲驚駭,竊恐聖上未盡思也。渠之本情,若或構捏無罪之人,則自上不爲容貸,誠無不可。今則不然,蓋所謂讒譖者,乃發人隱匿,而用機關爲之者也。醉人筵中,缺某人之貪濁,此豈讒譖也哉?年少近侍之人,缺四字許登筵,長官之失,雖或有聞,率爾缺二行而特以拿問也。然事未結末,則不爲缺八字許兩人之答,是非可定,參酌處置,有何不可缺四字許言,而儒臣一朝拿問,則不惟待臣之道太薄,聖上之擧措,恐非適中也。且士大夫,下於牢獄,是乃重罪也。推考査問,足以辨明,豈加一節以傷事體乎?出入諸臣,各懷不安,見彼陳達之際,猝被天威如此,擧皆失措,惴惴慄慄,此非治世之象,亦欠待群下禮節意。伏願聖上,更加三思,臣之所言,非爲正英,而若玆陳,只恐聖上之處事,猶或未盡也。上曰,各陳所懷,好則好矣,推考見答,亦無不可,且卿所謂讒譖之用機關者,誠爲是矣。然讒譖之人,亦豈無生疏者乎?猝駁長官者,置而不問,則駁之者,必無所憚,而被駁者,終無辨覈之路,不可不分別甲乙也。至於李之恒之事,尤可致疑。陸贄曰,辨覈是非,務爲分明,李之恒,若或曖昧,抱冤無窮,亦非可問之甚者乎?玆欲明白査考矣。錫胤曰,正英,設有狙介之私,必不至構捏於聖明之下矣。上曰,如此,故益欲問之。錫胤曰,虛實間必有所聞,見其緘辭而處置未晩,拿問似過矣。丁彦璧曰,是非不可兩立,明査處之,實爲宜當,其時李正英,與臣同直,故臣聞其前後所言矣。正英,欲以此陳達之意,言及小臣於未入侍之前,臣以所當詳審爲答,而至於猝發筵中,則臣亦以爲不可矣。備聞前後辭意,不過妄作,非爲讒譖,若爲之下理刑章,則群下之情,孰不爲未安也哉?李晳曰,此不過一時妄發,豈爲傾陷而言也?構捏讒譖,實是冤抑。上曰,雖然被駁之人,每每置而不問,則終無暴白之路,此亦可慮也。許積曰,聖敎然矣,言之者,棄而不問,不正者,亦棄而不問,則設有貪濁之事,終不可以明査也。臣則以爲,正英之所論,非妄發也。之恒缺四字許雖未聞正英,豈至於構捏虛缺二行也。原情定罪,不必拿問,若見兩人之緘辭,缺上曰,我思之,正英之言,必有所以,故欲聞其端矣。缺他人旣皆言之,本郡之人,亦已伸冤,有何辨明之事乎?錫胤曰,拿問則實爲過當矣。上曰,卿言,我知之矣。錫胤曰,本以情外之言,特加刑章,故群下阻喪矣。尹絳曰,前者正英陳達之時,小臣亦爲入侍矣,槪正英所爲,實因酒失,本非讒譖也。且大凡彈劾,各異所聞,故論啓之後,是非不同,外間物議,亦難酌定,且李之恒,亦名官也,豈有大段不法之事乎?上曰,若聞正英之事,則必有査處之事矣。錫胤曰,先王時,趙絅爲司諫,劾故相臣洪瑞鳳,先王下問大臣,大臣請拿趙絅,先王旣聽之矣。及其筵臣力陳不可,卽令放釋,今雖已拿,改成命亦不難矣。上曰,旣拿矣,査後處之未晩也。
許積曰,今日早朝,臣與戶判李時昉,見江原道大同米布,則大率麤疎,頃於榻前,已爲陳達,然二百四十九同內,稍好者三十七同,其餘則可以堪用,最不好者,四十七同也。上曰,所謂麤疎者,卽今禁木之類耶?對曰,今之禁者,姑禁其至麤之木,而此則蓋以陳久之木,致傷者也。若以此四十七同木給之,則人必冤矣。上曰,如此者必出於防納而然也?積曰,慮如此也。今所存嶺東收布五升者十餘尺,各直,麤木一匹云,分給之際,各以此布計給,則庶不冤矣。且分四番所給,或二十疋,或三十疋,以此分給各司主人,故皆以小小分給,爲不實,人多呼冤,若以四等,合於春秋兩等而給之,則似不至稱冤矣。上曰,渠等必以數小,爲不實矣。積曰,然。上曰,依爲之。上曰,前日持難之事,何以爲之耶?積曰,出與相臣相議料理,而終不得變通之策。進上則以其價米,自官家從便貿納,令勿分送於民結,勅使雜物,戶曹所給之價,太半不足,切勿濫徵民結之意,入於事目中矣。又曰,江原·洪淸兩道大同,今番合設於京畿缺庫間不足,勢將加造,而材瓦難辦,江原大同缺二行間,似可矣。上曰,依爲之。積曰,江倉所作。缺四五字
尹絳進曰,臺諫,留待於外矣。上曰,招之。掌令缺進啓曰,前校理李正英,若知李之恒貪濁之狀,則早□論劾,未爲不可,而乃於登筵之日,猝駁長官,則罷其職名,足懲其顚錯之罪,至於下理按問,豈是聖明包容待下之道乎?儒臣拿推,曾所未聞,今以言語之失,遽加桎梏,亦恐有妨於言路,請還收李正英拿問之命。答曰,是非不分,則後弊有甚於此,旣已拿推,見其控辭而處之未晩也。且乘醉登筵,代人講讀,亦豈小事耶?又啓曰,守令之新除者,下直於兩司者,所以尊朝廷體面也。江華經歷趙克善,不見臺諫,直爲拜辭,其驕謇自姿,不識事體,甚矣,請命推考。上曰,依啓。
嚴鼎耉,以義禁府言啓曰,今日坐起時,罪人李正英元情,正書成貼,而憲府之官,方以還收拿命論啓,故依例不得入啓之意,敢啓。傳曰,知道。
嚴鼎耉,以兵曹言啓曰,當日幼學朴天鰲稱名人,自敦化門入來,差備門外擊錚,極爲駭愕,令攸司囚禁治罪,同門守門將金希憲,常時不能禁斷,以致闌入,亦爲非矣,請推考。傳曰,允。
尹絳啓曰,明日常參·經筵,取稟。傳曰,常參爲之經筵晝講。
尹絳,以吏曹言啓曰,臺諫有闕,政事,何以爲之?敢稟。
上在昌德宮。停常參·晝講。
尹絳啓曰,明〈日〉國忌齋戒,明明日國忌,視事,頉稟。傳曰,知道。
傳于趙啓遠曰,政事,過齋戒後爲之。
嚴鼎耉,以都摠府言啓曰,副摠管許積,備邊司坐起進參後,仍往常平廳江倉晝仕,請出標信。傳曰,知道。
上出御宣政殿。趙啓遠·尹絳·嚴鼎耉·南翧·睦行善·權格缺數字肅拜。東庭,領議政金堉,吏曹參判缺二行郞權穆,禮曹佐郞朴承健,副修撰缺望,史官姜裕後。西庭,全昌〈君〉柳廷亮,密缺興君李元榮,敦寧都正金尙宓,工曹參議李培元,兵曹參議南斗瞻,參知李一相,中樞府僉知鄭孝俊,兵曹正郞鄭榏,刑曹佐郞朴由東,工曹佐郞具鎰,史官睦來善,常參。
常參時,掌令成夏明榻前所啓,前校理李正英,頃於登筵之日,猝駁長官,其顚錯之失,昨日啓辭中,旣已盡陳矣,明辨是非,聖敎至當,而但久侍經幄之臣,至於拿推,非但有妨於言論,亦欠包容之量。請還收李正英拿問之命。上曰,所論至此,使之放送,昨日所捧供招,仍爲捧入。
尹絳,以禮曹言啓曰,王世子冊禮後,進謝箋時,三殿表裏,一依正至例擧行事,知委,何如?傳曰,允。
尹絳,以禮曹言啓曰,王世子受冊翌日,仁政殿率百官,大殿陳賀後,大妃殿·中宮殿陳賀,亦於此庭行禮事,蒙允矣,取考乙酉年文書,則王世子受冊後,仍冕服詣中宮殿朝賀後,王世子,具冕服出御時敏堂,受百官賀訖,王世子,詣明政殿·大殿·中宮殿進謝箋,如儀行禮矣。今此王世子冊禮,卽日王大妃·中宮殿,依禮文朝賀,翌日百官,三殿陳賀禮畢,仍詣時敏堂,王世子,詣仁政殿,三殿進謝箋行禮,宜當,敢啓。傳曰,知道。
傳于嚴鼎耉曰,謁聖初試規矩,前例單子,入之。
嚴鼎耉,以都摠府言啓曰,都摠管申景琥,以武臣講書事,除標信賓廳進去之意,敢啓。傳曰,知道。
傳于嚴鼎耉曰,司憲府時推蒙宥單子,入之。
嚴鼎耉,以兵曹言啓曰,今日賓廳,武臣講書時,部將鄭雲驥,通鑑不通,羽林衛金有廷,大學自不,請竝推考。傳曰,知道。
嚴鼎耉,以兵曹言啓曰,當日缺二行治罪,同守門將朴孝敏,常時不能禁斷,以致闌入,亦爲非矣,請推考。傳曰,允。
睦行善,缺啓曰,往年八月,因備局海西·畿甸恤荒啓辭,以兩道新産之供,大妃殿外,今年則亦依停罷,可也事,傳敎矣。其後本曹,又爲啓辭,新産之供,種數雖少,若更盡減,則臣民享上之誠,無所仰申。明春爲始,各殿依前例封進事啓稟,則傳曰,旣已限明秋蠲減矣事,命下矣。莫重進御,新産之物,不可每每蠲〈減〉,依前傳敎,來十月爲始,各殿封進事,知會之意,敢啓。傳曰,定奪爲之。
嚴鼎耉,以兵曹言啓曰,當日內奴俊民稱名人,自丹鳳門入來,私奴必信稱名人,自宣仁門入來,差備門外擊錚,極爲駭愕,竝令攸司囚禁治罪。守門將等,不能檢飭嚴禁,一日之內,三次擊錚。闕內至嚴之地,有此曾所未有之事,常時任其出入,無意禁斷之狀,尤極可駭。請丹鳳門守門將金起俊,宣仁門守門將柳梓,竝從重推考。傳曰,允。
嚴鼎耉,以備邊司言啓曰,頃因黃海監司狀啓,牛峯·江陰兩縣合設事,回啓蒙允矣。今將合爲一邑,則地大人衆,不可仍以縣稱之。陞爲郡守,以金川爲號,新設之地,必須得人,文武中極擇職秩相當者,差送,而西邑守令,無故作散,亦似冤悶。令該曹授付京職,官屬之移徙者,許令五年給復,以爲初頭安揷之地,何如?傳曰,允。
上晝講于宣政殿,入侍,特進官李澥,同知事閔應亨,參贊官趙啓遠,武臣金應海,侍讀官李晢,檢討官閔鼎重,假注書權格,記事官睦來善·李程。上前受盤庚下篇,自盤庚旣遷,止居于此新邑,讀一遍。又自肆予沖人,止予不可以不論,講一遍。晳曰,首大文之意,蓋慮臣民之疑懼而釋之也。弔由靈及用宏玆賁,先儒以爲難解,今以文勢觀之,則雖不明白,槪慮臣民之疑缺次大文,爲國之道,保民爲首,新遷之初,缺二行愛民之賢者也。次大文缺欽以禮使之,安保小民,且以無好貨,勉之。次大文,若否罔有不欽,與上文不肩好貨,同意。次大文,務其生民之功也。貪財則讎斂,民安所保其生哉?此盤庚之仁篤,申申勸諭之也。次大文,心者有始無終,故戒以終始如一也。應亨曰,缺至誠惻怛,感動人處也。此篇,槪崇儉德也。太甲亦言,愼乃儉德,聖賢之言,雖異,其實不二,且盤庚之時,想多侈俗,故亦愼其儉德也。蘇註,尤爲着實,至於後世,可以見其所當然也。如此之註,乃三篇之總論,此其最好者也。以口舌代斧鉞者,不怒而定民生之謂也,此亦尤好處也。
李澥進曰,臣聾甚,累登筵席,唅默而退,心甚愧矣,今有所懷,敢爲陳達。李正英,言語薄過,至於拿推,有妨言路,若被讒譖之罪,豈非明時之累乎?至於李之恒事,下問諸臣而無一明白陳達,亦豈朝廷有公論而然乎?近來軟媚成習,誠可歎也。臣之先壟,在於靑陽,與鴻山相近,故臣亦爲聞之恒之治,善則善矣,多有細碎之事,或聽婦人之言,至有臼杵造取之說,果有如許等說矣。上曰,所謂如許等說,何說耶?澥曰,臣聾,不聽上敎。上曰,承旨傳言。承旨再傳上敎,澥終爲聽瑩,而又言曰,李之恒,多有貿販之事,不無細碎之擧,豈無嫉怨之人,所言之說乎?正英亦必有聞而言,豈有嫌怨構揑之事也?拿推儒臣,實妨言路。上曰,事雖似然,無端之說,恣行,則此亦可慮也。趙啓遠曰,臣於庚辰年,遞任南原,寓居藍浦,與鴻山至近,其地又有奴婢,故詳聞其治聲之藉藉,而不廉之說,則全未聞知,臣來京之後,未知有何失也。然蓋之恒之居官也,官家鋪陳器皿,無不精備,本以殘邑,致其饒足,凡世之所謂名官治邑,率多疎闊,而之恒,則凡事精密,故人或譏缺居官也。且李厚源缺一字觀察缺二行仍此而發也。之恒,亦非□人,豈有載臼杵缺恒相切,又是四寸同壻也。豈有爲四寸同壻,缺君父之理乎?之恒,以名士,世受國恩,非如武人蔭官之比,實有所失,則尤當治罪,以懲他人,若無其過,豈不冤甚?之恒之事,實爲難明,朝廷處置,豈可辨白而已乎?至於正英,則雖有嫌冤之說,豈其因嫌而言也?儒臣被拿,有妨言路之說,玉堂諸臣,亦已言之,外間果皆有是議矣。上曰,無端之言,人謂之,如何?此擧措皆以爲不當,予亦言予意耳。槪乘醉登筵,猝發無端之說,此非平心公論,實是難信之言也。今之風俗,異於國初,朝廷分裂,人心不美,予雖不知外論之如何,時於疏章之端,旣多寒心之事。雖曰,有妨言路,若此之類,棄而不問,則將何以分別耶?人非堯·舜,安得每事盡善?若摘其如此之事,勒成過失,世豈有完人哉?不可無遠慮矣。啓遠曰,聖敎至當矣。訐以爲直,非盛世事也。言之者必有其因,被駁者必有其由,似不當矇矓掩置。上曰,觀其原情,其言根,不分明,無異於初所言者,兩人是非曲直,以此似難辨別矣。
閔應亨進曰,頃見玉常箚子批答,則國家危岌之狀,自上想知之矣,其策厲之心,實出於至誠惻怛,閭閻間士夫,亦莫不感歎。以至誠惻怛之意觀之,則危亡之變,宜不至如此,而雷震之災,旋出其後。古者宋景公,中主也,一言有善,而熒惑退舍,周成王,賢辟也,執書以泣,歲乃有秋,而卽今時變,至於如此,臣恐聖明誠心,或有間斷也。夫人君之於天也,猶人子之於父也,其父怒,則子不得不恐懼恫悶。自上見大臣待罪陳箚,則盡召朝臣上下,各求其失,自上政自省察,凡厥愆尤,皆卽改之。且使大小臣僚,咸改其闕失,則雷震之災,庶可弭矣。只以言語之末,徒自區區,可乎?昔宋之太宗缺二字若遇天變,盡召群臣,以求闕失。蓋天非天也,天卽人也,人卽天也,天人一理,相感尤昭,而卽今危缺二行聖明之量,若有振作,則何難於創業中興?缺祔廟之時,以未及修理,列聖神主露處之故,自上不入寢殿,出御月廊。且命囚禮曹堂上,此乃不知不覺,有此驚惕之擧,而實合事理,臣雖被拿囚,反以爲喜也。臣之被罪,固爲宜當,而凡在群下,莫不驚動,如此事,實振作處也。以勤民之事言之,臣頃聞全南道失稔之事,請以半減供上紙,勿爲復設,仍爲減之,則自上只令減於今年,臣竊以爲未妥也。卽今一年紙地,入送於彼中,不知其幾千卷,當此時國家所用之紙,則雖盡減,可也,況半減者乎?且有未安之事,自上供上紙,賜給諸宮家,宮家轉賣於外間,爲牟利之事,浚民膏澤,反爲宮家防納可乎?且順天奸民姜允種,奪取民田,納於內需,而自上使之査覈,此事有何可覈之事乎?允種之罪,固當梟示,可也。聖上有偏係之事,故奸民有如此之事,必須摘發治罪,然後民心可以洽然矣。人君治道,自有規模要領,而卽今士大夫,以聖明之不能堅執此道,爲欠也。中庸夫子之言曰,大舜,其大孝也歟。德爲聖人,尊爲天子,富有四海之內,宗廟享之,子孫保之,此其王者之規模也。今聖上,富有一國,尊爲萬乘之主,當絶其偏係之私,必愼儉德,然後治道立,此其規模要領也。且自古,有其災則必有其應,豈獨於今日,無其應乎?凡此臣之所達,皆出肝膈,而竊恐或爲逆耳也。上曰,如此則其可乎哉?對曰,宣廟朝趙憲,以倭寇必來,縷縷抗議,不得見信,至於闕門之外,席藁待罪,宣廟終不信之,乃爲竄黜,及其播越之日,始爲放釋,以宣廟明哲英睿,憲之誠,終不見信。況不及於憲者乎?卽今危亂之狀,不待憲之明而知之也。以臣昏耗,亦已知之,在此老少諸臣,疇或不知,臣前見憲事,故每慮狂瞽之言,反爲逆耳於聖明也。上曰豈有如此之理乎?臣又以聖明用人之不爲着實,陳達缺蓋差出時,金集爲首擬,呂爾徵爲副擬,缺二行無鳳簪繡裳,則恥與對人云爾,則自上缺俗,莫如導率,聖上,儉宜可愼也。且趙錫胤缺之爲人,置諸左右,訪問闕失,則憂危豈至此乎?缺民用人,此三者,人君之切務,故小臣如是陳達。上曰,卿前所陳,無大小,悉以情告,予甚嘉美。順天之事,非不欲罪其人,然未決之事,實涉矇矓,故使之更査,査後處置,亦未晩也。何必待卿憂慮而後爲之耶?卿有懷必達,此則甚好。對曰,臣曾爲順天倅,李應蓍,亦爲此地倅,故嘗聞此田畓,自上旣已還給本主云矣。其後更聞,則尙未還給云。臣意以爲,必罪允種,然後可以悅民矣。上曰,細微之事,何必煩卿處置?應亨起而對曰,事事若是當理處之,則國事有何難治?聲瞽之言,如是聽納,小臣死無所恨。又啓曰,靑丹察訪康汝檝,定州人也,下直時,來見小臣,臣見其爲人慷慨,有才可用者也。問平安道施爲之策,則汝檝曰,國家不用人才,故國事□也。臣問其人才姓名,則汝檝,書出本道列邑人材十餘人,示諸小臣矣,臣意以爲,汝檝,若除送本道守令,使監土民之有才者,同心戮力,則庶有所益,而如此有才之人,差送馬官,小無報效之事矣,若自上招見其人,則可知其可用矣。上曰,其人之可用,他人亦旣言之,予已知之矣。卿又言之,言于該曹,可也。又啓曰,不獨言于該曹,如此事,議于備局,亦可也。且定州金逷,下直時,亦來見小臣,臣又問平安道,則逷曰,其處可用人才。全不收用,故或有諂附於鄭譯,以圖除官者矣,如鄭鳳壽弟麟壽,甚可用也。上曰,但患不知之耳。豈無人才乎?又啓曰,如此人,若除拜僉使·萬戶,使之盡心國事,可也。上曰,此言不無遠慮,言于廟堂,又言于該曹。又啓曰,臣聞於其處人,定州元戶,不過數百,而元戶一名所率入作之數,多者二三十名,少者亦不下十餘名,而入作之人,雖難一時勒定官役,其爲丁壯者,無事閑遊,此事議于廟堂,思其□之策,缺二行有善弓善砲者,使之自效其力,則不無緩急缺上曰,所言如此,言于廟堂,可也。啓遠曰,江都,亦豈無可用之人,而不爲收拾久矣。人情,似爲索然矣。上曰,此言是矣。旣爲保障之地,則人才不可不收用,人情歡欣,然後可以有爲。收用事,言于廟堂該曹爲之。應亨·李時楳,新自江都,遞任而來,趙啓遠,亦自江都遞任而來,故小臣亦得聞其地之人情矣,保障之地,不可廢棄,必須收用,以爲陰雨之備,可也。
閔鼎重曰,因頃日筵臣所啓,春坊別設官員,不久當爲差出,而前見,下諭。則只以書筵入番事緊,斯速上來爲言,殊非古昔卑辭厚幣之意也。國家招賢之道,亦涉不實,且此非循例除拜之比,別爲措辭,誠心招之,則雖在草野之人,亦豈不感動而來乎?上曰,然矣,依爲之。又啓曰,憲府,請推江華經歷,而江華,卽京官也。異於他處守令,趙克善,亦善士也。所謂驕慢自恣,則辭意甚迫切也。上曰,江華豈兼官耶?啓遠曰,非兼官也,卽京官。上曰,然。啓遠曰,江華,卽京衙門也。上曰,然。罷出。
吏曹參判崔惠吉疏曰,伏以,臣以無似,忝在銓曹之亞,心常愧懼,黽勉供職,以至于今,而素性愚昧,未諳政體,頃日秋部長官擬望之時,徒知一二品資級之有間,而不能深思,未免注擬失宜,物議,以此爲非,臣不任未安之至。且臣素患左邊偏虛之症,每於夏秋之交,發作無常,自前月此病復作,猥呈辭單,冀蒙恩遞,而加由之命,出於千萬意外,惶感罔措,力疾出仕,仍以文科會試試官,累日寒廳,病勢加重,扶曳還家,呻痛度夜。今日之曉,聞有常參之禮,不敢引疾退伏,强起趨參,轉輾添傷,顚仆枕席,臂脚刺痛,殆不能運用。臣之病勢情事,俱難冒居,玆不得不冒昧仰籲於天地父母之前,伏乞聖慈,憐臣之病,諒臣之情,亟許鐫削臣職,以全微命,以安愚分,不勝幸甚。臣無任兢惶懇祈之至,謹昧死以聞。答曰,省疏具悉。卿其勿復控辭。缺
上在昌德宮。停常參·經筵。
貞顯王后忌辰,齋戒。
嚴鼎耉,以兵曹言啓曰,今此謁聖別試武科初試時,規矩三技入格者,試取事,命下矣。其中講書,則四書·武經七書中,自願書粗以上,依例試取之意,敢啓。傳曰,依啓。三技中取一技。
掌令柳俊昌啓曰,臣於再昨,以世子朝講入侍,早詣缺書筵罷出之後,復有論啓事。且値晝講仍留缺見同僚簡通,則乃江華經歷趙克善缺二行推爲非,而且多有所稱缺克善云,缺事耳,非謂克善,不堪此任。且江華雖陞爲府,而其缺新除之官,一見臺諫,有何所不可,而乃敢驕騫,直爲拜辭,然而旣被儒臣之斥,不可晏然仍冒,請命遞斥臣職。答曰,勿辭。
持平李垕啓曰,國家自有體面,守令下直臺諫,自有前規,江華爲府,雖曰京衙門,旣是牧民之任,則是亦守令也。一見臺諫,有何所損,而以趙克善之稍有名稱者,猶不知朝廷體面,則豈可使任其驕騫自恣,不爲糾正乎?臣發簡同僚,循例請推矣。今聞玉堂之官,以臣等所論爲非云,臣何敢晏然仍冒乎?請命遞斥臣職。答曰,勿辭。
掌令成夏明啓曰,臣之忝叨臺職,亦已久矣。曾見開城·江華經歷等官,無不下直於兩司,而趙克善獨不爲之,故謂其有傷於體面,而泛然請推矣。今見同僚引避之辭,則昨於筵中,重被儒臣之斥云,事雖微瑣,而至煩天聽,臣何敢自謂無失,而晏然仍冒?請命遞斥臣職。答曰,勿辭。
嚴鼎耉啓曰,掌令柳俊昌·成夏明,持平李垕,再啓煩瀆,退待物論。傳曰,知道。
持平睦兼善啓曰,掌令柳俊昌·成夏明,持平李垕,竝引嫌而退。爲存體面,循例請推,有何可避之嫌?請掌令柳俊昌·成夏明,持平李垕,竝命出仕。答曰,依啓。
睦行善啓曰,下番翰林李程,缺後,以其父所患危重,蒼黃出去,闕門已閉,終不入來,以致闕直,極爲可駭。請命從重推考,以懲新進怠慢之習。傳曰,允。
夜自一更至三更,電光。五更,流星出五車星下,入王良星上,尾長三四尺許,色白。
上在昌德宮。停常參·經筵。
貞顯王后忌辰。
尹絳啓曰,下番翰林李程,以其父所患危重,出去闕直,仍不入來。上番睦來善,以李程不來,故今日投疏,亦爲出去,致令史局曠闕,極爲未妥。請李程·睦來善推考,竝牌招,使之入直之意,敢啓。傳曰,允。
尹絳啓曰,明日奉審,明明日世子冊禮,二度習儀。此兩日視事,頉稟。傳曰,知道。
趙啓遠啓曰,右相呈辭到院,而今日國忌缺二行相繼闕直,事極未安。檢閱李程缺不至危急,則李程其於召牌之下,所當馳來直所,而缺疏入啓,則庶有受由之望,而偃然不進,殊未妥當。前待敎睦來善,則亦當仍在直所,徐問症勢如何,督令入番,事理當然,而亦爲出去,牌招不來。待敎李端相,則以爲李程之情勢切迫,許令往見,而上番疏中,以墜落古風爲非,此實責在於我云,而亦卽退去,終至於闕直。待敎李端相,請命推考。傳曰,允。
以右議政韓興一十三度呈辭,傳曰,安心調理。
嚴鼎耉,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
嚴鼎耉,以都摠府言啓曰,副摠管原昌君玖,以司饔院提調,自今日明日至,除標信監膳進去之意,敢啓。傳曰,知道。
尹絳,以侍講院言啓曰,以禮曹啓辭,王世子冠禮冊禮後,宗廟展謁,文廟入學,當依禮文,次第擧行,而但念年歲幼沖,嘉禮未行,明年行禮,恐或便當。傳曰,依啓事,命下矣。王世子冠冊兩禮旣行之後,三殿朝賀進箋等節目,卽爲擧行,則獨於謁廟一節,以世子年歲幼沖,嘉禮未行,而退行明年,其於情禮,似爲欠缺。且謁廟與入學,緩急有間,取考乙酉年日記,則受冊陳賀後,缺太廟,此是依古禮應行之事,而不可少緩者也。今若有所等待,而使莫重大禮,退行於經年之後,實涉未安。請令禮官更爲稟處,俾無一毫未盡之事,何如?傳曰,允。
以吏曹王世子冊禮時,諸執事望單子,傳于尹絳曰,世子冊禮時,亦有命服耶?讀冊官,本來以如此之人差定耶?問啓。
夜二更,流星出室星下,入河鼓星上,狀如拳,尾長三四尺許。
上在昌德宮。停常參·經筵。
下直,臨淄僉使金誼,越松浦萬戶權說。
尹絳啓曰,藝文館下番李端相,速爲入直事,累次催促,而尙不入來,殊甚不當。史局曠闕,已極未安,而況有備局諸臣引見之命,左史史未備,請待敎李端相,牌招入侍,何如?傳曰,允。
傳于嚴鼎耉曰,大臣·備局堂上引見。
嚴鼎耉,以兵曹言啓曰,禁軍今秋冬等都試,今當爲之,而謁聖武科初試,在於今日,缺一字四日,待其缺二行謁聖武科初試試官,磨鍊入啓,而文武中,無故當品可擬之人絶少,依近例,每望二人備擬之意,敢啓。傳曰,知道。
嚴鼎耉,以兵曹言啓曰,自前凡擧動,蛟龍旗捧持,預爲調習矣。今亦依前例,郊外試捧之意,敢啓。傳曰,知道。
睦行善,以戶曹言啓曰,六月初十日朝講時,領議政金堉所啓,麤木禁斷之令方行,而鹽鐵木品,甚爲麤劣云,以此捧納,事極不當,雖減其疋數,以稍好之木,捧之似可矣。上曰,卿言如此,言于該堂,量減其數,定以品好木,可也事,傳敎矣。丙子兵亂後,因本曹經用竭乏,湖西之泰安·瑞山,湖南之靈光·錦城,魚鹽之稅,以價木酌定,逐年取用,以補經費。曾在己丑冬,備局以有民弊,啓請革罷,而自上特許半減之敎,故依其前定之數,泰安則一百同內減五十同,瑞山則七十同內減三十五同,靈光則一百同內減四十同,錦城則六十同內減二十五同,以此通計,則所減者一百五十同,仍捧者一百八十同矣。今又量減,則餘存之數,極其零星,各行方物,勅使支待雜物貿用之路,百無他計,本曹事勢,誠爲可慮。大槪當初作木之際,旣以官用爲言,則各官所當以可合官用者,擇貿以送,而轉販官吏等,不爲致念,苟充收捧,及其計給物價之時,以麤短之木,備數以送,致有今日之弊。況當麤木禁令之日,京外通行,不可異同,故前日本曹,非但以准三十二三尺密織之木,換貿事,曾已行會。在前則各官稅鹽一石之價,定以木三四疋,而近年則每石以木一疋半定價,一疋之價,所給之鹽,比前倍蓰,轉販之際,貿得好木,實非難事,雖不減數,木品則自當比前稍好。以此意更爲申飭諸道,使之着實擧行,何如?傳曰,知道。
睦行善,以戶曹言啓曰,頃日謝恩使狀啓中,有勅行先聲,員役幾許,雖不能預度,而凡干接待之資,必須從多磨鍊,前期措備,無臨時窘急之患,故依四勅時例,磨鍊矣。其中缺二三字重難得之物,而一使應入□十張,以此計缺四行張,自本曹拮据措備,而鹿皮則每當缺及雜物造作,極爲浩多。一勅行所用之數,亦至百餘張,而本曹勢難獨當,措備五十張,今又從略分定於各道監兵水營,而其他雜物,亦依前例,以本曹應上納米布換作,將爲取用之意,敢啓。傳曰,知道。
嚴鼎耉,以兵曹言啓曰,扈從守堞及前後有功勞之人,不可無酬勞之典,臨政下敎,非止一再,而只緣窠闕有限,未得一時收用矣。其中功勞最著,表表可用者,亂後十數年來,想必幾盡錄用,而卽今餘存者,亦無慮數千人。不量窠闕之窄,爭懷希冀之心,上言呈章,極爲紛紜。臣等竊念國家設官之意,非爲酬勞之地,不知人器之稱否,徒事按簿而擬差,則雖合於酬勞報功之典,亦乖於爲官擇人之意。許多之人,旣難一時收用,則觀其人物技藝之優劣,而高下分等,先後差除,則國家無失信之歎,渠輩絶非分之望。備將此意,曉諭中外,使各自衒,或試射藝,或試馬才,或講書,或寫字,則其爲人優劣,自難逃於此際矣。此非獨臣等淺慮,外議亦或以爲然,敢此仰稟,以候睿裁。傳曰,依啓。
以甲山幼學朴文郁上疏,傳于睦行善曰,雖是遐方人,上疏殊甚猥濫,還出給。
尹絳啓曰,世子冊禮時,亦有命服耶?讀冊官,本來以如此之人,差定耶?問啓事,傳敎矣。冊禮時諸執事望單子,吏曹下吏,昨昏來呈,至如讀冊官,則非儀註所載,臣以代房,當爲詳審改正,而意謂必依謄錄差出,矇然捧入,致勤聖敎,不勝惶恐。其時卽以傳敎之事,分付於該曹,而該曹下吏,怠慢自便,無一直宿於闕外,尋覓其家,以至夜深,今日自早卽缺三字之外,捉致該吏於本院,親加詰問,缺四五字再三,而至今不爲回啓,各司缺二行
尹絳啓曰,以缺筆法,而折第之五耶?問于等第官缺傳敎矣。問于折第官林墰,則以爲李端相,缺字樣不好,而筆力不無生氣,則折第之際,自然至於第五,而蓋緣昧於書法,不能精察之致,惶恐罔措云矣,敢啓。傳曰,知道。
趙啓遠,以吏曹言啓曰,以本曹王世子冊禮時,諸執事望單子,傳曰,世子冊禮時,亦有命服耶?讀冊官,本來以如此之人,差定耶?問啓事,傳敎矣。自前都監差備官,本曹一依都監分付擧行矣。今此王世子冊禮時,命服·執事·讀冊官差出事,皆在都監甘結中,敎命·竹冊·執事,則皆文官縣錄,而至於讀冊官,則別無文蔭區別之語,故本曹郞廳,意其習儀時代行之官,循例差出矣。今承下敎,卽問于都監,則命服則已入於三加時,讀冊則承旨當行,今番冊禮,更無命服一款,讀冊官差出之事,而當初捧甘結時,不得詳知儀注節次,各差備差出之事,誤爲分付云,本曹亦不能詳察,朦朧書啓,致勤聖敎,極爲惶恐。書啓單子,改書以入之意,敢啓。傳曰,知道。
趙啓遠,以禮曹言啓曰,自上陵幸時,王世子當有闕門外祗送,還宮時,城門外祗迎之禮,依己巳例,常時戎服擧行,何如?傳曰,前已批下,察處。
嚴鼎耉,以司僕寺提調言啓曰,昨日御營大將李浣與本寺正李梓,僉正缺箭串所放馬匹。缺三行
趙啓遠,以冊禮都監言啓曰,以諸執事望單子,傳曰,世子冊禮時,亦有命服耶?讀冊官,本來以如此之人差定耶?問啓事,命下矣。王世子冊禮時,敎命文·竹冊·印缺一字外,無命服之事矣,敢啓。傳曰,知道。
又以禮曹言啓曰,侍講院啓辭,禮曹啓辭,王世子冠冊兩禮,旣已行過,此一國莫大莫重之慶,宗廟展謁,文廟入學,當依禮文,次第擧行,而但念年歲幼沖,嘉禮未行,明年行禮,恐或便當,而自下不敢擅便,何以爲之?敢稟。傳曰,依啓事,命下矣。王世子冠冊兩禮,旣行之後,三殿朝賀進箋等節目,卽爲擧行,則獨於謁廟一節,以世子年歲幼沖,嘉禮未行,而退行明年,其於情禮,似爲欠缺。且謁廟與入學,緩急有間,取考乙酉年日記,則受冊陳賀後二日,卽謁太廟,此是依古禮應行之事,而不可少緩者也。今若有等待,而使莫重大禮,退行於經年之後,實涉未妥。請令禮官,更爲,稟處,俾無一毫未盡之事,何如?傳敎矣。王世子冠·冊兩禮行過之後,所當卽爲展謁於太廟,而年歲幼沖,雖或差退,似無所妨於情禮,故曾已啓稟,蒙允矣。今見侍講院啓辭,缺一字爲宜當,謁廟一節,令日官擇日擧行,入學則依前啓稟,施行,何如?傳曰,依啓。
又以冊禮都監言啓曰,傳曰,世子冊禮時,亦有命服耶事,傳敎矣。王世子冠禮三加,旣着冕服,冊禮時亦當用此服,故不爲別造,而命服執事,則依謄錄差出,當以所用之□,移文該曹,使之改付標以入,而未及詳察,矓然入啓,致勤聖敎,不勝惶恐,敢啓。傳曰,知道。
又以禮曹言啓曰,王世子冊禮,翌日受百官缺殿·大殿·大妃殿·中宮殿缺三行四拜,禮數頻繁,缺表裏之禮,大妃殿·中宮殿,自內缺表裏,恐或無妨,敢此仰稟。傳曰,依啓。
嚴鼎耉,以備邊司言啓曰,今八月二十日晝講時,同知事□□亨榻前所啓,靑丹察訪康汝檝,有才可用,除送本道守令,則庶有所益,鄭鳳壽之弟麟壽,其才亦可用,除拜僉使萬戶,可矣。上曰,此言不無遠慮,言于廟堂。又所啓,定州入作人丁壯,十倍於元戶,使元戶率其入作,同心爲之,則庶有得力之事矣。上曰,不特定州,山郡爲尤甚不定厥居,猝然調用,實涉難便,使之順從,亦未易也。又所啓,多有善弓善砲者,使之自率竝力,則不無緩急之用。上曰,所言如此,言于廟堂,可也。參贊官趙啓遠所啓,江都亦豈無可用之人?上曰,此言是矣。旣謂之倍障之地,則人才不可不用,人情歡欣,然後可以有爲,收用事,言于廟堂事,傳敎矣。收用人才,乃是爲國之本,而西路人才,尤不可不爲收捨。康汝檝除拜守令,鄭麟壽之除拜邊將,不無所益,令該曹稟旨擧行,宜當。定州入作人,厥數雖多,移來移居,聚散無常,今若一切拘束,則必有騷擾難便之弊矣。江都雖小,不無可用之材,保障重地,宜有聳動之擧,亦令該曹,聞見擇用,何如?傳曰,依啓。入作人事,非徒難便,此時西路,或不無浮言之弊,勿爲擧論,可也。
司諫李應蓍,正言洪鐩·趙嗣基啓曰,藍浦縣監閔昇妄悖,濫用刑杖,差員還去之時,到一逆旅,縱其從人,凌轢士夫,新恩進士,以榮親下鄕者,曳髮歐打,無所不至,道路觀者,莫不驚駭。其間曲折,雖未可知,如此驕妄之人,不可不懲,請命罷職。缺二字院古規,最尊先生,參下上下官缺二行可觀世變,當該掌缺命推考。缺閔昇事,更加詳聞而處之,可也。
奉敎缺以國家最重史局,而上下體面,尤嚴缺次檢下,故規然也。近來諸司故規,一切損壞,而猶幸本館檢下之規,雖近存羊,尙未墜盡。今者下番徑出,上番牌不進,預備,又闕直矣。僅僅存羊之規,墜盡於臣居右僚之日,無非疲軟不能檢下之致,臣何顔面,仍冒秉筆之地,以傷國家重史局之體乎?伏乞聖明,亟削臣職,俾存史局故規,不勝幸甚。答曰,省疏具悉。爾其勿辭察職。
吏曹正郞李天基疏曰,伏以臣於夏間,差徽號玉冊書寫官,備陳筆畫庸拙,手指風痱之狀,露章自列,得蒙遞改,臣之不敢當此等任使,蓋已聖明之所洞燭矣。頃日,又以王世子冊禮敎命文書寫官,啓下,所當更陳悃愊,卽乞改差,而每每煩瀆,實涉惶恐,竊自料草本,書啓之後,工拙善惡,罔逃於聖鑑之故,憂悶之中,姑自等待者有日。數日前,都監吏果以前所書入草本來言,有字畫麤大之敎云,意謂都監劃卽變通,遲回累日,尙無處置,昨日都監吏,又以正本來寫事促之,臣以正書未安之意,回告於都監,則都監以爲,事勢若然,須當自處,此必自都監,先爲請改之事也云,臣之不能早自呼籲,以至于今者,尤不勝瞿然。臣自患手指之痱,筆畫橫訛,益致麤鈍,雖欲强之,缺勢末如之何耳。今若晏然缺伏願聖明,察臣忱懇,缺以授可書之人,俾無臨時狼狽之患,公私幸甚,不勝惶恐,悶慮之至,謹昧死以聞。答曰,省疏具悉。爾之字畫頗精,勿爲控辭書進。
工曹參判呂爾徵疏曰,伏以臣素患眩暈之證,往來無常,近日又得腰痛,跬步不能運動。前日受由,尙未出肅,罪戾山積,惶悚悶蹙之際,卽今又參試官之望,召命下臨,不得趨詣闕庭,怠慢之誅,益無所逃。伏乞亟遞臣職,不勝幸甚。啓下該曹。
龍岡幼學金悌立上疏曰,伏以臣以遐方無告之人,値軍國多事之日,役重賦煩,不能聊生,怨極萇楚,哀深澤鳴,瞻天叫號,無路披丹,只期顚仆於荒野之外。今當遇災之日,曾下求言之敎,此誠臣洩冤訴悶之秋也。方今聖明新服,政先祛弊,一國生靈,擧有欣欣之色,而唯我一隅關西,猶有向隅之泣,疾痛之極,必呼父母,敢陳一道之弊,猥陳四聰之下。卽今民瘼,固非一二,而萬分難堪者,族役之弊也。無恒産孑遺之民,自身之役,尙不能支,況以一身,常患六七人之族役,朝辦一役,暮又繼至。始鬻牛馬,終賣田宅,民之冤苦,孰大於此乎?內需司奴婢,各司奴婢,逃亡物故,未納身貢者,此乃守令解由拘礙之類,故逃亡者,無路刷還,身沒者,無路復生,逐年身貢,分懲於一族,軍兵軍缺三行勅使絡繹,冠蓋相望,民間疾苦缺之數,備陳難支之勢,每巡勅使之行,缺家修理,牛·豬·雉·獐,百種魚物,席·簟·釜·鼎·倭枝三,三官中站上柴草及炭,此等之物,則責出民間,凡支待所用,一應器皿,各色果實,大小鋪陳,文魚·全蝮·生薑·胡椒,此等之物,則逃亡官屬,遠近一族處徵捧,諸色軍兵,各有身役,各有結役,勅使去來軍威之役,自備騎馬,又以使喚,奔走役役,而結負之役,如右所陳,各官防軍,每年納布大小雜役,不勝支堪。至於今日各官,各有屯田,募入民丁,蠲除雜役,使之耕種,而所出之穀,則分授民間,舂精以納,役煩之民,何以支吾?嗚呼,結負之役出於民,一族之役出於民,逃故公賤之貢出於民,逃故軍兵之布出於民,防軍服役者,斯民也,屯穀舂精者,亦斯民也。民一而已,而百役之煩,萃於一身,斯民之困悴,蓋可想矣。百役酬應之際,不用布則用米,不用米則用布,蔀屋如罄,所儲若洗,專賴還上,得以支過一年,一人所受,厥數甚多,上年凶荒,旣不得備納。今年雖曰稍稔,而水災損穀,又有蟲災,如使兩年還上,一時督捧,則括手龜背,決難辦出,持男易粟,必在今日,曾將如許情由,本道臣民十餘人,駕前上言,而該曹防啓,不得蒙恩,西民缺望,勢將流散。臣不避誅戮,更伸前懇,伏願聖明,不以人廢言,少垂憐聽,臣則幸矣。喪亂以來,國計告渴,各司出納之吝,其勢固然,而當此新化之日,宜講益下之道,則與其財聚而病民,曷若財散而便民乎?肆將難保之勢,冀蒙利民之典,逃故奴婢,久陳貢紬,特爲蠲減,逃故軍兵,旣往價布,特爲蕩滌,缺三行夫民間舂精之苦,旣缺雜役蠲免,有同永缺役,侵及民間,亦極偏苦。自今以後,責之募軍缺一字役之民,得免一分之弊,則豈特西民之幸?抑亦國家之幸,謹昧死以聞。啓下備邊司。備邊司回啓曰,今此所陳疏辭三件事,內需司·各司奴婢逃故者,族隣侵徵之弊也。屯穀舂精,分授民間之弊也。上年還上,變通之事也。族隣侵徵之弊,不但西路爲然,實八路所共悶者,虛實相蒙,奸僞百端。今若一切蕩滌,則恐不無以生爲死,以存爲逃之患,此則似難容易處置,屯穀舂正,雖是民弊,自前分授於民間,必有所以,令監司參酌處置,宜當。至於上年還上,一時辦出似未易,而今年本道農事稍實,官家貢物,不可每每退捧,而係是民情,竝令本道監司,啓聞處置,何如?啓。以上燼餘
上在昌德宮。停常參·經筵。
下直,昆陽郡守趙璧,麟蹄縣監金汝亮。
傳于南翧曰,大臣·備局堂上,下直守令引見。
引見大臣·備局堂上于宣政殿。入侍,領議政金堉,左議政李時白,原平君元斗杓,禮曹判書吳竣,戶曹判書李時昉,工曹判書李厚源,刑曹參判許積,護軍申冕,同副承旨睦行善,假注書權格,事變假注書李萬雄,編修官缺金堉曰,近日霜寒,玉候,何如?缺二行若平安,則不必長服,而有他症,更缺上曰,近來氣候安寧,故前者苦口之藥,欲爲間進。缺可全廢,追後更議進御,似當矣。所劑丸藥,厥後缺時白曰,此藥不無奏效之功,有一女則委席痼病,而服之然後幾至快瘳,他人亦小小有效云。然前所未用之藥,强爲進御,誠爲未安。雖或進御有其氣,然後可以用之,無則不必進御也。上曰,人多服之,則害之有無,從可知矣。時白曰,五人服之,一人則已有顯效,一人則無效,三人則雖不多服,亦有微效云,蓋害則必無之藥也。上曰,旣知無害,則觀其氣候,而進御,可也。諸宰亦皆服之云乎?時白曰,小臣曾亦服之矣,知其無害而勸進至尊,極爲惶恐,故不敢請矣。上曰,大同旣爲磨勘,此外別無更議之事乎?金堉曰,旣爲磨勘封進,此外未思處,則追入事目,必須詳盡,可也。斗杓曰,雖曰磨勘,此外亦應有未盡條件矣。自上旣經睿覽,下敎何也?上曰,頃有堂上下去相議之事矣,此則不必爲之耶?堉曰,雖使下去,別無更議之事,且備局堂上下去,則大官之行,似涉有弊。自此直爲有旨,令本道稟處,似當矣。斗杓曰,一結十斗外,如或加徵,則民必怨苦,故皆以十斗。今姑分定,然久則雖良法,必生弊端,以此爲慮耳。上曰,予意亦然。若或加徵,必爲胥動浮言之赤副矣。斗杓曰,此事,本以爲民均役,而所以持難者,以其多有難便之端故也。殫竭心力,則庶或便民,然弊生與否,不可預料,故以是爲慮耳。上曰,守令皆各勉旃,則庶可便民。第紀綱廢弛,守令亦無爲國奉公之人,是可慮也。堉曰,法行之後,別遣御史,廉察守令,可也。堉曰,祭享所用獐肉,國法,外方皆以生獐來納,旣爲定行之規,然獵得完體,實爲未易,遠道來納,亦涉難便,不得已貿納於京中,則一獐之價,多至六十匹。且禮記中,有一歲犢·二歲犢角繭栗之說,今後則祭享所用獐肉,代以牛犢,照氷用之,似爲便好矣。缺二行傷處,豈不難哉?許積曰,小臣不知禮文,當初用獐,雖不知或出於禮文,或出於除弊,然代用牛犢,似爲便好,諸宰之意亦以爲然矣。上曰,諸大臣之意,雖如此,祖宗朝所行之事,不可率爾改之,議于他大臣爲之。睦行善曰,外方進上方物,鐵甲弓箭,自監·兵營造納,似甚不均,遠道輸納,亦涉不易,若使軍器寺·尙衣院·訓鍊都監,精造進上,則,似好矣。上曰,自京捧價爲之,未知何如?斗杓曰,此實藩臣自其處享上之物也。上曰,史官三人,相繼牌不進,極可怪也。雖曰好勝,實涉驚駭矣。堉曰,今日之牌不進,罷職,亦爲過矣。如此太重,故或因親病切迫,而欲爲出去者,則以此爲解職之地,其所以重者,反以爲害也。且贓法,以十斗滿贓,不已太重乎?是故人皆輕犯耳。又曰,亦因廉隅,而以此解職者,有之矣。上笑曰,古亦有我事君盡禮,人以爲諂。堉曰,禮曰,君召不俟駕。又曰,父召無諾,今此所爲,果極未安矣。上謂承旨曰,史官出去,何故耶?行善曰,下番翰林,雖有切迫之事,不得出去,乃是古規,而李程,不告右位,徑先出去,故相繼而出矣。上曰,在渠道理,可乎?行善曰,雖出於欲存古規之意,而至於牌不進,則極爲未妥矣。上曰,頃者蔡裕後之牌不進,何事云耶?行善曰,足有釘腫,故牌不進矣。上曰,未知大官小官,如此而後,能釣物望否也。然而實出於輕國侮君矣。金堉曰,大同,更無下敎之事乎?上曰,此外姑無可問之事,此後之事,則觀勢隨便,可也。且此外議論各異,年少文官,可此事者,誰耶?堉曰,金弘郁·洪重普也。上曰,金弘郁,不以爲非耶?堉曰,曾爲備局郞廳,每言其便好矣。積曰,今此大同所入庫間,缺一二字者,以仁慶宮月廊,所構庫間十間材木移構之意,缺蒙允矣。昨者守宮內官曰,此皆五梁之缺合七間。只以五間材木缺三行李時白曰,昨日奉審宗廟事,已爲別單·書啓,缺以修理前頭擇日,何間爲之耶?上曰,過陵幸後爲之。缺頃若善爲,則必無今日之事,而今又奉審,未免有移安之擧,極爲未安矣。吳竣曰,宗廟殿內地衣下,初排之簟,年久腐朽,此蓋地氣蒸濕所致也。後日修理時,改之似可矣。上曰,然則改排,可也。先移安前一日爲之,俾無不及之患。時白曰,永寧殿天障,曾以素紙塗之,宗廟則以靑紙,已爲改塗,獨此不改,似爲未安。雖不可一時竝新,趁明春改之,何如?上曰,依爲之。竣曰,永寧殿內有雨漏處,似當亦爲修理,而數數移安,殊涉未安,故雖不入於書啓之中,而與左相相議,明春修理,似當云矣。時白曰,雨漏處,乃殿內東北隅也。明春修理,似當矣。上曰,然則依爲之。殿內移安之時,役夫喧咶,極爲未安。今日諸堂上,皆往檢飭,俾無如前日,可也。李厚源曰,上年陵幸時,勅使稠疊,故至如炬火,不使各官爲之。自京使其人爲之,而古規陵幸時,弘濟院外,則使畿甸民爲之,今亦依此爲之乎?且事體苟簡,不當每每如是。自弘濟院至昌陵邊,限天明擧火,則容入之炬,至於四百同,而其人下人輸運夫馬,亦至三十餘駄,其人,偏受其苦矣。上曰,此是除弊,何必他民受弊,而畿民獨不爲受弊耶?此一款,依爲之。厚源曰,上年不治橋梁,而今年則霾雨之後,必多毁傷處。使本道從略修治,何如?上曰,此一款,則頃於畿伯狀啓,使之略爲修治矣。仍下敎曰,卿出往郊外見之,農事則,何如?厚源曰,以亡兄喪事出去,哭泣之中,不得遍察田野,亦不與農人相接,然槪缺田,則稍愈,而豆太則失稔云矣。上曰,卿多缺三行璧曰,其處物情,不得聞知,故不知弊端矣。上曰,前歷何官耶?璧曰,自宣傳官陞六品,初拜江東縣監矣。上曰,此去任所,曾前數遞云,勉旃爲之。璧曰,竊恐才不逮耳。麟蹄縣監金汝亮進,歷對七事。上曰,前拜守令耶?汝亮對曰,曾爲陰城倅矣。上曰,如何?汝亮曰,十室殘邑也。上曰,赴任所,如何?汝亮曰,臣不到其處,未得聞知,然蓋峽中極殘之邑也。上曰,退而勉之。行善進曰,麟蹄縣監金汝亮,昆陽郡守趙璧,出入不爲拜禮,請推考。上曰,依啓。罷出。
尹絳啓曰,明日經筵,取稟。傳曰,只晝講。
尹絳啓曰,小臣,世子冊禮,二度習儀進去,下直。傳曰,知道。
吏批,判書林墰進,參判崔惠吉武科二所試官進去,參議趙壽益在外,行都承旨趙啓遠進。兵批,判書朴遾進,參判李景憲病,參議安獻徵進,參知李一相進,左副承旨南翧進。
兵批啓曰,五衛將廳,呈于政廳曰,衛將洪敏立,時在京畿南陽地,病重不得上來。僉知中樞府事金德民戶奴呈狀內,渠之上典,僉知除授,而年老多病,出謝無期云,竝改差,何如?傳曰,允。
南翧,以禮曹言啓曰,曹啓辭,陵幸時,王世子祗迎·祗送,取稟事,傳曰,前已批下,察處,傳敎矣。臣竣,除授未久,前日定奪之事,未及覺察,色吏亦不告知,矇然啓稟,致勤聖敎,極爲惶恐。色吏則自本曹從重治罪,依前定奪,施行之意,敢啓。傳曰,知道。
南翧,以兵曹言啓曰,以本曹扈從守堞,前後有功勞之人,試其才藝,觀其優劣,高下分等,先後收用事草記,傳曰,依啓事,命下矣。備將此意,掛榜知委,今月爲始,每月初一日·十一日·二十一日本曹堂上缺三行體錄用,似爲便當,敢啓。傳曰,知道。
尹絳,以戶曹言啓曰,洪淸道大同節目,已爲磨鍊,別單書入之意,敢啓。傳曰,知道。
政事。以趙錫胤爲大司諫,□禬爲金川郡守,徐元履爲天安郡守,金雲長爲雲山郡守,宋時烈爲進善,郭岌爲養賢庫奉事,朴司□·吳以奎·元檝·尹鏶·鄭攸·成夏明·沈玖·金始振·金徽·羅徫文·李元奎·李性恒·李後山爲兼春秋,柳慶昌爲右副承旨,南翧爲左副承旨,嚴鼎耉爲右承旨,姜時億爲童蒙敎官,安應亨爲掌苑提調,張應一爲校理,沈之源爲禮曹參判,金守玄爲右尹,吳竣爲副摠管,李浣爲副摠管,金振爲五衛將,柳慶昌爲五衛將,具璜爲景福宮假衛將,李敏發爲武兼,洪重普爲文兼,李廷楗·李爲五衛將,韓得一爲僉知,李忠立爲三陟僉使,沈之源·韓必遠·吳挺一·李之恒爲副護軍。
司諫李應蓍,正言洪鐩·趙嗣基啓曰,藍浦縣監閔昇,爲人妄悖,濫用刑杖,差員還去之時,到一逆旅,縱其從人,凌轢士夫,新恩進出,以榮親下鄕者,曳髮歐打,無所不至,道路觀者,莫不驚駭。其間曲折,雖未可知,如此驕妄之人,不可不懲,請命罷職。答曰,姑先推考。
南翧啓曰,閔昇姑先推考事,命下矣。臺諫方以罷職論啓,推考承傳,不得捧之之意,敢啓。傳曰,知道。
以黃海監司松茸封進事狀啓,傳于尹絳曰,今年則各殿海西進上,竝爲停罷,只封大妃殿,元非數多,況二百根松茸乎?如是慢蔑,不敬心不用意,公然任意,分兩巡封進,其爲情狀,極爲痛駭。監司金良弼,從重推考,監營色吏,換道刑推,以爲懲後,可也。
嚴鼎耉,以御營廳言啓曰,本廳軍兵。以下缺
上在昌德宮,朝參,晝講。
上出御仁政門,百官朝參。
趙啓遠啓曰,明日世子冊禮,三度習儀,視事頉稟。傳曰,知道。
嚴鼎耉,以都摠府言啓曰,今日入直軍士,當爲中日習射,而朝參相値,不得爲之之意,敢啓。傳曰,知道。
以朝參,傳于睦行善曰,今日時刻太晩,缺五六字也。
右議政韓興一,十四度呈辭。傳曰,安心調理。缺二行
缺此換道刑推,以爲懲後之地,缺京畿刑推後,啓聞之意,行移,何如?傳曰,知道。
嚴鼎耉,以禮曹言啓曰,王世子受冊禮後,有朝謁於慈殿·中殿缺中殿,則自內行之事,命下矣。今當行禮於慈殿,而臨御處,何殿爲之乎?敢稟。傳曰,依冠禮時朝謁例爲之。
大司諫趙錫胤,司諫李應蓍,正言洪鐩·趙嗣基啓曰,藍浦縣監閔昇悖妄之狀,已盡論列,而只命推考,是聖明猶以臣等之言,或有所失實也。臣等請更據所聞,而備陳之。所謂新恩進士,卽宋國藎也。遇於逆旅,因事發怒,奴子兩人,無數亂打,近於殞命。國藎親往問其曲折,則至於曳髮歐打,無所不至,亦甚重傷,非但道路觀者,莫不喧傳。國藎使人呈狀於刑曹,備陳實狀,此非泛然風聞之比,何可待其推緘而處置哉?如此驕妄無狀之人,不可一日在官,請亟命罷職。答曰,非謂失實也。旣非爾等之目見,則觀其緘辭而處之,未爲不可矣。
以高山察訪金克和,陳弊狀啓,傳于尹絳曰,渰死人恤典擧行。
睦行善,以侍講院言啓曰,新除授進善宋時烈,時在洪淸道沃川地,書筵入番事緊,斯速乘馹上來事,下諭,何如?傳曰,允。
睦行善,以冊禮都監言啓曰,王世子敎命文,有違簾處,臣等初不覺察,草圖書已爲啓下,不勝惶恐。元單子中,改付標以入之意,敢啓。傳曰,知道。
傳于睦行善曰,朴繼賢明律公事,覓入。
睦行善,以兵曹言啓曰,每朔當番之軍,逃故頗多,且以癘疫懸頉,上番之數,比前減縮,各處調用,無以成形。缺二三字五六月朔各官成冊中,雜頉則水原禿城留防懸頉缺三十餘戶,實爲可訝,故臣曹缺每番留防缺査報之意,行會於本府缺二三行留防,漸加其數,元戶三十餘缺本府,每番收用,有若本府缺者然,寧缺官上番之軍,切不許納布,一齊責立,而猶患不足處缺何獨於水原之軍,任其本官之收布,輕廢當番之重耶?本廳謬弊,臣遾之所曾詳聞,而頃者京畿監司啓請此木補用於勅行者,亦以此,非本府獨專之物也。自今以後,本府軍兵,一從案付之數,每當番次,無遺起送,俾無軍政虛疎之弊事,京畿監司處,移文知委,何如?傳曰,依啓。
睦行善,以武科初試二所試官言啓曰,莫重國試,不可使有一毫差誤,而擧子權俶應射之箭,越次傳給於鄭瑗,擧子趙暐應射之箭,亦越次傳給於趙廉,雖未知其間用情與否,而差備官等,不爲用意詳察。以致如此而不治,後弊難防,傳箭官訓鍊奉事尹莘衡,習讀韓挺信,令攸司推治,何如?傳曰,竝拿推。
以金鉽夏三朔月課單子,傳于睦行善曰,製述者,不過因題辭,製述其意而已。此人故作贅語,譏訕朝家,雖甚駭異,從重推考。
睦行善,以兵曹言啓曰,司僕寺官員,以提調意啓曰,上年陵幸時,各處入把之馬,一百四匹,而今番比上年加入,至於二十六匹矣。時方本寺所立一百十匹內,應入計除,則不足之數二十匹,臨時病故,亦不可知,百餘里之地,卜重之馬,一匹勢難往還,不得已自前有加送之擧矣。箭串所放之馬,臨時捉來入把,則非但馴習爲難,不食穀物之馬,亦難致遠。四十匹,爲其調養,今月初十日,預爲捉來,粥太及草價,令該曹該廳,照例上下,何如?傳曰,依啓。臨時若無使客之報,則若干驛馬缺五六字續接本寺移文缺四行適有冬至使時,下三道驛馬,預缺七字許僅得入把。今則騎馬不足之數,亦至十餘匹缺四字不可無留待之馬。竝與司僕寺不足數而計之,則至於五十餘匹,所當令京畿各驛,添補其數,而目今畿驛,蕩殘無形,本道亦有問安馬立待之事,五十餘匹之騎馬,其勢必難準備。本寺啓辭中,箭串馬四十匹,旣爲前期調養,可以臨時充把,此外若或有若干匹不足之數,則不得不以畿驛馬添補,本曹添補馬十餘匹,竝二十餘匹,預爲整齊之意,京畿監司處,移文知委,何如?傳曰,他處則別無驛馬入把處,而何乃百匹之不足乎?更爲察處。
上晝講于宣政殿。入侍,特進官元斗杓,知事林墰,參贊官南翧,侍講官洪命夏,檢討官閔鼎重,假注書權格,編修官李沆,記事官申最,武臣朴敬祉。上前受自盤庚下,肆予沖人,止不可以不論。讀一遍,洪命夏進講說命上,自說命記高宗命傅說之言,止先敍事始如此,上講一遍訖。命夏曰,此篇首釋命說之意也。人君有至明之德,然後四方承式,而百官奉行,故其時群臣,稟之以此也。又曰,必得輔弼,然後可以治國,故寤寐不忘,而求之如此,天人感應,非偶然也。又曰,高宗雖賢,不得人則難以致治,故恭默不言,志意在於求賢也。又曰,與之語而知其賢,故乃立爲相,天之生傅說,蓋爲高宗之中興也。上曰,高宗誠爲明哲,故與之語而知其賢,非高宗,孰能知之?命夏曰,雖如苻堅者,必得□□而後,爲一時之治也。閔鼎重曰,人君得人才而後,可以有爲,故國家否泰,係人才之得失也。命夏曰,自上逐日開筵,講論經學,而但操存之工夫,或於燕閑之頃,不缺五字矣。古之帝王,必有以箴五行缺宜當。上曰,此言是矣。缺依爲之。命夏曰,本館書冊不一,今聞三南缺各官新刊書冊,則例爲印送,以爲館閣之藏,而近來本館,雖或移文,全不擧行,請各道監司,隨力印送事,捧承傳爲之,何如?上曰,依爲之。命夏曰,常參之意,在於勤政視事,而常參之日,無一人奏事者,此蓋諸臣任便之致也。上曰,旣言于政院,使之檢飭,而亦無奏事者,未免文具之歸,凡諸各司,豈無稟達之事乎?儒臣之言是也。今後常參前一日,如不緊草記之呈于政院者,勿爲捧入,使之陳達於常參,可也。元斗杓曰,今年農事,自得晩雨,猶有可望。今聞全南左右道·嶺南·湖西,皆不至中年,平安道,遇風水之災,淸川以北,則無異上年云,誠可悶憂也。上曰,初以爲稍實矣。今見各道馳啓,則其爲不登,從可知也。斗杓曰,聖上臨御三年,勵精旣勤,而尙無顯效,變怪層出,風水之災,又從而害穀。北京則新進當國,而事甚可慮,日本則關伯旣死,而國無長君,內外虞憂,不一其端,而紀綱未立,人心不淑,此尤愚臣之痛迫者也。上曰,關伯之死,最可沁沁,自此東邊,似不安矣,尤可慮也。前關伯旣無遠慮,珍物是尙,意以爲無事矣。今死之後,諸子年幼云,變生可必,未知末終何如也。斗杓曰,文武可用之才,聖上不得在諸左右矣。一朝變生,何以爲耶?愚臣過慮,無所不至,故敢此如是陳達也。上曰,人君豈獨爲之耶?卿等皆以世舊之臣,方在六卿之列,上下同心,何事不濟?命夏曰,重臣之言,誠有所見,今日朝廷,豈有缺三字事乎?時運所在,雖未知如缺民者。且先朝勳舊存缺四行餘萬機有暇,或晝或夜,招缺務,申之以戒責,守衛武士缺之才否,豈不知之?粵在成宗朝,朴元宗擧缺三字許判官,擢拜憲官,閭巷間傳爲美談。今若擇其中,有才智者,特加超擢,聳動臣隣,則人才可以蔚興,必有裨益於國家,而下情亦可通矣。儒臣夜對,亦有古規,頻接咨詢,則不但人才可得,有補聖德,豈云小哉?上曰,造次相接之間,言雖合意,其實不副,似難輕用也。鼎重曰,苟能頻接審問,使之罄告所懷,則才與不才,槪可知也。其人,果才也,則可以擢用,苟或歷試而非其才,則亦可廢置也。此足以有光聖德,聳動一世,亦何所損乎?上曰,李舜臣久在下流,終建大功,沈滯之時,果誰知之?特爲柳成龍所薦拔云,今日亦豈無人才,而其能薦拔,孰如柳成龍者哉?鼎重曰,昔者韓愈一文士也。古今治亂得失,未嘗不經緯於心上。夫人才者,經理一時之謂也。今則居卿相之位者,只守規例文具而已,如此而能爲國乎?國家大器也,比之用木,矯揉而後成其材。今世之人,皆知國家之艱虞,而莫知如何可以扶危,如何可以治安。高談大言,亦無實用,徒爲浪憂,悠泛度日,人才之沈滯,誰能訪問而薦拔哉?上曰,人君之道,當自責而已,豈可望於人哉?雖然士大夫讀書,以輔君爲任,君若欲爲,則雖不盡力,十分之五六斯可,而上下背馳,尤可恨也。試以法官之事言之,則一關節,致誤官事,事之輕重,缺非關重者耶?鼎重曰。缺
傳于睦行善曰,頃日洪,以下缺
上在昌德宮。停常參·經筵。
下直,定州牧使金逷。
夜五更,流星出軒轅星下,入參星上,狀如鉢,尾長四五尺許,色赤。月暈。
睦行善啓曰,明日常參·經筵,取稟。傳曰,停。
嚴鼎耉啓曰,王世子冊禮後陳賀缺五六字當爲製進,大提學趙錫胤,卽爲牌招,以爲製進之地,何如?傳曰,允。
南翧缺四行潛使其子,下來同縣驅缺名以備局人情,每於一夫民缺馬,濫率加數,成玧所犯驅缺律,移義禁府處置之意,敢啓。傳曰,令禁府爲先明査處置。
尹絳,以侍講院言啓曰,今此冊禮時,本院之官,不可〈不〉備員,而兼說書有闕未差,事涉埋沒。請令吏曹,速爲差出,牌招肅拜,使之進參,何如?傳曰,允。
尹絳,以禮曹言啓曰,今八月二十四日,大臣·備局堂上引見時,領議政金堉榻前所啓,祭享所用獐肉,國法,外方各官,以生獐來納,旣已定行,然獵得完體,實爲未易,遠道輸納,亦涉難便,不得已貿納於京中,則一獐之價,多至六十匹。且禮記中宗廟所享,有一歲犢·二歲犢角繭栗之說,今後則祭享獐肉,代以牛犢,照氷用之,似爲便好矣。上曰,事勢如彼,弊亦如此,諸宰之意,以爲何如?左議政李時白曰,此乃臣熟講之說也。此外別無便當之事,槪以網獵獲之際,俾無傷處,豈不難哉?刑曹參判許積曰,小臣不知禮文,當初用獐之意,雖不知或出於禮文,或出於除弊,然代用牛犢,似爲便好,諸宰之意,亦以爲然矣。上曰,諸大臣之意,雖如此,祖宗朝所行之事,不可率爾改之。議于他大臣爲之,似可事,傳敎矣。議于他大臣,則領中樞府事李敬輿以爲,國家大享牲牢,以牛爲重,而無用獐之規,未知月令及列殿祭享用之乎,以牛代獐,由輕就重,以小易大,似無慊於奉先之道。但古人制禮,各有義缺二字用特,郊天用缺或用羊豕,輕重得宜。今若缺必用完體,祭享缺三行餘聖明揆量裁處耳。伏惟上缺右議政韓興一,病不收議,大臣之缺傳曰,議于金領府事及前領相處之。
以前參□□亨上疏,傳于睦行善曰,此人疏辭,頗爲有識,本疏人招致,使之讀其疏本,兼察其爲人以啓。
行大司諫趙錫胤,司諫李應蓍,正言洪鐩·趙嗣基啓曰,藍浦縣監閔昇悖妄之狀,臣等備盡論列,聖敎亦不謂之失實,而只以非臣等目見,有所持難,臣等竊惑焉。路遇士子,公然歐打,其驕妄自恣之罪,不可不懲。臣等所論,旣非失實,則何可待其修飾自明之辭,而始爲處置乎?臺諫之言,多出於風聞,要在不失其實耳。必待目見而論之,則是終無可言之事,此豈國家待臺諫之義乎?此而不治,則悖妄之輩,將無所懲戢,請亟命罷職。答曰,徐觀緘答之後。又有擬律之事,法府從容處之似當,何乃急遽乃爾?姑勿煩論。
傳于睦行善曰,夜對爲之。
以兵曹陳賀時節目單子,傳于睦行善曰,翌日陳賀,則權停例爲之。
睦行善,以備邊司言啓曰,御營廳啓辭,本廳軍士,例於十月十六日上番,翌年二月十六日罷還,而上年則因凶荒,不得上番矣。今年番期□□上番便否,令廟堂議處,何如?傳曰,允事傳敎矣。宿衛軍兵,不可連年不爲上番,今年依例上番宜當,而今年農事,又爲不實,歲入亦必減縮,許多軍兵,若自該曹依前給料,則經費之匱乏,而御營軍元數一萬五千名,而一缺不准二名者一名,則無不定缺餘,以其奉足及元軍中缺三行
記事官申命羲,記事官申缺心,止無過不及之差,上講缺遏人欲存天理,同一工夫,而分二而言之,則遏人欲,賢人境工夫,存天理,聖人境工夫,故分二而言也。上曰,此圖分左右,爲二□也。彦璧曰,分左右者,赤子心·大人心也。赤子心,則良知良能,大人心,則義理具足之謂也。上曰,上則何以謂心,下則何以謂敬耶?晳曰,心是一身之主宰,而敬又心之主宰,故意其如此也。申最進曰,心爲體,敬爲工夫,而此亦用也。分體用言之,故其圖如此。上曰,思者何所思也?晳曰,是皆精一工夫。彦璧曰,論語亦有九思。晳曰,心學非小臣淺見所可論也。今諸筵臣,雖不至如臣魯莽,蓋學問知義者,則鮮矣。若能自上,旁招讀書之人,講究論〈?〉則聖德之補,爲如何哉?缺燕之暇,顧問如此,而以臣不才,遭遇此際,無所建白,李晳之言,是也。上曰,雖或如此,所以謙之者,似爲太過,孰能生知,盡其職,可也。晳曰,力雖不足,孰不欲盡其職哉?自上招接學問上有工夫者,則聖學治道,豈無補益之多乎?上曰,玉堂新徙,居處甚狹,何以堪過?缺二字拜曰,居處如此,豈有不可堪之理乎?上曰,文官中心學篤實者,誰耶?晳曰,未之聞也。小臣竊科第,今至三十年,而不能向意於學問,以臣推之,意或他人悠泛,亦尙如此也。慶昌曰,不敢以無其人缺一字爲進白,然詞章表表者,蓋有之矣,至於學問,則所聞幾希矣。上曰,意其如是也。近年以來,則不惟渠之不學而已。子弟亦不勸學云,尤可慮也。慶昌曰,科接外常時讀書者,最稀云矣。上曰,國之法制,文臣亦使之製作講缺二字晳曰,自上缺顧,不易耶?彦璧曰,若此缺然近見決科之文,言論缺四行到葛院,昇之下人,詬辱國藎,缺兩奴無數亂打,國藎亦不免缺去云,極可駭也。新恩之人,缺入其境,待之宜厚,何敢亂打如是乎?渠之修飾緘辭,何可信也?上曰,閔昇,南耶,武耶?晳曰,閔震益之子,而年少武人云矣。彦璧曰,自上聖學高明,勵精圖治,群下孰不感動?第日開經筵,而若從事於文具而已,則實效之著,恐或未盡也。留神於操存涵養工夫,則聖德所補,爲如何哉?講罷,諸臣退伏,中官進饌。上曰,此乃古規,食之可乎。中官進酒,慶昌進曰,小臣頃得重病,幾至死域,聞有新命,惶恐肅謝爾。旣經重病,且不飮酒,將不勝杯酌。上曰,雖然豈不飮一杯耶?慶昌執盞而伏。上曰,坐飮。慶昌拜而飮,缺慶昌又進曰,復飮則必失儀,故惶恐敢辭。缺不飮耶?申最曰,果不飮矣。李晳曰,若能善飮,則此何等處,而敢不飮耶?上曰,然則闕此巡,可也。彦璧進曰,小臣本不飮一杯矣,今日席上,不敢言不飮,旣飮三杯,過量則必有顚錯失儀事,故惶恐敢辭。上曰,此事異於常例,盡量無妨矣。彦璧曰,前旣盡量,故敢辭。上曰,不讓,可也。上曰,上番無酒氣,以大杯飮之。晳曰,小臣惶恐不辭而已。本不能善飮,顚倒失儀,將必不免也。上曰,不醉而言醉,可乎?晳曰,旣有聖敎,故强酒至此,拔劍加飮,何可當也?上命一杯而來,晳,飮於座前。申命羲進曰,小臣若或飮酒,必有吐血之病。今此所飮,亦已過量,恐有此病,如是陳達。上曰,然則只飮此巡,可也。缺此日此宴,夢想之所不到也。缺坐若此煩達。上曰,缺四行未爲不可。彦璧曰,若能缺天威之下,恐不無失儀耳。缺曰,醉中亦有惶恐之意,故敢此陳達。上曰,缺退臥直廬,想應無聊,盡醉可也。彦璧曰,不缺之前,將醉倒此處,故極爲惶恐耳。命羲醉曰,缺則雖死,不敢復飮矣。上曰,承旨聞耶?小官太不解缺罰飮,可也。慶昌曰,推考,何如?晳曰,此君臣慶會之日也。實天恩罔極乎。彦璧曰,史官上下番,亦皆醉矣。慶昌曰,年少新進,敢爲辭飮,請命推考。上曰,勸之酒,而推考可乎?慶昌曰,臣亦不能飮,臣亦在推考中矣。又曰,夜已深矣,玉體恐未寧。臣等亦醉,伏乞退去。上曰,承旨不醉,別賜酒。慶昌,伏承下敎懃懇,不量缺雜亂,諸臣亦以弱量,皆泥醉失措矣。缺慶昌曰,夜已深,玉體必倦,乞退去。上曰,缺事詳明,能復飮乎?慶昌曰,近侍諸臣,擧皆失措,而聖敎不使之推考,然酒後不無所失,退之之意,敢啓。晳曰,今日千載一時也。諸臣皆醉,則何所奏?且飮酒之後,不能無失,凡所以禁酒者,正爲此也。以今日觀之,則近侍諸臣,皆醉失措,極爲非矣。上曰,校理之言最好,賞飮,可也。晳曰,惟其如是,故惶恐敢辭,仍笑之。慶昌曰,措語失實,請推考。上曰,何故耶?慶昌曰,此涉失措矣。上曰,此豈關重耶?上曰,修撰不醉,飮一杯,可也。命之缺又曰,勿伏而飮,可也。申最笑語,慶昌曰,申最御缺亂,請推考。上曰,何必推考?缺承旨曰,承缺復飮一杯,何如?命之飮。慶昌曰,缺
缺二字幼學房泰亨上疏,伏以臣本以窮鄕村落,螢缺東西,不得與於國家治亂興亡之事,而自古有獻芻蕘者,則臣何敢默然於聖上懃懇求言之下哉?區區之懷,不能自抑,敢將塡海之情,幸冀日月之照,伏願聖明留神焉。臣靜中日月,査點古史,推占運數,天圓地方,日月光華,未有如堯舜之世,上下和睦,風俗雍熙,亦莫如禹湯文武之治也。其後爲君者,每欲如此之至治,而不得肩於斯世者,其天運人心,不若上世故也。何以明其然也?蓋其世,則運天道未變之時,缺二字人心古朴之際,上不改賦性至公之明,下不替眞元缺二字之精,故明明在上,穆穆布列,缺涵養於缺三綱修而五行立矣。厥後缺潛移於物欲之牽缺敢爲塵瀆焉。槪聞缺而審取舍於內也。一定缺試之,以遊試之,以殺試之,以諂試之,以土木試之,以缺試之,以鬼神試之,以祥瑞怪異之事試之,雜攻於人主,缺爲其動也。取舍一番,然後則或有奸者,以貪開之,缺開之,以怠開之,以驕開之,以誕開之,以其所欲開之,逢迎聖旨者衆,而不爲所遷也。若然則大義,堅如盤石之固,而取舍,審於日月之,明矣。奸邪,何由逃形於聖鑑之下,而眞僞,何不顯出於立事之中,則是非莫辨?缺近來殿下卽祚以後,朝夕講論,夙夜不怠,省浮費減御供,去奢侈尙質儉,尊朝廷敬大臣,禮遇缺士民,上下臣民,孰不欽仰感戴,以祝我聖上,缺五六字彊之域哉?第未洽於聖人寬弘之缺謙巽,撮其大綱,而欲爲辨察爲急,故或缺雷霆之威,有欠於三令五申,和平之底意缺一字有景象愁慘於天,災變屢出於地,水旱連仍於三年之內,此亦殿下之修省於內,而求言於外者也。然歲之凶穰,天之垂警,古之聖君,不得免焉,而況此時乎?近來朝廷不睦,上下角立,或有言事之人,則莫辨是非而異議紛紜。或有才能之人,則勿論曲直,而煽動危言,終至於廢錮。是故公道蔑如,私情大熾,國法壞亂,上下失□,文書徒煩於几閣,橫議紛紜於閭里,朝夕苟且,缺臣有德進之態,此臣所以爲殿下長歎不已者也。缺子之亂,人之云亡,可謂極矣,而缺三字餘年來,民庶富足,鷄犬達乎四境,此時正缺半行大亂之後,必有大治,缺二行於前,而貴賤何別於後,缺之上,擧賢良於牛口之下,缺邑宰百里者,乃百里之主也。其民之生死肥瘠,皆係於其主,則方伯殿最,繡衣持斧之間,可不愼以詳審缺一字其間或未免用私不公不明之事云,臣竊慨焉。凡爲人君者,不盡人之情,不盡人之歡也。而殿下引接守令之際,時或以罷之,摧折之云,何察其人之深淺,而乃若此急遽也?雷霆之下,雖有擧措之失宜,言事之不中,此非欠段,從容講理,詳審事務,則其中必有治郡顯著者也。殿下其不聞孟軻之多辯,缺一字若孔子之無言,缺二字之速,不若伊·周之鈍乎,伏願殿下,不索人之情缺經年之外,望治於一世之後,國家幸甚,缺可期而致也。嗚呼,甚哉,近來爲守令者,取媚於民,而雖有稍稔之處,每以災缺減結損戶之計,不知殿下經幾年之後,缺麥穗之瑞乎?今則稍闢山海,民富有潤也。臣近在京師,又伏聞區劃廟算,以爲大同便民之計云,此無非萬民之福也,而但人之意,銳於初而墮於後也,若如此則不若不爲之爲愈也。特令調度任事之人,勿有靡不有初之勤,而鮮克其終之難也。倘或歲久之後,傳與之間,有一毫差誤之事,則終爲下吏操竊文具之端也。殿下,先祛此弊而定之也。夫大同者,均民役也。均民役,則八路各色軍兵,同是赤子,獨不與於平均之道,豈無冤痛之甚乎?若缺四字諸色軍兵所給之價,一爲定式,勿論苦歇,參缺該衙門,一如定式所捧,則。以下缺
上在昌德宮。停常參·經筵。
下直,江陵府使李晩榮。
自辰時巳時,日暈。
吏批,判書林墰進,參判崔惠吉試官進,參議趙壽益受由在外,右承旨嚴鼎耉進。兵批,判書朴遾病,參判未差,參議安獻徵進,右承旨嚴鼎耉進。
尹絳啓曰,明日王世子冊禮,缺傳曰,知道。又啓曰,初一日輪對,缺四行非但窘迫太晩,行禮亦涉缺該曹處之。
以禮曹王世子缺單子,傳于尹絳曰,此擇日缺爲之。
嚴鼎耉啓曰,當日爲政事,命下矣。都承旨臣趙啓遠,藥房進去,左承旨臣尹絳,敎命文安寶後,以式暇出去,左副承旨臣南翧,病不來,臣嚴鼎耉以該房,當進兵批,而廳中只有右副承旨臣柳慶昌,同副承旨臣睦行善,吏批政廳,何承旨進去乎?敢稟。傳曰,吏兵批兼進。
尹絳,以禮曹言啓曰,以禁漏嚴時刻單子,傳曰,時刻如是太晩,卽日大妃殿朝謁,非但窘迫太晩,行禮亦涉未安,無差早吉時云耶?言于該曹處之事,命下矣。明日王世子冊禮吉時,更令日官推擇,則卯時雖吉,似爲太早,辰巳時皆有拘忌,故以午時缺晩,則不得已以辰巳間巽時平吉云,以此時行禮之意,敢啓。
睦行善,以兵曹言啓曰,以高山察訪缺狀啓,傳曰,渰死人恤典擧行事,命下矣。雖是缺事,至於恤典,則非本曹所管,令該曹稟旨擧行,何如?傳曰,知道。
睦行善,以武科一所試官言啓曰,文武科必用字標,其意有在,國法甚嚴,而錄名官,擧子錄名單子,字標書塡之際,成字缺二字十九張,以餘字書之,濃墨改書以成字,其用情與否,雖不可知,此而不治,則後弊難防,令攸司處治,何如?傳曰,拿推。
政事,以金□郁爲執義,沈之源爲兵曹參判,安弘靖爲童蒙敎官,宋浚吉爲進善,申晸爲兼說書,李海〈爲〉副應敎,李正英爲實錄兼春秋。
睦行善,以兵曹言啓曰,內三廳武弁初授極選,故自祖宗朝缺完議,擇其門地人物之缺四行廢之已久,而部將·守門將缺此無非國綱解弛,私意缺舊薦,申明新薦之令,令內缺古規極擇缺自本曹招見其人,則問答周旋之際,爲人優劣,體貌缺可見矣。如有不合者,所薦之人,繩以循私誤薦之律,以重薦擧之法宜當。且聞武兼廳及訓鍊院久勤成冊,送于本曹時,亦或有不公之弊云,成冊到曹之後,憑準本曹單子中除授日月,或有此弊,則摘拔重究,將官缺下日單子,亦令訓鍊都監,書送于本曹,以爲調用時憑考之地,何如?傳曰,依啓。
以兵曹缺時事目單子,傳于睦行善曰,御營廳缺送前缺事,使之付標,上年水原軍兵入衛時,觀缺着闊袖閑者之衣服,此豈枕戈戒嚴之缺番,則勿爲如是,可也。且軍門之禮,介缺相禮,駕過之時,使拱手長跪,只行缺鞠躬伏地之禮,不必行。缺
睦行善,以兵曹言啓曰,缺草記,陵幸時,添補馬正齊事,缺二字他處則別無缺入把處,而何乃百匹之不足乎?缺處事,傳敎矣。上年陵幸時,本曹驛馬上中缺匹下等缺一匹入把,而今番容入之數,預難缺依上年例,分等磨鍊,下等則元入把三十一匹,而此外步從八十三名缺下等馬夫,除其立馬,責立步從,以準其數,缺把之外,亦當有軍營立待之馬,故不足之數,至缺與司僕不足而計之,則必立二十餘匹,缺畿驛騎馬二十匹,預待之缺五行
命之典,宗祊益固,臣缺由國本之早定,故燕翼之缺著在漢牒,恒恐寡德缺昌熾之慶,咨予冢嗣,蔚缺姿孝友因心行缺聰明出衆,學無待於師資,夙荷寧考之撫慻,缺孫之位號,肆予踐阼之始,卽膺出震之祥,延缺允協前星之望,繼體徽冊,蓋缺期禮無缺加岐嶷成壯,名莫尊於貳極,缺實關邦缺懷,奚但父母之私喜,玆推霈澤之缺不避敷告之缺自本月二十九日昧爽以前,除謀反大逆·謀反·子孫謀殺祖父母父母·妻妾謀殺夫·奴婢謀殺主·謀故殺人缺國家綱常·贓汚·强竊盜外,雜犯死罪,缺安置·充軍,已至配所·未至配所,已發覺未發覺,已決正未決正,咸宥除之。敢以宥旨前事招告缺在官者各加一資,資窮者代加。於戲,丕顯丕承,一時敢懈於負荷?重光重潤,百世可延於本支,盍缺二字於生成,期永享於亨泰。故玆敎示,想宜知悉。大提學趙錫胤製進
上在昌德宮。停常參·經筵。
下直,花梁僉使缺
尹絳啓曰,頒赦百官加爲之事,命下矣。缺書中有文字添入之處,大提學命招之意,敢啓。傳曰,知道。
嚴鼎耉,以都摠府言啓曰,今日入直軍士,當爲中日習射,而王世子冊禮缺敢啓。傳曰,知道。
以王世子冊禮。缺四行以上燼餘
政院啓曰,頒赦百官加爲之事,命下矣。某罪以下宥之乎?敢稟。傳曰,雜犯死罪以下,竝宥。
義禁府啓,得接月令醫員奇廷晢手本,則罪人孝德,受刑八次之後,杖毒遍身,熱氣上衝,病勢危急云,故竝施鍼藥,使之救療之意,敢啓。傳曰,知道。
又啓曰,以崔文活·李光弼等原情粘目,崔文活則更無可問之事,照律事,命下矣,而更考兩人原情,則文活之言於臺官者,乃是牟利鄙鎖不法等事也。文活得聞於李元璧·李命卨等云爾,則兩人拿問後,可知其虛實,而文活所犯輕重,亦將隨以議律,各人査問,光弼一時照斷,何如?以上禁府謄錄
兵曹啓曰,上番軍士之定送於各處,例以十日爲限,輪回派送,蓋出於平均苦歇之意,而十五日輪定之擧,出於丁丑亂後之新規矣。近來諸衙門,每請永定,夤緣代立,爲今日痼弊。今朔當番分軍之時,欲革此弊,而其中捕盜廳,曾於戊子年間,以永定之意,入啓蒙允。厥後數年之間,皆以京人雇立,抄擇軍士中富實者,勒捧重價,故外方軍士之怨苦,莫甚於此。自今分軍之日,如本廳禁捕重處,則必以年少驍健有膂力者,各別擇送,以革永定之謬規,而各處派送之軍,量其苦歇,均一輪定,永爲恒式,俾無勞逸不均之弊,何如?傳曰,依啓。
禮曹啓曰,自前凡國家大役,外方則係是民役,故自宣惠廳題給役軍之價,京中則自兵曹給布募立矣。今此長陵御齋室造成時,旣有戶·工曹郞廳,外方除弊之意也。然則募軍價,亦當自兵曹題給,若無定奪事目,則不無互相推調之弊。募軍價布,自兵曹題給,員役工匠料布,則自宣惠廳題給,書吏·工匠饌物,令京畿以乾物磨鍊以給,何如?傳曰,依啓。此事前已定奪,而今又如是啓辭,必因該曹推諉而發,不肯敬謹於御室之役,當該官吏,摘發推治。且旣謂之御室,該曹不敢忽看,三曹堂上一人,亦爲出送,一以遵事體,一以無推諉之弊。以上兵曹謄錄
上在昌德宮。停常參·經筵。
王世子率百官陳賀。
義禁府啓曰,以武一所試官啓辭,石興祿·李厚立·文慶希·盧挺涵·朴任生等五人拿推事,命下矣。其中石興祿以字標改書事,昨已被囚,文希慶今又拿囚,而李厚立·盧挺涵,則俱以扈衛軍官,入直闕內,朴任生京外所居,無路得知。問于保居人,厚立·挺涵等處後可以現出,待開闕門,兩人拿囚之時,使之現告,任生,所在處拿來之意,敢啓。傳曰,知道。以上禁府謄錄
賓廳,領·左相啓辭。答曰,予當體念焉。
右議政韓興一,十五度呈辭。答曰,卿之出仕,予日望之,卿之所患,愈往如是,予深慮念,卿宜安心勿辭,臥閤論道。
知敦寧府事金光煜上疏。答曰,省疏具悉卿懇。旣往之事,不必提起,卿其勿辭上來焉。以上內下記草郞廳林箕彬校正。日記郞廳盧賢鶴書。
上在昌德宮。停常參·經筵。
申時酉時,日暈。夜四更,流星出奎星下,入畢星上,狀如鉢,尾長五六尺許。五更,流星出五車星上,入鬼星上,狀如鉢,尾長四五尺許。
兵曹粘目,丑山萬戶朴永繼別備事。答曰,依允。其誠誠爲可嘉,表裏一襲賜給。
都承旨趙啓遠上疏。答曰,省疏具悉。自前父子兄弟,俱在本院者,非獨卿一人,小無可避之嫌,勿辭察職。以上內下記草
上在昌德宮。停常參,只晝講。
夜一更,流星出王良星上,入艮方天際,狀如鉢,尾長五六尺許。
晝講時入侍,特進官吳竣,知事李厚源,參贊官睦行善,侍讀官李晳,檢討官閔鼎重,假注書權格,兼春秋朴承健,記事官趙龜錫。講書傳說命上篇,自命之朝夕,止美命乎。
傳曰,累經大赦,理宜推恩,金自點·兪棨,竝量移。
院啓,崔文活·李光弼等,更爲拿問事。答曰,依啓。以上內下記草
上在昌德宮。停常參·經筵。
王世子,宗廟展謁擧動,辰正一刻。
自未時至申時,日暈。
備邊司啓曰,頃年前判官田浹疏中,牧場馬捉出分給各營將士,以備戰用一款,其時乃以不無意見,京外壯士,試才分給,似或便當事,覆啓蒙允,分付該曹,而該曹亦以非時驅馬,多有民弊,待式年驅馬之時,捉給之意,啓下矣。卽今驅馬之官,該寺啓稟,已爲下送,故方外將士,試才給馬便否,更爲相議,則群議皆以爲,今若試閱各技,取其入格優等者,而以馬賞之,則其在激勸之道,可謂得宜,但一道各營所屬將士,厥數不尠,其中優等者多,則有限之馬,勢難遍及,取舍之間,善處未易,旣云賞給,則便是所受者之私物也。年久馴養,以備緩急之用,亦未可必,徒費場馬,無益於公家。且以輕重言之,訓鍊·御營兩局武士戰馬授給者,僅過百數,其餘未及授受者,亦多有之云。今番捉出場馬,則令該寺依例分養各邑,待明春草長,取來分給兩局武士,各道入格將士,則或以該營米布,或以本邑耗穀,從其入格高下,分等題給後,開錄啓聞,似爲兩便,以此知會各道,何如?答曰,依啓。已上備局謄錄
義禁府崔文活等囚單子及李元璧等拿來啓目,傳曰,此二丈,知義禁之着署是耶,問啓事,傳敎矣。今此二丈之署,皆非臣厚源所着,極爲驚怪。招問當該都事·刑吏及書寫,則崔文活等囚單子,則旣已成貼之後,誤致染汚,不敢更言,而急於入啓,書寫私自改書,堂郞之署,竝皆僞着,而李元璧等拿來啓目,則以夜深不告堂郞,而書寫以前日成置,同知事臣李景憲着署之紙,塗擦同字,而又爲僞着堂郞之署,塡書入啓云。刑吏·書寫等,自服其罪,無非臣常時不能檢飭之致,不勝惶恐。其公事,卽爲改成貼以入,而所謂前日成貼云者,本府時急單子,或値夜深,則堂上家遠,持印往來非便,又慮遲滯之患,例於坐起之日,空貼一二丈,踏印以置,臨時更署以啓,此乃流來之規。故渠等以前日同知事成貼之紙,仍用云。不告堂郞,私自僞着之罪,不可不懲,當該刑吏·書寫等,令攸司囚禁治罪,何如?傳曰,知道。
義禁府啓曰,陵幸時,前例取考,則本府郞廳,左右導駕二員,左右挾輦二員,左右考喧二員,駕後二員。竝八員,當直一員,留司一員,而元數九員內,出使一員,受由下鄕一員,見存者只七員,加出三員,然後可以塡差。假都事三員,令該曹擇其有實職勤幹人,預爲差出,何如?傳曰,允。以上禁府謄錄
右議政韓興一,十六度呈辭。答曰,安心調理。
藥房問安啓辭。答曰,知道。慈殿所進湯藥,則製進宜矣。
三司合啓,金自點還收量移事。答曰,赦非虛言欺誣之謂,寧有不可之理乎?爾等深思,勿爲煩論。
傳曰,史官二員待命,騎馬六匹立之,宮墻外四營摘奸。
禮曹草記,方物甲冑等事。答曰,啓辭是矣。依此分付,可也。以上內下記草
上在昌德宮。停常參·經筵。
夜五更,流星出玉井星下,入南方天際,狀如鉢,尾長四五尺許。
上在昌德宮。停常參·經筵。
有政。
院啓,臺諫凡有所論,不得擧行成命,乃所以重臺論之意也。金自點量移還收之論,在於都事辭朝之後,臣等固有緩不及事之責矣。合啓旣發,則所當追還都事,而昨日禁府請啓不許,臣等竊惑焉。臺官論事,將以規正朝家過擧,幾於得請也。一邊論啓,一邊押去,移揆諸法例,寧有是理,而必啓後來無窮之弊。請命該府,急急追還,以待結末。且都事辭朝,在於初三日之午時,而其夕合啓已傳,時刻不甚相遠。政院卽當趁卽啓稟,乃止其行,而終無一言。禁府亦於翌日之晩,始爲入啓,俱難免慢忽臺論,墜廢舊規之失。請當該承旨及禁府當該堂上郞廳,竝推考,以爲後日之戒。答曰,依啓。已去都事,不必追還,姑留中路,以待結末,可也。以上禁府謄錄
兵曹草記。答曰,知道。使之革去其官爵,可也。
又草記。答曰,同是國事,相議推移用之,可也。
玉堂箚子。答曰,縱使自點,有難赦之罪,予聞天降雨露之恩,不擇芝蘭惡木,寧有不可之理乎?爾等須勿强煩。
府啓。答曰,一自慶典推恩之後,欲爲移內者久,而不敢率爾擧論,過屢度大慶之後,始乃量移,亦不敢全釋也。爾等須體此意,勿復强煩。
院啓。答曰,依啓。已去都事,不必追還,姑留中路,以待結末,可也。以上內下記草
上在昌德宮。停常參,只晝講。
夜初昏,流星出天中,入南方天際,狀如鉢,尾長四五尺許。一更,流星出室星下,入巽方天際,狀如鉢,尾長五六尺許。四五更,巽方有氣,如火光。
晝講。〈入侍〉,特進官李時昉,知事朴遾,參贊官嚴鼎耉,侍讀官李晳,檢討官丁彦璧,假注書權格,兼春秋尹世任,記事官趙龜錫。講書傳說命中篇,自惟悅命,止亦其時而已。
備邊司啓曰,皇帝祭用,年例瀋陽入送,生梨·栢子·淸蜜則自該曹分付兩西,已令措備,銀杏亦自該曹,當爲下送,依前例以義州地方邊將,定差使員,領送之意,知會于平安監司處,何如?答曰,允。
又啓曰,以常平廳啓辭,傳曰,允。事有次第而後,可以便行。先行於兩西,更觀前頭爲之,可也事,下敎矣。兩西一路,錢已行用,昨者見黃海監司狀啓,則鑄錢貿錢,已至百餘萬,散給列邑,爲代捧毛谷之計,又將送銀五百兩,貿來於牛庄,平安監司亦欲貿來云。自西上來者,多有帶錢,而不齎糧者,兩西業已行之,無更觀之事,京中市民,麤木禁嚴,新綿之布未出,方已無可行之貨爲悶,聞兩西已行,皆欲用錢,至有呈狀者。且宣惠廳秋捧,在於今月二十日後,欲及此時,而出賣官錢,使民知用錢之便,如此則私儲之錢,亦將因此而出,以此啓達矣。聖敎如此,極爲悶慮,過此捧米之機會,則恐失時無及,敢此申稟,依常平廳啓辭施行,何如?答曰,依爲。廣布亦爲多鑄,姑待明年春捧,更議處之,可也。以上備局謄錄
右議政韓興一,十七度呈辭。答曰,安心調理。
院啓。答曰,旣爲留待,則彼此何殊?刑曹判書李澥事,似不當近理,更加詳問而處之。
府啓,當該承旨請推事。答曰,依啓。
院啓,府啓,自點事。答曰,毋庸强煩。
備邊司草記。答曰,依允。黃海監司之料理設施,可謂善矣。使關西亦如是惕念爲之事分付,似當。以上內下記草
上在昌德宮。停常參·經筵。
夜一更,月犯南斗魁星中。
右議政韓興一箚子。答曰,省箚具悉。卿之所患至此,予甚慮念,卿宜勿辭,入宿于內,以爲其日留鎭都城,可也。
吏曹判書林墰上疏。答曰,省疏具悉。不但古規不同,未有定式,況尊崇大妃,自當有別於他,顧予豈敢私焉?卿其勿辭。
吏曹草記。答曰,李正英熟馬一匹面給,李後山加資。
大司成黃㦿加資事,上疏。答曰,省疏具悉卿懇。此是應行常典,卿其勿辭。
都承旨趙啓遠加資事上疏。答曰,省疏具悉卿懇。此是從古應施之典,卿其勿辭。以上內下記草
上在昌德宮。停常參·經筵。
留都大將·兵曹判書·水原府使引見。
義禁府啓曰,武科兩所,已爲陵幸前罷場,故昨日不足都事差出事,稟啓之時,只請三員矣。今聞試場未完於陵幸前云,兩所禁亂都事二員代,假都事亦令該曹,今日內差出,何如?傳曰,允。以上禁府謄錄
備邊司草記,御駕轎事。答曰,曉來當觀勢爲之。
禮曹草記。答曰,雖夜深,雨勢小霽,則卽行展謁禮,可也。以上內下記草
上在昌德宮。停常參·經筵。
陵行動駕三嚴,五更一點,大雨如注,故僅而到山陵,三更良,因爲親祭後,奉審陵上。
傳曰,坡州牧使李聖淵,弓矢,參奉二員,鼠皮紗帽·耳掩各一部,守護軍二百八名,各布一疋賜給。已上內下記草
上在昌德宮。停常參·經筵。
還宮時三嚴,卯正一刻。
陵幸擧動,無事。已上內下記草
上在昌德宮。停常參·經筵。
自未時至申時,日暈。夜一更,月暈。
備邊司啓曰,庶孼許通後,方許赴擧,乃是法例,先朝申飭,亦非一二,而紀綱解弛,人不畏法。庶孼之未許通者,偃然赴試,該掌之官,亦不致察,朦然錄名,以致人人玩法,國試混淆,事極寒心。此後未許通冒赴擧者,毋論文武,依律科斷,知情許赴之錄名官及武科保擧人,竝論以科場用情之律。今者大科在前,外方擧子雲集,此意掛榜知委,各別嚴飭,何如?答曰,依啓。使之各別嚴明擧行。
又啓曰,京畿收米元數內,每結一斗,以錢代捧之意,再次啓稟,未蒙允許,當依聖敎,待明春更議處之。一自麤木禁斷之後,市上無他通行之貨,市民皆欲用錢,京中用錢,此其時也。市民之私錢,則勿爲禁斷,許令行用宜當。常平廳所在錢文,亦令本廳料理,處置,何如?傳曰,允。以上備局謄錄
藥房問安啓辭。答曰,無事。
右議政韓興一,十八度呈辭。答曰,安心調理。
傳曰,推考人員及亦有拿推者,而何至今不爲捧傳旨耶?
禮曹參判韓必遠上疏。答曰,省疏具悉。卿其勿辭,從速上來。
院啓,答曰,不允。李澥事,自前京中之事,亦多無實,似不可率爾,更加詳審處之。
判中樞閔馨男上疏。答曰,省疏具悉卿懇。卿其安心勿辭。
三司合啓,答曰,亟停勿煩。以上內下記草
上在昌德宮。停常參·經筵。
式年殿試,設場于仁政殿。
禮曹粘目。答曰,知道。每每如是箚子,回啓而未見實效,徒煩文具,小民之怨日滋,尤涉駭異。今後本曹本署,詳察規例,濫徵之人,一一入啓處置,以杜此弊,宜當。
吏曹參判崔惠吉上疏。答曰,省疏具悉。卿其勿辭察職。
禮曹啓目,謁聖時事。答曰,依啓目施行爲乎矣。出宮時乙良,以集春門擧行。
三司合啓。答曰,勿煩。
院啓。答曰,不允。李澥推考出仕事,依啓。已上內下記草
上在昌德宮。停常參·經筵。
辰時,日有左珥。巳時,日有右珥。夜一更,月有重暈,暈內有兩珥,色皆內赤外靑。白虹貫兩珥指月,良久乃滅。
傳曰,本情如此,而遠外之事,不得通達而然也。卿其勿待罪事,回諭黃海監司狀啓事。
玉堂箚子,金自點事。答曰,已諭毋煩。
府啓。答曰,出仕事,依啓。李垕已甚之擧,殊涉不美,予用駭歎也。
領議政金堉箚子。答曰,省箚具悉。卿辭何以遽至於此哉?予不覺瞿然也。卿勿控辭,安心調理察職。遣內醫看病。已上內下記草
上在昌德宮。停常參·經筵。
夜二更,月暈。
戶曹粘目。答曰,此啓本,與前日判下辭緣不同,更爲相考處置。
吏曹粘目,左承旨尹絳疏粘事。答曰,病患足以調理行公,勿爲遞差。
右議政韓興一十九度呈辭。答曰,安心調理。
大司諫趙錫胤避嫌。答曰,特出盛辨,不已過乎?勿辭。
執義李晳避嫌。答曰,爾之顚妄昧事,一至於此,令人不勝羞愧也。勿辭。已上內下記草
大司憲尹順之再度呈辭。入啓。加給由。
都承旨趙啓遠三度呈辭。入啓。遞差。
吏曹啓目粘連,左承旨尹絳上疏云云。以此疏內辭緣觀之,則尹絳所患病勢,非尋常朝夕可瘳之症。夙夜近密之任,似難仍帶調理是白在果,近臣進退,該曹不敢擅便,上裁,何如?啓。批答見上
又啓目粘連,黃海監司狀啓云云。觀此狀啓內辭緣,則松禾驅馬軍,或自立或雇立,旣無未及之患是如爲白乎旀,備陳縣監林大樴,新到僅十餘日遞易,迎送之有弊,不一其事是白等以,當依狀啓施行事是白在果,有非該曹不敢擅便,上裁,何如?啓,勿爲罷黜。
謝恩,同副承旨金□□。
大司諫趙錫胤啓曰,伏見昨日答合啓之批,臣不勝瞿然悚慄之至。聖敎雖不擧名,今番特命量移者,只金自點·兪棨二人,則天意所在,從可知矣。二人情犯,萬不相近,而聖上乃欲比而同之,臣竊慨然於心也。棨之僭議聖諡,可謂狂妄之甚,而原其本情,斷斷無他,比諸自點迷國誤朝,罪關宗社,其輕重怙眚,果何如也?人君刑賞,惟在於徇國言之公,棨之投北,國人皆以爲冤,自點之流配,國人猶以爲輕。殿下深居九重,雖未察國人之言,獨不信心膂耳目之臣乎?今日廷臣,雖甚無狀,豈有一毫愛惡之私,欺負吾君哉?所欲伸者王法,所欲張者公議,無非出於忠君憂國之心,而聖明不諒,及下未安之敎。嗚呼,上下情意之不孚,一至此哉?臣誠愚妄,不識忌諱,終始以爲可罪者,自點,終始以爲不可罪者,棨也。聖明若以二人之罪爲無別,則臣之前後妄言之罪,在所難逭,何敢一日冒居言地?請命遞斥臣職。批答見上
司諫李□□獻納蔡□□啓曰,臣等俱以無狀,前後□竊,非經幄則言地,上無以裨補聖德,下無以論執時政,臣等之罪,固大矣。近以金自點事,連日陳啓,而昨承聖批,極其未安,此豈大聖人和平底氣象,而非群下之所望於聖明也。夫人主爲政,惟在於徇國言之所共,臺官論事,不外乎從公論之所在,而臣等誠意,不能回天,致令聖上,有此未安之敎,此亦無非臣等之罪也。何敢自以爲無失,而晏然言地乎?請命遞斥臣等之職。答曰,勿辭。退待物論。
執義李晳啓曰,臣等於昨日,伏承聖批,以□以罪重,不可量移,則其惟此一人乎?予不欲多言爲敎,捧讀之餘,不勝驚懼慨然之至,聖敎中雖不擧名,而天意,則隱然在兪棨也。棨之狂妄,雖有其罪,若非金自點之罪關宗社,則豈不間乎?棨之投竄北荒,已有年矣,日月之明,不照於覆盆,大霈之澤,猶靳於快釋,擧國之人,咸以爲冤,而不料今者,反下未安之敎,若疑臺臣之,有所左右於其間者然,臣雖無狀,豈敢以一己之好惡,有所偏係,上負聖明,下納輿情,自速不忠之誅乎?臣誠意淺薄,不能取信於君父,而諫院之官,旣以此引避,臣亦合啓中同參者也。何敢晏然,一刻仍冒乎?請命遞斥臣職。批答見上
奉敎申最,牌招肅拜。以上朝報
上在昌德宮。停常參·經筵。
夜二更,月暈。流星出井星上,入南方天際,狀如鉢,尾長五六尺許。
義禁府啓曰,罪人李命卨分揀,許廷奭置之事,回啓判付內,依回啓施行事,判下矣。李命卨·許廷奭,竝爲放送之意,敢啓。傳曰,知道。以上禁府謄錄
領議政金堉初度呈辭。答曰,不允批答。
義禁府粘目。答曰,依回啓施行爲乎矣,李光弼段置,亦爲照律。
又粘目,崔極良·兪汝楷事。答曰,事極痛駭爲置,除刑推從重照律。
又粘目,李行源事。答曰,除刑推,所持文書,相考處置。
又粘目。答曰,姑停刑推,兵曹色吏,拿問後處置。
都承旨尹絳上疏。答曰,省疏具悉卿懇。卿其勿辭,從速察職。已上內下記草
司書申混再度呈辭。入啓。加給由。
掌令柳俊有啓曰,臣以無狀,累叨匪據,絲毫無補,日以避嫌爲事,臣誠惶悚,置身無地,第以昨於合啓之批,遽下未安之敎,不料聖明之下,有此過當之擧也。金自點·兪棨,情犯自別,臣等所論,只欲徇公議正國法,而殿下必欲比而同之,不平之意,溢於言表,此無非臣事君無狀,不能取信之致,何敢一刻苟冒?請命遞斥臣職。答曰,勿辭。退待物論。
兵曹,謁聖·武科兩試規矩,片箭三矢一巡二中,落點。
掌令成夏明啓曰,合啓之請,未蒙允許。群下之情,擧切鬱抑,而昨於聖敎,又有未安之敎,臣誠意淺薄,未見信於君父,臣何敢久冒言責,自速罪戾?臣有宿疾,人所共知,而昨日就職時,背脊緣塞,吐血極多,扶曳還家,眩症大作,終日昏倒,欲起還仆,經宿之後,今始來避,臣之所失,至此尤大。請命遞斥臣職。答曰,勿辭。退待物論。
都承旨尹絳上疏。大槪,冒死陳情,乞賜鐫改事。入啓。批答見上
正言洪□□啓曰,臣於昨日病伏中,得見諸僚引避之辭,臣亦當卽爲出避,而所患阿堵之疾,方在危劇之境,呈單見却,日勢且暮,泯默經夜,今始扶曳來避,臣之所失,至此尤大。決不可一刻仍冒,請命遞斥臣職。答曰,勿辭,退待物論。
正言趙□□啓曰,臣於再昨,病伏私室,得見答合啓之聖批,伏讀再三,茫然不能曉聖意之所在也。今日兩司之爭金自點之不可量移者,非有一毫私意於其間,則聖明何不但就其所論之事而諭其是非,以斷其可不可?乃以一款嚴批,又不明言,有若欲使群臣,驚恐不得深言於金自點之罪,恐非大聖人誠心待下之意也。誠有與自點同罪,不可量移者,則臣等豈敢獨論自點,而不論其人乎?設有狂妄之臣,以一時妄言獲罪者,聖意亦豈以此,與自點比而同之哉?若以群臣之持自點,故殿下又持此,欲相待對,以爲拑制言者之地,則雖嚴旨日下,亦何以服群下之心哉?臣竊爲殿下惜之,如臣眇末無似者,亦忝言地,故誠意未著,致令君父,未免於過擧,此緣賤疾,頃刻不得與同僚偕避,所失尤大,請命遞斥臣職。答曰,爾之言豈爲公論乎?勿辭。退待物論。
兵曹啓曰,都試規矩,六兩·木箭·片箭各三矢一巡,騎射五矢,騎槍三柄各二巡,合二十五矢,以中十一矢者爲入格,而免鍊才,其餘則更爲鍊才,此法典所載也。頃因上敎,騎射代以騎芻,騎射之無用,騎芻之有益,果爲懸絶,而但騎射中之甚易,矢數多出於此,騎芻中之極難,矢數必縮於此。若以騎芻代騎射,而十一矢免鍊才之規,不爲變通,則才落之人,必不知其數。竊念十一矢免鍊才,是祖宗朝舊例,今不可容易變更,而騎槍之無用,甚於騎射。騎槍雖三矢中之者多,騎芻雖五矢中之者絶少,矢數多少,雖或不同,以騎芻代騎槍,仍存騎射,則其在擧子得失,猶亦如前規,而亦愈於以騎芻代騎射之落莫也,未知如何。旣已啓下之事,固不敢更議,而都試是莫重之事,設場之後,若有太平才落之患,則亦甚難便,不得不仰稟,以俟睿裁。傳曰,旣去騎射而仍存十一矢之數,則武士之稱冤,誠如啓辭內辭緣,此則不可可變通,量減其中數,可也。且予意則所謂騎槍,甚是文具,似無有益,竝與之減去,如何?本曹商議以啓。又啓曰,傳敎矣。都試規矩,五技之中,若去騎槍,而只存六兩·木箭·片箭·騎芻四技,則算其矢數,通爲十九矢,而其中片箭·騎芻,則中之實難,雖妙於射藝者,時或得中,是亦偶然也。此不可以生熟巧拙,定其得失也。然則射藝之可□者,只特六兩·木箭,竝六矢而已。矢數之減,可以倣此,而但都試之設,蓋爲武士技藝鍊習,隨其分數之多少,定其一二三等之次第,而高下時,□皆以爲矢數若少,則高下等第,實爲難便云。且騎射之無用,誠如聖敎,鑿意馳馬,軟弓發矢,臨急馳突之際,果難得力,而或以爲,回旋馬上,鍊習馳騁,則莫如騎射云。仍念都試之法,至重且大,擇其一等入格者,別爲褒賞,載在法典,祖宗朝舊例,一時變改,亦涉未安。臣等之意,依前啓辭,騎槍代以騎芻,仍存騎射,以爲定式,似爲得宜。今承商議以啓之敎,不得不更申淺見,以俟睿裁。傳曰,騎射非但無益,反甚有害。予必欲擧國武士,棄而不習也,決不可仍存也。然則騎槍雖無益,亦無害,仍存勿罷,以準五技之數,中數略減一二,則可也。以上朝報
上在昌德宮。停常參·經筵。
自申時至酉時,日暈兩珥。
義禁府啓曰,鄭翼卿等所犯,令該曹照律事,今已啓下矣。翼卿·申悌,依例移送刑曹,何如?傳曰,似涉推諉,不必移送。已上禁府謄錄
前領議政李景奭上疏。答曰,省疏具悉。卿宜安心,勿辭往來。
玉堂箚子。答曰,依啓。李晳之顚妄不識事,趙嗣基之挾私稱公,俱極可駭,似不當仍在其職,遞差。
嘉禮都監草記。答曰,諸執事,以朝報行之,似無所妨矣。
又草記。答曰,此時物力,平時有異,依戊寅例。已上內下記草
兵曹判書朴遾上疏。大槪,推緘未卽入啓,狼狽特甚,請先削臣職,以正臣罪事。入啓。答曰,省疏具悉。此事梗槪,予已洞燭,卿之處置,似無未盡,卿其勿辭察職。
大司憲尹順之,司書申混,三度呈辭,持平南重晦,辭職上疏,平雲君俅,初度呈辭,謁聖齋戒,以留政院。
慶尙左道災傷敬差官書目,□□□□漏負七十八負二束,縣監李守諴罷黜事。啓。傳曰,跡涉故犯,極爲駭愕,以他條論罪,勿爲罷黜。
禁府啓目,鄭翼卿等,罪犯極重,令該曹依法照律後處置,啓依允。
領議政初度呈辭。不允批答。王若曰,國事日就屯蹇,嗚呼,此何等時耶?大臣義同休戚,進退有時輕者,雖協心戮力而不足,顧□求退之何心?念予寡躬,嗣承大曆,不遑宵衣旰食,尙賴顧輔良臣,天命人心去就之幾,亶在此日,國計民力經紀之策,所恃惟卿。惟卿宿德重名,乃國股肱心膂,始事寧考,歷試中外之官,逮補後人,爰托鼎鼐之任,辛甘欲其調劑,一心永肩,德業爲世規模,百僚是式。凡諸經邦改紀之政,悉加敷陳,至於生財均賦之方,靡不講究,肆用眷注之彌篤,庶幾顚危之共扶,方資遠猷,佇見弘化,云胡丐閑之請,遽及仰成之辰,雖予不足有爲,詎懷獨善之志,非卿莫可與治,盍思共濟之宜?夙夜殫勞,縱不免榮衛之致損,精力尙健,亦何妨將攝而造朝?外內之虞方深,未堪家多難,災異之警疊見,若涉水無津,揆以分義所存,尤非恬退之日,予不多誥,卿毋固辭。於戲,退亦憂進亦憂,相國無可去之義,安注意危注意,朝廷有顒望之誠,何忍卷懷,勉副加額,所辭宜不允。故玆敎示,想宜知悉。知製敎丁彦璧製進
兵曹啓曰,以都試騎槍,代以騎芻,仍存騎射,以爲定式事草記,傳曰,騎射非但無益,反甚有害。予必欲擧國武士,棄而不習也,決不可仍存也。然則騎槍雖無益,亦無害,仍存勿罷,以準五技之數,中數若減一二,則可也事,命下矣。當依聖敎,以九矢爲定,而但聞老於武才者之言,參以臆見,則免除騎射,代以騎芻,則騎芻片箭,決非入格之技,騎槍之中不中,在於馬之順不順,亦不可必也。其中可能售其才者,只六兩·木箭各三矢而已。若以九矢,得免鍊才,則才落之多,推此可知。無已則減其三四矢,以七八矢爲式,未知何如。近來久廢都試,衛士輩全不習藝,今若□其所長之技,試以不習之藝,而又從而多定矢數,開場之後,才落太多,則亦甚難便,不得不惶恐申稟,以俟睿裁。傳曰,雖片箭騎芻,世間安有習而不能者乎?凡事無漸,亦是難便,姑以八矢定規,更待武士等習熟而後,加定中數,可也。
上在昌德宮。停常參·經筵。
巳時,日暈。夜二更,流星出司空星下,入南方天際,狀如鉢,尾長五六尺許。
謁聖出宮三嚴,丑正一刻,四更三點,前路集春門爲之。
右議政韓興一,二十度呈辭。答曰,安心調理。
都承旨尹絳,院意啓辭。答曰,國試旣定之後,似難進退撓改矣。
領中樞府事李敬輿箚子。答曰,省箚具悉卿懇。此時形勢,非不知之,必備大臣兩員之後,可以爲之,而卿之所患如此,予甚慮念。雖然,卿勿爲慮,只進參讀卷之任,不必等待終日而退,似合權宜之道矣。勿出朝報。已上內下記草
吏曹啓曰,臺諫有闕,政事取稟。傳曰,過謁聖後爲之。
洪淸監司書目,沃川呈,以進善宋時烈病重,上去不得事。
上在昌德宮。停常參·經筵。
謁聖文科七人,武科十二人。還宮時,敦化門作路。
大駕詣聖廟後,藥房·政院·玉堂問安。答曰,知道。
謁聖後,藥房·政院·玉堂問安。答曰,知道。
吏曹啓曰,謁聖後,政事爲之事,命下矣。新恩政事,何以爲之?傳曰,明日爲之。
唱榜時,初嚴申正二刻,二嚴申正三刻,三嚴酉初二刻。
還宮後,藥房·政院·玉堂問安。答曰,知道。
上在昌德宮。停常參·經筵。
有政。
備邊司啓曰,卽見義州府尹姜瑜狀啓,勅使四員,本月初五日,已爲起馬,到江日期甚迫,遠接使以原平君元斗杓差下,明日內發送館伴,以兵曹判書朴遾差出,使之察任,都監提調以下官員,亦令該曹卽爲差出,何如?答曰,允。
又啓曰,使勅已爲起馬,各其道內撥馬加立事,依前例京畿及兩西監司處,竝爲行移之意,敢啓。答曰,知道。
又啓曰,新除授金川郡守李禬戶奴呈狀內,上典自遭慘禍以來,至冤未伸,至痛在身,喪心失性,只俟死日,起廢收用,聖恩罔極,不敢偃然在鄕,來在城外,而至冤未伸之前,決不敢爲百里之長,具由呈吏曹,則以當初除拜,出於大臣薦擬,該曹似難處置題退。以如許至冤至痛切迫情理,萬無赴任之望,不得已粘呈,斯速遞改云。其時獄事,旣無端緖,人多稱冤,才諝之人,理合收用,臣等之當初言于政官,實非偶然,新設之地,收拾未易,勅行已迫,策應亦急,令該曹催促赴任。此外未赴任守令,竝令催送,而西路守令,未署者急速署經,刻期發送,何如?答曰,依啓。西路三道未赴任守令,除署經,督令明日內發送。已上備局謄錄
政院啓辭,金自點移配都事,使之留待於中路,事涉未妥,故臣等相議啓稟日啓之後,以知道批下。臣絳·臣翧,適以入直在院以爲,此啓辭批答,非允許之意,而禁府必知有本院啓辭,則似當知批答之如何,故以未蒙允許之意,傳言于當直,翌日朝,猶慮下人傳言之未能明白,招致禁府書吏問之,則答以本府以本院啓辭批答,謄送于都事處,末端結語,以奉審施行爲之云。臣等以爲,去夜傳言之際,專以未蒙允之意,明白分付,而何如是移文耶?卽招本院傳言之下人,一處憑問,則當直書吏,不以本院申飭之語,傳于本府,以致如此。臣等不勝驚駭,卽以當直中間做錯之意,送言于禁府堂上,使之更爲移文矣。今見都事狀啓,則至以奉承傳,預爲出給等語馳啓,益切驚怪之至。前後曲折,不過如斯而已。當臣等之言于禁府,雖無一毫他意於其間,而到今思之,亦未免率爾之歸,致有査啓之命,不勝惶恐待罪。傳曰,勿待罪。當該色吏,囚禁治罪,色承旨推考。以上禁府謄錄
持平南重晦上疏。答曰,省疏具悉。爾其勿辭察職。
領議政金堉再度呈辭。答曰,不允批答。
大司諫趙錫胤上疏。答曰,省疏具悉。卿其勿辭,調理察職。已上內下記草
大司憲尹順之三度呈辭。入啓。加給由。
司書申混三度呈辭。入啓。遞差。
大司諫趙錫胤上疏。大槪,情勢病勢,俱難冒居,乞遞職名事。入啓。批答見上
平安監司書目,勅使四員,大通官家丁竝四十名,本月初五日北京出來事。
吏曹判書林墰初度呈辭。入啓。給由。
京畿監司書目,廣州呈,以修撰尹鏶病重,上去不得事。啓下吏曹。
政院啓曰,金領府事,身病極重,精神不能收拾,欲見醫官云。係是大臣之病,故敢啓。傳曰,柳後聖給馬下送。
進善宋時烈辭疏。啓下該曹。
持平兪錀啓曰,臣於昨日擧動時,諸僚同參祗迎之列,仍入陪祭之班,祭罷之後,下吏來言,明倫堂擧動,則臺臣例無陪從之規,臣仍與同僚退出依幕矣,今聞不爲入參,有違規例云。臣只聽下吏之言,懵然不察之〈失〉著矣,不可仍冒,請命遞斥臣職。答曰,勿辭。退待物論。以上朝報
上在昌德宮。停常參·經筵。
夜二更,流星出畢星下,入坤方天際,狀如拳,尾長三四尺許。
下直,慶尙監司柳淰,定州牧使朴敬祉,仍爲引見。
備邊司啓曰,以本司江華留守狀啓粘目,傳曰,非土地船載運,乃是國禁,而此則許載無妨乎事,傳敎矣。田稅必載於地土船,嚴禁私船賃載,以防虛稱致敗之弊,乃是事目。臣等亦非不知,而但湖西沿海之邑,則雖載於地土船,非海邑近於海之邑,本無地土之船,從海路上納之際,不得不賃載他邑之船。且兩湖上納之物,不但田稅,移轉江華之穀,地土船不足,則多有賃船處。與其賃船,無寧許載於江華之船,以爲江華船人受價資活之地。況江華之船,自官家以土着人定送,則其於京江儫勢家私船,大相不同,故臣等相議回啓,而措語未瑩,致勤聖敎,不勝惶恐。元啓目,改付標以入之意,敢啓。答曰,知道。
又啓曰,以禮曹啓辭,兵曹啓辭,今此別試初試,定於今月二十五日,外方擧子之多集,未有如今番者,而卽接平安監司狀啓,勅行越江,當在於念五六〈日〉間云,然則勅行入京之前,勢難畢試矣。在前科期雖定,若値勅行,則或有退行之時,而第慶不可逾時,因慶設科之擧,勅行宜無不知,而遠方擧子,旣聚還散,亦甚落莫,令該曹卽速稟處,何如?傳曰,允事,傳敎矣。勅行入京之前,未及畢試,則事甚難處,八方文武擧子,旣聚還散,則歲前再聚,亦所不能,明春退行似當,而莫重慶科進退,該曹不敢擅便,令廟堂議處,何如?傳曰,允事,傳敎矣。科場與勅行相値,事勢果涉難便,如欲姑爲差退,以待勅使回還,則擧子之留京極難,勢將明春遠退,謁聖後別試初試,其間日字,相拒不遠。且聞武科初試,無定數之奇,故外方文武擧子之來集京師,未有如今番之多。卽今武科一所錄名者,以至四千,通二所則八千,而前頭數三日不錄之數,亦不知其幾。且文武擧子,亦必不下於萬數,許多外方擧子,裹糧遠赴,托身旅寓,屈指苦待科日之際,遽令退行於明春,則旣聚空返,落莫莫甚。況明春又無勅行,有不可必,莫重慶科,漸至進退,亦甚未安。且勅行入京之期,以日計程,則似在開月望間,若試一兩技,則似及畢試於勅行未入京之前,設令未畢,依今春庭試初試,以因慶設科之意,言於勅使,而試取亦似無妨。兵曹啓辭,實合事宜,勿爲退定,仍行於前定二十五日,何如?答曰,依啓。
義禁府啓曰,廟坡權管姜愛善,以南兵使狀啓,拿來事傳旨,卽下本府,而姜愛善曾以本道監司狀啓,刑曹覆啓,有拿來之命,本月初三日,旣已發遣羅將,今不可更爲拿來,以待其入來之意,敢啓。傳曰,知道。已上備局謄錄
右議政韓興一二十一度呈辭。答曰,卿之辭單,至於二十而不知止,何不諒時勢,若此之甚乎?不圖玆者,領相又爲引疾,國事日就艱虞,客使且至,鼎席其一日空乎?此予之所以中夜無寐,繼而嗟歎也。予將疇依?卿其勿辭,更加善攝,俾趁客行出仕,以副予至望。
戶曹草記。答曰,旣捧承傳,則便是成命,安有如此事體乎?戶曹之啓辭,承旨之捧入,俱極可駭。依承傳,該曹堂上·郞廳及該承旨,竝推考,此草記還出給。以上內下記草
吏曹,遠接使元斗杓,問禮官任重,館伴朴遾,迎接都監堂上李時昉,郞廳李晳·徐祥履·林葵·元植·柳檉·柳穆·李尙達·具鎰。
大司諫趙錫胤上疏。大槪,再陳危懇,乞遞職名事。入啓。答曰,省疏具悉卿懇。卿勿固辭,調理察職。
正言南□上疏。大槪,猝聞母病危急,冒萬死乞遞職名歸救事。入啓。答曰,給由。
全南監司書目,南原呈以注書盧亨夏,以母病不得上去事。啓。遞差。
領議政再度呈辭,不允批答。王若曰,國事誰可與計者?方切倚毗。辭章又奚宜至哉?良用驚歎。卿無邁邁,予且諄諄。念予渺渺一人,當此板板大難。投艱遺大,恐佚前光。扶顚持危,必待宿德。回卿介石之操,作予濟川之資。司馬重來,允愜衛士之加額。安石一起,得見江左之牢心。密勿經濟之是望,周旋籌畫之得當。當其梅鹽之際,動不憚勞。及其稍緩之時,必欲謙退。惟其不變韋布之素履,是以毋戒寵利之久居。以予誠意之未孚,恐卿去就之不苟。宿夜廊廟,常軫盡瘁之勤。風雨喬山,未免愆和之祟。方期勿藥之喜,遽上求退之章。朝中之施措未完,豈宜決去。時事之艱虞孔棘,疇與共圖?右揆之疾未瘳,尙此爲慮。大臣之辭相繼,當作何懷?勉副如渴之誠,無爲自便之計。於戲,玆敷心腹,宜竭股肱,先朝耆舊之臣,知有幾箇。今日匡濟之策,只仗老成。所辭宜不允,故玆敎示,想宜知悉。知製敎洪命夏製進
都承旨尹絳上疏。大槪,罪專在臣,亟賜鐫免事。入啓。答曰,覽卿陳章,始知其事之顚末,何必深咎焉?該房承旨,勿爲推考。
江原監司書目,通川郡守安廷燮,病重罷黜事。
掌令柳俊昌啓曰,前者兩司之處置,聖批特遞兩臣,同是一事,或遞或出,似無是理。臣所當卽復自列,而謁聖擧動當前,泯默而退,昨緣賤疾猝劇,冒呈辭單,見却於政院,惶悚縮伏之際,同僚復以未參明倫堂陪從之班引避,臣亦退出依幕者也。況合啓之論,緣臣有疾,不得陳達,今始來避,所失尤大。以此以彼,不可仍冒,請命遞斥臣職。答曰,勿辭。退待物論。
執義洪命夏上疏。大槪,方在推堪之中,且有狗馬之疾,冒死乞遞,仍陳所懷事。入啓。答曰,省疏具悉。爾其勿辭。
掌令成夏明啓曰,臣於謁聖擧動時,以祭官預差,先詣享所,因爲齋宿,入參於陪祭之班,則至於明倫堂擧動時,則非但下吏不言,臣亦未諳前例,未及於陪從之列,其懵然不察之失,與同僚何異?且親臨試射時,臣以本府次官,當爲入侍之際,同僚簡通于臣曰,今日合啓入侍之員,不可不啓云,而臣之妄意以爲,方其紛擾之際,榻前陳啓,似涉未安,故終日入侍不敢啓達,而今聞物議,皆以爲非云,臣之所失,非止一事。決不可晏然仍冒,請命遞斥臣職。答曰,勿辭。退待物論。
明日放榜時,開門差早。以上朝報
上在昌德宮。停常參·經筵。
義州迎勅使柳䪷,下直。
義禁府啓曰,凡依律之際,雖無定律,必罪與律相近,然後方可比擬,而大不敬亦有輕重,御幸舟船,誤不堅固之文,自等大明律大不敬之條,故兪汝諧之罪,以此□斷,崔克寧亦無相近之律,敢以比擬,通用奉帝書有所施行,而違者之律,照入矣。臣等更爲反復參考,終無適當之律,不得已兩人律名,取其差近之此律改照,而李晩吉亦以徒三年,竝付標以入之意,敢啓。傳曰,知道。炬火斷絶,則雖是不敬,似爲有間,折陷橋梁,不是危事乎?若不待衛士馬而陷,則其將奈何?事理如此,故無之耳。勿待罪。
又啓曰,本月二十五日文武別試初試時,本府郞廳,竝爲式暇,文武五所禁亂官五員,本府及當直晝夜直各一員,回公事一員,假都事八員,依前例,令吏曹差出,何如?傳曰,知道。以上禁府謄錄
備邊司粘目。答曰,非不知遠近之勞苦懸殊,而但義州添入之軍,比於農軍之數,倍多云,竝與亟目替入之軍,未可減去耶?更爲商議處之。
進善宋浚吉上疏。答曰,省疏具悉。爾其勿辭往來。
江原道春川居生員柳汝弼等上疏。答曰,省疏具悉。疏辭當令該曹議處焉。
右議政韓興一箚子。答曰,省箚具悉卿懇。非以卿爲故作虛文,予實慮其病患,卿之臥閤論道,未爲不可,而屢辭必欲遞改,以此爲不諒矣。客使未及京前,日字頗多,卿須勿辭,善攝出仕,以副上下之望。已上內下記草
以義禁府崔克寧等照律公事,傳曰,大官之視君父猶輕,故小官之不敬其君至此,豈敢照律如是歇後乎?大不敬乃漢之死罪,其可奪告身而止乎?事極駭愕,此公事還出給。
大司憲尹順之啓曰,臣才窳識闇,不合本職之狀,前後控辭,歷陳已盡,而聖德涵容,曲加翦拂,臣貪榮戀恩,黽勉供職,玷辱言地,今已六朔,人非旣極,鬼瞰隨至。粵自前月,重添風寒,陪往陵幸,展轉添劇,舁疾歸家,久未發汗,百骸如縳,全不運用。冒昧呈告,冀就閑秩,而不虞加由之命,出於夢寐之外,臣誠震惶,不知死所。昔疾未瘳,欲起還仆,一日二日,久稽出謝,逋慢之誅,烏可免乎?日者合啓之請,至有未安之批,顧其所爭之言,實是公共之論,若有可遞之失,則身叨首席,理無獨免,而適在呈告中,不得與多官偕避。且釋菜聖廟,國家之盛禮,臣子分義,所當駿奔,而臣病伏私室,不得陪從大夫之後,今見僚員,以暫退班列,猶且引咎,臣之罪輕重懸殊,臣何敢自爲無失,處置同僚乎?臣之罪戾,以此以彼,決難仍冒。請命遞斥臣職。答曰,勿辭,退待物論。
大司諫趙錫胤初度呈辭。入啓。給由。
司諫李海昌啓曰,臣於八月間,受由掃墳,中路落傷,至呈辭單,幸蒙恩遞,翌日旋授本職,大禮迫頭,不敢言病,扶曳出謝,仍爲供仕矣。頃以合啓嚴批,與同僚偕避處置之啓,自上一遞一出,心切未安,所當引避,方以謁聖齋戒,悶默而還,以侍臣隨參陪從,其日合啓簡通來到,臣答以明當避嫌,何敢容議云,而奔走之餘,所患轉劇,不得詣闕,呈單政院而已。卽見憲府避辭,至以闕啓,物議爲非云。闕啓之失,臣實當之,且臣旣參陪祭之後,明倫堂殿坐時,不爲陪從,與同僚無異,所當有卽避,而落傷之症添劇,只呈辭單矣。今日不得不來避,而又値唱榜擧動,緣臣中止,亦涉未安,故黽勉參禮。今始引避,其顚倒苟且之狀,到此尤極,決不可仍冒,請命遞斥臣職。答曰,勿辭。退待物論。
獻納蔡忠元啓曰,臣於頃日兩司出遞之際,決不當敢獨爲晏然,而謁聖在前,泯默就職,祭官陪參之後,重得傷寒,連日呈告,見却於政院,而憲府之官,以侍臣不參爲嫌,則臣亦不參之一也。卽當引避,而所患極重,不能動身,今日始爲扶曳來避,而見放榜擧動,不爲緣臣中輟,故黽勉就班,參禮而後,敢復瀆擾,臣之顚倒苟且,墜盡臺閣之規,固已甚矣。廷臣合啓簡通,則與李海昌無異,有疾闕啓,則與柳俊昌同,何敢一刻仍冒?請命遞斥臣職。答曰,勿辭。退待物論。
右承旨南翧上疏。大槪,落馬重傷,勢難供職,冒病死乞遞事。入啓。以承旨南翧上疏,傳曰,不可數遞。新有承傳,此上疏還出給。
吏曹判書林墰·平雲君俅再度呈辭。入啓。加給由。
玉堂箚子。大槪,持平鄭錀,掌令成夏明·柳俊昌,司諫李海昌,獻納蔡忠元遞差,大司憲尹順之出仕事。入啓。答曰,依啓。
右議政韓興一箚子。大槪,聖批雖或懇切,臣病一向彌留,不得不申乞遞免事。入啓。批答見上
上在昌德宮。停常參·經筵。
柳慶昌,以都提調意啓曰,都摠管吳竣,以嘉禮都監堂上,二度習儀進去,缺請出標信。傳曰,知道。
嚴鼎耉啓曰,近來及第生進謝恩,例爲差晩於朝官肅拜之時,此實謬規,已極未安。今日式年文武科謝恩單子,來呈之際,文武各二丈,不爲呈納。臣意以爲,或以下鄕,或有事敎,而缺二行不能整齊收合進呈之狀,極爲可駭,謂當該通禮院官員推考。今後及第及生進謝恩,使之待開門入來,與朝士肅拜,一時爲之事,嚴明知委施行,何如?傳曰,允。
執義洪命夏啓曰,推勘在身,不可一刻苟冒法官,而適緣採薪之憂,敢控乞遞之疏,以稽肅謝新命,逋慢之罪,無地自容。以此以彼,決難在職,請命遞斥臣職。答曰,勿辭。
尹絳啓曰,今日朝,政納錄事以武藝都試進不進單子來呈,本府東西壁進不進,不書於其中,入啓文書,不當如是疎漏。且不進官員名下,以齋戒日所忌之字書塡,故乃招該吏,日晩之後,緩緩來到以爲,東壁不書,前例如此,不可改之。至於所忌之字,告于相位書之,亦不可以有故改之云。再三缺不肯聽從,而恃相府衙門之爲重,終始違拒之狀,極爲駭異。府吏金壬□,令攸司各別重治,以懲頑慢之習,何如?傳曰,允。
睦行善,以兵曹言啓曰,上言及諸道狀啓,在於本曹者,無慮五十餘丈,而臣等以禁軍取才及都試連日開坐,許多上言,無暇看閱,限內不得回啓之意,敢啓。傳曰,知道。
睦行善,以兵曹言啓曰,今此武科別試初試規矩,六兩二矢,百步騎芻,一次三中落點,命下矣。伏未知取二技乎,二技中取一技乎,臣等於昨日試,禁軍取才,閑良則六兩三矢百十五步入二矢者,柳葉箭則五矢一中以上,取二技試射,而三百保人之中,入格者僅六人。六兩則入格者稍多,而柳葉箭則絶無中之者,此由於近來全廢肄習故也。缺二行其數必尠矣。臣曹主管缺三四字規矩之轉重,固不可預議,而莫重大慶之科,恐或有埋沒之患,不得不惶恐竝稟。傳曰,知道。
金弘郁,以嘉禮都監言啓曰,王世子嬪印篆文,實預差封入,以備睿覽之意,敢啓。傳曰,知道。
睦行善,以兵曹言啓曰,禁府取才之規,必得內外無咎,本曹郞廳先生,着名懸保,然後令赴許試,而昨日取才時,京居閑良方尙聘單字,前府使柳坽爲保,而柳坽之坽字,以玲字書之,官銜姓名字畫,決非柳坽之筆。廣州居閑良李□單子,前兵曹佐郞黃儁耉爲保,彦陽居閑良辛希遠·辛希亮·辛希益等單子,戶曹正郞洪鍾韻爲保,而官銜及姓名,顯有奸僞之迹。缺三四字黃儁耉·洪鍾韻,則答稱非吾所知矣。其僞着奸詐之罪,不可不治,竝令攸司察處,何如?傳曰,允。
睦行善啓曰,執義洪命夏,再啓煩瀆,退待物論矣。傳曰,知道。
持平南重晦啓曰,執義洪命夏,以推勘在身,引嫌而退,不敢出謝,勢雖固然,而推勘在身,不可仍冒言責之任,請執義洪命夏遞差。傳曰,依啓。
金弘郁啓曰,領相呈辭,不允批答,今已日暮,明日待開門,安寶傳諭之意,敢啓。傳曰,知道。
領議政金堉三度呈辭。答曰,不允批答。
淸州進士李壽全等三十六人上疏。答曰,省疏具悉。疏辭當令該曹議處焉。以上內下記草
傳曰,政事,過國忌後爲之。
武科別試初試規矩,六兩二矢,百步騎芻一次三中,落點。
禁府堂上李厚源·崔惠吉啓曰,臣等再昨之坐,以崔克寧等照律事,遍考律文,則大明律修理橋梁道路條,凡橋梁道路,農隙之時,常加點視修理,務要堅完。若損壞失於修理,阻礙經行者,官吏笞三十云者,似近於兪汝諧之罪目,而笞三十太輕,有違於從重照律之敎,此外未得的當之律,惟大明律若御幸舟船,誤不堅固之文,稍似相近,而至於炬火斷絶之事,則尤無正律。大明律奉制書有所施行而違云者,亦比擬通用之律,故不得已以此兩律照入矣。伏承嚴旨,不勝惶恐之至,伏地待罪。答曰,知道。炬火斷絶,則雖是不敬,以爲有間,折陷橋梁,不是危事乎?若不待衛士馬,而陷則其將奈何?事理如此,故言之耳。勿待罪。
府啓,執義洪命夏,引嫌而退。病稽肅謝,勢雖固然,而推勘在身,不可仍帶言責之任,請執義洪命夏遞差。答曰,依啓。
兵曹判書朴遾上疏。大槪,亟遞禁府堂上,俾無擬律遲延之弊事。入啓。答曰,省疏具悉卿懇。卿其勿辭,以次官照律,似無所妨矣。
吏曹啓曰,臺諫有闕,政事,取稟。
洪淸監司書目,懷德呈,以進善宋浚吉辭職上疏上送事。
京畿監司書目。判中〈樞〉府事趙□□上疏上送事。以上朝報
上在昌德宮。停常參·經筵。
神懿王后忌辰。
柳慶昌啓曰,今日賓廳坐起日次,以領·右相呈辭,左相今日宗廟奉審進去,不得開坐之意,敢啓。傳曰,知道。
柳慶昌,以都摠府言啓曰,今日入直軍士,當爲中日習射,而國忌相値,不得爲之〈之〉意,敢啓。傳曰,知道。
迎接都監啓曰,吏曹啓下郞廳八員內,刑曹佐郞林葵,病親受由,時在洪淸道洪州地,不可等待其還,不得已改差,以刑曹佐郞朴由東差下。且自前兵曹移來布物,多有浪費之弊,必以本曹軍色郞廳句管,然後可以詳察節用。元啓下郞廳兵曹正郞柳椐改差,以軍色佐郞吳以奎差下,何如?傳曰,允。
夜一更,流星出五車星下,入北方天際,狀如鉢,尾長三四尺許,色赤。自三更至五更,月暈。
領議政金堉,身病三度呈辭,不允批答。王若曰,嗚呼,今在予小子,若游大水,其往將曁卿共濟。卿胡棄予如遺,求退愈切。今日國事之艱虞,卿豈不念哉。此時大臣之分義,固可以去耶?眇予一人,叨承艱大。惟先王一二耆舊臣是仰思,尙賴匡救力。奈何巖廊之上,相繼引疾。予實不辟,予將誰尤?第卿世受國恩,義同休慼。而恝視逡巡,不告予煩濟,則責必有歸。卿缺自今客使將至,策應正急。惟玆小官庶僚,亦不可以曠官闕職。況予大臣,豈可一向呈告,俾我獨勞耶?嗚呼,震撼擊撞,予欲須卿以鎭定。盤錯棼結,予欲須卿以解敍。倚毗若是其重,引退胡可以輕。喬山風雨之感,予非不慮,而顧今扤由人,而到此地頭。卿亦何心,終忍棄予?所辭宜不允,故玆以敎示,詳宜知悉。校理張應一製進以上燼餘
迎接都監啓曰,前縣監黃道亨,今差郞廳,而時無職名,依前例付軍職,冠帶常仕,何如?傳曰,依啓。已上迎接謄錄
吏曹粘目。答曰,監司啓聞,似非偶然分不喩,知當此客行之際,決不可付之新授,三登·价川,竝只限明春仍任。以上內下記草
大司諫趙錫胤,再度呈辭。以國忌留政院。
吏曹啓目粘連,修撰尹鏶辭狀云云。病勢深重,勢難運身,監司馳啓,而近侍進退,該曹不敢擅便,上裁,何如?啓依願遞差。以上朝報
上在昌德宮。停常參·經筵。
下直,靈巖郡守金雲。缺
吏批,判書林墰呈辭,參判崔惠吉進,參議□□進,都承旨尹絳進。兵批,判書朴遾試射坐起進,參判沈之源進,參議安獻徵進,參知李一相試射坐起進,左副承旨睦行善進。
金弘郁,以迎接都監言啓曰,前縣監黃道亨,今差郞廳,而時無職名,依前例付軍職,冠帶常仕,何如?傳曰,依啓。
金弘郁,以迎接都監言啓曰,勅行到江之日已迫,館所酬應措置,事務方緊,而館伴臣朴遾,該曹至於啓請擬於考官之望。堂下文官,不爲不多,而都廳臣徐祥履,郞廳臣吳翮,亦爲擬望。此是似當有變通之道,敢啓。傳曰,知道。
嚴鼎耉啓曰,明日文武科初試試所,鍊院官員,當爲全數分入,而正言南龍翼·洪鐩,或〈以〉親病,或以加土,受由下鄕。大司諫趙錫胤,亦以身病,方在再度呈辭之中,五所監試官,將不得備員。正言二員,合有變通之擧,令該曹稟旨處置,何如?傳曰,允。
嚴鼎耉,以禮曹言啓曰,今此別試文科初試試官,卽當備擬,而宰臣中除嘉禮都監堂上及老病人外,合擬者乏少,不得已依前例,以二員備擬,堂上官亦當竝擬,而勅使渡江之報,尙未入來,其前考試,必無窘迫之患,迎接都監堂上,竝擬之意,敢啓。傳曰,知道。
傳于柳慶昌曰,武科規矩,二技中取一技事,言于該曹。
吏批啓曰,政院啓曰,明日文武科初試試所,諫院官員,當爲全數分入,而正言南龍翼·洪鐩,或以親病,或〈以〉加土,受由下鄕,大司諫趙錫胤,亦以身病,方在再度呈辭之中,五所監試官,將不得備員,正言二員,合有變通之擧,令該曹稟旨處置,何如?傳曰,允事,傳敎矣。科期迫在明日,諫院之官,當爲全數分入,在外正言二員,似當遞改,而臺諫進退,該曹不敢擅便,恭候上裁。且大司諫亦在呈告中,未得行公,何以爲之?敢稟。傳曰,依啓。大司諫亦在呈告中,則雖非待臺臣之道,旣在應遞中,而莫重國試迫頭,姑爲遞改,似當矣。
金弘郁,以禮曹言啓曰,去己丑年十月,大妃殿外,諸道朔饍,竝令停罷事,特爲傳敎矣。本曹啓辭,臣子享上之物,不可全減,缺隨時封進事蒙允,今方封進矣。今則三年已過,莫重御供,尙今停罷,極爲未安。來十一朔爲始,各殿朔饍進上,依舊例封進事,知會各道,何如?傳曰,今年尙不得爲豐年,予何安受此進上乎?更觀明春處之,可也。
睦行善,以兵曹言啓曰,今此武科別試初試試官可擬之人乏少,不得已每望以二員備擬之〈意〉,敢啓。傳曰,知道。
傳于金弘郁曰,明日,別中日爲之。
有政。以洪命夏·鄭綸·蔡忠元爲副司直,尹鏶·申混爲副司果,李海昌·成夏明·柳俊昌爲副護軍,盧亨夏爲司正,張應一爲司諫,尹珹爲掌令,柳椐爲持平,金佐明爲吏曹正郞,元萬石爲司書,柳景紹爲高陽郡守,李聖基爲楊根郡守,蔡忠元爲副校理,金洽爲校書著作,元斗樞爲通川郡守,李德夏爲積城縣監,鄭復啓爲陽川縣監,南斗瞻爲錦山縣監,金壽恒爲兵曹佐郞,徐祥履爲執義,鄭斗卿爲掌令,申冕爲大司諫,申混爲正言,徐必遠爲正言,丁彦璧爲獻納,李萬雄爲說書,趙珩爲刑曹參議,洪處大爲兵曹正郞,李敬華爲典籍,李天柱爲監察,李命寅爲掌樂主簿,蔡振復爲造紙署別提,柳道三爲司成,閔鼎重爲修撰,南斗樞爲監察,洪命夏爲宗簿正,成夏明爲弼善,洪鍾韻爲兼春秋,李有一爲奉常奉事。
金弘郁啓曰,一所試官望三員中,吏曹判書林墰,以病上箚,戶曹參議鄭知和,以親病陳疏退去,行副護軍李景憲,病勢極重,不得赴召,而大提學趙錫胤,亦以病不進,此外無故之員,只有二人,三試官將不得備員,極爲可慮。李景憲病重之狀,衆所共知,趙錫胤病勢輕重,雖不可知,莫重國試,缺請趙錫胤更爲命招。且新除授兩司官,竝爲命招肅拜,使之進參,何如?傳曰,允。
金弘郁,以刑曹言啓曰,本曹非他曹閑漫之比,刑獄詞訟,事務繁緊,若無公故,逐日開坐,書吏二十餘人,各有所掌,奔走無暇。今此別試,易書書吏,多數定送,則凡干公事,將有稽滯之患。各其所掌中,緊任書吏,令吏曹勿定易書,何如?傳曰,允。
吏批啓曰,玉堂·春坊闕員,今當盡爲差出,而擬望之人乏少,相避時推人員竝擬,何如?傳曰,允。
金弘郁啓曰,前執義沈蒙敍之後,時無職名,而今日試官望單子,以副護軍書塡備擬,該曹之不察出矣。請禮曹當該郞廳推考,色吏囚禁治罪,試官望單子,付標以入之意,敢啓。傳曰,知道。
金弘郁啓曰,行副護軍李景憲,牌招不進,請推考,何如?傳曰,允。
金弘郁,以司僕寺提調言啓曰,前日陵行時,上年權減立待馬四十匹,以箭串放牧馬捉來,調養入把之意陳達,草料題給事,戶曹及該廳,亦爲啓下矣。此馬四十匹,更爲放牧,則今年霜降太早,野草盡枯,不得已留養本寺,而自十月初一日,當爲復舊,則其間二十日所養粥太,自本寺拮据上下,至於草則本寺無出處。將此意移文該曹,則所答內,權減之意啓下,則似難任意上下云,二十日所養草價,使之題給之意,敢啓。傳曰,知道。
金弘郁,以嘉禮都監言啓曰,各房工役中,惟敎命·竹冊·玉印,未及畢役,其餘各樣造作之物,皆爲完畢。正日尙遠,又有勅行,不緊員役,量宜減下,正日臨時還復之意,敢啓。傳曰,知道。
大司憲尹順之,持平南重晦啓曰,合啓之請累縷,一向天聽邈然,一向持難,臣等竊不勝疑惑焉。王法至公,不可以一時之私而壞之,輿論至嚴,而不可以一人之議而遏之。壞王法則紀綱紊亂,而勸懲無章,遏輿論則人情拂鬱,而是非不明,其害必至於國不爲國,豈不大可懼哉?今此金自點罪犯,實王法之所難貸,公論之所不容,當今流竄之典,亦出於聖上曲施之恩,而其爲失刑,固已大矣。日月未久,遽移內地,曠蕩之擧,雖出於因慶推恩,而三尺之法,其可壞乎?擧國之論,其可遏乎?殿下所重者,區區之私恩,而臣等所執者王法也,所畏者國言也。不得請,則決不敢止,請加三思,亟收金自點量移之命。答曰,勿煩。
嚴鼎耉啓曰,明日常參·經筵,取稟。傳曰,停。
又啓曰,小臣與左副承旨柳慶昌,世子納采等,三度習儀盡去,下直。傳曰,知道。
金弘郁啓曰,趙錫胤以大提學,文科試所,當爲入場,而大司諫遞差之命,下於兵批政罷之後,故未付軍職,何以爲之?敢稟。傳曰,口傳政事爲之。
辰巳時,日暈右珥。未申時,又日暈。
右議政韓興一二十二度呈辭。答曰,安心調理。
右尹金守玄上疏。答曰,迎慰之任,當令遞改。卿其勿辭,調理察職。
戶曹參議鄭知和上疏。答曰,省疏具悉。爾其勿辭,退救母病,以上內下記草
大司諫趙錫胤再度呈辭。入啓。加給由。
京畿都事書目,災傷尤甚差錯爲在,陽川縣監沈光泗罷黜事。
吏曹判書林墰三度呈辭。入啓。加給由。
武科初試一所試官三,李元英·徐弼文·李時楳。參試官三,洪義源·朴敬道·金克謙。二所試官三,柳坡·金應海·金守玄。參試官三,尹世任·尹聖擧·李敏發。
傳曰,武科規矩,二技中取一技事,言于該曹。
政院啓曰,明日文武科初試試所,諫院官員,當爲全數分入,而正言南龍翼·洪鐩,或以親病,或以加土,俱爲受由下鄕,大司諫趙錫胤,亦以身病,方在再度呈辭之中,五所監試官,將不得備員。正言二員,合有變通之擧,令該曹稟旨處置,何如?傳曰,允。
文科初試試官三,趙錫胤·許積·李應蓍。參試官四,李梓·李天基·趙殷基·朴守文。二所試官三,黃㦿·金益熙·李時萬。參試官四,卞時益·李海昌·成夏明·金徽。三所試官三,沈之源·趙啓遠·李時楷。參試官四,權堣·金德承·鄭錀·柳俊昌。
兵曹啓曰,今此武科別試試官,可擬之人乏少,不得已每望以二員備擬之意,敢啓。傳曰,知道。
吏曹判書林墰上疏。大槪,身病危劇,不得趨詣召命,乞賜鐫免,以正臣罪事。入啓。答曰,省疏具悉。卿其勿辭,調理察職。
戶曹參議鄭知和上疏。大槪,召牌之下,不敢不進,母病深重,乞遞職名,退而救療事。入啓。批答見上
謝恩,護軍柳俊昌,弼善成夏明,校理蔡忠元,大司諫申冕,司諫張應一,獻納丁彦璧,正言徐必遠·申混,掌令尹珹,執義徐祥履,持平柳椐,吏曹正郞金佐明,司書元萬石,護軍趙錫胤·李海昌。
刑曹啓目,全南監司狀啓云云。錦山縣監沈之漢,旣失賊魁,從重推考,何如?啓,依啓。沈之漢乙良,先罷後推,以重捕賊事。
監試官文一所,大司諫申冕,執義徐相履,二所,司諫張應一,大司憲尹順之,三所,獻納丁彦璧,掌令尹珹。武科一所,正言徐必遠,持平柳椐,二所,正言申混,持平南重晦。
府啓,請金自點還收量移之命事。入啓。答曰,勿煩。以上朝報
上在昌德宮。停常參·經筵。
嚴鼎耉啓曰,明日常參·經筵,取稟。傳曰,只晝講。
柳慶昌啓曰,大司憲尹順之,執義徐祥履,掌令尹珹,持平南重晦,俱以試所進參,掌令鄭斗卿在外。今日以監察茶時不得爲之意,敢啓。傳曰,知道。
金弘郁,以迎接都監言啓曰,勅行入京之日不遠,都監諸事,方爲緊急。館內修理及夫馬調發,布物用下等事,軍色郞廳,專掌次知,而兵曹佐郞吳以奎,郞廳啓下之後,以兼春秋方爲入番,不得來察都監之任,殊無以本色郞廳,啓請差下之意,本館兼春秋,斯速改差,使之專察都監之任。且啓下書吏二十八人,各有分掌,事務方急,而今以文科別試易書,盡數捉去,此非一二日書役之比。若待罷場,勅行將爲入京,許多策應之際,無使喚書吏,則將不能成形,極爲可慮。亦令該曹,都監分差書吏,切勿抄定,俾專時急接應之役,何如?傳曰,允。
金弘郁,以禮曹言啓曰,今九月二十八日納采時,殿下具冕服,宗親文武百官,亦以朝服,依禮文當爲行禮,而勅行時無越江之奇,別無所妨,以朝服行禮事知委,何如?傳曰,允。
事變假注書李萬郁遷轉,代鄭植。
柳慶昌,以都摠府言啓曰,因傳敎內下弓,別中日試射,請出標信。傳曰,知道。
領議政金堉四度呈辭。傳曰,安心調理。缺
夜五更,月暈。
迎接都監啓曰,勅行入京之日不遠,都監諸事,方爲緊急。館內修理及夫馬調發,布物用下等事,軍色郞廳,專掌次知,而兵曹佐郞吳以奎,郞廳啓下之後,以兼春秋方爲入番,不得來察都監之任,殊無以本色郞廳啓請差下之意,本館兼春秋,斯速改差,使之專察都監之任。且啓下書吏二十八人,各有分掌,事務方急,而今以文科別試易書,盡數捉去,此非一二日書役之比,若待罷場,勅行將爲入京,許多策應之際,無使喚書吏,則將不能成形,極爲可慮。亦令該曹,都監分差書吏,切勿抄定,俾專時急接應之役,何如?傳曰,允。以上迎接廳謄錄
領議政金堉四度呈辭。傳曰,安心調理。
吏曹啓目粘連,平安監司以价川·三登等官仍任事狀啓云云。凡守令瓜滿遞任,乃是法典所載,啓請仍任,實出謬例,而觀此狀啓,則价川郡守李復吉,盡心奉職,惠澤頗洽,至於料理轉販,以爲勅行諸需,一境之民,號訴營下,願遂借寇之望是如爲白有去等,非但民情如此,前頭方有勅行聲息,不可無變通之事。限勅使回還間,姑許仍任,未爲不可爲白乎矣。法外之事,該曹不敢擅便,伏惟上裁是白乎旀。三登縣令崔克誠段置,爲政慈詳,治效頗著,而迎送之役,勅行支待,一時相値,事甚難處。站上諸事,委諸新手,亦極可慮是如爲白良置。頃日謁聖武壯元處置之政,他無相當窠闕,不得已考見守令瓜滿置簿,則三登縣令崔克誠,丁亥春初赴任,六十朔瓜滿,故以監察差,其代次次推移,以爲武壯元付職之地。新差縣令韓復一,今月二十日,已爲辭朝下去,不可還爲仍任前官。崔克誠一款,勢難許施,以此意回移,何如?啓。監司狀聞,似非偶然哛不喩,當此客行之際,決不可付之新手,三登·价川,竝只限明春仍任。
傳曰,明日晝講爲之。
禮曹啓曰,去乙丑年十月,大妃殿外,諸宮朔膳,竝令停罷事,特爲傳敎,而本曹啓辭,臣子享上之物,不可全減,新産之物,隨時封進事,蒙允,今方封進矣。今則三年已過,莫重御供,尙今停罷,極爲未安。來十二月朔爲始,各殿朔膳進上,依舊例封進事,知委各道,何如?〈傳曰〉,今年尙不得爲豐年,予何安受此進上乎?更觀明春處之,可也。
傳曰,史官三員待命,騎馬九匹立之,文科一二三所內摘奸。以上朝報
上在昌德宮。停常參,只晝講。
晝講入侍,同知事崔惠吉,特進官李浣,參贊官柳慶昌,侍讀官蔡忠元,檢討官吳挺緯,假注書權格,兼春秋申命羲,記事官申最,講書傳說命中篇,自有其善,至不發之義。
尹絳啓曰,明日常參·經筵,取稟。傳曰,只晝講。
柳慶昌啓曰,大司憲尹順之,執義徐祥履,掌令尹珹,持平南重晦·柳椐,試所進參,掌令鄭斗卿,在外。今日以監察爲茶時之意,敢啓。傳曰,知道。
柳慶昌,以都摠府言啓曰,今日入直軍士,中日習射,請出標信。傳曰,知道。缺七行
柳慶昌,以兵曹言啓曰,卽接兼司僕將帖呈內,禁義將三員內,李忠伯在外未上來,朴宗寧,則重得傷寒,方在死生間,吳世彦,則病親受由,今日將爲發行,他無遞直之員,何以爲之云。李忠伯,則不久當爲上來,而朴宗寧,病勢差復未易,吳世彦,待親病差復後還來,亦未有期,朴宗寧·吳世彦,竝爲改差,以在京無故人,口傳差出,使之趁卽替直,何如?傳曰,允。
柳慶昌,以都摠府言啓曰,都摠管李浣,以特進官,除標信,晝講入侍之意,敢啓。傳曰,知道。缺三張
尹絳啓曰,勅使渡江消息,必於數日間入來,畿邑多有措處之事,新除授守令,當令速爲署經,催促赴任,而兩司多官,俱入試所,罷出尙遠,何以爲之?敢稟。傳曰,竝除署經,速爲發送。
以閔應亨上疏,傳于金弘郁曰,老人病患,殊甚可慮,問于本家,令內局藥物題給。
上御宣政殿。晝講時,受說命中,自惟說命總百官缺數字酬酢斯世,亦其時而已。讀一遍。忠元進講,有其善喪厥善,止皆引而不發之意。上讀一遍訖。吳挺緯曰,有其善喪厥善,大文,最是人君惕念處也。有驕心,則怠惰,怠惰,則豈有加勉之意耶?自古聖帝明王,必以謙讓爲主,然後德益進,後之人君,可不戒哉,可不勉哉?忠元曰,古人曰,勞而不伐。又曰,舜,好察邇言,皆以謙讓之言也。忠元又曰,欲啓寵者,不但婦女而已。君臣上下之際,道理暫差,則啓寵納侮,勢所不免也。惠吉曰,人非堯·舜,人誰無過?過而能改,是爲無過,知而作非,則豈不大可傷乎?自上尤所惕念處也。忠元曰,古之人臣,進戒其君,每以先王成德爲憲,故於此,亦以允協于先王成德,爲言也。及至篇缺七字拒諫,以其有自聖之辭耳。若以謙讓缺四五字善言,自古聖人拜昌言之類,皆聖益聖之事也。爲人君,尤當惕念處也。講罷。李浣進曰,御營廳入直軍,各自責糧於保人,使之上番事,頃因備局覆啓,將臣所見,其時亦爲回啓,缺八字歲稟定之敎,故敢爲陳達矣。本營上番軍士,乃至萬餘名,萬餘名逐年上番,則其所餉糧,預先料理,然後乃可支度。如依備局覆啓,使渠等責糧於保人,則缺四字至於行中微細雜物,必皆督缺十字不及二巡,保人先爲逃散,缺難支,事甚可慮,故臣之從前缺六七字事勢非便,臣不得下去,其將使渠等,持糧而來乎?上曰,今之所見,則以爲保人,勢難支堪,酌定番糧,徵捧上來,自本廳放糧之意耶?浣曰,使各官徵捧上送,則必有弊段,而至於輸運京城,亦甚難便。臣意以爲,此軍,三南沿海列邑,無處無之,造置船隻,抄其精銳,分其番次,汰其老弱,以備沙格,沿海則作米,山郡則作木,設倉京江,使之輸納,則不煩該曹之經費,有軍繼糧之道,似爲得宜。且此軍,當初謀得時,極其優待,凡間差役,不可偏重,以孤其望。以一千名,各立二朔,則一年十二朔,當立六千名,以一萬二千名,計其番朔,則二十四朔,當立二朔。比諸騎·步兵每年二朔立番之役,苦歇懸殊,保人元數二萬二百,每人木二疋收捧,則比諸砲保三丁之役,亦有間焉,渠何敢厭憚其役,而一向閑遊乎?此軍上番之規,例於十月十五日上來,二月十五日罷還,蓋爲合氷時待變也。今則形勢異於前日,不必以此爲規矣。事理當如此,而抄其精鈍,辦其船隻,立其規模等,缺七八字然後可以爲之,以此爲慮矣。上曰,缺七八字勿煩於擧行條件,議于廟堂缺七八字爲之,可也。浣曰,御營廳缺七八字郞廳,不以從事爲名,而稱以都廳矣,今則旣有都提調,更以從事官差定,何如?上曰,依爲之。柳慶昌進曰,自前謁聖出題之時,則試官缺三四字諸臣皆未及,承旨史官,皆爲避出,此是規例云,而臣等未諳古規,以致矇矓經過矣。今□外間,亦以有違格禮,此專出於臣不敏之責,惶恐待罪。上曰,事卽然矣。缺六七字有何妨乎?今後詳察爲之。
尹絳,以迎接都監言啓曰,都監郞廳李德夏,再昨政,移拜積城縣監,而司評鄭德生,則因本院啓辭,郞廳改差事,允下矣。都監郞廳,事務極緊,啓下後,雖除拜諫臺外任,勿爲遷動事,事目啓下,其意有在,而李德夏,則畿邑守令,站上策應,方爲緊急,不必改差,而至於鄭德生,則詞訟之地,雖不可久曠,都監郞廳,決難續續遞改,使之因察都監之任,俾無時急接待等事,窘急疎漏之患。李德夏之代,則以前縣令李悅差下,郞廳黃道亨·李悅,竝爲口傳付軍職,冠帶常任,何如?傳曰,依啓。詞訟之地,亦不可久曠,改差,可也。
睦行善,以兵曹言啓曰,卽接衛將牒呈,五所場中,迎接都監等處應定之軍,多至三百七十八名,以各處各衙門分派之軍,箇箇除出,僅僅充數,而其他續續定送之處,無日無之,無一名留衛之軍,束手茫然,坐待生事矣。來二十八日嘉禮納采擧動時,各差備應入之數,二百七十一名,及同日行城堭發告祭軍十七名,合二百八十八名,而時無見在留衛之軍,不得已闕內各處守直軍,參酌緊歇,抽出調用,而其數僅一百八十五名,此外未準之數,一百三名,無路推移,自前闕內擧動時,精抄軍,例爲添用,請依前暫時使用云。今當番上番軍實數,只一千五百九十餘名,而緊重各處守直之外,場中·都監等處,除出定送者,將至於六百五十餘名,其他各處,續續定送,亦不記其數。衛將之請,以精抄軍,暫時出用於闕內擧動者,實出於萬分渴悶,何以爲之?敢啓。傳曰,依啓。
兵曹啓曰,卽者分軍部將,來訴於臣曹曰,明日乃迎勅習禮,各處容入之軍,所當預爲料理,而衛將所下吏,擧皆逃散,至今不現云。前頭擧動連仍,而本所下人逃避不現之狀,極爲痛駭,請令該曹囚其正妻,以爲督現之地。且念當番軍士,自有定數,各處派送,僅得充數,而諸都監別宮及兩處試所,一時相値,此外各處定送,俱係緊急,不得已諸上司各衙門所定之軍,因本所牒報,量宜除出事,至於入啓蒙允,而諸上司,不諒近日事勢,捉致本所書員,重加刑杖,仍前責立,故書員等,不勝痛禁,一時潰散。若此不已,則前頭擧動之時,決難成形,今後勿論上司,以除出一事,衛將所書員,任意捉去者,一一入啓,以斷後弊,何如?
又啓曰,儺禮時所用,冬靑木·生葛等物,在前,則例以京畿各官,分定取用,而近因勅行急迫,不得已以本曹價布,移送貿用,此出於一時救急推行之事。本曹軍需,方患渴乏,諸各司,亂後加出員役,亦已裁減,而今則勅行尙遠,畿邑站上所需,亦自常平廳題給,則今此冬靑木等役,決不可每每移責於本曹,今後,則依前例,令京畿,造備進排,何如?已上兵曹謄錄
義禁〈府〉啓曰,今月十八日謁聖時,本府郞廳,竝爲式暇,成均館五門把守,及左右考喧各一員,本府入直一員,公事交代一員,當直入直一員,左右貫革各一員,竝假都事十二員,依前例,令該曹差出,何如?傳曰,知道。已上禁府謄錄
文科二所應辦官,以試官意啓曰,日已向昏,擧子收卷,方爲積置,而謄錄官,終日催促,尙無形影。莫重國試,怠慢至此,請當該謄錄官,推考,令該曹急速處置,何如?傳曰,依啓。事極駭愕,當該官拿推。拿推,典籍洪柱世。
弘文館啓曰,副修撰閔鼎重,受由下往咸鏡道安邊府矣。昨日政,陞授修撰,經筵入番事緊,請斯速乘馹上來事,下諭。傳曰,依啓。
禁府,洪柱世拿囚。啓。
傳曰,明日,晝講爲之。
吏曹判書林墰箚子。大槪,身有痼疾,久曠重任,本職及經筵,懇乞遞免事。入啓。答曰,省箚具悉卿懇。予意已諭於前,卿勿固辭,從速察職。以上朝報
上在昌德宮。停常參,只晝講。
夜一更,流星出井星下,入南方天際,狀如鉢,尾長三四尺許。
晝講入侍,特進官李時昉,知事朴遾,參贊官睦行善,侍讀官蔡忠元,檢討官吳挺緯,假注書權格,兼春秋申命羲,記事官申最,講書傳說命下篇,自王曰來汝,止論聖賢之學也。
下直,高陽郡守柳景紹,楊根郡守李聖基,陽川縣監鄭後啓。
右議政韓興一二十三度呈辭。傳于尹絳曰,遣承旨敦諭。
藥房都提調臣李時白,提調臣李厚源,副提調臣尹絳啓曰,卽者伏見下醫官傳敎,臣等不勝憂慮之至,敢〈來〉問安。答曰,知道。
藥房再啓曰,卽與柳厚聖·鄭後啓,及諸御醫,反覆相議,則症候別無大端感寒之症,而自前每遇寒節,則以其表虛之故,例有寒節觸感之候,前日所加減補中益氣湯,缺數三字加麻黃根七分,桂枝三分,缺數三字撮連缺六七字右藥製入之意,敢啓。答曰,知道。
金弘郁,以迎接都監言啓曰,米麪色郞廳司評鄭德生,詞訟之地,不可久曠,改差事,命下矣。其代,司䆃寺主簿成震長差下,使之察任,何如?傳曰,允。
尹絳啓曰,以副提學閔應亨上疏,傳曰,老人病患,殊涉可慮,問于本家,令內局藥物題給事,命下矣。昨夕,令內醫院掌務官,往問於本家,則以爲,所患,是頭痛·眩暈,願服滋陰健脾湯,加砂仁五分,黃蓮七分云。此藥依常時內下所送服數,當以五服生材,送之,而且以藥物題給事,內下之意,書於別紙,竝與上疏批答諭旨,偕傳之意,敢啓。傳曰,知道。十服賜給,可也。
傳于柳慶昌曰,下直守令引見。
柳慶昌,以都摠府言啓曰,本府堂上十員內,都摠管元斗杓,副摠管柳䪷,奉使出去,副摠管許積,試官,都摠管吳峻,都監提調進去,一員未差,明日侍衛未備,以今日內口傳政事差出。且副摠管柳䪷缺數三字十四日其前回還,未可預期,亦爲改差,何如?傳曰,允。
尹絳啓曰,擧動,視事頉稟,且來十月初一日,輪對日次,爲之乎?傳曰,知道。輪對,爲之。
睦行善啓曰,大司憲尹順之,執義徐祥履,掌令尹珹,持平南重晦·柳椐,試所進參,掌令鄭斗卿在外,今日以監察爲茶時之意,敢啓。傳曰,知道。
上御宣政殿。晝講時,受說命,自有其善喪厥善,止引而不發之意。讀一遍。忠元進講,自說命下篇,王曰來汝說,止聖賢之學也。上讀音釋一遍迄。忠元曰,此篇專以學論之也。行善曰,篇題亦曰,下篇論學之事也。忠元曰,古者聖賢之學,每以古昔爲法,然後似有所據,故永世之道,專在於學于古訓也。惟學遜志云者,與上文有其善喪厥善,同義。上曰,厥修乃來之來字,何謂也?忠元,以小註釋而告之曰,來字之意,所當自上下問處也。行善曰,我欲仁,斯仁至之說,古亦有之,此與至字,同義。上曰,內外,何謂也?朴遾曰,有諸內,然後發於外也。忠元曰,性理大全,亦有內聖外王之說矣,仍釋惟斅學半註告之,而大註中釋敎之說,亦以小註,釋而告之。講罷。遾進曰,科擧之法,規矩落點之後,自下所當不敢取稟,而小臣頃於禁軍取才及都試,則騎芻,雖是不易之才,然其爲武藝,俱極無形。缺數三字同坐而所見如此,故大慶之科,恐或埋沒,故敢此仰達矣。上曰,卿其試才,射而不能中耶?抑專不能射耶?遾曰,射而不能中也。蓋六兩者,射之根本,而騎騶,則射之枝葉也。今者六兩之入格者,稍多,而柳葉箭入格者,甚少,況騎芻爲技,尤難於柳葉箭者乎?蓋以三中取二技,定爲規矩,則入格者必尠矣。更以取一技爲敎,六兩百步,誰不爲射耶?初試之數,其勢反爲太繁矣。別試旣取六百,則武科之數多,何可比等?上曰,其勢雖如此,文科之數,旣取六百,故亦以取一技爲敎也。又曰,旣出言端,此雖閑說話,予將言之。夫騎芻之不成形者,蓋革之害也。曾見胡人之騎射,捷如鬼神,似乎非人。舍矢如飛,纔發已抽貫革而立,以待他人之射,而後射之。今所謂革者,此何法耶?操如綿之弓,馳穿巷之中,以拳插矢而過。且馬上才之人,若不缺二字則必至步墜,不惟反害於人,騎芻之無形,是皆革之害也。又曰,騎芻,則革害之,柳葉箭,則鐵箭害之,以軟弓暫彎,而橫射於半空之間,我國之弓才,此何法耶?武臣亦在此座中,予言,何如?閔震益進曰,聖敎極當。騎芻·柳葉箭,最切於戰場,而果如是無形矣。上曰,射而觀德,今則無之,皆未知何者爲善,何者爲否德。旣無觀德之法,則寧莫如着實爲之也,且習而不成,未之有也。弓射之法,緊重定規,督令責成,可也,始不如此,而責效而已,則比於七年之病,求三年之艾也。今若以此規取才,則不惟渠輩,皆以爲悶,缺五六字上曰,一二番則雖以爲悶,以此肄習,則自當進就也。往在昏朝,缺數三字癸亥初,特出六兩之規,則遠射者絶然,雖百步之內,猶患不及。今則皆射於百步之外,至有百步五十步之多,今此三十步,專委責成,則必自進就矣。遾曰,其爲如此缺六七字六兩,則果皆遠射矣。缺五六字射至二十步三十步者,多有之云。自丙子亂後,諸各司,加出員役,卽者入啓裁減,無知下輩缺三行上曰,雖不奉承傳,隨現入啓請罪,則可以治之耳。筵臣罷出,承旨進曰,下直守令,留待於外矣。上曰,招之。陽川縣監鄭後啓進。上曰,守令七事,何事?後啓歷對。上曰,赴任之縣,如何云耶?對曰,稱以殘小邑云,往見則可知也。上曰,最爲殘小之邑云,加勉爲之。高陽郡守柳景紹進伏。上曰,守令居官,所謂何事?景紹曰,守令居官所爲,非止一,而蓋七事之外,豈有大段者乎?上曰,何謂耶?景紹未能進對,疊言軍政修。上曰,守令幾處爲之耶?景紹曰,陽智·歙谷·礪山矣。上曰,赴任之所,如何?對曰,自勅使往來之後路傍官,極爲無形云矣。上曰,曾經陽智·礪山,何如耶?對曰,陽智,畿邑之殘者也。礪山,則不至於殘也。上曰,陽智何以謂之殘,礪山何以謂之不至於殘耶?對曰,陽智,居民甚少,而結數不多也。上曰,礪山遞來未久,人民田結土地幅隕,幾何?對曰,三千九十餘戶,一千六百餘結,幅員則最遠者三十里,而餘則或二十里·十五里也。上曰,幾面耶?對曰,十面也。上曰,風俗,如何耶?對曰,不至於惡也。上曰,朔數幾許耶?對曰,十五月而後遞來也。上曰,高陽,不惟路傍,接待之處,最爲多事,似是難治之邑,勿以泛然,盡心救治,可乎哉?景紹拜而對曰,親承聖敎,敢不盡心力爲之耶?竊恐才不逮耳。仍退。行善啓曰,缺四五字七事中,一款不通,一款重複陳對,事甚矇矓,推考,何如?上曰,依爲之。楊根郡守李聖基進,歷對七事。上曰,曾爲幾處邑耶?對曰,前爲三處矣。上曰,何處何處?陰竹·義城·豐德也。上曰,今赴任之縣,如何云耶?對曰,十室殘邑,似極無形也。上曰,無以爲小,益勉爲治。對曰,親承聖敎之丁寧,敢不盡心力爲之?竊恐才不逮耳。罷出。
睦行善,以武科一所試官言啓曰,今番錄名之數,或至八千名之多,錄名單子,積軸如山,錄名官等,收藏看守之勤,信於他時,而去夜四更量,不知何人,自外墻潛爲越入,投以火藥於窓隙之中,單子軸積置房內,火焰卒發。錄名守直官等,各自驚起,單子軸則僅得移出,而貧寒之錄名官等,冠帶衣服,盡爲燒燼,赤脫而出,極可矜,而其中訓鍊院奉事金承宣,適宿於火藥所投之下,故酷遭火患,面部及右手,盡被焦爛,不能運動,方在死生之中,所見極爲慘酷。近來人心之不淑,愈往愈甚,莫重科場至嚴之地,放火之變,至於如此,實是前古所無之大變也。缺三四字之人,必出於不得入格之輩,或出於未及缺五六字摘發無路,尤極痛惡。被傷錄名官金承宣,令試所待令醫官,卽爲救療,而藥物未備之數,令該司相當藥物題給,各別救療,且其代,令該曹,改付標卽爲定送,何如?傳曰,知道。燒燼官員等,令該曹斟酌,衣資題給。缺二丈
兵批,口傳政事,以錦林君凱胤·李時昉爲都摠管,徐弼文爲副摠管。
金弘郁,以內醫院都提調言啓曰,駝駱粥,每於夏月停止,而冬缺七八字乃是年年應行之事。今則司僕寺,十月初一日爲始,依前進排之意,敢啓。傳曰,知道。
掌令鄭斗卿啓曰,臣素患眼疾,百藥無效,自分棄物,出往江外農舍,合眼靜坐,以爲調治之計,千萬夢寐之外,聞有召命,驚惶罔措,感淚沾臆。臣無狀,濫遭洪私,獨免同罪,又叨淸班,旣有人言,亦無見責。眼病,固臣平生之患,而近因臣兄被論囚繫,晝夜不寐,已過半月,人非木石,病豈不添?兩目專昏,不分白黑,鍼藥無效,偸閑靜攝,以冀萬一之效,亦出於不得已也。恩命之下,不敢坐違退伏,舁疾入城,扶曳來謝,臣之所患缺五六字身帶職名,私出遠外,臣之罪,以此以彼,何可晏然因冒?請命遞斥臣職。答曰,勿辭。缺以上燼餘
京畿監司書目,楊根呈,以副提學閔應亨上疏上送事。啓。答曰,省疏具悉。卿其勿辭,調理上來。仍傳曰,老人病患,殊涉可慮,問于本家,令內局藥物題給。
明日納采時,仁政殿殿坐時,初嚴,辰初三刻,二嚴,辰正二刻,三嚴,巳初一刻,開門差早。
傳曰,下直守令引見。
修撰吳挺緯上疏。大槪,母病猝劇,乞遞職名,專意救療事。入啓。答曰,省疏具悉。爾其勿辭,出往救護。
掌令鄭斗卿,在外入來。
今日晝講時,知事朴遾所啓,丙子亂後,諸各司加出員役,頃者入啓裁減,無知下輩之怨苦,誠如前日聖敎矣。前頭諸上司下輩,若有故,據他事,瞞告于未詳曲折之官員,侵及本曹下人之擧,則非但事體不當,亦有後弊。如或有此事,則諸司下吏摘發治罪事,捧承傳,何如?上曰,雖不捧承傳,隨現入啓請罪,則可以治之耳。以上朝報
上在昌德宮。停常參·經筵。以王世子納采,臨于仁政殿。
下直,淸風郡守金尙。
尹絳啓曰,明日常參·經筵,取稟。傳曰,停。
睦行善〈啓曰〉,大司憲尹順之,執義徐祥履,掌令尹珹,持平南重晦·柳椐,試所進參,掌令鄭斗卿,避嫌退待,今日以監察爲茶時之意,敢啓。傳曰,知道。
尹絳,以吏曹言啓曰,臺諫有闕,政事,何以爲之?敢稟。傳曰,明日爲之。以上燼餘
大殿,政院·玉堂問安。答曰,知道。
藥房啓曰,夜來寒氣斗峭,伏未審聖候調攝,何如?昨日劑入加減補中益氣湯,其已進御否?臣等不勝憂悶之至,敢來問安。答曰,知道。湯劑,今當進服矣。且此非數貼見效之症,又非大段,今後勿爲問安。
大殿,二品以上·六曹問安。答曰,勿爲問安。
下直,積城縣監李德夏。
領議政金堉五度呈辭。入啓。傳曰,遣承旨敦諭。
左副承旨柳慶昌書啓,臣承命往諭于右議政韓興一處,則以爲,臣之呈告,已閱三秋,聖批溫諭,亦非一二。若有一分可以出仕奔走之勢,頃當大禮稠疊之時,旣不能一番參於陳賀之列,至于陵行之日,雖往來於闕外,扶曳起居,借人力耳。此後亦過一望,調攝非不盡方,而飮食無味,寢睡欠穩,肌肉日消,只餘縷命,何能自力致身於闕下乎?偃然退臥,亦不請急,則人臣分義,掃地盡矣。達上辭章,其世事勢,亦不得已,言念及此,常自惶懼,不意玆者,又遣近侍,使之敦諭,臣尤不勝悶縮,措身無所云矣。傳曰,知道。
兵曹判書朴遾初度呈辭。入啓。給由。以上朝報
上在昌德宮。停常參·經筵。
義禁府啓曰,熙川地弑主罪人,當發遣都事拿來,而本府都事九員內,五員則以禁亂官,分往試所,一員出使未還,一員當直,一員公事交代,一員本府,更無餘存之員。假都事一員,令該曹差出,急速發送,何如?傳曰,知道。以上禁府謄錄
同副承旨金弘郁書啓,臣承命往諭于領議政金堉處,則以爲,臣之賤疾,比初稍減,而有不可冒進者,累次請急,冀蒙恩許,伏聞聖候,有不安節,朝廷問安,臣且驚且懼,無以處身,至遣近侍,下諭,惶恐感激,不知所達云矣。傳曰,知道。
藥房啓曰,夜來不審,聖候調攝,何如?昨承聖批,雖以非大段爲敎,臣等不任區區憂慮,敢來問安。答曰,知道。勿爲問安。
吏曹判書林墰上疏。大槪,病勢轉劇,冒萬死更陳危懇,本職及經筵之任,冀蒙遞改事。入啓。答曰,省疏具悉卿懇。卿之拜此職,甫九朔,何久之有?勿爲控辭,從速察職。
武所一所差備官,以試官意啓曰,昨日宣傳官李廷潤,來訴于試所曰,金浦擧子李應新,來請懸錄,故循例錄擧矣,今聞他武處,又以他單子請錄云。此必欲爲疊之計,聞來極爲驚駭,若或現出,則錄擧之人,亦必生事,故如是來告云云。許多單子軸,卽爲一一査考,則所謂李應新錄名,有三錄,懸錄於宙字軸,而已爲呼不。又於草字軸,有錄,再錄。此乃不利於宙字,則欲售於草字,而敢生疊錄之擧也。莫重國試,如是用奸之狀,極爲痛惡,擧子李應新,令攸司囚禁治罪,以爲懲勵之地,何如?傳曰,拿推。
領議政金堉箚子。大槪,亟遞臣職,以便公私事。入啓。答曰,省箚具悉卿懇。噫,天怒民怨,日而益甚,人心國事,日益扤隉,莫可收拾。台小子,夙夜祗懼,委倚於卿,方切仰成,中心之誠,豈淺尠哉?卿之建白,卿之規畫,予未嘗不可,實欲見其一分之效,而未及施設,退休之計,忽出於意慮之表,是何棄予若此邁邁?況今客使之渡江,不日,其可無首相而接待乎?惟卿,體予至懷,速出論道,以副如渴之望。以上朝報
上在昌德宮。停常參·經筵。
遠接使書目,勅使,今月二十八日渡江事。
武科二所差備官,以試官意啓曰,前訓鍊奉事姜克世·李時雄·池德良等三人,來告于臣等曰,林川擧子禹翼賢·韓山擧子梁世賢錄名時,臣等爲其錄擧,而追聞禹翼賢等,兩錄於一所羌字,所聞藉藉,臣等不勝驚駭,不敢不告云。卽爲移文一所,問其果錄與否,則禹翼賢等二人,果錄於本所羌字,而其錄擧,則前權知訓鍊奉事崔德龍,禦侮將軍訓鍊院習讀官吳敬得,宣略將軍前守門將崔宗元也。所答如此,事極分明,近來擧子等,疊錄於兩所,以爲不利於此,則更試於彼所之計,其心術極爲奸巧,若不隨現明査,而痛加懲治,則其流之弊,有不可勝言,令攸司推治,何如?傳曰,竝拿推。
右議政韓興一二十四度〈呈辭〉。入啓。傳曰,安心調理。兵曹判書朴遾再度呈辭。入啓。加給由。
咸鏡監司書目,北虞候金洋處事有形,到處見侮,殊失官員之體,罷黜。梁聖涵·李晩天乘轎罪狀,令朝廷處置事。
傳曰,明日,晝講爲之。
領議政金堉箚子。大槪,病勢添重,不能卽出,不勝惶恐事。入啓。答曰,省箚具悉。卿之所患,又爲如此,予甚慮念,卿宜安心,調理出仕。仍傳曰,遣柳後聖看病。以上朝報郞廳林箕彬校正。日記郞廳盧賢鶴書。
上在昌德宮。停常參·經筵。
大司諫黃㦿,執義張應一,司諫沈,持平鄭錀,獻納曺漢英啓曰,啓辭上同答曰,不允。
大司憲李厚源,執義張應一,持平鄭錀啓曰,啓辭上同答曰,不允。
大司諫黃㦿,司諫沈,獻納曺漢英啓曰,上同新除授正言李龍翼,時在洪淸道稷山縣,請斯速乘馹上來事,下諭。答曰,不允,下諭事,依啓。
右副〈承旨〉啓曰,小臣,武科殿試進去,下直。傳曰,知道。右承旨啓曰,小臣,今日方物進去,下直。傳曰,知道。
戶曹啓曰,以禮曹啓辭,今此冬至節日勅使前禮單,比前稍加磨鍊事,傳曰,允事,傳敎矣。取考本曹所在謄錄,則勅使,己卯年則留館時,遇冬至,故所給禮單與物膳,磨鍊下送,而自本道措備者,亦多矣。今將前日禮單之數,參酌加磨鍊,別單書啓,以備睿覽,而啓下卽時,當爲罔晝夜及期下送,御帖奉往之官,令該曹,趁卽差定,何如?傳曰,知道。物種不至太略,不必加磨鍊,祛其今加之類,可也。且旣設宴享,則物膳,似不必爲之矣。
禮曹啓曰,勅使前,冬至節日下送禮單,別設宴禮事,已爲啓下矣。旣送禮單,別設宴禮,則似當委近京官,而此時一路廚傳有弊,令本道秩高守令中,稱以京官設宴,而或有難便之事,則以自上平復告知事,近送京官云,以此官兼行設宴,似或宜當,敢此仰稟。傳曰,以本道守令行之,可也。
禮曹啓曰,以本曹啓辭,冬至節日勅使所到處,送禮單設宴事草記,傳曰,如許等事,似不可創開新規,以貽後日之弊,在前之事,相考處之事,傳敎矣。取考本曹謄錄,則己卯年勅使時,仍本曹啓辭內,冬至節日勅使前,似當有別宴禮單等事,令都監措置事。傳曰,允事,傳敎矣。取考丁丑年謄錄,則勅使,過冬至於西路,以御帖禮單,下送於本道,行問安之禮,而禮單物種數,草略,且無頭目所給,今宜稍加磨鍊事,敢此仰稟。傳曰,依啓。以此觀之,則冬至節日送禮單設宴,旣有前例,今此冬至日,勅使前送禮單設宴事,依前啓辭施行,何如?傳曰,允。
傳曰,皮牌博氏,自前有送物之規矣,今此麟坪大君入往時,前例相考,磨鍊入送,可也。
刑曹,坐不坐單子。傳曰,秋官,獄訟煩劇之地,一月之內,不坐者,如是之多,極爲未便,堂上等,竝從重推考。
戶曹參判李時棋上疏。答曰,省疏具悉。卿其勿辭,調理察職。
兵曹判書朴遾初度呈辭。傳曰,調理出仕。
禮曹參議李之恒上疏。答曰,省疏具悉。爾之被誣,予旣洞燭,誰不知其冤乎?爾其勿辭,從速察職。
承文院官員,以都提調意啓曰,今此使臣齎去文書,正本査對時,觀其紙品,則表咨紙,比前似爲薄劣,殊無敬謹之意,造紙署當諸官吏,從重推考,以杜後弊,何如?傳曰,允。
殿試,差備假都事一員,試官供饋各司下人三十餘名,未出,闕門無省記之人,何以爲之?敢稟。傳曰,何以未及書去云耶?
前參奉郭希益上疏。答曰,省疏具悉。所陳之言,無非嘉言至論,予甚嘉尙,可不體念焉。
以義禁府趙錫胤等定配單子,傳曰,南重晦·柳椐等,只是脅從,豈與首罪者同律乎?此兩人則以徒一年,付標入之。
伴送使元斗杓上疏。傳曰,卿其勿辭,往來事,回諭。
夜五更,流星出五車星上,入乾方天際,狀如鉢,尾長三四尺許,色赤。
平澤縣監崔恒下直。〈此日記事原本改修時似錯誤〉
上在昌德宮。停常參,只晝講。
晝講入侍,特進官李時昉,知事李厚源,參贊官南翧,侍讀官蔡忠元·洪重普,假注書權格,兼春秋李沈·李雲根。講書傳說命下,自監于先王成憲,〈止〉成·湯·伊尹也。
上在昌德宮。停常參,只晝講。
晝講入侍,特進官具仁垕,同知事崔惠吉,參贊官嚴鼎耉,侍讀官蔡忠元·洪重普,假注書權格,兼春秋李沈·李雲根。講書傳高宗肜日,自高宗肜日,止獨豐於昵廟乎。
迎接都監啓曰,卽接遠接使移文,則勅使出示路程記,自良策宿,至弘濟院宿。其間宿處十五,以其日數參計,禮曹擇日,則今月十五日當爲入京之意,敢啓。傳曰,知道。以上迎接謄錄
上在昌德宮。停常參·經筵。
夜五更,有霧氣。
兵曹啓曰,卽接校書館移文,則篆文鋟梓時,唱准·色吏·刻手·匠人·役軍等料布,磨鍊上下事,入啓,蒙允矣。本曹軍需,所儲蕩渴之狀,曾已陳啓,目今勅行又迫,各處上下之數,罔有紀極,前頭繼用,計無所出,今此篆文印出,雖是不可廢之擧,亦非緊急之事,且念日晷極短,工役未易,待明春始役,宜當,敢稟。傳曰,依啓。
上在昌德宮。停常參,只晝講。
晝講入侍,特進官李時昉,知事林墰,參贊官尹絳,侍讀官吳挺緯·洪重普,記事官姜裕後,兼春秋李沈·李雲根。講書傳西伯戡黎,自西伯文王也,止廢壞常法也。
備邊司啓曰,以吏曹啓辭,備邊司啓辭云云事,命下矣。謝恩使,今當以大臣差出,副使則自丁丑初例,以從二品差遣,少無致詰之端,近年四五番,連以正卿差送,實涉未妥。今者勅使,以約條中副使爵秩,無拘礙爲言,依前例,從二品中差出,而節使則上使六卿,副使通政差遣,竝依此定式施行,何如?傳曰,知道事,傳敎矣。遠接使元斗杓狀啓內,頒詔後,謝恩使與冬至使兼行便否,問于鄭使,則答曰,節使謝恩使,合作一行,彼此俱便,亦有前例。且曰,謝恩使則大臣,節使則六卿差送,元非上國之意,副使書狀,爵秩尊卑,不必拘礙云。節使行期已迫,謝恩上·副使,不可不預先差出,令該曹,速爲擧行,何如?傳曰,允。以上備局謄錄
上在昌德宮。停常參·經筵。
自辰時至申時,日暈。夜五更,流星出參星下,入坤方天際,狀如鉢,尾長四五尺許,色赤。
上在昌德宮。停常參·經筵。
禮曹啓曰,今此別試殿試,今月初十日設行事,啓下矣。第武科初試,初十日前,勢未及罷場,差退殿試,以待武科出榜,一時對擧,實合事宜,而或以爲,退定日期,則許多擧子,留京等待,亦甚可慮,散歸更聚,其弊不貲。竊考本曹謄錄,則在先王朝甲申年文科庭試,先行武科,則因初試未及出榜,隨後殿試放榜,文武科同日爲之,己丑年殿試,亦依此例爲之。今番殿試武科初試,雖或未畢,文科殿試,則據此例先行,亦無所妨云,而科擧重事,本曹不敢擅便,令廟堂議處,何如?傳曰,允。
又啓曰,勅使,十五日當爲入京,文武科殿試,行於初十日,勢甚窘迫,而若或退定,則許多擧子留京之弊,亦極可慮,依該曹啓辭,先行文科殿試,少無所妨。但勅使臨到,各該司兩處奔走,恐未及周旋,場中進排諸具,各別料理,務從簡約,或有出榜遲滯之患,則殿試處所,亦令該曹,預爲稟定,似當,伏惟上裁。答曰,依啓。
以濟州按覈御史,三邑民瘼別單書啓,傳曰,本院,排日催檢,令各衙門,趁卽着實回啓,俾無遷延旣揭,終歸無實之弊。以上備局謄錄
上在昌德宮。停常參·經筵。
禮曹啓曰,備邊司啓辭,文科殿試先行初十日,少無所妨,而或有出榜遲滯之患,則殿試處所,令該曹,預爲稟定事。傳曰,依啓事,傳敎矣。十二日迎詔勅,三度習儀而當於仁政殿,則殿試,明政殿設行,宜當,以此分付擧行,何如?傳曰,允。
以禮安縣監洪宇遠上疏,傳曰,觀此上疏,言甚切中,亦多可取者。沈大孚之罪,自初與兪棨有間,屢經大赦,特爲職牒還給。所爲外方滯獄之事,切於民怨,亦甚可慮,申飭中外,如此寒月,趁卽處決,俾無滯獄之弊,可也。所謂內司訟事拘礙,趁未處決,亦極可駭,一體申飭,趁卽公正處決,毋得遷延,貽弊小民,可也。所謂京上納各樣木綿,各衙門不遵朝廷命令,三十五尺之規,曾未幾何?廢閣不用,尤極駭異,令法府,一一査治,可也。所謂庚寅九月令,熊膽一部,封進內醫院,三巡見退之說,亦極痛駭,令該曹,嚴明査治,可也。所謂常平廳,己丑·庚寅兩年,三分耗穀作木米上來者,及今年所捧耗,竝擬上疏,特爲除給本縣,賑救飢民一分之惠事,竝明白知委,各別擧行。且京婢房子,迎接都監收捧價布之事,何事耶?本末根因,詳細聞啓。以上備局謄錄
迎接都監啓曰,勅使時,例爲造給各樣物種,罔有紀極,此外臨時應求之物,亦不知其數,必多聚工匠,預爲措備,趁卽應求,然後可無因此淹滯之弊,故自前勿論諸上司,訓鍊都監匠人推捉使役,事目啓下,謄錄載錄者,其意有在。卽今別工作及分工曹雜物宴享色郞廳,逐日仕進,而謄錄付各處匠人熟手,或諉以本司赴役,或稱以他司捉去,趁不起送,雖果如此,事有緩急,不可以此停廢都監之役,致有前頭窘急生事之患,依啓下事目,勿論都監諸上司所屬,劃卽起送,無或遲延事,捧承傳施行,何如?傳曰,允。
又啓曰,卽接遠接使及平安監司聯名馳啓,鄭使,旣發發賣之語,儐臣·道臣,措辭防塞,非不盡力,而不肯回聽,又爲發怒云。該曹所儲毛物及鹿皮,已盡於累度勅行酬應及歲幣之用,市上亦絶無所儲,發賣之擧,終不撓改,則前頭之事,極爲可慮,若令首譯,乘其從容之時,善爲說辭,極陳本國事勢之十分悶迫,則必不無動聽之望。行中首譯,足以辦得此事,備將此由,分付于解事譯官等處,竭誠周旋之意,遠接使處,回移,何如?傳曰,依啓。如此國家所悶之事,首譯等可能周旋,以報國家,則豈非渠輩可紀之功乎?以此辭緣,竝爲移文,可也。以上迎接謄錄
藥房問安啓辭。答曰,時無快效,此藥加劑入。
禮安縣監洪宇遠上疏。答曰,覽爾疏章。忠言讜論,縷縷殆數千言,憂國愛君之誠,迥出尋常,予深嘉尙,可不體念焉。條陳弊瘼事,當令廟堂處之。
副提學閔應亨上疏。答曰,省疏具悉。卿其勿辭,宜遵前旨,調理上來。
幼學洪景塾上疏,文科換字事。答曰,省疏具悉。事甚駭異,當令該曹處之。以上內下記草
上在昌德宮。停常參,只晝講。
夜五更,電光,雷動。
晝講入侍,特進官許積,同知事趙錫胤,參贊官趙珩,侍讀官李海昌·蔡忠元,假注書權格,兼春秋李雲根,記事官申最。講書傳西伯戡黎,自今我民,止於是可見。
義禁府啓曰,本府規例,惟日次刑推元情坐起外,議啓照律等事,若無判義禁,則知事以下,不敢爲之,故前日知事臣朴遾,以此啓達於榻前,則以判義禁若呈辭,不得行公,何如等待?今後照律定配等事,諸堂上相議爲之,勿鉤常規爲敎,故自其後,遵依聖敎擧行。今日雖是上絃,不得用刑,以其久未開坐,臣等早朝齊會于本府,各道放未放啓本,及各人等上言回啓之外覈處公事,竝亦爲議啓矣。至洪傅之事,則乃是議大臣重獄,而白弘胄上言,則係是爲其祖父惟讓訟冤者也。此事在於宣祖朝,已過六十餘年,屢經大臣收議,俱未獲伸者,臣等旣無長官,難可容而議啓。濟州御史査覈狀啓,則臣尹履之,與金壽翼,妻三寸相避,不得同參,此旣與刑推元情,不同,又非照律定配之比。臣李厚源·臣崔惠吉兩人,不可謂備員,本府與法府之必備三員之規,乃所以重其事也。臣等不可爲之,判義禁還朝不遠,此等議啓,姑待其還,擧行,何如?傳曰,允。以上禁府謄錄
禮曹啓曰,今此別試殿試,卽因經筵官所啓,文武科殿試,異日設行,極涉苟艱,外議皆以爲不便。上曰,然則退之,何難?承旨曰,卽令該曹稟議,何如?上曰,依爲之事,命下矣。臣曹已慮文武科,各日設行,必有外議之逕庭,敢援先王朝舊例,請令廟堂議處,則廟堂亦以先行文科殿試,少無小妨,覆啓蒙允矣。今見趙錫胤所啓,則過武科畢後,同日設行云者,實有意見,依此擧行,宜當。但武科畢日,時未預定,而勅使入京已迫,各司下人,彼此奔走,無以周旋,無寧過勅使後退行,亦合事宜,伏惟上裁。傳曰,依啓。以上備局謄錄
禮曹粘目,幼學洪景塾科拔去事。答曰,依允。當該差備官拿推。
副修撰閔鼎重上疏。答曰,省疏具悉。爾其勿辭,待病差,卽爲上來。以上內下記草
上在昌德宮。停常參·經筵。
夜五更,流星出五車星下,入南河星上,狀如鉢,尾長三四尺許,流星又出畢星上,入乾方天際,狀如拳,尾長二三尺許。
義禁府啓曰,全南監司狀啓,李行源事査啓中,長城縣移文,監營背關之後,不卽嚴査現出,反爲費辭,張皇論報,雖有其後査報,亦甚昏謬不察云,故臣等本道査啓如此外,別情,更難鉤得,據其已著之罪,科斷之意,請以上裁矣。以依回啓施行事,判下,故據其査啓中著現之罪,照律以入之意,敢啓。傳曰,允。
又啓曰,武科一所擧子李元立,同謀代射,現露之後,黃汝亨則旣爲就囚,李元立則已下谷城地,發遣羅將拿來,何如?傳曰,允。
又啓曰,罪人洪柱世分揀事,判下矣。放送之意,敢啓。傳曰,知道。以上禁府謄錄
吏曹啓曰,傳曰,左相不但年高,素多疾病,如此雪天,萬里行役,決難支堪,豈非公私狼狽乎?遞改事言于該曹事,命下矣。大臣俱以老病,勢難遠行,似當以一品中擬差,而事係重大,該曹不敢容易差出,令廟堂議處,何如?傳曰,姑徐。以上備局謄錄
迎接都監啓曰,今年三月勅使入京時,自上迎勅,初行四拜禮,陞詣殿內,開覽詔勅後,勅使則立於東邊,主上立於西邊,以待宣詔畢後,自上降就板位,又行山呼·三叩頭·四拜禮矣。今番又有詔書,依此磨鍊入啓,已行初度習儀,而勅使處,亦以依前例行禮之意,不可不預通。宣詔儀註,更爲繕寫,令兵曹,急定禁軍發送,令遠接使,措辭傳給之意,下諭,宜當。當初遠接使下去時,宣勅與否,探知馳啓事,因本曹啓辭,自政院明白言送,而尙不馳啓,等待之際,恐致窘迫,敢此仰稟。傳曰,儀註,甚是文具,不必下送。宣詔與否,到弘濟院後,亦足以探知矣。
又啓曰,禮安縣監洪宇遠上疏,傳曰,京婢房子,迎接都監收捧價布之事,何事耶?本末根因,詳細問啓事,命下矣。詢訪故事,則曾在平時,華使出來之時,八道京房子京婢,擧皆立役於京中,迎接都監一應使喚,以京婢房子,無遺調用,而中間外方京婢房子輩,難於上京立役,稍稍還歸本官,故若値華使之行,則此輩自願雇人代立,雇立之價,一名各十五疋,合二名爲三十疋,自都監收合其木,諸色匠人·熟手·奉足·汲水婢,及許多都監官員·茶母等役,皆以此木雇立矣。丙子以後,兩西及咸鏡·京畿四道,京婢房子,則盡爲減下,只於下三道及江原道,仍前收布,用於勅使之行,而勅行頻數,勢難依前數收捧,故一名或二疋半,或二疋收捧,而此亦外方難支之弊,自上年以來,以一名各一疋磨鍊,貸用常平之木,以爲隨後收捧之地,以除京主人月利之弊,四道各官京婢房子,一名一疋之木,通計爲七同四十六疋,而都監各樣使喚,專靠於此木,此外大通官·衙譯等,銀粧刀·銀竹·紫的大帶·樻枝三等物,都監官員所贈之需,皆出於此,已成難防之痼弊。外方之弊,誠如疏內所陳,而猝然革罷,實爲難便,故今此勅行時,亦以一名各一疋磨鍊,請貸於常平廳,而本廳諉以各官,不卽備送,不肯盡貸,七同四十六疋內,五同八疋,爲先貸來之意,敢啓。傳曰,知道。在前濫用,殊可駭矣,今則其數雖少,旣非國用,切勿貽弊民生,可也。已上迎接謄錄
右議政韓興一二十七度呈辭。答曰,卿辭至此,今姑勉從之意,遣史官傳諭。
府啓,臺諫遞差事。答曰,依啓。
院啓,司諫張應一遞差事。答曰,依啓。
傳曰,左相李時白,不但年高,素多疾病,如此雪天,萬里行役,決難支堪,豈非公私狼狽乎?差改事言于該曹。
傳曰,國家多事,此時大臣,豈可一日閑住乎?鄭相家終制,勿爲遷退,欲爲從速爲之之意,卿其從便傳諭予意,傳于都承旨處。
府啓,舒川郡守白賢民罷職事。答曰,更加詳問而處之。以上內下記草
上在昌德宮。停常參·經筵。
司諫李海昌啓曰,今者以文科二所出牓時,擧子朱草誤換事,當該試官,引避遞職,又因該曹回啓,有推勘之命。臣亦其時試官之一也,凡試院之規,無論當該與否,一體按同,例也,不察之失,臣無獨免之理。頃於榻前,略達竢罪之意,而新授之恩,復出慮外,方在直所,不得不强顔肅謝,而自惟廉恥,臣何敢獨爲無失,晏然冒居?請命遞斥臣職。答曰,勿辭,退待物論。
獻納丁彦璧啓曰,司諫李海昌,引避而退。科場看檢,雖是監試官之責,旣有推勘之命,則同參考官,亦難晏然於言地。司諫李海昌,請命遞差。答曰,依啓。
執義徐祥履,掌令尹珹啓曰,舒川郡守白賢民,年紀衰耗,性且貪暴,到任以後,專事肥己,家在一息之程,駄載不絶。大同木收捧之時,不遵朝家定式,責捧升細尺長之木。民間竭力換貿備納之際,其價十倍,不及定日,則濫加棍罰,一境嗷嗷,怨讟騰沸。如此之人,不可委以字牧之任,舒川郡守白賢民,請命罷職,其代各別擇送。答曰,更加詳聞而處之。
執義徐祥履,掌令尹珹啓曰,合啓論執,已踰月矣,尙靳允從,臣等竊不勝憫鬱焉。王法至公,輿論至嚴,壞王法,則紀綱紊亂,而勸懲無章,遏輿論,則人情鬱拂,而是非不明,其害必至於國不爲國,豈不大可懼哉?金自點犯罪,實王法之所難貸,輿論之所不容,當初流竄之典,亦出於聖上曲全之恩,而日月不久,遽移內地,曠蕩之典,擧國之論,因慶推恩,而三尺之法,不可壞,擧國之論,不可遏也。殿下所重者,區區私恩,而臣等所執者,王法也,所畏者,國言也,不得請則決不敢止,請加三思,亟收金自點量移之命。答曰,毋庸瀆擾。
刑曹啓曰,時囚罪人中,各衙門直囚者,考其罪目,則多有不干於其衙門之事者,而直囚衙門,所囚之人,本曹不敢擅便,故一從典獄署所報,開錄以入之意,敢啓。傳曰,知道。
禮曹啓曰,政院啓辭,濟州按覈御史李慶億,方在島中,別爲下諭,文武兩技,使之試取上來事,命下矣。自前兩界,別遣京官,文武才藝試取之時,例有自京命出書題,定送武技之規,似當,依此擧行,敢〈此〉仰稟。傳曰,依例爲之事,傳敎矣。依政院啓辭,令大提學卽出書題,別定禁軍,齎傳御史於島中,使之製來後,依例科次出牓之意,竝爲下諭,何如?傳曰,李慶億,旣已乘舟云,今姑置之,待明春別遣御史,依例試取,以爲慰悅遠人,可也。
工曹啓曰,昨接禮曹移文,則冬至·正朝,皇太后禮物中,螺鈿·梳函二事,使之措備,不但此也,旣有謝恩之行,則表筒三事,亦當造作,而本曹案付小木匠,只以兩人,一則立役於實錄廳,一則立役於儺禮廳,本曹不得使喚。雖自禮曹,移文來到卽時造作,螺鈿函,非如他物,制造不易,方物封裹之前,猶無可及之勢,況乎,無匠人,不得趁卽始役者乎?實錄廳·儺禮廳,則雖非此兩人,私匠人及諸上司·諸宮家匠人,以都監之權,可以捉得,該曹則若非本曹案付匠人,無他可得之路。且螺鈿匠,城中只有一人,而此亦自應辦色,捉去使喚云,小木匠曺吾羅金·孫尙一,螺鈿匠朴士立等,限函與表筒畢造間,自本曹使役,何如?傳曰,知道。
兵曹啓曰,本曹郞廳八員內,二員,迎接都監郞廳,一員,館所把守郞廳,皆除。本司前頭迎勅擧動時,守宮·侍衛,黃龍亭·蛟龍旗·標旗各一員,他無餘員,而正郞洪處大,差宣敎官,預差柳頲,以兼春秋入直,似當竝爲改差。且堂上四員內,臣朴遾差館伴,守宮·侍衛各一員,至於導駕,則郞廳,例或代行,而郞廳旣無餘員,不得已堂上,當爲導駕,而臣沈之源,差弘濟院迎慰使及贊禮預差,勢難推移兼察,亦竝改差,何如?傳曰,允。
司饔院官員,以都提調意啓曰,江原道今十月朔封進,大妃殿進上單,乾雉二十首內,全數生蟲,生文魚五尾,全數色惡,大殿進上單,乾雉二十首內,二首生蟲。莫重進上,不謹封進,以致如此,事極可駭。本道當該封進官吏,從重推考,陪持人,亦令攸司囚治,何如?傳曰,允。
禁府啓曰,武科一所擧子黃汝亨,與李元立,同謀代射,現露之後,黃汝亨,則旣爲就囚,李元立,則已下谷城地,發遣羅將,拿來,何如?傳曰,允。
禁府啓曰,罪人洪柱世分揀事,判下矣。放送之意,敢啓。傳曰,知道。
都摠府啓曰,都摠管錦林君愷胤,以司饔院提調,南別宮二度宴享習儀,進去晝仕,請出標信。傳曰,知道。
傳曰,國家多事,此時大臣,豈可一日閑住乎?鄭相家終祭,勿爲遷退,欲爲從速爲之之意,卿其從便,傳諭予意,傳于都承旨處。
都承旨啓曰,昨日臣絳,以傳敎之意,往諭于左議政鄭太和,則以爲,今月當爲終制,而適遭比舍居同姓四寸之喪,犯染不潔之故,中丁日不得行祭,將行於二十三日終丁矣。不意聖敎至此,惶恐罔措,不得已欲以十九日亥日,進定行祭云矣,敢啓。傳曰,知道。
迎接都監啓曰,以禮安縣監洪宇遠上疏,傳曰,京婢房子收捧價布根因,詳細問啓事草記。傳曰,知道。在前濫用,殊可駭矣,今則其數雖少,旣非國用,切勿貽弊民生,可也事,傳敎矣。每當勅行,都監策應之事,罔有紀極,其所責辦,專出於民力。在前當事之臣,亦非不欲仰體聖意,隨事裁減,而都監各樣使喚之外,大通官·衙譯輩贈給之物,已成謬弊,猝然革罷,其勢誠難。非但此等備給之價,其數不貲,至如工匠·熟手·奉足及諸處汲水役價,他無辦出之路,都監事勢,實爲難處矣。大槪觀其疏中措語,非不知其不得已之擧,而只陳其常平廳,不爲先貸,以致京主人月利之弊而已。臣等亦曾慮此弊,以一名一疋酌定,以常平廳所儲,先爲貸用,以除徵責邸吏,稱貸月利之弊,十分節用,如有用餘,則計數留儲,以爲日後補用之計矣。似當以此意知委于常平廳,及各該道,而上敎至爲嚴截,聖意所在,不敢揣知,不得不申稟。傳曰,依啓。
禮曹啓曰,今此勅使入京後,各宴中下馬宴及翌日宴·餞宴,自上似當親臨行禮,以此磨鍊擧行之意,分付各該司,何如?傳曰,知道。
同副〈承旨〉,以吏曹言啓曰,臺諫有闕,政事,何以爲之?敢稟。以上以燼餘日記移謄
上在昌德宮。停常參·經筵。
未時,日暈。夜自一更至三更,月暈。五更,流星出軒轅星下,入北斗魁星上,狀如拳,尾長三四尺許。
備邊司啓曰,今九月初四日,慶尙監司柳淰請對時所啓,接慰官支供,亦是本道巨弊也。令各官排日,輪回支待,而一邑夫馬載運之數,多者或至五六十駄,小不下三四十駄,種種難支之弊,罔有紀極。臣在東萊,目見其弊,且有本道儒生,以此陳疏,而自廟堂有變通便否移文之事,故今又陳達矣。若爲其列邑之弊,使東萊獨當,則一道所不堪之事,東萊亦難支。臣反復思惟,未得其善策,意以爲,東萊爲邑,專屬接倭,故自前雜役竝減,戰船亦爲蠲減矣。曾在辛未年間,東萊召募鎭革罷時,本道戰船,移泊于東萊,仍使看護,其時本府士民,陳疏呈備局,移送慶州,則慶州之人,亦爲陳疏呈狀,故自備局不得已使兩官,竝定看護,故兩官,年年各出米布,修改船上雜物,又於三年,一次改造,而改造之價,兩官亦出米各一百五十石,不但其弊,有不可勝言。至於改造之後,無軍可守,不得已本府束伍一百二十五名,除出八名,或輪回守船,日後設有緩急,則必爲無用之器。臣意以爲,本府戰船,移給於多大浦後防軍,則左·右道各鎭浦戰船,添格軍五名式除出,移給於本船,則可無兩官戰船之弊,終爲臨急得力之具也。臣曾在東萊時,與水使·統制使相議,則亦皆以爲便當云矣。今此戰船移送之後,則兩官巨弊,自可除去,東萊,則以接倭之故,依平時雖全減,未爲不可,而至於慶州,則旣無接倭之事,而一體全減,似涉不當。限備造船價一百五十石內,每年五十石式,輪納于東萊府,則自東萊,稱以接慰廳所用,捧上積置,以爲接慰官及員役糧料之用,而饌物則東萊居巡營海夫二十五名除出,收捧其所納於接慰官下去時,而常時則仍納于巡營,不甚便當。且使喚,則本府船師軍一百二十五名,旣移戰船之後,則便是無事之人,分番使喚,少無不足之患。以此定式之後,句管出納,則使東萊府使次知,而接慰一行,亦使留駐於東萊客館,則可除列邑支供運來之弊,亦無本府獨當難堪之事,而又除慶州·東萊兩官,積年戰船無重之弊,揆諸彼此事勢,俱極便當。請移給戰船於多大浦後,以此變通接慰官支供之弊,何如?上曰,此乃深思之言也。此意言于廟堂。又所啓,左水營移設事,曾有啓下行文,而厥後道臣,連有事故,且有難便事勢,尙未回啓,而臣在東萊,詳知移鎭形止便否,故亦爲陳達矣。當初水營移鎭之擧,以船倉沙土塡塞之故也。今則舊水營船倉處,出於山底無沙處,而水道亦深,此後則雖過累年,似無如前塡塞之弊,而新設水營與倭館,隔水相對,水營動作,無不洞見,不得已移設,則無逾於舊營,故土兵及上下人情,皆以還移舊營爲便當云矣。上曰,言于廟堂。又所啓,東萊束伍軍,元數四百八十餘名,而在平時,專屬接倭軍威軍,進上差備,進上監官,故凡主鎭操鍊時,勿爲往參者,今至五十餘年,而頃年左兵使金逷,啓請上年爲始,往參陸操,而調操之後,則倭人處各項差備,五日支供,入給軍及軍威軍,辦出無路,事甚苟艱。此亦依平時例,專屬接倭,勿參操鍊,何如?上曰,依此爲之事,言于廟堂事,傳敎矣。接慰官,令各官排日,輪回支待,誠是一道難堪之巨弊。從前欲一變通,而尙今因循者,以其不得救弊之策故也。今者柳淰所啓,誠有意見,東萊本無戰船,而設立於召募鎭革罷之時,常時則雖以束伍軍,輪回守直,臨急則實無運船之人,有船無人,與無無異。今若移屬於多大浦,而除出左右道各鎭堡戰船,添格軍若干名,以準一船之數,移給同船,則不但除東萊造船守船之弊,亦可爲臨急可用之具。其在戰船,有益無損,而使慶州,以其戰船改造之價,歲納五十石米於東萊,以爲糧料之費。饌物則用巡營海夫之所納,使喚則用東萊船師之軍,東萊府使句管出納,接待接慰之行,勿令各官支待。且令接慰官,勿爲留住於釜山,留在東萊客館,以除東萊下人出去接待之弊,實爲便當。至於左水營移設之議,從前有之,而未得其船泊可合之處矣。舊營船倉之塡塞處,今出於山底無沙處,而水道亦深,則速爲還移於舊水營,俾無種種難便之弊,亦合事宜。東萊束伍軍,亦依舊例,除其操鍊,專屬接倭,宜當。以此意,分付慶尙監·兵·水使·東萊府使,何如?答曰,依啓。
又啓曰,以政院啓辭,勅使接見時說話,依前加減書入,而措語間未盡處,請令廟堂,豫爲講定,以備睿覽。傳曰,知道事,傳敎矣。政院書入語意,別無未盡條件,而其中梨·柿特減之擧,實出於顧念小邦,省費除弊,不勝爲感之意,別爲措辭稱謝,似當,敢啓。答曰,知道。
又啓曰,禮曹啓辭,今此勅使回還後,有謝恩之外,有進賀之擧,則禮物有無與否,令廟堂,豫爲講定,磨鍊擧行,何如?傳曰,允事,傳敎矣。旣有進賀之擧,則不可無方物,令該曹,磨鍊擧行,何如?答曰,允。已上備局謄錄
上在昌德宮。停常參·經筵。
藥房都提調臣李時白,提調臣李厚源,副提調臣尹絳啓曰,冬威漸緊,不審夜間,聖候調攝,何如?前日劑入加減補中益氣湯,以日計之,則今日當爲畢進御矣。今當加劑入,而加入麻黃根等三種,專爲止汗之材,必知收效與否後,或存或減,竝此仰稟。答曰,近因感冒,數日停止此藥,更爲觀勢劑入,可也。
藥房再啓曰,伏承近有感冒之敎,臣不勝悶慮之至。凡感冒之證,若不趁卽和解,則例致彌留,必詳知證候,可以議藥,令御醫入診,何如?答曰,所患不至大段,前頭擧動不遠,服藥出汗,亦涉難便,更議處之。
藥房三啓曰,卽承聖批,以幾盡差愈,勿爲入診爲敎。感冒之候,雖不至大段,必須進御和解之劑,以收快效,雖未入診,請下證錄,以爲議藥,何如?答曰,不至大段,幾盡差愈,不必入診。
藥房四啓曰,臣等,以下敎之意,議于諸御醫,則皆以爲,感冒之症,雖不至大段,趁未和解,以致彌留,則恐或有變證之患。蔘蘇飮,加防風七分,一二貼不可不急時進御,以取微汗,前頭雖有擧動,亦無所妨云。此藥二貼劑入之意,敢啓。答曰,知道。
大司憲趙錫胤,執義徐祥履,掌令尹珹,獻納丁彦璧啓曰,合啓之論,已踰累月,兪音尙閟,臣等竊不勝憫鬱焉。王法至公,輿論至嚴,適重適輕,非人主所得以私也。夫赦令,亦有今古之不同,古之爲赦,雖在大辟,皆從寬典,故古人所爲,君子之不幸,而小人之幸也。今也則不然,關係國家,不入於放宥之列,罷推輕罪,或未蒙曠蕩之典,則不可以古之行赦,槪以論之也。今此金自點負犯,實王法之所難貸,輿論之所不容,投配南中,亦出於聖恩之曲全,則豈可以累經大霈,而更有推恩之擧哉?國人皆曰不可,則君不能獨行,王章一有所壞,則國不可爲國。臣等所執者,王法也,所陳者,國言也。請加三思,還收金自點量移之命。答曰,毋煩。
左承旨啓曰,今日爲政事,命下矣。都承旨尹絳,藥房問安進去,臣鼎耉,迎勅習儀進去,右承旨南翧,身病陳疏,右副承旨李應蓍,以開城府別問安,奉使未還,廳中只有左副承旨柳慶昌,同副承旨趙珩,吏·兵批,何承旨進去乎?敢稟。傳曰,左副承旨,吏·兵批兼進。
吏批,判書林墰進,參判崔惠吉迎慰使出去,參議趙壽益未肅拜,左副承旨柳慶昌進。
兵批,判書朴遾進,參判沈之源進,參議安獻徵習儀進,參知李一相病,左副承旨柳慶昌進。
兵批啓曰,慶尙左水使南斗柄,瓜滿當遞,其代,不可不擇送,而可擬之人絶少,隣近守令有名稱者,竝擬,何如?傳曰,允。
有政。以權堣爲司諫,李程爲檢閱,李海昌爲副應敎,金卨爲江西縣令,鄭攸爲承旨,兪榥爲舒川郡守,金光煜爲刑曹判書,權尙矩爲司饔奉事,柳廷亮爲掌樂提調,盧尙義爲殷栗縣監,金應祖爲密陽府使,尹世任爲淸道郡守,靈愼正瀅,特除司饔院副提調,李時楷爲刑曹參議,李晳爲掌樂正,金善英爲奉禮,鄭爲獻陵參奉,金佑明爲副率,韓忠國爲舒川浦萬戶,具義俊爲慶尙左水使,尹商擧爲洗馬,李後山爲五衛將,朴弘遠爲武兼,李迪爲五衛將。
下直,平山萬戶元振門。
戶曹啓曰,歲幣雜物,前期分定各道,必趁當年五月內上納,而陜川郡所定大好紙十五卷,過限不納,行文催促,非止一再,迄今無意上納,封裹日期已迫,將致生事,故今日坐起時,發差推捉京主人,則逃避不現,使其族屬等,成群亂打本曹使令,不得下手捉來。此曾前所無之變,極爲驚駭,該邑守令,姑先從重推考,京主人及作黨毆打人等,令該曹,及時捕捉,囚禁重治,以懲後弊,何如?傳曰,允。
傳曰,近日司憲府,切不坐起,何也?客使未入京前,許多時推,沒數捧入,毋得落漏之意,詳明分付。
兵曹啓曰,今日迎勅習儀時,因衛將所牒報,闕內各門把守軍士,暫時出用之代,以入番精抄軍替守事,具由入啓矣。卽接精抄哨官手本,南原精抄軍張承龍,今日替守於通化門時,同門守門將,習射於中日試射處,使承龍拾箭,誤中承龍面上耳邊,至於重傷云。卽爲看審,則所傷果重,故使之出送調治矣。當該守門將所爲,極爲駭愕,從重推考,何如?傳曰,允。
兵曹啓曰,本曹軍需木,逐朔應下之數,已陳於前日之啓辭,而目今封不動遺在,四百二十八同零,行用遺在,十七同零,常時用下,猶患難繼。況此勅行時,各處所需,罔有紀極,前頭支用,計無所出,若不另加撙節,量入爲出,則些少遺儲,殆將盡矣。臣等於此,萬分渴急,百爾思量,而取考諸衙門朔下,及各處營繕文書,則如訓鍊都監·軍器寺月課打造,常平廳鑄鐵等役,事係緊重,勢難停止,而至於觀象監鑄字,敦寧府族譜設局,已久,訖可畢役,此外各衙門營繕軍匠之請價,殆無虛日,以有限之軍需,應無窮之役價,比如刮毛於龜背,索汁於乾木,與其財盡而後已,莫如觀勢而善處。如此等項不緊之役,姑爲停罷,以待明春日晷漸長,本曹物力稍裕,徐議處置,似爲宜當,敢啓。傳曰,依啓。
司饔院官員,以都提調意啓曰,以本院郞廳請罷事草記,傳曰,依啓。堂上非一員,而何以只令郞廳捧入乎?事,傳敎矣。本院堂上,固非一員,而自古每三日輪番視膳,各道進上入來,則直告于當番提調,例也。臣追聞其槪,其日江原道進上,日暮到院,而當番提調吏曹參判崔惠吉,適以迎慰使辭朝出去之際,卽令入直郞廳捧入者,想必闕門垂閉,急於捧入而然也。臣受任以來,非不盡誠檢飭,而遽有此事,何敢自以爲非臣視膳之日,而晏然而已乎?不勝惶恐,敢啓。傳曰,知道。卿其勿爲惶恐。當番提調,推考,可也。
都摠府啓曰,副摠管許積,以贊禮,三度習儀,慕華館進去晝仕,請出標信。答曰,知道。
嚴鼎耉啓曰,小臣,今日迎勅習儀進去,下直。傳曰,知道。
又啓曰,明日親臨宴享習儀,明明日空日,而十五日曉頭,當爲迎勅擧動,十四日視事,似爲未安,自明日勅使回還間,視事頉稟。傳曰,知道。
吏批啓曰,司饔院副提調,以靈愼正瀅,除授事,命下矣。自前本院提調,例以堂上爲之,今此靈愼正瀅,時未堂上,何以爲之?敢稟。傳曰,叔父年高,予無以慰悅,特爲加資除授。以上以燼餘日記移謄
上在昌德宮。停常參·經筵。
大殿,政院問安。傳曰,知道。
執義徐祥履啓曰,臣猥以無似,忝叨匪據,適値科擧,承命出謝,揆分省躬,冞切惶愧。以監試官,久在試所,重得傷寒,罷場之後,請急呈單,而見却於政院,不得已强疾行公,長官有故,則齊坐之令,臣當出之,而仍帶迎接都監都廳之任,勅使入京,只隔數日,逐日供劇,本府之坐,實所未遑,又於此際,長官新出,故等待長官之出仕矣。今承嚴敎,何敢晏然冒據?請命遞斥臣職。答曰,勿辭。
大司憲趙錫胤啓曰,近日本府之廢坐已久,推勘多滯,臣亦聞之矣。昨日出謝後,所當卽爲開坐,而適緣式暇,只仕進於史局,差晩,合啓簡通來到,臣便頓忘有式暇,循例答送,旣已聯名於啓辭,則不卽開坐,實涉怠慢,緣臣處事昏妄,致勤聖敎,惶蹙無地。且臣取考時推之數,則凡六十六員,緘答不來者,三十四員,雖方催促,今日之坐,勢難畢勘。臣於此,又將未奉成命,以重瘝曠之罪,不可晏然仍冒,請命遞斥臣職。答曰,卿之拜此職屬耳。有何所嫌,勿辭。
藥房都提調臣李厚源,副提調臣尹絳啓曰,雨後陰濕,伏未審,聖候調攝,何如?昨日劑入蔘蘇飮,進御之後,時無其效耶?郊外擧動將迫,臣等尤不勝憂慮之至,敢來問安。答曰,湯藥卽已進服,而畏寒之候,時未快愈矣。
藥房再啓曰,伏承聖批,以畏寒時未快愈,爲敎,臣等與諸御醫等反覆商議,則以爲,傷寒用藥,自有次第,昨日劑進蔘蘇飮,乃是傷寒初,所用之藥也。自上所感之候,若過四五日,則不可仍用此藥,必詳知日子之多少,及卽今症候之如何,方可議藥云。請下症錄,更議當劑,何如?答曰,症候言于醫官矣。
藥房三啓曰,臣等以下醫官之敎,與諸御醫反覆商議,則自上所患,乃是感冒,而非傷寒傳經之比。蔘蘇飮加進一貼後,隨症加減更議,宜當云。右藥仍爲進御之意,敢啓。答曰,知道。
大司憲趙錫胤,執義徐祥履啓曰,伏見昨政,有靈愼正瀅,特陞堂上,除授司饔院副提調之職,臣等固知聖上敦睦之至意,而爵典之重,非人主所得以私也。雖一資之卑,猶不可無端而濫施,況於堂上之階乎?帝王親親,自有其道,若以一時之私恩,輕用命德之公器,則其流之弊,何所不至?請靈愼正瀅所授之資,亟命改正。答曰,不允。局出身之設,雖出於一時酬勞之擧,而識者,已言其非長算,設局今已十五年,其中豈無老病死亡之人,而七局之額,依然尙在?乃是隨闕隨補之故,此則尤非當初本意也。不但事理無據,當此經用匱乏之日,虛費國廩,以養無用之人,誠爲失着之甚,不可無釐正之擧。請令都監元出身外追後入屬之人,另加査覈,一一汰去,今後更勿補缺,以爲省費之地。答曰,依啓。
大司憲趙錫胤啓曰,臣頃添諫院時,論前判書李澥,以樂工爲丘史之事,蓋旣有所聞,不得不相規爾。卽接李澥緘辭,詆斥臺諫,不遺餘力,一則急於陷人,姑欲重其文,一則曰,只因依俙影子,厄人太急,殊非美意。其時論啓,只欲重廟樂而防後弊,寧有一毫他意,而其言至此,臣竊惜之,第臣論事之際,不能詳愼,未免爲失實之歸,何敢晏然在職?請命罷斥臣職。答曰,勿辭。
領·左相啓曰,聖上軫念臣等之老病,難愼於擇使之事,近侍親承傳敎,有意於在制之臣,臣等竊以爲未穩,死生在天,老病遠行,豈是必死之地哉?臣等一人,當承命而往,聖意若或不忍允許,則改卜年富屬望之人,未爲不可,上裁,何如?傳曰,知道。
刑曹啓曰,李天鯤等寺奴婢根脚現出之事,非因人陳告而發。天鯤,誣陷一鄕鄕所等十餘人,故鄕所等發明訟冤之際,天鯤等寺奴子孫之狀,自然現發,定差使員査覈,得其實狀後,啓聞,還賤。朴友說,雖在天鯤誣訴鄕所中,初非有意於陳告者,亦非獨自現告者,此是臣積,忝按本道時事,故詳知顚末矣。今者取見奴婢案,則友說之子俊臣,稱以其父陳告,受出五口於掌隷院,而掌隷院之賞,出於本曹之移文云,此必本曹,不知曲折之致也。俊臣,欺罔本曹,受出賞口之狀,極爲駭愕。自本曹參酌治罪,其賞給奴婢,則還爲錄案,何如?傳曰,雖然此事,似有根因,更爲詳察處之事,傳敎矣。李天鯤還賤,初出於臣積狀啓請罪,其時事狀,臣所詳知。朴友悅,萬不干涉於陳告,而友說之子俊臣,呈狀於本曹,請受賞給奴婢,其時不能詳知曲折,因其呈狀,遽給五口之賞,事甚無據。俊臣,雖不治罪,奴婢則決不可賞給,依前啓辭,還爲錄案,何如?傳曰,允。
刑曹啓曰,慶尙監司,移文於本曹曰,前後七度頒赦,待其啓聞回下後修啓,則漸次遲延,事體未安,已修啓四度外,未修啓三度,則一時啓聞,便當云。移文事意,果爲有理,雖違常規,使之一時修啓,俾無赦宥遲延之弊,何如?傳曰,允。
刑曹啓曰,兵曹移文內,各處裁減別單中,大妃殿·中宮殿承傳色,及世子宮承言色·房直,價布減下,依亂前例,自各司定送事,啓下云。承傳色·房直,自各司定送,雖在亂前,曾所未有之事,兵曹所謂依前例云者,未知其由。且各司奴婢,除斜付及免役·免賤外,應役者,只有奴婢各二口,都監勅使時,他無推移定送之路,免役·免賤,竝爲使喚,此出於一時不得已變通之擧,而亦不得充數,上項三處,六名奴子,無處責立。兵曹若恤價布之虛費,則依前例,以軍士定給,宜當,令該曹,依前例擧行,何如?傳曰,知道。
嘉禮都監啓曰,今此嘉禮時,敎命繪粧,若非曾經熟諳匠人,則不能精緻粧結,掖庭下人金德男,使之赴役,何如?傳曰,知道。
傳曰,前判書李澥推緘,何不入之耶?
內醫院官員,以都提調意啓曰,臣等,伏見禮安縣監洪宇遠上疏批答,其一款,卽熊膽見退事也。臣等今方待罪藥房,不勝驚駭,取見其元數,則牛黃·熊膽防納之弊,實陳無蘊。當此人心不淑,國綱不嚴之日,不可謂全無操縱作弊云,而亦豈料至於此乎?臣等每於藥材監封之際,不敢一毫放過,御用之材,雖不可不十分精擇,民弊亦不敢不慮矣,終使醫官等,恣意防納,而不知禁抑,致令御用藥物,不免於苟充不精,而又重爲民生之害,臣等尸居不職之狀,至此而無所逃矣。臣等取考捧上文書,則慶尙道庚寅年九月令別卜定,熊膽見退者,前後至於四度,而上年十一月十七日,六部內五部退送者,判中樞府事臣韓興一爲提調時也。今年四月初四日,五部又退送者,臣李基祚爲提調時也。七月初四日,五部內一部,又見退,此則臣趙啓遠,以副提調監捧時也。九月二十三日,一部又見退,此則臣李厚源監捧時也。本院則只知慶尙道幾部見退而已,不知其爲某邑之物,到今以宇遠疏見之,終始見退者,必禮安之態膽也。四度點退,皆是一提調所爲,則昏昧不察,爲醫官所欺,容有是理,今則不然。四人監捧時,皆不免點退,果以重價購得於獵者,守令稱自看品封進,合於御用者,則何至於四人之目,皆爲不合耶?且熊膽,非如他藥材,體之大少,品之眞假,不甚難辨,而先王朝有色黃者,爲假,色黑如折墨之端者,爲眞之敎,故必如此,然後方可捧納。禮安所封,若色黑體大,而取粟顆許,置溫水中,一道若線不散,如方文所言者,則豈有不捧而退送之理哉?凡藥材捧上時,提調開坐,御醫內醫等,無遺進參,一一看品,自下達上,皆以爲可合,然後提調,又詳細看品而捧之,少有未盡,則莫敢或捧,乃是流來舊規。耳目之多旣如此,則一二掌務官,雖欲行私,其勢誠難,而宇遠疏中所言,不啻丁寧,必有所據,如此之事,實臣等之所欲聞者,不可不摘發重治,以爲懲治之地,而但自上年以至今日,爲掌務者,至於六人,御醫內醫,又非特數十人,則不知其所防納者,爲何人,不可不十分明査,必得實狀而罪之。今若不爲査覈,而據定其罪一二掌務官,則渠等亦必不服。且以事體言之,以進上藥材退送之故,治罪醫官,則此後雖有苟充封進之弊,將何以禁斷乎?此尤不可不明實定罪也。禮安之掌藥者,在焉,監營之審藥,亦在焉,醫官中某人,送熊膽幾部,防納於某邑之事,足以鉤得。且以宇遠疏中所云推之,則五部中四部,初焉見退,後焉得納者,亦必懲於見退後,乃用防納之熊膽,得以無事納之者也。此四邑之藥夫,又在焉,若推問各人,則豈無可得之端緖乎?令本道監司,各別嚴査啓聞後,論以重律,永杜中間防納之弊,何如?傳曰,依啓。洪宇遠處,亦問之,可也。
以司憲府金翰朝收職帖遞來推考事照目,傳曰,李日三,又不入場云,事多可駭,合有査問之擧矣。
尙衣院官員,以提調意啓曰,本院諸色匠人,專爲御供,而諸上司諸宮家,不得任意使役者,其來已久。經亂之後,散亡殆盡,常時役事,猶患不足,嘉禮時及勅使時,本院措備進排之物,極爲浩多,而諸上司諸宮家,任意捉去,不勝紛紜,本院之役,殆至廢閣,事體極爲未安。今後一切勿許推捉事,捧承傳,知委施行,何如?傳曰,允。
弘文館啓曰,本館下番副修撰,臣鄭斗敬,牌招肅拜,仍爲入直矣,鄭斗敬,重得傷寒,陳疏出去,將至闕直,副修撰張應一,例當牌招替入,而似聞張應一,亦以傷寒症甚非輕,累呈辭疏,勢難入來云。以上番姑降下番,推移入直,何如?傳曰,允。
義禁府啓曰,迎勅擧動時,本府郞廳九員內,一員出使,而各差備分定之數,例爲十員,二員不足,故假都事二員,已爲入啓差出矣。今聞武科兩所,擧動前未得畢試云,禁亂官二員,自當仍差,其代二員又不足,假都事二員,書吏二人,限畢試間,亦令該曹差出,何如?傳曰,允。
訓鍊都監啓曰,糧餉色郞廳洪處濬,處事不勤,不告於堂上,擅囚匠人次知,極爲駭愕,爲先汰去之意,敢啓。傳曰,知道。
都摠管啓曰,副摠管許積,賓廳備局坐起進參後,刑曹坐起進去晝仕,請出標信。傳曰,知道。
都摠府啓曰,本府堂上,或以司饔提調,或以贊禮,將不得參侍衛之列,前頭擧動時侍衛埋沒,戶曹判書金時昉改差之代,今日內,令該曹,口傳差出,何如?傳曰,允。
備邊司啓曰,遠接使狀啓中,陳賀方物,或一件或兩件,令廟堂,豫稟定頉事,啓下矣。尊崇冊妃,旣以兩件事頒詔,則進賀方物,似不可合而爲一,第令該曹,豫爲措備以待,何如?傳曰,允。
司䆃寺提調趙啓遠啓曰,本寺主簿成震長爲迎接都監郞廳,都監近例,大通官·淸廚子等處,所給銀鍮粧刀·烟竹·枝三·靑皮·白紙等物,自郞廳本司措備云。都監官之措給賄物,蓋出於恐有生事之患,迫不得已之擧,而郞廳中軍職,則自都監措給,有實職則各自其司措備云,而如戶·兵·刑·工曹·漢城府·司僕寺等官,則自有其司物力。從前各司措備,而今此司䆃寺,則至有御供米太,而無他本寺私儲之物,若令書員·典僕輩,措備,則非但貧寒下人,無路備納,又非事理當然之事,決不可責辦於下輩。請令都監,殘司分揀,依軍職郞廳例,隨便措給,俾無下輩怨痛之患。臣待罪提調,不得不仰陳,惶恐敢啓。傳曰,知道。
左令啓曰,臣與右承旨臣柳慶昌,南別宮親臨宴享習儀進去,下直。傳曰,知道。
右副承旨啓曰,大司憲趙錫胤,再啓煩瀆,退待物論矣。傳曰,知道。以上以燼餘日記移謄
上在昌德宮。停常參·經筵。
大殿,政院問安。傳曰,知道。
獻納丁彦璧啓曰,臣伏見大司憲趙錫胤引避之辭,遂得前判書李澥緘答而見之,游辭文過,剩語侵人,忿懥所發,言不知擇,看來可哂,誠不足辨,臣亦參論之一臺諫也,詆斥之來,不可晏然,請命遞斥臣職。答曰,勿辭。
藥房都提調臣李時白,提調臣李厚源,副提調臣尹絳啓曰,夜間風氣甚寒,伏未審,聖候調攝,何如?蔘蘇飮,昨日連進御後,其有差減之效耶?臣等不勝憂悶之至,敢〈來〉問安。答曰,與昨頗似減歇矣。
藥房再啓曰,伏承聖批,以與昨頗似減歇爲敎,臣等與諸御醫反覆相議,則以爲,感冒之候,減歇則不妨停藥,而郊外擧動,只隔一宵,添傷之患,極爲可慮。方書,亦有汗後,以蔘蘇飮款款調之之語,今日因進一貼,明日擧動後,又進一貼,宜當云,右藥二貼製入之意,敢啓。答曰,知道。
二品堂上問安,自上方在感冒之中,而天氣又甚凜冽,明日迎勅時,若凌晨動駕,則郊外風寒,必有添傷之患,臣等不勝憂悶之至。都承旨尹絳,今以弘濟院別迎慰出去,令與儐臣相議,將此意微通于勅使前,入京時刻,使之差退,宜當,敢啓。答曰,知道。
執義徐祥履啓曰,無狀小臣,忝叨匪據,絲毫無補,瀆擾是事,罪合萬死。大司憲趙錫胤引避而退,臣當處置,而前判書李澥,卽臣妻外三寸叔父也。措語之間,實有所嫌,不可晏然處置,請命遞斥臣職。答曰,勿辭。
司諫權堣啓曰,卽者獻納丁彦璧,引避退待,臣當處置,而取見前判書李澥緘辭,則拈出掌樂院回答關文中,不可以功臣丘史頉下文字,至謂之蔑視長官,不勝驚怪之至。當初樂工龍會公事,卽臣在該院時事也,回關文字,出自臣手,不得不略陳梗槪。凡小各司公事,例皆裁決於正,故一日開坐時,下吏以尙州代定公事告課,臣問其顚末,下吏始告以今年五月,掌隷院移文本院,而不許頉減,今又自本官代定而來云。主簿李德夏曰,此是主簿所掌事,故朝者進去提調宅,備陳其不可頉減之意,而終不快許。臣意以爲,此路一開,後弊無窮,乃以本院樂工,不可以功臣丘史頉下之意,回題矣。第二日下吏,又持其公事而來言曰,提調使之改以現身到付成貼云。臣答以,若以現身到付成送,則是許其頉減也。終不成給,其間曲折,大槪如斯而已,有何蔑視長官之事乎?係是提調家事,故主簿李德夏,親往其家,備陳不可開路之意,則不可謂不爲稟告也。李德夏之進去,亦在於其公事未成貼之前,而緘辭中乃曰,翌日進去云者,誠未可曉也。其他橫言豎說,多有不如當初實狀者,而非臣之所可辨不敢畢陳,而其中有曰,龍會之名,決非外人所可知,而細及於臺諫之耳云。有若以其言根之出,歸咎於李德夏者然。臣於此不能無惑,事雖隱微,猶難掩諱,一目所視,其可謂外人不知乎?其時臣,連在史局,下吏,以龍會公事,往復來告者,非止一再,同坐之人,亦或參聽而問之,故臣亦細言之,臺官亦有同聽而詳聞者,臣非有意於陷人,而自不能不言耳。緘辭中雖不直斥臣身,而何敢晏然處置乎?請命遞斥臣職。答曰,勿辭。陳其曲折,則可,而故爲分疏德夏,則不可矣。
掌令尹珹啓曰,臣以監試官,頃往試所,十日寒廳,觸冒重傷,罷場之後,委頓轉劇,屢呈辭單,見阻政院,力疾行公,纔有日矣。推緘積滯,臣實慮此,而近緣本府僚位不齊,未及開坐,致勤嚴旨,臣誠惶恐,何敢晏然仍冒?昨緣式暇,退伏私室,未得與同僚偕避,所失尤大,請命遞斥臣職。答曰,勿辭。
掌令尹珹·柳道三啓曰,啓辭上同答曰,無庸强煩。
掌令尹珹·柳道三啓曰,伏見前政,有靈愼正瀅,特陞堂上,除授司饔院副提調之命。臣等固知聖上敦睦之至意,而爵典之重,非人主所得以私也。雖一資之卑,猶不可無端而濫施,況於堂上之階乎?帝王親親,自有其道,若以一時之私恩,輕用命德之公器,則其流之弊,何所不至?請靈愼正瀅所授之資,亟命改正。答曰,不允。大司憲趙錫胤,以頃添諫院時,論前判書李澥,而樂工爲丘史之事,蓋旣有所聞,不得不相規爾。卽接李澥緘辭,詆斥臺諫,不遺餘力。一則曰,其間措語,率多失實。一則曰,急於陷人,姑欲重其文。一則曰,只因依俙影子,厄人太急,誠非美意。其時論啓,只欲重廟樂而防後弊,豈有一毫他意,而其言至此?臣竊惜之,第臣論事之際,不能詳審,未免失實之歸,何敢晏然在職?執義徐祥履,以無狀小臣,忝叨匪據,絲毫無補,瀆擾是事,罪合萬死。大司憲趙錫胤,引嫌而退,臣當處置,而前判書李澥,卽臣妻外三寸叔父也。措語之間,實有所嫌,不敢晏然處置,竝引嫌而退。事無大小,關太廟則皆重,重樂工,乃重廟樂也。樂工圖屬丘史,實前所未有之事也。臺官之據法相規,聖明之靳請許請者,皆所以重重臣也,爲重臣者,何其不自重耶?取考李澥緘辭,則節節知其所窮,而諉臺官失實者,不過官奴·寺奴之別也。臺官所論,只爲樂工之不可他屬官寺,一字之誤,果爲失實之歸耶?至於末端等說,拈出贅語,隱然有若深意於其間,誠未曉其故也,不幾於無公論蔑國法耶?罪有所歸,此於何有?姻婭之親,不得處置,勢所固然,俱無可避之嫌,請大司憲趙錫胤,執義徐祥履,竝命出仕。答曰,依啓。
持平柳椐啓曰,臣以監試官,承命糾察,夙宵一念,非敢怠忽,而近來人心不淑,詐僞多端,臣固已慮其混雜之弊矣。及聞外議,或云有代射者,或云有疊錄者,至於筵臣啓達,政院申飭,臣誠惶駭,罔知攸處。大槪武科之規,錄名官,先受擧子單子,積成卷軸,如有入格者,則卽於試官之前,考其姓名,抽其單子。且使其人,誦其四祖及保擧,其中或有不通者,則卽招保擧,試加質問,若奸僞旣露,情迹難掩,則隨其罪之輕重,或入啓請罪,或自試所拔去,而若能通四祖保擧,聽其言觀其色,亦不異於人,則雖懷代射之心,試官者,果何從而知之乎?且兩所俱錄,則或因保擧來訴,或因二所通報,時或發覺,而若保擧不爲來訴,二所不爲通報,則更無現出之路,此則耳目有所不及,思慮有所未周,雖欲防奸,其道末由,安知代射·疊錄者,不在於其中乎?外人所傳,筵臣所聞,理或然也。科場凡事,責在臺官,則何敢以不知爲辭,而晏然在職乎?請命遞斥臣職。答曰,勿辭。
正言申混啓曰,伏見前判書李澥緘答之辭,多少詆斥,不足爭辨,而臣承乏之日,卽詣試場,奉命之臣,不得聯名於啓,而亦有簡通往復之例,故同僚告以連啓,臣亦答以謹悉,則臣是參論者也,詆斥之來,烏得獨免?且臣才識,雖甚庸下,至於當官處事,欲盡分所當爲者,是臣素所勉也。武場淆雜,自前聞之,受命以來,十分用心,凡於入格者,必問其四祖,驗其年齒,察其言色,如有違誤可疑者,又必招詰其保擧,若奸僞終不可辨,則亦不敢以疑似而納之罪,只據其違格處拔去而已。然而人心不淑,巧詐多端,近八千擧子之中,設或有代射者,固未易摘發,而至於複錄兩所,來往彼此者,又豈耳目思慮,所可周及耶?伏聞日者,筵臣以混雜之說,陳達榻前,自上又有申飭之敎,臣於此不勝驚駭悚愧之至。科場糾檢,責在兩司,而莫重國試,不能嚴明,致有外議,至達天聽,臣何敢自爲無失乎?以此以彼,不可仍冒,請命遞斥臣職。答曰,勿辭。
右副承旨柳慶昌啓曰,執義徐祥履,大司憲趙錫胤,獻納丁彦璧,司諫權堣,持平柳椐,正言申混,再啓煩瀆,退待物論。且出仕臺諫,命下矣。今已夜深,明日待開門命招之意,敢啓。傳曰,知道。
都承旨臣絳,與迎慰使趙啓遠,隨大臣之後,行見官禮,卽與遠接使,招李馨長,以擧動差晩之意,措辭言送,開諭鄭使,則鄭使初無落落之意,故臣等苦待其皂白之如何,只欲得請而後,卽爲狀啓,而鄭使久作雜技之戲,仍致日暮,繼有作梗之事,此則詳在大臣啓辭中矣。臣來時,言于遠接使,必須更爲周旋云,則元斗杓以爲,雖至夜深,必使之乘便,極力周旋馳啓云矣。臣及到闕外,得見分發,則擧動時,三嚴,以辰正啓下,以臣料之,若不得請,則恐其太晩,彼人嗔怒之中,加以迎勅過時致責,則又添一端失懽之事,更待遠接使狀啓之來,彼若一向不許,則三嚴時刻,差進,何如?傳曰,依啓。
傳曰,擧動時刻,不必等待彼報,依例從早爲之。
領議政臣金堉,迎慰使臣趙啓遠,都承旨臣尹絳等啓曰,今日未時,勅使到弘濟院。臣等卽行迎勅禮,須臾呈御帖,仍行見官禮,出坐于門外,依幕使各官排設宴床,令譯官請宴,則勅使令家丁等爲雜技,不答其言,極其疑訝矣。日沒後,大通官韓臣源等二人,率首譯以下諸譯官,來傳諸勅使之言於臣等,及遠接使·監司坐處曰,茶啖果子,以太末相雜爲之,俺等乃皇帝所遣之人,何如是薄待乎?此非獨守令之所爲,監司爲之耶?遠接使爲之耶?抑朝廷分付耶?此必有指揮之人,欲知其名耳。今年如此,則後年飯亦不得食,以此不得不言耳。臣等答曰,是何言也?我國盡心竭力,以待勅使,豈有如此之理?此必守令不謹之所致,當啓聞査出治罪。仍使譯官懇請曰,我等受命出來者,爲此一宴,而以守令之罪,終不受宴,則將何面復命於主上乎?極知惶恐,而敢此冒犯嚴威,冀或動聽云,則勅使,使首譯來言曰,茶啖旣如此,宴床從可知矣,決不可受也。仍令撤去宴床。臣等更令譯官,措辭告以入去之意,則答以,知悉矣。臣等欲爲狀啓,而將至入夜,恐阻門限,馳到闕門外,敢此書啓。其間曲折,儐臣狀啓,必爲詳盡,故此不備陳矣。且擧動時刻差退之意,使李馨長言于鄭使,則初不快答,又因發怒之事,諸勅會坐一房,更無可圖之隙。臣等言于遠接使,更探其意,馳啓,而觀其氣色,似無聽從之勢。彼若不許,而擧動時刻,若至太晩,則恐有加一層之怒,極爲可慮,敢此竝啓。傳曰,知道。
迎接都監啓曰,以司䆃寺提調,本寺主簿差迎接都監郞廳者,淸人贈給之物,令都監,隨便措給事草記,傳曰,知道事,命下矣。都監官員淸人贈給之擧,已成痼弊,所費亦不貲,有衙門官員,則自本司辦給,軍職郞廳,則不得不自都監備給,故都監郞廳,必以稍實各司之官,差下者,亦出於不得已也。今此司䆃寺,則凋殘無物力,果如啓辭所陳,若責辦於貢物主人,則亦有弊端,似或有變通之道,而此路一開,則此外他各司,亦必效此而繼請,以些少京房子之布,勢難盡副所望,事甚難處,不得施行之意,敢啓。傳曰,知道。此雖官員等不得已之事,寧有啓稟朝廷定奪之理乎?此後如此公事,勿爲捧入,可也。
禮曹啓曰,前日本曹啓辭節該,今年三月勅使時,自上立於西邊,勅使立於東邊,宣詔畢後,自上降就版位,行山呼·三叩頭·四拜禮矣。今番又有詔書,依前例行禮之意,更爲議注,令遠接使措辭傳給事。傳曰,議注甚是文具,不必下送,宣詔與否,到弘濟院後,亦足探知事,命下矣。臣等自本曹宣詔節次,私相移文於遠接使,則回答內,問于鄭使,則自有三月已行之例云。一依前日入啓議注施行,而到弘濟院後,不爲探問之意,敢啓。傳曰,知道。
義禁府都事,以委官意啓曰,三省推鞫,旣已命下,而判義禁臣元斗杓,以遠接使,時未還京,今日不得開坐之意,敢啓。傳曰,知道。
武科二所差備官,以試官意啓曰,本所差備官訓鍊院官員尹虬等六人齊訴曰,自前科擧出榜時,本院繕寫榜目,分送大衙門十處矣。今此武科初試之數,無慮三千餘人,而本院凋弊,下人鮮少,該用紙地,亦無出處,許多初試數,書送各衙門之事,極爲悶迫。請依丁丑年庭試例,具由入啓,參酌減除云,係是朝官所訴,不獲已敢啓。傳曰,依啓。
卽接黃海監司金川郡祗受狀啓,乃兵符誤送事也。蓋兵符,左四隻右一隻竝五隻內,左二隻內上,又左二隻,本道監·兵使兩處分送,又一隻,本郡下送,宜當,而當初造作時,不造左隻四介,而誤造右隻三介矣。臣於其日,以代房監封,而未諳規例,不覺其差誤,極爲惶恐。左二隻,急急改造以送,而今來右二隻燒火之意,敢啓。傳曰,知道。莫重兵符,何如是慢忽乎?當該指揮造作承旨,推考。
義禁府啓曰,罪人古音生·香難等,已爲拿來,而罪犯係干綱常,三省推鞫,何如?傳曰,允。
又啓曰,罪人古音生·香難等三省推鞫事,允下矣。委官,何大臣進去乎?敢稟。傳曰,左相進去。
十六日頒敎書,明日迎勅擧動後,大提學命招,使之製進之意,敢啓。傳曰,知道。
備忘記,掌樂主簿李德夏,凌辱長官,殊失體面,事極可駭,拿推。前判書李澥緘答中辭緣,使之憑問處置。
宗簿寺官員,以都提調意啓曰,今此式年御帖,及璿源錄,旣已修正畢粧,太白·五臺·赤裳等處,將爲奉安。本寺郞廳,依例發遣書吏·庫子各一名,竝給馬下送,而御帖陪往,事體重大,令各其道,以秩高守令,擇定差使員,使之檢飭陪行事,行移,宜當。且上年太白山璿源錄閣改造時,璿源錄移安於他所矣,今番郞廳下送時,亦爲還安於新閣之意,敢啓。傳曰,知道。
以司憲府金翰朝進來推考事照目,傳曰,李日三,又不入場云,而事多可駭,合有査問之擧事,命下矣。卽招其時四館所書吏問之,則坐次殿試之日,李日三最晩來到,未及入場云,敢啓。傳曰,知道。
都摠府啓曰,副摠管許積,以常平廳坐起進去晝仕,請出標信。傳曰,知道。
都摠府啓曰,今日入直軍士,當爲中日習射,而勅使入京已迫,依前例,勅使回還間,姑停之意,敢啓。傳曰,知道。以上以燼餘移謄
上在昌德宮。停常參·經筵。
勅使入京。
大殿,政院問安。傳曰,知道。
司諫權堣啓曰,臣於昨日,伏承聖批,以陳其曲折,則可,以故爲分疏德夏,則不可矣,爲敎,驚惶隕越,罔知所措。聖意所在,雖不可測知,而李澥緘辭中,以其言之傳播,致疑於德夏,有所云云,而其時實有曲折,故臣不敢容默,略爲陳達。伏想聖意,必以此疑臣之分疏於德夏,臣請畢其說而悉陳之。提調之刑推下吏後翌日,臣在實錄廳,與李海昌從容言此事,是提調終不回意,許之可乎?司諫李應蓍,自外而來,聞其說,責臣曰,何爲出此欲許之言乎?仍問其事首末,臣始詳言之。且曰,吾非實有欲許之意,已爲防塞,而尙且相持,事甚難處,故試與議之耳。臣之此言,初非有意而發,亦未知諫院之論啓,實由於臣言,而其時發論簡通往復之際,至擧臣名,以實其言之不虛云。今臣若終始含默,諉之於德夏,則怨歸德夏,臣不與焉,其自爲謀身避謗之計,則得矣,而暗昧移謗,事不光明,欺心欺人,又欺聖明,其將爲何狀人耶?臣雖至愚,必不爲任怨自當,故爲分疏之計也。區區之意,只欲不計一身利害,以直道事殿下耳。使臣若有分疏之意,則其緘答中節節文飾之辭,不一而足,亦當逐條陳辨,以明其實狀,而隱忍不言者,自是忠厚之意也。臣處於兩間,本無慍意,前後之言。一出於公,豈有一毫左右於彼此,低昻其說之事乎?昨日之避辭,不達意,致勤聖敎,臣何敢晏然?請命遞斥臣職。答曰,勿辭。
大司諫申冕啓曰,獻納丁彦璧以爲,臣伏見大司憲趙錫胤引避之辭,遂得前判書李澥緘答而見之,游辭文過,剩語侵人,忿懥所發,言不知擇,看來可哂,誠不足辨,而臣亦參論之一臺臣也,詆斥之來,不可晏然。司諫權堣以爲,獻納丁彦璧引避退待,臣當處置,而取見前判書李澥緘辭,則拈出掌樂院回答關文中,不可以功臣丘史頉下文字,至謂之蔑視長官,臣不勝驚怪之至。凡小各司公事,例皆裁決於正,故一日開坐時,下吏,以尙州代定公事告課,臣問其顚末。下吏始告以,今年五月,掌隷院移文本院,而不許頉減,今又自本官代定而來云。主簿李德夏曰,朝者進去提調宅,備陳不可頉減之意,而終不快許云。臣意以爲,此路一開,後弊無窮,乃以本院樂工,不可以功臣丘史頉下之意,回題矣。第二日,下吏又持其公事而來言曰,提調使之改以,現身到付成貼云。臣答以,到付成送,則是許其頉減也。終不成給,其間曲折,如斯而已,有何蔑視長官之事乎?緘辭中橫言豎說,多有不如當初實狀者,而其中有曰,龍會之名,決非外人所可知,而細及於臺諫之耳云。事雖隱微,猶難掩諱,十目所視,其可謂外人之不知乎?緘辭中雖不直斥臣身,而何敢晏然處置乎?正言申混以爲,伏見前判書李澥緘答之辭,多少詆斥,不足爭辨,而試場奉命,亦有簡通往復之例,同僚告以連啓,臣亦答以謹悉,則臣是參論者也。詆斥之來,烏得免乎?且武場淆雜,自前聞之,受命以來,十分用心,如有違誤可疑者,必招詰其保擧,近八千擧子之中,設或有代射者,固不易摘發,而至於復錄兩所,來往彼此者,又豈耳目思慮,所可周及耶?日者筵臣,以混雜之說,進達榻前,自上又有申飭之敎,臣不勝驚駭悚愧之至。科場糾檢,責在兩司,莫重國試,致有外議,至達天聽,以彼以此,不可仍冒,竝引嫌而退。冒占樂工,作爲丘史,則彈劾之擧,在所不已。據法回關,元非蔑視,循例謹悉,尤無所失,則乘忿詆斥,責有所歸。科場糾察,雖在臺臣,復錄彼此,實難周知,俱無可避之嫌。請獻納丁彦璧,司諫權堣,正言申混,竝命出仕。答曰,依啓。
郊外擧動,政院問安。傳曰,知道。
藥房都提調臣李時白,提調臣李厚源,副提調臣尹絳啓曰,伏未審夜間,聖候調攝,何如?昨日蔘蘇飮連進之後,其有收效否?臣等不勝憂悶之至,敢來問安。答曰,知道。
王世子,遣說書李萬雄問安。傳曰,知道。
武科二所差備官,以試官意啓曰,京居宣敎郞崔諒,來訴于試所曰,渠之先世未良奴尹璘·尹珍等,冒錄于本所,六兩入格,極爲痛惡,請爲拔去云。臣等卽爲査考,則當初錄名時,庶孽尹璘·尹珍等,納其許通帖,錄名官考準後許錄,尹珍則不入,而尹璘則至於入格矣。及聞崔諒之言,臣等推其帖文,則尹璘卽爲現納,其間虛實,自試所無以辨覈,崔諒一面之辭,亦難取信,故尹璘之名,姑不拔去,而璘等果若未良圖出帖文,其冒赴科擧之罪,自有國法,令攸司,査治,何如?係是科場之事,故敢啓。傳曰,依啓。
傳曰,今番武科之數最多,其於聞見異常,觀光者比前亦多。一切,分付禁斷。
以禮曹,濟州按覈御史啓本復設敎授事粘目,傳曰,前日諸道敎授差送事,定奪矣,何至今寥寥耶?問于吏·禮曹以啓。
禮曹啓,明日勅使前,百官見官禮事,已爲定奪云,先行本朝頒敎八方後,見官禮之意,令都監,措辭開諭,何如?傳曰,允。
迎接都監啓曰,諸勅還館之後,臣等隨詣館所,則鄭使卽令差備譯官傳言曰,俺之帶來之人,足以使喚,房守別監中禁進止差備多數來待,亦涉有弊,盡爲罷送云,故別監房守等六名,卽爲出送。見官禮·下馬宴等事,使首譯定奪,鄭使則答以,今日已暮,見官禮則明日爲之,下馬宴則明明日設行,宜當云,敢啓。傳曰,知道。
迎勅日,卽行下馬宴,乃是規例,而玉候未寧,纔經擧動,日勢已暮,決難行禮,而非但待客之道,禮宜從厚,彼且有發怒之事。若或萬一自彼提起,問以何無請宴之擧云爾,則事甚未妥,不如自我先爲之地也。今以短晷,行禮自至晩,諸勅使跋涉之餘,亦必勞憊,欲待明日從容行宴之意,令都監,善爲措辭微通,未知,何如?惶恐敢禀。傳曰,知道。尙未行見官禮,想必未果也。令都監,依例請行後,親臨,可也。
備邊司啓曰,勅使發怒,始於囚禁擡杠馬頭,至弘濟院,又以茶啖不好,韓巨元手持太末果子,來示臣等,終不受宴。以致生梗,若不示以重罰,則其怒不解,所謂四邑守令,聞於京畿監司,竝從輕重治罪,何如?傳曰,卽於接見時,守令等重治之意,已言,速令査出,趁卽處置,可也。
迎接都監啓曰,勅使已爲入館,自今日爲始,各色郞廳一員,依例直宿之意,敢啓。傳曰,知道。
迎接都監啓曰,昨日二更量,以擧動三嚴,以辰正啓下,此意通于行中軍令差退事,移文于遠接使,而又於三更量,以三嚴,進定於卯正之意移通矣。卽接遠接使回移,則諸勅,今方入宿,更通無路云。敢啓。傳曰,知道。
迎接都監啓曰,今見遠接使狀啓,諸勅之初頭發怒,不獨於膳品之厚薄,前頭之事,不無可慮,分付于各邑凡干接待等事,十分申飭之意,敢啓。傳曰,知道。
傳曰,弘濟站生事守令等,査出治罪事,判下已久,而何至今無黑白耶?問啓。
傳曰,彼人,如彼發怒,別遣內官慰之,如何?政院議啓。政院啓曰,上敎允當矣。
還宮後,政院·玉堂問安。傳曰,知道。二品以上問安。答曰,知道。
政院啓曰,四邑守令,爲先請罪於接見時,如何?上曰,當依之矣。
嚴鼎耉啓曰,今日慕華館迎勅後還宮時,自版位至輦所,攝通禮,不爲贊引,終無形影,極爲駭愕,當該攝通禮,從重推考。傳曰,允。
上勅,吏部侍郞徐,副勅,內院學士葉,三勅,都察院副都御史吶,四勅,戶部理事官孤。
出宮時,李應蓍啓曰,內乘來言,捲簾取稟。傳曰,捲三面。
上與勅,立於仁政門內,相讓拜坐定。上曰,守令不敏,致令膳品不精,不勝慙歎。守令則今方治罪,而予之平日爲大國之誠,到此似無矣。勅曰,此乃大臣守令之罪,自上何以知之?上曰,大臣豈不體予之意乎?在下之人不敏所致,尤增慙赧。勅曰,謹悉上敎矣。上曰,茶啖殊甚慙愧,於情豈有盡乎?請行茶禮。勅曰,謹依上敎爲之。行禮後。上曰,今此一茶,甚爲冷談。勅曰,上敎如此,無異飽食。上曰,留館尙多日,當爲累進以謝矣。罷出。
接見罷後,嚴鼎耉啓曰,勅使前仁政門外問安,則答以,好爲出去之矣。傳曰,知道。
鄭攸啓曰,小臣館所問安進去。傳曰,知道。又啓曰,小臣勅使前問安,則遣承旨問安,感激云矣。傳曰,知道。
大司憲趙錫胤,執義徐祥履,掌令尹珹·柳道三,持平南重晦啓曰,以靈愼正瀅加資改正事,累日論列,而尙靳一兪,臣等竊惑焉。臣等固知聖上敦睦之義,至矣,而爵典之重,非人主所得而私也。雖一資之卑,猶不可無端濫施,況於堂上之階乎?帝王親親,自有其道,若以一時之私恩,輕用命德之公器,則其流之弊,何所不至?請靈愼正瀅所授之資,亟命改正。持平柳椐,以臣以監試官,承命糾察,非敢怠忽,而人心不淑,詐爲多端,外議或云有代射者,或云有疊錄者。至於筵臣啓達,奸僞旣露,情迹難掩者,則隨其罪之輕重,或入啓請罪,或自試所拔去,而耳目有所不及,思慮有所未周,雖欲防奸,其道末由,科場凡事,責在臺官,引嫌而退。武科混雜,實出於人心之巧詐,受任之臣,非不盡心糾察,而或有耳目思慮之所未及。筵臣陳啓,亦非歸咎臺官之意,別無可避之嫌,請持平柳椐出仕。答曰,依啓。改正事,非不知所論爲是,而此豈常有之事乎?須體至意,勿爲煩論。
趙珩啓曰,持平柳椐出仕事,命下矣。今已日暮,待開門命招之意,敢啓。傳曰,知道。
大司憲趙錫胤,執義徐祥履,掌令尹珹·柳道三,獻納丁彦璧,正言申混合啓辭上同。答曰,毋煩。
訓鍊都監啓曰,司憲府啓辭,局出身之設,雖出於一時酬勞之擧,而識者已言其非長算矣。設局今已十五年,其中豈無老病之人,而七局□□依然尙在?乃是隨闕隨補之故,此則尤非當初本意也。不但事理無據,當此經用匱乏之日,虛費國廩,以養無用之人,誠爲失着之甚,不可無釐正之擧,請令都監,元出身外追後入屬之人,另加査覈,一一汰去,更勿補缺,以爲省費之地。傳曰,依啓事,傳敎矣。今此出身等設局給料,入番宿衛者,非但爲酬勞之地,實爲緩急調用之計,而當初分局出身,元數一千四百十四人,所謂追入云者,亦非都監擅自許屬者也。曾於戊寅年備邊司啓下關內,京居出身金立等四十餘人,聯名呈狀曰,登科之後,無屬處閑遊,欲與七局出身,作爲一隊云。觀其狀貌,皆年少壯健者,當此邊鄙多虞之日,得一戰士,所關亦重,許令依願,此外願入者,亦竝許之,宜當,敢啓。傳曰,依啓。此後年少壯健者許屬事,判下移文,故依其數許屬,其後出身一百六十餘人,又呈備局,送于都監,使之許入,擇其中可合者而屬之。自此以後,卽呈都監願入者,頗多,取其狀貌技藝許入,而勢將滋蔓,故不久還止,本無隨闕隨補之事,臣仁垕。以下缺
後益,館所問安進去,下直。傳曰,知道。又啓曰,宰臣曺後益馳進館所問安,則答以,遣座臣下問,不勝感激云矣。傳曰,知道。
趙珩啓曰,守宮假承旨,限勅使回還間,以前落點,仍爲察任之意,敢啓。傳曰,知道。
藥房都提調臣李時白,提調臣李厚源,副提調臣尹絳啓曰,昨日遠臨郊外,勞動玉體,伏未審,聖候調攝,何如?臣等不勝憂慮之至,敢來問安。且感冒之候,未盡和解,而又觸風寒,不可不更進當劑,而必須詳知卽今聖侯之如何,方可議定,竝此仰稟。答曰,別無添傷,日漸平復,姑勿議藥,今後亦勿問安。
領相啓曰,臣昨與迎慰使等,進往弘濟院,猝然値生梗之患,問于遠接使元斗杓曰,勅使之生怒,何故而至此耶?遠接使曰,行過兩西,別無大段生事,至坡州,京畿監司吳挺一,囚勅使擡杠馬頭作弊者,因此發怒,僅得彌縫。水原府使尹昌耉,爲護行大將,見忤於大通官韓巨源,一不相見,言於鄭勅,鄭亦發怒,以此輾轉至此耳。日沒之後,巨源等,持果子來示臣等,臣等馳還,書啓其槪,以爲遠接使,必爲狀啓,詳其顚末矣。狀啓追到,卽下迎接都監,則都監回啓,令該曹,處置。昨日擧動後,臣與吏曹判書林墰坐語,依幕謂之曰,此回啓,將何以爲耶?林墰曰,此非差除之事,非該曹所知,當自備局回啓。臣曰,此言是也。林墰亦是備局堂上,故卽令執草啓辭,令京畿監司,査出所犯守令治罪矣。監司不爲狀啓,移牒于本司曰,當職,方在待罪之中,不敢偃然馳啓。臣題送曰,此非牒報本司之事,本司亦難定罪,只以某某邑所犯直啓聞,爲當。其時夜已深,自上,下問啓之敎於政院。本司郞廳,以監司牒呈,臣所題之辭,進呈于政院。政院回啓時,不擧牒報題辭,又不明言四邑守令名,而只以監司不敢偃然論罪爲辭。大槪水原府使尹昌耉爲護行大將,楊州牧使申洬爲主站都差使員,竹山府使李詔立,安城郡守韓壽遠等,以竝定官,俱有太末果子之罪,其間似有輕重,故自下不敢擅治其罪。監司當有詳擧其名之啓,而至今寂然,蓋以政院,已爲回啓而不爲也。當夜蒼黃之際,臣之書啓,不能備陳曲折,致勤事涉稽緩之敎,前後倒錯,皆臣老妄之失,不勝惶恐待罪。答曰,槪觀諸勅此怒,其怒不但在於饌品,實欲挾此而脅成發賣之計,故至擧大臣而爲非者,故欲重其事也,前頭之事,甚可慮也。今此處置。於卿,有何所失,而至於待罪乎?宜安心勿待罪。
備邊司啓曰,以迎接都監發賣一事,令廟堂及該曹商確,問答說話指揮事草記,傳曰,允事,命下矣。我國物力已竭,許多發賣,萬無酬應之理,而但遽以防塞之意示之,則彼必生怒。先以溫言諭之曰,勅使所求,我國何敢不從,而況今有皇帝之命乎?但前年去年勅使之行連出來,至於十餘起,民力已盡,且値凶歉,餓殍相望,上下遑遑,罔知所爲。今則皇上親政,四海顒望,而我國偏蒙帝德,特減梨·柿之獻,又有錫賚之蕃,擧國臣民,欲報皇恩者,何可量哉?今諸勅使,又發銀兩,欲買土産,力之所及,何敢不欲副之乎?今者歲幣及節使之行將發,又有謝恩·進賀之擧,方物至於六起之多,該曹萬分拮据,猶恐不給,此外意外之所需,實未思量於心中也。然不敢孤諸勅之望,殫竭境內之所儲,以圖萬一之應,而事勢如此,恐重得罪於諸勅使也。今方罔夜求索于內外,以待或得,而地之所生,一年之內,或不能如是之畢備也,唯願特垂仁恕,以觀小邦之盡誠也。以此等語,諄諄開諭,而令首譯,密密告以前規,以冀回聽而已。此外更無可爲之策,臣等所慮,不過如此。以此分付都監,何如?傳曰,允。
迎接都監啓曰,三使左臂有酸痛處,以圓鍼三穴施鍼,次通官巨坤右脚,亦生小瘡,卽招醫官金尙誠,鍼破之意,敢啓。傳曰,知道。
備邊司啓曰,勅使發怒甚急,而四邑守令,尙未處置,彼若問之,則無辭以對,極爲可慮。京畿監司尙不啓聞,該曹亦難處置,四邑守令,姑先禁推,使彼聞之,不可不急急爲之,罪之輕重,徐觀事勢而處之,上裁,何如?傳曰,禁推,其在彼人聽聞,似爲歇後,竝拿推,可也。
趙珩啓曰,弘濟站生事守令等,査出治罪事,判下已久,而何至今無黑白耶?問啓事,傳敎矣。卽問于備局,則備局,以從輕重治罪之意,分付于京畿監司處,而監司,則以備局回啓中,有彼之發怒,始於囚禁擡杠馬頭之說,故以方爲惶恐,不敢偃然論罪爲辭云矣,敢啓。傳曰,然則備局,何不早爲處置耶?事涉稽緩,殊無別敎之意也。傳曰,京畿監司及該曹堂上,皆已推考,而其處置,何至今不入耶?
承旨啓曰,京畿監司及該曹堂上皆已推考,而處置,何至今不入耶?事,傳敎矣。卽問于備局,則大臣方在實錄廳,啓請治罪云矣,敢啓。傳曰,知道。
迎接都監啓曰,今日別茶啖,依例排入之意,敢啓。傳曰,知道。
迎接都監啓曰,臣等竊聞諸勅中私語,以爲,昨日接見時,不但俺等處面單席等物,不及於御前所排,至於行步席,精麤亦爲懸殊,有嫌於待客之道云,故卽將此意,分付于該色,而明日設宴之時,司饔院及都監所進饌物,恐或有不齊之患,一邊分付于都監矣。司饔院,亦爲一體,申飭,何如?傳曰,嚴飭,可也。
戶曹啓曰,今番諸勅氣色,異於前日,入館之後,每事必欲生梗,接待之難,誠極可慮。昨昏諸勅房排段衾段褥還爲出給,使之廣其幅數,添入錦絮錦段,非如紬布之比,若開廣幅之路,則日後亦得援以爲例,其弊不貲,故以前例如此之意,措辭爭辨,僅得回聽,只令添絮而已。至於大通官以下頭目等衾褥,又令廣幅添絮云。臣使差備譯官,累次送言于鄭使及韓巨源處,以謄錄定式不可猝變之意,多般曉喩,則以爲,此人等,已訴於諸勅使前,故諸勅,如是分付,不敢强拂云。此則雖或添幅,不過紬段若干疋,而事係微瑣,初頭爭執,恐不無觸怒之患,不得不亦依其言,改造以給之意,敢啓。傳曰,知道。
迎接都監啓曰,百官行見官禮後,罷出之意,敢啓。傳曰,知道。
迎接都監啓曰,呈才人等,勅使爲其試才,姑令仍留矣。今朝通于鄭使,擇其中能才者三十五名,使之留待,而其餘二百五十三名,卽爲放送之意,敢啓。傳曰,知道。
迎接都監啓曰,卽刻鄭使,令李馨長·趙孝信等送言于臣朴遾曰,發賣一事,俺等旣奉皇命,儐臣亦已馳啓。我國之法,雖至微至細之事,不敢欺隱而行之,如或現露,當被重罪矣。戶曹判書,不過掌國家財貨之官員,而館伴,是接待俺等之任也,如其許之,則當交易,若或不許,則俺等,唯當只領禮單,旋卽發還而已,須速回報云。仍送一紙,其中有曰,發賣銀子五千兩,水獺皮三千張·靑黍皮一萬張·白綿紙一千塊·封枝三·櫃枝三·豹皮·大鹿皮·赤狐皮·山獺皮·土豬皮云,而封枝三以下,則不錄其數矣。近來公私物力之蕩竭,人孰不知?至於毛物絶種之狀,尤詳於與李時昉逐日相對之際,故曾見儐臣狀啓,旣以爲憂,及夫弘濟院發怒之後,尤爲悶慮矣。今日此言,已發於怒頭,若猝然牢塞,則必致挑怒,旣挑之後,解之亦難。臣與李時昉相義,以溫辭答之曰,我授館接之任,其欲生光之意,容有極哉?但本國之物力形勢,鄭使知之,必詳於我,我何必多談?徐觀物種有無多少,從容議處,爲當云云,以送時無回答,而得聞譯官來傳,鄭使聞臣所答,以爲此必防塞之計,頗有不平之色云矣。大槪發賣一事不容,但已喜怒之際,所關非細,請令廟堂及該曹,十分商確,其問答說話,急急指揮,何如?傳曰,允。
迎接都監啓曰,卽刻鄭使,使諸勅差備譯官,以梨柿鋼鐵等物蠲減咨文一道,送于臣等處,使之轉送該部。仍言曰,雖不至大段,諸勅俱有鍼藥之病,本國醫手之工拙,俺皆詳知,勿爲苟充,必以精於鍼術醫方者,極擇定送云。竝此仰稟。其咨文,送于政院之意,敢啓。傳曰,知道。
迎接都監啓曰,卽者鄭使,使李馨長,送言于臣等曰,昨見頒勅之時,東西班列,比前稀疎,似爲埋沒。今日見官之際,若又如此,則恐有朝臣輩,不欲見吾輩之面,不爲齊會之語。旣已生梗之後,則後悔莫及,玆以私告,須知此意,勿如昨日之埋沒云。敢啓。傳曰,知道。昨日所見,誠爲埋沒,東西班老病人外,無故不參者査出,竝推考,可也。
迎接都監啓曰,以昨日政院啓辭,今日請行下馬宴禮,及禮曹啓辭,以今日先爲頒敎八方,差晩見官之意,令首譯,措辭言及于鄭使。答曰,日晷極短,見官禮罷後,若行宴禮,則必致窘速,明日設行,爲當。且皇勅頒敎,禮當居先,見官禮,則隨其百官齊到,當爲行禮,早晩何關云。下馬宴禮,明日設行,似無進退矣,仍念下馬宴,與納徵之禮相値,納徵則時刻差早,下馬宴,則隨時設行,但玉體調攝之中,勞動行禮,不無區區之慮,而似不可以此又請進退,敢此竝稟。傳曰,納徵禮,自當差早爲之。下馬宴,不可進退,仍行明日,可也。
迎接都監啓曰,卽者二等通官金巨坤言內,身有瘇患,願見鍼醫金尙誠云,而金尙誠,係是御醫,不可自都監直爲招致,敢啓。傳曰,招給,可也。
上在昌德宮。停常參·經筵。
行納徵禮。
大司憲趙錫胤,執義徐履祥,掌令尹珹·柳道三啓曰,臣等昨以慶尙左兵使金是聲,酗酒使氣,處事悖妄之狀,備陳論列,而聖批不允,只許監司推考之請,臣等竊未曉聖意也。兵使之於監司,體面截然,守令,雖曰管下,亦有相敬之道,而是聲乃敢肆凌蔑醜辱守令,戲侮道主,縱恣無忌,不但爲酒失而已,則豈一番推考之足懲哉?監司旣以過爲容受,有推考之命,則是聲之罪,不可止於推考,亦甚較然,此而不治,則朝家紀律壞盡,將無以爲國,豈不寒心哉?況其爲人愚濫,從前拔身,只在於剝割善事,曾被重論,猶不懲艾,賂賄爲事,軍民受害,家在近邑,貽弊多端,尤不可一日仍授重任,請金是聲亟命罷職不敍。答曰,豈止於推考而已乎?觀其緘辭而處之,似未晩矣。
大司憲趙錫胤,大司諫申冕,執義徐祥履,司諫權堣,掌令尹珹·柳道三,持平柳椐,獻納丁彦璧,正言申混,以金自點事,合啓。上同。答曰,毋庸瀆擾。
吏曹啓曰,別歲抄爲之事,命下矣。永不敍用,準期不敍,災傷罷職,褒貶居中·居下,亦依前例,竝爲書入乎?敢稟。傳曰,依啓。
以備局坐起進不進單子,傳曰,此單子何往,而今始入啓耶?事,命下矣。卽問于備局,則擧動相値,不爲開坐矣。得見都監啓辭後,始爲坐起,而戶曹判書,自都監,趁未來會,故以此遲延云。敢啓。傳曰,知道。
備邊司郞廳,以領·左相意啓曰,精抄軍一千三百餘名,分三巡立番,自十月二十一日爲始,至月二十一日罷,歲以爲常,此本摠戎所屬束伍軍抽出,而別其號者也。畿輔之兵,摠戎主之,裝束以待,使之朝令夕發,不當移屬於他營。且貧寒之卒,正當隆冬而立番,艱苦萬狀,近京之民,唯以賣薪資生,而亦不得爲之,不無怨恨之心,此其大害也。官給其糧,數過千石,不當費而費者也。此則公家之害也。若以宿衛爲重云,則都監之軍,初有三千,今至於五千。又有局出身壯抄軍·別隊馬軍·御營軍之類,其數甚多,餉軍之穀,常患不足,量此千餘之兵,徒費軍糧,亦何有益於宿衛哉?不如專付主將,別爲鍊才,以爲軍中之選鋒也。臣等之爲此言者,不徒爲其軍,亦有爲民之意。松都軍米,今以常平之錢換之,此軍料米,當自本廳給之,江原大同廳價米不足,各司主人之訴冤於本廳者,皆願與湖西,一體受米,至於上言者有之,當初磨鍊,似爲大廉。且百物之價,與古不同,將以何物,補其不足乎?若得此米千石,則庶或有補而無稱冤之事。臣等百爾思量,無他善策,敢以此陳達。伏願聖明,令都監及摠戎使,與臣等相議定奪,以爲彼此兩便之地,何如?傳曰,古之軍卒,有百萬者,有數十萬者,有數萬者,未聞卒多而減削也。事涉未妥,而卿等之意如此,第相議焉。
兵曹啓曰,自前武科覆試之時,如或講書落點,則隔帳試講,一如文科之規,蓋所以嚴科場之事體也。然則試講·試射,宜無異同,而臣遾,頃忝謁聖殿試試官,見之,參考官所執長冊,則只書擧子姓名,而至於參試官以下處,則竝書擧子姓名·年歲·父住名于單子,各置其前,擧子之出處居住,皆無不知,事欠科場嚴秘之意。臣曹之意,只書擧子姓名,授諸參考官,以爲矢數載錄之地,如有憑考之事,則自有榜目單子,命官參議官以下,則不必各書單子,未知,如何?敢稟。傳曰,依啓。
以工曹曺後建等上言粘目,傳曰,造市僧軍減除公事,覓入。
迎接都監啓曰,上使,以眼病,問于醫官,當用羊肝元,故明日內,促令劑入,羊則牽入館內,使之宰殺取肝,一劑所入,黃連,外司無所儲,貿得甚難,以是爲慮之意,敢啓。傳曰,知道。黃連,則令內局,送之。
迎接都監啓曰,卽以明日行翌日宴之意,使差備譯官,問于鄭使,則答曰,諸勅困憊方劇,今日纔行宴禮,偸得一日之閑,甚爲便好,明日,則勢難設宴,夕當相議,以定宴日云。且大通官張繼哲,往來彼中之人,皆稱其良善矣。到館之後,頗以本國之糜費爲難,今日送言于臣等,渠處及所帶家丁日給鷄首,太半減去云。竝此仰稟。傳曰,知道。張繼哲事,爲可嘉,特示嘉奬之意,可也。
迎接都監啓曰,以二三等頭目處生鮮,矇然入給色吏,査出治罪事,纔爲啓達矣。取考近年勅行謄錄,二等則一日生鮮尾,三等則二尾,分明載錄,今此鄭使所言,若不忘却前例,則必是自今減去,以爲除弊生色之地也。近來生魚絶貴,雖給數三疋,不能貿得云,而二三等一日所給之數,極爲浩多,雖不得全減,若因此而稍減其數,則誠爲多幸,敢此申啓。傳曰,彼旣有言,則在我,何必强給乎?依其言,斟酌爲之,可也。
迎接都監啓曰,卽刻鄭使,使譯官玄德宇·全天機·朴而截等送言曰,謝恩之行,必趕俺等之行而發,某爲正使某爲副使之由,非但諸勅欲知之,俺等到彼之後,亦當有告知之擧,故玆以問及云云。臣朴遾措辭答送,則又令玄德宇等來言曰,冊妃尊崇,莫大之慶,故蒙古王及以漢人封王者,莫不躬獻賀矣。曾在先朝時,以若値大慶,則主上,雖不得親朝以賀,不可不以三寸或子弟替送之意有所云云矣。今番正使,若以主上至親差送,以示主上不得躬賀之意,則凡事,似可順便,未知,如何?只達俺之意見而已云,故敢啓。傳曰,令廟堂議處。
迎接都監啓曰,卽刻鄭使,令李馨長·趙孝信等送言曰,在前二三等頭目,則日下饌物,不過給雉首,以爲定式矣。今番,則許多二三等頭目,皆各給生鮮云,此非俺,分付之事也。雖出於優待之意,而無乃有難繼之患乎?云。臣朴遾措辭稱謝,矇然進排之色吏,今方査出治罪,使之卽停,而蓋委送首譯而言之者,出於除弊生光之意,故敢啓。傳曰,知道。
傳曰,今番入往謝使,前日引對時,已言于都承旨處矣。言于該曹,使之終制卽時,啓下擧行,館所若或問之,則以此答之,可也。
迎接都監啓曰,勅使以下,因其微恙,欲見醫官者,連續不絶。朝者,上勅使欲見藥醫云,招醫司醫官入送,則鄭使以爲,術業之精,莫如內醫,此醫則曾未聞名之人也。俺亦欲問病,必須招給內醫云。臣以內醫,則自都監〈不得〉任意招來,當爲啓請云,則鄭使答曰,如此等事,不必煩啓云矣。術業優劣,彼不得知,而唯以內醫爲重,而使之勿爲啓請者,出於鄭使煩稟未安之意也,旋曰必欲得內局醫官云。鍼醫金尙誠,則因前啓請,旣已來待于館所,藥醫一員,亦令來待,俾無煩稟之弊,何如?傳曰,自前招去朴頵,送之。
趙珩啓曰,小臣,館所問安進去,下直。傳曰,知道。又啓曰,臣馳進館所問安,則答以,遣近臣下問,不勝感激,俺等德分好爲寢睡云矣。傳曰,知道。又啓曰,以內乘來言,捲簾取稟。傳曰,捲三面。
館所擧動後,政院問安。傳曰,知道。還宮後,政院問安。傳曰,知道。
夜一更,流星出紫微東垣內,出五車星上,狀如拳,尾長二三尺許,色赤,白雲一道,起自西方,直指東方,長徑天,廣尺餘,良久乃滅。三更,月入東井星。四更五更,月暈。
大駕詣南別宮後,藥房問安。答曰,知道。還宮後,藥房問安。答曰,知道。
上在昌德宮。停常參·經筵。
自辰時至申時,日暈。是夜自一更至五更,月暈。
大殿,政院問安。傳曰,知道。
藥房都提調臣李時白,提調臣李厚源,副提調臣尹絳啓曰,昨日館所擧動,勞動玉體,不審聖候,何如?臣等不勝憂慮,敢來問安。且前日進御加減補中益氣湯,因感冒之候,停止矣,必待快解,然後乃可更進,而劑入日次,今已再過,竝此仰稟。答曰,知道。湯藥,姑勿劑入。
藥房再啓曰,伏承湯藥姑勿劑入之敎,感冒之候,如未快解,則調和之劑,不可不進,欲知卽今聖候,敢此更稟。答曰,感冒之侯,幾盡差愈,而但口渴引飮之症,尙〈未〉快祛耳。
藥房三啓曰,卽與諸御醫,反覆相議,則口渴引飮之症,感冒後餘熱,尙在肺經而然也。瀉白散,加片芩·麥門冬各七分,乾葛五分,連進五貼,宜當云。此藥劑入之意,敢啓。答曰,知道。
大司憲趙錫胤,大司諫申冕,執義徐履祥,司諫權堣,掌令尹珹,持平柳椐,獻納丁彦璧,正言申混啓曰,合啓之論,實出於擧國公議,而聖意一向持難,每以毋煩不允等敎,爲拒塞言者之地,臣等竊不勝悶鬱焉。因慶推恩,雖常典,不論罪犯之輕重怙眚,一例蕩滌,則豈不爲刑政之大累乎?今此金自點負犯,乃天討之所必加,輿情之所共怒,當初流配之典,亦是末減,曲全勳貴,聖意則至矣,其爲失刑,固已多矣。今若諉以屢經大霈,而遽移內地,視如薄過微罪,則是殿下上不畏天討之莫嚴,下不恤衆怒之難遏,惟以區區之情,欲施姑息之恩,其於王法一壞,國不爲國,何哉?臣等所以苦口力爭,不得請,則不敢止者也。請加〈三〉思,還收金自點量移之命。答曰,不允。
大司憲趙錫胤,執義徐履祥,掌令尹珹啓曰,臣等之論金是聲,只欲存朝家體面,以爲麤悍使氣者之戒,而聖意持難,必欲待其緘辭,是殿下以臣等執法之言,爲不實,是聲自明之辭,爲可信也。噫,殿下之視臺諫,反在於無識武夫之下,此所以臺論日輕,朝廷日卑,將無以振擧頹綱,殿下何其不思之甚耶?是聲,本以割剝善事拔身,曾被重論,特蒙朝家洗愆起用,則在渠自新之道,所當十分謹飭,而尙不懲艾,肥己善事之狀,播人耳目,物議藉藉,尙爾僥免,乃敢肆然無忌,酗酒凌人,醜辱守令,戲侮道主,其人之愚濫無狀,可知矣。今若過爲容貸,因付重地,則不但南方閫任匪人之可慮,抑恐此後,皆縱情蔑禮,無復隄防,其何以振朝綱,而存國體乎?懲勵之道,所關非細,臣等之論,不但爲一是聲也。殿下不以臣等之論爲不可,而猶欲待其緘辭而處之,亦豈重臺諫耳目之道乎?請慶尙左兵使金是聲,亟令罷職不敍。答曰,不允。
大司諫申冕,司諫權堣,獻納丁彦璧,正言申混啓曰,前判書李澥,不思悔過,益肆忿恚,張皇緘答,無非欺罔之辭。身居宰列,其言之誣,乃至於此,已極可駭,而譸張幻說,無所不至,以爲疑惑天聽之地,其心所在,尤極不美,其侵侮臺官,輕蔑朝廷之罪,不可不懲。前判書李澥,請命削奪官職。答曰,不允。
正言徐必遠啓曰,臣於試場中,得接邸報,則筵臣所啓,有今番武科極爲混雜之說,臣看來不勝瞿然之至。設令人心巧詐,有兩錄代射之弊,糾摘奸僞,卽試官之責,而臣矇然不察,致有人言,至降申飭之命,寄耳目之重,專責試事之意,掃地盡矣。國試嚴重,果何如也,而不職如此,咎將誰執?且臣於李澥事,雖不聯名,卽答簡通,則詆斥之來,理難獨免。以此以彼,決難仍冒,請命罷〈斥〉臣職。答曰,勿辭。
持平南重晦啓曰,科擧之法,極嚴且重,而人心之巧詐,近來益甚,武科冒濫之弊,臣亦痛之,故受命糾察,非不盡心,而擧子坌集,數將八千,混雜之患,出於耳目之所未周者,安敢保其無也?日者筵臣陳啓,政院申飭,臣於此尤不勝驚駭悚惕之至。科場檢飭之責,專在於監試官,而不能擧職,致有人言,臣罪大矣,請命遞斥臣職。答曰,勿辭。
嚴鼎耉啓曰,持平南重晦,正言徐必遠,再啓煩瀆,退待物論矣。傳曰,知道。
李應蓍啓曰,臣今日三省推鞫進去,下直。傳曰,知道。
罪人古音生招辭,殺害良守夫妻,其子連一,婢夫張景男等,則前後同辭,而其根脚,則敬差所報之招,以全發英,買得婢子,多年逃避爲辭。今日之招,以其父,則德川甲士金永遠,其母,則順川校生女子爲辭。其招前後不同,若以獄體言之,則所當嚴刑,問其異辭之由,而凡弑主之律,先定奴主之的然而後,治其弑主之罪,可也。全發英,亦非祖上之婢,稱以買得,而其爲虛實,無明辨之事。徐良守之買得文記,在於徐得明處云,而亦不考見,似涉矇矓,弑主與殺人,其死一也,而其律,則輕重懸殊,若不明辨其奴主,而先施弑主之律,於獄體不當。罪人古音生母女,姑爲仍囚,令該曹,査問本道,全發英所持本文,及徐得明處所在買得文券,明白辨覈,全發英婢子與否,從實啓聞後,處置,何如?傳曰,依啓。
兵曹啓曰,自前都試規矩,只是木箭六兩,片箭·騎槍·騎射等技,而今番仍聖敎,騎射代以騎芻矣。曾在延平府院君臣李貴,爲本曹判書時,具由啓請,矢數不足者,許令自願放砲,已成近例,故今此一二番都試,矢數不足之人,或有自願放砲者,蓋由於旣減騎射,多不能免鍊才故也。但放砲,異於他技,不宜於此時試放,雖或許之,似當通六番願放者,合試於終場之後,何以爲之?且別試殿試,只隔十日前,都試不可不畢試,而因政府西壁有病,故今明日,亦不得設場,勢甚狼狽。聞西壁,亦有闕員云,後政差出,則庶可以連日開坐,畢試於殿試之前,而非該曹所敢請,竝此仰稟。傳曰,依啓。
備邊司郞廳,以領·左相意啓曰,臣等,伏見縣監洪宇遠上疏,累累數千萬端,無非愛君憂國切中時弊之言。臣等所當卽爲回啓,以救弊瘼之萬一,而但其中,有居廟堂者,未見有德量謀猷,係國家安危之望者,又曰,輔相之臣,未能善於其職,今日輔相之如何?殿下其自知之矣。輿望所屬,未見其人云。雖不言臣等,亦豈不自知哉?依阿模稜,偸合苟容,臣等所不忍爲者,而曠官素餐,將焉用彼相云者,臣等甘受不敢辭也。炯炯一心,惟在於辭退,而至今不去者,此臣等無恥之,甚也,何敢免人譏誚哉?以此不敢回啓,惟願聖明,亟遞臣等之職,改卜賢德,以慰國人之心。答曰,進言者狂妄不擇之言,何足云喩?卿等,宜安心勿辭察職。且此等言語,甚爲過濫不妥,而多言予之過失,故嫌而容受矣。
備邊司啓曰,辛卯式年武科新出身等,呈狀於本司,依前增廣例,或納馬或納錢,以補軍資,而免其赴防云。卽今西北,別無防戍之事,而新恩出身,循例入防,渠有戍邊之苦,於公有芻糧之費,以公以私,有害無益。況今西北農事失稔,尤不可無變通之擧,特依其願,許免赴防,各捧錢三十貫,以爲行錢之地,而其中,如有願納勅使發賣皮物者,亦爲許納,而似爲便當,而事係變通,自下不敢擅便,上裁,何如?傳曰,依啓。
迎接都監啓曰,鄭使,使李馨長來言曰,出來時,麻多會王,爲求煎藥及五花糖,切欲得之以去,彼云中所求,似不可不副。煎藥,則令醫司,量宜煎造,而五花糖一二斗,令該曹貿得,使之入給,何如?傳曰,允。
迎接都監啓曰,以都監翌日宴宰臣代行事草記,傳曰,措辭更請,以示主人之道,可也事,傳敎矣。卽使首譯,將此下敎之意,措辭言之,則鄭使,以諸勅之言回答曰,明日又將親臨,不勝感激,而但歸期,時未及定,回還臨時,雖或一臨,明日,則不必降臨云,故敢啓。答〈曰〉,知道。
迎接都監啓曰,二三等日給生鮮減下之說,雖出於鄭使,而臣等,難保其必得全減,更令李馨長,與鄭使牢約,自今日不爲入給,則二三等頭目等,更無責納之言矣。所供生鮮等物,初以十五日磨鍊,而計除其三日已給者,十二日減下之數,至於七百四十餘尾,極爲多幸之意,敢啓。傳曰,知道。措辭致謝,勿爲煩傳,可也。
戶曹啓曰,昨日宴禮罷後,鄭使招禮單色問之曰,親臨宴時,例有下庭物膳排設之規,而何不入排耶?臣使差備譯官,援擧前例,以爲此等事,皆入於都禮單之中云,則鄭使又送言曰,自前則無主上親臨設宴之擧,故物膳,雖不排設,今則旣爲親臨設宴,應設之物,不可不備,後日設宴時,依例排設爲當云。其言似有所據,而今若因此開路,則日後各項宴禮,所費不貲,故使李馨長,更爲措辭開諭,則答曰,禮固然矣,故如是言之,然俺則更不提起此言。脫有後人,以此爲言,只言入於都禮單之由,而切勿傳以俺之言停廢此禮云云。微示自功之色,且都給禮單,今日內促令入給,其意蓋在於以其禮單之物,爲發賣之資而然也。又以未及整齊之意,措辭言之,則更不催促,而明日,則勢將不得不入給,禮單旣給之後,則發賣之擧,又將繼之,極爲悶慮之意,敢啓。傳曰,知道。
迎接都監啓曰,卽刻鄭使,使首譯,送言于臣等處曰,明日當行翌日宴,而聞自上方有感冒之候,昨纔勞動親臨,明日則願勿擧動,使宰臣代行,爲便云。敢啓。傳曰,措辭更請,以示主人之道,可也。
迎接都監啓曰,上勅使,因眼病,三勅使,亦有肩臂酸痛之症,使金尙誠下鍼之由,敢啓。傳曰,知道。
迎接都監啓曰,朝者啓辭之後,發賣物種促入之令,急於星火,而大通官等,以諸勅之言,煩數往來于鄭使處云矣。鄭使,使差備譯官等,送言于臣等曰,今天下已定,彼中旣無搶掠可得之物,彼輩所大欲,只在於略給廉價,換得土産,取利於彼中而已。提調·館伴所送言,俺非以爲非,而彼輩之大欲,俺能遏之乎?俺之如是苦口强爭者,亦出於不得已也。今日則大通官,坐而督之。如其不入,則明日俺當督之,又明日,則諸勅當出坐而督之,若終始不入,則更不入房,直爲上馬,如此,則館伴之人,其獨無事乎?提調·館伴,俱非今明初見之人,故如是言之,其意有在,須知此意,善爲處置云。臣等又爲措辭答之矣。大通官等,又招平市下人,督之益急,下人答以,好生惡死,孰無此心,而今日,則雖死,決難備入云,則大通官,亦笑之。使之速爲整齊,今日內交易云,故敢啓。答曰,知道。
迎接都監啓曰,卽者鄭使,使差備譯官玄德宇等,送言于臣等處曰,應給禮單,卽須入給,自午後,始爲發賣云。臣等一依廟堂指揮,措辭答之,且以所無之物,無路辦出,雖現在物種,亦不可猝然拮据,何必如是忙迫之意,言送矣。回答未來之前,鄭使與大通官等,同坐一處,急招戶曹發賣色吏及平市下人,彼旣不言因某事招致,自此不得不入送矣。戶曹色吏及平市下人等曰,回還言內,鄭使果問書出發賣物種幾何措備與否,色吏從實答之,則鄭使曰,是何言也?宜速依數入之,今日內期於完畢云。臣等所送之言,不爲回答,如是督迫,而公私所儲,決無彼意欲之理,極爲悶慮之意,敢啓。傳曰,彼之大欲在此,終難防塞,如所無之物,難辦之貨,則其將奈何?自當從容開諭,而如可爲之物,則隨得隨納,以示盡心之色,則彼亦豈無變通之道乎?觀勢思量善處,庶使市民等,不至十分呼冤,可也。
迎接都監啓曰,今日別入雌牛一首,依例入給之意,敢啓。答曰,知道。
備邊司啓曰,以都監草記,使臣事,令廟堂議處事,傳敎矣。彼人之意如此,則似難强拂,而臣等亦不知所爲,上裁,何如?事勢如此,麟坪大君差謝使,入送,可也。
嚴鼎耉啓曰,宰臣平林君李元敬,館所問安進去,下直。傳曰,知道。
鄭攸,以吏曹言啓曰,百官加當爲下批,而大臣終制,亦有明日政事,何以爲之?取稟。傳曰,明日爲之。
白翎僉使李箕男,下直。
上在昌德宮。停常參·經筵。
自昧爽至巳時,有霧氣。
吏批,判書林墰進,參判崔惠吉禁府坐起進,參議趙壽益進,都承旨尹絳進。
兵批,判書朴遾進,參判沈之源宰臣館所進,參議安獻徵進,參知李日相進,右副承旨趙珩進。
藥房提調臣李厚源,左承旨臣嚴鼎耉啓曰,不審夜來聖候,調攝,何如?昨日劑入湯藥,其已進御否?口渴引飮之症,今則如何?臣等不勝憂慮之至,敢來問安。答曰,湯藥旣已進服矣。此非大段之症,勿爲問安。
吏批啓曰,前左議政鄭太和,終制已過,今當付職,而兵批無相當之窠。判敦寧府事閔馨男,降付知敦寧府事後,推移處置,何如?傳曰,允。
司諫權堣,獻納丁彦璧啓曰,臣等伏見正言徐必遠避嫌,有提起李澥緘答之事,臣等之嫌於處置,猶夫前日,何敢晏然?請命遞斥臣等之職。答曰,勿辭。
正言申混啓曰,臣以科場受命,不免人言,自劾屬耳。今見正言徐必遠避辭,復爲提起,且其緘答詆斥之事,亦臣前所引嫌者,何敢到今處置?請命遞斥臣職。
大司憲趙錫胤,大司諫申冕,執義徐祥履,掌令尹珹,持平柳椐,以金自點事合啓,啓辭上同。答曰,亟停勿煩。
大司憲趙錫胤,執義徐祥履,掌令尹珹啓曰,臣等以金是聲事,論列備盡,而聖批,尙且不允。臣等竊惑焉,殿下若以臣等之言,爲失實,則其酗酒縱恣之狀,本道旣啓聞矣,該曹亦覆啓矣,不但臣等所聞之詳悉也。若以爲是聲雖有罪過,此時武將,不可不優容,則姑息之政,適足以長爲驕蹇,何以得力於緩急乎?竊恐聖上之持難,或未之深思也。況是聲爲人,本來愚濫,惟以剝割善事拔身,洗愆起用之後,猶不懲艾,肥己賂人,物議藉藉,尙保職名,亦是僥倖,尤不可仍授南邊重任,明矣。臣等論一無識武夫,亦未取信,固已疲矣,而事關懲礪,不容但已,請慶尙左兵使金是聲亟命罷職不敍。持平南重晦,以科場檢飭之責,專在於監試官,而不能擧職,致有人言,引嫌而退,受命試院,非不糾察,而人心巧詐,混雜之患,或出於耳目之所不及,則別無可避之嫌,請持平南重晦出仕。答曰,依啓。
大司諫申冕啓曰,正言徐必遠,以爲臣於試場中,得接邸報,則筵臣所答,有今番武科混雜之說,臣不勝瞿然之至。糾摘奸僞,卽監試官之責,而臣矇然不察,致有人言,至降申飭之命,不職如此,咎將誰執?且臣於李澥事,雖不聯名,旣答簡通,則詆斥之來,理難獨免,以此以彼,決難仍冒。司諫權堣,獻納丁彦璧以爲,正言徐必遠避嫌,提起李澥緘答之事,臣等,嫌於處置,何敢晏然?正言申混以爲,臣以科場受命,不免人言,自劾屬耳。今見正言徐必遠避辭,復爲提起,且其緘答詆斥之事,亦臣所引嫌者,何敢處置,竝引嫌而退,武場淆雜,雖或有人言,耳目所及,實無模捉之事,緘辭熒亂,自貽伊戚,則不可以此每每提起,處置之際,雖難可否,旣無所失,有何可避之嫌?請正言徐必遠,司諫權堣,獻納丁彦璧,正言申混,竝命出仕。答曰,依啓。
右副承旨趙珩啓曰,司諫權堣,獻納丁彦璧,正言申混,再啓煩瀆,退待物論矣。傳曰,知道。
左副承旨嚴鼎耉啓曰,臺諫出仕事,命下矣。今已日暮,明日待開門命招之意,敢啓。傳曰,知道。
備邊司郞廳,以領·左相意啓曰,以前日臣等精抄軍還屬摠戎使啓辭,傳曰,古之軍卒,有百萬者,有數十萬者,未聞卒多而減削也。事涉未妥,而臣等之意如此,第相議焉事,傳敎矣。束伍之軍,專屬摠戎使,而別號精抄,入番京中,加之以給糧。臣竊怪之,無令專屬於一將,非敢欲減而削之也。今日摠戎使,自試場來,臣與大將及摠戎使相議,則此非摠戎使所管,今不可無緣還給,摠戎使亦以爲受任以來,不敢號令於此軍矣。臣實不知此意,而妄有所陳啓。當初拔其尤者於束伍中,使束伍虛疎,而別無大補於宿衛,徒費糧餉,則未知其爲得也。今旣年久,勢難還給,仍前勿變,何如?傳曰,依啓。
右副承旨趙珩啓曰,以禮安縣監洪宇遠上疏回啓。傳曰,禮安所賜三分勅若干石,只許今年之意也。言于該廳。
兵曹啓曰,備邊司啓辭,辛卯式年武科新出身等,呈狀於本司曰,依前增廣例,或納馬或納錢,以補軍資,而免其赴防云。卽今西北,別無防戍之事,而新恩出身,循例入防,在渠有戍邊之苦,於公有芻糧之費,以公以私,有害無益。況今年西北農事失稔,尤不可無變通之擧,特依其願,許免赴防,各捧錢三十貫,以爲行錢之地,而其中亦有願納。今此勅使發賣皮物者,亦爲許納,似爲便當,而事係變通,自下不敢擅便,上裁,如何。傳曰,依啓事,傳敎矣。式年武科新出身,旣令納錢或納皮物而除防,則謁聖武科出身,亦宜一體施行,若不願納者,則仍令赴防之意,敢啓。傳曰,依啓。
內醫院官員,以都提調意啓曰,前日赴京醫官金夢聖·金忠敏,譯官皮得忱·崔得一等,其所貿納藥材,多有未收之數,故前後催督,不紀其數,而全不動念,尙□畢納,每以前者所退之材,持來持去,以爲塞責遷延之中,事極痛駭。其未納之藥,俱是日用要緊之資,而前儲已乏,若不別樣督捧,則不但繼用無路,前頭臘藥,亦將不得劑造。右人等,令該曹各別囚督,待其畢納,隨卽放送,何如?傳曰,允。
備邊司啓曰,慶尙□兵使金是聲,臺論重發,久未行公,則事務必多稽滯,軍政亦且虛疎。近來南邊,不無可憂之端,姑先遞差,其代,各別擇差,從速下送,何如?傳曰,知道。
吏曹啓曰,各道提督敎授官等,今將一時差出,而考諸法典除授條,則文臣職次相當人不足,則以成均館·校書館參下及生員·進士會講入格人,隨階除授,文臣居下等者,雖未經年,亦差云。今者五六品中可合人,實爲不足,敎授,則依法以成·校兩館參下官擇差,限三十朔,勿爲遷動,依西北敎養官例,考其勤慢,準限遷轉,以責成效。且除授後,厭避不爲赴任者,亦依法典,準期不敍事,竝爲申明擧行,何如?傳曰,允。
幼學李起源上疏批答,省疏具悉。疏辭,當令該曹,議處焉。
有政。以鄭太和爲判中樞府事,李重信爲五衛將,朴宗寧爲曹司衛將,閔應亨爲副護軍,鄭致和爲副司直,成遠爲副司果,柳景緝爲僉知中樞府事,鄭孝俊爲副護軍,僉知作闕例授,洪命夏爲舍人,安後稷爲承文博士,南天澤爲學正,閔震益爲肅川府使,韓後一爲監察,崔俊三爲求禮縣監,郭岌爲獒樹察訪,田闢爲寧越郡守,孟世衡爲司藝,元斗杓爲參贊,閔馨男爲知敦寧,金益熙爲江原監司,洪處亮爲宗簿正。權坽爲禮賓正。傳曰,修撰,後政差出。
吏批啓曰,肅川府使今當差出,而伏見本道狀啓,以路傍大邑,蕩敗無形,勿拘文武,極擇差送云。道內守令,治績最著,箇滿當前,職秩相當之人,竝爲擬望之意,敢啓。傳曰,知道。
迎接都監啓曰,翌日宴,已爲過行,故將爲請宴之意,使譯官,通議于鄭使,則答曰,若有請宴之命,則何敢不赴?但所謂請宴,卽仁政殿請宴,而先朝,則長在未寧之中,故每爲接見於便殿矣。明朝之事,俺無所不知,宴時禮單,不可不預爲留念也。便殿接見之時,亦有賜給之物,況此宴禮乎?臣等,答以便殿所贈之物,是自內私備以給者也。今豈有別贈之事云,則鄭使答曰,此言則果然云,譯官等言內,禮單之說,初出於泛然,而觀其所望,在於便殿私贈之物云。大槪宴禮次第,彼旣無不□知,至有丁丑年,俺皆一一講定之說云矣。明日似當以某殿請宴之意,更言于諸勅,敢稟。傳曰,當以仁政殿請宴爲辭,而未知各司,皆已準備於闕內耶?詳察後,某日請行,可也。且便殿接見,乃是一度宴享外別擧措,故應有禮單之禮也。此則旣以都受於前,又不臨宴疊受耶?非但事理不當,後弊亦不可不慮,從容措辭防塞也。
迎接都監啓曰,鄭使,收合各房各日所入生鷄五百七十餘首出送,而使首譯等來言曰,逐日入給生鷄,不能盡食,而外方收納之際,其弊不貲云。今此出給生鷄,限回還前,以爲旋出旋入輪回進排之地,而此外各邑分定生鷄,則勿令繼納云。此蓋出於鄭使除弊生光之地,而各房進排之物,非鄭使所可擅自減去。李馨長言內,末路似有索價之擧,而必不過六十首木一疋云,果爲如此,則猶愈於各官下人留連京邸,連續進排之弊,第依其言,令該曹,生鷄更勿收納事,分付于各官之意,敢啓。傳曰,知道。
迎接都監啓〈曰〉鄭使,令趙孝信·玄德宇等送言曰,上勅,非但眼病極重,今日則一身多有痛處,欲服牛黃,深以爲悶,牛黃一部,切願覓入云。所言如此,不得已,分付于兩醫司之意,敢啓。傳曰,知道。
迎接都監啓曰,卽刻宰臣等,詣館所,請行翌日宴。則諸勅以爲,遠行之餘,氣甚困憊。且各有所患,方在鍼藥之中,勢難參宴,宴床皆令排入各房云,故敢啓。傳曰,知道。
迎接都監郞廳,以翌日宴宰臣意啓曰,臣等以翌日宴設行事,來詣館所,使差備譯官,入告勅使,則勅使以爲,俺等行役之餘,氣甚勞憊,前日自上親臨時,亦强疾出參。今日之宴,不必設行,宴床使之分入各房云,故呈納御帖後,臣等仍爲退出之意,敢啓。傳曰,知道。
迎接都監啓曰,曾因鄭使分付,才人中,抄擇能才者以待矣。卽者鄭使送言曰,才人等留待有弊,卽令放送云,故敢啓。傳曰,知道。
迎接都監啓曰,臣等,以生魚減除及四邑守令等罪重見原事,措辭致謝于鄭使,則鄭使以爲,生魚減除,係是微細之事,而四邑守令蒙宥之事,國王之心,以爲未安則然矣。但勿論罪之輕重,旣經大赦,理宜放釋,何必致謝爲哉?自此已命放釋,本國亦爲置而不論,可也云。因此語勢,又謝于鄭使曰,今此大霈,無不蒙澤,如李·趙兩人,亦應在蕩滌之中云。則鄭使答曰,如此之人,必有皇帝擧名敍用之命,然後方可收用,俺等何以知之云矣,敢啓。傳曰,知道。
迎接都監啓曰,今朝諸勅使,同會于上勅使房,使首譯及各其差備譯官等,來問曰,今番上來時,一路多有不謹之事,而及到弘濟院,守令輩亦有所失,故前日接見時,略陳于主上前,未知卽今何以處之云。臣時昉答曰,諸大人,以上國大慶,奉勅而來,國王於接待之事,非不盡誠,分付,而外方之官,不體聖意,致有不謹之事。故勅行入京後,京畿監司則姑先推考,水原等四邑守令,卽爲拿囚,今將重治其罪云,則諸勅使答曰,主上至誠接待之意,俺等非不知之,而守令等,有所不謹之事,故略爲陳達矣。第念今行,爲上國兩大慶,而頒勅天下,昆蟲草木,所當均被其澤,今此四邑守令之事,亦係赦前,所當一體蕩滌,須以此意啓達云,故敢啓。傳曰,四邑守令等,竝放釋。本欲重處,而諸勅之言如此,故放釋,事甚未安之意,措辭言之,可也。
戶曹啓曰,鄭使,使李馨長來言曰,尊崇冊禮,乃是兩大慶,所當別送使行,而爲慮本國之弊,今番合作一行而來,禮單等事,未知何以磨鍊,似當以兩件措備,故言及云。臣以使臣,旣兼兩事而來,則係是一行,自前曾無別備禮單之規,將此事意,令首譯,措辭開諭於鄭使,而時未知其所答如何。如或不肯回聽,則當此本曹經用蕩竭之時,許多禮單,萬無猝然加備之勢,極爲憫慮之意,敢啓。傳曰,自前所不爲之事,則何必聽從?從便,使首譯開諭,可也。
迎接都監啓曰,上副勅及三勅,各有所患,使金尙誠施鍼之意,敢啓。傳曰,知道。
左副承旨李應蓍啓曰,小臣館所問安進去,下直。傳曰,知道。又啓曰,小臣勅使前問安,則答云每遣近臣問安,不勝感激云矣。傳曰,知道。以上以燼餘日記移謄
上在昌德宮。停常參·經筵。
大司憲趙錫胤,大司諫申冕,執義徐祥履,司諫權堣,掌令尹珹,持平南重晦·柳椐啓曰,行護軍李浣,以一時名武,特爲朝家奬用,則所當益自感激,十分謹飭,而持身處事,多有人言。營第過制,傑構彌巷,道路過者,無不駭視,至有侵奪隣基之說,騰播人口者久矣。臣等,得接其家基相訟人呈狀,則枚擧曲折甚悉,一邊之言,固難盡信,而取考該府決給文書,其所稱冤,似爲明白。國法至嚴,公議可畏,若使强而侵弱,貴而凌賤,唯意所欲,則人安所措手足哉?其貪縱無忌之狀,不可不痛加懲治,以戒他人。請李浣罷職不敍,其時決訟官員,亦難免循私枉法之責,該府當該堂上·郞廳,竝命從重推考。答曰,不允。當該堂上,姑勿推考。令他司更査後處置。
大司憲趙錫胤,大司諫申冕,執義徐祥履,司諫權堣,掌令尹珹,持平南重晦·柳椐,獻納丁彦璧,正言徐必遠·申混啓曰,合啓其論,實出於擧國公議,而聖意一向持難,每以毋煩不允等敎,爲拒塞言者之地,臣等不勝憫鬱焉。因慶推恩,雖是常典,不論罪犯之輕重怙眚,一例蕩滌,則豈不爲刑政之大累乎?今此金自點負犯,乃天討之所必加,輿情之所共怒,當初流配之典,亦是末減,曲全勳貴,聖意則至矣。其爲失刑,固已多矣。今若諉以累經大霈,而遽移內地,視如薄過微罪,則是殿下上不畏天討之莫嚴,下不恤衆怒之難遏。惟以區區之情,欲施姑息之恩,其於王法一壞,國不爲國,何哉?臣等所以苦口力爭,不得請則不敢止者也。請加三思,還收金自點量移之命。答曰,勿煩。
大司諫申冕,司諫權堣,獻納丁彦璧,正言徐必遠·申混啓曰,前判書李澥,不思悔過,益肆憤恚,張皇緘答,無不欺罔之辭。身居宰列,其言之誣,乃至於此,已極可駭,而譸張幻說,無所不至,以爲疑惑天聽之地。其心所在,尤極不美,其侵侮臺官,輕蔑朝政之罪,不可不懲。前判書李澥,請命削奪官職。答曰,不允。
觀象監官員,以領事·提調意啓曰,本監所管觀天器具機關制作,自擊匠等,竝皆身死,若不傳習,他日之事,極爲可慮。私奴鄭其每,年少有巧才,頗解機關造作,依全有男·鄭守公例,永許爲良。本監自擊匠充定,其代,以外居奴婢,依願題給本主,何如?傳曰,依啓。
都摠府啓曰,副摠管徐必文,以武臣講書事,除標信賓廳進去之意,敢啓。傳曰,知道。
迎接都監啓曰,卽以禮曹郞官,爲仁政殿請宴來詣之意,使差備譯官等,通于鄭使,則答曰,明日請宴之擧,諸勅皆已知之,待宴具整齊,隨時通之,則去與不去,自當臨時處之,別非更通于諸勅之事云。又令李馨長,以宴需旣備之後,如或不赴,則移設館所之際,事甚狼狽之意,議于鄭使,則所答,與前無異,故卽以宴具移運闕內之意,分付各色矣。且帶子等物,某時贈給爲當之意,亦欲微探鄭意,而李馨長言內,今者請宴之擧,彼以探試爲言。今若又問此事,則未知彼答之便順云。其言似爲有理,而仍念彼旣以便殿接見,爲政殿請宴之代,而明日之後,更無詣闕之時,便殿所贈之物,移給於正殿請宴之日,似爲合宜。李馨長所言,亦如此,未知如何,敢稟。傳曰,知道。
戶曹啓曰,勅使於再昨,促入都給禮單,而以未及整齊之意,回答矣。今日又爲促納,明早將爲入給之意,敢啓。傳曰,知道。
戶曹啓曰,以今番勅行禮單,當備兩件事,鄭使言之,極爲悶慮事草記。傳曰,自前所不爲之事,則何必聽從?從便使首譯開諭,可也事,命下矣。今此禮單兩件,係是無前之事。初頭若不爭執,後弊無窮,故使首譯,援據前例,連日開諭于鄭使,而所答落落云。方用悶慮之際,卽者鄭使,送首譯來言曰,今行所幹者,乃是兩件大慶,故諸勅使所望在此,不可落莫。至曰皇帝前,已爲定奪之事,俺何敢可否於其間?唯在本國商量以處云。彼至擧皇帝而爲言者,不無假托歸重,以爲必遂其意之計,事係重難,決不可輕許,故更令首譯,善爲措辭,期於妨塞,而彼若終不回聽,則計沒奈何,極爲竭悶之意,敢啓。傳曰,此曾前所無之事,設使言于首譯,別贈物於鄭處,以爲周旋之地,決不可開例,以此知悉牢拒,可也。
迎接都監啓曰,今日依例別茶啖排入之意,敢啓。傳曰,知道。
迎接都監啓曰,卽刻鄭使,令譯官玄德宇,持一片太果,送示于臣等曰,此是殷栗所排果子也。本縣倅所犯如此,而今因大赦,以爲蕩滌。然若不目見此果,則必以俺等,爲做作虛言,故爲生梗。提調·館伴,須見此果,傳示都廳及各色郞廳,勿信日後守令輩構誣俺等之言云。觀其果子,果甚不精,臣等措辭回答之意,敢啓。傳曰,知道。只蕩滌弘濟站四邑守令等矣,今者殷栗縣監,又以蕩滌爲言,然則勿爲罷黜之語乎?未知其意也。
迎接都監啓曰,明日仁政殿請宴之意,旣通于諸勅使。去與不去間,自此所當整待。凡干擧行節目及臨時遣官請來等事,令各該司磨鍊定奪施行,俾無窘迫顚倒之患,何如?傳曰,允。
迎接都監啓曰,卽刻大通官,以明日赴請宴時出軍令之意,議于鄭使,則鄭使以爲,此是國王親臨之宴,必有嚴時刻,待其臨時更請然後,往赴而已。自此出軍令,有所不敢云,敢啓。傳曰,知道。
迎接都監啓曰,卽刻鄭使,令趙孝信·玄德宇等送言曰,發賣一事,渡江之後,卽爲狀啓,于今幾日,自昨日雖爲許賣,些些入示,有若相戲者然,此何故也?未知此事,朝廷不許歟?提調防塞歟?館伴防塞歟?必知其自某處防塞然後,俺等亦當有處置之事云。仍擧臣朴遾爲平安監司時,些少爭辨之言,以爲詰責之地。且曰韓政丞,以謝恩使入往時,或願見其父,或願見其兄者,初旣率去,及其回還之後,奪其財物,或竄或殺,以此一款,可知薄待俺等之意也云。前後憤恚之言,非特一二。大槪今此發賣一事,必首擧朝廷而詰之,不言戶曹,獨責館伴者,其意有在,而市民所入物貨,果不免零星,宜乎彼之生怒。卽以慍言措辭回答,則別無添怒云,而其所徵求,實難備副。前頭之事,殊爲可慮之意,敢啓。傳曰,知道。
迎接都監啓曰,卽者鄭使,令譯官玄碩,送言于臣時昉曰,平壤人李仁雄,曾爲管餉屯田別將,所出穀數,多至八千六百餘石,故其時本道監司,狀啓請賞,而該曹不爲回啓。出穀七千石者,例蒙賞加,而此人獨未蒙賞,事甚冤抑,速爲啓稟云。臣時昉以爲,曾前不爲回啓之事,到今提起,事體不敢云,則又送言曰,俺與此人,素相親切,故拘於私情,如是言及。該曹若爲持難,則自都監,須以此意,枚擧入啓云。如此之事,非不欲據理防塞,而如或因此添憾,則或有害於他事,不得不惶恐敢稟。前來狀啓,令該曹相考稟處,何如?傳曰,允。
迎接都監啓曰,卽刻大通官,以明日赴請宴時出軍令之意,議于鄭使,則鄭使以爲此是國王親臨之宴,必有嚴時刻,待其臨時更請然後,往赴而已。自此出軍令,有所不敢云,敢啓。傳曰,知道。
迎接都監啓曰,以都監某殿請宴事草記。傳曰,當以仁政殿請宴爲辭,而未知各司,皆已準備於闕內耶?詳察後某日請行,可也。且便殿接見,乃是七度宴享外,別擧措,故應有禮單之禮也。此則旣已都受於前,又爲臨宴疊受耶?非但事理不當,後弊亦不可不慮,從容措辭防塞,可也事,命下矣。卽招司饔及宴享色吏問之,若於明日請宴,則所進饌物,別無未及之患云,其移設之弊,有不暇論。以明日仁政殿請宴之意,使李馨長,送言于鄭使,則答曰,去與不去,必待諸勅之意僉同然後,乃可回集云。且因李馨長詳問,則昨日鄭使雖泛稱禮單,而其意以爲便殿接見。是正殿請宴之代,合爲七宴,而禮單,則旣已都給,雖更無別爲單之事。但先朝便殿接見之時,曾有帶子等私贈之物,此事主上,其或記念乎否?以此觀之,則彼只及其希望別恩之意而已。非據例徵索之意,自此似無防塞之擧,如或更發此言,則令李馨長,以此出於一時特贈,非應當之事,措辭答之意,敢啓。傳曰,知道。請宴則明日爲之,可也。且刀帶別贈,則已往勅行,每爲贈給,便成規例,寧有不給之理乎?在前,則例於臨發時贈給矣,今則請宴日給之乎?以此微探處之,可也。
迎接都監啓曰,卽者鄭使,往諸勅之房,相議請宴之事,出而回答曰,雖以某處請宴,爲客之道,唯當唯命而已。不必自我定日,只待其遣官申請云。明日或明明定日,更探得其的答,然後方有宴需移運人馬正齊之擧,敢稟。傳曰,知道。
迎接都監啓曰,鄭使使首譯來言曰,四邑守令蒙宥之事,昨日都監,雖因上敎而來謝。此事前者諸勅使,旣爲陳達於主上前,則事係重大,不可泛然致謝於俺處。自上,今日若特遣中使或官員,別致謝意,則俺當親傳于諸勅前而回報。夜間更爲思量,所懷如此,故送言云矣,敢啓。傳曰,承旨卽爲進往,以此意措辭,致謝,可也。
左副承旨李應蓍啓曰,問安宰臣宋文徵,館所進去,下直。傳曰,知道。又啓曰,宰臣宋文徵,勅使前問安,則答以遣重臣逐日下問,不勝感激。俺等,國王德分,無事度日,不知所達云矣。傳曰,知道。
右副承旨趙珩啓曰,小臣館所進去,下直。傳曰,知道。
左承旨嚴鼎耉啓曰,明日仁政殿請宴爲之之意,禮曹郞廳遣館所之意,敢啓。傳曰,知道。
右承旨柳慶昌啓曰,小臣因下敎,馳往館所,諸勅前措辭致謝,則諸勅答云,俺等奉勅之人,站上次食不謹之事,至令站官見罰,而以所食之物施罰,則以禮不可理不當,況於已經大赦,方爲解釋矣。特遣近臣致謝之命,尤爲不勝感激矣。傳曰,知道。
右副承旨趙珩啓曰,禮曹郞廳來言,勅使前請宴之意言及,則當爲詣闕,而明日更請云,敢啓。傳曰,知道。以上以燼餘日記移謄
上在昌德宮。停常參·經筵。
大司憲趙錫胤,持平南重晦啓曰,臣等昨於前京畿監司兪㯙推考照律時,令律官考出律文,而未得相當正律。唯所謂御幸舟船,誤不堅固者,監臨提調官,減工匠罪二等云者,最爲相近,故以此比擬照勘。及其分別罪之公私,臣等之意以爲,身爲道臣,不能檢飭行幸諸事,其罪固莫重矣。若言其情,則爲臣子者,何敢於君上陵幸之日,慢其職守,自陷於不敬之重辟哉?以此言之,則斷以私罪,似涉冤悶,故敢以公罪照入矣。伏承聖敎,以律不當罪,至於還出給,臣等不勝悚慄之至。臣等添居法司,旣有照律失當之罪,亦不可枉其所見,更爲照勘,以損臺官體面,以此以彼,何敢晏然?請命遞斥臣等之職。答曰,勿辭。公私罪,雖不足論,以事體言之,則守令旣竄之後,監司其可收續而已乎?身爲方伯,誰任其責?今此所論,予所未曉也。
持平柳椐啓曰,前監司兪㯙推考照律之時,以其所犯,稽諸律文,參以所見,相議照入矣。昨承嚴旨,有律不當罪之敎,臣誠惶悚,罔知攸措。旣有失當之罪,則其不可冒居臺閣,更爲照勘也,明矣。適緣賤疾猝劇,不得與同僚偕避,所失尤大,請命遞斥臣職。答曰,勿辭。
大司諫申冕,執義徐祥履,司諫權堣,獻納丁彦璧,正言徐必遠·申混啓曰,合啓之論,實出於擧國公議,而聖意一向持難,每以毋煩不允等敎,爲拒塞言者之地,臣等竊不勝悶鬱焉。因慶推恩,雖是常典,不論罪犯之輕重怙眚,一例蕩滌,則豈不爲刑政之大累乎?今此金自點負犯,乃天討之所必加,輿情之所共怒,當初流配之典,亦是末減,曲全勳貴,聖意則至矣,其爲失刑,固已多矣。今若諉以累徑大霈,而遽移內地,視如薄過微罪,則是殿下上不畏天討之莫嚴,下不恤衆怒之難遏。惟以區區之情,欲施姑息之恩,其於王法一壞,國不爲國,何哉?臣等所以苦口力爭,不得請,則不敢止者也。請加三思,還收金自點量移之命。答曰,已諭予意於毋乃太支離乎?亟停勿煩。
大司諫申冕,司諫權堣,獻納丁彦璧,正言徐必遠·申混啓曰,前判書李澥緘答之說,節節非其實狀,剩語蔓辭,顯有用意之端。當初圖占威脅之計,猶是無識所致,到今譸張侵侮之罪,實爲縱恣之歸,而連日論執,未蒙允兪,雖未知聖意之所在,朝綱不肅,未必不由於此等事也。其不有朝廷,陵蔑臺官之罪,不可不懲,前判書李澥,請命削奪官爵。政府西〈壁〉,卽古參知政事之職也。協贊化源,地望華峻,文選以進,尙且難愼。國朝以來,南武拔身者,間有擬除之時,而或經兩銓,或歷憲省,人望咸允,方可授受,則雖有才力智能,爲一時所需者,亦不可猝然承拜,蓋其名器甚重,而位著有限節故也。左參贊元斗杓,雖有勳名,素無雅望,曾爲地部,多有人言,斟量任使,豈無可處之地?而今此新除,實駭瞻聽,除目一下,識者之寒心極矣。方今國勢,無勢無一可恃,而唯是典章事例,在人耳目,未盡壞毁,區區所守,正在於是。況當策勵圖理之日,政體官方,豈可任其紊亂乎?請左參贊元斗杓遞差,該曹當該堂上,亦難免注擬失當之責,請命從重推考。杆城郡守元振溟,率畜原州妓生,圖免其役於本官,又患名付於掌樂院,陰囑該院之官,去其名於妓生案,事極駭異。受人之請,割改官家文書,均有其罪,請元振溟及其時掌樂院正成夏明,竝命罷職不敍。且其妓生,稱以功臣賜牌,免役本官,官婢之不得以丘史受出,明有禁令,亦令本官,詳査刷還。瑞山郡守李有淐,以曾經侍從之人,不自勤飭,前後居官,多有人言。及授本職,脂膏舊染,猶未洗滌,細鎖之事,不一而足,遠邇傳聞,莫不鄙之,湖右稍饒之邑,不可久付此人之手,請命罷職。廣興主簿沈廷直,爲人昏庸,曾爲繕工監官員時,炭鐵等物,見偸於下吏,不啻累百,如此之人,不可付以米穀之任,沈廷直,請命汰去。答曰,不允。左參贊元斗杓才望,有何不足之理乎?勿爲煩論。元振溟·成夏明,姑先推考,賜牌丘史及割去名案等事,詳査後,處置,可也。汰去事,依啓。
執義徐祥履,掌令尹珹啓曰,伏見以兵曹草記,傳曰,以臺臣凌轢蔑辱之狀觀之,則口傳差出,亦似過重矣。臣等不勝瞿然之至。頃日論金是聲也,只據其酗酒顚狂之實狀,欲存國體而振朝綱也。剝割善事,曾被重論,縱酒狂悖之事,方伯馳啓,則臣等有何別爲凌轢蔑辱之狀乎?殿下反以論啓中措語,至下未安之敎,何敢晏然仍冒?請命遞斥臣等之職。答曰,勿辭。武臣亦一朝臣,苟有其罪,只論其罪狀,雖至誅戮,未爲不可,而罪外橫加醜辱之說,不一而足,看來予意不平,故言之耳。
左副承旨李應蓍啓曰,大司憲趙錫胤,持平南重晦·柳椐,再啓煩瀆,退待物論。傳曰,知道。
右副承旨趙珩啓曰,元振溟·成夏明姑先推考事,命下矣。臺諫方以罷職不敍論啓,推考承傳不得捧之之意,敢啓。傳曰,知道。
右副承旨趙珩啓曰,執義徐祥履,掌令尹珹,再啓煩瀆,退待物論矣。傳曰,知道。
訓鍊都監啓曰,京畿初運壯抄軍元數三百七十三名內,在喪·時病·逃故·雜頉五十二名。今日逢點實數三百二十一名矣。明日放料二十三日爲始,依前北營輪回入番鍊習之意,敢啓。傳曰,知道。
兵曹啓曰,統制使柳廷益瓜滿當遞,此時此任,尤宜極擇,而武弁中,才望可合者絶少,誠爲可慮矣。依近例,令廟堂議薦,何如?傳曰,允。
吏曹郞廳來言,以兵曹啓辭,明日開政事,命下,而本曹判書·參議,方在被論中,參判以司饔院提調,亦在推考照律中,皆不得參議云。明日政事,何以爲之?敢稟。傳曰,只兵批爲之,可也。
兵曹啓曰,慶尙左兵使金是聲,旣有罷職之命。此時南方重鎭,久無主將,事多可慮,備局啓辭中,亦有極擇差出,從速下送之語,而以差出閫帥,曾無稟定之規。曩者平安監司,以口傳差出,其時外議,或以爲苟簡,似不可援以爲例。今此慶尙左兵使差出事,何以爲之?敢稟。傳曰,以臺臣凌轢蔑辱之狀觀之,則口傳差出,亦似過重矣。以此啓辭,外議苟簡之語見之,則其爲任,似爲重大矣。無乃本曹不識事體,誤爲尊待武臣耶?然啓辭如此,明日開政,擇擬。
內醫院官員,以都提調意啓曰,麟平大君陪行本院御醫朴頵,騎卜馬各一匹·奴子一名,鍼醫安禮騎卜馬各一匹,湯藥書員崔終男所騎馬一匹,藥材載特馬一匹,及賜米衣資等物,竝令該曹依前例題給,何如?傳曰,允。
慶尙監司進上生獐闕封事待罪狀啓。傳曰,勿待罪事,回諭。
戶曹啓曰,今日都給禮單等物,方爲入給,而銀子則以日暮之故,明日當爲追給矣。許多物種點退改備之際,無弊周旋,其勢誠難,極爲悶慮之意,敢啓。傳曰,知道。
迎接廳啓曰,以都監明日使宰臣設宴事草記,傳曰,知道。彼言雖如此,主人之道,似不可無端不往。明日親臨,欲爲設宴之意,措辭更言之,可也事,命下矣。今日夜深,諸勅方爲睡熟,明待館門之開,措辭更請之意,敢啓。傳曰,知道。
迎接都監啓曰,卽者李馨長來言,鄭使聞渠所言,往與諸勅相議,出而言之曰,今日主上請宴,而因俺等有病,不得往赴。明日主上,當有親臨設宴之擧,而俺等所患,豈能差愈於一夜之間乎?須以勿爲擧動事,啓達之意,言于都監云。彼雖望幸,自此所當爭執,而彼言如此,明日,使宰臣設宴之意,敢啓。傳曰,知道。彼言雖如此,主人之道,似不可無端不往,明日親臨,欲爲設宴之意,措辭更言之,可也。
迎接都監啓曰,勅使願得白磁大杯二竹,以爲分執之地云。臣等,以公私旣無所儲,市上亦且絶無,決難覓得之意言之。鄭使又言急急燔造意,臣等更陳燔造之未易,則又以從速燔出,撥上追送爲言,勢難終始牢拒,令司饔處置,何如?傳曰,允。
迎接都監啓曰,卽者宰臣,來詣館所,請行宴禮,則諸勅答曰,若可出參此宴,則其不能赴主上仁政殿之邀乎云。臣等仍念,勅使若詣闕行禮,則翌日當有自上親臨回禮之宴,而今日勅使,旣不赴宴于仁政殿,明日設宴,雖不可廢,自上似無親臨回謝之禮,故使李馨長探議于鄭使之意,敢啓。傳曰,知道。
迎接都監郞廳,以請宴宰臣意啓曰,因政院啓辭,傳曰,知道。諸勅俱有病患,不得來臨,心甚缺然之至措辭,當宴宰臣,領宴進去,請行宜當事,命下矣。臣等卽詣館所,以傳敎之意措辭,請行宴禮,則諸勅使,答以有病患不得出接,宴床分入各房云,敢啓。傳曰,知道。
左承旨嚴鼎耉啓曰,小臣館所問安進去下直,敢啓。傳曰,知道。又啓曰,小臣勅使前問安,則答云每遣近臣下問,不勝感激,不知所達云矣。傳曰,知道。
同副承旨鄭攸啓曰,小臣更請事,館所進去下直,敢啓。傳曰,知道。
下直,錦山縣監南斗瞻,殷栗縣監盧尙義,江西縣令金卨。
戶曹啓曰,今番自勅使,下至諸頭目,種種徵求之物,罔有紀極,援例防塞,則輒發嗔怒,以爲薄待,一二應求,財力有限,難處之事,不一而足,極爲悶慮。諸勅房排衾褥添絮改造之後,仍令付以山獺皮,又令造入毛氈四部而上·副使三使,則土豬皮,鄭使則山獺皮,各宜所求云。又出一路所捧銀·烟竹,使之造納銀器,所謂烟竹,多雜銅鑞,不能造成器皿,故不得已以本曹所儲銀子,相換造器,所費銀數,亦爲不少。且鄭使,令差備譯官等來言曰,勅使例給之外,銀入絲周皮各一件,一二等頭目十六人處,各周皮一件,亦當別備以給,此人等,乃是皇帝親信之人也。不可不特示優待之意云。此等事,非但已有前例,一切防塞,則恐有觸怒生梗之患,不得已依其言,拮据造給之意,敢啓。傳曰,知道。
迎接都監啓曰,以張繼禹請職事草記,傳曰,知道。加資,所不可論,而雖依副其請,更觀前頭所爲,爲之,可也事,命下矣。彼旣聞其啓知之由,若問批下之如何,則當使李馨長,措辭答之,而至於加資及僉使一款,則初以請於臣朴遾爲言已將加資重事,不可無端爲之,尤非該曹所敢擅便之意,答送矣。敢啓。傳曰,除職則觀勢,似不得不已矣。
迎接都監啓曰,鄭使,使差備譯官來言曰,身有病患,欲服牛黃,願得數部云,令醫司覓給,何如?傳曰,允。
迎接都監啓曰,上副及三勅,各因其所患,使金尙誠下鍼後,副使,則仍爲艾灸之意,敢啓。傳曰,知道。
迎接都監啓曰,卽者鄭使,令差備譯官,送言于臣等曰,殷山居張繼禹,卽俺切族也。曾在先朝,特蒙恩德,除授老江僉使矣。今已瓜遞,願啓達于上前,或除拜如陽德殘縣,或自兵曹加資,拜廣梁僉使,則其感幸如何。若其爲人,不合於用,則何敢如是請之云。彼旣有言,不得不惶恐煩啓。傳曰,知道。加資所不可論,而雖依副其請,更觀前頭所爲,爲之可也。
同副承旨鄭攸啓曰,臣卽往館所,措辭請來,則勅使答曰,上使有眼疾,且氣不平,不得詣闕,慰遣近臣委邀,無任感激之至云矣。傳曰,知道。諸勅俱有病患,不得來臨,心甚缺然之意措辭,當宴宰臣,領宴進去,請行宜當。
迎接都監啓曰,大通官韓臣源,使其差備譯官吳忠善,送于臣等處曰,義州內奴應善,卽我六寸之子也。積年帶行,情義甚重,願以此意啓達,俾蒙恩德云,其意,蓋在於贖身也。臣等答以如此等事,何敢上達?況內奴,異於官奴·寺奴,尤不敢仰煩天聽云,則時無回答矣,敢啓。傳曰,知道。更爲觀勢以啓。
迎接都監啓曰,今日別入雌牛一首,依例入給之意,敢啓。傳曰,知道。
迎接都監啓曰,以都監殷栗縣監果子不精事草記,傳曰,知道。只蕩滌弘濟站四邑守令等矣。今者殷栗縣監,又以蕩滌爲言,然則勿爲罷黜之語乎?未知其意也事,命下矣。卽令李馨長,探議于鄭使,則答以京畿四邑守令,則有延涉大臣之事,故恐主上致慮于此,特爲全釋,至於殷栗縣監之事,非俺所知云,而別無罷黜外加罪之意云矣。仍念所謂因赦蕩滌云者,是措語間,不必重究之意,朴安期之罷黜,旣在於頒赦之前,則雖曰蕩滌,必無仍爲在職之理矣,敢啓。傳曰,知道。
迎接都監啓曰,卽者副勅,來到鄭使之房,使李馨長等,送言于臣等曰,聞今日仁政殿請宴,三嚴在於午時云,故俺等,準擬往赴矣。非但上使所患方苦,俺等亦數日休憩,氣漸困憊,玆不得往赴,宜以已行正殿請宴,施之他日,莫謂俺等不赴也云。昨日許赴之語,其意已在於此矣。雖以不赴爲言,待客之道,似當遣官更請,終始不赴之後,宴具卽爲移設於館所,令宰臣代行,敢此竝稟。傳曰,知道。承旨卽往,措辭更請,可也。以上以燼餘移謄
上在昌德宮。停常參·經筵。
上在昌德宮。停常參·經筵。
獻納蔡忠元啓曰,臣以無狀,復叨恩命,唯當奔走就列,不知其他,而第以前判書李澥緘辭詆斥之故,前後臺官,擧皆引嫌,臣卽當初首啓之人也。何敢以前事,而獨爲晏然乎?且臣昨於直中,伏見答兵曹稟政之敎,臣竊以爲聖上待臺臣之道,於此過矣。夫人臣之欲取信於君父者,愚智之至情也。人主之不求備於臣子者,聖人之大智也。凡臺諫所論,雖有言辭之未瑩,文字之短拙,原其本心,則未有不出於忠君憂國之意者也。前日李晳·趙嗣基等,政爾如此,而聖上以顚妄狹私斥之。今此金是聲之事,又下臣子所未敢安之敎。此雖在下之或不無有以致之,而其於聖上,居上接下,視遠聽德之道,不無或歉耶?今日耳目之任,雖以誠意懇至,言論的當者處之,猶不足以上格君心,下濟時艱,況如臣之無狀,萬不近似,聖明之所已洞燭者乎?臣不勝蚊負之懼,其何以報答聖恩之萬一也。請命遞斥臣職。答曰,勿辭。
正言徐必遠啓曰,朝者長官入侍之際,以憲府多官請出之意,簡通于臣,臣答以謹悉矣。卽伏見長官避辭,則處置乖當之失,亦難免,請命遞斥臣職。答曰,勿辭。
執義徐祥履啓曰,兼執義權堣,卽臣之同姓四寸妹夫也。法當相避,請命遞斥臣職。答曰,勿辭。
掌令尹珹啓曰,行護軍李浣,以一時名武,特爲朝家奬用,則所當益自感激,十分謹飭,而持身處事,多有人言,營第過制,傑構彌巷,道路過者,無不駭視,至有侵奪隣基之說,騰播人口者久矣。臣等,得接其家基相訟人呈狀,則枚擧曲折甚悉,一邊之言,固難盡信,而取考該府決給文書,其所稱冤,似爲明白。國法至嚴,公議可畏,若使强而侵弱,貴而凌賤,唯意所欲,則人安所措手足哉?其貪縱無忌之狀,不可不痛加懲治,以警他人。請李浣罷職不敍。其時決訟官員,亦難免循私枉法之責,該府當該堂上·郞廳,竝命從重推考。執義徐祥履,以兼執義權堣,卽同姓四寸妹夫也。法當相避,引嫌而退,考諸大典相避條,則四寸妹夫,法當相避,執義徐祥履,請命遞差。答曰,李浣雖無狀,必不爲無故據奪,不信宰列之臣,下賤無知奸巧之說,反以爲信,何無士夫相敬之禮若此哉?予甚不取,勿爲煩論。遞差事,依啓。
左副承旨李應蓍啓曰,大司憲趙錫胤,執義徐祥履,掌令尹珹,持平南重晦·柳椐避嫌,掌令柳道三上疏,今日以監察茶時之意,敢啓。傳曰,知道。
右副承旨趙珩啓曰,小臣館所問安進去,下直。傳曰,知道。又啓曰,小臣馳往館所問安,則答以每遣近臣下問,不勝感激。俺等,德分好爲寢睡云矣。傳曰,知道。
又啓曰,大臣·備局堂上引見事,命下矣。大司憲趙錫胤避嫌退待,不得命招,副提學未差,以入直上番入侍之意,敢啓。傳曰,知道。又啓曰,元振溟·成夏明先罷後推考事,命下矣。臺諫,方以罷職不敍論啓,故先罷後推承傳,不得捧之意,敢啓。傳曰,知道。
右副承旨李應蓍啓曰,正言徐必遠,執義徐祥履,再啓煩瀆,退待物論矣。傳曰,知道。
趙珩,以吏曹言啓曰,臺諫有闕,政事,何以爲之?敢稟。又啓曰,違格上言五十七度還入,啓字爻周之意,敢啓。
政院啓曰,前監司兪㯙之罪,雖出於無情,而自上親幸之時,身爲道臣,不能檢飭,致令無炬於駕前,馬陷於橋梁,則其罪固已大矣。第當初自上,以其罪罪之,固無不可,而至下推考之命,使令仍爲照律,則聖意所在,亦非偶然,而法官擬律之際,未得可據律文。只據御舟不堅固之文,輕易照入,罪不當律,聖敎當然,而法官等,有何他意於其間哉?備忘中,侮君弄法等敎,非臣子所忍聞,此豈臣等所望於聖明乎?天威震疊,至下臺官拿推之命,臣等相顧驚惶,罔知所爲。臺官雖有所失,至於拿推,耳目之所未及,臣等待罪近密,區區所懷,不得不達。伏乞聖明,小霽雷霆之威,還收臺官拿推之命。傳曰,爾等試思之,常例照律之罷職奪告身等罪,有何大段過惡而然耶?惟觀其罪之關係輕重,如何以處之也。此輩循私罔上,便作一端侮弄之戲,而人不以爲怪,是何國家體統耶?此而不治,則將無以爲國,故不得不已也。
戶曹啓曰,臣來詣館所,卽以下敎之意,言于李馨長,別贈及發賣等事,使之更加周旋於鄭使,而別贈之數,一依己丑年例,書於別紙,送於鄭使處。措辭開諭,則鄭使與李馨長,同詣上使之房,以將爲別贈之由,措辭言及,則諸勅使,同坐而言曰,所贈物目,如是略少,名爲別贈,而持此入去,將何所用?反不如不受之爲愈。俺等出來時,皇帝亦以爲今行,旣兼兩使而去,本國所贈禮單,當有兩件云,故親受帝命而來,若曰別贈,則不可如是草草。鄭使反覆開陳,而終不回聽云。己丑年所贈,其數不少,而又爲加給,則後弊可慮。其間事勢,極爲難處,大槪與李馨長,反覆相議,則物目中,水獺皮外銀子等各種,略爲加數,而使鄭使,更加周旋,則或不無受去之意云,未知何以處之,敢啓。傳曰,只加若干物於勅使四人等處,入給以觀之,可也。銀子則雖加,不必多,毋貽後弊。
戶曹啓曰,鄭使,使李馨長·趙孝信等四人來言曰,發賣十種中,如豹皮·赤狐皮·山獺皮·土豬皮等四種,無一張來納。今日雖暮,明朝若不多數入納,則諸勅必生大怒,此後之事,非俺所知。恐嚇之言,不一而足。臣曰主上竭一國之力,以供勅使之行,況諸勅,以上國大慶,須詔外國,其爲喜慶如何?勅行所求之物,大小臣民,仰體聖意,孰不欲竭誠應副?但豹皮等四種皮物,近來尤甚絶種,以此耳掩,前人亦皆罷業之事,豈不聞知?今若不計此意,勒令督納,則都城市民,不能支保,擧將換散,坐待生事而已。此時勅使,雖欲本國周旋,悔無及矣。須將此意,反覆開陳于諸勅使前,期於無事云云。以此意,使首譯別爲開諭,而時未知所答之如何,第觀其氣色,四種難得之物,或不無周旋之路矣,敢啓。傳曰,知道。
迎接都監啓曰,大通官等,明燈出坐西宴廳,招入平市署下人,催入水獺皮·靑黍皮等物。一夜之內,必滿二千之數然後,方可計價云。軍牢等,散出催督,市民等遑遑罔措之際,使譯輩,多般開諭,則以明日畢捧爲言,卽爲罷還各房,似聞兩色皮物已納者,皆滿千數,故姑緩刻督之令云,明日將令首譯,措辭開諭之意,敢啓。傳曰,知道。
迎接都監啓曰,以都監勅使二十五日發還出牌文事草記,傳曰,都監依例請留,可也事,傳敎矣。今已夜深,諸勅方爲就寢,趁明早將爲措辭請留,而似聞以二十五日雖出牌文,二十六日丁寧發行,故今日爲始,多有治行之色云矣,敢啓。傳曰,知道。
迎接都監啓曰,勅使卽刻,以二十五日辰時回還出牌文之意,敢啓。傳曰,都監依例請留,可也。
傳曰,上馬宴宰臣,移用於明日,可也。
迎接都監啓曰,凡於宴禮時,自上例當親臨,而李馨長言內,今此別宴,彼旣不以親臨知之,此不必親臨請之云。卽使李馨長,以明日別宴之意,循例請之,則鄭使曰,設辦後言之,可也,何必預請云,敢啓。傳曰,知道。
迎接都監啓曰,今日別茶啖,依例排入之意,敢啓。傳曰,知道。
迎接都監啓曰,李馨長,以臣朴遾之言,極陳四種皮物,斷無一令覓得之路。至於靑黍皮·水獺皮,亦難準數之意。言於鄭使,則鄭使默然不答,不爲更督云,敢啓。傳曰,知道。李馨長周旋之力可嘉,使之終期於無事事,申飭,可也。
迎接都監啓曰,卽刻鄭使,令李馨長四人,送言于臣朴遾處曰,若非國王之盡誠,館伴之盡力,俺等,豈有尙在此館之理乎?但發賣之事,如是遷延,俺之廢食用慮,已四箇日,譯輩之所目見,其可誣乎?館伴何不顧念耶?反覆說話,不啻縷縷,臣措辭答送矣。又使李馨長等來言曰,當初書出毛物,只於五種,而只入水獺皮一種,其餘四種,則終始防塞,無一令入送,此無他。水獺外四種,則本國要用之物,全然不許,留作本國之用故也。此四種若不許賣,則已往若干種覓入之功,皆歸於虛地云。李馨長之意,亦與臣等所料相同,以爲可許者,則許之,不可許者,則不可依違答之云,臣卽令李馨長,以四種皮物之絶無,勅使旣已知之,何發此言耶?龜背括毛,其可能之乎?至於已許之水獺皮,決無準數之路,只俟罪責而已。更無所言之意,回答矣,敢啓。傳曰,知道。令戶判鄭使處所贈之物,速爲言及,俾無焦渴恐脅之弊。
禮曹啓曰,備邊司啓辭,遠接使狀啓,陳賀方物或一件或兩件,令廟堂,預稟定奪事啓下矣。尊崇·冊妃,旣已兩件事頒詔,則進賀方物,似不可合而爲一。第令該曹,預爲措備以待,何如?傳曰,允事,傳敎矣。當初本曹,以皇太后尊崇及皇后冊封兩起進賀禮物,已爲磨鍊啓下,移文戶曹矣。又見備局啓辭,則進賀方物,不可合而爲一云,似當依此擧行,俾無日後執言之事,而戶曹亦以爲,凡進賀禮物,一使臣行,無兩件封進之規云。戶曹判書臣李時昉,以提調,方在館所,詳探鄭使前,定奪擧行,何如?傳曰,考出已往曾行之規例,行之而已。似不必問彼也。
傳曰,勅使所請張繼禹稱名人守令除拜事,言于該曹,使之卽爲口傳差出,以爲喜悅彼心之地,可也。
政院再啓曰,臣等伏承聖敎,諄諄敎意,不啻丁寧,聚首惶感,不知所以爲喩。兪㯙之罪,固已重矣,臺官擬律,亦甚失當,臣等非不知之,而請收臺官拿囚之命者,非爲臺官地也。欲使聖上,無一毫過當之擧也。平日聖明之待臺官,非不至也,而因一時盛怒,有此無前之擧,則他時霽威之後,若有悔悟之端,亦必以臣等之不言爲罪。臣等之不避觸忤,而不知止者,實出於愛君無他,豈容含默,以負我殿下哉?伏乞聖明,平心察理,更加三思,還收臺官拿推之命。答曰,不允。
政院三啓曰,臣等添居喉舌之地,出納惟允,乃其職也。其所謂出納惟允者,非謂君上,雖有過擧,只爲將順而已也。隨事匡救,納吾君於十分是當之地者,分所當爲,故臣等,不避煩瀆,至於再啓,而以不允爲敎,臣等不勝悶鬱焉。君臣,猶父子也。父有過擧,則子不得不爭,臣等寧獲戾於聖上,而豈敢容默,徒爲奉承之不暇乎?臺官之誤爲照律,誠有其失,而循私罔上,作一端侮弄者,實非本情,以聖上之明察,何其不諒之至此耶?因遷一時之怒,必欲拿推而後已,則天下後世,謂殿下爲何如也?恥其君不及堯·舜,此臣等區區之意也。臣等,非不知結舌苟容之爲得計,逆耳爭執之爲大罪,而縷縷三籲,苦不知止者,亦出於愛君無他。伏乞聖明,亟霽雷威,還收臺官拿推之命,傳曰,還出給。
政院四啓曰,臣等前後所達,實出肝肺,而不但不爲允從,至於還爲出給,臣等不爲卽捧傳旨者,其情雖戚,其罪,大矣。請先正臣等之罪,以爲逋慢者之戒。傳曰,勿待罪。以義禁府律官刑推公事。傳曰,明日開坐刑推之意,分付該府。
夜五更,流星,出軒轅星上,入太微西垣內,狀如鉢,尾長三四尺許,色赤。
引見時,左議政李時白榻前所啓,水原留防,令廟堂酌處事,命下矣。小臣曾爲水原府使·兵曹判書時,詳知其物情矣。今此兵曹判書朴遾,盡心國事,以爲收布用於本官不當,故欲爲補用於國家者,其意則美矣,而但水原,物衆地大,故束伍三千名,而當初設立禿城時,沒數除給本府上番軍,故前日,則所居募民極多,近來,則比前頗少矣。戊寅己卯年,則收布者七十戶。今則二百戶留防,而兵曹判書,則不知如此,而六當番,欲給六十名,其募軍,勢難保存。且中軍,率五千名軍士,以此使喚,而其中旗手·鼓手·吹手,乃六十餘名。至於旗麾造作,其價亦不少。臣在水原時,錦段之價,比今極歇,而猶以價木十一同爲之矣。上曰,常時亦有試才賞格事耶?左議政李時白曰,有之矣,不特此也。五千軍兵所持器械軍裝等物,常以此造作矣。上曰,軍器亦皆備給耶?左議政李時白曰,有之,皆備給矣。且曰,水原之軍,不但其志務勝於都監軍士。曾於習陣之時,約地而齊會矣。丁卯徵兵,朝受標信,午後行軍,渡銅雀津結陣,故先王大奇之。三千六百餘名,各給木一疋,將官七十員,亦給戰服,次錦段各一疋,小臣亦受紅錦段一疋,仍爲賜酒矣。丙子年具仁垕,爲防禦使時,亦朝令而夕發,終始扈從,到今若集其所給之財用,則五千軍卒,不但失望,其於奬勵激勸,將若之何?上曰,水原之軍,至於五千之多乎?左議政李時白曰,趙啓遠曾爲府使時,抄充五千名,其數與都監軍士相同,而合以計之,則其數滿萬矣,可爲緩急之用也。水原之軍,與都監之軍亦異,是則自衣自食之軍,而或有擧動之時,少無厭苦,皆思樂赴矣。上曰,水原素稱武鄕,而亂後,則意以爲棄而無試才等事矣。若然,則何幸如之,而兵曹,則不知首末故也。旣已出令,今已改之,似爲不可,而大臣之意如此,大臣想必詳知而言之矣,依所啓施行,而鍊才,不使之虛疏也。右議政李時白曰,小臣若不曾經水原與兵曹,亦何以盡知曲折如斯?然則何以爲之乎?上曰,留防等事,依己卯年例爲之。啓。
引見時,領議政金堉榻前所啓,統制使柳廷益,箇滿當遞,而臣取考兵曹薦案,則其中李浣之薦最多。李浣差送,何如?左議政李時白啓曰,小臣之意,此時李浣,不可輕易出送南邊重地。無他可合之人,則柳廷益姑爲仍任,亦或可矣。上曰,於領相意如何?領議政金堉啓曰,李浣若不得差送,則仍任之擧,在所不已矣。上曰,大臣之意如此,柳廷益使之仍任,可也。啓。
引見〈時,〉大司諫榻前所啓,合啓金自點量移之命事。上曰,毋用强煩。又所啓,前判書李澥削奪官爵事。上曰,旣已罷職,不必煩論。又所啓,左參贊元斗杓遞差。上曰,已諭勿煩。又所啓,吏曹當該堂上推考事。上曰,他事雖不可知,而此事不至大誤,何必推考?又所啓,李有溫事。上曰,依啓。又所啓,正言吳翮上來事。上曰,依啓。又所啓,大司憲趙錫胤,持平南重晦·柳椐,以兪㯙照律事。執義徐祥履,掌令尹珹,以金是聲事。竝引嫌,竝命出仕事。上曰,執義徐祥履,掌令尹珹出仕事,依啓。照律不當,弄法臺臣,不可仍在,大司憲趙錫胤,持平南重晦·柳椐遞差。又所啓,處置乖當之失,臣亦當之請遞事。上曰,勿辭。校理吳挺緯所啓,合啓金自點服從公論事。上曰,不允。上曰,前監司金㯙所行無狀,不可使弄法臺臣,更爲擬律,削奪官爵,門外黜送。
工曹啓曰,本曹收布匠人之數,丁卯年軍籍時,自廟堂,參酌一年用度劃給,故一年所捧,僅支一年之用。厥後國家多事,不時費用之事,隨歲增加,而案付匠人,逃故漸多,年年所捧價布之數,以減縮,以此曹儲竭乏,逐朔應下之數,亦未準下。綾川府院君具仁垕,爲本曹判書時,至於兵曹價布十五同,啓請取用,則從前艱乏不成模樣之狀,據此可知矣。元是一年所捧之數,僅一百三十餘同,而一年應用之數及各色匠人種種不時功役之價,通計一年,則比之所捧,反有加焉。況自國家前後別爲取用之數亦多,言其大略,則壬午年北道入送木十同,癸未年歲弊扶助木十同,甲申年義州入送雇馬價木十同,北京運米時,沙格資裝木二十同,乙酉年戶曹取用銀子二百兩,丁亥年市民落本補給木五十同,此皆科外所用,曹儲之每患竭乏,不足怪也。上年備邊司啓辭,本曹匠人價布二十同,移送常平廳事啓下,而本曹所儲匱乏,雖欲準數輸送,其勢末由,而廟堂啓辭,亦不敢防啓,只以十同,僅得推移充數以送,而其餘十同,則未得輸送。以此本廳,每每督送,而朔朔捧上,朔朔上下,時無餘儲。上年又因兵曹啓辭,迎接都監分工曹匠人功役價布,自本曹上下事,旣已蒙啓,而以其曹儲之蕩竭,不能題給,匠人等,呼訴萬端,無以應副。況此常平廳所督十同之木,辦備無策,百爾思度,誠極悶慮。大槪取此所餘,添彼不足者,乃當初廟堂推移資用之計,實非不計有無,而必欲取用之意也。本曹所儲,如是竭乏,則未送十同,不必準送。今若不量事勢,一向督送,則殊非國家彼此均視之意,十同木,勿爲移送於常平廳,以爲本曹支用之地,何如?傳曰,允。
兵曹啓曰,前日冬至使,以正卿差出時,應把驛馬三十五匹,分定於三南及江原·咸鏡等道,入送于關西,使之留養矣。厥後,以相臣差謝恩兼冬至使,驛馬加把之數,將至十匹,而勢未及分定於遠道,故卽以兩西各五六匹整齊以待之意,分付矣。卽見大君行次掌務譯官手本,則驛馬應入元數四十七匹,而此外,又有護行中使品馬三匹,別監騎一匹,御醫·鍼醫等騎卜四匹,書員騎一匹,合九匹,而不載於手本中云。然則分定五道,入送關西之外,加入之數,騎卜竝二十一匹也。日期此迫,分定他道,勢難周旋,不得已平安道騎驛馬八匹·卜刷馬三匹,黃海道騎馬九匹,整齊以待之意,更爲分付,而當此勅行回程之日,西路形勢,亦甚可慮,內醫院書員騎,則以騎刷馬,擇好題給之意,平安·黃海監司處,竝爲行文申飭,何如?傳曰,允。
以吏曹社稷祭獻官望單子,傳曰,凡差祭,豈老病人而遞乎?年少名官,改差。
以前監司兪㯙等拿推傳旨,傳曰,今日內坐起之意,言于該曹。
監察李淳實上疏。批答,省疏具悉。當令該曹議處焉。
都摠府啓曰,都副摠管十員內,都摠管吳竣·申景琥,副摠管趙啓遠·嚴愰,寶劍受點。都摠管洪得箕,守宮受點。都摠管錦林君愷胤,副摠管原昌君玖,以司饔院提調進去。副摠管李浣,被論不得行公。徐弼文移授兵使,未出代,前頭擧動時,侍衛不足,徐弼文,代,令該曹,依例口傳差出,何如?傳曰,口傳差出,殊涉未妥,待開政日,差出,可也。
傳曰,備局堂上引見。
掌令柳道三上疏。批答。答曰,省疏具悉。爾其勿辭,調理察職。
都摠府啓曰,都摠管錦林君愷胤,以司饔院提調,連二日監膳事,除標信進去之意,敢啓。答曰,知道。
上御宣政殿,大臣·備局堂上引見。領相金堉,左相李時白,綾川府院君具仁垕,戶曹判書李時昉,工曹判書李厚源,護軍尹順之,刑曹參判許積,大司諫申冕,右副承旨趙珩,校理吳挺緯,假注書成後卨,事變假注書鄭植,記事官申最·李程。領相金堉進曰,自上感冒未解,而連有擧動,聖候,何如?上曰,近則差愈矣。左相曰,昨日問于醫官,則感冒和解之後,連進當藥,而所進之藥,治其餘熱矣。常時亦勿以白湯進御,每用生麥散,爲當云矣,敢達。上曰,感冒今已和解,不至大段,自然差愈矣。左相曰,慈殿進御之藥,連爲製入乎?上曰,前用之藥苦口,故停止矣。如此冬月,豈可連爲進御乎?左相曰,氣候不至大段,則自當漸差矣。李厚源曰,前藥以日計之,則今日無進御矣。姑勿劑入之意,敢啓。上曰,依爲之。
領相曰,勅使之徵求,愈往愈甚,罔知所爲矣。戶判時昉,今方入侍矣。每令廟堂指揮善處,而廟堂,亦束手無策矣。上曰,廟堂將如之何?雖有蘇·張,何能爲辭?時昉曰,在前徵求,無如今時,言言必稱皇帝分付,防之則必生彼怒,應之則物力不及,極爲憫慮。豹皮·赤狐皮·山獺皮·土豬皮·水獺五種內,鹿皮五十零。昨已給之,靑黍皮八百丈·水獺皮七百丈·白綿紙二千卷等物,雖生事,決難備給之意,累招首譯言及矣。上曰,事上國,待勅使之道,將以保民,而徵求若此不已,民力有所不堪,國家將不保存矣。以卿等齟齬之言,萬無回聽之理,使首譯,善爲措辭,亦以今日引見時語,傳於首譯,可矣。時昉曰,臣亦朝者,使首譯,通言於鄭使,而頓無念聽之色。且云自前出來時,一路守令,擧皆來見,今番,則絶無來見者,此則不欲見俺面故也。以此辭氣,尤爲不平云云矣。上曰,自前鄭勅,則有例給之物,今以梨柿事要功者,必無受價之意,先給某物,使之周旋,何如?左相曰,別贈之物,不可不從速爲之。上曰,所給之數,則相議給之,可也。時昉曰,柏子·淸蜜·烟竹,有例給之物,今亦問之而後給之乎?上曰,自前有所給,則給之,可也。左相曰,梨柿事,別謝,可也。上曰,渠以何事,欲得別贈耶?禮單二度之說,殊極無據,雖難以口舌爭之,然亦豈無詰爭之事乎?時昉曰,禮單之事,臣亦爭之,故今則彼意,在於別贈,而亦知禮單無二度之事矣。上曰,別贈,亦爲無據,而彼旣發言,不可全塞,而其間,亦不無善爲開諭之事乎,據理釋之然後爲之,似可矣。時昉曰,別贈之無據,誠如上敎,而以上敎之意,更爲開諭矣。上曰,近觀鄭使之意,則渠之形勢,異於曩日。故今番之來,全爲多得之計耳。時昉曰,彼之所親,則加資授官之事,已成痼弊,張繼雄,則欲除守令,臨民之官,不可輕授,僉使則彼必不滿也。上曰,自前所爲之事,到今不爲施行,則彼必含憾矣。堂上則重難,而他請,則依彼言爲之。許積曰,雖授堂上,必得守令而後已矣。三和別將或五千石或六千石爲堂上,而李仁雄,則八千石矣。欲爲堂上,必據此而言之矣。上曰,八千石之數,在於營置簿乎?許積曰,不但營置簿有之。其數,戶部亦有之矣。此人比他尤多,該曹,忘不稟啓矣。此人,鄭勅家舍造給之故,相親有此請矣。時昉曰,勅使尙無回還之期,故市民恐被刑杖,度日如年矣。上曰,有被杖者乎?時昉曰,市人一人,被杖矣。又啓曰,發賣一事,如彼督促,市民生㤼,所見不祥,罔知所爲矣。凡事在於大通官操縱,而鄭使言曰,大通官,夜則訴於諸勅,吾亦末如之何。韓巨源曰,吾則不下一杖,知吾之功乎?且其中一通官,前後無一言矣。大通官處,有例給毛裘,故巨源曰,欲得毛裘,而臣言其難得之勢矣。鄭勅曰,次通官三人處,毛裘備給云。小臣亦塞之矣。上曰,巨源則可以造給,而不使鄭知之,可也。時昉曰,寺奴事,每每言之,奈何?上曰,如許事,雖無據,如或發賣周旋,則有上聞之路言之,可也。時昉曰,發賣事,罔知所爲矣。上曰,其欲難塡矣。時昉曰,別贈何以爲之耶?上曰,據理言之,使彼知之,可也。時昉曰,水獺皮代給之物,此亦可悶矣。李厚源曰,巨源處私囑,或恐鄭使之覺知,其間善處,似當矣。兩間之不好如此,今則新皇帝之禮也。若曰不如前日,則生事可慮,莫如善處矣。時昉曰,聽其首譯之言,今則異於前日,觀其氣色,莫如善待之爲愈矣。領相曰,勅使晦前當去,而殿試相値,則何以爲之?上曰,臨時觀勢爲之。領相曰,今番擧子,比前最多,而皆是精壯,作隊用之,則似好矣。上曰,何以則可乎?領相曰,廣取用之,則似好矣。上曰,出身作隊,自前有之乎?左相曰,出身,作別隊用之矣。時昉曰,出身雖似精兵,其實無用。出身,則非但國家失其軍保,其妻子皆不把鋤,出身之後,則皆欲得兵·水使臣之意,以士夫子弟精取,似可矣。上曰,出身不爲農作耶?時昉曰,自稱士大夫,不爲農作矣。領相曰,若不廣取,必有落莫之歎。今番則廣取,以爲軍士,可矣。□領相曰,統制使柳廷益,箇滿當遞,而臣取考薦案,則其中李浣之薦擧多,李浣差送,何如?左相曰,小臣之意,此時李浣,不可輕易出送南邊重地,無他可合之人,則柳廷益姑爲仍任,亦或可矣。上曰,於領相意,如何?領相曰,李浣若不得差送,則仍任之擧,在所不已。上曰,大臣之意如此,柳廷益使之仍任,可也。
戶判曰,密贈,前則或三千兩或二千兩,今則何以爲之乎?上曰,三千兩決不可爲之。戶判曰,每年所給之數,不同矣。上曰,今番異於前日,宜給二千兩矣。
左相曰,新兵使,人事不敏,與金是聲相換,不亦誤乎?上曰,首望之人,何如?左相曰,南以興之子雖小,膽大矣。上曰,然則新兵使遞差。
大司諫所啓,還收金自點量移之命。上曰,毋用强煩。又所啓,前判書李澥事。上曰,旣已罷職,勿爲煩論。又所啓,左參贊元斗杓遞差事。上曰,已諭勿煩。又所啓,吏曹當該堂上推考事。上曰,他事則雖不可知,而此事,則不至大失,不必推考。又所啓,元振溟事,成夏明事。上曰,先罷後推。又所啓,李有溫罷職事。上曰,依啓。又所啓,正言吳翮乘馹上來事。上曰,依啓。又所啓,大司憲趙錫胤,持平南重晦·柳椐,以兪㯙照律事,執義徐祥履,掌令尹珹,以金是聲事,竝退待,竝命出仕。上曰,執義徐祥履,掌令尹珹出仕,照律不當,弄法臺臣,不可仍在,遞差。又所啓,臣亦有處置乖當之失請遞事。上曰,雖苟且,勿辭。上曰,國法,過闕門不下,尙有罪矣。居是邦,渠何敢乃爾?上謂承旨曰,杖八十照律,當乎?不當乎?對曰,雖非故犯,亦有罪矣。政院亦非不知,而法官擬律,故捧入矣。上曰,藍浦縣監閔昇,不入於蒙宥之中,而兪㯙推考,則以公罪照律,猶恐不及,此其可乎?上曰,前監司兪㯙所行無狀,而不可使弄法臺臣,更爲擬律,削奪官爵,門外黜送。上曰,大司憲以下,如弄兒戲,吾欲施罰,而大司憲自前優待,故姑不之罪焉。莫謂予昏庸而不知也。上曰,司憲府律官拿致。
上在昌德宮。停常參·經筵。
獻納蔡忠元啓曰,臣所以處置同僚事,來詣臺廳,伏見備忘記,辭意極其嚴峻。至有拿推南重晦之命,臣不勝驚惶震惕之至。憲府之官,雖照律失當之事,夫豈遽有附下罔上之罪?而以加之,則爲今日臣子者,其誰得免罪戾,而事殿下乎?臣所當論執,以救聖上之過擧,而南重晦,卽臣三寸姪女夫也。嫌不敢陳啓,則同僚處置,勢有所不得,何敢一刻仍冒,請命遞斥臣職。答曰,勿辭。
尹絳啓曰,臣與廳中仕進承旨,有請對事,敢啓。傳曰,昨夕忽爾再感,方爲取汗,故不得引見,所懷書入。
政院啓曰,臺官南重晦等拿推之命,出於千萬念慮之外,此實聖上無前之過擧也。臣等不勝驚惶悶鬱,敢請入對,略陳所懷,而今承書入之敎,竊恐文字陳達,不能盡區區之意也。兪㯙之不能檢飭,果有其罪,罪罰之加,宜有所不免。憲府照律失當,以致天怒之震疊,臺官意見,豈非錯謬之甚者乎?原其本情,則必以爲兪㯙負犯係是眚災,照以公罪,終置於太輕之律,若謂之誤爲比擬,則可矣。豈有一毫他意而然哉?循私罔上,侮君弄法之敎,大爲未安,而天怒轉激,至於拿推,群下遑遑,氣象愁慘,此豈聖上之美事?伏願聖明,亟霽雷霆之威,卽下放釋之命,不勝幸甚。臣等待罪近密,目覩聖上之過擧,不避煩瀆,敢此陳啓。傳曰,不允。
掌令尹珹,以金自點事,合啓。啓辭,與二十一日啓同。答曰,勿煩。
掌令尹珹啓曰,昨承聖批,以李浣雖無狀,不必爲無故遽奪,不信宰列之臣,下賤無知奸巧之說,反以爲信,何無士夫相敬之道爲敎,臣不勝瞿然之至。聽言之道,不可以下賤而忽之,宰列而信之,占奪,每出於豪貴,抱冤,恒在於小民,朝紳自有相敬之道,而亦有相規之法。李浣,以一時名武,朝廷擢用,最在武弁之先,所當十分謹飭,而以答殊遇,而營第踰制,傑構連街,萬目所覩,莫不駭視,占奪隣舍,廣拓基址,物議沸騰,群情痛駭,其挾勢圖占之狀,反有甚於公議據奪。此而不治,非但豪貴之家,任情無忌,而小民無所措手足,豈不大可寒心哉?請李浣罷職不敍,其時家基決給,該府堂上·郞廳,竝從重推考。伏覩備忘記,有前持平南重晦·柳椐拿推之命,臣不勝驚悚錯愕之至。國家論罪之法,必分其公私怙眚之間。兪㯙不能檢飭之罪,固已有之矣。原其本情,則不出於公與眚而已。本府擬律之際,倣其律文,參酌本情,則執法之意,亦有一道。而殿下不爲平心恕究,以附下罔上侮君弄法之罪,遽加於臺臣,至有拿推之命,不圖聖明之下,有此無前之過擧也。昔漢文帝時,有犯蹕之人,至有乘輿馬驚,而張釋之,論以罰金,文帝容受而不之罪,豈非聖德事乎?日月高懸,細大皆燭,惟聖上原情量恕而已。律官自己謀免之事,何必盡信?聖批一下,群情震駭,氣象愁慘,請亟〈霽〉雷霆之威,還收南重晦·柳椐等拿推之命。大司諫申冕,以憲府處置乖當之失,正言徐必遠,以長官入侍之際,以憲府多官請出之意簡通矣。答以謹悉矣。伏見長官避辭,則處置乖當之失,臣亦難免。獻納蔡忠元,以同僚處置事,來詣臺廳矣。伏見備忘記,辭意極其峻嚴,至有拿推南重晦之命,臣卽當論執,以救聖上過擧,而南重晦,卽臣三寸姪女夫也。嫌不敢陳啓,同僚處置,勢有所不得,竝引嫌而退,諫院之處置憲府也。雖無大段謬見,而旣承苟且之敎,則勢難仍在其職。同僚簡通,旣書謹悉,則請出之意,與長官同,與憲府官,雖有姻婭之嫌,而處置本院,同僚有何難便,而强爲不當避之避,亦涉瀆擾。請大司諫申冕,正言徐必遠,獻納蔡忠元,竝命遞差。答曰,不允。李浣推考,遞差事,依啓。
政院,大殿問安。傳曰,知道。
藥房都提調臣李時白,提調臣李厚源,副提調臣尹絳啓曰,卽因御醫朴頵,伏聞聖候有不安節,臣等不勝憂悶之至。必詳知症候然後,可議當藥,敢此仰稟。答曰,症候言于醫官矣。
藥房再啓曰,臣等卽以下醫官之敎,與諸醫等,反覆商議,則皆以爲今此聖候,感冒纔解,因觸寒氣,致有寒縮泄瀉,深頭隱隱疼痛等候。人蔘羌活散,乃再感淸熱之良劑,加知母·白芍藥,以瀉脾胃之勢宜當云。此藥二貼,爲先劑入,今宵進一貼,明早更進一貼之意,敢啓。答曰,知道。
以前大司憲趙錫胤上疏,傳曰,疏辭如此,議于大臣以啓。
領左相箚子批答曰,省箚具悉。寡昧不能爲君,使紀綱至此,致有此等事,其誰咎焉?憲官與他官不同,故已下其疏於卿等矣。詳審獻議。
司饔院官員,以都提調意啓曰,各殿日下生鮮,例以大鮮恒定,而儻値物産不齊之時,則不得已以中小尺量,間或進排,亦是前例,而近日生鮮廛防納人等,稱以市上絶無。連以小魚苟充進排,累次退却,終不動念。莫重御供,如是慢忽,極爲駭愕,當該進排人,令攸司囚禁,繩以重律,以爲日後警動之地,何如?傳曰,允。
義禁府啓曰,以本府律官元情公事,傳曰,明日開坐刑推之意,分付該府事,命下矣。判府事臣元斗杓,則方在被論中,知事臣尹履之,則以李浣家基就訟時訟官,方被臺論。昨日承命開坐之後,始覺其時爲判尹,惶恐不敢行公,同知事臣崔惠吉,以司饔院提調推考,方在照律中,吏曹政事,則緣有牌招之命,不得不進參,而不可晏然行公,惶恐不敢來參云。無故者,只有臣厚源,而本府規例,堂上一員不得開坐,何以爲之?敢啓。傳曰,旣已行公,則有何不可之理?使之速爲開坐。
迎接都監啓曰,昨日以陽德官敎,傳示于鄭使,則曰國恩如此,不勝感激云。昨聞鄭使,私語李馨長曰,鄭善之事,將何爲之?馨長答曰,勅使之前後盡心國事,自上旣已洞燭,豈無特恩乎云矣?今日又言于馨長曰,前日巨鎭僉使之除授也?國恩罔極。但俺之家事,惟托於此兒,而海路險惡,消息難通,情勢切迫,不得已上達蒙遞。卽今至願,唯在於淸北一邑,而何敢望乎云。旣有所聞,不得不仰達。傳曰,依願施行,巨源所請,亦爲依副其願,可也。
戶曹啓曰,大通官等,凌晨出坐西宴廳,督納發賣物種甚急,今日內,似有結末之擧,恐喝督迫,有倍於他日,極爲悶慮。算出連五日發賣之數,則水獺皮一千令,靑黍皮一千令,鹿皮五十五令,櫃枝三二萬五千匣,白綿紙三千五百卷。市民等財力已竭,遑遑罔措,呼訴於本曹,而亦無可奈何。三色皮物,已納之數,不爲不多,將使首譯,措辭開諭,以圖其更不加數,而櫃枝三·白綿紙等物,先爲入給,故常平廳枝三六百匣貸來,本曹所儲,不合方物,白綿紙一千卷,亦爲取來,付諸市民,以爲添入之意,敢啓。傳曰,知道。
戶曹啓曰,以本曹別贈物目中,銀子等各種,略爲加數事草記。傳曰,只加略干物於勅使四員等處,入給以觀之,可也。銀子則雖加,不必多,毋貽後弊事,命下矣。勅使四員前所給之數,比己丑別贈各銀子加一百兩,白綿紙加一百卷,櫃枝三加十張磨鍊矣。且鄭使處密贈之銀,則例給七百兩之外,加給二千兩事。昨於榻前定奪,退與李馨長相議,以爲諸勅處別贈之物,如是加數,而今番彼之所請,皆爲特施。雖除此一千之數,感激之心,有倍於前,不必準給云,故密贈銀,只以一千兩磨鍊。且鄭使言例贈銀七百兩內,五百兩,則以其別贈之數計減,其餘二百兩,則受之而亦以昨日出送禮單水獺皮十張之價,抄計以換云,其意蓋出於例給銀七百兩,恐煩於聽聞,故欲自此區處,而不爲取去之意也。其言如此,不必强給,以此計之,勅使大通官以下別贈銀數,雖至四千六百六十兩。鄭使及大通官處所贈銀,比己丑所減之數,亦至一千七百兩。此皆李馨長竭誠周旋之致,誠爲多幸,應給物種之數,別單書啓,以備睿覽之意,敢啓。傳曰,知道。李馨長功,誠爲可嘉,似當有賞典矣。
迎接都監啓曰,卽者鄭使,與大通官,同坐於西宴廳,招平市書員語之曰,各種毛物,百般防塞,終始不入,俺等不得已見屈,而將爲停寢矣。然卽納白綿紙二十塊然後,方可磨鍊,宜速覓入云,卽以數塊覓入之意,敢啓。傳曰,知道。
迎接都監啓曰,勅行,似當因請留,許留一日矣。別宴旣已過行,卽當有上馬宴之請,而前者回禮宴,請以親臨之時,勅使有臨行一臨之語。明日上馬宴,則似當以親臨請之,敢稟。傳曰,予之所患,適然如此,似難親臨,觀勢從容言及,以爲周旋,可也。
迎接都監郞廳,以左議政意啓曰,臣來詣館所,以承上命請留之意措辭,令譯官傳之,則勅使,使李馨長來言曰,俺等留館日久,歸意甚迫,明日早當起程,而自上遣大臣請留,差遲半日,臨夕發行云,敢啓。傳曰,知道。
迎接都監郞廳,以宰臣意啓曰,臣等,詣館所,呈御帖請宴,則譯官,以勅使言來傳曰,俺等方有所爲之事,宴床入于各房云,故敢啓。傳曰,知道。
迎接都監□,卽者別宴宰臣,來詣館所,請行宴禮,則譯官以勅使之言來傳曰,俺等各有治行之事,宴床移入各房云,故宰臣仍呈御帖,退出之意,敢啓。傳曰,知道。
備邊司啓曰,勅使之發行,當在數日之後,重臣論啓,必不至持久,故臣等意以爲停論,則必當伴去矣。諫院多官不齊,尙今未定,極爲悶慮,當此發怒之際,更使新面目代之,則事尤難便。姑待今明日,更爲稟定之意,敢啓。傳曰,知道。
李應蓍啓曰,臣承命進往館所,請留於諸勅。只答曰,國王請留,誠極感激,而俺等,旣傳勅命,又留許多日子,發賣之事,不過一朝而定,二十五日定欲發行云矣,敢啓。傳曰,依例大臣請留。
迎接都監啓曰,卽刻鄭使,坐其房外抹樓,捉入平市署官員,示以將爲決棍之狀曰,毛物何以全不覓入。靑黍皮覓入之數,何如是些少乎?詰責無數,又招郞廳李晳,立庭而責之,仍問曰,平市署官員,文臣乎?武臣乎?譯官等對曰,蔭官云,則鄭使曰,若或文臣,則俺果戮辱之矣。文臣必誤國事矣。臣等,使李馨長,措辭送言曰,發賣之事,自上旣有盡心應副之命,不善奉行之失,專在於館伴·提調,而今者,只爲致責於管下小臣,吾等豈安於心乎?不勝惶恐云,則鄭使答曰,主上之盡心,館伴之致力,旣已知之,而中間必有防塞之人,此亦俺之所揣知也。第此發賣之擧,初若不爲則已,旣始之後,則萬無一種遺漏之理,須速督促覓入云,臣等,答以如紙地·枝三等物,今方更加督促,竭力以副,而至於各種毛物,則決無覓得之路,此勅使所詳知也。更無所言云,則鄭使答曰,所言如此,俺等無言云,郞廳則卽令出去,平市官員,則使之坐待于西宴廳矣。槪聞朝者,諸勅以發賣一事,頻數往復于鄭使云,今此咆怒之擧,似出於故爲嚴督之狀,以示諸勅之地矣,敢啓。傳曰,知道。
迎接都監啓曰,卽刻鄭使,出坐西宴廳,今方折價已入之物貨,而平市官員,則使之退去之意,敢啓。傳曰,知道。
迎接都監啓曰,今日別入雌牛一首,依例入給之意,敢啓。傳曰,知道。
迎接都監啓曰,臣等以請留事,早詣館所,而因鄭使,方在上勅房,待其出來,措辭請之,則答以俺等,留館已十日,今後別無可留之事,不得依命,明日發程云,敢啓。傳曰,承旨依例請留。
迎接都監啓曰,勅使旣以明日發程,出送牌文,雖爲請留,不過差遲一兩日。伴送使元斗杓,方在被論中,而行期此迫,似當有變通之道,令廟堂,稟處,何如?傳曰,允。
都令啓曰,館所問安宰臣安徹進去,下直。傳曰,知道。又啓曰,宰臣安徹,館所問安,則答以遣座臣下問,不勝感激,不知所達云矣。傳曰,知道。
又啓曰,勅使回還牌文,到院之意,敢啓。傳曰,知道。
趙珩啓曰,小臣館所問安請留事進去,下直。傳曰,知道。又啓曰,獻納蔡忠元,再啓煩瀆,退待物論矣。傳曰,知道。
都令啓曰,小臣與廳中仕進承旨,有請對事,敢啓。傳曰,昨夕忽爾再感,方爲取汗,故不得引見,所懷書入。
趙珩啓曰,江陰·午峯兩官舊兵符上來,燒火之意,敢啓。傳曰,知道。
李應蓍啓曰,李浣推考事,命下矣。臺諫方以罷職不敍論啓,推考承傳,不得捧之之意,敢啓。傳曰,知道。傳于右副,政事,明日爲之。
上在昌德宮。停常參·經筵。
政院,大殿問安。答曰,知道。
二品以上,大殿問安。答曰,知道。
掌令尹珹啓曰,合啓之論,實出於擧國公議,而聖意一向持難,每以毋煩不允等敎,爲拒塞言者之地,臣等竊不勝悶鬱焉。因慶推恩,雖是常典,不論犯罪之輕重怙眚,一例蕩滌,則豈不爲刑政之大累乎?今此金自點負犯,乃天討之所必加,輿情之所共怒,當初流配之典,亦是末減,曲全勳貴,聖意則至矣,其爲失刑,固已大矣。今若諉以累經大霈,而遽移內地,視如薄過微罪,則是殿下上不畏天討之莫嚴,下不恤衆怒之難遏。惟以區區之情,欲施姑息之恩,其於王法一乖,國不爲國,何哉?臣等所以苦口力爭,不得請,則不敢止者也。請加三思,還收金自點量移之命。答曰,毋庸瀆擾。
掌令尹珹啓曰,李浣,以一時名武,朝廷擢用,最在武弁之先,所當十分謹飭,以答殊遇。而營第踰制,傑構連街,萬目所覩,莫不駭視,占奪隣舍,廣拓基址,物議騰沸,群情痛駭,其挾勢圖占之狀,反有甚於公然據奪。此而不恥,非但豪貴之家,任情無忌,而小民無所措手足,豈不大可寒心哉?不可尋常推考而止。請李浣罷職不敍,其時家基決給該府堂上郞廳,竝從重推考。國家論罪之法,必分其公私怙眚之間。兪㯙不能檢飭之罪,固已有之矣。原其本情,則不出於公與眚而已。本府擬律之際,倣其律文,參酌本情,則執法之意,亦有一道,而殿下反以非情之罪,遽加於臺臣,至有拿推之命,不圖聖明之下,有此無前之過擧也。議律長官,因大臣收議,旣蒙優容之典,則次官,理宜一體量恕,請少霽雷電之威,亟下南重晦等放釋之命。答曰,不允。李浣旣已推考,不必煩論。
藥房啓曰,伏未審卽今聖侯,比朝,何如?昨日劑入人蔘羌活散二貼,今已畢進御否?必詳知聖候然後,更議他藥,臣等不勝憂慮之至,竝此仰稟。答曰,湯藥則朝已盡服。所患與朝無異,而氣力稍勝矣。
兵曹啓曰,以本曹鐵箭變通事草記,傳曰,啓辭之意甚是。所謂圓釘鏃鐵箭者,實是自便之計,豈可仍此創無前之規於科擧單子之中乎?況國試,無大小一也,而任射輕箭,亦甚未妥,今後則所謂圓釘鏃鐵箭永去之,通以柳葉箭用,宜當。本曹以此定式,分付擧行,可也事,命下矣。當依此奉行,而第凡武臣試射時,則以圓釘鏃鐵箭射之,利擧時則雖以鐵箭落點,而以柳葉箭射之,而柳葉箭,則元不書於科擧規矩單子中者,乃本曹流來謬例,事甚無據,故臣等,欲爲變通定式,有此啓稟矣。卽以豈可因此創無前之規於科擧單子中之敎觀之,則似是臣等啓辭辭不達意之致,不得不惶恐申稟。傳曰,若以鐵箭·柳葉箭,竝書之,則是所謂圓釘鏃鐵箭之分猶存也。似未妥當,依前以鐵箭爲名,定用柳葉箭,可也。
刑曹啓曰,僉知李時煥戶奴莫男呈狀內,上典使喚奴英立,無端逃走,叛主橫逆云。欲爲依法治罪,發差跟尋去處,則叛奴英立,隱匿於繕工監炭庫,監役官與書員容護,亦不出給。又移文推捉,則稱以匠人,終不捉給。叛主橫逆,乃是綱常大罪,而年少蔭官,不識事體,至於退黜法曹刑吏,使不得接迹,極爲駭愕,當該監役官,從重推考,其容隱書員,亦爲囚禁治罪,何如?傳曰,允。
兵曹啓曰,當番軍士到防時,如都城宮墻外,曾無各處使用之事,而近來諸衙門,或仍時急之役,入啓調用,故遐方軍士等,不勝其苦,怨咨盈路。目今冬節有深,寒威漸緊,當此木花不實之時,衣薄之軍士,方有呼寒之嘆。若於此時,又有到防使用之擧,則貧寒軍士,必有凍餧之患,今後雖有諸衙門請報之處,切勿定送,俾無呼冤之弊,何如?傳曰,依啓。
都摠府啓曰,副摠管趙啓遠,方爲入直,今日政同義禁除授,除標信,肅拜進去之意,敢啓。傳曰,知道。
兵曹啓曰,今十月十三日引見時,左議政臣李時白榻前所啓,水原留防,令廟堂酌處事,命下矣。小臣曾爲水原府使·兵曹判書時,詳知其物情矣。今此兵曹判書臣朴遾盡心國事,以爲收布,用於本官不當,故欲爲補用於國家者,其意則美矣。而但水原物衆地大,故束伍三千名,而當初設立禿城時,沒數除給本府上番軍,故前日則所居募民極多,近來則比前頗少矣。戊寅·己卯年,則收布者七十戶。今則二十戶留防,而兵曹判書,則不知如此,而六當番,欲給六十名,其募軍勢難保存。且中軍,率五千名軍士,以此使喚,而其中旗手·鼓手·吹手,乃六十餘名。至於旗麾造作,其價亦不少。臣在水原時,錦段其價,比今極歇,而猶以價木十一同爲之矣。上曰,常時亦有試才賞格事耶?左議政臣李時白曰,有之矣。不特此也。五千軍兵所持器械軍裝等物,常以此造作矣。上曰,軍器亦皆備給耶?左議政臣李時白曰,皆備給矣。且曰,水原之軍,不但其志務勝於都監軍士。曾於習陣之時,約地而齊會矣。丁卯徵兵,朝受標信,午後行軍,渡銅雀津結陣。故先王大奇之,三千六百餘名,各給木一疋,將官七十,亦給戰服次錦段各一疋,仍爲賜酒矣。丙子年,具仁垕爲防禦使時,朝令而夕發,終始扈從。今若奪其所給之財用,則五千軍卒,不但失望,其於奬勵激勸,將若之何?上曰,水原之軍,至於五千之多乎?左議政臣李時白曰,趙啓遠曾爲府使時,抄充五千名,其數與都監軍士相同,而合而計之,則其數滿萬矣。可爲緩急之用也。水原之軍,與都監之軍亦異,是則自衣自食之軍。而或有擧動之時,無厭苦皆思樂赴矣。上曰,水原素稱武鄕,而亂後,則意以爲棄而無試才等事矣。若然,則何幸如之,而兵曹,則不知首末故也。旣已出令,今又改之似爲不可,而大臣之意如此,大臣詳知而言之矣。依所啓施行而鍊才,不使之虛疎,可也。左議政臣李時白曰,小臣若不曾經水原與兵曹,亦何以盡知其曲折如斯?然則何以爲之乎?上曰,留防等事,依己卯年例爲之事,命下矣。取考水原府成送禿城山城各年留防成冊,則己卯年騎兵七十五戶,戶保竝三百名,忠壯衛二十八名,忠順衛五名,通共三百三十三名矣。依大臣稟奪,以此數除給之意,敢啓。傳曰,知道。近年收布最多之時,幾名耶。
兵曹啓曰,卽接比安縣監南斗華移牒,本縣騎兵十四名,方患染病,故收布上送云。小縣境內一當番軍士之染病者,豈止於十四名之多,而莫重上番之軍,任意收布以送,事極可駭。收布則不得已捧之,南斗華,則令本道,從重推考,遲晩取招啓聞後,處置。且近來上番騎兵,或懸頉於都目中,或以收布,成陳省以送者,比比有之,此無非軍政解弛之致,極爲寒心。比安縣外,又或有都目懸頉,陳省收布者,則竝一體推考。今後上番軍士中,果有實病,則必以保人,或父子同生中,代都目以送,如是猶不遵朝家命令者,摘發啓聞,以爲科罪之地事,諸道監兵使處,行文嚴飭,何如?傳曰,依啓。
兵曹啓曰,此時南方閫任,不可久曠,新除授慶尙左水使鄭傅賢,數三日內催促赴任後,左兵使南斗柄,使之除朝辭,赴任,何如?傳曰,允。
兵曹啓曰,本曹武藝規矩,武臣朔試射,則所謂鐵箭,以帿箭抻圓釘鐵鏃者射之,至於科擧時鐵箭落點,則以軍器寺柳葉箭射之,故科擧規矩單子中,只書鐵箭,不書柳葉箭,名同而實異,已極殊常。且試射與科擧之規,亦有異同,尤未妥當。臣等之意鐵箭·柳葉箭,竝書於單子中,隨其落點,鐵箭則稱量而射之,柳葉箭則給官箭而射之,試射時,亦爲一體施行,以爲定式,似當,敢稟。傳曰,啓辭之意甚是,所謂圓釘鏃鐵箭者,實是自便之計,豈可因此創無前之規於科擧單子之中乎?況國試,無大小一也,而任射輕箭,亦甚未妥,今後則所謂圓釘鏃鐵箭永去之,通以柳葉箭用之宜當,本曹以此定式,分付擧行,可也。
吏曹啓,新除授通川郡守元斗樞呈狀于本曹曰,本以驚悸火之人,除授本職,奔走下直之際,重感風寒,素患胸腹之痛,乘時發作,痛勢苦劇。調治累日,少無向差之望,旬月之內,決難登途作行,除授期限已迫,公私狼狽,速爲入啓處置云。元斗樞病勢如此,赴任難期,此時守令,不可久曠,元斗樞改差,何如?傳曰,允。
常平廳啓曰,去秋三朔銀·布·米穀等物出納之數,依事目,別單書啓,以備睿覽之意,敢啓。傳曰,知道。
吏批啓曰,判書林墰,參議趙壽益,方在臺論中,不得來參,小臣獨政未安,何以爲之?敢稟。傳曰,只出緊任。
兵批啓曰,慶尙左水使,今當差出,而武臣中,合擬者絶少,同道守令,竝擬,何如?傳曰,允。
有政。以金汝玉爲副摠管,李井男爲中樞經歷,南斗柄爲慶尙左兵使,宋希命爲僉知,成台耉爲文兼,鄭傅賢爲慶尙左水使。
吏批,以李厚源爲大司憲,黃㦿爲大司諫,鄭錀爲持平,張應一爲執義,沈儒行爲持平,李慶億爲正言,曺漢英爲獻納,徐履祥爲弼善,趙潝爲杆城郡守,嚴聖耉爲德山縣監,鄭德生爲懷仁縣監,李雲栽爲瑞山郡守,趙啓遠爲兼知義禁府事。
兵批,趙錫胤·申冕·徐履祥·徐弼文爲副護軍,蔡忠元爲副司直,徐必遠·石之嵓爲副司果,具義俊爲副護軍。
備邊司啓曰,統制使柳廷益仍任事,榻前定奪,而朔數,則未及稟定矣,以明年風高爲限之意,敢啓。傳曰,知道。
備邊司啓曰,慶尙左水使南斗柄,旣已瓜遞。其代,具義俊差出,而義俊,曾以類中之人,又添黃州土疾,近來病勢極重,決難赴任,而惶恐不敢呈狀云。此時南邊重地,不可久曠,而待其差復,請具義俊遞差,令該曹極擇差出,何如?傳曰,允。
備邊司郞廳,以領·左相意啓曰,以前大司憲趙錫胤上疏。傳曰,疏辭如此,議于大臣以啓事,傳敎矣。兪㯙所犯,其情雖可恕,罪名,則與守令無異,而所照不同,趙錫胤之請與僚員同被其罪,固其宜矣。但以弄法罔上,定爲罪案,則恐非本情也。兩臺官之下理,臣等亦以爲聖代之欠事,上箚陳達,冀霽嚴威,至於此疏,更有何議?惟願聖上,平心更慮,務盡包容之道,以遵祖宗重臺臣之意,不勝幸甚。傳曰,依啓。
義禁府啓曰,以朴興上言回啓,其父仁麟許減事,判下矣。依前例,以徒三年減等罪案懸錄後,啓聞之意,本道監司處,行移,何如?傳曰,允。
義禁府啓曰,柳椐·南重晦等,旣捧原情,正書成貼之後,臺諫以還收拿推之命論啓,此人等原情,則不得入啓之意,敢啓。傳曰,知道。
藥房都提調臣李時白,提調臣李厚源,副提調臣尹絳啓曰,夜來寒氣甚緊,伏不審聖候,何如?臣等不勝憂遑之至,敢來問安,且昨日劑入人蔘羌活散進御後,其有差減之效耶?必詳〈知〉症候然後,當更爲議藥,竝此仰稟。答曰,服藥之後,頗爲取汗,頭疼之症,差愈矣。
迎接都監啓曰,卽以明日上馬宴,主上方有未寧之侯,勢難親行,不得已使宰臣代行之意,令李馨長措辭通于鄭使,則鄭使答以諸勅,以別贈之不滿其意,方有含慍之色,不必於此時請宴,待明日怒氣稍定後,更言之爲當云,敢啓。傳曰,知道。
迎接都監啓曰,勅使前犯罪兼司僕李元老,自捕盜廳,捉來矣。卽通于鄭使,則鄭使以爲,自都監處置云,故李元老移送刑曹,與慶可行·金應立等,分輕重科罪之意,敢啓。傳曰,知道。
迎接都監啓曰,今日別茶啖,依例排入之意,敢啓。傳曰,知道。
迎接都監啓曰,卽者鄭使,使差備譯官來言曰,待令禁軍三人,上·副兩勅使窓外,累次窺見,故勅使大怒,致責於鄭使曰,俺等,掠人家女子而來乎?取本國物貨而藏置乎?每爲出入窺,其意難測,言于館伴,速爲處置。鄭使捉得兩人,施刑四度,而一人,則逃躱不得捕捉云。臣以館門把守,非不發禁,而此人等,如是生事,極爲驚駭。方爲啓達重治之意,措辭言送矣。內禁衛慶可行·金應立等,令攸司囚禁治罪,而在逃兼司僕李元老,則鄭使督令捉入,令左右捕盜廳,急速捕捉入送,如何?傳曰,允。
戶曹啓曰,今日別禮單,勅使促入,故各書單子,先示於鄭使,則還送單子,而使差備譯官等來言曰,今番別贈之數,諸勅使皆以爲不備。俺多般宣力,僅得停當,而至於白綿紙,則以各五百卷。旣已言及於諸勅,今不可減數,前磨鍊各四百卷外,又各加一百卷爲當云。且三勅使,各求全漆一升,而鄭使,則別求每漆二升,故不得已依其言,白綿紙四百卷·全漆三升·每漆二升入給之意,敢啓。答曰,知道。
迎接都監啓曰,上候未寧,今日上馬宴,不得親臨之意,使李馨長·玄頊等,措辭言及于鄭使,則以爲今日宴禮,雖使宰臣代行,未爲不可,而第明日郊外餞宴,禮之大者,自上不可不親臨,俺則雖已詳知,諸勅使不無致訝之端,此甚可慮云。臣又使首譯,善爲措辭以通矣。臣意卽遣大臣或中使,以明日餞宴,病不得親臨,願一二日以爲待差相接之意,措辭言之,似涉便宜,敢此仰稟。且鄭使,又送言于臣時昉曰,明日郊外祗送時,百官多數齊會,坊民亦爲出去,以尊崇冊禮,係是天下大慶,外國臣民莫不歡慶之意,致謝於諸勅使,爲當。但以或致如前失禮爲慮,故敢陳所懷云矣,敢啓。傳曰,詳明知委,俾無生怒之弊。
備邊司啓曰,勅使之行,臣等意以爲必不速發,伴送使停論,亦在數日之間,以臨時更稟入啓矣。今則勅行,明日定發,諫院多官未差,不可待其停論,當差出他員伴,而必以六卿之中,刑曹判書金光煜,工曹判書李厚源當往,而李厚源,方以內局提調,適當聖候未寧之時,勢不可遠出。金光煜伴送使差遣之意,敢啓。傳曰,客使明日不爲發行,更觀處置,可也。
以上馬宴宰臣望單子,傳曰,近來宰臣,皆不行禮矣。以昨日宰臣,仍用,可也。
迎接都監啓曰,夕者臣等,不知聖候之有不安節,泛以明日親臨請宴事,啓稟矣。卽聞有政院·玉堂問安之擧,使馨長,言及于鄭使,俾知上候之未寧然後,明早,以宰臣請宴之意,敢啓。傳曰,知道。
嚴鼎耉啓曰,小臣館所問安進去,下直。傳曰,知道。又啓曰,館所問安,則答以每遣近臣下問,不勝感激,而俺等,好爲寢睡云矣。傳曰,知道。
夜五更,流星,出紫微東垣內,入艮方天際,狀如拳,尾長五六尺許,色赤。
吏批,判書林墰,臺論中,參判崔惠吉進,參議趙壽益,臺論中,都承旨尹絳進,肅川府使閔震益,下直。
上在昌德宮。停常參·經筵。
政院,大殿問安。傳曰,知道。
藥房都提調臣李時白,副提調臣尹絳啓曰,伏未審夜間,聖候比昨夕,何如?臣等不勝憂慮之至,敢來問安。若無快蘇之候,則和解之劑,不可不及時進御,請下證錄,議藥劑進之意,竝此仰稟。答曰,夜來寢睡頗穩,和解亦洽,而凡於飮食後,輒出虛汗,以此爲苦耳。
藥房再啓曰,臣等卽與諸御醫,反覆商議,則以爲感冒和解後,虛汗亦由餘熱未盡之致,益氣養神湯,專主淸補,兼治虛汗,加地骨皮一錢,連進三貼宜當云,此藥劑入之意,敢稟。答曰,知道。
二品以上單子,大殿問安。答曰,知道。
大司憲李厚源,大司諫黃㦿,掌令尹珹,正言李慶億啓曰,合啓之論,實出於擧國公議,而聖意一向持難,每以毋煩不允等敎,爲拒塞言者之地,臣等竊不勝悶鬱焉。因慶推恩,雖是常典,不論犯罪輕重怙眚,一例蕩滌,則豈不爲刑政之大累?今此金自點負犯,乃天討之所必加,輿情之所共怒,當初流配之典,亦是末減,曲全勳貴,聖意則至矣,其爲失刑,固已多矣。今若諉以累經大霈,而遽移內地,視如薄過微罪,則是殿下,上不畏天討之莫嚴,下不恤衆怒之難遏,惟以區區之情,欲施姑息之恩,其於王法一壞,國不爲國何哉?臣等所以苦口力爭,不得請不敢止者也。請加三思,還收金自點量移之命。答曰,毋煩。
掌令尹珹啓曰,論罪之法,必原其情,定其罪後,刑政得其中,而人服其罪矣,若不揆其本情,而徒以其法,則終歸於用之過中,而人不服其罪矣。今此兪㯙不能檢飭之罪,固已有之矣。原其本情,不是故犯,則執法之官,倣其律文,參酌情法,論之以眚,似不失用法之本意,而殿下不爲平心恕究,而反以附下罔上等語,遽加於臺臣,至有拿推之命,不圖聖明之下,有此無前之過擧也。犯蹕之人,致驚乘輿馬,而張釋之爲廷尉,只論以罰金,震駭所御之駕,幾危萬乘於頃刻之間,論其罪,則重且大矣,較然明矣,擬以贖金之律,此豈非眚災肆赦之本意乎?其時,以張釋之爲廷尉平〈理〉,而文帝,不之罪,豈非聖德事乎,而況擬律長官,因大臣收議,旣蒙優容之典,則次官,宜無獨蒙罪罰之理。伏願聖明,少霽雷霆之威,亟下南重晦放釋之命。新除授持平沈儒行,時在忠淸道忠原地,請斯速乘馹上來事,下諭。答曰,爾等,以懷〈私〉罔上之輩,反以張釋之比之,其縱恣無忌,可謂大甚矣。下諭事,依啓。
大司諫黃㦿,正言李慶億啓曰,前判書李澥緘答之說,節節非其實狀,剩語蔓辭,顯有用意之端,當初圖占威脅之計,猶是無識所致,至今譸張侵侮之罪,實爲縱恣之歸,連日論執,未蒙允兪。殊未知聖意之所在,朝綱不肅,未必不由於此等事也。其不有朝廷凌蔑臺官之罪,不可不懲,前判書李澥,請命削奪官爵。國朝以來,待臺臣以禮,甚盛典也。雖有一時過誤,未常聞有逮繫之擧,不料玆者,兩臺臣下理,出於聖明之朝,憲府諸臣照律非當,固有所失,而原其本情,則寧有一毫私意,低昻律文哉?只是泥滯於近似法條,不能參商其輕重而已,聖意不量,天威震疊,前後嚴敎,有臣子所不忍聞者,其累於聖德爲如何哉?此廟堂·臺閣諸臣,所以惶惑而力爭者也。其爲聖德過擧憂,而不爲二三臣營救地者,豈以睿鑑,而有所不燭也?顧雷霆之下,推恕之道,或未盡焉耳。惟聖上體念待臺臣之禮,務恢大聖人之量,使四方瞻聆,無所憾於天地之間,則日月之更也,人孰不仰之哉?請南重晦·柳椐等,亟命放釋。答曰,不允。
掌令尹珹啓曰,臣目見君上之過擧,苦口力爭,切冀納吾君於無過之地,援引古事,重觸天威,至以縱恣無忌,特降嚴旨,臣何敢晏然仍冒?請命遞斥臣職。答曰,勿辭。
大司憲李厚源啓曰,掌令尹珹,以臣目見君上之過擧,苦口力爭,切冀納吾君於無過之地,援引古事,重觸天威,至以縱恣無忌,特降嚴旨,臣何敢晏然仍冒?引嫌而退。臺閣之臣,騈首就理,非聖世事,恐爲君上之過擧,連日論執,實出於匡救之意,豈有他腸哉?其所謂張釋之之事,只言眚災肆赦之本意,曷常嘗以釋之,比之於今日擬律之臺臣乎?援譬當否,姑置不論,近以此事,天怒震疊,嚴旨繼下,瞻聆悚慄,朝著索然,此豈群下之所望於聖明者哉?以天地包荒之量,豈不思優容之道,而有此人臣所不堪聞之敎乎?區區之誠,惟願殿下,特霽雷威,以回和平之氣像而已,不可以文字語言,輕遞言官,掌令尹珹,請命出仕。答曰,雨露霜雪,各有其時,豈可一向媕娿,徒取包容之譽於下,而置國事於日就凌夷之地乎?尹珹之別作言語,顯示譏刺之狀,寧可不論乎?遞差。
大司憲李厚源啓曰,臣請出尹珹,區區之意,只欲使殿下,廣天地之度,而恢言事之路也,今承聖批,特下尹珹遞差之命,臣之處置乖當之失,著矣。仍念此事,初甚微細,而轉輾至此,一節深於一節,上下否隔,情意不孚,觀聽震駭,景象愁慘,此實臣等之罪也,尤不可一刻仍冒,請命遞斥臣職。答曰,卿之愛予,縷縷至此,可不嘉納焉?卿宜勿辭。
左令,以吏曹言啓曰,臺諫有闕,政事,何以爲之?取稟。傳曰,明日爲之。
右副啓曰,掌令尹珹,再啓煩瀆,退待物論矣。傳曰,知道。今日內處置。
夜一更二更,坤方,有氣如火光。
兵曹啓曰,軍士代立之罪,繩以徒年之律,國家立法,至嚴且重,而近年以來,各道當番軍士,自本官載都目上來,則京中遊食之徒,私受重價,潛爲雇立,至於闕內守直,各處派送之際,百般謀計,或以老弱代立,或爲落漏闕立之弊,比比有之,此習已痼,誠極寒心。若不別樣痛禁,隨現重治,則日後之弊,有難勝言,今後每朔當番,猶〈夫〉前習,私自代立者,一依國法,論以徒年之律,斷不饒貸之意,知委于京外,着實奉行,以杜久遠痼弊,何如?傳曰,依啓。嚴責衛將所,使之各別擧行。
兵曹啓曰,來朔當番防到軍,勿爲使用於諸各司役處事,旣已入啓蒙允,而卽接衛將所牒呈,明日擧動告期時,及都監各處應入軍數,極爲浩多,以到防軍,量其容入,暫時調用,俾除京中軍士引用之弊,何如?傳曰,允。
兵曹啓曰,諸道步兵流物故者,各年未收價布,因備局啓辭,京畿·兩西,則限庚寅以前,盡爲蕩滌,下三道及江原道,則丙戌以前逃故者,亦皆蠲減,其仰體聖意,軫恤民瘼,布宣寬大之政,慰悅群情之擧,至矣盡矣。臣等遵依事目,今方奉行,而第念年運不登,賦役甚煩,旣無恒産,且未奠居,則流離蕩析,勢〈所〉必至,而編名軍案,歲月旣久,疫癘飢饉,且多塡壑,則死亡之多,無足怪矣。此則理宜蕩滌,以除隣族橫侵之弊,而但末世人心,奸僞日甚,或以存爲逃,以生爲死,謀免身役之類,比比有之,若不明査詳覈,而遽爲蠲減,則非但軍政重事,日就虛疎,日後之詐稱遷故,要免收布者,將接迹而報,若此則軍額漸減,軍需漸縮,況各官之恬意姑息,趁不充定,其勢固然,而要譽稱頉之弊,亦難保其必無。臣等之意,下三道,則丙戌以前,雖已蕩滌,其逃故闕戶,不可不一一充定,令各官一依當初定數事目,搜得閑丁,趁其期限,一齊本定,而至於逃亡者,庚寅以前軍案,年歲六十以上應減者外,其餘無故者及辛卯以後未收,則無遺收捧,刻期上納,而京畿·兩西,則庚寅以前,旣已蕩減,雖不可更査,以開騷擾之端,亦依下三道例,辛卯以後未收,切勿稱頉,趁卽督納,俾無如前稽緩之弊,宜當。且念開城府,則當初兩西及京畿事目頒布之日,一體行會。今若異同,則均是西路,必有偏苦之嘆。目今本府,丙戌以後未收,多至二十同零。着令本府,庚寅以前逃故眞僞,爲先査出,一件成冊,上送本曹後,其物故而分明受立案者,逃亡而無一族者,似當蕩滌,而其餘時存者及辛卯以後未收,令本府經歷專管,依各邑例,一同以上,拘礙於解由,而京中則當初定奪時,雖不在於擧論之中,京外一體,不可有異,前項事目,一如開城府例,而令五部官員,次知收捧,無遺畢納後,使之遷轉事,捧承傳施行,以懲從前玩揭之習,何如?傳曰,依啓。
兵曹啓曰,以本曹水原府留防軍,依大臣稟奪,已爲年例除給事草記,傳曰,知道。近年收布最多之時,則幾名耶事,命下矣。久遠之事,因本曹文書散失,無憑考出,而取考上年本府騎兵除給之數,則通六番,戶保竝八百二十四名,騎兵,係是宿衛之卒,本無收布之規,如或有病未上番者,則一番二朔,例捧常木十二疋,以戶保竝四名,各捧常木三疋也,此則實爲輕歇矣。頃者臣曹,招問水原下吏,則騎兵一名,各收價布二疋云,然則八百二十四名處,所捧之數,三十二同四十疋零,而順替等有廳軍九十名處,亦各捧價布二疋,則三同三十疋零也,通一年六番所捧之數,價布三十六同零矣。其各年所捧多少及用下之處,本曹無路詳知,而上年都目狀除給之數,大略如此,敢啓。傳曰,知道。今後收布實數,報于兵曹後,所用去處,亦爲報本曹會減,俾不至任意消化,可也。
左參贊元斗杓上疏。答曰,省疏具悉卿懇。所論旣是無據,何乃固辭至此耶?況儐伴之行忙迫,尤不當乃爾,勿辭,往來。
兵曹啓曰,上番騎兵,則係是宿衛之卒,故本無收布之規,而其中老者弱者及有病不堪立番者,點考之日,堂上·郞廳,眼同看審,抄出若干名,不得已依前例收布,而有廳軍,則自前有收布之例,故亦就其中老殘雜頉者,許令納布之意,敢啓。傳曰,知道。
傳曰,別試殿試規矩前例單子,覓入。
趙珩啓曰,明日政,大提學差出事,命下矣。大臣及政府東西壁·六卿·判尹,明日待開門,依例命招之意,敢啓。傳曰,知道。
兵曹啓曰,以本曹科擧時鐵箭變通曲折草記,傳曰,若以鐵箭·柳葉箭竝書之,則是所謂圓釘鏃·鐵箭之分猶存也,似未妥當,依前以鐵箭爲名,定用柳葉箭,可也事,命下矣。臣曹之意,非必欲竝書鐵箭與柳葉箭也,柳葉·鐵箭,體樣自別,試射時,則所謂鐵箭,以圓釘鏃箭射之,此則是矣,而科擧時,則名以鐵箭,以柳葉箭射之,試射與科擧,規矩各異,流來謬規,實未可知,此所以欲爲變通之歸一者也。今此科擧規矩單子中,依前批下,減去鐵箭,以柳葉箭書之,以爲定式,宜當,不得不又此煩稟。傳曰,依啓。今後則凡試射時,亦以柳葉箭啓下,鐵箭二字,則永去,可也。
承文院官員,以都提調意啓曰,寫字官宋昌言在喪,代前寫字官李震白,付軍職,冠帶常仕肄習,鄭華碩·李宜白·李恒白有頉,本學生宋裕善·李綱·鄭嗣得,試才入格,依例差下,使之鍊業,何如?傳曰,允。
繕工監官員,以提調意啓曰,本監各色匠人,連續死亡,餘存者無多,宗廟·社稷·各陵殿·各衙門,公廨頹落處修繕等役,極爲浩煩,至於節使歲幣及別行方物入盛櫃子,其他諸上司進排之物,罔有紀極,數少匠人,萬無支堪之路,私匠人推捉之際,趁未進排,每致生事。去己丑年,海嵩尉臣尹新之,爲本監提調時,不得已凡各色成才慣熟私匠等,本監案付充定其代,則以外方各司奴中,年歲相準者,依法典,從自願題給本主事,依前例入啓蒙允,私奴木手吳永立,亦在其中,自本營付祿使役,已至三年,而去九月二十三日,刑曹以永立本主呈狀事捉去。其後節使及謝恩使行次所入方物櫃子等物,罔夜造作,而永立則被侵於其本主,托以逃避,終無形影,本監方爲發使推捉,而亦不知在處之際,刑曹偏聽下輩之言,以本監隱匿於庫中使役樣,至於啓辭,本監官員請推,色吏囚治,故下人及工匠輩,㤼於上司威令,一時驚惶潰散。莫重方物封裹,只隔數三日,而許多櫃子,未及造作,將未免生事,殊極悶慮。大槪永立,旣爲啓下匠人,而其代,從自願題給本主事,亦爲啓下,則初非叛主之人,到今本主,以公然叛主樣,以呈狀該曹,有此逃避之事,事極不當,此而治之,則本監匠人等,無以爲使喚。設令有本主呈狀之事,亦不無其族屬,而每每侵責於本監,事甚可駭。今後切勿侵責於本監,前項永立,旣是啓下付祿匠人,本主亦勿侵責之意,奉承傳施行,何如?傳曰,姑待該曹結末後,處置,可也。
大司憲李厚源箚子。答曰,省疏具悉。當令該曹議處焉。
以掌令尹珹避嫌退待,傳曰,知道。今日內處置。
備忘記,前大司憲趙錫胤罷職,南重晦·柳椐等,不必觀其修飾之供辭,亦令罷職放送,明日政,大提學差出。
迎接都監啓曰,凡於勅行之時,館伴·都廳·郞廳,皆各有贈給於大通官以下,而皆以京婢房子木備給者,殊未知創於何時,爲今日難防之痼弊也。至於鄭使前,則自前館伴,例給一柄倭劍之故,今日循例給之,則鄭使以爲誠則果厚,而今番行中之氣色,館伴已爲知之,今此所贈之劍,俺將何以持去乎?此劍則決不可持去也。彼中權重之人,多有求索牛黃者,願館伴除此所贈之劍,覓得牛黃一二部爲望云。牛黃,是我國切貴之物也,臣非不知覓給之難便,而彼旣除贈劍,而有此請,全然防塞,亦且無辭,不得已使兩醫司,覓得牛黃一二部以給,而此非臣私自贈給物,令該曹給價,後勿爲例,何如?傳曰,允。
戶曹啓曰,曾因鄭使所求牛黃貿給之意,已爲啓達矣,卽者,又使差備譯官送言曰,身有重病,自前出來時,例求一二兩而去,今行亦欲得之云。牛黃一部,其重不過一錢半,則所謂一兩,乃六七部也。臣以此物近來絶乏,雖給重價,難以貿得,措辭言之,則反有慍色,故牛黃四部貿得以給,而且鄭使以爲種種求請於本曹者多,於其心有所未安,禮單所給彩花席二十張,還爲出給,以備經費,措辭還給,終不受去之意,敢啓。傳曰,知道。
戶曹啓曰,今日別贈銀子加磨鍊入送之後,上使以爲一百兩不爲加數,乃是鄭使擅自分付之致,大加嗔責,終日呶呶,鄭使無以自辨,要臣與館伴,使之來詣館所,以明其不然,臣等使首譯,傳言于上勅使曰,別贈物種封入之際,下吏於勅使前單子,一百兩數,誤爲落書,極爲惶恐,敢此躬進謝罪云,則卽解其怒而受之,宴床亦許分入各房,且鄭使爲解頭目等不滿之心,猝求櫃枝三三千五十匣,卽令入給,則鄭使一一分給,擧皆欣然領受稱謝云矣。當初發賣之數,極其浩多,市民驚懼罔措,將未免潰散之患,使李馨長·玄瑞等,多般周旋,豹皮等四種毛物,終始防塞,而許賣者,只靑黍皮·水獺皮·白綿紙·鹿皮·櫃枝三等物,其數詳在於都監啓辭中,比於當初書出之數,或有未滿十分者,誠爲多幸,而第今番勅行,本曹所費科外之物,罔有紀極,皮物則遺在掃如,前頭措辦,計沒奈何?市民落本,亦何以處之?白綿紙,則本非市上所有之物,而督納愈急,市民等,萬無支保之勢,故以本曹所儲,不得不分給市民,以紓其力,前後通計,多至二千餘卷,常平廳櫃枝三貸用者,亦至萬匣,相持累日,今始畢賣,自彼折定價,極爲太廉,若以市價論之,則其爲落本,不啻倍蓰,前頭之事,罔知攸措,極爲渴悶之意,敢啓。傳曰,知道。
迎接都監郞廳,以宰臣意啓曰,臣等詣館所,呈御帖請宴,則譯官言內,勅使以爲日勢已暮,宴床依例入于各房云,敢啓。傳曰,知道。
迎接都監啓曰,勅使卽刻出送明日發行軍令,而初吹則辰時,二吹則巳時,三吹則午初矣,敢啓。傳曰,知道。
迎接都監啓曰,以鄭善及張繼禹官敎,傳給于鄭使,則以爲國恩罔極,更無所達云,且巨源見金應善免賤公文,叩頭而謝曰,天恩至此,罔知所報云矣,敢啓。傳曰,知道。
迎接都監啓曰,卽刻鄭使,書出路程記,碧蹄·長湍·葱秀山·釰水·納淸亭·雲興·車輦·所串八站,則以中火磨鍊,而其餘十七站,則以宿站磨鍊,以此計程,則十八日,當到義州矣,敢啓。
迎接都監啓曰,卽刻鄭使令李馨長送言曰,松都及兩西發賣之難便,旣仍館伴·提調,詳細聞知矣,但今番行中事〈機〉有異於前,不可全然牢塞,惹起彼疑,須令隨力措備,以示竭誠應副之色,爲當,此意移通于松都及·兩西監司處云。且曰,雌馬貿去,已成規例,況今番事勢,尤不可不許貿,亦爲啓達云。此兩款,係是重難,非臣等所可擅許,令廟堂議處,何如?傳曰,依啓。雌馬自前貿去,而朝廷,則曾不預知,何如是率爾對答耶?此一款,則以不敢啓達,言之,可也。
迎接都監啓曰,臣等竊觀,非但今番行中氣色,頓異於前,彼旣因慶出來,責望甚重,而明日郊外餞宴,決難親行,臣等方以爲慮矣,卽刻鄭使令李馨長送言于臣等曰,上候如是未寧,明日親臨,勢未可期,旣未得親臨,而東西班祗送百官及市民·坊民之出去者,亦爲虛疏,則不但所見埋沒,亦不無後慮,東西朝官宰相,須勿憚暫時之勞,多數進參,市民·坊民,亦令齊會,俾無埋沒之責云,卽以此意,分付于吏兵曹,亦爲移文于宗親府之意,敢啓。傳曰,知道。東西班事,令政院更爲嚴飭,又令憲府糾察,一有不參者,則卽爲論罪,可也。坊民事,亦爲嚴飭該〈府〉,可也。
迎接都監啓曰,今此發賣,當初書出者凡十種,而皮獺皮三千令內,九百四十令,靑黍皮一萬令內,九百九十五令,白綿紙一千塊內,六十五塊,櫃枝三,則初不定數,而彼以爲此物,則已知本國之多儲,不可不優數許貿云,故雖多般防塞,漸至滋蔓,以三萬四千餘匣許〈貿〉,鹿皮亦以五千令許貿,此五種,則旣已磨勘許給價本,而終始力塞,不許發賣者,豹皮·赤狐皮·山獺皮·土獺皮·封枝三五種也。大槪今番發賣之不至太濫者,非爭以口舌故也,皆出於鄭使感激國恩之致,而李譯輩,中間周旋之勞,亦爲不少矣,且鄭使言于李譯曰,今番各種毛物,如是牢塞,日後使臣之行,員役輩,如或有此等物挾持入往之弊,則實爲可慮云,此言,果爲有理,故竝此仰稟。傳曰,此言甚是。嚴飭于灣上搜挾及使臣等處,若有現露生事者,則論以重律,處斷境上,可也。
迎接都監啓曰,今日上馬宴,以別贈物種未及停當之故,諸勅使同會一處,論議未決,不能趁卽報知宰臣,終日留待,而床排諸具,今始許令分入各房,而明日郊外餞宴,自上勢未得親臨之意,詳在於中使問答之故,不別啓達之意,敢啓。傳曰,知道。明朝,當令麟坪大君,詣館所,措辭開諭,餞宴欲令大君行之矣,以此知悉擧行,可也。且大君行餞宴,則似當有禮單,前例相考,磨鍊給之,可也。
左令啓曰,宰臣綾山君僖,館所問安進去,下直。傳曰,知道。又啓曰,宰臣綾山〈君〉僖,館所問安,則答以每遣重臣下聞,不勝感激,而國王德分,無事寢睡之矣,敢啓。傳曰,知道。
傳曰,明日大提學差出事,諸臣命招及兩銓開政,俱爲詣闕,則勅使郊外過去時,或不無埋沒之弊,竝客使出去後爲之,可也。
傳曰,大君進詣館所事,勿泄于勅使之聽聞,而禮單措備事,亦勿煩擾,毋令彼人知之事,分付都監。
傳曰,大君以領宴事,明早當詣館所,彼人初見之時,例有禮單,速爲措備待令事,言于都監。
迎接都監啓曰,卽刻鄭使以三勅之意,令譯官玄德宇,來傳於臣等曰,昨日犯罪禁軍等,不過無知妄作之失,聞自本國囚禁重治云,如此寒天,或仍此殞命,則殊無俺等因慶出來之意,須速放送後回報云。其言如此,似當放送後,措辭謝答矣,敢啓。傳曰,知道。使之放送。
以謝恩使齎去表文單子,傳曰,今此表文中,或不無未妥處,使之詳察,可也。
承文院官員,以都提調意啓曰,文書中聖節日子,依上年例,空間以送,得逢新曆齎來譯官於中路,詳知明年正月大小朔後書塡之意,使臣處分〈付〉,何如?傳曰,知道。
戶曹啓曰,別贈等物,朝者入給,而勅使不滿其意,白綿紙·櫃枝三等物,以累次點退之故,今始畢給矣,鄭使又送言曰,諸勅使欲得倭長劍各一柄,以本曹所在入給,則點退不受,故不得已貿易以給。且鄭使,則求貂皮一百令曰,此是自前本曹覓給之物,今番獨不給之乎?多有含慍之色云,故亦爲依其言,以本曹所儲不合國用常貂皮一百令,入給之意,敢啓。傳曰,知道。
上在昌德宮。停常參·經筵。
政院,大殿問安。傳曰,知道。
二品以上,大殿單子問安。答曰,知道。
藥房都提調臣李時白,副提調臣尹絳啓曰,伏未審夜間,聖候何如?臣等不勝憂慮之至,敢來問安。昨日劑入益氣養神湯進御後,時無其效耶?竝此仰稟。答曰,氣候與昨一樣,湯藥旣已進服矣。
藥房再啓曰,臣等因下醫官之敎,卽與諸醫,反覆商議,則皆以爲益氣養神湯,加地骨皮·天花粉各一錢,竹葉·杜沖薑汁炒各七分,二帖連進宜當云,此藥劑入之意,敢啓。答曰,知道。
大司諫黃㦿,持平鄭綸啓曰,合啓之論,實出於擧國公議,而聖意一向持難,每以毋煩不允等敎,爲拒塞言者之地,臣等竊不勝憫鬱焉。因慶推恩,雖是常典,不論罪犯之輕重怙眚,一例蕩滌,則豈不爲刑政之大累乎?今此金自點負犯,乃天討之所必加,輿情之所共怒,當初流配之典,亦是未減,曲全勳貴,聖意則至矣,是爲失刑,固已多矣。今若諉以屢經大霈,而遽移內地,視如薄過微罪,則是殿下上不畏天討之莫嚴,下不恤衆怒之難遏,唯以區區之情,欲施姑息之恩,其於王法一壞,國不爲國,何哉?臣等所以苦口力爭,不得請,則不敢止者也。請加三思,還收金自點量移之命。答曰,勿煩。
持平鄭綸啓曰,大司憲李厚源,以臣之請出尹珹,區區之意,只欲使殿下,廣天地之度,而恢言辭之路也。今承聖批,特下尹珹遞差之命,臣之處置乖當之失,著矣。仍念此事,初甚微細,而輾轉至此,一節深於一節,上下否隔,情志不孚,觀聽震駭,景象愁慘,此實臣等之罪也,尤不可一刻仍冒。引嫌而退,援引失當,非有他意措辭,請大司憲李厚源出仕。答曰,依啓。
正言李慶億啓曰,陋劣微臣,無所肖似,伏蒙聖批,再忝言地,感激洪造,冒昧出謝,適値天怒震疊,臺臣下理還收之請,實是匡救之意,昨與長官,相議論啓,而不但兪音未下,伏覩憲府之批,以縱恣無忌爲敎,臣固已惶惑矣,繼以伏聞罷職諸臣放送之命,別出於兩司祈請之外,辭旨嚴厲,尙欠和平,殿下若以爲二三臺臣,實有附下罔上之罪,則自有當施之律,不當止於罷職而已。如其否者,詎宜因一時之怒,勒加以此等罪目乎?當初擬律之太輕,係是無情,則不足深咎,且其差誤之失,責在長官,則殿下,雖先囚兩臣,聖心所惡,亦未嘗不在於長官也。臣素聞趙錫胤,雖無出人之才,而平生言行,猶足見信於人,未曾以行身處事之累,聞諸儕流,故釋褐以來,爲世所重,曾在先朝,偏荷寵遇,遞事聖上,出入經幄,爲日已久矣,殿下亦嘗察其爲人矣,其果爲懷私罔上,舞文弄法者乎?雖下錫胤一等之人,殿下亦不宜以疑之,而便以一事之詿誤,嚴威斥逐,使不容於朝端,聖朝今日之擧,非臣意慮之所及也。顧殿下盈庭之臣,其能粗識義理,有懷必陳如錫胤者,復幾人哉?人主好惡,各自希覬,一人進退,其機甚重,臣誠慨然於中,瀝血刳肝,罄竭底蘊,敢冒雷霆之威,冀蒙日月之燭,如或有一毫私意,而爲錫胤遊說,則臣雖伏鈇鉞之誅,亦所甘心耳。臣之昨日所論,與憲府無異,而掌令尹珹,旣有特遞之命,兩司所論,同是一事,臣何敢以引論之失,歸之憲府,而晏然仍冒乎?請命遞斥臣職。答曰,律官供辭,著在王府,無情之說,其可言乎?爾之營救,殊涉率爾矣。勿辭。
兵曹啓曰,伏見武科殿試規矩,以柳葉箭五矢,騎芻一次及講書落點,而柳葉箭·騎芻,則不書以幾中爲入格,此則似當取一中以上,而至於講書,則自前規例武經七書及四書五經中,從自願試講一書云,依此擧行之意,敢啓。傳曰,知道。
傳曰,史官二員待命,騎馬六匹立之。
參知李一相上疏。答曰,省疏具悉。副提調之任,雖是下官之言,不至謬妄,則容受而惕念,可也,何必乃爾?且已往之事,不必到今云喩,爾其勿辭察職。
大司諫黃㦿上疏。答曰,省疏具悉。當令該曹議處焉。
昨夕,以大提學差出事,傳曰,明日諸宰命招及兩銓開政,俱爲詣闕,則勅使過去時,或不無埋沒之弊,竝客使出去後,爲之,可也事,命下矣。諸宰卽當命招,而非但領相,自弘濟院站,時未復命,且値告期擧動,行禮之後,日勢已暮,大提學差出及兩銓開政,勢未及周旋,何以爲之?敢稟。傳曰,知道。
以別試殿試規矩單子,傳曰,三技中,取二技。
以禮安縣監洪宇遠上疏,備局回啓徒配罪人李溟翼事,亦在依允之中,事係宥罪,似當申稟後,分付矣,何以爲之?敢稟。傳曰,此是無結局之語,置之,可也。
傳曰,領相,雖出往弘濟站,而郊外亦不可無大臣,此意言之。
吏曹判書林墰初度呈辭。傳曰,調理出仕。
左參贊元斗杓上疏。答曰,省疏具悉。卿辭至此,勢難强迫,本職姑爲勉副,卿其勿辭,安心往來。
戶曹啓曰,上年冬奏請之行,巴將處所給銀子數少,故以鄭使處所贈銀二千兩內,除出七百兩,移給巴將矣,今番鄭使言及此事之意,李馨長來言於臣及大君館伴所在處,大君以爲,此事顚末,實爲果然,其時副使李基祚,至於榻前啓達云,鄭使等,例給銀七百兩之內,只捧二百兩而去。今此七百兩之數,大君之行,若不賚去,則不無臨時難處之患云,銀子七百兩,付送於大君之行,以爲觀勢處置之地,似當,敢此仰稟。傳曰,依啓。
迎接都監啓曰,麟坪大君,與勅使行宴禮,五爵而罷,敢啓。傳曰,知道。
迎接都監啓曰,勅使上馬後,百官及父老,同辭致賀,則以爲致賀之意,皆曰知之云,敢啓。傳曰,知道。
戶曹啓曰,今番勅行,事事生梗,節節變例,接待之際,未有如今日之難處矣。勅使又爲出送別贈中,加數銀四百兩,而使首譯傳言曰,今此加數之銀,若爲取去,則日後之弊,亦不可不慮,水獺皮八十領·靑黍皮四十領,速爲入送云,不得已依其言,措備以給,而且鄭使,以爲今番生鷄減除之數,多至一千六百餘首,其價,以鷄五首白木一匹支計,將爲分給一二三等頭目官之地云,故白木六同二十疋,亦爲入給之意,敢啓。傳曰,知道。
迎接都監啓曰,勅使詣慕華館,麟坪大君入行茶禮之意,敢啓。傳曰,知道。
迎接都監啓曰,麟坪大君,與勅使已行茶禮,仍行宴禮之意,敢啓。傳曰,知道。
迎接都監啓曰,勅使,卽刻館所離發之意,敢啓。傳曰,知道。
迎接都監啓曰,卽聞領相則弘濟院出去,左議政則以議藥事,內醫院進去云。議藥之擧,事係重大,而第念郊外餞宴,自上旣未得親臨,而百官祗送之時,又無大臣,則或不無執此爲言之弊,敢啓。傳曰,知道。
迎接都監郞廳,以麟坪大君意啓曰,卽刻臣承命來詣館所,以自上方在未寧之中,至於窓戶,亦不得任意開閉,今日諸勅使言旋之日,未得遠將于郊外,心甚缺然,使俺替行郊外宴禮,故今方先往待候于郊外云云,則諸勅使,會于一處,相議而答曰,再昨之留,爲大臣請留,而昨日又委遣中使,請留勤懇,俺等亦欲等待上候之差復,冀敍一面之穩矣,今聞大君,代行宴禮,上候之時未平復,於此可知,不勝憫慮云,卽令李馨長等譯官四人,問安於闕下,詳探聖候輕重而來,以爲歸報皇帝之地云,而日勢已晩,臣未得復命于闕下,直往郊外之意,敢啓。傳曰,知道。
迎接都監啓曰,考諸都監謄錄,曾在先朝勅使發還之日,若不得親臨於郊外,則禮有都監郞廳,以上命勞問後馳告政院之例矣。今則大君,奉命出餞,亦似當有委遣中使存問之擧矣,郞廳問安一節,何以爲〈之〉?敢稟。傳曰,郞廳問安,似爲不緊,不必爲之。
備邊司啓曰,迎接都監啓辭,卽刻鄭使令李馨長送言曰,松都及兩西發賣之難便,卽因館伴·提調,詳細聞知矣。但今番行中事機,有異於前,不可全然牢塞,惹起彼疑,須令隨力措備,以示竭誠應副之色爲當,此意,移通于松都及兩西監司處云。且曰,雌馬貿去,已成規例,況今番事勢,尤不可不許貿,亦爲啓達云。此兩款,係是重難,非臣等所可擅許,令廟堂議處,何如?傳曰,依啓矣。雌馬自前換貿,已成規例,不可全然防塞,惹起彼怒,皆非朝廷預爲分付之事,聖敎之中,已盡詳悉,令留守及兩道,知此意,擧行之意,分付,何如?傳曰,知道。言于儐臣處,使之觀勢處之而已,不必自朝廷,分付,可也。
迎接都監啓曰,西路發賣及雌馬買去等事,昨日臣等,只聞其所言啓達,而已仍日昏紛擾,未及回答矣。卽令譯官等,以西路發賣難便之勢,曾已備陳,至於雌馬,雖或有若干匹,私相買去之時,係是禁物,不敢啓達之由,措辭回答之意,敢啓。傳曰,知道。
右副啓曰,大司憲李厚源出仕事,命下矣。今日夜深,明日待開門,命招之意,敢啓。傳曰,知道。
上在昌德宮。停常參·經筵。
政院,大殿問安。傳曰,知道。
藥房都提調臣李時白,副提調臣尹絳啓曰,伏不審夜間,聖候調攝,何如?昨日劑進加入益氣養神湯進御之後,又無顯效耶?感冒之候,前後通計,則多至十六日之久,臣等之憂惶悶迫,爲如何哉?凡病必先診氣脈而後,定證候,定其證候而後,議其當劑,而以尙未入診之故,彌留之候,至於如此,卽令醫官入診,俾無議藥未盡之患,何如?答曰,與昨無異,湯藥旣已進服矣。
二品以上,大殿單子問安。答曰,知道。勿爲問安。
吏批啓曰,判書林墰式暇,參議趙壽益病不來,小臣獨政未安,何以爲之?敢稟。傳曰,仍爲之。
正言李慶億啓曰,律官供辭,臣雖未能得見,所謂無情,非曰偶然差謬,或慮其一時所見偏滯,未得參酌比擬而已,原其本情,則二三臺臣,必不爲一兪㯙薄罰,而自陷於循私罔上之地,且念于今人物眇然,存心國事,稍係士望如趙錫胤者,亦不易得。臣實素多其人,惜其退廢,欲以區區之誠,敢望轉圜之美,畢陳所懷,反涉支煩,營救之迹,臣亦自知難免,然臣本意,炳然可質,而聖批之下,不敢晏然。且臣承命按事之際,只憑兩官監色供招,非有一毫用意低昻,而竊聞金壽翼原情,有所云云,臣不敢與之辯解,以停事體,而旣被其誣詆,以此以彼,決難仍冒。當此聖候未寧之日,瀆擾是事,臣之罪戾,至此益著矣,請命遞斥臣職。答曰,勿辭。
賓廳啓曰,大提學差出事,命下矣。臣等與諸宰來會,而必使前大提學薦望,然後圈點擬望,例也,使史官,問於趙錫胤,則以爲雖在罷職,薦望自有古例,而罪犯甚重,不敢偃然薦望,史官再三言之,終不許薦云,何以爲之?敢稟。答曰,前大提學,亦非一二人,何必苟且乃爾?
賓廳再啓曰,前大提學,亦非一二人,何必苟且乃爾事,傳敎矣。前大提學,只有三人,而領敦寧府事金尙憲,老甚病篤,前日薦望時,以老病固辭,前領議政李景奭,沐浴事,江原道出去,至今未還,前判書趙絅,居在抱川地,他無可問處,且古規,前大提學在京,則不問於他處,亦例也,更爲往問,則必惶恐承命,速爲定奪之意,敢啓。答曰,事體似爲過度,往問趙絅處,可也。
大司憲李厚源,持平鄭綸,正言李慶億啓曰,合啓之論,實出於擧國公議而聖意一向持難,每以毋煩不允等敎,爲拒塞言者之地,臣等竊不勝憫鬱焉。因慶推恩,雖是常典,不論罪犯之輕重怙眚,一例蕩滌,則豈不爲刑政之大累乎?今此金自點負犯,乃天討之所必加,輿情之所共怒,當初流配之典,亦是未減,曲全勳貴,聖意則至矣,其爲失刑,固已多矣。今若諉以屢經大霈,而遽移內地,視如薄過微罪,則是殿下上不畏天討之莫嚴,下不恤衆怒之難遏,唯以區區之情,欲施姑息之恩,其於王法一壞,國不爲國,何哉?臣等所以苦口力爭,不得請,則不敢止者也。〈請〉加三思,還收金自點量移之命。答曰,勿煩。
正言李慶億啓曰,前判書李澥緘答之說,節節非其實狀,剩語蔓辭,顯有用意之端,當初圖占威脅之計,猶是無識所到,致今譸張侵侮之罪,實爲縱恣之歸,連日論執,未蒙允兪,殊未知聖意之所在,朝綱不肅,未必不由於此等事也,其不有朝廷,凌蔑臺官之罪,不可不懲,前判書李澥,請命削奪官爵。憲府擬律之太輕,雖有所失,原其本情,必不爲兪㯙之薄罰,有所用意於其間,特遞下理,足懲其失矣,況先朝實錄纂修之事,專任大學,到今垂完之際,不可付諸新手,請還收前大司憲趙錫胤等罷職及大提學差出之命。兵曹判書朴遾,以精抄軍勿爲移用事,親承上敎,而因醉迷忘,未及傳宣,及其生事之後,推諉下吏,下吏壓於形勢,不能以實直告,至受刑訊,閭巷傳播,所聞可駭,請兵曹判書朴遾,拿問査處。答曰,不允。先王實錄,萬世公論,非一人所可獨專,豈敢如是無狀之論耶?予觀昨今爾之所爲,故作無據之言,再度引避,一不退待,出入觀望,顯作狐迷之態,予已怪之,果爲大提學勿爲差出之言,此是公論乎?必出於護黨碎首之計,予極寒心。爾其休矣,不忍正視矣。
司僕寺官員,以提調意啓曰,今因濟州按覈御使狀啓,本寺回啓判付內,依回啓施行爲乎矣,陸馬嚴禁雜種事段,誠是爲在果,島中亦豈無駑駘馬惡種乎?今後則凡牧子所徵之馬,切勿混處屯內,另作別屯,毋令相混爲可爲旀,偸得一匹良馬,換作駑駘二三之說,誠是爲置,旣禁之後,則陸馬雖不得如意換入,換於島中,則甚是易事,嚴令烙印,以標官馬之後,官標馬出在私屯者,令三邑各別詳察,以爲嚴治,且開進告賞給之路,則庶杜此弊是旀,陸馬之禁,尤不可尋常,嚴立科條,別作事目,以爲變通之地爲乎矣,此等事,專在於牧使爲人之如何,奉公之如何,專責牧使,使之惕念擧行爲乎矣,本寺段置,勿爲尋常,銘心聞見,如有慢忽不如今之事是去等,這這入啓處置,宜當爲旀,金礪請賞事段,會減之事,雖或如此,遠外之事,有難盡知,令本州詳査後處置似當事,判下矣。牧子輩徵納之馬,毋論陸地與島中之産,如其雜種,則盡放於凶咎別屯,官馬則毋論在場與徵納,兼監牧,濟州判官,旌義·大靜守令,親自烙印作標之後,年例恒貢外,一切不得出島,非但法典自每式年申飭之擧,且令下之後,不用意兼監牧,則令本州牧使,一一摘發,啓聞罷黜,犯禁牧子,則梟示島中,以爲日後防奸之地事,丁亥點馬時,亦爲啓下頒布矣,厥後牧使及兼監牧等,無一人奉公者,漸致馬種之混雜,終無一駒之駿良,殊極痛惡。今後牧子輩,換納常馬時,摘發告官者,則牧子,依事目梟示,現告者,則仍給其馬,兼監牧不遵事目者,一一罷黜,牧使牽情掩置者,則或令本道監司,摘發啓聞,或自本寺,聞見入啓請罪,宜當。金礪處馬價會減之後,出給與否,令本州詳査啓聞,處置亦當,以此意添入,分付於監司及牧使處,何如?傳曰,允。
司僕寺官員,以提調意啓曰,卽接江華留守狀啓,本府北一場留置鎭江場餘馬二百三十匹,過勅使後驅捉,而本寺官員下來,雖或有弊,當初次知色吏及養理馬一二人,持馬籍下來,監牧官眼同執捉事,兵曹回啓內,令本寺覆啓處置事,允下矣。將士所給牧場馬,勅行過後捉來事,曾已,傳敎矣。今又江華留守狀啓如此,官員,則廚傳有弊,本寺色吏及理馬一人,持馬籍下送,宜當,且牽軍,預先整齊事,亦爲分付於監司之意,敢啓。傳曰,知道。勅使出畿境後,分付,可也。
司僕寺官員,以提調意啓曰,今見老除砲手李旕金上言,則渠之所持白馬,甲子年分抄入御乘後,只給禾老常馬一匹,更無準給之擧,韓山京主人基址馬價,未準給代折給事,據漢城府回啓內,其時馬價準給與否,本府之所不知,令本寺相考處置,而韓山京主人基代,亦是有主公物,折給爲難,上言內辭緣受理安徐事,允下矣。久遠文書相考,則李旕金捉入馬御乘,無現出處,故李旕金,捉入捧招,則納馬其時,外司僕馬一匹受出,其後旕金,則赴防時,其子孝男處,又一匹題給云。雖曰,禾老常馬,旣給二匹,可準本馬之價,而又請家代,極爲泛濫,上言內辭緣,勿施,何如?傳曰,允。
司僕寺官員,以提調意啓曰,卽見水原居洪敬立上言,則有曰渠以禁軍,鞍峴力戰,得參原從功臣,三度扈從,未蒙恩典,而渠之長子遠海,司僕諸員賤役充定査覈頉下事,據兵曹回啓內,令本寺覆啓處置事,啓下矣。本寺諸員有許科之規,則本非賤役,而出身洪敬立子遠海,充定諸員,未爲不可。第敬立,旣參原從,則其子承蔭,亦是法典,使渠可合人代定後,忠翊衛口傳,則公私兩便,以此意,京畿監司處,行移,何如?傳曰,允。
訓鍊都監啓曰,明日操練日次,故慕華館設行之意,啓下矣。大將臣具仁垕,猝得感寒,症勢非輕,不得設行之意,敢啓。傳曰,知道。
綾川府院君具仁垕上疏。答曰,省疏具悉。卿其勿辭,安心調理察職。仍傳曰,遣內醫看病。
傳曰,前大司諫蔡裕後,前奉事兪綮,前府使朴徹,前郡守安廷燮,前經歷趙克善,前縣監朴安期,前縣令鄭麒壽,前縣監沈光泗,前縣監禹敬錫,前府使鄭好仁,前郡守洪命顯,前郡守李垶,前府使崔煜等敍用,前掌令鄭麟卿,前佐郞鄭脩,前平城監孝閏等,職帖還給爲只爲,吏曹等傳敎爲良如敎。
引見時,上謂承旨曰,正言李慶億,爲先遞差。
傳曰,諸承旨引見。
左令啓曰,上候未寧,平復間視事,頉稟。傳曰,知道。
傳曰,諸承旨,不出留待。
吏批,判書林墰式暇,參判崔惠吉進,參議趙壽益病,左承旨嚴鼎耉進。
兵批,判書朴遾病,參判沈之源都試進,參議安獻徵進,參知李一相病,右副承旨趙珩進。
有政。以柳道三·尹珹爲副護軍,成台耉·鄭孝俊爲副司直,李震白爲副司勇,沈爲司諫,安邦俊爲掌令,柳俊昌爲掌令,具仁垕爲工曹判書,呂爾徵爲大司成,李翊漢爲通川郡守,金夏鉉爲懷仁縣監,安徹爲長興府使,徐正履爲監察,吳以奎爲直講,洪處大爲副修撰,李之恒爲禮曹參議,趙龜錫爲兵曹正郞,權堣爲司成,吳挺垣爲兵曹佐郞,鄭善興爲歸厚別提,李德立爲軍器主簿,蔡忠元爲副校理,徐忭爲直講。
實錄廳啓曰,本廳堂上吳竣,已畢纂修,郞廳權堣,將有遠行,李海昌·李弘淵·卞時益,旣已畢出,申最方在翰苑,兼春秋竝減下,謄錄郞廳,勿論參上參下,抄出二十員,別單書啓之意,敢啓。傳曰,知道。
同知洪茂績上疏。答曰,省疏具悉。卿其勿辭,調理出仕。
獻納曺漢英上疏。傳曰,下該曹,知義禁尹上疏。答曰,省疏具悉。當令該曹議處焉。
吏曹判書林墰上疏。答曰,省疏具悉。前日之所論無據,予已洞燭,卿其勿爲控辭,察職。
兵曹判書朴遾上疏。答曰,省疏具悉。卿其勿待罪。
刑曹判書金□□上疏。答曰,省疏具悉。卿其勿待罪。
以戶部回啓草,傳曰,送彼之咨,似難以此齟齬之文,矇然入送,使之詳察改撰,可也。
上在熙政堂。諸承旨引見時,上曰,頃日卿等請對,而適其時病甚,故不得引見矣。都承旨尹絳曰,近日以兪㯙事,天怒震疊,群下有罪無罪,不勝惶憫矣。兪㯙之罪,不過削罷之間,而擬律之際,不能詳察,固有其罪矣,大槪不能取信於上,故有此擧矣,不知所達矣。上曰,頃日之擧,予不得已爲之矣,近觀時事,誠難矣。兪㯙之事,予亦非爲故犯也。大抵身爲道主,不能檢飭,則斷以其律,公私字何論焉?今番之赦,亦有寒心者矣。藍浦縣監閔昇,以辱一士子之故,不入於蒙宥之中,而絶炬斷橋之監司,獨無罪罰,豈可乎?以此頃於政院之批,暫及之耳。推考照律,有何關於綱常,而循例罷職,亦使不得,律官之言誠是,而臺諫所爲,誠極寒心矣。如我寡昧,無所措手,而顧念國事,置於何地?今者李慶億,以大提學勿爲差出,亦還收罷職之言,果何如哉?卿等必有所聞,試言之,予欲聞之。左承旨曰,慶億之不爲退待,臣等亦以爲怪矣。右副承旨曰,臣等無所聞焉,但啓辭之規,必與長官,商確後爲之,而此則規外率爾之事,臣等亦以爲怪訝矣。都承旨曰,臣在藥房,得見啓辭,不爲退待,於心爲怪,而年少之人,徑情直行,實爲無據矣。左承旨曰,年少生疏率爾之致,豈有他哉?都承旨曰,雖年少之人,詳愼於事者,則不爲此擧措矣。臣素昧其人,而頃見濟州按覈事,出於公心,故以爲美矣,今番之事,殊涉無謂矣。上曰,觀其所爲,怪且妄矣。朴遾之事,至於拿問査處,此亦可怪矣。李一相亦謂朴遾,分付云爾,則據此可知矣。尹絳曰,朴遾之事,不爲明白之失,則爲之,全不傳宣,亦非其罪,具仁垕亦言朴遾,分付時,吾亦見之云矣。且其啓辭中,亦有失實之事,其日朴遾之入侍時,亦無醉酒之色,聖上亦見之矣。上曰,此亦必因儕流恐動所致也。都承旨曰,頃日聖上震怒之時,臣等敢達所懷,而不得入侍矣。凡照律之事,或不無循私之事,或有做錯之失矣。趙錫胤之平日用心行事,臣熟聞之矣。其意設令獲罪於身,不負其所定之志,故以固滯名於儕流矣。其時或有沮之者,而不聽人言,自執己見,終始不回云矣。上曰,隨事諫君,每稱不從,而渠則如何而不從人言乎?上曰,罷職薄罰,慶億何敢急急至此乎?君上有過,則碎首爭之,亦可矣,此非以言獲罪,而何敢爲此擧措乎?諸承旨必不詳知矣。如此然後,有物望之□若少有尊朝廷之意,則何敢乃爾?再度引避,一不退待,出入觀望,乃爲此事,豈有如此無靈通之人乎?上曰,實錄,萬世公論,慶億,何敢以錫胤爲專管乎?以庇護兪棨之人,安得專主實錄乎?上曰,李慶億爲先遞差。諸承旨曰,渠以年少之人,必書所懷而後已,顚妄,則固其罪矣,豈有他意也?上曰,頃觀濟州之按覈,久廢之餘,除爲臺諫矣,今觀此事,深悔予之不知人矣。上曰,予在閭閻時,已知之矣。黨論先入者,則有物望,故渠之用意,必欲爲得名之地耳。雖被罪罰,以爲美而然,觀其畢竟,則亦無所利矣。都承旨遞差,上敎誠是矣,用意之敎,則似非本情矣。上曰,尹珹,以張釋之爲比,其愚濫,極矣。左承旨曰,知臣莫如君矣,愚則果有之,濫則不然矣。上曰,此有兄弟,而何者珹耶?都承旨曰,其弟則㻩,而此則珹也。上曰,此必舌短者矣。曾爲守令時引見,已知其人事不省者矣,今果然矣。上曰,讀書,何爲不知張釋之事?果可笑也。都承旨曰,君上之言,雖有少失之敎,亦爲惶恐矣,每下嚴旨,不勝憫縮而未安矣。上曰,近觀彼輩等事,不爲如此,則國不爲國矣。上曰,慶億欲護趙錫胤,而反以錫胤,爲患失之鄙夫,其不知所以護之之道矣,亦可笑也。卿等退而聞之,則慶億之事,其必有所以者矣。罷出。
上在昌德宮。停常參·經筵。
政院,大殿問安。傳曰,知道。勿爲問安。
藥房提調臣李厚源,副提調臣尹絳啓曰,夜來,不審聖候,調攝,何如?昨承與昨無異之敎,臣等不任憂慮之至,敢來問安。傳曰,知道。姑勿問安。湯藥連爲劑入,可也。
藥房再啓曰,臣等與諸御醫等商議,則益氣養神湯,依前加入,仍爲進御宜當云,此藥三貼劑入之意,敢啓。答曰,知道。
二品以上單子問安。答曰,勿爲問安。
政院啓曰,伏見李慶億北邊安置,趙錫胤等王府照法之敎,臣等相顧悚慄,不知爲喩。慶億之處事顚妄措語無形之狀,固不足道,備忘中護黨立功勇士之敎,恐非慶億之用意,至於投畀有北,以治其罪,則此豈聖朝用法恰當之道乎?而況以慶億顚妄之故,而天怒轉激,又下錫胤照法之命,尤非大聖人刑賞得中之意也。當初旣已參酌施罰,而到今加律,尤爲未妥,此豈所望於聖朝者哉?凡人怒頭,事多失當,雖以堯·舜之資,而盛怒之餘,亦豈無過中之擧耶?天地之大,人猶有憾,伏願聖上,平心察理,亟霽雷威,還收李慶億安道,趙錫胤等照法之命。傳曰,昨日引對時,已諭予意,勿爲無益之言,速爲擧行。
玉堂箚子。答曰,省箚具悉。怪哉,近日之士論。勿論罪輕重,苟有關於名流,則一切不可使不得下手,予恐此而不已,則釀成鼠變虎之漸,中夜嗟嘆而已也。如是文飾,沮撓國法,不已過乎?吁其諒焉。
大司憲李厚源,大司諫黃㦿,司諫沈,持平鄭錀,獻納曺漢英啓曰,合啓之論,實出於擧國公議,而聖意一向持難,每以毋煩不允等敎,爲拒塞言者之地,臣等竊不勝憫鬱焉。因慶推恩,雖是常典,不論罪犯之輕重怙眚,一例蕩滌,則豈不爲刑政之大累乎?今此金自點負犯,乃天討之所必加,輿情之所共怒,當初流配之典,亦是末減,曲全勳貴,聖意則至矣,其爲失刑,固已多矣。今著,諉以累經大霈,而遽移內地,視如薄過微罪,則是殿下上不畏天討之莫嚴,下不恤衆怒之難遏,唯以區區之情,欲施姑息之恩,其於王法一壞,國不爲國,何哉?臣等所以苦口力爭,不得請則不敢止者也。請加三思,還收金自點量移之命。答曰,不允。
大司憲李厚源,持平鄭錀啓曰,趙錫胤等擬律之失,旣以言官,至於罷職,似無可加之律,而今以李慶億之言,又有照法處治之命,此豈大聖人不遷怒之意乎?凡在瞻聆,莫不驚駭,不料因一微細之事,輾轉激拂,至此之極也。臣等此言,非爲二三臺臣,只恐有累於聖朝包荒之德也。請還收趙錫胤等照律處置之命。國家之置臺諫,所以寄耳目,而廣言路也。自祖宗朝,未嘗以論事之失,罪言者,其優容臺諫之意,豈不盛哉?今此李慶億之事,傷於太銳,節節顚錯,年少新進之人,不解事如此,甚可怪也,允可惜也。先朝實錄,幾至纂完,而主管之人,遽爾罷黜,彼慶億者,徒慮其延緩之患,而不顧其擬律之失,率爾論啓,果涉妄言,而獲罪至於投畀有北,此豈聖朝之美事乎?請還收李慶億北邊安置之命。新除授掌令安邦俊,時在全南道寶城地,請斯速乘馹上來事。答曰,不允。下諭事,依啓。
司諫沈,獻納曺漢英啓曰,前判書李澥緘答之辭,顯有用意之端,到今縱恣之罪,反有甚於圖占威脅之無識,聖朝必已洞燭,而連日論執,未蒙允兪,臣等殊未知聖意之所在也。其不有朝廷,凌蔑臺官之罪,不可不懲,前判書李澥,請命削奪官爵。臣等伏見前後下政院之敎,天威震疊,一節加於一節,不勝驚惶悚慄之至。李慶億之論事轉妄,固宜有大罪,而原其情,則不過恃聖朝之優容,自附於有懷必達之義而已,聖明不諒,遽加摧折,至下投北之命,不料聖明之世,有此無前過擧也。憲府之官,前旣下理,諫院之臣,今又被竄,瞻聆所及,莫不震駭,此何景像耶?至於趙錫胤,則初旣詢問大臣,特加寬恕,而一加於尹珹之論執,再加於慶億之營救,以至於王府之照律,錫胤之罪,前後固自若也,豈可因言者之有無,而有所輕重乎?此恐有慊於大聖人姸媸付物不遷怒之道也。伏願聖明,亟霽雷霆之威,還收李慶億北邊安置,趙錫胤等王府照律之命。答曰,不允。
常平廳啓曰,京中行錢之意,曾已入啓蒙允矣。自開月初令,用錢於市上,錢價高下,隨時隨處而有變,兩西,則米一升直錢三文,京中亦當依此行用,而必開納官之路,然後民皆買錢,先用呂刑續錢之法,各司犯罪犯禁之人,從自願納續錢文之數,隨其笞杖,笞十則十文,杖百則百文,至於許通免防,老職空名帖,皆許納錢,市上百物,皆以錢貿,欲錢者,納米於廳,欲米者,納錢於廳,私相換貿者,竝許通用,則泉流不息,物價不騰,正合常平之名,以此知會各衙門,何如?傳曰。
義禁府啓曰,本府都事九員內,一員出使,一員本府,一員公事交代,一員當直,一員禁推,餘在四員,今此殿試時,文武科禁亂官,當用五員,不足假都事,令吏曹依前例差出,何如?傳曰,允。
宣惠廳啓曰,忠淸道貢物價,必須參酌其緊歇,預先上下,以爲貿得之地,然後可無節晩難貿之弊,而米布收捧,當在明春解氷之後,故依當初啓下事目,先以常平廳米布,貸下矣,該廳亦不可無若干餘儲,以備不時之用,戶曹及京畿宣惠廳米各一千石,貸出上下,待洪淸道米布收捧,卽爲還償,何如?傳曰,允。
禮曹啓曰,今此嘉禮時,嬪受冊·親迎·同牢宴·朝見等禮,內習儀擇日,已爲啓下,而習儀,亦於儲承殿行禮乎?敢此仰稟。傳曰,當在此爲之,而其中一度,則行於別宮,受冊習儀,則竝行於別宮,可也。
禮曹啓曰,宮闕各殿門戶,迎祥春帖·禳災歲畫·端午帖,明年正朝爲始,照例擧行,何如?傳曰,知道。
禮曹啓曰,王大妃殿誕日,百官陳賀事,啓下矣。王世子,亦以外廷行禮乎?敢此仰稟。傳曰,當自內行之。
以禁府趙錫胤等定配單子,傳曰,海州未妥,改入。
弘文館啓曰,本館下番二員,修撰丁彦璧·閔鼎重,俱以試官,入試所,今日勢已暮,闕門將閉,不得已副校理蔡忠元,姑降下番,副修撰洪處大,明日牌招入直,何如?傳曰,知道。
右參贊沈詻箚子。答曰,省箚具悉。卿其勿待罪。命官之任,當令遞改焉。
武科殿試命官,右參贊沈詻遞改事,命下矣。大臣則時任·原任,皆有故,似當以一品中爲之,而知中樞府事金藎國,以病陳箚,只有知敦寧閔馨男,知中樞許徽,而皆老病深重,合有變通之擧,何以爲之?敢稟。傳曰,議于大臣處之。
十月初一日晝講時,以守禦使從事官洪重普所啓,徐欣男施賞事,上曰,承旨銘心,客使過後,其公事還入,更爲察處,可也事,命下矣。取考兵曹回啓,則曾因城役監蕫之勞,已爲論賞云。洪重普所啓事意,與該曹覆啓,相左矣,旣有其公事還入之敎,故該曹回啓及洪重普,竝爲還入之意,敢啓。傳曰,果爲相左,似是不察之致,而但時未斷手與否,問啓,可也。
傳曰,明日開政,大提學差出事,命下矣。開政事,當爲分付該曹,而大提學差出,必須大臣以下會議賓廳,圈點然後差出,例也,而領議政,以命官,入於文科殿試,政府東西壁,只有右參贊沈詻,而亦以武科命官,進去矣。政府東西壁,而圈點大提學,有違前例,何以爲之?敢稟。傳曰,實錄未完,此任一日緊急,不可等待,勿拘常規,速爲差出,可也。
義禁府啓曰,以本府草記,傳曰,竝與南重晦·柳椐等,一體照律,而囚與不囚,必有規例,依此爲之事,命下矣。本府前例,必有拿囚傳旨然後,乃爲拿囚,而今此傳旨,旣無拿囚字,依尹履之等前例,卽爲照律以入之意,敢啓。傳曰,知道。
傳曰,李慶億押去羅將,若不及於道路定限日字,則重罪之意,嚴飭以送事,言于該府。
以義禁府趙錫胤等照律,傳曰,配所,使之卽爲書啓。
義禁府啓曰,李慶億定配單子,何至今不爲入啓耶?問于禁府事,傳敎矣。傳旨下本府卽時,臣等會于闕下,同議定配單子,已呈政院,而其間未免差遲,惶恐敢啓。傳曰,知道。照律與刑訊,坐起不同,卽爲照入。
義禁府啓曰,趙錫胤等,懷私罔上,侮君弄法,自有其律,照法處置事傳旨,下本府矣。凡罪人囚推後照律,乃是規例,而前日尹履之等諸人照律時,因其上疏回啓判付內照律,而無下義禁府傳旨,故直爲照律矣。今此照律,則以下義禁府捧傳旨,而無拿囚二字,若爲囚推,則傳旨內,無拿囚字,若爲直爲照律,則有下義禁府傳旨,事係新規,該府之官,莫的奉行,且傳旨內趙錫胤等云者,似是竝與南重晦·柳椐,一體照律,而傳旨內,旣無兩人姓名,亦當明白奉旨擧行,不得不竝稟,敢啓。傳曰,竝與南重晦·柳椐等,一體照律,而囚與不囚,則必有本府規例,依例爲之。
左令啓曰,勅使行到中路後,先報上候向差,次報平復之意,承旨臨時擧行事,命下矣。臣意,自上旣不得親送於郊外,則今因此便,稱以別問安,差文官,兼謝終闕親餞,至今歉恨之,似爲宜當,而再次遣官,廚傳驛路之弊,又不可不慮,或以宣傳官,騎撥馳送,亦恐無妨,事係別規,何以爲之?敢稟。傳曰,下送宣傳官,措辭言之,似好矣。
備邊司啓曰,一二等頭目,鄭使亦不能指揮,而所給之數,四站之內,已至一萬四千餘匣,則至義州所給,不可計其數,雖積如丘山,自此難爲下送,一路或有措備之官,有則給之,無則似難得之意,極力措辭開諭,而或以封枝三代給,此外更無他策,以此伴送使處,急急移文,何如?傳曰,允。
以戶部回咨草,傳曰,此等事,雖已具於咨文中,不可不先言鄭譯,今番出來之時,言及乎?問啓。
迎接都監啓曰,每當勅行,都監各處浮費之弊,罔有紀極,以此京婢房子價本及兵曹軍色雇立價布,用下之處,其數極多,一巡勅行,兵曹步木,多至十七八同,京婢房子布,亦至七八同矣。今番,則不緊定送處,量宜裁減,凡干用道,十分撙節,故兵曹取來步木十二同內,只用十同零,京婢房子布七同四十六匹內,不過五同零,而所餘步木一同三十七匹,還下兵曹,京婢價布二同二十二匹,移送戶曹,以爲日後取用之地矣,敢啓。傳曰,知道。
禮曹啓曰,今此勅使之行,未越江之前,冬至節日,若値我境,則望闕禮,似當稟知勅使前,同庭行禮,此意伴送使處,下諭,何如?傳曰,允。
禮曹啓曰,戊子年冬至使賚去事目入啓,則先朝傳敎內,灰色帽子及冠賣來者,依潛賣禁物例,論罪添入事,命下,故己丑年冬至使賚去事目,灰色帽子禁斷事,依例書啓,則傳曰,灰色帽子,國恤間,勿禁似當事,下敎矣。今則國恤已過,灰色帽子及冠,依先朝傳敎,嚴明禁斷,何如?傳曰,依啓。
禮曹啓曰,來十一月初十日,乃冬至節日,而其前勅使,若在我境,則似當循例一問,令該曹禮單磨鍊,下送于伴送使處,臨時觀勢設宴,俾無落莫事,竝下諭,何如?傳曰,如許等事,此不可創開新規,以貽日後之弊,在前之事,相考處之。
魚面萬戶金涑,下直。
備忘記,今下弓矢,魚面萬戶金涑處,給送。
武科殿試,兩司長官當爲進參事,城上所命招言之,例也,而大司諫黃㦿,則初一日方物封裹,初四日發行,勢將次官進去,而司諫沈,獻納曺漢英,俱未肅拜,牌招言送之意,敢啓。傳曰,知道。
大司憲李箚子。答曰,省箚具悉。試所,則當令入之,可也。
備忘記,先王實錄之非一人所可獨專,侮君弄法之徒,亦非人臣所可容護,前正言李慶億,敢以罷職薄罰,猶以爲過,請以還收,鷹鸇之逐鳥雀,固當如是乎?人臣之可謂掃地盡矣。莫重實錄,必欲使錫胤一人當之,其心所在,實涉不測,侮君弄法之徒,愛戴如父兄,是彝倫滅號,如許奸邪鬼魅之類,豈可置諸輦轂下乎?宜擯四裔,無令汚染風敎,況此是護黨立功之勇士,尤不可不嚴治,以截此習,李慶億北邊安置,以重國法,以肅國綱。又備忘記,懷私罔上,侮君弄法,自有其律,而予不致察,私用輕罰,宜乎其黨類之輕侮雀躍也。趙錫胤等罪狀,宜令付之王府,照法處置。
知中樞府事金藎國箚子。答曰,省箚具悉。卿其勿待罪。
都摠府啓曰,副摠管金汝鈺,會同分軍事,除標信內兵曹進去之意,敢啓。傳曰,知道。
備邊司啓曰,錢文今方鑄成,而所鑄無多,行用不足,故譯官李承訓·吳仁亮等,授以常平廳銀子二千三百兩,謝恩使行次,一時入送牛庄,以爲貿錢之計,而銀換貿紙地·枝三等物,至於二十駄,載送私持馬,此非公家給雇價之馬,許令越送貿錢之後,仍以其馬及牛庄落後刷馬,載來,宜當,敢啓。傳曰,知道。
明日慕華館武科別試殿試時,命官當爲進參,而領·左相,則初一日方物封裹,有合坐之擧云,何大臣進去乎?敢稟。傳曰,左參贊沈詻,進去。
傳曰,李慶億定配單子,何至今不爲入啓耶?問于禁府。
大司成閔應協上疏。答曰,省疏具悉。爾其勿辭,調理察職。
傳曰,西平府院君碑石浮出處,役軍三百名,可用一日云,使之卽爲題給事,分付于京畿監司處。
同副啓曰,臺諫有闕,政事,何以爲之?敢稟。
左令啓曰,明日殿試時,藝文館無移接處,依前例減省之意,敢啓。傳曰,知道。
左副啓曰,趙錫胤等定配單子,捧入矣,臺諫方以還收論啓,何以爲〈之〉?取稟。
備忘記,莫重罪人定配單子,趁不入啓,其爲慢忽不動,極爲駭愕,當該堂上·郞廳,竝推考。
李領府事景奭箚子。答曰,省箚具悉。卿其安心,勿待罪。仍傳曰,遣內醫看病。
上在昌德宮。停常參·經筵。
賓廳啓曰,臣以大提學圈點事,承命來詣賓廳,而領議政,以讀卷官,方在試所,左參贊沈詻,因病牌不進,六曹判書中,禮曹判書吳竣,亦入試所,兵曹判書朴遾,工曹判書具仁垕,以病不來,刑曹判書金光煜,呈辭受由,莫重文衡之任,自前無備員,則不敢圈點,例也,且領相不參,而臣不敢獨爲圈點之意,敢啓。答曰,莫重實錄,不可以此遷緩,以病不來諸臣,更爲命招,卽爲圈點,可也。
賓廳再啓曰,莫重實錄,不可以此遷緩,以病不來諸臣,更爲命招,卽爲圈點,可也事,傳敎矣。臣等非不知依聖敎卽爲擧行,而第以病不能赴召之人,今雖更有命牌,其果來參,恐未可必,其間或有若干來參之人,而文衡重任圈點之事,決不可苟簡爲之,殿試罷場,不過數日,而如臣孤陋之見,何敢不待首相,而獨爲圈點,以壞流來國體乎?反覆思量,實涉未安,不得不再瀆,惶恐敢啓。答曰,謙辭至此,似當爲之,而但恐有狼狽之患矣。
賓廳三啓曰,謙辭至此,似當依爲之,而但恐有狼狽之患矣事,傳敎矣。臣固知修史之事急,而首相因公故未得來參,莫重之事,臣獨爲之,有乖事體,罷場當在數日之後,則亦無大段狼狽之患,依前啓辭,待首相相議,圈點之意,惶恐敢啓。答曰,依啓。
大司諫黃㦿,執義張應一,司諫沈,持平鄭錀,獻納曺漢英啓曰,合啓之論,實出於擧國公議,而聖意一向持難,每以毋煩不允等敎,爲拒塞言者之地,臣等竊不勝憫鬱焉。因慶推恩,雖是常典,不論罪犯輕重怙眚,一例蕩滌,則豈不爲刑政之大累乎?今此金自點負犯,乃天討之所必加,輿情之所共怒,當初流配之典,亦是末減,曲全勳貴,聖意則至矣,其爲失刑,固已多矣。今若諉以屢經大霈,而遽移內地,視如薄過微罪,則是殿下上不畏天討之莫嚴,下不恤衆怒之難遏,唯以區區之情,欲施姑息之恩,其於王法一壞,國不爲國,何哉?臣等所以苦口力爭,不得請則不敢止者也。請加三思,還收金自點量移之命。答曰,毋庸强煩。
大司憲李厚源,執義張應一,持平鄭錀啓曰,趙錫胤等擬律之失,旣以言官,至於罷職,似無可加之律,而今以李慶億之言,又被徒配之律,此豈大聖人不遷怒之意乎?凡在瞻聆,莫不驚駭,不料因一微細之事,輾轉激拂,至此之極也。臣等此言,非爲二三臺臣,只恐有累於聖明包荒之德也。請還收趙錫胤等定配之命。國家之置臺諫,所以寄耳目而廣言路也。自祖宗朝,未嘗以論事之失,罪言者,其優容臺諫之意,豈不盛哉?今此李慶億之事,傷於太銳,節節顚錯,天威震疊,固其宜矣,第念慶億,身爲臺官,以言獲罪,至於投畀有北,此豈聖朝之美事乎?請還收李慶億北邊安置之命。答曰,不允。
大司諫黃㦿,司諫沈,獻納曺漢英啓曰,人君受言之道,非但察其遜逆,唯能容狂妄者,尤爲盛德事也。李慶億之論事謬妄,固宜有其罪矣,原其情,則恃天地之包荒,觀其人,則年少輕銳,不曉事理而然耳。聖明不諒,天威震疊,至下投北之命,此豈群下之素所望於聖上者哉?憲府之官,前下理諫院之臣,今又被竄,瞻聆震駭,氣象愁慘,臣等所大憂者,實爲聖德累也,豈爲慶億地哉?至於趙錫胤,則旣問大臣,特推寬恕,南重晦·柳椐,則初囚旋放,俱被革職,已定其罪矣,引喩失當之啓,還收謬妄之論,何與於此三人者,而因他做錯,輒加一節,臣等竊恐有歉於大聖人不遷怒之道也。知臣莫如君,平日寵異而優待之者,豈至爲如此無狀底人哉?伏願聖明,亟霽雷霆之威,還收李慶億北邊安置,趙錫胤等照律定配之命。答曰,不允。
備邊司啓曰,以戶部回咨草。傳曰,此等事,雖已具於咨文中,不可不先言鄭譯,今番出來之時,言及乎問啓事,傳敎矣。問于迎接都監,則以爲備局於咸鏡監司開市陳弊狀啓覆啓中,日後勅使出來,措辭開說似當事,雖已允下,而今番則勅使,以發賣等事,不得稱意之故,多發恐嚇之言,僅得彌縫之際,遽及開市之弊,則非但無益,亦不無反爲執言之地,故不得言及云矣。勅行未渡江前,使首譯,措辭懇說於鄭使,俾探其意後,馳啓之意,分付于伴臣處,何如?傳曰,依啓。前日所撰咨文,亦令先問鄭譯後,呈于衙門之意,言于使臣處,可也。
右副啓曰,小臣武科殿試進去,下直,且先試,取稟。傳曰,知道。柳葉箭先試。
武科殿試命官,二品中爲之,依議事,命下矣。二品中何員進去乎?敢稟。答曰,行司直李基祚進去。
兵曹啓曰,政院啓內,武科殿試命官,右參贊沈詻遞改事,命下矣。大臣則時任·原任,皆有故,似當以一品中爲之,而知中樞金藎國,以病陳箚,且有知敦寧閔馨男,知中樞許徽,皆老病甚重,竝有變通之擧,何以爲之?敢稟。傳曰,議于大臣處之事,命下矣。議于大臣,則領議政金堉意,一品皆有故,則二品似當爲之,而未知古規,何如?不敢擅便,伏惟上裁。左議政臣李時白意,科擧大事,難以進退,則古規與否,不必當論,二品擬望,似不可已,而擅便爲難,上裁,何如?領敦寧府事臣金尙憲在外,領中樞府事臣李敬輿,受由在外,判中樞府事臣趙翼在外,判中樞府事臣鄭太和,敦寧府事臣韓興一,病不收議,大臣之意如此,上裁,何如?傳曰,依議。
今日爲政,大提學差出事,命下矣。大臣及六卿·判尹·政府東西壁命招之意,敢啓。傳曰,知道。
吏曹參議趙壽益上疏。答曰,省疏具悉。爾其勿辭,調理察職。
有政。以南龍翼爲正言,南銑爲知義禁,韓墍爲繕工監役,高斗興爲監察,徐必遠爲兵曹佐郞,尹仁美爲社稷參奉,崔繼勳爲右通禮,李雲根爲直講,沈世鼎·趙晉錫·金壽恒·韓震琦·吳挺垣·洪柱世·吳以奎·元萬石·南龍翼·閔維重·李萬雄·安後稷·李延年·鄭繼胄·尹飛卿·權格·鄭晳·沈攸爲實錄兼春秋,呂爲禮曹佐郞,李峻岳爲活人別提,黃立顯爲繕工監役,呂閔齊爲典籍,吳聖蒙爲校檢,金自南爲司饔直長,朴吉應爲宗簿正,蔡裕後爲副司直。
傳曰,今下彩段五十匹,下于該曹,今此市民等落本價,使之添及事,分付。
左議政箚子。答曰,省箚具悉。箚辞知道。
修撰洪處大上疏。答曰,省疏具悉。爾其勿辭察職。
工曹判書具仁垕箚子。答曰,省箚具悉。卿其勿待罪。
守禦廳啓曰,以本廳從事官洪重普榻前所啓,南漢山城門樓倉舍造成時監蕫人徐欣男施賞事,政院啓辭內,與該曹覆啓相左事。答曰,果爲相左,似是不察之致,而但時未斷手與否,問啓事,傳敎矣。曾在丙戌,山城經亂後,寺刹及官舍倉庫重修之故,其時都摠攝應俊,特授嘉善帖文,徐欣男,有邊將除授之命,而時未及受賞,李伸虎有陞敍之命,而亦無除職之事。蓋徐欣男,以丙子年出城偵探之勞,特陞堂上,除拜僉使後,更無以城役受職之賞,則洪重普,必以兵曹回啓中,除邊將一款,爲無實,而措語相左矣。且於己丑四月間,因臣狀啓,調發三南及江原·京畿等五道僧軍一千名,一朔赴役,南城崩頹處及砲樓城堞修改之役,徐欣男·李伸虎,與都摠攝等,終始監蕫,而今番東北兩倉及四門樓造成之役,亦爲浩大,調用僧軍,有煩聽聞,故鳩聚材料之後,使城內居僧曾經摠攝者,性修·眞一等,分掌其役,而徐欣男,則各處造成材木,專掌運入,李伸虎,則前後次知燔瓦之數,多至一百五十餘訥,門樓·倉舍,今已完役,而但庫中舖板,則今方始役,不過一旬之內,將爲完畢。前日從事官出去時,目見此人等,盡心國事之狀,故如是陳達矣,敢啓。傳曰,如是無實,則似難激勸,舖板畢役後,更稟施賞,可也。
刑判上疏。答曰,省疏具悉。卿其勿待罪。
吏批,判書林墰進,參判崔惠吉進,參議趙壽益上疏,行都承旨尹絳進。
兵批,判書朴遾病,參判沈之源試官,參議安獻徵入直,參知李一相呈辭,左副承旨李應蓍進。
兵曹啓曰,當日別抄騎兵試才,分等別單書啓之意,敢啓。傳曰,知道。
武科殿試差備官,以命官意啓曰,今日殿試開場後,擧子全汝伏地言,臣本姓全字,而初試榜目,誤以金字懸錄,敢入啓處置云。臣等取考榜目及錄名單子,則厥四祖及保證,似無可疑,而入啓單子中,以金字書入,繕寫之際,下吏未免誤書,初試榜目中,改付標以入之意,敢啓。且業武金璉,武學田瑞穰,亦伏地言,得參初試之後,下鄕因病趁未上來,願追錄名云。此是已參初試之人,似難無端停擧,而前頭如此之類必多,竝爲許赴無妨,群議皆然,而係是科擧重事,臣等不敢擅便,敢此仰稟。傳曰,依啓。郞廳林箕彬校正。日記郞廳盧賢鶴書。
上在昌德宮。停常參·經筵。
夜五更,流星出五車星上,入乾方天際,狀如鉢,尾長五六尺許,色赤。
傳曰,秋官,獄訟繁劇之地,一月之內,不坐者,如是多,極爲未便,堂上等從重進考,都囚徒單子,同下。
禮曹參議李之恒上疏。答曰,省疏具悉。爾之被誣,予旣洞燭,誰不知其冤乎?爾其勿辭,從速察職。
前參奉郭希益上疏。答曰,省疏具悉。所陳之言,無非嘉言至論,予甚嘉尙,可不體念焉?
傳曰,南重晦·柳椐,只是脅從,與首罪者,同律乎?此兩人,則以徒一年,付標入之。內下記草
上在昌德宮。停常參·經筵。
迎接都監啓曰,禮曹啓辭,勅使前,冬至節日下送禮單,別設宴禮事,已爲啓下矣。旣送禮單,別設宴禮,則似當委送京官,而此時一路廚傳有弊,令本道秩高守令中,稱以京官設宴,而或有難便之事,則以自上平復告知事,近送京官云,以此兼行設宴,似或宜當,敢此仰稟。
傳曰,以本道守令行之,可也事,傳敎矣。設宴時,以本道守令代行事,伴送使及平安監司處,爲先撥上行會,而御帖,則不可付諸撥便,奉去禁軍,令該曹急速差定,兼領禮單,騎撥下送,何如?傳曰,允。
備邊司啓曰,以禮曹啓辭,勅使前,冬至節日下送禮單,別設宴禮,而令本道守令,稱以京官,設宴事啓下云。取考禮曹前謄錄,則己卯年冬至,別爲設宴,而此則乃客使留館時也,與路上不同,戊子年正朝,遣官設宴於義州,而正朝與冬至有異,此外,則勅使雖過節日於我境,具禮單,遣官問安而己,未嘗有設宴之例矣。今者,設行前例所無之宴,似有後弊,且冬至之日,勅行若到不曾設宴之站,則床卓諸具猝辦之難,亦不可不慮,令伴送使與平安監司相議,觀其形勢,或行或否,似合事宜。至於道內守令,則鄭使及通官,無不知其姓名面目者,以此代行,事不着實,一路些少廚傳之弊,有不暇顧,雖不設宴,御帖禮單,則別遣京官,賚持以往,依前例問安,如或設宴,則仍令參宴,似當,敢啓。答曰,依啓。啓辭,是矣。設宴則勿爲,只送宣傳官輩,問候送禮而已,可也。設宴事,遠接使處,亦不必移文,宜矣。
又啓曰,今此北道開市回咨中,有曰,纔經慶遠開市,又於會寧,有此開市,辦出之路,勢所末由,而旣有該部移咨,上國命令等語,而末端則曰,旣無咨文,來賣開市云云,上下語勢,不相照應,且措語中,似出於私販,但恐生事等語,似未穩洽,略加刪改,宜當。且念一年之內,再度開市,固是北路莫大之弊,而此事或不無激怒於衙門之患,昨日聖批中,先問鄭譯後,送于衙門之敎,誠極允當。問於鄭譯,若曰不可,則所當還爲持來,而戶部旣有咨文,循例回咨,則不可不爲,又以依咨文擧行之意,別撰一咨,竝付於使臣,以爲到彼後觀勢處置之地,宜當,令承文院,急急撰出,何如?答曰,依啓。無咨文開市事,則回咨中,不可不言及矣。
又啓曰,以本司草記,只送宣傳官輩,問候送禮而已,可也,設宴事,遠接使處,亦不必移文宜矣事,命下矣。朝以此事啓稟,故分付迎接都監及戶曹,御帖禮單陪去禁軍,姑爲停留,設宴事,亦不知委於伴送使及平安監司處矣,今承聖敎,卽令兵曹,宣傳官各別擇差,今日內發送之意,敢啓。答曰,知道。已言于政院矣。
政院啓曰,勅使行到安定之間,則馳送宣傳官,以上候平復之意傳報事,已爲停當矣。卽者伏見備邊司草記,則以只送宣傳官輩,問候送禮而已,可也事,傳敎矣。以昨今西路狀啓中,日字計之,則勅使當過節日於安州,然則以昨日所差定宣傳官,兼持禮單以去,似爲便當,但念以問候送禮爲名,則撥馬馳送,有欠事體,明日內,給馬馳送,何如?禮單,則已令該曹整齊,亦使禁軍持去矣。今若宣傳官領去,則不必疊送禁軍,竝此仰稟。傳曰,依啓。禁軍不必疊送。備局謄錄
傳曰,南重晦·柳椐,只是脅從,豈與首罪同律乎?此兩人,則以徒一年,付標入之。禁府謄錄
藥房問安啓辭。答曰,知道。湯藥姑爲停止,可也。
兵曹判書朴遾上疏。答曰,省疏具悉。卿之盡心國事,實非俗流之尋常,予甚愛之重之,其他何足言乎?勿爲控辭,須體至意,速出行公。
三司合啓。答曰,毋煩。
府啓。答曰,毋庸强煩。內下記草
上在昌德宮。停常參·經筵。
夜二更,流星出王良星上,入乾方天際,狀如拳,尾長三四尺許,色白。
禁府啓曰,以本府旣無長官,又不備員,重大之事,不得覆啓事草記。傳曰,勿爲滯獄,從速處置,可也事,命下矣。本府規例,長官有故,則不得議啓,今者聖慮,特軫冬日滯獄,有此從速處置之敎,臣等仰體聖上欽恤之盛意,所當卽爲議啓,而臣等所見孤陋,長官雖不可待其回還,在同僚出仕後,同爲稟啓處置之意,惶恐敢啓。傳曰,知道。
又啓曰,本府久未開坐,故臣等今日開坐,積滯公事,輕者則敢爲覆啓,而至於事係重者,則旣無長官,又未備員,姑待後日覆啓〈之〉意,敢啓。傳曰,勿爲滯獄,從速處置,可也。
又啓曰,頃日李慶億定配事承傳,未時始下,當直臣趙啓遠,入直摠府,臣崔惠吉,試官命招詣闕,故卽與相議定配,忙急正之際,差遲數刻,未時未盡之前,使都事呈單于政院矣。慢忽之罪,專在於臣等,方待推勘,誠極惶恐。今日本府開坐都事尹惟謹,當爲原情,而臣等以同罪之人,不敢偃然捧招,尹惟謹原情,不得捧入之意,敢啓。傳曰,卿等勿爲引嫌,捧入,可也。禁府謄錄
左議政李時白箚子。答曰,省箚具悉。箚辭深得大臣之體,予用嘉尙矣。
三司合啓。答曰,毋庸瀆擾。
府啓。答曰,法憲,不可以私情所撓貸,勿爲强煩。內下記草
上在昌德宮。停常參·經筵。
五更,月暈。
下直,謝恩正使麟坪大君,副使黃㦿,書狀權嵎。
義禁府啓曰,尹惟謹分揀事,判下矣。放送之意,敢啓。傳曰,知道。禁府謄錄
前領議政李景奭上疏。答曰,省疏具悉。卿無事往返,予心喜悅。所陳民瘼事,當令該曹處之。
兵曹判書朴遾上疏。答曰,省疏具悉卿懇。事體自有不然者,何乃固辭至此耶?當初裁減時,予實嘉卿任怨之忠,而亦已慮此矣。卿爲因此遞職,則不但事體之傷損,置國事於無如何之地矣,寧有此理乎?卿雖陳疏十百,其於予不聽,何?勿爲控辭,速出行公。
領議政金堉箚子。答曰,省卿箚辭,具悉卿意。卿之諄諄戒誨之懃至此,可不動念焉?李慶億罪狀,當令減等付處矣,卿宜安心察職。
三司合啓。答曰,不允。
府啓。答曰,已諭于大臣箚辭批答矣。內下記草
上在昌德宮。停常參·經筵。
自未時至申時,日暈。夜五更,流星出軒轅星下,入東方天際,狀如鉢,尾長四五尺許,色白。
司書元萬石三度呈辭。入啓。遞差。
吏曹啓目,粘連護軍南銑上疏云云。觀此辭緣,似出於病勢之悶迫是白在果,兼帶禁府之任,別無逐日奔走之事,調理供仕,似爲無妨,宰臣進退,該曹不敢擅便,上裁,何如?啓依回啓施行。
京畿監司書目,砥平縣監徐順民,本月初四日父在喪事。
合啓,合啓之語,實出於擧國公議,而聖意一向持難,兪音尙閟,臣等竊不勝悶鬱焉。因慶推恩,雖是常典,而不論罪之輕重怙眚,一例蕩滌,則豈不爲刑政之大累乎?今此金自點負犯,乃天討之所必加,輿情之所同憤,當初流配之典,亦是末減,曲全勳貴,聖意則至矣。今若諉以屢經大霈,遽移內地,視如薄過微罪,則是殿下上不畏天討之莫嚴,下不恤衆怒之難遏,惟以區區之情,欲施姑息之恩,其於王法一壞,國不爲國,何哉?此臣等所以苦口力爭,而不得請,則不敢止者也。請加三思,還收金自點量移之命。批答見上以上朝報
上在昌德宮。停常參·經筵。
夜五更,月暈。五更,流星出井星上,入乾方天際,狀如鉢,尾長三四尺許,色赤。
下直,慶尙左水使鄭傅賢,夜對引見。
藥房問安啓辭。答曰,症候,言于醫官矣。內下記草
舍人,以左議政意啓曰,冬至望闕禮初度習儀,與大妃殿誕日陳賀習儀兼行事,十月二十七日已爲啓下矣。今日望闕禮習儀則行禮,而誕日陳賀習儀,則大妃殿中使,不爲出來,問其曲折,則該曹下吏,不卽知委云,故送人請來,以致日晩,事甚苟簡,下吏已爲囚禁,而其時當該堂上·郞廳,難免不能檢飭之失,亦爲推考,何如?傳曰,依啓。
藥房啓曰,近日冬威甚酷,伏未審夜來,聖候何如?臣等不勝憂慮,敢來問安。昨日有生脈散劑入之命,煩渴之候,尙未祛根而然耶?必詳知卽今聖候,乃可議藥,敢此仰稟。答曰,症候,已言于醫官矣。
慶尙左水使鄭傅賢,引見。
政院啓曰,李慶億減等付處事,命下矣。臺諫,方以還收論啓,故減等付處承傳,不得捧之之意,敢啓。傳曰,知道。
兵曹判書朴遾上疏。大槪,更陳危迫之情,冀許罷退之願事。入啓。答曰,省疏具悉卿懇。旣無所失,何關廉恥?卿宜勿辭,調理察職。
獻納曺□□啓曰,自前合啓之時,則兩司城上所,俱詣臺廳,一時傳啓,例也。臣日午來詣臺廳,以待憲府城上所之入來,而日勢已暮,宮門垂閉,而終不入來,不得傳啓,此無非如臣無狀,叨冒見輕之致,決難靦然在職,請命遞斥臣職。答曰,勿辭,退待物論。以上朝報
上在昌德宮。停常參·經筵。
夜五更,月暈。
藥房問安啓辭。答曰,湯藥旣已進服矣。此非大段之候,今後勿爲問安。
大提學尹順之上疏。答曰,省疏具悉卿懇。不但卿才允合,衆論攸同,何乃辭之至此?史事一日爲急,勿爲控辭,速出行公。內下記草
三殿·世子宮,政院·玉堂問安。答曰,知道。
江原都事書目,災傷差錯,金城縣令南之漢,罷黜事。
大司諫閔□□啓曰,無狀近臣,濫蒙鴻造,夢寐之外,荐忝匪據,惟當策勵駑鈍,圖報萬一,而揆分踧踖,屛伏以竢,逋慢之罪,固已多矣。昨於朝報中,大臣以大妃殿誕日習儀,日晩苟簡,請推該曹堂上·郞廳,前月二十七日,卽臣在春曹之日也。旣下推勘之命,難冒言責之地,請命遞斥臣職。答曰,勿辭,退待物論。
掌令柳□□啓曰,臣以城上所,早詣闕下,連陳前啓,而昨日前啓,有略改措語處,往復之際,短晷易暮,且緣賤疾猝劇,冒呈辭單,見却於政院,獻納曺□□旣以憲府無城上所,不得傳啓引避,則所失專在臣身,何敢一刻仍冒?請命遞斥臣職。答曰,勿辭,退待物論。
刑曹啓曰,凡犯罪之人,若非直囚衙門,則必移文本曹而囚禁,及其放釋,亦必移文,乃是法例,其意有在,而今日之間,戶曹及司諫院所囚罪人,亦不在囚徒中,招問曲折於獄官,則答以自戶曹·司諫院,下帖直放云。此雖非本曹罪人,不爲移文,各自放釋,有違法例,不無後弊,爲獄官之道,所當據例勿放,報稟本曹,而只憑其下帖,不問於本曹,徑先放釋,不職之責,在所難免,典獄署當該官員,從重推考,此後,非直囚衙門任其囚放之弊,一切禁斷,何如?傳曰,依啓。當該獄官,先罷後推。
又啓曰,司僕寺前居顔悅稱名女人,爲人所刺,以至殞命,因其上典之呈狀,所謂刺殺人,卽爲囚禁,顔悅屍身檢驗事,移文漢城府,覆檢狀,則已爲成送,而當部初檢狀,久不來到,招致漢城府下人,再三催促,而猶不擧行,以至十一日之久。雖曰紀綱解弛,百隷怠官,殺人是何等重獄,而視之尋常,至於此甚乎?覆檢,初行於初檢之前,前所未有之事,該府官員所爲,極爲驚駭,從重推考,以懲其怠慢之習,以重其治獄之體,一邊令漢城府,勿如前日,着意催促成送,何如?傳曰,依啓。該部官員拿推,先行覆檢之官,亦爲推考。
持平沈儒行啓曰,昨日本府前啓,有改構之事,而城上所,與長官未行相會禮,故臣替詣長官所在處,相議構草,送于城上所矣,日暮後,下吏來言,城上所,以病呈單,將至闕啓,臣聞卽馳詣闕下,諫院爲引避,日勢且暮,宮門垂閉,不得已泯默而退,闕啓之失,臣亦難免,何敢晏然在職,處置同僚乎?請命遞斥臣職。答曰,勿辭,退待物論。
持平鄭錀啓曰,臺閣規例,城上所有故,則所當次次代行,而臣於昨日,未及聞城上所之有故,終致闕啓,闕啓之失,臣亦難免,臣何敢晏然仍冒,處置同僚乎?請命遞斥臣職。答曰,勿辭,退待物論。
應罷,典獄奉事李暹,拿推,現告中部參奉李承敏。
吏曹參議趙壽益三度呈辭。遞差。
大司憲啓曰,獻納曺□□,大司諫閔□□,掌令柳後昌,持平沈儒行·鄭錀,竝引嫌而退,早詣臺廳,不得傳啓,責固在彼,有何可避之嫌?前啓雖改,不至晩暮,而猝然呈狀,致闕合啓,難免故犯之失。身爲言官,旣被推勘,則勢難在職,合啓之傳,乃是城上之任,而日暮之後,呈病不進,聞卽馳詣,諫院已避,則雖致闕啓,此無所失,次次代行,雖是規例,同僚有故,未及聞知,則尤無可引之嫌,請獻納曺,持平沈儒行·鄭錀出仕,大司諫閔,掌令柳後昌,遞差。答曰,依啓。以上朝報
上在昌德宮。停常參·經筵。
備邊司啓曰,戶曹啓辭,今番勅行,許多發賣之外,種種策應之數,罔有紀極,雖以銀子言之,例給禮單地銀四千一百二十兩,而別贈之數,亦至五千一百六十兩,庫中所餘,僅有九百餘兩,其他皮物及各項所儲之物,掃盡無餘,前頭拮据之路,計沒奈何,而發賣落本之數,亦至五千五百三兩零,當此市民失業呼冤之際,不可不趁速料理計給,以補其稱貸之資,故昨日,先以內下各色段五十疋及本曹米四百石,通計折銀一千一百九十二兩,分給於市民,而此外四千三百十一兩,則以本曹蕩竭形勢,萬無推移充給之路,極爲悶慮。在前丁亥·己丑兩年發賣之數,不至於今番之浩多,而自廟堂入啓定奪,以各道監·兵·水營等所儲米布收聚,以給上年,則發賣落本之數,只一千七百六十九兩,而亦以常平廳所儲,啓請補用,今此發賣落本之數,別單,書啓,以備睿覽,令廟堂參考前例,商量處置,何如?傳曰,允事,傳敎矣。今番發賣落本之數,至於五千五百餘兩之多,而其中一千二百九十餘兩,則旣以內下各色段五十疋及戶曹米四百石,折銀分給於市民,此外四千三百餘兩,則該曹物力蕩竭,無路充給,不可無變通之擧,而常平廳,則所儲無多,前頭需用,亦患難繼,必無餘力可以及他所,當依丁亥·己丑年例,取用各道監·兵·水營所儲米布,而近來朝家,取用於各道者甚多,有難每每責出,姑以平安兵營所在會付木七十同,題給該曹,使之分給市民,而此猶不備其半,各道各營,則勿爲定數,隨力上送,以補其不足之意,知委各營,何如?答曰,依啓。
吏曹啓曰,咸鏡監司鄭世規,今已瓜滿,依近例,令備邊司議薦,何如?傳曰,允。備局謄錄
三司合啓。答曰,毋煩。
府啓。答曰,不允。出仕事,依啓。內下記草
答兵曹判書朴遾疏曰,省疏具悉。卿不過忽遽之間,分付而已。李一相,留省守宮之官,所當申飭而不能,則豈不與卿有間乎?似無引嫌之事,勿辭察職。
假注書李休徵受由,代李時馠。
戶曹參議鄭知和上疏。大槪,冒萬死乞削臣職,以正臣罪事。入啓。
獻納曺□□啓曰,本院下吏因廩料窮薄,皆思厭避,頃日自吏曹定送者,遂逃匿不現,故移文刑曹,囚其次知矣,渠旣來現。且當輕囚放釋之日,不可滯囚,故臣適坐臺廳,按其典獄署所呈囚徒,出放以送矣。蓋囚則移文,放則直放,固是各司通行之規,而取考大典刑典囚禁條,則且有移本曹囚之之文,而未有移本曹放之之文,必以囚重其事,放欲其速,而作法之意,有所存焉耳。昨夕得見刑曹啓辭,則以不爲移文,各自放釋,有違法例,不無後弊爲言。司寇執法之任,必有所據,臣坐不讀律,有此違例,重被該曹之侵侮,何顔之厚,苟玷言地?況絲毫無補,日事瀆撓,臣罪萬死,以彼以此,決難仍冒,請命遞斥臣職。答曰,勿辭,退待物論。
答戶曹參議鄭知和疏曰,省疏具悉。爾其勿辭察職。
上在昌德宮。停常參·經筵。
午時,日暈。未時,日暈左珥。申時,日暈。夜自一更至三更,月暈。
藥房問安啓辭。答曰,知道。此藥二三貼,加劑入,可也。
上護軍尹順之上疏。答曰,省疏具悉卿懇。予意已悉於前,何必縷縷?勿爲固辭,從速出仕。
三司合啓。答曰,勿煩。
院啓。答曰,勿煩。
府啓。答曰,如是堅執,殊涉不可,勿爲煩論。
傳曰,前兵使金是聲敍用。內下記草
伴送使書目,勅行,初六日平壤止宿事。
吏曹啓目,粘連正言吳□上疏云云。觀此疏辭,則實出於任言責,有懷必達之意是白乎旀,所陳病勢,似不至大段,所當調理上來是白在果,臺臣進退,自下不敢擅便,上裁,何如?啓職非養病之坊,遞差。
上在昌德宮。停常參·經筵。
藥房問安啓辭。答曰,湯藥旣已進服,所患幾盡差愈,勿爲問安。
全南道全州生員柳時憲等百一人上疏。答曰,省疏具悉。疏辭,當令該曹議處焉。
三司合啓。答曰,毋庸强煩。內下記草
吏曹啓目,粘連兵曹判書朴遾上疏云云,觀此疏辭,則申達情勢,引咎自訟,非止一再,而聖批優容,出於非常是白在等,黽勉盡職,分議當然是白在果,重臣進退,該曹不敢輕議,上裁,何如?啓依回啓施行。
三殿·世子宮,政院·玉堂·二品以上·六曹冬至問安。答曰,知道。
都承旨尹絳上疏。大槪,冒死乞遽事。入啓。答曰,省疏具悉。卿其勿辭,調理察職。
司憲府照本,洪鐩·申混等矣,史局之事,分授之後,全未下筆罪,各杖八十贖奪告身三等。啓只罷其職。
又照本,造紙別提蔡振後等矣,咨文紙薄劣罪,杖六十贖奪告身一等。啓功減一等。
吏曹,前郡守元振溟身死,曾經臺侍。啓。以上朝報
上在昌慶宮。停常參·經筵。
昧爽,流星出軒轅星上,入乾方天際,狀如鉢,尾長六七尺許,色赤。
藥房問安啓辭。答曰,幾盡差愈,勿藥更觀,可也。
大提學尹順之上疏。答曰,省疏具悉卿懇。卿之謙辭雖切,實錄纂修,一日爲急,分義所在,不敢如是延緩退托。勿爲控辭,速出行公。
三司合啓。答曰,毋庸强煩。
府啓。答曰,不允。下諭事,依啓。內下記草
都摠官洪得箕三度呈辭。遞差。
吏曹參議蔡裕後上疏。大槪,冒陳微懇,乞賜遞免事。入啓。
護軍尹順之上疏。大槪,更申危懇,冀蒙鐫改事。入啓。
答吏議疏曰,省疏具悉。爾其勿辭,調理察職。
合啓,合啓之論,實出於擧國公議,而聖意一向持難,兪音尙閟,臣等竊不勝悶鬱焉。因慶推恩,雖是常典,不論罪之輕重怙眚,一例蕩滌,則豈不爲刑政之大謬乎?今此金自點負犯,乃天討之所必加,輿情之所同憤,當初流配之典,亦是末減,曲全勳貴,聖意則至矣,今若諉以屢經大霈,遽移內地,視如薄過微罪,則是殿下上不畏天討之莫嚴,下不恤衆怒之難遏,惟以區區之情,欲施姑息之恩,其於王法一壞,國不爲國,何哉?此臣等所以苦口力爭,而不得請則不敢止者也。請加三思,還收金自點量移之命。批答見上
府啓,趙錫胤,以擬律之失,旣遞其職,則罰已行矣,奈何?因一新進小臣謬妄之言,輒又以流配之律施之也?臣等竊恐大聖人不遷怒之意,不如是也。殿下平日所優容禮待者,何嘗不在於臺閣之臣?而乃因微細之事,雷威大震,用罰過中,桎梏竄配之典,靡所不及,觀聽駭惑,景象愁慘,此豈群下所望於殿下者哉?大臣之言,三司之論,皆不省納,一向見拒,自古未有上下臣民情志未孚?而可以爲國者乎?臣等重爲聖明惜之也。殿下旣以言責之任,畀之於臣等,隨事盡言,匡補闕失,乃其職耳,臣等何敢畏威不言,以負殿下,而又使天下後世,議臣過乎?請加三思,還收趙錫胤等定配之命。臣等近以李慶億事,苦口論列者,非有他腸,只恐有妨於聖朝之言路,而殿下執之益固,拒之益堅,良由誠意淺薄,不能上格而然矣。臣等之悶鬱方極,今因相臣之陳箚,特下減等付處之命,大聖人包荒之德,固當如是,眞所謂風霆,無竟日之怒者也,凡在聞聽,孰不感激哉?第人君聽納之道,貴在轉環,殿下果以動念於相臣諄諄之誡誨,恕其顚妄之罪,則卽可全釋,又何必付處爲哉?殿下之所倚毗委重者,非相臣乎?今也旣納其言,猶有靳於盡從者,何哉?臣等竊恐可否相濟交修不逮之義,不如是也。國家之置臺諫,欲其言之也。其言可用,則用之,不可用,則置之而已,其間雖有一擧之不當理,一髮之不中節,曾何足以深咎乎?其言可容而容之,非眞容也,不可容而容之,又足以明我之能恕,臣等之意,小臣妄言之失,且可置之大度之外也。古之明君,勞心力而求諫,和顔色而受之,士猶畏懦而不敢進,今乃震之以威,襲之以重,則此後雖有闕失之可言者,誰肯忘生觸死,而爲殿下一言哉?以言爲諱,非國家之福也。臣等此論,豈爲一微臣地哉?請還收李慶億付處之命。新除授掌令李壽仁,時在全南道康津地,請斯速乘馹上來事,下諭。批答見上以上朝報
上在昌德宮。停常參·經筵。
夜五更,月暈。
大司諫金壽益上疏。答曰,省疏具悉。爾其勿辭,調理察職。
三司合啓。答曰,毋煩。
府啓。答曰,毋庸堅執。內下記草
右副承旨趙□□啓曰,殿試命官李箕祚,自數日前,感得風寒,有時嘔吐矣,今日食後,猝患胸腹痛,無數嘔吐於席上,移時昏倒,不省人事,不得已試射徑罷,而觀其病勢,則夜來雖或調治,決難明早進參,他命官,預爲定奪之意,敢啓。答曰,依啓。
慶尙監司書目,左道敬差官李,到慶州玉山書院,混脫衣冠,大醉泥戲於講堂之內,其爲怪悖之擧,罔有紀極,令朝廷處置,慶州判官李廷沃,共醉講堂之罪,亦不可不懲,姑先罷黜事。
修撰閔鼎重三度呈辭。遞差。
以慶尙監司狀啓。傳曰,李拿推。
政院啓曰,武科殿試命官李箕祚身病,他命官定奪依啓事,命下矣。命官,何大臣進去乎?敢稟。傳曰,左相進去。
又啓曰,武科殿試命官,左相進去事,命下矣。卽者左議政,送言于院中曰,昨遭同姓三寸姪妻之喪,方在服制中,勢難進去云,何以爲之?敢稟。傳曰,綾川府院君進去。
實錄廳啓曰,大提學急急差出,聖意有在,欲史事不至稽滯,而過執撝謙,久未肅謝,謄錄官分授冊張,至今未及定奪,極爲未安。大提學尹順之,明日牌招肅拜,郞廳徐必遠·趙嗣基·丁彦璧,今日已爲畢書,而都廳郞廳,多有闕員,以此三人,竝爲陞差,前日他人所未及書者,竝爲分書,仍在都廳,終始纂定,宜當,洪鐩·申混,初授未書者多,而昨日罷職,亦付軍職,使之冠帶常仕,畢書之後,減下,何如?傳曰,依啓。
上在昌德宮。停常參·經筵。
領相請對,故引見。
引見時,領議政金堉所啓,洪淸兵·水營皆僻在海邊,今聞洪淸兵使瓜滿當遞,而淸州牧使洪瑑,有文武才局,今若移設兵營於淸州,使洪瑑仍爲兵使,則似爲便當矣。上曰,洪瑑之有才,予亦知之。上又曰,水營之在海邊,宜矣,兵營之設於海邊,未知何意,而今若移設,則或不無其弊,而微細之弊,似不可顧矣。領議政金堉啓曰,移設之擧,別無弊端,而今行大同之法,則營門所需芻糧取用,亦甚便易矣。上曰,兵使居中號令,似爲便好,使洪瑑,仍爲之,可也。領議政金堉啓曰,兵使事,如是奉行矣。上曰,與左相相議,更爲定奪爲之。領議政金堉又啓曰,獨幅胄打造之事,甚有弊端,用功極艱,多費物力,連幅用之,似好。上曰,中原與彼人,則皆造獨幅胄,然而物力多入,則連幅爲之,而只連二幅,可也。領議政金堉又啓曰,珍島人二百餘名,竝爲還賤,似甚冤枉。臣則以爲李天鵾,死有餘罪,其他則雖已還賤,別作一隊之軍,緩急立功然後,還屬良役,亦或無妨。上曰,李天鵾事,卿每每言之,必有所見,如或有抱冤之事,議于諸大臣處之,似可矣。備局謄錄
賓廳啓辭。答曰,當爲引見矣。
檢閱李程上疏。答曰,省疏具悉。爾其勿辭,速往救護。
三司合啓。答曰,毋庸瀆擾。
憲府·諫院啓辭。答曰,勿煩。
楊州居折衝安孝達上疏。答曰,覽爾疏章,深嘉爾愛君憂國之誠。疏辭,當令廟堂議處焉。
傳曰,此人疏辭,頗似有識,亟令西銓收用。
刑曹判書尹履之上疏。答曰,省疏具悉。勿辭,從速察職。內下記草
全南監司書目,扶安縣監鄭時諶,今月初四日母在喪事。
伴送使書目,勅行初十日安州止宿事。
武科殿試差備官,以命官意啓曰,擧子南聖震騎芻一中,無事回馬之後,都廳,無緣打錚,深以爲怪,問其所以,則騎芻都廳李昌載,以爲聖震所騎馬鬣有標,故打錚云。以馬鬣有標打錚,前所未有,而莫重科擧之事,不稟殿上,徑先打錚,此雖是愼重之意,難免妄作之失,監察亦不能詳審,致有如此,當該都廳及監察等,竝爲推考,聖震之得中,不但殿上有所明知,衆目所覩,誠不可誣者,而以都廳誤爲打錚之故,終至拔去,則事涉冤抑,何以爲之?敢稟。傳曰,然則馬鬣之有標,何不査出乎?
注書姜裕後上疏。大槪,中路得病,症勢危重,不得復命,冒萬死乞遞事。入啓。答曰,遞差。
濟州牧使書目,旌義縣倉穀反庫無面,令朝廷處置事。
政院啓曰,伏見慶尙監司柳淰狀啓,則李負罪,無非可駭可惡之事,監司若直據其實狀啓聞而已,則未有不可,況以李廷沃共飮之罪,俱仍罷黜,則李罪狀,亦自現著,當有朝廷處置矣。李處身如此,雖不足數,而其任,則乃奉命之官也。藩臣之以別樣處置,以警他人,爲請罪之辭,則有傷事體,殊甚未妥,請慶尙監司柳淰推考。傳曰,此事,固知其未妥,而此路不可塞也。這廝所犯,寧有人理?朝廷之羞辱,不忍言也。以上朝報
上在昌德宮。停常參·經筵。
備邊司郞廳,以領議政意啓曰,臣昨蒙賜對,得達所懷於威顔之下,而言語錯誤,失對頗多,歸而自思,毛骨竦然,壯抄軍之入於北營者,三百爲一番,而臣錯認爲一百,此皆出於老昏遺忘也。精神若此,何事不然?臣之每乞退伏者,實在於斯,彼壯抄軍者,拔其尤於束伍之中,徒費軍餉,無益於宿衛,三冬極寒之時,宿於凍地,渠等亦甚苦之。臣意以爲,不如還屬摠戎使,以壯畿輔之勢,臨急可以朝令而夕發,何必贅疣於都監,而大將之意,則不欲捨之,故臣不爲强爭,人或有非之者,今年則已爲入番,不可中止,更問便否,詳察軍情,自來歲變通,似當矣。臣伏承與大將相議之敎,而大將方在試所,出榜尙遠,未卽相議,臣又急等待失對之罪,惶恐敢啓。答曰,知道。此不過偶然之事,何乃引咎至此耶?卿宜安心,勿待罪。備局謄錄
傳曰,史官一員待命,騎馬三匹立之,內司僕晝摘奸。
昨日引見時,擧行條件,今始書入,事極怠慢,當該注書,入侍承旨,竝推考。內下記草
政院啓曰,陳疏人安孝達,招致院中,令讀其疏,讀之無礙,遍問文義,無不曉解,而見此疏辭,文理通暢,多用古語,決非粗知文字者所能,恐不無潤色之事,而觀其人聽其言,亦似非出於他人之手矣,敢啓。傳曰,知道。
以安孝達上疏,傳曰,此人疏辭,頗似有識,亟令西銓收用。
伴送使書目,勅行十一日嘉山止宿事。
政院啓曰,領敦寧金,猝得癨亂,欲見醫官云,係是大臣病患,敢啓。傳曰,急送柳後聖,使之看病,書啓。
武科殿試差備官,以命官意啓曰,傳敎矣。其時卽爲牽來,厥馬看審,別無可疑之標,故當該都廳及監察等,俱由請推矣,敢啓。傳曰,依啓。勿爲拔去。
吏曹啓目,權知承文正院副正字權格,口傳。啓依允。以上朝報
上在昌德宮。停常參·經筵。
備邊司啓曰,洪淸兵營移設事,令左相相議,更爲定奪爲之事,榻前承敎矣。今者左相及諸宰來會,皆言移營,爲當,洪瑑以兼牧使,後日政,啓下亦當云。但必有佐貳之官,而其處官屬,使洪瑑從容料理然後,明春間,差出判官,下送,爲當,以此擧行之意,分付該曹,何如?答曰,依啓。備局謄錄
義禁府啓曰,以擧子韓天日·韓義謙,縣保人金義立·朴應吉·安承龍等拿囚事,傳旨啓下,而安承龍,則以哨官,方爲闕內入番云,待開門拿囚,韓天日,則時在黃海道黃州地,依前例,府羅將發遣,拿來之意,敢啓,傳曰,知道。禁府謄錄
藥房問安啓辭。答曰,旣已差愈,不必議藥。
傳曰,金領敦寧府事,病患危重云矣,未知厥後,症勢如何?明日出送趙徵奎,使之看病,書啓,如竹瀝等物,下送,可也。或病勢十分危重,則仍留救護,可也。內下記草
工曹判書具仁垕上疏。大槪,素患之疾,添感極重,本職兼帶之任,竝乞遞免,以安賤分事。入啓。答曰,省疏具悉卿懇。命官之任,當令改差,卿其勿辭,安心調理察職。以上朝報
上在昌德宮。停常參·經筵。
刑曹判書尹履之上疏。答曰,省疏具悉。卿辭至此,姑爲勉副焉。
三司合啓。答曰,毋煩。
院啓。答曰,不允。怙終賊刑之律,爾等獨不用於錫胤,是偏係而不悟也,良可惜也。趙錫胤·李慶億事及該曹堂上罷職事,不允。內下記草
伴送使書目,勅使十二日定州止宿事。
武科殿試差備官,以命官意啓曰,昨日呼名官訓鍊奉事孫文哲來言,擧子韓天日呼名之際,有一人乘馬將發,渠問曰汝是韓天日乎?乘馬者未及發言,牽馬者及在傍諸人曰,此乃韓義謙云。渠乃謂曰呼名者,韓天〈日〉也。汝是何人,而欲爲乘馬而發乎?卽呵禁而止,天則仍爲發馬而射之,不得不來告云。此人雖不得中,而代射之狀,明若觀火,臣等欲爲詳査,上項韓天日及韓義謙等,卽爲推捉,則兩人逃匿不現,考出韓天日錄名單子中懸錄人,使之捉來,則懸保人,前習讀金萬立,前判官朴應吉,聽分付而去,卽爲回報,而韓天日,柳葉箭未得入格後,卽往黃州云,韓義謙今朝始爲來現,而亦以漠然不知爲辭,此人等用奸情跡,明白無疑,而或稱出往,或稱不知,極爲痛駭,懸保人中前判官安承龍,累度督現,終始不來,竝令攸司詳覈處置,何如?傳曰,竝拿推。
去夜,政院啓曰,工曹判書閔仁垕,以病上疏,武科殿試命官,改差事,命下矣。命官,何大臣進去乎?敢稟。傳曰,鄭判府事,進去。
輔德李弘淵上疏。大槪,一身二任,俱有所礙,本職都廳中一任,請命改差事。入啓。啓下該曹。
政院啓曰,舒川郡守兪榥頓辭單子進呈後,墜馬重傷,終不得詣闕云。雖緣事故如此,而亦涉未安,請推考。傳曰,不必推考。
傳曰,晝講爲之。
合啓,臣等將金自點之事,合辭論列,已閱數月,而天聽愈邈,聖兪久靳,臣等實未曉聖意之所在也。金自點負犯之重,爲如何哉?而乃可以常救原之也哉?虞書曰,眚災肆赦,怙終賊刑,謂過誤有容,則赦之,情惡自終,則刑之,非不擇罪之間,無輕重而竝赦之也。當初流配之典,亦是末減,今若遽移內地,視如薄過微罪,則是殿下上不畏天討之莫嚴,下不恤衆怒之難遏,惟以區區之情,欲施姑息之恩,其於王法一壞,國不爲國,何哉?此臣等所以苦口力爭,不得請,則不敢止者也。請加三思,還收金自點量移之命。
府啓,趙錫胤等,以擬律之失,旣遞其職,罰已行矣,奈何因一新進小臣謬妄之言,輒又以徒配之律施之也?臣等切恐大聖人不遷怒之道,不如是也。殿下平日所優容而禮待者,何虞不在於臺閣之臣,而乃因微細之事,雷威大震,用罰過中,桎梏竄配之典,靡所不及,觀聽駭貳,景象愁慘,此豈群下之所望於殿下者哉?大臣言之,三司論之,而殿下皆不省納,一向堅拒,自古未有上下不交,情志未孚,而可以爲國也哉?臣等重爲殿下惜之。殿下旣以言責之任,畀之於臣等,何敢畏威不言,以負殿下,而又使天下後世,有以議吾君乎?請加三思,還收趙錫胤等定配之命。臣等近以李慶億事,苦口論列者,非有他腸,亦恐有妨於聖朝之言路,而殿下執之益固,拒之益堅,諒由誠意淺薄,不能上格而然,臣等方極悶鬱焉。頃仍相臣之陳箚,特下減等付處之命,大聖人包荒之德,固當如是,眞所謂風霆,無竟日之怒者也,凡在聽聞,孰不感激哉?第人君聽納之道,貴在轉圜,殿下旣納相臣之言,而恕其顚妄之罪,則卽可全釋,又何必付處爲哉?國家之置臺諫,欲其言之也,其言可用,則用之,不可用,則置之而已,其間雖有一擧之不當理,一發之不中節,曾何足以深咎乎?其言可容而容之,非眞容也,不可容而容之,尤足以明我之能恕,臣等之意,小臣妄言之失,且可置之大度之外也。古之明君,勞心力而求諫,和顔色而受言,士猶畏懦不敢進,今乃震之以威,壓之以重,則此後雖有闕失之可言者,誰肯忘生觸死,而爲殿下一言哉?以言爲諱,非國家之福也。臣等此論,豈爲一放臣地哉?請還收李慶億付處之命。慶尙監司柳淰,請罪奉命使臣之失,政院陳啓請推,而不爲允許,臣等亦知聖意之所在,則身爲藩臣,請罪奉命之人,此是前所未有之事,而豈可以李罪犯之重,終闕糾正之擧哉?事體所關,亦有後弊,請柳淰推考。國家之事,莫重於刑獄,一有枉濫,則豈不累聖政,而傷和氣哉?臣等於靈巖色吏金雲之事,不能無疑焉。本道之以此事前後査啓,不啻互回,而反覆纏繞,終欠明白,此所以莫會之端倪也。前後得見趙應立之變書然後,此獄之情,稍稍可見,蓋金雲之以田稅色吏上京,在於己丑四月,而萬頃縣船敗之報,在於五月,趙應立,則其年六月遞來,而金雲,則竝將他漕船所載米豆等物畢納受尺,十月下去現身,則金雲之以生爲死,改名載案之事,非但應立之所不知,亦非金雲之所自爲也。何以知其然也?凡事不外於理,以理求之,則何難於得其情狀哉?金雲,果於敗船之事,有所干犯,則所可避者,非本郡乎?自當遠逃之不暇,而又豈有受尺下去現身之理乎?外方下人之官役,有何所利,閑遊亦何有所害,而何苦自爲改名,必欲立役,不恤自陷於以生爲死之重律乎?果若有意於以生爲死,則渠之本役,乃是官奴,寧有不出立案之理乎?此必是其邑鄕所等,免其再懲,造謀獻計,而爲守令者,亦不揮斥,仍以勒定之也。不然,則假令趙應立,據其萬頃之所報,以渰死懸錄於官案,其身已現之後,何必舍其生還之眞面目,而反從生死未辨前誤錄之官案,改雲爲雄鎰,至於報使,又至於啓聞乎?其不出於金雲之所自爲,豈不較然於此乎?應立方有査覈之擧,金雲之冤狀,隨可著見矣。今聞該曹,已令梟示,古人云,死者,不可復生,刑者,不可復續,金雲之以生爲死,萬一非渠自作,則豈非矜惻之甚者乎?國家按獄之體,雖死律取服之人,結案取招然後,方爲行刑,而尙慮有枉死之弊,又設三度啓覆之規,無非重人命也。爲刑官者,其於議讞之際,所當十分重愼,以體聖上欽恤之至意,況聖批,旣有考律處斷之敎,則照律更稟然後,乃可擧行,而直請梟示,大失獄體,有司之臣,何可免其責乎?金雲雖死,當初以生爲死之時,首謀者及金雲·金雄鎰名作父母妻子造謀之人,不可不明覈按法,而本道査啓,不能洞快,各人招中,或稱亂言,或稱昏迷,或稱失性云者,皆是不敢吐實之謂也。推諉於在逃金得承之事,尤極可駭,不可仍委本道,請該曹當該堂上罷職。本邑鄕所人吏中,首惡之類,拿致京獄,嚴鞫定罪。光州人崔峻立妻鄭姓女人,與峻立之妹金汝珍之妻,有婢子相訟之事,而謂峻立之弟峻標,參證於其事,呈上言,請與辨正,該曹,旣已令本道,決給之意回啓,則其於訟體,可謂得矣。其後峻標,以觀光事上來,鄭姓女人又呈刑曹,請與接訟於本曹,旣已啓下行回,則不須重理,雖或重理,惟當兩造歸一,從公決給而已,何可以一邊之訴,先罪訟斥與證佐之人乎?該曹捉囚崔峻標及全汝珍之子賢益,此何等訟體耶?峻標,以遐方之人,在獄中遘癘仍致死亡,極可惻然,峻立之子瑨,於峻標,乃是三寸姪,而峻標被囚之日,一不往見,及其身死,又不顧見,其貌之自若,其服之不變,已無人理,又復公然向人言曰,所行如彼,則其死固宜,聞者,莫不痛駭。元是此事雖曰其母之所爲,特借名耳,皆莫非此人之所慫慂而致之也。如此罪關風敎之人,不可不痛治,以爲警俗之地,該曹偏重做錯之失,亦不可置之,請當該堂上從重推考,崔瑨,則令攸司,爲先捉囚,依律定罪後,婢訟,亦爲明正決給。批答見上
院啓,臣等以李慶億·趙錫胤等事,累日論列,觸犯天威,而不能自已者,區區愛君之忱,只恐聖朝有一毫過擧,豈有他腸哉,而誠意淺薄,回天愈邈,此無非臣等之罪也。大臣一言,能致慶億之減等,則固知大人,爲能格君,而淺近之言,猶必察焉者,卽大舜之所以爲聖,臣等何敢不以大舜,責望於殿下乎?慶億之輕疏謬妄,臣等亦非不知,而必以寬恕,望於殿下者,誠以罪之,則以言獲罪,實非盛世之美事,不罪之,則狂誣能容,益彰聖德之能恕,以殿下包荒之量,何不能容一臣之謬妄,而猶靳快釋,仍置中道,以取罪言者之名乎?趙錫胤等之擬律差誤之失,固有之矣,初旣革職,已定其罰,仍他妄作,轉輾增激,終至於照律定配,國家之法,誠不可廢弛,而亦不可過重,要在罪罰爲旀,輕重無差而已,矯枉過直,均於失中,因物遷怒,聖人豈有是哉?伏願聖明,平心省察,少寬嚴威,還收李慶億付處,趙錫胤等徒配之命。臣等伏聞武科,呼不擧子,因大臣榻前啓辭,有趁赴之敎云。擧子等裹糧遠赴,日久留京,因呼不,落莫空還,則必多稱冤之人,大臣之請,意非偶然,而第科擧之法,極嚴且重,曾無如此規例,豈可以一時渠輩之呼冤,而有所撓改乎?況當次應射之人,前一日掛榜知委,則臨時呼不,乃擧子怠慢之致,何敢有冤言哉?此時人心巧詐,姦僞百出,此路一開,後弊有不可勝言者,請呼不擧子,依前勿爲許赴,以重國試之法。批答見上
吏曹啓曰,臺諫有闕,政事,取稟。
禮曹,判敦寧韓□□當日卒逝,自今日至十八日,停朝市。啓。
政院啓曰,明日晝講爲之事,命下矣。判敦寧韓□□卒逝,停朝市間,視事,頉稟。傳曰,知道。以上朝報
上在昌德宮。停常參·經筵。
夜五更,月暈。
領議政箚子。答曰,省箚具悉。使民無冤,大臣之任也,有何苟且?卿宜安心,勿待罪。
憲府·諫院啓辭。答曰,不允。趙錫胤等事,唯當觀其罪之如何,何必論先後之有異,如是堅執,極爲不當,速爲停論,以行國法。
三司合啓。答曰,勿煩。內下記草
以洪錫龜爲事變假注書。
以慶尙監司柳淰推考傳旨,傳曰,雖是臺諫之言,後弊之說,極爲駭異,傳旨中,付標以入。
刑曹參判許積初度呈辭。入啓。給由。
領議政箚子。大槪,武科擧子呼不應者,許令追射,極爲苟且,惶恐待罪事。入啓。批答見上
吏曹啓目,粘連輔德李弘淵上疏云云。王世子醮戒時,旣有輔德受圭之命,而陪還時,果不宜落後,世子嬪入闕時,有都監都提調以下陪進之規,則莫重大禮,勢難兼察,輔德改差,何如?啓依允。
合啓,金自點量移之命,趙錫胤·李慶億等還收徒配之命。措語見上批答見上
持平沈儒行啓曰,慶尙監司柳淰,以敬差宮李罪狀,狼藉於狀啓中,請令朝廷處置,觀其狀啓者,莫不驚怪錯愕,而在藩臣之道,惟當陳達李之所犯,請治李廷沃之罪,則自有朝家處置,深得藩臣之體例,人人皆言之,臣亦以爲然矣。政院請推,不爲允從,則□一請推,只是糾正之擧,後弊有慮,實爲體面之尊也。今聞傳旨中,付標以入之命,不勝瞿然之至。言官旣以此引避,臣何敢晏然?請命遞斥臣職。答曰,勿辭。
大司憲李厚源啓曰,今此李之所犯,設令毫髮不爽於狀啓中所云,外藩之臣,請罪朝廷奉命之人,實是前所未有之事也,其於尊朝廷體面之道,果何如哉?殿下雖以此路若塞,則他日奉命之人,幾有無倫不法之事,朝廷不得聞知爲慮,而臣等以爲體面一壞,朝廷不尊,故昨與同僚,相議請推,此所以循例相規之意也。今聞慶尙監司推考傳旨,有付標以入之命,不勝瞿然之至。臣等昨日論啓中,所謂亦有後弊云者,竊恐此後藩臣之所聞,幾未盡實,而視若循例之事,續續請罪,不復以事體爲拘,則其不爲後弊也哉?臣等之慮,實在於此,而殿下反以駭異爲敎,此無非如臣無狀,忝居首席,不見信於君父之致,將何顔面,呼喝揚揚,更入臺閣乎?請命遞斥臣職。答曰,勿辭。以上朝報
上在昌德宮。停常參·經筵。
政院牌啓辭。答曰,知道。固知其未孚非答本院之批乎?外方之於別星,實猶本國之於北使,諉之於體面,而一切罪之,任他作惡,則民生何罪,爲君之意何在?予之所慮,似非大段乖戾,而反以常情之所不到斥之,其可免乎駭怪之人?今日之爲君,可謂困且厄矣,亦可謂尾大難掉矣。政院知悉。內下記草
伴送使書目,勅行十四日良策止宿事。
校理洪重普再度呈辭。入啓。加給由。
大司諫趙□□啓曰,武科呼不擧子許赴,非但事涉苟簡,莫重科法,遽爾撓改,不無後弊。臣意以爲此雖大臣定奪之事,古人云,宰相曰,可。諫官曰,否。相與可否是非,似無害於國事,故與同僚,相議論啓矣。大臣至於陳箚對罪,臣之論事率爾之失,著矣。不可晏然仍冒,請命遞斥臣職。答曰,勿辭,退待物論。
以南天澤爲事變假注書。
咸鏡監司李基祚上疏。大槪,病重乞遞事。入啓。下該曹。
獻納曺□□初度呈辭。入啓。給由。
正言李□□啓曰,呼不擧子之許赴,物議皆以爲不安,故臣等相議論啓矣。今者長官,因此引避,論事率爾之失,臣亦有之,不可仍冒,請命遞斥臣職。答曰,勿辭,退待物論。
司書鄭榏上疏。大槪,乞遞都監郞廳一任,以便陪從事。入啓。下該曹。
玉堂箚子。大槪,兩司竝命出仕事。入啓。答曰,依啓。
傳曰,明日政事爲之。以上朝報
上在昌德宮。停常參·經筵。
夜一更,流星出璧星下,入北落門上,狀如拳,尾長三四尺許,色赤。
玉堂待罪啓辭。答曰,非但予之過也,且是近來之通規,何獨尤於爾等?勿待罪。
憲府·諫院啓辭。答曰,亟停勿煩。
三司合啓。答曰,毋煩。內下記草
大司憲李厚源,大司諫趙□□,正言李□□,持平沈儒行,就職。
伴送使書目,勅行十五日義州止宿事。
兼輔德洪命夏上疏。大槪,乞遞所帶都監之任,以便陪從事。入啓。下該曹。
大司憲李厚源上疏。大槪,重感寒疾,扶曳就職之後,症勢轉加,乞遞本職事。入啓。答曰,省疏具悉。卿其勿辭,調理察職。
吏曹啓目,粘連司書鄭榏上疏云云。都監郞廳,則數多,未若都廳之緊重是白去等,陪從之時,本職隨參,似有無妨,日期已迫,又不當續續遞改,使之兼察,何如?啓依允。
合啓,臣等將金自點事,合辭論列,已閱數月,而天聽愈邈,聖兪久靳,臣等實未曉聖意之所在也。金自點負犯之重,爲如何,而乃可以小事,赦容之也哉?當初流配之典,亦是末減無前,遽移內地,視如薄過微罪,則是殿下上不畏天討之莫嚴,下不恤衆怒之難遏,惟以區區之情,欲施姑息之恩,其於王法一壞,國不爲國,何哉?此臣等所以苦口力爭,不得請,則不敢止者也。請加三思,還收金自點量移之命。
院啓,臣等以李慶億·趙錫胤等事,累日論列,觸犯天威,而不能自已者,區區愛君之忱,只恐聖朝有過擧,豈有一毫偏係之私?而聖批,至以怙終賊刑,獨不用於錫胤輩爲敎,臣等尤不勝悶鬱焉。慶億輕疏謬妄,臣等亦所不知,而必以寬恕,望於殿下者,誠以罪之,則以言獲罪,實非盛世之美事,不罪之,則狂誣能容,益彰聖德之能恕,以殿下包荒之量,顧不能容一小臣之謬妄,而猶靳快釋,仍置中道,以取罪言者之名乎?趙錫胤之擬律差誤之失,固有之矣。初旣革職,已定其罰,因他妄作,輾轉增激,終至於照律定配,國家之法,誠不可廢弛,而亦不可過重,要在罪罰相稱,輕重無差而已。矯枉過直,均於失中,因物遷怒,聖人豈有是理哉?伏願聖明,平心省察,小寬嚴威,還收李慶億付處,趙錫胤等徒配之命。前啓,呼不擧子,勿爲許赴事,停啓。
府啓,臣等之論趙錫胤等事,非有所偏係,只恐國家用罰之過失而然也。殿下至以偏係等語爲敎,臣等不勝瞿然之至。趙錫胤等,以擬律之失,旣遞其職,則罰已行矣。新進小臣謬妄之言,何與於錫胤等,而必欲以徒配之律,加之也?臣等竊恐大聖人不遷怒之意,不如是也。政院,殿下之喉舌也,大臣,股肱也,三司,耳目也,而無不以用罰之過重,爲殿下言之,豈皆有私於彼數三臺臣哉?可見其公議之所在也。殿下不知臣等之無似,旣以言責畀之,隨事盡言,匡輔闕失,乃臣等職耳,何敢畏威不言,以負殿下,而又使天下後世,有以議吾君乎?請加三思,還收趙錫胤等徒配之命。臣等近以李慶億事,苦口論列者,非有他腸,只恐有傷於聖朝之言路,而殿下執之益固,拒之益堅,良由誠意淺薄,不能上格而然,臣等方極悶鬱焉。頃因相臣之陳箚,特下減等付處之命,大聖人包荒之德,固當如是,眞〈所〉謂風霆,無竟日之怒者也,凡在聞聽,孰不感激哉?第人君聽納之道,貴在轉圜,殿下旣納相臣之言,而恕其顚妄之罪,則卽可全釋,又何必付處爲哉?國家之置臺諫,欲其言之也,旣使之言,又從而罪之,則此豈國家置臺諫之意乎?其言可容而容之,非眞容也,不可容而容之,尤足以明我之能恕,臣等之意,小臣妄言之失,且可置之大度之外也。古之明君,勞心力而救護,和顔色而處之,士猶畏懦而不敢進,今乃震之以威,壓之以重,則此後雖有闕失之可言者,誰肯忘生觸死,而爲殿下一言哉?以言爲諱,非國家之福也。臣等此論,豈爲一放臣地哉?請還收李慶億付處之命。靈巖色吏金雲,以生爲死之事,大有所可疑,臣等於前日陳啓之中,已盡論辨,伏想聖明,必已洞燭之矣。國家按獄之體,雖是死律取服之人,必結案取招,然後方爲行刑,而尙慮有枉死之弊,又有三覆之規,無非重人命也。爲刑官者,其於議讞之際,所當十分審愼,以體聖上欽恤之至意,況聖批,旣有考律處斷之敎,則何敢不爲照律更稟,而直請梟示乎?卽臣等之論,爲後弊重人命,而罷職輕罰,猶靳於允兪者,何哉?國家之事,惟刑獄爲重,一有差失,必致枉濫,其違誤法例之失,決不可置之,請該曹當該堂上罷職。批答見上以上朝報
上在昌德宮。停常參·經筵。
夜三更,月暈。
禮曹啓曰,傳曰,今此嘉禮後,各道方物封進時,全南道,則大妃殿外,各殿方物及甲冑,竝勿爲封進,俾不至貽弊飢民事,傳敎矣。甲冑與馬,則世子嘉禮時,使之勿爲封進事,依聖敎,已爲行移各邑,而全南道,則又因備局公事,明年正朝及誕日方物甲冑,亦勿封進事,覆啓定奪,此則本道,亦多蒙惠矣。今此世子嘉禮時方物,則正日已迫,本道方物,已爲措備,今明日當到,今雖停止,旣已措備之物,徒貽往來之弊,不過虛費而已,似當仍爲封進,敢此仰稟。傳曰,然則移用於後方物,可也。
備邊司啓曰,刑曹,乃詞訟重地,公務積滯,不可一日曠闕,而判書鄭世規,上來之期杳然,參判許積呈辭,參議李時楷被論,事極可慮。至於收議公事,累日未定,啓覆之限,亦在不遠,合有變通之擧,參判許積病患,不至深重云,使之出仕察任,何如?答曰,允。備局謄錄
傳曰,今此嘉禮後,各道方物封進時,全南道,則大妃殿外,各殿方物及甲冑竝勿爲封進,俾不至貽弊饑民。
藥房啓辭。答曰,湯藥,姑勿劑入,慈殿進服湯藥,如是久停,未知如何?議于諸醫處之,可也。
藥房再啓,劑藥事。答曰,依啓。
三司合啓。答曰,所論至此,今姑依允。
府啓。答曰,不允。當該堂上推考。
院啓。答曰,毋庸强煩。內下記草
獻納曺□□再度呈辭。入啓。加給由。
校理洪重普三度呈辭。入啓。遞差。
吏曹啓目,粘連咸鏡監司李基祚上疏云云。觀此疏內辭緣,則情勢之悶迫,歷陳無遺是白去乎,頃日兵判之望,出於一時之取舍,而因致人言之轉播太過,宜有所不安於心者,北門重任,亦出於廟堂之薦擬,則大臣之意可見是白乎旀,疾患似不至委頓,猶可調治赴任是白乎矣,重臣進退,該曹不敢擅便,上裁,何如?啓依回啓施行。
又啓目,粘連兼輔德洪命夏上疏云云。兼輔德之於本院,旣非長官,又是兼帶,則陪從時,暫爲落後,以都監隨行,似無所妨,日期且迫,不可續續遞改,使之兼察,何如?啓依允。
洪淸監司書目,鎭□縣監閔光熽,父在喪事。
藥房啓曰,伏不審,聖候何如?前日進御加減輔中益氣湯,乃是久服之藥,而因有感冒之候停之,感冒之候,旣已差愈,則當此隆寒,補益之劑,似當進御。且昨承慈殿進御丸藥劑入之敎,卽當劑進,而湯藥停止,亦已久矣,近來慈候,亦復何如?臣等敢來問安,竝此仰稟。批答見上
奉敎申最上疏。大槪,嘉禮時,勢難陪從,乞遞兼說書事。入啓。遞差。
兵曹啓曰,本曹郞廳八員內,五員實錄廳郞廳啓下,除本司仕上直矣。本曹事務煩劇,郞廳各有該掌,非如閑□他司之比,內外司逐日省記,前頭連有禁軍諸將等試才之坐,而除內司入直,則餘存郞廳,只二員,其勢實難因察。若以除本司之故,而不察本司,則本曹之務,稽滯可慮,史局之設,非數朔可完,而竊聞本廳加出郞廳,其數亦多云。雖除此五員,亦可以推移書役,而莫重史局之任,非本曹所敢請減,無已,則仍令察其本司,兼進史局,似爲便當,敢啓。傳曰,令本廳處之,可也。
議政府左議政李□□,同姓三寸姪進士李慣妻朴氏身死,服制已行,十日出仕,何如?啓依所啓施行。
藥房再啓曰,卽以下敎之意,議于諸醫,則皆以爲前進回春方二陳湯,乃是久服責效之藥,而停止已久,仍爲進御,宜當云,此藥,依前劑入之意,敢啓。批答見上
明日世子嬪宮冊禮時,仁政殿殿坐初嚴,辰初一刻,二嚴,辰初四刻,三嚴,辰正三刻,開門差早。
傳曰,當此嚴寒,獄中且有癘疫云,而滯獄,至於百餘名之多,極爲駭異,使之卽爲疏決事,嚴明分付。
合啓,措語見上請加三思,還收金自點量移之命。批答見上
院啓,措語見上請還收李慶億付處,趙錫胤等徒配之命。批答見上
府啓,措語見上請還收李慶億付處之命。請當該堂上罷職。批答見上以上朝報
上在昌德宮。停常參·經筵。
夜二更,流星出五車星下,入東井星上,狀如拳,尾長三四尺許,色赤。四更,月入太微門內。五更,左執法星。
仁政殿嬪宮冊禮擧動,三嚴,辰正三刻。
傳曰,當此嚴寒,獄中且有癘疫云,而滯獄,至於百餘名之多,極爲駭異,使之卽爲疏決事,嚴〈明〉分付。
合啓,臣等將金自點事,合辭論列,已閱數月,而天聽愈邈,聖兪久靳,臣等實未曉聖意之所在也。金自點罪犯之重爲,何如,而乃可以常赦原之也哉?當初流配之典,亦是末減,今若遽移內地,視如薄過微罪,則是殿下上不畏天討之莫嚴,下不恤衆怒之難遏,惟以區區之情,欲施姑息之恩,其於王法一壞,國不爲國,何哉?此臣等,死以苦口力爭,不得請,則不敢止者也。請加三思,還收金自點量移之命。答〈曰〉,合啓所論至此,今姑依允。
又啓曰,以合啓金自點還收量移之命事,旣已允從,押來都事宋仁植,還爲上來事,行移之意,敢啓。
又啓曰,傳曰,當此嚴寒,獄中且有癘疫云,而滯獄,至於百餘名之多,極爲駭異,使之卽爲疏決事,嚴明分付事,命下矣。本府時囚罪人中,有未及詳處者,又有未捧原情者甚多,開坐,稟處,一日爲急,而本府同知事臣趙啓遠,臣崔惠吉,方在推考照律之中,不得行公,只有臣銑,不爲備員,勢難趁卽開坐之意,惶恐敢啓。傳曰,旣令行公,則何以有此煩稟耶?實爲不當,卽爲開坐處決。禁府謄錄
府啓。答曰,不允。當該堂上,非渠之失也。勿爲煩論。
院啓,四邑守令,收合數百之金,納於勅使事。答曰,不允。査處事,依啓。
刑曹參判許晳上疏。答曰,省疏具悉。卿其勿辭察職。
傳曰,刑曹堂上皆有故,不得開坐云。如此凍月,滯獄極爲可慮,參議李時楷,姑爲遞差,判書之還朝,似爲杳然,亦爲遞改,明日開政,竝爲差出察任,可也。
承旨回啓。答曰,觀此回啓,則初以分定川魚等物爲言,末端曰,卽罷漁夫之役云,捉川魚者,安有漁夫之號乎?前後異辭,顯有營救之跡,事甚未妥,南銑及朴徹,竝推考。內下記草
武科殿試差備官,以命官意啓曰,凡考講,必使入講者,自書職役·姓名,通·略·粗·不,而在前武擧,則不得責備於武人,或有未成字劃,而差備官代書時,此似謬規,今番殿試,講書旣在三技中,二技,則不可徒以重取爲務,專事輕歇,雖能讀過音釋,此則多出於常以諺文翻譯,慣熟口誦而已,全未成字,不省自己職姓名者,則勿爲選取,似當,欲爲定式,敢此欽稟。傳曰,知道。武門之文筆,與文官之專治,似不同矣。
政院啓曰,命下矣。命官之意,亦非責之以文筆俱備,自己姓名,猶且不書,則便是不解文字之人,殊無讀書本意,故相議啓稟矣,上敎如此,命官以爲,此與允下有異,難於擧行,何以爲之?敢稟。傳曰,依前啓辭爲之。
武科殿試差備官,以命官意啓曰,柳葉箭試射時,呼不擧子,則因傳敎,竝爲許赴,而柳葉箭得中之後,呼不於騎芻者,亦有若干人,不許講書,則此類稱冤,必有甚焉,何以爲之?敢稟。傳曰,旣有復勿爲例之敎,似不可續續開路矣。
備邊司啓曰,刑曹,乃詞訟重地,公務積滯,不可一日曠闕,而判書鄭世規,上來之期杳然,參判許積呈辭,參議李時楷被論,事極爲慮。至於收議公事,累日未定,啓覆之限,亦在不遠,合有變通之擧,參判許積,病或不至深重云,使之出仕察任,何如?傳曰,允。
咸鏡都事書目,災傷尤甚差錯穩城府使李元煥,爲先罷黜事。
政院啓曰,當該堂上推考事,命下矣。臺疏方以罷職論啓,推考承傳不得捧入之意,敢啓。傳曰,知道。
院啓,措語見上請還收李慶億付處,趙錫胤等徒配之命。
新啓,頃日站上生事,畿甸四邑守令,請令本道監司,一一査出,從重科罪事。入啓。批答見上
府啓,措語見上請還收李慶億付處之命。請該曹當該堂上罷職。批答見上
伴送使書目,使行十八日越去事。
刑曹參判許積上疏,大槪,冒病死乞遞職名,以便公私事。入啓。答曰,省疏具悉。卿其勿辭,調理察職。以上朝報
上在昌德宮。停常參·經筵。
夜一更,流星出畢星上,入南方天際,狀如鉢,尾長四五尺許,色赤。
咸鏡監司李基祚上疏。答曰,省疏具悉卿懇。北門重任,廟堂之薦,實非偶然,卿勿固辭,速往欽哉。
憲府·諫院啓辭。答曰,姑爲堅執,欲待明春和暖之日乎?事甚無據,亟停勿煩。內下記草
獻納曺□□三度呈辭。入啓。遞差。
應敎李海昌初度呈辭。入啓。給由。
實錄廳啓曰,以兵曹啓辭,傳敎矣,本廳謄錄郞廳二十員啓下,而謄錄之役,時未累急,兵曹郞廳,則本司仕上直當次勿除,往來兼察,亦爲便當,而徐必遠,乃都廳郞廳,依前事目,除仕上直,亦可依此施行,何如?傳曰,允。
傳曰,典獄摘奸,輕囚放釋。
咸鏡監司李基祚上疏。大槪,身病轉劇,再陳危懇,乞賜遞免〈事〉。入啓。批答見上
京畿監司書目,楊根呈,以大司成閔應亨上疏上送事。啓答曰,省疏具悉。卿其勿辭,調理上來。
大司憲李厚源上疏。大槪,本職內局中一任,乞賜遞改,以便公私事。入啓。答曰,省疏具悉卿懇。卿其勿辭察職。
院啓,措語見上請還收李慶億付處,趙錫胤等徒配之命。
府啓,措語見上請加三思,還收趙錫胤等徒配之命。請還收李慶億付處之命。批答見上以上朝報
上在昌德宮。停常參·經筵。
夜一更,巽方,有氣如火光。二更,坤方,有氣如火光。
備邊司啓曰,近來銀貨之費用,罔有紀極,雖泉出水涌,萬無繼用之理,誠爲可慮。坡州採銀之擧,雖無大段利益,若不中輟,着實行之,則似不無所補矣。頃者,自本司入啓,欲送李源于諸處,看審銀穴,許民採用,輸稅于官矣。李源薦前判官朴天裕,詳知銀穴所在,招問朴天裕,則以爲江原道原州·春川等地,多有可採處云。朴天裕給馬下送,觀其形勢便否,功役多少,來告後處置,何如?答曰,允。
又啓曰,在前洪淸道,洪淸·淸州·公州·忠原爲四營,兵營爲中營矣。今則兵營,旣已移設於淸州,兵使兼牧使,以形勢言之,則兵營自爲中營,淸州則似當仍前爲左營,而以判官兼營將矣。但兵使在海美時,中營所屬,皆是近邑之軍兵,則今此移來之後,其遠近便否,似當有推移變通之擧,而外方之事,有難遙度,令兵使觀其形勢,酌其便否,具由啓聞後,處置,宜當。且兵營屬新選,其數甚多,前則自兵營收布,用於營中,一應供億之需矣。今者,兵使以下將士支供,皆出於本州,則所屬新選老弱者外,除其收布,選其丁壯,排朔分番,輪入營下,或習射藝,或習砲技,則可以爲手下累百之精銳,事極便益,群議皆以爲然,亦令兵使,另加料理措處事,竝爲行移,何如?答曰,允。備局謄錄
義禁府郞廳,以領·左相意來言曰,鞫獄之體莫重,自前無判義禁,則不得開坐,今日推鞫開坐,何以爲之云意,敢啓。傳曰,旣有大臣,雖無判義禁,何傷乎?今姑爲之,可也。
又啓曰,此莫重莫大之獄,臣等齊到本府,而自古雖三省之獄,無判義禁,則不敢開坐,若待在外判義禁之來,則更遲數日,請判義禁卽爲差出,今日開坐,以重獄體。傳曰,日勢已暮,今雖差出,似難及坐,今日則姑爲之,可也。
傳曰,判義禁姑勿改差,撥上下諭於原平君處,使之速爲馳還,可也。
又啓曰,今此莫大之獄,不可無判義禁而開坐,此祖宗朝流來舊規,而昨者,未及差出,原情,則臣等不得已捧之,至於刑推,則不可無判義禁而爲之,又不可等待在外之人,今日有刑推之命,則先出判義禁,以重王府之獄體,何如?傳曰,允。
傳曰,賓廳坐起,姑勿罷出,禁府堂上命招,而同知事三員,詣賓廳會坐,則祕密封書啓下後,賓廳啓辭中,判義禁差出後,推鞫爲之事。禁府謄錄
正言南龍翼避嫌啓辭。答曰,錫胤輩,非無罪而罪之也,爾等雖是强臣之尤者也,安敢脅君輕侮,至此之甚耶?所辭之職,依啓。
傳曰,今此兇獄,係于母后,不敢掩置,封下推案矣。
政院啓辭。答曰,借職名而行其胸臆,恃其黨而欲廢國法,此非强臣何?予不堪拱手受〈之〉,卿等,其休矣。
綾川府院君上疏。答曰,省疏具悉。此何時而引疾恬退,有若無意於世事者然乎?大將之任,尤不可一刻暫曠,勿爲控辭,速出行公。
禁府草記。答曰,日勢已暮,今雖差出,似難及坐,今日則姑勿爲之,可也。內下記草
檢閱李程上疏。大槪,父病,極其危急,不忍暫離,冒萬死再陳危懇,本職及兼說書,亟乞遞免事。入啓。答曰,遞差。
正言南□□啓曰,無狀如臣,再忝言地,年少識昧,自知不似,而前後聖恩,報答無路,只欲臨事不避,務積誠意,納吾君於無過之地矣。昨承連啓之批,至下無據之敎,臣不勝瞿然之至。今此趙錫胤等事,初因細微,轉輾增激,旣宿之天怒,隨事輒發,摧折之聖敎,使人失措,至有怙終賊刑之批,擬律之失,臣等以爲眚災,而殿下謂之怙終,緬配之罰,臣等以爲過重,而殿下謂之賊刑,大聖人欽恤之意,恐不當如是也。至於李慶億,處事之輕銳,措語之顚錯,果有之矣,而以言獲罪,實非盛世之美事,置其狂妄,卽是包荒之大德,雷霆之怒,旣不竟日,日月之更,人方瞻仰,則何必猶靳全釋,仍置中道,以取罪言者之名乎?此所以苦口力爭,庶期回天,而乾剛日亢,辭氣太露,論列十年之敎,已示牢拒之意,欲待明春之批,又出思慮之外,安有上下情義,若是其疑阻也哉?臣固知今日停論,則待命於門外者,稍可自安於心,投畀於北塞者,亦處維輕之典,臺臣免瀆擾之嫌,聖上收震疊之威,而其於擧朝之公議,何,其於殿下之過擧,何?夫君臣之間,貴在交孚,而臣等誠未上格,有此情外之敎,決不可靦然仍冒,而昨仍日暮,今始來避,所失尤大,請命遞斥臣職。批答見上
刑曹判書具仁垕上疏。大槪,賤疾日益危重,新授職名及兼帶訓局大將,亟乞遞免事。入啓。答曰,省疏具悉。此何時,而引疾恬退,有若無意於世事者然與?大將之任,尤不可一刻暫曠,勿爲控辭,速出行公。
謝恩,同知南銑。
政院啓曰,今此推鞫時,兩司長官進參,而兩司城上所命招之意,敢啓。傳曰,知道。
吏曹啓曰,臺諫有闕,政事,取稟。
政院啓曰,大司諫趙□□,正言李□□俱詣臺廳,方爲引避,無他無故之員,獻納洪□□請牌招肅拜,俾參推鞫之意,敢啓。傳曰,知道。
大司憲李厚源上疏。大槪,更申昨日之懇,乞遞本職事。入啓。答曰,遞差。
政院啓曰,伏見正言南龍翼批答之敎,不勝□□悶蹙之至。設令臺臣之言,有所過激,大聖人包荒之量,猶宜容而受之,況南龍翼引嫌措語,雖涉支蔓,只陳意見而已,則有何觸犯之事,而天怒震激,至下所辭職依啓之命,豈非未安之甚者乎?初因論執趙錫胤等事,轉輾至此,情意未孚,辭氣太露,前日聖批中,鼠變虎之敎,已極未安,而今者,又以爾等强臣脅君輕侮之敎,摧折臺臣,此非臣等所望於聖明者,而天言一播,則中外以爲何如哉?伏願聖上,亟霽雷威,平心恕察,還收南龍翼正言特遞之命,千萬幸甚。臣等待罪近密,區區所懷,不敢不達。批答見上
大司諫趙□□啓曰,臣等以李慶億·趙錫胤等事,論執不已者,欲使聖朝,無過中之擧,豈有他意於其間,而昨承聖批,不惟不允,反下未安之敎,同僚旣以此引避,臣□□長臺席,寧有異同?況今日聖批,尤極嚴峻,爲臣子者,所不忍聞之敎,臣不勝驚隕戰悸之至。此無非如臣無狀,冒居言地之致,不可一刻仍冒,請命遞斥臣職。答曰,勿辭,退待物論。
正言李□□啓曰,臣以庸陋,緣叨言地,其於趙錫胤等事,論列有日,而誠意淺薄,不能感回天聽,悶鬱方極焉,昨承聖批,有欲待明春和暖之敎,不勝瞿然之至。臣等之觸冒天威,苦口力爭者,曷有他哉?誠以言者之獲罪,用罰之失中,俱非盛世之美事,區區憂愛之誠,只顧聖明之無過擧而已,何敢有一毫私意於其間,而乃以情外之言斥之?況今日同僚引避之批,尤非臣子所不忍聞者,驚惶震怖,無地自容。如臣無狀,猥忝言地,旣不能上格天心,又不能見信君父,何敢一刻仍冒?請命遞斥臣職。答曰,勿辭,退待物論。
政院啓曰,爲政事,命下矣。判義禁雖勿改差,本府都事·臺諫,亦當差出,仍爲開政之意,敢啓。傳曰,知道。
政院啓〈曰〉,推鞫事,命下矣,何處爲之乎?敢稟。傳曰,本府爲之。
傳曰,判義禁姑勿改差,撥上下諭於原平君處,使之速爲□還,可也。
持平沈後行啓曰,臣等之論執李慶億·趙錫胤等事,非敢爲二三臣地,只緣身在臺閣,不思□□聖明之恩,必欲納吾君於無過之地,斷斷此心,實無他腸,而昨日兩司之啓,旣下情外之批,今者諫院之避,又有人臣不忍聞之敎,臣實慨然於心。臣之論啓,與諫院無異,請命遞斥臣職。答曰,勿辭,退待物論。
執義朴□□啓曰,臣之前入臺閣屬耳,論列數臣,非有他腸,只欲納吾君於無過之地,嚴旨之下,不敢仍冒,請命遞斥臣職。答曰,勿辭,退待物論。
禁府推鞫問事郞廳四,吳挺緯·丁彦璧·閔鼎重·洪處大。
政院啓曰,義禁府都事,以領左相意來言,鞫獄之體莫重,自前無判義禁,則不得開坐,今日推鞫坐起,何以爲之云矣,敢稟。傳曰,旣有大臣,雖無判義禁,何傷乎?今姑爲之,可也。
刑曹判書具仁垕,校理曺漢〈英〉,修撰閔鼎重,獻納洪處大,大司憲沈之源,牌招肅拜。
府·院前啓,無城上所,姑停。以上朝報
上在昌德宮。停常參·經筵。
義禁府啓曰,罪人趙應立,分揀事,判下矣,放送之意,敢啓。傳曰,允。禁府謄錄
咸鏡監司李基祚上疏。答曰,省〈疏〉具悉卿懇。北門之任雖重,卿以六卿,出守外藩,特其餘事耳,有何人微望輕之歎乎?引疾屬耳,不至委頓,是予所知,何必固辭乃爾?須勿煩瀆,宜遵前旨,速往欽哉。
鞫廳啓辭。答曰,卿等勿待罪。趙壽益事,極爲駭愕,先罷後推,次官參鞫,可也。
傳曰,德伊爲先拿來。鞫廳啓辭。答曰,今此莫今之言,與內司推問時,德香之言不同,不知其患端,故下其推案矣。又啓辭。答曰,依啓。莫今,姑爲仍囚,觀勢加刑,可也。內下記草
上在昌德宮。停常參·經筵。
辰時,日有左珥。
傳曰,昨朝判義禁差出,則所當卽爲開坐,而視之歇後,不爲動念,最晩後始爲取稟開坐,其慢忽之狀,極爲駭異,刑房承旨,從重推考。
鞫廳啓辭。答曰,依啓。近觀本廳治逆之狀,極爲緩歇。大妃殿兇穢之迹,尤未知端緖,而本殿內人永伊·悌烈,尙不請刑,事極寒心。此獄若終未得實狀,則監鞫諸臣,當任其責,知悉,可也。
鞫廳大臣以下待罪啓辭。答曰,卿等,宜安心勿待罪。
鞫廳啓辭。答曰,依啓。鸚鵡·仰眞·加音春等壓膝。且此兇變,已犯大妃宮內,而雖似有端緖,尙未知何樣兇物,埋諸某處,故不得登時掘去,以淸宮內。此身若在針氊,此懷無以爲諭。
憲府·諫院前啓。答曰,不允。
傳曰,史官一員待命,騎馬三匹立之,鞫廳夜摘奸事。內下記草
吏曹啓〈曰〉,臺諫有闕,政事,取稟。傳曰,明日爲之。
應敎李海昌再度呈辭。入啓。遞差。
院啓,措語見上請還收李慶億付處,趙錫胤等徒配之命。
府啓,措語見上請加三思,還收趙錫胤徒配之命。請還收李慶億付處之命。批答見上
推鞫罪人,介也之·善禮·莫今·鸚鵡·承云,各刑問一次不服,承云·善禮,加刑不服,德只拿來原情。以上朝報
上在昌德宮。停常參·經筵。
五更,月暈。
都承旨尹絳,刑房承旨李應蓍,引見。
傳曰,今此逆變,極爲兇慘,獄事,宄竟間其母女家,令都監姑爲獲察,俾不得任意出入,以防邪謀。
鞫廳啓辭。答曰,知道。無應松爲先窮問,善立·貴生等,姑置之,可也。
又啓辭。答曰,依啓。仰眞烙刑。內下記草
禮曹啓曰,傳曰,仁興君卒逝,悲痛之懷,無以爲喩,但再明世子嘉禮,難以仍行,言于禮官事,傳敎矣。世子莫重吉禮,似不可仍行,令日官改擇,而退行之意,敢啓。傳曰,知道。
政院啓曰,爲政事,命下,而停朝市,不得開政之意,敢啓。傳曰,知道。
以兪瑒爲假注書。
以義禁府李照律,傳曰,律不當罪,改照律處之。
禁府啓目,趙□□元情云云,上裁,何如?啓莫重逆獄,視之尋常,敢生巧避不參之計,極爲駭愕,照律處置。
院啓,措語見上請還收李慶億付處,趙錫胤徒配之命。
府啓,措語見上請還收李慶億付處之命。答曰,不允。
禮曹啓曰,仁興君不意卒逝,因傳敎,世子嘉禮,將爲退行,而令日官改擇,則日官以爲來月雖有吉日,皆有拘忌云。若待來年,則莫重大禮,經歲未安,群議咸以爲帝王家婚禮,與私家不侔,明日仍行,似無所妨云。此言亦有意見,進退與否,急速議大臣定奪,何如?傳曰,允事,傳敎矣。議于大臣,則以爲王世子嘉禮吉日,在於明〈日〉,而王子君之喪,出於昨日,該曹已入啓退行,日官改擇吉日,不可進定於□,於禮只取恰當而已,伏惟上裁。大臣之意如此,上裁,何如?傳曰,依啓。
推鞫罪人鸚鵡,昨日加刑施爲次,大槪承服。以上朝報
上在昌德宮。停常參·經筵。
三司合啓,趙貴人削職事。答曰,不允。
院啓,兩司奇別書吏治罪事。答曰,竝拿,嚴鞫得情。
玉堂箚子,趙貴人削職事。答曰,不允。
傳曰,苟一日食其祿而立其朝,則當盡一日臣子之道,前大司諫趙壽翼,値此罔極兇變,都忘分義之莫嚴,便生遲徊瞻顧之計,偃然不參鞫獄,人臣之意何在?決不可尋常照律而處之,削職定配,以爲爲人臣懷私不忠者之戒。
傳曰,末叱金爲先拿來,翁主家內親近婢子,則何人最親與否,問于加音春,拿來。
都承旨尹絳啓辭。答曰,若有忠憤之心腸,則豈待下人之言,而有所進退乎?其心之可惡,明若觀火,而卿以近侍,如是陳達,可不體念焉?使之限年焉。
鞫廳啓辭。答曰,仰眞招內,不知所失,三日後還來辭緣,更爲鉤問後,處斷,可也。內下記草
武科殿試差備官,以命官意啓曰,國綱不嚴,人無畏法之心,奸僞百出,莫可防禁,今番武科擧子之紛雜,近所未有,雖殿試至嚴之地,代射代講之弊,難保其必無,臣等着實審察,而猶不能一一摘發矣。今日應講擧子中,李後湛稱名者,其身貌短小,孱弱無比,決非業武之人,見其手指,全無掌甲角指之痕,臣等詰問以何技得中初試,則渠稱六兩二矢,俱過百步,尙有其時所射稱於己身之弓云云,臣等使之取來,則乃是所謂中習射之弓,令渠試彎,開弦未半,矢落階下,其奸狀難掩,而終始强辨,自謂眞是李後湛云云,言辭悖毒,所見痛駭。臣等招致保擧者折衝崔汝峻·鄭夢契,訓鍊習讀林時茂等,視其面目,則同辭以對曰,此非李後湛。仍卽捉得李後湛來現,臣等一處窮覈,李後湛則以爲,武才雖已入格,將不能講書,果以妹夫鄭震湛代講,鄭震湛,則一向苦口終稱李後湛,而勢窮之後,始乃自服,如此奸惡之輩,若不別樣處置,不足以懲懼他人,李後湛·鄭震湛等,令有司嚴囚重治,何如?傳曰,竝拿推。
合啓,今此咀呪之變,極凶且慘,是天下古今之所未有者也。行兇情迹,旣已現露,則不可以恩掩義也,意有明矣。況有事係慈殿者,則殿下亦安得自由也哉?頭骨之白齒者骨屑及如海□有臭臊者,密封暗投,使之或發〈散〉或埋於大妃殿及大殿之說,出於妖巫鸚鵡之招,出闕之後,多行妖怪事,汲取井水,親自禱祝,兇穢之物,入樻封鎖,每每出入之說,出於英伊之招,古塚槨片覓納之說,出於仰眞·莫今等各人之招,至於密□大妃殿享壽脩短,有不忍聞不忍言者,而昨日推得大妃殿寢室所埋兇物,極其狼藉,至於看來,心骨俱驚。古來亂賊,何代無之?兇逆之慘,未有甚於此者,其在王法,決難容貸,請命先削貴人趙氏職號。批答見上
院啓,再昨推鞫罪人鸚鵡加刑施爲次,已爲承服,其間行兇曲折,幾盡吐實,而以加刑不服,出於朝報,昨日更以大槪承服四字書出,莫重獄事,眞實傳播一罪,不可不治,請兩司奇別書吏,摘發治罪。批答見上
府·院前啓,還收趙錫胤等徒配之命事,李慶億付處之命事,停啓。
咸鏡監司李基祚上疏。大槪,身病漸劇,風痺又作,懇乞遞免事。入啓。答曰,省疏具悉。予言不再,卿勿固辭,調理赴任。
上在昌德宮。停常參·經筵。
義禁府啓曰,云云事,傳敎矣。趙壽益定配於原州,出於不察,伏承聖敎,不勝惶恐,改付標以入之意,敢啓。傳曰,知道。
又啓曰,罪人李慶億,初配咸鏡道鏡城府,而今有中道付處之命,移配洪川,發遣羅將,押付配所之意,敢啓。傳曰,允。
又啓曰,今此推鞫假都事五員,曾已差出,而或已出使,或往武科試場,差備官,只餘一員,蔭官中可合人,令該曹擇〈差〉卽爲加出之意,敢啓。傳曰,知道。禁府謄錄
鞫廳啓辭。答曰,知道。似不至下鄕,更問于其家事知奴子,推捉,可也。
又啓辭。答曰,且翁主乳母京玉,亦爲拿問。
鞫廳啓辭。答曰,在闕內相通行兇之人,尙未的知,是可㦖也。善禮外,更無他人與否,烙刑施爲,更加鉤問後,處之,可也。
傳曰,罪人禮一所引金松賢,似是罪人善禮父金崇賢,與二女等,竝爲先拿來。內下記草
禁府照本,前大司諫趙壽益矣,就職之後,陳疏不來,以此推鞫,不得開坐,此何等獄事,而敢以身病陳疏,偃然不來,罪杖一百,贖,告身盡行追奪,私罪。啓苟一日,食其祿而立其朝,則當盡一日臣子之道,前大司諫趙壽益,値此罔極兇變,都忘分義之莫嚴,便生遲徊瞻顧之計,偃然不參鞫獄,人臣之義何在?決不可尋常照律處之,削職定配,以爲人臣懷私不忠者之戒。
獻納洪重普啓曰,臣於二十四日推鞫姑罷後,恐長官未及就職於開坐之前,卽與大司憲,馳進禁府,則承旨亦爲來到,而禁府堂上以下,尙不來會,良久等待之際,長官已爲就職,長官旣出,則推爲退去矣。臣之退去,長官之陳疏,兩處下人,終不相通,長官之意,則以爲鞫廳方爲開坐,而臣已入參也。竟到陳疏還家,致有定配之命,雖緣下吏慢不相通,長官被罪,實由於臣,臣何敢晏然仍冒?臣連參鞫廳,不敢暫離,今始來避,所失尤大,請命遞斥臣職。答曰,爾無所失,勿辭。
禁府,趙壽益,丹陽郡限三年定配,李慶億,洪川縣中道付處。啓。
掌隷院啓目,凡干公事,移文外方,而各官守令,慢不擧行,守令從輕重推考,何如?啓依允。
禮曹啓曰,王世子嘉禮,退行於來月二十二日事,啓下矣。嘉禮翌日,例有百官三殿陳賀之禮,而二十三日,乃國忌齋戒也,二十五日行陳賀之意,知委各該司,何如?傳曰,知道。權停例爲之。
又啓曰,嘉禮時陳賀箋文,各道差使員,皆以陪箋上來矣,嘉禮今已退定,箋文中日字,今當改書,而但遠道往復改封進之際,其弊不貲,依舊例,陳賀翌日,仍此進箋,似爲便當。且差使員,久留京中,雖有其弊,而旣有陪進隨班之禮,則還送未安,使之留待,何如?傳曰,知道。差使員竝下送,可也。
政院啓曰,政事爲之事,命下矣。後因停朝市,不得開政事,已爲啓下,今日齋戒,明日國忌,不得爲之之意,敢啓。傳曰,知道。過後爲之。
院啓,獻納洪重普,引嫌而退,彼此進退,慢不相通,轉輾至此,長官被罪,旣非由我,則別無可避之嫌,獻納洪重普,請命出仕。答曰,依啓。以上朝報
上在昌德宮。停常參·經筵。
義禁府啓曰,罪人加音春,旣已承服正刑,依律文,緣坐籍沒家産,破家瀦澤,罷其守令,降其邑號等事,捧承傳擧行,何如?啓。傳曰,允。
又啓曰,今此推鞫,隨其罪人援引,有拿來之事,假都事五員,擇現存蔭官中可合人,令該曹卽爲加出之意,敢啓。傳曰,允。
又啓曰,本府時囚罪人等加刑事,曾已判下矣。今日開坐,當爲加刑,而依例先捧各人原情,又有議啓等事,日勢已暮,且値鞫廳排設,未及加刑之意,敢啓。禁府謄錄
鞫廳啓辭。答曰,入來闕內,則每以不實之言,延緩圖去之計,不可任其奸計,嚴刑鉤問。
藥房啓辭。答曰,知道。世子有感冒之候,而似不至大段矣。
藥房再啓辭。答曰,姑勿議藥,更觀明日,處之,可也。
鞫廳啓辭。答曰,依啓。悌烈·善禮,狼藉於諸賊之招,而獨永伊未有言者,或可疑,姑停刑推,以觀事勢,可也。吳仁壽,姑勿刑推,督令捉入,觀其所爲處之,可也。鸚鵡所當卽爲典刑,而謀議行兇間,多少隱情不爲盡吐之狀,極爲兇惡,更加烙刑,詳問鉤問後,處置似當。內下記草
義州府尹書目,謝恩使一行,今月二十五日越江事。
推鞫罪人,加音春·破回·仰眞·德伊·點香·禮一等,承服。
藥房啓曰,近來天氣方寒,不審聖候,何如?卽聞王世子有感冒之候,若不趁卽和解,例致彌留之患,必詳症候,可以議藥,敢此仰稟。批答見上
藥房再啓曰,卽伏見下醫官之敎,議于諸醫,則以爲王世子所患,明是感風,頭痛今雖少減,水刺厭進,咳嗽時作,以其未盡和解而然,蔘蘇飮加白芍藥炒一□七分,連進二貼,宜當云,此藥劑入之意,敢啓。批答見上
禁府,罪人仰眞,軍器寺前路行刑,啓。
世子宮,藥房問安。答曰,知道。以上朝報郞廳林箕彬校正。日記郞廳盧賢鶴書進。
上在昌德宮。停常參·經筵。
以原平君上疏,傳曰,撥軍不必査處事,言于該司。
備邊司啓曰,傳曰,前日原平君下諭,撥上下送事,傳敎矣。見其狀啓,則二十三日出諭旨,二十六日在中和境秪受云。四日始到中和,稽緩莫甚,極爲駭愕,摘發治罪事,傳敎矣。撥路一事,每加申飭,而今此時急下諭,稽滯至此,極爲驚駭,當站撥將,詳細査出啓聞後,從重科罪事,京畿·黃海·平安三道監司處,行會之意,敢啓。答曰,知道。以上備局謄錄
藥房問安啓辭。答曰,知道。世子所患,幾盡差愈,不必服藥矣。
原平君元斗杓上疏。答曰,省疏具悉。卿其勿待罪。
傳曰,近觀鞫廳之事,多爲生疏,又未着實,莫重之獄,極涉未妥,判義禁年老身病,或未能省察之致,遞改,可也。
玉堂箚子。答曰,似非其失,而所論如此,依啓。
鞫廳啓辭。答曰,所謂面質,乃是一非一是,兩對相詰之事也,而今則二女崇賢,皆以本不知牢諱,强令相質,古今安有如許面質乎?又從以刑推乎?取稟,是則非予所知,本廳相議處之。
玉堂箚子。答曰,慈殿亦有所不忍,故不敢輕許矣。趙哥削職事
鞫廳啓辭。答曰,依啓。莫今·永伊,議處。
府啓,移御事。答曰,依啓。
院啓,遞差及移御事。答曰,依啓。
三司合啓。答曰,噫,國家不幸,罔極之變,出於至親,是皆予之罪也,寧忍聞此論於今日乎?有乖素志,愧忸殊深,無面臨乎臣民,此不但予之志也。每入侍慈殿,不忍之敎,藹然於辭旨之外,爾等亦不感動乎?勿爲堅執。
慶尙道三嘉幼學尹祗辟上疏。答曰,覽爾疏辭,不任憂國愛君之誠。如是累度封章上達,予甚嘉尙,可不體念焉?條陳事,當令該司議處。
傳曰,禮春所引契居者,其名則明耶?容貌年歲何如耶?又所引洗踏房香伊者,容貌年歲如何?瘦肥亦如何?更爲詳問以啓。所謂女僧金氏,乃廢朝時宮人敬淑者,方爲囚禁內司,爲先拿來。
鞫廳啓辭。答曰,依啓。悌照壓膝,業伊招內,渠等三人外,他無預知之人云,京玉姑爲停刑,總角兒,則善禮家男兒,竝拿來,質問于禮春,處之,可也。且翁主,往來于麟坪大君家,多矣,其家則不爲咀呪灑散骨末耶?業伊處,更爲嚴問。大殿內人,則善禮外,又某某人交通耶?禮春及業伊處,亦爲嚴問。禮春·業伊,處世子寢室及儲承殿寢內,而婢子,則業伊每隨入,宿于近廊云,其時渠必爲行兇之事,以此各別除尋常,鉤問以啓,而若不盡吐,則嚴刑窮問。
又啓辭。答曰,依啓。前日批答中,英伊,以永伊誤書矣。
又啓辭。答曰,此何事耶?此何事耶?家國之不幸,何一至於此哉?世龍拿問,亦所不忍,其安之。
傳曰,史官二員待命,騎馬六匹立之。以上內下記草
原平君元斗杓上疏。大槪,伏聞撥便稽滯之敎,惶恐待罪事。入啓。批答見上
禁府,推鞫罪人,金崇賢·吳仁信·唜金·二女拿囚。啓。
禁府,罪人點香·禮一·德伊,當日軍器寺前路行刑。啓。
玉堂箚子。大槪,大司憲沈之源,獻納洪重普,竝命遞差事。入啓。批答見上
慶尙監司書目,十二月朔膳進上闕封,東萊府使尹文擧罷黜事。
禁府,推鞫罪人鸚鵡·破回,當日軍器寺前路行刑,啓。
大臣箚子。大槪,請從三司正論,且亟去宮中凶穢之氣事。入啓。答曰,省箚具悉。如此凍地,有難刮去,雖或爲之,亦必未盡,徐待明春解氷後爲之,可也。
玉堂箚子。大槪,請亟削趙貴人爵號事。入啓。批答見上
正言李□□啓曰,承服罪人點香·禮一·德伊等,以知情不告論斷之事,正臣參鞫之日也。未詳律文,不能爭執之失,與已遞之官,不無異同,而又不得與之偕避者,初不知同僚引避者,爲何事?旣已來詣鞫廳參坐故也,今始來避,所失尤大,決不可一刻仍冒,請命遞斥臣職。答曰,勿辭。
政院啓曰,新除授大司諫李□□命招參鞫之意,敢啓。傳曰,知道。
吏曹啓曰,臺諫有闕,政事,取稟。
傳曰,政事,明日爲之。以上朝報
上在昌德宮。停常參·經筵。
備忘記,近觀鞫廳之事,多有生疏,又未着實,莫重之獄,極涉未妥,判義禁年老多病,或未能省察之致,遞改,可也。
義禁府啓曰,推官等來到府下,而判義禁已遞,不能開坐,請判義禁卽卽差出,牌招肅拜,早來參鞫,何如?傳曰,允。
又啓曰,逆獄方張,罪人逮捕,未可預料,假都事十員,令該曹斯速擇差,何如?傳曰,允。
又啓曰,曾於丁丑之前,本府書吏二十五人,羅將七十名矣,亂後,書吏十人,羅將四十名蠲減,卽今所存者,書吏十五人,羅將三十名,而堂上四員,各率引陪二名,郞廳十員,亦爲各率引陪一名,當直定送二名,除此二十名,則餘存者六十名,雖在常時,每患不足,卒當大獄,不成模樣。且罪人拿來之時,例爲定送羅將·書吏,以此若干下輩,決難使喚,書吏五人·羅將十名,卽令該曹依他例給料,以爲急時加立之地,何如?傳曰,依啓。以上禁府謄錄
執義朴吉應,持平沈儒行啓曰,國家不幸,有此罔測之變,而承服諸賊,已就正刑,元惡之人當按之律,臣等只請削號事,不可仍冒,請命遞斥臣等之職。答曰,勿辭。
正言吳□□啓曰,今此凶逆之變,實前古所無,凡有血氣,孰不喪心而痛骨?諸賊已服,情狀現露,則治其首惡,自有常法,而致討之擧,亦有次第,故合啓之日,與同僚相議,亦以去其職號爲請矣,今聞物議,則討逆之擧,固不可如是緩緩,臣之論事率爾之失,著矣,何敢仍冒?請命遞斥臣職。答曰,勿辭。
合啓,今此逆獄,誠千古所無之變,擧國臣民,孰不驚心而痛骨也?貴人趙氏,以先朝之後宮,荷聖上曲護之恩,不思悛惡,仰報聖德,益肆虺毒,自絶于天,一家上下,合成賊藪,想其蓄謀藏兇,固非一日,而及乎咀呪之物,埋置灑散之際,導誘指授之狀,締結隱祕之事,狼藉於前後罪人之招,諸賊旣服邦刑,而首惡尙今偃息,群情益激,中外扼腕。昨日大臣箚中,次第當行云者,實出於爲宗社·慈殿計也,殿下當討之不暇,而亦安得自由也哉?王法至嚴,衆怒難遏,請亟下貴人趙氏按律處置之命,以快宗社神人之憤。批答見上
府啓,今此咀呪之變,前古所無,埋兇之慘,罔有紀極,而至於遍散骨屑之說,尤極驚愕,遍盡掘去,勢所不易,移御之擧,一日爲急,大臣之請,實是㦖迫之意也。請令該曹,急速稟處。批答見上
院啓,正言李□□引嫌而退,鞫獄之體,極嚴且重,議啓之際,誤引照律,而旣參其坐,未能爭執,則勢難仍在其職,正言李□□請命遞差。兇逆之慘,無所不至,至於骨屑遍灑之說,旣出於妖巫之招,一闕之內,安知何處爲乾淨之地乎?移御他所,一日爲急,而昨見答大臣之批,以待明春刮去爲敎,侍御經歲之際,爲日且多,擧國臣民遑遑悶迫之情,爲如何哉?移御可合之所,請令該曹,急速稟處。批答見上
慶尙監司柳淰靑魚及生鰒闕封待罪狀啓。傳曰,勿待罪事,回諭。東萊府使尹文擧,迹涉故犯,勿爲罷黜。
政院啓曰,新除授判義禁,命招肅拜參鞫之意,敢啓。傳曰,知道。
又啓曰,推鞫之日,憲府次官,已爲進去,而今政,已出大司憲,莫重鞫獄,次官進去,似爲未安,新除授大司憲李厚源,牌招肅拜,使之參鞫之意,敢啓。傳曰,知道。
謝恩,判義禁元斗杓,大司憲李厚源。
弘文館啓曰,新除授副提學愼天翊,時在全南道靈巖地,請斯速乘馹上來事,下諭。傳曰,允。
吏曹啓曰,臺諫有闕,政事,取稟。
傳曰,政事,明日爲之。以上朝報
上在昌德宮。停常參·經筵。
夜一更,流星出極星上,入北方天際,狀如拳,尾長二三尺許,色赤。
海原令申濩上變告。大臣·禁府堂上·兩司長官命招後,密匣下賓廳,推鞫,本府爲之。
義禁府啓曰,罪人點香·德伊·禮一·鸚鵡·破回等,已爲承服正刑,依律文,緣坐籍沒,破家瀦澤,降其邑號,罷其守令等事,奉承傳擧行,何如?傳曰,允。以上禁府謄錄
傳曰,罪人欣介·香伊,自大妃殿,差備出給矣,言于禁府,使之爲先拿去。
傳曰,昨見戶曹啓目,則罪人鸚鵡家諺書一封,送于鞫廳云,其諺書,入之。
大司憲李厚源上疏。答曰,省疏具悉。所辭內局之任,當勉副焉。
三司合啓。答曰,不允。拿問事,依啓。金世龍拿鞫事以上內下記草
推鞫,罪人敬淑,拿囚。啓。
推鞫,罪人永伊·承雲,物故。啓。
推鞫,罪人欣介·香伊,拿囚。啓。
京畿監司書目,交河縣監金光燦,以親病受由,久未還官,罷黜事。
義禁府郞廳,以大臣意啓曰,今此獄事,莫重莫大,當齊會參鞫,而判府事鄭太和,以武科命官,方在試所,不得來參,命官,則一二品中,亦可爲之,判府事鄭太和,命官改差,使之來參,領敦寧府事金尙憲,病勢極重,似難入來,判府事趙翼,時在廣州地,速爲上來事,下諭,何如?傳曰,命官改差事,依啓。趙□亦俱耳目,勿爲下諭。
大司憲李厚源箚子。大槪,獄事遲速,未可預料,臘藥監劑,實爲狼狽,內局提調,乞賜遞改事。入啓。批答見上
玉堂箚子。大槪,亟從兩司之請事。入啓。答曰,不允。
告者,暎·申壕拿囚。啓。
政院啓曰,武科殿試命官,判中樞府事改差事,命下,而大臣啓辭,以一二品中亦可云,何以爲之?敢稟。傳曰,刑曹判書進去。
合啓,今此兇逆之慘,誠千古未有之變,神人之所共憤,天討之所必加,而聖意留難,兪音尙閟,臣等不勝悶鬱焉。貴人趙氏,以先朝後宮,不思聖上曲護之恩,益肆虺毒,自絶于天,一家上下,盡爲兇逆之窟,此豈一朝一夕之故哉?蓄謀逞兇之狀,締結陰祕之事,狼藉於前後罪人之招,諸賊旣伏邦刑,而首惡尙今偃息,王法不行,群情益激。今日臣等之請,爲宗社也,爲慈殿也,殿下當共討之不暇,亦安得自由也哉?請亟下貴人趙氏按律處置之命,以快神人之憤,以嚴天討之義。孝明翁主手自行兇之狀,旣出於前日加音春之招,昨日業伊承服之辭,尤爲狼藉,貴人所得骨末,稱以書簡封,持入闕內,藏諸袖中,出入寢殿,或晝或夜,無時不然之說,聞來毛骨竦然。亂臣賊子,何代無之,而豈有如今日之極凶且慘者乎?事關宗社·慈殿,殿下安得以私恩,掩大義乎?洛城尉金世龍,於其妻行兇之事,斷無不知,而尙今偃臥其家,食息自如,此所以神人之共憤者也。王法至嚴,天討宜急,請依鞫廳啓辭,孝明翁主按律處置,金世龍拿鞫。批答見上
謝恩,刑曹判書金藎國。
義禁府啓曰,承服逆賊無應松·莫今等行刑單子,旣而啓下,而法典內,雨未晴,夜未明,則勿行死刑云,今日昏黑,待明日行刑之意,敢啓。傳曰,知道。
推鞫,罪人悌烈物故,李周·趙星老·金世龍·李孝性·李循性拿囚。啓。
罪人無應松·莫今等,今日軍器寺前路行刑。啓。以上朝報
上在昌德宮。停常參·經筵。
夜五更,流星出郞位星下,入軫星上,狀如拳,尾長二三尺許,色赤。
義禁府啓曰,傳曰,趙仁弼拿來都事,幾日後還來耶?問啓事,命下矣。去月二十六日申時發遣,今月初四日申時還來,而淳昌郡,則以距京七日半程,載錄於考事撮要矣,敢啓。傳曰,知道。
禁府郞廳,以大臣意啓曰,推官等來到府下,而判義禁已遞,不能開坐,請判義禁卽卽差出肅拜,早來參鞫,何如?傳曰,允。以上禁府謄錄
鞫廳啓辭。答曰,知道。永伊,大妃殿內人也,更爲嚴刑鉤問,而如前不肯盡吐,則與業伊,竝烙刑,施威窮問。
鞫廳啓辭。答曰,知道。大君家,必有相切交通之人,亦爲鉤問以啓。
鞫廳啓辭。答曰,知道。大殿闕內交通之人,亦爲鉤問以啓。
又啓辭。答曰,依啓。金世龍刑推當否,議大臣處之,欣介·香伊,竝與禮春,面質處之。業伊·禮春等,大妃殿則欣介·香伊等交通之狀,多所明言,而獨本殿,則只善禮外,無他人之說,尤極兇測,更爲鉤問,相通之人,期於服出,以絶根底,可也。此罪人等,鉤問間,姑勿行刑。
諸大臣啓辭,金世龍刑推事。答曰,議于領敦寧府事及前領議政,處之。
鞫廳啓辭。答曰,知道。欣介姑勿刑推,香伊放送,業伊所引之人,太半名無,不實莫甚,無非荒辭之言,不足取信,勿拿問。
禮曹草記。答曰,依啓。閭家,則如此寒沍之節,非但有弊,亦無可合處,慶德宮,雖曾有汚穢之患,其時掘去頗淨,今將卄年,似無不可之理,畫卽修理,趁歲前移御,可也。
諸大臣議啓,金世龍事。答曰,議于趙判府事,處之。
刑曹粘目。答曰,觀此諸大臣獻議,所見有爲不同,而但念執法不撓,大臣之道也,察情折衷,人主之任也,豈以六十年前之故,冤屈二百餘人之情乎?靜言思之,實所不忍。可不遵寧失之訓,其令該曹,特用曠蕩之典,收其爲奴之令,屬於平民之例,以示國家字小不忍之意。已上內下記草
義禁府啓曰,承服正刑罪人無應松·莫今等,依律文,緣坐籍沒,破家瀦澤,罷其守令,降其邑號事,捧承傳擧行,何如?傳曰,允。
推鞫,罪人奉旨拿囚。啓。
鞫廳諸大臣啓曰,金世龍刑推當否,議大臣處之事,命下矣。臣於昨日,同在鞫廳,據法請刑無嚴,更議于在外諸大臣,何如?傳曰,議于領敦寧府事及前領議政,處之。
合啓,今此兇逆之慘,誠千古未有之變,臣等以擧國臣民之憤,合辭請討,已有日矣,而聖意留難,兪音尙閟,臣等不勝悶鬱焉。貴人趙氏,以先朝後宮,不思聖上曲護之恩,益肆虺毒,自絶于天,一家上下,盡爲兇逆之窟,此豈一朝一夕之故哉?蓄謀逞凶之狀,締結陰祕之事,狼藉於前後罪人之招,諸賊旣服邦刑,而首惡尙今偃息,此所以神人之共憤者也。孝明翁主手自行兇之狀,旣盡於加音春·業伊之招,貴人所送骨末,稱以簡封,持入闕內,藏諸袖中,出入寢殿,或晝或夜,無時不然之說,聞來毛骨竦然。亂臣賊子,何代無之,而豈有如此賊之極凶且慘者乎?今日臣等之請,爲宗社也,爲慈殿也,殿下當共討之不暇,亦安得自由也哉?王法至嚴,群情益激,請貴人趙氏及孝明翁主,亟命按律處置。答曰,不允。
推鞫罪人加也之·善禮·唜金·崇賢等,各刑問一次不服,英伊·二女等,承服。
推鞫,罪人加也之·善禮物故。啓。罪人香伊放送。
罪人禮春·二女,當日軍器寺前路行刑。啓。
推鞫,罪人唜金·崇賢·敬叔·趙星老·李孝性·李循性·奉香等,刑問各一次不服,罪人仁弼·望仁,拿囚。啓。以上朝報
上在昌德宮。停常參·經筵。
備邊司啓曰,以本司粘目,傳曰,此月課,丁丑以後至今所不廢而仍行之事乎?問啓事,傳敎矣。八道月課軍器,庚辰以後始爲行會,而兩西,則或因本道監司馳啓,或自本司啓稟,年年停止矣,戊子七月兵曹啓稟,十月爲始擧行事,蒙允行會,而己丑·庚寅兩年,則因筵臣等啓,限二年減罷矣。今因平安兵使鄭榏狀啓,各樣軍器,積久棄置,則恐爲無用之物,以相機善處之意,覆啓矣。臣等更思之,西路纔經上年大無之災,事勢亦且難便,今年則修補措備兩事,姑令停止,何如?答曰,允。
又啓曰,以本司黃海監司狀啓粘目,傳曰,武學試才,曾前亦有行之之事乎?問啓事,傳敎矣。試才之擧,曾於丁亥年間,因蔚珍縣令黃益淸上疏,武學有名無實試才汰定事,啓下兵曹,事目定奪行會,而兩西,則厥後未聞有設行之擧矣,因黃海監司鄭良弼狀啓,軍兵·軍器,則姑勿點閱,武學,則試才無妨之意,覆啓矣。武學試才,亦涉搔撓,今則竝勿設行之意,行會,何如?答曰,允。以上備局謄錄
鞫廳啓辭。答曰,依啓。業伊,大君家相切行兇之人,昨雖直招,而似未詳其人等容貌·年歲·肥瘦之狀及家舍·居住·所執服役之事,詳細更問。翁主曾於淑安公主家,亦爲往來,或不無一體灑散之患,竝爲詳問後,處之,可也。
傳曰,趙仁弼拿來都事,幾日後還來耶?問啓。
傳曰,史官二員待命,騎馬六匹立之,外司摘奸。已上內下記草
傳,前判書李澥,府使柳,都事李艪,待敎睦來善·李端相,縣監沈之漢,奉事李䢰,正言申混,郡守宋謙,奉事鄭復,監正李梓,漢平守演,縣監申謹,別提金得毅,佐郞鄭脩,平城監孝憲等敍用,前縣監閔昇,職牒還給,前北虞候金罕,副司果洪鐩等敍用事,下吏·兵曹。
禮曹啓曰,以兩司所啓,移御可合之所,令該曹急速稟處事,允下矣。臣等竊念,今此咀呪之變,遍滿闕中,埋置灑散之說,狼藉於諸賊之招,移御之擧,決不可一日少緩,而無可合之所,誠爲渴悶。慶德宮·昌慶宮,則曾有汚穢之患,今不可容議,如閭家,則綾原大君家·麟坪大君家,永安尉洪柱元家,此等數三處中,擇其稍優之所,移御似當,而係是莫大之擧,臣等不敢擅便,或賜睿斷,或令大臣議定。且移御吉日,令日官急速推擇,何如?傳曰,依啓。閭家,則如此寒沍之節,非但有弊,亦無可合處,慶德宮,雖曾有汚穢之患,其時掘去頗淨,今將二十年,似無不可之理,劃卽修理,以爲趁歲前移御,可也。
京畿監司書目,廣州呈,以領中樞府事趙瀷上疏上送。啓答曰,省疏具悉卿懇。卿其勿辭,安心調理。
禮曹〈啓曰〉,今此別試文武科放榜,今十二月十七日辰時,以此日權停例擧行,雜科放榜,則次日退行,且武科入格者多,殿庭狹窄,勢難行禮,依前例,敦化門外行禮,何如?啓依所啓施行。
義禁府啓曰,承服正刑罪人禮春·二女等,依律文,緣坐藉沒,破家瀦澤,罷其守令,降其邑號等事,捧承傳擧行,何如?傳曰,允。
又啓曰,以鞫廳大臣啓辭,金世龍刑推當否,議于在外諸大臣何如事。答曰,議于領敦寧府事及前領議政處事,命下矣。卽爲分遣郞廳,問于領敦寧府事金□□,則近日宿病加重,不得收議云,問于前領議政李□□,則以爲今此不測兇逆之變,出於千萬所不料之地,誠不勝髮豎而骨驚。臣雖退伏,不得與於請討之列,竊伏惟念,聖上之傷懷,益增痛惋,鞫廳事祕,未詳其顚末,而諸賊承服之招,更以翁主爲言,而今見世龍之供辭,翁主亦稱其無所爲之事,則世龍之當鞫,更何容議?愚臣之見,與諸大臣無異,伏惟上裁云,敢啓。傳曰,議于趙判府事,處之。
玉堂箚子。大槪,亟回乾斷,以正王法事。入啓。答曰,不允。
禮曹,慶德宮移御吉日,令日官推擇,則今十二月二十七日午時爲吉云,以此日擧行事,知委各該司,何如?啓依所啓施行。
告者暎·申壕,與罪人趙仁弼等面質,繼仁段,放送。
政院啓曰,今此兇逆之變,誠千古所未有之慘,神人之憤,曷有其極?移御之擧,不可一日少緩,而慶德宮修理事,旣已命下矣。各該司所當劃卽擧行,而第念慶德宮,以二十年久廢之闕,雖無營造之處,至於修理之役,則必爲浩大矣。當此苦寒,短晷工役,恐未易就,此甚可慮,不可以循例爲之,或有遲然之患也。戶·兵·工三曹堂上·繕工監提調各一員及各其郞廳,竝爲啓下,專掌次知,使之各率其所屬各司,罔夜監董,以爲刻期修完之地,似爲宜當,請令該曹,稟旨定奪,〈何如?〉傳曰,允。
合司啓曰,臣等將逆趙母女按律事,合辭請討者,已有日矣,而殿下一向留難,只以不允二字,爲拒塞言者之地,何殿下之徒以區區私恩,不思大義,而强拂群情至於此?此臣等之所以爲惑者也。人臣無將,將必誅,春秋之義也。況其造謀作逆之狀,手自行兇之事,始著於諸賊之招,更無餘蘊者乎?亂臣賊子,何代無之,而未有如此賊之極兇且慘者,其可以恩而掩義乎?王法不可小屈,天討不容少稽,今日伏閤之請,烏得已乎?臣等此論,爲宗社也,爲慈殿也,殿下當共討之不暇,亦安得自由也哉?請亟下逆趙母女按律處置之命,以快神人之憤。答曰,不允。
合司再啓。措語見上答曰,不允。以上朝報
上在昌德宮。停常參·經筵。
領·左相箚子。答曰,省箚具悉。卿等之撝謙,得非過乎?箚辭,當體念焉。
傳曰,明朝領·左相命招,使之卜相。已上內下記草
賓廳啓曰,宮掖咀呪之變,古或有之,而凶慘之甚,未有如今日元惡者也,其罪豈特剿絶缺嗣而已哉?兇穢之物,灑散於大殿,則此殿下之逆賊也,灑散於慈殿,則是慈殿之逆賊也,慈殿逆賊,殿下何得以私恩而容護,殿下之逆賊,慈殿又安得以少嫌顧惜哉?今者,三司正論俱發已久,而殿下尙未快許,此臣等之所以與諸宰大聲而疾呼也。殿下如以臣等之言爲非,則亟下明敎而解之,如以爲是,則上達于慈殿,一言而決之,此非上下兩缺堅執之事也。邦刑之正,一刻爲急,請趙賊母女,亟從群議而按律。答曰,噫,寡昧不德,變出骨肉,若此之慘,尙忍言哉?雖然,先王遺體,遽忍加法哉?予嘗痛恨於昏朝,慨嘆於中,誰意此事,復見於今日乎?中夜垂淚,直欲無生耳,此亦慈志也。卿等,須體至意,勿爲煩論。
府啓,北虞候乃是武弁極選之地,不可人人而輕授也。新除授虞候洪汝漢,爲人愚濫,前爲洪淸水營虞候時,侵害軍卒,作弊列邑之事,不一日而足,道臣巡到水營,以禮貌間所失,杖其該吏,則汝漢,以其水使爲見辱,招致其執杖使令,重棍幾死,其時有西船整送之事,汝漢爲頒付差使員,厭憚水路,托以落馬,棄官逃走,先王命下於吏,仍廢不用,其後百計鑽刺,圖占美爵,乃於今日,至起緋玉之列,名器之辱,極矣,物情無不爲駭。請北虞候洪汝漢罷職,削其新授之資。答曰,更加詳察而處之。
玉堂箚子。大槪,亟揮乾斷,以正王法事。入啓。答曰,已諭毋煩。
合啓,臣等以逆趙母女按律之論,合辭請討,而殿下不許,今又日再伏閤,苦口籲呼,而每以不允二字,爲牢拒之地,擧國臣民之憤鬱,到此而極矣。今此兇逆之慘,載藉所罕,諸賊之招,旣已狼藉,王法之加,不容少稽,而元兇惡逆,尙今假息,則殿下之仁恩,可謂至矣,殿下之曲貸,亦已久矣。然,念惟恩與義,自有輕重,義有時以勝恩,恩不可以蔽義,春秋討逆之義,固已嚴矣。況事係慈殿,殿下安得以自由?罪關宗社,慈殿亦安得以自由也哉?逆趙母女,請亟命按律處置,以快神人之憤。答曰,毋煩。
謝恩,左議政金□,右議政李□□。
兵曹判書朴遾箚子。大槪,內局·修理堂上,決難兼察,令該曹急速處置事。入啓。下吏曹。
左右相啓曰,臣等肅謝之後,卽當進去鞫廳,而首相未及出仕,不可開坐,何以爲之?敢稟。答曰,明日·明明日,以國忌,似難推鞫開坐,今日又不可姑停,卿等進往開坐,可也。
謝恩,奉敎李端相,待敎睦來善。
判中樞鄭□□上疏。大槪,亟遞新授職名事。入啓。答曰,省疏具悉。此何時而卿之撝謙辭免,至此耶?緣寡昧之不德,値骨肉之慘變,日夜撫心,俯仰痛嘆而已。卿勿控辭,速出論道,正予過失,補予不逮,以報答先王知遇之恩,以副我上下如渴之望。
合啓,臣等伏見答賓廳之敎,仁愛惻怛之旨,溢於言表,臣等非不知仰體聖意,而自古處變之道,不可一槪而論,當全恩而遽割以義,固傷於忍,當斷義而徒掩以恩,歸於廢法。故罪關宗社,則雖骨肉之親,而不得不斷以大義,以周公之聖,夫豈少恩而致解於管·蔡哉?昏朝之疑忌同氣,殘害無辜,非所論於今日之事也。造謀作逆之狀,旣如此,手自行兇之迹,又如彼,此實宗社之賊,而臣民之所共憤,殿下獨安得以私恩,而廢大義乎?請勿留難,亟下逆趙母女按律處置之命。批答見下以上朝報
上在昌德宮。停常參·經筵。
禁府郞廳,以大臣意啓曰,推鞫廳規例,雖國忌之日,未嘗不坐,今日啓辭批答,有明日·明明日,乃是國忌,似不得開坐之敎,何以爲之?敢稟。傳曰,國忌兩日,可也。以上禁府謄錄
二品以上啓辭。答曰,噫,寡昧不德,變出骨肉,若此之慘,尙忍言哉?雖然,先王遺體,遽忍加法哉?予嘗痛恨於昏朝,慨嘆於中,詎意此事,復見於今日乎?中夜垂淚,直欲無生耳,此亦慈志也。卿等須體至意,勿爲煩論。
傳曰,昨日大君家婢子業伊,皆以不知納招,如此兇測之事,不可矇然掩置,以遂日後之奸計,其家婢子名狀之可疑者,業伊·四月伊·香伊,又爲拿來,如前問于業伊,以啓。
合司再啓。答曰,予與翁主,長養於先王膝下,未嘗一日相離,及其出閤之後,亦且源源相見,須臾不忘于懷也。及至今日,事變至此,日夜耿耿,思欲善處,而疾于懷也。所謂婢僕輩云云之事,必是幼少之兒,不知是事之爲兇測,徒從厥母之指使而已,於渠何有?此則置之於法,尤所不忍也。體慈殿及予至意,須勿强煩。
領議政鄭太和箚子。答曰,省箚具悉。此何時而卿之撝謙辭免,至此耶?緣寡昧之不德,値骨肉之慘變,日夜撫心,俯仰痛嘆而已。卿勿控辭,速出論道,正予過失,輔予不逮,以報答先王知遇之恩,以副我上下如渴之望。
鞫廳啓辭。答曰,本無同謀之人,則己名與容貌,旣已發說,而前後六人,皆非同謀爲言,必是反生隱諱之計,極爲奸詐,刑推施威,前後六人中,同謀者實無與否,嚴問以啓。
又啓辭。答曰,有何不得便安之事,而作此兇謀,欲爲便計耶?事成之後,何樣便安之事,必預聞其謀議,更爲鉤問,可也。且崇賢,更加烙刑鉤問。已上內下記草
推鞫罪人崇賢·敬淑·李孝性·循性·趙星老·奉香等,加刑一次不服,趙仁弼刑問一次不服,唜金承服。
禁府,安澈·忠吉等拿囚。啓。
領·左相箚子。大槪,亟下卜相之命,以重討逆之事。入啓。答曰,省箚具悉。卿等之撝謙,得非過乎?箚辭,當體念焉。
推鞫罪人英伊,軍器寺前路行刑,忠吉,堂古介處絞。啓。
政院啓曰,長興府使安澈,谷城縣監金鉽,旣被拿來,命交代所當速爲差出,此外,又有窠于此時守令,不可久曠,宜令該曹稟旨施行。南兵使邊士紀,亦有拿命,其代,又當速爲差送,而該房承旨,往在試所,故竝此仰稟。傳曰,政事,明日爲之。
合啓,逆趙母女按律事。措語見上答曰,不允。
府啓,韓山郡守金鍊,不可仍在其職,請爲先改差,其代,速出下送。答曰,依啓。
合司再啓,臣等合司請討,爲大義也,殿下不忍允從,以私恩也,大義所在,私恩有不可顧,春秋必誅之義,聖人沐浴之擧,誠不可不討,贖則人不得爲人,國不得爲國也。今此逆趙母女造謀作,逆之狀,手自行兇之跡,旣已浪藉於諸賊之招,而尙今容息於覆載之間,自古治逆,安有捨其首惡,而只治脅從之理乎?請勿留難,亟命按律處置。答曰,不允。
禁府啓曰,以前領議政李□□之議,答〈曰〉,議于趙判府事處之事,命下矣。昨日發遣郞廳于趙□□所在廣州地,卽聞亦又上來,故相遇於中路,收議而來,而以爲愚臣之意,亦與大臣相同,伏惟上裁云,敢啓。傳曰,依議。
玉堂箚子。大槪,亟下一命,以答群情事。入啓。答曰,不允。
推鞫罪人崇賢,押膝一次不服,趙星老·敬淑·李孝性·李循性·奉香·趙仁弼,加刑不服,李周·金世龍·刑問一次不服,安澈原情。
禁府啓曰,承服正刑罪人英伊,依律文,緣坐籍沒,破家瀦澤,罷其守令,降其邑號等事,奉承傳擧行,何如?傳曰,允。
罪人末叱金,當日軍器寺前路行刑。啓。
推鞫罪人趙星老·李孝性·李循性·奉香·趙仁弼·金世龍等,加刑一次不服,崇賢,烙刑二次不服。已上朝報
上在昌德宮。停常參·經筵。
傳曰,大君家行兇婢子,尙未的知,令禁府都事,領罪人業伊,往于麟坪大君家,聽內官之言,擧家婢僕中,使之指的現出事之言于禁府。已上內下記草
罪人四月·業伊·香伊等拿來,與業伊面質後,四月·業伊·香伊等放送,敬淑物故。啓。
吏曹啓目,粘連兵曹判書朴遾箚子云,內局臘藥監劑,果爲時急,似難兼察他役是白去乎,修理所,則本曹無故他堂上中,可以推移差下是白在果,重臣職務,該曹有難擅便,上裁,何如?啓依回啓施行。
判府事趙翼上疏。大槪,乞削臣職名,以治臣逋慢之罪事。批答見下
江原監司書目,宗廟薦新生兎闕封,鐵原府使許穡,罷黜事。
禁府啓曰,承服正刑罪人末叱金,依律文,緣坐籍沒,破家瀦澤,罷其守令,降其邑號等事,捧承傳擧行,何如?傳曰,允。以上朝報
上在昌德宮。停常參·經筵。
判中樞府事趙翼上疏。答曰,省疏具悉。卿其安心,勿待罪。
傳曰,近聞趙家內,有焚錦之臭云,問于圍守將官,則本無是臭爲答,深以爲訝,其家婢子招問,則果有是事云,前日之所聞非虛,而其處圍守將官,矇然不知,其爲尸居莫甚,極爲駭慢,當該將官拿推。
鞫廳啓辭。答曰,依啓。業伊往大君家,出見擧家婢僕,而亦不直告,精神分明,不至荒亂,而所言如此,極爲兇測,更爲嚴窮問,仁弼·世龍等,姑爲停刑,以待自點等拿來,可也。
又啓辭。答曰,咀呪謀逆之端,不待告者,而如是分明現著,不可詳細鉤問,可問之事,相議出問目,嚴刑窮問,可也。
傳曰,史官一員待命,騎馬三匹立之,禁府夜摘奸。已上內下記草
藥房啓曰,歲律將窮,寒威倍緊,不審夜來,聖候何如?伏想近日聖懷,有所不安,而況値諱辰,必多感愴,臣等尤不勝憂慮之至,敢來問安。答曰,知道。
慈殿·中殿·世子宮,問安。答曰,知道。
禁府,圍守哨官洪世虎,拿囚。啓。
吏曹啓曰,新恩政事,取稟。以上朝報
上在昌德宮。停常參·經筵。
禁府啓曰,逆獄辭連罪人被囚,非止一二人,而其中亦有已服而未盡吐實者,非但徑斃可慮,或不無意外之患,故臣等常常嚴飭,使之各別看檢,又令恒定都事一員,專掌守直矣,日黑而南山烽出擧時,來示書記于臣斗杓處,其二張,則李孝性病重救療及物故手本也。其一,李周救療手本,其一,京玉物故手本也。凡罪人病重,則先示救療手本後,物故手本追示,因爲入啓,乃是舊規也。孝性死生,是何等事,而救療物故,一時來言,其爲事狀,極爲駭愕。臣斗杓,査問掌務吏,則獄間守直恒定都事洪柱後,送于當直,交代都事宋仁植遲滯云。本府規例,諸郞廳差任,專在於首經歷,而不告堂上,擅送洪柱後於當直,宋仁植,則乃以公事回告之人,淹滯手本,俱極駭異。首經歷金尙養,都事宋仁植,各別重治,以重王獄體面,何如?傳曰,竝拿推。今此李孝性物故,李周病重之說,俱極不測,守直之人及當該色吏·羅卒,亦爲拿推,嚴鞫得情。以上禁府謄錄
傳曰,不至累次受刑,許多罪人一夜之間,盡爲致斃,此何故耶?判義禁以下命招,卽爲問啓。
禁府,罪人物故照目。答曰,今此罪人等所掌吏卒,竝拿鞫。
二品以上賓廳,啓辭。答曰,已諭無煩。
玉堂箚子。答曰,已諭無煩。
左議政金堉上疏。摠裁管事。答曰,省疏具悉。卿之仍帶是職,未有不可,何必議處?卿其安心勿辭。
三司合啓。答曰,已諭毋煩。
三司合啓再啓。答曰,毋庸强煩。
傳曰,漢城府檢尸一事,只從循例之規,甚不着實,今此趙仁弼·李霌·孝誠兄弟等檢尸時,若如前歇後,不得摘出奸狀,則該府當該官吏,當爲嚴鞫處置,此意明曉漢城府堂上,牌招嚴飭以送。
右議政李時白上疏。答曰,省疏具悉。世昌之預知,亦未可知,況於卿何有?卿宜安心勿待罪。以上內下記草
賓廳·二品以上啓曰,臣等伏承聖批,其丁寧惻怛之敎,藹然於言表,臣等豈不欲將順,而顧念宗社至重,王法至嚴,公議私恩,有不可竝行,則臣等承之請,爲宗社也,爲王法也,不得請,則不敢退矣。噫,國家不幸,咀呪兇逆之變,振古所無,此乃大義之所不容,王法之所必討,凡有血氣,莫不憤惋痛骨,則臣等沐浴之請,豈容少緩?國家之禍,迫在朝夕,而幸賴王靈默祐,禍機先露,逆節亂萌,旣已始著,骨肉之恩,雖不忍於一日,元惡之誅,固難貸於頃刻,伏願聖明,快賜乾斷,亟下按律之命,以洩神人之憤。批答見上
推鞫罪人京玉·李孝性·李周·李循性·趙仁弼,物故。啓。
禁府,金尙養·宋仁植拿囚。啓。
玉堂箚子。大槪,亟行王法,以快神人之憤事。入啓。答曰,已諭毋煩。
左議政金堉箚子。大槪,實錄廳摠裁官及實錄都監都提調,竝令遞免事。入啓。批答見上
刑曹判書金藎國箚子。大槪,司寇之任,決非老病昏耗之人所可一日冒居,亟許遞免事。入啓。答曰,省箚具悉。卿其勿辭,調理察職。
傳曰,都承旨尹絳,刑房承旨引見。今日引見時,上曰,禁府堂上三員,竝遞差,今日爲政,卽爲差出。上曰,罪人徑斃,禁府都事及吏卒等,竝移鞫廳,嚴鞫得情。
政院啓曰,傳敎矣。問于判義〈禁〉以下,則今番逆獄,極兇且慘,故臣等慮有意外之患,自初別定都事一員,專掌守直救療等事,罪人中李孝性·循性,則尤爲緊重,故別定書吏劉得全,羅將朴男,醫官朴楷·柳德澤等使之救療守直,至於柳德澤,則臣斗杓,親自招致,丁寧申飭矣,都事洪柱後,則移送當直,劉得全,則不告堂上,徑意出去於邊士紀拿來處,朴楷·柳德澤,則亦不告堂上,私以高來業·吳以建遞代,而入直都事·刑房書吏等,不卽告知於堂上,今此遞易之事,一夜之間,以致諸囚俱斃,極爲駭異。臣等亦告知其由,臣等待罪該府,不能擧職之責,實所難免,惶恐戰灼,莫知所對云矣。傳曰,知道。此啓辭中,所付醫員·書吏·羅將,竝拿鞫。
答大臣箚曰,省箚具悉。卿等宜安心,勿待罪。
禁府,罪人金信善·洪愛生·朴男·金元忠·金大寬·崔守元·禹尙立·盧寬·李太善·金得會·李得方·孫一元·鄭景立·□夢男拿囚。啓。
高來業·吳以建拿囚。啓。推鞫罪人奉香,物故。啓。
謝恩,同義禁洪茂績·沈之源·許積,刑曹參判鄭致和。
判義禁元斗杓箚子。大槪,與同僚同被罪罰事。入啓。答曰,省箚具悉卿懇。卿之拜此職屬耳,似無未安,勿辭察職。以上朝報
上在昌德宮。停常參·經筵。
義禁府啓曰,明日親鞫爲之事,命下矣。當於何殿乎?敢稟。傳曰,文政殿爲之。又傳曰,文政殿狹窄,仁政門爲之。
又啓曰,都事沈之淹,卽同義禁沈之源妻同姓三寸姪女夫也。法當相避,當此推鞫方張之時,不可等待開政之日,其代,令該曹極擇,口傳差出,何如?傳曰,允。
傳曰,明日親鞫爲之,右議政參鞫。
議大臣啓辭,左相之不安於參鞫,情勢則然,而大義所在,討逆爲急,在前大臣,雖有一家當避之嫌,不敢以私而廢公,因參推鞫,自有舊規,仍爲監鞫,少無不可,而聖敎誠爲允當,無容更議,伏惟上裁云,敢啓。傳曰,依議。以上禁府謄錄
戶曹啓曰,慶德宮修理時,各項容入之物,比於常時大內修理,不啻倍蓰,而日期急迫,未及分定於外方,皆自本曹,臨時猝辦,物力之罄竭,已到十分地頭,經用計沒奈何,罔知攸措,大同修理之物,則僅能拮据措備,而此外闕內各衙門修理之役,亦爲一時責辦,本曹物力,萬無支吾之勢,極爲渴㦖,闕內衙門應爲修理者,多至二十八處,其中係于宿衛之處,則今番修理,事異常規,令兵曹,料理指揮,題給價布,以爲合力完役之地,何如?傳曰,允。
兵曹啓曰,命下矣。在前如此修理之時,戶兵曹,各出米布,雇立募軍矣。今此修理所會同之日,募軍二百名之價,專以兵曹價布磨鍊啓下,係是莫重時急之役,不敢推諉,自本曹,旣已獨當,而因日寒役重,絶無應募之人,不得已添給之價,亦自本曹題給矣。近來國家多事,軍布需用之數,罔有紀極,封不動四百二十同之外,行用時在,只十餘疋,前頭之事,誠爲可慮,而今此戶曹啓辭,宿衛各處修理,今方自本曹爲之,而至於宿衛將士,宣傳官廳·扈衛廳·四所衛將廳等二十餘處,該曹諉以本曹所屬,欲令本曹,助其功役,寧有是理?凡官司,各有所掌,決不可以該曹物力之罄竭,而創開無前之弊,不得不惶恐煩稟。以上兵曹謄錄
二品以上啓辭。答曰,毋庸强煩。
右議政李時白上疏。答曰,省疏具悉。卿之仍爲監鞫,少無不可,而引嫌如此,當議于大臣處之,卿宜安心勿辭。
傳曰,明日親鞫爲之。
傳曰,史官一員待命,騎馬三匹立之,禁府夜摘奸。以上內下記草
右議政李時白箚子。大槪,再申前懇,乞賜遞免事。入啓。批答見上
謝恩,禁府都事任濬。
賓廳二品以上啓曰,天討至公,雖人主,無容私庇,王法至嚴,雖周親,罔或恩貸,兇妖惡逆,自速天誅,邦刑之加,理所必至,祖宗在天王靈,必且降戮於冥冥之中,殿下雖欲哀矜而曲貸之,亦無奈何矣。臣等叫閤之請,日以爲急者,不但痛心瀝血,不忍一息共天,亦惟奉天討而正王法也。伏願快賜乾斷,亟命按律。批答見上
玉堂箚子。大槪,亟賜快斷事。入啓。
推鞫罪人崇賢,物故。啓。
合啓,國家不幸,有此宮掖之變,兇逆之慘,古今創覯,今日在廷之臣,莫不扼捥痛骨,奔走請討,臺閣諸臣,合啓屢日,至於伏閤,玉堂儒臣,日日上箚,賓廳大臣,日日陳啓,此可見衆情之日以益激,天誅之不可少稽,而殿下尙且留難,徒以私情之不忍,不顧王法之難屈,元兇惡逆之罪,上通于天,此誠宗社之罪人,慈殿之罪人,殿下一日不正其罪,則將何以謝宗社與慈殿乎?臣等,一日不正其罪,則亦何以報君父之讎,而洩神人之憤乎?此臣等之所以不得請,則決不敢止者也。請逆趙母女,亟命按律處置。答曰,毋庸煩論。
府啓,洪汝漢,本以愚濫之人,又多麤鄙之事,況其前後謀避巧免之情,極可痛駭,物情共憤,其職雖遞,其資雖改,不可如此而止,請前副正洪汝漢罷職。金吾郞免新行禮,雖是舊規,當此逆獄方張之日,又値先后諱辰,則一曹司免新,何必汲汲,而禁府都事等,乃於初九日,敢行免新之禮,其爲無識,莫此爲甚,而許多都事,不可盡罪,當該公事員,請命罷職,其代令該曹,卽爲擇差。答曰,依啓。洪汝漢遞任改資而已,何必罷職?
合司再啓,臣等伏閤籲呼,日至于再,賓廳·玉堂,瀝血同聲,擧國公論,此可見矣,而一向堅執,大拂群情,臣等切不勝悶鬱焉。通天罪惡,雖分作百人,皆足以誅之,況母女同惡,合爲一首惡乎?埋兇於慈殿,則殿下之讎人也,逞毒於聖躬,則宗社之罪人也。神明所祐,情迹盡露,宜速刑章,以彰王法,而尙此遲留,不忍斷行,殿下非不知王法之不可不行,逆賊不可不討,而特以區區之仁,欲掩大義,此臣等尤所未曉也。古今天下,安有脅從盡皆就服,而元惡獨稽邦刑之理乎?唯彼惡逆,兇狡百出,萬一邦刑未及施,兇喘遽自絶,則臣民之痛恨,固不足道,而國家之失刑,爲如何哉?臣等之請刑,所以一刻爲急者也。伏願聖明,爲宗社除兇,爲慈殿討罪,趙賊母女,亟命按律處置,快正罔赦之罪。答曰,須勿堅執。
吏曹口傳政事,以金垕爲禁府都事。
合司三啓,臣等所論,實因一國之公議,欲明萬世之大義,而殿下一向堅執,臣等之惑,滋甚焉。今此首惡之尙盡王法,在廷群臣,與有責焉,若使後世觀之,則謂今日朝廷有人乎哉?至於手自行兇之賊,殿下尙以先王遺體,不忍加法爲敎,臣等竊伏想先王在天之靈,固已痛衋於冥冥之中,而斷棄之矣。殿下若以兩賊,爲無罪則已,旣知其窮兇極惡,則豈容一日假息於覆載之間,而使一國之公議不行,萬世之大義不明乎?臣等,義不與此賊,共戴一天,請逆趙母女,亟命按律處置。答曰,須勿瀆擾。
義州儒生崔致崗上疏。大槪,竊聞安緝招內,有前牧使金壽益,曾爲義州之時,亦如是貪黷無狀云,龍灣擧境之民,聞來無不驚怪,此臣等所以千里裹足,訟冤於闕下者也。前府尹金壽益,居官淸白,愛民除弊,前古所無,州民至今思之,以立淸德之碑,而今者,爲下官所誣,陷於不測,受刑累次,極爲冤痛,本州運餉庫所儲眞珠,其數甚多,而曾無一箇所犯,何獨於濟州,有此薏苡之讒乎?一心淸白之人,廉於此而黷於彼,萬無其理,故伴送使元斗杓,以判義禁,到義州時,擧一境瀝血呈狀,則伴送使答曰,當歸告朝廷善處云,而臣等猶不忍退在,跋涉水路上來,冒死陳暴舊倅金壽益冤痛事。呈政院,還出給。
刑曹判書金藎國箚子。大槪,冒萬死再陳危懇,乞賜遞免事。入啓。下該曹。
禁府內摘奸。
傳曰,明日親鞫爲之。以上朝報
上在昌德宮。停常參·經筵。
領中樞府事李敬輿,領議政鄭太和,左議政金堉,右議政李時白,率百官庭請啓辭。答曰,須勿煩論。
三司合啓。答曰,須勿煩論。
玉堂箚子。答曰,須勿煩論。以上內下記草
政院啓曰,親鞫事,命下矣。處所,何處爲之乎?敢稟。傳曰,文政殿爲之。
謝恩,判中樞趙□□,鐵原府使洪得一,兼春秋成震丙,典獄參奉李馨植。
傳曰,文政殿狹窄,仁政殿爲之。
親鞫時殿坐,初嚴巳初三刻,二嚴巳初四刻,三嚴巳正一刻。
推鞫罪人李寶·柳德澤·高正重,拿囚。啓。
百官啓曰,王法極嚴,雖至親,有不可顧,輿憤旣激,雖人主,亦不可遏,今此趙賊之母女,內外相通,埋兇灑屑,遍及於宮闈,期於必售兇計而後已,是先王之罪人也,宗社之罪人也。旣得罪於先王,又得罪於宗社,則先王在天之靈,亦必痛絶於冥冥之中矣。殿下何獨於此賊,有所容護,而持難至此?王法之不可屈如是,輿憤之不可遏又如是,此臣等之所以統率百僚,盈庭叫呼者也。請亟賜快斷,以正王法,以洩輿憤。答曰,須勿煩論。
合司啓,臣等惟沐浴之義,日三伏閤,同聲共討者,誠以君讎不可共天,而王法不可久稽也。今此兇逆之變,載籍所罕,凡在血氣之倫,莫不憤惋,欲食其肉,而諸賊雖已伏辜,首惡尙盡之誅,倫彝將斁,亂賊無懲,此臣等之所大懼也。惟公與私,不可竝行,殿下雖欲以私廢公,其可得乎?今日廟堂臺閣之臣,皆非誤殿下者,若非義所當爲,法所當行者,則何敢苦口强請,而不知止乎?大義所在,宗社爲重,逆趙母女,請亟命按律處置。答曰,毋庸煩論。
以鄭晳爲假注書。
政院啓曰,來十五日,儒生殿講日次,而十六日臘享大祭,頉稟。傳曰,知道。
玉堂箚子。大槪,亟賜夬斷事。入啓。答曰,須勿煩論。
合司再啓,大義,不可廢,私恩,不可顧,殿下徒以私恩,必欲曲貸,其如大義何?逆趙母女罪惡貫盈,合服天誅,故三司請按律,非惟三司爲然,大臣亦請按律,非惟大臣爲然,諸大夫皆請按律,大義所在,私恩難掩。請勿留難,亟命按律處置。答曰,毋庸堅執。
推鞫罪人金鉽,拿囚。啓。
吏曹口傳政事,以許舒爲禁府都事。
玉堂再箚。大槪,亟賜夬斷事。入啓。答曰,毋庸强煩。
合司三啓,王法不可不行,大義不可不明,今日討逆之擧,豈容一刻少緩?此臣等所以日三叫閤,而不知止者也。逆趙母女,作逆逞兇,罪關宗社,而尙稽天討,假息至今,臣民之憤,久而益激,殿下雖欲以私恩曲貸,如王法何?如大義何?請勿留難,亟命按律處置。答曰,近日以此事,食息不安,須勿强煩。
禁府,推鞫罪人鄭繼立·金鋌,拿來。啓。
右參贊沈詻,判義禁減下肅拜。
謝恩,禁府都事許舒。
兩司長官榻前再啓,當此隆寒,夜漏且深,恐傷玉體,請速還大內。答曰,當觀勢爲之。以上朝報
上在昌德宮。停常參·經筵。
吏曹啓曰,廣州府尹,近例令備局議薦,而今此事勢急迫,不得已自本曹擬望,且可合乏少,儒將被抄人,竝爲擬入之意,敢啓。傳曰,知道。已上備局謄錄
明日親鞫爲之。傳曰,告者等解枷杻事,言于鞫廳。
義禁府啓曰,承服罪人李孝性,依律文,緣坐籍沒,破家瀦澤,降其邑號,罷其守令等事,捧承傳擧行,何如?傳曰,允。
明日親鞫爲之。傳曰,逆趙賜死時,禁府都事當往,而內官,亦往矣。使之偕往事,言于禁府。
又啓曰,逆趙,使之自盡事,命下矣。卽遣郞廳,已令自盡之意,敢啓。傳曰,知道。以上禁府謄錄
傳曰,仁興君禮葬時造墓軍,一半則除價,以役軍題給事,分付。兵曹謄錄
藥房問安啓辭。答曰,知道。
百官啓辭。答曰,須勿堅執。
三司合啓。答曰,須勿煩論。
又啓辭。答曰,須勿堅執。
又啓辭。答曰,須勿堅執。以上內下記草
大殿,政院·玉堂問安。答曰,知道。
藥房啓曰,當此嚴冱之節,玉體久御殿門,以至夜深,伏不審聖候,何如?臣等不勝憂慮之至,敢來問安。答曰,知道。
今日親鞫出宮正時,巳初一刻。
百官啓曰,恩不可以掩義,私不可以撓法,義者,理之節也,法者,理之裁也。恩可以掩乎義,則常典安所施?私可以撓乎法,則天討安所行?今者逆趙母女,造謀作逆,發手行兇之狀,反有甚於稱兵之酷,射日之慘,則其可恩以掩之,私以撓之乎?斷不可使兇喘,一日容息於覆載之間,三司百僚之叫閤而苦爭者,爲慈殿而施常典也,爲宗社而行天討也。聖明,亦安得私庇而曲貸哉?請廓揮乾斷,竝亟按律,洩神人之憤,而爲亂逆之戒。答曰,須勿堅執。
玉堂箚子。大槪,亟賜夬斷事。入啓。答曰,須勿煩論。
合啓,臣等今日之論,論之盡矣,殿下聽之,亦盡矣。兪音尙閟,天討久稽,中外群情,日以益激,昨於榻前,封章連上,面陳且再,而聖諭懇惻,溢於辭表,臣等相對感嘆,罔知聖意之有在,而恩義,自有輕重,公私,不可竝行,今此逆趙母女,合謀同逆,肆意逞兇,內而宮掖禁密之地,外而大君·駙馬之家,房闥階庭之隙,昏曉出入之際,稱以梳洗之具,潛藏兇穢之物,懷諸衣袖,動輒遍灑,以無君無國之計,終必欲盡害王室至親而後已,禍變之慘,何代無之,而古今天下,寧有是變,寧有是賊哉?宗社神靈,臨之在上,大小臣僚,籲之於下,殿下雖欲以區區之情,終始曲貸,其可得乎?請逆趙母女,亟下按律處置之命,以快宗社神民之憤。答曰,須勿煩論。
吏曹啓目,粘連刑曹判書金藎國箚子云云,觀此箚內辭緣,則衰年疾病,若是沈痼,乞免至再,實出於情勢悶迫,似當依願是白在果,重臣進退,該曹不敢擅便,上裁,何如?啓依回啓施行。
推鞫罪人金世昌,拿囚。啓。
合司再啓,今此逆趙母女,本以梟獍之性,濟以蛇虺之毒,忘殿下恒護之恩,造無前兇逆之變,幸賴神明默佑,遂使逆狀敗露,斯豈非天稔其惡,自速其死者乎?因其已著之罪惡,加以當行之王法而已,是天殛之也,國人殺之也。殿下安得以區區之私恩,容貸於其間乎?請斷以大義,亟命按律處置。答曰,須勿堅執。
玉堂再箚。大槪,亟賜夬斷事。入啓。答曰,須勿堅執。
合司三啓,臣等伏閤累日,籲呼至三,辭竭意窮,而猶不止者,誠以所無,有甚於將順,豈敢以不義之事,强聒於殿下乎?惡逆,天下之所共討,王法,有國之所必行,天下之所共討,故雖以人主,而不敢私,有國之所必行,故雖在至親,而不敢廢,惡逆而有所不討,王法而有所不行,則君臣之分不嚴,亂賊之徒接迹,雖有國,不能一朝居也,所謂惡逆之當討,莫此賊若也,王法之當行,舍此賊誰也?殿下唯當循輿論之所同,一時之王法而已,安得以區區不忍之情,一向曲護,牢拒臣等之言,使宗社之賊,至今假息,久稽邦刑乎?請勿留難,亟將逆趙母女,按律處置。答曰,須勿堅執。以上朝報
上在昌德宮。停常參·經筵。
備邊司啓曰,奇震興,以戰船·鄕校等事馳啓,而旣有拿命,姑新水使下去啓聞後,處置,何如?答曰,允。備局謄錄
明日親鞫爲之。
義禁府啓曰,罪人趙星老行刑單子,啓下矣。法典內,雨未晴夜未明,勿行死刑云,明日行刑之意,敢啓。傳曰,知道。以上禁府謄錄
兵曹啓曰,卽接衛將所牒呈,今月十六日行宗廟·社稷·南別殿臘享大祭軍當爲定送,而慶德宮修理處及禁府·鞫廳分定之軍,其數甚多,故各處之軍,盡爲除出,而亦且不足,依前例,京下騎兵當番時,計日減番次,添用於祭軍云,近來軍士定送之處,不紀其數,本所渴悶之狀,果如所報,不得已限祭罷間,京下騎兵,除出添用之意,敢啓。傳曰,知道。兵曹謄錄
藥房問安啓辭。答曰,無事矣。
百官庭請及合辭玉堂啓辭。答曰,噫,非不欲曲貸,而事已彰露,非不欲全恩,而衆怒難犯,罪關宗社·慈殿,予何敢自由?不得已勉循公議,而亦不忍置諸典刑,貴人趙氏,使之自盡,翁主事,決不可允從,亟停勿煩。
傳曰,逆趙,旣已行法,特爲禮葬,以表予意。
政院啓辭,趙賊禮葬事。答曰,此乃自前所有之事,況予豈獨不然乎?勿爲煩說。
禮曹草記,趙賊事。答曰,以二等爲之,可也。以上內下記草
大殿,政院·玉堂問安。答曰,知道。
藥房啓曰,近日寒氣甚緊,而連日冒夜,久御殿門,感傷之患,難保其必無,不審此時,聖候,何如?臣等不勝憂慮之至,敢來問安。批答見上
訓鍊都監啓曰,今辛卯年秋冬等褒貶,當爲等第,而都提調左議政臣金□逐日推鞫進參,限內不得爲之意,敢啓。傳曰,知道。
禁府啓曰,承服罪人李孝性,依律文緣坐籍沒,破家瀦澤,降其邑號,罷其守令等事,捧承傳擧行,何如?傳曰,允。
宗親府郞廳,以有司堂上意啓曰,本府有司堂上三員內,綾原大君以病不參,一員未參,今秋冬等褒貶等第,限內不得磨堪之意,敢啓。傳曰,知道。
春秋館郞廳,以領·監事意啓曰,臣等推鞫廳進參,本館今秋冬等褒貶,限內不得磨堪之意,敢啓。傳曰,知道。
忠勳府啓曰,今辛卯年秋冬等褒貶,當爲等第,而本府有司堂上有故,限內不得磨堪之意,敢啓。傳曰,知道。
藝文館郞廳,以領事意啓曰,臣鄭□□推鞫廳進參,本館今秋冬等褒貶,限內不得磨堪之意,敢啓。傳曰,知道。
政院啓曰,傳曰,今日親鞫,姑勿爲之事,命下矣。何處爲之乎?敢稟。傳曰,依前進善門爲之。
全南監司書目,寶城呈,以掌令安邦儉上疏上送。啓。答曰,省疏具悉。爾其勿辭,待春和日暖,上來。
百官啓曰,夫亂臣賊子,人皆得以誅之,隣國大夫,亦且沐浴請討者,誠以罪大惡極,覆載之所不能容,邦刑天討,帝王之所不得私也。今此兇逆之變,出於宮掖之內,至親之間,求之前史,曾所未聞,凡有血氣者,莫不心痛而骨驚,臺諫伏閤,儒臣連箚,以至擧朝百僚,同辭合請,則國人之皆曰可殺,於此可見,而殿下拮据持難,尙不允兪,何哉?行兇情跡,畢露無的,旣得罪於宗社,又得罪於先王,則通天惡逆,非尋常亂賊之比,慈殿與殿下,亦安得庇而曲護之乎?今乃欲以私恩掩大義,使元惡假息,邦典未伸,輿情憤鬱,久而益激,此臣等之所以盈庭籲呼,不得請則不敢退者也。請逆趙母女,亟賜夬斷,以正王法。批答見上
合啓,今此逆趙母女,作變行兇,罪通於天,天討其可稽乎?惡著於人,人誅其可免乎?宗社之賊,王法其可屈乎?臣民之讎也,輿情其可遏乎?殿下雖欲以一己私恩,掩萬古大義,其可得乎?請勿留難,亟命按律處置。答曰,須勿煩論。
玉堂箚子。大槪,亟賜夬斷事。入啓。答曰,勿爲煩論。
兵曹啓曰,近日連有親鞫庭請之擧,百司不得開坐,本曹秋冬等褒貶,限內不得爲之意,敢啓。傳曰,知道。
吏曹啓曰,近日連有親鞫,百司廢坐,本曹褒貶,限內不得爲之〈之〉意,敢啓,傳曰,知道。
合司再啓,於朝者,伏承聖批,辭意懇惻,感動臣隣,臣等不敢以盡法力爭者,實出於仰體聖上之至意也。第念翁主,日夜謀爲,行兇大內,旣與之同惡,而通書夫黨,內外相應,罪浮於其母,國人之憤,到此益激,殿下旣曰罪關宗社·慈殿,予何敢自由,則何獨於此賊,得以自由哉?私恩決不可顧,天討決不可稽,請斷以大義,亟命按律處置。答曰,亟停勿煩。
玉堂再箚。亟賜兪允,以正王法事。入啓。答曰,已諭毋煩。
舍人,以三公意啓曰,目今朝廷方急,臣等未遑於他務,本府今秋冬等褒貶,限內不得磨堪之意,敢啓。傳曰,知道。
禮曹啓曰,今秋冬等褒貶,本曹今日當爲磨堪,而非但百官庭請,且與大祭齋戒相値,限內不得磨堪之意,敢啓。傳曰,知道。
刑曹啓曰,判書未差,本曹今秋冬等褒貶,限內不得磨堪之意,敢啓。傳曰,知道。
內醫院官員,以都提調意啓曰,本院秋冬等褒貶,緣臣長在鞫廳,限內不得爲之之意,敢啓。傳曰,知道。
敦寧府啓曰,本府秋冬等褒貶,今當磨堪,而領敦寧府事金□□在京畿楊州地,病未上來,限內不得爲之〈之〉意,敢啓。傳曰,知道。
推鞫罪人閔有臣加刑一次不服,洪愛生加刑一次不服,貴生拿囚。啓。
合司三啓,伏承聖批,臣等固知聖意終有所不忍,而蓄謀行兇,旣同於其母,通書夫黨,締結作逆之罪,又有加焉。此實宗社之罪人,而臣民之不共讎也。三司伏閤,百僚盈庭,今幾日矣,而殿下執之益固,托之益堅,使兇逆之喘,尙保於覆載之間,天討當急,獨於此賊,其可稽乎?王法至嚴,獨於此賊,其可屈乎?請金世龍,亟命按律處置。答曰,毋庸强煩。
罪人趙星老,加刑承服。
政院啓曰,傳曰,逆趙罪狀,旣已行法,特爲禮葬,以表予意事,命下矣。逆趙之窮兇極惡,前古所無,神人齊憤,擧朝請法,而只令自盡,則不可謂王法已行矣。禮葬之命,又出於千萬意慮之外,國家事體,寧有是理?聖敎一播,必駭聽聞,臣等不得承順,分付該曹,敢此陳啓。批答見上
罪人延福,拿囚。啓。以上朝報
上在昌德宮。停常參·經筵。
吏曹啓曰,水原府使尹昌耉,褒貶居中,應罷矣。本府兼防禦,非等閑之地,不可一日空官,新府使似當急速差出,依近例,令備邊司,議薦,何如?傳曰,允。備局謄錄
明日親鞫爲之。禁府謄錄
鞫廳啓辭,金自點事。答曰,姑勿刑推,沈賊時規例,詳考,稟處。以上內下記草
親鞫殿坐正時,巳初一刻。
弘文館官員,以領事意啓曰,臣鄭□□逐日進參於鞫廳,副提學臣愼天翊,在外未上來,今秋冬等褒貶,限內不得磨堪之意,敢啓。傳〈曰〉,知道。
工曹啓曰,本曹今秋冬等褒貶,判書臣鄭世規,在外未上來,限內不得磨堪之意,敢啓。傳曰,知道。
戶曹啓曰,本曹今秋冬等褒貶,今日當爲等第,而以百官庭請,各司廢坐,限內不得磨堪之意,敢啓。傳曰,知道。
儀賓府啓曰,當此鞫獄方張之日,且有百僚盈庭之請,各司不得開坐,今秋冬等褒貶,不得爲之〈之〉意,敢啓。傳曰,知道。
義禁府啓曰,本府郞廳今秋冬等褒貶,當爲等第磨堪,而鞫獄方急,苦無間隙,限內不得爲之〈之〉意,敢啓。傳曰,知道。
禮曹啓曰,傳敎矣。今此禮葬之命,遽出於特恩,以其極罪自處,旣已削去爵號,則禮葬之事,恐非當理,而聖敎至此,葬之等數,非該曹所敢擅定,伏惟睿裁。傳曰,以二等爲之,可也。
承文院官員,以都提調意啓曰,本院褒貶,當於望前磨堪,而鞫逆方急,臣等未遑他事,限內不得等第啓聞之意,敢啓。傳曰,知道。
兩司長官榻前所啓,世龍妻按律某罪,請亟賜兪允事。答曰,已諭,大臣,不必煩論。
又啓曰,逆趙,臺諫方以按律爭執,而停啓之前,自盡事傳旨,徑先捧入,當該承旨,難免其責,請推考。答曰,允。
又啓曰,請還收逆趙禮葬之命事。答曰,逆姜仁城之死,亦有此事,古亦有此擧,予何獨不然乎?臺諫退出後,上命。
都承旨尹絳啓曰,臺諫論執至此,令該曹,只給葬需。
又啓曰,逆趙禮葬事,命下之後,該曹不爲據法覆逆,而直爲奉行,極爲非矣,當該堂上推考事,〈何如〉?答曰,允。
又啓曰,逆魁金自點,請嚴刑得情,以正邦刑事。答曰,議于大臣爲之。
領相曰,原情後請刑,而有仍囚之命,故承從矣。今者,群情如此,此外無他議矣,諸大臣之意,亦如此矣。上曰,此非徑斃罪人,姑觀而爲之,可也。
吏曹啓曰,守令多闕,政事,取稟。傳曰,明日爲之。
罪人趙星老·業伊,軍器寺前路行刑。啓。以上朝報
上在昌德宮。停常參·經筵。
明日親鞫爲之。
義禁府啓曰,承服正刑罪人金世龍·金鉽·金錠·安澈·趙星老·英伊等,依律文,緣坐籍沒,破家瀦澤,降其邑號,罷其守令事,捧承傳擧行,何如?傳曰,依啓。金世龍緣坐籍沒,破家安徐。傳曰,逆賊自點正刑後,勿爲傳示八方。以上禁府謄錄
罪人李斗一拿來。
親鞫殿坐正時,巳初一刻。
開城留守書目,經歷金鋿,今月初十日父在喪事。
京畿監司書目,楊州·水原等邑守令,速爲差遣事。
百官啓曰,伏承聖批,辭旨懇惻,値此無前之變,猶有不忍之心,至以決不可允從爲敎,臣等聚首相顧,尤不勝悶鬱焉,聖明之必欲曲貸全恩,雖出於至情,王法極嚴,公議難遏,故元兇旣斃,輿墳少洩,而第其女罪惡,浮於厥母,以聖明恩,則友篤念天顯之親,軫恤顧護,靡不用極,德至厚也,恩至渥也,而不體聖明之曲庇,一聽厥母之陰嗾,合謀同逆,迭爲一心,埋兇灑屑,皆出其手,此輩非宗社·慈殿之罪〈人〉乎?幸賴神明默佑,情狀畢露,妖腰亂領,皆就顯戮,而猶此兇賊,尙今偃息,是固覆載之所不容,國人之所共討,臣等之逐日在庭,苦口力爭者,爲宗社也,爲慈殿也。係于宗社慈殿,罪在罔赦,則豈可以一時區區之恩,廢萬世堂堂之法哉?大義滅親,斷不可已,請亟命按律,以正邦刑。答曰,毋庸堅執。
玉堂箚子。大槪,亟賜允兪,以快神人之憤事。入啓。答曰,須體至意,勿爲煩論。
宗室啓曰,金世龍妻,行兇逞謀,旣同於其母,締結外黨,又有甚焉,則此實宗社之罪人,不可使兇喘,一日容息於覆載之間也。百療盈庭籲呼有日,而殿下不忍於處變之道,尙靳一命,神人共憤,公論益激,殿下不可以私恩掩公議,章章,明矣。伏願殿下,快從公論,以正王法。答曰,已諭於諸大臣,卿等,勿爲煩論。
合啓,臣等,伏承聖批,一則曰亟停勿煩,二則曰毋庸强請,故聖意之有所不忍,夫豈不知,而臣等之叫閤力請,亦豈得已也?今此咀呪之患,造謀首惡,固甚於逆趙,而出入大內,親自下手,遍灑兇穢之物,皆是此賊之所爲,論其罪惡,有甚於其母,況通書夫家,內外相應,其締結行兇之狀,又出於賊招,亂逆之變,何代無之,而豈有如此賊之極兇極慘者乎?渠心幼少之年,已染妖惡之習,背二聖恩恤之至德,反爲仇視,潛吹禍毒,必欲遂凶計而後已,此臣等尤爲此賊,而痛骨腐心者也。犬彘之所不食,梟獍之所不如也,人理滅矣,屬籍絶矣。至于今,殿下亦安得以同氣視之耶?宗社·慈殿在上,諸大臣三揖在下,王法有嚴,輿憤難遏,今日之議,不得旋踵,殿下惟當一時國人之論,斷以祖宗之法而已,請勿留難,亟將金世龍妻,按律處置。
合啓,金自點兇逆之狀,畢露於諸賊之招,而其子鉽,其孫世龍等,又皆箇箇吐實,自點雖欲掩諱,而不可得,故其言,但曰子與孫,旣已承服,更無所達,是乃承服,殿下之欲依沈賊處斷者,以此也。但器遠之事,尙有物議,非必援例,且凡治逆之法,必盡去根株,可絶後患,而咫尺天威,不以實供,不可不嚴加訊問,期於盡輸隱情,世龍則旣有承服,自有定律,而殿下以區區私情,必欲全其形體,用以次律,旣與王室懿戚不同,其妻已絶屬籍,則處絞緣坐之律,何可施於已服之逆賊乎?逆機之不卽正刑,蓋爲憑問諸囚,以分玉石之地,而不但兇逆之喘,不可使久留於覆載之間,觀其氣息,奄奄將盡,恐有失刑之悔。請金自點之特刑正法,世龍·鉽等亟正典刑。答曰,金鉽,姑勿行刑,以觀今日處之,世龍事,公論王法至嚴,予不得自由,依所啓典刑,而勿爲傳示外方,可也,金自點事,依啓。
合司再啓,小不忍,亂大謀,恩之不能已乎義所割也。今者世龍之妻,逆兇之罪,擧國之所共討,而殿下徒以恩愛期全之,其於宗社慈殿,何哉?漢之蓋主,唐之安樂·太平,皆以逆亂誅死,而未有如今日此賊之特甚者也。上自慈殿·大殿·中殿及世子寢宮,下至大君·公主之宅,手持兇穢之物,恣行妖惡之謀,又自通書於逆舅,內外相應,彼此締結,其志必欲易我宗社,無我國家而後已,此可以恩愛而曲全者乎?一日不誅此賊,則宗社之讎,一日不得,君臣之義,一日不明,如此而爲國者,未之有也。若使其罪,可以誅之,可以不誅之,而殿下欲以曲全,則臣等豈不將順聖意乎?今於此賊,則大義所在,私恩決不可顧,況天理滅矣,屬籍絶矣,有何曲全之恩乎?臣等不得請,則決不可退,請世龍妻,亟命按律處置。答曰,毋庸强煩。
玉堂再箚。入啓。答曰,毋庸强煩。
都承旨啓曰,兩司逆趙禮葬事,該曹卽爲擧行爲非,而請推當該堂上矣。政院朝報,則以臣絳所啓,出諸朝報,難免不察之失,請當該注書推考。傳曰,允。
合啓,王法,不可小屈也,天討,不可暫緩也。臣等,固知殿下不忍於至親之間,意甚盛也,而孔子曰,小不忍,亂大謀,何殿下不忍於可忍,而不顧大義乎?王室至親,莫如管·蔡,而管·蔡流言,周公誅之,今之逆兇,視流言何如也?今之造逆,比管·蔡,何如也?母女同惡,手自行兇,而至於通書夫家,內外締結,則罔赦之惡,浮於厥母,殿下安得以一時之私恩,有所小貸乎?三尺至嚴,覆載難容,請世龍妻,亟命按律處置。答曰,毋庸强煩。以上朝報
上在昌德宮。停常參·經筵。
上在昌德宮。停常參·經筵。
政院啓曰,明日親鞫,何以爲之?取稟。傳曰,姑停。
刑房承旨啓曰,十八日引見時,左議政金堉,以二十日頒敎,二十二日乃大禮正日也。自二十日至二十二日,推鞫姑停,已爲啓稟矣,此三日推鞫姑停之意,敢啓。傳曰,知道。以上禁府謄錄
傳曰,罪雖極惡,靖社之功,不可不念,金自點屍身,卽爲出給,使之埋葬事,言于該曹。
百官廷請啓辭。答曰,噫,先王子孫,非不多矣,而翁主,惟獨此一人而已。晩年鍾愛,實非尋常,予之顧恤,亦非凡例,不圖玆者,事至於此,骨寒心驚,長吁痛歎而已。安置之典,亦所不忍,而不得不參商情法,以副公議也。今又堅執至此,豈意不涼寡昧之情,若是也?此非獨予之意也,實是慈志也,亟停勿煩,以副慈殿及予意也。
宗室啓辭廷請。批答上同。
三司合啓。批答上同。
府院啓,金自點傳屍八方事。答曰,此豈特命乎?實非援例之意也。勿爲堅執,可也。
傳曰,史官一員待命,騎馬六匹立之,各司夜摘奸。以上內下記草
上在昌德宮。停常參·經筵。
備邊司郞廳,以左相意啓曰,兵曹啓辭,今番別試武科新出身元數一千二百三十六人內,除壯元及咸鏡道·平安道·東萊本道本鎭分防者外,應赴之數,至於一千一百三十二人,當依近例,沒數入送于北道,而但一千一百三十二人除往來時草料會減之數,十二朔留防之糧,多至五千四百石零,竝計奴馬料粥太,則其數不止於一倍,當此北路連歲凶荒,公私蕩竭之日,若自官給料,則糜費極多,若自備減朔,則私儲匱乏,必有主客俱困之患,誠爲可慮,仍念北道,姑無朝夕可虞之事,防戍似不至太緊,今番出身,除西北兩道人外,其餘皆分防于兩南沿邊要害處,則今年兩南,雖曰凶歉,亦非北邊蕩殘之比,使之自備糧,減朔,自三月至八月而準防,則正當風和之時,必有緩急可倚之勢,亦無北邊虛費糧餉之弊矣。若以千餘出身,專送南方爲不可,則以京畿·江華·開城府·江原道·黃海道四百餘人,送于北道,以京中·洪淸道·全南·慶尙道七百餘人,送于南邊,則可無彼此輕重之別,而其於綢繆之策,亦似得宜矣。若以此兩款,爲係是新創,欲仍舊貫,皆送于北道,則一千一百餘人,分爲三四運,交替輪防,當應赴之次,雖已除官,解職入送,及其準防,還授本職,依無故作散人例,通計前仕,則後赴者,亦無怨苦之弊矣。數百人入防,雖似不多,累年替守,幾逾於千餘人之只一年入防而止也,亦未知如何,親恩赴防,自是規例,該曹之道,唯當循例擧行,固不敢率爾容議,而念及南北形勢,旣有所懷,不得不略陳,顧此數款之外,亦必有變通之長策,請令廟堂,十分參商,從長,稟處,何如?傳曰,知道。此事,曾已議于左相矣。問于左相,商議處之事,傳敎矣。近來三邊防戍之事,時無緊急處,而新出身納物免防,已成近例,故臣曾於榻前,已爲陳達蒙允,而兵曹不知此意,費辭稟定,誠爲駭異,初以錢三十貫爲定,而此則依松都之價,故貫數如此之多,今則京中用錢,升米三錢,錢價甚貴,故納者甚難之,減爲十貫,人皆便之,而其價,則與前定三十貫相同,若又以此爲重,而得錢爲難,則或以銅鐵,或以皮物,或以銀布,以準十貫之價,以此知委施行,至於別作新恩一隊,以備緩急之意,令該曹商論便否,稟定,何如?答曰,允。備局謄錄
府啓,自點傳屍事。答曰,勿爲煩論。
三司合啓。世龍妻事。答曰,毋庸强煩。
院啓,自點傳屍事。答曰,不允。
禮曹草記,陳賀使權停事。答曰,今此骨肉至親,功勳大臣之變,出於肘腋,愧懼不暇,何用賀爲?依前傳敎擧行。以上內下記草
上在昌德宮。停常參·經筵。
義禁府啓曰,承服正刑逆賊澈之子世亮,依律文,處絞之意,敢啓。傳曰,依啓。
又啓曰,得接漢城府所報,則承服正刑逆賊業伊·文朴金,旣已現出捉囚云,依律文,處絞之意,敢啓。傳曰,依啓。
又啓曰,正刑逆賊鄭健立子尙倜·尙俊·尙等,依律文,處絞之意,敢啓。傳曰,依啓。已上禁府謄錄
傳曰,頒赦·百官加爲之。
三司合啓。答曰,不允。
府啓,推鞫爲之事。依啓。傳屍事。不允。
院啓,閔應騫改差事。答曰,依啓。傳屍事,不允。
三司合啓再啓。答曰,毋用瀆擾。又三啓。答曰,毋庸煩論。
左議政金堉箚子。答曰,省箚具悉。予意亦如卿意,故允許矣。今此臺論,亦是一道,有何未安惶恐之理乎?卿宜安心勿辭。推鞫姑停事以上內下記草
上在昌德宮。停常參·經筵。
傳曰,洪愛生,再次氣絶,用藥皆甦,獨此賊,如是致斃,極爲駭異,當該月齡醫員拿推,且問致斃之故。以上內下記草
上在昌德宮。停常參·經筵。
政院啓曰,明日本府推鞫仍爲乎?敢稟。傳曰,差晩,親鞫爲之。以上禁府謄錄
兵曹粘目。答曰,殊涉可嘉委置,特爲加資。以上內下記草
上在昌德宮。停常參·經筵。
備邊司啓曰,以軍器寺啓辭,本寺,乃國之武庫,關係重大,而物力殘薄,丁丑以後,蕩敗尤極,有難收拾,今不急救,後悔無及,其中微細之事,不敢盡陳,而姑以四件最爲重大者言之,則破傷軍器,不可不修補也,焰焇煮取,不可不着實也,奴婢之虛稱賜牌及移屬他司者,所當搜括也,匠人之定奪良役及虛稱免故者,所當充定也。所謂破傷軍器者,丁丑年二月間,其時判官孔大信,甲冑百餘部·長片箭數百部,收拾藏置於庫間,皆是傷敗於兵亂中,甲冑,則片片破落,長片箭,則羽鏃無形,當該官員雖或修補,月課軍器造作物力,只靠於貢物作米,他無拮据之地,以何物力,下手於許多修補乎?以此遷延,至于今日,百餘部之甲冑,數百部之長片箭,將歸棄物,誠爲可惜,今欲修補,反庫點閱,應入物力,從略磨鍊,則諸具價本及匠人手功,竝不下木十有餘同,而本寺,則月課之外,他無出處,況今貢物作米,沒數移送於常平廳,赤立無計,極爲可慮,無已則辛卯條,洪淸·全南兩道月課甲冑五部價木四同五疋,洪淸道月課黑角弓二十五張價木二同,長片箭各三十部價木二同二疋,筋角·膠羽·全漆等雜物價木五同三十疋,合九同三十餘疋也。限一年,減其月課,除出其價,修補甲冑·長片箭,以備緩急,則月課與修補物力及功役得失多少,似爲懸殊矣。所謂焰焇煮取者,臨戰禦敵,莫如火藥,故上年失稔,貢物作米,移送於常平廳,各樣軍器,限一年停役,而焰焇仍前煮取,不爲停罷,則各軍器中,焰焇爲重之意,可知也。然各樣軍器,則自有恒定貢物,故每年月課,各有定數矣。至於焰焇,則旣無恒定貢物,又無物力出處,故焰焇煮取,亦無定數矣。無吐木,則焰焇,不得煮取,無石硫黃,則火藥,不得合劑,吐木·石硫黃,實爲焰焇火藥之本也。前在庚午·辛未年間,故完豐府院君臣李曙,爲本寺提調時,優得物力,焰焇煮取,一年功役,一萬餘斤矣。自戊寅以後,物力零星,故焰焇煮取,自戊寅至己丑,十餘年間,功役所得,未滿萬斤,則焰焇煮取,亦爲有名無實,誠爲可惜,不可不恒定物力,如弓矢·甲冑之例,年年功役,亦當定數,使之着實責效,一朔九釜子之容入吐木九十迲乃,五六月兩朔暑雨停役,通一年十朔吐木九百迲乃價,餘丁木九同,輸運價四同,合餘丁木十三同,匠人·募軍·員役等合二十名料布,十二朔通計,則餘丁木九同三十疋,石硫黃,則非我國所産,價之高下,隨時不同,亦無定式貿易,臨時從市直稟定,故今不擧論矣。只以吐木價軍匠料布磨鍊,則餘丁木二十二同三十疋矣。此則自前兵曹餘丁木,啓請取用,而多少不一,遲速無常,物力難繼,每患停役,自今以後,餘丁木二十二同三十疋,永爲定式,及時出給,俾無年年煩啓之弊,則一年所費餘丁木二十二同三十疋,所得焰焇五千餘斤也。物力之所費,功役之所就,得失多少,亦似懸殊矣。所謂奴婢者,各寺奴婢,計數定給,俾無那移者,意非偶然,而本寺奴婢,壬辰以前,則不知其幾何,各庫庫直,各色使令,皆以奴子責立矣。亂後則死亡殆盡,己卯以後式年載錄者,奴婢竝僅六十餘名,而其中有勢者,謀免庫直,使令之役,或稱賜牌,或移他司,無一名應役者,故各庫庫直四名,各色使令四名,每年每朔,皆以給價雇立,故本寺物力,日就凋殘,頑悍典僕,不爲服役,衙門模樣,無以收拾,物力之蕩竭,計無所出,極爲可慮,奴婢中雖稱賜牌,無公文者,及移屬他司,盡爲搜括,還屬本寺,切勿那移,則頑悍典僕,庶不橫叛,衙門模樣,亦可成形矣。所謂匠人者,大典橫看相考,則本寺匠人六百四十四名,明白載錄,壬辰以後,散亡殆盡,十不存一,故丙寅年號牌時,本寺匠人六百四十四名,依大典準數定給,故丁丑以前,則本寺物力,頗爲有裕,不如今日之殘薄矣。匠人子枝,世傳其任,毋定他役,法典所載,而近年以來,法綱解弛,各邑守令,視之等閑,物故者,不爲本定,逃亡者,不爲刷出,良民子枝,則盡入於色吏之囊橐,匠人子枝,勒之良役,或砲保或騎步兵,任意奪定,故六百四十四名匠人中,現存者,未滿三百名,本寺物力,日漸殘薄,職由於此矣。匠人子枝移定他役者,及物故。逃亡者,一一査出,報本司後,量其多寡,參酌處置,量宜充補,漸塡元數,勿如前日之慢忽暴棄,着實擧行,行未行相考,守令解由拘礙,以重其事,則工匠物力,或可支過,而緩急策應,庶有得力矣。此等弊端,雖涉煩瑣,因循任他,不爲變通,則武庫重地,徒守虛器,緩急無恃,必生大事,不敢不仰煩天聽,請令廟堂,商議定奪,何如?傳曰,依啓事,傳敎矣。今此四件弊端,皆是不可不變通者也。百餘部之甲冑,數百部之長片箭,收拾兵亂之中,棄置十餘年之久,將爲空棄之物,誠爲可惜也。今若修補,則該入之物力,半減於新備,而得失之多少,果爲懸殊,依啓辭姑停,兩湖一年月課,以其價木,修補宜當,焰焇所宜着實煮取,而旣無恒定貢物,續續啓請餘丁木之際,物力難繼,未免停役,亦當依啓辭,勿待啓請,定爲恒式,逐年題給餘丁木二十二同三十疋,使之逐年煮出焰焇五千餘斤,而但餘丁木,遺儲無多,姑爲題給二年,更觀餘丁木遺在,而處置宜當,奴婢之無公文而托稱賜牌,謀免苦役,而移屬他司者,誠極痛駭,令該曹,一一搜括,還屬本寺,俾無典僕之橫叛,以成本寺之模樣,匠人子枝,勒定他役,物故者不爲本定逃亡〈者〉,而無意刷出,致令本寺漸至凋弊,有違法典,誠極未妥,曾已移定他役者,今雖不可還定匠人,從今以後,匠人子枝,一依法典,切勿移定他役,因循謬例,違法定役者,自本寺摘發入啓,重則守令,輕則鄕所色吏,各別重究,逃故者,則爲先一一刷出,報本寺處置,宜當,以此意,分付各該司·各道,何如?答曰,依啓。
又啓曰,兵曹啓辭,因本曹今番新出身赴防變通事草記,以左議政別作新恩一隊,以備緩急之意,令該曹商論便否,稟處事啓辭。傳曰,允事,命下矣。新出身赴防,自是法例,頃者納物除防,出於一時之權道,而無定式遵行,令厥後更爲稟定之擧,臣曹意未預知,故意謂今番出身,循例全數入防于北邊,敢將本道難便之形勢,略陳其變通之意矣。今見大臣回啓,臣等難免矇不致察之失,不勝惶悚,第凡新出身準防之後,外方之人,則例自各其所在官,卽爲入番於別隊,而京中則無此例,今此納物除防,與準防無異,外方之人,自有應屬之處,所謂新恩別隊,事係新規,且是大段擧措,臣曹不敢擅定,令廟堂商確稟奪,以爲奉行之地,何如?傳曰,允事,傳敎矣。今此別試新出身納錢除防事,曾已定奪於榻前,前日該曹之啓,實出於政院不爲分付之致,而此擧,不專爲廣開行錢之路,亦欲令千餘人,免其遠戍塞上之苦,其中如有自願赴防者,則其在朝家之體,不可混同勒捧錢文,以明年二月晦日爲定限,使之納錢,定限內不納者,則依近例,自備糧,六朔赴防於北道,而至於別作一隊一款,更爲商議,則外方出身雖不別立事目,從前自有作隊之例,所當依例擧行,京中之人,則臨時調用,未爲不可,名以別隊,有所團束,則事係新規,有煩聽聞,姑勿擧行之意,分付該曹,何如?答曰,允。已上備局謄錄
內醫院草記。答曰,明日與都提調,監封以進,可也。
義禁府草記。答曰,當該都事·羅將,竝拿推,移送鞫廳。以上內下記草
上在昌德宮。停常參·經筵。
兵曹啓曰,北兵使金逸,已有拿命,交代當爲差出,依近例,令備局議薦,何如?傳曰,允。已上備局謄錄
義禁府啓曰,罪人金燧,已爲處斬,依法典,籍沒家産事,捧承傳擧行,何如?傳曰,依啓。且昨日傳敎奇震興籍沒緣坐,速爲議于大臣處之事,傳敎矣。議于大臣,則領中樞府事李敬輿,領議政鄭太和,判中樞府事趙翼,左議政金堉,右議政李時白議,以爲震興兇逆情節,旣已顯著,而不盡吐實,先斃杖下,群情尤極痛惋,依先朝逆賊權大用例,籍沒緣坐等事,竝照法擧行宜當,仁弼亦與震興無異,似當一體施行,伏惟上裁。大臣之意如此,敢啓。傳曰,依啓。
領相所啓,罪人金燧連刑議處事,命下矣。問目內辭緣,渠亦不爲發明而直招,似當如此照斷。上曰,推官·兩司之意,何如?判義禁元斗杓曰,渠之書中,以在廷之臣,謂之群兇,此與謀逆,何異哉?大司憲李厚源曰,與逆魁親密如此,則逆謀宜無不知之理,而但不出於招辭,照律亦爲無妨。大司諫李一相曰,旣已承服,更無輸情之事,照律處斷,宜當。上〈曰〉問目內辭緣,旣已承服,以此照律,可也。
又啓曰,逆賊奇震興·趙仁弼·邊士紀,依律文,緣坐籍沒,破家瀦澤,降其邑號,罷其守令等事,捧承傳擧行,何如?傳曰,允。
政院啓曰,推鞫,何以爲之?敢啓。傳曰,本府爲之。以上禁府謄錄
藥房問安啓辭。答曰,無事矣。
義禁府草記。答曰,依啓。且昨日傳敎奇震興籍沒緣坐事,速爲議于大臣,處之。以上內下記草
上在昌德宮。停常參·經筵。
備邊司啓曰,行護軍李時楷,本司副提調差下,使之仍察有司之任,何如?答曰,允。
又啓曰,吏曹啓辭,漢城府移文內,承服罪人李斗一,果川縣入籍居生云,果川縣監韓得一,依法典罷黜,本縣降革事,係是直路初頭之邑,自前如此之地,則或不無變通之時,令廟堂議處,何如?傳曰,允事,傳敎矣。直路初頭之邑革罷合竝,果涉難便,若非逆魁居生之地,則從前亦爲變通之事,依先朝時陽智·龍仁例,只罷其守令,仍存勿革,何如?答曰,依啓。已上備局謄錄
鞫廳啓辭。答曰,依啓。沈之溟又出賊口,則似不尋常,仍囚,更爲捧招處之,可也。
傳曰,罪人敬賢,雖有身犯之罪,以告者之妻,自當有赦宥之典,況難明不然者乎?如此嚴寒,久在牢獄,予言念厥夫之功,甚爲矜惻,其令鞫廳,放送。
玉堂箚子。答曰,思量處之,勿謂煩論。
領議政李景奭上疏。答曰,省疏具悉。卿辭何乃至此耶?卿無所失,宜安心勿待罪。
傳曰,黃瀗·金是聲·李圾·洪瑑等,予親覽其供招,辭直理然,果是冤抑,旣知其冤,何忍久閉牢獄?況春回斗轉,宜布德澤,順時行事,其可已乎?其令有司,竝放釋。且李英達之老妄病廢,尤不近理,鄭善及惠生,俱涉可冤,與李稠·李春陽等,竝令放送。已上內下記草
上在昌德宮。停常參·經筵。
義禁府啓曰,頃者逆鉽承服之日,臣之源,直宿本府,而重囚在獄者頗多,故慮有虛疏之患,都監砲手一百五十名加啓請矣。今則重囚就服,獄事垂完,而輦轂親兵,當寒露處,亦甚可慮,前定五十名外,加定一百五十名,今日爲始,罷遣,何如?傳曰,允。以上禁府謄錄
藥房啓辭。答曰,依啓。卿等勿待罪。
領中樞府事李敬輿上疏。答曰,省疏具悉卿懇。予意已悉於前日之面諭,何必今又乃已?卿其安心,勿待罪。
吏曹啓目。答曰,依允。前府使金是聲,以無罪得釋,別無遞改之事,仍令赴任,宜當。已上內下記草
上在昌德宮。停常參·經筵。
備邊司啓曰,喬桐守直內官,以江華生鮮不爲進排事,狀啓矣。十月間江華留守李曼報本司曰,前日本府配所排設之時,饌物曾無自喬桐添助之事,到今本府之添助於喬桐,不但於理不當,輸納他官之際,或稱體小,或稱味劣,點退之端不一,賂遺之弊十倍,況値炎熱之時,則雖不分晝夜,兼行疾走,而水陸百里,動經兩日,臭變味惡,終歸無用,故不得不貿得於喬桐地而納之,本府之民,不堪其弊,願以乾物代納,生物則專責於喬桐云云,所報辭緣,誠爲有理,故依此擧行之意,分付於喬桐府,則其時喬桐,亦爲論報,請分定於附近邑,終之以願減前頭勅行一二巡支待,而所報中,侵凌本道監司,語多不遜,不得躬從之意,論理回題矣。今以內官狀啓觀之,則喬桐府,不但不爲進排,亦不言如許曲折於內官,致有此狀啓者也。從今定爲恒式,自九月至二月,則生鮮·乾物,兩府分半進排,自三月至八月,則喬桐府進排生鮮,江華府進排乾物,俾無兩府偏苦之怨,亦無暑月越他境貿納之弊,宜當,以〈此〉知委兩府,何如?答曰,允。已上備局謄錄
世龍妻押去都事狀啓。答曰,令內醫,持藥物下去,使之盡心救療。
傳曰,今旣移御,而明春舊宮,刮去穢地,換塡淨土之役,似爲浩多,而該曹何以思量耶?應用役軍等事,必須預爲默講然後,可無窘迫之患,言于該曹。
傳曰,世子嬪冊禮時,正使永安尉洪柱元鞍具馬一匹,副使判書吳竣,都提調右議政李時白,提調判書李時昉,大司憲李厚源,敎命文書寫官洪璲,各熟馬一匹賜給,傳敎官左承旨嚴鼎耉,都廳洪命夏,司直李弘淵,竝加資,敎命文製述官趙錫胤,行冊文製述官吳竣,篆文書寫官金光煜,各半熟馬一匹,郞廳洪鍾韻·洪琂·鄭榏·李志安·羅以俊,竝陞敍,監造官金嚮以下六,監役官李碩輿,儐者尹杬,竝六品遷轉,已出六品者,陞敍,提調判書元斗杓·朴遾,郞廳崔攸之,敎命執事李䆄以下八,各兒馬一匹賜給,郞廳鄭脩·朴承健,各弓子一丈賜給,擧案者李沖雲等八,捧褥席官柳廷瑗等三,捧舃襪官趙亨耘,謁者方巡遠等二,禮貌官金尙炫等二,各加一資,資窮者代加,員役·工匠·醫女等,令該曹,米布分等磨鍊題給。
傳曰,敎命差備內官徐後行·尹完,冊差備朱希聖·金孝業,印差備李舜壽·張翼命,服差備朴昌瑞·金瑨,竝加資,陽繖差備李以淑以下十一,各兒馬一匹賜給。
左議政金堉上疏。答曰,省疏具悉。卿之欲爲省掃先塋之念雖切,顧今日國事,如何?大臣擧動,決不可輕易,況且子弟之多乎?足以代行,以舒私情,卿其須體至意,勿爲出往。已上內下記草
上在昌德宮。停常參·經筵。
義禁府啓曰,云云,傳敎矣。李順民停刑仍囚之後,與逆魁自點,極親極密之狀,人多言之,至於宰臣中,亦有言之者,而本府堂上,親聽其言,故恐有徑斃之患,別定醫官辛德芳·金以規,刑吏趙勝龍,間直羅將金男等,使之各別救療矣。遽爾致斃,無非臣等不能檢飭之罪,惶恐罔措,不知所對,敢啓。傳曰,竝拿鞫。以上禁府謄錄
傳曰,今下弓矢,穩城府使朴宗寧給送。
玉堂箚子。澂事。答曰,毋庸强煩。
司僕草記。答曰,依啓。遺失馬四百餘匹之說,極爲駭愕,當該首牧官拿推,守令,若不罷職,則推考,似涉文□□致□□使□□□決□□也。已上內下記草郞廳林箕彬校正。日記郞廳盧賢鶴書。
