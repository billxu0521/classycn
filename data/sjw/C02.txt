上在慶德宮。
去夜下雪,辰時乃霽。
朝廷·政院·玉堂問安。批答□□內下日記
藥房都提調元斗杓,提調洪重普,副提調鄭知和啓曰,時序易遷,歲律□新,自上哀號追慕之情益切,伏未審此時,聖候調攝,何如?感冒之氣,昨夕進藥之後,有取汗和解之效耶?臣等不勝憂慮,敢來問安。答曰,症候,已言于醫官矣。
大王大妃殿問安。答曰,知道。王大妃殿問安。答曰,罔極。中宮殿問安。答曰,罔極。
□□□□□□□□□□□□□□□□□□柳後聖□則□□候,旣已和解□□姑停藥□□夜間氣候,更爲稟定,何如?答曰,知道。藥房謄錄
上在慶德宮。停常參·經筵。
初昏,流星出天中,入艮方,狀如拳〈尾長〉二三尺許,色赤。內下日記
藥房都提調元斗杓,提調洪重普,左承旨洪處尹啓曰,伏未審夜來,聖候調攝,何如?感冒之氣,和解之後,亦何如?臣等憂慮未弛,敢來問安。答曰,知道。症候,已言于醫官矣。
再啓曰,卽伏承症候已言于醫官之敎,問于鄭後啓等,則感冒之候,今已平復,臣等不勝喜幸之至。湯劑則停止,前入丸藥,逐日進御,以收其效,何如?答曰,知道。藥房謄錄
上在慶德宮。停常參·經筵。
初昏,流星出南河星下,入巽方天際,狀如拳,尾長三四尺許,色赤,光照地。夜二更,流星出星星下,入巽方天際,狀如鉢,尾長四五尺許,色白,光照地。內下日記
藥房都提調元斗杓,提調洪重普,副提調鄭知和啓曰,伏未審夜來,聖候調攝,何如?臣等憂慮未弛,敢來問安。答曰,幾盡差愈矣。藥房謄錄
有政。
答憲府啓辭曰,已諭無煩。李仁夏事,依啓。內下記草
上在慶德宮。停常參·經筵。
藥房都提調元斗杓,提調洪重普,副提調鄭知和啓曰,伏未審夜來,聖候調攝,視昨,何如?臣等憂慮未弛,敢來問安。答曰,知道。症候幾盡差減,勿爲逐日問安。藥房謄錄
答憲府啓辭曰,已諭毋煩。內司當該官罷職事
答兵曹粘目曰,依回啓施行爲乎矣,相當賞典,相考稟處。忠淸兵使柳汝,昌寧縣監金尙重,軍器別備事
答吏曹粘目曰,特爲加資,以廣捕賊之路。
傳曰,禮官進去,埋安位版事,今日內擧行復命事,分付。京中尼院毁出事內下記草
下直,晉州營將安縝。
傳曰,明日賓廳坐起爲之事,分付。內下日記
上在慶德宮。停常參·經筵。
大臣及備局堂上引見時,領議政鄭太和所啓,國家逢此凶歲,凡所蠲役,不爲不多,而近來外方之事,甚爲不實,前日分付大同餘米,捧置本郡,以爲春來賑救之資者,亦必有虛疎之弊,抽栍反庫,似不可已,江都移轉米,收捧於畿邑者,亦不可不點視矣。右議政元斗杓曰,江都米,則當初定奪時,旣已發遣京官,覈其虛實之意,分付,今不可但已矣。上曰,竝依爲之。判尹李浣所啓,諸班冒屬之類,査覆汰定,餘丁者,其數甚多,故臣於先朝,仰陳砲保充定之弊,因達新査餘丁,移給都監之意,旣承畢査覈後更稟之敎,今已畢査,而汰定之數,二千三百餘名,雖不得沒數移給,其中一千五百名,移給都監,則各官砲保搜得之弊,幾半減除矣。上曰,新査得餘丁,限一千五百名移給。備局謄錄
上在慶德宮。停常參·經筵。
夜五更,客星之氣,見於虛危之間。
藥房都提調元斗杓,提調洪重普,副提調鄭知和啓曰,昨日出御寒殿,引接臣隣,酬酌移時,伏未審夜來,聖候,何如?臣等憂慮未弛,敢來問安。答曰,知道。別無所患矣。
李慶徽,以御營廳言啓曰,卽接備邊司行關,則本廳軍士,自今年二月二字缺,勿爲上番事,今月初五日引見時,已爲定奪矣。四五字缺番軍兵,勿爲調送事,京畿監司臣五六字缺行關,分付之意,敢啓。傳曰,知道。
政院啓曰,禮官進去埋安位版事,數字缺擧行復命事分付事,命下矣。頃年奉恩數字缺,則埋安於陵內淨處,而今則寺在城內,未知何處埋安乎?禮官處,所當一時分付,故敢稟。傳曰,問議于大臣處之事,傳敎矣。問議于大臣,則領議政鄭太和,左議政沈之源,右議政元斗杓以爲,所謂位版,出於二字缺輩之私造,不可視之以國家祀典尊奉之例,而旣書列聖廟號,亦難毁棄於不潔之所,故前日奉恩寺位版處置時,使之埋安於寺後之山,此卽宣·靖陵火所之內,初非擇就陵內也。今此尼院,雖是城中,俱在近山之處,各於其山上淨地埋安,似爲無妨,伏惟上裁。大臣之意如此,上裁,何如?傳曰,依議施行。
以慶尙監司狀啓,傳于朴世模曰,梁山燒燼人等,令本道各別恤典擧行。
李翊漢啓曰,尼院位版埋安事,早朝禮曹郞廳,聽分付出去之後,日勢二字缺了無形影,累度催促,而闕門已閉,尙不復命,事極稽緩,當該郞廳請推考。傳曰,允。
朴世模,以兵曹言啓曰,武臣堂下朔試射之規例,以帿箭試才,而辛卯年間,以柳葉箭五矢七巡,片箭三矢三巡試射,而無一分者則汰去,居首者受馬,而一矢得中者不汰,故武士不肯盡試其才。甲午年間,欲矯此弊,以柳葉箭五矢七巡,片箭三矢三巡,騎蒭一次爲規,而三技中,不計貫邊,得中三十矢者,參下則遷轉六品,已出六品者,則次次陞敍,四矢不中者汰去,以爲勸懲之地,而三十矢得中者絶無,而四矢不中者甚多,蓋片箭得中,最難故也。且六兩,乃武藝之根本,而武士出身筮仕之後,絶不射六兩,故武藝不進,年少武士,不可全廢,此技片箭九矢中,三矢則以六兩數字缺入格者,乃許其中數,似爲便當,六七字缺筵中略爲陳達,卽蒙允許,前四五字缺付標事,命下矣。取考前後文書,則無啓數字缺有甲午年試射變通啓辭草本,依昨日數字缺片箭九矢中,去其三矢,以六兩三矢百步取才之意,敢啓。傳曰,知道。
李翊漢,以成均館言啓曰,今正月初七日儒生上旬輪次,春享大祭齋戒相値,不得設行之意,敢啓。傳曰,知道。
李翊漢啓曰,卽者禮曹郞廳,來詣闕門外,傳言慈壽宮位版六位,內外結裹,同入樻子,其寺北墻外山上,擇淨潔處埋安,仁壽宮位版四位,內外結裹,同入樻子,其寺北墻外,山上淨潔處埋安,地凍雪深,以致日晩,今始復命云矣,敢啓。傳曰,兩尼院位版,何以書之乎?且慈壽宮位版,當七位,而何以六位書啓乎?卽卽問啓。又啓曰,禮曹郞官處,卽卽問啓事,命下矣。郞官一員,來待闕門外,急急書啓之意,星火催促,而其同往郞廳進來後,當爲書啓云云,遲延至此,致勤聖敎,惶恐待罪。傳曰,知道。勿待罪。
掌令尹飛卿啓曰,臣伏聞昨日筵中諸宮家船隻二字缺定數判付,臣不勝感誦之至。第當初聖上二字缺,奸民之投屬避役,斟量公私,渙發德音,則爲內司之道,固當宣告之不暇,而乃反中間淹滯,使不得宣布美意於中外,誠可寒心。似此弊習,若不隨事懲治,則日後之弊,有不可勝言,內司當該官罷職。通津縣蟹梁事,該曹回啓,已極備盡,則宮家冒點之狀,聖明旣已洞燭,而論列有日,兪音尙靳,實未曉聖意之所在也。宮家之所點者,雖其久遠之處,苟有貽害於生民,則聖明必復變通處分,俾無呼冤之弊,況此新設兩處,旣無折受公文,依勢冒點,斷然無疑,更無査辨之事,而一向數字缺允許,此豈所望於聖明者哉?此而四五字缺,冒濫之弊,有不可勝言,請依該曹四五字缺,通津縣新設蟹梁,亟命革罷,宮奴作弊者,數字缺。大司諫李慶億,司諫趙龜錫,獻納李東老數字缺,俱以無似,久叨言地,未效一言,以裨新化,尋常二字缺矣。卽者伏聞玉堂箚中,以頃日本院處置,因襲近規,不克將順爲辭云,臣等見識昏昧,做事錯謬,令識者歎恨,而見非於公議之地,何敢晏然苟冒乎?正言呂聖齊,以臺諫之引嫌數遞,誠爲近日之痼弊,頃者憲府處置,特命勿遞,實是聖上矯弊之盛意,而第臺臣去就,異於庶官,未有定規,一字缺前,斷無旣遞還仍之理,臣又請遞矣。今聞玉堂箚中,以因襲近規,未克將順斥之,再誤之失,臣實當之,臣何敢晏然苟冒乎?竝引嫌而退。臺臣數易,實是痼弊,細事勿遞,聖意有在,而律二字缺落書,難免不察之失,則處置請遞,初無錯謬之嫌,旣遞還仍,斷無是理,仍前請遞,有何所傷?請大司諫李慶億,司諫趙龜錫,獻納李東老,正言呂聖齊,竝命出仕。答曰,已諭毋煩。出仕事,依啓。
朴世模啓曰,臺諫出仕事,命下矣,闕門已閉,明日待開門,牌招之意,敢啓。傳曰,知道。
吏曹判書鄭致和疏曰,伏以臣被罪未久,遽蒙恩敍,猥叨一字缺官,亦極惶縮,千萬意外,又有新命,驚悚震越,置身無地。竊念東銓之長,爲任甚重,若非一時公議之所推許者,莫宜居之,此豈如臣無狀所敢承當者哉?臣於是任,未嘗得與於議擬之列,非但臣夢寐之所不到,人之視臣,亦不以此期也。頃者特除,已駭聽聞,今因加望之敎,大臣之終擧臣名,亦出於二字缺苟充,而至於受點,前後誤恩,實是人望之外。百爾思惟,決難冒進,玷辱名器,自取顚沛,三字缺日,以竢物論,而尙無劾正之擧,臣尤五六字缺伏乞聖明,俯諒臣危懇,亟收成命,以安私分,不勝幸甚。臣無任伏地祈懇之至,謹昧死以聞。答曰,省疏具悉卿懇。卿才允合授任矣,何必深數字缺心勿辭,察職。
刑曹判書尹絳疏曰,伏以無狀二字缺衰朽特甚,凡干職事,動輒得咎,前後推勘,尙未一字缺斷,新授恩命,遽下於夢寐之外,臣誠惶隕,罔知攸處。在身之道,固當縮伏,恭俟罪律之加,偃然陳疏,實有所不敢,而第念秋部之長,不是閑漫之任,緣臣虛帶,久曠劇務,於公於私,狼狽極矣。伏乞聖慈,察臣悶迫之情,將臣本職及兼帶一字缺先鐫改,千萬幸甚。臣不勝屛營祈懇之至,謹昧死以聞。答曰,首疏具悉卿懇。卿其安心勿辭,從速行公。燼餘
上在慶德宮。停常參·經筵。
夜五更,雲陰,客星所在,不得看候。
李翊漢,以禮曹言啓曰,前頭祔太廟之禮,只隔六朔,伏聞前例,祔廟都監,必須前期七八朔設局,然後許多儀物一字缺器等,可以及期措置云。今則各司物力罄一字缺,尊崇冊禮時儀物,亦極浩大,苟不豫爲料理,則必有臨時顚倒之患,祔廟都監堂上·郞廳,令該曹爲先速爲差出擧行,何如?傳曰,允。
李慶徽啓曰,春享大祭二字缺,凝陰未解,寒沍尙酷,自上感冒之候,和解未久,冒夜觸寒,哀疚行禮,則必有添傷之患,明明日大祭攝行之意,分付,何如?傳曰,以親祭磨鍊擧行。
以禮曹倭書契粘目,傳于李翊漢曰,此粘連,似爲倒粘矣,使之改入。
李翊漢啓曰,以禮曹倭書契粘目,傳曰,此粘目粘連,似爲倒粘矣,使之改入事,命下矣。莫重入啓文書,如是倒粘,矇然不察,事極可駭,該曹當該堂上郞廳,竝推考,色吏,囚禁治罪。臣以該房,不能致察,致勤聖敎,不勝惶恐,待罪。傳曰,知道。勿待罪。
洪處尹,以吏曹言啓曰,來初九日,祿都目政事爲之之意,敢啓。傳曰,知道。
李翊漢啓曰,來十一日,專經文臣殿講日次,取稟。傳曰,爲之。
大司諫李慶億,獻納李東老,正言呂聖齊啓曰,新除授正言鄭錀,時在江原道原州地,請斯速乘馹上來事,下諭。答曰,依啓。
掌令尹飛卿啓曰,請依該曹回啓,通津新設蟹梁,亟命革罷,宮奴作弊者,依法推治。措辭見上答曰,勿煩。燼餘
上在慶德宮。停常參·經筵。
春享大祭齋戒。
自午時至申時,日暈。夜五更,雲陰,客星所在,不得看候。
藥房都提調元斗杓,提調洪重普,〈副〉提調鄭知和啓曰,春雪釀寒,嚴沍似臘,伏未審數日來,聖候,若何?臣等憂慮未弛,敢來問安。且自上數字缺諸症,雖似減歇,尙未離調攝之境,而明日大祭,冒夜親行,陞降哀臨,行禮之際,添傷勢所必至,右手背小瘡,猶未完合,則四五字缺,伏願聖明,俯諒群下之望,今姑二字缺何如?答曰,知道。歲新以來,一未展謁,哀慕三字缺切于懷。今此大祭,欲爲親行,少舒罔極之懷,數字缺新患,甚妨於致潔之意,又不得如意,崩迫之痛,到二字缺切,無以爲諭。再啓曰,臣等卽伏承問安批答中,有一字缺添新患之敎,卽與柳後聖及諸鍼醫等商議,則此乃因濕瘙痒之瘡也,別無進藥之事,塗付藥末,亦似難便,姑先以苦蔘·蛇床子·枯白礬各五錢,作一貼,濃煎去滓,日三熱洗,宜當云,此藥六貼劑入之意,敢啓。答曰,知道。
李慶徽,以都摠府言啓曰,入直軍士,當爲中日習射,而以大祭齋戒,不得爲之之意,敢啓。傳曰,知道。
以備忘記,傳于李慶徽曰,史官二員待命,騎馬六匹立之。燼餘
上在慶德宮。停常參·經筵。
卯時,有霧氣。夜一更二更,月入畢星。五更,客星見於東方牛宿度內,河鼓·敗鼓之間,而星體似河鼓小星,尾長二尺許,指乾方,色白。
藥房都提調元斗杓,提調洪重普,副提調鄭知和啓曰,伏未審夜來,聖候調攝,何如,痒瘡,以藥水洗後,痒瘡加減,如何?臣等憂慮未弛,敢來問安。答曰,知道。與昨一樣。
大祭罷後,大王大妃殿問安。答曰,知道。王大妃殿·大殿·中殿問安。答曰,罔極。
二品以上·六曹,大王大妃殿單子問安。答曰,知道。王大妃殿·大殿·中殿問安。答曰,罔極。
藥房,大王大妃殿問安。答曰,知道。王大妃殿·中殿問安。答曰,罔極。
有政。
吏批,判書鄭致和未肅拜,參判金壽恒進,參議趙復陽進,左承旨洪處尹進。
兵批,判書洪命夏進,參判李一相實錄廳進,參議朴安悌病,參知尹鏶病,右副承旨李慶徽進。
以睦性善爲舍人,李處恒爲安陰縣監,尹㻩爲宗簿正,金益謙爲司藝,金鋿爲右通禮,洪柱三爲修撰,金韶夏爲校書副正字,李楷·金兌一竝爲成均學諭,李壽仁爲執義,昌寧縣監金尙重爲通政大夫,軍器僉正李宇柱爲通政大夫。
兵批啓曰,所江僉使,今當差出,而擬望之人乏少,堂下階梯職,竝擬,何如?傳曰,允。
以鄭致和爲都摠官,南斗柄爲京畿水使,李缺爲兼司僕將,李宇柱爲司果,白大璡爲折衝將軍所江僉使。
李翊漢,以內醫院言啓曰,本院醫官及書員怠慢之習,近來尤甚,院中諸事,多有不齊之弊矣。去夜有柳後聖等,待開門待候傳敎,而入直醫官,不卽使人招致,以待開門後,渠等入來臣等處,終不告知,莫重傳敎之事,以致稽滯,醫官所爲,殊甚駭慢,書員則自本院治罪,當該官金壽巖,則爲先汰去,以爲醫官輩警惕之地,何如?傳曰,允。
閔熙,以吏曹言啓曰,因本曹回啓,蔚山衙前李俊英,特爲加資,以廣捕賊之路事,判下矣。自前未準職人加資,以有陞堂上之命,則以通政下批,而若以加資下敎,則只加一階,例也。李俊英係是良民,本無官職,今此加資,何以爲之,敢稟。傳曰,特陞堂上。
閔熙,以數字缺言啓曰,以禮曹啓辭,祔廟都監堂上郞廳差出事,啓下矣。臣等不敢獨爲差出,待數字缺後,差出之之意,敢啓。傳曰,知道。
李慶徽數字缺啓曰,今正月初五日大臣·備局堂上引見時,領議政鄭太和所啓,玉堂箚中扈衛廳軍官事,臣與左相,皆謂當罷,而右相則持難矣。右議政元斗杓曰,滿千武士,一時罷去,誠爲可惜,而群議每言其當罷,臣意亦以爲可罷,上曰,在家原任大臣處收議可也事,命下矣。問于原任大臣,則領敦寧府事李景奭以爲,昔者臣嘗與此議,其時以爲可罷,今因儒臣之箚,三公皆以爲宜罷,愚臣所見,亦豈有異?只念當此賑恤之時,從前宿衛之士,盡爲罷遣,則在鄕之人,猶是客也,得其歸也,在京而無賴者,必有落莫之心,革罷之中,似當亦有變通之事。蓋今日之勢,與前不同,故愚臣意見,未免前後之差異,何敢自以爲是乎?伏惟上裁。領中樞府事鄭維城以爲,臣於年前,亦與此議,其時以不可不罷之意,至於陳達於榻前,而故相臣李時白,以先朝缺設之事,猝罷重難之意,獻議之故,至今仍存不罷。卽今群議,皆以爲革罷宜當云,臣不敢前後異議,伏惟上裁。大臣之意如此,敢啓。傳曰,後日登對時,稟處。
洪處尹,以禮曹言啓曰,去庚子式年增廣兩榜中,專經文臣年少可合者三十一人加抄,前日被抄中,年限已滿者二十五人則減下,而自前新抄者,限三朔,熟讀後應講,今番新抄之人,依前定式,過三朔後應講之意,分付擧行,何如?傳曰,允。
洪處尹,以吏曹言啓曰,敬慕殿親祭時,則諸執事,以三司官員通融差定,攝行時,則玉堂·臺諫,有異凡官,故不得差定,乃是自前規例,而或有以親祭磨鍊,而有故攝行之時,則獻官以下,雖已先詣祭所,三司差祭之官,皆引前例散去,臨時改差,顚倒莫甚。今此敬慕殿三四字缺祭祀,事體自別,不容如是苟艱,三四字缺,親祭磨鍊差祭之後,雖有攝行之事,五六字缺,勿爲改易事,定式施行,何如?傳曰,允。
李翊漢,以刑曹言啓曰,判書尹絳,以病時未出仕,啓下公事中,重大者,則待判書出仕後,回啓,何如?傳曰,允。
李翊漢,以刑曹言啓曰,頃日政院,以別監朴天生被打事,新溪縣隨陪桂賢龍,使令裵後立,捉送本曹,桂賢龍等,自此推問捧招,則新溪縣令姜弘益,本月初二日掃墳事,行到露梁,坐於江邊,逢着朴天生,發怒於不拜過前,使人捉來,則揮斥不肯來現,多送下人,捉致杖臀,則天生多發不恭之言,姜弘益,益其憤怒,再次捉入,更加臀杖之狀,一一納招,朴天生被打傷處,臣曹使律官及月令醫員等看審,則右脚臀腿皮,有靑黑色,如置三手掌杖痕事手本矣。天生乃是武藝別監,雖有些少不恭之事,外官何敢以一時發怒,私自杖臀,至於再次,殊無忌憚之意乎?隨陪·使令等,臣曹當爲照律處置,而姜弘益所爲,不可置而不問,爲先推考,何如?傳曰,允。
李翊漢,以戶曹言啓曰,本月初五日大臣·備局堂上引見時,領議政鄭太和所啓,玉堂箚中一條,則以黜責檢覈災傷欺罔失實官爲言,我國非無此法,而外方之事,無由詳知,摘發其一字缺。左議政沈之源曰,此則本道可以聞見摘發矣。右議政元斗杓曰,頃因金澄上疏,康津一邑,旣許減役,而其以災爲實之守令,不爲擧論,今雖不能一一査出,其現露者,則不可不從而科罪矣。上曰,旣已現露,則固當治之,其他守令,亦令各道監司摘發,指名啓聞後處之事,命下矣。康津前縣監宋挺濂,以災爲實之狀,旣出於時縣監金澄之疏中,爲先從重推考,觀其二字缺而處之,宜當,其他守令,亦當依聖敎,令各道監司摘發,指名啓聞後稟處,而第念只治以災爲實之守令,不治以實爲災之守令,則不但有五六字缺意,亦有日後無窮之弊端,以實爲災之守令,亦令摘發啓聞,以爲一體科罪之地,何如?傳曰,允。
又以戶曹言啓曰,今正月初五日大臣·備局堂上引見時,領議政鄭太和所啓,都監軍兵事,玉堂箚數字缺其當減額數,軍資別倉,亦言其當爲設置,而一字缺事,必須各衙門·諸宮家,漁箭·鹽盆變通之後,方可議定,上曰,軍兵則已令有闕勿補,姑且觀勢,而別倉則各衙門·諸宮家漁箭·鹽盆幾何,各道監兵營漁箭·鹽盆幾何,我國漁箭·鹽盆大都幾何,竝令査覈後處之可也事,傳敎矣。諸宮家·各衙門漁箭·鹽盆,則皆有置簿文書,而各道各營及本官所屬,則本曹不知其數之幾許,令各道另加詳査,啓聞後稟處,何如?傳曰,允。
李翊漢,以戶曹言啓曰,去十一月二十一日輪對官兼養賢庫主簿李順男所啓,養賢庫,只是養賢之地,別無大段弊瘼,成均館劃給奴子六名,稱以園頭干,支供儒生缺物,或白日場及朔望焚香時,官員及儒生等地排,專責於六名奴子,而凡擧動時及勅行時,每有排設一字缺定之事,儒生支供,以此苟簡,似是細弊瘼矣,上曰,言于該曹事,命下矣。軍資·廣興兩倉排設之役,罔有紀極,其次則豐儲倉,而養養庫,雖有間間添助之事,本庫亦有上納之田稅排設,乃是田稅主人之役,本庫勒定於奴子者也。李順男所啓,出於未曉曲折之致,從前通行之規例,不可因其未曉曲折之言,有所更改,依前擧行之意,分付,何如?傳曰,允。
掌令宋時喆,尹飛卿啓曰,通津縣蟹梁事,措語見上新除授執義李壽仁,時在全羅道江津地,請斯速乘馹上來事,下諭。答曰,不允。下諭事,依啓。燼餘
永川郡守成震丙疏曰,伏以螻蟻微臣,叨守一郡,夙夜憂懼,思所以報效萬一,而顧才有所未逮,力有所不及,而身居官守,目擊民瘼,則何敢隱默尸祿,以負聖明分憂之責哉?近年以來,天不降惠,連歲大侵,擧國民物,窮不聊生,而幸賴聖明在上,賢良在下,廟堂區畫者,無非保民之政也,中外施設者,皆是祛弊之事也。輕徭薄賦,每下蠲減之令,哀窮恤隱,方議賑貸之擧,則深山窮谷,莫不引領,疲癃殘疾,擧皆樂生,而第以永川一郡,積弊滋蔓,不但爲他邑之比,而實是一道中偏苦,則臣雖不可備陳其弊,可不略撮其最甚者言之?竊惟永川之郡,雖稱中邑,而土地瘠薄,故居民貧困,物力凋殘,公私俱乏,上下赤立,則貢賦之需,衣食之資,浚竭膏血,傾盡財力,難堪之勢,不一而足,而其中最難支者,倉穀與軍丁事也。試以倉穀言之,則數字缺太租牟麥,竝至一萬三千五十餘石,半行缺三穀,三千五百五十餘石也,統營米租數字缺兵營之租,亦八百餘石也,常平廳米太租牟麥數字缺五十餘石,而架山城米太租所納,亦至二千餘石也。其缺糧別站等穀,又不知其幾百餘石,則本郡諸色之數字缺,至於幾萬石也。倉穀之多少,不下三四萬石,民結之數,多不過五六百伕,而或遇水旱,結數減縮,則一年恒用之伕,一字缺至三四百也。以三四百伕之民結,分給三四萬石之倉穀,則徵納之時,奈之何民不病也?故追年改色之時,有費耗之添出,而十石之耗,一石也,百石之耗,十石也,以此計之,則千石一年之耗,百石也,萬石一年之耗,千石也,以其所出之耗,歲增元入之數,而耗而出耗,歲而又歲,則追年所增之數,其可量乎?未數十年間,其數將至不億,孑遺民生,終何以支吾耶?雖在大有之年,當其備納之際,則闔郡窮乏,一境騷屑,流亡之歎,遍極於道路,顚連之憂,擧切於里巷,雖或督之以岸獄,加之以捶楚,有同索毛於龜背,求骨於蝸腸,怨讟由是而日興,困悴職此而漸極,意以爲今日不逃,則明日必逃,朝而不死,則夕而當死,一里之流亡,十至四五,則四境之離散,不知幾人也。大瘼旣痼,群情已離,變通不易,其流之弊,愈往愈甚,邑之空虛,其勢不遠,未知何以,則革是弊而救是瘼,使斯民,安居樂業也哉?臣守此郡,今已三載,目見其弊,深思厥由,則勢固然矣。瘠土貧民,連値凶歉,公私凡債,不能及期準償,而遷移時月,以至陳陳相因,則少者六七十石,多者百有餘石,而赤手空拳,計無可奈,則離鄕棄土,撤家逃走。故或有已死無族之空簿,或有流亡絶戶之虛錄,有族則責其族,無族則責其隣,一人逋逃,禍及十家,十家不支,禍及百戶,展轉相因,民散不絶,彼其不逃而居者,何其厄哉?至於架山之倉穀,則尤可變通,架山設立之初,永川亦屬於架山,軍糧一千六百石,軍一百六十石,而軍則以爲非其都護缺屬於慶州,糧則尙今猶屬於架山,缺,道路遼遠,或有二日之程,或有三日之程,而高高缺險崎,逐年改色輸運之時,則必多人顚馬仆之弊,民之苦之,如赴湯火,而米一石輸納之稅,例加米一石,缺,然則百石之納,而爲二百石也,千石之納,而爲二千石也,永民浮費,於是太紛,不知其幾許也。屬城郡之有九,而九郡之中,永邑最遠,所屬之軍,旣云非便而停罷之,則無軍之糧,亦當竝罷,而至今存之,臣所未解者也。噫,盈箱積倉,不但爲備兵,發粟賑窮,亦所以爲民,而利民之具,反歸於病民,剝膚之痛,已痼而難革,若無變通之擧,則實無安集之策。臣愚以爲,隨其多少,蕩滌流亡絶戶之倉穀,量其遠近,停罷架山無軍之城糧,則上有蠲貸之實,而民得可生之道矣,臣願殿下,試垂察焉。以軍丁言之,則本郡上下男丁之數,竝不過一萬,而諸色軍兵之額,幾與之相準,水陸軍一千二百十缺名,御營軍一百五十二名,御營軍保四百四十三名,炮手七十五名,各衙門帶率合百一名,烽燧軍缺將竝二百二十名,其餘忠順·忠贊·忠壯·定虜·納粟·樂工·樂生·胎直·火兵·樂保·司僕諸員,校書館唱準等役,竝不知其幾百餘名,則其間或有一身而兩役者,或有一身而三役者,兩役者,編伍是已,三役者,納粟是已。以言其編伍,則所謂編伍者,非別爲編伍也,皆以水陸之軍,旣服分防之役,而又從編伍之後,一以貢價布於各浦,一以隨部伍於本郡,則一年一夫之役,例不下細木三疋,而軍裝衣服之費,又從以蕩盡家業,以致愁歎日極,怨苦偏甚,其情其勢,不亦可矜乎?以言其納粟,則當初納粟者,實出於不獲已,缺士族之人,或微細之輩,未成一藝之名,而各圖藏缺令下募粟,則猶恐不及,不計豐凶,殫盡財産,缺,應募者或以六七十石願納缺纔受帖文,軍役繼及,分防價布之苦,一缺異,原其本情,此猶冤甚,而分防之外,又疊一役,逐隊隨行於本郡,或以帶率服役於各營,前後缺之類,無非疊役之人,則朝家賣爵之意,果安在哉?此其重失信於民,而民瘼之所偏重者也,臣願殿下變通之。至如役之稍歇者,唯御營軍,而軍弊滋甚,亦由御營軍也。輪回赴役,一年一度,而一月立番,終歲閑遊,比諸編伍之類,則有同無役之人,至給保率三名,又於立番,優給糧料,則彼爲御營軍者,有何苦役於其身哉?唯其如是,故無役者,願爲其保,爲保者,願爲元軍,各自謀計,轉相請托,逐年赴番之日,則任自告訴於本廳,以其爲保者,陞戶爲正軍,以其無役者,又充爲保戶,數歲增額,無定式,而每年之陞戶無限,本郡之閑丁有數,若此不已,以至數年,則雖以闔境之閑丁,盡定御營軍之額,將不充其數矣。其缺之弊,不特此也。水陸之軍,各有世襲之不同,陸軍之子,不得爲水軍,水軍之子,不得爲陸軍,而御營軍設立之初,本以陸軍充定,則水軍子孫,不當爲御營軍者,明有國法,而至于今日,則不分水陸,從輕取歇,冒入投屬,此皆渠輩,任自告訴而陞戶之致也。臣愚以爲,隨其郡邑之大小,定其軍額之多寡,額數一定之中,或有逃故之闕,則令本郡,充定其數而已,使其郡,無得任意陞戶,則國有定一之法,而郡無難支之弊矣,臣願殿下,試垂察焉。且各軍元額之外,又有諸色之保率,本郡之編伍十哨,則十哨之保率,又十哨也,此外閑遊者,又幾人哉?額中之逃故不絶,逐年之歲抄漸加,閑丁搜出,無日無之,一里之民居缺,而六七無非有役之家,一家之同居四五,而四五無非充軍之人,則民安得不窮而且逃哉?當其抄缺圖免,及乎點見之日,則擧皆挈家逃避,缺,三族見侵,三族繼逃,而四隣被禍,缺患而臣所目見者也。臣嘗悶默慨然,問諸缺,地雖大於永郡,而徭役不加重,人雖衆於永郡,而軍額不加多,永民之偏苦,不亦冤乎?臣愚以爲,察缺衆寡,減諸軍之額,定額數之恒式,而無增益之規,國有均齊之政,而郡無偏重之苦矣,臣願殿下,亦垂察焉。以其軍器言之,則本軍編伍之作隊者十哨,而十哨之軍需,皆責於民結,其中鳥銃·鉛丸·石硫黃·朱錫缺砂·丹木·黑角·魚膠·箭竹·樺皮·旗麾所入等物,皆非土産,無不貿用,則一年軍用之費,亦幾何數也?民結之元數本少,而又爲給復於編伍軍·御營軍·烽燧軍·樂工·樂生·內奴·驛卒·炮保者,各以半結,則給復之外,餘結無幾,而經費之用,有萬且億,哀我民斯,于何從祿?凡百軍備,例有定式,弓矢槍劍,不無長短大小之制,旗旄服色,自有靑黃黑白之規,此式一定之後,宜無過不及之差,營將點閱之時,兵使操鍊之日,各執所見,不一其規,而迭出迭入,旋作旋改,令出多門,制作紛紜,許多器械,何時定乎?一年之改備無常,百姓之財力有限,此非一道之巨弊,必是八路之同患,臣愚以爲,定其缺鈍長短之制,但使之堅剛精銳而已,勿令各拘意見,隨備隨毁,則軍物有定一之規,而民力可得以少休矣,臣願殿下,試垂察焉。以寺奴言之,則本郡寺奴之分防於各鎭者,缺百二十九名,而舟師價布之規,一與軍士而同,故元貢之奴,則一歲之布,二疋也,分防之奴,則一歲之布,三疋也,均是寺奴,而苦歇不同,臣愚以爲,勿以元貢分防之奴,各有彼此之別,而一年納貢,一年分防,遞相輪回,則勞佚平均,寺奴無偏苦之歎矣,臣願殿下,試垂察焉。缺民之弊,不一其端,而又別有不得不上陳者,何也?數字缺貢之木,南北歲增之布,一國人民之共供,而五六字缺則,或麤或細,固無彼此之殊,其長其短,缺規,而奈之何近年以來,升數尺數,月異而歲殊,缺之道殊而邑異,蓋立法之初,則不無恒式,長短缺,必有見樣,而以至今日,法令解弛,凡百貢賦,一缺自民間收捧之際,各邑之該色,不無操弄之弊,而各邑轉納於各司之時,各司之下吏,必有低仰之患,雖麤而短者,賂多則必進,雖細而長者,賂少則見退,故人情之需,相準於元數,應納之外,冗費者幾何?升品由是而漸高,尺數以此而漸長,前所謂四五升三十五尺者,今轉爲七八升四十餘尺,而進退之弊,則一樣無異,橫侵之費,愈往愈煩,臣未知幾升幾尺而後,民免於此弊耶?非但上貢之布爲然也,軍丁價布之弊,亦如之,民窮財盡之時,民安得以支勝也?臣愚以爲,令該曹定其升尺之品數,成其標準之見樣,一以定式於各司,一以行會於各邑,收捧之日,一依丈尺,雖或未及於此而勿捧焉,亦或有過於此,必不捧焉,則各邑各司之所納,必無過與不及,而該色下吏之輩,亦無得以用情於其間矣,臣願殿下採納之。一郡弊端,難以悉擧,而玆前八者之弊,最切於邑民之困苦,而聞之惻矣,見之慘矣,如臣微末,不在其位,則朝家政令,似難容議,而受之蒭牧,職思其居,則愛民憂國之誠,自所耿耿於中,故敢冒出位之責,仰冀蒭蕘之擇,倘殿下優容而翕受,翕受而敷施,則微臣幸甚,邑民幸甚。臣不勝激切屛營之至,謹昧死以聞。傳曰,下該曹。燼餘
上在慶德宮。停常參·經筵。
夜五更,客星形體,比昨無異,稍近河鼓,而大槪星體與尾迹,有同彗星,爲濁氣所翳,不得詳候。
下直,晉州牧使李奎老。
藥房都提調元斗杓,提調洪重普,副提調鄭知和啓曰,伏未審夜來,聖候調攝,何如,痒瘡,藥水煎洗以後,瘙痒之候,其有減歇之效耶?臣等憂慮未弛,敢來問安。答曰,知道。與昨無異。
以左議政沈之源,身病初度呈辭,傳于李翊漢曰,不允批答。
缺,以都摠府言啓曰,副摠管金壽恒,以缺賓廳進去之意,敢啓。傳曰,知道。
鄭知和啓曰,缺曰,專經文臣殿講時,何大臣進去乎?敢稟。傳曰,缺進去。
李翊漢,以內醫院言啓曰,近年以來,本院用缺數,比前漸加,年例貿易唐材,常患不足矣。上年十二月缺上所用之藥,今始會計,則遺在朱砂五錢,龍腦僅一兩,史君子僅五六錢,梔子一斤餘,而前頭冬至使行次,三月初,例雖出來,今方所乏之材,皆是要藥,其前不可不缺備,朱砂十兩,龍腦二兩,沈香十兩,使君子一斤,梔子二斤等五種,令該曹給價貿易,以爲貿來前繼用之地,缺典授人等,自本院,從重治罪,以爲日後警惕之地,何如?傳曰,允。
閔熙,以兵曹言啓曰,當日內奴京男稱名人,自通化門入來,差備門外擊錚,極爲駭愕。令攸司囚禁治罪,同門守門將權德裕,常時不能禁斷雜人,以致缺,亦爲非矣。推考,何如?傳曰,允。
閔熙啓曰,今見全南缺使朴而㫥箭竹上送狀啓,紙尾全無踏啓字處,殊欠致察之意,請推考。傳曰,允。
掌令宋時喆,尹飛卿所啓,通津縣蟹梁事。措語見上。答曰,勿煩。
朴世模啓曰,左議政沈之源不允批答,當爲傳諭,而日勢已暮,明日待開門傳諭之意,敢啓。傳曰,知道。
前刑曹判書鄭致和疏曰,缺將私懇,仰瀆宸嚴,惶恐踧踖,伏地竢命,譴責不加,缺寧,至以安心勿辭察職爲敎,臣是何人,獲此異缺,不知死所。第念臣性本孱劣,百無一能,缺,況玆天官之長,其可承當乎?雖使缺人處之,猶恐其不稱,如臣從前不得與於擧論薦缺,寧有承乏冒據之理也?頃日彈章,公議可見,除目又下,缺駭,臣實慙悚,置身無地。臣雖無狀,自知甚明,臣於此任,萬萬不似,臣何敢抗顔就列,貽辱淸朝之名器,自速臣身之罪戾哉?加以前患胸脅之痛,觸寒重發,轉側須人,末由起動,大政漸退,肅謝無期,狼狽惶悶,罔知所處。伏乞聖慈,俯察臣危迫之情,亟命還收新授職名,俾免顚沛之患,公私幸甚。臣無任惶感祈懇之至,謹昧死以聞。答曰,省疏具悉卿懇。予意已諭於前疏之批,且大政漸差,事多苟簡,卿安心勿辭,從速察職,俾無大事遲滯之患。
前行副護軍趙絅疏曰,伏以無常職食於上,謂之不恭,孟子之明訓也。臣之姓名,不掛仕籍,已近十年,而坐食月俸,亦近十年,臣雖無狀,粗識人臣缺敬之道,而及此垂死之日,反爲不恭之歸也。臣歷仕三朝,徒積素餐之譏,無涓埃裨益國家事,常切愧懼,白首缺一日也。猥荷先大王拯濟之恩,得保萬死一生之命,而優遊田野,復竊公廩而不知止,則是何異網利之市人乎?臣於先朝,屢控微懇,而誠意淺薄,不能動天聽,是亦臣之罪也。目今歲惡無比,流莩滿野,倉廩如洗,百官常祿,亦且減割云,臣實何人,耕野而又兼祿食乎?伏願聖明,亟收臣月俸之命,使臣目,得暝於地下也。臣不勝祈祝切迫之至,謹昧死以聞。答曰,省疏具悉卿懇。國儲雖云渴乏,豈無待一卿之祿俸乎?卿其安意領受。
左議政沈之源身病初度呈辭,不允批答。王若曰,周置三公三孤之職,猶今之有台司。舜用八元八凱而治,雖聖而資賢輔。矧惟眇眇小子之薄德,新纘丕基。不有蹇蹇老臣之匪躬,豈圖庶政?所賴卿等數三人在耳,悉以國家大小事諮之,譬若元首股肱,相須而成體,屹如泰山喬岳,不動而缺肆,先朝委任是專,而今日倚毗冞重,郭汾陽之四字缺家法克嚴,謝安石之繫望蒼生缺於廊廟之上,作柱石於大厦之傾,統理缺之益茂,敷奏前席,嘗喜精力之强强,責功缺章,胡遽於乞解,榮衛或損,實緣盡瘁之忠,神明所扶,豈無乃瘳之喜?試看國勢,岌岌乎殆哉,詎合輔臣,望望然去也?朝廷之弊政非一,老弱之離散幾千,災異式月斯生,天視自我視,穡事連歲告歉,民飢猶己飢,慄慄若墜淵氷,消弭之方正急,遑遑不保朝夕,蠲賑之策宜殫,此誠共貞之秋,顧無可去之義,年未及暮,寧效召奭之歸,日望造朝,佇看司馬之起,毋爲釋負之計,益竭扶顚之圖。於戱,身安危之所關,公豈輕退乎?左右之如失,我將疇依?亟回遐心,勉副至望。所辭宜不允,故玆敎示,想宜知悉。修撰安後說製進燼餘
弘文館副校理金壽興疏曰,伏以恭惟我孝宗大王,以天縱之聖,當屯難之會,至誠圖理,夙夜孜孜者,十年一日,事不如意,大業未究,及至末年,收召儒賢,期做至治,風聲所曁,莫不聳動,庶幾復見嘉靖之休,而天降大割,奄棄群臣,嗚呼,尙忍言哉?遂以艱大之業,無疆之恤,擧以畀之殿下之一身。伏見殿下卽祚以來,凡所以發於動作,施諸政令者,固已大服乎人心,域內之民,莫不延頸而望,皆以爲先王未畢之志,終有待於殿下矣。夫何不幸,正始之年,逢此大侵,天災時變,式月斯生,氣象索然,虞憂溢目,民命將止,惠鮮無策,百爲隳廢,庶事叢脞,國勢岌岌,如水就下,而泄泄沓沓,終無轉移之機,危亡之形,不待賢者而知之,思之至此,豈但痛哭流涕而止哉?臣以無似,過被先朝之洪造,累年近密,昵侍淸光,及至今日,復忝缺出入講筵,瞻望穆穆,感念疇昔,不覺涕零,其缺渴慮思,欲補聖德之萬一者,庸有極哉?缺,冒進瞽說,惟聖明財擇焉。曰謹四五字缺宣仁太后之言曰,今日至大至急,爲宗社生靈長數字缺是輔養上德。伏見殿下睿質卓越,聰明孝友得缺時敏之效,亦臻高明之域,其熅燖理義之源,沈潛道心缺者,必非他人之所可窺測而已,自得於罔覺之中矣。明儒薛瑄曰,靜中無限妙理皆見。伏惟聖上,嚴廬恭默,聖心虛靜,天理湛然,物欲未萌,此正涵養薰陶,成就聖德,以基吾東方太平之治者,眞所謂至大至急,而不可少緩也。惟是玉候不寧,久在攝養,邇英輟講,已至經年,而近者日御法筵,尋繹簡冊,夜對筵臣,討論不倦,中外欣欣,載色相賀,億萬年無疆之慶,亶在是矣。惜乎,聖體猶未復常,未暇着力於堅固之地,玩索於窔奧之旨,然且繙閱史書,監戒興亡,此亦古人所謂秉燭之義矣。臣缺君道之大,在乎稽古正學,明善惡之歸,辨忠邪之分,讀史之法,亦自有要。程子曰,讀史,須見治亂之機,賢人君子,出處進退,便是格物。東萊呂祖謙曰,見治則以爲治,見亂則以爲亂,見一事,則止知一事,何取觀史?須如身在其中,事之利害,時之禍亂,必掩卷自思,使我遇此等事,當如何處之?如此觀史,則學問亦可以進,知識亦可以高。今殿下,以此言爲法,毋徒記其事,誦其言而已,則必不犯喪志之戒,終有益於切己之功矣,伏願殿下,終始此心,益加勉焉。且臣於此,有所慨然者。三代之際,人君之左右前後,罔非正人,而瞽御之箴,旅賁之諫,無不格君心之非,成一代之治,而降及後世,則君德成就,只責經筵,豈非疎略之甚哉?卽今居論思之職,任啓沃之責者,雖或竭其所知,以塞缺爝火之末,其何能有補於日月之光乎?如伊川之尊嚴,缺,尙欲得范純夫於經筵,則此時經筵,寧可無嚴缺重之士,俾盡輔導之道乎?方外數三儒臣,曾是先朝,至誠召致,都兪於一席之上者,而至於今日,退處缺經筵,未見其人,則豈非深可惜者哉?誠願缺怠,致敬盡禮,期不替我先王隆師缺曰立聖志。臣聞程子對神宗,極陳治道,神宗曰,缺事朕何敢當?程子愀然曰,陛下此言,非宗社生民之福,人君苟不先立其大志,恬常滯故,安於小成,以聖賢之學,爲不必從,先王之治,爲不必法,則雖有願治之心,終爲假仁之缺,其亦止於叔季之因循而已,尙何望於大猷哉?爲國而至於祈天永命,養形而至於長生,學而至於聖人,程子以爲,人力足以勝造化,豈非切至之論乎?顔淵,特一陋巷之士,而乃以堯·舜自期,則況帝王之所期者,其可苟焉而已乎?目今國勢扤揑,有如宿病沈綿,百體痿緩,誠難責效於一發一丸之間,若不奮勵抖擻,收拾精神,則必不免澌盡而後已矣。臣聞先王嘗御講筵,筵臣請以癸亥反正初爲法,先王下敎曰,癸亥初,固可法,必當以三代爲法,大哉之言。實爲百王之龜鑑。伏惟殿下,春秋鼎盛,學問方達,爲唐爲虞,莫之能禦,何憚而不爲哉?伏願殿下,堅定聖志,無有作輟,不怠於中道,無安於姑息,講學則必以堯·舜爲期,求治則必以三代爲準,毋或如神宗之所言也,一以先王之聖敎爲範焉。曰畏天戒。臣聞天人之際,精祲有以相盪,善惡有以相推,事作於下者,象動於上,陰陽之理,各應其感,災祥之降,固皆人所召耳。人君苟能恐懼惕若,無有戱豫,以實心,修實政而應之,則天之所以示災者,乃所以仁愛而玉成之也,如其不然,狃於無災,傲忽不戒,與天想忘,則其所以無災者,乃所以自絶於天也。目今災異,疊見層出,莫非可駭可愕之變,金星晝見,寒燠失節,閉塞之月,雷電乃發,雌鷄化雄,地震南方,凡此災異,求諸簡策,其應不僭,誠不知何樣禍亂,伏於冥冥之中,而离明繼照,萬物咸覩,豈缺人事之失,有以致此者乎?臣以爲惟我皇天,仁愛我殿下,必欲玉成之也。眞德秀曰,祥多而恃,未必不危,異多而缺,殿下倘於此時,大警動于心,嚴恭寅畏,缺,修身修行,無少間斷,幽獨得肆之地,一念毫忽之缺對越于上帝,出王遊衍,罔敢不敬,則危亡之勢,可救缺,何有於變災而爲祥乎?若外示恐懼之容,內無修省之實,上恬下嬉,苟度時日,氣象擧措,別無大異,則人之善惡,與天流通,其可望天怒之可回乎?伏見先王,遇災而懼,每下手札,辭旨懇惻,令人感動,四方聞之,皆有一見決矣之歎,伏願殿下,天命自度,謹修德政,勿以委靡而自棄,勿以災異而自沮,益盡修省之實焉。曰恤民隱。臣聞張載之言曰,大都君相,以父母天下爲王道,不能推父母之心於百姓,謂之王道,可乎?三代後帝王,能知父母之責者,其亦鮮矣。比者連歲凶歉,公私虛竭,而今年大無,振古所罕,畿甸·兩湖·沿海之邑,赤地千里,驚心慘目,哀我民生,擧將塡壑,竊聞朝廷,備講賑救之策,以爲嗣歲之計,而燃眉之急,抑恐不及,朱子所謂只逐幾箇紫綾冊子來者,眞格言也。言之及此,寧不寒心?臣謹按周禮十二荒政,有曰,散利者,貸種子也,曰薄征者,輕租稅也,曰弛力者,息繇役也,只此三者,則固入於施措之中,不容臣一二談矣。其曰舍禁者,卽所謂公禁利也,其曰去幾者,卽去其稅耳。臣伏見近來諸宮家·衙門折受之弊,罔有紀極,章疏之間,莫不以此爲今日之膏肓,則此亦終歸於陳言而已,而蒭蕘有禁於山林,征稅徧及於魚蝦,則小民之生理,於是絶矣。竊見殿下,每於宮家事,不能不有所左右,終未免係着之累,顧彼征稅,何等細瑣,而乃反勞聖慮,而與小民,爭小利乎?所得甚微,而至於損國體招民怨則大矣。況此大無之日,公家旣已薄征弛力,而至於諸宮家·各衙門,獨不行舍禁去幾之政乎?臣以爲宜從內司始,凡可以省一弊除一害,少有益於民生者,一切罷行之,仍而飭勵宮家,申嚴各司,次第蠲免,無有愛惜,以示德意,則惟彼至愚而神者,亦豈不感動於下乎?臣猥忝史職之缺以竊窺金匱之抽,先朝十年之內,惻怛之政,懷保四字缺前代,講求於厦氈之上,渙發於綸綍之音,缺此未嘗不掩卷太息,益戒盛德,而三四字缺召公告于成王曰,欲王以小民,受天永命,伏願殿下缺德顧畏民碞思其艱,以圖其易,仰體先王不忍之政,以答四方仰哺之望焉。曰嚴宮禁。臣聞易曰,閑有家,悔亡所缺法度爲之防閑,則不至於悔矣。是故,爲宮室辨內外,所以閑有家也。謹按周禮,人君之飮食起居,服用使令,悉令天官掌之,古聖人創制之本意,豈不遠哉?秦·漢以來,能知宮府一體者,惟一諸葛亮而已。自是宮中之事,外廷莫敢與知,外廷之事,宮中不能一視,內外便自隔絶,公私判爲二途,庸暗之君,姑舍不論,而其間雖有明睿之主,不能不蔽於一私字,終難自底於大公至正之域,或用私人,以寄耳目,或開私逕,以來窾言,其可以法度而閑之哉?我朝規模缺近周禮,而末流之弊,亦豈無可憂者乎?竊聞近日宮禁之不嚴益甚,戚屬之出入,未有限制,胥徒之號訴,或近咫尺,廐馬之揀閱進退,亦煩於殿陛之下,吏隷之奉承敎令,不由於喉舌之地,以致內言出於外,則安知外言之不入內也?臣於此,不勝慨惜,恐非聖明端本正始,體元居缺之道,而將無以杜群枉之門矣。伏願殿下,上法周家之美制,下守祖宗之貽謨,以嚴內外之別,罔有私邪之缺,克臻正大之治焉。曰正朝廷。臣聞朝廷者,四方之極也。是以,董子之言曰,正朝廷,以正百官,此固治亂之所由生也。伏見近來朝廷之上,氣象不佳,未見肅和之風,議論靡究,終無協恭之美,以至是非無主,私意橫流,憂國不及於憂家,謀身反急於謀國,遂以悠泛苟容,爲上策,奔走盡職,爲流俗,加以紳之間,浮言日興,造次之際,傳播增加,毁譽相混,保合未易,嗚呼,此豈可使聞於隣國者哉?古人以正朝廷之本,責之君心者,誠以一正君而天下正矣。臣聞洪範曰,凡厥庶民,無有淫朋,人無有比德,惟皇作極,缺之能有是德者,皆君之德,有以爲至德之標準也。伏願殿下,克去偏陂之意,率由正直之道,應事接物,缺無不極其義理之當然,而推而及缺其邪思,訓之以中,而感發其善性,使人人得忘其缺念,以達乎公平廣大之理,則其效豈止於正朝廷而已哉?將見五福之敷錫矣。曰任大臣。臣聞古之大臣,以其缺天下之事,非以其一耳目之聰明,一手足之勤力,爲能周天下之事也。此卽所謂大臣之職,而必任非常之責者也,後世之居是職者,豈皆能盡輔理承化之功,而雖有願治之君,誠難獨運於上,故終不可以無其人而闕其位,則其所以仰成之勤,篤棐之誠,寧可淺鮮乎哉?姑以漢·唐以後言之,缺,一代之治亂,必擧大臣之賢否,若不委任而責成,徒令充位而備員,則將焉用彼相哉?我朝太平之盛,莫尙於世宗朝,而其時所與共國政者,不過曰黃喜·許稠,此兩人者,豈必有經綸之才寅亮之業?惟是世宗大王,任之不貳,信之不疑,加之以禮遇,責之以獻替,彼亦竭誠匡輔,終始不替,陶鑄一世之治,以致臣主之俱榮,豈不美哉?一自籌司之役,政事之堂,徒有其名,宰相之任,漸失其職,謀謨於廟堂,只在於簿書期會,講論於筵席者,終歸於閑漫說話,政有變通,事關設施,無論大小,稍係利害,竟無擔當之人,以至牽補架漏,國勢漸卑,此豈大臣之過哉?臣以爲聖上委任之誠,有所未至也。夫大臣一言之可決者,或付有司,稽留時月,君上過擧之可救者,僅備故事,猶不聽納,大臣之任,若是之輕,而其可責之以盡其職乎?誠殿下毋忽股肱之托,益勉相須之義,賢邪之進退,生民之休戚,亦惟大臣,袞職之闕,朝政之失,亦惟大臣,則大臣亦豈得以辭之哉?伏願殿下,躬自勉焉,策勵三公,正體統而尊朝廷,毋壞我祖宗之寡命焉。曰開言路。臣竊惟舜之受命,卽闢四門,亦曰予違汝弼,以重華之大聖,有何求助於臣隣,又豈有可弼之違,而猶且如此,其勤懇者,誠以天下大器,一日萬機,非一人之聰明所能固,必須以天下之目爲目,以天下之耳爲耳,集天下之缺天下之善,然後可以成大君之宜,是以三代半行缺朝夕得以納忠,下則百工庶民,猶執藝事以諫,缺日聞於上,而天下之情,無幽不燭,無遠不通者,諫諍缺及後世,別立諫官,則自此以外,便有越俎之嫌,而言路不廣矣。若竝與諫官之言而不從,則尙何望匡救之益哉?伏見殿下,臨御一年,別無闕失之大者壅滯之憂矣,而第聽納之際,尙多好勝之病,遜逆之辨,未祛偏係之私,一定聖意,則大臣之言,或被嚴辭而峻拒,少拂淵衷,則近侍之臣,亦皆缺而不贍,此其憂豈但一時之憂也哉?臣嘗聞先王謂筵臣曰,所貴乎虛受者,能容其所難容,然後方可以大開言路矣。筵臣以爲,世之敢言者,或出於沽名,下敎曰,彼之沽名,於我何有?觀其言之是非而已,大聖人胸次之廓然,實超出千古矣,此豈非我殿下之所當法者乎?伏願殿下,毋自廣以狹人,求諸道與非道,以終休復之吉焉。曰通下情。臣聞易曰,天地交而萬物通也,上下交而其志同也。蓋天地之形不可交,而以氣交氣,交而物通者,天地之泰也,上下之分不可交,而以心交心,交而志同者,人事之泰也。夫君臣之間,分義嚴截,人君,苟不能推誠而任下,人臣,亦不能盡誠而事上,則欲致交亨之效者,其亦難矣。伏見殿下,聰明英睿,首出庶物,政令注措,固無待於下儕,而廣運之德,不宜獨用其私智,缺臣之愚竊以爲,殿下接下之恭,亦有所未至也。臨朝淵默,未弘虛受之量,輕視臣僚,或歉赤心之推,有懷者,或不得自盡,批鱗者,或慮其難容,職居惟允者,一不當意,便施逆命之罰,身任有司者,有所覆奏,或加濫越之目,臣恐此漸日長,上下否塞,則上必寄耳目於他徑,費精神於强缺,遂以爲御物之術,下亦以導諛爲得計,苟取容於目前,不敢效心腹之敷,則其流之害,必至於無邦,可勝惜哉?竊聞祖宗朝君臣之際,實有都兪之美,而英·宣兩朝,尤有大焉,使之必以禮,遇之必以誠,擺脫虛文,親密無間,優容勉勵,顚倒鼓舞,語情則有父子之親,顧問則許友臣之缺此之時,寧有不盡其衷者哉?伏願殿下,缺廣聰明,繼祖宗明良之愚,致天地交泰之休。曰用人才。臣聞記曰,用人之智,去其詐,用人之勇,去其怒,用人之仁,去其貪。言中人之才,苟有所長,必有所短,故人君用人之道,取其所長,而舍其所短,此古人所椳槹扂楔,各得其所者也。是以虞廷命官,亦以其能,倕之共工,必不任秩宗之惟淸,夔之典樂,必不稱士師之克允,用人之道,當如是也。後世帝王,不能深惟此意,賢愚易置,輕重無別,强僬僥以二字缺取棟樑於樲棘,而至於不勝其任,則以爲世無賢才,此豈知用人之道者哉?目今人物眇然,難望賢能之在職,而天生一世人,自足了一世事,則何可誣謂之無賢哉?程子曰,作新人才難,變化人才易。今諸人之才,皆可用,誠殿下鑑別器使,公明兩盡,無以毁譽,無以好惡,德之大小,當其位,才之高下,當其職,灼見其可大受,則培養奬進,勿區區於資級之拘,缺,或有所不逮,而優容拂拭,勿察察於頗纇之漸,勿以數尺之朽而棄杞梓,勿以一蹶之失而捐騏驥,萃合衆長,聚會精神,則雖未及濟濟之盛,亦可做一世之治矣。嗚呼,古今爲治之主,有不以求賢爲急者乎?雖切有爲之志,若不得人而共職,則其何能成久大之業乎?古之聖王,所以能致天下之治無他術也,公卿大夫·百職群吏,皆稱其任而已,伏見殿下凡厥庶官,必欲久任而責成,意甚盛也,欽仰聖明,深有達乎治體矣。雖然,必知人而善任,然後方可謂稱其任,而無其弊矣,如或不然,而徒以久任爲務,則不但無益於爲政,抑將有害於用舍矣,伏願殿下,益加則哲之明,懋盡奉三之公,用收茅茹之吉焉。曰養廉恥。禮義廉恥,是謂四維,四維不張,國乃滅亡,人君所以導率而建極,磨勵而行化者,豈非有國之先務乎?竊觀近來朝廷之上,廉隅日喪,士夫之間,犇競成風,廉退之士,目以駭俗,進取每居人先,缺坐傳相尉托,冀登剡章,一資之崇卑,一官之三四字缺喜見於色辭,不復知有羞恥事,世道四五字缺於簠簋之不飾,苞苴之公行,非五六字缺廉潔自守,爲縉紳準則者,亦少其人,則豈非缺羞乎?抑臣聞賈誼之言曰,遇之以禮,故群臣自守,嬰以廉恥,故人矜節行。是以,君臣之間,尊卑分定,而若或上之人,不以禮義待之,下之人,惟以承事爲恭,束縛之,馳驟之,不恤焉,則是乃犬馬也,官徒也。竊覵殿下於使臣之禮,或有所歉然者,凡士大夫之去就,唯義所在,而殿下多不諒情勢之難冒,强迫太過,操切太急,以今士大夫之氣節,其不喪素守者,幾希矣,此豈所謂利不苟就,害不苟去者乎?伏願殿下率之以讓,養之以禮,毋以爵祿而誘之,毋以禍福而怵之,淸嚴自重之士,必加奬進,嗜利無恥之輩,一切退斥,使缺風丕變,朝著淸明焉。伏見祖宗朝抄擇廉謹之人,寵秩褒嘉,以勵具僚,今亦遵依舊典,用振頹俗,則亦不無聳動之效矣。宋司馬光,以淸德,退居洛陽,康節邵雍,亦隱居謝聘,與之相從,忠厚之風,聞於天下,里中後生,皆知畏廉恥,欲行一事,必曰無爲不善,恐司馬端明·邵先生知,夫司馬光·邵雍,特士大夫之行於家者,而其風聲氣習,能使人見憚如此,況人主,都君師之位,柄風化之權,世道之責,爲如何哉?程子曰,今四方靡靡,日入偸薄,末俗嘵嘵,無復廉恥,蓋亦朝廷尊德樂道之風未孚,而篤誠忠厚之敎尙鬱也,惟殿下之留意焉。曰崇節儉。書曰,愼乃儉德,惟懷永圖。太甲不惠于阿衡,敗度敗禮,伊尹所以陳戒者,非不切矣,而終乃以儉德爲言者,其意豈偶然哉?自古家國之敗亡,未嘗不由於私欲弘奢,侈靡無度,是以,致治之君,必以節儉爲先,朱子所謂將愛人者,必先節用者,誠不易之理也。我朝祖宗,莫不以節儉繩家,以翼後世,末俗漸弊,習尙隨壞,缺之風,至于今日而極矣。宮禁之事,固非外人所可知,而以閭巷之事言之,士夫家婦女,稍有會集,非錦綺缺不能出,衣服之制,簪珥之屬,必稱缺極誇費,恐不若人,婦女之無識,固不暇責,爲家長者,缺,不免習俗之漬染,終歸於蔑禮而傷化者,多矣。以至缺之妻服飾珠璣,寢處靡麗,食味兼珍,無有等威,以致人心日放,民力日困,古人所謂甚於天災者,豈虛語哉?若使賈誼之輩,出於此時,必不但長太息而已矣,由是推之,高䯻疋帛之化,或有以啓之歟?東方朔以爲願缺孝文時事,臣亦伏聞宣祖大王燕私之服,多用綿布,月遊之日,亦有目見而知者,其躬先儉德之意,豈非殿下之所當法者乎?伏願殿下,儉約之制,始于宮庭,而令士夫庶人,莫不觀感而取則,庶幾見黃紽被漆唾壼之化焉。曰立紀綱。臣聞韓愈之言曰,善醫者,不視人之肥瘠,察脈之病否,善計天下者,不視天下之安危,察紀綱之理亂。夫紀綱,國家之元氣也,紀綱不立,則萬事頹墮,元氣未固,則百骸解弛,百骸解弛,而能爲人者,鮮矣,萬事頹墮,而國不亡者,亦未之有也。臣竊惟今日國勢,日益潰裂,無處不病者,率由於紀綱之廢弛,朝廷之不尊,由於此,體統之不立,由於此,命令之不行,由於此,庶僚之玩愒,由於此,賞罰之無缺,由於此,是非之不明,由於此,此所謂百弊之源,而治亂之所由分也,豈不凜然寒心哉?今之言者,孰不以立紀綱爲言,而紀綱不能自立,空言何補於弊哉?先儒以立紀綱,比之於集義以生浩然之氣,必須宰執秉持而不敢失,臺諫補察而無所私,人主又以大中至公之心,恭己於上,而照臨之然後,黜陟臧否,一循天下之公,而萬事之統,有條而不紊矣。如其不然,不正其本,不治其源,而峻法而刻之,嚴刑而脅之,以爲我能立紀綱云爾,則不但無益於振肅,抑將與已頹之綱而壞之矣。誠殿下先定聖志,典學誠身,發一號,施一政,莫不粹然一出於大公至正之道,有如靑天白日,人得以見之,則人情咸服,綱擧目張,動惟傒志,國脈自固矣。伏願殿下,毋忽於此缺本源之地,察御而加藥焉。曰愼刑罰。旅之象曰,山上有火旅,君子以,明愼用刑,而不留獄。蓋明缺罰,明愼旣盡,斷決隨之,聖半行缺淹久於獄也。故聖人之治,爲之敎而明之,爲之刑而弼之,雖其所施,或先或後,或緩或急,而其丁寧深切之意,未嘗不在乎此也。臣伏見頃日殿下,必欲啓覆死囚,批諭懇切,有以見聖上明法飭刑之意,卽堯·舜欽恤之盛德也,卽天地生物之仁心也,推此以往,將擧一國而無冤民矣,豈但嗽水之避蟻,釁鼓之舍牛也?然而輕重之序,淺深之分,各有攸當,必悉其聰明,致其忠愛,然後可以合於義刑義殺,而終有正直輔翼之效矣。況士大夫之罰,不過媿其心而已,桎梏桁楊,非可施於縉紳,是以,刑不上大夫,以其近君也。竊見近來士大夫之下理者相續,其間豈無眚災怙從之別,亦豈無情犯可恕之端,而輕重缺失其權,緩急不得其中,且緣有司之斷決稽時,囹圄多濫,淹滯冤苦,罷職之罰,笞杖之律,亦未免對木而傷心,此豈非聖明之所軫恤者哉?陸九淵之言曰,宥過,無大刑,故無小使,在趨走使令之間,簿書期會之際,偶有過謬,宥之,可也,若使貪黷奸宄,出於其心,至於傷民蠧國,則何以宥爲?於其所不可失而失之,於其所不可宥而宥之,則爲傷善,爲長惡,爲缺理,爲不順天,殆非先王之政也。伏願殿下,克體哀矜之訓,懋究寬仁之實,必使無訟,期於無刑,收輯人心,感召和氣,以致咸中之吉焉。曰明敎化。臣聞賈誼之言曰,人主之所積,在於取舍,以禮義治之者,積禮義,以刑罰治之者,積刑罰,刑罰積,而民怨背,禮義積而民和親。易曰,上天下澤履,君子以,辨上下,定民志。夫政刑之無恥,終不若德禮之且格,上下之分明,然後民志有定,民志定,然後可以言治,舍此而爲治者,其亦末矣。目今禮法壞亂,敎化陵夷,下凌上,賤凌貴,少凌長,以至綱常之變,倫紀之缺,殆無虛歲,民彝失敍,風俗頹敗,堂陛不尊,服數字缺,詐僞漸滋,獄訟日煩,此豈細故也?伏惟缺淸明,此正躬行心得,表正四方,興學設敎,缺。董仲舒曰,王者,上謹於承天意而順命也,下缺成性也,正法度之宜,別上下之敍,以防欲也。伏願殿下,缺司牧之責,勉盡自修之實,使朝廷有位,而民風丕變焉。曰愼終始。臣聞書曰,若生子,罔不在厥初生,自貽哲命,今天其命哲,命吉凶,命歷年,知今我初服。大凡人君,初之不謹而能有其終者,未之有也。歷觀古史,得失可監,如太甲之自底不類,成王之惑於流言,可謂無其始,而及其克終允德,執書以泣,果能善其終,而保有令名,豈不休哉?漢·唐·宋之君,亦豈無一二可稱者?只是有始無終,中道而廢,或以遊畋,或以聲色,或以貨利,或以軍旅,或以土木,始終之間,治亂相懸,判若二君,誠以不能用力於講學明理之功,徒區區於功利之私,假仁義之名,而粉飾之,有若無源之水,其流易涸,無根之木,其葉易凋,可勝惜哉?惟我殿下,履端于始,銳意爲治,孰不拭目改覩,思見德化之盛哉?然而逸欲之戒,旣進於虞廷,則鮮克之訓,其敢不誦於今日乎?伏願殿下,堅持聖心,終始罔間,防未萌之欲,體缺成之譏,講學,則以純亦不已爲終,立志,則以至治三代爲終,謹天戒,則以聿懷多福爲終,恤民隱,則以如保赤子爲終,崇節儉,則以菲衣惡食爲終,養廉恥,則以興於禮義爲終,任大臣,則以庶事康哉爲終,正朝廷,則以濟濟相讓爲終,開言路,則以從諫弗咈爲終,通下情,則以嘉言罔伏爲終,用賢才,則以野無遺賢爲終,立紀綱,則以令行禁止爲終,愼刑罰,則以刑措不用爲終,明敎化,則以比屋可封爲終焉。嗚呼,大寒之後,必有陽春,否運之極,必有亨泰,今日皇天之付畀如何,臣民之想望如何?殿下抑將何修,而副皇天付畀之重,而答臣民想望之切乎?伏願殿下,懋哉懋哉。臣才識短淺,文詞拙訥,其何能有槪於聖心,而愚衷惓惓,語無倫脊,惟聖明之垂察焉。臣無任激切屛營之至,謹昧死以聞。答曰,省疏具悉。爾其愛君憂國之誠,溢于言表,予甚嘉歎,可不體念而採施焉?原疏出燼餘批答出內下記草
上在慶德宮。停常參·經筵。
夜五更,彗星見於東方,在牛宿度內,河鼓星下,尾長二尺許,色白,去極八十四度。
藥房都提調元斗杓,左副承旨李翊漢啓曰,伏未審夜來,聖候調攝,何如,痒瘡瘙痒之候,視昨,何如,藥水連日煎洗耶?臣等憂慮未弛,敢來問安。答曰,與昨無異矣。
閔熙,以都摠府言啓曰,今日入直軍士,當爲中日試射,而以殿講,不得爲之之意,敢啓。傳曰,知道。
鄭知和啓曰,今日文臣專經殿講時,命官缺皆待開門齊會,而應講之官,日高始至,五六字缺來,怠慢之習,極爲非矣。成均館司藝朴增輝·鄭缺均,吏曹正郞南九萬,禮曹正郞慶㝡,弘文館副缺金萬基,竝推考,何如?傳曰,允。
以備忘記,傳于鄭知和曰,專經文臣殿講居首佐郞宋昌,半熟馬一匹賜給。
傳于閔熙曰,原任大臣·判尹·副護軍柳赫然·三司長官,竝命招,領·右相·兵判·禮判,竝留待。
閔熙啓曰,三司長官入侍事,命下矣。大司憲尹文擧,執義李壽仁,持平尹元擧在外,掌令宋時喆·尹飛卿,家間俱有拘忌之疾,不得入侍。持平李翊,時未肅拜,卽爲牌招,使之入侍,何如?傳曰,知道。
閔熙啓曰,副護軍柳赫然命招事,命下矣。柳赫然,今以御營軍習陣事,露梁沙場出去。戎事異於他,命招出送於習陣處乎?敢稟。傳曰,勿爲命招。
閔熙啓曰,持平李翊,牌招肅拜,使之入侍矣,家有拘忌之疾,不得入侍云矣,敢啓。傳曰,知道。
閔熙啓曰,原任大臣及大臣以下來待矣。傳曰,引見。
閔熙啓曰,副護軍柳赫然,御營軍習陣罷後,亦爲來待入侍之意,敢啓。傳曰,知道。
政院啓曰,歲飢民困,八路殿屎,目前之憂極矣。上下遑遑,罔知攸濟,不幸妖星之變,又出於歲首之月,不知仁愛之天,有何譴責,而誡告至此也?變不虛生,必有所召,臣等雖不敢知某事之失,爲某事之應,抑恐有禍機,伏於冥冥之中,而莫之覺耶?古人云,災而戒懼,則轉而爲祥,今日轉移之機,其不在於聖上恐懼修省之如何乎?噫,應天以實,不以文,徒文無實,而能致消弭之道者,未之有也。今殿下大警動厥心,常懷對越之誠,禮賢而務盡處孚之實,聽言而務盡虛受之實,恤民而務盡子惠之實,發政而務盡振作之實,一念一事,無不一出於誠實,則人事旣盡於下,天意可回於上,伏願殿下,毋或少懈,以爲敬天轉災之本,不勝幸甚。臣等待罪近密,區區所懷,惶恐敢啓。答曰,嗚呼,天災時變,式日斯生,而妖星之見,又出此際,憂懼之極,罔知攸處。覽此啓辭,可不惕念焉。
缺啓曰,通津蟹梁,亟命革罷,宮奴作弊者,依法推治。措辭見上答曰,不允。革罷事,依啓。燼餘
午時,上御興政堂,原任大臣及大臣以下引見,入侍領敦寧府事李景奭,領議政鄭太和,右議政元斗杓,領中樞府事鄭維城,兵曹判書洪命夏,判尹李浣,禮曹判書洪重普,副護軍柳赫然,副提學兪棨,左承旨洪處尹,司諫趙龜錫,假注書崔尙翼·李端錫,記事官李光稷·尹晳。元斗杓曰,自上瘙痒之候,以藥水煎洗後,有顯效乎?上曰,別無加減矣。又曰,今日所以引見大臣者,天災時變,近來尤甚,況此星變孔棘,予心驚慘,欲聞卿等弭災之說耳。李景奭曰,臣蟄伏已久,未有聞見,而近來南中斷流冬雷之變,地震山崩之異,疊見層出,況今客星又出,臣等之驚心慘目,爲如何哉?自上惕慮,下詢弭災之策,缺而未知何以則可也。鄭太和曰,戊午年缺頻出,其時有慘禍,今又出見,極可驚慮。自數字缺有如此妖星之變,則例擇文臣中善爲天文者,與觀象監官員等,同爲測候矣。今則文臣中稍解天文之人,雖未得聞,而前郡守李光輔,以此術見稱,今在罷散中,付軍職,使之同參于觀象監,廣興主簿宋以穎,亦天文學兼敎授也,除本司,使之同參測候,何如?上曰,依爲之。李景奭曰,自前擇定文臣,同爲測候者,所以檢察敎授等怠慢之失也。文臣中雖未得善爲天文之人,揀缺官數三人,輪回看檢,似可矣。上曰,依爲之。鄭維城曰,遇災之後,測候之事,乃是末事,弭災之道,不在於此矣。元斗杓曰,維城之言,是矣,而國用蕩竭,他無可行之道,極可悶也。兪棨曰,人君居上,若鏡照物,觀象輒應,弭災之道,莫如修省警惕,以答天譴矣。漢武帝時,亦有彗星之變,而其時儒臣曰,雖有天災,君上若能修德,則可以轉災爲福,此言,誠是也。人君修德,乃是應天之本,而修德之道,又有條目,省刑罰,薄賦斂,躬節儉等事,最爲緊務,而自上深思遠慮,始自宮中,表準四方,則奢侈之習,自然可祛,而上天之災,亦復何慮?至於減膳等事,皆是文具,當此汲汲之時,君臣上下,益加警惕,各盡其職,如有不能擧行者,以重罪繩之,亦可矣。鄭維城曰,邊遠全家之類頗多,而自國家雖有審理之擧,此類獨不蒙惠,此亦感傷和氣也。李景奭曰,天人一理,視聽自我,若能誠心愛民,務行實惠,則庶幾感動天意。今者內府之財,足以賑飢京中之民,缺南漢不無餘儲,亦可運致,以濟無告之民,缺下勤懇之敎,遑遑急急,以誠缺。洪命夏曰,近來士大夫家奢侈,甚於宮中,閭閻家奢侈,甚於士大夫家,珠翠錦衣,極其靡麗,婚具祭需,豐備濫度,不有國法,放縱缺風俗如此,何以爲國乎?如此之習,爲先一切嚴禁,可也。李景奭曰,漢文帝時,有酒醪之弊,及馬食虛費之物,故除其太僕馬食矣。今者連歲凶荒,饑民載途,而奢侈之習,愈往愈甚,至於淫祀之事,靡費尤甚,請令法司,各別痛禁。上曰,依爲之。柳赫然曰,曾在先朝,軍服以三升布爲之事,旣有傳敎,而今則皆着錦衣,此亦不當矣。兪棨曰,軍士之衣錦,無益於實事,徒尙華美,大不可矣。鄭太和曰,小臣忝在首席,無一事報答,而當此大無之年,天災時變,式月斯生,皆由於臣等不職之罪,請遞臣職,以授可合之人。上曰,所以責勵大臣者,君上無一過擧,然後可以責於大臣,而予之不德,心常愧懼,豈可專責卿等乎?君臣上下,所當各自勉勵以責效,可也。元斗杓曰,小臣素以無似之人,盡心竭力,欲效萬一之分義,而國事之無形,愈往愈甚,前頭之事,必不如今,而小臣一身之顚仆,有不足言,而終至於敗國,則豈非臣罪之大者乎?上曰,自前或有如此之變,則大臣例爲引避,此亦文具也。鄭太和曰,曾在先朝,故領敦寧府事金堉,爲扈衛大將,而其後小臣,代授其任,每謂當罷,而至今不罷,所屬軍官,若不罷去,則臣之將任,爲先遞改,可矣。元斗杓曰,在先朝,以勳臣爲此任,而太和非勳臣,故不安於心矣。上曰,脫有變亂,則國家所恃者重大,若無勳臣,則與國同休戚之臣,當屬此任,而軍官等,一時罷去,則似失軍情,何以則可也?李景奭曰,古語云,半行缺所用非其所養,當此凶歲,恤半行缺,猝然罷去,似非養兵之道矣,自上缺之,爲宜。李浣曰,自仁祖朝,始有罷議,缺,臣等所見,皆以爲雖有變亂,此輩少無所賴,當此大無之年,虛費國穀,不如罷去,小臣不敢容議。洪命夏曰,有罷去之議後,武士等,皆有落莫之心,二字缺罷去。上問于柳赫然曰,卿有何所聞乎?赫然曰,近來朝士所率下人等,皆有料食,而此軍官等,非專爲料食,或望官爵,或習射才,各有所望,而今若難其料米,一時罷歸,則必有落莫之心,一散之後,復合亦難,不當罷去矣。兪棨曰,三朝以來,有革罷之論,而其軍士,無大關於國家,當此凶歲,尤宜罷去。上曰,食料者幾何?鄭太和曰,以武缺付料,故所食者不多,一廳所食,一月五十斗。上曰,此非到今猝罷之事,勿罷。李景奭曰,今歲凶荒,八路同然,而臣聞成後卨之言,則慶尙道淸河·靈山兩邑,尤甚失歉,徭役所當全減,而今無道臣狀啓,速宜行關缺,從實啓聞後,以爲變通之地,似可矣。上曰,問于戶曹,處之。兪棨曰,江都米運來事,去冬旣已定奪,而卽今江氷未解,雖不能轉來,宣惠廳米數千石,爲先貸出,定數撥賣,以濟無告窮民,可矣。上曰,海西皮穀,當爲運來者,元數二萬石,旣已運來者幾許?棨曰,只五千石,姑先以此分賑,何如?上曰,依爲之。鄭太和曰,江都·南漢移轉米,從其被災輕重,分等捧置各邑之意,曾已分付,而二字缺不捧置之官,亦不前期報知,其不遵朝家命令如此,覈其尤甚者,不可無譴責之擧,而缺京官摘奸事,前旣定奪於榻前,缺。洪命夏曰,擇送備局文郞廳缺?上曰,依爲之。柳赫然曰,馬兵別破陣缺,依上年例,分給,何如?上曰,依爲之。洪命夏曰,近來外方,軍政不擧,至於海西,尤甚虛疎,速爲行關,各別申飭事,分付,可也。上曰,依爲之。仍謂李浣·柳赫然等曰,卽今星變,應於兵革云,卿等所當益加惕念矣。李浣曰,自朝家軍額有闕勿補之後,臣廳行伍,多有虛疎之患矣。柳赫然曰,小臣未有知識,而兵書中,略有所見。彗星之變,必應於兵亂云,外方軍政,宜有修擧之事,而連値凶歲,國用蕩竭,甚可悶也。李浣曰,命夏所陳海防申飭之言,誠是矣。兒弱減除之後,尤難成樣,戰船一隻軍所入六十名,而操練旣除之後,亦無可爲,雖有申飭之命,不過文具而已,若無聳動之擧,則必無實效矣。元斗杓曰,當此凶歲,修擧軍政,而復充兒弱減除之數,則民心洶洶,若不保朝夕,李浣聳動之言,大不可也。洪命夏曰,弭災之道,大臣旣已備陳,而臣意則保護聖躬之道爲大,自上少有安寧之時,而今聞至缺,更看唐板細字,必有損傷玉候,臣之所慮,惟在於此。李景奭曰,命夏之言,極爲切當,小臣之意,亦以保護聖躬,爲今日之先務。自上哀疚之中,少有安節,至於看冊之事,大有傷於眼患,亦當十分善攝,以副群下之望矣。兪棨曰,政院許多文書,自上一一親覽云,必有害於精力,當令有司,缺次次造達,以爲設施之地,撮其緊者親鑑,可也。燼餘
上在慶德宮。停常參·經筵。
夜一更,月入東井星。五更,彗星見於東方,在牛宿度內,河鼓星下,尾長二尺餘,色白,去極八十三度。
藥房都提調元斗杓,提調洪重普,副提調鄭知和啓曰,昨於寒殿,出御移時,伏未審夜來,聖候何如,痒瘡瘙痒之候,視昨,亦何如?臣等憂慮未弛,敢來問安。答曰,氣候如常,而但痒瘡,完合未易。勿爲逐日問安。
以左議政沈之源身病再度呈辭,傳于閔熙曰,不允批答。
缺,以備邊司言啓曰,前判官李穉,發賣所郞廳啓下,而時無職名,付軍職,冠帶常仕,何如?傳曰,允。
缺,以戶曹言啓曰,今正月十一日原任大臣及大臣以下引見時,領敦寧府事李景奭所啓,臣聞成後卨之言,則慶尙道淸河·靈山兩邑,失稔尤甚,徭役當爲全減云,而今無道臣狀啓,速宜行關本道,從實啓聞後,以爲變通之地,似可矣,上曰,問于戶曹處之事,傳敎矣。取考前日本道監司各邑被災輕重分等狀啓,則淸河·靈山兩邑,皆尤甚失稔之中,蠲役等事,當依他尤甚失稔邑例擧行,似無更問本道之事矣,敢啓。傳曰,知道。
朴世模,以觀象監言啓曰,今正月十一日引見時,領議政鄭太和所啓,自前或有彗星之變,則例擇文臣中善爲天文者,與觀象監官員等,同爲測候矣。今則文官中稍解天文之人,雖未得聞,而前郡守李光補,以此術見稱,今在罷散中,付軍職,使之同參于觀象監,廣興倉主簿宋以穎,亦天文學兼敎授也,除本司,使之同爲測候,何如?上曰,依爲之。領敦寧府事李景奭所啓,自前擇定文臣,同爲測候者,所以檢察敎授等怠慢之失也。文臣中,雖無善爲天文之人,揀擇名官數三人,輪回看檢,似可矣,上曰,依爲之事,命下矣。以弘文館校理李敏迪,吏曹正郞南九萬,弘文館副修撰金萬基啓下,使之依舊例輪直檢察測候,何如?傳曰,允。
掌令尹飛卿啓曰,通津蟹梁一事,雖似微細,宮奴冒濫之弊,小民怨咨之興,所關甚重。昨承聖批,快下革罷之命,大小臣民,孰不欽歎而悅服也哉?第宮奴之在通津者,首唱冒點之計,做成無倫之說,譸張巧飾,靡所不至,上以欺聖聰,下以陷土主,反復構誣之態,伏想聖明,旣已洞燭,則臣不必枚擧縷陳,而當此淸明之朝,幺麼宮奴,敢侮國法,放肆無忌,以累至公至正之治,誠極痛駭。此而不治,則王綱不肅,濫僞日滋,蟹梁雖罷,而民猶缺憾矣。請通津居宮奴首唱作弊者,依法推治。答曰,勿煩。
朴世模啓曰,左議政沈之源再度呈辭,不允批答,當爲傳諭,而今已夜深,明日待開門,傳諭,何如?傳曰,知道。
左議政沈之源身病再度呈辭,不允批答。缺方切,一念如飢,棄予若遺,再辭奚至?不庸多誥,庶幾缺念惟邦運之方艱,尙賴相臣之篤棐,時危注意,適際玆辰,國亂思良,正謂此日。自古昔相須之理,夫豈偶然?肆哲王仰成之深,時義大矣。矧小子方遭不造,舍碩輔誰與爲治?衆弊日痼,而痼瘵迫膚,百爲波頹,而憂慮溢目,飢荒癘疫之慘,實是無前,國計民事之艱,何以善後?況今象緯之告警,又値彗星之示妖,湖南季冬之雷,吁可畏矣,關西元日之電,此何景耶?修省之道尤難,不可少忽,消弭之策方講,孰所當先?德有愧於殷宗,蔑復前王之道,言莫效於宋景,若爲一度之福,而國事有難言者,豈相公求去時乎?所當群臣上下戮力改圖,不宜籲告頻繁奉身求退,若瞽者之無相,倀倀乎何所之?若大水之無津,侐侐焉靡有止,雖無足與爲於寡昧,獨不念受知於先朝?玆非言病之辰,豈前意之未曉?益篤匪躬之節,佇昔疾之自瘳,我不舍卿,卿無困我。於戱,順四時,理陰陽,責任旣重,歲大旱,作霖雨,去就奚輕?亟回遐心,勉圖治體。所辭宜不允,故玆敎示,想宜知悉。弘文館修撰洪柱三製進
上在慶德宮。停常參·經筵。
夜五更,彗星見於東方,在牛星度內,河鼓星下,漸移近河鼓小星,尾長二尺餘,尾疏及於河鼓中大星,星體稍大於河鼓小星,色白,去極八十三度。
備邊司啓曰,中江開市,例在於二月十五日,依前商賈豫爲整齊,多持物貨,及期入送,俾無埋沒之弊事,兩西監司及開城留守等處,知委擧行,何如?答曰,允。備局謄錄
上在慶德宮。停常參·經筵。
仁獻王后忌辰。
夜一更二更,月有小暈,有霧氣。四更,月暈。五更,彗星雲陰,不得看候。
藥房副提調鄭知和啓曰,伏未審數日來,聖候調攝,何如,痒瘡連次湯洗,而栢蛤散,亦爲糝傅乎,瘙痒加減,視昨,何如?臣憂慮未弛,敢來問安。答曰,知道。與昨無異。
李慶徽,以都摠府言啓曰,今日入直軍士,當爲中日習射,而以國忌,不得爲之之意,敢啓。傳曰,知道。
洪處尹啓曰,左議政沈之源三度呈辭,缺相値,留院之意,敢啓。傳曰,入之。
以左議政沈之源身病三度呈辭,傳于李慶徽曰,不允批答。
朴世模啓曰,左議政沈之源三度呈辭,不允批答。今日已暮,明缺寶傳諭之意,敢啓。傳曰,知道。
李慶徽,以摠戎廳言啓曰,本廳所屬壯抄三運軍兵,今已準番,明日當爲下送,依前例,與訓鍊都監軍兵,還爲替代之意,敢啓。傳曰,知道。
左議政沈之源身病三度呈辭,不允批答。王若曰,在昔至治,固有乞身於成功,若今大艱,尤當鞠躬於晩節,曷爲三辭不已,其可一槪言之?睠我元臣,克亮四世,自我先考,久矣委任於昔年。迨予沖人,只自仰成於初服,胡爲懇避,每煩勤辭,縱存謙挹之風,豈忘休戚之義?況今民命近止,又復天戒赫然。予之不明,遭玆大異,卿又求去,孰恤我家?至於微疾之暫嬰,亦是高年之常理,況神明之所相,勿藥可期?雖節宣之或愆,臥閤何妨?顧予眇眇,方未堪於殷憂。是以孶孶,佇有望於漢相。於戱,藉問設施之策,期濟時危,倚卿燮理之功,庶回天怒,須體至意,亟斷辭章。所辭宜不允,故玆敎示,想宜知悉。弘文館校理李敏迪製進
上在慶德宮。停常參·經筵。
望祭後,大王大妃殿,政院·藥房問安。答曰,知道。
王大妃殿·大殿·中殿,政院·藥房問安。答曰,罔極。
望祭後,大王大妃殿,二品以上單子問安。答曰,知道。
王大妃殿·大殿·中殿,二品以上單子問安。答曰,罔極。
藥房都提調元斗杓,提調洪重普,副提調鄭知和啓曰,歲換之後,望奠又過,自上哀慕之情冞切,伏未審聖候何如,痒瘡湯洗糝傅缺?臣等憂慮未弛,敢來問安。答曰。缺
洪處尹啓曰,假注書崔尙翼,重患脚腫,缺,不得仕進,今己三日,崔尙翼改差,他假注書差出,何如?傳曰,允。
假注書望,姜錫圭〈落點〉·曺憲卿·李世華。
洪處尹啓曰,左副承旨李翊漢,同姓五寸叔湖城夫缺洛,服制已行四日,出仕,何如?傳曰,允。
全南監司金始振辭職狀啓,傳于閔熙曰,卿其勿辭,調理察職事,回諭。
掌令宋時喆·尹飛卿啓曰,請通津居宮奴首唱作弊者,依法推治。措語見上答曰,勿煩。
夜五更,雲陰,彗星不得看候。
大司憲尹文擧疏曰,伏以臣今月二十四日祗受承政院傳諭聖旨,以臣爲司憲府大司憲,斯速乘馹上來者,臣夢寐之外,獲承收召之命,驚惶感激,繼之以涕淚。臣以糞土微賤,過蒙不世之遇,非靡身粉骨所可酬報,而第臣狗馬之疾,酷被大廢,朽根萎草,無復有望於回春,鬼形尸氣,已非擬議於人理,雖欲死生以之圖報涓埃,而其道無由。上年入京之日,猥蒙收攬,天語丁寧,訓辭隆重,而終不敢守死闕下,以效螻蟻之誠者,誠以京師非養病之坊,宰列非冒據之地,淹延悶蹙,一朝溘死,則罪大欺天,羞在淸朝,故缺威命,歸骨狐丘,此實出於萬分危迫之勢,而孤恩缺顧分義之罪,則雖滅死萬萬,又不足以缺,曲加矜憐,使得以涵濡偃息缺也,而負犯旣重,顚沛又甚,憂畏缺劇,日就摧殘,朝夕凜凜,只俟死期而已。新命缺震悸隕越,益不自保,遑遑煎迫,若無所歸。伏乞缺臣危痼之疾,已在鬼關,憐臣疾痛之呼,實非虛假,亟命收還召旨,竝與前授峻秩而刋除之,俾垂絶餘喘,獲安一日之分,千萬幸甚。臣無任瞻天蹐地惶怖祈懇之至,謹昧死以聞。答曰,省疏具悉卿懇。卿其安心,勿爲固辭,從速上來,以副至意。
副校理金壽□疏曰,伏以臣伏見近來天災地異,可駭可愕之變,疊生層出,固已不勝其寒心,而今者妖星一出,聽聞驚惶,雖未知何樣禍亂,潛伏於無形之中,而此乃數十年來所未有者,考之前代,其應不僭,豈非大可懼者哉?雖然,古人旣曰遇災而修省,則其所以應之於無形之前,以消有形之禍者,舍修省而何求哉?竊見古昔帝王,凡遇非常之變,必有非常之擧,然後乃可以轉災而爲祥,轉禍而爲福,如或不然,驚憂自沮,無所猷爲,其所謂修省云者,不過求之於言語之間,則尙何望轉移之休哉?抑災異之作,或由於冤鬱之氣,上干於天凝停滯,爲沴爲妖者有之矣。是以歷代以來,凡於此等災異,必洞開囹圄,審克罪辜,以伸冤枉,以召和氣,此雖非本源之說,而亦不可不念處也。伏願殿下,亟命有司,凡京外罪囚及缺徒流以下常赦所不原者,莫不究其情犯,親稟於榻前,大施霈澤,咸與維新,則亦或爲弭災之助矣。臣竊聞彗者,兵象也,星家所記,雖未可盡信,豈可歸之於虛妄而不之戒乎?卽今軍丁疎虞,誠無緩急可恃之勢,而至於邊防守禦,置之相忘之域者,久矣。雖無妖孽之先兆,實非門柝之義,況天之垂象以示人,乃若是諄諄乎?固知今日之事,有所畏約者多,而缺自强之策乎?伏願殿下,詢諮缺邊備,豫講綢繆之備焉。臣伏缺懼求助臣隣,纔已引接諸宰,講究缺一番賜對,只歸於文具而已,終無振作缺,其果以此爲應天之實乎?臣以爲遇此無前之災,大小上下,豈可恬常滯故,苟度時日,置之於無可奈何之地,坐待災害之自去也哉?伏願殿下,申命大臣及六曹堂上三司諸臣,齊會朝堂,各陳修省之道,則不但氣象擧措,有所感動,集群言而折衷,必不無可用之策,其中可行者,則不留時卽行,雖不可猝行者,亦須從容商論,有所施行,則豈無萬一之益乎?臣以無似,猥忝經幄,未效涓埃,徒切愚忠,頃進瞽言,過被溫批,感泣之外,固不當更有所干瀆,而目見異變,憂悸靡定,敢以寂寥數語,更進惓惓之忱,伏願聖明,垂察而財幸焉。臣無任激切惶懼之至,謹昧死以聞。答曰,省覽疏辭,憂懼之中,如有所得,可不書紳而體念焉?
副修撰安後說疏曰,伏以臣昨日,適以事故蹔出,猝遇左副承旨李翊漢於窄路,臣引馬遠避,少無犯路之失,而翊漢猶執缺臣所帶引陪,至於知家,經夜不放,臣實怪訝,不知其意所在也。臣之蒼黃遠避,翊漢下人,亦所目覩,不敢誣也。況通政之於通訓,元非隔等,則揆以體例,亦不當如是。臣雖無狀,職是三司之列,則所帶引陪,豈可人得以治之乎?翊漢之不顧事體,固不足相較,而臣以孤蹤,被人輕侮,至於此極,決不可晏然於論思之地,重貽名器之辱,伏乞聖明亟命鐫遞臣職,以重體例,以安微分,不勝幸甚。臣無任惶愧屛營之至,謹昧死以聞。答曰,省疏具悉。爾其勿辭,從速察職。
缺判書鄭致和疏曰,伏以天缺敢承當瀝血連章,實出於萬分缺靳恩遞,狼狽惶悶,罔知攸措。竊念臣自少至老,缺輕,東銓佐貳,未曾經歷,猥躋卿班,今見缺前後薦擬,亦不得與焉。臣之不合本職,國人所知,缺千萬夢寐之外,遄蒙誤恩,而至於加望受點,尤駭聽聞。臣若貪戀寵榮,不顧公議,强顔取列,則徒竊華銜,不過爲無恥之人,將焉用如此冢宰哉?且臣門戶盛滿,涯分已極,尋常竦然,若臨淵谷,至於今日,兄弟兩人,首相·銓長,一時竝據,私情福過之懼,有不敢仰陳,而其在朝家事體,寧有是也?臣自叨新命,益復惴惴,如負重罪,區區缺,天實鑑臨,臣豈飾辭虛讓,上孤聖簡,下速逋慢之誅哉?百爾思惟,決無冒進之勢,玆敢不避煩猥,更瀆宸嚴,臣罪萬殞,臣罪萬殞。伏乞聖慈,俯諒臣危迫至懇,亟命還收新授職名,不勝幸甚。臣無任悶蹙祈懇之至,謹昧死以聞。答曰,省疏具悉。已諭予意,卿何固辭若是哉?一字缺出行公,欽哉予意。
校理李敏迪疏曰,伏以天心未豫,星象告警,明戒赫然,可謂寒心。臣猥以無似,職在近密,又承觀象檢飭之命,故事必以缺解者充遣,而素昧如臣,亦參是選,不以實之驗,亦一事也。臣誠惶靦,不知所措,然,測候末也,修省本也,臣旣忝言議之列,苟有一二所懷,亦何敢不盡,以自外於求助之日也?古人云,將順其美,匡救其失,臣請先言今日之美,後及其實,可乎?其美者,固當推廣,而其失者,尤加聖意焉。初服美政,固非一二,而其爲惠廣,爲法良者數事,如罷關東柴場,限諸缺船數,守令之勿遷,臺臣之久任,軍布之除,租稅之減,政院之入奏,講筵之頻引,御營之除番,砲保之缺,臣之所嘗欽仰者也。然柴場雖缺相望,船數雖定額,而內司本缺設屯之弊,言者相繼,未蒙釐革,此宜推實缺國巨萬之貲,運兩西積年之藏,以蠲租減布缺濟衆,恩亦不細矣。然災異之報,不以實聞,而惜財之意,或重於愛民,則屯膏不下,民望大失矣,此宜推廣之一也。異時守令之罹文法者相望,而臺臣無數月於官者,今若久持而不變,則送迎自稀,而紀綱有係矣。然貪廉不可不察,條式不可不定,此宜推廣之一也。政院之入侍,引對之頻仍,尤爲勤政典學之急務,然不有日乾緝熙之功,則一曝十寒,徒爲觀聽之美而已,此宜推廣之一也。若御營也,砲保也,此二字,臣抑有素深慨者,春月歸田,凶年姑罷,此固德政矣,然此特一時權宜,非經久之制也。竊觀古今制兵,莫善於番上,莫不善於長征,李泌之缺府兵,杜牧之原十六衛,其爲說,最爲詳備,而唐季之神策,魏博之牙卒,已事之徵,今實可監也,況冗兵日增,國力日耗,持此不變,抑何以善其後也?前日有闕勿補之聖敎,實爲遠圖,目今戎備未張,禁旅單弱,且旣聚之卒,又難一散,雖不可議罷,若因此勿補之意,漸消於不知之中,只存初役時舊額,則國力可以少紓矣。仍爲缺騎正兵之制,使之訓鍊宿衛,優恤廩施,一如御營之規,自可以坐具精卒數萬,其視竭膏血,以養數千缺功利相萬耶?朝廷之所以重施此擧者,亦以繇缺,變通無地故也。然官奴蒼頭,自古爲徒役之卒,今若以司贍奴婢,應役京上,一如祖宗時,則此可備繇使矣,訓局旣存初額,御營軍及京上軍,又各自爲一軍,則居然爲南北軍之制矣,寬民壯國,庶可兩得。玆事體大,臣以白面未諳事者,豈敢謂必合於時宜?然區區之意,亦欲聖明之考鏡古牒,謀之大臣,遲以缺深留大計也。臣所謂推廣之說,旣陳其梗槪矣。缺請冒萬死以下文不接屬,敬以朱熹之告於孝宗缺,其言曰,私之得名,何爲也哉?据己分缺乎,其外之稱也,匹夫以一家爲私,而不得通于其缺鄕爲私,而不得通于其國,至於天子,則際天之所覆地之所載,莫非己分之所有,而無外之不通矣,又何以私爲哉?今以不能勝其一念之邪,而至於有私心,以其不能正近習之故,而至於有私人,以私心,用私人,不能無私財,陛下上爲皇天之所子,全覆所畀,其所以與我者亦不細矣。乃不能充其大,而自爲割裂以狹小之,使天下萬事之弊,莫不由此而出,豈不可惜也哉?臣竊伏惟,聖明受祖宗之托,爲億萬之主,其所付畀,亦不細矣。旣有私缺私財,其何以自狹小也?有私人,有私財,則聖心之缺能一出於天理,由是宮府不能一體,內外判爲異塗,政關宮掖,則私有以撓之,事係親愛,則私有以護之,姻戚缺,禁闈不嚴,宮奴四縱,細民呼怨,僕御醫技,互緣旁逕,缺臣內隷,或司耳目,日往月來,浸淫耗蝕,使殿下,德業日隳,綱紀漸壞,讜言日遠,謟侫日進,隨時隨處,無不爲害,以至圖政用人應事接物之地,又未能一出於正大光明之域,臣誠私心憂懣,以爲今日之天災荐臻,民怨兵愁,缺至此極者,或由於未打此關,天理人慾,互爭陰陽之致也。缺,伏願聖明,奮發乾綱,一正宸心,合宮府,同內外,缺着於偏係之私,粹然於天理之公,由內及外,自微至著,缺底於純白精粹之地也。嗚呼,桑穀之異,中宗以恐懼修德缺而商道復興,厥享國至七十有五年,雊雉之變,高帝缺以不敢荒寧,而殷邦嘉靖,厥享國至五十有九年,此缺嚴恭寅畏,天命自度者也,苟非克己之君,未易語此,伏願聖明,終始一德,日新又新,以二宗爲法也。臣無任惶恐震越之至,謹昧死以聞。答曰,省覽疏辭,憂懼之中,如有所得,可不書紳而體念焉?
上在慶德宮。停常參·經筵。
藥房都提調元斗杓,提調洪重普,副提調鄭知和啓曰,伏未審夜來,痒瘡視昨,何如?卽伏聞醫官所傳之言,左眼白睛,有微赤之氣云,藥水煎洗後,加減,何如?臣等憂慮未弛,敢來問安。答曰,知道。症候,當言于醫官。
再啓曰,臣等卽伏聞醫官等所傳之言,仍與柳後聖及諸御醫·鍼醫等商議,則皆以爲慈殿左邊耳前髮際微聚之氣,雖不至大段,不可不進御消散之劑,小柴胡湯,加黃連酒炒·山桅炒各七分,連進三貼,又以熊膽和水,塗諸當處宜當。且自上左手合谷穴下,赤暈微浮之處,則塗付大黃膏亦當云,此藥三種,劑入,何如?答曰,知道。大黃膏,勿爲劑入。
王大妃殿,藥房問安。答曰,知道。
王大妃殿·大殿,政院問安。傳曰,知道。
洪處尹,以吏曹言啓曰,臺諫有闕,政事何以爲之?取稟。傳曰,明日爲之。
洪處尹,以禮曹言啓曰,昨日兩尼院位版埋安後,仍令郞官,兩寺所接女僧,一一點考,年歲多少,從實置簿,則紫壽宮女僧五十六名內,年四十以下者二十九名,仁缺宮女僧四十八名內,年四十以下者二十二名。其中有父母者,則分付其父母,使之卽爲還俗,若無父母親戚者,則亦爲開諭還俗,而年老應黜於城外者,累年居接,不無資産,且佛器等物,亦不鮮少,單獨老尼,勢難刻期搬運,姑爲寬限數日,盡令輸出,俾無蒼黃閪失之意,敢啓。傳曰,知道。兩尼院佛像,竝令渠輩,寬其限,而續續運出城外尼院,可也。
左議政沈之源四度呈辭,傳于朴世模曰,安心調理。
洪處尹啓曰,政府無缺,左議政四度呈辭,批答,遣史官傳諭之意,敢啓。傳曰,知道。
朴世模,以訓鍊都監言啓曰,前護軍趙必達,都監中軍已爲啓下,而方在罷散中,時無職名,依例付軍職,冠帶常仕,何如?傳曰,允。
又以吏曹言啓曰,本曹郞廳,只有正郞南九萬一員,而以測候檢飭之任,輪次直宿於觀象監,本曹則差出假郞廳,使之入省記矣。南九萬非測候當次之日,則可以入直於本曹,而每缺啓,事涉煩數,以前差假郞廳,仍爲察任,何如?傳曰,允。
掌令尹飛卿缺似微細宮奴冒濫之弊缺重,伏承聖批快下革罷之命,大小缺不歆歎而悅服也哉?第宮奴之在通津者,缺點之計,做成無倫之說,譸張巧飾,靡所不至,上以缺聖聰,下以陷土主,反覆構誣之態,伏想聖明旣已洞燭,則臣不必枚擧縷陳,而當此淸明之時,幺麼宮奴,敢侮國法,放肆無忌,以累至公至正之治,誠極痛駭。此而不治,則王綱不肅,濫俗日滋,缺梁雖罷,而民猶有所感矣。請通津居宮奴,首倡作弊者,依例推治。答曰,勿煩。
夜二更三更,有霧氣。五更,月暈,游氣蔽天,且有月光,彗星不得看候。
行刑曹判書尹絳疏曰,伏以無狀小臣,負犯難貰,而聖缺容,不惟不加之罪,三度加由之命,又出意望之外,臣缺感激,益增惶蹙,罔知所以自處也。當初誤事之罪,缺在於臣身,而譴罰之加,只歸於郞官,今臣若以獨免爲幸,冒昧仕進,則不但廉隅所關,終有所不敢,人之譏笑,亦所必至,臣之狼狽,到此益甚。且臣衰朽已極,精力銷缺常職事,當難稱量,況此刑獄重地,事務繁劇,又必缺敗,理勢固然。伏乞聖慈,察臣悶迫之情,鐫罷臣職名,以安愚分,千萬幸甚。臣不勝戰灼祈懇之至,謹昧死以聞。答曰,省疏具悉。卿其勿辭察職。
李翊漢疏曰,伏以臣於昨日,闕門外近處大道上,遇一朝官,以便服遮面,馳馬掠過,事甚駭異,拘執下人,使之知家,則俄而下人來言,其官卽安修撰後說也,住馬恐喝,所執下人,還爲奪去,不得知家云,臣心竊怪愕。隔等則缺身避,載在令甲,而馳馬掠過,則不識事體,莫此爲甚,住馬大喝,奪取下人,則自損體面,尤爲可駭,不足與之相較也,置而不問矣。今聞後說,分疏自明,侵侮缺於知家引陪,經夜不放云者,極爲無據,後說缺而行,則豈有引陪之前導,缺有經宿不放之理乎?自失體缺天聽,計欲傾陷,是誠何心哉?噫,朝廷之上,缺而陵轢驕恣,蔑有朝儀,自視以爲能事,良缺臣路遇三司之官,非止一再,而曾未見如後說之所爲者,缺,豈能知後說之獨爲尊重,若是其大乎?後說以爲,堂上堂下非隔等,果如後說之言,則臣實做錯,何敢晏然於近察之地乎?伏願聖明,亟遞臣職,以謝人言,以存體例,不勝幸甚。臣無任兢惶戰越之至,謹昧死以聞。答曰,省疏具悉。爾其勿辭,從速察職。
兵曹判書洪命夏箚曰,伏以災異之作,何代無之,而未有甚於今日,今日之災,孰非可驚可懼,而缺之見,尤是變異之大者,宜殿下惕然兢畏,而缺聞消弭之道,下詢於隣也,於榻前,略以修缺之以實,侈習之可禁,策勵群工,申飭海防等語,仰塞淸問,而區區之意,尤切於保護聖躬,以程子養形養德之說,又爲陳達,而辭語拙訥,不能盡所懷,亦何能有槪於聖心也?請更申其說,伏願聖明垂察焉。夫聖人所愼者疾也,蓋人之稟賦,强弱不齊,所稟雖强,而或乖於愼節之道,則必致戕傷之患,所稟雖弱,而能盡其攝養之方,則終收康剛之效,匹夫尙然,而況人君缺身任宗社臣民之重,其於愼疾之道,豈缺忽乎?伏覩殿下哀毁過制,受傷已深,缺聖慮焦勞,以致玉缺獨臣民之憂慮,不能自已,抑缺戚於冥冥之中也。臣所謂養形養德者,卽缺頤卦大象之說也。其象曰,山下有雷頤,君缺言語,節飮食。程子以爲愼言語,以養其缺飮食,以養其體,事之至近,而所係至大者,莫過於言語飮食也。在身,爲言語,於天下,則凡命令政敎,出於身者皆是也,愼之則必當而無失,在身爲飮食,於天下,則凡貨資財用養於人者,皆是也,節之則適宜而無傷,此乃內外交養,修身攝生之至要也。殿下若體而行之,其於言語動靜之際,飮食節宣之時,念玆在玆,無或少忽,缺於養德養形,本末兼至,不惟命令政敎,皆缺正,其在保護聖躬,亦必大有益矣,而推以至於缺民之方,各盡其宜,則應天弭災之道,恐不外是也。缺子有言曰,爲國而至於祈天永命,學而至於聖人,缺生而至於延年,分明人力,可以勝造化,伏願聖明留缺焉。目今國勢委靡,萬事瓦裂,將至於不可收缺地,若欲事事而言之,條條而救之,則日亦不足矣。缺日,政令絶而不行,五星伏而爲彗,此言雖近於傅缺,亦不可謂無是理也。今之所大患者,惟在於缺不行也,殿下雖欲隨事有爲,恐不能收效也。夫大奮勵大振作,策勵臣工者,固在於聖明,而若其統率百官,使之各盡其職,責在大臣,誠殿下勉勵於上,大臣奉行於下,共盡寅協之心,丕變委靡之習,絶去私意,務恢公道,考其勤慢,而嚴其黜陟,則今日國事,豈至於危亡之域哉?臣且願聖上,正宮禁,以嚴內外,廣言路,以來忠諫,結人心,以固邦本,招儒賢,以輔聖德,缺於侈習之禁抑,海防之申飭,亦今日之急務也。缺禁抑,在於聖上身先表率之如何,而士庶缺旣有定制,更令法官缺公卿,勿少饒也。近來軍政缺之疏虞,頃日筵中,判尹李浣,纔陳其弊,缺其說,臣退而聞之,則其言誠是,兒弱減布之法,缺各營綿布除出給之,而事甚無實,況望其缺,以準其數乎?不可不速令廟堂變通,俾無缺之患也。外方饑荒此極,慮有潢池之憂,臣曾以設機豫防之意,陳達於榻前,行會諸道,而近聞缺越之變,無處無之,海西則至有鐵騎作賊之說,諸道尙無機捕形止,朝廷命令之不行,於此一事,亦可見也。宜令廟堂警飭諸道,問其虛實,以爲防患之地也。嗚呼,値此非常之變,若無非常之擧,其何以缺天心,下慰民望乎?今日君臣上下,其於人事之可修缺,無不聚會精神,各盡其力,有若救焚拯溺之不暇,缺一政之或忽,無一令之或失,擺脫因循之弊,必以弘濟缺心,則亦豈無轉移之機乎?且臣有不安於心者,兩湖大同收米庚子所捧,留置本道各邑,以爲賑饑之缺其代,則以常平廳銀布,折米價,分給各司貢物主人,而每米一石,以銀一兩半計給矣。今者賑救廳發米缺銀者,欲令都下飢民,得蒙一分之惠,此亦救荒缺也,而臣聞備局定價,則一石米,定以銀一兩七錢,缺,比諸宣惠廳常定之價,有加而無減,殊無朝廷爲民發粟之意,亦嫌於乘時牟利,臣愚竊以爲不可也。且家儲白金者,乃市民之多藏者也,至若無告窮民,雖欲貿米資活,何從而得白金乎?缺於出賣之際,付之平市之官,使之句管,則猶缺也,而今乃加出剩官,又令備局·戶曹·常平郞廳缺於市廛之前,與民販賣,爭其數錢銀之利,此缺有損於國體而已。臣旣忝宣惠堂上,折定米缺價,而今日又忝賑救堂上,反增價而賣缺臣心固不足道,而京民缺,姑先遞臣賑救堂上之任,以便公私,缺無任兢惶戰灼之至,取進止。答曰,省疏具悉。予之憂惶罔措之意,略諭於卿矣。缺言而沮念缺國事,寒心可懼者,不一其缺宵無寐,罔知善處之方矣。今觀箚辭,缺服膺而議處焉?卿其安心勿辭。缺兵曹判書洪命夏箚中所缺嘉納敎是在果,士庶婚喪之禮,先朝旣有定制,更令法官,遵而缺,申飭擧行爲白乎旀,軍政解弛,海缺,誠如箚辭,而兒弱庚子條身沒後,勿爲擧缺成命,何不更改,而各鎭浦應給軍布缺分付,以各營應上納之布,仍留本道,準數缺一一雇立,而如有虛疎之事,當該水使缺摘發論罪爲白乎旀,缺海西鐵騎作賊缺,司諫院大司諫李慶億,司諫趙缺東老等,伏以國家不幸,連歲凶歉,八路缺塡壑之患,迫在朝夕,切急之災,未有缺,而夫何數月以來,物怪疊出,妖孽洊臻,缺斷流之變,無非可驚可愕,而乃於歲首之缺又現,連宵不滅,天道幽遠,未易測度,缺爲某事之應,稽諸往牒,徵應不爽,以我國缺之壬辰丁酉,皆有此變,至於戊午,則禍作當缺人,以出於寅孟之月爲尤重,豈不大可思缺臣上下動色相戒,惕然警懼,講究消弭缺格天心,下慰民望,而廁廳數日,未有缺效,未著於政令施措之間,尋常缺而不行,豈殿下潛心對越之功,有非缺知者邪?竊觀古昔遇災之時,嗇夫缺規工執藝事以諫,則缺,蓋自公卿,以至民庶,缺修之道矣。目今朝廷之上,恬嬉是事,缺,尙未聞有一人擔當國事者,日者缺聖意,實非偶然,而大臣引例缺白,以備求助之意,況於此時,又有私缺,若平常無事者然,則其於爲國盡缺,未知何如也。今之進言者,必曰恐懼修缺應天之道,固無過於是者,然不以修少缺行政事,圖所以保釐邦家,子惠小民,而徒套死法,欲望感回天意,則豈不難哉?缺何等時也?百弊俱興,萬品失序,委靡缺亂之象,至于今日而極矣。恭惟先大王缺之資,慨然有拔難興衰之志,而大業缺劍遽遺,以無疆之恤,遺我殿下缺,顧不在於殿下之一身乎?夫田賦,缺籍也,貢案之當改也,兵制之當變也,缺者,有國之先務,而乖剌已極,整頓缺,天下安有若是而能致治平者乎?卽今缺侵,勢所不遑,固不遽議施行,而亦不可缺爲國,若其節目之詳,則李惟泰前日缺具言之,今宜召致其人,與之熟講,缺行之地焉。一二儒賢之去國,已過年所,尙無缺意,當初退歸,實緣罔極之言,而非缺貌之衰薄,夫孰不知也?然而先王積缺諸左右,而至于殿下,以致不安於朝,相缺,竊想聖心,亦必感念今昔,歉然缺盡誠意,頻降聖旨,以期其必致缺地無私載,日月無私照,王者奉三缺民,苟有一毫私意,有所障礙,則便缺仰惟聖明,如日中天,缺遺闕有而或於內司之事,不無偏缺日刑官之回啓,語有贅剩,果缺,旣下嚴峻之批,除目之間,又示好缺之査,逆疑其相好,而特推之命,及於缺請,旣久臺啓,而宮奴之推治,尙靳一命,缺文字容有差失,而遠外流聞,若曰聖意缺致有此擧云爾,則不瑕有容於平明之缺日廷臣,一心奉公者,有幾人哉?私意橫流,積缺禁令之不行,注擬之不精,刑獄之不嚴,紀綱之缺,風俗之媮惰,無一不盡於私之一字,譬之沈缺,內纏臟膸,外達肢體,有非區區藥石所可奏效,缺無變今之俗,雖使良法美政,日講於廈氈之缺可行之理,惟在殿下加意本源之地,先祛缺大公之道,策勵群工,如有懷私蔑公,情缺,毋少饒貸,痛加繩治,以表率之缺侈之害,甚於天災,自古敗亂之道非一,而奢缺不亡不可戒哉?近來俗尙不古,民志不定,侈缺,愈往愈極,上而宮戚士夫之家,下而閭閻缺,競相慕效,罔有底止。且如第宅之制,婚缺,皆有定式,宣布令甲,而渙汗未幾,踰越缺宮家,至有求貿首飾於燕市,以逞缺是而財安得不屈,民安得不窮乎?積久之缺波漫計,非一時號令所可移易,數三執法缺抑。孔子曰,以言敎者訟,以身敎者從,古缺不躬行節儉,爲天下先,唯在殿下缺,始于宮闈,至于貴近,施及士庶,以推缺念祥期浸近,卽吉未遠,一切儀章服缺之具,必多豫先磨鍊者,誠願殿下缺慈聖下飭挺廷,務從朴素,去繁就約,缺示民之標準焉。生民之休戚,係缺所以保民也,西京用人,必失缺第璽書增秩,入爲公卿者,亦多有之,吏缺,民安其業,得人之盛,後世莫及。令缺曹,使差除,一循公道,又令監司嚴明缺,治績茂著者,州選於郡,郡陞於缺,或召內職,綜名責實,一如漢制,則安民之缺之法,可謂兩得其宜。先朝之末,特施柳缺,賞資之典,蓋亦有意,伏願殿下,克紹缺久遵行焉。愼刑省罰,寔是仁政之所先,缺濫用刑杖,不可不嚴禁。第念世有治缺輕,理勢卽然也。頃因宰臣之陳達,坐濫刑缺不敍用者,不許書入於別歲抄,永絶收錄缺爲廢錮之人,枉法淫刑者,固爲可惡,而缺邂逅,致斃於笞杖,薄罰者,因其發狀,竝缺末世人心不淑,法不勝奸,而且內外官司,缺持體統者,由其生殺之權,在於其手也。今缺禁,使不得自由,則爲吏者,有所戒而不盡缺罪者,有所恃而不畏其刑,統紀潛解,刑法缺至於莫可收拾之域,夫豈小弊也哉?今宜更缺還令書入,收敍先後,一視其所犯輕重而斷缺聖衷焉。江都之米,誠非浪費之需,而可使缺死之命,則不有輕重緩急之分乎?名以賑救缺存本之地,有此發賣之擧,雖出於不得已之缺瑣屑,而都民之開口望哺者,擧皆不售缺寡孤獨,則朝家施惠意,尤似不廣矣。缺價直有若不平,則何以免小民之怨咨乎?缺御營軍春夏除番,已有成命,而缺廳者,姑未有區處云,千人六朔之糧,足缺月連命之資,宜令出付賑廳,補其不缺,俱是事爲之末,而今日第一缺先定。朱子曰,陽氣發處,金石亦透,缺,何事不做?人君以衆陽之宗,採萬化之本,缺發大志,淬礪振作,刻苦如越句踐,節缺延攬賢俊,如漢光,勵精圖治,如唐宗,缺舊例,毋狃小利近功,務爲遠大之圖,永恢缺,則災可使變而爲祥,危可使轉而爲安,伏缺焉,取進止。答曰,省箚具悉。嗚呼,災異之荐臻,未有甚於今日之慘者也,而妖缺言深思,若隕淵谷,不知所以爲言也。今觀箚辭,無非藥石之至論,可不書紳而服膺焉?缺啓下備邊司,回啓,當此飢饉荐臻,災異缺,臣等亦豈無憂煎之心,而隨例趨衙,無所缺白如乎,伏見諫院箚辭,言言切實,不但缺嘉納,臣等當與之相勉是白在果,其所缺,自上應爲體念之事,不爲逐條覆啓,都在聖明務盡誠實是白乎旀,選擇守令,當缺銓曹,而揀別才鄙,隨卽駁正,亦在於臺諫缺白乎旀,以其中治績表著之人,漸次陞擢,缺似便益於安民用人之道是白乎缺不敍用者,不得豫於年例敍用書啓之列,缺者,別抄而不得豫焉,終身廢錮,人多以缺還循舊例,別歲哛,稟旨書入,似當缺旀,江都米發賣,只許鰥寡孤獨之缺巷之誤傳,而參酌定價,務從輕平,更缺市價,另議變通爲白乎旀,御營之米缺,與本廳相議,爲先以二千石,移用於發缺,亦當觀勢取資是白齊。箚末所進缺淬礪振作,懋爲遠大之圖,永恢鞏缺,尤宜深省,唯願聖明,更加着缺效,何如?啓依允。
正言呂聖齊疏曰,缺得失,時政利害,非諫官不得言,則諫缺者所可苟充,況臣前此忝叨缺進一言畫一策,以補聖朝闕事,缺斥之不暇,豈可强令苟冒,以益缺臣本抱死病,少失將攝,輒到危境,缺郞廳逐日書役,今已累朔,積勞缺,對人忘言,對案忘食,神爽換缺,必須及今辭職,久日調治,亦難冀其缺人,臣之情勢,其亦慼矣。伏乞聖明,亟許缺,專意醫治,俾尋生路,不勝幸甚。仍念缺未供仕,又無一言而退,則是臣負聖明也,缺所激,敢效區區,惟聖明試垂察焉。缺無妄之災,有政治之災,旡妄之災,或可諉缺事爲之末,政治之災,斷不可以他求也。今殿下以聖繼聖,政惟光初,況當改歲之缺加新德之功,則天之所以覆露我殿下缺不淺,而反出災異而警告之,缺殿下於政治上,有何大段過失,而不獲缺耶?臣嘗讀春秋傳,志星變者凡五,而缺矣。文公十四年,有星孛于北斗,昭公十七年,有星孛於大辰,哀公十三年,有星孛于東方,缺孛者,彗也,猶茀也,天以氣之所生,故或缺辭不明之象,或釋爲王室將亂之象,缺妨蔽君明之象,上自公穀,下至董劉,缺註釋森然可考,而厥後讖應,如合符節,缺,不欲妄引已驗之跡,以眩今日之聽聞,缺殿下取考一部魯史,而仍究文·昭·哀三缺,旣致此異於前,何德而不能消缺下必有瞿然于心,而惕然而悟者矣。缺王之言曰,忘予之天,不可爲也,怒予之缺天之不能忘殿下者,不獨今日而已,上缺雷,猶足以玉殿下于誠缺,下無欽若之實,只以數行求言,缺回太甚之旱,應古策免之箚,冀收缺,則非天怒殿下,乃殿下自阻于天,而缺之變,有若諄諄然告之,其所以缺矣。今若諉諸無妄,而爲不足畏則已,無缺知其足畏,則可不思昭災之由,而講救災之,臣不敢以殿下之政,每事紕繆,而近日廷缺揭成習,三公晨夕廟堂所講者何政,缺效勞,所務者何事?三司,以啓沃爲責,州牧缺撫爲任,在公之時,孰不發憂時之言,而缺此心已弛,旣弛其心,何事可做?傳曰,其君好缺臣能推,殿下或不能祛弛心之病,則此乃政缺災也,從諫如流,固爲人君之美德,一視賢缺辨別,則不幾於郭公之所以亡乎?今有缺優辭奬之,明有一人進一言,又以優缺,可用與不可用,一例奬之,終無採用,缺殿下之虛奬,而盡空言於殿下者哉?缺于心而拂于耳者,旣奬之後,顯示好缺點批之下,古人所謂以貌而不以心者,不幸近之。缺下,或不能定納言之的,則此亦政治之一災,缺布,王政之不可已者,而殿下斷然行之,雖缺寬大之政,無以加矣。第念弱者雖弱,旣存缺猶可說也,而在逃者,徵之無處,或激切缺族而必準六十歲而後,始許減布,其缺其歲施逃,則逃軍之罪,誠難容貸,缺之布,其可每徵於無罪之隣缺,只行於兒弱,而不及在逃,則其怨必缺一災也。不戢之兵,必有自焚之患,缺聚兵不宜大盛,近日章疏,無不備缺飫聞之矣。扈衛軍官缺初則其意,不過鎭一時危疑之缺今四十年徒事廩養,而前後兵亂,曾缺,況値大無之歲,費累百之穀,養缺,豈國家之得計乎?世安知出穀缺,則荷予戟而赴征,則彼民亦兵缺抑何義也?朝家方設裁省廳,兼管缺罷之士,亦不能罷,則其所爲裁省而賑缺文具而已,此亦政治之一災也。臣於歲時,得缺暇省掃先壠於楊根地,歸路聞之,明火之缺入鄕士之家,至於殺害士人,掠去財貨,缺王城至近之〈地〉,而殺越之變,至於此極,近地缺道可知,國家之設討捕使者,爲防此患,而缺不謹譏捕,以致滋蔓,宜令各道,嚴飭缺,不容少緩也。然而人義人患,禮有其論,缺傳載其戒,旣富以後,可明人義缺人患,目今三空已極,國將不國,古人所謂大命缺止者,以今觀之,反爲歇後語矣。民之爲資缺資,而窮而不能賑民之窮,又不能禁民之,此亦政治之一災也。天之生才,不限南北,王者缺人,無間內外,況我東方,壤地褊小,缺鄕遠邑,苟有一才一行,罔不登庸於朝缺鏡北道九官,無一人以蔭登仕者,此豈缺之大欠乎?儒生之有才行者,依武士邊將缺,擇其拔萃者,除拜實職,次第遷用,則缺邑必有忠信,北道九官,豈無可合百執事缺,未聞有拔滯振淹之擧,此亦政治之一災也。罷逐尼徒,快斥異端,佛法入中國,以缺有之盛擧也。但念城內兩院,旣已罷缺外之院,依舊不罷,則城內城外缺永罷之道也。尼徒令缺軫嫁年少者,自可資活,庶人缺稱以居士,居在寺刹,已成國俗,則缺患無依歸之所,亦何必自朝家指缺之處乎?佛像尤不宜一日仍置城中,缺無撤去之事,殊可駭也。凡寺刹僧缺,手持數行文字,名以勸善,遍行閭里,缺民財,以成其宇,則實非僧尼私自營缺,今若任其撤用,則是使城內兩尼院,缺於城外,豈有是理哉?且移送該府缺許嫁者,只二十八人而已,累百尼徒,豈盡缺老人哉?今老少還俗之際,外院尼徒,全缺論,年少者許嫁,寧有異同?尼院勿論內外,皆刻日毁罷,佛像亦爲撤去,尼徒勿論老少,竝皆還俗,使國中永絶尼徒後,可以缺示殿下黜斥異端之美意也。我東之政,素耐久,不於此時,一倂倂斥,而日漸遷延,未免中止,則此亦政治之一災也。噫,執殿下之政,而論殿下之治,則其所螮蝀於事爲之間者,非復一二缺止,尙何望格在上之天,而引已出之災也?矧乎星孛之出,以月則一歲之首也,以日則立春缺也,以時則我殿下履端之初政也,比諸缺之世,尤有所大懼處也。湖南無雲之雷,缺如電之氣,無非可駭可愕,而莫如彗孛之變也。宋景公,乃戰國之中主,而三言徙星三缺謂聖德至隆,與天無間,彗孛之消缺日而于今七八箇日,愈出愈盛,臣誠惶缺馳不暇,而妄進盲說,臣所陳數件事,缺彗孛之災,而或能照條垂省,缺,不爲救災之一助也。今臣之事殿下缺上帝,臣之不能感回殿下之意,缺血誠殿下也,殿下倘能反隅缺對越之誠,則仁愛之天,豈肯棄殿下缺其眷佑也?臣聞君心之彗孛消,則他無缺君心之景星出,則他無景星,此亦指其誠缺而誠而言也,唯聖明,誠之爲貴焉。臣無任屛營之至,謹昧死以聞。答曰,省覽疏辭,缺國進言之誠,溢於言表,予用嘉歎,缺體念而採施焉,爾其勿辭,從速察職。啓下備邊司,回啓內,正言呂聖齊疏內,缺是切實之言,廷臣玩愒之說,正中時缺果兒弱減布,雖是難繼之事,値此無缺歲,特有庚子條勿爲擧論之命,而至於諸缺之稱以逃改者,竝議蠲減,則虛實相蒙,缺嫌難防,卽今事勢,決不可爲,姑待軍籍缺整後,更議爲白乎旀,扈衛軍官累經缺,今姑仍存,成命已下,旋爲反汗,亦似未妥是白乎旀,各道盜賊譏捕,可連續申飭爲白乎旀,更以疏陳辭緣,各別嚴明分付爲白乎旀,各道儒生調用事段,已有諸道鄕薦之令,令該曹,傳本道啓聞施行爲白乎旀,城內尼院缺革罷,而其中年老之尼,使之出送于城缺,參酌處置,勿爲外內,竝皆毁罷,其言雖缺民也,使其老殘無依之類,一朝失所,呼怨缺,恐未得宜是白乎旀,末端所陳,尤宜體念缺間以盡其實,何如?啓依允。
通訓大夫行司憲府掌令宋時喆,上言于主上殿下,伏以災沴之作,吁亦甚矣。川流斷缺郡,地氣震於湖縣,如電之氣,無雲之雷,缺所秦,一時齊到,其他種種可駭可懼之事,疊見層出,而金星之現,無日無之,有一缺足以禍人家國,今此妖星,又出於歲缺夜不滅,光芒漸熾,不知前頭,有何禍機缺之示警,至於此極也?嗚呼,天人一理,顯微缺,感應之機,捷於桴鼓,今天之降災於我缺下者,不徒然也,實是仁愛我殿下,使之缺寅畏,務盡轉移之道也。今若一向缺泄泄沓沓,則其何能感激天心,消弭災缺?竊瞷殿下卽祚以來,銳意圖治,缺,罔敢荒寧,凡所以安民保邦之策,缺可以天意底豫,休徵沓缺災,愈往愈甚。今玆星變,缺某事之失,而苟求其由,豈無所缺不合天意,而足以召災者,不但一事一令之缺毛擧而殫論,姑就其表著者言之。嗚呼,缺之害,甚於天災,歷觀前古,豪侈成風,缺辭亡者,未之有也,可不懼哉?近來俗尙,缺奢麗日肆,閭井之間,士庶之家,衣必錦繡,缺粱肉,貴者俑之,賤者務勝,富家倡之,貧缺尤,物價之翔聳,良以此也,民生之困瘁,缺怪哉?噫,宮中高髻,四方一尺,則源濁缺其理,今日化俗之方,顧不在殿下躬檢之缺?昔我宣祖大王昭儉之德,貽燕于後,至於缺劍之藏,亦無錦帛之具,雖大禹之菲衣缺加出,此實殿下家法,臣願殿下尙監缺。嗚呼,維持國脈,莫如紀綱,自古及今,紀綱缺,而能治其治者,未之聞也。近來王綱亂缺,私室橫流,百爲頹廢,萬目不張,上下凌替,缺體統隳矣,燥濕取捨,而自便甚矣,尙缺,見危授命,而忘身循國者哉?以至人無顧缺,偸薄日甚,居官者,少廉潔之風,任事者,缺愒之習,若不及今振作,則終至於無可奈缺,莫之收拾矣,豈不寒心哉?伏願殿下,奮缺動,策勵群工,而先祛偏係之私,以振旣頹缺焉。詩曰,之綱之紀,綱紀四方,惟願殿下,留缺。嗚呼,君門九重,肅穆如天,必須內外隔缺禁嚴正然後,外言不入,內言不出,而邪缺,故政院居喉舌之地,掌出納之任,一號一令,缺不關由於政院也。頃以差備門直爲缺,臺臣累日論執,終不允許,恐有妨缺也。自今以往,雖微官賤人,缺一外必使政院聞知,則是亦缺宮禁肅靖矣。昔我世宗大王,缺神童,召于代言司,命製一絶,五歲缺入,以無所妨,而必招於代言者,聖意缺仕,豈非今日之所當法者乎?嗚呼,人主大缺賞罰,必須當賞而賞,當罰而罰,然後缺得宜,人心悅服矣。近來御筆封進之缺,除職之敎,封進之誠,雖是可嘉,而不問其缺否,除拜官職,則官方之混淆,亦可慮也。今缺此之輩,施以相當之賞,恐或宜當也。前者,缺不克出納惟允,而殿下施之過情之罰,恐欠缺人眚災肆赦之意也。嗚呼,今日蒼生殿屎缺矣,比歲大侵,八路同然,無衣無食,道殍相望,缺我民生,何罪何辜,肆我殿下,猶之飢容痼缺躬日接臣工,蠲役是急,而蔀屋之下,愁歎缺,姑以臣之所知者言之。臣曾任嶺邑時,粳米防缺之弊,罔有紀極,欲自本府,直納本色,則兩缺退,勢必生事,莫重御供,怠慢是懼,從缺言,依數準給粳米五十斗之價,豈非可駭之缺,頃因筵臣建白,有畿邑變通之擧云,臣缺惠,遍及於遐方耶?隣族之弊,言者多矣,缺焉之後,連値凶歲,失業之民,無以辦貢,以缺而逃,其勢不得不責徵於何處耶,此又不可不變通者。缺令該曹,從長善處,俾無隣族橫侵之缺南沿江各邑田稅上納之時,自前以統營缺差員,領率本營完固之船,收捧裝載缺,而解氷之初,軫則上來,故風帆無恙,缺自數年前,始罷此規,而令本官缺沿江各邑,本無地土之船,求船缺其價,往來賃得之際,自至遲延,缺已在三春之後,旣發之後,到處留連缺泊,每當六月之間,節候已晩,風濤甚惡,缺無歲無之。雖以密陽一邑言之,連歲敗缺四隻,所敗之米,將未免再徵,本府赤立之民,何以辦出?若不及今變通,則非但旣往之致敗,缺,敗沒之患,無時可免。臣愚以爲,還依舊例,缺候,更定差員,督發船隻,及期上來,則以無缺敗沒之患矣。或以爲統營之船,不可遠離,而缺,素多興販之船,加以商船賈船輻輳之處,缺前期整齊,則何患船隻之不足乎?請令該曹缺酌事勢,從速善處焉。嗚呼,民之弊瘼,不止於缺,目今賑救之策,正如救焚拯溺,廟堂之臣,已盡缺,則臣不敢更贅瞽說,而竊聞發賣米穀,救活缺民云,若或多定其價,則彼救死不贍之民,其何缺辦價買食乎?殊非爲民發穀之意也,請缺該廳稍廉其價,以救望嘯之民,而至於畿邑缺邊,失稔尤甚,救活之急,不啻京城,似當與缺一體施惠,而沿海則自有本道,各其守令缺受出船運以去,均一出賣,則是亦一視之仁也。缺民之責,在於守令,諸道守令,若不盡心救活,缺至尊,憂勤於九重之內,而惠鮮之澤,終未缺壑之民,臣願殿下,必擇守令,而更令道臣,缺加戒飭焉。嗚呼,救荒之策,固是急務,而缺之方,實在修省,自古遇災之君,未有荒缺能消弭者也,亦未有修省而不能消弭者也,缺省,顧不重歟?殿下天資高邁,聖學日就,缺史,必有所隱度於中者,其於修省對越缺緊用工之美乎?然而徒有修省之心缺則其所謂修省,文具而止焉,缺之道也,烏得以格天心而回轉移之機缺異之消也,則不修省,何以哉?欲修省之缺捨是誠,亦何以哉?惟願殿下,念玆在玆,缺怠,夙夜祗懼,修省以誠,應天而盡事缺,恤民而盡救民之實,旣無虛假,自無間斷,缺視聽自我之天,豈無感應之理乎?轉爲祥缺是矣,惟殿下財省焉。臣以宿病之人,添缺之疾,症勢苦劇,蘇復未易,而加以前冬缺傷,至於齒折之病,自分爲廢疾之人矣。缺恩命,及於病伏之中,感激洪私,力疾缺,累日觸寒,前患復作,傷處疼痛,行步不缺,旬日之內,決無自力之望,伏乞聖慈,憐臣缺狀,諒臣危懇,亟命鐫改,以便公私,不勝幸甚。臣無任憂惶懇迫之至,謹昧死以聞。答曰,省覽疏辭,爲國進言之誠,溢於言表,予用嘉歎,不可體念而採施焉爾其勿辭,從速察職,啓下備邊司。回啓內,掌令宋時喆,身居言地,目見天災之慘,有此進言,歷陳缺災之由,繼以消弭之方,旣蒙聖明之嘉缺白在果,禁奢侈振紀綱,皆是憲府之缺,隨事糾正,惟在於相與勉勵是白乎旀,缺絶,防禁嚴正然後,邪逕不開之說,誠是缺,尤宜聖明之體念,而亦在臺官有聞必缺白乎旀,賞罰必當,勸懲得宜,實爲治國之缺務,而論其過濫,責在臺諫是白乎旀,缺米之弊,在前亦有言之者,故畿邑所納缺通之令,而反增其弊是如爲白在果,臺諫缺至於如此,嶺邑粳米,試令該曹問其缺,從長議處爲白乎旀,缺隣族之弊,而虛實相蒙,有難缺是白乎旀,統營虞候,定爲差員,調發船缺覓船隻,實非不遠,規例創於中間,缺可,終不可仍循謬規乙仍于,纔經講定,以缺守令,別定差使員,搜覓船隻,惟在道缺時檢飭,俾無漕運稽遲之患而已,今不可缺定式是白乎旀,發賣米穀,旣已參酌定價,而缺失稔之處,則自有移轉賑飢之例是白乎旀,缺他弭災之道,上下所當交修不逮,而惟聖明,更加惕念,以盡務實之效,何如?啓。
上在慶德宮。停常參·經筵。
藥房都提調元斗杓,提調洪重普,副提調鄭知和啓曰,伏未審夜來,〈自〉上痒瘡及手部合谷穴下紅暈之氣,視昨何如?慈殿症候,塗藥之後,時無收效之漸耶?臣等憂慮未弛,敢來問安。答曰,慈殿氣候,比昨一樣,予之所患,亦無加減。
王大妃殿問安。答曰,知道。
李慶徽,以都摠府言啓曰,今日入直軍士,當缺政事,不得爲之之意,敢啓。傳曰,缺摠府言啓曰,副摠管金是缺華館進去晝仕,請出標信。傳曰,缺尹啓曰,左副承旨李翊漢,被斥於缺已陳疏批下,而今日亦不仕進,臣等缺近世通行之規言之,凡朝廷序班,望缺則以職所謂隔等廻避,乃堂上官之於正二品,及缺之於從一品之類是也。三司雖曰一體,至於玉缺司差別,故五六品臺官,路避堂上官缺,則雖以亞長而亦避,況於五六品乎?若曰,缺隔等云爾,則近日資級濫觴,初入仕而缺通訓,其可使此輩,與通政官抗禮乎?以此言之,缺禁應避不避之人,事體當然,其不識事體之斥缺所歸,而李翊漢,過爲引咎,累日不進,致令廳中缺不齊,事多苟簡,左副承旨李翊漢,牌招察缺,何如?傳曰,允。
有政。吏批,判書鄭致和式缺金壽恒進,參議趙復陽病,左承旨洪處尹進。兵批,判書洪命夏病,參判李一相病,參議朴安悌進,參缺鏶病,右副承旨李慶徽進。
吏批啓曰,判書鄭致和式暇,參議趙復陽病不來,小臣獨政未安,何以爲之?敢稟。傳曰,仍爲之。以鄭重徽爲持平,缺爲兵曹正郞,愼熹爲積城縣監,金益炅爲靑缺,金善英爲刑曹正郞,蘇斗山·宋光心〈爲〉兼春秋缺達爲副護軍,尹元擧·金益勳爲司直,缺輔爲副司果。
李翊漢,以承文院官員,以都提缺啓曰,院篆文官景惟謙身死,代,金壽徵差下,院例缺職冠帶〈常仕〉,何如?傳曰,允。
左議政沈之缺曰,伏以臣以愚陋,偏蒙國恩,雖磨頂放踵,不缺報萬一,苟可以有裨於國家,則赴火蹈水,亦缺,第臣犬馬之齒,今已六十九矣。衰朽已甚,無缺脚腿消削,運步無力,暫有身動,輒廢缺無供職之望,中夜繞壁,心自悼矣。缺享陪祭,齋宿於闕門前近處,猝患頭缺,不得進參於陪祭之列,扶病還家,缺發表之後,始得少歇,而病根旣痼,神氣缺之內,差復難期,呈單乞免,實出於萬不獲缺諫院之箚,臣罪著矣,不勝惶恐,伏地待罪,取缺。答曰,省箚具悉卿懇。嗚呼,自卿引入以來,妖星缺非驚懼之甚者。予以否德,莫知爲處,況卿之引入乎?唯今之計,祗在上下協恭,少回天怒之不暇,卿缺疾病,豈呈單是事哉?諫院之語,出於無情缺之廓量,何必引咎若是哉?予心不安,安心善缺勿待罪。
李翊漢啓曰,左議政箚子批答缺爲傳喩,而舍人睦兼善,除本司,闕門已閉,缺家史官傳諭乎?明日待開門,遣史官傳諭缺敢稟。傳曰,以在家史官,傳諭。
又以實錄廳言啓曰,本廳都廳堂上蔡裕後,不幸卒逝,而史事垂完,其代,不爲差出之意,敢啓。缺且謄錄郞廳中,兵曹正郞崔寬,呈病有日,而史缺調理,不許遞改矣。今聞病勢實重云,崔寬改差,其代,以權知承文院副正字李稽差下,俾卽缺,何如?傳曰,知道。掌令宋時喆缺,通津蟹梁一事,雖似微細,宮奴冒濫之弊,小缺咨之興,所關甚重,伏承聖批快下革罷之命,大小臣民,孰不歆歎而悅服也哉?第宮奴之在缺者,首倡冒點之計,做成無倫之說,譸張缺,靡所不至,上以欺聖聰,下以陷土主,反缺誣之態,伏想聖明,旣已洞燭,則臣不必枚缺陳,而當此淸明之時,幺麼宮奴,敢缺法,放肆無忌,以累至公至正之治,誠極痛缺治,則王綱不肅,濫僞日滋,蟹梁缺慽矣。請通津居宮奴首倡作弊者缺答曰,勿煩。
大司諫李慶億,司諫趙缺,獻納李東老啓曰,臣等俱以無似,待罪言官,缺至蒙示警,不任憂慮之至,敢陳愚陋之缺可採,竊自愧懼,而其中賑穀發賣,只許鰥寡孤獨云者,與本廳之意參差,臣等隨缺論,難免不審之失,請命遞斥臣等之職。答曰,勿辭。
申時,雨雹,狀如小豆。夜五更,缺氣稍晴,彗星所在,十分詳候,則似爲移上缺鼓中星指南,月光明盛,且有曙色,形體缺尾不見。
上在慶德宮。停常參·經筵。
洪處尹啓曰,缺沈之源五度呈辭到院,而以私忌齋戒,留院之意,敢啓。傳曰,入之。
藥房都提調元斗杓,提調洪重普,副提調鄭知和啓曰,伏未審夜來,自上痒瘡,視昨,何如,慈殿症候,亦何如?臣等憂慮未弛,敢來問安。且慈殿進御前劑入小柴胡湯,當盡於今日,詳知目今症候,或停前藥,或更議他藥,竝此仰稟。答曰,慈殿症候,已言于醫女矣。
再啓曰,臣等卽伏承慈殿症候,已言于醫女矣之敎,仍與柳後聖等諸藥醫·鍼醫等商議,皆以爲所患當處,突起如豆樣者,且與當處,雖不相連,似有微赤之氣,進御荊防敗毒散,加黃連酒炒·桅子炒各五分,淸熱消散宜云,三藥三貼,姑先劑入,何如?答曰,依啓。予之眼病,猶未快差,欲爲受鍼,議穴以入。
三啓曰,臣等卽伏承予之眼候,猶未快差,欲爲受鍼議穴以入之敎,與鍼醫金尙誠·崔有泰·安禮等及諸藥醫商議,則皆以爲下敎之意觀之,所患似不至視前有加,不必輕易受鍼,徐觀一兩日,更議稟處似當。且今明日,皆鍼家拘忌,決不可受鍼云,諸醫之見如此,敢此仰稟。答曰,知道。
王大妃殿問安。答曰,知道。
洪處尹啓曰,假注書趙嘉錫,有子息拘忌之故,不得仕缺,今已累日,趙嘉錫改差,他假注書差出,使之缺任,何如?傳曰,允。
假注書望,李世華·缺憲卿·朴相馨。
左議政沈之源五度呈辭缺。傳曰,安心調理。
李翊漢,以內醫院官員,以都提調提調意啓曰,院中所用如生地黃·荊芥缺等數十餘種,差定醫官兩員,耕種於本院所缺之田,隨用隨採,而亂後藥田落漏之處,未盡收缺時方所耕,則皆瘠薄之地,故藥不茂盛,常患不足矣。藥峴近處,有院屬藥田,多至三四日耕,而缺近居人所冒占,公家之物,不可仍前虛棄,缺,發遣郞廳,詳細摘奸,竝皆現出,今年爲始,依缺藥,何如?傳曰,允。
掌令宋時喆缺,通津蟹梁之弊,聖明旣已洞燭,快下革罷之命,凡在臣民,孰不感歎而悅服也哉?缺之狀構誣土主之跡,已悉於査覈缺縷陳,而其冒法病民,放肆無忌之罪,誠缺不治則濫僞日滋,無以禁戢,蟹梁雖罷缺所憾矣。請通津居宮奴首倡作弊者,依法推治。答曰,不允。
夜三更四更,月缺,天氣淸明,別無雲氣,彗星所在,十分詳候,而缺明盛,似存若亡,不得看候。
上在慶德宮。停常參·經筵。
自巳時缺時,日暈。申時,日有重暈,外暈上有冠,內赤外靑。夜二,月暈兩珥,廻木星,缺雲一道如氣,起自坤方,直指巽方,長缺廣尺許,良久乃滅。三更四更,月暈。缺五更,月暈兩珥,廻木星·彗星所在,缺月光旣盛,游氣且布,河鼓南缺,若存若亡,不得詳候。
藥房都提調元斗杓,提調洪重普,副提調鄭知和啓曰,伏未審夜來,自上痒瘡,視昨,何如,所患當處及眼後微赤之氣,比昨,亦何如?臣等憂慮,敢來問安。答曰,慈殿症候,當令醫女入診後,更爲議藥。
再啓曰,臣等卽伏聞醫女所傳之言,〈卽〉伏與諸醫商議,則皆以爲當處突起如豆樣者,視昨雖似差高,所聚之氣,幾至消散,眼後微赤之氣,亦已改色,似無他慮,而但尖處,塗付促膿膏,引出毒氣,仍進荊防敗毒散宜當云,膏藥劑入,何如?答曰,知道。
掌令宋時喆·尹飛卿啓曰,通津蟹梁,卽下革罷之命,凡在臣民,孰不感歎而悅服也哉?第宮奴冒占作弊之狀,構誣土主之迹,已缺覈中,臣不必枚擧縷陳,而其冒法病民,放肆無忌之罪,誠極可惡。此而不治,則濫僞日滋,缺禁戢,蟹梁雖罷,而民猶有所憾矣。請通津居宮奴首倡作弊者,依法推治。答曰,缺
掌令宋時喆·尹飛卿,持平李翊啓曰,昨日茶時,有一女人,泣訴于臣翊曰,家十缺子,爲其採薪,乘曉出去,夜深不還,莫知其由,終宵疑慮,翌曉洞人傳言,有一僵尸,在其洞百餘步許,急往視之,果其子也。缺無嫌怨,只爲採薪而出,則到去家不遠之缺,萬無無端自斃之理,此必見捉於捕盜缺留,沾濕冷雨,而致此凍死,請推問其里缺卒,臣問其所居,乃戶曹門內也,聞缺,亦似有理,卽招右邊捕盜軍官,缺實之意,言送于判尹李浣,則恬缺無看檢推問之擧,卽者又招缺官,別無檢覈之事,故朝已埋葬云,缺,又兼捕盜大將,則人命致斃,是何等缺若尋常,不之動念,遂令枉死於都下,缺置以不問之地?甚不職,甚矣,請判尹李浣從重推考。乘夜犯禁,雖有其罪,終致缺極可駭,設令當初無拘留之事,負薪夜缺,猝斃街中,則當路更卒,萬無不知之理,缺矇然掩置,不卽推覈,當該捕盜部將,令該曹囚禁治罪。爵賞,所以勸人,一有僭踰,則名缺不重,軍器僉正李宇柱,以甲胄監造缺,昌寧縣監金尙重,以軍器別備之功,俱缺資之命,宇柱之終始監董,雖有査缺勞,而不過職分當爲,尙重之拮据別備,雖云缺民力,而元非鬼運神輸,則毋論賞格之高下,混施擢授之恩典,不幾於濫爵缺器耶?此路一開,後弊無窮,軍器僉正李宇柱,昌寧縣監金尙重,新授加資,請命缺,臨民之官,爲任最重,不可不擇,新除授缺縣監愼憙,爲人麤鄙,特一淆雜之徒,缺緣階逕,以富拔跡,名器之不重,未必不由於缺,而字牧之任,尤非所堪,請積城縣監愼憙,罷職不敍。玄風縣監柳仁壽,本以鄕縣約正,缺無職長於營産,攀援形勢,冒通仕路,缺方,混雜搢紳爲恥,曾爲嶺邑,旋卽見敗,缺授本任,專事肥己,加以目不知書,吏緣爲奸,缺民之事,不一而足,荒年撫字之責,不可缺,請玄風縣監柳仁壽罷職不敍。答曰,允。捕盜部將囚治事,依啓,更卒之缺問。
上在慶德宮。停常參·經筵。
卯時辰時,日暈兩珥。申時,日暈。
初昏,黑雲一道,缺自坤方,直指巽方,長十餘丈,廣尺許,缺乃滅。夜五更,天氣晴明,衆星漸缺,彗星所在,正當銀河之中,且月光尙盛,缺消滅而不能的知。
藥房都提調元斗杓,提調洪重普,副提調鄭知和啓曰,伏未審夜來,自上痒瘡及左眼白睛微赤之氣,何如,慈殿所患尖處,視昨,何如?臣等憂慮未弛,敢來問安。且慈殿進御前入荊防敗毒散,當盡於今日,詳知目今症候,或停或更議他藥,竝此仰稟。答曰,知道。慈殿症候,當言于醫女,予之所患,亦無加減矣。
大王大妃殿,藥房問安。答曰,知道。幾盡差愈,勿爲問安。
再啓曰,臣等卽伏聞醫女等所傳之言,仍與諸御醫及鍼醫等商議,則皆以慈殿所患尖高處,旣出膿汁,四傍微聚之氣,亦消散,今則停進荊防敗毒散,掩覆瘡處,以防風冷之氣宜當云,敢啓。答曰,知道。
左議政沈之源六度呈辭。傳曰,安心調理。
李慶徽,以都摠府言啓曰,缺入直軍士,當爲中日習射,而賓廳講缺値,不得爲之之意,敢啓。傳曰,知道。
李慶徽,以司僕寺官員,以都提調意啓曰,山監牧官李得然,與郡守尹檄,有所缺費辭牒報,而遠外之事,臣等無隱可缺文本道,使之査問矣。及見本道回答缺牧官己亥九月山行之言,現發於牧場下人所缺之招,當初所爭是非,姑舍不論,而己亥九月缺獵,殊甚駭愕,臣等捉致當該下人,更加詳缺,果有是事,旣知其狀之後,不可置之,監牧官李得然,爲先罷黜,何如?傳曰,允。
李慶徽,以備邊司言啓曰,卽見慶尙監司缺牒報,倭館炭軍加給十名事,禮曹缺下定奪,兵曹所管不立番射軍布除缺爲始劃給云,當初禮曹不議於本司,缺知有此炭軍加定之事矣。缺皆已減除一匹之布,亦甚有關,近年缺此時加給,姑勿擧行,待秋成,更議定奪缺該道,何如?傳曰,允。
李慶徽,以缺啓曰,本曹郞廳八員內,正郞崔寬病未出,缺濂亦有身病,李球·蘇斗山各有所掌缺家有拘忌之病,宋昌重患食傷症,方在缺尹趾美以實錄廳謄錄郞廳,除本司,仕缺有尹抃入直本司,而他無替直之員,本曹事缺,實非閑漫之地,佐郞尹趾美謄錄郞廳缺,不可不變通,令實錄廳稟處,何如?缺
李慶徽,以都摠府言啓曰,副摠管金缺恒,以武官講書事,除標信賓廳進去缺,敢啓。傳曰,知道。
閔熙啓曰,以司憲府新溪縣監缺弘益照目,傳曰,所謂不如法,非當律也,缺敎矣。今此照律,果不襯着,此公事還出。缺
上在慶德宮。停常參·經筵。
夜五更,雲缺,彗星所在,不得看候。
下直,端川郡守缺馨。
藥房都提調元斗杓,提調洪重普,副提調鄭知和啓曰,伏未審此時〈聖候〉調攝,何如,慈殿症候,視昨,亦何如?臣等憂慮未弛,敢來問安。答曰,知道。慈殿症候,幾至如常,予之所患,亦無快效。
傳于李慶徽曰,今下木綿十二同缺補京需。
李慶徽,以備邊司言啓曰,缺邑江都·南漢移轉穀物捧未捧開缺,今已累日,時無發落,而正月將盡缺之請相繼,而京官未反庫之前,不可缺來稟於本司矣。當此飢民望哺之日,缺過時可慮,敢此申稟。傳曰,知道。
李慶徽,以備邊司言啓曰,本司郞廳弘文館校理金宇亨,依榻前定奪,今將缺邑捧留穀數,使之反庫矣。邑號及穀物已捧未捧,別單書入,以備抽栍落點之意,敢啓。傳曰,知道。日子已迫,分遣兩人,可也。
洪處尹啓曰,傳曰,吏曹判書出仕,今已累日,而何無缺之之擧乎?卽爲問啓事,傳敎矣。卽招吏曹郞廳問之,則以爲都目政,例於本曹褒貶後缺,參議趙復陽陳疏累日,批答未下,不得行缺貶,時未爲之,故大政尙未取稟矣。今則趙復陽疏批已下,斯速擧行事,分付,何如?傳曰,允。
李慶徵,以備邊司言啓曰,京畿農事,雖曰頗缺兩湖,而宣惠廳去秋收米,不可一依定數,故缺八斗內,二斗減除矣。今者春等收米,將爲缺廳餘儲已乏,前頭應用,亦患難繼,而此時缺民力,不可不顧念,春等米八斗內二斗,又爲特缺,何如?傳曰,允。
李慶徽,以備邊司言啓曰,本司郞廳校理金宇亨,發送畿邑,捧留缺反庫事草記,答曰,日子已迫,分遣兩人缺事,命下矣。江都屬十一邑,則仍以缺發送,南漢八邑,則以郞廳兵曹正郞缺發送,使之反庫,何如?傳曰,允。
大司諫李慶億,司諫趙龜錫,獻納李東缺,掌令宋時喆·尹飛卿,持平缺,縣令姜弘益照律公事還出給之缺瞿然之地,凡掖庭下人,雖有所犯,缺是法例,而若其變着常服,私出郊缺常,門路無異,況酗酒津頭,詬辱官人缺杖,當其紛沓之際,安知其武藝別監,而缺姜弘益之擅杖曲折,不過如斯,故考諸律缺他襯着之律,不得已以此擬比以入矣。今承聖缺襯着小事勿遞,旣有成命,竝命出仕。缺依啓。
閔熙啓曰,大司憲尹文擧,執義李缺在外,掌令宋時喆·尹飛卿,持平李翊避缺持平鄭重徽未肅拜,今日以監察爲茶時缺啓。傳曰,知道。
洪處尹,以吏曹言啓曰,缺五日都目政事爲之之意,敢啓。傳曰,知道。
掌令宋時喆·尹飛卿,持平李翊啓曰,臣等俱以無似,忝叨言責,愚昧無識,處事昏濫,姜弘益照律之際,擬比失當,至於聖敎錯誤之失,缺免,引避退伏,方深悚懼,出仕之命,出於意外,缺牌之下,不得不趨詣,而第照律改入之擧,終缺安者,槪臺官與庶官有異,苟有所失,缺存,旣已做錯,旋爲更改,揆諸體例,不當如是,缺,決不敢晏然後出,改勘前律,且再昨論缺部將囚治一款,物議以未査之前,斷定罪案,缺非臣等所論,非以部將之拘留致斃,勒以爲罪,缺留之擧,負薪夜行,猝斃街巷,則當該更卒,缺不知之理,而矇然掩置,不卽推覈之責,缺得,故以此請罪,元非不待査出,徑先斷罪,缺遞,見阻政院,不得不復此缺斥臣等之職。答曰,勿辭缺。宋時喆·尹飛卿,持平李翊缺矣。傳曰,知道。
副提學兪缺,性本疎迂,識暗才短,至於事務上,尤甚疎缺扈之喙粟,頃承句管所堂上察任之命,缺,決不可堪任,陳情乞免,未蒙允許,黽俛缺賑諸臣之後,而言計剌謬,動咈人情,慚惶缺,引避無路,常自懍惕而已。昨見兵曹判書洪命缺箚子,始覺自陷於乘時牟利,傷損國體之罪,缺增驚駭,只當屛伏俟罪之不暇,而第念君臣之間,苟有所懷,則不敢以身犯罪戾,而不得不陳缺略言其槪。今此發賣之擧,實緣國缺空虛,不能白給飢,故爲此減價糶糴之說,缺於不得已,而初非牟利之計也。洪命夏乃以不如宣缺定價之故,斥之牟利,臣誠不勝瞿然,而亦缺,不及深思也。命夏,以主管宣惠之人,給價缺司貢物主人,只以一兩有半之銀,折計一石米價缺,市上米價踊貴,一石之米直,銀二兩有餘云,定價缺兩半折直,大非益下之道,而貢物主人之呼缺所然也。今此賑救廳發賣定價一石之米,當缺民,比宣惠廳分給定數,雖似增加,以卽令缺,則利歸於民者,猶四五分之一也。由此以言之,宣惠廳減價,雖曰平價,而利歸於公家,賑救廳之加缺增價,而利歸於下民,臣未知此爲利民耶,彼爲利缺耶?名實倒置,眞可笑也。雖然,命夏缺賣過重爲言者,實是損上益下之意,缺之又減,至於太半,亦無所不可,命夏缺人,若以定價過重爲未安,而發言於缺等,亦必斂袵而推服矣,豈有此紛紜之缺爲命夏惜之,抑臣深有所慨然者。缺來,軍政乖亂,例以襁褓小兒,缺價布,至有一家之內,納布者缺未有之疵政也。夫國之有兵,以賴缺赤子,竝充軍額,平時捧布,雇役猶不缺緩急,則雇立者,必不爲正軍,而價止缺編伍哉?此理甚明,不待智者而知也。有缺收布減縮之爲慮,而不念生民之怨毒缺,不思之甚矣。況各鎭浦入防之處,則國家已缺營所儲之木,賞給其數矣,臣未知自公給布缺疏虞,必浚赤子之膏血,使生民何懷叛渙之缺後,海防方爲完邪?緣臣妄議減布,致缺備疏虞之慮,臣罪至此,而益無所逃矣。缺垂盡之齒,心思昏憒,精魄隕墜,陳力效忠爲望,而惟是士夫廉隅一節,不可頓毁,伏望天地父母,曲垂哀憐,亟遞臣本職及備邊司副提調缺副提調句管所堂上之任,仍治臣乘時牟利缺也,臣人微才短,不能有所短長,而缺則本欲至誠救民,今忽橫得乘時牟利之缺欲面,復廁朝班也哉?狼狽羞愧,無所置身,缺聖明,俯察臣之情勢,亟命罷斥本職及缺管堂上之任,仍治臣乘時牟利之罪,以爲缺者之戒,不勝幸甚。臣無任惶恐迫切之至,謹昧死以聞。答曰,省疏具悉爾懇。此不過缺之,何引咎若是哉?安心勿辭,速出察職,缺大事遲滯之弊。
上在慶德宮。停常參·經筵。
夜五更,天氣淸明,彗星所在,十分候察,而細測河鼓四傍及他近度,終不得其依稀,似是消微,而但河痕未明,月光□盛□微,或全消與否,未能的知。
辰時,日暈。
藥房都提調元斗杓,提調洪重普,副提調鄭知和啓曰,伏未審夜來,聖候調攝,何如,慈殿氣候,視昨,亦何如?臣等憂慮未弛,敢來問安。答曰,知道。慈殿症候,幾至如常,卿等勿爲逐日問安。仍傳曰,痒瘡處,累付黃獷肉末,而未有其效,速合之方議入。藥房口傳啓曰,與諸醫商議,則皆以爲林下婦人皮·萵苣莖·王不留行各等分,燒存性,黃蠟·香油熔化作膏,先以前入洗藥薰洗後,貼付當處爲當云,此藥劑入之意,敢啓。傳曰,知道。
閔熙啓曰,大司憲尹文擧,執義李□□,掌令宋時喆·尹飛卿,持平李翊避嫌退待,缺鄭重徽未肅拜,今日以監察,爲茶時之意,敢啓。傳曰,知道。
又啓曰,小臣,聖節望闕禮初度習儀進去,下直。傳曰,知道。
李慶徽,以都摠府言啓曰,副摠管金壽恒,吏曹褒貶進去缺出標信。傳曰,知道。
左議政七度呈辭。答曰,安心調理。
左副承旨李翊漢初度呈辭。缺使之勿辭,調理察職。
李慶徽啓曰,左副承旨李翊漢呈辭,使之勿辭,調理察職事,缺,左承旨洪處尹病未仕進,都承旨鄭知和藥房坐起進去,右承旨閔熙習儀進去,缺臣慶徽及同副承旨臣朴世模,苟簡,甚矣。左副承旨李翊漢,病非大段,累日不仕,牌招察任,何如?傳曰,允。
朴世模,以備邊司言啓曰,南漢屬各邑移轉米已捧數內,亦有已輸納山城者,此則詳在於缺開錄啓聞之中矣。本司郞廳,行到該邑,只以其邑捧置之數,照點而已,已納山城之數,勢難反庫,以此分付以送,而至於加平郡,則元移轉米耗竝五十五石,皮穀十六石七斗零,已盡輸納於山城,反庫郞廳勿爲進去乎?抑仍爲馳往,點檢元還上及常平缺乎?敢此仰稟。傳曰,旣已受點,則仍往。缺
大司諫李慶億,司諫趙龜錫,正言鄭缺,掌令宋時喆·尹飛卿,持平李翊,以臣等缺言責,愚昧無識,處事昏謬,姜弘缺皆失當,至煩聖敎,錯誤之失,實缺,方深悚懼,出仕之命,出於意外,缺詣而第念照律改入之擧,終有所未安者。缺官有異,苟有所失,不可仍存,旣已做錯,缺體例不當如是,臣等決不敢晏然復出。況缺昨論啓中,捕盜部將囚治一款,物議以未缺罪案爲非,臣等所論,非以部將之拘留致斃缺,雖無拘留之事,負薪夜行,猝斃街巷,則當缺,萬無不知之理,而矇然掩置,不卽推覈之責,專在部將,故以此請罪,元非不待査出,徑先斷罪之比,而旣有物議,何敢自以爲是乎?以此以彼,俱難冒據,陳缺,見阻政院,不得不復此瀆擾,所失尤大,竝引嫌而退。當初擬律,旣不稱罪,則旋改前見,務得其當缺,何損體例?不加參驗,徑斷其罪,果欠詳盡缺之論,只慮掩置,則雖有物議,元非大段,請令出仕。答曰,依啓。
李翊漢,以實錄廳言啓曰,缺曹草記,本曹事務,實非閑漫之地,佐郞尹趾慶缺廳之任,不可不變通,令實錄廳稟處缺事,傳敎矣。本廳書役將完,兵曹事勢缺尹趾慶改差,何如?傳曰,允。
上在慶德宮。停常參·經筵。
夜五更,天氣淸明,彗星所在,詳細候察,則河鼓近處,不得其依稀之狀,似是消滅,而月光漸近,河缺消與體微,亦不可的知。
李慶徽啓曰,大司憲尹文擧,執義李壽仁在外,掌令宋時喆·尹飛卿,持平李翊呈辭,持平鄭缺以監察,爲茶時之意,敢啓。傳曰,知道。
李慶徽,以都摠府言啓曰,缺請出標信。傳曰,知道。
缺局堂上,引見。
李翊漢,以吏曹言啓曰,缺開坐,各司官員,大典考講時,北部缺不通,依例汰去,何如?傳曰,允。
缺司言啓曰,米穀和賣,分五所設行,缺,軍器寺判官權曦,中部主簿金得文,副缺尙勳,掌樂院直長李海寬,副司果黃缺,主簿崔斗齊,戶曹正郞尹弼殷,西缺龍,漢城府參軍黃道光,北部主簿缺廳差下,每所各二員,眼同和賣,而小米雜缺日四十石,則別設一所,使平市署奉事洪缺和賣之意,敢啓。傳曰,知道。
上御興政堂,大臣·備局堂上,引見。領議政鄭太和,右議政元斗杓,戶曹判書缺,吏曹判書鄭致和,兵曹判書洪命夏,禮曹判書洪重普,江華留守柳淰,行副護軍柳赫然,缺參議趙復陽,大司諫李慶億,承旨李缺,持平鄭重徽,玉堂李敏迪,假注書李世華,記事官李光稷·尹晳入侍。斗杓曰,數日來,日氣甚寒,伏未審聖候,何如?上曰,別無所患矣。斗杓曰,慈殿症候,亦何如?上曰,慈殿症候,幾盡復常矣。太和曰,京中缺艱食之患,自國家,發賣米穀,以爲缺盛擧,而第多難便之端矣。上曰,此事設行於何所耶?太和曰,義禁府缺蓋此事,多有曲折,國家定式缺衆,發賣之際,多有紛遝,缺賣,其數甚多,載米和賣,缺石米,都民之所恃者此米,而蒙利缺民而反有所損矣。事勢如此,故詳缺停止,更加商量,使無紛遝之端,亦無不可缺設行此事爲當云矣。上曰,所賣之數,幾石耶?太和曰,一日每出百石,而缺十六日,以此計之,則八百石矣。斗杓曰,此米之價,比市直頗歇,故爭相碎頭,猶恐不得,而第米有限,人數無窮,不能人人而盡賣,怨聲載路,甚不美矣。方今之計,莫如姑停,更究利缺之事而爲之矣。上曰,然則姑停,更爲議處,似可矣。許積曰,缺前,切無私賣者,今若猝然停止,更爲缺通,則復設之間,似不下五六日,五六日糊口之缺,亦何從辦得哉?此亦召怨之一端,不可全缺。上曰,然矣。猝然停止,遷就五六日,則朝夕以缺,必以爲悶迫,此亦無好樣,變通之道,缺則分付米廛,貸去發賣之米,使之私缺繼國家復設之間,則似好,而其間,亦不無缺事矣。上曰,米廛出給之數,從優以貸,則似好矣。大缺給則好矣,而必有難繼之患,何以爲之?命缺事,專諉戶判,使之獨當善處,則好矣。缺次知官員,乃於紛遝之中,有裂破冠帶之缺,體貌所關,甚不美矣,而亦是不得其缺,若令戶判,獨當爲之,則豈無好缺?許積曰,此亦未知其可也。斗杓曰,缺莫如分定宣惠備郞四五員,缺看檢和賣之爲可矣。如缺爲浩煩,身且有疾,以爲缺,何能遍管每每事乎?太缺夏無異,而臣則獨以爲不可。缺有一毫好勝之心哉?而至於兪缺時謀利等語,皆相引避,陳疏自列,缺,欲陳一疏自辯,而有嫌相較,尙未之果,缺語次之間,雖有此等言,兪棨·趙復陽缺謀利者哉?復陽曰,小臣亦有賤疾,累日缺矣。頃者米價停當之時,命夏不進矣。人缺則答曰,疏中有乘時謀利之語,復欲缺之疏云云,臣何敢自安於心哉?兪棨曰,缺與復陽一般,終不敢晏然於朝端矣。上曰,謀利之說,何足介意?我旣正心,則雖缺,不足以動其中,須勿掛懷,協和會議,定其可否,可矣。太和曰,發賣之所,分定五部,五缺百石,列置五處於都城內,使之各掌缺似當,姑以此試之,何如?上曰,自明日停止,則復設當自來月始,其前糊口之資,亦爲料理議處。斗杓曰,分給御營缺米於市上,使之和賣於講定復設之間,則好矣。赫然曰,一切以銀布徵價,常木不許,則缺民,持銀布者幾人?持常布者,終不得蒙其利,似當變通矣。上曰,一兩七錢,定爲一石之價,如何?許積曰,市民則欲以一兩五錢爲一石之價,而國家所定,則異於是,缺窒礙矣。敏迪曰,小臣亦有所達之言矣。缺賣,雖非小臣之職事,旣有所聞見,敢不缺臣之言,皆以一日百石爲定式,而缺買之者,亦不能周遍,苟非銀布缺別設之意安在?今後雖缺價平均許賣,似或一道,缺紛遝甚矣。所掌之官,書標缺不得買此,亦未滿一笑矣。分缺,不計價物之貴賤,皆令得買缺講究者哉?上曰,雜物許賣,亦已爲之矣。重普曰,缺意欲其均蒙惠澤,苟有一毫不均缺,似非盛典矣。致和曰,五日一次之法,亦不便當,飢民逐日買賣連命者,何待五日?莫如以缺,列置五處,逐日發賣。敏迪曰,吏判之言,是矣。復陽曰,常木亦定石數,自明日爲之,何如?上謂柳淰曰,江華有可爲事耶?淰曰,本缺別將,與他別將無異,而旣無所率又無缺史閣守直之人,臣意則本府居內奴婢一缺名,而男丁百名,自前稱以內奴哨,作隊於束缺其身貢,則自內司,發遣差官收捧,而多缺呼冤之事,以此類,移屬鼎足,使別將缺米留置城內,則本城多有所賴,內司別無缺,渠等情願,亦皆如此,勿論奴婢,竝爲移屬,何如?上曰,旣云別將,則奴之移送,善矣,而婢之移送缺名,姑以內奴百名,移送,可也。柳淰曰,前缺堰之事而已,令草芝萬戶方振英主管缺矣,今當瓜遞,事甚可慮,姑爲仍置缺。太和曰,方振英事,臣亦有敢達之事。監缺爲兼差,使之仍任,仍察牧場之事,缺。上曰,依爲之。柳淰曰,濟物萬戶尹全之,自前缺,而今當瓜遞,不可付之生手,亦爲仍任,何如?上曰,亦令限秋成仍任。淰曰,募僧缺啓,而時無發落,故皆懷落莫缺施行,何如?上曰,依爲之。缺句管之事,不可無印信。上曰,依爲之。命夏曰,近來各樣缺,所謂復戶者,免其戶役也。凡給缺門直爲啓下,外方矇然擧行,戶曹缺然不知,殊甚未妥,今後給復之類,非缺廳之分付者,則勿施之意,行會各道,何如?缺之。上曰,今日禁府公事中,韓休·成以性事,卿等缺。許積曰,當初止之者,成以性也。聞其缺,韓休也。上曰,此謂與者授者也。太和曰,事係彼國,未缺之。許積曰,以性原情,不爲直招矣。上曰,觀其本道回啓而處之,可矣。許積曰,缺之子爲其父上言,而指斥臣身,無所不至,缺然處決,使次堂上處之,何如?斗杓曰,沈摠爲缺時浩煩文書,不能一一修整,以致如此,缺事矣。上曰,贓罪,係關國家,所難容貸,豈以厥子之缺有所分揀,其上言,勿施。李慶億曰,臣有所懷,敢此仰達。通津蟹梁,旣命革罷,宮奴又命缺,縣監李翊,有特罷之敎,似涉過重,缺當初文報,不能詳愼,誠有其失,而官奴推缺後,乃命罷黜,有若與官奴對擧者然,尤缺矣。上曰,爾言至此,李翊勿爲罷黜。慶億曰,聖敎中,有得名士流之語,缺當如是也。夫名者,士夫所以維持而行缺,終無可觀矣。敏迪曰,自上以廬缺爲檢覈,獨爲提擧宮奴之事,缺水,宮家之侵及民田,輕重缺脫於公私二字矣。重徽缺。上曰,不允。重徽曰,玄風縣監柳仁壽,本以鄕縣缺無識,長於營産,攀援形勢,冒通仕路,缺淆,縉紳爲恥,曾爲嶺邑,旋卽見敗,及授本職,專事肥己,加以目不知書,吏緣爲奸,害民之事,缺荒年撫字之責,不可付諸此人,請罷職。上曰,此時遞易有弊,更加詳察處之。上曰,尼院,皆已毁之耶?重普曰,皆已毁之,而佛像所置之室,尙在耳。尼輩旣皆還俗歸缺,安得擅意毁用哉?太和曰,尼輩所居缺之自備,而佛像所置之室,非渠之所擅缺可矣。上曰,此則官家次知,而材瓦,則令戶曹缺軍兵習放鉛丸,無路繼用,給缺數千斤矣,因慶尙監司缺罷各衙門採鉛之人缺斤,令慶尙監營,每年缺。上曰,依爲之。遂罷出。
上在慶德宮。停常參·經筵。
夜四更,缺星上,入巽方天際,狀如鉢,尾長二三尺許。缺五更,天氣淸明,彗星所在,十分詳候,終不得見,月光旣微,小星皆陳,而彗星獨不見,似是消滅,月暈。
藥房都提調元斗杓,提調洪重普,副提調鄭知和啓曰,雪後春氣尙峭,昨於寒殿,出御移時,伏未審夜來,聖候,何如?臣等憂慮未弛,敢來問安。答曰,知道。別無加減。
缺辭,傳于洪處尹曰,遣承旨。
缺三度呈辭,傳于洪處尹曰,缺
李翊漢,以禮曹言啓曰,今缺昌陵·敬陵·禧陵·孝陵抽缺郞,竝皆無頉之意,敢啓。傳曰,知道。
朴時模啓曰,臣承命,傳諭于議政府左議政沈之源缺,則以爲愚陋小臣,稟賦虛弱,盛壯之缺,犬馬之齒,今已六十九矣。氣血俱竭,精神缺步艱,食飮漸減,百爾思量,決無供職缺患寒疾之後,百病乘時交攻,委身床席,缺爲憐,呈單乞免,實出於萬不獲已,臣缺亦有心腸,當此災異荐臻,艱危溢目之日,缺無病而托病,自圖安逸之理哉?瀝血籲缺垂察,至遣近侍,諭以聖旨,伏地惶恐,不知所達云矣。傳曰,知道。
持平鄭重徽啓曰,缺間,人命之無端致斃,事極可駭,不可不缺李浣身爲京兆之長,且兼捕盜大將之任,缺之後,亦不動念,視若尋常,遂令缺者,竟歸於置而不問之地,其緩忽之缺免,請判尹李浣從重推考。爵賞所缺僭踰,則名器不重,軍器僉正李宇缺造之勞,昌寧縣監金尙重,以軍缺有加資之命,宇柱之終始監董,非無些少之勞,而自是職分當爲,尙重之拮据別備,雖云不煩民力,而元非自已私辦,則施以他賞,亦無不可,而不問資格之高下,混施超授之恩典,不幾於濫爵賞而輕名器耶?從前雖有此等謬規,不可援以爲例,請軍器僉正李宇柱,昌寧縣監金尙重,加資改正。臨民之官,爲任最重,不可不擇,新除授積城縣監愼熹,爲人庸雜,素無名稱,攀援曲逕,得通仕路,字牧之任,不可付諸如此之人,請積城縣監愼熹,罷職不敍。玄風縣監柳仁壽,愚缺仕路,物議已駭,曾爲嶺邑缺,及授本職,專事肥己,加以目不知書,吏緣爲奸,缺歸,當此荒年,豈不知迎送之有弊,而缺一日之害,別無更加詳察之事,請玄風縣監柳仁壽,罷職不敍。答曰,不允。缺啓。
朴世模,以刑曹言啓曰,賊人海缺之事,命下矣。今日則以下弦,不得缺刑之意,敢啓。傳曰,知道。
朴世模啓曰,海運判官羅以俊,以子息成婚事呈狀,依例給由矣。卽接羅以俊呈狀,則自慶缺上來之際,行到忠洪道忠州地,落馬重傷,缺重,衰病之人,死期將迫,頓無上京缺虛實,雖不可知,當此漕運迫頭之日,缺
上在慶德宮。停常參·經筵。
夜一更,流星出北斗星下,入郞位星上,狀如拳,尾長二三尺許,色赤。二更,電光。五更,月暈兩珥,暈上有背,色白,白氣出自左珥,逶迤指北,長可七八尺,廣尺許,良久乃滅,雲氣蔽天,罷漏後,河鼓星近處,露見雲間,不見彗星。
爲都目政。
吏批,判書鄭致和缺,參議趙復陽進,左承旨洪處尹進。兵批,判書洪命夏進,參判李一相進,缺鏶進,右副承旨李慶徽進。
缺都目政,各岐仕滿應遷者相避及未準朔缺府都事,各司久任,時推人員,竝擬,何如?傳曰,允。
兵批啓曰,慶尙左水使,今當差出,而擬望之人乏少,本道守令中可合人,竝擬,何如?傳曰,允。
吏批啓曰,黃海監司鄭萬和,今已瓜滿,其代,今當差出,而擬望之人乏少,守令中可合人,竝擬,何如?傳曰,允。
又啓曰,鍾城府使,今當差出,而擬望之人乏少,堂下曾經侍從人,竝擬,何如?傳曰,允。
又啓曰,玉堂闕員,今當差出,相避時推人,竝擬,何如?傳曰,允。
兵批啓曰,虞候中北缺,今當差出,而擬望之人絶乏,未赴任缺?傳曰,允。
持平鄭重徽啓曰,請判尹李浣,從重推考。措語見上爵賞,所以勸人,一有僭踰,則名器不重,軍器僉正鄭宇柱,以甲胄監造之勞,昌寧縣監金尙重,以軍器別備之功,俱有加資之命。宇柱之監造,非無些少之勞,而自是職分當爲,尙重之拮据別備,雖云不煩民力,而元非自已私辦,則施以他賞,亦無不可,而不問資格之高下,混施超授之恩典,不幾於濫爵賞而輕名器耶?從前雖有此等謬規,不可援以爲例,請軍器僉正李宇柱,昌寧縣監金尙重,加資改正。臨民之官,爲任最重,不可不擇,新除授積城縣監愼熹,爲人庸雜,素無名稱,攀援曲逕,得通仕路,字牧之任,不可付諸如此之人,請積城縣監愼熹,罷職不敍。答曰,不允。愼熹罷職事,依啓。
閔熙啓曰,積城縣監愼熹,罷職事命下,而缺方以罷職不敍論啓,罷職傳旨不得奉入之意,敢啓。傳曰,知道。
傳于李翊漢曰,缺勞人戰亡淸白吏子孫,各別收用事,缺吏批,以金宇亨爲獻納,金萬均爲缺,慶㝡爲黃海都事,崔應天爲保寧縣監,缺萬雄爲黃海監司,金益廉爲靈山缺,慶桓爲烏原郡守,申恦爲鍾城府使,缺益爲興陽縣監,李栢齡爲延日縣監,缺胤爲奉敎,金潤章爲學諭,李斗缺直長,尹弼殷·權斗樞爲典籍,李嵇爲實缺春秋,金壽興爲應敎,兪命胤爲典缺基爲吏曹佐郞,黃渼爲歸厚別提,缺爲抱川縣監,鄭元徵爲玄風縣監,蔡缺爲陰竹縣監,宋昌爲江原都事,崔寬爲缺守,李景奭爲祔廟都監都提調,缺普·趙啓遠·呂爾載爲提調,李端相缺昌績·蘇斗山·姜汝㦿·宋光心·朴之缺爲郞廳,郭世翼爲成均博士,前郡守缺僉正,洪義源今加通政老職事承傳,朴缺海府使,李光載爲延安府使,李山賚爲缺,李德夏爲載寧郡守,許欽爲引儀,宋缺爲司饔直長,郭文溶爲司饔奉事,金世缺文博士,朴廷翔爲寶城郡守,已滿十年,陞號缺說爲鶴山君,嫡長承襲吳始壽爲修撰,缺使,申恦今加通政,李文望爲儀賓府都事,缺爲監察,李鳴夏爲監察,鄭道存·朴缺,李廷夔爲大司成,李翰衢爲平缺恒爲同知成均,崔尙勳爲南部缺主簿,李端相爲舍人,缺爲軍器僉正,尹勉之爲加缺正郞,金禹錫爲海運判官,尹缺別提,金緯三爲引儀,金錫之爲缺男爲歸厚別提,尹商輔爲兼引儀,缺察,邊益中爲司圃別提,陳再昌爲缺,李伯麟爲兵曹正郞,李有相爲禮曹佐郞,缺萬有爲禮曹佐郞,缺權斗樞爲監察,李缺爲尙瑞副直長。
兵批,以趙絅爲判中樞,閔應缺樞,尹順之爲副摠管,李演爲五衛將,朴燧爲缺歷,姜弼周爲部將,南斗熽爲部將,李漢缺爲守門將,金銑爲慶尙左兵使,申劉爲缺水使,禹汝慶爲慶尙左水虞候,李晩缺,李益達爲昌洲僉使,崔廷立爲端山缺端相·李東老爲副司直,吳始壽爲副缺壽徵爲副司勇,高嶖爲老江僉使,李缺戎僉使,金百鍊爲三陟僉使,李經漢爲缺安仁爲花梁僉使,朴應善爲登山萬戶,缺爲靑水萬戶,李震柱爲仁遮外萬戶,缺爲鹿島萬戶,李承健爲訓鍊主簿,李缺兼,文緯地爲木浦萬戶,鄭謹爲龜缺知作闕,李挺之·李泰斗爲都摠都事,缺爲僉知,崔致厚爲武兼,睦林奇爲全州營將,缺爲部將,全汝翰爲守門將,崔俊明爲蛇梁缺武爲方山萬戶,李克和爲訓鍊僉正,尹缺爲護軍,柳錫昌爲副司果,李泰英爲武兼,缺爲守門將,申鍵爲宣傳官,崔泰峻爲缺有轍爲舊所非浦召募別將,柳楨爲缺之經·姜弼周爲部將,李重缺訓鍊主簿,洪受九爲部將缺將,韓震英爲武兼,李時缺爲薺浦萬戶,鄭時儞爲撫夷萬戶,缺萬戶,丁孝生爲長木浦萬戶,金時缺,閔鼎爲宣傳〈官〉,李垾爲助羅萬戶,缺非浦權管,洪貴敏爲乾古介權管,李缺權管,韓德裕爲細川權管,鄭槳爲守門將,缺群山召募別將,朴夢賢爲自作仇非權管,缺爲甫老知權管,金泳爲寶化堡權管,沈缺廟洞權管,田澍發爲廣坪權管,金繼缺仇有權管,朴峻祥爲舊茄坡知權管。
缺曰,新除授鍾城府使申恦,時無加資之命,何以爲之,敢稟。傳曰,依例加資。
又啓曰,前缺蔡亨復,前僉正洪義源年滿八十,缺,依法典加資,何如?傳曰,允。
閔熙啓曰,罪人龍海·弗太伊等梟示單子,來數三字缺,大政相値,刑殺之事,似不當竝行,缺。傳曰,大政日,不當擧行,過後爲之,可也。
閔熙啓曰,米穀分五所發賣,試其便否,更稟缺下敎矣。自昨日分五所發賣,則紛遝之患,比前缺,依此行之,更觀數月,無弊與否,復稟,何如?傳曰,允。
以兵曹今正月二十五日監軍巡缺于閔熙曰,今日政,遷轉人員懸錄,缺,以禮曹言啓曰,渡海譯官金謹行齎來缺銅鐵三千斤移送。缺
鄭知和,以戶曹言啓曰,各道年錢穀缺翌年正月二十五日修正入啓,而全南道會計缺上送,以致御覽,會計限內不得修正,入缺緩,全南監司金始振推考,御覽會缺冊上來後,修啓,何如?傳曰,允。
缺弘文館南所政院缺來者,一切禁斷事,言于兵曹,缺,所江僉使白大璡,去弁中名績缺矣。今間本以衰病之人,重患脚病,不缺舁疾入城,而疾勢轉劇,決難赴任云,缺之狀,人所共知,防禦重任,不可久曠,所江僉使缺改差,還收其加資,何如?傳曰,允。
缺弘文館言啓曰,本館上番現存四缺金壽興,副應敎沈世鼎,俱以缺,校理李敏迪,以觀象監測候事,不得缺,李敏敍今方入直,而前頭疾病事缺,且事甚苟簡,上番闕員,今日政,盡爲差出,缺肅拜,入直,何如?傳曰,允。
朴世模缺,卽者問禮官朴增輝,以肅拜出去事,來到缺,闕門已閉,外門亦爲垂閉,明日待開門,發送之意,敢啓。傳曰,知道。
李慶徽啓曰,弘濟院缺護軍嚴鼎耉啓下矣。今聞鼎耉身病甚缺無臨時狼狽之患,以吏曹參判金壽恒改差之意,敢啓。傳曰,知道。
李慶徽,以備邊司言啓曰,出站之事,十分緊急,今日政差出京畿及西路守令,竝令該曹,待開門卽爲催促發送,何如?傳曰,允。
李慶徽,以備邊司言啓曰,勅使之行,急遽出來,接待等事,必有未及之患,極爲可慮,遠接使問禮官及館伴以下都監官員,已令該曹,卽刻差出矣。黃海監司遞易,適當此際,事多難便,前監司鄭萬和,限勅使回還間仍任,新監司李萬雄,今姑改差,使之仍察延安府使之任宜當,以此分付,何如?傳曰,允。
李慶徽,以備邊司言啓曰,問禮官齎去儀註,必須急急磨鍊啓下,然後問禮官,方可發行,令禮官,卽刻講定啓下,俾無稽傳之弊,何如?答曰,允。
李慶徽,以備邊司言啓曰,義州府尹狀啓觀之,今此勅行,似是傳致皇帝之訃,接待之禮,當依癸未年已行之例,令該曹詳考前例,應行節目,斯速磨鍊,各處迎慰使,平壤以前,勢所未及,而黃州以東,則不可闕焉,亦令政院考出癸未日記,稟定,何如?答曰,允。
李世模,以禮曹言啓曰,取考癸未年謄錄,則迎勅,在於成服前,故百官,以白團領·烏紗帽·黑角帶郊迎,遠接使以下,亦以烏紗帽·黑角帶·白團領行禮,而今則方在國恤中,似當以常時所服白帽布帶,仍爲迎勅,遠接使以下,亦當依此行禮,而與癸未年謄錄差異,令廟堂議處,何如?傳曰,允。
朴世模,以禮曹言啓曰,皇帝訃音猝至,擧哀成服等節次,則當依五禮儀磨鍊,而取考癸未年謄錄,則勅使未及京前,已爲擧哀,成服則行於勅使入京之後,其時則聞訃翌日,勅使入京,故自爾如此。凡擧哀,例以文到日擧行,勅缺訃之後,似當擧哀,令廟堂議處,何如?傳曰,允。
朴世模,以禮曹言啓曰,今此勅使時,遠接使齎去事目,當依例磨鍊,而行禮服色,則缺纔爲啓稟,而事甚急遽,他缺排之物,則依近例擧行事,直爲分付,何如?傳曰,允。
李慶徽,以備邊司言啓曰,勅使之行,如是急遽,西路驛馬補把之擧,勢亦未及,雖有不足之數,遠接使一行所把,則以刷馬雇立宜當,令該曹,以此意分付一路,何如?傳曰,允。
以吏曹缺望單子,傳于李慶徽曰,此遠接使缺差定乎?問啓。
上在慶德宮。停常參·經筵。
藥房都提調元斗杓,副提調鄭知和啓曰,昨日大政,終夕勞勤,又於夜深,引接臣隣,伏未審卽朝,聖候,何如?臣等憂慮未弛,敢來問安。答曰,別無加減。
都目。
朴世模,以都摠府言啓曰,今日入直軍士,當爲中日習射,而以政事不缺意,敢啓。傳曰,知道。
吏批,判書鄭缺,參判金壽恒進,參議趙復陽進,左承旨洪處尹缺洪命夏進,參判李一相進,缺新番軍士點考坐起進,右副承旨李慶徽缺啓曰,訓鍊都監千摠,勿爲遷動事,曾已定缺使擬望時,朴之慵,在於軍職官案,故循例備缺黜,臣等未及致察之失,在所難免,不勝惶恐,缺。何如傳曰,允。
吏批,以李靖賢爲司儀,缺平市令,申慶胤爲軍器判官,金鎬爲廣缺,朴昌文爲工曹佐郞,張萬雄爲引儀,崔缺,趙載鳳爲禮曹佐郞,吳始壽爲副校理,缺校書校理,李元祿爲義禁府都事,洪汝漢爲缺,黃玧爲司饔主簿,林崈爲活人別提,李缺,吳斗寅爲直講,李守恒爲典籍,缺爲刑曹正郞,鄭必達爲典籍,李勉行爲中部缺世彙爲厚陵參奉,鄭壽先爲司宰參奉,尹缺城縣監,朴崇古爲義禁府都事,尹民擧爲典獄參奉,金載顯爲璿源殿參奉,尹梅爲長陵參奉,缺塾爲義禁府都事,權尙吉爲南別殿參奉,洪世缺陵參奉,崔復遠爲獻陵參奉,趙威明爲泰陵參奉,缺夢協爲南部參奉,李斗光爲齊陵參奉,李缺陵察訪,李斗長·兪命胤爲監察,沈瑞肩爲戶曹缺,李進爲司評,朴敏行爲安奇察訪,沈之潩爲缺天英爲司圃別提,金道鳴爲內資主簿,柳缺簿,安汝羾爲瓦署別提,閔光烈爲尙衣別提,缺,宋國龜爲軍資主簿,兪命胤爲兵曹佐郞,缺,金自南爲監察,玄德元·全尙文爲假引儀,缺呂聖齊·朴守玄爲兼春秋,各道兼春秋,京畿閔缺道閔重魯·黃鐫耉,慶尙道成復卨·李奎缺李之翼,江原道宋昌,平安道朴烶,咸鏡道缺,黃海道慶㝡·鄭晳,兼養賢奉事單許苾,缺敎授鄭必達,南學敎授韓楯,中學敎授缺,訓導李楷。
傳曰,積城縣監缺鄭萬和,延安府使李萬雄仍任。缺
□啓曰,黃海兵使李斗鎭,以所江僉使移授缺,防禦之任,必須面看交代後,乃赴任所,而今此缺本營策應方緊,新除授所江僉使李慶源,缺之罔夜下去,何如?傳曰,允。
兵批,以尹培缺正,柳時成爲都摠經歷,安薈爲都摠都事,李缺僉使,鄭後榮爲宣傳官,金俊完爲慶尙缺元弼爲武兼宣傳官,朴之墉·金亨祥·朴缺義源·蔡亨復·金希南爲副護軍,鄭缺·李商霖爲左邊捕盜從事官。
持平鄭缺爵賞,所以勸人,一有僭踰,則名器不重。軍器僉正缺柱,以甲胄監造之功,昌寧縣監金尙重,以軍器缺之功,俱有加資之命,宇柱之終始監董缺之勞,而自是職分當爲,尙重之拮据別備缺民力,而元非自己私辦,則施以他賞,亦無不可,缺格之高下,混施超授之恩典,不幾於濫缺輕名器耶?從前雖有此等謬規,不可援以爲缺,軍器僉正李宇柱,昌寧縣監金尙重,新授加資缺。答曰,勿煩。
李慶徽,以漢城府言啓曰,今缺分付鰥寡孤獨外,尤甚貧寒人,坊坊曲曲詳缺,式年入籍人等成冊事,知委五部,嚴飭缺考各部成冊,則東部成冊中,十五缺一契之人,幾盡混錄於貧寒之中,缺,豈無一人之貧寒者,一契之人,亦豈有缺?況其中婢一名,以丘史懸錄,怪而詰問,則宮缺娼女也。部官之不爲詳察,循私冒錄之狀,極缺其成冊,則還爲出給,使之更査以報,而當缺,不可置而不論,當部主簿崔斗齊,爲先令攸司,囚禁治罪,何如?傳曰,依啓。缺爲殊極痛駭,拿問處之。
缺勅使時所把驛馬,例以缺如是急遽,故西路補把驛馬,則勿爲調發之意,旣已定奪,一依啓辭,勿爲調發缺,而但館所立待之馬,則不可不調發,忠洪道江原道各十匹,合二十匹,以附近道初面驛馬,來缺二日京中逢點之意,兩道監司處,發缺?傳曰,允。
李翊漢啓曰,今此勅使。缺
別迎慰使,何承旨進去乎?敢稟。缺承旨進去。
朴世模,以備邊司言啓曰,前勅使來,有中路遣中使之例,而今番之行,出於急遽,似當有相問之事,敢稟。傳曰,雖云出於急遽,應行之事,不可不行矣。
李翊漢,以禮曹言啓曰,今此勅使,雖以傳訃出來,崇政殿接缺茶禮,似不可廢,令都監各該司,依例待候之意,何如?傳曰,允。
李世模,以備邊司言啓曰,禮曹啓辭,取考癸未年謄錄,則延勅,在於故百官,以白團領·烏紗帽·黑角帶郊迎,遠接使以下,亦以烏紗帽·黑角帶·白團領行禮,而今則方在國恤中,似當以常時所服白帽·布帶,仍爲迎勅,遠接使以下,亦當依此行禮,而與癸未年謄錄差異,令廟堂議處,何如?傳曰,允事,傳敎矣。卽今百官白帽·布帶,仍用於迎勅見官等禮,似未穩當。皇帝之喪,自有應用服色,成服前,則當用五禮儀所載烏紗帽·黑角帶·白團領,而與彼相接,若在成服之後,則以其成服之服,行禮似當,令禮官依此磨鍊,何如?傳曰,允。
李翊漢缺啓曰,今此迎勅,出於變禮,無可據謄錄,癸未年缺甚急遽,凡干節目,未及磨鍊,而五禮儀中缺服之儀,未有迎勅節目,故不得已常缺撥馬下送,傳給於問禮官。缺
朴世模,以備邊司言啓曰,禮曹啓辭,皇帝訃音猝至,擧哀成服等節次,則當依五禮儀磨鍊,而取考癸未年謄錄,則勅使未及京前,已爲擧哀,成服則行於勅使入京之後,其時則聞訃翌日,勅使入京,故自爾如此。凡擧哀,以文到日,例爲擧行,勅使越江,傳缺似當擧哀,令廟堂議處,何如?傳曰,允事,傳敎矣。文書到日擧哀,自是規例,勅使到義州,傳訃的報入來然後,擧行宜當,令禮官應行節目,豫爲磨鍊以待,何如?傳曰,允。
李翊漢,以禮曹言啓曰,勅使越江後,意爲必傳的報,故迎勅儀缺服磨鍊矣。今見義州府尹狀啓,則勅使缺後,喪出的奇,不爲明言云,然則未傳訃之前,不缺服,迎勅前入儀註中改磨鍊,何如?傳曰,允。
李慶徽,以備邊司言啓曰,卽見義州府尹李時術本月二十三日酉時成貼狀啓,則勅行已到義州,而不爲明言皇帝之喪,且無變服之事,以定六日計程入京云,其言,蓋欲於入京後,始爲傳訃,其前則遠接使一行,與彼相接,必用常服,詳細探知,豫爲馳報然後,可無入京時顚倒之患,令伴臣以先以行中伶俐譯官,騎撥馳送,聽得大通官輩所言,火急報來之意,分付,何如?傳曰,允。
李翊漢,以迎接都監言啓曰,缺李時術狀啓中,路程記見之,則勅使缺日,當爲入京云,接待凡事,萬分緊急,缺分付各該司,而宴享則雖不設行,茶啖缺道,不可不豫備以待,以此磨鍊之意,敢啓。傳曰,知道。
李慶徽啓曰,備邊司啓辭缺,平壤以前,勢所未及,而黃州以東,則缺考出癸未日記,稟定何如事,允缺記,則其時亦以急遽,只送中路問安缺迎慰使,今亦急遽,平安缺黃州以東,迎慰使及缺啓。傳曰,知道。
李翊漢啓曰,勅使接見時說話,依前書入,而或語及江邊事,則不可不詳審,令廟堂豫爲講定措辭,以備睿覽,何如?傳曰,依啓。書入說話,似爲大略,亦議于廟堂書入。
又以禮曹言啓曰,曾前勅使牌文出來,則例爲前期習儀缺矣。今則勅使入京日期急迫,勢難三缺勅諸具,今日始爲分付於各該司缺十九日入京,則迎勅習儀二十八日依缺百官,以迎勅服色,自慕華館,至崇政殿事,知委擧行,何如?傳曰,允。
又以司缺院官員,以提調意啓曰,今此勅使崇政殿缺例行茶禮,似不可廢,依例待候之意,禮曹旣缺啓下本院,依謄錄宴享廳稱號,勅使前缺具雜物磨鍊及各掌員役,竝依前例施行,缺調假郞廳各十員,令吏曹依前例,以士夫中缺容可合人差送,而本院習儀日爲始,本院缺郞廳,除本司仕上直,凡公會勿參差缺,自前勅使時,例爲三度習儀,而今番則缺月二十八日南別宮一度私習儀,俾無臨時缺患,何如?傳曰,允。
巳時,日暈兩珥,缺暈。夜五更,月暈,天氣淸明,月光缺,而彗星終不得見。
禮曹判書缺,前頭迎勅之時,臣當以贊禮之任,缺第北使時,則多有難便之事,故終前缺之例,則不卽行公。伏乞聖明,諒臣悶缺遞本職,以便公私,千萬幸甚。臣無任缺,謹昧死以聞。啓下吏曹,回啓缺禮則自不推移代行,似無難便,缺可輕遞是白乎矣,該曹不敢擅便,上裁,何如?傳,依回啓施行。
都承旨鄭知和缺旣以遞職,咨報彼中,恐煩聽聞,辭缺矣,所帶本職,非他閑漫之比,前頭缺不可入侍,伏乞卽命遞改,以便公私,缺營之至,謹昧死以聞。啓下吏曹,缺咨報之時,雖有遞職之擧,而旋因大臣缺名,到今經年之後,別無可慮之事,不缺令察任,何如?啓依允。
正言缺,伏以臣病勢危苦,冒上辭單,調理察缺命,出於意慮之外,臣誠感戴鴻恩,缺仕之不暇,而不但所患諸症,尙未差蘇,卽缺啓北使出來,亂時遭禍之人,例皆遞職,缺餘生,自前如此之時,輒蒙恩遞,今臣缺於閑漫,客行入京之後,多有難便之事,缺聖明諒此情勢,亟許遞免,以便公私,不勝幸甚。臣無任屛營祈懇之至,謹昧死以聞。缺回啓,自前勅使入京之時,情勢難便之人,缺於擧動而已,別無遞職之事,似不當許缺,臺臣進退,該曹不敢擅便,上裁,何如?啓依回啓施行。
上在慶德宮。停常參·經筵。
缺日暈兩珥。夜五更,天氣淸明,衆星缺彗星。缺
李翊漢啓曰,測候文官缺直,事極可駭,當該官推考,本監官員缺起,而測候單子,矇然來呈,尤極可駭,缺爲推考,何如?傳曰,允。
李缺使之行,以路程記,排日計之,則今缺平安監司狀啓,良策中火,缺報,尙不來到,此必撥路稽缺司,亦難免不能檢飭,撥便連缺監司任義伯推考,何如?傳曰,允。
李翊漢啓曰,事變假注書,依前例,以勅使缺兼察之意,敢啓。傳曰,知道。
閔熙缺府言啓曰,今此勅行入京後,南缺守假都事五員,令該曹依例差出缺。傳曰,允。
李慶徽,以備邊司言啓曰,勅使入京之前,不爲傳訃,則迎勅服色,似無變常之事,而開勅之後,卽當擧哀,勢將以常服擧哀,追後變服,而或以黑衣擧哀爲訝,則亦涉可慮。此一款,令該曹另擇伶俐禁軍,騎撥馳送于遠接使處,使之通議于大通官,星火回報,俾無臨時顚倒之患,何如?傳曰,允。
李慶徽,以備邊司言啓曰,政院啓辭,勅使接見時說話,依例書入,而或語及江邊事,則不可詳審,令廟堂豫爲講定措辭,以〈備〉睿覽,何如?傳曰,依啓。書入說話,亦似太略,亦議于廟堂,書入事,命下矣。江邊之事,今來勅使似不提起,而如或言及,則答上邊上愚民,冒法越境,以致生死,故罪人及官員,竝皆囚禁,咨報衙門,以待處分云云,在前勅使接見時,例問皇帝及諸臣安否矣。今則似當先以先皇帝崩逝驚痛之意措辭,而次問新皇帝起居與諸臣安否,然後仍慰勅使含哀疾馳之勞,一路接待未備之事,此外不能一一豫思,當隨問隨答,敢啓。傳曰,知道。
李慶徽,以缺司言啓曰,今此勅行,出於急遽缺勢,未及上來,不得已以本曹缺使以下,皆以此馬責立,前缺立待馬,其數甚多,餘數甚缺陵進上等所把驛馬,則限勅缺僕在馬入把,若有西郊擧動,缺備馬及各殿問安馬,亦以缺把似當,以此分付,何如?傳曰,允。
缺禮曹言啓曰,昨日迎勅儀注,改付標啓下後,承文院繕寫結裹之際,仍致日昏,戌時始爲發遣禁軍矣。問禮官昨日亥時,成貼狀啓,今始來到,以此觀之,則下去禁軍,亦未可期其得達於勅使相値之前,事極可慮,勅使,今日當到平山,今雖更爲催促,已無及矣。而前頭遲滯之弊,亦不可不慮,一路各站撥馬,十分擇立之意,京畿及兩西監兵使處,申飭,何如?傳曰,允。
李慶徽啓曰,勅行已迫,事變假注書不可蹔缺注書李端錫女息,身患拘忌之疾,勢缺李端錫改差,他假注書差出,何如?傳曰,允。
事變假注書朴純。
李慶徽,以備邊司言啓曰,本司文郞廳李光載,再昨政,除授外任,旋卽遞付京職,本司郞廳仍任勿改之意,敢啓。傳曰,知道。
李慶徽,以備邊司言啓曰,京畿各邑反庫事,本司文郞廳金宇亨·蘇斗山等分遣,今數日,而客使之行,出於不意,各邑皆以站役,守令吏民,俱不遑他事,此時京官巡歷反庫,勢所難便,若待客行回還之後,則春耕欲迫,分糶過時,金宇亨等,竝爲召還,何如?傳曰,允。
傳于李慶徽曰,大臣·備局堂上,引見。
缺以備邊司言啓曰,下三道,慮有不時需用之事,故乙未年新推刷奴婢一年身貢收捧,留置於各其都會官矣。以此木,補用蠲役賑救事定奪之後,安東都會所在木一百同,使之上送,令戶曹看品,則僅及貢木之品者,纔三十一同,鼠破者三同四十疋,腐傷者十匹,其餘六十五同,則其品甚劣,皆是戶曹不緊處用下玄木之類,所謂玄木二疋,貢木一疋者也。鼠破之患,勢所難免,腐朽之木,其數不多,品劣之木,到今還退,事勢難便,不得不竝爲仍捧,而其貢木,不卽上納之故,以如此品劣之木,苟充收捧,以爲要譽民間,欺瞞朝廷之計,其習極可痛惡,不可無査治懲後之擧。令本道査出啓聞,以爲處置之地,次知鄕所監官色吏,則移囚他邑,各別嚴刑,啓聞處置之意,分付本道監司,何如?傳曰,允。
李慶徽,以缺廳將入省記時,有故人員,例爲懸頉,缺,入直單子中,內禁衛三番將白瑞翰缺,不爲懸頉,至於受點,本廳書員,難缺失,令攸司推治,元單子改付標之缺?傳曰,知道。
兵曹口傳政事,以具仁墍爲缺李慶徽啓曰,平安監司任義伯請推缺今日似當到開城府措語矣,更考缺李時〈?〉狀啓,則今日宿處,乃是缺爲開城府,難免不察之失,極爲惶缺中,改付標以入之意,敢啓。傳曰。缺
李慶徽,以都摠府言啓曰,本缺摠管朗善君俁,司饔院缺以迎慰使出,副摠〈管〉金是缺將,副摠管金壽恒贊禮,副摠管缺授之後,以家有拘忌之疾,陳疏控缺,前頭迎勅擧動時,守宮一員缺,他無侍衛之員,事極苟簡,副缺拘忌則雖或出仕,勢難進缺無變通之道,姑缺無故人,急速口傳差出。缺以上燼餘
引見入侍時,副護軍柳赫然所啓,本廳軍兵,來月初一日當爲放送矣。西營入直軍兵,上都監砲手,遞代於初一日之意,改爲分付訓局,何如?上曰,依爲之。訓局謄錄
上在慶德宮。停常參·經筵。
備邊司啓曰,今日之坐,本司堂上來參者,只兵曹判書洪命夏一人而已,埋沒莫甚,有公故外,無端不參之員,竝推考,何如?答曰,允。
卯時辰時,日暈兩珥。
藥房都提調元斗杓,提調洪重普,副提調鄭知和啓曰,昨御便殿,引接臣隣,酬酌移時,伏未審夜來,聖候,何如?臣等憂慮未弛,敢來問安。答曰,與昨無異。
答右副承旨李慶徽疏曰,此非大段過擧,安意勿辭察職。
上在慶德宮。停常參·經筵。
傳曰,有急通碧蹄事,宣傳官一員,具戰笠戰服,內官偕往,能走撥馬二匹,卽刻差備門外待令。
引見入侍時,左副承旨李翊漢所啓,近來撥路稽傳之弊,愈往而甚,自開城府入京,以撥路計之,則不半日之程,而或以一日半二日,傳其狀啓,或收合前後一二度狀啓,因便同付,事極寒心。開城府以東撥將,各別摘發,從重科罪,何如?上曰,依爲之。
政院啓曰,領議政鄭太和,戶曹判書許積,卽刻入來矣。傳曰,引見。備局謄錄
皇帝崩逝傳訃勅使二人,未時入京,自上都城內痘疫大熾,又有痒瘡之故,領相鄭太和,戶曹判書許積,馳往坡州,而開諭勅使,勿爲郊外迎勅擧動,興政堂便殿接見,而自上以吉服,先四拜,仍爲勅書御覽,擧哀後,勅使則堂外東邊幕次引入,而自上西邊幕次,改服素袍,侍臣竝着白團領·烏紗帽·角帶,茶禮爲之,勅使還爲奉勅于崇政殿,使百官擧哀後,仍詣館所。
便殿接見後,藥房都提調元斗杓,提調洪重普,副提調鄭知和,口傳問安。答曰,知道。
因延接都監啓辭,衙譯張孝禮,重患咽喉,明早願得見鍼醫金尙誠事。答曰,招給,可也。
上在慶德宮。停常參·經筵。
備邊司啓曰,三南飢民賑濟糜粥白給,以本道常平廳穀物用下事,曾已啓下定奪矣。問諸該廳,則三道所捧實數,時未報來云,此是冬間應捧之物,而正月已盡,尙無黑白,事極可駭。近來外方怠慢之習,愈往愈甚,三南監司,竝姑從重推考,何如?答曰,允。
又啓曰,禮曹啓辭,勅使旣已傳訃,卽當有陳慰進香之擧,使臣差出事,令廟堂稟處,何如?傳曰,允事,命下矣。使臣洪柱元等,旣已治裝,近當發行,以此仍差皇帝之喪,陳慰進香使,而兼齎皇后喪事文書以行,則似爲便當,令都監言及此意於勅使行中,何如?答曰,允。以上備局謄錄
卯時辰時,日暈,白雲一道如氣,起自西方,直指東方,長竟天,廣尺餘,橫過暈傍,良久乃滅。午時申時,日暈。
藥房都提調元斗杓,提調洪重普,副提鄭知和啓曰,昨日勞動,對客移時,伏未審聖候調攝,何如?臣等憂慮未弛,敢來問安。答曰,知道。與昨無異。
答諫院處置啓辭曰,此非大段之事,勿推行公,可也。獻納金遇亨朔試不中推考事
答領敦寧李景奭疏曰,省疏具悉卿懇。此不過偶然之致,卿何引咎之深,若是哉?卿其安,心勿辭焉。
答迎接都監草記曰,依例遣近侍,請留,可也。郞廳李弘稷校正。日記廳郞廳任命周書
上在慶德宮。停常參·經筵。
藥房問安啓辭,答曰,別無加減。內下日記
觀象監官員,以領事·提調意啓曰,看候彗星不見已久,測候之官,自今日,竝不入省之意,敢啓。傳曰,知道。
吏曹,陳慰進香使沈之溟·金徽·洪瑑。
明日成服,正時卯正□刻,開門差早。諫院朝報
備邊司啓曰,使臣一員,以從二品官差出事,入啓,蒙允矣。從二品中,除老病及已行之人,則可合者甚少,令該曹無論外任罷職,各別擇擬,何如?答曰,允。備局謄錄
上在慶德宮。停常參·經筵。
辰時,日暈右珥。自巳時至申時,日暈。
下直,安陰縣監李處恒。
義州府尹書目,正月二十九日,冬至使先來,譯官金峻吉,持使臣狀啓及勅使牌文□來事。
平安監司書目,頒詔兩勅,正月廾日,自北京離發,來月初旬間,當爲渡江事。
藥房啓曰,皇帝喪成服,適在於自上靜攝之中,勞動聖體,侵晨行禮,必致添傷之患,伏未審卽朝,聖候,何如?臣等憂慮未弛,敢此問安。答曰,僅以〈得〉無事。
大殿,政院·玉堂問安。答曰,知道。
獻納金宇亨,參知尹鏶初度呈辭,及校理吳始壽辭職上疏,呈政院,還出給。
備邊司啓曰,發賣分五所之說,紛沓之弊,似爲稍減,而人多米少,不能遍及,則與前無異,再昨因勅使入京停賣,昨日竝出兩日應賣二百石,則適市之民,得買者頗多云,明日爲始,或間一兩日,合其每日應賣之數,隨便出賣似當,敢啓。傳曰,知道。
吏曹,遠接使鄭致和,問禮官洪柱三。啓。
院啓,爵袟有序,進用有漸,官人之道,不可不愼,而近來新進之人,出身未久,驟躐者□多,其有乖於政體,大矣。兵曹正郞,決科數月,卽授五品,物議固已非之,而今者禮曹正郞李有相,纔拜本曹佐郞,旋陞正郞,見者皆以爲太□,請兵曹正郞蘇斗山,禮曹正郞李有相,竝命改正,昌洲僉使李益達,罷職不敍事,入啓。答曰,不允。
問禮官洪柱三,出去。
吏曹,陳慰使金徽改差,代沈之溟·洪瑑·申濡。
判尹李浣辭職上疏。入啓。
公洪監司書目,石城呈,以大司憲尹文擧病重,上去不得事。諫院朝報
備邊司啓曰,前勅未回,後勅繼至,不但三道站役可慮,都監接應,亦必有窘急之患,迎接都監,則提調館伴以下,竝以前啓下,仍爲察任,遠接使則前行伴臣,或可兼行新舊迎送,而萬一有差違未及之勢,則初頭生梗,不可不慮,遠接使及問禮官,令該曹爲先差出,下送,何如?傳曰,允。
又啓曰,今此兩起勅行員役,雖不至於前日之多,先來勅行,倍道疾馳,馬多倒斃,前後之行,往來相處,驛路之事,極爲可慮,所當以咸鏡·江原驛馬,依前定式,匹數補把於兩西,而當此飢歲,他道人馬調送之弊,亦不可不念,令兩西爲先雇馬補把,其價令咸鏡·江原兩道備送,則彼此俱便,令該曹依此知委擧行,何如?答曰,允,
又啓曰,禮曹啓辭,今此進香時禮物,當爲磨鍊,故取考癸未年謄錄,則白綿紙五千卷,白紙五千卷,蘇木一千斤,白礬一百斤,槐花一百斤,則稱以完歛所用,紅柹·生梨·栢子·生栗·大棗·胡桃,則稱以祭需,實果俱載於咨文中,而此外銀香盒·畵龍燭·大燭臺·芙蓉香·沈束香等五種,則因其時傳敎,別爲措備。又有自前謄錄,祭物貿價白細苧布一百疋,白細綿紬二百疋及銀子三百兩,明白磨鍊,而此則不書於咨文中,其間曲折,雖未知如何,而庚寅年九王夫之進香時,進香禮物謄錄相考,則白綿紙·白紙各一千卷及祭需實果外,沈束香·芙蓉香·銀香盒·畵龍燭·大燭臺·銀子五百兩·白細苧布一百疋·白細綿紬二百疋,又有淸蜜十五斗,竝爲列書於咨文中,故今番皇后進香禮物,一從庚寅年例磨鍊矣。皇帝進香,與皇后進香,一時相値,而禮物多少,若是不同,進香之際,似不當彼此相殊,而臣曹不敢擅自加減,令廟堂稟處,何如?傳曰,允事,命下矣。臣等與戶曹·禮曹判書同議,取考謄錄,參酌加減,使該曹別單開錄以入之意,敢啓。答曰,知道。
又啓曰,陳慰進香使發行日期,前以二月十一日啓下矣。今則使臣一員,當新差,進香禮物,亦有加措備之事,令該曹參酌退定,何如?答曰,允。
又啓曰,鷹連永罷謝恩文書,付諸陳慰使行事,曾已定奪矣。今則事勢,與前有異,陳慰謝恩一時兼行,似或未妥,謝恩則前頭登極進賀之行,兼付以送,何如?答曰,允。
又啓曰,後來勅使遠接使差出事,朝已啓請蒙允矣。卽者右議政臣元斗杓,進諧館所聞之,今此回還勅行,不欲於我境逢着出來勅使,前路更待聲息,將爲倍道作行云。且出來勅使,正月二十日北京離發,而此非疾馳之行,今月望後念前,當抵義州,伴送使金南重,仍行新勅使遠接之任,似無未及之患,員役廚傳,一路夫馬之弊,亦甚可慮,群議皆以爲,遠接使宜勿別送,令都監詳探回去勅使渡江遲速之期,稟處,何如?答曰,允。
迎接都監啓曰,備邊司啓辭,後來勅使遠接使差出事,朝已啓請蒙允矣。群議皆以爲遠接使宜勿別送,令都監詳探回去勅使渡江遲速之期,稟處何如事,傳敎矣。通官輩與譯官私語之時,則皆言此勅之回,今月望前,當抵灣上,亦不無兼程作行之意,而後來之勅,別無急遽之事,以日計程,則念間方可渡江,兩勅相逢,必在鳳凰城通遠堡間云矣。及其有意探問,則乃曰彼行遲速,有難豫料,兩行相値於彼此境與否,俺等亦所不知云云。其言之難信如此,令廟堂更爲稟處,何如?傳曰,允。備局謄錄
上在慶德宮。停常參·經筵。
下直,京畿水使南斗柄,慶尙左兵使金鏡,南桃浦萬戶延潤。
謝恩,舍人李端相,訓鍊僉正李克和,都摠經歷朴,齊陵參奉李斗光。
中路問安使李行進,出去。
大司憲尹文擧辭職上疏。入啓。傳曰,遞差。
吏曹啓曰,臺諫有闕,政事,取稟。
答持平李翊疏曰,省疏具悉。爾其勿辭,從速察職。仍傳曰,下該曹。
答判尹李浣疏曰,省疏具悉卿懇。今玆之事,予旣知之,卿何引嫌若是哉?安心勿辭,從速察職,以副予意。
答吏曹正郞南九萬疏曰,省疏具悉。爾其憂國愛君之誠,予深用嘉歎,所陳之事,當令廟堂議處焉。
傳曰,明日爲之。
遠接使鄭致和,出去。
政院啓曰,明日爲政事,命下矣。誕日前後,各一日視事,頉稟,凡公事,不得出納,已成規例,政事何以爲之?敢稟。傳曰,然則過後爲之。
榻前院啓,請兵曹正郞蘇斗山,禮曹正郞李有相,竝命改正。措辭見上上曰,不允。蘇斗山事,依啓。前啓,昌洲僉使李益達罷職不敍事。上曰,遞差。
右水運判官柳卓然,漕運事,出去。
掌令宋時喆·尹飛卿啓曰,臣等伏見判尹李浣疏辭,張皇自辯,攻斥臣等,不遺餘力。夫街巷間人命,無端致斃,誠非細事,不可不査問其由,故同僚,招致部將,使之急速推覈,則李浣職是京兆,且兼捕盜大將,而視之尋常,若不動念,終無査問之擧,翌日更招部將,更問其由,則以時未査覈爲答,臣等不勝怪駭,相議請推矣。李浣肆然投疏,語多忿懥,極意詆斥,有若相訟者然。至以偏信無稽,分付一字缺屬司等語爲辭,繼以曾所未有,吁亦異矣之言結之,人命至重,僵死不問,則有何偏信而然也?有所當問,招言部將者,自是當然之事,而且李浣,旣已招致死兒之母,問其致死之由,則部將招問之時,何不言及乎?是實未可知也,曾所未有,吁亦異矣之說,遽加於臺閣之臣,曾謂四十年立朝,習熟體例之重臣,有此駭異無據之語,無非臣等無狀,忝叨言地,自致輕侮之致,何敢靦然仍冒?請命遞斥臣等之職。答曰,勿辭,退待物論。
義州迎慰使李,出去。
禁府,李時楳·李志行·崔斗齊原情公事,二三字缺除刑推,照律。
吏曹,陳慰進香使申濡改差,代沈之溟。
兵曹口傳政事,副護軍沈之溟。
引見時,吏曹判書鄭致和啓曰,金徽方在罷散中□使臣差定,故已付軍職矣。今則旣已改差,付職單子爻周宜當,而沈之溟,亦在罷散中,卽付軍職,何如?上曰,依爲之。沈之溟今日內口傳付軍職。領議政鄭太和所啓,內資提調李澥,以年滿七十,曾有致仕之請,而今方在鄕,無意上來,卽今本寺官員之任意怠惰,不謹職事,亦由於本寺之無提調檢飭之故,內資提調李澥改差,其代差出,何如?上曰,依爲之。又所啓,李澥以致仕爲請,故自前年正月,祿俸不爲受去云。功臣常祿,不當廢之,令該曹依其數,頒給,何如?上曰,依爲之。右議政元斗杓所啓,凡使行時,司憲府書吏一名,例爲率去,使之糾檢,而少無所益,反爲一路貽弊之端,此亦除減爲當矣。上曰,今使行時,憲府書吏,勿爲率去。諫院朝報
迎接都監啓曰,勅使以下都給禮單,今日當爲入給之意,令差備譯官,言於大通官,則大通官,只持物目單子,入示於勅使,與之相議後,回答曰,俺等,只爲傳訃而來,旣不受宴享,獨於禮單,受之無名,決不可受,欲令擇取司僕寺例給之馬,則曰馬亦禮單中之物也,今若揀擇,則近於欲受禮單,勿爲牽入云。以淸書,謄出禮單物目曰,將以示於衙門,以應給禮單却之不恭之意,措辭開諭,以探其意,則曰自有癸未前例,本國唯當考例處置云。取考癸未謄錄,則勅使以下禮單,別定譯官,押領差後入送矣,何以爲之?敢稟。傳曰,登對時,稟處。
傳曰,大臣·備局堂上,引見。以上備局謄錄
上在慶德宮。停常參·經筵。
下直,盈德縣令沈之淹,平陵察訪李翰徵,木浦萬戶文緯地。
開城府別問安使李挺漢,出去。
謝恩,護軍沈之溟。
右議政都承旨鄭知和,弘濟院出去。
獻納金宇亨,參知尹鏶初度呈辭,呈政院,還出給。
大殿誕日,二品以上·六曹·大司諫問安。答曰,知道。
大王大妃殿·慈殿·大殿·中殿,政院·玉堂問安。答曰,知道。
政院啓曰,慶尙兵使全鏡,今日辭朝時,行動偃然,禮貌簡忽,聽傳敎時,亦不俯伏,極爲駭愕,請推考。傳曰,允。又啓曰,昌洲僉使李益達遞差事,命下矣。臺諫方以罷職論啓,遞差傳旨,不得捧入之意,敢啓。傳曰,知道。
司憲府監司薦,李廷夔·李奎徽·李翊漢,兵使薦,黃道有·盧玣·具文治,司諫院監司薦,洪處大·閔熙·李殷相,兵使薦,成楚客·李·吳䎙,工曹監司薦,洪處尹·李翊漢·權國,兵使薦,柳坦然·黃道有·趙猷,刑曹監司薦,李殷相·尹鏶,兵使薦,申洬·閔昇·黃道有,禮曹監司薦,李殷相·洪處尹·閔熙,兵使薦,具文治·黃道有·睦林壽,戶曹監司薦,閔熙·李殷相·洪處尹,兵使薦,尹殷相·黃道有·睦林壽。
持平鄭重徽啓曰,臣昨伏見判尹李浣之疏,語多忿懥,攻斥臺閣,極其張皇,臣不勝驚怪錯愕焉。當初曲折,已悉於同僚引避之辭,臣不欲又爲論辯,而至於本廳,固非憲府之官,分付指揮之地云者,尤非熟習體例重臣之言,臣實未曉也。法府之糾檢諸司,自是例事,則聞有人命之致斃街巷,只使之告知者,元非可怒之事,分付不爲動念,□以不問爲有若得體者然,自訟其所見之甚□而重斥臺論,謂之不遺餘力,豈非可駭之甚乎?臣於此,竊爲李浣惜之。臣之被斥,與同僚無異,固當偕避,而臣家有拘忌之疾,不敢卽來自列,出避他處經宿,而今始來避,臣之所失尤大,請命遞斥臣職。答曰,勿辭,退待物論。
禮曹,陳慰進香使拜表吉日二月廾日,祭需封裹同月十八日推擇,啓。
右議政,都承旨鄭知和入來。
吏曹兵使薦,申洌·李□漢·鄭漢驥。
明日除服正時,卯正一刻。
院啓,竝引嫌而退,在路僵屍,初使檢覈者,欲知致死之由,而及其旣問之時,部將以未査爲對,則憲府之歸咎於本廳,其勢固然,請推之論,未爲不可,而陳疏自辯,反加侵詆,未免自失事體,顧何損於論啓之臺官乎?俱無可避之嫌,請掌令宋時喆·尹飛卿,持平鄭重徽,竝命出仕。臺諫,受人主耳目之寄,糾正百僚,整頓綱紀,乃其職任,則尊臺閣,乃所以尊朝廷也。如有論劾,若使人人起而自辯,則綱紀何由而立,臺閣何由而尊乎?近來朝廷,不嚴體例,相規不必露章盛氣,伸己屈彼,有若相訟者然,識者之寒心,固已久矣。判尹李浣,以憲府請推之故,至於投疏,張皇陳辯,顯加慢蔑,無所顧藉,揆以事體,豈容如是?請判尹李瀗從重推考,前啓,李益達罷職不敍事,李有相改差事,停啓。答曰,不允。出仕事,依啓。諫院朝報
上在慶德宮。停常參·經筵。
下直,登山萬戶朴應善。
掌令宋時喆·尹飛卿,持平鄭重徽就職。
定州迎慰使鄭榏,出去。
除服後,大殿,政院·玉堂問安。答曰,知道。
藥房啓曰,東風猶峭,春寒未解,伏未審卽朝除服後,聖候,何如?臣等憂慮未弛,敢此問安。答曰,知道。
伴送使書目,勅行,初四日坡州止宿事。
黃海監司書目,白川呈,以本郡雉岳主山大石頹轉事。
遠接使書目,本職及兼任都摠管,竝只□事。
獻納金宇亨上疏。大槪,冒陳危悃,乞遞職名,仍進瞽言,冀蒙財擇。留政院。
院啓,近來朝廷不嚴,臺閣不尊,凡有彈論,輒自露章盛氣,伸己屈彼,有若對辯者然,識者之寒心,固已久矣。判尹李浣,以憲府請推之故,至於投疏,張皇陳辯,傲然自是,顯加慢蔑,揆以事體,豈容若是?請判尹李浣,從重推考。答曰,依啓。
黃海監司書目,新溪縣令姜弘益,受由上京,勅使之時,亦不下來,爲先罷黜事。諫院朝報
備邊司啓曰,咨文齎去譯官玄德宇,在北京,圖得新皇帝登極詔書,送于本司,故竝其手本封入之意,敢啓。答曰,知道。
又啓曰,今二月初三日大臣·備局堂上引見時,大司諫李慶億所啓,自前使行所率譯官,其數甚多,夫馬之弊,實非細故,自今爲始,使行所率譯官,令大臣節省定送,以除一分之弊,何如?上曰,議定爲之事,命下矣。取考使行員役啓下單子,則皇帝陳慰進香使譯官,通共七員,而正使副使書狀官,各有隨行,行中掌務官及禮物領去,皆有所幹,新差皇后陳慰進香使譯官,只定三員,必欲減去,則恐不成貌樣,群議以爲如此。別使譯官,元數不多,有難議減,而冬至節使之行,員役太多,量減於斯宜當云。令該院不緊遞兒,臨時減定,何如?答曰,允。
又啓曰,頃日渡海譯官金謹行回還手本中,島主所言沿海荒唐船譏察及潛商禁斷,與負債徵給等事,爲先行會申飭,使留館倭人,得知朝廷採施之意,似爲宜當。自本司,措辭移文于慶尙監司·東萊府使等處,何如?答曰,允。
上在慶德宮。停常參·經筵。
下直,蛇梁萬戶崔俊明,薺浦萬戶蔡起溱。
謝恩,高原郡守李慶恒,典籍李宇恒,北部主簿陳再昌,長陵參奉尹梅。
安州迎慰使鄭有胄,出去。
副校理李敏敍上疏。大槪,冒陳危懇,乞遞職名,□老母事。入啓。答曰,省疏具悉。爾其勿辭,從速往來。
伴送使書目,勅行,初五日開城府止宿事。
兵曹佐郞兪命胤,兼春秋減下肅拜。
備邊司啓曰,三道大同收米,京畿湖西則二斗,湖南則三斗,旣已量減矣。尤甚被災之邑,飢饉之患,到春益甚,春等收米,決不可一時畢捧,故京畿,則春等收米,又減二斗,兩湖沿海大同作米之邑,亦依一體施行,而宣惠廳所儲已竭,諸道徭役蠲減之患,亦極浩大,國家財力,萬分不及,其勢雖不得更加減,而亦不忍一時徵捧於飢民,兩湖沿海春等收米二斗,待秋成退捧,其餘則急速收捧,以爲本道分賑之地,何如?傳曰,允。
吏曹啓目,粘連遠接使吏曹判書鄭致和辭狀云云,自前判書儐接出使之時,帶職往還,其來已久,不可因其控辭,輕許遞改,而重臣進退,自下不敢擅便,上裁敎是白乎矣,兼帶摠管乙良,令兵曹稟處,何如?啓依回啓施行。又啓目,持平李翊上疏云云,兼帶春秋,旣呈相避,則在下當遞,上裁,何如?啓依回啓施行。
護軍沈之溟上疏。入啓。答曰,省疏具悉。卿其安意往來。諫院朝報
備邊司郞廳,以三公意啓曰,皇后陳慰之行,未及發程,又有皇帝之喪,別送兩起使臣,則員役夫馬等弊,殊極可悶,只加一使,以管皇后陳慰進香,而使之同行者,全爲省弊也。三昨引見時,亦有以此爲言,而臣等猶不及於他慮矣。數日來,相與反復思度,彼中事機,與前有異,此際凡事,尤宜致察,若以單使,爲苟簡,有所詰責,則欲除些少之弊,恐有難處之患,皇后喪事,亦具上·副使,而書狀官,則依前定奪兼行,似爲萬全,敢此仰稟。答曰,深遠之意,固當如是,副使卽爲差出,似可矣。以上備局謄錄
上在慶德宮。停常參·經筵。
僉知吳孝誠,加資肅拜。
司僕僉正李箕德,江華牧場檢飭事,出去。
謝恩,吏曹佐郞金萬基,新溪縣令金永錫,訓鍊副正尹培,主簿李承健,活人別提林崈,持平金禹錫,兼掌令李東老。
下直,新溪縣令金永錫。
京畿監司書目,交河縣監趙從耘,不識禮法,且有瞞報上司之失,罷黜事。
持平金禹錫啓曰,無狀小臣,猥蒙鴻造,纔移外官,復叨新命,臣誠感懼,若無所容。且臣於前月晦間,適緣母病危篤,憂惶救護之餘,念未□□冬朔課題,未及製進,方在問備中,勢難仍冒,請命遞斥臣職。答曰,勿辭,退待物論。
開城府別問安使李挺漢入來。
吏曹,陳慰兼進香副使金素·李翊漢·李□□。
靈光幼學卞克休上疏。大槪,妄觸時諱,敢進瞽說事。入啓。
傳曰,史官一員待命,騎馬三匹立之,社稷祭所內摘奸。
府啓,持平金禹錫,引嫌而退,帶推行公,未有定式,則旣被推勘,勢難在職,請命遞差。答曰,依啓。
伴送使書目,勅行,初六日平山止宿事。諫院朝報
備邊司啓曰,近來倭人恐嚇,多出於自我先失其道,邊臣待彼,漸違舊式,至於逐年應給之物,亦不趁時入給,經過積年,致有倭人,執以爲言。今以東萊府使鄭泰齊狀啓觀之,則壬午以後,府使俱有其失,而亦不無輕重之別,令本道監司明査前後府使在任年月久近,及物件未給多少,明白開錄啓聞,以爲馮考稟處之地,何如?答曰,允。以上備局謄錄
上在慶德宮。停常參·經筵。
初昏,流星出天中,入巽方天際,狀如鉢,尾長四五尺許,色赤。玉堂日記
正言呂□□,持平鄭重徽,監察權斗樞,承文正字鄭載海,兼春秋減下肅拜。
下直,慶尙左兵虞候禹汝度,花梁僉使朴守仁,薺浦萬戶蔡起溱。
謝恩,刑曹佐郞羅萬籌,璿源殿參奉金載顯,兵曹正郞任座。
伴送使書目,夫馬差使員交河縣監趙從耘,砥平縣監閔緯,無端落後,不爲交替於平山,朝廷以爲處置事。
藥房啓曰,春寒猶峭,伏未審數日來,聖候,何如?臣等憂慮未弛,敢來問安。答曰,知道。勿爲問安。
平安監司書目,价川郡守韓揖,以親病,呈狀受由,久未還官,罷黜事。
司諫院正言鄭鑰,同姓四寸弟前直長鄭身死,服制已行十日,出仕,何如?啓依所啓施行。
正言鄭鑰上疏。大槪,冒死陳情,乞遞職名,及時下往,得完亡父遷葬事。入啓。
京畿監司兪㯙,勅使祗送後入來。
全南監司書目,左水使崔廷顯,病勢旣重,決難差復,朝廷以處置事。
又書目,臣病勢益重,陳情乞遞,上疏上送事。
又書目,康津呈,以執義李壽仁病重,不得上去事。
禁府照本,戶曹參判李時楳矣,巡將受納牌時,使其下人,取冊以署,袖牌而去,罪決杖一百,告身盡行追奪。啓功減一等。又照本,宣傳官李志行矣,巡將李時楳受納牌之際,使其下人,袖牌而傳,罪決杖一百,告身盡行追奪。啓功減一等。又照本,東部主簿崔斗齊矣,貧寒人成冊時,宮家丘史,娼女懸錄,罪決杖一百,告身盡行追奪。啓功減一等。
政院啓曰,再昨修撰李翊,承召牌,來到闕門外,呈辭職上疏,退却不捧,則終不肅謝,仍爲退去,事體不當如是,而以其日齋戒,未卽請推矣。卽者其疏,又爲來呈,儒臣辭疏,不可一向退却,故捧入,而旣詣闕下,徑自退歸,其於體例,殊涉未安,請推考。傳曰,允。
修撰李翊上疏。大槪,投疏見却,狼狽益甚,不得不冒死更瀆,冀蒙恩遞事。入啓。傳曰,還出給。
吏曹參判金壽恒上疏。大槪,病勢猝劇,無望供職,且頃於進賀副使差出之時,有擬望錯謬之失,致有物議,請罷臣職,仍治臣規免遠行之罪事。入啓。
領議政鄭泰和,觀象監提調李正英,繕工提調許積,參奉魚尙健,禮曹參議李軫,正郞姜汝㦿,寧陵奉審事,出去。
執義李壽仁辭職上疏,入啓。傳曰,遞差。
祔廟都監郞廳李端相,代郭之欽,郞廳蘇斗山·宋□□·李□□,代李球·羅萬集·朴有文。諫院朝報
上在慶德宮。停常參·經筵。
午未時,日暈。夜一更,月入東井星,有霧氣。玉堂日記
承文正字李慶果,西學訓導李棨,兼春秋減下肅拜。
下直,吉州牧使成楚客,老江僉使高嶖。
謝恩,禮曹佐郞趙載鳳,泰陵參奉趙載明。
伴送使書目,勅行,初七日瑞興止宿事。
假注書李錫圭出使,代△尹深·曺憲卿·趙聖輔。
禁府啓曰,卽接月令醫員朴文煜手本,則囚人成以性,本以衰老之人,自正月二十一日,重得傷寒,寒熱往來,唇焦口渴,元氣大敗,虛汗如水,心神昏迷,不省人事,以升麻葛根湯救療,而未得見效,又有素患石淋之症復發,冷氣上衝,呼吸不通,或時氣塞,粥飮專廢,氣息奄奄云。自前拿囚人病勢危重,則例有啓稟變通之事,惶恐敢啓。傳曰,知道。姑爲放送,以待其差可也。
平壤迎慰使金素,出去。
吏曹,登極使領議政鄭太和,左議政沈之源,右議政元斗杓〈落點〉,副使洪瑑〈落點〉·李曼·徐元履,書狀官獻納金宇亨〈落點〉·吳斗寅·金鋿。
進慰進香副使金素改差,代李翊漢·李軫〈落點〉·元萬石。
答吏曹參判金壽恒疏曰,省疏具悉卿懇。此不過考案擬望之致,豈有私意而然,亦何引嫌之有?安意勿辭,從速察職。
答正言鄭鑰疏曰,省疏具悉。爾其勿辭往來。
答全南監司金始振疏曰,省疏具悉。卿其勿辭,調理察職。
傳曰,政事,明明日爲之。
答獻納金宇亨疏曰,省疏具悉。憂國進言之誠,予用嘉歎,所陳之言,可不體念焉?
答靈光幼學卞克休疏曰,省疏具悉。爾之憂國進言之誠,予用嘉尙,所陳之言,當令議處焉。
領議政鄭太和,禮曹參判李軫,正郞姜汝㦿,觀象監提調李正英,繕工提調許積,參奉魚尙健,寧陵奉審後入來。
祔廟都監啓曰,郞廳監造官等,昨日商議差定時,或有兼病者,則不可供劇,審擇其年少可任者,啓下之後,一齊仕進之意,使之分付矣。今日開坐,則郞廳兵曹正郞李絿,監造官承文副正字金呈病,學諭鄭華齊,以未肅拜懸頉,疾病之來,人所難免,其輕重實狀,固不可知,而稱病者,至於兩員,未肅拜懸頉,尤爲未安,都監事體,極重且嚴,始設之初,豈容如是?李絿·金·鄭華齊,姑先推考,以懲近來怠慢不念事體之習,何如?監造官承文院著作朴純,方爲假注書,不得任意來參,固也。昨日差下時,實未察其仕進,政院無論眞假,係是近侍,不敢直請遞改,而事目旣已啓下,此則惟在政院稟處,敢此竝爲啓達。傳曰,雖無疾病之人,豈無他人之可代者乎?竝先罷後推,朴純假注書改差,可也。諫院朝報
傳曰,今下弓矢,老江僉使馬噏給送。內下日記
備邊司啓曰,皇后陳慰使沈之溟,臨急差出,未及求請於外方,路費雜物,勢所罔措,令該曹別樣題給事,曾於榻前,陳達蒙允矣。副使李袗,今始差出,其治行窘急之悶,必有甚焉,亦令該曹一體資送,何如?答曰,允。以上備局謄錄
上在慶德宮。停常參·經筵。
正言鄭鑰,亡父遷葬事,原州地出去。
下直,廣梁僉使柳楨,平山浦萬戶李時衡,鹿島萬戶邊翼獻,迎日縣監李栢齡。
謝恩,北虞候李經漢,成均博士郭世翼。
吏曹參議趙復陽上疏。大槪,辭單,落臣字,矇不致察,不勝惶恐,乞治臣罪事。入啓。
伴送使書目,勅行,初八日黃州止宿事。
政院啓曰,右副承旨李慶徽孽兄故主簿李慶忠女子身死長殤,服制已行四日,出仕,何如?傳曰,允。
都承旨鄭知和三度呈辭,入啓。加給由。
領議政鄭太和箚子。大槪,乞遞本職,許以原任充差使行事,入啓。答曰,省箚具悉卿懇。君臣之間,義爲最貴,今玆使臣之差,豈有他意於其間哉?連歲凶荒,公私赤立,大命近止,卿國之首相,又先朝所重之大臣,到今生民救活之策,可不責應而議定乎?若以北京之事爲言,則此後豈無大臣之行?若爲卿而言,則一二歲之退,不如一二歲之進,然則卿豈以不均爲歎,予豈有彼此而然也?一念只在於憂國而然也。卿勿以不均爲嫌,務盡飢活之道,以副至望。
判尹李浣上疏。大槪,□□之斥,臣實自取,亟罷臣職,以正臣罪事。入啓。
司僕僉正李箕德,牧場檢飭後,入來。
掌令尹飛卿啓曰,去年增廣別試時,臣以監試官,入參試所矣。卽伏見靈光幼學卞克休上疏,則乃以其榜居首朴守玄對策中所引詩句,有譏諷今日之意,拈出其兩句而釋之曰,一則譏靈武卽位不正之事也,一則譏張皇后與李輔國濁亂朝廷之事也,巧爲傅會,語極凶險,至以國家不問其譏剌之罪爲嫌焉。臣看來竦然驚懼,心膽俱寒。槪此數語,乃宋人杜詩之說也。策旣問詩,則守玄之所以爲對者,不過泛論古人之詩,以言知詩之難而已,豈有借其微意,以寓譏諷之理乎?設令守玄,果有譏諷之意,靈武輔國之事,意慮不到,無可指擬,則其在今日,引此爲諷,實是病風喪心者之事,揆諸人情,萬無此理,當其考試之際,有何一毫致疑之心乎?況守玄策中所引之詩,又有點兵藩鎭等語,點兵藩鎭,亦今日所無之事,則偶然引用之意,據此可知,而獨抽兩句,以爲眩惑之計,人心之陰譎,吁亦慘矣。事旣無據,語實怪妄,不足與多辯,而臣旣忝試院之任,致此不測之言,決不可晏然仍冒,請命罷斥臣職。答曰,勿辭,退待物論。
校理吳始壽,修撰李翊,牌招肅拜。
禮曹參判尹之順,副司直李正英,右副承旨李慶徽上疏。大槪,伏見卞克休上疏,臣等掌試無狀之罪,著矣,請下司敗,以治其罪事。入啓。
府啓,掌令尹飛卿引嫌而退,策旣問詩,則泛引詩句,實出偶然,巧爲傅會,語極怪駭,雖參試院,有何所嫌?請命出仕。答曰,依啓。
掌令尹飛卿就職。
大司憲李一相上疏。大槪,旣被汚衊之名,不敢一刻晏然,冒萬死更陳前後曲折,亟賜遞黜,以正臣罪,以謝人言事。入啓。諫院日記
傳曰,今下弓矢,廣梁僉使柳楨處,給送。內下日記
午時,雨雹,狀如小豆。
上在慶德宮。停常參·經筵。
承文博士李夏,兼春秋減下肅拜。
下直,防踏僉使李晩,漆浦萬戶權廷立。
謝恩,司䆃直長宋國藎。
假注書朴純改差,代△曺憲卿·柳松齊·李慶果。
副提學兪棨三度呈辭,入啓。加給由。
价川郡守李仲敏謝恩後,仍爲下直。
舍人睦兼善上疏。大槪,去年掌試諸臣,旣以卞克休上疏,陳章自列,臣亦其時考官之一也,冒死陳瀆,請治臣罪事。入啓。諫院朝報
有政。
吏批,以金宇亨爲校理,閔應協爲兵曹參判,李奎齡爲交河縣監,南天漢爲持平,丁彦璜爲春川府使,金三樂爲高山察訪,李重敏爲价川郡守,李尙弼爲砥平縣監,蘇斗山爲海運判官,郭之欽爲執義,權迪爲成均學正,宋光心爲兵曹正郞,李檀爲工曹正郞,邊翊漢爲東部主簿,呂爾載爲戶曹參判,趙啓遠爲知義禁,閔應協爲觀象監提調,李光鎭爲刑曹佐郞,鄭慶演爲禁府都事,吳斗寅爲獻納,趙威鳳爲兵曹佐郞,具文濟爲工曹正郞。已上政事軸
上在慶德宮。停常參·經筵。
黃州迎接使吳䎙,出去。
司饔參奉趙重素,白土掘取事,原州地出去。
司果鄭震僑,加資肅拜。
下直,高原郡守李慶植,丑山萬戶崔泰峻,保寧縣監崔一字缺天,方山萬戶劉廷式。
謝恩,同義禁二字缺遠,戶曹參判呂爾載,兵曹佐郞趙威鳳,交河縣監李奎齡,砥平縣監李尙弼,執義郭之欽,學正權迪,護軍李廷贇。
都承旨鄭知和,身病出仕。
兵曹判書洪命夏三度呈辭,入啓。加給由。
伴送使書目,勅行,初九日平壤止宿事。
下直,砥平縣監李尙弼。
吏曹啓目,右通禮金鋿除授後,過限未肅拜,引儀李則,受由過限未上來,造紙別提李希英,病滿三十日,竝只改差,何如?啓依允。
靑陽縣監任大錫,差使員上來。
同知中樞府事金是聲同姓四寸弟幼學金是□身死,服制已行十日,出仕,何如?啓依所啓施行。
答大司憲李一相疏曰,省疏具悉。旣往事,何必追咎,卿其安意勿辭。
答吏曹參議趙復陽疏曰,省疏具悉。爾其勿辭,亦勿竢罪。
答判尹李浣疏曰,省疏具悉。如此微事,何必掛意?安心勿辭察職。
答禮曹參判尹順之,副司直李正英,右副承旨李慶徽疏曰,省疏具悉。卿等勿辭察職。
答舍人睦兼善疏曰,省疏具悉。爾其勿辭察職。
政院啓曰,來十五日,儒臣殿講日次,取稟。傳曰,爲之。
右參贊宋浚吉,在外入來。
府啓,新除授持平南天漢,時在咸鏡道高山驛任所,請斯速乘馹上來事,下諭。答曰,依啓。
遠接使書目,出來勅使,渡江遲速,時未的知,更待義州馳報,前進計料事。
伴送使書目,勅行,初十日肅川地止宿事。
傳曰,右參贊宋浚吉,留待引見。諫院朝報
傳曰,今下弓矢,方山萬戶柳廷式處,給送。內下日記
未申時,日暈兩珥。夜一更,月暈。玉堂日記
右參贊引見時,右參贊宋浚吉所啓,湖西山郡一帶,春等大同作木矣。卽今作木之難,又不下於米,故頃者道臣上聞,欲爲退捧於八月,而不得其請。若以常年言之,則新木花,必不及於八月,而今年則有閏月之故,雖八月,可以及時作木,依所請,許其退捧,以副飢民切急之願,似當矣。上曰,言于廟堂,更爲思量,稟處。又所啓,臣在鄕聞之,有撤去城中尼院,僧尼竝勒歸俗之擧,遠近聞者,孰不爲快?臣曾聞兩院中一處,乃北學故基,今若復設北學於其處,則朱子所謂毁僧寺作書堂,一擧兩得者,政謂此也,而似聞以某司所啓,尼院材木,給於奉恩寺云,是甚不可矣。上曰,兩院材木,勿爲毁給慈壽院,仍設北學可也。諫院朝報
備邊司啓曰,湖西山郡春等大同作木事,更爲思量稟處事,命下矣。湖西山郡大同今春等作木,本道監司曾有待秋之請,而山郡農事,與海邑懸殊,旣減收米元數十斗內二斗,則作木上納,比之海邑,其役最歇,必不至於難辦,秋後追備,則又當與秋等,一時竝納,而反爲民弊,故臣等爲此之慮,相議防啓矣。今者右參贊宋浚吉,新從本道來,以目見民弊,如是陳達,令該廳從便推移,以爲秋前支用之計,春等作木,依此所啓,收捧於八月,何如?答曰,允。
又啓曰,禮曹啓辭,登極進賀使,旣已差出,進賀·謝恩等方物,當豫爲磨鍊,而取考癸未年謄錄,則進賀方物,只封於御前·中宮兩處。所謂御前,則乃新皇帝,所謂中宮,則乃前皇帝之中宮也。前皇帝之中宮,新皇帝登極之後,當爲皇太后,而其時未有尊崇之號,故仍以中宮稱之。卽今方物,當封進於皇帝及前皇帝太后·中宮三處,若依癸未年已行之例,則太后·中宮,別無改號之擧,仍爲循例封進,而臣曹不敢臆斷,令廟堂稟處,何如?傳曰,允事,命下矣。時無自彼加號之事,惟當一依前規,修送文書,而到彼之後,或有可改之事,則不可無豫備之擧,文書又一件,以太后·太皇太后書塡持去,令使臣觀勢以處,何如?答曰,允。已上備局謄錄
上在慶德宮。停常參·經筵。
申酉時,日暈。夜一二更,月暈。玉堂日記
謝恩,海運判官蘇斗山,工曹正郞李憻,典籍韓楯。
兵曹判書洪命夏箚子。大槪,冒陳危懇,本職及兼帶,亟賜鐫免事。入啓。
刑曹參判申濡,兵曹參知尹鏶三度呈辭,入啓。加給由。
吏曹參議趙復陽三度呈辭,入啓。傳曰,只遞本職。
藥房啓曰,伏未審近日,聖候,何如?臣等憂慮未弛,敢來問安。且慈殿進御前劑入逍遙丸,以日計之,當盡於今二十日間,似當依前劑入,竝此仰稟。答曰,知道。逍遙丸加劑以入,可也。
慶尙道監司書目,沙斤察訪劉烶,正月二十六日遭母喪事。
禮曹啓曰,前頭祔廟都監之外,當有尊崇·冊禮兩都監,在前規例,則三都監一時竝設,凡干所入物件,豫爲料理措備,而取考辛卯年謄錄,則其時以爲勅行連續,國儲蕩竭,三都監若一時竝設,則員役料布官員分差,俱有難便,因本曹啓辭,議大臣先設祔廟都監,待其功役將半後,尊崇·冊禮兩都監所入物件,竝爲料理,祔廟禮畢後,以祔廟都監堂上郞廳,仍爲察任,改其名號,次第擧行矣。今年客行之連續,無異於辛卯年,而國儲之蕩竭,有甚於向者,今亦依辛卯年例擧行,似或宜當,而臣等不敢擅便,議大臣定奪,何如?傳曰,允。
政院啓曰,望祭迫近,而春寒尙峭,自上方在調攝之中,冒夜擧動,强疾行禮,則必有添傷之患,明明日,望祭攝行事,分付,何如?傳曰,允。
遠接使書目,出來勅使,今月十六日當爲渡江云云事。諫院朝報
備邊司啓曰,吏曹啓曰,春川府使洪瑑,進賀副使差下之後,急速上來之意,自本曹,卽爲移文,而春川兼防禦使之任,必待交代後上來,新府使丁彦璜,時在原州地,赴任遲速,不可豫料,使行日期,似在不遠,合有變通之道,令備邊司稟處,何如?傳曰,允事,命下矣。春川府使,雖云兼防禦使,與邊上將領,緊歇有間,出來勅,今月十三日當爲渡江,則登極使,亦當於三月念間,自此發送,而春川新府使丁彦璜,時在原州地云,今若面看交代後上來,其間遲速,不可豫料,前府使洪瑑,除交代上來,豫令裝束,俾無窘迫之弊,何如?答曰,允。已上備局謄錄
上在慶德宮。停常參·經筵。
酉時,日暈左珥。玉堂日記
謝恩,兵曹正郞宋,典獄參奉尹民擧,東部主簿邊翊漢。
知事閔應亨,刑曹參判申濡,參知尹鏶三度呈辭,望祭齋戒,留政院。
明日儒生殿講時,考官二吳竣·尹順之,參考官四兪棨·李廷夔·金壽興·李敏迪。
伴送使書目,勅行,本月安州止宿事。
禮曹啓曰,以右參贊宋浚吉所啓,傳敎矣。曾聞仁壽院,本是北學舊基云,似當以仁壽院,仍設北學,而今若設學,則本學係是新設,學官差出之外,典僕劃給,儒生供饋等事,必須豫爲磨鍊,然後方可擧行,令各該司,稟處,何如?傳曰,依啓。北學則設於慈壽寺,可也。又啓曰,以祔廟·尊崇·冊禮二都監,依辛卯年例擧行事,議大臣草記,傳敎矣。議于大臣,則領議政鄭太和,左議政沈之源,右議政元斗杓,領中樞府事鄭維城以爲,一依辛卯年例,施行似當,伏惟上裁。領敦寧府事李景奭以爲,臣於此事,不敢與論,伏惟上裁。大臣之意如此,上裁,何如?傳曰,依議施行。
政院啓曰,明日儒生殿講時,命官何大臣進去乎?敢稟。傳曰,領相進去。
明日望祭正時,四更一點,開門,三更三點。
平安監司書目,頒詔勅行,今月十三日定爲渡江緣由事。
大司憲李一相再疏。大槪,亟遞臣本職及兼帶諸銜,仍賜譴黜,以謝人言事。留政院。諫院朝報
備邊司啓曰,戶曹啓曰,傳訃勅使都給禮單,別定譯官押領入送事,已爲啓下,而中使齎去別禮單,勅使不受,故姑爲留置於平山府矣。取考前謄錄,則傳訃勅使時,曾無中路遣中使問安之擧,故譯官領去者,只是都給禮單而已。今此別禮單,竝送當否,令廟堂議處,何如?係是新規,臣曹不敢擅便,敢此仰稟。傳曰,依啓事,命下矣。別禮單,與都給禮單有異,在前亦無追送之規,到今不必創開,勿爲入送之意,分付該曹,何如?答曰,允。已上備局謄錄
上在慶德宮。停常參·經筵。
巳時午時,日暈。玉堂日記
下直,古阜郡守崔寬,靑山縣監金益炅,興陽縣監朴進益,安奇察訪朴敏行,助羅萬戶李□□,靑水萬戶金纘豪。
謝恩,刑曹佐郞李光鎭。
繕工監役盧景命,草薍監刈事,高陽地出去。
副提學兪棨,身病出仕。
藥房啓曰,仲春旣闌,望奠又過,聖上□病中,雨露之感益切,伏未審此時,聖候調攝,何如?臣等憂慮未弛,敢來問安。答曰,知道。
大王大妃殿,藥房·政院·玉堂·二品以上·六曹·大司諫問安。答曰,知道。
慈殿·大殿·中殿,政院·玉堂·二品以上·六曹·大司諫問安。答曰,罔極。慈殿·中殿,藥房問安。答曰,知道。
政院啓曰,今日殿講時,大司成李廷夔,參考官受點之後,以病呈疏而退却矣。諸試官今皆來會,而終不入來,雖未知病勢之如何,而事極非矣。請推考,望單子還入之意,敢啓。傳曰,知道。
知事閔應亨,刑曹參判申濡三度呈辭,入啓。加給由。
參知尹鏶三度呈辭,入啓。遞差。
參考官李廷夔病,代李弘淵改落點。
儒生殿講,進士韓彬大學粗,李泰憲易粗,生員朴興文易粗,李求仁,進士尹誠敎易略,幼學趙宗國易粗,金遠鳴論略,康萬鍾孟通,金尙聖庸粗。
吏曹,前正許學身死,曾經臺侍,別致賻。
禮曹啓曰,孝宗大王祔廟時,當有配享之擧,令政院,依舊例,無故日命招大臣及政府六卿三司長官,會于賓廳,抄啓配享之人,以爲前期奉行之地,何如?傳曰,允。
答大司憲李一相疏曰,省疏,已諭予意矣。安意勿辭,速出察職。
答兵曹判書洪命夏箚曰,省箚具悉卿懇。此非深咎之事,於卿少無不安之理,何必爲嫌乎?惟卿以國事爲任,安心勿辭,速出察職。
永安尉洪柱元上疏。大槪,臣之父母墳,在於高陽地,請於登程後,暫時歷省,以伸至情事。入啓。
備忘記,殿講居首幼學康萬鍾·生員李求仁·進士尹誠敎各給二分,幼學金鳴遠·進士李泰憲·生員朴興文·幼學趙宗國各給一分,進士韓彬·幼學金尙聖各紙四卷·筆四柄·墨三笏賜給。
府啓,國家不幸,連歲凶歉,今年飢饉,甚於去年,萬口喁喁,八路同然,大命近止,朝夕難保,幸賴聖上軫念民天,特捐萬石之米,以爲都民生活之資,涸轍之枯,庶有望哺之地,雖古聖上猶已飢之德,何以過此?第發賣之際,欲其均平,而人多米少,未得善策,初以長木,投之於衆人林立之中,得執其木者,乃許其賣,一木攀援,其數幾何?觸前蹴後,幾失價本,故勢不得已以藁草甲索,人執兩端,投之於衆立之中,圍而致之,入於其中者,其數亦幾何耶?老少男女,攀索爭入,失價傷肌,無異投木。爲此之慮,分五所,給牒發賣,此則稍勝於當初分賣之時,然人多帖少,得之亦難,故乃驅女人兒男,入置市房,然後使入者出之,隨出給牒,許多人中,得牒者又幾何耶?以此之故,筋力强壯者,或至疊受,老弱瘦弊者,終不得買,今日如是,明日又如是,忍飢待買,或至於八九日之久,而空往空返。外方米商,則聞京中發賣之奇,不爲上來,旣不得官賣,又不得私賣,遑遑汲汲,怨苦載途,豈意活民之美政,反爲愁怨之歸耶?旣往則難追,善後之可益,或使五部之官,隨契多寡,姓名成冊,指名發賣,俾不得疊受。如有瞞報,重責部官,則庶可均一分賣,或曰,一處一日發賣之數,不過二十石,步木一疋,隨其升數之麤細,以白金六七八錢,定價許貿,步木一疋之貿米,多至於六七斗,以常木計之,則升數雖好,一疋之價,多不過一斗餘矣。一人步木一疋所貿之米,乃六七人常木六七疋所貿之米也。夫常木,得之不難,雖貧者,可辦一疋,然則一人步木所貿之數,可作六七人各自延命之資也,不必偏貿步木,而常木參半許貿,則發賣之事,可以均一。且步木一疋之代,以常木五疋計用,則實與步木無異,可不害於公用。或曰,勿自官家句管發賣,而餘存之木,出付米市,買賣之時,或白金或步木或常木,隨其高下,一如官家發賣之數,而官家則只捧其價於米市而已,若或高下不中,低昻任意,適市之人,一有稱冤,一一摘發,繩以重律,則渠何敢不畏國法而用情牟利耶?且官家發賣,則畏戢官威,有所拘礙,而令市民交易,則實與平日米市私賣之時無異矣。此甚便當,玆前數條,未知何者爲得,而民情物議,擧皆如此,請速令該廳,從長善處。且發賣之際,多有下輩操縱循私之誚,郞廳難免不能檢飭之失,五處當該郞廳,竝推考,下人,亦令攸司,囚禁治罪。傳曰,知道。諫院朝報
備邊司啓曰,政院啓曰,勅使渡江之後,凡係馳報之事,一刻爲急,而近來撥路,殊甚稽緩,至有累度狀啓,收聚來傳之時,事極可駭,三路撥將,令備局,各別嚴勅,如有稽傳撥將,摘發治罪,俾無如前遲滯之弊,何如?傳曰,允。
又啓曰,獻納金宇亨上疏中,京畿量田,湖南山郡大同罷行當否,賑救全責守令,以都事·御史稱號,南漢米·江都米·統營米租·常平米租白給等事,當自本司覆啓,而文字恐不得詳盡,登對時面稟以處,何如?答曰,允。以上備局謄錄
上在慶德宮。停常參·經筵。
夜三更,流星出織女星下,入東方天際,狀如鉢,尾長三四尺許,色赤。玉堂日記
兵曹判書洪命夏,身病出仕。
謝恩,兵曹參判閔應協。
答永安尉洪柱天疏曰,省疏具悉卿懇。安心省掃。
遠接使書目,出來勅行,十三日未時渡江事。
水運判官柳卓然,船隻檢飭後入來。
前縣監裵尙度上疏。大槪,求言應旨,略陳民弊等事。入啓。答曰,省疏具悉。進言之誠,予用嘉尙,所陳之言,當令攸司議處焉。
伴送使書目,勅行,十三日良策止宿事。
黃海監司書目,文化縣令李奎鎭,與兵使同生兄弟,法當相避,令該曹處置事。
政院啓曰,今日藥房問安時,上番翰林李光稷,不爲來參。實有難進之故,所當分付下人,使豫備兼春秋來待,而旣不進參,又無豫備,終致不成貌樣,極爲非矣。新進怠慢之習,不可不懲,請推考。傳曰,允。
遠接使書目,勅行,十四日巳時離發,廾八日當爲入京事。
兵曹口傳政事,副司直趙復陽。諫院朝報
備邊司啓曰,吏曹參議趙復陽呈辭遞職之後,時無職名,賑救諸事,不得來會相議,今日內,口傳付軍職,使之卽爲察任,何如?答曰,允。備局謄錄
上在慶德宮。停常參·經筵。
酉時,日暈,上有背。玉堂日記
下直,黃海都事慶㝡。
謝恩,工曹正郞具文濟。
遠接使書目,勅使,十四日義州離發,回還勅使,相値於所串路次事。又書目,勅行,十四日良策止宿事。
政院啓曰,勅行渡江有日,站上之事,十分緊急,而文化縣令李奎鎭,旣以相避改差,其代,當日內,口傳差出,交河縣監李奎齡,除拜已久,而司諫院有故,尙未署經,不得下直云,竝逕爲署經,今明日內發送之意,言于該曹及兩司,何如?傳曰,依啓。李奎齡除署經,今日內發送。
吏曹口傳政事,禮曹正郞金禹錫,佐郞權斗樞,文化縣令金自南。
下直,交河縣監李奎齡。
傳曰,右參贊上來已久矣。其令該司,米肉相繼等事,一一擧行之意,分付,可也。
政院啓曰,禮曹啓辭,孝宗大王祔廟時,當有配享之擧,令政院,依舊例,無故日,命招大臣及政府六卿·三司長官,會于賓廳抄啓,以爲前期奉行之地事,允下矣。卽問政府,則明日無故云,大臣以下應參之官,明日待開門命招,齊會于賓廳,抄啓之意,敢啓。傳曰,知道。
文化縣監金自南,謝恩後,仍爲下直。
政院啓曰,禮曹啓辭,孝宗大王祔廟時,當有配享之擧,令政院,無故日,命招大臣及政府六卿三司長官,會于賓廳抄啓事,允下矣。問于政府,則明日無故云,故大臣以下應參之官,待開門,牌招之意,纔已入啓矣。吏曹判書鄭致和·工曹判書金南重,出使未還,禮曹判書洪重普身病不輕,勢難進參,大司憲李一相,以有身病,呈辭留院,只有戶·兵·刑三曹判書,莫重之擧,殊欠廣詢之意,將不免苟簡之歸,而臣以明日牌招之意,矇然啓達,臣之不察,著矣,不勝惶恐之至。抄啓事,更待三公六卿無故日爲之乎?敢稟。傳曰,依爲之。諫院朝報
備邊司啓曰,司憲府啓辭,國家不幸,連遭凶歉,今年飢饉,甚於去年,萬口喁喁,八路同然,大命近止,朝夕難保,幸賴聖上軫念民天,特捐萬石之米,以爲都民生活之資,涸轍之枯,庶有望哺之地,雖古聖王猶已飢之德,何以過此?第發賣之際,欲其均平,而人多米少,不得善策,初以長木,投之於衆人之中,得執其木者,乃許其賣,一木攀援,其數幾何?觸前蹴後,或失價本,故勢不得已以藁草甲索,人執兩端,投之於衆立之中,圍而致之,入於其中者,其數亦幾何耶?老少男女,攀索爭入,失價傷,無異投木。爲此之慮,始分五所,給帖發賣,此則稍勝於當初分賣之時,然人多帖少,得之亦難,故乃驅女人男兒,入置市房,然後使入者出之,隨出給帖,許多人中,得入者又幾何耶?以此之故,筋力强壯者,或至疊受,老弱疲弊者,終不得買,今日如是,明日又如是,忍飢待買,或至於八九日之久,而空往空返。外方米商,則聞京中發賣之奇,不爲上來,旣不得官賣,又不得私賣,遑遑汲汲,怨苦載道,豈意活民之美政,反爲愁怨之歸耶?旣往則難追,善後之可圖,或曰,使五部之官,隨契多寡,姓名成冊,招名發賣,俾不得疊受。如有瞞報,重責部官,則庶可均一分賣,或曰,一處一日發賣之數,不過二十石,步木一疋,隨其升數之麤細,以白金六七八錢,定價許貿,步木一疋之貿米,多至於六七斗,以常木計之,則升數雖好,一疋之價,多不過一斗餘矣。一人步木一疋所貿之米,乃六七人常木六七疋所貿之米也。夫常木,得之不難,〈雖〉貧者可辦一疋,然則一人步木所貿之數,可作六七人各自延命之資也,不必偏貿步木,而常木參半許貿,則發賣之事,可以均一。且步木一疋之代,以常木五疋計用,則實與步木無異,少不害於公用。或曰,勿自官家句管發賣,而餘存之米,出付米市,買賣之時,或白金或步木或常木,隨其高下,一如官家發賣之數,而官家則只捧其價於米市而已,若或高下不中,低仰任意,適市之人,一有稱冤,一一摘發,繩以重律,則渠何敢不畏國法,而用情牟利耶?且官家發賣,則畏戢官威,有所拘礙,而與市民交易,則實與平日米市私賣之時無異矣。此甚便當,玆前數條,未知何者爲得,而民情物議,擧皆如此,請速令該廳,從長善處。且發賣之際,多有下輩操縱循私之語,郞廳難免不能檢飭之失,五處當該郞廳,竝推考,下人,亦令攸司,囚禁治罪。答曰,依啓事,命下矣。今此發賣之擧,非不知人多米少,不能遍及,而只慮春間,米價頓減,欲以百石之米,逐日出賣,使米穀流行,市價稍贏矣。自發賣始行之後,擧城之民,莫不趨利,極其紛沓,五處分賣之後,紛沓雖似稍止。人多米少,不能遍及之弊,則與初無異,小民之不得買者,怨言日甚。臣反復思量,欲爲變通,而終未得恰好之策,姑採衆論中,彼善於此者,就都民戶籍元數之中,各洞各坊戶口多少,參準米數,分給標文,使之輪回買賣,則庶爲均一之道,而亦無紛沓疊買之弊,故已爲磨鍊,方欲啓稟之行云矣。今者憲府之官,設策條列,請令從長善處,而其中出付米市,使之分賣一款,則非但厚利微奸,防禁極難,紛爭鬧亂,必甚於自官發賣,此則決不可行,宜依本司磨鍊施行,爲按籍給標之擧,一月之內,三次發賣,而其中食祿之家,以米受料之類,及素稱饒實之戶,則不許受標,而步木常木,果有多寡不均之弊,亦爲參量變通,何如?答曰,允。已上備局謄錄
上在慶德宮。停常參·經筵。
午未時,日暈。夜三更,月暈右珥,廻木星。玉堂日記
右參贊宋浚吉上疏。大槪,伏聞有米肉繼給之命,當此京外飢殍之日,臣益不敢安,懇乞收回成命,以安微分事。入啓。答曰,省疏具悉。所賜之物,極其微細,而卿辭至此,不覺慙愧之至也。卿其安心勿辭,領受。
下直,靈岩郡守盧益廉,三陟府使金百鍊。
謝恩,獻納吳斗寅,護軍金亨祥,鍾城府使申恦,禮曹正郞金禹錫,佐郞權斗樞,學諭金兌一。
遠接使書目,勅行,十五日辰時,良策離發,東贊中火,林畔止宿事。
伴送使書目,回還勅行,十五日還越江事。
備邊司啓曰,以憲府啓辭啓下矣。今此發賣之擧,非不知人多米少,不能遍及,而只慮春間,米價頓減,欲以百石之米,逐日出賣,使米穀流行,市直稍嬴矣。自發賣始行之後,擧城之民,莫不趨利,極其紛沓,五處分賣之後,紛沓雖似稍止。人多米少,不能遍及之弊,則與初無異矣,小民之不得買者,怨言日甚,臣等反覆思量,欲爲變通,而終未得恰好之策,姑採衆論中,彼善於此者,就都民戶籍元數之中,各洞各坊戶口多少,參準米數,分給標文,使之輪回買賣,則庶爲均一之道,而亦無紛沓疊受之弊,故已爲磨鍊,方欲啓稟行之矣。今者憲府之官,設策條列,請令從長善處,而其中出付米市,使之分賣一款,則非但厚利微奸,防察極難,紛爭鬧亂,必甚於自官發賣,此則決不可行。宜依本司磨鍊施行,爲按籍給標之擧,一月之內,三次發賣,而其中食祿之家,以米受料之類及素稱饒實之戶,則不許受標,而步木常木,果有多寡不均之弊,亦爲參量變通,何如?傳曰,允。
大司憲李一相初度呈辭,入啓。傳曰,使之勿辭,調理察職。
司諫院大司諫李慶億孽兄故主簿李慶忠女子身死,長殤服制,已行十日,出仕,何如?啓依所啓施行。
謝恩,校理金宇亨。
禮曹判書洪重普上疏。大槪,臣之病勢,決無供職之望,乞遞本職及兼帶金吾·內局之任,以便公私事。入啓。諫院朝報
備邊司啓曰,募粟職帖事目,未盡條件,別單前單子,粘付書入之意,敢啓。答曰,知道。備局謄錄
兵曹啓曰,近來出身閑良,被薦於內三廳者,先屬於禁旅後,調用薦之職,意非偶然,而此輩謀避禁軍之役,或任意下鄕,或圖點哨官之任,事極痛駭。新屬內禁衛具㒆,則訓鍊都監哨官啓下,雖在於內禁衛口傳之前,若改差內禁衛,則謀避之習,無以禁戢,具㒆哨官之任改差,仍屬禁軍,何如?傳曰,允。訓局謄錄
上在慶德宮。停常參·經筵。
刑曹參判申濡,身病出仕。
海運判官蘇斗山,漕運事出去。
禮曹佐郞李馥,收議事,懷德地出去。
下直,玄風縣監鄭元德。
答禮曹判書洪重普疏曰,省疏具悉。卿其勿辭,調理察職。
遠接使書目,勅行,十六日定州止宿事。
義州府尹書目,冬至使一行,十五日還渡江事。
吏曹啓曰,以禮曹啓辭,北學官員差出事,命下矣。四學分差敎授各二員,例以典籍差送矣。典籍員數,本是十三員,而自壬辰亂後,減省三員,見存者只是十員,而以八員分差四學,一員則兼養賢庫主簿,其餘則屬於本館,今若加設北學敎授,則無以推移,故減典籍一員復設,兼敎授及訓導,依他學例,加出,何如?傳曰,允。
慶尙左兵使書目,咸陽呈,以郡居前縣監盧重述家,本月初五日明火大儻突入,蕩掠家財,同盧重述,逢刃卽死,□□山陰馳報,本月初六日明火大儻,突入田春男家,同春男及其子春立,逢刃卽死緣由事。
兵曹啓曰,內三廳,乃武弁極選之地,非門閥素著者,不得被薦,而近來內三廳,不有國法,不顧門地,私自援引,以致名器之混淆,事極寒心。卽接部將廳所報,則新除授部將李廷一門地,乃是庶派云,部將李廷一汰去,薦主尹守道,亦罷其職,以懲其誤薦之罪,何如?傳曰,允。
明日拜表時,開門差早。諫院朝報
上在慶德宮。停常參·經筵。
陳慰兼進香使洪柱元·沈之溟,副使李正英·李袗,書狀官李東老出去,京畿都事金萬均,陪行事出去。
奉常判官車轉坤,柴場監刈事,通津地出去。
遠接使書目,勅使十一日未時,僅到嘉山止宿事。
兵曹啓曰,外方各邑京上納綿布中間換納之弊,未有甚於近年,故騎步兵價布,則自本曹,前後禁飭,非止一再,而頃者任實縣步兵價布十二同十疋□省到付之後,累日不納,捉致京主人,使之督納,則無兩端踏印之木,多至九十餘疋,其他踏印者,木品麤劣,印跡不明。所謂斂來人李善叔,多般推問,則京居劉㕾知稱名人,與本縣色吏·隊正,同謀換納,色吏等,自中路下去云。事甚可駭,劉㕾知及李善叔等,自本曹,已爲捉囚,本縣色吏·隊正等,亦令攸司,捉致京獄,一處推問,嚴刑得情後,依□罪,以飭換納之弊,何如?傳曰,允。
禮曹啓曰,實錄廳啓辭,實錄旣定之後,則奉安于春秋館四處,而所分藏者,亦竝權奉于該館,待時陪往,固有前例,而但念三年之內,完了史事,曾所未有,前規無可據之例,如洗草之擧,遽行於祔廟之前,揆諸情禮,似涉未安。臣等孤陋之見,有難徑稟,令禮官,議諸大臣,稟定,何如?傳曰,允事,傳敎矣。議于大臣,則領議政鄭太和·左議政沈之源·右議政元斗杓·領中樞府事鄭維城以爲,史事雖完,洗草等禮,不可遽行於祔廟之前,令禮官,臨時更稟以定似當,伏惟上裁。領敦寧府事李景奭以爲,今此收議,本因實錄廳啓辭,故不敢可否於其間云。大臣之意如此,伏惟上裁。傳曰,依議施行。
又啓曰,曹啓辭,實錄廳啓辭,考見謄錄,實錄奉詣于春秋館時,有儀仗例也。臣等陪進,而服色,令禮官,豫爲講定啓稟,以爲遵行之地,何如?傳曰,允事,傳敎矣。實錄移安于春秋館時,常時則純用吉服,前導鼓吹,而今則三年之內,陪送之官所着服色,曾無可據之例,臣曹不敢臆定,議大臣定奪,何如?傳曰,允事,傳敎矣。議于大臣,則領議政鄭太和·左議政沈之源·右議政元斗杓·領中樞府事鄭維城以爲,實錄完役,每在三年之後,前導鼓吹等事,純用吉服,而今則三年之內,史事已完,揆諸情禮,不可一遵前例,權除前導鼓吹諸具,諸臣服色,仍用時服,白帽白袍,奉安于春秋館,而秋後分藏四處之時,方備常時之例,恐爲便當。然旣無可據之文,只以臣等臆見仰對,惟在禮官參酌稟定,伏惟上裁。領敦寧府事李景奭以爲,今此收議,本因實錄廳啓辭,故不敢可否於其間云。大臣之意如此,上裁,何如?傳曰,依議施行。
大殿,政院·玉堂問安。答曰,知道。
藥房啓曰,臣等卽伏承左邊脚部猝患便毒之氣,而左眼亦有赤暈,此等症,不無鍼藥之擧,言于提調之敎,卽與諸鍼醫及藥醫等商議,則皆以爲便毒與赤暈,無非肝經濕熱之致,手部神門左右穴,足部內庭·行間,絶骨左右穴,僕參左穴,卽爲受鍼,兼進龍膽瀉肝湯,加□干五分,以大黃膏,傅諸便毒當處,消散毒氣宜當云。仍擇今日受鍼當否,似吉而別無拘忌,湯藥三貼,爲先劑入,亦於今日,隨時受鍼似當,敢稟。答曰,依啓。
京畿都事金萬均,落後入來。
大殿受鍼後,藥房·政院·玉堂·二品以上·六曹·大司諫問安。答曰,知道。諫院朝報
上在慶德宮。停常參·經筵。
夜四五更,月暈。玉堂日記
下直,江原都事宋昌·潼關僉使金時忠。
大殿,政院·玉堂問安。答曰,知道。
藥房啓曰,伏未審夜來,聖候調攝何如,便毒與赤暈,視昨加減,何如,而湯藥已進一貼,膏藥亦已傅試耶?臣等不勝憂慮,敢來問安。且今日受鍼當否,與諸鍼醫商議,則皆以爲便毒,不可不急治,連次受鍼,以解凝聚之氣似當云,竝此仰稟。答曰,症候,當言于醫官矣。
遠接使書目,勅行,十八日辰時,嘉山離發,午時僅到安州止宿事。
又書目,臣矣辭職上疏上送事。
進香副使李袗書目,本職本差事。
常平廳啓曰,都城飢民設粥賑饋事,備局已爲分付,而設粥諸具,自本廳,今始措備。卽見五部飢民成冊,則都數一百六十三名,自今月二十一日設粥賑饋之意,敢達。傳曰,知道。
禮曹啓曰,以本曹啓辭,議大臣收議中,實錄移奉春秋館時,陪進之官服色,仍用白帽白袍,恐似便當。然旣無可據之文,惟在禮官參酌稟定事草記,傳曰,依議施行事,傳敎矣。依大臣獻議,以白帽白袍擧行之意,敢啓。傳曰,知道。
司僕寺官員,以提調意啓曰,近來內廐馬,相繼病斃,事甚可駭。其中內乘姜錫圭所管之馬,三匹連斃,錫圭察任未久,而豫先以馬病難救之狀,連續來告於臣等,凡干救療之方,靡不盡心,雖非慢忽之致,致斃之數,比他冣多,不可無警責之擧。當該下人,自本司治罪,而姜錫圭姑先推考,何如?傳曰,近來馬匹多損,皆出於無警勅之心而然也,尤極痛駭矣。當該官員先罷後推,色吏,令攸司囚禁重治,以警他人。
大殿受鍼後,藥房·政院·玉堂·二品以上·六曹問安。答曰,知道。
遠接使書目,勅行,十九日肅川止宿事。
義州迎慰使李·問禮官洪柱三入來。
知事閔應亨辭職上疏。入啓。諫院朝報
政院啓曰,接見時說話,依例書入,而郊迎一款,時未停當,臨時似當有措語矣。此中未盡之辭,請令廟堂,更爲商量,以備睿覽,何如?傳曰,允。上曰,皇帝氣居安寧乎?勅使云云。上曰,諸王及輔政大臣,皆得平安耶?勅使云云。上曰,僉大人跋涉遠路,行李勞苦,氣力甚似。勅使云云。上曰,僉大人一路諸處,迎慰之禮,竝皆停罷,省弊之盛意,則不勝感激,而其在主人接對尊客之道,心甚不寧矣。勅使云云。上曰,副使大人中路有病患,儐臣馳啓,聞來不任驚慮,卽令醫官,齎持藥物馳送,而未能及期,尤極未安之至。勅使云云。上曰,先皇帝撫我之恩,東人百世不忘,一聞賓天,莫不悲號茹痛矣。勅使云云。上曰,新皇帝御極,天下同慶,而寡人方在喪中,且有病患,凡干迎接之禮,不能盡其道,慙悚慙悚。
備邊司啓曰,勅使接見時說話未盡之辭,令廟堂,更爲商量,以備睿覽事,命下矣。政院啓辭條列說話,似無遺漏,而但第六條稱道先皇帝一款,不宜在於最後,當居第二,且第四條迎慰之禮,竝皆停罷,省弊盛意,不勝感激云者,彼之不受宴饗,非爲省弊,以帝喪爲言,今宜改之曰,僉大人一路迎慰之禮,竝皆不受,固知大人含哀不安,而其在主人之心,殊甚不寧,且不幸小邦,連歲飢荒,沿路供億夫馬,必有不齊之事,亦用慙悚云云似當,敢啓。答曰,知道。以上備局謄錄
上在慶德宮。停常參·經筵。
自巳時至申時,日暈。夜四五更,月暈,黑雲一道如氣,起自坤方,直指巽方,長十餘丈,廣尺許,良久乃滅。玉堂日記
京畿監司兪㯙,勅使迎候事,開城府迎慰使呂爾載出去。
下直,濬源殿參奉金載顯。
謝恩,承文博士金世鼎。
大殿,政院·玉堂問安。答曰,知道。
遠接使書目,勅行,廾日到平壤止宿事。
又書目,勅使入京不過留五日,卽還去事。
藥房啓曰,伏未審夜來,聖候調攝,何如,便毒與赤暈,視昨加減,亦何如耶?臣等不勝憂慮,敢來問安。且與諸鍼醫等商議,則皆以爲今日又爲受鍼,盡消其毒氣,而諸穴中,僕參則停鍼似當云,竝此仰稟。答曰,症候,已言于醫官矣。
答知事閔應亨疏曰,省疏具悉。卿其安心勿辭,察職。
大司憲李一相上疏。大槪,情勢病勢,決不可冒出,亟賜罷免事。入啓。
藥房再啓曰,臣等伏承症候當言于醫官之敎,卽與諸醫等商議,則皆以爲便毒,則頗有消減之漸,而左眼赤暈,猶無顯效。前者受鍼諸穴中,絶骨則仍存,手部,合谷·尺澤,足部,崑崙·大沖·三里左右穴,隨時受鍼,兼治兩症似當云,敢稟。答曰,知道。
大殿受鍼後,藥房·政院·玉堂·二品以上·六曹·大司諫問安。答曰,知道。
吏曹啓目,粘連進香副使禮曹參議李袗辭狀云云,春官佐貳,雖非劇務,而前頭多事,倍於常時,勢難久曠,改差,何如?啓依允。
今日受鍼時,行都承旨鄭知和所啓,臣待罪尙方,而同任提調李一相,以頃日卞克休疏中之語,今方引入。本院之事,專不可否,此事曾已辯白,今無更辯之事,而前日疏批中,有旣往之事,何必追咎之敎。一相則猶以爲至冤極痛,終未暴白,無意行公,合有變通之擧矣。上曰,其時疏批,何必追咎云者,乃予所已知之事,今何必引咎之謂也。憲府之長,不可久曠,卽爲牌招察任,可也。
大司憲李一相上疏。大槪,陳疏未上,召牌遽降,分義所在,不得不蒼黃趨詣於闕門之外,而毋論虛實,旣被汚衊之名,則決不可晏然仍冒於風憲之任,亟命先遞臣本職,仍治臣罪事。入啓。答曰,省疏具悉卿懇。何因已明無蘊之事,一向引嫌,若是其固乎?實無介嫌之理,速出察職,毋曠風憲之地。諫院朝報
禁府啓曰,今此勅使時館所各門把守假都事五員,令該曹依例差出,何如?傳曰,允。
又啓曰,今此勅使時,如有不得已郊迎之擧,則本府都事,必備員後,方可分差於挾輦·導駕·考喧等任,而都事中,鄭慶演·李元祿,皆在鄕未及上來,鄭慶演則家在不遠,姑待其上來,而李元祿,則不但家在嶺南,身且有病,勢難上來云。李元祿爲先改差,其代,令該曹口傳差出,以爲擧動時,各備備員之地,何如?傳曰,允。以上禁府謄錄
上在慶德宮。停常參·經筵。
夜四五更,月暈。玉堂日記
謝恩,禁府都事鄭慶浣。
開城府問安承旨洪處尹出去。
大殿,政院·玉堂問安。答曰,知道。
遠接使書目,勅行,廾一日到黃州止宿事。
藥房啓曰,伏未審夜來,聖候調攝,何如,便毒與赤暈,視昨亦何如?臣等不勝憂慮,敢來問安。答曰,症候,當言于醫官矣。
藥房啓曰,自上受灸吉日,令諸鍼醫推擇,則開月初六日以後,初十日以前,皆有拘忌,十一日爲吉云,而議穴則臨時更與諸醫商確稟定,何如?答曰,依啓。
吏曹啓曰,新除授春川府使丁□璜戶奴,呈狀于本曹,以爲上典,以年迫七十之人,十數年前,重得類中之症,幾死僅甦,而左臂左脚,全不收拾,有時眩暈,不省人事。意外除拜本職,所當感激謝恩,而病勢如此,事甚悶迫,自本曹,入啓處置云。本府異於他邑,不可久曠,丁□璜病重如許,則勢難赴任,改差,何如?傳曰,允。
吏曹口傳政事,禁府都事朴重輝。
定州迎慰使鄭榏入來。
掌令宋時喆啓曰,臣曾爲嶺南守令,上年春間遞歸矣。卽者司僕寺分養馬,過限上納之故,請推□官,而臣姓名,亦在其中,臣決難仍冒臺閣,請命遞斥臣職。答曰,勿辭,退待物論。
備邊司啓曰,吏曹參判金壽恒,明朝出往開城府,參議有闕未差,本曹堂上,無一員見存。趁今日開政,參議差出宜當,以此分付,何如?傳曰,允。
府啓,掌令宋時喆,引嫌而退,被推臺官,勢難行公,請命遞差。答曰,勿推勿遞,可也。
謝恩,右副承旨李翊漢,兼春秋具崟。諫院朝報
備邊司啓曰,今春外方賑救之事,萬分切急,守令不可一日曠官,而近日以京衙門領納差員,上京者頗多,留滯京裏,久未還任,救荒之擧,主管無人,殊甚可慮。雖有所幹未竣之事,還官之後,可以論報監司,催督上納守令之承差在京者,竝卽下送,何如?答曰,竝今日內,催促下送。
又啓曰,禮曹啓辭,登極進賀禮物及頒詔謝恩禮物,今當磨鍊,而取考癸未年進賀物目,則頗優於常時進賀禮物,頒勅謝恩禮物,亦優於常時謝恩禮物。似當一依癸未年例磨鍊,而臣曹不敢擅便,令廟堂稟處,何如?傳曰,允事,命下矣。惟當一用癸未謄錄,以此分付,何如?答曰,允。
備邊司郞廳,以三公意啓曰,御史可合人抄啓事,臣等親承下敎,而退考閱侍從官案,就其中抄擇書入之意,敢啓。答曰,知道。以上備局謄錄
傳曰,方在賓廳,三公·備局堂上,來待閤門。備局謄錄
上在慶德宮。停常參·經筵。
辰時巳時,日暈。玉堂日記
謝恩,承文著作李慶果,奉常副奉事金兌一,左副承旨閔熙,參知吳挺緯。
大殿,政院·玉堂問安。答曰,知道。
藥房啓曰,伏未審夜來,聖候調攝,何如,便毒今幾消解,而赤暈,亦視昨漸加收效耶?臣等憂慮未弛,敢來問安。答曰,症候,當言于醫官矣。
遠接使書目,勅行,廾二日到鳳山止宿事。
掌令宋時喆就職。
經筵檢討官洪柱三同姓四寸兄生員洪柱厦身死,服制已行十日,出仕,何如?啓依所啓施行。
吏曹啓目,成均學諭權垕·柳文佑,校書副正字李萬榮,年滿五十,依法典,六品遷轉,何如?啓依允。
政院啓曰,領敦寧府事李景奭箚子中,有救疫之藥,令醫官,豫爲優備,隨卽救療事,令政院嚴飭,亦可矣之語。招問東西活人署下人,則東署病人十五名,西署病人十三名云。相當藥物,爲先題給,善爲救療,俾無死亡之弊,藥物優備,隨卽救療之意,該曹及兩醫司等處,分付,何如?傳曰,允。
大殿受鍼後,藥房·政院·玉堂·二品以上·六曹·大司諫問安。答曰,知道。
謝恩,兼春秋李檀·趙威鳳。
伴送使金南重入來。諫院朝報
答刑曹粘目曰,此非色吏之所管是置,養理馬,竝囚禁治罪。內下日記
江原道兼防禦使望,春川府使李襘啓下。備局謄錄
上在慶德宮。停常參·經筵。
謝恩,全南左水使朴泂,都摠經歷梁侙,沙斤察訪閔義亮。
大殿,政院·玉堂問安。答曰,知道。
藥房啓曰,日氣陰濕,伏未審夜來,聖候調攝,何如,便毒幾盡消解,而赤暈亦幾分收效耶?臣等憂慮未弛,敢來問安。答曰,知道。症候,當言于醫官矣。
遠接使書目,勅行,二十三日瑞興止宿事。
答吏曹判書鄭致和疏曰,省疏具悉卿懇。如是怪言,於卿少無不安之理,何足掛意哉?安心勿辭焉。
宗簿主簿李碩寬,璿源殿奉安後,入來。
平壤迎慰使金素入來。
平安監司書目,永柔呈,以副校理李敏敍上疏上送事。
遠接使書目,勅行,二十四日平山止宿事。
禮曹佐郞李馥,收議後入來。
安州迎慰使鄭有胄,黃州迎慰使吳䎙入來。
中路問安使李河岳入來。諫院朝報
李翊漢,以實錄廳言啓曰,實錄奉盛容入漆櫃四字缺數,以十五部議定矣。一百五卷分盛十櫃,五所所藏各二櫃,而餘件有五。曾聞江都史庫所藏之史,經變之後,未盛漆櫃者頗多,今此五櫃,姑爲藏置于春秋館,實錄分藏時,竝爲輸送江都,以爲藏史之地,何如?傳曰,允。
又以實錄廳言啓曰,當初紙地磨鍊,與戶曹判書許積相議所用之紙,取諸戶曹之所儲,不爲分定於外方,以除一分之弊事啓下後,依此爲之矣。草注紙實用二百六十三卷,所餘三十七卷,黃楊木餘者四十條缺二十斤,竝送于戶曹之意,敢啓。傳曰,知道。
閔熙,以備邊司言啓曰,兩西穀物輸運船隻,募得於京外,已爲發送,而穀多船少,勢將再運,而應募之船,皆願再行,有不可必。各衙門船隻,在於京江·京畿及本道者,令各衙門及該道,竝與容載之數,一一成冊,以爲趁春前畢運之地,何如?傳曰,允。
李翊漢,以禮曹言啓曰,缺曹啓辭缺祭後,旣行祔廟之擧,則例有祧遷之禮,二三字缺祔廟時當祧之位,泝以論之,則仁宗大王二三字缺當祧遷,而以宗廟五廟之禮論之,則明宗大王神位,亦當祧遷,而莫重大禮,臣曹不敢論定,議大臣定奪,何如?傳曰,允事,傳敎矣。議于大臣,則領敦寧府事李景奭以爲,廟有定制,今日祧遷,似無異議,而詢及儒臣,謹之至也,伏惟上裁。領議政鄭太和·左議政沈之源·右議政元斗杓以爲,臣等嘗聞,凡五廟·七廟之制,皆自太祖計之,我朝仁·明廟爲一世,則今此祔廟之時,似當竝爲祧遷,而臣等不敢自信,惟在博詢知禮之臣而講定,伏惟上裁。領中樞府事鄭維城以爲,五廟·七廟,旣定代數,則今日祧遷之禮,不容異議,而仁·明宗一時祧遷,乃是莫重之禮,以臣愚昧四字缺惟在廣詢知禮之臣而處之,伏惟上裁。大臣之意如此,上裁,何如?傳曰,議于判中樞府事·右參贊處,以啓事,傳敎矣。議于判中樞府事宋時烈,則以爲祧廟之議,伏蒙特賜詢問,惶恐隕越,罔知攸措。臣疾病昏荒,兼以事體至重,非造次可詳,當待所患少間,實封以聞云。右參贊宋浚吉以爲,廟議事體,至重且大,非臣蒙陋所敢容說,且今日之制,準以古禮及朱子之論,則實多可疑,尤不知所以爲對。如就見行規制,而遵依已行之例,則似亦不必多論矣。惟在廣詢而用其中,伏惟上裁。儒臣之意如此,上裁,何如?傳曰,姑待判中樞四五字缺處。
李翊漢啓曰,自前勅使入京前期一日,命招大提學,敎文製進,而明明日實錄奉安,適爲相値,事涉窘塞,明日大提學命招,敎文製進之意,敢啓。傳曰,知道。
吏曹判書鄭致和疏曰,伏以臣於本職,萬萬不似,而夢寐之外,驟蒙誤恩,凡在聽聞,孰不爲駭?臣雖無狀,自知甚明,百爾思惟,決難承當。前後陳章,實出肝膈,而誠未格天,辭不獲免,强顔冒出,任他嗤點,臣之無恥,已不足言,其玷辱名器,爲如何哉?纔過大政,旋卽奉命西下,至今仍據,惶懼冞深。伏聞諫臣疏中,有秩至二品,咸通兩銓之語,雖不擧名,其意可見,臣尤慚悚,不知置身之所。臣適在遠外,未卽自處,尙帶職名,臣罪益重,伏乞聖明,亟命鐫臣職名,以安微分,以謝公議,千萬幸甚。臣無任伏地祈懇之至,謹昧死以聞。疏批已書
命課學敎授宋亨久疏曰,伏以殿下嗣服初年,有水患,越明年,有旱災,連歲凶歉,民命近止。加以天災時變,疊見層出,聖心憂懼靡寧,乃降十行溫旨,求言于中外,辭旨懇惻,溢於言表,朝野聞之,孰不感泣?願以一言,仰陳於冕旒之下哉。臣雖愚陋,亦有平日所蘊,到此益激,傾瀉悃愊,草成已久,適緣臣旅寓地,自往秋,有拘忌之疾,惶恐不敢,今已經歲,不可以應旨進疏,且非消災之至論,而但今星妖地震,比前歲尤慘,不知有何可憂可懼之端,伏於冥冥之中,而一朝發於意慮之所不及歟?姑擧數年前凶歉言之,則八路同然之中,臣所居嶺外沙土,無水不活,而半年不雨,禾苗盡枯,加以風災霜落,秀亦不實。啼飢萬命,剝松充腸,無山不赭,無木不白,往歲餘孑,今歲何食,慘目驚心,有不可忍言者也。且自畿內,及至列邑,沿海之畓,滿野枯草,一一字缺難收,平陸之苗,雖似差勝,而不能掛鎌者,三分之一,半實者十居五六,稍實者十居二三,田穀豆太,山海同然,慘矣無形。蓋自數年來,凶荒不至此甚,則焚溺之急一字缺必如今日之極,而已到十分地頭之餘。又遭往年大無,前後賑恤,民役蠲減,公私已空,今雖目見涸魚之困,朝家固知無策可救,而竊聞特減民賦,八路生靈,均被至澤,皆有骨肉之感,而但沿海之民,散亡殆盡,十室九空,其中僅存者,皆平日稍厚者也。春窮已急,其勢難保,若趁此際,隨乏隨濟,不至絶粒,且給種食,使之農不失時,自無散亡之患矣。且散亡者,非是遠走,只在峽邑稍實處,貿賣馬畜,方救須臾之命,雖欲臨農還集,赤手生涯,種糧難辦,及此趑趄罔極之時,發遣御史,巡視列邑,諭以種食特給之意,則民皆欣悅,逃者還而散者集,自無良田美畓之荒廢矣。且聞沿邑流散之民,種食無路措辦,且急於生活,田土家舍,盡賣於富豪之家,如彼富豪之家,廉價爭賈,五六字缺流亡者,雖欲還集,而失所赤立,農無可耕之地,居無可處之廬矣。亟令御史,巡到諸邑,審問所賣處,盡爲退還,使本主還集,不失農作,此亦勤恤之一大政也。且都城小民,本不業農,白地生計,興販爲資,外方之飢荒如右,則雖有萬金物貨,何地售用?卽者軫憂都民之飢困,至於江都軍需,爲民發賣,殿下盛德,至矣盡矣。而閭巷之間,亦多無尺寸之布銖分之金者,獨不蒙聖世資卹之恩,處處街路,相對涕泣,寧不爲之惻然乎?內需·壽進,殿下私藏,出捐一半,白給都民,以濟濱死,則魚喁萬姓,亦添斗水之活矣。臣謹按唐太宗記,卽位之元年,關中飢二年,天下荒三年大水,當時之災異,可謂極矣,而太宗勤而撫之,民雖東西就食,未嘗嗟怨,雖貿貿愚氓,猶知國家勤恤之德者如此,殿下今日,亦唐太宗勤恤之時也,今日蒼生,亦殿下勤恤之民也。水旱飢饉之外,又有生民急病可怪之端,臣嘗平日,目見而傷心者久矣。擇其中最切者十餘條,冒萬死敢陳,才薄文拙,辭不達意,伏願殿下,勿以人廢言,更加留意焉。其一,各鎭營將之弊。蓋兵使之外,特設營將,所以重軍務也。一自營將之設,不一而足,何者?我國地方偏狹,人民鮮少,故入於編伍者,盡是騎·步兵及私奴也。一身兩役,其苦萬狀,軍裝服色,又使自備,窮卒薄産,賣牛鬻田,僅能措辦,而皆是市上拙作之物,常爲逢點用,更無餘件,全廢習才,火砲之丸藥,一放之外,不得再用,自官家曾不備給,使之每每自備,習放成才,此決非貧民可堪之勢也。且其火砲,自官所給,盡是從前守令苟充不精之物,雖使常習者放之,亦必百不一中,以是無丸藥,曾不相二字缺人,責其不能中,酷施刑杖,怨聲沸天,四五字缺巡行兩營,軍官之點考逐月,營將四五字缺執頉施罰之擧,而各軍隊首,收合米布,殺牛釀酒,一字缺以厚賂,每月如此,每行如此而乘時謀貨,如不滿慾,逐事生奸,必致重律,厚物之賂,牛酒之費,在所不已。且凡軍裝服色,一從定規可也,而兵使營將,各執所見,隨見隨頉,每令改備,更變無常,反覆不定,無所信於軍情,言之慘矣。至如各邑馬兵,責以能走戰馬,必使自備,其間困苦,不可狀言,而兵使營將,迭相巡視,兵使曰,可合,則營將曰,不可,營將曰,可合,則兵使曰,不可,前雖無事,後必見頉,隨頉隨改,棍杖隨之,幸免一時之死,竟爲廢疾之人,比比有之,如彼窮卒,一番措備,尙且難支,況於改備,至再至三乎?今年賣一田,明年賣一畓,一馬之立,家産殆盡,徒增愁怨之色,漠然騎射之法,平居已失軍卒之心,臨亂況望效死之力乎?營將之設,非爲不可,而不得其人,致有此弊,雖曰鍊習,求其實一字缺蔑蔑無效,以其弊觀之,廢之亦宜,而如或以先朝之事,不可容易更改,則限今年姑罷,以除糜費之弊,待秋更設,似或無妨,而但此輩,身是一人,而常兼數役,東西酬應之不暇,況乎戰馬軍裝之自備,非國家撫恤之本意。當此物役凋弊之餘,戰服雖未自官備給,弓矢劍戟,必使官家精造以給,火砲則擇其精銃而改給,丸藥則亦自官造給,每於冬春農隙之際,必使連朔習放,毋得一二放而止。曾前自備弓矢,以爲常時試習之用,則卒有成才之效,官無稽慢之責矣。大槪弓劍,雖自官備給,筋角鐵物,必難措辦,宜令各邑耗穀,量用減給,以爲措辦之地,則守令亦多盡心精造,營將輩雖欲執頉更改,何可得也?監·兵兩營,例有年年收布之擧,而別無公用處,一戰馬之價,各給五字缺不足弓劍,與束伍一體備給,棍杖五字缺必用,用笞罰,亦足懲其罪,然則庶無窮卒怨苦之患矣。其二,水軍之弊。軍卒之中,水軍之役,最爲偏苦,何者?蓋以任閫帥者,專爲憑公營私之計,故水軍之身役價布,例捧三疋,而二疋則先爲徵捧,一疋則姑停不捧,稱以雜物貿易之債,使渠貿納,豆太·淸蜜·眞水荏·馬粥米各色實果及軍器所造鐵物等,不計本價之多少,而抑勒倍徵。此外又有大陸物·小陸物·瓢子·生葛徵捧之規,而運納營門之際,地遠物重,不能一駄盡載,傾財雇馬,艱難輸致。及其捧上之時,加以色吏,操縱百端,點退往復,罔有紀極,春秋水操,裹糧遠赴,動經時月,一番之役,所費幾何?而一軍之闕到,不以軍法治之,幸其有闕,徵以罰布,利其肥己之用,罰布之徵,非今猝發,其流已久,爲閫帥者,恬不爲愧狃,以爲常,水軍之至死逃避,非渠本情,實由於閫帥剝割之酷,債吏徵斂之甚也。彼雖以水卒爲名,其實則陸邑農民也。本不習水,但知陸行,纔到船上,水疾便作,嘔吐顚仆,罔知所措,何能挺刃彎弓,拒敵摧鋒乎?且各坊水卒,散處諸邑,脫有緩急,聞令趨赴,不能時日聚集,以致師期漸遲,勢至狼狽,臣愚以爲,山郡水卒,與沿海陸軍,從便相換,則雖有倉卒之變,不待發於遠縣,而可以朝令夕至矣,此實國家便宜之策也。但水營,虐斂無藝,散亡相繼,諸邑陸軍之有耳目者,不願相換,良以此也。自今以後,水軍價布,一依陸軍例,二疋捧上,永爲休息之規,至如生葛,則多産於海島,自水營,送船採用亦可,其餘陸物,則水卒所在各邑,督令運用,及其水使及虞候軍官所供等事,亦以官家耗穀,定數計給,無令侵督於水卒。凡干本營貿易,一切嚴禁,各備五字缺軍裝,亦如束伍除耗備給,則雖使陸軍四字缺換,終無怨苦之患矣。其三,御營軍上番之弊也。夫軍士之立番訓鍊,非但爲習其坐作進退之法而已,必也將知軍情,軍知將令,恩威誠信,習在士卒心目之間,技藝智勇,且在主將量度之中,節制號令,如臂使指,臨危效力,不避矢石,然後當敵必勝,攻城必陷,故廉頗在楚,思用趙卒,非謂勇於趙而㤼於楚也,以其恩威誠信,已結於趙卒故也。今者御營軍,數月立番,八度習陣,而歸家滿三年,專廢弓劍,其鍊習成才,徒有其名,廢農上番,亦無所益,朝家鍊卒之策,大不得也。大槪數三萬精砲,亦且不少,能使鍊習成才,則足當一面,而散處各道,臨急傳令,不能趁期來集,頃刻之間,成敗已決,朝家休養之意,果安在哉?徒有廢農立番之苦,而反無臨危實用之效,雖多亦奚以爲者,正謂此也。臣愚以爲,立番之擧,如不得已,則極選精砲,使之恒在京中,與京砲手一樣鍊習,而一從米布繼給之數,以定軍卒多少之限,永爲立番之規,則可無往來之弊,而技藝成熟,且其緩急調用,庶無顚倒不及之患矣。立番之外,各道餘軍,別爲作隊,亦擇其守令之有將才者,使之主管而試習,上番軍士,如有物故者,次次上來充數。今年則姑停其上番,營中所在米,發賣於都民,待秋成,貿米充數,則自無營中元穀之損,亦無分料不足之患矣。其四,三南蔭戶及嶺北雇工之弊。蓋南方之豪品强族,匿亡藏逃,作爲淵藪,使官令,不得行於其間,故良民丁壯,至於老死,終無役處,守令之稍知此弊者,欲矯其習,收得閑丁,强定軍役,則各邑凶擾,百端造謗,期以必罷守令,爲能事,以此南方爲守令者,必先二字缺之政漸長,土豪之習,已至難變之域,五字缺者也。嶺北雇工之弊,又有甚於此者,四字缺之稱云者,及官奴之富强者,必擇良民之有財産者,劫作雇工,不限多少,冒出官旨,然後收貢使喚,一如世傳之奴婢,守令,亦不得定軍役,及其雇工無後而死,則家舍田財,沒數取入,如有所生,則仍以使喚,傳子傳孫,是以爲雇工者,反爲厭苦,願入軍伍,則守令不但不爲定役,乃以奴叛主之律治之。一爲雇工之後,則不得更爲軍役,冒點良民,莫此之濫,而謬例已成,尙不革去,臣竊怪焉,豈徒嶺北之有此弊也?關西之入作亦然,所當變通之不暇,而西北蠢蠢之輩,不識壓良之重律,必有怨上之端,臣之愚意,宜行祖宗朝軍籍之法,然後如或有如前隱漏者,必以重律治之,三南及西北之民,雖有惡習,何敢乃爾?且各道邑風,有萬不同,間有內奴率丁者,官奴率丁者,皆可革去,充定軍保,而但紀綱不嚴,人心不淑,恐不得設行也。其五,驛吏奉足濫點之弊。驛吏之三奉足,一國之通規,而至其北關,則驛吏元定奉足者三人,而元定三人,又各有三奉足,此是規外可駭之擧,而猶且不足,奉足之奉足,亦各有三奉足,一驛吏所點者,幾許多也,而馬官偏護所掌,略不糾檢,守令亦不爲成籍,漫不知爲何事,官家定役之法,安有如此者乎?非但北關之最弊,下三道諸驛之奸濫,比北路,亦伯仲之間也。大槪自丙寅號牌之時,驛卒之富强者,行賂濫陞,稱爲驛吏者甚多,及得良妻所生女子,皆稱良女,不爲驛役。且點閑丁,自爲奉足,以此以彼,國家之所失則多矣。馬位田畓,則量田之日,馬官專不致察,故當時監官書員等,不爲比民田均正打量,高品定等,位結已充之餘,則或歸之於二字缺或歸之於驛吏卒之私田,自爲七字缺太半減縮,良可爲之寒心。臣之愚意,則驛卒良妻所生女子,依高山察訪金以鏡狀啓,竝屬軍役,驛吏奉足,一依大典,定給三丁後,四件成冊,分置於兵曹·監營·本驛及奉足所居之官,此後如有數外濫點者,各別重治,則庶無如前之弊矣。且驛中吏卒,隱匿其所生子女,每與私奴之叛主者,同惡援引,投入各驛,以致奴主相訟之弊,自今一番推刷,定式成籍之後,雖曰明白驛奴,切勿還推,則自無叛主投托之患,又無閭里呼冤之聲矣。其六,畿輔田政之弊。賦役之不均,畿邑之所患,何者?田政不修,經界不正,無勢殘民,地小卜多,富豪之家,地多卜小,結數多少,千百不均,是殿下一視之民,而結役不齊如此,則此豈均田正賦之道乎?是以每年覆審之時,則監官書員,恣意用奸,富民之厚賂者,隱漏其結卜,以其所縮之結數,分加於殘民薄戶,故苦者偏苦,富者益富,如之何其民不怨且咨也?卽今合畿內一道之田結,而比之下三道,則反不如一大邑之結數,其間漏賦之多,據此可知矣。孟子曰,仁政,必自經界始。國家之所重者田政也,而今尙如此,可勝寒心哉。頃於甲戌量田之日,畿內人民鮮少,土地荒廢,不能行量田之法,而只行於下三道也。今則人民幾盡還集,生産亦繁,寸地尺土,無不墾起,而各邑只憑現存結數,以爲塞責應役之地,踏驗皆歸於書員之囊槖,不亦可駭之甚乎?臣之愚意,畿內量田,在所不已,而但土地之品,與三南不同,別役且煩,若或一樣高重,則畿邑之民,勢所難支,勿論高瘠,均正尺量,使無落漏,則雖不必等第之高,結數自然倍多矣。及其定等之時,比擬時用結數,而定其某等某二字缺知其幾倍增加,然後仍爲等第,則五字缺不能太濫用手矣。若使當初量時,分膏瘠三字缺則必與奸民同惡用情,從賂物多少,而高下不齊,膏者不必爲膏,瘠者不必爲瘠,而反爲民間之害,殊非正經界均賦役之意也。大槪量田之後,從結數多少,仍行宣惠廳之法,依中道例,只徵米十斗,則曾前之隱漏田畓,雖或現露,賦役還輕,必無怨苦之民矣。但此言一出,前日之締結書員,圖隱結卜之輩,興言造訛,令朝家澒洞,終不得設行矣。關西一道之田結多少,臣所未曾詳聞,但平壤一府田結,在亂前三萬八千餘結,而迄今所存者,不過八千餘結,土無尺寸之陳廢,而結有三萬之減縮,言之可謂寒心。加以自房子以上,至下吏輩,無不給,故些少餘結,盡入渠等復戶之中,惟彼殘戶編民,一應官家所用,勅行大役,每自獨當,以此推之,田政之不均,西民之困瘁,從可知矣。若行量田之擧,則三南已行之外,其餘五道未行處,竝令設行,則田結必無隱縮,而國用亦能自足矣。其七,關西賦役之弊。西民孑遺,亂後餘生,自朝家十分勤恤,而不得惟良之吏,委諸營私之輩,一聞勅行之來,則少無恤民之念,企竦而起,喜得其時,凡百卜定,過數磨鍊,期以用餘之必多,以此民生益困,如蹈水火,人心薄惡,風習漸變。官令之出,輒不奉行,移避他邑,乃爲謹身之策,其爲化民之道,誅不可赦,而原其本情,則誠可慼矣。關西一方,今作化外之地,非特一時守令之所失,朝家處置,亦不得其宜。田政不修,徵斂無藝,賦役厚薄,專委於守令之手,低昂之間,不廉者居多,曾無保障之心,惟肆剝割之酷,利在守令,怨歸朝家,貧民情勢,有難忍言者。自今必先田政,米布二字缺皆有定規,使守令,不得用奸濫之手,五六字缺事時,前期計給,大小物種,豫先貿販,以爲二字缺之需,則物力之入,不至今日之過濫,享供之備,必減前日之豐足矣。當年若無勅行,則次次推移,以爲後勅之用,曾前所給未盡之前,更不計給,爲守令者,必自十分愼用也。其八,忠義冒屬之弊。近來巧詐之人,避身役者,假托於宗戚及功臣子孫,先與宗勳書吏輩,厚賂同惡,做成冒屬之計。書吏之老於府事,熟知京鄕忠義之根派者,必擇其世代之久遠,子孫之殘微者,計其世系代數而言曰,某宗戚其功臣代數幾何,而世系則某也,嫡長則某也,某世系之下,可以冒屬云,則冒屬者,利其避役之有所,不惜厚貨之多費,傾家蕩財,一如書吏之所指敎。及見嫡長,果以世系代數,歷擧而熟講之曰,我是某宗戚某功臣幾代孫也。嫡長者,雖有一分可疑之端,只貪目前無窮之利,不能斷意牢却,許以同宗,着名以給,則還與書吏,圖出口傳,冒稱忠義,以終其身,而及其子與孫,亦以是承襲,此乃冒屬者之蹊逕也。前後冒屬,盡出書吏之手,八路避役者,窺伺納交,猶恐或後,行私用濫,至此極矣。至於忠贊·忠翊·忠順·兵曹公文冒出之弊,亦多類是,私逕一開,行詐百端,不入于彼,則必入于此,吁,忠義·忠贊·忠順之名,豈一下吏手中之物乎?蓋良民有限,避役者無數,各邑每當歲抄充定之際,上司之催督日急,閑丁之可合者絶無,搜覔之日,每致閭里之紛擾,此非但守令之失,實由冒屬者之多也。頃者朝家,有査正之令,則冒屬之輩,恐其僞帖之敗露,如右行賂於嫡長與書吏,亦恐其情迹之現著,百端舞奸,以僞爲眞,當該之官,陷其術中,亦不能嚴明査正,莫有革其習而懲其罪,豈不痛哉?原其致此之由,實係於鄕曲五字缺庇身無所,圖免一時賤役,不計他日之三字缺爲可惡。臣愚以爲,無先世口傳之相繼,而至於中年,行詐圖出者,皆是冒屬之類也。以此一番査出,不患不得,而然有明罪懲治之擧,則怨讟之興,行賂之患,亦必至紛紜,先以不治之意,示諭諸道,使得鎭定然後,嚴明査考,則自無如前冒濫之弊矣。其九,各邑校案混雜之弊。士夫子支及凡民俊秀,皆令許屬校籍者,先王設法之意,固非偶然,而乃至今日,爲區區避役之所,良可痛哉。蓋各邑校生,從其邑之大小,皆有定額,必須擇其解文識字者,許入可也。或有執綱·齋任,不計額數之多少,爲其所親者,任自許入,故未讀一卷書者,盡入校籍,以爲終身閑遊之地,爲常漢者,生子未滿五六歲,已有入籍之意,爲先殺牛釀酒,請行禮於校中,然後許入於童蒙案,終至老死,不入講肆,以爲藏身避役之地。餘皆稱以額外校生,其數無定,而及其考講時,則別成擧案,抄其稍解文字者若干,應講塞責,而其中專不習文者,常恐其落講從軍,故以修補聖廟,歸重作名,納物校中,圖得免講帖文於本校齋任,或圖出於禮曹書吏,至老而終不應講,設令賣其講帖,雖有一分補益於聖廟之事,堂堂我禮義之邦,固不宜若是,況無秋毫之補,而徒爲中間私竊之資,學校果如是乎?賣儒徵價之弊,愈往愈甚,一人免講,多至數同之木,其利不貲,故取利之人,圖得免講帖文於禮吏,公然行販於諸道,以賭無窮之資,此乃國法之欠損,抑豈非士類之大可恥者乎?惟彼開城一府,尤有甚焉者。本府士習麤汚下,全無舊都之遺風,多金市民之子,謀免一時之役,稱以行禮之債,納金校中,則二字缺校生列坐黌堂,分金自點,無論良賤四字缺此可謂之儒生乎?蓋諸邑民人免講帖文二字缺之習,非出於士夫家子弟,而皆是避常漢之所爲一字缺其三南士夫,一視此輩,而混同沙汰,則不無玉石俱焚之歎,恐非朝家待士之道,其勢似難於遽革也。臣聞兩西與嶺北之齋錄陋矣,無足與論,至於三南,則與西北不同,號爲文士之庫,而湖西及湖南,額內則皆是避役閑良也,額外則惟是閥閱士子也。嶺南則不然,額內·額外之儒,皆以閥閱子支入錄,乃是先賢臣所共刱定,爲後世不易之恒規,奈何今日,邑風不同,人心不古,間或有更變不美處,臣不必槪論也。若欲革祛弊習,莫如嚴立科條,免請買帖者,與冒錄校案者,令各邑,一一査出,則不待考講沙汰,而自無不正矣。如有如前冒錄,以致紛雜者,當時守令及齋任鄕所,當受其重罰,則孰敢容私曲護,以取身上之深罪也?且京鄕設科錄名時,非校生學生者,勿令許錄,而必以其學學生某邑校生書之以決科,仍爲他日仕路通淸之階,則校案自可修正,必無今日雜亂之弊矣。其十,賣職牒之弊。是雖飢歲不得已之擧,而一時所補者,涓埃而已,其所損,反有大於所得,何以言之?蓋多造職牒,分送各道,使之募粟,則年老之人,雖無職牒,不妨於免役,必年少閑遊謀避軍役者,圖得是牒,以爲終身自便之計,故奸吏符同,或增其年歲,或以老人代現,終以己名懸錄。此乃可欺之方,守令勢有所難知也,雖或知之,而上司威令,不可不奉行,勒賣民間,事甚苟且,守令方慮勸募之難,而幸其願受之者,不問眞僞,姑令許賣,此實朝家自取之弊也。是以,黑頭常漢,自稱堂上嘉善,頂玉腰金,橫行閭里。至於開城府,則許多富商大賈之子,豪健勇壯,可合軍丁者,皆有僉知五字缺有可駭者,腹中未産之兒,豫先作名四字缺及至落地,已有職名。此曾所未有之事,而一空牒之行,巧詐成習,如彼富人,一無身役,哀此貧民,偏受其苦,名分以之混亂,勞逸以之不同,則賣職之弊,爲如何哉?臣願自今,老職應受者外,賣職之令,一切停罷焉。其十一,無役丁壯閑遊之弊。昔在周文·武之世,猶有生齒之法,越王句踐,當其生聚之日,亦有將免者之告,所謂將免者,將爲免乳者也,免乳之年,不滿五六歲,而已載國籍,此可爲後世法矣,我國家軍籍之法是也。在昔祖宗之世,則鄕族·兩班,盡入軍伍,而曾無無役之人,此實流來之盛典也。一自壬辰之亂後,散亂無統,外方之品官子支及庶孽之可合軍保者無數,而以至終老,皆無役處,實爲可惜。如此之類,若能一一搜定軍役,則愚蠢之民,不知平時舊例,必多騷擾怨咨之興,如臣愚計,寧爲別設一科,歇規廣取,分各道不限數,則可得武士數萬,使之捍艱禦侮,可爲國之瓜牙,其才藝智勇,豈編伍軍卒之比哉?然於試取之時,常漢及有身役,竝爲許赴,則雖有所得,亦多所失,必以無役兩班子支及無役庶孽,獨令許赴,而都目成冊時,京外官員,如或拘於私情,冒錄有役者,則參榜者,卽令拔去,還屬本役,官吏及鄕所,各別重究,則庶無有役者冒赴之弊矣。旣以歇科取人,而亦令時時試習,別遣巡撫御史,定都會試才,拔其尤者,而陞授實職,則人皆增氣而慕效,猶恐才藝之不成矣。若是則朝家用人之際,分閫委任之時,安有無人才之歎乎?其不參歇科者,抄屬武學,武學之才落者,降定軍保,則亦不傷於輿情,而人皆有屬處矣。且旣得武士之後,破三字缺每人徵米七八石,則武士一萬,其米可爲七八萬石,武士二萬,其米可爲十五六萬石,以此分給於諸邑失稔處,以爲賑濟之地,則飢氓得蘇,流民還集,而春間設科,徵米賑恤,勢所不及於農前,從其科數之多少,米數自在其中。江都·山城兩處米,一邊貸出,分送於湖西及湖南失稔之邑,以爲農食之資,嶺南則監營·統營米租四五萬石,由洛江船運,白給一道飢民,以活垂死之萬命,待秋後,收捧其防米,以充其江都·南漢·監·統兩營貸用之米,則軍需無闕,民食不乏,臣非不知此乃苟簡擧,而目今形勢,已到十分極地,無他可救之策,故百爾思度,出此下計者,猶勝於空牒之賣,而反爲實害之多也。抑獨有一節巨弊不可不防者?移粟活民,是朝家之盛典至惠也,而爲守令者,例不着實擧行,間或有吝財而惜費者,一時監色,亦因緣乘勢竊弄,徒有救民之名,而終無活民之實,此臣所常常竊痛於下土者也。其自今嚴明行會,勅勵諸邑,使守令,十分謹愼奉行,又使監色,不得行私逞計,以踵前習,此豈非凶歲之最急務,飢民之一大幸也哉?其十二,各道諸色軍兵逃故,隣族侵割之弊。軍保之逃故無窮,隣族之侵徵不已,彼走此亡,荷擔朝夕,此爲聖世之一欠典。若行軍籍之法,新舊逃故,皆令頉減,卽抄閑丁,以充其代,則庶無隣族之侵困,而末世人心,皆思自爲之計。各得藏身之所,已往累十載閑遊度日,而今乃猝然爲有役之身,則驚怯四散,終不肯應役,侵割之患,猶夫前日,莫如先行號牌之法,則移去移來者,有所牽礙,而不得任意遷動,從無軍額之闕,豈有隣族之患哉?每當定役之時,以中丁年滿二十者抄入,則將無冒年之怨,且於每式年,年至十五者二字缺給牌之後,待其滿二十歲而定役六字缺軍者,勿令自爲代定,例以二十歲之丁,三字缺入則必無官吏用事操縱,以致過年限不除之患矣。且旣得閑民,多定騎步,則雖或減半其步布可也,遞年收捧,亦可也。騎兵上番,不必每年相遞,從其數之多少,或兩年或三年一遞可也,若然則寧有戶牌之不便者乎?但以丁卯之變,一世謂之丙寅號牌之所由生,朝野以此,有同傷虎者然,玆法之行,人莫不稱道,而不敢發端,遷就未能者,已有日矣。大旣丙寅號牌時,則殊無漸靡之意,有若風火之急,無役之人,無論大小,朝入暮定,群情洶洶之日,西患忽起於此際,以是人謂號牌之所致也,法無美惡,行未數十年,焉有速效之至此乎?或者甲子之變,丙子之亂,皆不必號牌之所召,則何敢歸罪於號牌,而終不行此美法乎?今則自公卿以下至九品,時官先佩之,其次,前銜生進及入格儒生,其次,有役民人,其次,未入格儒生,其中有文才者,歸之於學校,不文不武,閑遊無役者,歸之於武學,而年未三十前,則猶可業文成才,而强爲驅入武學,在國家養人才之道,不可不寬限,必待三十後,歸於武籍,而文武設科時,只以校學生與武學,許錄赴擧,則有文武才者,皆將興起而觀光矣。其次,公私賤,其次,無役閑丁,如是次次擧行,則想無紛擾之患,而右等三南之蔭戶,八路之校生,關西之入作,嶺北之雇工,驛吏之濫點,奉足內奴官吏等,率丁軍卒之逃避者,不須査正,而自有歸宿處,公私賤,亦自釐正,而更不得援引投托,則京外之爭訟呼冤之弊,不勞而自止矣。所陳救荒之外,十二件事,固知狂僭之極,而國家之切務,民生之巨弊,今若以出位之嫌,而不盡所懷,則微臣他二字缺可,再三冒達,故敢條列于右,而六字缺之策,如不漸次而治,緩急無節,則政類四字缺絶迅流者然,必須分其先後,次第設行之後,仍行鄕約之法,以正八方之民,則風習之丕變,可見於今日矣。更將未盡之說,用申誥于後,嗚呼,書曰,凡事,罔不在厥初。殿下之臨御,卽舊邦維新之日也。易曰,聖人作而萬物覩。殿下之垂拱,卽萬物咸覩之時也,宜其百廢俱興,萬祥畢至,八方民生,咸仰太平之復見,而奈之何澤未下究,而民怨於下,誠未格天,而天怒於上,星孛之慘,水陸之變,臣未知其所由也。科擧,一國之公道,而場屋之間,私情大行,八路一轍,廉風掃地。奢侈,習俗之所關,而都城之下,華泰是務,庶人僕妾,綺繡遍身。守宰,殿下之司牧,而掖庭厮僕,詬辱無倫,投鼠忌器,古語安在?此習一長,後弊難防。畿邑,輦轂之尺地,而宮奴肆行,爭利民間,衰世遺風,復見聖朝,近者如此,遠者可知。至於各司奴婢,推刷當時,已分公私,而無勢家叛奴,尙多投入各司,奴主公庭爭訟不絶,豈料聖明之日,有如此之弊哉?意者,政化有不行者歟,刑賞有不明者歟,直諒者遠,而謟諛者近歟,紀綱有不立歟,法禁有不嚴歟?必有是數者而後,足以召災而致異,今以殿下之明聖,盡心靜慮,試以前數條,反之身驗之事,思所以恢張公道,振肅頹綱,矯其習俗,正其名分,則何患乎科擧之不公,宮奴之恣橫,士女之侈靡,僕隷之凌慢,而惟彼奴主之交爭訟庭,亦在正名分而杜冤枉矣。臣嘗聞仁祖大王癸亥反正之初,先斬宮奴之作弊民間者,擧國臣民,莫不快覩而欣賀者也,法我仁祖而行之,臣所望於殿下者也。伏願殿下,上體天心,以公聖心,遇災責躬,以答天譴,民二字缺紓民飢若已,則終不害於聖德五字缺無窮矣。臣頃於冬雷之日,伏覩殿下三字缺之批,恐懼修省之心,足以轉災爲祥,殷宗之戒懼,周宣之側修,何以加此?殿下今日,毋忘冬雷之警,恒存當日之心,則上帝鬼神,收還威怒,群黎百姓,咸囿於聖化中矣。臣以孤遠微賤,自知妄說之無補,而遭此飢歲民命罔極之日,區區犬馬愛君憂國之誠,冒萬死以陳,伏惟殿下,寬其斧鑕,留神財幸焉。臣不勝震慴俟罪之至。答曰,省疏具悉。爾之進言之誠,予用嘉尙,令廟堂議處焉。
備邊司啓目粘連啓下是白有亦。觀此疏辭,應旨進言,歷陳時弊,許多條件,頗有意見,而大槪皆是近日章疏之所已陳達者是白在果,御史發遣,已有成命,而貧民所賣田廬,有可以開諭還退之勢,則奉使之人,自當與守土之官,相議處置是白乎旀,內需所藏,頃已特下,俾補賑事是白乎旀,各鎭營將,不可謂無弊,而卒難停罷。至於戰馬軍裝之自官備給,當此公儲板蕩之日,實爲難繼之道是白乎旀,水軍之偏苦,誠如所陳,而流來已久,變通未易,若減價布,則海防軍丁,必不成樣。山郡海邑換定之擧,乍看非不便好,而事勢實有難便,曾前以此爲言,亦非一再,終不得善策是白乎旀,三南蔭戶,嶺北雇工,西路入作等弊,所當痛禁,而朝家若無大段整頓之擧,則有難續續禁斷是白乎旀,水使以下所供,以各官耗穀,計數定給,亦所難行是白乎旀,御營軍輪回上番,已有成規,精擇長番,事極重大爲白乎旀,驛吏奉足濫點之弊,前後禁令,非不申明,而其他各驛種種之弊,朝家若行籍民之後,則自在釐正之中是白乎旀,畿邑量田,當待年歲稍登,卽當擧行,而其餘諸道,亦爲次第改量事,在前已爲定奪爲白乎旀,四字缺之重,專由客使之往來,道臣守令,各自四字缺朝廷難以遙度指揮是白乎旀,忠義冒屬,校案混雜等弊,亦待籍民之後,可以區別禁斷是白乎旀,職帖募粟,固知有弊,而當此生民塡壑之日,斛粟亦甚關重是白乎旀,萬科之設,旣難輕議,取士捧米,尤傷事體是白乎旀,號牌之法,朝家亦嘗講究,而連歲荐飢,不得議定是白乎旀,末端所論恢公道,振頹綱,矯習俗,正名分等事,自上更加留念,何如?順治十八年三月初四日,啓依允。燼餘
上在慶德宮。停常參·經筵。
下直,北虞候李經漢。
藥房都提調元斗杓,副提調鄭知和啓曰,天氣連日陰濕,伏未審夜來,聖候調攝,何如,便毒與赤暈,視昨,亦何如?臣等憂慮未弛,敢來問安。且今日依前定奪,隨時受鍼乎?竝此仰稟。答曰,知道。
大殿,政院問安。傳曰,知道。
大殿受鍼後,藥房·政院問安。答曰,知道。
二品以上單子問安。答曰,知道。
閔熙,以都摠府言啓曰,今日入直軍士,當爲中日習射,而勅使入京相値,依前例,限回還間姑停之意,敢啓。傳曰,知道。
備忘記,今下弓矢,北虞候李經漢給送。
閔熙,以刑曹言啓曰,本曹事務煩劇,非他司之比,而近來郞官,連有公故,佐郞羅萬葉祔廟都監郞廳,除本司仕進,而前頭都監之事,完了無期,似不可等待,以貽各房職務稽滯之弊,佐郞羅萬葉,閑官換差,何如?傳曰,允。
又以都摠府言啓曰,本府堂上十員內,都摠管朗善君俁司饔院提調,鄭致和遠接使,副摠管金是聲禁軍別將,金壽恒贊禮□□□寶劍四員,守宮一員外,只有副摠管申濡,而脚病甚重,勢難趨蹌,他無侍衛之員,副摠管申濡改差,令該曹,卽爲口傳差出,何如?傳曰,允。
李翊漢啓曰,春川前府使洪瑑,因備局啓辭,除交代上來,空官已久,防禦之任,實非閑漫之比。況今賑政方急之時,尤不可久曠,新府使李襘,所當分付該曹,催促發送,而本曹只有參議李慶徽,時未肅拜,牌招察任,使之催促下送,何如?傳曰,允。
閔熙,以兵曹言啓曰,本曹郞廳八員中,正郞宋奎濂,祔廟都監郞廳啓下,正郞李伯麟·佐郞尹趾美,迎接都監軍色郞廳啓下,正郞宋光心,以迎接都監把守郞廳分差,除內司入直,郞官則無故者,只有二員,而佐郞趙威鳳,以兼春秋,豫備啓下。前頭如有擧動,則各色差備,無以充差,佐郞趙威鳳豫備兼春秋,令春秋館改付標,使之仍察本曹之任,何如?傳曰,允。
兵曹口傳政事,以金南重爲都摠管。
李翊漢啓曰,右參贊宋浚吉請對矣。傳曰,引見。
閔熙,以兵曹言啓曰,五衛將金素戶奴,呈狀于本曹曰,上典以平壤迎慰使下去,回還之際,泥濘路上,落馬重傷,扶曳駄還,僅四字缺四肢牽引,不能運動,勢難供職,入啓處置云。當此客使入來之日,宿衛之任,不可暫曠,五衛將金素,改差,何如?傳曰,允。
以冬至使齎來賜物咨文,傳于李翊漢曰,下該曹。
上御興政堂,右參贊宋浚吉請對,引見。入侍右副承旨李翊漢,假注書尹深,記注官李䆄,記事官尹晳。宋浚吉曰,自上連日受鍼,此非請對之時,國事之可慮者,不可勝言,旅舍無眠之中,不勝區區之意,敢來請對矣。上曰,卿上來已久,予若無所患,經筵召對,皆可爲之,而病患如此,誠爲可恨。宋浚吉曰,當今之弊,有難毛擧,而臣文字短陋,不能辭達,故思欲面陳矣。最急者,飢饉之中,癘疫大熾,槪以耳目所及言之,死者極多,道臣自有啓聞之規,而必待各邑報知而後爲之,故每不及於時矣。請於中央,發遣近侍,特設癘祭,或下送香燭於道臣,虔誠致祭,自祖宗朝,有行之之時。文宗大王親製祭文曰,無情之謂陰陽,有情之謂鬼神,此雖老師宿儒,所不能及者也。且令醫官,齎藥下去,二字缺救護則雖不能遍及,要使民情,知朝家四字缺可矣。方今百事懈弛,凡干政令,一不擧行,二字缺愚民,何以知賑救之德意也?上曰,聞卿之言,不覺慘然。下三道及咸鏡道,竝皆設祭,近侍往來有弊,令道臣,虔誠致祭,醫官亦擇醫術明習者,齎藥下送。宋浚吉曰,御史,自上旣欲定送,則醫官之勤慢,亦令看檢,且時時暗行,出沒檢察,意有所在,必如是而後,所率可簡,能否可察矣。古者賑恤大使,以判書二品爲之,各有從事官,故古相臣黃喜,嘗爲江原道,而三陟有召公臺,民思慕其惠澤,比之召公云矣。上曰,卽今形勢,此則不可行矣。至於御史,則予謂必不無益。宋浚吉曰,急送之可矣。又曰,聖明在上,聖學高明,國家事,將謂丕變,而今乃不然,漸不如前,不審殿下,以爲何如?上曰,漸不如前,何可謂之進乎?靜言思之,不覺寒心矣。宋浚吉曰,孟子曰,治人不治,反其智,禮人不答,反其敬。其在庶人猶然,況人君乎?惟在自反,每以人主一身爲言,固是腐儒常談,察病用藥,貴得其要,請審思之。古人有佩弦佩韋者,殿下雖上聖之資,豈無氣質之病,須看得何處受病,乃得其要。以臣觀之,卽今之病,在於百事解弛也。先王末年,警策臣工,亦自勵精求治,兢兢焉如臨大難。今上則仁厚爲主,而明習勵精,似不如先朝,若不省察勉勵,則恐有頹剝之勢矣。上曰,卿言,是矣。宋浚吉曰,文學,於人君之道,甚爲不關,然可以收心也。引接臣僚之時多,則可得涵養之力,頃日累開經筵,又數有夜對之擧,遠近臣民,無不聳動。不幸玉候未寧,未免停止,事之解弛,亦由於是矣。殿下何不以常時之服,時召玉堂近侍,雜抽經史,雖數三行,使之讀之,欹枕而聽之,可以敍暢忘病矣。君臣,猶父子之間,召見之時,何必以公服五字缺非開筵之時,臣之愚意,養心養病,同是三字缺區區之意,終始如此矣。又曰,國綱之解弛,觀於小事,亦可知矣。闕內月廊窓戶,廳板撤去處頗多,雖空闕,猶有守衛,不可如此,況時御所乎?其餘大小之事,據此可知,誠爲寒心矣。李翊漢曰,事雖微細,所關非細,請令兵曹,嚴加申飭,摘發治罪。上曰,依爲之。宋浚吉曰,大學曰,心有所忿懥,則不得其正。心若不平,則見於言辭之間者多矣。李䎘之事,臣不能詳知其顚末,而當初李䎘,不能無所失也。然而李䎘,非凡士夫,異日可大用者也。至於得名士類之敎,極爲未安,爲臣子者,豈敢晏然?以此尙不得赴任云矣。上曰,尙不赴任所耶?對曰,未赴云矣。上曰,卿言至此,其四字,改付標,可也。
上御興政堂受鍼,手部,神門左右穴,足部,內踝行間,絶骨左右穴,僕參左穴,仍以大黃膏,傅諸便毒當處。內醫都提調元斗杓,副提調鄭知和,假注書李世華,記事官李䆄·尹晳,伏於楹外,醫官崔有泰點穴,尹後益執鍼,金萬直捧鍼,監藥醫安景昌·趙徵奎,亦爲入侍。受鍼後,都提調,以承傳色口傳啓曰,明日受鍼事,當觀遠接使及吏曹參判回報,以自上不爲迎勅定奪,則或可受鍼,若有迎勅之擧,則明日受鍼不可,當待彼處報知,以明日問安啓辭,稟定,何如?答曰,依啓。明日則不可受鍼。燼餘
謝恩,厚陵參奉趙世彙,加設同知申德海·南順立,兼北學敎授南九萬。
左水運判官李命賓,漕運事出去。
謝恩,大司憲李一相。
遠接使書目,勅行,廾五日開城府止宿事。
冬至使趙珩·副使姜栢年入來,書狀官權□□以病落後。
開城府問安使洪處尹,迎慰使呂爾載入來。諫院朝報
備邊司啓曰,吏曹參判金壽恒,與彼相接後,狀啓時未入來,其得請與否,有未可知,而似無報得停當之勢。且前勅時,戶判松都之行,大臣碧蹄之往,彼皆聞知云,今者只遣金壽恒,事體不重,姑待金壽恒狀啓,如未完定,則戶曹判書許積,爲先馳往碧蹄,勅使到卽措辭陳情,又未得請,弘濟院迎慰,例往大臣,則他大臣一員,別爲進去,以示懃懇切迫之意,期於得請,在不可已。臣等曾於榻前,伏聞下敎,固知聖意不欲爲苟且之擧,群下區區煎悶之情,不得自已。客行漸〈近〉,事勢迫急,恐有臨時顚倒之患,敢此豫達。答曰,姑待金壽恒狀啓後,更稟出送似可。
又啓曰,臣等伏見遠接使鄭致和與吏曹參判金壽恒聯名馳啓之辭,勅使無優許之語,乃曰,只當歸報皇帝云云,此後更言,亦難必其得請,而群下切迫憂悶之情,不容但已。依前啓請,戶曹判書許積,卽爲出送于碧蹄,使之陳懇周旋,大臣一員,亦別爲進詣弘濟院,待許積停當與否,觀勢進退似當,敢此申稟。答曰,無乃未見遠接使狀啓而然耶?予已料彼人之意久矣,無益增怒之事,何用再爲?勿送,可也。已上備局謄錄
上在慶德宮。停常參·經筵。
大殿,政院問安。答曰,知道。
藥房都提調元斗杓,右副承旨李翊漢啓曰,春序已闌,寒氣尙峭,伏未審夜來,聖候調攝,何如,便毒與赤暈,視昨,亦何如?臣等憂慮未弛,敢來問安。答曰,與昨一樣。
李翊漢,以御營廳言啓曰,今此二番別馬隊試才賞格,從分數多寡,以本廳所儲木綿面給後,別單書入之意,敢啓。傳曰,知道。
洪處尹啓曰,左承旨南龍翼,除拜之後,尙未肅謝,以家有拘忌之患,猶未乾淨,又有奴僕染病,決難出入於近密之地,辭疏到院,而聞其移避他處,已經累日,別無未安之事。當此客行迫頭多事之時,廳中位不齊,未免苟簡,左承旨南龍翼,牌招察任,何如?傳曰,允。
李翊漢,以實錄廳言啓曰,行狀及諡冊·哀冊印出以進,曾有前例,印出一件,投進之意,敢啓。傳曰,知道。
又以實錄廳言啓曰,實錄今已完畢,奉安于春秋館,臣所兼領春秋及都廳堂上·郞廳兼春秋減下,何如?傳曰,允。
又以實錄廳言啓曰,實錄旣已完畢,儀軌不可不及時修正,都廳郞廳睦兼善·趙龜錫·金壽興·沈世鼎,使之依前例,仍爲修正,而刑曹則當設祔廟都監,儀軌廳,移設於典醫監宜當。仍念儀軌之修,不爲專一,則必有錯雜稽滯之患,郞廳四員,限修正間,除本司上直之外,勿差外任,使之速完,何如?儀軌修正廳事目磨鍊,別紙書入之意,敢啓。傳曰,依啓。
又以禮曹言啓曰,登極頒詔進賀禮文及賜物·謝恩禮物,依備邊司啓辭,一依癸未年謄錄,磨鍊以入,而但丁亥年謝恩使之行,各起方物中,黑麻布代白苧布,則彼以永減停當,故其後方物黑麻布代白苧布,則不爲擧論矣。今依癸未年謄錄,則未免有提起已減之物,黑麻布代,今若竝爲減去,則似爲太少,似當有別樣變通之擧,而臣曹不敢擅便,令廟堂,參其物目,更爲稟處,何如?傳曰,允。
洪處尹,以兵曹言啓曰,明日郊外擧動時,大駕出還宮,皆以敦義門道路磨鍊啓下,而自興化門,至京營庫,道路甚爲狹窄,侍從侍衛外,左右挾輦禁軍若騎馬三字缺非但勢難排立,騈闐紛沓之患,亦必有四字缺步行侍衛,似爲便當。且服色當從上三字缺軍,則無所率之人,變服一事,最爲難便,禁軍元數中,一半則以白衣,出宮時侍衛,一半則以黑衣,豫待於慕華館,以爲還宮時侍衛之地,何如?傳曰,減其一半,以一行行之,則其路不狹矣。以此施行,而服色分半事,似爲便當矣。
又啓曰,駕後軍官之設,意非偶然,郊外擧動時,則雖不可闕,而其在城內,極其紛襍,似不穩當。明日擧動時,駕後軍官,使之待候於敦義門外,大駕出門後,依例陪從,還宮時,亦於本處,落後作陣,待罷陣標信之下,都監將官,一時罷撤事,分付擧行,今後定爲恒式,何如?臣待罪該房,惶恐敢啓。傳曰,一依舊規施行,何必新規乎?依前施行,可也。
李翊漢,以祔廟都監言啓曰,都監設局處所,工·刑曹通設事,當初事目啓下矣。今日實錄廳罷後,卽欲通設,更觀兩曹形勢,工曹則將有儀仗造成廳排設之擧,只以刑曹,排設三房,則處所狹窄,依實錄廳例,刑曹及司譯院通設,何如?傳曰,允。
朴世模,以吏曹言啓曰,來三月初一日,行宗廟·敬慕殿·寧陵朔祭,初二日,行禧陵忌辰祭,初三日,行城隍發告祭,初六日,行癘祭,初七日,行宗廟·南別殿·敬慕殿及各陵寒食祭,初八日,行先蠶祭,獻官諸執事應差之數,至於二百餘員之多,依前例,宗室·刑官·禁府堂上·武臣兼宣傳官及常時不爲差祭之員,竝爲塡差之意,敢啓。傳曰,知道。
又以禮曹言啓曰,今二月二十六日引見時,右參贊宋浚吉所啓,飢饉之中,癘疫大熾,槪以耳目所及言之,死者極多,道臣自有啓聞之規,而必待各邑報知而後爲之,故每不及於時矣。請於中央,設厲祭,發遣近侍,或於道臣處,下送香祝,使之虔誠致祭,且令醫官,齎持藥物,出入病家,盡心救護,上曰,下三道及咸鏡道,竝皆設祭,近侍則往來有弊,令道臣,各別虔誠致祭,醫官,亦令擇醫術明習者,持藥下送事,傳敎矣。大無之年,癘患甚熾,虔誠祈祝,在所不已。下三道及咸鏡道四處厲祭香祝,急速磨鍊下送,相當藥物,令兩醫司,擇醫術精明者,速令齎去,使之盡心救護,而設癘祭處,宜擇各道中央可當處,使道臣,親自祈禱,精潔行祭事,四道監司處,竝爲申飭知委,何如?傳曰,允。
李翊漢啓曰,明日迎勅吉時,該曹旣以卯時啓下矣。卯前擧動,時刻太早,春陰未解,寒氣尙峭,凌晨動駕,恐致添傷之患,令該曹,更擇吉時,差退行之之意,分付,何如?傳曰,允。
又以禮曹言啓曰,各陵,每月抽栍摘奸,而今則勅行來到,畿甸多事,廚傳夫馬之弊,亦不可不慮,今朔則不爲發送之意,敢啓。傳曰,知道。
朴世模,以禮曹言啓曰,當初儀注中,迎勅及受勅時,則自上以黑團領袍行禮後,入幕次,改御白袍接見事磨鍊,已爲入啓,而問禮官齎去儀註中,旣無改御節次,群議或以爲勿爲改服,仍以黑團領袍,接見似當云。仍以黑團領袍接見宜當,敢啓。傳曰,知道。
又以禮曹言啓曰,當初儀注中,宣勅節次,不爲磨鍊,問禮官,已爲傳致回來,而習儀時群議,亦當宣勅云,故竝爲習禮矣。宣勅儀註磨鍊以入,而以此宣勅之意,遠接使處,移文,何如?傳曰,允。
以吏曹宣詔官望單子,傳于朴世模曰,以前勅使時宣詔官,啓下。
左承旨南龍翼疏曰,伏以無狀如臣,猥蒙鴻造,數朔之內,連玷近密之地,感激惶恐,惟當二字缺之不暇。況値聖候未寧,逐日問安四字缺中外奔遑之時,分義所在,何敢一刻稽一字缺以速逋慢之罪哉?第臣於此任,有萬萬不安者。臣曾經一字缺子拘忌之疾,厥後婢僕之兒,連有此患,不但乾淨未閱月,且自月初,婢僕數人,相繼染痛,明是可疑之症,故脫身移避,方在栖遑未定中,有一於此,猶不可暫廁於邇班,況兼有之乎?此卽擧朝之所共知,故據實控疏,冀蒙恩遞,而疏章未入,召牌遽降,臣誠悶蹙,罔知攸措,不得不來詣闕外,更暴微悃,而郊外擧動迫在,雖被違傲之罪,決難陪從於咫尺之列,伏乞聖慈,察臣情勢,亟遞臣職名,仍治臣罪,以安臣心。臣無任悶迫祈懇之至,謹昧死以聞。答曰,省疏具悉。出避累日,似無可避之嫌,出避若未久,則更待數日行公,亦無不可矣。
校理李敏敍疏曰,伏以臣當此多事之日,輒以私懇,仰瀆至尊,臣罪萬死,臣伏蒙恩暇,扶持病母,遠涉關外,此蓋式例之所不許,人子之所甚幸,而未敢必得於奉公之地者也。臣得以近班職名,榮奉私親,往返千里,許以自便,臣惶恐感激,亦不敢自安。今者臣母,素有羸疾,行役之餘,氣息未定,將理失宜,患苦多端,旣有風寒未解之感,且兼宿患重發之漸,老人氣力,如保嬰兒,調護待安,計可月餘,而經筵之職,非可以虛帶於遠外者,今欲捨去卽還,則情理不忍,帶職遲留,亦所不敢,不得不冒死冀幸於天地父母之前,以終受曲成之賜。伏乞聖慈,俯察螻蟻微悃,亟許遞改,以便公私,仍治臣出外逋慢之罪,不勝大幸。臣無任徊徨悶蹙隕越之至,謹昧死以聞。答曰,省疏具悉。爾其勿辭,安意救護母病,從速上來。
領議政鄭太和,都承旨鄭知和,自弘濟院入來,請對。
上御興政堂,引見入侍,假注書尹深,記事官李光稷·尹晳,大司憲李一相,大司諫李慶億,亦請對入侍。鄭太和曰,臣詣弘濟院,行禮呈御帖,則彼以例言致謝矣。彼之氣色,殊甚乖戾,郊迎之事,終不得停當,實未知爲計也。上曰,彼旣不許,則一向强請,實爲無益,事迫則出迎,可矣。李慶億曰,郊迎事,自上雖有無益之敎,臣子之情,實爲悶迫,彼人性雖怪僻,達夜懇請,則或不無動聽之理矣。上曰,彼之執言,旣如彼,萬端開諭,必不回聽矣。李慶億曰,如此悶迫之實狀,前後雖累遣人,彼不詳知,若以實狀懇請,則豈無回聽之理乎?上曰,不可以義理爲言,若强請,則必生怒矣。李一相曰,若行郊迎,則館所之行,亦不可已,是亦可悶者也。上曰,旣爲郊迎,則館所之行,可以周旋矣。鄭太和曰,臣到弘濟院之後,左右相,書通於臣曰,率三字缺請云矣。臣聽其言辭,觀其氣色,則非徒不聽,而且不無惹起意外之患矣。臣之過慮,以爲彼此事勢,與前大異,恐有大段生事之患也。上曰,皇帝幼少,且新立,故事事皆察形勢,實與前日不同矣。鄭太和曰,彼每稱先王待之甚誠云云,已往所待之事,頗有不平之色云矣。上曰,彼人素能揣度人意,大臣率百官,出城外,豈謂予不知?若然則寧不如以予言,送一人也。路傍之人,旣令移避,則出迎亦似無妨,當初若云杜門不能出則已言之,旣有餘地,事若難處,則出迎便矣。鄭太和曰,服色事,己丑年以紅袍未及造作,終始不御矣。上曰,予聞闕庭迎詔時,先王曾御紅袍矣。鄭太和曰,旣借吉,則紅黑何別?問禮官儀注,無黑白可否之事,宣詔節次一款,落而不書,服色雖以無揚黑團領袍定奪,而自前待漢人時,以冕服迎詔,接見時,亦不得白衣矣。今則迎詔時,御袞龍袍,接見時,御黑團領袍,以此添入於儀注,何如?上曰,依爲之。鄭知和曰,然則更送問禮官乎?上曰,送問禮官。李慶億曰,彼雖怪僻,豈至不可以人理責望乎?試往懇請,終始不許,然後出迎,何如?上曰,百官之出城,豈謂予不知?彼若以無誠實爲言,則尤不好矣。李慶億曰,已往殊無極盡誠款之事矣。鄭太和曰,此時自上動駕,是何等悶迫之事,而敢言迎之?臣愚以爲,事將有大可憂者,故不能無過慮矣。李慶億曰,誠之至極,金石可通,彼雖怪戾,豈不感動?正坐廷臣之誠意,有所不足耳。鄭太和曰,小臣忝冒首相,郊迎之事,終不得停當,誠意不足之罪,雖在此受罰,固所甘心,二字缺國事之有大段難處,則區區之意,有五字缺上曰,兩長之言,泛言朝臣之事,豈指四字缺也。且國家,上有宗社,豈但爲予一身之地哉?予非固欲出迎,而勢不得已耳。燼餘
謝恩,護軍金漢文,宣傳官朴興石,北靑判官崔錫祐,北學敎授尹鼎殷·姜世禎,春川府使李襘。
領議政鄭太和,都承旨鄭知和,迎慰使嚴鼎耉,弘濟院出去。
遠接使書目,勅行,二十六日坡州止宿事。
下直,春川府使李襘。
遠接使書目,勅行,二十七日到弘濟院事。
慶尙監司書目,咸安郡守金國標罷黜事。
領議政鄭太和,都承旨鄭知和,迎慰使嚴鼎耉入來。
明日郊外迎勅時,出宮,辰初二刻,開門,罷漏後。諫院朝報
上在慶德宮。停常參·經筵。
大殿,政院問安。傳曰,知道。
藥房都提調元斗杓,副提調鄭知和啓曰,伏未審夜來,聖候,何如,便毒與赤暈,視昨,亦何如?調攝之中,有此郊迎之擧,臣等不勝憂慮,敢來問安。答曰,與昨無異。
大駕,詣慕華館,入幕次後,藥房問安。答曰,知道。
政院問安。傳曰,知道。
李翊漢啓曰,問禮官洪柱三,儀注停當後,所當疾四字缺,請來官已還,緩緩追來,極爲非矣。請推考。傳曰,允。
大駕還宮,入幕次後,政院問安。傳曰,知道。
接見還宮後,藥房·政院問安。答曰,知道。
二品以上單子問安。答曰,知道。
李翊漢啓曰,大庭禮畢,導上陞階之際,左贊禮嚴鼎耉,誤向小次,未免失禮,請推考。傳曰,允。
又啓曰,殿內接見時,御前通事吳挺緯,不卽跪伏,未免失儀,請推考。傳曰,允。
又啓曰,江原道二月令宗廟薦新生松魚,本月二十二日成貼,旣已依數封進,今日入來,而又本月二十三日成貼月令內,未及封進狀啓,今又追來。其爲顚錯昏謬之狀,殊極駭異,江原監司李後山,請推考。傳曰,允。
又啓曰,勅使出去時,崇政門外,遣史官問安,則答以遣近侍下問,不勝感激云矣。傳曰,知道。
朴世模啓曰,小臣館所問安進去,下直。傳曰,知道。
又啓曰,館所問安,則答以遣近侍,軫念下問,不勝感激,不知所達云矣。傳曰,知道。
李翊漢啓曰,朔祭臨迫,而自上調攝之中,郊外擧動,大庭行禮,引接客使,勞動玉體,必有添傷之患,決難冒夜行祭,明明日朔祭,攝行分付,何如?傳曰,以親祭,磨鍊擧行。
又啓曰,問禮官受命而去,所當停當後,顚倒疾驅回報,而傳語先到,至今不來,問禮官誰耶事,命下矣。問禮官洪柱三儀注停當之後,請來已來,而緩緩回還,致勤下問,極爲非矣。請推考。傳曰,允。
又以迎接都監言啓曰,勅使卽刻來到館所之意,敢啓。傳曰,知道。
又以迎接都監言啓曰,勅使旣已入館,各色郞廳,自今日爲始,直宿之意,敢啓。傳曰,知道。
又以迎接都監言啓曰,勅使到館之後,上使一字缺上山雨樓,又往開春亭,將爲觀望,速四字缺,依其言擧行之意,敢啓。傳曰,知道。
又啓曰,事變假注書,勅使時假注書兼察,今日爲始,仕直之意,敢啓。傳曰,知道。
又以迎接都監言啓曰,因禮曹啓辭,各項宴禮,一依常時勅使例,擧行事,允下矣。下馬宴,當行於明日,而以常例言之,則下馬宴,例以親臨磨鍊,今亦姑以親臨請行,以觀其所答乎?傳曰,允。
又以迎接都監言啓曰,儀注中,勅書覽訖之覽字,改以奉看字,自政院,送于都監,臣等使差備譯官,入示於勅使,則上使以爲看字,亦似未妥,改以讀字宜當云。自上雖無讀勅之事,彼言如此,不必相爭,依其言改書以給,何如?傳曰,允。
又以迎接都監言啓曰,使差備譯官,依例請行見官禮,則上·副使相議後,答以俺等,遭喪未久,與常時有異,不可晏然行禮,見官禮勿行,宜當云矣,敢啓。傳曰,知道。
朴世模啓曰,頒赦爲之事,命下矣。某罪以下宥之乎?敢稟。傳曰,雜犯死罪以下,竝宥。
又啓曰,雜犯死罪以下竝宥事,命下矣。明日待開門,大提學命招,敎文中赦事添入之意,敢啓。傳曰,知道。
李翊漢啓曰,雜犯死罪以下竝宥事,命下矣。自前旣有頒赦之擧,則例有百官加資之規,今則何以爲之乎?敢稟。傳曰,依例爲之。
又以迎接都監言啓曰,勅使到館之後,欲爲觀望,使之結棚,結棚本非難事,凡具豫備以待,聽其言,趁卽擧行例也,而修理所聽分付已久,尙不擧行,以致勅使累度催促,事甚稽緩。下人,自都監治罪,而當該監役官,亦難免不能檢飭之失,姑先推考,何如?傳曰,事極痛惡,拿問處之。
又以迎接都監言啓曰,勅使親往開春亭,催促結棚之後,不爲登望,各還其房之意,敢啓。傳曰,無乃怒其遲緩而然耶?詳探以啓。
又以迎接都監言啓曰,勅使差備軍中不緊者,依例三四字缺爲定奪於大通官,各樣差備軍姑放三十三名一字缺放三十八名矣,敢啓。傳曰,知道。
又以迎接都監言啓曰,卽者副勅使率其家丁,登柵上觀望矣,敢啓。傳曰,知道。
又以迎接都監言啓曰,大通官,以勅使意傳言,無聊之中,欲射小的,矢與小的,速備以入云,故依其言,擧行之意,敢啓。傳曰,知道。
又以迎接都監言啓曰,小的諸具,依勅使所言,卽爲備給,則又求軟弓,上·副使同會射的矣,敢啓。傳曰,知道。
又以迎接都監言啓曰,大通官等,使其差備譯官,送言于臣等曰,今此勅行,異於常時,故勅使之意,則例給之物,竝欲不受,俺等開諭力勸,始得回聽,而開月初五日,定爲回程。勅使凡有所求,若或少遲,則雖禮單亦必不受,凡百之物,豫備以待,隨求隨應,俾無生事之患云矣,敢啓。傳曰,知道。明朝,詣闕稟處。
又以迎接都監言啓曰,以都監勅使結棚後,不爲上棚觀望事草記,傳曰,無乃怒其遲緩而然耶?詳探以啓事,傳敎矣。厥後副使,登棚上,從容觀望,詳問都城周回,且問朝臣,逐日問安於闕庭耶?差備譯官等,答以常時,則無逐日問安之規,而近來則上候靡寧,故日再三問安云云,則仍與閑說話,興盡後始還其房,上使亦無含怒之色,其時登望,似出於偶然云矣,敢啓。傳曰,知道。
又以迎接都監言啓曰,卽者大通官,以勅使之意傳言,開閉門時,只放砲,勿爲鼓吹云矣,敢啓。傳曰,知道。
又以迎接都言啓曰,上·副使同會開春亭,屛去差備譯官,相議良久之後,使差備譯官,送言于臣等曰,大慶頒赦,一日爲急,故俺等,不計勞苦,倍道而來矣,本國頒赦,當在何日?其在事體,不宜遲滯,而赦文刊板印送耶,齎去者何官耶?五字缺,臣等答以皇帝登極,是何等大慶,而頒赦一事,敢有所遲滯乎?但必須百官齊會陳賀後,方可頒赦,迎勅之際,日已晩矣,日晩陳賀,於禮未安,明日待開門陳賀,仍頒赦書事,已爲定奪,而我國與上國不同,本無刊行之規,故精謄於厚紙,以五六品京官,齎往傳宣於各道監司,監司又以守令,定差員,使無遲滯之弊,乃是從前規例云,則勅使更爲送言曰,依此擧行,果爲當理云矣。取考於謄錄,則勅使有求見赦文之時,今亦或不無此慮,別謄一本於黃紙,且安淸國所送之寶,留待都監,觀勅使所爲而處之,俾無臨時窘急之患,恐或無妨,惶恐敢啓。傳曰,依啓。
又以迎接都監言啓曰,大通官金巨軍,求見遠接行中帶去醫官朴承馨,依其言招入,則問其眼病當服之藥,願得瀉靑丸二劑,所入材料,皆是鄕村中易得之種,令醫司劑給之意,敢啓。傳曰,知道。
又以迎接都監言啓曰,以明日下馬宴親臨設行之意,使差備譯官張炫等,傳言於大通官,則勅使同會相議後,答以俺等新遭帝喪,故一路宴禮,亦皆不受,獨於入京之後,其可晏然受之乎?況自上方在未寧之中,勞動親臨,尤有所不安,願勿親臨。且言設有更請之擧,決不可奉承,更勿煩請云。明日宰臣到館所,試以代行之意,更請,何如?傳曰,允。燼餘
謝恩,都摠管金南重,宣傳官閔最。
全南監司書目,鎭安縣監朴世相,稱以病重,十度辭狀,言涉侵侮,有傷事體,罷黜事。
慶尙監司書目,眞寶鄕校從享文正公位版偸出之變,事極驚駭,同縣監蔡翊俊,令朝廷以處置事。
遠接使鄭致和,京畿監司兪㯙入來。
明日陳賀時,開門差早。諫院朝報
上在慶德宮。停常參·經筵。
夜一更,乾方·巽方,有氣如火光。
大殿,政院問安。傳曰,知道。
藥房都提調元斗杓,副提調鄭知和啓曰,伏未審夜來,聖候,何如?昨日調攝之中,勞動玉體,遠出郊迎,還宮行禮之際,行步陞降,恐不無添傷之患,臣等憂慮罔已,敢來問安。答曰,僅得無事。
藥房再啓曰,伏聞以政院啓辭,明日朔奠有親行之敎,臣等不勝憂悶之至。自上所患左邊內眥赤暈,猶未消散,脚部便毒之氣,亦未盡解,而昨於郊迎及還宮行禮之際,必不無玉體添傷之患,而又於明日朔奠,犯夜勞動,冒觸風寒,哀臨行禮,則赤暈之症,勢必有加。臣等待罪藥房,不勝憂慮,敢陳危迫之情,伏願聖明,俯察區區之誠,亟寢親祭之命,何如?答曰,豈有添傷之患哉?卿等,安意勿慮焉。
三啓曰,臣等卽伏承聖批,以豈有添傷之患哉?卿等安意勿慮爲敎,尤不勝憂悶之至。自上停止受鍼,今纔數日,赤暈便毒,猶未消散,今若犯夜冒寒,哀臨行禮,則添傷之患,安保其必無乎?赤暈之症,源委不淺,調攝失宜,仍致有加,則兩慈聖惟疾之憂,臣民等煎迫之情,庸有極乎?臣等待罪藥房,明知其必至之患,而安敢泯默而退哉?伏願聖明,俯諒區區之誠,亟寢朔奠親行之命,千萬幸甚。答曰,已諭矣。已下缺燼餘
謝恩,部將金學萬。
敎,王若曰,丕承熙業,离明繼照於高衢,荐降溫諭,渙渥均被於外服,庸申喜慶之意,肆敭告諭之辭。顧玆一隅之偏邦,特荷累朝之洪造,隆恩無替於前後,只托幈幪之庥。厚德難報於生成,每祝岡陵之壽。豈料皇天不弔,奄致仙馭之莫追。惟嘉運之永昌,有聖后之嗣祚,克紹先烈,仁聲夙著於沖齡。誕誥多方,寵命首加於弊壤,四牡原隰,榮已侈於皇華。七襄篚箱,彩又絢於文綺,奚但寡躬之異數,實是率土之同歡。自本月二十九日昧爽以前,雜犯死罪以下,咸宥除之,在官者加一資,資窮代加,於戱,寰海回春,自今日而更始,雷雨作解,囿聲品而咸亨,故玆敎示,想宜知悉。大提學李一相製進
明日朔祭,正時四更一點,開門三更三點。
明日朔祭,攝行事定奪。諫院朝報
備邊司啓曰,皇帝傳□勅使都給禮單押去譯官郭齊儀,到牛家庄,留在等待□□分付之際,當費二三箇月,竝與司僕馬及其所帶人馬數朔糧料,勢難以米太載去,以銀兩,量宜磨鍊,管飼運餉,則半□送之意,分付,何如?答曰,允。
又啓曰,禮曹啓曰,登極頒□進賀禮物及賜物謝恩禮物,依備邊司啓辭,一依癸未年謄錄,磨鍊以入,而但丁亥□□通使之行,各起方物中,黑麻布代白苧布,則□旣以永減停當,故其後方物,黑麻布代白苧布,則不爲□論矣。今依癸未謄錄,則未免有提起已減之物,黑麻布代,今若爲減去,則似爲太少,似當有別樣變通之擧,而臣曹不敢擅便,令廟堂,參其物□更爲稟處,何如?□□□□□□□方物啓下□□□□曹判書□□□□□□□□□標□□措備事,分付該曹,何如?□□□□□□□□啓曰,□□爲之事□□□某罪以下宥□□□□□□□以下竝宥。
又啓曰,以□曹啓目姜□□□□□□□命下□姜錫圭拿□之意,敢啓。郞廳李弘稷校正。日記廳郞廳李益普書。
上在慶德宮。停常參·經筵。
夜一更,流星出北斗星下,入乾方天際,狀如拳,尾長二三尺許,色赤,坤方,有氣如火光。未時酉時,日暈。
都提調元斗杓,副提調鄭知和啓曰,□□代序,朔奠又過,自上哀疚中,雨露之感,追慕之痛益切,伏未審此時,聖候調攝,何如?臣等憂慮未弛,敢來問安。答曰,僅得無事。
大王大妃殿,藥房問安。答曰,知道。
王大妃殿,藥房問安。答曰,罔極。
中宮殿,藥房問安。答曰,罔極。
三大臣□□□□□□□,引見。內下記草
備邊司啓曰,□□□穀輸運之擧,實出於萬分不得已,爲此破東補西之計矣。兩西農事,比之三南,雖曰稍勝,而到春之後,民生之飢困,亦甚孔棘,加之以客使連續,本道民力,絶無支堪之望,極爲可慮。頃因黃海監司鄭萬和狀啓,就本道上納大小米皮雜穀二萬五千石之中,量減大米一千石,小米二千石,皮雜穀二千石,使作本道賑荒之資矣。今聞關西形勢,比海西尤甚云,不可不一體顧恤,關西上納米二萬石,船價減除於元數之內,則所減之米,多至四千石。此外又減皮雜穀四千石,則合爲八千石,一以作本道賑飢之用,一以除涉險船運之弊宜當,以此分付,何如?傳曰,允。備局謄錄
上在慶德宮。停常參·經筵。
章敬王后忌辰。
自辰時至申時,日暈。夜一更,艮方有氣如火光。
藥房都提調元斗杓,副提調鄭知和啓曰,夜來伏未審,聖候調攝,何如?臣等憂慮未弛,敢來問安。答曰,知道。藥房謄錄
戶曹判書許積,請對入侍。
答迎接都監草記曰,中使請留後,發送,可也。內下日記記草
上在慶德宮。
卯辰時,日暈,暈上有冠,色內赤外靑。
都提調元斗杓,副提調鄭知和啓曰,伏未審夜來,聖候調攝,何如?臣等憂慮未弛,敢來問安。且差晩有引接客使之擧,勞動之後,似難受鍼,竝此仰稟。答曰,知道。受鍼,明日爲之。藥房謄錄
大臣及備局堂上,引見。
勅使接見時刻辰時,自上服色則黑團領袍,靑玉帶接見,而仍爲茶啖。領議政鄭太和,戶曹判書許積,都承旨鄭知和入侍。
傳曰,今下弓矢,永達萬戶朴信立,訓戎僉使李慶遐處給送。
答吏曹判書鄭致和疏曰,省疏具悉。卿其安心勿辭,速出察職。
答禮曹判書洪重普疏曰,省疏具悉。卿其安心勿辭,調理察職。內下日記記草
上在慶德宮。
藥房都提調元斗杓,副提調鄭知和啓曰,昨於靜攝之中,勞動玉體,對客移時,伏未審夜來,聖候何如?臣等憂慮未弛,敢來問安。且今日當爲受鍼,而與諸醫商議,穴則仍用前穴似當云,竝此仰稟。答曰,知道。
受鍼時刻,巳初,穴處,手部,合谷左右穴·尺澤左右穴,足部,崑崙左右穴·太沖左右穴·三里左右穴。都提調元斗杓,副提調鄭知和,史官三員,執鍼尹後益,醫官安景昌·崔有泰·趙徵奎入侍。藥房謄錄
有政。
受鍼後,藥房問安。答曰,知道。內下記草
上在慶德宮。
午時未時,日暈,白雲一度如氣,起自西方,橫過暈下,直指東方,長竟天,廣尺餘,良久乃滅。申時,日暈,暈上有冠,色內赤外靑。
藥房都提調元斗杓,副提調鄭知和啓曰,伏未審夜來,聖候調攝,何如?臣等憂慮未弛,敢來問安。答曰,知道。
受鍼時刻巳時,穴處與昨日同。都提調元斗杓,副提調鄭知和,史官三員,執鍼尹後益,醫官安景昌·崔有泰·趙徵奎入侍。
受鍼後,藥房問安。答曰,知道。
答政院啓辭曰,已諭于藥房矣。內下記草
戶曹啓曰,從前勅使時,別贈有無多少考啓事,臣積,親承聖敎,退考各年文書,則庚寅以前,國家多事,贈給無節,今不可爲例。辛卯以後,雖似撙節,循例勅使之外,或因査事,或以頒慶而來,則皆爲別贈啓下,單子搜出粘付。又粘別紙於單子之上,錄其某年因某事出來,而都監及本曹謄錄,太半見失不存,只考本曹銀色上下重記,故或有不知勅使所幹何事者矣。其中亦有或錄於重記,而不書於單子中者,亦或有單子之閪失者,故此則從重記所付數,追書粘付,至於密贈則不錄,以便睿覽,而前後頒慶,旣皆別贈,今亦似當有別贈之事,而別贈當否及多少,臣曹不敢擅定。令廟堂參酌稟旨,指揮,何如?傳曰,使之參酌稟處。
又啓曰,義州人金秋立,私見於大通官輩,說盡放還曲折,幾致生事國家,殊甚痛惡。勅行回還時,亦不無更見之弊,秘密行會于平安監司,使之移囚僻邑,待客使渡江後,還爲發配于前日配所咸興府宜當,敢啓。傳曰,允。備局謄錄
上在慶德宮。
終日細雨。
藥房都提調元斗杓,副提調鄭知和啓曰,伏未審夜來,聖候調攝,何如?臣等憂慮未弛,敢來問安。且於受鍼時,請停親祭之啓,至三至五,終不允兪,達宵煎悶,不勝區區之誠,敢此更稟。自上再昨與昨日,連次受鍼,今宵未半,勞動玉體,哀臨行禮,而又於明日早朝,遠將客行於郊外,則添傷之患,勢所必至,受鍼後勞熱,尤有妨於眼患,此則鍼家所忌。臣等待罪藥房,責在保護,明知其必至之患,安敢恐涉煩猥,泯默而止哉?伏願聖明,上念兩慈聖惟疾之憂,下察群下煎迫之誠,亟寢明日親祭之命,千萬幸甚,竝此仰稟。答曰,知道。已諭于昨日矣。
戶曹判書許積,引見。內下記草
備邊司啓曰,前皇帝,留念本國,除弊之事非一二,明日勅使發還之時,令都民父老,聚會郊外,咸跪馬前,備陳不忘帝德之意,仍謝勅使之除弊,似當。在前亦有如此之擧,以此意分付漢城府,使之知委擧行,何如?傳曰,允。備局謄錄
上在慶德宮。
藥房都提調元斗杓,右副承旨李翊漢啓曰,夜半伏見下政院之敎,予之所患濕瘡之處,卽今盡爲磨傷,惡汁不止,身甚不潔,行禮未安,令其攝行之敎。臣等不勝憂慮,敢來問安,且所患處何處,而磨傷出汁,亦何如?詳知症候,方可議或洗瘡或付藥,竝此仰稟。答曰,症候詳言于醫官矣。
再啓曰,卽與柳後聖·崔有泰及諸御醫等商議,則皆以爲,湯藥則徐觀一兩日症候,更議稟處,姑先以檳榔散,塗付瘡處,宜當云。考諸方書,則檳榔·木香各三戔作末,蠟油調塗瘡處,速有合瘡之效,此藥劑入,何如?答曰,依啓。
大王大妃殿,藥房口傳問安。答曰,知道。
王大妃殿,藥房口傳問安。答曰,罔極。
中宮殿,藥房口傳問安。答曰,罔極。
左議政沈之源,弘濟院餞宴事,下直。
答右議政元斗杓箚曰,省箚具悉卿懇。卿其安心勿辭善攝。內下記草
備邊司郞廳,以領·右相意啓曰,臣等出往迎恩門外祗送之所,勅使將到,立班以待,則勅使駐馬送言曰,國王出臨郊外,則拜謁爲幸,而恐有觸寒之患,請勿親臨矣。俺等到弘濟院,願更聞國王安寧之報云,仍令臣等回班之後過去,似當有又遣中使以謝之擧,敢啓。傳曰,知道。備局謄錄
上在慶德宮。
未時,日暈。
藥房都提調元斗杓,副提調鄭知和啓曰,伏未審夜來,聖候調攝,何如?濕瘡視昨,亦何如?臣等憂慮未弛,敢來問安。答曰,與昨一樣。
答領議政鄭太和初度呈辭曰,不允批答。
禁府啓曰,以刑曹啓目,前咸安郡守金國標,移義禁府處置事,允下矣。金國標,自任所未及上來,依前例府書吏發遣,拿來,何如?傳曰,允。禁府謄錄
上在慶德宮。
巳午時,日暈。未時,日暈,白雲一道如氣,起自西邊暈上,橫過日上,直指東方,長十餘丈,廣尺餘,良久乃滅。夜四更,暫雨而止。
藥房都提調元斗杓,副提調鄭知和啓曰,伏未審夜來,聖候調攝,何如?濕瘡視昨,亦何如?而塗藥已試耶?臣等憂慮未弛,敢來問安。答曰,似無加減矣。
答右議政元斗杓箚曰,省箚具悉卿懇。卿其安心勿辭,從容調理,更加善攝。內局提調之任,當勉副焉。
答領府事鄭維城箚曰,省箚具悉。卿其安心勿辭,從速察職。內下記草
禁府啓曰,凡殺人檢屍,初·覆傷處,不同,則三檢歸一,例也。今此姜錫圭處被殺人權泰勝檢屍,初檢則左膝下傷處長四寸三分,覆檢則左膝下傷處長一尺五寸,初·覆檢傷處之不同,若是其懸殊,則似當依例三檢,而刑曹旣已啓下,移送本府,本府則不可使之三檢。且其右膝,至於折骨,則泰勝因杖致死之狀,此亦可知,故姜錫圭,不待泰勝之三檢,捧招以入之意,敢啓。傳曰,知道。禁府謄錄
上在慶德宮。
自未時至酉時,日暈。夜一更至四更,月暈。
藥房都提調鄭維城,提調洪重普,副提調鄭知和啓曰,伏未審夜間,聖候調攝,何如?濕瘡處塗藥,已試之後,其有顯效耶?臣等不勝憂慮,敢來問安。受灸擇日,已定明日,今當豫爲議穴以啓,而鍼醫尹後益,自站上未及入來,而諸醫等論議不一,姑待尹後益來到,商議以啓,竝此仰稟。答曰,知道。
傳曰,今下弓矢,仁遮外萬戶安震柱處給送。
答領議政鄭太和再度呈辭曰,不允批答。
上在慶德宮。
自辰時至未時,日暈。申時,日暈兩珥。夜一更至四更,月暈。
藥房都提調鄭維城,提調洪重普,副提調鄭知和啓曰,伏未審夜來,聖候調攝,若何?濕瘡其無加減之效耶?臣等不勝憂慮,敢來問安。今日受灸議穴事,聚會諸醫及尹後益·柳後聖等,多般商議,則柳·尹以下諸醫等皆以爲,上年眼患收效之後,欲爲旋施艾灸者,出於以祛頭風,永絶眼患根柢之計,而卽今症候,與前有異,上部濕熱方盛,至於濕瘡,尙未差減,施灸似非其時。醫方亦云,溫病不宜艾灸,或云治濕,不宜火攻,以諸醫之意及醫家禁忌論之,則今日受灸,似當姑爲停止,以待濕熱差減後,更爲觀勢稟處,而但擇日已定之事,以醫官之言,臣等不可臨時請停,何以爲之?敢稟。答曰,然則姑停受灸,仍爲受鍼,可也。
再啓曰,伏承聖批,然則姑停受灸,仍爲受鍼可也事,命下矣。卽與尹後益等諸鍼醫商議,則施鍼穴道,比前稍爲加減,面部,攢竹左右穴,手部,合谷·大淵·中渚右邊,足部,內庭·至陰·太衝等穴間,一日兩度受鍼,更觀症候,或停或仍,宜當云。自今日隨時受鍼之意,敢啓。答曰,知道。
受鍼後,藥房問安。答曰,知道。
三啓曰,臣等今日入侍,天顔眼患,症候非細,不勝憂慮之至。如此彌留之症,專以施鍼,速收其效,難以爲期,對證之劑,不可不兼進,故臣等方欲稟定矣。榻前旣下議藥之命,臣等卽與柳後聖等商議,則皆以爲,救苦湯十貼進御,宜當云,此藥三貼,爲先劑入,何如?答曰,知道。
自上受鍼時,藥房三提調及醫官點穴,柳後聖執鍼,尹後益入侍。穴處,面部,攢竹左右穴,手部,合谷·大淵·中渚右邊,足部,內庭·至陰·太衝右邊。
受鍼後,藥房問安。答曰,知道。
三啓曰,臣等今日入侍,天顔眼患,症候非細,不勝憂慮之至。如此彌留之症,專以施鍼,速收其效,難以爲期,對症之劑,不可不兼進,故臣等方欲稟定矣。榻前旣下議藥之命,臣等卽與柳後聖等相議,則皆以爲,救苦湯十貼,進御,宜當云。此藥三貼,爲先劑入,何如?答曰,知道。內下記草重疊
備邊司啓曰,登極頒詔進賀禮物及賜物謝恩禮物,一依癸未年例,磨鍊啓下之後,因禮曹啓辭,御前則減去黑麻布,皇太后·中宮則黑麻布之代,以紫細綿紬各二十疋,付標啓下矣。更爲商議,則進賀方物,例與謝恩方物數目相同,而御前黑麻布,全數減去,則比諸謝恩方物不足者二十疋,此則代以白細綿紬,皇太后·中宮,則自前本無紫細綿紬封進之規。且物種疋數,與謝恩方物不同。紅白苧布則各減十疋,紫紬則全減,而代以白細綿紬,以準謝恩方物之數,宜當。元單改付標以入之意,敢啓。傳曰,知道。
又啓曰,頃因平安監司任義伯狀啓,本道上納皮雜穀六千石,使之竝留本道,以爲賑救之資,以木折價輸納事,纔已入啓,允下矣。臣等更爲商議,則關西飢饉,委屬可慮,此時作木上納,亦甚有弊,本道應上納啓下穀物前日所已減除者,大小米四千石,皮雜穀四千石外,復除皮穀二千石,以滿一萬石之數,木同折價運納,竝令停止,其餘小豆一千石,太三千石,則亦欲除減,而京中諸處需用,萬分不足,更無變通之路,此豆太四千石,待本司調送船隻,裝載上納,以除本道輸運之弊,宜當。以此意分付,何如?傳曰,允。
又啓曰,頃日木川居御營軍朴成金,呈狀於本司曰,其妻德禮,卽公州官妓海榴花之所生德禮,而兒時備納火藥一百斤於本官,已爲免賤,願得更受本司立旨,以爲後考之地云。取考其立案則有曰,官妓海榴花一所生婢德禮,以病不合官家使喚,軍器火藥一百斤願納,故一依備邊司事目後,所生竝永永免賤云云,而免賤之賤字,顯有刀割改書之跡,此則必是德禮退改役字,爲賤字者也,而各邑不報監司,私許免役,已涉未便,而假托元無本司事目,尤極驚駭。至於免役之人,竝其後所生,永永免役,曾所未有之事,不可不査出處置,以杜官屬用奸,守令循私之習,故分付本道,使之査報,則德禮,稱以兒時父母所爲之事,割改賤字曲折,全然不知云。帖文成給之牧使,乃是朴炳云。帖文受出,旣在德禮之兒時,則割改之罪,雖不在於德禮,亦不可一任其閒遊,令本道竝其所生,刷出還本役,宜當。其時牧使朴炳,不報監司,托以本司事目,竝與後所生,違格免賤之罪,在所難免,姑先從重推考,何如?傳曰,允。備局謄錄
上在慶德宮。停常參·經筵。
卯時,日暈。自酉時,四方昏蒙若下塵。
藥房都提調鄭維城,提調洪重普,副提調鄭知和啓曰,伏未審夜來,聖候調攝,何如?昨日受鍼進藥之後,視前其有差減之效耶?臣等終宵耿耿,憂慮未弛,敢來問安。答曰,與昨一樣。
答右議政元斗杓箚曰,省箚具悉卿懇。卿其安心勿辭,益加善攝。
上在慶德宮。停常參·經筵。
藥房都提調鄭維城,提調洪重普,副提調鄭知和啓曰,伏未審夜來,聖候調攝若何?眼患之候,視昨亦無差減乎?臣等區區憂慮,敢來問安。今日當爲受鍼,與諸醫更爲議穴,則仍用前穴,宜當云,敢此竝稟。答曰,知道。
再啓曰,臣等卽與諸醫商議,濕瘡洗藥,則皆以爲,苦蔘·槐枝·黃栢各一兩合煎,乘溫淋洗後,塗以神捷膏,最爲宜當云,此兩藥劑入,何如?答曰,依啓。
受鍼正時,隨時,藥房三提調·史官三員,執鍼尹後益,點穴趙徵奎,醫官崔有泰·安景昌等入侍。穴處則面部,攢竹左右穴,手部,合谷·大淵·中渚右邊,足部,內庭·至陰·太衝右邊。
受鍼後,政院·藥房·二品以上問安。答曰,知道。
答領敦寧李景奭箚曰,省箚具悉卿懇。卿其安心勿辭焉。
上在慶德宮。
自卯時至酉時,四方昏蒙若下塵。夜一更至四更,月暈廻木星。
藥房都提調鄭維城,副提調鄭知和啓曰,伏未審夜來,聖候調攝,若何?連次受鍼,試用洗藥後,眼患與濕瘡,顯有差減之道耶?臣等憂慮未弛,敢來問安。且今日仍爲受鍼事,昨已停當矣。與諸醫更爲議穴,則仍用前穴,宜當云,竝此仰稟。答曰,知道。
受鍼正時,隨時,藥房三提調·史官三員,執鍼尹後益,點穴崔有泰,醫官趙徵奎·安景昌入侍。
受鍼後,藥房口傳問安。答曰,知道。
玉堂問安。答曰,知道。
答領敦寧李景奭箚曰,省箚具悉卿懇。都監之任,令廟堂議處焉。
上在慶德宮。停常參·經筵。
藥房都提調鄭維城,左承旨南龍翼啓曰,春序將盡,今日望奠又過,哀疚中追慕益切,伏未審此時,聖候若何,眼患與溫瘡,夜間加減,如何?臣等憂慮罔弛,敢來問安。且前日劑入救苦湯,若已畢進,則加劑以入乎?湯藥不可不連續進服,敢此竝稟。答曰,知道。湯藥,姑觀一兩日症勢,議定,可也。
大王大妃殿,藥房問安。答曰,知道。
王大妃殿,藥房問安。答曰,罔極。
中宮殿,藥房問安。答曰,罔極。
答禮曹判書洪重普疏曰,省疏具悉卿懇。內局提調之任,當勉副焉,卿其安心勿辭,調理察職。
上在慶德宮。
自朝至終日,四方昏蒙。未申時,日暈,雲暗不得看望。
藥房都提調鄭維城,右副承旨李翊漢啓曰,伏未審夜間,聖候調攝若何,眼患與濕瘡,漸有差減之效耶?臣等不勝憂慮,敢來問安。且昨今兩日,以拘忌,受鍼停止矣。明日仍爲受鍼當否,議于諸醫,則皆以爲,凡人施鍼,有瀉無補,況聖上久在哀疚未寧之中,元氣虛弱之餘,許多穴道,連次施鍼,屢日不止,則快效未收,損害必多。眼患若有少差之效,則似當姑爲停鍼,以藥力仍爲專治宜當云。非但醫官之意如此,群下之情,亦以受鍼過度爲慮,何以爲之?敢此竝稟。答曰,知道。受鍼當否,明日議定,可也。
答領議政鄭太和五度呈辭曰,安心調理。
答大司諫李慶億疏曰,省疏具悉。爾辭至此,本職當勉副焉,爾其安心調理。
答領敦寧李景奭箚曰,省箚具悉卿懇。提調之任,旣已勉副矣,卿其安心勿辭。
傳曰,史官一員待命。月蝕所摘奸事
上在慶德宮。停常參·經筵。
世宗大王忌辰。
藥房都提調鄭維城,右副承旨李翊漢啓曰,伏未審夜間,聖候違豫諸症,視前加減,何如?臣等憂慮罔弛,敢來問安。昨日伏承聖批,受鍼當否,明日議定可也事,傳敎矣。卽與尹後益諸醫商議,則以爲眼患諸症,若已幾盡差愈,則不必更爲施鍼,損瀉元氣,症候比前差減與否,今日入診後,若無少差之效,則仍爲受鍼宜當云。爲先入診之意,敢稟。答曰,知道。
受鍼正時,隨時,都提調鄭維城,右副承旨李翊漢,史官三員,執鍼醫官尹後益,點穴崔有泰·趙徵奎等入侍。穴處,面部,迎香左右穴,手部,右穴合谷·神門,足部,內庭·至陰。
受鍼後,藥房問安。答曰,知道。
上在慶德宮。
自午時至酉時,日暈。夜三更至五更,月暈。
藥房都提調鄭維城,右副承旨李翊漢啓曰,伏未審夜來,聖候調攝,若何,昨日受鍼後,眼患諸症,顯有差減之效乎?臣等憂慮未弛,敢來問安。今日仍爲受鍼事,昨已議定矣。受鍼點穴,更議于醫官,則仍用昨日改定之穴宜當云,竝此仰稟。答曰,知道。
入診正時,隨時,都提調鄭維城,提調許積,右副承旨李翊漢,史官三員,醫官安慶昌·尹後益·崔有泰·趙徵奎·崔聖任等入侍。
入診後,再啓曰,臣等入侍時,伏聞調攝中,又患感冒,頗有熱候,無任憂慮之至。症候雖不至大段,不可不及時進藥和解,臣等退與柳後聖·趙徵奎·成後龍及諸御醫商議,則皆以爲,人蔘敗毒散,加黃連·黃芩竝酒炒,桅子炒各七分,二貼進御宜當云。此藥爲先劑入,而眼患快治之劑,姑待聖候感冒差減後,更爲商議稟定之意,敢啓。答曰,知道。
有政。
答領議政鄭太和六度呈辭曰,安心調理。
傳曰,史官三員待命,騎馬九匹立之。漢江·露梁·廣津·三田渡·松坡津·楊花渡津船摘奸事
答都承旨趙啓遠疏曰,省疏具悉。卿其勿辭察職。
答領議政鄭太和疏曰,省疏具悉卿懇。都監之任,似非劇務,勿藥之效,宜速見矣,卿何辭焉?安心勿辭,益加善攝,毋孤予心。內下記草
備邊司啓曰,自前勅使越江後,入把驛馬,例爲分定於諸道,前期入送關西,留養以待矣。今此登極使一行,分定三南驛馬,昨日始爲畢到,逢點下去,若以前定,今二十三日拜表,則前頭日期促迫,致遠之馬,未及喂養,必有中道顚仆之患。拜表日字,令該曹差退,何如?傳曰,允。備局謄錄
上在慶德宮。停常參·經筵。
巳時,日暈。
藥房都提調鄭維城,提調許積,右副承旨李翊漢啓曰,伏未審夜間,聖候調攝,若何?昨日劑入湯藥進御後,感冒之候,其有差減之效耶?臣等不勝憂慮,敢來問安。答曰,知道。症候當言于醫官矣。
再啓曰,伏聞醫官等所傳之言,則昨入湯藥一貼進服後,感冒之候,幾盡差愈,熱勢亦爲頓減云,臣等不勝喜幸。感冒旣見差效,則發散之劑,不必連進,人蔘敗毒散餘一貼,仍爲停止,眼患治療之劑,所當卽爲議定,而諸醫皆以爲,感冒比昨,雖似差減,餘症猶未快復,此時旋進他藥,似非萬全之道,姑觀今明日症勢,議定久進之藥,宜當云。麥門冬茶,乃是卽今當進之劑,加五味子一錢,五貼爲先劑入之意,敢啓。答曰,知道。
答領議政鄭太和疏曰,省疏具悉卿懇。予意已悉,而卿辭至此,都監之任,今姑快副卿意,卿其安心勿辭,益加善攝,速停長單,亟廻遐心,是卿之諒予心,至矣。
答玉堂箚曰,依啓。掌令宋時喆遞差事
上在慶德宮。停常參·經筵。
藥房都提調鄭維城,提調許積,右副承旨李翊漢啓曰,伏未審夜來,聖候若何?感冒餘症,今已快復耶?臣等不勝憂慮,敢來問安。眼患當劑,詳知卽今症候,然後商議以啓之意,竝此仰稟。答曰,症候,當言于醫官矣。
再啓曰,臣等伏聞醫官所傳之言,則聖候感冒餘症,今已快復,熱候亦減云,不勝喜幸。眼患對證之劑,與諸醫再三商確,則柳後聖·鄭後啓·趙徵奎·梁濟臣·成後龍及諸御醫等,皆以爲,聖上前後所患諸症,皆出於上焦風熱,胃經濕熱,交攻作孽,眼患痒瘡,發作無常,施鍼之後,雖或有一時少差速效,旋卽復發,若非藥力積漸之效,則終難祛根快復云。升麻黃連湯,加石膏煆二錢,知母生一錢,羌活七分,柴胡五分,白豆蔻三分,連進二十餘貼,更觀其效,或加進,宜當。丸藥則壯水明目丸,限平復仍爲進御亦當云。升麻黃連湯五貼,爲先劑入之意,敢啓。答曰,知道。
傳于政院曰,領議政鄭太和家,遣知事鄭後啓看病。
答領議政鄭太和七度呈辭曰,遣承旨敦諭。內下記草
備邊司啓曰,黃海監營留儲木五十同,取來補用於賑救事,啓下矣。今見其木品,則幾盡麤劣,而其中十餘同,尤甚麤短,不可行用,而旣來之後,退送有弊,雖已捧置,道臣所爲,殊甚不當。豐川府所納赤豆一百五十石,甚爲不實,不合於賑救之用,莫重國穀,不謹收捧,若是無形,亦甚可駭。監司鄭萬和·豐川府使鄭承明,竝推考,何如?傳曰,允。備局謄錄
上在慶德宮。
藥房都提調鄭維城,提調許積,右副承旨李翊漢啓曰,伏未審夜間,聖候調攝若何,昨日劑入湯藥,已試進御耶,眼患赤暈,亦已快復耶?臣等憂慮未弛,敢來問安。前劑入壯水明目丸,進御已盡,則亦當加劑入,竝此仰稟。答曰,知道。湯藥時未進服矣。
全南左水使朴泂下直。
答左副承旨吳挺垣疏曰,省疏具悉。爾其勿辭,從速察職。內下記草
吏曹啓曰,東萊府使有闕,依近例,令備局擬薦,何如?傳曰,允。備局謄錄
上在慶德宮。停常參·經筵。
藥房都提調鄭維城,提調許積,右副承旨李翊漢啓曰,伏未審夜來,聖候調攝,若何,眼患濕瘡諸症,今已幾盡平復耶?昨伏承湯藥時未進服之敎,無乃感冒餘候,猶未復常,姑遲進御他藥耶?臣等伏未詳知,無任憂慮,敢來問安。答曰,知道。感冒之候,雖已差復,而猶未如常,故不爲進藥矣。
答都承旨南龍翼疏曰,省疏具悉爾懇。用人之道,惟在隨才,豈拘於其年之少長乎,亦豈有古今之嫌哉?今此除拜,意非偶然,爾其勿辭,從速察職。
傳曰,今下弓矢,撫夷萬戶鄭時儞處給送。
傳曰,副司直金壽興,校理李敏迪,吏曹佐郞金萬基,吏曹正郞李翊,副司果呂聖齊,御史治裝。
答黃海監司李萬雄疏曰,省疏具悉。卿才允合授任矣,勿爲控辭,速往欽哉。
答諫院啓辭曰,依啓。東萊府使鄭泰齊拿問正罪事
答判府事宋時烈疏曰,省疏具悉卿懇。薄略之物,何用固辭至此哉?予甚愧赧。卿其勿辭,須體至意,安心領受,以副至望。
答坡州居幼學李思近疏曰,省疏具悉。深嘉爾爲國進言之誠,所陳之事,當令廟堂議處焉。
傳曰,此人疏中,多有所言者云,招致政院,逐條問啓。內下記草
禁府啓曰,頃接月令醫員手本,則本府囚人韓休,病勢甚重,本府都事,亦皆目覩其病重之狀,來告臣等,而不敢煩稟,故各別救療之意,嚴飭分付矣。卽者又見月令手本,則韓休自去冬,冷塊凝結於脇下臍,自今月初結塊漸大,大如小椀,兼得嘔吐之症,少有所食,旋卽嘔吐,氣上衝之時,則呼吸不通,冷汗如瀉,昏眩委頓,不省人事。自昨日午後,病勢十分苦劇,一夜之間,危症疊見,寒熱交作,口唇焦渴,手足戰掉,氣息奄奄云,問其病勢於都事,醫員手本,乃其實狀云。罪人病重則啓稟變通,自是前例,而成以性保放之後,病勢一向沈痼,雖有放送待差之敎,而尙未還囚,已極未安。今此韓休,何以處之?惶恐敢稟。傳曰,姑爲保放,待差還囚。禁府謄錄
上在慶德宮。停常參·經筵。
藥房都提調鄭維城,提調許積,右副承旨李翊漢啓曰,春序已闌,日氣猶未和暢,伏未審此時,聖候調攝,何如?昨伏承聖批,感冒之候,雖已差復,而猶未如常,故不爲進藥爲敎,夜來尙未快復耶?臣等伏切憂慮,敢來問安。答曰,與昨無異矣。
答領議政鄭太和八度呈辭曰,安心調理。內下記草
禁府啓曰,東萊府使鄭泰齊拿來傳旨,旣已啓下,而新府使下去交代後拿來,已有前例,今亦依此爲之乎?敢稟。傳曰,依此爲之。禁府謄錄
上在慶德宮。停常參·經筵。
午未時,日暈。
藥房都提調鄭維城,提調許積,右副承旨李翊漢啓曰,昨日問安之批,伏承與昨無異之敎,夜間症候,猶未快復耶?近日朝晝之間,寒暖不適,無乃調攝失宜,久未復常乎?詳知今日症候,然後當爲議藥,臣等無任憂慮,敢來問安。答曰,知道。與昨一樣。
再啓曰,卽伏承與昨一樣之敎,且伏聞柳後聖·鄭後啓等所傳之言,則聖候自昨,頗有頭痛熱候,必是前患餘症,未及快復之際,觸冒風寒添傷之致云。臣等不勝憂慮,和解之劑,不可不及時進御,卽與柳後聖·鄭後啓·梁濟臣及諸御醫等商議,則小柴胡湯,加石膏煆一錢半,山桅炒·黃連酒炒各七分,連進三貼宜當。此藥,眼患治療,亦有所益云,三貼卽爲劑入,前入壯水明目丸,進御已久,迄無少效,改進他藥之意,柳後聖與諸醫商議,則壽世保元方,加入八味丸,非但眼患治療,最是當劑,瘡腫豫防,亦有其效,兼治渴症。且桑枝茶,亦宜於祛濕止渴,與前入麥門茶,相間進御宜當云。加減八味丸一劑及桑枝茶,竝爲劑入,何如?答曰,知道。
昭憲王后忌辰。
備邊司啓曰,東萊府使鄭泰齊,旣有拿命,其代不可不趁速發送。新府使,令該曹,明日內爲政差出,催促赴任,何如?傳曰,允。備局謄錄
上在慶德宮。停常參·經筵。
自巳時至酉時,大風。
藥房都提調鄭維城,提調許積,右副承旨李翊漢啓曰,伏未審夜來,聖候調攝,若何?昨入湯劑進御之後,熱候諸症,其有差減之效乎?臣等憂慮罔弛,敢來問安。答曰,知道。勿爲逐日問安。
答領議政鄭太和九度呈辭曰,遣承旨敦諭。
答大司憲李一相疏曰,省疏具悉。卿辭至此,本職當勉副矣,卿其勿辭,調理上來。
上在慶德宮。停常參·經筵。
答都承旨南龍翼疏曰,省疏具悉。爾其勿辭,從速察職。
答戶曹參議元萬石疏曰,省疏具悉。爾其勿辭往來。
答刑曹判書尹絳疏曰,省疏具悉。罪囚自明之言,於卿有何足掛意之理哉?安心勿辭,從速察職。
答領議政鄭太和箚曰,省箚具悉卿懇。國事危危,民生喁喁,災異荐臻,飢癘殆甚,中宵靜思,若恫在己。若此之時,捨卿而其誰倚?卿辭雖急,予意難回,國事將急,捨卿而難儔。卿疾至此,出仕恐添,其於淸和之時,降熱之際,臥閤論道,宜無不可。且擬律罪囚之擧,尤不可少緩,而因卿引入之故,未卽議定。予甚憂悶,卿已諒矣,體此如渴之意,亟停來單,以副上下之望。內下記草
備邊司啓曰,觀此禮部咨文,硫黃·採蔘·銅鐵等三件事,竝令本國,擬罪以奏,所當趁速從輕重科罪。撰修奏文,以附登極使之行,而事係重大,領議政方在呈告中,臣之源所見孤陋,不可獨斷。待領議政出仕,商確稟處,何如?傳曰,允。備局謄錄
上在慶德宮。停常參·經筵。
夜五更,黑雲一道如氣,起自東方,直指乾方,長十餘丈,廣尺許,良久乃滅。
藥房都提調鄭維城,提調許積,右副承旨李翊漢啓曰,近日夜氣頗寒,伏未審數日來,聖候調攝,若何?前劑入小柴胡湯三貼,昨日已盡進御否,熱候諸症,顯有差減之效耶?詳知卽今症候,然後或仍進前劑,或更議他藥,臣等不勝憂悶,敢來問安,竝此仰稟。答曰,知道。症候,比數日稍安矣。
再啓曰,伏承聖批,症候比數日稍安之敎,臣等不勝欣幸。卽與鄭後啓·趙徵奎等諸醫商議,則小柴胡湯停止,前日議定劑入升麻黃連湯,今日爲始,進御宜當。雖或有感冒餘症,此藥進服,無害而有益云。升麻黃連湯前劑入五貼,逐日仍進,加減八味丸,今日畢劑以入,亦爲兼進之意,敢啓。答曰,知道。症候,當言于醫官矣。
三啓曰,伏聞醫官等所傳之言,則卽今聖候,又有頭部微疼之症,且有鼻瘡復發之漸云,臣等不勝憂慮。卽與鄭後啓·趙徵奎·成後龍及諸御醫,反復商議,則皆以爲,此非感冒餘症,實由於胃經熱候上升之致,不必更議他藥,前劑入升麻黃連湯,勿爲間斷,連續進御,則可以收效云。且牛黃末進御當否,依傳敎詢問於諸醫,則亦以爲,此藥非但淸熱,亦有效於治瘡,每貼三分,調金銀花茶進御亦當云,牛黃一部,分五貼封入之意,敢啓。答曰,知道。
有政。
登極兼謝恩正使元斗杓下直。
答右參贊宋浚吉箚曰,省箚具悉卿懇。戒誨之言,憂愛之誠,實出肝肺,其可比於他人之疏箚乎?予雖不敏,可不書紳而服膺,今雖擧槪當面諭焉。
答領議政鄭太和疏曰,省疏具悉卿懇。已悉予意於前後之批矣。卿其安心勿辭,益加善攝。
上在慶德宮。停常參·經筵。
藥房都提調鄭維城,提調許積,右副承旨李翊漢啓曰,伏未審夜來,聖候調攝,何如?熱候諸症,視昨稍減耶,升麻黃連湯,自昨爲始進御耶?眼患痒瘡加減輕重,未能詳知,臣等不勝鬱悶之至,敢來問安。答曰,知道。稍勝於昨日矣。
答領議政鄭太和十度呈辭曰,安心調理。
備邊司啓曰,採蔘·硫黃·銅鐵等三件事擬罪,待領議政出仕,商確啓稟之意,入啓蒙允矣。領議政出仕之遲速未可知,而必須趁速擬律,撰出奏文,繕寫以送,可及於登極使未及渡江之前,令有司堂上,就議於領議政後,從輕重科罪,稟處,何如?傳曰,允。備局謄錄
上在慶德宮。停常參·經筵。
藥房都提調鄭維城,提調許積,右副承旨李翊漢啓曰,頗有旱氣,淒風日吹,伏未審此時,聖候調攝,若何?昨伏承聖批稍勝於昨日之敎,而眼患濕瘡加減輕重及湯藥進御與否,未承明白下敎,臣等不勝悶鬱之至,敢來問安。答曰,知道。今幾差復矣,勿爲逐日問安。
再啓曰,伏承聖批,今幾差復之敎,臣等一時喜幸則多矣,而聖上所患諸症,根柢未祛,雖或暫時差減,發作無常,臣等憂慮一念,何嘗少弛?卽伏聞敬慕殿朔祭,有親行之命,臣等益不勝悶慮之至。眼患濕瘡,俱是重證,雖在快差之後,亦有復發之憂,不可不十分愼攝,況今少差之際,乘夜勞動,親行奠禮,陟降哀臨,則重致添傷之患,在所必至,豈不大可懼哉?五月大祭之期已迫,聖心哀慟冞篤,今此朔奠,必欲力疾親行,出於至情所發,若非萬分可憂,則臣等固當將順之不暇,何敢費辭煩聒乎?況且有決難親行之節,卽今濕瘡,雖似作痂,而大有妨於盥洗淨浴,此時親行奠禮,尤爲難便。伏願聖明,勉抑至情,亟寢親行奠禮之命。答曰,旣已量疾矣。卿等勿爲過慮。
三啓曰,臣等之請,出於悶迫至情,而未蒙省察,以旣已量疾矣,勿爲過慮爲敎,臣等尤不勝憂遑之至。聖上違豫諸症,雖曰差減,而面部有鼻癤復發之漸,下部瘢瘡尙多,雖在大內跬步之地,決不可勞動出入,況廟殿稍遠之所,達夜升降行禮,則必致復發添重之患,聖上雖以量疾爲敎,而此乃迫於至情,不自覺其症患之尙重也。臣等之言,實非過慮,臣等旣忝保護之任,的知有必至之憂,何敢初不得請,曲意承順泯默而退乎?伏乞勉抑至情,亟停親祭之命。答曰,已諭,勿煩。
四啓曰,臣等竭誠籲呼,猶未得請,已諭勿煩爲敎,臣等尤不勝悶迫之至。非但卽今違豫之候,決難勞動,尤有所不可不深思遠慮者。五月大祭之期,只隔一朔,必須趁此時十分愼攝,漸收快效,方可以親行大祭,今若忽於少差,猶可攝行之朔奠,必欲强疾親行,復致添傷,濕瘡諸症,久而加重,臨時狼狽,至於難行之境,則聖上痛迫之情,必倍於今,此朔奠不得親行,聖心何不諒輕重之別,而强拂群情,期於親行奠禮乎?臣等區區憂慮之情,不得不縷縷陳達,伏願亟停親行奠禮之命。答曰,勿煩。
五啓曰,臣等伏承聖批,又以勿煩爲敎,臣等憂悶煎迫,庸有極哉?竭心陳啓,終不得請,無非臣等誠意淺薄之致。每與醫官商確,則聖候所患諸症,皆由於上焦熱候極盛之致,今若勞動玉體,觸冒風寒,達夜行禮,則勞熱風熱,一時交發,症患加添,的然無疑,臣等不得將順聖敎,終聒至此,尤不勝惶悶,伏願諒察下情,亟下兪音,千萬幸甚。答曰,已諭矣,勿爲過慮。
六啓曰,伏承聖批,以已諭矣,勿爲過慮爲敎。臣等益復憂悶,聖上所患,旣非尋常之症,而未見快復之效,强作違豫氣力,達夜行禮,移時哭臨,則症勢添重,在所必至,臣等竭誠陳啓,至於三四而終不允兪,群下煎迫之情,雖不足恤,其於重貽慈殿惟疾之憂,豈不顧念乎?此時親祭之擧,若非萬分可憂,則臣等何敢縷縷强聒,至於此乎?請加三思,亟停親行之命,千萬幸甚。答曰,不允。
答政院啓辭曰,已諭于藥房矣。
答大司諫鄭知和疏曰,省疏具悉。卿其勿辭,從速察職。
備邊司啓曰,三件擬罪事,問議于領議政,參以群議,相與商確,則三件中各人所犯,不無首從輕重之別,一依律文科斷,各其名下懸錄,別單書入之意,敢啓。傳曰,知道。備局謄錄
上在慶德宮。停常參·經筵。
夜二更,流星出河皷星下,入東方天際,狀如拳,尾長四五尺許,色赤。
敬慕殿朔祭,自上親行。
貞熹王后忌辰。
答領議政鄭太和十一度呈辭曰,安心調理。郞廳李弘稷校正。日記廳郞廳李益普書。
上在慶德宮。停常參·經筵。
卯時,有霧氣。玉堂日記
缺幾張不可知。上曰,罷免無乃太輕耶?沈之源革半行缺淸城僉使崔守簡,亦爲革罷乎?半行缺再亨,上土僉使林時憲,亦當分輕重施罰矣。五六字缺再亨甚爲冤枉,而乃是微細小官,故人皆不爲三四字缺審處之事也。上曰,林時憲之罪,不可與金再亨二三字缺律矣。沈之源曰,然則金再亨則革職,林時憲則革職徒配,崔守簡亦爲革職乎?上曰,依爲之,而前日擬罪文書,改付標以入,可也。三字缺咨文趁速搆出,急書付送於登極使之行,則如何?沈之源曰,四字缺付送賀使,亦似難便矣。兪一字缺曰,雖付送有三四字缺之事也。上曰,如此重大之事,則不可送齎咨官矣。三行缺彼此知之一字缺臣之武與文,豈有不四五字缺。沈之源曰,今此所送別使,以文堂上差出,稱以回奏使,急束馳往,與登極使,作爲一行以去,何如?上曰,依爲之。洪命夏曰,此行甚爲急遽,路費似難猝辦。依沈之溟·李袗例,自戶曹備給,且令兩西管餉使,參酌出給銀兩,何如?上曰,依爲之。上曰,今此北京文書,何人製之乎,大提學當爲製之乎?洪命夏曰,吏文學官當製之,而槐院提調改之矣。上曰,江華留守,有何所稟之事乎?柳二字缺曰,本府無他弊瘼,積年未捧之糶,臣自到任以後,刻期督捧,而所志還上年歲旣久者,萬無盡捧之理,極可悶矣。沈之源曰,所志還上,甚爲六七字缺習者,則不可不重究矣。柳淰曰,一行缺而曾前受出者徵捧一行缺江都還上,私自許給一行缺。上曰,閔應協曾一行缺許,則當有一石私許六七字缺難免其責,一依先朝受敎爲之,可也。柳淰曰,四五字缺二十間,今方營造,而所謂其庫間尺度四五字缺廣,若比平常小家,則幾至三間,名雖二十間,而其實則六十間也。木手二十餘名,一時赴役,燔瓦之役,亦爲浩大,前日自備局下送之木,旣已盡用,前頭工役尙多,而物力已竭,極以爲悶,未知何以爲之。上曰,餘丁木五同,下送江都,以補倉役之需。柳淰曰,濟物萬戶尹全之仍任事,本爲造刀之役,而亦爲他事也。江都甲串,最爲虛疎,不合設鎭,而曾前未得可合之處,故不得已權設於時設之處矣。臣到任之後,周覽浦邊,未得可設之處,一字缺串江邊近處,有一小崗,其山麓回抱處,甚合設鎭,三四字缺爲移設爲當矣。上曰,甚爲合當,則七八字缺。上曰,一體施賞,可也。柳淰曰,內需司六字缺鼎足,使其別將主管,收捧貢米,仍爲留置本城之後,男丁則團束作隊,以爲本城使用之意,曾已啓達矣。厥後只許男丁百名,而太半諸宮家奴婢,故內司時存則僅四十餘名,不但其數零星,當初奴婢,專屬本城爲請者,奴則納貢於別將處,婢則收捧於內司差人處,則其弊反有甚於一處納貢之時。臣意則奴婢竝屬本城,依前啓稟施行,以除渠等積年難堪之弊,以爲他日本城調用之地,何如?上曰,然則奴婢竝屬本城,而諸宮家奴婢,亦皆移屬鼎足,使別將句管,而其貢自內司當隨便區處矣。柳淰曰,本府上年農事,比他處稍勝,而猶多飢民一行缺無辦出之路,若干空名帖一行缺賑救之地,何如?上曰,勿爲一行缺。柳淰曰,劍子七十柄,僅得造作,幾盡畢役,而所入物力,亦爲不少矣。上曰,我國劍子造賣處不多云,此何故耶?護軍柳赫然曰,我國劍工不爲不少,而其造賣者不多,無他。若爲精造,則一劍所入之需,小不下二三字缺十餘端,旣造之後,若論其直,則又不過十餘端,工商爲業,本爲射利,而顧其所業,不得見售,賣劍者之鮮少,職此之由也。國初,惟全州有賣劍者,而當初造作時,省其所入之需,僅成形樣,故品甚麤劣不可用,其中最上者,僅直麤木八九端,次者或六七端,又次者或四五端,名雖劍子而實則無用,故臣抵書於全南監司金始振,使之曉諭工匠,變其麤劣之品而精造以賣,則始振答云,此事甚好,第劍子若爲精造,則所入之需旣多,所沽之直不高,故人無願爲者云云。臣方待罪軍兵衙門,軍兵之當帶劍者二萬餘名,而僅造二千餘柄,二行半缺邈然,誠可悶也。洪命夏曰,今日五六字缺贊禮,未免失禮,惶恐待罪。上曰,此非怠慢之致,有何待罪之事乎?勿待罪。兪棨曰,天災如此,消災之本,在於殿下之身,而聖候久在違豫中,保護聖躬,爲今之急務,而伏聞藥房所進之藥,不爲進御云,群下之情,深以爲悶矣。上曰,此乃誤傳之言也。予自少時,多服藥以補元氣,豈有有病而不服藥之理乎?沈之源曰,兪棨所陳之言,極是矣。消災之本,在於殿下之身,聖躬調護,此時爲急,尤宜加愼也。且念自上別無失德,而天之示警如此,修省之中,宜加修省也。且先朝未有祈雨而不得雨之時,此必一心對越之誠,有以昭感于天也,殿下宜體念矣。洪命夏曰,消災之策,大臣旣已陳達二字缺於修省,而亦必培養人才,卽今文才,固不如昔時,至於武才,亦無可五六字缺取人,則平民庶孽居多,士族子枝,則纔五六字缺蓋士族雖不文,筮仕而爲蔭官者居多,而操弓業武者甚鮮故也。以此之故,擬議閫帥者,旣爲不多,而至如俾典親兵,擢置宰列者,只李浣·柳赫然而已。此人若皆衰老,則今無可繼者,人才之不作,未有甚於此時者也。上曰,文之於武,人視之,不啻如霄壤相懸,皆貴文而賤武,武才之不振,實由於此,勢固然矣。洪命夏曰,士族子枝之業武者,使之付軍官,勸課武藝,以爲他日擢用之資,似好矣。上謂柳赫然曰,士族子枝中才藝特異,他日當爲名武者有幾人乎?且卿之門中,亦有特異者乎?赫然曰,大抵士夫中文才優足者爲文臣,其次者爲蔭官,其中才品最末者,旣不能爲文臣,又不能爲蔭官,然後乃治武事,故武人絶尠人才者,良由此也。卽今遠方人才,臣固不及周知也,京中士族業武者,臣幾聞知,別無特異者矣。如二行半缺則常人不解文者,多得參榜矣。四書中自願一書,兵書中抽栍一書,臨時稟旨爲之,則似好矣。沈之源曰,國綱解弛,百僚懈怠,極可寒心矣。上曰,文臣朔試射時,數人僅得進參,而雖進參,只射數巡,而以三十巡懸錄,此亦欺君之事也。士夫自少讀書,立朝事君,其陳戒於君則曰,必須正心云云,而其所自飭,乃反爲如此,欺君之事,其可謂正心乎?尙文尙武,都在紀綱,而紀綱之廢壞如此,誠可歎也。洪命夏曰,試射事,聖敎誠然,而月課亦多借製者云,深可駭也。沈之源曰,國之耳目,寄於臺諫,而近來臺諫,含默成風,二字缺遇災,凡事節損,則雖或飮酒,不至失儀,可也,而副使李正英,奉命出疆,酗酒打人之說,傳播遠近。邊倅之不得離鎭,國法截然,雖或縱恣者,亦不敢犯,而東萊府使鄭泰齊,率置家眷於本邑至近之地,頻數三字缺言,傳播京洛,此兩人之事,聞者莫不爲駭,而臺諫亦有耳,則何敢不一言乎?深爲世道寒心也。其中宋時喆,曾爲密陽,目見泰齊之所犯,而更爲臺官,不爲擧劾,尤可駭也。上曰,不言之臺諫可駭也,而宋時喆則尤極可駭也。沈之源曰,今日兩司,亦不赴臺,極爲非矣。洪命夏曰,大司諫則有故,執義則自除授日呈告,故不得赴召云矣。洪命夏曰,禁軍甲胄等物,方爲造成,而無可合監董之人。內乘李宇柱,曾爲軍器僉正,監造軍器,甚爲能幹,今亦以此人監董,則事似易就矣。上曰,使之監董,可也。洪命夏曰,旣非禁軍領率之任,而別爲監董,有所難便。李宇柱內禁衛將除授,監董,何如?上曰,特除監董,可也。洪命夏曰,今此上番軍士中,多有病故,不得立番云。各處三四字缺必有比前不足之患,昌德·慶德兩宮二行缺賑恤一事,今方半行缺人,前頭繼用極難,本廳之穀留置外方者,守令多有未捧者,誠極可駭。二十石以上未捧者,解由拘礙,何如?上曰,依爲之。兪棨曰,御史發送,一日爲急,不可不速爲發送也。上謂承旨李翊漢曰,政院須列書三南被災之邑,而尤甚處及其次又其次,分三等書入,而湖南·嶺南則分左右道書入。洪命夏曰,暗行御史,於大祥時,當有變服之擧,此亦大節目,不可不豫講也。上曰,御史發去時,豫持黑白兩服,而及至祥日,變服於所到之邑,可也。兪棨曰,救荒之政,朝廷雖極力施設,而聞自三南來者之言,則民多飢死,公私俱困,無以爲計,雖遣御史,無發倉之穀,誠可悶矣。兪棨曰,閔聖徽十一字缺代史,自海州已爲取來矣,今當入來乎?上曰,不必入內,姑先書入冊名,可也。李翊漢曰,判中樞宋時烈祧遷疏,尙無批答,待批下,似有擧行之事矣。上曰,待相臣出仕後,當有定奪之事也。洪命夏曰,外議皆以爲,自上依其疏爲之云云,故欲速爲定奪矣。沈之源曰,別無急時定奪之事矣。乃罷出。燼餘
謝恩,同知吳浩。
朔祭後,大王大妃殿,藥房·政院·玉堂·二品以上·六曹問安。答曰,知道。
慈殿·大殿·中殿,藥房·政院·玉堂·二品以上·六曹問安。答曰,知道。
藥房啓曰,時序易遷,節屆維夏,朔奠已過,祥日又迫,聖心追慕罔極之懷,想必益深。違豫之症,未及快復,强疾行禮,哭泣良久,症患恐有加於少差,臣等區區煎慮,終宵未已。前頭大祭不遠,此時調攝保護,不容少忽,行禮後諸症加減與否,必須詳知,可以入診議藥,而夜間口傳問安,未及稟知,臣等更來問安,竝此仰稟。答曰,知道。比昨別無加減矣。
右參贊宋浚吉上疏。大槪,臣衰病日劇,兩眼全昏,玉冊敎文書寫之任,決不能承當,亟許改定他人事。入啓。
吏曹參判金壽恒,工曹判書金南重三度呈辭,及都承旨南龍翼,刑曹判書尹絳再度呈辭,加給由。
答右參贊宋浚吉疏曰,省疏具悉卿懇。卿辭雖至於此,奚拘於寫家之筆法乎?安心勿辭焉。
答大司憲閔應協疏曰,省疏具悉。卿其勿辭察職。
吏曹啓目,粘連開城留守狀啓云云。觀此狀啓,則本府錢力蕩殘,迎送夫馬,責出飢民,已極可慮。十餘日程往返之間,農民奪時,失業之弊,果如狀啓內辭緣是白置,新除授開城經歷李彙晉,改差,何如?啓依允。
禮曹啓曰,春序已盡,農務方急,而自正月以後,雨澤至小,旱熯之氣,近來尤甚。時有霢霂,僅能浥塵,井泉皆涸,川溝將絶,凄風密雲,雨意邈然,牟麥向茂,將二三字鼠破耕節漸晩,全不起土,前頭民事,極爲悶慮。祈雨之擧,不可少緩,風雲·雷雨·山川·雩祀,三角山·木覓山·漢江等處,不卜日,來初三日設行。而昨見黃海監司鄭萬和狀啓,則道內旱氣,亦甚可慮。本道祀典所載處,祈雨祭香祝,令該司急速下送,使之虔誠祈禱,期於得雨事,竝爲分付,何如?傳曰,依啓。
假注書趙遠期,以病改差,代趙聖輔。
大司諫鄭□□,執義睦兼善,牌招不進。
執義睦兼善上疏。大槪,臣之病勢,萬分危重,不得趨詣召命之下,逋慢之罪,在所難免,亟命鐫罷事。入啓。
院啓,諸宮家設庄,貽害民間,已爲近來痼弊,不可不隨現懲治。頃者忠一字缺寅·李瑑等八十餘人,以宮家道掌金元作弊事,呈狀于憲府,憲府陳啓,請令該道明査啓聞,又令該曹囚禁治罪,而本道之査啓,該曹之推覈,與李瑑等呈狀,不甚相左,而金元猶稱冤枉,故捉致李瑑等於京獄,與之面質,則其所謂奪取民田,廣點山川,起耕士夫墳山,使之移葬常漢之墳山,逐年收稅,私置使令驅從,恣意刑杖,火田之稅應納戶曹者,私自二字缺專點灌漑之利,使民不得下手者,皆非虛假,渠亦無辭以答,則種種罪犯,其不可赦也,明矣。旣在面質對辯之中,則各人等推捉未及上來之前,固不可泛然書入於蒙宥之秩,三月初八日面質之後,亦以因赦蒙宥,更不擧論。本曹本道之累度査覈,十三人遠道捉致之意,竟歸虛地,該曹所爲,殊甚不當。請當該堂上郞廳推考,金元更爲囚禁,依法重治。居山,素稱北路巨驛,曾前擇差,意非偶然,而察訪朱震禎,名稱素輕,不能彈壓,家且不遠,貽弊亦多,請朱震禎遞差,其代各別擇送。答曰,依啓。
義州問安使邊復一入來。
答執義睦兼善疏曰,省疏具悉。爾其勿辭察職。
大司諫鄭□□再疏。大槪,命招之下,病未趨赴,乞治臣罪,仍遞臣職事。入啓。答曰,省疏具悉。卿其勿辭察職。
左參贊吳竣上疏。大槪,年老眼昏,玉冊文書寫之任,決難承當,懇乞改定他人事。入啓。諫院朝報
上在慶德宮。停常參·經筵。
卯時,有霧氣,日出時,日色赤。
正言李東溟·鄭樸啓曰,臣等卽伏聞筵中大臣,以臺官不論李正英事爲非云,不勝瞿然之至。正英之酗酒濫杖,誠極可駭,而旣已奉使出疆,若或論啓,則恐有公私狼狽之患,姑待其還朝矣。臣等所見昏謬,不卽擧劾,當論不論之失,著矣,何敢晏然仍冒?請命遞斥臣等之職。答曰,勿辭。
獻納朴增輝啓曰,臣以不似,屢忝言地,絲毫蔑效,愧懼二三字鼠破,昨日筵中大臣,以臺官不論李正英事爲非云,臣聞來,益不勝慚愧之至。正英酗酒之失,臣亦知其當劾,而第念奉命出疆之臣,未及竣事,若被罪罰,則不無公私狼狽之患,故不卽論啓矣。大臣旣以此爲非,則臣之所見昏謬,當事不論之失,著矣。決不敢晏然仍冒,請命遞斥臣職。答曰,勿辭。
掌令閔汝老·金禹錫,持平李觀徵啓曰,臣等伏見諫院多官引避之辭,當論不論之失,兩司惟均,決難晏然仍冒,不得不瀆擾於靜攝之中,所失尤大。請命遞斥臣等之職。答曰,勿辭。
洪處尹啓曰,領議政十二度呈辭到院,而以祈雨祭齋戒,留院之意,敢啓。傳曰,入之。
備忘記,史官五員待命,騎馬十五匹立之。
李翊漢啓曰,史官五員待命事,命下矣。史官不備,以宣傳官四員,代行之意,敢啓。傳曰,知道。
閔熙啓曰,正言李東溟·鄭樸,再啓煩瀆,退待物論矣。傳曰,知道。
又啓曰,獻納朴增輝,再啓煩瀆,退待物論矣。傳曰,知道。
又啓曰,掌令閔汝老·金禹錫,持平李觀徵,再啓煩瀆,退待物論矣。傳曰,知道。
以領議政鄭太和十二度呈辭,傳于李翊漢曰,安心調理。
回奏使洪處尹。
閔熙啓曰,本院之位不齊,未有如近日。都承旨南龍翼,方在呈告中,左承旨洪處尹,今差回奏使,治行甚忙,勢難供職。同副承旨鄭萬和,在外未上來,左副承旨吳挺垣,以其老母將往松都,至江上疾作,故出往救護,不得入來,辭疏來呈,而以今日祈雨祭齋戒,不敢捧入廳中。只有臣熙·臣翊漢,苟簡至此,似當有變通之擧,敢稟。傳曰,然則左承旨遞差,可也。
閔熙,以備邊司言啓曰,三件擬罪事,旣已定奪矣。奏文,令承文院急速撰出之意,敢啓。傳曰,知道。
閔熙啓曰,左承旨洪處尹遞差事,命下矣。其代,明日爲政差出,牌招察任,何如?傳曰,允。
備忘記,修撰洪柱三,亦爲御史治裝。
傳于李翊漢曰。二行缺
閔熙,以兵曹言啓曰,回奏單使,今三四字缺六日內當爲發行,所帶員役,雖未啓下,入把之馬,少不下十匹,而遠道驛馬,勢難及期上來,黃海道四匹,平安道六匹,急急卜定,今月十二日,入送安州,逢點喂養,待候入把事,兩道監司處,撥上知委,何如?傳曰,允。燼餘
謝恩,孝陵參奉李基稷。
都承旨南龍翼三度呈辭,及禮曹判書洪重普再度呈辭,祈雨祭齋戒,以留政院。諫院朝報
上在慶德宮。停常參·經筵。
自昧爽至卯時,有霧氣。辰時,日暈。申時酉時,日暈。夜五更,流星出河鼓星上,入紫微西垣內,狀如拳,尾長三四尺許,色赤。
藥房都提調鄭維城,提調許積,右副承旨李翊漢啓曰,伏未審數日來,聖候調攝,若何?前入升麻黃連湯,已進累貼,眼患濕痰諸症,顯有差減之效乎?加減八味元劑入之後,亦爲進御耶?臣等未能詳知,憂慮未弛,敢來問安。答曰,知道。
閔熙,以都摠府言啓曰,今日入直軍士,當爲中日習射,而祈雨祭相値,不得爲之之意,敢啓。答曰,知道。
又以兵曹言啓曰,今四月初一日,備局堂上引見時,兵曹判書洪命夏所啓,今當番四月朔立番軍士,元數不足,昌德·昌慶兩宮守直軍士不緊處,似當量減矣。上曰,各其派定處,書啓可也事,命下矣。兩宮派定處,別單書入之意,敢啓。傳曰,知道。
李翊漢,以冊禮都監言啓曰,別三房所掌法駕,輦·小轝儀仗等物,今當磨鍊矣。前排令該司陪進,都監以爲奉閱見樣之地,何如?傳曰,允。
又以實錄儀軌廳言啓曰,實錄完畢之後,儀軌修正事,曾已啓下矣。卽今儀軌五件,形止案五件,已爲修正,藏置于春秋館,以爲前頭實錄各處奉安時分藏之地,員役等減下,撤局之意,敢啓。傳曰,知道。
李翊漢,以兵曹言啓曰,傳曰,凡因某事,嚴飭外方時五六字缺於後日御史下去時,廉察處之云云事,半行缺啓事分付事,傳敎矣。半行缺日後御史下去廉察之意,敢啓。傳曰,知道。
又以弘文館言啓曰,兩司全數引避六七字缺副提學臣兪棨,校理臣安後說,副校理臣吳始壽,修撰臣洪柱三,當初處置臺官之時,旣請出仕矣。今此所避二字缺與前無異,臣等嫌不敢可否,副應敎沈世鼎,副修撰金萬均,初不參論,無故在家,卽爲牌招,使之處置,何如?傳曰,允。
閔熙啓曰,廳中只有右副承旨臣李翊漢及臣熙,而臣熙,兵批進去,吏批政廳,何承旨進去乎?敢稟。傳曰,兵·吏批兼進。
有政。吏批,判書鄭致和伴送使西下,參判金壽恒上疏,參議李慶徽進,右承旨閔熙進。
兵批,判書洪命夏進,參判未差,參議朴安悌進,參知吳挺緯受由,右承旨閔熙進。
吏批啓曰,判書鄭致和出使,參判金壽恒呈辭受由,小臣獨政未安,何以爲之?傳曰,只出緊任。
吏批,以李殷相爲承旨,沈世鼎爲執義,吳䎙爲坡州牧使,鄭錀爲開城經歷,二三字缺爲京畿都事。
兵批,以柳赫然爲副摠管,梁有仁爲五衛將,二行缺洪處尹爲副護軍,睦半行缺爲副司勇,金義孝爲同知,李宇柱爲內禁衛將,一字缺是奎爲益山營將,。
閔熙,以備邊司言啓曰,兩西運米,今將充給戶曹,而其中大米數少,小米居多,當此國儲蕩竭之時,大米·小米,有不可分別差等,百官頒祿,軍兵放料,令戶曹參酌交給,何如?傳曰,允。
又以備邊司言啓曰,回奏文,令承文院撰出事,啓下矣。今見奏文草本,則語多生疎。大提學李一相在外,勢未及上來,承文提調許積,自前多撰此等文字,今此奏文,使之改撰,何如?傳曰,允。
又啓曰,事變假注書曺憲卿,以其親病,徑自下鄕云。私情雖甚切迫,事體不當如是,請推考。其代,他假注書差出,何如?傳曰,允。
事變假注書柳松齊。
李翊漢,以三四字缺啓曰,救荒事目書入事,傳敎矣。事目以當初五六字缺啓,而此事目則諸道御史,皆半行缺狀啓回啓中,雖有事半行缺故不爲別單書入之意,敢啓。缺沈世鼎啓曰,正言李東溟·鄭樸,獻納朴增輝,掌令閔汝老·金禹錫,持平李觀徵,竝引嫌而退,奉使之臣,旣三字缺姑待其還,雖有意見,而事涉遲延,見非大臣,則不可仍在言地,請竝命遞差。行上護軍李正英,以宰列名流,不自愼重,乘醉杖人,聽聞俱駭。豈可以旣已出疆,而置而不論哉?請李正英從重推考。答曰,依啓。
閔熙啓曰,大司憲閔應協,執義睦兼善未肅拜,掌令閔汝老·金禹錫,持平李觀徵引嫌退待,持平崔攸之在外未上來,今日以監察〈茶時〉之意,敢啓。傳曰,知道。
李翊漢,以吏曹言啓曰,臺諫有闕,政事,何以爲之?敢稟。傳曰,明日爲之。
副提學兪棨啓曰,臣承命二三字缺領·左相,則領議政鄭太和,以今此回奏二行半缺初見及乎?左相有問,答以是意,竝及如不得已別三四字缺則或差單使,以省一分弊之意矣。今聞差出使臣,且聞登極使遲留於中路,實未知其十分妥當,方切耿耿于心上,卽伏聞下詢,臣之本意,如右所陳,惟在聖裁。左議政沈之源以爲,今此擬罪奏文,初以順付登極使行之意,入啓蒙允,而右議政,以混付賀行,恐或生梗於彼中。臣智慮淺短,不敢自信己見,請差二字缺以送,而未知其十分妥當。今承下詢,敢陳臣之三字缺上裁云,敢啓。傳曰,大臣之議亦然,今此回咨,勿三字缺付登極之行,可也。且管餉等處付送物件,四字缺定奪施行,可也。
李翊漢,以兵曹言啓曰,闕內各處,夜巡檢之意,敢啓。傳曰,知道。
李翊漢啓曰,戶曹判書許積十餘字缺傳曰,引見入侍。戶曹判書許積,副提學七八字缺史官李光稷·尹晢,假注書趙聖輔六七字缺許積曰,臣待罪藥房故上達矣。昨日五六字缺伏未知聖候若何?不勝憂慮之至。上曰,氣候別無所傷矣。積曰,湯藥進御乎?上曰,五六字缺小臣與副提學兪棨,有所陳達,故請對矣。今此四字缺順付登極賀使之行,實合事宜,而乃以吉凶相混爲有所未安。別出陳奏使,殊不知其間難處之事,不止於未安而已也,何哉?蓋順付則無別送方物之弊矣。今稱別使而無執贄之禮,可乎?稱以陳奏而不送方物,又無書狀,則臣未知到彼之後,何樣事機發於意慮之外也。其爲難處,不止於未安而已。臣故以爲,別使不如順付之爲便也。上曰,予亦更思之,別使不如順付。稱以奏使,而單使半行缺左相初以順付爲便一行缺賀行爲未安,故六七字缺回奏使而不送方物,又無書狀,臣未知異於順付者何事三四字缺難便之勢,不止於未安而已。順付登極使之行,極爲便當二字缺曰,付送進賀之行,而令管餉,優給銀幣,以爲到彼資用之費,則在我除一分之弊,到彼無難處之事,豈不兩便矣乎?上曰,以回奏使別定,則兼程疾馳,先往於登極使未到之前,可矣,而今旣不然,以單使付送登極一行,事體不可。且單使別去,則亦不無彼中覺悟之弊,此亦不可不慮。副學出往議二三字缺可也。棨曰,小臣當往兩大臣處,相議回啓矣。上曰,以順付爲便則書啓,若有他語則請對,可也。一二字缺進曰,旱氣此極,不勝煎悶。臣在外與許積四五字缺亦有賑救之事,而御史出去,則守令不無六七字缺之弊,已極難言。新倅未到之前,賑救之政七八字缺於歲前發送,今則時已晩矣。若以賑七八字缺蓄積已竭,空手御史將,何以賑恤乎?半行缺失望之歸矣。上曰,予非欲以賑恤爲名,只以暗行廉察七八字缺參贊之意亦如此,故今欲發送耳。七八字缺飢餒垂死之人,則或可覓給糊口之資歟?六七字缺有甚難者矣。棨曰。虫災遍生,亦極可慮。四五字缺江上見之,春牟已生,而旱熯此酷,將至還三四字缺慮矣。且臣聞湖南人之言,則湖南雨澤,頗爲周洽云矣。上曰,其然乎。幸莫大焉。上曰,全·慶左道俱被災尤甚,二字缺棨曰,全則右道,慶則左道尤甚,而全則左道尤甚處,只四邑矣。積,進御供裁減啓本,仍啓曰,前有御供裁減之命,而臣尙未稟定者,上敎雖如此,每每裁減莫甚焉,故至今未敢啓達,臣今親呈矣。且一日御供,桔梗只十三兩,漿一升五合,殊甚略少而入於啓辭中,此爲其中最多者耳。御供若是薄略,何七八字缺民將顚壑而予獨享一行缺矣。啓本,已與內半行缺入收米以兩西米還償,而皆是田米,故備局出於二三字缺啓請頒祿時,以田米參半交給,臣當以受祿多寡,磨鍊入之矣。又曰,前日以咸陵君李澥不受祿事,有給祿之命,而李澥不受,當以啓辭上達,而與無端不受者有異,故時未啓達矣。棨曰,不獨李澥,如鄭世規·閔應亨,皆以爲老不從仕而受祿未安,俱不受祿矣。上曰,不受祿,則自古無別爲處之事乎?積曰,昔有致仕奉朝請之事,奉朝請則有例祿矣。棨曰,此時士夫廉恥二字缺老臣請老,宜許之,而以奉朝請給祿,則義當四五字缺曰,李澥名雖功臣,其家甚貧,若許其請而五六字缺祿則似當矣。上謂許積曰,今秋修理,必須豫爲經營,半行缺宮正修理,此闕則若干修理,可也。積曰,半行缺下敎也,臣當知而爲之。燼餘
司饔參奉金斗憲,捉魚事,金浦地出去。
吏曹參判金壽恒辭職上疏。入啓。
謝恩,副摠管柳赫然。
左副承旨吳挺垣上疏。大槪,老母二字鼠破江上,寒疾猝劇,人子之情,不忍二字鼠破乞遞職名,專意救護事。入啓。
大司諫鄭□□上疏。大槪,冒萬死更陳危懇,乞賜遞免,仍治臣罪事。入啓。
右參贊宋浚吉上疏。大槪,更陳情悃,乞遞玉冊敎書寫之任事。入啓。
謝恩,執義沈世鼎。
謝恩,左承旨李殷相。
安東寧海生員金學培等上疏。大槪,爲先正臣文純公李滉書院請額事。入啓。諫院朝報
上在慶德宮。停常參·經筵。
下直,楊州牧使趙龜錫,咸安郡守李英馧。
南龍翼啓曰,今日政廳,承旨二員,當爲進去,而同副承旨鄭萬和在外,右副承旨吳挺垣,疏批未下,右承旨閔熙,以病不來,臣龍翼,吏曹政廳進去,廳中只有左承旨李殷相,右副承旨李翊漢。兵批政廳,何承旨進去乎?敢稟。傳曰,吏·兵批兼進。
有政。吏批,判書鄭致和出使,參判金壽恒陳疏,參議李慶徽進,都承旨南龍翼進。
兵批,判書洪命夏五六字缺,參議朴安悌進,參知吳挺緯一二字缺都承旨南龍翼進。
吏批啓曰,判書鄭致和出使,參判金壽恒疏批未下,小臣獨政未安,何以爲之?取稟。傳曰,只出緊任。
又啓曰,兩司多官,今當差出,而擬望之人乏少,都事及近道守令,竝擬,何如?傳曰,允。
以尹㻩爲獻納,洪柱三爲持平,尹抃爲正言,李光載爲掌令,李有相爲兵曹佐郞,朴守玄爲居山察訪,李彙晉爲掌令,南天澤爲正言。
以李潤基爲五衛將,李爲曹司衛將,一字缺裒爲訓鍊副正,柳怛然爲兼內乘,洪宇寬爲兼司二三字缺閔汝老·金禹錫爲副護軍,李觀徵·朴增輝爲二三字缺鄭樸·李東溟爲副司果。
李殷相啓曰,五六字缺未肅拜,執義沈世鼎式暇,持平半行缺持平一員未差,今日以監察茶時之意,敢啓。傳曰,知道。
又以工曹言啓曰,十餘字缺處察推事,因政院啓辭半行缺從速修改事,命下矣。半行缺是應爲改槊之限,故頃日臣曹發十餘字缺津船隻,則其中完固者鮮少,尤甚七八字缺傷損渗漏,宜改未改之船,亦且過半,六七字缺若干隻耳,不可不及時修改,而容入物力,無以四五字缺例船稅木,其數零星,一時修改,其勢末由。以三四字缺臣曹所啓,欲一査整京外船隻,除諸宮家二三字缺應屬之外,其餘船隻,自本曹收稅,以爲修改之地,而二三字缺今未易結末。備局回啓各衙門所屬船隻,無遺成冊進呈,然後參酌更稟處置事,蒙允旣久,尙無處置之擧,臣曹姑爲等待,亦已多日矣。今此內摘奸時,腐破見頉之船,至於十隻之多,各其船主,自本曹當爲從重治罪,有頉之船,則亦當從速修改,故以本曹二字缺收稅之木,爲先計給,其餘宜改船隻,亦得次四五字缺收稅之木,其數甚少,十隻修改十餘字缺船査整,然後方可收稅,六七字缺變通之道,敢啓。傳曰,令廟堂參酌,稟處。
以領議政鄭太和十三度呈辭,傳于李翊漢曰,遣承旨敦諭。
李殷相啓曰,臣承命往諭于領議政鄭太和,則以爲,臣病勢情勢,萬分危迫,區區至願,惟在於生前遞職,得以安意就盡,乞免十三度,尙未蒙俯察,反異數,近侍又臨,前後敦諭,至再至三,臣不勝惶悚,置身無地。臣一息猶存,下情難暴,罪涉逋慢,末由趨命,伏竢嚴譴,不知所達云矣,敢啓。傳曰,知道。
李翊漢,以禮曹言啓曰,去三月朔三四字缺陵抽栍摘奸,而本曹郞廳不齊,未卽擧行矣。四五字缺以故兵使李文偉致祭事,往江華使六七字缺章陵·禧陵·孝陵·昌陵幾字缺郞,竝皆無頉之意,敢啓。傳曰,幾字缺爲右邊捕盜從事官。
李翊漢,以司僕寺提調意啓曰,內寺馬十二匹,放牧箭串時,半行缺養理馬別樣救護事,嚴明分付矣。七八字缺所報,則驄者割騸馬,爲他馬所踶蹴七八字缺斃云,巨達軍,若爲牽行飼養,則必無五六字缺看護之狀,極爲可駭。當該巨達及理馬箭串四五字缺竝令攸司,囚禁治罪,何如?傳曰,允。
又以二字缺廳言啓曰,本廳從事官前正郞宋奎濂,已爲四字缺時無職名,令該曹依例付軍職,冠帶常仕,何如?傳曰,允。
又以兵曹言啓曰,兼司僕將柳坦然,與副摠管柳赫然,同姓四寸兄弟,法當相避,柳坦然兼司僕將之任,改差,何如?傳曰,允。
又啓曰,內禁衛將李宇柱,監董打造之役,除本司仕上直,內乘之任,亦難兼察。兼內乘李宇柱,改差,何如?傳曰,允。
又啓曰,回奏使入把驛馬二字缺於兩西矣。今以順付使行停當,兩西驛馬勿爲六七字缺,敢啓。傳曰,知道。
傳曰,都承旨與左承旨,持留院公事,入侍。
傳于南龍翼曰,吏曹判書亦爲來待於閤門,上御興政堂引見。入侍,吏曹判書鄭致和,都承旨南龍翼,左承旨李殷相,假注書趙聖輔,史官李光稷·尹晢。上謂鄭致和曰,卿往來西路,其地農事,何如?致和曰,西路旱氣亦甚,農事殊可慮矣。上曰,卿以勅使,因雨不發狀啓,以此觀之,則其處似三字缺矣。致和曰,勅行二十五日將爲越江之際,二十四日四字缺猶未周足矣。此處則無點雨,誠爲罔極,海西亦四五字缺爲乾付種,而土粘處,亦不得爲之。兩麥更無可望,四五字缺黑大如蠶者,遍於土中,民皆爲悶矣。且旱六七字缺今十日前,若不得雨,則西成望絶,甚爲幾字缺。上曰,誠如卿言,極可慮也。致和曰,勅使半行缺義州府尹,祗送於江邊,半行缺。上曰,何以致謝?致和曰,今則國王接待極厚,使臣又此遠送,不勝感激。七八字缺稱情,而反爲致謝,不任愧赧之意。答送六七字缺有喜色矣。上曰,有喜色乎?初頗猜險,後則平順,多幸多幸。上曰,上來時卿不得乘轎,豈不勞乎?致和曰,下去時三四字缺乘轎矣。且下去時則異於來時,頻往大通官房,二三字缺所受之物,賞金巨軍矣。又曰,今此回奏文書,臣遇右相於劍水,言其順付之爲便,則右相頗然臣言,謂臣曰,吾行當於十一二日間渡江,須於其前,趁速送來云。臣於中路,聞別使差出之奇,殊以爲未妥矣,入來聞之,更爲順付於賀行云,極爲便當矣。上曰,許積處回奏文書,速爲催促製入,可也。李殷相曰,缺十餘字回示於大臣及諸提調,一行缺製而未及入啓矣,十餘字缺矣。致和曰,初七八日間自京離發,則三兩日可四五字缺於灣上矣。上曰,三四日得抵義州,則可謂速去乎?致和曰,三日可以入去矣。上曰,今日是何日耶?殷相曰,初四日矣。上曰,初七八日間出去,則可以及之矣。殷相曰,文書旣已撰出,明日正書,卽當發送矣。南龍翼,進讀開城留守吳挺一上疏。答曰,省疏具悉卿懇。卿其安心勿辭,往來救護母病。又讀二三字缺姜世楨上疏。答曰,省疏具悉。爾之愛君進言之誠,深用嘉尙,四五字缺,當令有司議處焉。上曰,世楨以北道人,上疏如此,亦不易乎?龍翼曰,疏五六字缺亦似好矣。致和曰,此疏所陳,實是七八字缺雖有不善處,而弊端則然矣。然俱六七字缺驛奴婢事,非但北道如此半行缺之事,故臣曾在先朝,待罪兵曹時,此等事皆防啓,半行缺國家大祭,故此疏願勿禁之矣。殷相曰,半行缺若從祀五賢及兩賢臣之類,而世楨乃七八字缺事,誠未免鄕諳之歸,而第其中亦多可用之言。四五字缺國家若能採而施之,則言者不至於徒勞,而國家之所以求言者,亦不歸於文具而止耳。龍翼又讀掌隷院崇善君賜牌奴婢丐乞代代定啓目。傳曰,丐乞代給,自古有規乎?問於該院以啓。殷相曰,臣待罪工曹時,以津船改槊事草記,而尙今未下,臣未知所以,而修補之役,一日爲急,不可不趁速分付矣。上曰,本草亦以爲不知所爲矣。事甚難處,欲令廟堂議之,故尙且遲留矣。殷相曰,曾在先朝,津船加數,至於五十隻,楊花渡則比他津半行缺津船五十隻之設,極其半行缺戶·兵曹及繕工監等處半行缺造成矣。今當改槊之期,雖不得五十同,若得二十餘同,則可以爲之,而工曹物力,未能辦此,合有變通之道,故一字缺有啓稟之事矣。上曰,予亦不得善策,欲書給而未及矣,從當書給焉。殷相曰,各衙門·諸宮家船,以六隻限定,而壽進宮·內需司·於義宮則不定厥數,不無投屬之弊,雖多定其數,必爲限量,然後可無投屬之弊矣。上曰,豈其然乎?此則予知之,而後爲之,故不敢如是矣。
左參贊吳竣疏曰,伏以臣,年深衰敗,日益月增,傀儡四字缺已耗,其視筆硯間事,有同隔世久矣。伏聞大王大妃殿尊崇玉冊文書寫官及中宮殿玉冊文書寫官,以臣塡差啓下,五六字缺於謄錄,有此抄啓之擧也。自顧七八字缺支,眼昏手掉,無以運毫,窘悶半行缺於心者,每致寫事,輒以老臣差定,半行缺若有自力可堪之勢,則當此半行缺乞免,欲取克讓之名哉?伏乞聖明,曲賜下察,亟命改定他人,公私幸甚。答曰,省疏具悉,卿其勿辭寫進。
大司諫鄭知和疏曰,伏以臣,病未趨召,罪在逋慢,一息尙存,無以四字缺不敢泯默退伏,陳情乞罷,反承溫批,臣於此益切惶感,置身無所。竊伏聞昨日筵中大臣所啓,辭意至嚴,臣毛髮竦然,直欲鑽地而入也。臣雖無狀,其一端知識,不至全沒,安敢有托病飾辭,恬然不動於君命之理哉?顧臣情勢之悶蹙,至此而更加一層,不得不冒死畢陳焉。臣不幸嬰疾於家有妻病之中,不但醫藥之事,未遑及身。近又因其病勢危急,命在喉間,擧家遑遑,臣心慮驚擾,症勢轉㞃,一室之內,亦莫五六字缺雖欲致身於闕下,其何十餘字缺實恐語涉煩猥,有所六七字缺命,在例應遞,而臣少有起動,則痰暈一倍加㞃,精神昏悶,不省人事,如霧迷前,不辨物狀,欲起還仆,症形危惡,出謝引避,亦所末由,負罪帶職,益復崩迫。玆敢不避瀆擾之誅,瀝血更籲,伏乞天地父母,俯察危迫之懇,亟賜遞改臣職名,以延殘喘,千萬幸甚。答曰,省疏具悉。卿其勿辭察職。
吏曹參判金壽恒疏曰,伏以臣無狀,忝在東銓,今已經年,而旣未有一分稱塞,亦不能早自引退,只速譏誚,恒切兢惶。四五字缺沈苦,不堪供職,冒昧請急,冀蒙恩遞,而加由之命,出於格例之外,臣誠驚惕五六字缺分義,惟當感激出仕,不敢復有所六七字缺實非一時偶然之比,亦非旬日可瘳之六七字缺傷,不止一再,腰脚之痛,發作無半行缺膝骨,酸疼尤㞃,屢試鍼砭,未半行缺難忍,跬步之間,運動極艱,加以七八字缺不能轉側,問諸醫人,皆以爲瘀血挾六七字缺症情,實涉可憂。若非及時治療,難六七字缺之從前圖報,只在於奔走之末,而病勢如此,四五字缺望,臣雖欲貪戀榮寵,扶曳就列,而三四字缺攣之狀,豈不辱朝儀而駭瞻視哉?若是則不惟臣之廉隅都喪,竊恐有乖於天地父母,閔下愛育之道也。玆敢不避瀆擾,更申血懇,伏乞聖慈,曲加矜愍,將臣本職及兼帶,一倂遞改,俾得專意將息,以終生成之惠,千萬幸甚。答曰,省疏具悉。卿其勿辭,從速察職。
副護軍李一相疏曰,伏以臣疾痛之極,不得不呼籲於父母之前,而每以私懇,屢瀆於宸嚴之下,僭越之罪,自知六七字缺鈇鉞之誅矣。伏蒙半行缺窮寒,且有病患,不能將母而七八字缺朔,彼此思戀,不勝烏鳥之情,此不過四息程,而顧二三字缺力,決難陸行,不得已作此船路之計矣。卽聞行到江上,病勢危苦,氣息萎苶,不能自力,無路還家,委頓江舍云,聞來驚懼,方寸靡定,而不敢任情馳走,隱忍坐此,直若狂奔而不可得也。臣曾於癸巳初莅此任,實爲榮養,而伊時母病甚㞃,未遂至情。竊聞辛卯年間,今戶曹參判呂爾載,在此任時,亦以親病陳疏,自上特令往來救病,其在孝理之下,亦以爲美談,四五字缺疏援例,昔我孝宗大王,特下往來救護之命,仍蒙五六字缺子殘喘,得保今日,實是天地父母生成之澤,尙今言念,感淚沾襟。七八字缺卽今母年已踰七十,疾病深痼,半行缺情事實爲悶迫。伏乞聖明,察臣母子之情,遞改臣職,半行缺事親日短,事君日長,死日生年,涵詠八九字缺聖澤,臨紙嗚咽,言不知裁。答曰,省疏具悉。卿其勿辭,調理上來。
左副承旨吳挺垣疏曰,伏以臣,足掌酸疼,六七字缺晝夜劇務,萬無從仕之路,而只緣感激洪私,三四字缺足心浮氣,近來添㞃,隱隱刺痛,行步蹣跚,三四字缺親奠之時,僅僅隨參,趨蹌之際,跛躄顚仆之狀,不惟同僚之所共見,聖明亦必下燭,臣不暇縷縷陳瀆,而且臣老母,年深喜懼,氣息如縷。少有勞動,輒至傷感,而臣兄挺一,方在松都任所,至情所在,不堪久離,將擬率往,而斷無陸路作行之望,竊欲取便船路,或冀無事得達,寸寸徐行,僅到江上,氣逆喘急,呼吸不通,渾身寒戰,不能收拾,頃刻之間,若將不保。臣於陪祭後,章黃馳出六七字缺症情,比諸昨日,則稍有一分之半行缺感傷和解之致,不如八九字缺投補,而旬月之間,差復未易,率往松都,旣不三四字缺家調息,亦無其路。寄在江村,莫進莫退,方寸煎熬,不忍暫離,顧臣所忝之職,固不敢退在江外,以致癏曠。況今廳中位不齊之時,尤不可一刻虛帶,伏乞聖慈,察臣危迫之懇,亟賜遞改臣職,俾得專意救護,不勝幸甚。答曰,省疏具悉。爾其勿辭,救護母病。燼餘
謝恩,知義禁金南重,都承旨南龍翼,引儀李稹,部將朴材·張九三。
戶曹參議元萬石,往送使行後入來。
伴送使鄭致和入來。
以生員金學培等上疏,傳曰,下該曹。
禮曹佐郞權斗樞,卒兵使李文緯致祭後入來。
參知吳挺緯辭職。入啓。諫院朝報
禁府啓曰,以捕盜廳啓目,勅使旗幟,守直見失後,在逃被捉人朴胤福,移義禁府處置事,允下矣。朴胤福拿囚之意,敢啓。傳曰,知道。禁府謄錄
上在慶德宮。停常參·經筵。
日出時,日色赤。自巳時至酉時,日暈。
藥房都提調鄭維城,提調許積,副提調南龍翼啓曰,旱氣大甚,日候不調,伏未審夜來,聖候若何?親行奠禮後,連有引接臣隣之擧,不無添傷之候,臣等憂慮之至,敢來問安。答曰,知道。
南龍翼啓曰,本院僚員之不齊,未有甚於近日。同副承旨鄭萬和在外,未及上來,左副承旨吳挺垣,四五字缺不進,右承旨閔熙,亦以病不進,八九字缺左承旨李殷相,右副承旨李翊漢五六字缺簡,右承旨閔熙,牌招察任,何如?傳曰,允。
閔熙,以備邊司言啓,三件事擬罪奏文,已爲撰出勘定,而上土僉使林時憲,初以革職徒配啓下矣。更爲詳閱前咨文,則採蔘軍,自滿浦開錄,交付於上土後,從其地面越江云云,擬罪歇後,則不無衙門致疑之慮,臣等相議奏文中,改以革職定配,原單子中改付標以入之意,敢啓。傳曰,知道。
又以備邊司言啓曰,奏文正書後,順付撥上,則必有遲滯之弊,令兵曹擇定禁軍,騎撥三字缺付於平安監司,監司又爲別定陪持,急傳於使行,俾無使臣留待之弊,何如?傳曰,允。
傳于李翊漢曰,史官三員待命,騎馬九匹立之。
閔熙,以備邊司言啓曰,三四字缺順付便否收議,傳曰,大臣之議,亦七八字缺順付登極使之行,可也。且管餉等處半行缺行,可也事,傳敎矣。管餉半行缺管餉使處,何如?傳曰,允。
半行缺啓辭,令廟堂參酌稟處事,命下矣。六七字缺來到,而領議政方在呈告中,尙七八字缺隻裁減之擧,事係重大,待領議政六七字缺傳曰,允。
李殷相啓曰,左議政沈之源,來詣賓廳請對矣。傳曰,引見。
李翊漢啓曰,大司憲閔應協未肅拜,執義沈世鼎式暇,掌令李光載未肅拜,李暈晉在外,持平洪柱三未肅拜,崔攸之在外,今日茶時,以監察爲之之意,敢啓。傳曰,知道。
南龍翼啓曰,領議政鄭太和上疏到院,而祈雨祭齋戒,留政院之意,敢啓。傳曰,入之。
李翊漢啓曰,史官三員待命事,命下矣。史官不備,以宣傳官一員,代送之意,敢啓。傳曰,知道。
上御興政堂,引見。入侍,左議政沈之源,左承旨李殷相,假注書趙聖輔,史官李光稷·尹晳。沈之源曰,聖候,今則何如?上曰,今則一字缺無苦痛矣。之源曰,旱氣七八字缺將盡枯損,付種更無可望,民事已矣,不勝渴悶。四字缺感天而弭災歟?臣來備局之坐,憂慮實深,玆敢請對矣。上曰,亢旱此極,罔知攸措。之源曰,今年雖豐,連歲凶歉之餘,不得以爲豐,況此旱災,前古所無,西成望斷,人類將盡,何以爲國,無任煎悶。上曰,國依於民,民依於食,無食則無民,無民則無國,民無所食,將靡孑遺,國不爲國,奈何奈何?之源曰,旬前若不得雨,則農事更無可爲矣。上曰,昨日吏判,亦言旬前不雨,則農事無望云,旬前其有日子歟?屈指計之,只有四日,誠極悶迫。李殷相曰,四五字缺豈殺民,今玆旱蝗,使民盡死者,雖非天意,四五字缺足以召災,則雖未知某事之應,而七八字缺且臣聞湖南人言,飢民盡採牟八九字缺不計前頭,而惟以目前爲急故也,半行缺上曰,是何言歟?飢饉甚則人相食,半行缺往牒,未有如今日之災,成湯之聖,當半行缺而亦豈絶無點雨,如今日之謂乎?上曰,成湯雖遭七年之旱,或有儲蓄十餘字缺蕩竭,如今日之甚乎?之源曰,感應之理,八九字缺讒夫,亦豈有女謁,而湯以六事自責,大雨方數千里,人君雖無失德,能自責己,恐懼修省,則可以感動天心。缺幾字先朝憂災之敎一下,甘霔之澤輒隨,惟是先王盛德,于湯有光,而益可見感應之不虛矣。臣未知聖上深宮燕居之中,所以修省爲如何,而必盡修省之實,然後可以應天而弭災,自上益加惕念,何如?且今賑政方急,國家多事之日,右相出使,領相引入,顧臣一人,智慮淺短,遇事茫昧,詎堪悶迫?上曰,然。左相之外,無與講定,機務多滯,誠爲切悶。左相之言,固撝謙之辭,而第必廣議而後處事方善矣。領相四五字缺無速出之意,奈何?之源曰,半行缺有難區劃,曷堪悶迫?聞領相病六七字缺數敦諭,則寧詎不出乎?且旱災至於此極,牟麥盡爲枯損,前頭民事,誠爲渴悶。未知天之降災,有何所召,而無乃外方有抱冤而未伸者乎?自前雖有詢問道臣之擧,終不能着實擧行,今番另爲詢問,俾無一夫一婦之抱冤,則亦爲弭災之一道矣。上曰,八道監司處,別爲下諭,使之從實以啓。上謂李殷相曰,自前典獄罪囚,雖有摘奸放釋之時,每不能着實擧行,所放者只是若干而已。至於緊囚,則或有未卽疏決者,承旨出去,分付該曹,使之趁速疏決,雖一日之內,公事再入,勿拘常規,俾無滯囚之弊。之源曰,自前遇旱災之時,例有審理之擧矣。殷相曰,旱氣太甚,民事孔慘,必有大段擧措而後,可以感應。自前審理之時,每患泛然,必須引入御前,至於重臣,亦爲入參,相議疏決,可以着實矣。且以文字形容,不若以言語陳達,其間亦有欲爲上達而未敢焉者。若引見而議定,則以言語陳達,甚爲詳盡,自下未敢仰達者,自上亦爲發端而議定,則引見相議,誠爲得宜矣。上曰,予意亦如此,審理文書,豫爲書置,待領相出仕,趁早引對相議,可也。李殷相曰,臣頃者待罪七八字缺端,工曹之有水鐵匠人,槪爲祭享及闕內釜四五字缺取考大典,則當初設三十戶,大戶則以三十人爲數二三字缺下十人,而今則只有六名,不滿平時之一小戶,大小應役之際,不能支堪,每每呼訴。工曹,以勿論公私匠,沒數成冊充定之意,啓稟蒙允,而成冊中三十人,皆屬於訓局,他無閑遊之人。訓局雖曰重地,而多寡不當如是懸殊,合有推移變通之道矣。上曰,工曹匠人,如是數少,亦甚可慮。雖非匠人,若得閑丁,則可以充定習業,訓局匠人及私匠人,令本曹沒數成冊啓稟,可也。上曰,百官料祿,以小米頒之,不成國家體貌。半行缺受祿之多少,參半交給半行缺今年則猶有小米,可以頒祿矣,明年將何以爲之?言念及此,心如焚灼。殷相曰,明日祈雨,或者得雨,而亦未可必。若又不得,則速遣重臣,精心祈禱,何如?上曰,依爲之。旱災雖酷,有官儲則或可救濟,而官儲蕩然,兩麥已矣,奈何奈何?之源曰,御史治裝已久,將何以爲之耶?上曰,卿知以何事送之耶?或欲令御史與監司,相議賑救,而此則勢有難便矣。右參贊欲以暗行廉問,予意亦欲以此耳。之源曰,若欲送之,則便可速遣,而尙此遲遲,未知何也。上曰,予欲觀其功效,故尙此遲遲矣。右參贊亦七八字缺之源曰,若以賑救爲名,則御史無發七八字缺能不能,則此時守令迎送之際,豈不八九字缺上曰,貪官汚吏,害及生民者,則置之無半行缺從便善處耳。之源曰,或以朝廷半行缺之名,盡爲捐給,自今至秋成間。半行缺
典籍姜世楨疏曰,伏以半行缺以庸質,濫廁末班,而伏覩半行缺方劇,尙軫民隱,勤恤之敎,發半行缺難於自達,許令中外,各盡所七八字缺瘼,徹於冕旒,而徒爾循默,以孤七八字缺當今之事,可言者非一,而廟堂之上,講三四字缺臣賤陋,越分揣摩,有所覼縷也。姑以北方之二字缺刳肝瀝血,以達其一二,竊惟聖明之留神焉。二字缺生民之休戚,係於守令之賢否,而南州則近於京國,且鄕多從政者,一有不治之迹,則或以風聞而黜之,或有巷議而非之,故爲倅者有所顧憚,不敢縱恣,而北方則王化隔遠,且無士夫,故爲倅者,少無忌憚,放心恣意,爲其不義,無所不至,哀我生民,獨爲匪民,惟我北方,邈在遐陬,聖六七字缺則體聖上仁愛之德,半行缺守令,守令賢則政平訟理,五六字缺域蒼生,皷舞於化育之中,樂爲聖人之氓,守令不賢,則政煩賦重,人不堪苦,而窮巷黎民,愁怨於毒痡之下,莫知聖人之澤,聖化之被不被,聖澤之流不流,職由於守令,北方守令之責,如此其重,而絶塞之任,人皆厭避也。今擬望之際,不注文士,專差武人,武人之於禦賊,猶或可也,而治民則末也。昔在蕃胡跳梁之日,不可不純用武夫,而今則沿海一字缺關,狼煙永絶,邊庭殺氣盡變,陽和當以三四字缺服氓俗之秋也,奈何朝家遐棄北方四五字缺委之於武夫之手,淸勤恤民者七八字缺者比踵,不知分憂宣化之爲何事,六七字缺血之爲先務,碩鼠之歎,載路七八字缺朝廷之上,遠莫聞知,閭巷之間,四五字缺遠外愚民,於何控訴?至於半行缺察而少有不愜,則必殺半行缺臣之愚意以爲,北方守令半行缺其廉簡仁厚者,責之以半行缺之任,而苟有安民之政,雖有七八字缺罷則遠道迎送之弊,亦省七八字缺伏願殿下,勿以爲陳談而厭聞五字缺焉。敎官之設,意非偶然,而近來例以三字缺卑之人差定,生徒視之尋常,而不以函丈待之,守令付之兒戱,而不以官人遇之,如此而可成貌樣,敎養人才乎?大抵天之降才,不以南北而豐嗇焉,則豈有南北異壤,而善惡隨之哉?鄒魯之鄕,未必皆賢,草莽之間,無非豪俊,而北方人才,不及南方者,蓋敎養之無術,習俗之所染,爲生徒者,率皆品官之子,而朝朝但聞五六字缺未聞文談之奇峻,時時惟見五六字缺未見軒冕之盛儀,自幼至老四五字缺者,惟此而已,則人材之不敷,何足怪哉?武三四字缺見其無材之如此,不知興學之道,而反以威武勒加於士林,衣縫掖冠章甫者,不以衣冠之類遇之,至於驅捽而僇辱之,儒冠之厄,未有甚於北關也。曩者先正臣李安訥之謫居于鏡城也,北方之學者,負笈從事,發蒙者多,而其中最優者朴興宗也。興宗素以出類之資,薰陶於安訥,善於屬文而中進士,精於治經而爲及第,居家常以小學律身,雖南州五六字缺昔在宣廟朝,慶興福自六七字缺容,竟登科第,其子重顯半行缺有斯人,則人材之無南北而半行缺如何,此亦足以觀矣。方今半行缺惟敎誨之無其人,患其已下缺。燼餘
謝恩,護軍張是奎。
京畿監司兪㯙,各陵奉審後入來。諫院朝報
上在慶德宮。停常參·經筵。
自卯時至酉時,四方昏朦若下塵。夜一二更,月暈。
禮曹正郞尹衡啓,繕工監役李敏道,部將閔温,長陵改莎草事,出去。
謝恩,京畿都事趙威鳳,兵曹佐郞李有相,護軍李宇柱,兵曹正郞權格,大司諫鄭知和,持平洪柱三,居山察訪□守玄。
政院啓曰,聖候,尙未平復,方在進藥調護之中,再明日夏享大祭,決難親行,以大臣攝行之意,敢啓。傳曰,親祭擧行。
大司諫鄭知和啓曰,臣前後控四五字鼠破不赴召命,厥罪尤大。四五字鼠破臣無一刻仍冒之理,四五字鼠破運身,負罪帶職,今已四五字鼠破全不知分義與廉恥,三四字鼠破尙存,何以自解?同時牌不進二三字鼠破同科,而獨於臣身,終始曲貸,臣於此,益復徊徨,措躬無地。臣雖欲恃恩貪榮,强顔苟進,其於法例何,其於公議何哉?臣惶恐不敢更煩疏章,今始力疾肅謝,三四字鼠破淸齋之中,請命罷斥臣職。答曰,勿辭,退待物論。
政院啓曰,今日民事,尙忍言哉?二三字鼠破饉,擧將塡壑,慈愛四五字鼠破旱乾之災,至於此極,杲日四五字鼠破間吹,兩麥全枯,播種四五字鼠破遑,如惔如焚,皆以爲數日之內,若不得雨,則農事已矣,大命止矣。三四字鼠破亦慘矣,伏想殿下,於若疾調攝之中,當作何如懷耶?天之降罰,必有所召,臣等雖不知厥咎安在,且不知何策可弭,而亦不可置之於無可奈何之地,坐待顚躋,而三四字鼠破恐懼修省,雖是已陳之芻狗,而其於答譴之方,不可外此四五字鼠破殿下益盡對越之誠,三四字鼠破目今救荒之政,靡不用極,三四字鼠破臣逐日登對,似無他謨,三四字鼠破廣詢博訪,或有可採,依昨日大臣所奏,一遵先朝已行之例,聚會原任以下二品以上,及三司多官於榻前,使之各陳所見,則或不無萬一之助矣。審理冤獄事,旣已定奪三四字鼠破赦,各道放未放之啓,多四五字鼠破於榻前審理之日,一時四五字鼠破以示別樣大霈之典,四五字鼠破之道,亦不無少補矣。且祈雨祭設行,今已二次,而視天夢夢,宜應尙靳,燃眉之禍,迫在晷刻,今此三次祭官,則勿拘常行之次第,亟遣重臣或大臣,虔誠祈禱,而至於感應之妙,則都在殿下不息之誠,三四字鼠破留神焉。臣等俱以無狀,待罪二三字鼠破聖上焦憂於上,而智四五字鼠破無一策裨補,凡此數四五字鼠破陳達於榻前者,而區區三四字鼠破不能自已,敢此申啓。答曰,憂悶之極,覽此爾等之啓辭。如有所得,所陳之事,當體念焉。
答領議政鄭太和疏曰,省疏具悉卿懇。已悉予意,而卿辭至此,無非予誠意未孚之致,予實愧赧,未知所以爲諭。嗚呼,連歲凶荒,飢饉荐臻,哀我赤子,大命近止。又況今春之旱,比上年尤甚,兩麥若枯,民安所賴,民無所賴,國何所依?靜言深思,若剜心頭,寧欲溘然無所聞知也。卿之情勢,予豈不知?當今之時,捨卿則難矣。若不然,予豈惜勉副之二字,而强迫至此哉?此卿其易曉處,何引入若是之久?如失左右之手,罔知所處之道。卿其體予悶迫之懷,安心勿辭,益加善攝,臥閤論道,時竢少間,出入議事,非獨予心之幸,實是朝野之望。
政院啓曰,四五字鼠破來詣請對矣。傳曰,引見。
府啓,大司諫鄭知和,引嫌而退,五六字鼠破出於所難免,而未赴六七字鼠破駕之前,勢難七八字鼠破依啓。
政院啓曰,三次祈雨四五字鼠破設行于社稷·宗廟二三字鼠破定奪於榻前矣。退而更五六字鼠破憂享大祭也,日子相値,莫重二三字鼠破不可兼行一日之內,若退行於初九日,則漸至遲延,若進定於明日,則頗涉窘急,何以爲之?敢稟。傳曰,自前如此之時,何以爲之乎?前規相考二三字鼠破啓曰,命下矣。已下缺燼餘
上在慶德宮。停常參·經筵。
自辰時至未時,日暈,四方昏濛若下塵。玉堂日記
已上缺故困於侵徵査四五字鼠破流散者居多,良三四字鼠破怨弭災之日,此弊不可不革,諸處內奴婢等被侵難保之狀,詳細査問各道,知其實狀後,嚴飭內司,毋踵前習,諸宮家道掌先朝定奪公事,永爲革罷,何如?上曰,分付該曹,內司奴婢元貢外,人情雜物濫捧之數,令各道一一査出啓聞,以爲處置之地,可也。
又所啓,臣於數日前,自藥房罷出之際,闕門外有士民數十餘人,齊進泣訴曰,民等乃衿川之人也。居在都城至近之地,飢餓將死,今至十分地頭,大臣何不救活耶?請得某處移粟,以濟塡壑之命云,所見誠爲矜惻,似當有依他移轉濟活之擧矣。上曰,衿川飢民,移轉受糶與否,相考後稟處。都承旨南龍翼所啓,旱災之慘,已到十分地頭,臣等纔以草草文字,仰陳所懷矣。其中祈雨祭,決不可膠守常典,遲延日子,今此三次祭,差遣重臣或大臣,急速設行,不可少緩矣。上曰,三次祈雨祭,差遣大臣,急速設行於宗廟·社稷,可也。
藥房啓曰,伏未審夜來,聖候,何如?臣等昨日登對,瞻望天顔,眼患諸症,比前差減,臣等喜幸則多,而聖候所患,根柢未祛,前頭連次親祭,不爲愼攝,則必有復發之患。臣等以此煎悶,湯藥旣已連進,稍見差效,加減八味丸,不可不兼進,期於快收其效,臣等敢來問安,竝此仰稟。答曰,知道。勿爲問安。
答右參贊宋浚吉疏曰,省疏具悉卿懇。已諭予意矣,卿其安心勿辭焉。
政院啓曰,右參贊宋浚吉,戶曹判書許積來詣矣。傳曰,引見。
又啓曰,副提學兪棨請對矣。傳曰,引見。
明日夏享大祭,正時四更二點,開門三更三點。傳曰,史官一員待命,騎馬三匹立〈之〉。
宗廟祭所內摘奸。諫院朝報
傳曰,今下去癘疫救療醫官之勤慢與否及實績,隨其所聞,從實以啓。
傳曰,凡諸事目中,雖有守令之犯禁者,切勿任自罷黜,而只記其實狀以還,以俟朝家之命焉。此二條亦爲同封事
傳曰,戶曹判書許積家,遣內醫看病。內下日記
引見時,右承旨閔熙所啓,故相臣延陽府院君李□□一生淸忠,上下所共知,今聞其家甚貧,祭祀亦或不繼云。曾在先朝,於勳舊大臣之喪,或有三年內特給祿俸之時,今亦似當有軫念之事矣。上曰,限三年仍給祿俸事,言于該曹。諫院朝報
上在慶德宮。停常參·經筵。
昧爽,下霜。日出時,日色赤。卯時,有霧氣。未時,日暈。
夏享大祭後,大王大妃殿,政院·玉堂·二品以上·藥房問安。答曰,知道。慈殿·大殿·中殿,政院·玉堂·二品以上·藥房問安。答曰,罔極。
傳于李翊漢曰,今後正時前二刻入啓後,承旨進去。
以戶曹判書許積家看病醫官書啓,以祈雨祭齋戒,不得捧入啓辭,傳于李翊漢曰,書啓中藥物,自內局給之。
李殷相五六字缺卽接廣興倉所報,則領議政半行缺過不爲受出云,係是大臣祿俸,五六字缺輸納,何如?傳曰,允。
備忘記,渺然否德,叨承丕緖,四字缺天怒孔極,年年水旱,災異日至,餓死載路,壯散弱塡,哀我生民,大命近止。民無所食,靡有孑遺,國無其民,國何爲國?念及于此,心如焚灼。嗚呼皇天,罪在寡躬,萬姓無辜,降罰于予。天怒少回,民命可延,哀我生靈,奚爲有罪?靜省厥咎,亶在寡躬,其自今日,益加責省,減膳禁酒等事,令該曹速卽擧行。承旨代予草敎,廣求直言,以補不逮。且念召致天怒,實由寡昧,同寅協恭,罕有絶無。其在百執事,豈無所失乎?飭勵中外大小官吏,各勤乃職,用功寅協,無事泛泛,恐懼修省,以答天譴。
南龍翼啓曰,臣等伏覩求言備忘記,一札十行,辭旨懇到,奉讀未終,誠不覺感涕之交頤。以之應天,何災不弭,以之諭民,何怨不紓,以之警飭百工,疇敢不祗若聖敎?哀傷惻怛之意,蔑以加此,臣等雖欲承命對揚,實無以贊一辭矣。以此備忘,直爲頒布,使四方咸知大哉之王言,允合事宜,惶恐敢啓。傳曰,下敎之言,荒亂無緖,不能通暢本意,承旨代草宜矣。
李翊漢啓曰,祭酒等事,司憲府·城上所,合招言送之意,敢啓。傳曰,知道。
以求言傳旨,傳于李翊漢曰,此文三字缺文勢或有未瑩處,措語亦頗疏略,改之以入。
李翊漢啓曰,來初九日祿都目政事爲之之意,敢啓。傳曰,知道。燼餘
謝恩,五衛將李潤基·梁有仁。諫院朝報
上在慶德宮。停常參·經筵。
自卯時至酉時,四方昏濛若下塵。酉時,赤雲一道如氣,起自南方,直指艮方,長竟天,廣尺許,良久乃滅。日入時,日色赤。
南龍翼啓曰,今日政廳,承旨當進參,而同副承旨鄭萬和在外,右承旨閔熙,親病極重,不得仕進,左副承旨吳挺垣,足疾甚重,陳疏到院,臣龍翼,吏批政廳當進,廳中只有左承旨李殷相,右副承旨李翊漢,兵批政廳,何承旨進去乎?敢稟。傳曰,吏·兵批兼進。
又啓曰,右承旨閔熙,以親病累日不爲仕進,而因廳中之位不齊,不得已牌招察任,左副承旨吳挺垣不但有親病,足疾甚重,勢難行公,而皆因大祭迫頭,不敢言病矣。閔熙則昨聞親病,夜來極重,蒼黃出去,陳疏到院矣。吳挺垣,所患添㞃,行步艱澁,行祭時執事,同僚皆代行,僵臥良久,僅僅出去,又爲陳疏到院。同副承旨鄭萬和,在外未上來,廳中只有臣龍翼及李殷相·李翊漢三人,當此多事之時,出納之際,不成邈樣,苟簡甚矣。合有變通之道,故閔熙·吳挺垣疏辭,竝爲捧入之意,敢啓。傳曰,遞差。
李翊漢啓曰,右承旨閔熙,左副承旨吳挺垣遞差事,命下矣。廳中位不齊,當此多事之時,出納之際,苟簡莫甚,以在京無故人,卽爲差出,牌招察任,何如?傳曰,允。
李翊漢,以弘文館言啓曰,本館下番四員內,三員未差,只有副修撰臣金萬均,獨爲入直,不但母病甚苦,情事悶迫,其在事體,亦甚苟簡。今日政闕員,盡爲差出,牌招肅拜,使之推移入直,何如?傳曰,允。
右承旨閔熙疏曰,伏以臣父自前月晦,偶然感冒,今至一旬,日益沈綿,元氣極敗,衆症迭作,委頓床褥,轉側須人。臣於此,尤無夙夜在公之理,而臣父辭單,連以齋戒,久未入啓,臣先煩籲,有所不敢。且値大祭親行,未免泯默到今,此實諸僚之所共知也。顧臣情事如右,喉舌之地,不可一日曠廢,玆將悶迫之懇,仰瀆黈纊之下,伏乞聖慈天地父母,俯賜憐愍,亟許遞免,俾臣專意救護,則不但微臣隕結難報,亦豈非聖朝孝理之一助也?
左副承旨吳挺垣疏曰,伏以臣,沈痼一字缺疾,斷無供仕之路,而分義所在,不敢每每違傲,只欲一謝恩命,繼暴實狀,而連値僚員之不齊,力疾隨行,已有日矣。今月初一日,聞老母病勢猝重,留滯江上,顚倒馳出,憂煎看救,狗馬之疾,不暇自攝,病患足病,益致添傷,浮氣猝劇,隱隱剌痛,咫尺之間,運步甚艱,而當此親行大祭之日,不敢言病,堇堇隨參,六七字缺顚仆之狀,聖明旣已下燭。半行缺親奠之時,本院之官,各有所職,已成其規,而院中見臣跛躄之形,慮有顚沛之事,諸僚推移代行,臣之死生,雖不足恤,揆諸事體,豈容如是苟簡?承宣之任,實非等閑,雖在無事之時,不可一日瘝曠,況今旱災孔棘,上下憂遑汲汲之日,尤不敢陳疏乞免,私便身計,而顧臣所患,積漸致傷,巳至難醫,今日往來齋所,萬分添㞃,欲起還仆,寸步莫運,末由歸院,委頓叫痛,有若當初二字缺之時,以此症勢,萬無自力之望,伏乞天地父母,俯察危迫之懇,亟賜遞改臣職,俾得專意調治,不勝幸甚。踏啓字而下
大司憲閔應協疏曰,伏以臣,忝叨本職,今過一旬。始陳衰敗之狀,未蒙恩遞,旋患感冒之症,不得肅謝,而病勢初不甚重,不敢每每煩瀆,虛帶職名,日復一日。長單之投,出於萬不得已,連因齋戒,久未上徹,實非循例祈免之比也。顧臣蒲柳二字缺凋一字缺倍於常人,偶然微恙,轉成劇病,痰熱所惱,元氣極敗,涼劑過服,泄瀉又作,委頓床席,奄奄若盡,風憲重地,豈臣養病之坊,而一任瘝曠而莫之一字缺乎?且臣兼帶觀象監提調,前頭長陵·寧陵修改之時,臣當隨往諸臣之後,而病狀如右,末由自力,此尤臣之所大憫也。玆將悶迫之忱,大聲疾呼於天地父母之前,伏乞聖慈,特加憐察,將臣本職及兼帶,竝賜遞免,以便公事,不勝幸甚。答曰,省疏具悉。卿辭至此,本職當勉副焉。
有政。吏批,判書鄭致和呈辭,參判金壽恒呈辭受由,參議李慶徽進,都承旨南龍翼進。
兵批,判書洪命夏進,參判未差,參議朴安悌進,參知吳挺緯上疏,都承旨南龍翼進。
吏批啓曰,判書鄭致和呈辭,參判金壽恒呈辭受由,小臣獨政未安,何以爲之?敢稟。傳曰,只出緊任。
又啓曰,淸風府院君金佑明,在喪終制,法典內半行缺初授之職也,依法例,今日政當爲四五字缺領敦寧府事李景奭,送西之意,敢啓。傳曰,允。
以趙復陽爲大司諫,李晩吉爲禮曹正郞,崔繼亨爲禮曹佐郞,鄭載海爲承文院正字,金佑明爲領敦寧府事淸風府院君,元萬石爲左承旨,朴世模爲右副承旨,睦兼善爲修撰,尹履之爲海恩君,許苾爲成均館博士,孫湍·金斗翼爲學諭,金南重爲大司憲。
以李景奭爲領中樞府事,鄭維城爲判中樞府事,趙絅爲知中樞府事,鄭知和·金明爲司直,閔熙·吳挺垣爲副護軍,李慶彬爲司正。
李翊漢啓曰,注書趙嘉錫,與右副承旨朴世模,異姓四寸兄弟,法當相避,而在下應遞,趙嘉錫改差,假注書差出察任,何如?傳曰,允。
假注書,兪夏益·金夏挻·尹深。
李翊漢,以都摠府言啓曰,今日入直軍士,當爲中日習射,而政事相値,不得爲之之意,敢啓。傳曰,知道。
又以都摠府言啓曰,副摠管呂爾載,祔廟都監坐起後,仍爲戶曹坐起,進去晝仕,請出標信。傳曰,知道。
又以祔廟都監言啓曰,以宗廟各室寶冊欌長廣高下,雖有分數之不同,不至懸殊,而二字缺室寶冊欌,比各室最高,事甚難處,今此祔廟時,何以爲之事草記,傳曰,依第一室例爲之,可也事,傳敎矣。一字缺更詳察,則各室則經亂之後,諡玉冊金玉寶,或有而或無,雖有之,亦無所盛之函,故欌雖不高,可以奉安,而十一室則冊寶俱備,又各有所盛內外函,故欌之最高,蓋出於不得已也。今以敬慕殿奉安諡冊,竝其內外函高廣謄錄付尺數,更爲量度,則新造之欌,頗高於第一室欌,稍低於十一室欌,然後可得以容安矣。臣等當初不能詳審以啓,極爲惶恐,而事係重大,不得不敢此申稟。傳曰,依此爲之。
又以義禁言啓曰,東萊府使鄭泰齊,有拿問定罪之命,而政院以新府使下去交代後拿來之意,啓稟蒙允,故姑爲等待矣。新府使李元禎,自江陵任所,除朝辭赴任事,吏曹之行文知委已久,鄭泰齊拿來時,府書吏依例發送,使之前進,本道監營,探知新府使到任日字,交代卽時拿來之意,分付以送,何如?傳曰,允。
又以義禁府言啓曰,以捕盜廳啓目,勅使旗幟見失後,在逃被捉人朴弼福,移義禁府處置事,允下矣。朴弼福拿囚之意,敢啓。傳曰,知道。
以黃海監司狀啓,新溪縣二十餘家失火,一人燒死事,傳于李翊漢曰,燒死人恤典擧行。
李翊漢,以禮曹言啓曰,寧陵石物改修補之役,曾以本月十五日,十八日,推擇啓下矣。十五日則與長陵改莎草相値,十八日卯時,當爲修改。先告事由祭,同日曉頭,先行移安,同日同時還安,及還安祭事畢後,臨時設行,而本曹郞廳及繕工監官員,則前期四日出送,所入諸具,整備以待,大臣以下,則依各陵改莎草例,臨時進去,監董畢役之意,敢啓。傳曰,知道。
又以禮曹言啓曰,寧陵石物修補時,役軍三十名,令京畿定送,而莫重陵上之役,必使自初使役事知石工爲之,其時石手等,雖在定配中,依上年修改時例,就役於陵所,畢役後還發配所似當,令禁府稟旨施行,何如?傳曰,允。
又以禮曹言啓曰,卽者伏見下政院之敎,憂災責躬,反覆惻怛,凡在瞻聆,孰不感泣?減膳·禁酒等事,卽依聖敎,分付各該司之意,敢啓。傳曰,知道。勿擊鼓事,亦爲擧行。
又以承文院官員,以都提調意啓曰,本院參下之官三十員內,以假注書兼官及都監監造官,除本仕者九員,除公故罷散外,受由在外者,多有九員,只有權知副正字趙遠期一人供仕,而夜則入直於闕內,故昨夜時急文書,回示大臣及提調時,無他參下官員,以病殘校檢盧尙欽,代行參下之任,未免稽滯之患,事極駭愕,近來年少輩,怠慢日甚,稱以受由,以爲自便之計,此習雖不可猝變,四五字缺之受由在外者,竝從重推考,令該七八字缺故必須呈本院提調,提調移文吏曹後,五六字缺俾無任意下鄕之弊,前副正字金,權知副正字二字缺載·李沃方在罷散中,竝隷習官啓下,依例付軍職,冠帶常仕,何如?傳曰,允。
又以禮曹言啓曰,今四月初七日引見時,右參贊宋浚吉所啓,社稷乃極重之地,而守僕只是六名,常時祭祀時,雖極苟簡,猶或支當,若在親祭時,不成貌樣,至於借來於他司,事甚苟簡,合有變通之道矣。上曰,令該曹使之擧行可也事,傳敎矣。社稷守僕,只有六名,不成貌樣,至借他司,莫重之地,誠極苟簡,守僕二名,令該曹加出擇定,何如?傳曰,允。
以禮曹孝宗大王祥祭時節目,傳于李翊漢曰,中宮殿則德恩府夫人私服未除,祭畢還宮後,改進素服,德恩府夫人小祥後,除素服進吉服一款,似當減去,而如是載錄,問啓。
朴世模啓曰,弘文館修撰睦兼善,承牌來詣闕門外,投疏辭職,本院還出給,則終不肅謝,旋卽退去,極爲非矣,請推考。傳曰,允。
朴世模,以兵曹言啓曰,禁軍及別軍職,自四月至九月馬草價,依例磨鍊,則禁軍所持官私馬竝六百八十六匹,別軍職馬八匹,每馬各給三匹,通計應給木四十一同三十二疋矣。一半則順贊木,一半則餘丁木,依前題給,何如?
以漢城府朴一字缺民等失火草記,傳曰,令該曹參酌,恤典擧行。
朴世模以義禁言啓曰,禮曹啓辭,寧陵石物修補時役軍三十名,令京畿定送,而莫重陵上之役,必使自初使役事知爲之,其時石手等,雖在定配之中,依上年修改時例,就役於陵所,畢役後,還發配所似當,令禁府稟旨施行,何如?傳曰,允事,傳敎矣。石手都邊首·曺末龍以下七名定配處,皆是京畿地方,依禮曹啓辭,令各其官定色吏,領付役所,畢役後還發配所之意,知委京畿監司,何如?傳曰,允。
朴世模,以禮曹言啓曰,傳曰,中宮殿則德恩府夫人私服未除,祭畢還宮,改進素服,德恩府夫人小祥後,除素服進吉服一款,似當減去,而如是載錄,問啓事,傳敎矣。當初取考五禮儀,則服制文則王妃二十五月祥後,服深染玉色事載錄,而王妃父母服制條,則第四日成服時,服衰服,十三日除衰服進素服事載錄,故以此磨鍊矣。今承下敎,更爲思之,則玉色與素服,似無異同,旣進玉色,不必改進素服。且德恩府夫人小祥後進吉服一款,不必減去於節目中,此一節,竝爲改付標以入之意,敢啓。傳曰,知道。
正言尹抃啓曰,新除授正言南天漢,時在慶尙道安東地,請斯速乘馹上來事,下諭。答曰,依啓。
朴世模,以刑曹言啓曰,昨接典獄署牒報,則癘疫人二字缺元·金奉祥·崔奉等,相繼染痡云。崔奉則曾自捕盜廳,移送本府,而觀其情犯,實非重罪,卽已保放,而滿浦罪人崔有元·金奉祥及樂安罪人成吉,俱是重囚,決不可出置獄門之外,而仍置獄中,則癘氣漸熾,必多傳染之患。如不得已,則典獄輕囚,不過數人,此類則保放,以崔有元等三人,移置於二字缺稍有間隔之別,似爲便當。本曹所囚輕囚,或放或保放,他衙門所囚,則本曹不可任意處置,令各該司卽爲處置,使罪囚減少,以爲病勢止息之地。且令醫司相當藥物,着實進排,如神仙辟瘟丹等藥,焚燒獄中,消散染氣之意,分付施行,何如?傳曰,知道。各衙門直囚罪人中,除捕盜廳所囚外,竝姑爲保放,使其本衙門,從速處決。
元萬石,以工曹言啓曰,本月初七日引見時,戶曹判書許積所啓,諸宮家立案之弊,罔有紀極。甚至於瓮幕前江邊運土下船處,亦爲宮家折受之地,以陶器收稅云,運土下船處,豈有收稅之理哉?合有禁斷之道矣。傳曰,如此事,卽爲査覈,可也,問于瓮匠等處,則亦可知矣事,傳敎矣。六七字缺甕匠首戶及其里頭頭人十餘字缺運土下船之處,乃是海嵩尉宮七八字缺之際,稱以其田侵踏,每年收稅於瓮匠等三四字缺木,收合以納的實,而其來已久云,敢啓。傳曰,知道。此後痛禁,可也。
元萬石,以宣惠廳言啓曰,上年五月分備局堂上引見時,大司諫李廷夔所啓,大同之法,先朝爲民之意至矣。湖西則當初法令嚴明,故守令無不惕念擧行,湖南則地方稍遠,朝家且無申嚴之令,各邑多有濫雜之事,不遵事目本意,二字缺民結之事,頗多迎送刷馬,官廳所捧,或有法外濫徵之需。至於進上等上納之物,以大同折定本邑所捧之米,給價於下吏,使之貿納,乃是事目,而下吏厭苦貿納之弊,大同收捧之時,計除若干米,仍存於民結,不爲收捧,及其上納之時,使其民結,以其未收之米,貿得以納,有若常時豪强品官所謂養戶者然,其間戶首之刁蹬,下吏之操縱,有不可勝言。應役之一字缺出價倍蓰,其流之弊,將至於濫用民役,大同均役之意,終歸虛套,此前日湖西大同未行之前,內浦有此弊,民不堪其苦矣。臣有所聞,未得其詳,故姑未得摘發,而宜令該廳,別有申飭,使之一遵事目,少有違越,繩以重律,他日廉問時,若有現露處,監司亦難免不察之罪,此意竝爲分付,何如?上曰,事甚驚駭,他日御史廉問時現發,則濫捧守令,固當繩以贓律,而上納之物,不以收捧之米,給價貿納,除留應捧之米於民間,使之貿納之守令,亦當論以贓律而不貸,以此意分付該廳,各別申飭,而已往不遵事目之邑,一邊令本道十分明査,趁卽啓聞處置可也事,傳敎矣。其後本道,査出犯法守令,從輕重或罷或推,而亦不無遺漏之弊,故日後廉問時,如或現露,則本道亦難免其責,以此覆啓蒙允矣。今此傳敎,本廳雖不在擧論之中,旣有前日啓稟之事,敢啓。傳曰,知道。
又以戶曹言啓曰,三四字缺曹別營次知郞廳稟目,則半行缺字三船所載米一千四百九石零七八字缺子者,或八九升,或至一二斗,通計無面之數,至於三十一字缺石之多,事極可駭。故將爲稟目處置之際,有一船人來告曰,下人人情,每船除出元穀八石以給,致有無面云,以此辭緣,推問千戶及三船色吏沙工等,則供稱人情米每船八石之說,非其實狀所給之數,則一依從前定式,別無加給之事,而但人情之例給常米者,計給元穀一樣之米,以致無面云。所謂人情米,卽令還給,使充無面之數,僅得畢納云。庫子使令下人人情,雖曰例給之米,先捧元穀一樣之米,致有船人等執言之弊,事極痛惡。故自本曹各別重治,而當初漕船,到泊京江,臣等出往點檢之時,每石剩米,多則一斗一字缺少不下七八升,而今此三船,不但無剩米,其爲欠縮之數,幾至三十石,還推例給人情之米,得以充納,其中間偸竊花水〈消〉之狀,據此可知。千戶及三船色吏沙格等,令該曹四五字缺以懲其罪,以杜後弊,何如?傳曰,允。
朴世模,以工曹言啓曰,本月初五日引見時,左承旨李殷相所啓,工曹有水鐵匠人,蓋爲祭享及闕內釜鼎進排之役矣。法典內,設三十戶,而大戶二十五人,中戶十五人,小戶十四人矣。今則只有六名,不滿平時之一小戶,大小應役之際,不能支堪,工曹以勿論公私,沒數成冊充定之意,啓稟蒙允,而成冊中屬於訓局者,至於三十人,訓局雖曰重地,合有推移變通之道矣。上曰,工曹匠人,如是數少,亦甚可慮。雖非匠人,若得閑丁,則可以充定習業,訓局匠人及私匠人,沒數成冊,啓稟可也事,傳敎矣。匠人成冊中,訓局所屬三十名及私匠人三十五名,合六十五人,別單書啓,而所謂水鐵匠,必以良人,世傳其役矣。今此訓局所屬及私匠人等,各有身役,且多私奴,其中良人鄭應善,則自當歸屬于本曹,而他役人等,各其根脚,一二字缺覆,如是匠人子枝,則依法例頉下,前役還屬七八字缺匠與私奴,若其成才,依例竝七八字缺各司奴婢,依例代給,亦合變通,八九字缺厭避,本曹案付之役,先已投屬於他役。況五六字缺多得,令部官另加搜出,退後啓稟之意,敢啓。傳曰,知道。私匠三十五名,屬於本曹,可也。
傳曰,承旨持留院公事,入侍。命下後,卽入。
領議政鄭太和疏曰,伏以臣於三昨,伏奉聖諭,論諭備至,丁寧懇切之旨,若有所責望於臣愚者,自顧無狀,何以承當。到此地頭,臣之情勢,尤極悶蹙,不知置身之所。臣旣不敢連上辭單,又不敢作氣趨走於朝,狼狽罔措,延過數日,揆諸分義,臣罪萬殞。今臣精神筋力,日就耗盡之境,設令臣迫於嚴命,不計死生,舁赴公衙,有何出謀發慮之益,而亦未卜其行動二字缺旋致顚沛也。臣本職之外,兼任諸司,俱不閑漫,其中太僕事務最緊,酬應文書,不堪煩勞,以臣病昏,決難久據。至於扈衛大將,前後屢辭,尙未得請,心常愧悚四字缺伏乞聖慈四字缺將臣本職兼任,竝許鐫改,俾尋生活之路,不勝幸甚。答曰,省疏具悉卿懇。已悉予意矣,何用多誥?太僕提調之任,當面諭焉,卿其安心勿辭,益加善攝。
兵曹參知吳挺緯疏曰,伏以臣,伏蒙格外之恩暇,幸蒙老母將往松都,而老母氣力綿綴,決難陸行,故取便於船路矣。僅到江上,遍身寒戰,呼吸不通,喉間只有一條煙氣,幾至昏塞,多用藥物,夜半之後,始得回甦。此非氣盛人,或感風寒之比,年踰七十之人,多經喪禍之餘,氣息萎薾,因其勞動,有此猝急之患。松都不過四息之地,而出此十里之程,亦且如此,則萬無得達之望。不得已停行,淹留三日,幸得一分向差之勢,而江上廬舍,不便調攝,僅僅將還京家。舊患手足痳痺之痛,新患胸膈煩懣之症,乍輕乍重,苦歇無常,顧臣所叨五六字缺曠廢。伏乞聖慈半行缺俾得專意救謢母病。答曰,省疏具悉。爾其勿辭察職。
執義沈世鼎疏曰,伏以時運不幸,旱乾連仍,一年二年,至于上年而極矣。凶荒之慘,八路同然,人民流散,十室九空,持瓢丐乞者,不絶於道路,亦有顚仆而死者,臣聞來慘然,食不能下咽也。夫細民貧窶,雖在樂歲,及夫春夏之交,舊穀旣沒之際,必資公家糶糴,或以爲繼活之地,或以爲播種之資,而往年官糴,龜毛難刮,些少所捧,已盡於春初,望哺之民,無粟可給,朝家雖嚴飭列邑,使之賑恤,除給米穀,以助其需,而無異於一車火之杯水,宜其民死而莫之救也。由今之勢,雖廉察三字缺續於道,恐亦無益也。萬民魚喁,所待者麥秋,而今四字缺,又胡然而至此也?秋牟含穗未吐,春牟出地未秀,高燥之處,二字缺枯死,至於水田,無處不乾,農民束手,種不入土,今年農事,亦可知矣。生人之類,自此而滅矣,國何依而國乎?八九字缺不覺太息而繼之以流涕也。伏見聖上四五字缺夙彰,好賢愛民,出於至誠,發號施政,動合群三四字缺天,宜其克享,而何降災之此酷耶?噫,變不虛生,必有所召,豈可諉之於天數,而泄泄而已乎?臣謹按,洪範二三字缺曰乂,時晹若,曰僭,恒晹若。先儒註之曰,乂之反爲僭,政不治則僭差也,僭則亢,故恒晹若。然則雨晹之時不時,惟係於時政之治不治耳。臣不敢歷指某事,以爲附會之論,而今日之政,可謂治歟不治歟?臣伏聞近日萬幾留滯,百度俱解,各司文案,或累日而不判,朝臣章疏,或歷旬而始下,庶事之廢弛,日甚於一日,無振作奮發底意思。由是朝著之間,百僚解體,大官小官,悠泛玩愒,惟以苟度時月爲事。噫,似此景象,雖在平時,亦難以有爲,況災異荐臻,危急存亡之秋乎?臣固知玉候欠安,靜攝是急,事務煩劇,有所不遑,而以臣愚意,亦以爲不然也。凡人養病之道,昏隋其六七字缺則病有時而或加焉,症情半行缺病有時而或減焉,此固理勢之必然。六七字缺賤也。殿下若於稍間之日,頻接大臣四五字缺軍國重事,下至各司細務,無不講劘而討論之,可者從之,否者違之,可否之行,無或後時,又數召政院之官,文簿之煩於親覽者,使之敷奏於前,殿下徐聽而賜判焉,則其於聽政養病之道,恐或兩得也。此二事者,殿下之所嘗行者也,而今也亦所罕聞,故臣不得不瀆陳之也。嗚呼,今日何日也?國勢之扤隉如此,民生之飢饉如此,法禁之解弛如此,臣療之委靡如此,而竊念殿下,以朝廷之上,無大奸巨猾,邊圉之外,無急兵暴寇,遂以爲少康,而乃有此豫怠之漸也。殿下誠能惕然自厲,奮然自立,摠攬權綱,振肅朝紳,一湔從前廢墜之習,則其於爲治之道,思過半矣,而消弭之策,亦不外是矣。臣竊聞大臣,以旱爲慮,請理冤獄,二字缺召和之一助也。然臣竊見近年連有此擧,而有司之臣,局於文法,終被疏釋者,不過輕囚若干而巳,以此應天,其亦末矣。夫罪名雖重,而或有情可矜恕者,亦有在罪多年,迄可許其自新者,願殿下明飭有司,勿拘罪名輕重,勿論被罪久近,參以情法,竝許煎洗,則其於悶旱之道,或不無少補也。抑臣有所未曉者,殿下之召致宋浚吉,將以用其言也,行其道也。浚吉之還朝,今已累朔,而殿下不頻顧問者,何也?浚吉之來,豈爲哺啜而已?殿下之召,亦豈爲國人矜式而已。殿下若頻頻引見,采用其言,則其有補於聖德,豈淺淺哉?臣本庸下,百不及人,忝冒本職,亦已多矣,碌碌隨行,無一可紀,仰愧俯怍,不特人非而已。今者又叨新命,非分之恩,不可數得,僬僥之力,難任千勻,臣誠惶蹙,無地自容。萬一之報,祗在盡言,而四五字缺言辭短拙,寂寞數語,固不足以八九字缺其言則淺,其意則切。伏惟聖明,勿以人廢,留神財擇焉。答曰,省覽爾疏。憂國之志,愛君之誠,溢於言表,可不體念而服膺焉?
同知郭希泰疏曰,伏以民者邦本,本固然後可以保邦,邦無民則譬猶魚無水必死,燈無膏必滅,理固然也。然民無食不生活,食之本在穀,非穀食何從而生,穀者稼而後生,若不得耕種,穀何由而生乎?目今春耕節過,方當擧趾播種之日,旱魃此酷,赤日杲杲,黃塵匝野,去年之旱,前古所無,而今年之旱,無減於去年。萬姓顑頷,八路同然,流離塡壑,餓莩相望。自上特設賑恤廳,且令諸道,亦令賑恤,凡於救活之策,靡所不用其極,而連年凶歉,不得收捧於民,各邑倉庾,儲峙些少,以些少之儲,救萬姓之飢,有若以一勺水,救一車薪之火。遠方則雖未得詳知,近在畿甸,士夫家妻子,或有餓而死者云,臣聞來哽咽,慘不忍對食。噫,今日飢民之日夜所望者,只在來牟,以待仰哺,而近日旱災,至於此極。秋牟則秀而不實,春牟則將盡枯損,若失牟麥,則蒲羸桑椹,固難延命,大命近止,迫在朝夕,自朝廷雖欲設善策而不可得也。嗚呼,富者旣急,貧者宜流,而遑遑汲汲,救死不贍,漕運頒祿,矧可望乎?言念國事,可謂痛哭。臣知殿下之乙丙憂勤,此時尤切矣。今聞大設祈雨之祭,已過二次,而雲漢茫然,凄風日吹,火傘張空,田疇龜坼,移秧者立苖,然後可以移秧,而苖不得立,乾種者播種,然後可以立苖,而種不得播,田無畟畟之民,野絶靑靑之色。嗚呼,圭璧旣卒而視天夢夢,修省雖勤而其應冥冥,臣於此實未知何策可救也。噫,昔二字缺理天下之冤枉,鄧后擧洛陽之囚徒干公五字缺眞卿決平原之獄,皆致卽日七八字缺足傷和氣,天人交感,捷於影響,五六字缺者哉?雖然,皆是古昔之事,試以耳目之所逮言之,二三字缺曾在丁酉年,自三月至四月,點雨不下,恰如今年之旱。大行大王,特念民天,命放金吾重囚,審愼內外冤獄,一體咸宥,開獄門之日,甘霖卽霈,民皆有喜,歡聲四起,是年農事,得以稍稔,民賴以活,莫非大行大王仁愛之及人也。書曰,五刑之疑有赦,五罰之疑有赦,其審克之。臣意,莫若審理冤獄,罪犯綱常之外,其中或有究其情則可以輕,而考罪案則在於重律者,或有考罪案則可以死,而究其情則或有可生者,勿拘該府·該曹·該道之循例査啓,殿下引接大臣·原任及六卿·兩司長官於榻前,使之從容讞議,某罪可生,某罪可放,雖罪在罪〈死〉案,而其情可生,則殿下特宥之,雖罪在可囚,而其情可恕,則殿下特恕之,哀矜之心,一出公正,則五六字缺可生之人,尙且感恩,況應在死案之人,其爲感恩,如何哉?群生喜色,足囿和氣,感應之捷,如鑊之筳也。伏願殿下,罪之可疑者,盡用惟輕之典,則圜門一開,大雨千里,古人所謂法雖暫屈,而其利則大者,亶在是矣。救旱之策,此外似無善謨,而若遲時日,則牟麥盡枯矣,農事絶望矣,有同救焚而拯溺,不可頃刻緩也,伏願殿下留念焉。昔在唐太宗朝,無故而縱囚三百,史臣書之曰,赦者,小人之幸,今日殿下之時,其與唐時,萬萬不同矣,伏願殿下勿疑焉。曾在癸巳甲午兩年,纔經壬辰兵火,連歲大荒,飢饉荐臻,至於人相食。臣其時年十七八,目睹其慘,心骨俱驚,豈意今日將復見前日之慘耶?以今日之事,量今日之勢,則不至於人相食者,何莫非我殿下,視民飢猶己飢,六七字缺嗚呼,書曰,咸有一德,克享天心,六七字缺天戒。詩曰,上帝臨汝,無貳爾心。傳曰,致中和,天地位焉,萬物育焉。又曰,至誠而不動者,未之有也。三字缺學上工夫,此則左右及儒賢,朝夕所陳達者也,聖明亦所勉强,臣不敢更爲開喙。而臣年今八十五歲矣,世受國恩,不失常祿者累代,其愛君憂國之誠,有倍於他人,而年紀已衰,計慮淺疎,此外雖有可言之事,而亦恐所言,倒錯無倫,姑以目前之急,仰陳於仁愛之天,伏願殿下,哀憐而垂察焉。答曰,省卿疏辭。語意切實,憂國之誠,老而彌著,予甚感歎。可不體念而採施焉?
慶尙監司洪處厚疏曰,伏以臣,頃以痼疾嬰纏,勢難供任,冒昧陳疏,乞解職名,聖慈優容,特降溫批,臣誠感激恩造,黽勉苟據。曾未數月,病轉沈綿,精力耗竭,觸事昏謬,守令之二字缺未克糾懲,荒政之勤慢,未克巡飭。至若啓稟一字缺意,未免謬妄,罪戾日積,兢縮日深,一味惶恐。百恙添劇,頹頓憒廢,有加無減,一死報國,是臣素心,貪生避死,意不及此,忍病殫慮,期效涓埃,强疾起坐,氣乏視短,輒復隕倒,閉戶多時,會待日暖,冀或稍甦,幸延如縷之命,庶盡麥秋之限矣。徂春入夏,病勢益劇,舊患疝氣,衝逆不降,勺水不能順下,糜粥不能近口,腰脇髀脚,一時剌痛,其他種種之症,交攻內外。眞元澌損,呼吸斷續,須人顚側,叫苦欲絶,群醫却走,不得施術,奄奄之息,朝夕且盡,而自念狗馬微臣,溘然於受任之地,分義所在,實在甘心。顧此嶺臬之務,素稱浩繁,連値大侵之歲,更多酬應之事,一日瘝曠,其弊不貲,而臣抱病冒居,蠢然土偶,任他□應,罔或省覺,臣之尙今留滯,實是一道鉅弊。伏願聖慈,亟許鐫免,以便公私,千萬幸甚。答曰,省疏具悉。卿其安心勿辭,調理察任。
上御興政堂。承旨持公事入侍,都承旨南龍翼,左承旨李殷相,右承旨李翊漢,假注書趙聖輔,史官李光稷·尹晳進伏。南龍翼曰,臣伏見昨日備忘記,一札十行,辭旨懇惻,孰不感動於大哉之言?天心庶可因此以回,而赤日杲杲,雨意邈然,臣不勝悶迫之至。求言敎草,改之以入,而文辭蕪拙,不能宣揚聖意,自上親敎,直爲頒布,使中外咸知聖上憂災恤民之至意,允合事宜矣。上覽草敎訖曰,改之好矣。手敎辭不通暢,以此頒布可也。龍翼曰,使之罪己,故條列如此,而臣未見聖上有如此事也。一字缺其責己者厚而責人者薄,豈不足以感動天心乎?四字缺成湯以六事自責,六事豈成湯之所有乎?聖上責己之事,亦非聖上之所有也。無諸己而以之自責,則聖意所在,至深切矣。臣等奉讀未訖,相對感泣,民雖愚蠢,孰不欽仰?天雖高遠,亦將感應矣。翊漢曰,備忘之辭,辭意懇切,臣等欽仰大哉之言,而不覺繼之以感泣也。三次祈雨,雨意邈然,若終不雨,大臣連次爲之乎?上曰,若非不得已事,則此時出入,甚爲非便,而今則已到十分地頭,予將觀勢親祭矣。翊漢曰,自上方在調攝進藥中,豈可親祭乎?殷相曰,聖上不計玉候之未寧,乃欲爲民親祭,此心可以回天意而得甘霔矣。第念自上方在衰服中,其間節目,多有難便之事矣,如非二字缺臣豈不欲將順聖意乎?親祭斷不可爲也。上曰,若過此時,事甚切迫,予雖親祭得雨七八字缺道,則庶大有未盡之事也。殷相曰,聖上若長存此心,則聽卑之天,豈不感動乎?親祭事,更勿下敎,何如?上曰,異於常時,不可自以爲誠意未格,而有所未盡之事,亦不可徒以出入非便爲辭,予必欲親祭,令禮官議于大臣以啓。龍翼曰,上候方在未寧中,且祈雨祭服,必用黑色,服色禮節,甚爲難便。亦議於儒臣如宋浚吉處,定奪,何如?上曰,大臣儒臣處,收議可也。上曰,審理文書,幾許爲之耶?龍翼曰,文書今方考準云,而以領相不出之故,勢難速爲耳。上曰,文書已書,則雖明日,亦可爲之,文書修正之後,取稟可也。領相亦當命招,使之入來耳。翊漢曰,將送承旨耶,將送史官耶?上曰,當送史官矣。殷相曰,外方,以時到放未放狀啓取稟,三四字缺其稟一字缺中,亦必有可放者矣。上曰,未放秩,亦或有可放者矣。外方則依右承旨所啓,以放未放狀啓,稟決,可也。翊漢曰,配享臣抄啓事,以六卿有故,未得爲之,今則領相引入,未免遲滯,節目磨鍊等事,似爲窘迫矣。上曰,明日領相入來,則當爲議之耳。龍翼曰,向以抱冤伸理事,下諭諸道矣。道臣則盡心抄錄以啓,而未見施行,豈勝慨然?前來弊瘼狀啓,該司回啓,盡爲防塞,只作一封休紙,事不當如是矣。臣意則其狀啓,雖已防啓,更於審理一字缺榻前査處,而自下未敢擅斷者,自上發端,議定似當矣。殷相曰,有司之臣,只知守法,故各道弊瘼,猝難變通,皆爲防塞,自上必用曠蕩之典,然後下民,可以蒙實惠矣。燼餘
謝恩,開城經歷鄭鑰,加設同知金義孝。
慶尙監司書目,盈德呈,以去三月廾六日,民家五十餘戶燒燼事。
忠州儒生權大時等上疏。大槪,乞賜先正臣右參贊李耔,校理李延慶,參判金世弼,領議政盧守愼合享書院額號,以重象賢之道,以慰士林之望事。入啓。
公洪監司書目,忠州等官呈,以今月初一日地震事。
謝恩,右副承旨朴世模,右承旨李殷相,左副承旨李翊漢。
大司諫趙復陽上疏。大槪,冒陳微懇,乞遞新授職名事。入啓。
謝恩,左承旨元萬石。諫院朝報
上在慶德宮。停常參·經筵。
卯時,有霧氣。辰時二字缺日暈。暈上有冠,暈下有履,色皆內赤外靑。夜自一更至三更,月暈,回木星。
傳于李殷相曰,禁府堂上·刑曹堂上命招。
傳于南龍翼曰,時任大臣·原任大臣·六卿·三司長官命招。
傳于南龍翼曰,有面議之事,右參贊宋浚吉入來之意言之。
南龍翼啓曰,自前啓覆時,則承旨盡數入侍,而今此審理,與啓覆有間,承旨幾員入侍乎?敢稟。傳曰,都承旨與刑·禮房承旨入侍。
又啓曰,六卿命招事下敎矣。自前呈告受由之人,則例不爲出牌,今此吏曹判書鄭致和,方在受由中,何以爲之?敢稟。傳曰,命招。
以備忘記,傳于朴世模曰,今下弓矢,雲寵萬戶李旭處給送。
朴世模,以都摠府言啓曰,副摠管呂爾載,祔廟都監坐起後,仍爲戶曹坐起,進去晝仕,請出標信。傳曰,知道。
又以兵曹言啓曰,今日賓廳,武臣講書當爲之,而審理相値,不得設行之意,敢啓。傳曰,知道。
又啓曰,時原任大臣以下命招,諸臣皆已來詣,右參贊宋浚吉,亦爲入來矣。傳曰,引見。
李殷相啓曰,禮曹判書洪重普,以病不來,吏曹判書鄭致和,以腫患亦爲不進矣,敢啓。傳曰,知道。
傳于南龍翼曰,都承旨與刑房承旨,入侍。
上御興政堂,審理冤獄。領中樞李景奭,領議政鄭太和,左議政沈之源,判中樞府事鄭維城,刑曹判書尹絳,戶曹判書許積,兵曹判書洪命夏,右參贊宋浚吉,大司憲金南重,同義禁尹順之,刑曹參判具仁墍,刑曹參議鄭昌胄,大司諫趙復陽,副提學兪棨,都承旨南龍翼,右承旨李殷相,左副承旨李翊漢,假注書趙聖輔·兪夏益,記事官李光稷·尹晳等入侍。上曰,史官某人入侍乎?都承旨南龍翼前進,以對姓名。右承旨李殷相啓曰,常時啓覆,則自有該房之稟定,今亦依此爲之乎?上曰,依爲之。戶曹判書許積,以判義禁,進讀各人等推案,至姜錫圭事,領議政鄭太和曰,姜錫圭情狀,果爲駭異,而此與凡爲殺人者比之,則頗有異焉。論其當律,不無一毫之間隔矣。上曰,照律則當爲何等律耶?鄭太和曰,泛以律文論之,則此不一字缺殺人,殺人者死矣。許積曰,論其律則當爲殺人,而事係舊上典凌辱,泛以殺人論斷,則似或過當矣。上曰,律文如是則似可容貸,僉意,何如?宋浚吉曰,似聞舊上典淩辱,亦有其律,旣有其律,則與其打殺凡人之罪,頗異矣。左右皆曰,名是殺人,則似難容貸,而旣有舊上典凌辱之罪,且今日審理二字缺亦非偶然,惟在自上酌處而已矣。上曰,然則減死流三千里,勿揀赦前。至姜元禛·李後傑推案,上曰,李後傑之於姜元禛,半行缺後傑,可也。至李璟推案,半行缺減死定配亦爲足矣,至於全然放釋,則未知其可也。四五字缺等徒配。至金迬推案,領府事鄭維城曰,事係科場二三字缺臣不敢輕議,而至於先探擧子科製頭辭一款,則或以爲曖昧云矣。禁府同囚之人聞之,則所謂同心用奸之吏,素昧金迬之面目云矣。鄭太和曰,若然則事不明白,不可輕易處之也。上曰,事係科場,不可輕議,今姑安徐。至沈摠推案,副提學兪棨曰,沈摠之事,臣雖不知其詳也,士夫之間,或以爲稱冤云,而沈摠久隮南裔,傷於水土,病勢甚重云,情理可矜,宜廣詢諸臣,量宜處之。許積曰,其時判義禁,卽鄭維城也。臣亦知義禁査覈文書於本府,渠之所爲極冤者,卽勅使時支待雜物及守禦廳所給米穀,文書間致有錯誤處,指以爲臣等所査,不爲覈實,稱冤臣等云云,而以臣所見言之,則未知其某處錯誤,而臣等不爲覈實也。雖使摠同坐以査一字缺無所二字缺迹也。至尹善道推案,宋浚吉曰,此人被罪,實由於臣等,小臣安敢一日安於心乎?臣之上來之後,常欲陳達於聖明,而惶畏不敢矣。今日聞此,益不勝悚惕之至。上曰,此人之罪甚重,而末減施罰,於卿有何未安乎?諸大臣皆啓曰,善道之罪,關係極重,決不可容貸,而宋浚吉之言甚好,實非皮膚之語,曲循其請,以安浚吉之心,亦或一道也。大司憲金南重曰,臣曾忝臺閣,論啓此人之罪,今不敢有他議。大司諫趙復陽曰,善道之罪,不但攻斥宋浚吉等,實是關係國家,罪惡甚重,決不可議減。副提學兪棨曰,聖朝至仁,曲貸凶人之命,若不欲終死於窮遠,則他時容或可議,今當審理之日,使此人得參,必使邪議者增氣,決不可寬減也。上曰,副提學之言,甚是矣。宋浚吉曰,昔在宣廟朝,重施許篈等三竄之罪,先正臣李珥,承命還朝之後,卽請放還,其意實非偶然,臣何敢比於古人?以言古事則如此,而臣力量不足,不敢有所陳達矣。上曰,三竄誰耶?南龍翼曰,宣廟朝,許篈·宋應漑·朴謹元等,搆陷先正臣李珥,亟言邪逆,宣祖大王震怒,手製敎書,竄逐三人,終不許李珥放釋之請。今以善道之罪,比諸三竄,則關係尤重,決不可輕議,須廣詢入侍諸臣,何如?上謂洪命夏曰,兵判之意,何如?命夏曰,善道之罪,決難輕議,而宋浚吉陳達之言,實是眞情,自上參酌,似爲宜當矣。上曰,以其疏觀之,則厥罪當死,而有所不忍,故減死安置,今不可更改矣。宋浚吉曰,聖上之有所不忍,謂其異諸他臣故也。旣貸其死,則聞三水是必死之地云,渠是年迫八十之人,何必使之必死於此乎?判中樞鄭維城曰,宋浚吉所啓之意甚美,三司爭執之言,亦好矣。上曰,右參贊如是陳達,不可不從其言,而又不可混施於審理之類,善道使之移他邑安置,勿令近移中道,亦勿擧論於審理文書中。但以右參贊所啓,出於擧行條件中,使中外知此意,可也。上暫視事,令諸臣退食。未時,上復出御視事。許積啓曰,今日審理,意在得雨,一日爲急矣。京畿及近道定配之類,爲先疏決,如何?上曰,然則依此爲之,可也。兪棨曰,李浚平妻,自遭獄事,期於必死,至於投井殞命,其節行誠極可嘉。右參贊宋浚吉曰,李浚平妻,卽故任鉉之曾孫,而任鉉曾死節於丁酉年間矣,其孫又如此,合有旌表之典矣。上曰,言于該曹擧行。至金尙炯事,左議政沈之源曰,此俱是疑獄也,無以明卞,而李浚平之妻,至於投井殞命,金尙炯之父,至於擊錚致斃,其情皆極可矜矣。鄭太和曰,臣於此事,三字缺訝而未得其詳矣。至於重杖各人等,期於就服三字缺將不免盡死於杖下,此則似或過當矣。上曰,諸臣各陳所懷。左右曰,此獄不可容易卞明,事係重大,今姑置之,可也。刑曹判書尹絳曰,金尙炯之父,爲其子擊錚,遽斃於例施之刑,蓋執杖使令,從其受賂之多少,以爲三四字缺至於抱冤擊錚者,不得伸理而徑斃,則其情。八九字缺
趙復陽所啓,公家用刑,自有正法,按盜之刑,亦止亂杖而已。前樂安郡守黃塯,推訊罪囚之際,創爲滛刑,全用以竹釘鐵夾之刑,出於文案之中,此實曾所未聞之事也。若不重究,將啓酷吏日後無窮之弊,請命拿問定罪。上曰,依啓。
上曰,更爲祈雨,則何處爲之乎?尹順之曰,山坍則大臣當往矣,三角·木覓·漢江等處則近侍例往之矣。上曰,若爲親祭,則何處先行乎?尹順之曰,社稷當先爲之矣。上曰,遣大臣再行,近無其規,以親祭磨鍊,可也。鄭維城曰,當此旱災孔極之日,一字缺遣諸臣禱雨雖勤,天怒未回,雨意猶邈,躬自禱天,未或不可,而自上違豫之候,尙未平復,冒夜擧動,恐有添傷之患矣。上曰,旱災孔慘,民事至此,予之不安於心,日以益甚,何可顧予身,不爲親行也?今則別無所患,玆欲親行耳。領·左相及諸左右皆曰,至於親祭,則自上愆度,雖得一時之差歇,發作無常,不可以親行矣。遣大臣再行,自有前規,仁祖朝已行如此之事矣。領中樞李景奭曰,臣誠未格天,祈雨不得,寧欲溘然而無知也。至於親祭,則必有添傷之患,若在聖候康寧之時,則臣等自當建白親行,何可若是而必欲攝行也?聖意旣如此,雖未親行,豈可謂不爲親行哉?且閭巷之間,不甚乾凈,尤以此決難親行矣。上曰,旱氣如此,焦悶何言?雖有閭巷不潔之處,亦無傷於親行矣。鄭太和曰,卽今旱災此極,宜聖上軫念於親禱,而聖候如此,決難親行,速令大臣攝代,宜當矣。上曰,卿等之言如此,予不得自由矣。鄭太和曰,臣等當分往諸處,虔誠以禱矣。上曰,當以親祭磨鍊,而群下之意如此,三四字缺付于該曹,速令擧行。
酉時末,諸臣退出。是日疏釋,三四字缺京囚罪人,被放者一,定配者三。外方,徒年,放三十九名,減死十七名。定配,放送七名,移配二名,安置,移配中道付處一二字缺一人矣。刑曹,京囚放送二十二名,減等定配七名,二三字缺放送一百二十七名,減等七名矣。
朴世模,以七八字缺內官安進卿,與其妻半行缺知家,許多銀兩各項文記,半行缺故進卿囚禁,厥妻莫非,捉來窮問,則非但四五字缺取辭緣,已盡直招,至於現贓,而安進卿,再三窮問,不爲直告,情狀極爲痛駭,依法杖問之意,敢啓。傳曰,時二字缺官,自本廳杖問不得矣。
朴世模,以禮曹言啓曰,今四月初九日入侍時,左副承旨李翊漢所啓,祈雨祭二次爲之,而雨意邈然,今若不雨,則大臣連次爲之乎,何以爲之?上曰,若非不得已事,則此時出入非便,而今則已到十分地頭,不可自以爲誠意未格,而坐致未盡之事,欲爲親祭事,令禮官·大臣·儒臣處,收議以啓事,傳敎矣。議于大臣及儒臣,則領中樞府事李景奭以爲,臣有臂脚之疾,而不敢言病,今日禱于太廟,而微誠未格,賤患轉㞃,旱氣之孔慘,皆若微臣一身之罪,呻痛之中,惟懼縮伏,不敢對人。玆者禮曹郞官,來傳上敎,辭意懇惻,意者似不待親禱,而冥應立至也。臣仍伏思惟,今此酷旱,實係存亡,虔祈誠不可已,亦須速行大霈之典,然後庶幾可望。臣於仁祖朝,忝爲大司憲,見審理草草,乍雨旋止,請再行而致大雨,今日此擧,恐不可緩也。自上若無所患之症,依下敎行之宜矣,而眼患源委深重,最可悶慮,且合更觀數日,次第擧行,姑令時相若他大臣,更祈於山川,則如臣病勢,亦不敢辭。仁祖朝,嘗有此事,今因下詢,敢達舊例,上裁,何如?領議政鄭太和以爲,今日聖候,必欲親自禱雨,是心足以感回天心,而聖躬所患,時未平復,誠不可力疾行禮,姑宜大臣連次虔祈,伏惟上裁。左議政沈之源以爲,無狀小臣,承命禱雨,誠意淺薄,未能上格,旱乾斯酷,雨意邈然,惶愧之至,措躬無地。伏承下詢,辭意懇惻,此心足以感天矣。第自上所患,時未平復,決不可强疾行禮,姑令大臣連次虔祈宜當,伏惟上裁。判中樞府事鄭維城以爲,聖上所患之症,未及快復之中,欲爲力疾親行虔祈,有此下詢,此出於遇災憂遑,强作違豫氣力,期致冥應,聖心之憂災警懼至此,雖不親行祈祭,此心足以弭災致雨,數日之內,必有霈然之澤,而此後遣大臣連次致祭,則在所不已。至於自上親祭,則未寧諸症,雖似少差,皆未復常,前頭祥祭,恐不得親行,群下以此,皆以爲慮,如臣忝在保護之任者,決不可請行親祭,伏惟上裁。右參贊宋浚吉以爲,今日旱災,一至此極,聖念憂遑,至有親禱之意,如使聖體康安,動作無憂,則自盡誠意,冀回天心,豈不大幸而至善?第於再昨,仰瞻天顔,眼候彌苦,差效尙遠,冒夜力疾,萬一添傷,則其爲宗社臣民之憂,尤何可盡言?惟在聖明,自量氣力,毋或强作,亦不害爲事天以實之道矣,伏惟上裁。大臣及儒臣之意如此,上裁,何如?傳曰,遣大臣再行,近無其規,當以親祭磨鍊,而群下之請至此,姑以大臣近臣代行。
朴世模,以吏曹言啓曰,自前審理時,本曹例有別歲抄取稟之事,而今則頒赦別歲抄書入之後,時未啓下,何以爲之乎?敢稟。傳曰,勿爲書入。
李翊漢,以禮曹言啓曰,四次祈雨祭,旣於榻前,親承下敎,來十二日,當爲設行,風雲雷雨,山川雩祀兩處則遣大臣,三角山·木覓山·漢江沈虎頭三處,遣近侍行祭事,急速知委擧行,何如?傳曰,允。
有政。吏批,判書鄭致和,呈辭受由,參判金壽恒進,參議李慶徽進,右副承旨朴世模進。
兵批,判書洪命夏,審理入侍,參判未差,參議朴安悌進,參知吳挺緯二字缺右副承旨朴世模進。
以趙珩爲工曹判書,金二字缺爲工曹參判,李慶億爲工曹參議,李弘淵爲禮曹參議,洪處尹爲戶曹參議,閔應協爲司直,趙嘉錫爲司正,李一二字缺爲司果,申厚載·金·李沃爲司勇。
大司諫趙復陽疏曰,伏以臣,空疎駑劣,最居人下,六七字缺不及人,過蒙洪造,遍歷華貫,二字缺不稱,自知甚明,恒切愧懼,若墜崖谷。不意玆者,新命遄降,授以諫官之長,臣誠惶忸戰慄,無所措躬。當此生民塡壑,時事板蕩,天災孔棘,上下憂遑之日,雖庶僚小官,猶且愼簡,以責實效,顧玆諫長之職,何等責任,乃加之於已試無用如臣者哉?且臣自二月旬前,重患血痰凝結心腹之症,痛勢甚重,腫形已成,百方醫藥,僅得消解,而大病之餘,元氣大脫,諸症乘之,發作無常,萎苶昏瞀,日日叫痛,南一字缺閑局,猶患不堪,何況言責重地,豈容愚臣?養病久曠,狼狽悶迫,罔知攸爲。玆不得不冒死陳籲,伏乞天地父母,察臣庸陋之不似,憐臣疾病之難强,三四字缺新授之職,以安微分,以保殘喘,不勝幸甚。半行缺陳,嗚呼,今日半行缺日望牟麥以爲八九字缺矣。億兆大命,近在目前,西成之事,又何暇言,四字缺國將何依?言之至此,心內如焚,昨日伏見下政院之敎,辭旨惻怛,可泣鬼神,上天聽卑,寧不感動?沛然之澤,庶幾亟下,而密雲初集,凄風旋吹,出日杲杲,視天夢夢,其雨之望,亦且絶矣。不知天意,其將殲盡斯民耶?何其災沴之至此,而感應之云邈耶?四五字缺審理,已有成命,而竊聽數日,尙未擧行,旣欲以此求雨,則又何可遲延,不幾於稽緩而後其時耶?無論罪之有無輕重,冤鬱之氣,皆足以感傷和氣,則疏決曠蕩之典,實亦有不容小緩者。昔在己卯五月,因旱災審理,筵臣言只釋若干輕罪,審理無其實效,仁祖大王,卽命命招大臣·禁府·刑曹堂上,而更議於榻前,承旨啓以日勢已暮,請待明日,大臣亦言日已昏黑,請出外議啓,而皆不聽從,明燭審理,多所伸釋,夜深乃罷,其明日乃大雨,肆我聖祖之至誠格天,有如是者,玆豈非殿下今日所當法者乎?誠願聖上,益加警省,凡可以應天弭災之道,靡所不用其極,而審理之擧,亦命劃卽議行,速沛雷雨之澤,實爲幸甚。臣無任惶恐激切之至,謹昧死以聞。答曰,省疏具悉。愛君進戒之言,辭意懇切,可不體念焉?爾其勿辭,從速察職。
大提學李一相疏曰,伏以臣於再昨,伏承疏批,有以調理上來爲敎,又於昨日,伏覩下諭,以臣塡差三四字缺製述官之任,使之乘馹斯速上來者。臣聞三四字缺只自感泣,益不知置身之所也。臣雖至愚極蠢,三四字缺識,而亦非狂易喪心,全昧事君之義者。今此旱災孔棘,民事罔極,聖明焦勞於下,群臣奔走於下。況復寧陵再朞,只隔數旬,擧國哀遑,益切如喪之痛。半行缺自便之日,而臣運半行缺得此難醫之疾。當初墜傷,半行缺因日字之已久,鍼藥之雜試,自數日來,似有四五字缺望,而只其驚血凝聚,胸脇牽痛之病,則非但三四字缺漸覺有加於後,小欲起動,剌痛難堪,此必臟三四字缺成腫患而然。以此委身床席,坐臥須人,全三四字缺宛轉叫呼者,今已二十有餘日矣。近者洛下親三四字缺來過者,察臣症勢之危苦,見臣形神之換脫,三四字缺驚憐,此實同朝之所共知,豈敢有一毫虛飾之辭也?惟其病根沈痼如此,故尋常跬步之內,亦不得任意自致,則況敢望舁載於一日之程,耑返於京輦之下哉?玆不得不冒死連章,仰瀆宸嚴,而微誠未格,尙靳恩許,調理之命,今三下矣。其前後欲生之盛意,有非微臣所敢當,臣非木石,豈不知感激殊眷?行不俟駕,以思報效之萬一,而必欲仰承聖旨,舁疾登途,則無路自力,欲起還仆,若欲因滯鄕村,一向撕捱,則亦非分義之所敢自安者。臣於此,進退維谷,危厲熏心,瞻望象魏,惟有涕淚而已。矧此玉冊等文,是朝家何等文字,而以如臣荒澁短拙之文辭,其何能冒昧承命,有若撰出者然哉?槪臣以萬萬不似之人,叨此萬萬不似之職,初不能抵死力辭,終未免因循冒出,從他笑罵,虛帶華銜者,數年于玆矣。今者都監之以臣塡差於此任,必以臣方帶此職之故,循例分排之致,而臣雖在無故之時,尙無承當之望,況此病痼垂死之中,其敢趁速還朝,旋卽製進,俾無工役窘急之患耶?臣三四字缺不可一刻仍帶之狀,至此益著,伏乞聖慈,亟許遞臣文衡之任,因改臣玉冊等文製述之任,以便公私,不勝幸甚。臣倘蒙天地生成之澤,三四字缺小尋生路,得以致身於國祥之前,以伸臣子二三字缺臣死無所恨,死無所恨。臣無任惶悚震越,謹昧死以聞。答曰,省疏具悉。卿其勿辭,從速上來。燼餘
領議政鄭太和,身病出仕。
謝恩,承文正字鄭載海,學諭孫湍。
明日文臣殿講時,考官二,吳竣·許積·趙珩·金壽恒·呂爾載·趙啓遠。參考官四,兪棨·李廷夔·尹鏶·姜栢年·李弘淵·洪處尹·李慶徽·吳挺緯·鄭昌胄·郭之欽·睦兼善·宋時喆。
謝恩,大司憲金南重,判中樞府事鄭維城,大司諫趙復陽。
吏曹判書鄭致和,禮曹判書洪重普,牌不進。
禮曹判書洪重普上疏。大槪,召牌之下,病未趨詣,乞遞臣本職及兼帶,仍治臣逋慢之罪事。入啓。
忠州儒生權大時等上疏,啓下該曹。
吏曹判書鄭致和上疏。大槪,病重,未赴召命,惶恐待罪事。入啓。
今日爲政,工曹堂上差出事,榻前定奪,明日文臣殿講勿爲事,亦爲定奪。
吏曹參判金壽恒,身病出仕。諫院朝報
上在慶德宮。停常參·經筵。
日出時,日色赤。辰時,日暈。自午時至酉時,四方昏矇若下塵。
藥房都提調鄭維城,副提調南龍翼啓曰,伏未審夜來,聖候若何?昨御便殿,引接諸臣,終日閱覽文書,眼患諸症,恐有添傷之候,臣等,煎慮旣極,而昨夕頗有雨意,尙靳沛澤,杲日亦出,聖心焦憂,警懼益切,臣等尤不勝惶悶之至,敢來問安。答曰,知道。症候別無所加矣。
傳于朴世模曰,半行缺啓曰,傳曰,昨日審理時,禁府·刑曹時囚罪人等疏決啓下,放送取稟事,命下矣。招問禁府·刑曹,則昨夜分付之後,卽爲放送云矣。傳曰,知道。
以禁府姜錫圭定配單子,傳于朴世模曰,以甲山付標,可也。
朴世模,以義禁言啓曰,以本府張文顯·姜錫圭等定配單子,傳曰,姜錫圭,以甲山付標可也事,傳敎矣。元單子中付標以入之意,敢啓。傳曰,知道。
李翊漢啓曰,來十五日,儒生殿講日次,而國忌三四字缺,敢稟。傳曰,知道。
李翊漢,以內醫院言啓曰,今因旱災,特下減膳禁酒之敎,本院日次,封進一甁之酒,乃是藥用之物,不可全廢。故上年遇災減膳之時,兩殿所供之酒,本院啓稟停當,旣減三分之一,只捧兩鐥,以此減定之數,至今仍存,不可更爲減進,依此數仍爲封進,何如?傳曰,雖然,今日之事,不可歸於文具,每三日減其一甁,可也。
以今四月初十日審理引見時擧行條件,傳曰,何史官記事,如是二三字缺善道之事,右參贊宋浚吉啓辭頗多,而何如是草草耶?一一如其所陳之言,勿爲落漏,使之改入事,命下矣。昨日入侍假注書兪夏益,新進生疎,記事之際,未免沒實,致勤聖敎,不勝惶恐。參考諸史臣草冊,改書以入之意,敢啓。傳曰,知道。
朴世模啓曰,明日審理,與宗廟奉審相値,何以爲之之意,朝者,該房承旨,旣已啓稟,而尙無發落。臣等竊惟念,聖上悶雨之誠,旣極于中,審理之事,一日爲急,而宗廟奉審,是亦莫大之事,聖意必有所難處也。卽者招致宗廟署守僕問之,則以爲,明日非奉審也。都提調及三堂上,進去修理後退出,午前將爲畢役云,與審理一事,小無相礙,而都提調則退後入參,亦或無妨,明日仍爲審理之意,昨日入侍諸臣處,更爲分付,何如?傳曰,然則依此爲之,可也。
又啓曰,明日審理時,待開門來會之意,分付,何如?傳曰,不必待開門,早朝來會,可也。
傳于朴世模曰,禁府。半行缺
獻納尹㻩啓曰,今朝肅謝,自闕下還家時,市人喧囂之中,只取前路,不爲回顧,祈雨祭香祝在後,漠然不知,未及回避。雖是無情之致,而身爲臺官,旣有香祝犯馬之失,何敢一刻仍冒?請命遞斥臣職。答曰,勿辭。
朴世模啓曰,獻納尹㻩,再啓煩瀆,退待物論矣。傳曰,知道。
正言尹抃啓曰,獻納尹㻩,今朝肅謝,自闕下還家時,市人喧囂之中,只取前路,不爲回顧,祈雨祭香祝在後,漠然不知,未及回避,雖是無情之致,而身爲臺官,旣有香祝犯馬之失,何敢一刻仍冒,引嫌而退。誤犯香祝,雖出無情,旣有所失,勢難仍在,請獻納尹㻩遞差。答曰,依啓。
李翊漢,以吏曹言啓曰,臺諫有闕,政事,何以爲之?取稟。燼餘
謝恩,工曹判書趙珩,掌令李彙晉,獻納尹㻩,禮曹正郞李晩吉,護軍尹鏶·崔有泰,修撰睦兼善,戶曹參議洪處尹。
禁府審理,權瑜·李後傑·文復三·全琓·楊澳·楊震行·兪錫·金憲亮·柳男·金石堅·李應記·金棨·柳涵·李興祿·陳孝重·郭後昌·金澤·張澩·柳培元·朴震卿·田注雨·李善行·李暉·鄭淇·李鳳瑞·高振龍·金鼎夏·吳與範·金尙鳴·鄭浟·徐折衝·柳時茂·李景說·李敬運·黃瀗·李后光·閔埬·李英豪·李璟·吳道義·李以玄·成峻·都繼仁·金奉水·安信及·韓榮桂·林策·安忠及·崔景涵等,減等,黃厚載,徒年定配,李萬敵·玄瑋等,移配,姜有善,移配中道,時囚張文顯,減死定配,姜錫圭,減死流三千里,勿揀赦前,朴潤福,放送。
刑曹審理,一百七名放送,十名減等,三名査稟。
禁府,張文顯,三和縣定配。啓。諫院朝報
上在慶德宮。停常參·經筵。
下直,坡州牧使吳䎙,洪川縣監李暹,阿耳僉使劉成奇。
自昧爽至卯時,有霧氣。辰時,日色赤。自巳時至申時,日暈。自朝終日,四方昏矇若下塵,日入時,日色紫。自三更至五更,四字缺而無光。
傳于南龍翼曰,政事,明日爲之。
李翊漢,以都摠府言啓曰,今日入直軍士,當爲中日習射,而宗廟修理,不得爲之之意,敢稟。傳曰,知道。
傳于朴世模曰,今下弓矢,阿耳僉使劉成奇處給送。
朴世模啓曰,審理時,六卿進參事,曾已命下矣。新除授工曹判書趙珩,宗廟修理畢役之後,使之來參事,分付之意,敢啓。傳曰,知道。
南龍翼啓曰,大臣以下,皆已來詣矣。傳曰,引見。
上御興政堂。三四字缺領府事李景奭,領議政鄭太和,判中樞鄭維城,戶曹判書許積,刑曹判書尹絳,兵曹判書洪命夏,右參贊宋浚吉,大司憲金南重,刑曹參判具仁四五字缺昌胄,大司諫趙復陽,副提學兪棨,都承旨南龍翼,右承旨李殷相,左副承旨李翊漢,假注書趙聖輔·兪夏益,記事官李光稷·尹晢等入侍。都承旨南龍翼啓曰,記事之任誠難,而再昨榻前,以尹善道事,諸臣所達之事,及自上下敎之語頗多,而所記太略,致勤聖敎。昨日改入措語,亦似矇矓,雖緣伏在後行,不得詳聞所致,而疎漏之失,在所難免,請假注書兪夏益,從重推考。上曰,依啓。李殷相曰,注書記事之後,其日未行二字缺入侍承旨,例爲參考,精抄書啓,而臣待罪該房,不能詳察,致令史官,獨被推緘,惶恐待罪。上曰,勿待罪。大司諫趙復陽啓曰,再昨審理時,前定平府使李興祿,常平廳穀物,出給防納京人,乃因監司分付之說,發於相臣啓達之事,而臣未詳其事,不卽論啓。金尙炯之父,爲子擊錚,死於一次例施之刑,刑曹所爲,殊甚可駭,臣陳達其弊,而未及請罪。前樂安郡守黃瑠之創用滛刑,監司不爲請罪,而臣亦未卽竝論,臣之所失大矣,請命遞斥臣職。上曰,欲知其顚末而處之,出於四五字缺大司憲金南重啓曰,當論不論之失,與大司諫無異,請命遞差。上曰,勿辭。趙復陽啓曰,李興祿之以常平廳穀,出給防納之人,出於監司分付,而興祿旣以此至於定配,則分付之監司,何得獨免其罪?請其時監司,先罷後推。上曰,姑先推考。觀其緘辭而處之。
又所啓,登聞訟冤,本無刑訊之事,則我國擊錚刑推,未知始於何時,而只以闌入禁地,依例施刑而已。囚人金尙炯之老父,爲子訟冤,未及元情,一次例刑,徑先致斃,事極驚駭。請刑曹當該堂上·郞廳,竝從重推考,當該吏卒,亦令攸司治罪。上曰,依啓。
又所啓,前郡守黃瑠之創用滛刑,事之可惡,莫甚於此,而監司視以尋常,擧論於久案中,而不爲請罪,事甚非矣,請其時監司,從重推考。上曰,依啓。
又啓曰,鄭倜,曾爲宣川府使,當國恤之初,潛奸邑娼,如此之人,〈不可〉廁在衣冠之列,請命削去仕版。
又啓曰,近來西路,有識守令,持服挾娼之說,傳播士夫間,極可駭愕。請令本道監司,査啓論罪。上曰,依啓。鄭倜罷職。領議政鄭太和啓曰,推刷時,以奴婢事被罪者,其數頗多,而其間或有稱冤者云,故每欲陳達而未敢矣。兵曹判書洪命夏曰,已經推刷,今至累年,其間爭訟而被罪者,未必盡是理屈者也。外方多有稱冤之說云,若有一毫抱冤之事,則不可謂之已過而不爲聽理,合有變通之擧矣。右參贊宋浚吉曰,臣在鄕時,槪聞鄕曲物情,多有以此而抱冤者矣。今日洪命夏,略陳其說,正與鄕村所聞同矣。當此大霈之日,雖有纖芥之冤,固當惕念而寬貸矣。上曰,再昨審理時,以推刷時犯罪,全家末減等者,更爲査啓。趙復陽啓曰,非理好訟,全家定配者,當初訟官,只以一時所見論斷,而訟官所見,未必盡是也。且三度得伸,乃訟法,而或有未及三度而被罪者,如此之類,不無曖昧之端矣。上曰,此言,何如?鄭太和曰,凡訟場所謂三度得伸者,接訟三度之內,一隻再伸之謂也。今日則兩邊,俱欲三度得伸,故無時止訟,其弊益滋,而但未及三度之前,且有見屈,而全家定配者,如此之類,則不無曖昧之端,更査宜當矣。上曰,徒流案中,非但好訟,全家定配之類,未及三度見屈而被罪者,令諸道一一査啓。金南重曰,當此旱災孔慘,六七字缺無論罪之輕重,量宜放釋,似當矣。四五字缺以下,皆是輕罪,盡爲蕩滌宜當。
傳于李翊漢曰,徒年以下,竝宥之。又傳曰,再明審理時,刑曹三四字缺刑杖放送者,竝除刑杖放送,刑杖定配之三四字缺者,竝一體蕩滌,以流三千里全家徒配四五字缺等擬律者,亦除杖直爲發配。李景奭四五字缺刑曹堂上一員,爲先出外,徒以下當爲放送者,二三字缺啓,何如?上曰,禁府罪人則再昨已爲疏決,刑曹堂上一人,出爲坐起,抄書以啓。南龍翼曰,令刑曹參判具仁墍出外,抄出徒年以下,何如?上曰,依爲之。
兵曹判書洪命夏啓曰,臣聞右參贊宋浚吉之言,則沈摠之罪,與宋明奎·李圾等無異,而明奎等則曾已減等,而沈摠則未蒙寬貸之典,不無稱冤之端矣。判中樞府事鄭維城曰,臣曾在先朝,職忝禁府,詳和沈摠事顚末矣。當初定配之時,因大臣陳達,雖有一時之傳敎,而若有如此之事,則雖在先朝,亦必有變通之擧矣。今此大霈之日,豈無曠蕩之典乎?右參贊宋浚吉曰,諸臣之言皆是矣。曾在先朝,已爲論罪,而到今累年,尙未蒙宥,人多稱冤者。臣與洪命夏,常語此事矣,命夏今乃啓達矣。李景奭曰,當此天災孔慘之日,大小罪犯,皆用曠蕩之典,雖曰事在先朝,豈可無寬貸之擧乎?上曰,然則中道付處,可也。至李亨茂·李亨碩等推案,兪棨曰,臣曾在林川時,李亨茂等家事,頗詳聞知之矣。所謂厥庶祖母者,厥祖父生時,放出已久,而厥祖及厥三寸等,皆身死之後,五六字缺咀呪,乃爲發狀,一鄕之人,皆以爲冤痛云矣。五六字缺刑曹參判具仁墍,出爲坐起,抄出徒年五六字缺文書於榻前,且擧措顚錯,右承旨李殷相,請推考。上曰,今日可推者甚多,勿爲推考。未時初五六字缺退食少休。頃之半行缺之數甚多,而再昨八九字缺未及從容疏決。雖未得畢事於今,期於五六字缺,如何?又啓曰,近來自上悶旱之心,憂民之意,溢於言表,凡所以感應之道,靡不用極,遣官祈雨,不止一二。今此審理,特用大霈,宜若可以回天得雨,而視天夢夢,尙無雨意,臣未知厥咎何在,而其爲切迫,何可勝言?臣聞祈雨祭官,或有不體聖上憂勞之至意者,頃日北郊祈雨祭執事中,訓鍊院官員四五人,爭其膰肉之多少,訶責典祀官,甚至結縛守僕,其爲麤鄙,已不足言。其何以虔誠得雨也?上曰,旱災之慘,至於此極,予雖病不能親祭,至於致誠,則無異於大祭時,身自齋潔。差祭之官,所當十分致誠,而此輩之無狀,至於如此,事極驚駭,不可尋常處之,而只囚渠輩,則必不吐實,獻官以下,卽奉承傳還爲拿問。且卽今文官,不爲不多,而莫重祈雨祭官,皆以武官差定,吏曹之事,亦甚未便矣。鄭太和曰,當此審理之日,許多祭官,不宜滯獄,判義禁許積,明早開坐捧招事,分付,何如?上曰,明早開坐,覈得實狀,趁審理未罷前,入來稟處,可也。沈之源啓曰,今聞許積之言,北郊祈雨祭執事所爲,誠極驚駭。如此之事,莫非該曹不能擇差祭官所致,今後則祈雨祭獻官以下諸執事,令該曹極擇差出,何如?上曰,依爲之。今後如此之祭,凡干執事,差送文官,可也。至金山盧氏事,宋浚吉曰,閔鼎重爲御史時,聞盧氏之抱冤,至入於書啓中,伸白其冤,令監司定推官査覈而無實矣。盧氏之夫,以年少之人,不意早死,而兩子繼死,以爲病勢,與其父頗相似,疑其爲咀呪,至於三四字缺被重刑,雖曰有罪,事係女人,罪且可疑,當此大霈之日,宜用寬貸之典矣。臣得聞盧氏情事,事極哀矜,故敢此縷縷矣。至梁夢錫事,李景奭曰,開城府此獄,雖曰四五字缺其時留守,森列刀鋸,以示嚴威,至使軍七八字缺安得其平正按治也。半行缺配,雖被其罪,何可八九字缺孔慘,未必由於此事,而小臣愚意,則以爲,四五字缺端也。因災審理,特用大霈之典,將使匹夫匹婦,無一毫纖芥之冤矣。顧此夢錫之事,豈非極四五字缺臣以此人不干之事,自前被困於人,不無二三字缺之心,而詳知曲折,萬萬抱冤矣。臣何敢畏人言,而終始囁嚅不言耶?上曰,旱乾之災,安知其不由於此事也?事甚重大,至今置之者,良以此也。因傳于鄭太和曰,此事,何如?鄭太和曰,値此無前之災,弭災感天之道,靡不用極。此事果如李景奭所陳,則參酌以處,庸何傷乎?李景奭曰,治獄之道,豈可如是也?初則各囚其父子,使之子不得見父矣,後則反以謂爲子而不見其父,重加刑杖,此何事體,尤極慘矣。鄭太和曰,果如李領府事所言,反以子不見父爲罪,則南老星,亦不無其罪。令該曹更査,何如?李景奭曰,此非但臣之所聞也,狀啓中亦有云矣。宋浚吉曰,狀啓中若有之,則推考南老星而見之而已,未必更査矣。洪命夏曰,使之更査,事極支煩,何必若是?沈之源曰,臣則未詳其顚末,而李景奭若是縷縷陳達,自上酌處,宜當矣。宋浚吉曰,原任大臣,以血誠言之,豈無所見於其間也?廣詢諸臣,酌處宜當矣。李殷相曰,大臣若是陳達,當此審理之時,豈可置而不論?但梁夢錫凌辱之罪,則不可不治矣。上曰,梁夢錫減等,則尹志事,不論,可也。沈之源曰,臣曾爲推刷都監堂上,見之則三四字缺至有武科出身者,而國法至嚴,還服賤役,若六七字缺當初赴擧爲罪,而人皆稱冤,故入啓五六字缺限使之代奴贖身,則稍實家舍者,率多四五字缺輩,則未及爲之,而年限已過,同是公賤五六字缺或未贖,則雖緣渠輩之財力不逮,以致半行缺之端矣。當此審理一行缺之冤,若此之類八九字缺上謂領相曰,何如?領相曰,若用恩典,更五六字缺別樣事目,又定年限,可也。上曰,限明年三四字缺,可也。領相曰,其時年限太迫,未及爲之四五字缺抱冤之人矣。上曰,退出相議,更爲事四五字缺沈之源曰,當此審理,大小被罪,皆得寬貸,而大霈之澤,獨不及於泉壤之人。沈諿之事,二三字缺當初有稱冤者矣。厥後沈攸,爲其祖訟冤陳疏,則天威震怒,特命退奪官爵,旣不得訟冤,又加一節,終爲抱冤之鬼,若及如此時,未蒙寬貸,則終無昭雪之日。鄭太和曰,沈諿,失對於臨亂之時,以此編配累年矣。厥後蒙宥,至下敍命,而又因厥孫鳴冤之事,到今削職,似或過中矣。許積曰,至被敍命之後,遽降削職之律,似或過當矣。上曰,予之當初七八字缺沈攸,如有可雪之冤,則從容陳疏卞明,未爲不可,而三四字缺汲汲投疏,有若得時者三四字缺承旨之捧入厥疏,亦爲不當矣。宋浚吉曰,已亥二字缺備局回啓之時,臣亦參見,臣與領議政鄭太和,語及此事曰,故相臣金尙憲,論議極峻,而亦不以賣二字缺稱也。兪棨曰,臣亦在山城,略知其槪,諿不無所失,而渠家則以爲至冤極痛矣。上曰,雖復官爵,此乃非時,何用汲汲爲也?酉時,諸臣退出。
是日,疏決忠洪道,徒年放送,三十一名,全南道,徒二字缺雜犯罪放送,四十三名,慶尙道,徒以〈下〉雜犯罪人放送五十六名,二字缺道,徒以下放送,十九名。
元萬石,以戶曹言啓曰,五六字缺奴婢身貢査覈狀啓回啓時,六七字缺字,下吏誤書亦字,而臣積,於病六七字缺未能致察,啓下之後,始覺其誤書,不五六字缺則自本曹治罪,而誤書之字,付標以入之意,敢啓。傳曰,知道。
元萬石啓曰,今半行缺捧入之失,不勝惶恐,五六字缺勿爲待罪。
以刑曹柳汝推考公事,傳于朴世模曰,經赦後,勿論推考與否,今又以上裁,入啓,近來任便成習,雖不至重大,不欲擔當,便以上裁,入啓,豈有是理哉?該曹所爲,殊極駭愕。堂上·郞廳,竝從重推考。仍傳曰,此公事還出給。
李殷相,以二字缺捕盜廳言啓曰,以本廳草記,傳曰,三四字缺官,自本廳杖問不當事,傳敎矣。本廳規例,雖出身之曾經邊將者,罪係盜賊,情迹可疑,而無現贓之物,則移義禁府處置,至於現贓,則有杖問之擧矣。今此安進卿,雖內官與出身有異,厥妻旣已二字缺現贓,故有此啓稟矣,今承杖問不當之敎,不勝惶恐。安進卿,移該曹處置,何如?傳曰,允。
又以義禁言啓曰,吉州定配罪人姜愛先移配中道事,別單啓下矣。勿爲移配,仍置配所減等事,臣積,親承榻前下敎,別單中改付標以入之意,敢啓。傳曰,知道。
又啓曰,北郊祈雨祭獻官以下,竝拿推事,命下矣。其時臺監,以執事等罪犯,已爲呈課於本府,而時未開坐,未及論啓云,監察則似無二字缺之事,拿推傳旨中,不爲書入之意,敢稟。傳曰,知道。
傳于李殷相曰,明日審理時,大臣以下早朝來會。燼餘
謝恩,領敦寧金佑明,禮曹參議李弘淵。
黃海監司書目,農事形止及平山府境,蝗虫熾生緣由事。
答吏曹判書鄭致和疏曰,省疏具悉。卿其安心,勿辭調理,亦勿待罪。仍傳曰,遣鍼醫崔有泰看病。諫院朝報
答刑曹粘目曰,雖以減等,初則徙民,又況濫騎驛馬,縱橫道內,稱托勢家,略無顧忌,國綱雖云解弛,一介定配罪人,豈不畏法,至於此極,拔去奪人奴婢一款,亦難免一罪,何使本道,更有推問之擧乎?若少緩此罪,國法不行,爭慕之弊日起,不必更問奪人奴婢曲折,斷以一罪,以存國法,以杜後弊。內下日記
上在慶德宮。停常參·經筵。
夜自三更至五更,月色赤無光。日出時,日色紫,自朝終日,四方昏濛若下塵。
有政。玉堂日記
答禮曹判書洪重普疏曰,省疏具悉。卿其勿辭,調理察職。
謝恩,掌令李光載,成均博士許苾,學諭金斗翼,南學訓導崔商翼,健元陵參奉李慶雨。
政院啓曰,大臣以下皆來詣,而戶曹判書許積,方送義禁府開坐,不得一時入侍之意,敢啓。傳曰,引見。今日賓廳,來參備局堂上,竝入侍。
北郊祈雨獻官許,山川獻官李箕德,典祀官金元鼎,大祝姜世禎·韓哲,祝史尹弼夏·李克和,齋郞尹培·鄭世華,贊者鄭弘瑞,謁者李承覺,贊引金笈等,本月初五日再次祈雨祭時,執事爭其膰肉之多少,至於結縛守僕,極爲驚駭。竝拿問事,捧承傳。
政院啓曰,北郊祈雨〈祭〉獻官以下,竝拿問事,命下矣。其時臺監,以執事等罪犯,已爲呈課於本府,而時未開坐,未及論啓云。監察則似無可問之事,拿推傳旨中,不爲書入之意,敢稟。傳曰,知道。
左議政沈之源,繕工提調吳竣,禮曹參議李弘淵,長陵改莎草事,出去。
校理李敏敍上疏。大槪,冒陳瞽說,以備裁擇事。入啓。
執義沈世鼎啓曰,臣於今月初八日,得見監察課音,則初六日北郊罷祭後,監察,以公故先還矣。翌日祭監書吏來言,執事,訓鍊副正尹培,僉正李克和,主簿鄭世華,參軍李承覺,禮賓別提金笈等,發怒於膰肉之小,欲杖熟手,而熟手不肯受杖,諸執事,又以他事,構之於獻官,而獻官知其無罪,不爲治罪云。又招問熟手,則所言亦然。尹培等,竝科罪,何如云,臣意以爲,監察,旣已先還,不能親見其事,則不可以一二下輩之言,遽斷多官之罪,故欲更加聽聞,與同僚相議處置,以齊坐完議之意,題之課音,而長官連有公故,尙未開坐矣。伏聞昨日榻前,重臣,以此事陳啓,至有拿推之命,臣之見事昏謬,不卽論劾之失著矣,決不可一刻仍冒,請命遞斥臣職。答曰,勿辭。退待物論。
平安道去秋冬等褒貶,慈山郡守柳東發,郭山郡守孫後奭,順川郡守李馣,甑山縣監韓碩良,嘉山縣監黃碩鳴,淸北敎養官楊廷藎,江邊敎養官安獻民,以上中。寧邊府使成釴,江界府使成以性,价川郡守韓楫,博川郡守慶會,渭原郡守田腴,陽德縣監申沆,孟山縣監車仲轍,以上下。
掌令李彙晉上疏。大槪,略陳所懷,冀蒙財擇事。入啓。
吏曹啓曰,守令有闕,政事取稟。傳曰,過齋戒後爲之。
今日審理引見時,左副承旨李翊漢所啓,自上方在調攝之中,累日引接,勞動玉體,明日望祭攝行事,分付,何如?上曰,親祭擧行。
右參贊宋浚吉所啓,咸鏡道充軍罪人洪以龍,代述投疏,其情可惡,而以疏得罪,事涉未妥。當此曠蕩之日,宜用寬典矣。左議政沈之源曰,渠之情狀,誠極痛惡,而以上疏被罪云爾,則北方遐遠之人,或有不知而言之者矣。領議政鄭太和曰,陳疏定配之名,誠甚不好,宜用寬貸之典矣。上曰,放送本土,使原籍官,不得任意出入。戶曹判書許積所啓,頃日漕船點檢時,監色,皆以村人苟充以送,故入啓請罪矣,至以絶島全家定配爲敎。原其情則可惡,而至於絶島全家,則似過矣,更爲酌處宜當。上曰,不必絶島,只爲全家定配可也。又所啓,三度得伸之後,不得接訟之意,今日臺官,已爲論列,而其在法典,亦不許聽理,三度之後,似不當更爲接訟,而至於擊錚上言,更起訟端,其習可惡。今後雖擊錚上言,啓下公事,若是三度見屈者則防啓,如或有聽理之官,則各別用罰,然後此法可行矣。上曰,依爲之。三度見屈後,起訟之人及聽理之官,竝隨現治罪。大司諫趙復陽所啓,請咸鏡當該監司,亟命罷職。措語見上上曰,觀其緘辭而處之未晩矣。
又所啓,前宣川府使鄭倜,削去仕版。措語見上上曰,依啓。
又所啓,卽聞大臣啓達之言,北靑囚人元世欽,有累次嚴刑之令,而世欽,以與營門親切之故,全不施刑,事極驚駭。請咸鏡監司權堣,姑先從重推考。上曰,依啓。
又所啓,以元世欽事,監司旣已被推,則監刑之官,所當竝論,而造次之間,未及論啓,所失著矣。請命遞斥臣職。上曰,勿辭。
又所啓,啓下重罪之囚,所當依朝家分付,嚴刑取服,而全不施刑之說,極其驚駭。請當該推官,姑先推考,觀其緘辭而處置。上曰,依啓。
大司憲金南重所啓,今此審理時,各道徒流案御覽單子中,或有罪人落漏者,莫重文書,該曹難免不能詳察之失,當該堂上郞廳,請推考。上曰,依啓。
又所啓,凡相訟,三度得決之後,雖有更欲起訟者,不許聽理,乃是法例,而近來三度得決之後,更爲接訟,至於四五度而不止,此實無窮之弊。請自今以後,三度處決之後,依法例勿許聽理,而捧承傳施行,何如?上曰,依啓。諫院朝報
上在慶德宮。停常參·經筵。
禮曹正郞李晩吉,繕工監役權勩,寧陵石物修補事出去。
謝恩,僉知崔有泰,兼春秋吳始壽。
假注書柳松齊改差,代崔商翼。
明日敬慕殿親祭,正時四更二點,開門三更三點。
掌令李彙晉啓曰,臣自鄕入城,纔有日矣。行役之餘,賤疾危苦,未卽肅謝,縮伏之中,本府下吏,來示監察課音,乃是北郊祈雨祭官等膰肉之事,而同僚題之以完議矣。臣於其時,方在呈告中,出肅之後,時未行相會禮,故未及擧劾,昨者伏見執義沈世鼎引避之辭,論啓遲延之失,與同僚無異,臣何可一刻仍冒乎?昨緣日暮,今始來避,所失尤大,請命遞斥臣職。答曰,勿辭。退待物論。
傳曰,史官四員待命,騎馬十二匹,卜馬八匹立之。
府啓,竝引嫌而退,當此無前旱災,上下遑遑之日,祈雨祭官,一有不禮可駭之事,則固當隨聞卽論,而監察呈課,城上所循例題完,以待齊坐,不無稽緩之失。方在呈告中,雖見監察呈課,出謝之後,未與同僚相會,不卽擧劾,非其所失,請執義沈世鼎遞差,掌令李彙晉出仕。答曰,依啓。
掌令李彙晉就職。諫院朝報
日出時,日色赤。卯時,沈霧。夜五更,下霜。
上在慶德宮。停常參·經筵。
申時酉時,日暈,白雲一道如氣,起自乾方,直指坤方,橫過暈上,長竟天,廣尺許,良久乃滅。玉堂日記
望祭後,大王大妃殿,藥房·政院·玉堂·二品以上·六曹·兩司長官問安。答曰,知道。
慈殿·大殿·中殿問安。答曰,罔極。
吏曹判書鄭致和三度呈辭,國忌,以留政院。
傳曰,史官一員待命,騎馬三匹立之,祈雨祭所內摘奸。
禁府定配罪人姜愛元,以減等,改付標啓下。
海運判官書目,高敞縣監尹誼之罷黜事。諫院朝報
上在慶德宮。停常參·經筵。
申時酉時,日暈。夜二三更。
有政。以沈世鼎爲應敎。玉堂日記
下直,黃海監司李萬烇。
藥房啓曰,伏未審夜來,聖候若何?連日出御引接,繼以親行望祭,旣多勞傷,況此旱魃之虐,愈往愈甚,聖心焦憂警惕,到此益甚,臣等不勝憂慮,敢來問安。且升麻黃連湯,前日議定之時,二十貼爲先進御後,更觀其效,仍爲加進之意,啓稟蒙允矣。此藥進服,已準二十貼,近來聖候之稍向差復,似是其效,二十餘貼,仍爲加進宜當。諸醫之意皆然,加減八味丸劑入後,不輟進御,則當盡於二十日,更爲加劑以入乎?竝此仰稟。答曰,知道。湯藥連爲劑入,丸藥今未盡服矣,姑勿劑入。
義州府尹書目,登極兼進賀謝恩使一行,本月十二日,無事渡江事。
假注書趙聖輔出使,代李世華。
禁府啓曰,以本府徒年單子,傳曰,八道徒年之類,竝爲抄出書啓事,命下矣。今番審理時,當初放送者,定配及徒年竝三十三人,因付標啓下,已爲行會各道矣。此外徒年中,未及啓下者,只十三人,此類,具罪目別單書入乎?已爲付標者,竝爲書入乎?惶恐敢稟。傳曰,只十三人,書啓。
吏曹判書鄭致和三度呈辭。入啓。加給由。
傳曰,明日朝講爲之。
藥房再啓曰,伏承聖批,有湯藥連爲劑入,丸藥今未盡服之敎。升麻黃連湯,卽當仍爲劑入,而卽伏聞柳後聖·鄭後啓等所傳之言,則聖候再昨及昨朝,胸膈間有微疼之氣云,臣等不勝驚慮。卽與諸醫等商議,則皆以爲,此症實由於近日連進素膳,胃虛滯之致,不至大段,別無議藥之事,而但湯藥丸藥,皆不合仍進於素膳之中,姑爲停止,以待後日更進宜當,湯藥姑勿劑入,丸藥亦姑停進,何如?答曰,知道。
左議政沈之源,繕工提調吳竣,監役李敏道,禮曹參議李弘淵,正郞尹衡啓,部將閔瀏,長陵改莎草後入來。
護軍閔汝老上疏。大槪,應旨陳疏,冀蒙採擇事,入啓。
禁府,尹善道,洪原縣量移安置。啓。
海運判官蘇斗山,漕運後入來。
府啓,臣等,得見四次雩祀祈雨祭時監察李弘猷呈課,則祭香奉安床卓,繕工監進排,而進排板子,年久不潔,板上多有大小穿穴之處,而穴中塵黑之物,亦不刮去,此必用於他處之板也,莫重祭享,不敬甚矣,當該進排官及色吏,依法科罪云。再昨城上所,推問本監該吏,則假監役權順元,乃當該進排官云矣。當此旱災孔慘之日,特遣大臣,虔誠祈雨,該司進排之物,固當十分致敬,而非但床卓不潔,該官亦不躬親領進,其慢忽不謹之狀,誠極可駭。繕工監假監役權順元,請命先罷後推。
院啓。各官防納之弊,監司之所當嚴禁,乃反分付各官,以常平救民之穀,出給京中奸細之徒。定平該官,旣以此至於定配,則監司何得獨免其罪?決不可推考而止,請咸鏡道當該監司,亟命罷職。
玉堂箚子。大槪,敢承明旨,略陳瞽說事。入啓。
刑曹啓曰,今此審理時,各項罪人中,蒙放一百三十七名,則直爲放送,減等七十六名,則減定徒三年,放還本土,一百九名,放還本役,六名則各自本道,押送原籍官,登時交付後,啓聞之意,卽爲行會各該道,而査稟十五名,則隨其推案所在處,或自本曹,或使該道,劃卽査稟事,各各知委,而徒年以下竝宥之類,則一依判付,別單書入之意,敢啓。傳曰,知道。放還本土·本役之類,若使押送原籍之官,則放送之意有異,勿令押送,只自本官,推尋還土,可也。
刑曹審理各道徒年定配罪人竝宥秩,二百五十四名。
禁府審理姜元禧·白雲靑·申永生·白雲民·曺末龍·申榕·韓震琦·許推·盧希遠·金誠一·尹湋·吳以翼·宋明奎等,蒙宥。
答府曰,依啓。答院曰,不允。
答副校理李敏敍疏曰,省疏具悉。爾之愛君憂國之誠,溢於言表,可不服膺而體念焉。
明日朝講時,開門差早。諫院朝報
上在慶德宮。停常參,只朝講。
自朝終日,四方昏濛。夜一更月出時,月色赤。四五更,月暈。玉堂日記
朝講入侍,領事鄭太和,知事許積,特進官李浣·柳赫然,右參贊宋浚吉,玉堂兪棨·金萬均,兩司金南重·趙復陽,承旨朴世模,假注書李世華,史官李光稷·尹晳。
謝恩,工曹參議李景億,禮曹佐郞崔繼亨,渭原郡守朴燧。
黃海監司書目。長淵等官呈,以今月初五日霜降事。
吏曹判書鄭致和辭職上疏。入啓。
領議政鄭太和,繕工提調許積,禮曹參判尹順之,寧陵石物修補事,出去。
答玉堂箚曰,省箚具悉。省覽爾等之箚辭,誡誨之言,無非藥石之論。憂遑之中,如有所得,可不服膺而惕念焉?
傳曰,明日晝講爲之。
今日朝講時,大司諫趙復陽所啓,請咸鏡道當該監司,亟命罷職。措語見上上曰,依啓。
傳曰,都承旨·左承旨·右承旨·左副承旨,持留院公事入侍。
答護軍閔汝老疏曰,省覽爾疏,懇懇之誠,予甚嘉歎。陳戒之言,可不體念,而或有行之已久者,似難猝變也。餘事件,當令該曹稟處焉。
答掌令李彙晉疏曰,省疏具悉。憂國進言之誠,意非尋常,予甚嘉尙。所陳之事,當令該曹議焉。
政院啓曰,渭原郡守朴燧,今日肅拜時,先呈單子,緩緩來到,不及於出殿肅拜,只於各殿肅拜,隨後爲之,極爲駭愕,請推考。傳曰,允。
答吏曹判書鄭致和疏曰,省疏具悉。卿其勿辭,調理察職。
左承旨家,有拘忌之疾,不得入侍事,政院以司謁,頉稟。諫院朝報
答行副護軍趙絅疏曰,省疏具悉。卿其安心勿辭,從速上來製進。內下日記
今日朝講時,領事鄭太和所啓,前日入侍,以李克和·尹培刑推事,判付啓下,而第念此人所犯,似非刑推得情之罪,惟當決杖科罪,以懲其麤鄙可駭之習,而至於守僕與官員,名分有異,鬪爭詬辱,無所顧憚,不可不重治。守僕則令該曹從重科罪,官員則參酌罪名輕重,斯速處決。金元鼎·鄭弘緖,元無所犯,似當分揀之事矣。上曰,李克和·尹培,照律決杖。守僕,移刑曹,以首罪論斷。鄭世華·李承覺·金笈等,治以次律。金元鼎·鄭弘緖放送。大司諫趙復陽所啓,臣於前日審理入侍時,欲有所陳達之事,而未及爲之矣。永同沃川地,曾有刦奸女人之事,而至於其女二人結項致死之故,旣已囚治其刦奸之人,則女人之以死自守者,亦當旌表其節行,而尙無其擧,甚是欠典。上曰,問于本道,可也。領事鄭太和所啓,旱災此酷,上下憂遑,從前禁酒之令,非不申明,而國綱解弛,人不畏法,閭巷間,或有酒肉絃歌,恣行讌樂者,甚可駭異矣。大司憲金南重曰,昨日本府書吏,亦於一處,挾娼縱酒云,故今方推捉囚禁,而又聞掖庭酒色二人,出往江外,殺牛備酒,終日沈酗,略無顧忌云。又有一契人,裂破衣服,顚倒來告曰,無賴人五名,酗酒作亂,毆打刦掠云,卽令跟捕,捉得四名,一名則今方逃躱,從當窮推,期於捉致,而如此之輩,不可不重治,以懲其後矣。上曰,此輩,令該曹,各別囚禁重治。檢討官金萬均所啓,今此審理,實是大霈,而其中罪犯,有難容貸者,則王法至嚴,亦不可屈。如尹善道者,不但構陷儒臣,語犯先王,罪關宗社,宋浚吉,亦不可自當,陳請量移矣。今者自三水移配洪原,洪原乃北路近邑,非安置之所矣。上曰,大臣之意,如何?領事鄭太和曰,日者宋浚吉,先發此言,故臣亦有所陳稟矣。今者以洪原爲近,則豈無道內他邑之可移者哉?許積曰,洪原若以爲近,則北靑等地似可矣。上曰,然則北靑移配。又所啓,東萊府使鄭泰齊,以姪眷其方至事,旣已拿來,而此事非一朝一夕之所犯,則道臣亦無不知之理,不爲科正,又不啓聞,道臣亦不無所失,宜有警責之事矣。上曰,宋時喆避嫌中,有曾任密陽時,亦聞此事之言,爲道臣者,寧不知之,其道監司推考。知事許積所啓,故相臣李時白家三年祿俸頒給事,傳敎矣。自四月等爲始,當爲擧行,而李厚源,亦以靖社功臣,而亦無異同,似當一體頒給矣。上曰,一體施行。檢討官金萬均所啓,聖候常在違豫之中,經幄講以停止已久,今幸開筵,甚是盛擧。如臣者,雖忝入筵席,有何裨補聖學之萬一哉?本館上下番,雖循例入侍,自今以後,每於開筵之日,副提學兪棨,使之恒常入參事,定奪,何如?上曰,曾前定奪入侍之事矣。考其前例,依此爲之。諫院朝報
禁府啓曰,忠洪道頒赦放未放啓本,啓下本府,而啓本中放秩,陳孝益等二人,稟秩,金澤等十一人,及未放秩,申榕竝十四人,今番審理時,皆以蒙宥,無一人仍配者,此啓本,別無覆啓之事,故移送刑曹之意,敢啓。傳曰,知道。
又啓曰,昨日朝講時,因領事鄭太和所啓,祈雨祭執事李克和等,參酌輕重,決杖論罪,守僕則移刑曹科罪事,定奪矣。擧行條件,自上發落中,李克和等決杖一款,及守僕移刑曹事,落漏不錄,而臣積,旣已親承聖敎,故李克和等照律公事中,不書大典推斷條收贖之文,守僕,亦爲移送刑曹之意,敢啓。傳曰,知道。
又啓曰,咸鏡道三水郡安置罪人尹善道,洪原縣量移安置事,別單啓下矣。因筵臣所啓,北靑移配事定奪,故元單子中,以北靑府移配安置,改付標以入之意,敢啓。傳曰,知道。禁府謄錄
上在慶德宮。停常參,只晝講。
昧爽,有霜氣。自朝終日,四方昏濛。
晝講入侍,知事尹絳,右參贊宋浚吉,特進官具仁墍,承旨李殷相,玉堂兪棨·睦兼善,假注書李世華,記事官李光稷·尹晳,掌令李彙晉。上講大學衍義,自或問九經之說,止行之者。玉堂日記
謝恩,獻納吳斗寅,渭原郡守朴燧,高敞縣監李齊杜,孟山縣監崔良弼,部將具㒆。
政院啓曰,來二十一日輪對日次,取稟。傳曰,停。
吏曹啓曰,祈雨祭獻官,以文官差送事,傳敎矣。文官從二品以上老病人外,絶無可差之人,不得已以漢城府左尹趙啓遠,塡差於□□□矣。今日受香時,稱以犯染,終不入來,以豫差行副司直李志緘,改付標,則稱以落馬,亦不入來。揆以事體,殊極駭異,請推考。傳曰,允。
政院啓曰,凡祭享獻官,無論實豫差,受香之日,齊進待候,或實差有故,則豫差陞實,俾無臨時窘速之患,乃所以重祭享也。今日祈雨祭獻官左尹趙啓遠,犯染不敢受香,豫差行副司直李志緘,不爲來待,累度催督,以病不來,日勢已晩,尙未傳香,事甚可駭,李志緘推考。近來百隷懈弛,怠慢成習,該曹色吏,不爲整齊,以致顚倒至此,極爲駭愕。令攸司囚禁重治,卽令改付標以入之意,敢啓。傳曰,事極駭愕。李志緘,先罷後推,其代,令該曹更爲擇差,下吏,令攸司囚禁重治。
傳曰,史官二員待命,騎馬六匹,卜馬四匹立之。
領議政鄭太和,繕工提調許積,監役權勩,禮曹參判尹順之,正郞李晩吉,寧陵石物修補後入來。
諫院箚子。大槪,略陳瞽言,以答聖旨事。入啓。
獻納吳斗寅啓曰,尹善道罪狀,上關宗社先王,當初減死投北,出於特恩,而今因審理之擧,乃有移配之命,臣實未曉國家擧措,所以致此也。論其罪犯,則輕重自別,語其日月,則一年未周,而遽移善地,物情駭憤,還收之請,斷不可已,故今日齊坐時,臣以此意,發於席上,同僚皆以爲然,而適當本箚之擧,長官有不得同參之勢,使終日商確之論,未免遲延,無非臣疲劣之致,何敢晏然仍冒?請命遞斥臣職。答曰,勿辭。退待物論。
答諫院箚曰,省覽爾等之箚。誡誨之言,懇懇之忠,可不服膺而體念焉?宮家田結之事,方欲變通而未果,當從容商確以處,爾等益殫其誠,以補不逮。諫院朝報
上在慶德宮。停常參·經筵。
午未時,日暈。
謝恩,執義郭之欽。
傳曰,史官一員待命,騎馬三匹立之。
京畿監司書目,廣州呈,以獻陵白虎邊山火延事。
備忘記。觀此京畿監司狀啓,則獻陵山火燒燼之事,極其驚駭。其時入番參奉及守僕等,掩置累日,終不報知,尤爲痛惡,竝拿鞫嚴治。
禁府,尹善道北靑府移配安置,改付標啓。
傳曰,史官五員待命,騎馬十五匹立之。
大司諫趙復陽啓曰,臣於頃日審理時,入侍榻前,右參贊臣宋浚吉陳達尹善道之事,乃有移配之命。臣卽以善道罪惡,關係極重,不可輕議啓達,而竊見宋浚吉之縷縷申請,自是好意,聖上之只使離出三水,勿移近地,仍爲安置。且不令參入於審理之中,而只從右參贊所啓之敎,聖意所在,出於斟量,臣之愚意,竊以爲如此處置,是或一道,不更論執而退。昨日本院齊坐,同僚以善道之事,不可不論,請還收爲言,臣以當日不能爭執,今難晏然參論答之矣。同僚以此引避,公論旣已峻發,初不論執之臣,其何敢冒居首席?昨緣日暮,今始自列,所失尤大,請命遞斥臣職。答曰,勿辭。退待物論。
正言尹抃啓曰,尹善道之罪狀,國人之所共憤。移配之命遽下,物情莫不驚駭,公議所在,固當論執,而儒臣之請,意思甚好,聖上之允,亦出參酌,故不敢輕議矣。今者同僚,以此相繼引避,而未卽論列之失,臣實有之,決不可晏然處置,請命遞斥臣職。答曰,勿辭。退待物論。
同副承旨鄭萬和,黃海監司遞來。
大司憲金南重啓曰,臣伏見獻納吳斗寅引避之辭,以尹善道移配事,物情駭憤,還收之請,所不可已云。臣於頃日審理時,忝在三司入侍之列,玉堂諫院,皆陳其不可之意,而臣則無一言爭執,疲軟之失,旣已多矣。且黃瀗減等之事,臣又不能論執,退聞物論,殊以爲非,同僚亦有言之者,而臣所見昏謬,未卽引避,遲回苟度,亦至數日,以此以彼,決難仍冒首席,請命罷斥臣職。答曰,勿辭。退待物論。
掌令李彙晉啓曰,尹善道之罪,係關宗社。當初投北,亦云末減,到今移配之擧,宜有物情之駭憤矣。臣伏見獻納吳斗寅之避辭,一時遲延,尙以爲嫌,臣之累日行公,含默苟度,不言之責,在所難免。且黃瀗減等不可之意,臣發言於席上,則長官旣參審理,將欲引嫌,以此不可起鬧,未果論列矣。卽見長官避辭,其終不爭執之失,著矣。以彼以此,不可一刻仍冒,請命遞斥臣職。答曰,勿辭。退待物論。
政院啓曰,自前同副承旨除拜之日,卽爲肅謝,肅謝之後,卽爲行公者,乃是廳中古風也。今日同副承旨鄭萬和,自外入來肅謝後,卽陳循例辭疏,還爲出給,則不入廳中,直爲出去。流來之規,不可任其墜落,同副承旨鄭萬和,卽爲牌招察任,何如?傳曰,允。
禮曹參議李弘淵,正郞李晩吉,獻陵火燒處奉審事,出去。
掌令李光載啓曰,臣咽喉牙塞,病根深重,辭單連却,方切悶蹙。蟄伏之中,伏見獻納吳斗寅引避之辭,辭意截然,臣不勝悚惕。尹善道移配之擧,始之於宋浚吉長者之量,終之於殿下天覆之仁,當成湯祝禽之日,臣泯默而不敢輕議矣。物議旣以爲非,則不請還收之失,臣無以自解。同僚相繼引避,則臣不可晏然仍冒,請命遞斥臣職。答曰,勿辭。退待物論。
獻陵參奉拿處現告尹徵夏。
府啓,還收之論,實出公議,遲延之責,自有所歸。罪關宗社,在法罔赦,而陳箚是急,論啓遲延。移配不可,宜待還收,遷延累日,不卽論啓。窮凶侵贓,其律極嚴,移配減等,初不爭執。發言席上,所當爭執,而乍發旋止,終歸疲軟。疾病之來,人所難免,而日尋長單,當論不論。請獻納吳斗寅出仕,大司諫趙復陽,正言尹抃,大司憲金南重,掌令李彙晉·李光載,竝命遞差。答曰,依啓。諫院朝報
上在慶德宮。停常參·經筵。
午時申時,日暈。夜二三更,月色赤。
禮曹判書洪重普上疏。大槪,更陳危迫之情,乞遞職名事。入啓。
傳曰,史官一員待命,騎馬三匹立之。
獻納吳斗寅就職。
吏曹啓曰,臺諫有闕,政事,取稟。傳曰,當日爲之。
平安監司書目,陽德縣監趙廷璜罷黜事。
賑恤廳內摘奸。
院啓。尹善道,罪關宗社,在法罔赦,當初減死投北,出於特恩,聖上之念舊屈法,所以寬貸之者,可謂極矣。今因審理之擧,乃有移配之命,公議咸憤,遠近駭聽。論其罪犯,則輕重自若,語其日月,則一年未周,而遽施以欲生之愛,移之善地,臣未知此擧何爲者哉?當其下詢之時,入侍諸臣,徒思姑息,不能爭執,只欲成就儒臣之美意,莫非朝廷之上,義理不明,是非無別而然,臣竊惜之。且善道之罪,不許竝入於審理之中,則聖明旣知其罪之不可原矣。顧乃作爲別件,易其配所,致令名實乖舛,處置苟且,而用法之不嚴,奸慝之莫懲,正在於此,請還收尹善道移配之命。答曰,善道之罪,死且有餘,而旣貸其死,則今從儒賢之美意,以移死地安置,意以爲似無大害於事而允許矣,豈有因審理冤獄而有此擧哉?不允。
右參贊宋浚吉上疏。大槪,兩司多官,緣臣皆遞,臣誠惶隕,無地自容,懇乞亟鐫臣職,以謝公議。兼陳情勢,蘄免冊寶書寫之任事。入啓。
吏曹判書鄭致和上疏。大槪,冒萬死更乞遞免事。入啓。
禮曹參議李弘淵,正郞李晩吉,獻陵火燒處奉審後入來。
府啓,尹善道之罪惡,關係重大,其於王法,在所罔赦,而當初減死投北,聖意有在,國家寬貸之恩,可謂至矣。今因儒賢之陳達,特施移配之典,聽聞駭惑,公議同激,臣竊爲聖朝惜之也。善道之罪,旣曰上關宗社先王,則雖死邊城,顧何所惜,而未及一年,移其配所,恤其死生,有若無辜者然,朝家擧措,豈容若是哉?且不許竝入於審理,則其罪之輕重,殿下固已知之矣。豈可苟循儒賢之意,終爲姑息之歸乎?臣竊恐懲惡不嚴,邦憲屈撓,以貽日後無窮之患也。請還收尹善道移配之命。侵贓之律,在法罔赦,其得保首領者,亦云幸矣。黃瀗前後負犯,聖明曾所洞燭,臣不必更爲覼縷,而當此審理之日,遽施減等之典,綸音一下,物情駭憤。貪吏之莫懲,王法之不嚴,莫此爲甚。請還收黃瀗減等之命。答曰,不允。
奉敎李光稷上疏。大槪,與同知春秋金壽恒,法當相避,乞遞職名事。入啓。諫院朝報
答右參贊宋浚吉疏曰,觀卿疏辭。今日三事,無非予之識慮不明,處置失宜之致也,於卿有何不安之理哉?卿其安心勿辭。且末端事,已諭于登對之時矣,卿其勿辭焉。內下日記
上在慶德宮。停常參·經筵。
自朝終日,四方昏濛。夜二三更,月暈。
下直,江陵府使洪聖龜,開城經歷鄭鑰。
謝恩。博川郡守具仁廛。
答右參贊宋浚吉疏曰,觀卿疏辭。今日之事,無非予之識慮不明,處置失宜而致也,於卿有何不安之理哉?卿其安心勿辭。且末端事,已諭于登對之時矣,卿其勿辭焉。
藥房啓曰,伏未審數日來,聖候若何,旱災之慘,日以益甚,聖心焦憂,丙枕不安,調攝中恐有添傷,胸膈間微疼之漸,今無更發之患耶?臣等憂慮未弛,敢來問安。答曰,知道。憂心焦煎,不知所患之加減矣。
全羅監司書目,康津呈,以司諫李壽仁,以病辭職,兼陳民弊,上疏上送事。又書目,見李壽仁上疏,臣罪益無所逃,亟罷臣職,仍治臣不誠賑救,督懲貢米,致令餓殍相望之罪事。啓。傳曰,安心勿辭察職事,回諭。
備邊司啓曰,本司武郞廳司䆃主簿柳鎬,奔走勤仕,已滿十五朔,依例守令除授或陞敍事,捧承傳施行,何如?傳曰,允。
藥房再啓曰,伏承聖批,憂心焦煎,不知所患之加減之敎,旣無明白下敎,臣等未能詳知聖候所患,伏切悶鬱,而不敢更爲煩稟退出矣。卽伏聞柳後聖等所傳之言,則自上左眼赤爛,酸澁之症,自昨復發云。臣等不勝驚慮,頃日審理文書,連次閱覽之餘,連日開筵,多費眼力,臣等固以此爲慮矣,今果復發,尤極煎悶。症候輕重,必須入診詳知,然後方可議藥,敢此仰稟。答曰,依啓。
大殿,政院·玉堂問安。答曰,知道。
奉敎李光稷上疏。啓下該曹。
大殿入診後,藥房問安。答曰,知道。
藥房三啓曰,入診罷出後,臣等與柳後聖等諸醫商議,則當此素膳之中,湯藥涼劑,似不當進服,而眼患復發之後,治療之劑,不可少緩,柴胡湯五貼,連進宜當。塗藥則二百味花草膏□效,前劑入洗眼湯先洗後,以此點眼亦當云,竝爲劑入之意,敢啓。答曰,知道。
工曹判書趙珩上疏。大槪,新除兼任,萬不近似,懇乞遞免,以重名器事。入啓。
今日入診時,都承旨南龍翼所啓,自上眼候如此,前頭祥祭且迫,自前有前期停筵之例,自明日限祥祭日,經筵頉稟之意,敢啓。上曰,知道。
府啓,請還收尹善道移配之命,措辭見上侵贓之律,在法罔赦,其得免烹阿之鼎者,亦云幸矣。黃瀗之前後負犯,聖明曾所洞燭,臣不必覼縷,而先王特念其功,不忍其置之死辟,斟量末減,竄配邊遠,斷不可更爲輕重之也,明矣。適當此審理之日,遽施減等之典,綸音一下,物情駭憤,貪吏之莫懲,王法之不嚴,莫此爲甚。請還收黃瀗減等之命。新除授大司憲趙壽益,時在京畿驪州地,請斯速乘馹上來事,下諭。答曰,不允。下兪事,依啓。
兵曹啓曰,本廳郞廳八員內,正郞宋·任座,覲親受由在外,新除授正郞李東潤,其妻子,方患拘忌之疾,不爲出謝,正郞李伯麟,以兼春秋方爲入□,佐郞尹趾美,以祔廟都監郞廳,除本司仕上直,佐郞李有相,以堂上相避,方在應遞之中,只有佐郞兪命協·元萬里二員,而元萬里,家有拘忌之疾,不敢入直於內司,兪命協,以軍色郞廳,長在內直,故多滯本掌事務。臣卽開坐本曹,而郞廳元萬里,獨爲來參,無以成樣,合有變通之道。正郞李伯麟兼春秋之任,令本館改付標,正郞李東潤,勢難入闕肅謝,今姑改差,佐郞李有相應遞之代,竝今日內口傳政事,以在京無故人差出,何如?傳曰,允。
吏曹口傳政事,兵曹正郞李觀徵,佐郞尹抃。
政院啓曰,觀此上疏,措語用意,專爲尹善道立幟,皷煽當初假托議禮之餘論。一則曰,善道之罪,惟在於以宗統嫡統爲孝廟左袒,上以盡忠於先王,而下以勉殿下追孝之道,則其寸誠之赫然,殆不可掩也。一則曰,當善道投疏之始,誰爲殿下進焚疏之策也,恭愍焚李存吾疏,光海焚鄭蘊疏,恭愍光海,非亂亡之主乎?一則曰,殿下如大覺悟,明卞宗統嫡統之歸,昭載先王實錄,則求之神道,豈遠人情?惟我祖宗陟降之靈,理宜和豫於冥冥之中,而收譴爲祥云,言之悖理,乃至此哉?善道罪惡,不但國人之所共憤,實是聖明之所洞燭,而乃敢肆然扶植,譸張眩亂,引喩陰慘,略無所忌憚,其在出納惟允之道,似不當曚然入啓,而是非邪正,必難逃於明鑑之下,故〈勿〉捧入之意,敢啓。傳曰,知道。如此陰慘不正之疏,覽之何益?卽爲還出給。
傳曰,嗚呼。歷事三朝,豈無知識?惜乎,其疏辭之不正陰慘,胡至此極?今此大王大妃殿玉冊製述,不可以如此之人,苟充之耳。姑先以他人改標焉。諫院朝報
上在慶德宮。停常參·經筵。
自朝終日,四方昏矇,日出時,日色赤。自卯時至巳時,日暈。夜四更,月色赤。玉堂日記
謝恩,知敦寧金南重,護軍趙復陽·李光載·李彙晉,掌令朴增輝,兵曹佐郞尹抃,陽德縣監柳璾。
大殿,政院·玉堂問安。答曰,知道。
藥房啓曰,伏未審夜來,聖候調攝,若何,昨日劑入湯藥進服,塗藥試用後,眼患症候,加減,如何?臣等不勝憂慮,敢來問安。答曰,與昨無異。
吏曹啓目粘連。奉敎李光稷上疏云云。相避之法,在下應遞,奉敎李光稷,依例改差,何如?啓依允。
禁府,沈摠忠州移配,中道付處。啓。
副提學兪棨上疏。大槪,重被人疏斥,敢冒萬死,乞遞職名,以謝人言事。留政院。諫院朝報
答工曹判書趙珩疏曰,省疏具悉卿懇。今此除拜,意非偶然,卿其安心勿辭,從速察職。內下日記
上在慶德宮。停常參·經筵。
自朝終日,四方昏矇。卯辰時,日暈,蒼白雲一道如氣,起自西方,直指艮方,長竟天,廣尺許,良久乃滅。夜四更,月暈。
王大妃殿上尊號議號事,原任大臣·時任大臣及二品以上·六曹參判·三司長官,賓廳會定。玉堂日記
謝恩,知春秋趙珩,同春秋金壽恒,兵曹正郞李觀徵,副摠管嚴鼎耉。
答吏曹判書鄭致和,禮曹判書洪重普疏曰,省疏具悉。卿其勿辭,從速察職。
大殿,政院·玉堂問安。答曰,知道。
藥房啓曰,伏未審夜來,聖候調攝,若何,湯藥進服,塗藥點試,已過兩日,症候其有差減之效乎?昨伏承聖批,以與昨無異爲敎。臣等終宵憂慮,敢來問安。答曰,知道。比再昨稍似減歇矣。
答副提學兪棨疏曰,省疏具悉。嗚呼,世間人事,胡至此耶?豈料趙絅,以三朝老臣,有此醜疏哉?焚疏一款,非關於爾,爾其勿辭,從速察職。
吏曹判書鄭致和上疏。大槪,病重,未赴召命,伏乞鐫削臣職,以正臣罪事。入啓。答曰,省疏具悉。卿其安心勿辭,調理察職。
政院啓曰,以禮曹草記及本院啓辭,孝宗大王廟庭配享諸臣抄啓事,允下矣。大臣及政府六卿·三司長官,明日待開門,更爲牌招,會于賓廳,抄啓之意,敢啓。傳曰,知道。
禮曹判書洪重普上疏。大槪,召牌之下,病未趨造,惶恐待罪事。入啓。
右參贊宋浚吉上疏。大槪,臣身心俱病,未赴召命,兼陳情勢,懇乞解職處散,留參國祥,歸死丘壑事。入啓。
領議政鄭太和箚子。大槪,乞賜罷免,以謝物議事。入啓。
答右參贊宋浚吉疏曰,省疏具悉卿懇。是何言也?憂遑之極,尤不知所諭也。幸勿再言,毋亂予心,卿其安心勿辭,量加善攝。
海恩君尹履之上疏。大槪,應旨進言事。入啓。
府啓,請還收尹善道移配之命,措語見上請還收黃瀗減等之命。措語見上答曰,不允。
禮曹佐郞李馥,卒金克一賜額致祭後入來。諫院朝報
上在慶德宮。停常參·經筵。
自朝終日,四方昏矇。未申時,日暈。玉堂日記
大殿,政院·玉堂問安。答曰,知道。
答領議政鄭太和箚曰,省疏具悉卿懇。罄竭予意,非止一再,予之悶迫之懷,卿已想知,何用多誥。郊迎一款,卿何提起,使予心不安若是哉?卿其安心勿辭。
答禮曹判書洪重普疏曰,省疏具悉。卿其勿辭察職。
吏曹參判金壽恒上疏。大槪,焚疏之罪,臣實難免,請罷臣職,以謝人言事。入啓。
藥房啓曰,伏未審夜來,聖候調攝,若何?昨日問安之批,有比再昨稍似減歇之敎。連進湯劑,似有其效,臣等不勝喜幸之至。當此旱氣太酷之時,雖有少效,快復未易爲期,湯劑塗藥,不可不連用。臣等憂慮未弛,敢來問安。且大妃殿進御逍遙丸,以劑入日字計之,則當盡於今晦日,仍爲加劑以入之意,竝此仰稟。答曰,知道。與昨無異,慈殿進御丸藥,所餘猶多,更議後日宜當。
右參贊宋浚吉上疏。大槪,兩日之間,嚴召三降,病未趨赴,惶恐待罪,懇乞亟鐫本職及兼帶事。入啓。
政院啓曰,以配享諸臣抄啓事,大臣以下命招來會,而右參贊宋浚吉,吏曹判書鄭致和,禮曹判書洪重普,大司諫李廷夔,以病不來云,敢啓。傳曰,知道。
賓廳啓曰,今以孝宗大王廟庭配享諸臣議定事,來會賓廳,而兩司長官,皆未來參,禮曹專管此事,而判書亦有病故,不得進參。莫重之事,不可不齊會相議,令政院更爲無故日擧行,何如?答曰,若非關於不能出入之病,如此莫大之事,其可不來?近來自便成習,從此可見矣。禮判及大司諫,竝卽爲牌招,今日議定,可也。
禮曹判書洪重普,身病出仕。
謝恩,大司諫李廷夔。
府啓,臣等近以尹善道移配還收事,累日論列,而殿下每以不允爲批,臣等竊惑焉。夫尹善道之罪惡,關係重大,其於王法,在所罔赦,而當初減死投北,國家寬貸之恩,可謂至矣。今此移配之命,出於意慮之外,聽聞駭惑,公議日激,臣等竊爲聖朝惜之。善道之罪,旣曰上關宗社先王,則雖死邊城,顧何所惜,而未及一年,移其配所,恤其死生,有若無辜者然,朝家擧措,豈容如是?且不許竝入於審理,則其罪之輕重,殿下固已知之矣。豈可苟作無名之擧,終爲失當之歸乎?臣等竊恐懲惡不嚴,邦憲屈撓,邪議因此而皷煽,以貽日後無窮之患也,請還收尹善道移配之命。黃瀗之前後負犯,聖明曾所洞燭,臣等不必覼縷,而先王特念其功,不忍其置之死辟,斟量末減,竄配邊遠,其得免烹阿之鼎者,亦云幸矣,斷不可更爲輕重,而適當審理之日,遽施減等之典。侈贓之律,在法罔赦,雖曰審理,瀗之罪,不可減也,王法將自此不嚴,貪吏亦無所懲,請還收黃瀗減等之命。答曰,勿煩。
掌令尹飛卿上疏。大槪,情勢悶蹙,疾病且劇,懇乞遞免,兼陳所懷事。入啓。
賓廳啓曰,臣等會于賓廳,孝宗大王廟庭配享諸臣,從圈點二員抄啓之意,敢啓。傳曰,知道。
孝宗大王廟庭配享,左議政金尙憲,判中樞府事金集。
政院啓曰,左副承旨李翊漢,同姓五寸侄女幼學宋基泰妻李氏身死,服制已行四日,出仕,何如?傳曰,允。又啓曰,領議政左議政請對矣。傳曰,引見。
大司諫李廷夔啓曰,臣自月初,重患感冒,少愈之後,連有開坐泮宮之事,强疾隨參,所患添劇,晝夜苦痛,食飮全廢,藥餌無效,冒呈辭單,連日見阻,委頓床席。昨聞有賓廳會議之擧,倍加調理,必欲隨參,而夜來痰喘之症,有加無減,目不交睫,坐以達宵。召牌臨門之後,作勢起動,精神昏眩,殆不省人事,竟不得祗赴召命,惶悚罔措。只竢嚴譴,再召之命,出於不意,至有自便成習之敎,臣聞來,寒粟遍體,直欲鑽地以入,驚惶罔措,寸寸扶曳,僅成肅謝之禮矣。臣雖無狀,粗知不俟駕之義,如非萬分不得已之勢,則何敢有一毫自便之計,自陷於欺天慢上之罪哉?肅謝拜伏之時,賓廳隨行之際,咳嗽顚頓之狀,衆目之所共見,臣何敢誣也?臣之病勢,萬無供職之望,旣犯逋慢之罪,且有應遞之規,決不可一刻仍冒,請命黜削臣職。答曰,勿辭。退待物論。
咸鏡監司書目,臣不能檢飭,以致罪人解枷,惶恐待罪。北靑兼官洪原縣監李海賓罷黜事。
答右參贊宋浚吉疏曰,省疏具悉卿懇。已諭予意於前疏之批矣,而疾病之來,人所難免,有何不安之理哉?卿其安心勿辭焉。
院啓,大司諫李廷夔,引嫌而退。疾病之狀,人所共見,則召牌不進,非由自便,請命出仕。答曰,依啓。
今日引見時,以備邊司奴婢代贖別事目,傳曰,此類代納奴婢贖身事,完畢間,判決事切勿遷動。諫院朝報
上在慶德宮。停常參·經筵。
謝恩,正言權格。
大殿,政院·玉堂問安。答曰,知道。
藥房啓曰,伏未審夜來,聖候調攝,何如?湯劑塗藥,進用已久,眼部赤爛之候,尙無快復之效耶?臣等不勝憂慮,敢來問安。前入柴胡湯五貼,當盡於今日,症候若未平復,則二三貼不可不加進,竝此仰稟。答曰,知道。湯藥勿爲劑入,卿等亦勿爲逐日問安。
以咸鏡監司請罪狀啓,傳曰,勿待罪事,回諭。
傳曰,此人等疏辭觀之,則飢餓到骨,良可見矣,而國無體統,不可爲國,各其守令,知其民情,報于道臣,則道臣啓聞,自是體例,而如是越疏,事極不當,本院捧入,亦極未妥。此上疏還出給,此後本院知悉,如此之疏,切勿捧入。又傳曰,朝觀金浦幼學李益賢等疏辭,則民生飢困,已到罔極地頭,予心如焚,食息靡寧。國儲蕩竭,無以遍及,其令該曹,參酌救急事,分付。
大司諫李廷夔就職。
正言權格啓曰,無狀小臣,屢叨匪據,絲毫無補,恒切愧懼,不意玆者,新命又下。當此無前亢旱,公私罔極之日,裨補闕遺,論列是非之責,尤非如臣駑劣所當承當也。且臣曾忝本職,以南原府使金益勳推捉婦女之事,論啓請罪,而同參長官,至以失實引嫌,事雖旣往,臣不勝瞿然之至。益勳以法家子弟,顧惜身名,宜居人先,而不爲檢束,恣行非義,居家莅官,醜悖彰露,顧此一款,特其餘事,削版之罰,亦云末減,而厥後自明之說,眩亂衆聽,或以爲推捉黃淑龜,而母與妻隨入官庭,或以爲京中士夫,書問淑龜而知其冤狀,槪益勳之致罪於淑龜,初出於逞其私憾,而官婢之往其家,婦女之入官庭,雖使自解,亦難掩迹,則其間虛實,從可知矣。況其書問之說,起自中間,竟無下落,臣固知其孟浪,而竊爲世道益歎也。臣之所聞,前後無異,而其時首席之人,旣以此自列,則臣亦初非目覩之人,何敢自以爲無失,而晏然而已乎?除拜之後,卽當出避,而行役重病之餘,骨痛又發,今始瀆擾於靜攝修省之日,稽謝逋慢之罪,益無所逃,決難苟冒言地。請命遞斥臣職。答曰,勿辭,退待物論。
大司諫李廷夔啓曰,召牌不進之應遞,近來不易之定規,疾病輕重,未嘗論也。臣不幸嬰疾,自速逋慢之罪,致令朝家莫重之擧,未免顚倒,至勤睿念,嚴敎繼下,則臣之罪戾,萬死猶甘,處置請出,實是千萬意慮之外。非但臣心有所不安,物議皆以爲駭,臣何敢一刻苟冒乎?當此上下憂遑之日,緣臣一病,瀆擾是事,臣罪至此,益無所逃。請命鐫削臣職。答曰,勿辭。退待物論。
獻納吳斗寅啓曰,昨見大司諫李廷夔引避之辭,備陳其病未赴召之狀,而乃曰衆目之所共見,何敢誣也云爾,則此非泛然托病之比,故卽據其實而率爾請出矣。今者李廷夔,又以請出,實是意外,物議皆以爲駭,至於再避,處置乖當之失,臣無所逃矣。何敢晏然仍冒乎?不得不瀆擾於憂災靜攝之中,臣罪尤大,請命遞斥臣職。答曰,退待物論。
吏曹判書鄭致和上疏。大槪,敢申危懇,更乞恩遞事。留政院。
傳曰,史官五員待命,騎馬十五匹立之,祈雨祭所內摘奸。
執義郭之欽,掌令朴增輝避嫌。大槪,以本府論啓,大臣有陳達之事,不敢晏然,請罷臣等之職事。入啓。答曰,勿辭。退待物論。
弘文館啓曰,兩司多官,竝皆引避,本館當爲處置,而日勢已暮,在外同僚,勢未及齊會,明日待開門處置之意,敢啓。傳曰,知道。諫院朝報
藥房再啓。答曰,知道。似無加減矣。內下日記
上在慶德宮。停常參·經筵。
自午時至申時,日暈。玉堂日記
謝恩,副應敎沈世鼎,同知吳熤。
去夜,政院以司謁口傳啓曰,醫官入侍事,命下矣。臣等,伏聞自上有小癤,卽將受灸,醫官當爲入侍,而藥房提調,皆未入來,醫官等獨爲入侍,事體未安,臣等一人,亦爲入侍之意,敢啓。傳曰,承旨勿爲入侍。又啓曰,承旨勿爲入侍事,雖有傳敎,而不可使醫官獨爲入侍,臣等一人,亦爲入侍之意,惶恐敢啓。傳曰,勿入可也。又啓曰,臣等不得入侍,使醫官獨爲入侍,決知其不可,屢次煩瀆,雖極惶恐,而不得不達。司謁來言曰,自上無發落矣。
大殿受灸後,政院·玉堂問安。答曰,知道。
政院啓曰,卽者自上受灸時,臣等竟不得入侍,不勝煎慮之至。臣等退與鍼醫崔有泰及入直御醫朴生榮等相議,則皆以爲,受灸之後,淸熱之劑,不可不進,金銀花茶,調牛黃末三分,微溫進御宜當云。此藥三貼,爲先劑入之意,敢啓。傳曰,時未進服矣,勿爲劑入。又啓曰,藥房都提調,來詣闕門外,欲留門入來問安云矣,敢啓。傳曰,知道。
藥房啓曰,自上耳後,猝發小癤,鍼醫入侍,將爲受灸之意,闕門臨閉時,本院下人,始爲馳通於臣處,臣不勝驚愕,卽爲馳詣闕外,則已爲施灸罷出云。臣猝然聞奇馳進,未及入侍於受灸時,尤極惶悶之至。伏未審受灸後症候,稍有差減之勢耶?無任煎慮,敢此問安。答曰,知道。似無加減矣。
藥房,以承傳色口傳再啓曰,雖已受灸,消散之劑,不可不急時進服,與鄭後啓·趙徵奎等商議,則回春前荊防敗毒散二貼,進御宜當云。此藥劑入,何如?答曰,劑入。
大殿,政院·玉堂·二品以上·六曹問安。答曰,知道。
藥房啓曰,伏未審夜間,聖候調攝,若何,耳後小癤,昨夕受灸後,顯有差減之效乎?昨夜劑入湯藥,卽爲進御耶?臣等煎慮罔弛,終宵耿耿,敢來問安。答曰,知道。症候當言于醫官矣。
傳曰,宗廟·社稷·北郊,遣大臣祈雨祭,獻官以下,書啓。
藥房再啓曰,臣等伏聞醫官鄭後啓等所傳之言,則耳後小癤,昨夕施灸後,顯有消減之勢,此後別無可憂之端,臣等不勝喜幸。諸醫等皆以爲,此症旣向差境,則發散之劑,不當仍進。昨夕劑入荊防敗毒散,勿爲進御,而自前夏月,則生脈散例爲逐日進服,今則眼患諸症,幾盡差減,姑停他藥,生脈散材料中加減,依前進服宜當云。生脈散,自今日爲始,劑入之意,敢此竝稟。答曰,知道。
平安監司書目。平壤城中民人百餘家,失火盡燒,一人燒死事。
領議政鄭太和箚子。大槪,毋謂旣雨,而遽施不當强之恩事。入啓。
玉堂箚子。大槪,正言權格,執義郭之欽,掌令朴增輝出仕,大司諫李廷夔,獻納吳斗寅竝遞差事。入啓。答曰,依啓。
答吏曹判書鄭致和疏曰,省疏具悉卿懇。卿辭至此,本職當勉副矣,卿其安心勿辭,調理察職。
禮曹判書洪重普上疏。大槪,冒萬死更陳危懇,乞遞職名事。入啓。
政院啓曰,修撰金萬均辭疏到院,觀其疏語,家有可疑之疾,相繼染痛,不敢出入於近密之地云。原疏則不得捧入,而合有變通之道矣。何以爲之?敢稟。傳曰,然則遞差,可也。
執義郭之欽,掌令朴增輝就職。
吏曹啓曰,吏曹判書及臺諫有闕,政事,取稟。
正言權格就職。
持平崔攸之,在外入來。
府啓,請還收尹善道移配之命。措語見上請還收黃瀗減等之命。措語見上答曰,已諭,毋煩。
院啓,請還收尹善道移配之命,措語見上答曰,不允。
持平崔攸之上疏。大槪,身在草土,國恤之初,旣不得奔哭,宿病深痼,至京之後,亦不得卽謝,罪戾積躬,乞賜鐫改。且以道路所見,仰達飢民慘惻之狀事。入啓。諫院朝報
上在慶德宮。停常參·經筵。
答禮曹判書洪重普疏曰,省疏具悉卿懇。卿辭至此,本職當勉副矣。卿其勿辭,調理察職。
右水運判官柳卓然,漕運事出去。
謝恩,知事閔應亨,工曹參判金佐明,同知金應磏,戶曹佐郞洪錫龜。
大殿,政院·玉堂問安。答曰,知道。
藥房啓曰,伏未審夜來,聖候若何,小癤結核處,已至消散耶?臣等憂慮未弛,敢來問安。答曰,知道。症候當言于醫官矣。
傳曰,今聞判中樞府事上來云,米饍相繼等事,令該曹一一擧行事,分付。
藥房再啓曰,伏聞醫官安泰昌所傳之言,則耳後小癤,幾盡消散,更無可憂,而左邊髀間,自數日前,顯有成腫之漸,四面赤暈頗多,當處烘熱亦盛,似非近日所患濕瘡之比云。臣等不勝驚慮,驗練腫患諸醫,卽爲入診,詳知症候輕重後,或議藥或經絡施鍼宜當,爲先入診,何如?答曰,依啓。
政院啓曰,日月流邁,祥期只隔七日,聖孝孺慕,終天之痛,益復罔極,此時酬應之煩,有所未安。且有緊急公事外,他餘閑漫文書,勿爲捧入之意,惶恐敢啓。傳曰,知道。
備忘記,社稷·宗廟·北郊·山川七次祈雨祭,獻官領議政鄭太和,左議政沈之源,判中樞鄭維城,各熟馬一匹面給,司僕正李枝茂,熟馬一匹,典祀官判官車轉坤,主簿柳時蕃,主簿韓得良,大祝副護軍金禹錫,副護軍李彙晉,李光載,正郞金雲長,各兒馬一匹,監察及諸執事以下,各上弦弓一張賜給。
答領議政鄭太和箚曰,省疏具悉。誡誨之言,可不體念,而論賞之事,非今斯今,卿言至此,豈可無不允之道乎?卿其安心焉。
答海恩君尹履之疏曰,省覽卿疏。懇懇之誠,老而彌篤,可不愓念焉?
答吏曹參判金壽恒疏曰,省疏具悉。予旣洞燭矣。何用多辭,卿其勿辭,從速察職。
政院啓曰,判中樞府事宋時烈處,米膳繼給事,命下矣。分付該曹,次知郞廳,卽爲發牌,累度催促,始爲入來,其怠慢之習,不可不懲。戶曹當該郞廳,請推考。傳曰,允。
戶曹啓曰,百隷怠官,人懷自便,各司定奪,廢已久矣。且於司憲府開坐之日,片時寄坐於其司□得摘奸過後,旋卽退歸,事極無據,而至於本曹,則事務緊重,且是銀布所在之處,故雖有怠慢之習,亦不敢暫離者,自是規例,而今日有聽傳敎之事,政院牌招本曹郞廳,再三催促,日晩不來。臣積,適在藥房,怪其不來,問其由,則本曹無□□郞廳,坐請在家之員,以致遲延云,本曹如此,則他尙何說?事甚可駭。本曹當該郞廳,從重推考,以懲其怠慢自便之習,何如?傳曰,當該郞廳,先罷後推,以懲其怠慢之習。
戶曹,當該郞廳應罷,正郞尹弼夏。
大殿受鍼後,藥房·政院·玉堂·二品以上·六曹問安。答曰,知道。
今日入診時,都承旨南龍翼所啓,朔祭攝行事,例當取稟,而今適入侍,故敢此仰達矣。卽今腫患如此,必須十分愼攝,俾無添傷之患,然後可以親行大祭。來初一日朔祭攝行事,分付,何如?判中樞府事鄭維城曰,自上所患如此,陟降行禮,必有添傷之患,朔祭大祭,輕重懸殊,今此朔祭,攝行宜當矣。上曰,朔祭前,病若差減,則予當親行,而姑以攝行分付,可也。判府事鄭維城啓曰,如臣無狀,不能仰體聖上憫旱警惕之心。雖行祈祭,而不得冥感,第三日,偶得好雨,臣方待罪之不暇,而不意恩賞之典,亦及於臣,惶縮愧懼,措躬無地。此時重賞,濫施於不當施之處,非但大有傷於愛惜嚬笑之義,閱月亢旱之餘,僅得□朝之雨,輒施濫賞,其何以厭天心而弭災乎?決不可承受,方欲陳箚,而至當登對,有此得雨喜幸之敎,尤不勝惶恧之至。伏願□諒此情勢,亟許還收恩命。上曰,渴望之際,三日內得雨,予心則喜。此是流來之規,非今斯今,安勿領受?
藥房三啓曰,臣等退出,與入診醫官及在外諸醫等,再三商議,則皆以爲,促膿膏貼傅當處,則或易爲消散,雖不消減,成膿亦易云。此貼藥爲先用之,而湯藥則荊防敗毒散三貼,進御宜當。且煩熱時則牛黃末,調金銀花茶進御,喉渴引飮時,則生脈散兼進亦當云。促膿膏及荊防敗毒散三貼,牛黃末金銀花茶各五貼,劑入之意,敢啓。答曰,知道。
府啓,請還收尹善道移配之命,措辭見上請還收黃瀗減等之命。措辭見上答曰,不允。
院啓,請還收尹善道移配之命。措辭見上答曰,不允。
左議政沈之源箚子。大槪,乞收賜馬之命事。入啓。
領議政鄭太和箚子。大槪,昨進小箚,非爲臣讓賜之地,更乞還寢賞典事。入啓。
答司諫李壽仁疏曰,省疏具悉。爾之所陳之言,予用嘉尙,當令該曹議處焉,爾其勿辭,從速上來。諫院朝報
禁府啓曰,今當審理時,海南縣定配罪人成峻減等事,付標啓下行會矣。卽接全南監司啓本,則成峻,己亥十二月物故,其時已爲馳啓云,而其名尙不懸頉於定配罪人都案中,事甚可怪。故考見政院單抄冊,則成峻物故啓本,上年正月,果爲啓下於刑曹,査問刑曹,搜出其啓本,則刑曹下吏,掩置於文書軸中,不爲移送本府矣。物故啓本,旣不下本府,則本府之不得懸頉,雖出於事勢之卽然,莫重審理,有此錯誤,臣等亦難免不察之責,不勝惶恐,而刑曹掩置之罪,不可不治。令該曹囚禁重治,何如?傳曰,允。禁府謄錄
上在慶德宮。停常參·經筵。
午時,白雲如氣,起自日下,直指乾方,長十餘丈,廣尺許,良久乃滅。
謝恩,大司諫鄭□□,洪原縣監李恒男,訓鍊主簿李碩華,同知田應參,刑曹正郞徐正履。
義州府尹書目。兩勅使出來牌文,撥上上送事。
平安監司書目。兩勅之行,本月十二日,自北京起馬,來月初四五日間,當爲渡江事。
大殿,政院·玉堂問安。答曰,知道。
藥房啓曰,伏未審夜來,聖候調攝,若何,昨日劑入促膿膏,貼傅患處後,結核赤暈,顯有消減之效耶?荊防敗毒散,亦已進御乎?臣等無任憂慮,終宵耿耿,敢來問安。且今日不可不更爲入診,受鍼當否議定,竝此仰稟。答曰,知道。症候當言于醫官矣。且受鍼則已晩,更議爲之。
政院啓曰,勅使牌文,已爲出來,五月初四五日間,當越江云。西路未赴任守令,竝於今日內,催促下送,其中未署經者,卽爲署經之意,兩司城上所,牌招言送,何如?傳曰,允。
大司諫鄭□避嫌。大槪,臣於本院,前啓一款事,有不可同參之嫌,請遞事。入啓。答曰,勿辭。退待物論。
祔廟都監郞廳,以都提調意啓曰,都廳李敏迪出使,還朝遲速,不可豫料,其代,以修撰睦兼善差下,使之察任,何如?傳曰,允。
政院啓曰,西路守令,今日內署經發送事,允下矣。兩司城上所,牌招言送,而大司諫鄭□避嫌退待,司諫李□,正言南□在外,獻納金□未肅拜,只有正言權格,不得備員,獻納金□卽爲牌招,今日內署經發送,何如?傳曰,允。
藥房再啓曰,臣等伏聞鄭後啓等所傳之言,則自上所患之症,比昨日少無消減之勢,四面赤暈,似爲熾廣,臣等不勝憂慮,與諸醫反覆商議,則鍼醫尹後益以下諸醫,皆以爲,痰根深入,結核未易消解,必須葛蒜灸,速收消散之效云,而柳後聖以下諸藥醫,則皆以爲,自上常時素多熱候。當此旱炎,累度艾灸,恐有後患,莫如促膿膏,着實貼傅,待乾頻數易貼,期於速效,乃是萬全之道云。臣等以兩款之議參商,則此時累度艾灸,果不無後患,依柳後聖等議,姑停蒜灸,仍用促膿膏,似爲便當。至於經絡施鍼,諸醫皆以爲,仍前穴今日受鍼宜當云,敢此仰稟。答曰,已諭醫官矣。
傳曰,史官四員待命,騎馬十二匹,卜馬八匹立之。
謝恩,獻納金禹錫。
下直,渭原郡守朴燧,陽德縣監柳瑞,孟山縣監崔良弼。
府啓,請還收尹善道移配之命,措辭見上請還收黃瀗減等之命。措辭見上答曰,不允。
院啓,請亟收尹善道移配之命,措辭見上大司諫鄭□引嫌而退,方張之論,旣曰公共,則是非之嫌,元非大段,不可以此,有所輕遞,請大司諫鄭□出仕。答曰,不允。出仕事,依啓。
藥房詣閤門外口傳啓曰,今日當爲受鍼,兼有受灸之擧,臣等將爲入侍,來待閤門外矣。卽聞醫官等,自差備門直令入侍,提調則不許入侍,臣等不勝悶鬱之至。雖尋常受灸之時,提調例爲入侍,況此鍼灸兼行之日,事體何許重大,而提調不入,只付於醫官之手,其在體例,決不當如是,臣等入侍之意,敢啓。答曰,今日不但受鍼而已,將爲受灸,其間時刻必久,不無未安之心矣,勿入可也。口傳再啓·三啓·四啓·五啓·六啓·七啓,竝以口傳批答,不許入侍,入啓,無發諾。藥房九啓曰,今日非但受鍼,至於累度艾灸,事體極重,臣等不爲入侍,只令醫官獨施鍼灸,其在體例,決有所不可。故臣等不得不冒死强聒而不知止,以致天怒遽加,累下情外之敎,至令醫官,竝爲退出,受鍼受灸,亦爲停止。臣等惶恐震慄,直欲鑽地以入,而不可得也。昨日入診之時,臣等以下,許令進前,受鍼之際,論難面稟,事極順便,臣等無不聳感,今後仍行此例之意,至於啓稟矣。豈料今日,致激聖怒,上下情意,若是其不相孚哉?臣等之罪,固當萬死,而鍼灸治療,一刻爲急。伏乞聖明,亟治臣等之罪,卽令醫官入侍,速施鍼灸,不勝萬幸。臣等無任崩迫煎悶之懷,敢以文字申稟。答曰,卿等之請,縷縷至此,醫官卽爲入侍。
大殿受鍼受灸後,藥房·政院·玉堂·二品以上·六曹問安。答曰,知道。
大司諫鄭□就職。
吏曹,遠接使趙珩,問禮官吳斗寅,館伴尹絳,迎接都監堂上許積,郞廳八,李枝茂·李齊衡·李有麟·尹衡啓·李怞·具文濟·李命聃·尹弘擧。
問禮官吳斗寅出去。
藥房啓曰,伏聞醫官鄭後啓等所傳之言,則髀間結核處,受灸後,四面赤暈及堅硬,似有消散之漸,瘡頭突出尖小,此後則不宜更加蒜灸,促膿膏連續貼傅,數日內可以成膿,速收其效云。姑爲停灸,促膿膏和麯末,仍爲劑入之意,敢啓。傳曰,知道。諫院朝報
上在慶德宮。停常參·經筵。
護軍李廷夔,謝恩後,以義州迎慰使出去。
謝恩,護軍吳挺垣,原州牧使金素,右通禮尹世任。
大殿,政院·玉堂問安。答曰,知道。
藥房啓曰,伏未審夜來,聖候調攝,若何,昨日累度蒜灸,旋貼促膿膏,痰根突出處,幾至成膿,而有差減之候乎?臣等終宵憂慮,敢來問安。答曰,知道。症候,當言于醫官矣。
以備局啓辭,遠接使工曹判書趙珩,方在德津堂祈雨祭所,使之直爲下去事,下諭。
政院啓,此時西路守令出站之役,一日爲急,昨日皆以催促發送,而博川郡守具仁廛則下鄕未及上來云,不可等待其回還,令該曹速爲處置,今日內口傳差出,卽爲發送,何如?傳曰,允。
藥房再啓曰,伏聞醫官鄭後啓等所傳之言,則結核處比昨無加減,而瘡頭突出有加,四面紅暈,亦漸消斂,顯有向膿之候,卽今別無更爲鍼灸之事。促膿膏,待乾數易,連續貼傅,以收速膿之效宜當云。促膿膏依前方,加劑以入之意,敢啓。答曰,知道。
吏曹口傳政事,博川郡守鄭世衡。
傳曰,史官一員待命,騎馬三匹立之。
謝恩,博川郡守鄭世衡,仍爲下直。
定州迎慰使吳挺緯出去。
明日朔祭正時,四更二點,開門,三更三點。
祈雨祭所內摘奸。諫院朝報郞廳李弘稷校正。日記廳郞廳李益普書。
上在慶德宮。停常參·經筵。
答吏曹判書尹絳疏曰,省疏具悉卿懇。卿才允合斯任,何用辭爲?安心勿辭,從速察職。
答藥房再啓曰,知道。提調姑勿入直。
答備邊司草記曰,知道。朝家命令,不行久矣。不可以此些少之語,期其令行,令三道監司及郵官等,各別嚴明申飭,而如有不遵命令者,各其道臣,一一啓聞後,犯禁者拿問定罪,道臣及郵官之亦不一一啓聞者,與犯者同罪之意,分付可也。內下日記
備邊司啓曰,當此旱災孔慘,民飢將死之日,又有客使之來,其接待間,在我不得自由之事,則雖沒奈何,而至於我國使命之來往西路者,不務省約,夫馬廚供,少有不稱,則輒加笞杖。加以通政以下不當乘轎之人,皆坐屋轎,載之單馬,一路驛馬之中,能堪載轎者,絶無而僅有,倍給雇直,四求諸處,而一經往返,馬多病損,沿路當今之弊,此爲第一,不可不另加嚴禁。行文三道監司,今後獨轎馬作行者,一切禁斷,而道臣郵官,若拘顔情,不爲隨卽摘發啓聞,則當受重罰,以此意別爲申飭。茶啖杯酒,竝令限秋成停罷,飯奉饌品,減其器數,以除一分之弊宜當,以此知委,何如?答曰,知道。朝家命令,不行久矣。不可以此些少之語,期其令行,令三道監司及郵官等,各別嚴明申飭,而如有不遵命令者,令各其道臣,一一啓聞後,犯禁者拿問定罪,道臣及郵官之亦不一一啓聞者,與犯者同罪之意,分付可也。備局謄錄
上在慶德宮。停常參·經筵。
藥房問安啓辭。答曰,知道。症候已言于醫官矣。
藥房再啓。答曰,知道。卿等勿爲直宿,可也。
藥房三啓。答曰,知道。已行親祭,而簡其奠幣爵之禮,則於情於理,俱爲不當。症勢加減,亦難豫料,卿等勿以爲慮焉。
答院曰,依啓。大司諫鄭知和遞差事。內下日記
上在慶德宮。停常參·經筵。
藥房問安啓辭。答曰,知道。所患,當言于醫官矣。
藥房再啓。答曰,知道。楡根皮作餠貼傅事內下日記
夜一更,流星出北斗星上,入北方天際,狀如拳,尾長三四尺許,色赤。五更,有霧氣。玉堂日記
上在慶德宮。停常參·經筵。
藥房問安啓辭。答曰,知道。所患,已言于醫官矣,勿爲入診。內下日記
上在慶德宮。停常參·經筵。
藥房問安啓辭。答曰,知道。與昨無異矣。
答江原監司李後山疏曰,省疏具悉。卿其勿辭察職,毋負朝家之意。內下日記
備邊司啓曰,各道上番軍士,一半則收布雇立,一半則以元軍立番矣。今六月當騎兵,將爲上來,當此飢饉之極,措備番糧,其勢極難,今年農事奪時,亦甚可惜。除闕內及城門米布,各司緊重處把守軍士三百名外,其餘竝令待秋收布上納,其代自京爲先給價雇立,以除極農之時飢饉之民,裹糧上納之弊,何如?傳曰,允。備局謄錄
上在慶德宮。停常參·經筵。
答持平尹飛卿疏曰,省疏具悉。爾之所陳之言,予用嘉歎,可不體念而議焉?爾其勿辭,從速察職。
答兵曹判書洪命夏疏曰,省疏具悉卿懇。卿何爲此言乎?安心勿辭,從速察職。內局提調辭免事內下日記
有政。
吏批,以金萬均爲副修撰,金壽興爲應敎,李敏敍爲副校理。玉堂日記
上在慶德宮。停常參·經筵。半行缺
大殿問安。答曰,知道。
藥房都提調臣鄭維□,提調臣洪命夏,副提調臣南龍翼啓曰,伏未審夜來,聖候調攝,若何?腫患旣已自潰,濃汴盡出之後,則此非彌留之症,瘡口完合,指日可期,而每於問安之批,以與昨無異爲敎,臣等無任煎慮,敢來問安。答曰,惡汁連出,而堅硬之處,猶未消散,故有妨於坐臥運步矣。
藥房口傳啓曰,與諸御醫反覆商議,則皆以爲,惡汁猶未盡出,故結核亦未消散,以致牽引不便於運動。毒氣引出消散之劑,無過於楡根餠,以快復爲限,連續貼付爲宜云,此藥因爲備入之意,敢啓。答曰,知道。
南龍翼啓曰,假注書李世華·崔商翼,今日稱病,不爲仕進,本院問安之時,史官未備,不成貌樣,新進怠慢之習,誠極可駭。故更爲催促,而崔商翼則痢病極苦,不能運動。李世華則俄纔入來,而觀其二字缺眼胞小腫,方重病勢,則半行缺推考,何如?傳曰,允。
護軍李惟泰上疏。大槪,伏以臣猥蒙賜對,得竭情勢,縷縷所陳,只是不敢當之意,而六字缺誠未上格,昨者又有新命,臣誠愧懼惶恐,罔知攸措。伏乞聖慈,更加矜察,亟賜鐫改焉。臣方行矣,區區犬馬之誠,只願聖躬半行缺大奮發有爲而已,十九字缺屛營之至,謹昧死以聞。答曰,省疏具悉爾懇。嗚呼,君臣之間,何不相孚至此?此予甚愧赧,不知所喩。爾雖作行,豈無相見面議之事乎?爾其明朝入來,以爲相見,以副至望。
右參贊宋浚吉上疏。大槪。全缺燼餘
上在慶德宮。停常參·經筵。
觀象監十一字缺密雲中,入艮方天際,狀如鉢,尾長二三尺許,色黃,光照地。啓。
卯時,有霧氣。啓。
大殿,政院問安。答曰,知道。
藥房都提調臣鄭維城,提調臣洪命夏,副提調臣南龍翼啓曰,昨日雨雹之餘,日氣陰冷,伏未審此時,聖候調攝,若何?腫患堅硬處,楡根餠連日貼付後,其有消散之效耶?臣等憂慮未弛,敢來問安。答曰,知道。與昨無異矣。
藥房再啓曰,伏承聖批,以與昨無異爲敎,臣等不勝憂慮。所患結核,堅硬輕重,必須診察詳知,然後藥物調治之方及楡根餠仍用與否議定,今日入診之意,敢此仰稟。答曰,知道。
入診時,上謂都承旨南龍翼曰,宋判中樞家,曾有送醫之命矣,果能逐日往待,方以術業,何如者定送耶?南龍翼曰,卽聞其子病患,漸至危劇,而醫司所送之醫,皆是未精於術業者。昨日求見朴頵甚懇,而係是內醫,故不敢直送,私自送言,使之暫往出避處,則趁未進去云,殊甚可惡矣。上曰,非今直入病家,進往出避處議藥,有何厭苦之事乎?內局雖無此一醫無妨,今後則使之逐日往待,醫司日次之醫,亦令極擇定送事,言于兩醫司。
南龍翼啓曰,執義郭名缺以病呈告,初度則旣已入啓受由,再度今方留院矣。卽者大臣送言以爲,所患似涉可疑,而其家不知,有此呈單云,初單之捧,已極惶恐,留院之單,決不可更捧,合有變通之擧矣。上曰,然則遞差。
藥房啓曰,入診時詳審症候,則所患處毒氣消散,幾盡有復,更無可慮之端,臣等不勝喜幸之至。瘡口貼付之藥,以太乙膏,榻前已爲商議停當矣。此藥之曾前所劑留待者,諸醫以爲,陳久最好云,以舊劑爲先封入,而新劑則依方文,精劑追入之意,敢啓。答曰,知道。
南龍翼啓曰,吏曹參議李惟泰,方在何處,而疏批何人持去,何時送傳乎事,今日榻前下問矣。李惟泰旣已出城,故令該曹書吏,趁昨日進傳批答於箭串所到處,則今姑留其處。更陳辭疏到院,而以國忌不得入啓矣,敢啓。傳曰,入之。
吏曹參議李惟泰上疏。大槪,伏承聖批,旣許卽歸,又命入來,在臣之義,不可俟屨,而第此職名,未及蒙遞,廉恥所關,決不可帶入,彷徨躅躑,進退維谷,縮伏郭外,鑽地欲入而已。況當玉候靡寧之日,昨承聖敎,以爲三字缺引見,臣實感激惶恐,不知死所。微臣去就,有何關係,而二字缺聖念,復賜引接之敎,萬一勞擾,有妨於靜攝之節,則其罪尤大。復冒危懇,冀蒙矜察,亟鐫職名,仍許退歸事。
答曰,省疏具悉爾懇。雖有疾病,豈可無一見之時乎?且所辭之職,相見面諭之際,悉盡所懷,何用爲嫌?安意勿辭入來,毋負予意。
李翊漢啓曰,本館下番修撰睦兼善,身有所患,不能入來,以上番姑降下番,使之入直,何如?傳曰,允。
持平崔攸之啓曰,掌令朴增輝,以卽者伏聞趙壽益疏辭中,因及趙絅之不可論罪之意云。元疏未下,雖未知指意之如何,而但念壽益,旣是一府府長,則,此已下全缺燼餘
上在慶德宮。停常參·經筵。
觀象監,流星入坤方天際,狀如拳,尾長三四尺許,色赤。四更,黑雲一隊如氣,起自南方,直指北方,長竟天,廣尺許,至五更乃滅。
午時至申時,日暈。啓。
大殿,政院問安。答曰,知道。
藥房都提調臣鄭維城,提調臣洪命夏,副提調臣南龍翼啓曰,伏未審夜來,聖候調攝,若何?昨入太乙膏,貼付瘡口,其能流汁消毒,瘡根結核,漸有差勝之勢乎?臣等憂慮未弛,敢來問安。答曰。三行缺
大司憲趙壽益上疏。大槪,伏以臣家有九十垂死之六字缺席,已累年于玆矣。自去冬添得重病,沈綿數朔,元氣益敗,四字缺轉側隨人。老病之人,異於少年之人,醫藥治療,已無蘇完之望,而歇劇無常,危症迭出,至今縷命延延,僅存者亦幸也。病勢之危篤若此,而凡扶持將護,惟臣身是依,臣長在病側,不得頃刻暫離,憂遑煎迫,掩泣度日。不料夢寐之外,祗承聖旨,以臣爲司憲府大司憲,使之斯速上來。此已下全缺
大殿,政院·玉堂問安。答曰,知道。都提調臣鄭維城,提調臣洪命夏,副提調臣南龍翼啓曰,伏未審夜來,聖候調攝,若何?昨入太乙膏,貼付瘡口,其能引汁消毒,瘡根結核處,顯有差減之勢乎?臣等憂慮未弛,敢來問安。答曰,知道。與昨無異。
副提學兪棨初度呈辭,及校理吳始壽,修撰睦兼善辭職上疏,呈政院,還出給。
義州府尹書目,勅行,今月初七日渡江事。
傳曰,政事,過國忌後爲之。
觀象監,今月初八日卯時,有霧氣。夜五更,流星出密雲中,入艮方天際,狀如鉢,尾長二三尺許,色黃,光照地。啓。
吏曹參議李惟泰上疏。大槪,病伏惶蹙,復申危懇,乞遞職名事。以國忌齋戒,留政院。
掌令尹飛卿避嫌。大槪,初疏請罪之論,亶出於公共,而律不當罪,群情不快,臣於再昨之避,敢陳此意。卽伏見掌令朴增輝,獻納金禹錫,引此爲嫌,至曰遽被祗斥,臣何敢晏然,而且當玉候靜攝之日,連事瀆擾?臣罪尤大,請遞事。入啓。答曰,勿辭。退待物論。
答大司憲趙壽益疏曰,省疏具悉。卿之進言,予用嘉之,卿其勿辭,調理上來。
李殷相啓曰,掌令朴增輝,再啓煩瀆,退待勿論。傳曰,知道。又啓曰,獻納金禹錫再啓煩瀆,退待勿論。傳曰,知道。又啓曰,正言兪命胤,再啓煩瀆,退待勿論。傳曰,知道。又啓曰,掌令尹飛卿,再啓煩瀆,退待勿論。傳曰,知道。
李翊漢啓曰,今日獻陵忌辰祭。二行缺
半行缺大禮,罪戾甚重,是非之極,迄未有屆,臣曲木之驚,無時可已。四字缺聖明,遠遣禮官,詢以祧廟之議,臣之隕越驚惶,有倍於前矣。然竊五字缺之言,宗廟事重,不容含默,臣不敢終無一言,仰孤聖意,而重其半行缺臣謹按廟制世數,自太祖竝及四親,已爲五世,則仁明二位,皆在五字缺今日竝遷,又何疑乎?第有一說焉,帝王之家,以繼體爲重,雖以兄繼弟,雖以叔繼姪,猶以爲父子,而各爲昭穆。以春秋言,則魯閔公弟也,僖公兄也。此已下全缺燼餘
上在慶德宮。停常參·經筵。
大殿,政院·玉堂問安。答曰,知道。
藥房都提調臣鄭維城,提調臣洪命夏,副提調臣南龍翼啓曰,去夜猝聞崔有泰招致,草麻葉覔入之敎,臣等慮有腫患復發之候,驚惶馳詣闕外,而不得留門趁卽問安,坐而待朝,不勝煎慮之至。瘡口膏藥貼付後,別無其效,而或有不平之候耶?未能詳知症候,終宵煎悶,敢來問安。不可不卽爲入診後,議定調治之方,敢此竝稟。答曰,依啓。
判中樞府事宋時烈上疏。傳曰,下該曹。
咸鏡監司書目,定平府使嚴諿,應旨上疏上送事。
平安監司書目,勅行許,令各站宴享勿設事。
又書目,軒駕儺禮,勿設緣由事。
觀象監,今月初九日,自午時至申時,日暈。夜一更,流星出軫星,入坤方天際,狀如拳,尾長三四尺許,色赤。四更,黑雲一隊如氣,起自南方,直指北方,長三尺,至五更乃滅。啓。
府啓,竝引嫌而退。公不害私,何嫌可避?律不當罪,物論難抑,從輕至重,二字缺商確,言雖輕先,意無異同。請正言兪命胤,獻納金禹錫,掌令朴增輝·尹飛卿,竝命出仕。答曰,依啓。
掌令尹飛卿·朴增輝,獻納金禹錫,正言兪命胤就職。
院前啓,以國忌齋戒,姑停。
副提學兪棨初度呈辭,及校理吳始壽,修撰睦兼善辭職上疏,呈政院,還出給。
大殿入診後,藥房問安。答曰,知道。
右參贊宋浚吉上疏。大槪,更申危懇,乞蒙恩許歸死事。
館學儒生李喜澤等上疏。大槪,請留儒賢之臣,以副士林之望事。入啓。
備忘記,九次祈雨祭,五處獻官益平尉洪得箕,靑平尉沈益顯,判書趙名缺,知敦寧金南重,行司直嚴鼎耉,各熟馬一匹面給,典祀官兼大祝佐郞尹忭,主簿韓得良,直長尹深,參軍李端雨,各兒馬一匹賜給,監察及諸執事以下,各上弦弓一張賜給。
遠接使書目,勅行,今月初七日渡江,因爲止宿事。
掌令朴增輝上疏。大槪,前日避辭中,旣斥長官之疏,伏見聖批,有嘉之之敎。臣之論事謬妄,決難强冒臺席,請命亟削職名事。呈政院,還出給。
副修撰金萬均上疏。大槪,帶職下鄕,旣有冒法出外之罪,落馬重傷,又不得趨謝恩命,懇乞亟削臣職,仍治臣罪,以重國法事。還出給。燼餘
上在慶德宮。停常參·經筵。
大殿,政院·玉堂問安。答曰,知道。
藥房都提調臣鄭維城,提調臣洪命夏,副提調臣南龍翼啓曰,伏未審夜來,聖候若何,萬病無憂膏,昨日貼付瘡口後,所患處別無微疼之候乎,結核餘毒,亦有漸向消減之效耶?臣等憂慮未弛,敢來問安。答曰,症候與昨無異矣。
觀象監,今月初十日卯時,日有兩珥。自辰時至酉時,日暈。啓。
答館學儒生李喜澤等疏曰,省疏具悉。予之欲爲勉留之誠,豈待爾等之言而有哉?更加盡誠,爾等亦盡誠也。
獻納金禹錫,副提學兪棨初度呈辭,及掌令朴增輝,校理吳始壽,修撰睦兼善·金萬均辭職上疏。呈政院。還出給。
吏曹,執義郭之欽身死,曾經臺侍,別致賻。啓。
答左相箚曰,省箚具悉卿懇。嗚呼,今日之國事,可勝言哉?體統都虧,以小凌大之弊,亦非細事。噫。乙非乙之言,不亦妄乎?卿等今日之言,實非他腸,欲廣言路之赤心也,此豈有塞臺章之意哉?輕妄無識之言,卿等有何掛念而引嫌乎?安心勿辭焉。
謝恩,執義沈世鼎。
執義沈世鼎避嫌。大槪,臣之事勢,決不可冒嫌,隨參於兩司之論,請遞事。答曰,勿辭。退待物論。
益平尉洪得箕上疏。大槪,亟收賞典,以安微分事。入啓。
副提學兪棨上疏。大槪,冒陳危懇,乞遞職名事。入啓。
答益平尉洪得箕疏曰,省疏具悉。今玆賞典,實非偶然,安心領受焉。
答副提學兪棨疏曰,省疏具悉。爾其勿辭,調理察職。
掌令尹飛卿避嫌。大槪,緣臣妄發,大臣陳箚詆斥,聖批極嚴,臣罪實合萬死,請命鐫削臣職事。入啓。
傳曰,政事,明日爲之。
答掌令尹飛卿避辭曰,勿辭。退待物論。諫院朝報
政院啓曰,傳曰,江華留守,以面議備局事上來云,所議者何事耶事,命下矣。問江華留守柳淰,則本府米一萬石,因備局行關,五千四百石則已爲上納,其餘四千六百石,今當裝載運來,而今則西來之米,已到京江,不必更爲船運,故以此事定奪於大臣前,昨已馳啓,今當下去,故爲此稟達云矣,敢啓。傳曰,知道。
傳曰,江華留守柳淰,引見。
政院啓曰,備邊司郞廳吳尙勳,以聽傳敎次招致,則緩緩行步,趁不進來,殊甚怠慢,請從重推考。傳曰,允。
今日江華留守柳淰引見時,留守柳淰所啓,當初本府米一萬石,自備局行關,使之上納者,蓋慮兩西運米未及來到,故有此貸用之擧矣,今則皆已來到京江云,本府未運米四千六百石,則不必運來,仍爲留置,以爲前頭新穀未出之前,隨其請糶,移用似當,故臣來議于大臣,則大臣之意亦然,昨者敢將此意,已爲馳啓矣。臣意則仍爲留置,不爲運來,事甚便好矣。上曰,大臣之意如此,而卿之所陳又如此,則勿爲上送,可也。備局謄錄
上在慶德宮。停常參·經筵。
下直,高敞縣監李齊杜。
藥房都提調臣鄭維城,提調臣洪命夏,副提調臣南龍翼啓曰,伏未審夜來,聖候調攝若何,腫處貼付膏藥,已至累日,惡汁盡出,瘡口幾至完合耶?每日問安之批,以與昨無異爲敎,臣等未能詳知症候,伏切憂慮,敢來問安。答曰,知道。自付膏藥之後,惡水善出,痛勢似歇矣。
鄭萬和,以都摠府意啓曰,副摠管嚴鼎耉,今日慕華〈館〉迎勅習儀,以贊禮進去晝仕,請出標信。傳曰,知道。
鄭萬和,以御營廳言啓曰,前府使李廷機。二行缺
傳曰,都承旨南龍翼進。以洪柱三爲修撰,金南重爲兼同知經筵,六字缺秩爲司議。傳曰,趙胤錫除授。兵批,判書洪命夏進,參判李一相·參議朴安悌進,參知吳挺緯出使,右副承旨朴世模進。趙錫耉爲內禁衛將,嚴台耉爲都摠經歷,梁以立爲忠翊衛將,蔣諒爲昌慶宮將,假衛將具文治爲僉知,李殷相·成夏明·李穦·李晶爲副護軍,柳後聖爲副司直,趙徽奎·崔悌雲爲副司果,黃得秋爲訓鍊參奉,李承男爲奉事,奇慶遇爲權知參奉。
右參贊宋浚吉疏曰,伏以臣,形跡臲卼,情勢狼狽,惟當卽日引歸,以謝人言,而遲回隱忍,蓋有所待。今則國祥奄過,微誠已畢,玆陳危懇,冀蒙矜許,不意聖慈天覆,恩批加隆,至以面諭爲敎,臣誠感激惶懼,尤不知所以自措。臣以疲癃之身,衰杇之年,雖無人言,亦應陳義自退,歸死丘壑,矧今所遭,實有臣子之所不敢一日自安者。仰惟聖明,亦何所不燭?臣以無似,際遇兩朝,雖無毫髮之報答,而若其平昔所期,惟以知無不言,言無不盡,爲銘佩於三字缺禮議四字缺妄有所論,逮至榻前,天顔密邇,玉音丁寧,毫分縷析,六字缺臣於伊時,旣感俯詢勤至,又喜聖學超邁,惟冀罄竭所學,沃贊二字缺誠,所敢萌一毫瞻前顧後,愼嫌思患之念也。以二字缺爲臣之罪,則九字缺漸成罔極,逐歲隨人,一節深於一節,實非臣意慮所及。噫,天同此理一字缺此心誠求之,彼此初豈相遠,而鄙書讌說,乃至於此,無非臣誠淺行薄,不能取信於國人,協孚於群情,有以招尤而速謗者,倘非天日高懸,以臣安得保全身名,以有今日?古人之言曰,保初節易,保脫節難。臣以投老餘生,更爲含恩冒寵之計,忘廉沒恥,猶不知退,則是擧平生而盡棄云矣,殿下亦安用如此鄙夫爲哉?臣於今春,承命還朝,卽蒙賜對,天語溫諄以爲,前歲若知卿有蒼黃之行,恨不早許乞歸之請,使之從容好去。噫,此乃天地父母覆載生成之至意,臣至今思來,感淚自零,中宵繞壁,百念交中。臣身命奇窮,動遭釁險,雖眷戀軒墀,未忍辭去,揆分揣義,終難自如。如未蒙曲賜諒察,早許好歸,恐不免蒼黃之行,復如前歲之爲,殿下雖一字缺之,亦無及也。懇乞聖慈,察臣衷赤,匪由僞飾,先將臣本職及兼帶之任鐫去,俾臣得以隨分安義,從容拜辭而去,其在聖王退人以禮之義,實有所愜,不但爲微臣一身之私幸而已也。臣無任憂遑祈懇之至。答曰,省疏具悉。已諭予意於。一行缺
吏曹參議李惟泰上疏。伏以臣,伏承聖批,半行缺杜門靜攝,積三十年而後,始得行步。然不能如常人,四字缺濕,已有感冒之候,夜來重傷苦痛,乍寒乍熱,惡心嘔逆,不能食不能寢,旬月之內,亦不可行,正所謂進退維谷也。臣病少愈,宜遵聖旨,必一登對後去。然臣之職名,未遞之前,決不敢冒入,何也?臣於榻前,備陳臣之形勢,不可從宦者。今夫恩禮誤加,體面虧損,朝廷不尊,被人侮笑,種種病痛,未嘗不出於此,而危言苦辭,非不懇至,則庶幾聖明之察納,而臣之足,未及出門,殿下復以美爵加之身,此殿下必以臣言,爲詐爲飾,不由於肝膈之要也,聖敎反有君臣不相孚之歎,臣竊怪焉,臣竊惑焉。伏惟聖慈,更加矜察而亟賜鐫改,使臣安意調病,病愈獲對,更瞻天顔,歸死田畝,則臣之志願畢矣,幸甚幸甚。臣病劇情蹙,言不知裁,倩人寫章,干冒宸嚴,益增惶恐,臣無任激切祈懇之至,謹昧死以聞。答曰,省疏具悉爾懇。爾辭至此,本職姑當許遞改矣。爾其勿辭上來。
傳于李翊漢曰,右參贊欲爲相見,明朝入來事,言送。
元萬石,以戶曹言啓曰,因頃日右參贊宋浚吉所達,諸宮家各衙門免稅田畓錄啓,以憑議處事,臣積,親承榻前下敎。內需司成冊及各道成冊所付數,一一開錄,諸宮家則各其宮下,竝錄二字缺田加減之數,列書入之,何如?傳曰,允。
南龍翼啓曰,自前同副承旨除拜之後,卽爲肅謝行公,乃是廳中古風也。今日同副承旨趙胤錫,陳疏辭職,不卽入來,流來之規,不可墜落,卽爲牌招察任,何如?傳曰,允。
鄭萬和啓曰,同副承旨趙胤錫,承牌來詣闕下,而其家外行廊奴僕,有拘忌之疾。此與親子女有異,且無犯染之事,而入處近密之地,有所不敢,陳疏到院矣。似難卽爲入來,姑令出避留宿,使之肅謝,何如?傳曰,允。
鄭萬和啓曰,前參議李惟泰,明朝當爲入來,而時無職名,何以爲之?傳曰,卽爲付軍職,可也。
朴世模,以戶曹言啓曰,群山倉宇字漕船致敗時,護送差使員,不爲馳報辭緣,忠洪水使狀啓,啓下本曹,而此事已令本道監司査覈,待其査啓後處,何如?傳曰,允。
持平崔攸之啓曰,天下之事,有正有邪,有經有權,正者易明而邪者難辨,經則易守而權則難行也。從古聖賢,莫不戒謹乎此,而猶恐其不合乎中也。尹善道藏慝於心而假禮於口,趙絅外托應旨三行缺彼曰然,此曰不然,闢可否而爭得失,相違覆而廣忠益,則雖若三字缺經緯,居下位者,諤諤焉無諛說之熊,在與位者嶷嶷焉有包容之量,然後可以制其剛柔,同歸寅協,如鹽梅不同味而能和乎大羹,參朮不同性而能補乎六氣,豈不美哉?如其不然,卿出言而大夫莫能矯其非,大夫出言而士庶莫能矯其非,則苟容成風,泮渙莫回,國事之日非,將無以藥之,子思之興歎於衛國者,良以此也。殿下果能留意於此,而廟堂其亦存戒於斯乎?目今大臣陳箚,聖批嚴峻,故同僚相繼引避,臣之供仕日淺,雖不參於當初之元啓,而日者兩司多官避嫌之際,尹飛卿語涉大臣之時,臣獨措辭處置,以飛卿之說,爲右而請出矣,到今尹飛卿,有妄言之罪,則臣之右飛卿者,亦妄矣。當與尹飛卿,受妄言之罪,前之處置,旣已乖當,何敢更有云云,再論同僚之是非,有若略無所失者然,以自重其罪戾也?旣不得啓辭,又不得處置,七字缺何可晏然仍冒?請命遞職。答曰,飛卿之言,不亦怪乎?大臣之言,實非陰救趙絅之意,則此是意見之不同也,豈加僈侮至此,一字缺諫之於大臣,奚阿附之有哉?但孜孜而已。飛卿避辭之意,以大臣之言,爲趙絅救護而發也,此非妄而何?又曰大臣之箚辭,以詆斥等語,顯有怒一字缺者,何意也?彼旣被情外之言,則豈無上箚陳情之擧乎?若以飛卿之言,論之,則飛卿亦當說話從容,可以引避,肆加忿怒言,張皇說話,白地成罪大臣,是何道耶?若以其罪論之,則善道死有餘矣,趙絅之罪一字缺非應旨之時,兩司論罪,亦似太輕,而今之不欲深罪者,予意與大臣也,飛卿忿怒之言,予亦當之,若無輕妄之說,爾無所失,勿辭。
元萬石啓曰,臣迎勅初度習儀進去。傳曰,知道。
朴世模啓曰,持平崔攸之,再啓煩瀆,退待物論矣。傳曰,知道。
李翊漢,以禮曹言啓曰,曾前勅行,如有賜物,則必有謝恩禮物,而今此勅行,只頒敎無賜物,則似無謝恩禮物,而旣以追諡頒敎,則不可無進賀之擧,令廟堂稟處,何如?
李翊漢,以禮曹言啓曰,今此勅行入京日,崇政殿接見時,自上服色,以黑團領·烏帶磨鍊,而御前應行執事官,則黑團領·烏犀帶,勅使前執事,則胸背品帶,行禮似當。至於茶禮,亦當行之,令廚院整齊以待之之意,分付,何如?傳曰,知道。
李翊漢,以禮曹言啓曰,今此勅使,以頒詔事出來,迎詔勅二行缺赦詔正書紙齎詔官差出等事,令都監檢飭各該司,豫飭,何如?傳曰,允。以上燼餘
上在慶德宮。停常參·經筵。
申時,白雲一道如氣,自巽方直指西方,長十尺許,廣尺許,良久乃滅。
藥房都提調臣鄭維城,提調臣洪命夏,右承旨臣李翊漢啓曰,雨後夜氣凄冷,伏未審此時,聖候調攝若何?昨伏承聖批,以自付膏藥之後,惡水善出,痛勢似歇爲敎,臣等深用喜幸。所患之候,昨今以來,亦有漸向差減之效乎?臣等憂慮未弛,敢來問安。答曰,知道。今後勿爲逐日問安。
李翊漢啓曰,今此出來勅使,假注書,依前例以事變假注書,兼察之意,敢啓。傳曰,知道。
鄭萬和啓曰,大司憲趙二字缺牌不進,請今日茶時,以監察爲之之意,敢啓。傳曰,知道。又啓曰,入直軍士中日習射,頃因傳敎,得雨間姑停矣。近來雨澤頗洽,今日入直軍士習射爲之之意,敢稟。傳曰,爲之。又啓曰,因本府草記,今日入直軍士中日習射事,命下矣。請出標信。傳曰,知道。
李翊漢,以迎接都監言啓曰,卽見遠接使狀啓,則李一善,與勅使相議,排日作行,當於今二十五日入京云,以此施行之意,遠接使處回移,各該司亦爲知委擧行,何如?傳曰,允。
鄭萬和啓曰,卽者持平權格,以前爲正言時,趙絅論罪太輕之失,來避,而其時兩司,旣以此引避,出仕無一樣,已往之事,更爲瀆擾,則勿爲捧入,曾有先朝受敎,此避辭何以爲之?敢稟。傳曰,勿爲捧入。
鄭萬和啓曰,備邊司郞廳來言,今日賓廳坐起日次,而領·左相有故,不得爲之云矣,敢啓。傳曰,知道。此時賓廳之座,不可久廢,明日開座事,分付。
朴世模,以戶曹言啓曰,今五月十一日江華留守柳淰引見時,留守柳淰所啓,己亥年間玄風田稅船,來到燕尾亭近處,以致敗船。其時僅得拯出,分給民間,已爲改色收捧,留置庫中,而今若運納於該曹,則運納之際,其弊不貲。且本府軍餉,見存者亦少,仍爲留置,不爲上納何如?左承旨元萬石曰,該曹經費,誠極不足,如欲取用,則臨時運來,亦無妨矣。上曰,然則姑爲留置,以待後日可也事,傳敎矣。本府所儲米匱竭,無繼用之路,故廟堂初欲貸給江都之米,而江都之米,所關甚重,續續移用,事理不當。故本曹雖甚窘急,不爲貸用一字缺爲桔椐以用,此亦本曹顧念江都之之意,今者柳淰,反請留置本曹應納之米,此不過不能詳知本曹切迫事勢之致也。此米則決難留置於江都,趁卽上納之意,分付擧行,何如?傳曰,然則依爲之。
朴世模,以戶曹言啓曰,卽今畿邑人民饑餓難保之狀,已不忍言,而得雨之後,最所切急者種租,故以訓鍊都監糧餉色所在若干租石,歇價許賣矣。此穀已盡之後,民人之來訴不已,故不得已以京倉太,計口分糶,以救其急,而此將出於不獲已之事,本非應行之事。今日以後,則勢將停止,而根耕將迫,種太尤無可得之路,失今不耕,則秋成之後,不免饑餓之患。以京倉所在之太,計算秋前所用,則不無餘數,以此除出一萬五千石,令京畿監司,參酌邑之大小,民之多寡,均一分給,以爲民人耕種之地,而秋成之後,則竝與上年所給種太,沒數懲捧,輸納京倉,俾作秋後經用之地,何如?傳曰,允。
鄭萬和啓曰,鄭維城·洪命夏請對矣,敢啓。傳曰,引見。領府事鄭維城,右參贊宋浚吉,兵曹判書洪命夏,護軍李惟泰,承旨李翊漢,史官假注書李光庭,記事官兼春秋金錫之,檢閱尹晳入侍。鄭維城進曰,數日來,伏承聖敎,腫患似有差可之候,臣等不勝喜幸,而第以在外,不得其詳,伏未審結核及牽引處,今則如常否乎?上曰,比昔雖得減歇,如常則尙未矣。洪命夏進曰,近日天災孔棘,憂虞溢目,雖使朝著寧靖,上下寅協,未易望其消弭,而目今爻象不佳,至是,豈非大可憂悶者哉?群下所望,惟在聖上洞別邪正,務爲別樣鎭定,而昨日批下崔攸之避辭,十分停當,大可以聳動群下矣。上曰,人之所爲,誠有未可曉者。予觀尹飛卿之言,其主意,直以日者大臣之言,爲隱然營救趙絅也,而力肆攻斥,豈有是理?領·左相請對,初非以絅,而其言意,斷非爲趙絅地者,崔攸之之言,則誠爲平心而發,至引卿大夫士庶矯非等語,亦是矣。命夏曰,飛卿亦豈直以大臣營救憸人爲也?蓋其意,方臺啓俱發之日,徑先請赦,故如是鶻突說去矣。今者客行入境,飢氓載路,大臣所宜汲汲康濟之不暇,而累日引入,事務多滯,宜遣史官,傳諭速出之意也。上曰,朝著之不靖,豈有如今日之甚者,白軒亦以是引入,而右參贊亦爲救去,其氣象何如哉?大臣初意,要以鎭定,而比今反成鬧端,良可慨惜。維城曰,趙絅之疏,雖極其戾悖,如或深治,則臣恐朝著之上,添却一層紛鬧也。臣卽於問安所,與洪命夏言之,以爲憂矣。上曰,以實言之,削黜之典,於絅,豈曰罪其罪乎?然予所以不欲深治,其意亦有在,而飛卿之意則以爲,予之堅執,亶以大臣之言也,而如是如是,豈不妄哉?宋浚吉進而伏曰,夫人果爲失言,亦如聖敎矣。維城曰,浚吉之上來才有日,今若下去,則外人不識,必以爲浚吉之去,以大臣營救趙絅之故也,自上宜盡誠禮,俾回遐心也。且聞李惟泰亦求去云,此兩人下去,則外人不識,以爲何如耶?以今形勢,必須此等人在,迺可以鎭定矣。命夏亦曰,浚吉雖以今日之事,於自已,必有可去之義,臣則未□誠然也。設若有些難便底事,顧今時事,豈容言去者乎?浚吉起而伏曰,臣之情勢,命夏似乎知之而猶未也。小臣危言懇辭,畢陳於前後疏對,而玆復沒死仰聞。顧臣區區犬馬之誠,豈欲遠違天顔,離去軒陛,而第念今日朝著之紛紛,皆莫非緣臣而致之。蓋臣在草野時,未聞有如許景色,而自臣上來之後,紛紛未已,去歲蒼黃下去之後,自底靜息矣,今又紛紛如是,不識前頭,有何樣事,萬萬於此者乎,今臣之來,豈有此哉?只願一望天顔,退死丘壑,二行缺兩件事已遂矣,雖他日長逝者,魂魄無復遺恨矣,豈有復事濡滯,徒取紛紛爲也?失今不退,而前頭脫有大段事,則當此之時,聖明雖恨於愚臣,亦無奈何矣。臣雖悔悟於臣身,亦無奈何矣。聖明於此,雖欲曲全,其可得乎?三字缺其傷先王之明,而累聖明之德乎?上曰,卿何言之至是也,小人每每鼓動邪說,以爲逐卿之計,而卿今若不去,則是使善道輩而遂其計也,予所以必欲强留,誠不忍小人之自以售計也。浚吉起而對曰,聖敎至此,臣雖愚迷,寧不感泣?聖明之洞燭旣如是,則臣之所懷,又何不盡?尹善道,素爲一世所擯斥,其疏之發,發於怨恨之深積,而至於趙絅,則其人,豈善道之比哉?然其疏意,又非善道所得慰,而至於善道疏所無之事亦有之,苟非天日之照臨。小臣于時,全身保族之不敢望矣,其敢晏然言去乎?命夏曰,一自絅疏之出,人心洶懼,咸以爲駭機,且在朝夕時事之憂,猶有所未艾,小臣玆敢請對入來矣。上曰,趙絅歷事,須持重名,豈知有今日之事?維城曰,李惟泰,曾在先朝,已識趙絅之爲奸邪人,今其疏辭炳炳,可謂有先見之明。惟泰進曰,小臣果不自量,曾有妄言,而奚足爲是非乎?維城曰,從古帝王,僻此等處甚難,而聖上則痛辨至此,豈宋浚吉一人之幸哉,實宗社臣民之福也。上曰,此殆所謂白晝躛言,雖欲眩亂人聽,其言奸邪之態,有不可掩矣,善道論禮之說,無乃予則未曉其文義而然耶?以予所見,則節節錯了,語不相續。夫三年喪之說,正統何與焉,判中樞若以正統,不許於先王者,以予私情言之,豈在善道之下,而絅迺爾云耶。維城曰,尹善道每每引起此說,自以爲得奇貨,而今也趙絅,又從而倡之,向非聖明之辯斥,時事幾不可言矣。抑臣之過慮,聖心或有終始之難保,而畢竟有嫁禍之事也。宋浚吉拜而復曰,小臣每援古人事自托,誠有所不敢,而若其所遭形勢,則豈有賢愚之異乎?以宣廟癸卯年事言之,李珥上來未幾,旋卽下去,夫人臣,豈欲盡棄平生之學,而樂於退藏也?其時形勢,必有大不安者矣。如臣不肖,誠無所學之可負者,而以言形勢,則竊恐又非癸卯年之比也。雖欲備數經席之末,永侍天顔,其可得乎?小臣雖知主臣,而竊敢又引古人事自詑矣。昔先正臣李滉,曾在宣廟初載召來矣,未幾有難便形勢,陳章乞歸,而宣廟許之,在後則如臣之師金長生,又有難處之事於當日,而皆許其歸,豈先朝待數臣之薄禮否乎?二行缺宣祖癸卯年之比也,於卿有何難處之事也?如許無理之說,五字缺復有千萬,予心旣定,復何擾易之有?予若置卿於萬有一疑之地,予豈强挽之至此,予旣洞然無疑而信卿之深,則卿奈何而言是?願卿毋復出此言也。浚吉起而對曰,小臣,非敢以聖明有一毫未信之心而然也,又非驚動於彼說而然也。臣之情勢,聖明亦已洞燭矣,又何諄諄然勤聖敎之若是也?先大王,不識臣不肖,謂臣或可以裨益世道,被之以誤恩,縻之以虛職,聖眷日隆,責任彌重,臣雖欲疲神竭力,報答聖恩之萬一,豈無所謂福過災生者乎?使臣而雖無今日紛紛之事,先朝旣已試可而無效矣,聖明安用此已試之臣爲也?使臣見用於時,而少可以利益國家,臣雖竭力至死,臣有何恨?使臣不去於朝著,而苟有鎭定妥帖之事,臣雖枯死此處,臣又何恨?使臣於此二者,苟有一效,則臣豈復忍言去乎?小臣今日之救去,顧此私情,亦有所缺然者,而誠有所不得已者矣。惟聖明留神焉。上曰,卿自謂不似之任多矣云云,若曰,吾每事不出二字缺善則或可矣。語曰,人非堯·舜,何得每事盡善。予亦豈其望卿太重二字缺卿等之用於世,若曰,無益則不可矣。設若雖不及卿等之人,一國重望,旣歸之後,則來則國重而去則輕者,固其宜也。卿在此,雖無大段更張之事,一國自然倚重矣,卿奈何而曰無所利益爲也?苟使不得一日安於朝廷,則雖孔孟復出何益?鄭維城曰,聖敎旣如是切至,則浚吉豈可不爲遵行耶?遂顧謂浚吉曰,君若棄朝著之憂而不恤,脫身下去則何如哉?聖敎旣如是,而君豈容言去乎?又進而白曰,今日若不挽留此人,則朝著終無底定之日矣。浚吉起而復曰,廉恥一節,乃士大夫關防大頭腦處也,苟此一節喪了,則其餘無復可觀矣。今臣雖欲冒沒恩澤,一刻苟留,其於廉恥一節,何哉,聖明又安用無恥之臣爲也?至如李一相,以喬木世臣,持身淸謹,而一朝枉受望外之斥,自上雖洞辯本末,毛髮無疑,而恒不自安於心。小臣待罪吏曹時,一相對臣,未嘗不流涕,夫人臣苟有不幸,一受指斥之言,則不爲是而有所不安於心者,固廉隅之道然也,二行缺身以退矣。鄭維城曰,浚吉雖使以自己去就之道,必欲三字缺未至之事,則何可逆揣乎?上曰,然。脫若右參贊之言,豈但參贊一人之不幸,國事之不幸,可勝言哉?浚吉對曰,小臣節節言去,誠爲主臣,而又有切於私情不容已者,玆敢沒死以聞。小臣每欲遷厝母墳而未果,自以未伸人子區區之情,爲臣平生之大恨,心常凜然懷戚,此則人子情理,有所未忍者,惟聖明留神焉。上曰,迺者,卿以此每言去,而予之所以爲難者,以卿之進退,去則易而來則難也。且今之來,若以有名之事求去,則雖於聽聞何害,雖於朝廷何損,且卿之不自安至是,予豈欲强之?但今日則卿之退去,實有大不可者矣,惟卿量處焉。浚吉對曰,小臣公私狼狽,萬分悶蹙,而聖明猶有所未盡燭者,何哉?豈以臣之來,有一毫裨益於國家,而其去也,有損於朝廷耶?臣竊伏念,先王朝,無道德文章之人,至如臣之不肖,亦賜以對儒臣之禮,誤恩沓至,以至於棄群臣之日而不衰,臣誠不自惟念,感激知遇,夙夜有殞,被心竭腎,委身而不辭。然則竭股肱之力,繼之以死,上可以效先王之明,而次之爲忠聖明之職分者,是臣之所大願也。辱名墮行,沒身不化,上孤先王之恩,下負聖上之德,以貽淸朝之累者,是臣之所大恐也。察審乎二者之間,而早求善處者,是臣之所以不得已也。舍所願而就其不得已,豈臣之所樂也?今臣雖退伏田畝之間,亦豈忍斯須忘聖明哉?抑臣今日告歸,而猶有所過慮而不能已者,何也?今者聖明,春秋尙少,雖曰未成,可也,聖質雖曰高明,必賴學問之力而後,可以成就,卽所謂聖益聖之功也。至於人君,臨政出治,何莫非學問中事也。夫一事之有悔,非學也,一政之未善,非學也,學力未至,而至於擧措之際,或未免顚錯,則朝野之缺望,何如哉?維城曰,今者聖質天啓,雖無可慮者,而浚吉之言,實莫非深思遠謨也,惟聖明之毋忽也。浚吉曰,小臣於此,又有所感焉。臣聞古人曰,韓休知否,至於唐太宗,臂佳鷂,畏魏徵而袖之,鷂死袖中,此實古今之美談,而治道之所由興也。臣見今日聖明,無如是之事,然古語曰,主聖臣直,自古來諫,皆人主爲之也,二行缺時,則德性自然成就,虛受之道,於斯可盡矣,何患乎拂士之二字缺。維城曰,斯言亦聖上所當歸省處也。此時如臣,亦得竊據高位,有輔成君德之望,如宋浚吉之宿德重望,有才有學,眞可以輔君德,求退雖切,不可允從也。今觀前史,俊乂登庸,必其國之治也,智藏癏在,必其國之亂也,隆替之迹,瞭然可指也,今日浚吉輩之退去,非國家福也。上曰,卿言正是矣。右參贊之退去,誠非國家之福,而非爲聽聞地也。上謂李惟泰曰,來。惟泰上來未久而必欲下去者,亦何如矣?惟泰起對曰,如臣之比,自上每念至是,亦被不世之異數,無異於待儒賢之禮,縱臣則已榮矣,不亦輕朝廷而羞當世乎?臣足纔出門,又加不似之職名,臣誠惶閔蹙悚,累降召命,不敢入來奉敎矣。今者旣賜恩遞,繼以賜對,臣誠感聳,罔知所達矣。第臣有區區切迫情事,頃日榻前,曾已畢陳,而聖明猶有所未燭者,玆敢冒死畢陳。小臣有老母,今年九十餘矣。臣來時,見其病母,觀其病勢差間,雖使更爲上來,亦不敢違敎矣。上曰,上來之後,母病若或添劇,則可以去矣,不然者,過近日後,安徐下去,其於情義俱當,如是二字缺何哉。雖曰,他日上來,今來不留,而後當可以久留乎?惟泰曰,小臣今日則情事切迫,乞歸之擧,實出於不得已故也。日後則雖使久留,豈有不可者乎?且臣有一層難處之事,而不勝主臣,今者宋浚吉求去之事,小臣亦非脫然不爲干涉者,而自以卑微之質,不敢以是爲請矣。迺若情迹之難處,則豈以其人而有異乎?浚吉曰,小臣之以是事求去,已可嗤笑,至於惟泰,復何干與之有?上曰,然。若以同在收議爲嫌,今此領中樞亦參矣。惟泰曰,小臣主臣,公私情勢,萬分切至,而猶未回天,徒事瀆擾,萬殞罪餘。維城曰,惟泰久留旅底,生疏多矣,似當優恤矣。上曰,來住間繼餽糧饌事,分付戶曹。更端,維城曰,〈向〉日宋時烈疏中,太廟改制一款,曾已啓下收議,而非但事係重大,固難容易斷定。況其時諸大臣,皆未獻議,則非臣一人瞽見,所可判斷,當待諸大臣若儒賢,一齊會議,十分停當,然後乃可判定行否也。上曰,可也。上謂維城曰,宋判中樞,不通病處,可一見乎?維城對曰,避去箭串有日云。上曰,其子病處二行半缺使旅邸遘疾,倘或失救,其亦殆矣。上曰,此何足云,待大臣之道,固三字缺端。維城曰,近見諸道御史狀啓,則賑濟期限已過,而民之所恃者,只有兩麥,而今又不實矣,許多民命,迓續罔猷,甚可矜悶也。上曰,慶尙道則金萬基狀啓,請令近海之邑,貿麥於稍稔之處,補用於賑救,以是觀之,兩麥似不至全然失稔,而或有稍稔之邑矣,他道則未知何如耶。維城曰,全南道亦不至全失云矣。浚吉曰,自礪山以上,漸似不稔,而至畿甸尤甚云,國家當有別樣救濟,至於忠洪道,則雖云不實,猶愈於畿甸云。洪命夏曰,前頭六七月之間,兩麥已盡,新穀未登,此際救活甚難矣。上曰,卽今兩麥稍稔處,則可以停止賑政乎?維城對〈曰〉,雖有登熟處,或有無用,不得種麥者,而又多流民之轉入者,一切閉賑,則若此類何處仰食乎?至於失稔處,則又不可以麥出而停閉也,以此意下諭道臣,何如?上曰,已令政院爲之耳。命夏曰,各營上來木,有一百數十同,若使貿穀,則可得萬餘石之麥矣。目今宣惠廳及戶曹經費不億,江都米一萬石,頃者玆欲運來貸用,而四千六百石,中止不爲運來,兩西運米雖來到,以此決難支用,以木貿麥,以爲補用之地,甚似便好也。上曰,明日諸大臣當入來,詳議爲之可也。上曰,還上與移轉,此事,何如?命夏對曰,此所以以有一字缺無而亦非所以自給沒本者矣。然民之食之也甚易,其償之也甚難,故督捧之際,率多鞭扑之患。臣竊聞西路及北道,以還上之多,民甚病之云矣。維城曰,近聞白川郡守張善瀓言,吾邑所有,豈可移給他邑云矣。上曰,一是吾民,復何彼此之分爲。更端,命夏啓曰,禁旅所着甲胄四十七部,今方改造,物力浩多,而戶曹則當此飢歲,經費不足,故各樣諸具及匠人料布,自本曹措辨,而前頭軍士雇立價布,亦難繼用,請以備邊司所管餘丁木十同在本曹者,以爲補用,何如?上曰,依爲之。維城曰,此皮甲乎,何急乎皮甲爲乎?命夏曰,否,鐵馬而漆之也。旣端,維城啓曰,小臣今日賓廳當出,而兩大臣不可不坐。命夏曰,當遣史官傳諭,速爲開坐之意。旣端,李翊漢進而啓曰,近日玉堂連日闕直,日日推考,徒傷事體,而終無一人入來者,豈有如是之事?上曰,何爲不入乎?命夏對曰,近者兩司引避,處置紛紜,尙未底定,處置之事,玉堂恐或當之,避不肯入,似出於此也。上曰,玉堂何等重地耶,渠等何敢乃爾耶?一番闕直,猶爲不可,豈敢連日闕直耶?旣已推考後,則二行缺諭以客行臨迫,饑民未哺,此時大臣,不可一日引入,明日賓廳,若又不出,則凡事積滯,國無可爲,如彼嘵嘵,不足掛意。速出論道,以副望意云云。乃罷。
李翊漢啓曰,臣承命往諭于領議政鄭太和,左議政沈之源,則領議政鄭太和以爲,臣語默失宜,見非物議,臺諫相繼引避,處置未定,此時行公,有所不敢,縮伏私室,方切悚悶,旣下明日開坐之命,又遣近侍,諭令入來,臣不勝驚惶感聳之至。設令出遭彈章,何敢坐違召命?謹當趨詣俟命云。左議政沈之源以爲,臣伏見臺官避嫌之辭,措語甚緊,直不擬之以律耳。臣旣欲陳箚乞免,而恐涉相較,縮伏私室,恭竢譴責而已,不意近侍下臨,諭以聖旨,不勝惶恐感激之至。明日賓廳之坐,敢不趨詣云矣,敢啓。傳曰,知道。
朴世模,以戶曹言啓曰,西籍田所出之租,除計粢盛所用及逐年分糶竝作人者外,餘租尙有三百六十四石,故四字缺分給畿民種租,招問西籍田次知官員奉常主簿韓得良,則初稱今方留庫矣。及其計人口磨鍊之際,自知難掩,始爲直告曰,其中一百五十石,已爲分給飢民處云。竝作人處年例報本曹五百石外,飢民賑救,豈是籍田官員所得干與者乎?不報本曹,擅自賑救,已極無據,而初稱留庫,欲掩其迹,計窮之後,始爲吐實,此不過私給其親舊者也,事之可駭,莫此爲甚。左承旨元萬石繼之,罰韓得良,姑先汰去宜當。東籍田租二百五十五石半行缺,及典僕等處云,此則本無報稟本曹之規,直爲分給,已成謬例,雖不可深責,亦不無因循謬例,擅給許多穀物之責,東籍田次知官員奉常寺判官車轉坤,亦爲推考,此後則必令報本曹後區處,何如?傳曰,依啓。國穀私用之罪,不可不懲,韓得良,拿問處之。
鄭萬和,以弘文館言啓曰,本館下番,連日闕直,今者有竝拿問之命,副校理吳始壽,家內雖有染患,聞其出避已久,使之入直,何如?傳曰,允。已上燼餘
上在慶德宮。停常參·經筵。
午時未時,日暈。
鄭萬和,以備邊司言啓曰,因閔汝老上疏,禮曹覆啓,郊迎一款,令廟堂臨時稟處事,命下矣。臣等當於榻前,面稟定奪,不爲循例粘連回啓之意,敢啓。傳曰,知道。
鄭萬和,以備邊司言啓曰,工曹參判金佐明,本司提調差下,使之仍察有司之任,何如?傳曰,允。
鄭萬和,以備邊司言啓曰,禮曹啓辭,曾前勅行,如有賜物,則必〈有〉謝恩禮物,而今此勅行,只頒敎書無賜物,則似無謝恩禮物,而旣以頒敎,則不可無進賀之擧,令廟堂稟處何如?傳曰,允事,命下矣。承文院所在謄錄中,亦有有進賀而無謝恩之時,今此勅使回還後,當有進賀之擧,而姑待其到館,令都監詳細講定於彼人後,差出使臣,何如?傳曰,允。
鄭萬和啓曰,大司憲趙壽益在外,執義沈世鼎,掌令尹飛卿三字缺之避嫌退待,掌令朴增輝,持平權格呈辭,今日茶時,以監察爲之之意,敢啓。傳曰,知道。
李翊漢啓曰,近日史官記事,率多闕漏,疏略太甚。至於擧行條件,輒退問於奏事之人,已極苟且,而昨日入侍退出之後,擧行條件,不成說話。見其草冊,則多有落漏,不能記實,草草所記,亦有錯謬,殊極可駭。假注書李光庭,姑先推考,以爲警飭之地,何如?傳曰,允。
李翊漢啓曰,昨日玉堂草記,副校理吳始壽,應爲入直,而來詣闕下,送言于本院曰,家有可疑之疾,出避之後,又不寢息,決不可入直於密邇之地云云,因爲退去,終致闕直,雖曰事勢固然,其在事體,不可置之。副校理吳始壽推考。傳曰,允。
以司饔院多人飯監望單子,傳于李翊漢曰,昨日啓下,承傳者除授。
傳于鄭萬和曰,大臣·備局堂上,引見。
鄭萬和啓曰,卽者大臣,送言于本院曰,趙復陽,方句管賑恤之事,今日亦來會賓廳,竝爲入侍之意,敢啓。傳曰,同爲入侍,可也。又啓曰,掌令尹飛卿,牌招不進矣。傳曰,知道。
上御興政堂,引見大臣·備局堂上。領議政鄭太和,左議政沈之源,戶曹判書許積,兵曹判書洪命夏,判尹李浣,兵曹參判李一相,護軍柳赫然,副提學兪棨,右副承旨鄭萬和,護軍趙復陽,獻納金禹錫,史官假注書李光庭,記事官兼春秋金錫之,檢閱尹晳入侍。鄭太和進曰,日臣於入侍,罄竭所懷,而物議咸非,理當引入竢罪,而累日曠職,罪戾益積,懼不知所出矣。至有下屈近侍,諭以聖旨,顧臣何以堪之,何敢自安?惟增主臣萬殞。沈之源進曰,臣伏見臺官避辭,其斥臣等峻甚,顧直不擬律耳。臣方屛伏私室,悸悶罔措,惟有待罪而已,不謂聖慈廣度,不加之罪,反遣史官敦諭,臣不敢退伏,祗奉恩命,而愧悚俱極,罔知攸措處矣。上曰,卿等第安心。卿等無失,論絅之事,予意與卿等一,豈有卿等而爲趙絅地者?蓋不欲因言罪人,以妨言路也。嘵嘵之妄言,何足掛意?太和曰,尹飛卿避辭之意截直,雖斥臣等甚力,第臣意則以爲,臺臣之道,固當如是,與其軟熟之人,豈可同日道哉?以臣無似,曷以辱臣之名?第言其道,則大臣臺官,主則各異,奚必諾諾苟全,務相膚同。臣願此後聖明,寧右飛卿以來言者,左臣等以謝公議,以爲寧靜朝廷耳。之源曰,朝著寅協之後,國可爲也,今也紛紜若是,未知畢竟何許界也。聞宋浚吉乞退陳章,半行缺,聖上盡誠挽行,俾回遐心也。太和曰,趙絅疏中半行缺不自安以是也。設善道爲左,則臣亦與浚吉,一是爲右,臣亦主臣待罪。上曰,此說,於卿等何害爲?日善道疏中大意,以爲如是如是,以終殿下孝思云云,而予旣不聽納,則是予與卿等無異,奚獨卿等耶?且善道疏中許多說話,非以予爲未盡大事之意,則是都在予身上指斥,卿等則又何與焉?太和曰,浚吉亦非在此之人,其來也不易,今者聖敎,雖如是切至,而猶且求去甚力,苟非聖上勉盡誠禮,此人必去不留。且浚吉雖以加土爲求去之地,顧今國事,豈容捨此人去耶?上曰,予意亦以爲雖不得終留,要待鎭定朝著而後,安徐去就,猶差可耳。更端,太和啓曰,今者客行且迫,而自上以拘忌之疾,居常猶未能擧動,矧今此患,熾蔓未熄,而重之近日玉候違豫乎?腫患雖曰少間,尙未復常,則似難躬行延勅之擧矣。仁廟朝,每有如許時,先遣朝臣,具告厥由,今可依此爲之也。上曰,姑觀予疾增間,遣人以通,猶未晩也。太和曰,如是,不瑕有迫急乎?李一善處,必須豫通,而若於黃·鳳等地,可無不及之患,否則恐有臨時狼狽之事。上曰,前頭尙有十餘日,雖觀予疾遣人,其間猶可往復,奚不及之是憂?其時予疾尙爾,固無奈何,幸而比間,則躬自出延何妨?太和曰,雖然,臣意則獨以爲難。蓋前日則只慮拘忌之疾,而今則又有腫患,有妨於行步,則不但不可郊迎,大庭迎勅,亦恐難行,依前例以問安,別遣堂下曾經侍從之人,以自上患候如是,迎勅一節,將不得如禮,深爲未安之意,傳於勅行,何如?上曰,然則依爲之。曾經臺侍中,極擇差送可也。上謂太和曰,此與問安官異乎?對曰,異矣。更端,太和啓曰,迺者,江華留守柳淰上來時,以江都米少,前日發賣次運來餘米四千餘石,仍爲留置之意,言于臣等,其意蓋謂兩西運米,來到京江,不必貸用江都之米,故臣等以頃者榻前定奪之意,答之矣。今聞淰,竟以留置之意,稟定,而繼聞主管堂上之言,則兩西運米,雖已來到,亦多需用之處,而且發賣之價,今方先捧,若無江都之米,則終爲失信之歸,仍爲取來似便。上曰,一番出賣,其數幾何?洪命夏對曰,乃三千餘石,而其所貿之木,則移用於宣惠廳貢物之價矣。許積進曰,江都貸用米,不過五六朔,可以充數還償,而京中所需之分緊切,不可不取來矣。上曰,事勢果如此,則依爲之。上謂諸臣等曰,京中之士,不下數十萬,而數十萬之人,不耕而食,何也?若是而能無艱乏之患乎?太和曰,然而鄕人見之,猶有顔色云。上曰,以百物輻輳之地故耶?太和曰,然矣。上曰,然則雖有布帛,如許無年,則何處貿食乎?一行缺湖南兩麥稍稔,一疋木所易,幾六七斗云,此若比常年,則猶謂五字缺多勝。上曰,租與麥,出米多寡孰勝?之源曰,麥居兩租,則雖使甚實,多不如矣,故救荒必以麥居先者也。許積曰,畿甸之麥,旣如是失稔,則賑救之政,勢不可以麥秋而全閉也。然國家已無餘力可救,而江都雖有若干餘儲,國家積峙,亦不可罄涸,聞湖南兩麥,幸而稍稔,故備局將欲以木換貿,以爲前頭繼用之地。第患無主管之人,則事不着實也。上曰,何以則爲可?太和曰,群議欲下送海運判官,而第臣意則以爲,別遣剩官,恐有弊端,不如使本道都事,主管便宜。上曰,都事爲誰?太和曰,李之翼也。命夏曰,人言夫夫也,似此亦不堪任云,乃若海運判官蘇山斗,着實底人,故必欲下送者以此也。太和曰,若漕船運來,則當以山斗,若此則誰不其人。況李之翼,曾經臺之職,此在右職,猶未聞僨曠,況此販貿事,誰不爲之,何不能之是憂?之源曰,若以三字缺都事奉行,則何患乎事不着實?上曰,然則令監司分付都事,使之主管可也。更端,之源啓曰,今者客行迫頭,不可無禮判,而且禮判例兼祔廟都監提調,卽今所職甚緊,不可久曠,而本曹判書鄭致和,猝然夢魘,病勢深重,至於陳章乞免,亦不得爲之云,今姑許遞,何如?上曰,此何症耶,夢魘亦能祟病乎?太和對曰,嘗聞此患,大忌驚動,故切不可遽呼,而未燭不可燭,旣燭亦不滅二字缺弟方魘,家人不識,誤犯此忌,及見之,身戰已死矣,倉猝醫亦不及,僅以焫鍼而稍尋人路,而尙未收拾精神,差復無期矣。上曰,然則依左相言,更端。之源又啓曰,日月易邁,祔廟之期不遠,而永寧殿東西兩夾室之第三室,俱是火防,故內面厚起,地勢窄甚,每艱於祭時出入,必須內撤火防,障以板子,以便出入,而外面則仍築火防,似爲便當,擇日移安後,依此擧行,何如?上曰,依爲之。之源又啓曰,宗廟一位,必須祧遷而後,可以祔廟。仁·明兩位,今當爲墓祭而遞遷也。兪棨進曰,此是朱子之意,而然昭穆之禮,則又當待後日,亶以事係重大,猝難釐正也。迺者宋時烈所論,甚合古禮,而卽今最緊節目,有兩件,其一,宗廟作夾室,其二,仁·明當遷,而兄弟不可同昭穆也。上曰,仁·明果爲一代乎?太和對曰,然。上曰,國史書之,亦然乎?棨對曰,然。上曰,以叔繼姪,以兄繼弟,周禮乎?棨對曰,此義非但周禮,殷禮亦然。春秋書魯躋僖公,夫僖公,兄也,閔公,弟也,而孔子猶且譏之,則春秋之義亦然矣。降而季世,古禮云亡,自唐以後,則兄弟雖三代,合爲一,此孔子譏之也。許積曰,向者時烈之言,非獨昭穆。半行缺太和曰,時烈之持古禮,斷定其言,半行缺始爲改制,事極重難,故曾在先朝,儒臣每欲請依古禮,而誰不能三字缺祖宗,今則載在五禮,此亦一王之法也。況兄弟同昭穆,是亦唐宗古禮,而祖宗朝,或不改之,則今而改之,不亦重乎?且時烈言,太祖有功德而不居,歸之始祖,而遂以穆祖,當入於太廟云者,亦合正禮,而第念我國家,自創基後未行之事,比今擧行,亦云難矣。積曰,今若遷仁·明兩位於夾室,則德·睿亦當異位矣。上曰,仁·明當入甚夾室耶?之源曰,當入東夾室矣。上曰,德·睿之位次,何如?太和曰,古禮則雖然矣,我朝則以德宗爲上矣。棨曰,此謂大本未正也。積曰,當初西翼室,入恭定,而德·睿於東者,此非以昭穆,隨空處而入之,此甚未妥。且當初四祖之廟,有翼閣,而其後不改作,故每祭時,祭官僅僅出入,此尤未妥,故臣以爲改作便之。之源曰,當待稍豐之年。積曰,臣獨以爲不然。雖曰年凶,私營不止,而獨於作廟,言年凶乎?春秋之義,重用民力,故凡土木之役,必書以譏之,至於作廟之役,獨不矣。洪命夏曰,雖然祔廟前,則決難改作。然若五六間,則或可及之否?之源曰,否否。太廟之作,雖不可謂役民,然如許凶年,則公私赤立,民命方急,猶可興役乎?積曰,土木之役,亦無妨於凶歲,國有省費,民有就食,是便民之道也。之源曰,君言則是矣,卽今長棟樑,其可易易得來否?上曰,今第以材木爲難,若得材後,則可以及爲之耶?太和曰,然則待得材後,可以稟處矣。上曰,然矣。更端,太和啓曰,各司船隻定數事,曾已定奪分付矣。取看各司,如軍器寺·訓鍊都監等船隻成冊,則,或自其司造作,或以募船屬名,今當査定其數,而至於內需司·壽進宮等處所屬船隻,雖非外司所與知,而亦當有定數之擧矣。然臣等之意,非欲減縮其數,設令有過於目今所屬之數,必可定限其數。上曰,稟定其數,可也。之源起而更端曰,臣聞昌德宮,有修理之命,有諸?上曰,有之。之源曰,主臣,臣以爲數數移御,事或不當。上曰,當初移此者,以火變之故,來此之後,與彼無異,卽當移往,而以奉移魂殿爲未安,欲過大禮爲之矣。今若修理於此,而旋又修理於彼,則該曹物力,亦有難支,玆以彼闕修理矣。之源曰,彼亦有以火傳聞外間。上曰,云何之?之源曰,外間瑣屑之談,不敢上達,而群情皆以爲,彼闕不合移御云矣。上曰,當初以彼,雖曰有災,亦無大段顯著者矣。之源曰,雖無大段災火,而如是云云,是可見其群情。許積曰,先朝留此日一字缺禮之後,卽爲移御,或者以爲何如耶?太和曰,此於禮何害?第旣曰避二行缺曰,彼闕非但有災,且有苑囿之樂有譏,或者以逸豫爲慮矣。半行缺身心修正之如何耳。何以苑囿之大小爲哉?積曰,然則修理事,何以爲之耶?上曰,姑停,從容爲之可也。命夏更端曰,法典內,三年再覲親,五年一掃墳,而近來呈告太紛紜,至有以墳山石物受由者,此甚不當矣。上曰,爲誰?命夏曰,小臣雖不記其誰某,而日者或有如是者矣。上曰,此後無規例之事,自政院各別察爲。命夏又曰,近者玉堂,連日闕直,終至於下吏,玆實前所未有之事也。然常時所以待之之優異於他臣,而一朝聯翩縲絏於囹圄之中,未知如何?上曰,國家所以待渠者,不爲不優,而渠等之所以自待者如是,豈不大可寒心哉?予之此擧,實出於不已者也。兪棨起而啓曰,小臣主臣待罪,小臣亦待罪本館,頃者病告受由,而當入不入,終致闕番,臣請與諸僚,同受闕番之罪。上曰,旣以受由,有何罪?棨進啓曰,近者玉堂之闕番,實出於諸員多有病故,無以替直半行缺切少,替直之事,誠極可慮。上曰,闕員,後政竝改差。半行缺同僚齊會而後爲之。半行缺勅行問安使出使沈世鼎,纔移執義,李端相病深,雖閑官,亦不可堪作云。上曰,散員有幾人半行缺上曰,出外者亦幾人?棨對曰,慶尙都事半行缺太和曰,弘文館未充,而趙龜錫外五字缺。棨啓曰,吳始壽雖入來,聞其家內病患,尙未乾凈,而卽今替直之事方急,李敏求處,斯速上來事,下諭,何如?上曰,可也。已皆退伏。金禹錫起而進曰,臣伏見大臣箚本,趙絅事,若加之以罪,恐爲聖朝之過擧云。臣旣參趙絅請罪之疏,決難免導君上以過擧之責,且以身病,闕啓多日,決不可晏然仍冒,請命遞斥臣職。鄭萬和進曰,闕啓不罷,已捧承傳,何以爲之?禹錫曰,非直以闕啓避嫌也。且言其私情,不可行公者耳。上謂萬和曰,日避禹錫不參乎?禹錫對曰,小臣參矣。上曰,然則勿辭。禹錫乃退出。萬和啓曰,獻納金禹錫,再啓煩瀆,退待物論矣。乃罷出。已上燼餘
戶曹啓曰,今五月十一日江華留守柳淰引見時,江華留守柳淰所啓,己亥年間,玄風田稅米太,來到燕尾亭近處,以致敗船,其時拯出,分給民間,已爲改色收捧,留置庫中,而今若運納於該曹,則運納之際,其弊不貲。且本府軍餉,見存者亦少,仍爲留置,不爲上納,何如?左承旨元萬石曰,該曹經費誠不足,如欲取用,則臨時運來,亦無妨矣。上曰,然則姑爲留置,以待後日可也事,傳敎矣。本曹所儲,十分匱竭,決無繼用之路,故廟堂初欲貸給江都之米,而江都之米,所關甚重,續續移用,事理不當,故本曹殊甚窘迫,不爲貸用,姑爲拮据以用,此亦本曹顧念江都之意,而今者江華留守,反請留置本曹所納之米,此不過不能詳知本曹切迫事勢之致也。此米則決難留置於江都,趁卽上納之意,分付擧行,何如?傳曰,然則依爲之。
備邊司啓曰,延·白兩邑,與江都只隔一帶水,地勢便近,故江都米穀,每年多數勒給,以爲改色之地矣。當此飢荒之日,不給一石之米,反爲閉糶,非但兩邑之民呼冤,且値客行,尤有難支之勢,江都米除出四百石,分給兩邑,依例待秋還償之意,分付,何如?傳曰,允。
又啓,工曹參判金佐明,本司提調差下,使之仍察有司之任,何如?傳曰,允。
又啓曰,本司武郞廳司䆃寺主簿柳璾,奔走勤仕,已滿十五朔,依例守令除授或陞敍事,捧承傳施行,何如?傳曰,允。備局謄錄
上在慶德宮。停常參·經筵。
藥房都提調臣鄭維城,提調臣洪命夏,副提調臣南龍翼啓曰,伏未審數日來,聖候若何,連日引接臣僚,或有添傷之候耶?所患處惡汁盡出,瘡口幾至完合耶?臣等憂慮未弛,敢來問安。答曰,與昨無異。
鄭萬和啓曰,大司憲趙壽益在外,執義沈世鼎,掌令尹飛卿,持平崔攸之避嫌退待,掌令朴增輝,持平權格呈辭,今日以監察茶時之意,敢啓。答曰,知道。
南龍翼,以司饔院言啓曰,今此勅行入京日,崇政殿接見時,一行半缺磨鍊及各掌員役,竝依前例施行,假提調·假郞廳,令吏曹,依前以士夫中年少儀容可合人差送,而本二字缺儀日爲始,實·假提調·郞廳,除本司仕上直,凡公會勿參,差祭安徐。自前勅使時,例爲三度習儀,而今番則只行茶禮,今十八日南別宮一度私習儀,俾無臨時失儀之患,何如?傳曰,允。李翊漢,以內醫院官員,以都提調意啓曰,頃以辛德淸·南應琛等,有汰去御醫之敎,而及其拿問之後,自上特爲分揀矣。且此兩醫,俱是本院老醫,而諳熟方書,最出於諸醫之右,凡議藥時,必與之商確,故柳後聖·鄭後啓·趙徵奎諸醫等,以還屬之意,屬言於臣等,此兩醫,還陞御醫,何如?傳曰,允。
趙胤錫,以冊禮都監郞廳,以都提調意啓曰,大王大妃殿尊崇玉冊文,半行缺,今日臣與諸提調,會坐詳看,未妥處付標以入,何如?傳曰,允。
李翊漢啓曰,半行缺別迎慰使,何承旨進去乎?敢稟。半行缺
趙胤錫,以祔廟都監言啓曰,郞廳權半行缺李馥差下,使之察任,何如?傳曰,允。
又以祔廟都監都提調意啓曰,都廳一員身故,一員未差,時無察任之人,校理吳始壽,都廳差下,使之察任,何如?傳曰,允。
又以尊崇·冊禮都監郞廳,以都提調意啓曰,王大妃殿尊崇玉冊文,中殿敎命文,啓下之後,製述官大提學李一相以爲,有若干未妥之字,請改以他字,故依其所改,付標以入之意,敢啓。傳曰,知道。
實錄廳備忘記,傳于李翊漢曰,摠裁官領中樞府事李景奭,鞍具馬一匹,都廳堂上兵曹判書洪命夏,故知中樞府事蔡裕後,兵曹參判李一相,都廳郞廳應敎金壽興,副應敎沈世鼎,修撰睦兼善,楊州牧使趙龜錫,竝加資,郞廳副司果呂聖齊,謄錄郞廳承文博士李夏,著作朴純·李慶果,正字鄭載海,副正字李翊相·鄭載嵩,各熟焉一匹,直講李東老,禮曹佐郞權斗樞,副司果權缺各半熟馬一匹,堂上行戶曹判書許積二行缺鄭知和,吏曹參判金壽恒,參知吳挺緯,都承旨南龍翼,左承旨李殷相,行副護軍趙復陽,副提學兪棨,郞廳右副承旨朴世模,各馬粧一部,兵曹佐郞尹趾善,持平洪柱三,咸鏡都事鄭重徽,學正李棨,副司勇申厚載,直講吳斗寅,光州牧使李垕,長城府使崔逸,吏曹佐郞金萬基,司果呂曾齊,副司果鄭樸,忠州牧使沈榥,黃州都事慶㝡,南原府使閔光熽,安東府使成後卨,承文副正字曺勳卿·李猶龍,古阜郡守崔寬,竝陞敍,校理李敏迪,吏曹正郞李翊,正言兪命胤,前京畿都事尹忭,各上絃弓一張,直講李墅,江原都事宋昌,各不粧弓一張賜給,別工作監役官權勩,六品遷轉,員役及下人等,令該曹米布分等磨鍊題給。
右參贊宋浚吉疏曰,伏以臣,日昨猥蒙賜對,仰暴危懇,罄竭無餘,半行缺多少義理,其言縷縷,不獨爲臣私也。實有關於半行缺道,而聖諭勤懇,終靳允許,臣誠感半行缺。噫,士夫持身,廉恥爲貴,廉恥旣喪,更何所觀?臣旣不幸遭此覆載難容之謗,惟有卽日引退,斂身省愆,以謝人言,而遲回眷顧,尙且濡滯者,不但生逢堯·舜,未忍便訣,實欲隨參國祥,以伸情事,面辭天陛,以暴衷赤,而今旣畢遂所願,更無所待矣。惟是昨承聖敎,懇惻丁寧,人臣分義,不敢遽爾決去,終宵涕淚,繞壁彷徨。噫,此豈臣之所願也?臣之蹤跡,不宜一日在朝,仰惟聖明,何所不燭?猶且不卽許歸者,豈不以臣久侍講筵,或念其蓋帷之義,不欲使以永退爲名也耶?臣於戊戌春間,屢陳乞歸之懇,先大王,命受恩暇,陛辭而去,至今思之,哽塞難勝。今臣方有加土毋墳之事,如昨所陳者,伏願聖明,遵先王已行之例,許微臣乞暇之願,使之從容下去,俟暇復來,則上下之間,禮盡義得,無復遺憾,實天地父母生成曲全之德也。臣方束裝俟命,不勝瞻天悶迫祈懇之至,謹昧死以聞。答曰,省疏具悉卿懇。已竭予意於面諭之時,復何言哉?加土之事,如此霖月,似非其時,更當面諭焉。
掌令朴增輝啓曰,臣猥將不敢處置之嫌,冒死仰瀆,還出給之命,遽出於意慮之外,臣驚惶隕越,若無所容。陳疏二字缺冀暴危迫之懇,而卽又退却,引避之擧,旣未蒙察納,請急之章,又未免見阻,冞增踧踖,一行缺有失攝,發作無常,自數日來,半行缺赴,竟未得祗赴召命,臣罪萬隕,臣罪萬隕。臣旣負逋慢之罪,不可一刻晏然待朝,僅得少蘇,今始扶曳來避,所失尤大,請命鐫削臣職。答曰,勿辭。趙胤錫啓曰,掌令朴增輝,再啓煩瀆,退待物論矣。傳曰,知道。
工曹參判金佐明疏曰,伏以臣,伏蒙恩暇,歸省父母墳塋,感極幽明,隕結難報,卽宜奔走趨列,以供職務,而臣積殃叢身,禍釁重疊,雖軀殼外存,而精神內鑠,無望復爲人矣。加以所患之症,積年沈痼,至今行步漸艱,坐立俱難,夜則肢節痺痛,晝則筋骸弛廢。暫或勞動,兩髀皆浮,不爲痿人,將成水腫,臣切自悲憐,恐無以報答國恩於餘日,而又以偃息郊畿,未歸輦轂之下爲大懼也。凡大小之官,受由在外,自有程限,違則遞職,載在令甲,今臣病滯鄕廬,荏苒踰期,而側聽數日,未有處分,臣尤悶蹙。況今客使莅境,百僚不遑暇息,當此之時,豈可虛帶職任,坐遣時日耶?伏乞聖明,亟遞臣本職及兼帶金吾之任,仍治臣受由愆期之失,以爲任情慢蹇者之戒,不勝幸甚。臣無任惶恐戰灼之至,謹昧死以聞。答曰,省疏具悉。卿其勿辭,調理上來。
李翊漢啓曰,副提學兪棨,副校理李敏敍請對矣。傳曰,引見。
上御興政堂,引見玉堂副提學兪棨,左副承旨朴世模,校理李敏敍,史官假注書李光庭,記事官兼春秋金錫之,檢閱尹晳〈入〉侍。朴世模進曰,右參贊宋浚吉,今方出往江上云,小臣不敢不以聞。兪棨進曰,比者時事罔極,景色不佳,爲彼者亦不自安,退坐傍視,而宋浚吉,以山林宿德,初非無意於當世者,而上來未幾,動於近日紛紜之說,聖上旣已洞卞之後,而然猶求去不已,良可慨惜也。比來玉候違豫,固難逐日開筵,而臣意則以爲,引此人入來,以前日所講之書,時時進講,似乎可也。彼若有職事以縻,則似難容易退去也。上曰,苟可因是留行耶?雖難於此者,亦何難爲?兪棨曰,臣又聞判中樞宋時烈,離去病所,已有日云,引入登對,似無不可矣。上曰,曾有面諭之事,自江上時未入來乎?朴世模對曰,尙在江上云矣。兪棨曰,有日有寫進中庸敎,而工夫未易,今方書半云,講書當以是書,或以大學,而講學之擧,似不可已矣。自古儒臣進退,必有職事以縻而後,可留一行缺。敏敍曰,兪棨言是也。自上若半行缺世模曰,卽今客行已迫,雖或召對,而請勿出朝報,毋三字缺云可也。上曰,便殿引見,豈有漏外之理乎?兪棨起而更對曰,昨日所陳宗廟一事,何以爲之?上曰,當待判中樞入來,講定之意,已言矣。兪棨起而啓曰,大司憲趙壽益,投疏進言,大凡人臣苟有所懷,則何敢不達,而臣得見其疏,則歷陳天災時變,而推原其故,歸咎於權諰·趙絅之論罪,其用意頗僻甚矣。不可仍在臺職,請命遞差。又啓曰,臺官若値情勢難便,則固有引避之規,而實出於不得已者也。若朝廷已盡說破之事,更起鬧端紛紜,則非但事體不當,且難免規避處置之跡,請獻納金禹錫,亦命遞差。上曰,竝依啓。李敏敍進而啓曰,趙絅之罪,置之則已,如論其當律,則不宜止於削黜也。凡臺閣論罪,始輕終重者,固不能商確之意,而重論旣發之後,則不可苟守末減之律也。昨日持平權格,陳疏引避,而要其所歸,則不過爲爭些擬律之論,而徒事紛紜也。事極無據,亦命遞差,何如?上曰,諫院則無處置之人乎?敏敍曰,無矣。上曰,然則依啓。敏敍曰,凡應旨之疏,不可罪云者,止於言之不中而已。若於奸凶之徒,讒辭邪說,則不可不深罪痛斥,使小人無復生意也。不然則小人無所懲艾,而起禍之事,難保其必無也。今者尹善道·趙絅之事,聖明旣已洞燭,則是非邪正之卞,無復可憂,而第公論旣發之後,則不可不快賜兪音,明正其罪也。兪棨曰,物論旣已憤激,則聖上雖令强抑,亦不可得矣。若欲强抑,則愈抑而愈激矣,敏敍言,是矣。敏敍曰,自古奸人,簧皷邪說,以動人聽,戕賊善類,空人之國者,何可勝道?其始起禍之迹,雖機關甚微者,畢竟慘禍,有不可救者矣。況此宗統嫡統之說,機關甚大,語意傾險,日後禍根,誠不可不深慮而杜絶也。兪棨曰,臣請以宋元祐·紹聖間事言之。上曰,何謂也?兪棨曰,昔哲宗,以幼沖卽位,宣仁太后垂簾同政。元祐初年,召用司馬光·呂公著諸賢,盡革熙寧·元豐間蠧民之法,天下人心二行缺親政,紹聖之初,群奸乘時而起,媒孽復用,遂以熙豐缺爲紹述先王,盡反元祐之政,一時諸賢,貶逐殆盡,當時之禍,至今猶爲驚心,凡朝著之間,有立名號之事,此是起禍之兆也。敏敍曰,今者爲孝廟左右袒之說,其語意陰慘,非紹聖·紹述之比也。若不痛加擯斥,以爲懲後之地,則臣恐日後奸人,乘隙而執言,則其禍非紹聖之比也。上曰,宣仁不能久臨乎?敏敍曰,宣仁臨朝九年,而哲宗已長之後,可以歸政而不歸,故其後群奸乘間而進讒,卒激紹述之言,務返其政,而報復善良,馴致黨籍之禍也。兪棨曰,我國家一何不幸,自先朝名爲士類者,屢遭慘禍,故己卯·乙巳之間,人諱儒名,而人心之壞,職此之由也。敏敍曰,方國家扤揘之日,草野之賢,固當勤招列位,而今者山林宿德之人,如宋浚吉者,亦不安於朝,有退去之志,其於國事何如也,其於聽聞何如也?方今時事,誠可太息也。上曰,邪說紛紜之故,致有此人之不安,予亦痛之。兪棨曰,近日之事,邪正旣辨,是非大明,則群下無復所憾,而但尹善道之奸凶,不可齒於審理之徒,明矣。而言官爭論日久,兪音尙閟,群情悶菀,或以聖明爲容覆凶人也。敏敍曰,善道之事,則誰不知之,至於趙絅之乘間而起,其情狀實爲可惡,決不可終置。言官所爭,不可不快聽,不如是則將何以明是非,取信國人乎?上曰,善道則誠然矣,至於趙絅,則予實不意者耳。以其情狀之可惡論之,則雖曰尤甚可也。敏敍曰,此豈但歸之於善道·趙絅而已哉?實莫非天時人事之大變而然也,深可懼也。聖上之洞辨至此,是豈非宗社臣民之幸乎?然而古人曰,執狐疑之心者,成讒賊之口,聖明旣已洞辨邪正之後,則又當明白處置,快斷無疑,以杜日後奸人之心,若終有所留難,而不以時處決,則臣恐時事,猶有所大可憂者也。兪棨曰,近日之事,紛紜日甚,未有底定,期事一字缺趁速處置,務爲鎭定也。敏敍曰,趙絅之罪,聖上二行缺敏敍對曰,所謂聞於國人者,當有一紙批答,三字缺聲之中外者耳,如是則物論之憤激,或可以止也。兪棨曰,此事未知如何,或有開諭而可止者耶?敏敍曰,如此則終無止息之理矣。兪棨起而更端曰,近日聖批十分亭當,無可憾者,而臺官之心,則急於欲速,憤激之辭,多不知裁,至有侵涉大臣者。第臣竊觀世宗朝,有年少臺官,侵斥黃喜者,而自上至使面質而後復用,祖宗朝待臺官之道,固當如是矣。敏敍曰,大臣有任事,臺諫有言責,任事則務宜鎭定,言責則當明是非,臺諫·大臣之言,雖相反而實則同。自古臺臣之言,豈必與大臣相同哉?古語曰,言及乘輿,天子變色,夫亢言直前,不顧禍福,不避過激者,是臺官之職也。迺者尹飛卿之辭,誠爲過激,而聖明一再批答,摧折太甚,至有輕妄無識等敎,是雖安意大臣者,而若一斥大臣,每每如是,則誰復言大臣事耶?上曰,輕妄等言,非必實言,若以爲如是,則亦豈無罪責乎?此不過一個言語之間矣。兪棨曰,王言至重,故一言之褒,而榮於華袞,一言之威,而嚴於斧銊。故曰,王言如綸,此言人君之言,貴乎雍穆,而不可一言過中也。彼雖過激,開諭之辭,豈無合於中道者耶?上曰,予意則每欲上下和協,務爲鎭定也,此非責臺官以苟容者也。夫大臣,國之所重,若或有過,則臺臣直爲請罪則寧可也,豈可因自己引避之辭,而獨入侵斥耶?予則以爲,此甚不當耳。大臣與庶官,體面有異,固當敬之而已,苟容則非也,輕肆侵斥,亦豈可爲者耶?兪棨曰,聖敎誠爲至當矣。然臺官之言,亦少宛轉,而憤激之言,例多如是,人主固當容而恕之矣。敏敍曰,待臺臣之道,亦與庶官有異,一字缺使其言時有過中者,而不必深責矣。上曰,國二字缺隕起,臣亦職忝本館之長,固當席藁待罪,而五字缺者焉。又欲陳達所懷,而亦有所不敢者焉,退而夜思,不敢終默,玆敢沒死以聞。今番本館諸員,固當受罪無惜,而第臣愚意,則經幄出入之臣,襯近君父之前,故彼之所以自待者,有以自異,而人之待之者,亦異於庶官。若有重罪大戾,則直置之法則有矣,不可以一時怠職之過,而聯翩縲絏之中矣。昨日所論君使臣以禮一節,自上所敎,誠爲停當,而第此一節大意,卽君臣交相盡之義也。故朱子解之曰,君臣各欲自盡,而一說註解,則又以爲人君,能先以禮待臣,則臣下乃能以忠事君。由是以言,今者本館之員,渠等雖先自失道,而聖上待之之道,則亦不當如是矣。上曰,予之此擧,不得不爾,渠等以國家置弘文館,出入論思,輪次入直,爲無益而然耶?不然則直番之事甚重,初則雖或以疾病出去,翌日則當入,二日闕直,猶爲寒心,況於連闕三日乎?累度推考,而略不動憚,此必以予爲何能爲也,國綱如是,何事可做?若在庶官,則當初卽當重罪,豈但推考而止?若或入來,病狀分明,則政院當詳知稟處矣,豈可使連日闕直乎?兪棨曰,渠等雖無狀,豈有安坐不入之理?病故實狀,則皆分明云矣。上曰,睦兼善則予不能知矣,至於金萬均則無故出去,而乃敢如是乎?敏敍曰,落傷不得入來云矣。上曰,國法若有病親切迫等事而出城,則有呈狀之例,此亦有如許緊故,而呈辭而後行乎。雖或有病傷,若非大段危急,則可以入來。且一人則雖使有故,而豈有三人而皆有故者?若皆如此,則諸司無入番之人乎?外此而事事皆然,則豈非大可寒心乎?兪棨曰,此事誠甚無謂。然若非事故切己,則渠等雖無狀,豈至於是?敏敍曰,渠等罪狀則固然矣。二行缺幽囚之典者,誠嫌其爲近於君父也。且先朝,臺官當罪,而下吏者則必先罷而後收,臺與侍,豈有異哉?今者本館之員,職名未遞,而先加拘囚之典,毋其有傷於國體乎?上曰,渠等之罪,渠等亦豈不思,思之亦必愧矣。敏敍起而更端曰,臣於日者,受由近畿,目見民事,誠爲急矣。兩麥,常年則端午之後,例爲成熟,今年則以暑暵乾之災,幾盡枯死,得雨之後,雖得少蘇,成熟之期尙遠,當在六月之間云,目今民間朝暮之食,只樹皮與草根而已。至於未成之麥,計以粥之,以救目前之急,而前頭之事,無可爲者。上曰,將來風雨之順調,實難可期,而雖使順調,卽今民生之飢困如是,則何以能力農耶?前頭秋事,誠可慮矣。敏敍曰,農民有食而後,可以力農,而今者畿民,白地赤立,此猶救死於目前,不給,尙奚有有秋之望乎?國家興發賑救之道,非不勤且勞也。比今若不終惠,則前功歸虛矣。但今則州縣升斗之糶已盡,而國家亦已無餘力可救,誠可矜悶。然若干江都留儲,尙有未盡散者,如急出四五千石,分給沿海畿邑,以爲麥前救活之資,則可以接麥矣。上曰,江都之米,當初幾十四萬石,而比今只有二萬餘石云矣。然今所以未盡散者,只欲爲麥盡後繼賑之資耳。兪棨曰,臣聞江都米餘存者,尙有四萬餘石,而太亦六千石餘云矣。畿民之困急至此,而且今客使入境,站上往來飢餓之民,尤不可不顧恤矣。上曰,此則宣惠廳,不有給米之事乎?兪棨曰,雖給若干之米,若在家時,則或以他物,雜糅繼食,而站上往來時,則有異於在家,故不能支用矣。上曰,米數千石,勅行前急速分給事,分付廟堂。敏敍曰,客行時則站上接待之需,雖家丁頭目,皆計價給米,而至於遠接使一行,則員役甚多,其費不下於一勅,而分□之邑,獨不得與焉,甚不均矣。上曰,前無給米之規乎?問于宣惠廳二行缺之例中,分其所出耕者,僅取其米,而半歸田主,故終歲五字缺收甚少,而生理每患於艱難也。言旣了,朴世模起而更進曰,新除授大司諫洪處亮,時在京畿積城地,而本院無見存之員,久未下諭,事係變通,自政院直爲下諭乎,待本院之員出仕啓請乎?敢稟。上曰,諫院官員有幾人乎?兪棨曰,臣子命胤,除授正言之後,未及署經,故不得行公也。上曰,何如則必署經耶?兪棨曰,階卑者爲也。上曰,臺諫無除署經之例乎?兪棨曰,無矣。敏敍曰,正言李東溟則雖云有拘忌之疾,出避他處云矣。上曰,旣已出避,則李東溟,卽爲牌招肅謝,使之啓請下諭,而仍爲處置可也。朴世模起而更進曰,右參贊宋浚吉,出去江上,自上有入來之敎,傳諭之事,何以爲之?上曰,出去,考前例爲之。乃罷出。
朴世模啓曰,臣於入侍之際,聞右參贊宋浚吉,出往江上,以其所聞,卽爲仰達,則自上有入來之敎,而旣出江上,則與在京時有異,故臨罷時,旣有所申稟,則自上有以前二字缺爲之事出去,相議爲之爲敎。臣之愚意以爲,前日所爲,似是二字缺下鄕時退諭之擧,故考例稟達矣,不能詳審下敎之意,累下聖意,惶恐待罪。答曰,似當致敬詳聞,不可如是放過矣。勿待罪。
趙胤錫啓曰,右參贊宋浚吉,依下敎送院吏傳諭,則以爲,旣已出來,勢將明早,上疏陳情而去云。歸計之決,似無還入之意,合有別樣追諭之擧,敢此竝稟。傳曰,如是決歸,予心遑急之狀,何以形言?雖欲決歸,一番面諭之擧,何不相容?且卿意以爲,今番欲以加出爲名云,則實非偶然,而今何出此蒼黃之擧,使予如失其手?一番相見面諭,終亦不許,卿我之間,情義豈如是乎?體此渴急之懷,毋孤至望等意,承旨措辭往傳。可也。
元萬石啓曰,右參贊宋浚吉處,承旨往諭事,命下矣。今已夜深,明日待開門往諭,而何承旨進去乎?竝爲仰稟。傳曰,右承旨,待外城開門,卽爲往諭,可也。
元萬石啓曰,今此下敎,如是丁寧,更無措辭。二字缺意,且右承旨待外城開門而出去,勢難製進諭書,四字缺爲傳諭於宋浚吉之意,右承旨處半行缺異,不必製進諭書,進去承旨半行缺東溟啓曰,尹善道之罪狀,固難容貸,當初投北,亦云三字缺一年,遽有移配之擧,遠近俱駭,公議齊憤。兩司論執,兪音二字缺臣不敢知,以尹善道之罪,有可惜之道耶?善道罪惡,可殺罔赦,聖明旣已洞燭,而今欲施恩於不當施之地,何哉?揆諸事理,苟且莫甚,朝家擧措,豈容如是?是非不明,奸黨莫懲,還收之請,斷不容已。請還收尹善道移配之命。趙絅以三朝受恩之人,知有私好,而不知有國家,乃因求言之旨,敢肆嘗試之計,其陰巧情態,雖婦人小子,亦可知矣。善道論禮之疏,都出於陰賊之心,國人皆曰罔赦。趙絅以年老重臣,豈有不知其是非,而乃敢恣意伸救,無所顧憚,不惟掩其罪惡,乃反褒之以盡忠,引喩無倫,語意陰慘,上欲以熒惑天聽,下欲以恐動一世,究其心迹,罪有浮於善道,此而不治,將無以懲惡,斷不可謂之應旨而有所容貸也。請前判中樞趙絅,亟命遠竄。執義沈世鼎,以臣於上年,忝冒玉堂,當尹善道之投疏,臣與副提學兪棨,合辭請對。及入侍之時,兪棨以長官在外,發言居先,而兪棨之所陳,卽臣之所懷也。臣與兪棨,少無異同,頃者兪棨,以趙絅之斥,露章引咎,臣亦不可倖免,故繼進短疏,略陳竢罪之意,而政院終始攔却。臣不得已仍直玉堂,而厥後玉堂之處置兩司也,臣終不敢與焉,誠以兩司之嫌,旣因趙絅之疏,則見斥於絅者,何可是非於其間乎?事勢固然,自有前規,非臣之所創始也。不意今者,新命又加,臣之狼狽,復加一層矣。方在闕下,不敢不趁卽肅謝,而目今兩司,論議方張,請罪趙絅,臣之事勢,決不可冒嫌隨參,以駭人聽。掌令尹飛卿,以卽伏見大臣箚子批答,則聖旨極嚴,有輕妄無識等敎,臣惶恐蹙迫,措躬無地。固當退伏竢罪之不暇,不敢更有所陳辨,而第臣謬妄之見,則只爲懲惡不嚴,小人無所懼,卞邪不明,則公議無以行,四凶服其罪而天下咸服,惡惡不能去而郭君乃亡,此實陰陽消長之幾,國家治亂之分,其不可不審,明矣。趙絅之疏,傾危陰險,二字缺至物議駭憤,公議方張,而大臣以不可罪之言,陳達於四字缺大臣之意,雖慮其有妨於言路,半行缺對,請勿加罪者,揆諸事理,實是前所未有缺半行先勿罪者,雖謂之容覆拒塞,亦不爲過矣。況應旨缺二字中,則今者趙絅之疏,豈但不中而已?其陰懷凶計,乘時覬覦之一字缺不可諉之於應旨,而有容貸也。若爲其應旨,而終不痛懲,則是求言之盛擧,適足爲怪鬼輩售奸之地,寧有是理哉?此實一國公共之論,而非臣一人之意見也。臣於此際,忝叨臺席,不敢含默,妄有是非矣。大臣之箚,辭氣甚峻,至曰,橫肆〈擯〉斥,不遺餘力。噫,宰相之所是,臺官以爲非,言官以爲否,不和而不同,固當如是。若使知過擧而不能正,有所懷而不能盡,上下雷同,諛侫成風,則是愛身而不愛君,將焉用臺諫爲也。雖君父之過擧,亦可以盡言無諱,況大臣一事之失,略有所爭辯者,是豈壞體統小陵大之事也?緣臣一言之妄發,大臣之詆斥至此,聖上之嚴批繼下,朝象由此而不佳,小人執此爲嗃矢,臣罪實合萬隕。持平崔攸之,以天下之事,有正有邪,有經有權,正者易明而邪者難卞,經則易平而權則難行也。從古聖賢,莫不謹戒乎此,而猶恐其未合乎中也。尹善道,藏慝於心,而假禮於口,趙絅,外托應旨,而內實逞私,則邪之極而卞之難者也。臺諫之據法請罪者,二字缺正而守其經者也,宰相之不欲治罪者,務調停而行其權者也。權經俱是君子之大道,而惟其所當審者,時與義如何耳。臺諫曰,可經而不可權也,宰相曰,可權而不可經也,彼曰是此曰非,一曰可一曰不可,辯可否而爭得失,相違覆而廣忠益,則雖曰矛盾,實相經緯,居下位者,諤諤焉無諛悅之態,在上位者,嶷嶷然有包容之量,然後乃可以制其剛柔,同歸寅協,如鹽梅不同味而能和乎大羹,蔘朮不同性而能補乎元氣,豈不美哉?如其不然,卿出言而大夫莫敢矯其非,大夫出言而士庶莫敢矯其非,則苟容成風,泮渙莫回,國事之日非,將無以藥之,子思之所以興歎於衛國,良以此也。殿下果能留念於此,而廟堂其亦厚戒於斯乎?目今大臣陳箚,聖旨嚴峻,同僚引避,臣之供仕日淺,雖未能知當初之所啓,而四字缺避嫌之際,尹飛卿,語涉大臣之時,半行缺□爲是而請出矣。到今尹飛卿半行缺者,□妄矣,當與尹飛卿同受妄言之罪,前之處置,三字缺當何敢更有云云?再論同僚之是非,有若略無所失者然,以自益其罪戾也。旣不得啓辭,又不得處置,進退無據,至此極矣,決不可晏然仍冒。掌令朴增輝,以臣猥將不敢處置之嫌冒一字缺仰瀆,還出給之命,遽出於意慮之外,臣驚惶隕越,若無所容。陳疏呈單,冀暴危迫之懇,而政院退却,不捧引避之擧,旣未蒙察納,請急之章,又未免見阻,冞增踧踖,只竢罪譴,不意玆者,召牌臨門,分義所在,固不可竢罪,而臣素患疝症,已成痼疾,少有失攝,發作無常,自數日來,痛勢猝劇,食飮全廢,精神昏眩,欲起還仆,竟未得祗赴召命,臣罪萬殞。臣旣負逋慢之罪,決不可一刻仍冒,坐而待朝,僅得少蘇,今始扶曳來避,所失尤大,竝引避而退,排斥怪疏,初非過擧,而掩私邪論,有不足嫌,論事直截,風裁可尙,而嚴旨之降,出於意外,處置之人,旣非妄言,而闕啓之嫌,元無可遞,而疾病之來,人所難免,而不赴召命,勢難在職。請執義沈世鼎,掌令尹飛卿,持平崔攸之出仕,掌令朴增輝遞。
言啓曰,誣告罪人朴自韓籍沒奴婢,一龍·二龍·三龍·莫龍·仲賢·終禮等六口,曾於丙申年,定屬本府,而上年十月,掌隷院,因自韓母上言,右奴婢等,啓還給矣。屬公過三年,勿論聽理,自是金石之典,則過限後還給,有違法例,故臣積,頃於榻前具由陳達,則大臣亦陳其不當還給之意,卽承允許,而臣旣親承聖敎,故抄出擧行條件事,不言於半行缺書,則無以爲後考之地,半行缺屬本府事,捧承傳施行,何如?傳曰,允。
李翊漢,以禮曹言啓曰,曹啓辭,今此勅使,以一字缺事出來,延詔勅翌日,崇政殿頒敎時應行節目,磨鍊以入,依此擧行,且自前勅使,或自館所,頒赦於外方,齎詔官差出等事,令都監檢飭各該司,豫備以待,何如?傳曰,允事,傳敎矣。卽聞謄本,詔書中未有頒赦之語,則似無本朝頒敎之事,啓下節目及令都監豫備等事,竝勿擧行之意,分付,何如?傳曰,允。
朴世模,以備邊司言啓曰,今五月十五日引見時,副校理李敏敍所啓,臣受由近畿,見目民事,誠爲急矣。兩麥成熟尙遠,而民間所食,只樹皮草根,州縣升斗之糶已盡,國家亦已無餘力可救矣。□若干江都留儲,尙有未盡□者,如□□□四五千石,分給沿海畿邑,以爲麥前救活之資,則可以接麥矣。上曰,江都餘存之米,只欲爲盡麥後繼賑之資,所餘幾何云耶?副提學兪棨曰,餘存四萬石,太亦二萬餘石矣。畿民之困急至此,而且站上往來飢餓之民,尤不可不顧恤矣。上曰,米數千石,急速分給事,分付廟堂事,命下矣。畿甸前後分給江都·南漢米穀,其數已多,客使先聲來到之後,又給各站人馬糧料,而兩麥雖曰不實,今方漸次取食,新麥旣盡,早穀未熟之前,誠爲可慮,故臣等之意,欲於開月,啓稟加賑矣。今者儒臣所啓如此,江都米二千石·太二千石,給于京畿監司,使之詳察民間事勢緩急,均一分給于江都所屬之邑,南漢所屬之邑,則令守禦使,亦依此例,除出分給,待秋還捧宜當,以此意,守禦使·京畿監司·江華留守處,竝爲行會,何如?傳曰,允。
趙胤錫,以義禁府言啓曰,罪人尹善道,移配還收事,傳敎矣。前日移配單子中,付標以入,而移配時押去府書吏,時未還來,仍令其書吏,押還配所,七八字缺之意,敢啓。傳曰,知道。
缺八九字言啓曰,黃溟之前後負犯,聖明曾已洞燭,臣二字缺覼縷,而先王,特念其功,不忍其置之死辟,斟酌末減,竄配邊遠,決不可有所更改,而適當審理之日,遽施末減之典,滿贓之律,在法罔赦,雖曰審理,溟之罪,不可減也。王法從此不嚴,貪吏亦無所懲,請還收黃溟減末之命。答曰,不允。
持平崔攸之啓曰,趙絅之稱以應旨,伸救善道之罪,兩司論列已久,而兪音尙悶,臣不勝悶鬱焉。夫善道之假托論禮,欲逞禍心,凡有人心者,莫不深惡而痛嫉之。絅以三朝老臣,皷煽其餘論,褒揚扶植,無所不至,敢以臣子不忍聞不忍言之說,形諸文字,肆然投進,而至於宗統嫡統之說,謂善道寸心赫然,殆不可掩,言之悖慢,何至此極?若謂善道論禮,果如絅疏,則當初論禮之時,絅何無一言,罪善道之日,又何無一言,而至今經年之後,始發此言,其心果出於爲國家乎,爲善道乎?造意陰慘,情迹難掩,其譸張眩亂扶邪黨惡之罪,不可不懲,是非邪正之分,不可不辨,豈可止以削黜論其罪哉?前判中樞趙絅,請命遠竄。答曰,不允。
正言李東溟啓曰,是非不明而邪正不別,則是不能爲是,非不能爲非,而邪者指正人爲邪,終至於泮渙危亡者,此古今之通患也。今者趙絅,托以應旨,敢投挾黨惡之疏,皷煽善道之餘論,陰懷逞禍之心,不惟掩其罪惡,又反褒之以忠赤,乃曰,善道之罪何罪也?是以善道爲無罪也。又曰,善道以宗統嫡統,爲孝廟。又曰,上以盡忠於先王,而下以勉殿下追孝之道,是以善道謬妄之疏,爲正論也。其他引喩無倫,語意凶慘,至有臣子所不忍聞者,則陰巧情迹,昭然難掩,旣知善道之爲善道,已正其罪,則扶邪黨惡必欲禍國,有甚於善道,而獨免其罪,何哉?三字缺嚴其是非邪正之別,而明正其罪,則六七字缺譸張眩亂,顚倒是非者,亦必相繼而起,六七字缺於朝端,豈非寒心之甚者哉?抑邪扶正,所關三字缺可不明辨痛懲?請前判中樞趙絅,亟命遠竄。答曰,不允。
南龍翼,以吏曹言啓曰,臺諫有闕,政事,何以爲之?取稟。
鄭萬和啓曰,掌令尹飛卿,牌招不進矣。傳曰,知道。
右參贊宋浚吉上疏。伏以臣,前後陳懇,畢露忠赤,而隆眷愈加,不許臣歸,臣誠惶悶,罔知攸措。臣聞士夫持身,廉恥爲貴,其或不幸而遭罹讒謗,畏承思愆,則非但不敢晏然於朝端,亦不敢自在於城裏,實是理所當然也。臣自遭人言,非不知卽日遠出,恭竢指揮,而只緣祥事臨期,義不可不參,面辭天陛,情不忍不爾,遲徊踡跼,濡滯多日,逮至三昨登對之後,則情願已畢,更無所待,而惟是親承聖敎,委曲勤懇,衷情自激,誠不敢卽離京輦,以孤聖意。且念朝著方未寧靖,私憂過慮,泯默遲留,仍欲受暇陛辭,從容以去,而又未蒙允許,則臣理窮勢屈,更無轉身之地。且聞昨日諸大臣登對,和平鎭定,紛鬧稍定,玆卽出一字缺江郊,以爲復申前懇之計矣。纔出而政院,傳諭上敎,使之入來,臣雖冥愚,豈不知聖上惓惓於微臣,終始無替之盛意哉?再瞻半行缺何敢有辭?第以日者賜對六七字缺而聖明俯賜酬酢,亦已洞悉無遺。今二字缺天陛,上下之間,復有何說?微臣狷狹之性,只欲無失廉恥兩字,毋負聖明知遇之恩而已。今日自處之道,退去外更無他義,非敢遽效小丈夫悻悻之爲也。懇乞聖慈,曲賜恕諒,憐臣之情,許臣之歸,將臣本職及兼帶成均館祭酒·社稷署·掌樂院提調等任,一倂鐫改,俾臣得以守分丘園,隕結圖報,公私不勝幸甚。臣無任慙懼悶蹙,震越祈懇之至,謹昧死以聞。答曰,省疏具悉卿懇。才竭予意於承旨之行矣,豈可多言乎?今日之事,卿已諒矣,而猶未盡釋忙急痛恨之狀矣。卿我之間,一度相見,猶未快許,則與予至懷,何不相孚耶?意竭心亂,未盡其蘊,而只望快許相見而已。卿其諒恕,少紓至望。燼餘
上在慶德宮。停常參·經筵。
中殿誕日,政院單子問安。答曰,知道。
二品以上單子問安。答曰,知道。
藥房都提調鄭維城,提調洪命夏,副提調南龍翼啓曰,伏未審數日來,聖候調攝,若何?所患腫處結核餘毒,猶存瘡口,尙未完合耶?臣等憂慮未弛,敢來問安。且前日劑入丸藥,不輟進御,則餘存必少,更爲劑入乎?敢此竝稟。答曰,與前無異。
掌令尹飛卿啓曰,臣性本愚妄,言不知擇,重觸四五字缺之下,震懼蹙迫,引避退伏,恭竢半行缺以罪。意外出仕召牌臨門,臣誠感激隆恩,固不竢駕,而素患胸脇之痛,猝然重發,症勢苦劇,貼身床席,欲起還仆,竟未祇赴,臣之罪戾,至此增深,惶懼益切,無地自容,決不可一刻仍冒,請命罷斥臣職。答曰,勿辭。
鄭萬和啓曰,掌令尹飛卿,再啓煩凟,退待物論。傳曰,知道。
正言李東溟啓曰,趙絅之挾私黨惡,陰懷禍心,伏想聖明,亦必洞燭於此兩司爭執,兪音尙閟,臣未知聖意之所在,而事係邪正之別,公議拂鬱,兪往兪甚,則今日之請,烏可已也?當初善道之疏,雖婦人小子,無不知其逞奸嫁禍,免死投荒,固出於末減,則絅以三朝重宰,豈不知其言之悖謬,其罪之不可赦?而善道流竄之際,無一言以救,及此求言之日,乃敢托以應旨,鼓煽餘論,爲善道立幟,不惟掩其罪惡,又反褒之以忠赤,引喩無倫,語意凶慘,至有臣子所不忍聞者,則發於前而陰賊其心者,善道也,唱於後而必欲禍國者,絅也。旣知善道之爲善道,以其罪罪之,則陰巧情迹,有甚於善道,而絅獨免其罪者,何哉?今若不嚴邪正之別,而明正其罪,則非但不懲於此人,譸張眩亂,顚倒是非者,接迹而起,正人君子,將不得一日安於朝端,豈非寒心之甚者哉?抑邪扶正,所關非細,不可不明卞痛懲,請前判中樞趙絅,亟命遠竄。答曰,毋庸煩凟。
執義沈世鼎,持平崔攸之啓曰,請還收黃瀗減等之命,措辭見上掌令尹飛卿,以臣,性本愚妄,言不知擇,重觸天威,自作罪戾,嚴旨之下,震慄蹙迫,引避退伏,恭竢譴罰,聖度含垢,不加以罪,意外出仕召牌臨門,臣誠感激隆恩,固當行不竢駕,而素患胸脇之痛,猝然重發,症勢苦劇,貼身床席,欲起還仆,竟未祗赴,臣之罪戾,至此增深,惶懼益切,無地自容。決不可一刻仍冒,引嫌而退,未赴召命,雖仍疾病,應三字缺勢難在職。掌令尹飛卿,請命遞差。前大司憲趙壽益,一字缺恩累朝,爵在宰列,而居在畿輔不遠之地,不赴於國祥陪祭之班,果以母病危劇,不能暫離,則唯當陳其情事,縮伏竢罪之不暇,而乃敢張皇說話,用意頗僻,至以近日災異,歸之於斥邪之論,言之乖戾,何至於斯?此而不懲,將無以杜邪逕而扶正論,請趙壽益,罷職不敍。答曰,黃瀗·趙壽益事,不允。遞差事,依啓。
持平崔攸之啓曰,趙絅,以先朝舊臣,豈不知君臣之大義,而一爲偏私者所蔽,都喪其義理之天,只知善道,同於己爲可愛,而不知善道之辱君父爲可惡,只喜善道之議禮,合於己意,而不察善道之悖言,爲大不敬,其所以爲善道則忠矣,其於君父何哉?噫,絅之心,未可知也。絅,誠以善道之所謂,先王臨御十年之後,朝廷之所以待之者,大有悖於天理云云者,及此疏入不入,國祚之延不延云云等說,謂其犯上不道之語乎?其他逆倫敗理,媢嫉誣罔之言,不一而足。絅非不知,而乃拈出其中議禮一款,分疏稱道,譸張眩亂,至曰善道爲孝廟左袒,未知此言何謂耶?其凶慘陰險之狀,有難以測知者也。當初朝廷之罪善道者,實出於誅其心之不道耳,豈止於罪其言之非禮也?而絅乃以其罪之重處而諱之,反以其罪之輕者而辯之,掩私借公,在西向東,以爲嗃矢,吁,其異哉。禮者天理之公,人情之正也,惟其品節有差,意義不齊,故近於就訟,匪今斯今。古之人,猶患夫異同,況於善道,豈可以不識禮而罪之哉?誠以其言之大不敬,非人臣之道也。一善道已可駭,而趙絅又從而和之,終始以議禮一說,爲之赤幟,一以爲救護善道之地,一以爲傾陷朝廷之計,直是陰邪嫁禍之機穽,履霜堅氷之漸,誠可驚心,是非邪正之分,不可不明辨,護奸黨惡之罪,不可不痛懲,前判中樞趙絅,請命遠竄。答曰,毋庸煩瀆,五六字缺政事,明日爲之。
李翊漢啓曰,六七字缺政府無郞廳,遣史官傳諭之意,敢啓。傳曰,知道。
夜四更,月有微暈。
領中樞府事李景奭箚子。伏以臣,叨蒙恩數,前後已濫,常切惶愧,揆分罔措。玆者,又以實錄之祗修,獲荷鞍馬之賜予,不勝驚感,悸慓益倍。雖係舊典,在今有大不安於心者,當此萬民飢急濱死之日,臣以分內微勞,猥被殊渥,誠極未安。伏乞聖明,察臣微忱,還寢新渙,以安愚分,不勝幸甚,無任慙悚,敢此冒陳。取進止。答曰,省箚具悉卿懇。鞍馬之賜,古來常典,卿何辭爲?安心勿辭領受焉。
左議政沈之源箚子,伏以今日國勢,可謂岌岌乎殆哉。災異疊臻,艱虞溢目,士論橫潰,鎭靜無期,此時雖令賢士滿朝,共濟國事,尙恐力微,不足以扶顚。卽聞右參贊宋浚吉,出往江上,將欲發程云,士林之缺望,何可勝言乎?守靜林下之人,雖無久志於斯世,當此朝議不靖之日,其可輕其去就耶?況復浚吉,厚六七字缺恩,忠殿下而報先王,乃其七八字缺少不安於心者爲嫌,而望望然歸乎?伏願四字缺聖諭,勉留其行,以副士林之望,不勝幸甚。取進止。答曰,省箚具悉卿懇。卿辭允合予心,可不盡誠而挽留焉?
兵曹判書洪命夏上疏,伏以臣,伏見實錄廳賞格加資之命,混及於臣,臣誠驚惶錯愕,罔知攸處。竊伏念史局簒修之規,大提學專主編纂之任,其他堂上,不過隨參校讎而已。有何一毫可賞之勞,而叨此千萬意外之恩典乎?自古人君勵世之道,唯在愼賞,故弊袴之賜,必待有功,況一品崇秩,其重如何,而濫施於如臣不似者乎?臣立朝以來,無一裨輔於國家,而偏荷先朝不世之遇,十年之內,驟躋卿秩,歷長諸曹,涯分已濫,實非眇福所堪,居常愧懼,若墜深淵。豈可又玷崇班,以輕名器,以誤聖恩,以速身災乎?詩所謂受爵不讓,至于已斯亡者,臣之謂矣。危厲熏心,踧踖靡容,直欲循墻而走,亦不可得也。伏乞聖慈,俯諒血忱,亟收加資之命,以安微分,不勝幸甚。臣無任戰灼祈懇之至,謹昧死以聞。答曰,省疏具悉卿懇。加資之事,古來常典,何用辭爲?安心勿辭焉。
右參贊宋浚吉上疏,伏以臣,纔承承旨傳諭之命,又奉聖批十行之敎,一字一句,無非出於淵衷,由於惻怛,噫,歷選千古人臣,其能得此於君父者,復有幾人,臣反復莊誦,但有涕淚之交頤也。臣之蹤迹,萬分臲卼,實不敢久在輦下,晏然如平常無故之人,不得不退伏江郊,復申前懇,冀蒙聖明,曲加矜憐,而前後聖敎,一味勤篤,若以臣之進退,爲輕重於朝家者,噫,飛蚊負山,力必不支,老馬爲駒,後將奈何?臣直欲循墻而走,鑽地以入,而不可得。不料半行缺後而圖終,乃如許也。臣雖無狀,半行缺逃於天地之間,由臣之故,聖上之憂勤惱撓,一三四字缺何敢任情直遂,自增其罪戾?惟是震薄危悸之餘,素患偏頭之症,方此復發,去留關情,呻痛轉甚,當竢少間,承命趨詣,以謝逋慢,兼申危悃。懇乞聖慈,曲賜矜諒,亟鐫臣職,俾臣得以少謝紛囂,隨意進退,不勝萬幸。臣無任悶蹙惶灼之至,謹昧死以聞。答曰,省覽卿疏,看了未畢,亂意稍定,渴心似潤,予懷曷喩?安心勿辭,俟病少間入來,以副至望。
左副承旨朴世模上疏,伏以臣,猥以無狀,偏蒙洪造,擢置邇列,今已累月,未補涓埃,恒切愧懼。昨於入侍之時,親承聖旨,而不能詳審,退出之後,錯料頻稟,致勤嚴旨,臣誠惶恐罔措。恭竢譴罰,而仍念臣,賦性庸陋,觸事昏謬,如是而豈可久冒近密之地,重貽罪戾乎?伏乞天地父母,俯諒微懇,亟命鐫改臣職,以安愚分。臣無任惶蹙隕越之至,謹昧死以聞。答曰,省疏具悉。爾其勿辭察職。燼餘
上在慶德宮。停常參·經筵。
鄭萬和,以都摠府言啓曰,副摠管柳赫然,備邊司坐起後,仍爲捕盜廳坐起,進去晝仕,請出標信。傳曰,知道。
有政。
吏批,判書尹絳服制,參判金壽恒進,參議未差,都承旨南龍翼進。
兵批,判書洪命夏病,參判李一相病,參議朴安悌進,參知吳挺緯定州迎慰使出使,左副承旨鄭萬和進。
吏批啓曰,判書尹絳服制,參議未差。小臣獨政未安,何以爲之,敢稟。傳曰,仍爲之。
又啓曰,半行缺加資事,命下矣。身故之人,曾無加資下批之二字缺賞典,何以爲之,敢稟。傳曰,前例相考,稟處。
又啓曰,修撰睦兼善加資事,命下矣。方在拿推中,令政不得下批之意,敢啓。傳曰,知道。
又啓曰,侍陵官吳以恭加資事,命下矣。吳以恭,已受崇祿,自前內侍,不得受正一品之階,自是規例,今此賞典,何以爲之,敢稟。傳曰,養子一人除職。
又啓曰,蓬山都正炯信,今授正義,似當依例封君,而係于恩命,何以爲之,敢稟。傳曰,依爲之。
又啓曰,玉堂闕員,今當差出,而無故可擬之人乏少,守令竝擬,何如?傳曰,允。
南龍翼啓曰,應敎金壽興加資事,命下矣。未經準職,何以爲之,敢稟。傳曰,陞堂上。
平雲君俅,今加興祿,守陵官加資事承傳,錦林君愷胤,今加昭德,益豐君涑·靈恩君涵,今加中義,蓬山都正炯信,今加正義,昌城正佖·淸豐正沃,今加明善,以上敬慕殿入番宗室加資事承傳,內官朴潢·崔大立,今加嘉善,以上敬慕殿都薛里加資事承傳,兵曹判書洪命夏,今加崇政,兵曹參判李一相,今加資憲,楊州牧使趙龜錫,副應敎沈世鼎,應敎金壽興,今加通政,以上實錄廳堂上及都廳竝加資事承傳。以金南重爲大司憲,吳斗寅爲獻納,鄭樸爲掌令,朴承健爲持平,鄭後俊爲司畜別提,梁萬雄爲司僕主簿,金元鼎爲校書博士,尹宣擧爲執義,李一相爲禮曹判書,閔汝老爲掌令,趙珩爲刑曹判書,任翰伯爲副修撰,李守恒爲禮曹佐郞,炯信爲蓬山君,金壽興·沈世鼎·朴增輝·尹飛卿爲護軍,鄭致和·權格·金禹錫·李廷機爲副司直。
鄭萬和,以弘文館言啓曰,本館僚員,不得備上下番之意,今不必更達,而校理安後說,方遭服制,緣無入直之員,不得替出。今日政,所出下番副修撰任翰伯,卽爲六七字缺吳始壽,雖云家有染患,出避已久,七八字缺送已至多日,且都監除本司之人,晝仕出入事,曾三字缺亦命入直,何如?傳曰,允。
又以弘文館言啓曰,副修撰任翰伯牌招事,纔已啓達蒙允矣。卽問于其家,則方在京畿果川云,經筵入番事緊,斯速乘馹上來事,下諭,何如?傳曰,允。
又以義禁府言啓曰,今此勅使時,館各門把守假都事五員,令該曹依例差出,何如?傳曰,允。
又以義禁府言啓曰,奉常寺主簿韓得良元情中,以爲所謂分糶之穀,乃是從前未捧年年虛錄者,而交承之間,有所不忍,初旣掩置不報,自戶曹招問時,亦不實對,以致戶曹請罪之擧,而實非渠之擅自賑救,私給親舊者云,以其原情觀之,則似當有査覈後處置之事,而旣以照律判下之後,自下不敢有所容議,故依判付照律以入,而從前虛錄官吏,則亦不可置而不問,令戶曹査出稟處,何如?傳曰,允。
朴世模,以戶曹言啓曰,各道各邑所納稅米·太色品,皆不如常年所納,而今此法聖倉所屬漕船所載米太,尤甚麤粗,太則不能成實者甚多,米則非但色不精白,完顆無多,碎粒過半,不合百官頒祿,而上年凶荒,前所未有,米太色品,有難責以常例,不得已姑令收捧,而此後各邑,不念本曹特爲破格收捧之意,視爲當然,執以爲例,則日後之弊,漸至難防,明年則一依前例,必以色白完粒者,擇捧上納之意,豫爲嚴飭各道監司,何如?傳曰,允。
朴世模,以戶曹言啓曰,軍資監,以許多米麪所藏莫重之地,累經變亂之後,北面墻垣,全不修築,一字缺基周,遭久作門路,故數年之前,未免偸兒穿壁之患,每以兵曹,定送軍士四名,達夜巡警,至於二字缺之後,則倉底居人,輪回守直,不但倉底人,有二字缺之弊,事之虛疏,莫甚於此。且半行缺米,年年徵捧,別儲者五百石,半行缺覆其弊,亦多矣。本監參奉李仁碩,不役二字缺一名,多般拮据,別樣料理,給價募得遊手起役,而十日之內,畢築七十餘間之墻垣,又爲貿瓦,蓋覆三間之庫,亦且造成云。發遣本曹郞廳,摘奸其形止,則墻垣庫間,俱極完固,使久遠頹圮之地,得成官家貌樣,以防偸竊之患,以除守直霧積之弊,其盡心職事之誠,極爲可嘉。令該曹考例施賞,以爲激勸他司之地,何如?傳曰,允。
又以戶曹言啓曰,稅船監官,必以曾經鄕所者定送事,年年啓下事目,非不嚴明,至於今年,別爲申飭,而法聖倉漕船點檢時,各船監官,招致於前,見其容貌,聽其言語,試其文筆,則皆非兩班,而其中光州監官安守智·徐淑,長城監官孔聖甲·沈世弼,潭陽監官曺,井邑監官安成敏,南平監官邢廷秀·金錢,昌平監官曺植,高敞監官曺泂,淳昌監官崔景淳等,則或不能書其姓名,或不知其四祖,甚至不知其父名者居多,近來各邑之不遵朝令,固已成習,而亦何敢以不能書其姓名,且不知其父名者,稱以鄕所,苟充定送乎?事之可駭,莫甚於此,該邑守令,竝姑先推考,次知鄕所色吏,令本道移囚嚴刑後,依事目定配,此外同福·綾州·和順·玉果四邑監官,雖僅解文字,其非兩班則一也。四邑守令,亦爲推考,鄕所色吏,從重刑推,以杜後弊,以重漕運,何如?傳曰,允。
傳于鄭萬和曰,鄭泰齊,自前除拜守令幾處乎?卽爲考啓。
鄭萬和,以刑曹言啓曰,前日審理時,罪目可疑者,査稟事命下,而必須久遠文書,各各査考,然後可以稟啓之意,曾已入啓蒙允矣。外方査稟之事,則隨其狀啓來到,當爲覆啓,而本曹査出之類,則爲先書入之意,敢啓。傳曰,知道。
持平崔攸之啓曰,請還收黃瀗減等之命,措辭見上,前大司憲趙壽益,受恩累朝,爵在憲長,而身在畿輔不遠之地,不赴國祥陪祭之班,果以母病苦劇,不能暫離,則固宜只陳情事,縮伏竢罪之不暇,而乃敢張皇辭說,用意頗僻,至以旱災之慘,歸咎斥邪之論,數月來積久之暵,何與於近日始發之臺請乎?急於借用,而不覺其意義之無謂,言之乖戾,何至於是?此而不懲,則將無以杜邪逕而扶正論,請趙壽益罷職不敍。趙絅以先朝舊臣,豈不知君臣大義,而一爲偏私者所蔽,都喪其義理之天,只知善道之同於己爲可愛,而不知善道之辱君父爲可惡,只知善道議禮,合於己意,而不察善道之悖言,爲大不敬,其所以爲善道則忠矣,其於君父何哉?噫,絅誠以善道之所謂,先王臨御十年之後,朝廷之所以待之者,大有背於天理云者,及此疏之入不入,國祚之延不延等說,及假世子攝皇帝云云等語,謂非犯上不道之說乎?其他逆倫悖理媢嫉誣罔之言,不一而足。絅非不知,而乃拈出其中議禮一款,分疏稱道,譸張眩亂,至曰善道,爲孝廟左袒,未知此言何謂耶?其凶慘陰險之狀,有難以測知者也。當初罪善道者,實出於誅其心之不道耳,豈止於罪其言之非禮也?而趙絅,乃以其罪之重處而諱之,反以其罪之輕者而辨之,掩私借公,在西向東,以爲嗃矢,吁其異哉。禮者天理之公,人情之正也,惟其品節有差,意義不齊,故多少就訟,誠難是當。古之人,猶患夫異同,況於善道,豈可以不識禮而罪之哉?誠以其言之大不敬,非人臣之道也。今之以禮說而伸善道者,不其怪謬之甚者乎?禮有三百三千,無不敬蔽之,古今天下,安有不敬而合禮者乎?一善道已可該,而趙絅又從而和之,唯以議禮一說,爲之赤幟,一以爲救護善道之地,一以爲傾陷朝廷之計,直是嫁禍之機穽,霜氷之漸,誠可驚心,是非邪正之分,不可不明辨,護奸黨惡之罪,不可不痛懲,前判中樞趙絅,請命遠竄。新除授執義尹宣擧,時在忠洪道尼山地,掌令閔汝老,時在忠洪道鎭岑地,請斯速乘馹上來事,下諭。答曰,不允。乘馹上來事,依啓。
正言李東溟啓曰,請前判中樞趙絅,亟命遠竄。措語見上答曰,不允。
鄭萬和啓曰,中路問安假承旨李狀啓,職銜中折衝之下,落書將軍,殊無致察之意,請推考。傳曰,允。
大司諫趙復陽,獻納吳斗寅,正言尹抃箚曰,伏以災孼之作,孰非可畏,而切迫之患,孰有甚於凶年,旱乾之災,何代無之,而亢悶之極,孰有慘於今日?仍歲大無之極,公私板蕩,生理都窮,斯民大命,只在麥秋,而兩麥皆已枯盡,無復望哺之地,目前飢死之民,何以救之,農節過晩,耕夫束手,每每原田,全不起土,西成之事,已可知矣,哀我生靈,殆無孑遺矣。民爲國天,食爲民天,民天旣絶,國將若何?言念及此,心膽若墜。惟我聖上攝養之中,日夜焦憂,誕降十行之札,廣求直言,罪己憂民,哀痛懇惻。親錄罪囚,連日審理,大霈曠蕩之典,中外人心,莫不感嘆欣悅,庶幾天心可回,和氣可召,而感應之理,尙此邈然,兩曜無光,四方昏濛,初夏過半,日候如秋,風色凄凜,飛霜連隕,其爲變異,恐不止爲旱氣而已也,其亦可懼之甚也。噫,天災流行,多在亂亡之世,今當聖明圖治之日,袞職未有闕失,政令亦未有大拂民心者,而前古所罕聞六七字缺思惟,未知致此之由也。雖然,災不虛生,八九字缺,則亦或有可以言之者矣。伏惟殿下,卽阼之初,專意學問,尊禮儒臣,擧措云爲,動合人心,擧國臣民,傾耳拭目,想望太平,以爲堯·舜三代,指日可期,斯誠東方盛治之大機會,而不幸儒臣不安於朝,相繼去國,聖候又違豫經年,經筵講學,遂至停廢,日月易得,治效茫然,百度未貞,庶事渙散,人心日惡,世道日卑,億兆顒顒之望,未免差失,有志之士,慨然竊歎。人心如此,則天意可知,安知非仁愛之天,以此災害,大警動殿下之心,將以玉成乎聖德也。然則今日之所以上答天怒,下慰人心之道,不可以他求,殿下其可不反之於身,而求之於心乎?夫天下萬事,皆出於心,人之善惡高下,惟在立心之如何。以閭閻士夫觀之,其心以士君子自處,而以古人爲法,則其行事自能過人,其心以庸衆人自處,而惟富貴是慕,則其行事必無可觀。人主之立心,亦何以異於是?其心若以古之帝王爲法,則自然與治同道,若以後世凡主自處,則不免與亂同歸,古之帝王,與後世凡主,其分只在一心之中,理慾公私之間而已。古之帝王,一以天地之心爲心,不以一毫私意雜於其間,故其行事不待勉强,而無非天理之正也。後世人主,則專以一己之私爲主,故其事爲之間,雖或勉强爲善,然其所爲,非出於誠,特假之而已,假借之善,終不勝爲主之私,而亂亡隨至。夫帝王之道,一循乎公,則似不利於己也,然當時致治化之盛,後世仰之爲聖賢,其何利如之?後世凡主,以己私爲主,則惟求利於己也,然當時有憂辱危亡之患,後世名之爲庸主,其不利孰甚焉?人主苟深察乎此,則自能知己私之不可不克,天理之不可不循,帝王之道,不可不法,凡主之事,不可不戒也。今以我聖上聰明睿智之資,誠能洞察義理,建立大志,以古之帝王爲必可學,每當讀聖賢之書,見聖賢之事,便以身處其地,而爲今日己任,眞知實踐,克加精一之功,決然勝其一己之私,而粹然全其天理之公,則卽此一念,便可上格天心,十餘字缺一日克己復禮,而天下歸仁者,此也。七八字缺自常情觀之,則雖若迂緩,爲國之道,誠莫要於此,二字缺恐懼修省之道,竊恐無出於此也。今法筵復開,講明聖學,臣等不勝欣幸之忱,敢陳愚陋之言,誠願殿下,勿以常談而忽之,猛省而力行焉。方今朝廷之上,體統不立,百隷怠官,庶事頹廢,架漏牽補,以度時日,漫不省事,積累成習,悠悠泛泛,委靡萎薾。惟是吏胥之輩,投間抵隙,執其機要,生民膏血,半入其手而莫之誰何,若此不已,國無類矣。自古國家,設官分職,各有所司,三公總統大體,而六曹分理庶務,各司之官,皆有所職,分屬於六曹,有考績殿最之制,大小相維,脈絡相通,而百工允釐,庶績其凝焉,周官所謂六卿分職,各率其屬,以倡九牧,阜成兆民者此也。今也大小之官,皆不任職,百廢俱興,莫可收拾,則其可不思所以振起董正之道乎?今宜申明憲令,策勵臣工,六曹之長,董率郞僚,與該屬之司,各執職掌,一心修擧,使吏胥之輩,無得容於其間,而綜核能否,嚴其黜陟,勿令只從參謁,定其殿最。至於六曹之得失,則三公詢考而擧正焉,如是則大小之官,不敢怠棄,各自飭勵,思盡其職,而體統可立,庶政可擧矣。爲治之道,用人爲先,又況善類之進退,實係國家之輕重,當此板蕩之極,尤宜求助於賢臣,判中樞府事宋時烈則特遣史官,聖諭懇至,若其幡然而起,誠爲幸甚,而如前承旨李惟泰及諸前日徵召之人,竝宜亟加誠禮,期於必致,使山林讀書之人,皆聚於朝,協輔聖德,贊襄聖政,則國事庶乎其可爲矣。噫,奢侈之禍,甚於天災,古之明君,必先躬率節儉,以表率之。漢文身衣弋綈,足履革舃,使天下昭然化之,遂致富庶之業,斯豈非人主之所當法乎?近年以來,奢靡成俗,禁令不行,以至閭井下賤,服食之僭侈無限制,凡婚姻宴會,窮極華麗,財以之益耗,民以之益窮,三字缺由誠非細故也。謂宜明作禁令,嚴立科條,六七字缺坊,久任執憲之官,專責禁制之事,必以八九字缺耗槖之害,庶可少戢矣。雖然,城中高髻,一尺,言敎不如身敎,令行不如躬行,九重之內,專務朴素,戒飭宮家,皆從節約,二字缺浮費,一切屛絶,則風行草偃,其在斯矣。公主嘉禮,當在秋間,亦願省減浮費,一以爲導率民俗之方,一以示警畏天災之意也。宮家庄土,皆有定限,大君·公主,則二百二十五結,王子·翁主則一百八十結,乃是祖宗定制,昭載國典,而今者諸宮家田庄,多者或過千餘結,踰越限制,不啻倍蓰,處處開設,殆遍遠近,民田之侵奪,宮奴之作挐,罔有紀極,齊民呼冤,莫此爲甚。至於近日忠州之事,戶曹革罷之關纔到,內司打量之差旋至,橫行供頓,侵害倍甚,民人失望,又如何哉?此爲今日民間莫大之弊,而亦未必不爲召災之一事矣。欲望聖上,明降指揮,一遵祖宗朝舊制,不使一分有踰。且令諸道,十分詳査其民田之被奪者,竝令還給,宮奴之作弊者,一切繩治,則其於消弭災沴之道,夫豈爲少補哉?臣等俱以駑劣,待罪言責,當此災咎之極,危厲之心,有如焚灼,而聞見孤陋,識慮淺短,草草陳腐之言,恐無以上應明旨,乃其區區願忠之誠,實出肝血。伏願聖明,不以人廢言,少賜財擇焉。取進止。答曰,省覽爾等之箚。誡誨之言,懇懇之志,可不服膺而體念焉?宮家田結之事,方欲變通而未果,當從容商確以處,爾等益殫其誠,以補不逮。燼餘
上在慶德宮。停常參·經筵。
午時未時,日暈。
藥房都提調鄭維城,副提調南龍翼啓曰,伏未審數日來,聖候調攝,若何?腫處連貼膏藥,惡汁尙未盡出,瘡口未及生肌完合耶?臣等憂慮未弛,敢來問安。答曰,知道。稍似減歇矣。
鄭萬和,以都摠府言啓曰,今日入直軍士,當爲中日習射,而迎勅習儀相値,不得爲之之意,敢啓。傳曰,知道。
五六字缺言啓曰,永寧殿東西夾室修五六字缺月二十六日推擇啓下矣。卽接祔廟都監移文內,修理擇日六月二十六日,則祔廟一字缺其間僅十五日,事勢促迫,決難及期,修理告由及始役日,更爲推擇云。修理吉日,更令日官推擇,則今五月二十九日卯時爲吉云,以此日擧行事,原單子中改付標以入之意,敢啓。傳曰,知道。
鄭萬和啓曰,傳曰鄭泰齊,自前除拜守令幾處,卽爲考啓事,命下矣。問于吏曹,則乙酉九月初三日政,密陽府使除授,丙戌四月二十四日遞,己亥十月二十五日政,東萊府使除授,此外無他除拜守令之處云矣,敢啓。傳曰,農庄在於密陽,則何爲而到任也?其間必有曲折,卽爲問啓。
鄭萬和,以吏曹言啓曰,以政院啓辭,農庄在於密陽,則何爲而到任也?其間必有曲折,卽爲問啓事,傳敎矣。守令除授之邑,有奴婢十口以上,田十結以上者,不得赴任,載在法典,而鄭泰齊除授之時,不爲呈狀,故農庄在於密陽與否,本曹曾不聞知矣,敢啓。傳曰,雖不滿十結·十口,守令不爲呈狀而到任乎?呈狀區處而後到任乎?規例,卽爲詳考以啓。
又以吏曹言啓曰,以本曹草記,傳曰,雖不滿十結·十口,守令不爲呈狀而到任乎,呈狀區處而後到任乎?規例,卽爲詳考以啓事,傳敎矣。田畓雖不滿十結,而奴婢亦滿十口之數,則依法典呈狀辭遞,而田·民俱不滿此數,則例不爲呈狀而赴任,此是自前常行之規,敢啓。傳曰,田·僕實數,令本道嚴明査啓。
朴世模,以兵曹言啓曰,昨接宣傳官廳牒報,則今月十三日夜,無賴六七字缺宣傳官禹濟萬家,無數亂打,五六字缺達夜拘留。濟萬以侍衛朝官,見辱於二字缺貽累於廳中,速爲處置云。其間曲折,雖未知如何,事甚驚駭,移文捕盜廳,捕捉各人,推覈其實狀,則三醫司金孝生之花妻,潛奔於禹濟萬之處,留置累日,故孝生之子雄俊等,果爲作變云。禹濟萬,雖有所犯,雄俊等,不呈法曹,任自毆打詬辱,無所不至,此亦前所未有之變也。自捕盜廳移文刑曹,使之依法處置,而宣傳官禹濟萬,亦不可仍在侍衛之列,姑先汰去,何如?傳曰,允。
正言李東溟啓曰,請前判中樞趙絅,亟命遠竄。措辭見上答曰,不允。
持平崔攸之啓曰,請還收黃瀗減等之命,措辭見上請前大司憲趙壽益,罷職不敍,措辭見上前判中樞趙絅,請命遠竄,措辭見上新除授掌令鄭樸,方奉命西路,請斯速乘馹上來事,下諭。答曰,不允。竣事後自當上來,姑勿下諭。
元萬石,以戶曹言啓曰,卽接開城留守移文,則本府地所在西籍田租,國用計除後,分給籍田種子,及本面居民等處,待秋還捧,自是規例,而今年則本面之人,無一升分給,長湍·豐德或京中不干之人,則優數受出或四五石或十餘石。本府之民,不得種子,逐日呼訴,種租四五十石,爲先許給本府籍田居生人民等處,以爲耕種之地云云,觀此移文,則韓得良所爲,尤極痛駭。此則當待從前虛錄數査出後,一時稟處,而西籍田近處居生之民,旣不得受年年例受之穀,以致乏種廢耕,則不可不及時分給,俾無後時失農之弊。西籍田代色主簿柳時蕃,剛明解事,當日內別爲給馬下送,使之計除前頭祭享應用之數,其餘則分給典僕耕作人及面內居生之民,以爲秋後還捧之地,而一邊反庫知數,一〈一〉査出,上年受出者居住成冊來呈,以憑處置之意,竝爲明白分付以送,何如?傳曰,允。
又以戶曹言啓曰,各道各邑上納田稅米品麤粗,皆不合於頒祿,而今年米品,有難責以常例,故今姑收捧之意,曾已啓達。五六字缺所報,則定山縣稅米,尤甚麤惡,六七字缺米少許封標取來,臣等親自看品,則粒粒糜一字缺有同稷米,觸手成粉,無處可用,不但不合頒祿,一字缺欲捧則將作空棄之物,欲退則再徵民間之際,其弊無窮,其間處置,實涉難便,而本縣應納米之元數,不過百餘石。本曹寧失百餘石之米,不忍使之再徵於民間,故不得已仍令收捧別置,而本邑之事,則極可痛駭。定山縣監,姑先從重推考,次知鄕所色吏,令本道移囚他邑,各別嚴刑,以懲其罪,以杜後弊,何如?傳曰,允。
又以戶曹言啓曰,頃日群山倉漕船點檢時,全州監官六人,容貌擧止,俱非兩班,故臣處尹,詳細詰問捧招,則各人等招內,渠輩皆是年分品官,果非曾經鄕所者云,而其時臣積,因服制不得同往點檢,故姑爲等待,不卽啓稟請罪矣。米太畢納之後,更爲捉來推問,則其所招與前無異。以年分品官,苟充定送,已違事目本意,而其中金爾粹爲名者,尤甚無形,雖年分品官之任,亦且不合。使之書其姓名與父名,則曰目不知書,使之口告其父名,則又爲錯對,窮詰其由,則始乃吐實曰,渠果非品官,亦非金爾粹,本以無依丐乞之餘丁,梁海正爲名者,代異姓五寸族長金爾粹而上來云。袖中取出本官所報而現納,見其所報措語,則曰,金爾粹監官差定,稅船將發之際,忽得流病之故,以其三寸侄梁海正代送云云。金爾粹病重虛實,雖不可知,果爲病重,則所當代送他兩班之可堪監官者,何敢以不知父名之餘丁,偃然代送,而又何敢縮其寸數,虛稱三寸叔侄乎?本官所爲,節節可駭。梁海正之當初代來,責雖在於本官,及其點檢之時,藏匿本官之報狀,變其姓名,三四字缺粹,其爲情狀,亦甚奸巧,全州判官,姑先從重推考,次知鄕所色吏,令本道移囚他官,各別嚴刑後,依事目定配,梁海正,亦令本道囚禁刑推,以懲其罪,以杜後弊,何如?傳曰,允。
鄭萬和,以迎接都監言啓曰,以刑曹啓辭,佐郞李光鎭,都監郞廳,以閑官差定事,傳敎矣。刑曹雖曰,詞訟重地,郞廳元數,至於六員之多,則以郞廳暫時移差之故,有何詞訟積滯之患乎?曾前刑曹郞廳之移差都監者,不特今番,獨於今日,不必遞改,況今勅行入京已迫,李光鎭,使之仍察都監之任,何如?傳曰,允。
護軍李惟泰疏曰,伏以臣,再蒙賜對,親承聖敎,丁寧懇惻,逈出尋常,顧臣何人,乃能得此,感激惶懼,懷慙忍恥,不敢遽歸,徊徨踧踖,苟延時日,惟以老母在家,常患疾病,不能以時相聞,日夕憂慮矣。卽見家書,母病彌留,有加無減云,老人病情,頃刻變異,不可恃也。臣蒼黃下歸,不待陛辭,瞻望涕泣,方寸靡定,冒陳危悃,冀蒙聖察,臣無任震慄屛營之至,謹昧死以聞。答曰,省疏具悉爾懇。母病若然,則雖不可不速去,竢母病少間,趁卽上來,以副予意。仍傳曰,給馬。
校理安後說疏曰,伏以臣,昨日聞老母宿疾沈綿之中,又得胸痛,上下痞塞,症勢甚重,臣身在直廬,驚惶煎悶。方欲陳情,而旋聞臣母,午後暫歇,故當此官僚苟簡之時,不敢輒伸私情,黽勉仍直矣。今曉又見家報,母病,自去夜漸至危劇,達夜苦痛,譫語無數,熱勢從而上塞,水飮不得呑下,老人氣力,澌盡無餘。臣聞來方寸如灼,決不忍强此情理,仍在直所,伏乞聖慈,亟遞臣職,使得及時救護,千萬幸甚。臣無任祈懇之至,謹昧死以聞。答曰,省疏具悉。爾其勿辭,救護母病。燼餘
上在慶德宮。停常參·經筵。
朴世模,以都摠府言啓曰,副摠管呂爾載,祔廟都監及戶曹坐起,進去晝仕,請出標信。傳曰,知道。
李翊漢,以弘文館言啓曰,上番副校理臣吳始壽,以祔廟都監郞廳,晝仕出去,而逐日啓請,似涉煩瀆。依實錄廳晝仕之規,一番啓請之後,一字缺爲晝仕出去之意,敢啓。傳曰,知道。
朴世模,以都摠府言啓曰,副摠管二三字缺以武臣講書事,除標信賓廳進去之意,敢啓。傳曰,知道。
李翊漢啓曰,勅使接見時問答說話,依例書入,而郊迎一款,臨時定奪,然後似當有措辭。斗誠出送之事,亦當有別爲致謝,其他疏漏處,請令廟堂,豫爲詳審講定,以備睿覽,何如?傳曰,依啓。
以禮曹,祔大廟後,有陳賀大王大妃殿·王大妃殿上尊號,中宮殿冊禮,各其日方物物膳封進事草記,傳于李翊漢曰,此草記措語,不爲明白,莫知其意,還出給,使之改入。
以備忘記,傳于朴世模曰,國家所重者,刑獄也。況此罪人放未放回啓之時,則尤爲惕念省察,恐失其當,而今此回啓中,李汝善等三人,以本道狀啓觀之,則減等云者,因今番疏決之令,以示朝家欽恤之意也。該曹,以徒年例一體施行云者,觀汝善等減等,在於其前而謂之一體施行也。若然則本道減等,該曹放釋,一事二條,少加省察,則豈用如是耶?以此推之,則他可見矣,殊極駭愕。堂上郞廳,竝先罷後推,以警日後怠慢者之心。
以平安監司刑獄疏決狀啓刑曹粘目,傳于朴世模曰,此公事還出給。
行大司憲金南重啓曰,頃者趙絅之疏,譸張熒惑,誠可駭異,而聖鑑洞燭,卽下痛斥之敎,又施罷職之罰,猶可以明好惡而定是非矣。當求言之日,旣稱應旨,則加以遠竄之律,恐非聖朝之美事。近日論議太激,鎭靜無期,臺啓方張之際,臣之謬見如是,勢難仍冒首席,請命遞斥臣職。答曰,勿辭。
持平崔攸之啓曰,四五字缺求言之敎,有曰雖或不中,亦不四五字缺不中者,或獻規失宜,論事過當之謂也。失宜及過當者,固令含而容之,寬而不罪,以廣其言路,可也。今此趙絅,陰險黨惡之說,其可謂之不中而已乎?如此無倫悖理之言,諉之於應旨,而莫之罪,則聖朝求言之美意,終歸於閉公議而開邪逕,寧有是理哉?輿情齊憤,久而益激,則兩司之請以遠竄,實出於一國之公論,有難以止抑者也。國家之置法官,只欲其守正法行正律而已,其他屈法處變之道,非臣之所敢知也。卽見大司憲金南重引避之辭曰,趙絅之疏,譸張熒惑,又曰,旣稱應旨,加以遠竄,恐非聖朝之美事云云。譸張熒惑,是何等罪狀,而乃可以托名應旨而饒貸乎?意見之參差,乃有如許,臣何敢自以爲是,而晏然在職,處置長官乎?請命遞斥臣職。答曰,勿辭。
正言李東溟啓曰,臣伏見大司憲金南重引避之辭,以趙絅遠竄之論爲非,臣不勝瞿然之至。夫應旨不罪者,其言止於不中,不止於大害國家是非者也。今者趙絅之疏,挾邪黨惡,語意陰慘,以善道所言,爲赫然之忠言,以朝家罪善道,判爲亂亡之漸,爲善道申白,無所不至,必欲眩亂邪正,顚倒是非,則其罪固與善道無別,而大關國家之是非者,亦與善道何異哉?善道之疏,雖在求言之日,斷不可容貸,則竢便巧發,有甚於善道者,謂之應旨而置之,可乎?臣之愚意,竊以爲是非邪正之別,不可不嚴辨痛懲,而削黜之罰,誠爲太輕,故臣於出仕之日,以遠竄論啓之矣。今此金南重,以此爲非,至於引避,謂之論議太激,鎭靜無期,臣實未曉也。若論絅之情狀,則遠竄一字缺輕,徒欲鎭靜,而不恤邦憲之不嚴,臣不知其可也。臣旣被太激之斥,不可一刻仍冒,請命遞斥臣職。答曰,勿辭。
朴世模啓曰,大司憲金南重,再啓煩瀆,退待物論矣。傳曰,知道。
又啓曰,持平崔攸之,正言李東溟,再啓煩瀆,退待物論矣。傳曰,知道。
判中樞宋時烈疏曰,伏以臣,宿犯甚重,峻詆交加,雖在鄕里,未嘗不跼高而蹐厚也。今玆之來,竊聞重臣陳疏,鬧端復起,轉輾放濶,靡有底定,究厥根本,實皆由臣,臣益用隕越,措身無地。亟欲上章自罪,而不幸臣旣遭喪威,賤息流痛,臣迫於私情,身自救療,雖以聖敎,旋卽移處,然未敢遽瀆宸嚴,因循泯默,以至于今矣,今則幾已半月矣。玆敢冒犯天威,控瀝危悃,伏乞聖明,亟治臣罪,以謝人言,以息流議,不勝幸甚。臣無任兢惶戰慄之至,謹昧死以聞。答曰,省疏具悉卿懇。是何言也?豈料卿以此事,至於引咎哉?卿我之間,何不諒予心至此,予意當面諭焉,卿其安心焉。
大司諫洪處亮疏曰,伏以臣,本以癃疾之人,積年沈痼,朝夕待盡於墳山之下,跡阻君門,寸心耿耿。歲序如流,祥朞又至,一息猶存之前,不敢退伏田舍,本月初二日,舁病登程,終日冒雨,僅達京邸,趨參哭班,旋卽還歸,蓋欲趁節日行祀墓山,而素患喘症,增劇於沾濕驅馳之餘,痰火迭昇,咳嗽不止,氣短喘促,頻頻窒塞,殆如垂絶之人。加以眩症乘時發作,昏昏如坐煙霧中,委頓淹旬,方在人鬼關頭,千萬夢寐之外,祗受本職除授有旨,有斯速乘馹上來之命,臣震惕徊徨,罔知攸處。仍伏惟五六字缺無一可觀,不稱之譏,有不暇論,而疾病纏身,已入膏肓,元症之外,種種危惡之狀,難以毛擧,雖欲强起趨命,其勢末由,臣之情事,亦已戚矣。伏乞聖慈,曲垂哀憐,亟賜遞免,俾全螻蟻一日之命,千萬幸甚。臣無任兢惶激切屛營之至,謹昧死以聞。答曰,省疏具悉。爾其勿辭,調理上來。
仁川府使閔周冕疏曰,伏以今日之國勢,可謂岌岌乎殆哉。旱魃之虐,振古所無,山童泉涸,樵汲亦艱,穡事之成,已矣絶望,而中外公私之蓄,蕩然無遺。至於保障餉穀,移賑殆盡,哀我生民,有同斷乳之赤子,阽於溝壑,朝不謀夕,請鬻田廬,乞爲僕隷,而猶莫之售,剝樹採草,用代糇糧,未及充飢,氣力先乏,腸胃先病,尫羸困悴,面無人色,日來匍匐,泣訴於官門者,不可勝數,而其他顚連道路,行乞而不得粒米,或病或斃者,相隨屬,而加以癘疫熾盛,漸染轉痛,飢病俱劇,十無一瘳,結幕山谷,村巷爲空。殿下深居九重,每於引接臣僚,省覽章奏之時,泛聞民瘼,徒勤睿念而已,必不至如臣目擊之慘也。山川虔禜,凡幾設矣,茫無靈效,民命之訖,指日可待,而二字缺聖上,積其哀愍之至誠,終致皇天五六字缺隲,一朝甘霈沛然,於是菜色六七字缺喜,願少須臾無死,盡其餘力於水田·根田,二字缺西成之效,而兩麥已枯,官穀已罄,公私赤立,一字缺甚一日,農糧無可繼之路,種子無可辦之資,流民之幸而還集者,將未免復散,田野之幸而開墾者,將未免旋棄,言之可謂於邑,不意客使之行,適至於此際,站上人夫刷馬之役,今當責出於民結,似此飢困之民,尙不任服田力穡,以謀自己之生計,又何能治裝荷擔,齎糧秣馬,驅策約束,赴期會供役使,奔走於道路乎?將見渙然離散,不能集事,而生梗辱國之患,在所必至,此非獨守令之憂也。其或上農之免於捐瘠者,則猶可支梧,而亦無蘇息之期,永絶耕播之望,一經站役,便與餓殍同歸,而況一邑之中,所謂上農者,其能幾人乎?民隱之罔極,一至於此,臣恐殿下孑遺之赤子,又將無噍類矣,豈不大可寒心哉?臣見常平廳行會關文,則各邑夫馬之價,本廳欲爲備給雇立,以除畿民一分之弊,而卽今累月飢民,朝夕賑粥之餘,京儲不敷,各邑所在耗穀,必已盡用於賑飢,他無善策,將欲別樣料理,量宜給糧,以爲待秋還報之地云。以此觀之,夫馬之弊,朝廷非不念及,而但以經用不足,雇價難辦,不得已只欲計給糧資,飢民之一日得糧,亦可謂大惠,而此不過站上暫時充飢之資而已。何補於農夫之失業乎?雇立善責,未或知之則已,旣知而不能變通,此臣所以重爲慨然也。易曰,邑人不誡,上使中也。傳曰,使民以時。畿甸國家之門戶,四方之根本,理宜優恤,而八路之中,畿甸最爲凋弊,何者?近二字缺地,科外民役,名目甚夥,不時四五字缺非如他道之比,故財力已竭,常有六七字缺得安居飽食,及一少歉,先被阻飢之害,雖二字缺例賑施,固已不及事矣。己亥山陵之役,畿民之勞費已極,而厥後極備極無之災,相仍於數年之內,到今生意都盡,站役當前,而寬暇之典不講,恐非邑人不誡,使民以時之義也。以殿下爲民父母之心,其可委之於無可奈何,而不爲之所乎?臣竊聞,忠勳府·司僕寺·訓鍊都監·御營廳各儲銀布,每年視歲之豐歉,而定價之高下,隨時貿遷,以供費用。且分給於人,有若各邑糶糴之規云,其數之不少可知也。此蓋國家優待功臣,重軍需馬政之本意,雖不敢望移諸他用,而然念事有緩急,誠能出捐諸司不急之費,百分之一,則合少成多,足備畿邑夫馬雇立之價,而可解斯民之倒懸矣。殿下試以此事,較量輕重得失,下詢廟堂,如以臣言爲可行,則亟命常平廳,通計京畿一路夫馬雇立,當入幾何,先將本廳見米,各邑大小而分給有差,又命諸司,各出若干屯穀銀布,移送于本廳,以充支用之數。又命道臣,嚴飭各邑,以所受之米,平價雇立,無得浪費,則當此大侵之年,雖半平日之雇直,游食之人,必爭趨利,所費者小,而所施者莫大之惠也。亦望行會之時,毋如尋常公事之爲,殿下特降哀痛之敎,曉諭京畿一路,俾知格外施恩之擧,出自聖斷,則飢困怨詛之民,孰不失喜過望,欽仰德意而悅而忘死乎?臣於前月,伏承求言之敎,感激危衷,卽欲以區區所懷,仰塞明旨,而顧念弭災救荒之道,朝廷講之已熟,不遺餘策,非假臣一二膚二字缺言,故泯默而止矣。目今生靈七八字缺層,活民之要務,莫此事爲急,臣五六字缺有共理分憂之責,誠不忍立而視死,不二字缺敢陳一得之慮,伏乞聖慈,恕其罪而採其言。臣無任瞻望天闕,激切屛營之至。答曰,省疏具悉。爾之進言之誠,予用嘉尙。所陳之事,當令廟堂議處。
同月二十一日,備邊司啓目,粘連啓下是白有亦,勅使時卜物刷馬,其數雖多,皆自宣惠廳給價雇送,京畿各邑,曾不與知,已有近例。今此仁川府使閔周冕上疏,所陳夫馬,似是列邑出站所用是白在果,客行上來時所用,則日期臨迫,必已各自備立,勢似無及,往還時所用雇價,當爲幾許是白乎喩,試令該廳,問於本道,詳細算出後,先以京司所儲米穀,貸下以用,其代各自本邑,待秋以新米還償似當,以此意分付,何如?啓依允。燼餘
上在慶德宮。停常參·經筵。
藥房都提調鄭維城,提調洪命夏,副提調南龍翼啓曰,伏未審數日來,聖候若何?腫患差減之候,視前亦復如何?再昨問安之批,雖有稍似差歇之敎,結核餘毒,必未盡消,此後調治愼攝,亦不容少緩,前入膏藥,瘡口未合前,不可不連貼,期於快復矣。臣等憂慮未弛,敢來問安。答曰,知道。與再昨無異,而右眼內外眥,赤澁甚苦矣。
藥房再啓曰,伏承聖批,與再昨無異,而右眼內外眥赤澁甚苦之敎,臣等不勝憂慮之至,症勢輕重二字缺診察詳知後,及時鍼藥調治之方,可以議定,卽爲入診之意,敢稟。答曰,知道。
大殿受鍼後,藥房問安。答曰,知道。
政院·二品以上單子問安。答曰,知道。
朴世模,以都摠府言啓曰,副摠管柳赫然,備邊司坐起後,御營廳坐起,進去晝仕,請出標信。傳曰,知道。
以朔試射不進人員罷職傳旨,傳于朴世模曰,安後說·呂聖齊,只推勿罷。
傳于朴世模曰,領·左相,入診時,入侍。
元萬石啓曰,今日政廳,承旨二員當爲進去,而都承旨南龍翼,藥房進去,右副承旨鄭萬和,開城府出使,同副承旨趙胤錫,病重不得仕進,右承旨李翊漢,以代房吏批進去,廳中只有臣萬石·左副承旨朴世模,兵批政廳,何承旨進去乎?敢稟。傳曰,吏·兵批兼進。
朴世模,以備邊司言啓曰,刑曹參判·參議皆罷職,新判書趙珩,奉使未還,刑曹堂上,無一員見存,令該曹,卽日開政,闕員差出,何如?傳曰,允。
又以都摠府言啓曰,本府非閑漫衙門,乃是宿衛重地,雖堂上備員,輪回直宿,亦不無疾病事故,而都摠管臣趙珩,以遠接使出外,副摠管臣具仁墍,以刑曹堂上罷職,臣金應海,以年過七十之人,眼疾極重,今方呈辭,差復無期,非但直宿之際,苟簡莫甚,前頭侍衛,將不成貌樣,合有變通之道。有故之員,令該曹稟處,闕員速爲差出,何如?傳曰,允。
有政。
吏批,行判書尹絳進,參判金壽恒進,參議未差,右副承旨李翊漢進。
兵批,行判書洪命夏藥房進,參判未差,參議朴安悌病,參知吳挺緯進,右承旨李翊漢進。
以金徽爲刑曹參判,權大運爲刑曹參議,鄭必健爲刑曹正郞,五字缺書,李廷夔爲大司成,趙復陽爲六七字缺爲同知成均,鄭成民·方以恭爲同知中樞。
南龍翼,以吏曹言啓曰,戶曹啓曰,軍資監,以許多米麪所藏莫重之地,累經變亂之後,北面墻垣,全不修築,舊基周遭,又作行路,故數年前,未免有偸兒穿壁之患,每以兵曹,定送軍士四名,達夜巡警。至於合氷之後,則倉底居人,輪回守直,不但倉底人,有難堪之弊,事事虛疎,莫甚於此。且前日色吏·庫子等無面之米,年年徵捧,別儲者五百石,而藏置無所,露積蓋覆,其弊亦多矣。本監參奉李仁碩,不役倉人一名,多般拮据,別樣料理,給價募得遊手,起役二十日之內,畢築七十餘間之墻垣,又爲貿瓦蓋覆,三間之庫,亦且造成云。發遣本曹郞廳,摘奸其形止,則墻垣庫間,俱極完固,使久遠頹圮之地,得成官家貌樣,以防偸竊之患,以除守直露積之弊,其盡心職事之誠,極爲可嘉。令該曹考例施賞,以爲激勵他司之地,何如?傳曰,允事,傳敎矣。考之前例,則禮賓寺奉事柳廷瑗,以本寺庫舍造成,墻垣修築,六品遷轉。前司果李守訓,曾爲軍資監奉事,本監庫七間造成。義盈直長趙爾䎘,亦以本庫大廳造成,俱有六品遷轉之命。近日義盈庫直長兪楘新造樓庫七間,六品遷轉,而係是恩賞重事,自下不敢擅便,上裁,何如?傳曰,依他例六品遷轉。
朴世模,以兵曹言啓曰,都摠府啓辭,有故之員,令該曹稟處,闕員速爲差出,何如?傳曰,允事,傳敎矣。副摠管金應海,眼疾極重,不得行公,都摠管趙珩,以遠接使出去,今將入來,而不久亦將爲出去,合有變通之道,而宰臣進退,臣曹不敢擅便,上裁,何如?傳曰,然則趙珩改差。
李翊漢·朴世模啓曰,昨日玉堂五六字缺故,臣等退却不捧,則以爲旣有六七字缺牌招處置之事,則此後便成規例,本館二字缺處置乎?若不啓稟,則決難無端處置云,故臣等不得已相議捧入矣。今日長官入來,以規外草記矇然捧入爲非,實由於臣等未諳規例,惶恐敢啓。傳曰,知道。
朴世模,以備邊司言啓曰,政院啓辭,勅使接見時問答說話,依例書入,而郊迎一款,臨時定奪,然後似當有措辭,斗成出送之事,亦當有別爲致謝,其他疏漏處,請令廟堂,豫爲詳審講定,以備睿覽,何如?傳曰,依啓事,命下矣。政院磨鍊勅使接見時說話條件,別無未盡之處,斗成出送咨文,勅使若親傳於御前,則開覽之後,卽爲措辭致謝曰,叛民投入上國地方,幸蒙皇上,不以爲罪,至於移咨押送,不勝感悚云云,而咨文如或到館後,始傳於都監,則自上不必先爲提起,敢啓。傳曰,知道。
又以備邊司言啓曰,伏見遠接使趙珩狀啓,別問安官鄭樸,馳到黃州,傳致上候未寧,不得郊迎之意,則彼答以俺等,只傳勅而已,郊迎與否,何可指揮云云,而李一善等,有開城府·弘濟院等處相議停當之語云。自我似當有更爲通報之擧,前日兩度勅行,重臣·宰臣馳往松京,而其時則稱以廷臣之請矣,今則直以上命傳諭,別遣承旨,備將勅使入京,只隔數日,上候所患,尙爾一樣,末由郊迎,不勝未安之意,趁傳於開城府,宜當,敢啓。傳曰,旣已發落矣。
又啓曰,大司憲金南重,持平崔攸之避嫌退待,執義尹宣擧,掌令鄭樸·閔汝老在外,持平朴承健未肅拜,今日以監察茶時之意,敢啓。傳曰,知道。
又啓曰,今已閉門,出仕臺諫,明日牌招之意,敢啓。傳曰,知道。
六七字缺疏曰,伏以大王大妃殿玉寶六七字缺寫官·都監,竝以臣名啓下矣。顧臣篆書,本二字缺業,雖不敢猥瀆乞免,實切惶愧之私,繼以都監,又以王大妃殿玉寶書寫官呂聖齊,奉使未還之故,以臣啓差其代,設令臣有兼人之藝,許多寶章,固不容獨當書進。況臣拙技,何以堪此?不惟臣心未安,事體亦涉苟簡,今則呂聖齊旣已還朝,臣尤不敢代斲,以重汗顔之羞。伏乞亟命改差,仍令前定之人書進,不勝幸甚。臣無任悚懼屛營之至,謹昧死以聞。啓下尊崇都監。
副校理吳始壽疏曰,伏以臣,昨日以祔廟都監郞廳,晝仕出來,臨夕就直之路,適入政院,始見本館草記,仍聞同僚之言,則前日請對時未肅拜臺官,牌招處置事,旣已定奪於榻前,此卽是捧承傳已行之規云,同僚卽其日請對之人,而臣於其時,不爲入侍,臣意亦以爲,旣有榻前定奪之事,則雖非前例,恐無不可矣。卽者同僚,陳疏引咎,捧入承旨,至於不安。臣亦何敢晏然於論思之列乎?伏乞聖明,亟命鐫削臣職,仍治臣罪,不勝幸甚。臣無任惶悚戰灼之至,謹昧死以聞。答曰,省疏具悉。爾其勿辭,從速察職。
副校理李敏敍疏曰,伏以,臣於昨日入直本館之際,兩司處置,來到本館,臣之愚意,以爲前日兩司之避也,本館當爲處置,而亦有牌招未肅拜臺諫處置之擧,此等事類,一番經行,則便似式例,今日之避,不異前日,當肅之臺官,亦有其人,而本館自當而徑爲,比以前式,恐非事體所宜,故有不安之心,率爾陳啓矣。今聞物議皆非,捧入承旨,至於不安,入侍承旨,又爲陳達於榻前,臣臨事妄作之罪,固不二字缺且不敢一刻自安於論思之列,伏乞聖慈,亟命鐫削臣職,仍治臣罪,不勝幸甚。臣無任惶悚戰灼之至,謹昧死以聞。答曰,省疏具悉。爾其勿辭察職。
持平朴承健疏曰,伏以臣,庸陋無似,遇事瞢昧,曾忝諫職,重被同僚之彈劾,情外罪名,萬殞難滌,蟄伏累年,分作明時之棄物。不意玆者,恩命遽及,臣誠惶悶,罔知攸處。顧念臣之率意做錯,實出僚友間相勉之意,而見疑太甚,深文遽加,勒成罪案,少無顧惜,無非臣平昔不能取信之致,而臣之本情,則不待辨說,而人或知之矣。發論之人,亦有追悔之言,則臣於此,不必更有所云云,而狙擊逆塞之名,一加身上,傳播中外,日月已久,則今豈可家道戶說,以明其不然乎?朝臣之一進一退,遠近之瞻聆係焉,則雖尋常負罪之人,亦不可遽玷淸班,況臣所負,是何等罪目,而忘廉喪恥,自同平人,復廁於臺閣之上,下以駭人之耳目,而上以貽累於聖世乎?今若感戴鴻私,不遑他顧,則於臣子分義,雖或然矣,其如不知人間羞恥事何哉?伏乞聖慈,察臣危迫之悃,憐臣狼狽之形,亟賜鐫免,以勵廉隅,毋使積毁之殘喘,復蹈於羞辱朝廷之罪,不勝幸甚。臣無任兢惶崩迫之至,謹昧死以聞。答曰,省疏具悉。爾其勿辭,從速察職。
弘文館箚曰,伏以大司憲金南重,以頃者趙絅之疏,譸張熒惑,誠可駭異,而聖鑑洞燭,卽下痛斥之敎,又施罷職之罰,猶可以明好惡而定是非矣。當求言之日,旣稱應旨,則加以遠竄之律,恐非聖朝之美事,近日論議太激,鎭靜無期,臺啓方張之際,臣之謬見如是,勢難仍冒。持平崔攸之,以臣伏見頃日之敎,有曰,雖或不中,亦不汝罪。所謂不中者,或獻規失宜,或論事過當之謂也。今此趙絅之說,其可謂之不中而已乎?如此無倫悖理之言,諉之於應旨,而莫之罪,則聖朝求言之美意,終歸於閉公議而開邪逕,寧有是理哉?兩司之請以遠竄,實出於一國之公論,有難以止抑者也。卽見大司憲金南重引避之辭曰,趙絅之疏,譸張熒惑,又曰,旣稱應旨,加以遠竄,恐非聖朝之美事云,譸張熒惑,是何等罪狀,而乃可托名應旨,而饒貸乎?意見參差,乃有如許,臣何敢自以爲是而晏然在職?正言李東溟,以臣伏見大憲金南重引避之辭,以趙絅遠竄之論爲非,趙絅之疏,挾邪黨惡,語意陰慘,必欲眩亂邪正,顚倒是非,則其罪目,與善道無別矣。善道之疏,雖在求言之日,斷不可容貸,則俟便巧發,有甚於善道者,謂之應旨而置之,可乎?金南重以此爲非,至於引避,謂之論議太激,鎭靜無期,臣實未曉也。臣旣被太激之斥,不可仍冒,竝引嫌而退,臺官所論,不必盡同,苟有別見,則與同僚相會議之,議終不合而後,引避例也。初旣不與相會,又不通議可否而徑先引避,有若汲汲規免者然,臺閣體例,詎容如是,邪說熒惑,不可以應旨而置之。投竄之論,實出於輿情之共憤,據法請罪,有何過激之嫌乎?請大司憲金南重遞差,持平崔攸之,正言李東溟出仕。取進止。答曰,依啓。
上御興政堂。入診,領議政鄭太和,左議政沈之源,藥房都提調鄭維城,提調洪命夏,副提調南龍翼,假注書兪夏益,記注官金雲長,記事官尹晳,醫官柳後聖·尹後益·安禮入侍。上傳于領·左相曰,勅行迫近松都,問安使,以近侍送之乎?鄭太和曰,彼每以爲郊迎與否,非我所知,我則只傳勅而已云云等語,彼人之素所恒言也。且戶曹判書許積,將往弘濟院,使之力言爲計,而近侍則長·坡等邑間送之,以探彼意,宜當矣。上曰,承旨中當送一人,誰可往矣?南龍翼曰,某也某也,時在廳中,而右副,則已往松都,同副則以病不得仕進矣。上曰,左承旨,送于坡州,可也。上曰,接見彼人時,便殿服色,何以爲之?鄭太和曰,仁祖朝,則每於便殿接見時,以靑袍·黑靴見之矣。頃日自上引接時,則以黑袍待之,曾已黑袍待之,則今難改爲也。鄭維城曰,惡汁尙出,瘡口未合,而勅行時,勢難郊迎,而彼若不許,則殿下七八字缺。上曰,往于殿庭,則猶可爲之,而旣不得郊迎,五六字缺不如便殿之接見矣。鄭太和曰,如不得郊迎,則二字缺仍前定奪爲之矣。沈之源曰,旣以聖候違豫之故,不得郊迎,則何必爲殿庭之行禮乎?上曰,不爲郊迎,則便殿接見時節措,何以爲之乎?鄭太和曰,仁祖朝,則俯伏於一處,而如有起動之事,使內官輩,扶護而起居矣。今亦自上,不爲盡行禮節,以示不能起動之意,似爲便當矣。上曰,彼許之後,則便殿接見儀注,豫爲磨鍊,以見于弘濟院來到之後,何如?且承旨,徑先馳進,探知彼意以後,書見儀注,亦可矣。沈之源,謂南龍翼曰,令禮官,豫爲磨鍊儀注,宜當。鄭太和曰,今聞淸國尊號,與光海上尊號相同,想必我國之人,有所豫事於其間者矣。上曰,光海緣何事,而上尊號耶?鄭太和曰,昏朝之事,尙何言哉?累起誣獄,杖殺無罪之人,自爲己功,輒爲上尊號,旣上尊號之後,則又爲上壽宴,日事淫虐遨遊,不念國家庶政,百肄無度,善類將盡,而光海猶以爲不悟,日加尊號,終至於七八度,莫非君暗臣謟之致也。如此安得不爲亡國也哉?南龍翼曰,仁祖大王,目見光海之事,心常痛惋,而至於尊號等事,尤用戒飭焉。故參判許啓上疏請尊號而終不允許,擧朝臣民,孰不欽服盛德也哉?鄭太和曰,且光海時,有一迂怪之人,以爲凡事遷退,則國祚漸延,光海信聽此說,凡公事,每以退行爲能,至於臺諫啓辭,答以徐當發落四字。雖有被論之人,遞罷無期,故甚至守令被彈者,則滿其瓜期於徐當發落之中,其時國事,推此可知矣。沈之源曰,光海之事,一字缺如此,此所以亡其國也。雖累加尊號,果何益於今日也?鄭太和曰,故判書蔡裕後加資事命下,而身故之人,曾無加資之規,故該曹取稟,則有前例相考稟處之敎,而未有明白可據之例,如或峻品追贈,五六字缺係干恩典,不敢直請矣。南龍翼曰,五六字缺旣卒之後,仁祖恨不得爰立於未死之前,特二字缺書相銜,有若生前親受者然。其時論議不一,不得爲之,則亦異於李貴事矣,曾無可據之規,何以爲之?上曰,然則超一資追贈,可也。鄭太和曰,眼疾看書,最爲忌禁也。閱覽文書,必有所妨,凡干公事,或以內官,或以承旨,代讀以聽,宜當矣。上曰,服色與群臣異矣,玆以爲非便不爲耳。鄭太和曰,上下之服色各異,自上權著白笠,特出於仁祖朝,而此非五禮儀之定制也。洪命夏曰,祖宗朝卒哭之後,直爲常服,布裏帶·白紗帽,亦是近出之規。蓋明廟朝,閔純以持平上來,改此禮云矣。上乃命諸醫,入診點穴。領議政鄭太和,左議政沈之源,爲先退出,尹後益,執鍼進前,左邊太衝·三里·合谷·尺澤及左右攢竹等穴受鍼。柳後聖曰,此症如是每發,前日柴胡湯,不可不更爲進御矣。南龍翼啓曰,昨夕玉堂草記,實涉規外,臣今日入來,以捧入爲非,故同僚,至有惶恐之啓,批答俱未下矣。大槪牌招未肅拜之臺諫,出於一時特命,而草記中,援以爲捧承傳已行之規,可以依此遵行云者,殊涉苟且。玉堂之於兩司,如見遲留避事之非,則直爲箚論,可也,而至於啓請牌招,推諉處置,則曾所未有之事也。不可任壞前例,使兩司多官之避,經宿不爲處置,今日內速令處置,何如?上曰,前日牌招者,專爲臺諫處下諭之故也,非爲處置,而玉堂誤爲援例,其草記當爲還出給,卽令玉堂長官以下,速爲處置,今後特敎之事,切勿援以爲例,政院知悉擧行。南龍翼啓曰,臣待罪司饔副提調之任,每當番次,循例監膳,曾前進上捧上之際,人情濫徵之弊,罔有紀極,比他司尤甚,而猶未得其詳矣。昨日全南道竹笋進上,適爲來到,臣以當番監捧之後,旋聞陪持人錦城吏二字缺則,人情濫受之數,至於常木六十七七八字缺不足,使令輩,又爲加索三十匹云,八九字缺人及司饔該吏及使令等,一處推閱,則果爲的實一字缺自服,誠不勝痛駭矣。竹笋數百本之捧上,侵徵九十匹之木,則此外濫觴,從可知之。若不隨現重治,後弊難塞,當該色吏使令等,卽爲囚禁,各別嚴治,已捧常木及壯紙等物,一一推徵,還給於陪持人處,此後人情,雖一匹之木,一切防禁,以除外方一分之弊,何如?洪命夏曰,全南等道大同設行時,人情之價,不爲磨鍊,而諸上司下人濫徵之弊,有甚於前。各別艱難拮据,自備給價,而猶未準數,陪持人等,盡賣田宅,以充其慾,實是難支之勢。今此各人等推閱之時,臣亦參見,不勝痛駭,不可不重治,以杜後弊矣。上曰,事極驚駭,該吏及使令等,囚禁重治,此後人情之弊,一切痛禁,而如踵前習,更有所犯,則下吏嚴治之外,提調以下亦難免罪罰事,各別申飭,可也。洪命夏曰,司饔都提調之曠闕已久,無以彈壓,弊端益增。該曹尙未差出者,蓋緣近例,以親王子差出之規,而此是法典內未有之事,令該曹,速爲稟處,宜當矣。上曰,御供重地,都提調之曠闕,至於四年,而該曹尙不稟處,殊涉泛然,速令定奪,可也。
工曹參判金佐明疏曰,伏以臣,受由愆期,冒死陳章,祇竢譴罷,不意玆者,聖諭丁寧,令臣調理上來,非臣賤分,所可承當,惶恐隕越,無地自容。俄接吏曹傳關,擬臣以自上迎接客使時贊禮,繼伏覩備局啓辭,復差臣本司有司之任,以臣疾病,以臣庸陋,決難堪任,實未料朝家之不察微臣之情勢,而謬擧之至此也。臣之所患,雖非朝夕危急之症,而尋常行步,尙虞顚蹶,則其敢望周旋升降於咫尺之天威乎?淺劣無識,最出凡人之下,罪釁交積,精又消亡,則其何能陪奉贊益於廊廟之末議乎?不但此也,臣於前日,待罪畿輔,與俘譯大失忤,彼欲甘心於臣者,非一日矣。奉使燕京及儐接西路之人,皆言其執言咆哮,無所不至,而宰執之臣,二字缺知其狀,畢竟臣身之危辱,顧不足恤,竊三字缺於國家而悔無所抵也。其人五六字缺兩任,又當此際,豈非可慮之甚者乎?且臣二字缺所懷,不得不罄竭於聖聰之下,伏乞聖慈,試垂察焉。昔在先朝,臣父建議請行兩湖大同,其時論議多端,而先王累歲深思,知其可行,遂試湖西,民以爲便。最後湖南人士,上繼陳疏,請同湖西,均蒙其惠,臣父復上箚請從民願,先王又賜夬斷,卽命先行海邑,而臣民無祿,奄遭遺弓之痛。逮至聖明臨御,繼述先王之政,更許均行一道,而湖民不幸,連値凶歉,一年二年漸至遲退。且按道之臣,所見參差,無大段着手之事,故雖已行之邑,亦未能一遵科條,色目之多,徵斂之煩,猶夫前日,使先王恤民之至澤,未克究宣,而聖朝博施之盛意,或至沮廢,臣每念及此,不勝悲歎,繼之以涕淚也。今臣才識旣蔑,筋力又瘁,誠不足以備驅使之萬一,而至於爲國願忠之誠,耿耿于中,未嘗食息少弛,如使瓜代之辰,許臣試可,則臣庶亦少竭駑鈍,報答涓埃,如其不效,甘心受罪,亦無所辭。伏願聖明,下臣此章于廟堂,詢問可否,如以爲姑可試用,則乃微臣報效之秋,如以爲不可,則臣之庸陋蔑用,於此益著,其可比數於宰樞之末,與聞軍國之事乎?亦願早降明旨,許臣罷退,以安微分,卽天地使萬物各遂其性之大德也。臣聞,自衒自媒,士女之醜行,君子之所恥也。雖庶品微官,亦不敢有所僥求,而況於方面之重寄乎?然臣竊觀宋朝諸臣,自請外試者,非一二而後之論者,亦不以爲甚非,臣雖不敢自比於古人,而欲忠者,□國區區之忱,亦豈遽下於人哉?臣非不知玆言一出,四字缺四集,而衷情所激,終不敢自隱於聖明之前,伏乞聖慈,察臣情勢之悶切,諒臣二字缺之懇迫,將臣本職及兼帶同知義禁·備局有司及贊禮等任,盡行遞改,無使曠日持久,益增罪戾,以保微命,以遂至願,不勝萬幸。臣無任瞻天望闕激切屛營之至。答曰,省疏具悉卿懇。所陳之事,當令廟堂議處焉,卿其勿辭,從速上來。
同月二十六日,備邊司啓目粘連,啓下是白有亦,工曹參判金佐明上章陳懇,有足感動是白乎旀,論其才局,優於方面之任是白在果,內外分職,不無輕重之別,旣受備局有司之任,則設行大同節目,亦可自此料理指揮,不必身莅其地,然後方可有爲,疏內辭緣,姑爲勿聽,何如。啓依啓。燼餘
勅使接見時,上曰,皇帝起居若何?勅使曰云云。上曰,諸王及輔政大臣,皆平安耶?勅使曰云云。上曰,先皇帝撫我之恩,沒世不忘。一自崩逝之後,東人莫不悲哀而思慕矣,今僉大人,又奉追尊之詔而來臨,益增慟悼。勅使曰云云。上曰,僉大人跋涉遠臨,氣力亦如何?勅使云云。上曰,僉大人一路迎慰及軒架等事,竝令停罷,實出於省弊之盛意,不勝感謝,而其在主人待客之道,反用未安之至。勅使曰云云。上曰,小邦不幸,連年大無,八路飢饉,生民擧將塡壑,沿路接待供億夫馬,必多不齊之弊,慚悚慚悚。勅使曰云云。備局謄錄
上在慶德宮。停常參·經筵。
夜三更,艮方巽方,有氣如火光。
藥房都提調鄭維城,提調洪命夏,副提調南龍翼啓曰,伏未審夜來,聖候調攝,若何?昨日受鍼後,右眼赤澁,稍有差減之效耶?瘡腫久未快復之中,又有眼患復發之漸,臣等尤不勝憂慮之至,敢此問安。且柴胡湯,依前進御之意,昨日入診時,已爲稟定於榻前,五貼爲先劑入,而今日乃是瘟㾮拘忌,缺三字受鍼之意,竝此仰稟。答曰,知道。五六字缺官。
再啓曰,伏聞醫官尹後益等傳說之言,則眼患赤澁之候,視昨雖無添症,而亦未有顯然差減之效,且頭部左邊小癤,雖不至於重大,而一字缺結核之漸云,臣等不勝憂慮,卽與柳後聖·尹後益及諸御醫等商議,豫防調治之方,則皆以爲大黃膏,仍爲着實貼傅,則非但消散有效,不時手按添傷之患,亦可以防之,且柴胡湯,眼患及大小瘡腫,皆是當經之劑,連續進御,則諸症亦可收效,牛黃二分,和金銀花茶,不拘時進御,亦當云。牛黃末·金銀花茶各五貼,大黃膏劑入之意,敢啓。傳曰,知道。
朴世模以都摠府言啓曰,入直軍士,今當中日習射,而今日卽是先朝誕日,竝爲停止,已有前例,禫月未盡之前,仍爲設行,似涉未安,不得爲之之意,敢啓。傳曰,知道。
趙胤錫,以祔廟都監郞廳,以都提調意啓曰,禮曹判書,例兼都監提調矣,新判書李一相,提調啓下,使之察任,何如?傳曰,允。
又以尊崇都監言啓曰,王大妃殿玉寶篆文書寫官,初以副司果呂聖齊啓下,而以其出使之故,慮有未及之患,改以吏曹參判金壽恒付標矣。今者聖齊,竣事還朝,而壽恒以寶篆爲嫌,有此陳疏辭免,依當初啓下,令聖齊書寫,宜當,元單子中改付標以入之意,敢啓。傳曰,知道。
持平崔攸之啓曰,請還收黃瀗減等之命。措辭見上請前大司憲趙壽益罷職不敍。措辭見上前判中樞趙絅,請遠竄。措辭見上答曰,不允。
獻納吳斗寅,正言李東溟啓曰,請前判中樞趙絅,亟命遠竄。措辭見上凡未經準職者,不得陞堂上,乃是流來舊例也。今者前應敎金壽興加資之命,雖出於一時之賞典,旣未準職,固不可違例濫授,近事亦可以考証,前應敎金壽興新授加資,請命改正。答曰,不允。
李翊漢,以吏曹言啓曰,臺諫有闕,政事,何以爲之?取稟。傳曰,明日爲之。
南龍翼啓曰,明日爲政事,命下矣。明日國忌齋戒,明明日國忌,何以爲之,敢稟。傳曰,過國忌後爲之。燼餘
上在慶德宮。停常參·經筵。
太祖康獻大王忌辰齋戒。
藥房都提調鄭維城,提調洪命夏,副提調南龍翼啓曰,伏未審夜間,聖候調攝,若何,右眼赤澁,頭部小癤諸症,視昨加減何如?昨入柴胡湯,已爲進御,而大黃膏,亦爲貼傅耶?臣等憂慮未已,敢來問安。且以昨日拘忌,受鍼姑爲停止矣。今日更觀症候,似當仍爲受針,敢此竝稟。答曰,知道。日勢如此,受鍼,明日爲之。
掌令鄭樸啓曰,臣猥以無似,屢忝言地,四字缺愧懼常切,今玆新命之下,益無所容。第本府有論,前大司憲趙壽益之事,而壽益卽臣異姓四寸兄也。旣有一家切親之嫌,不敢是非於其間,且臣於前判中樞趙絅之事,亦不能無惑焉。旣下求言之敎,反罪應旨之人,則人將以言爲戒,不惟有妨於言路,求言勿罪之敎,果安在哉?況旣罷之後,論議太激,擬律漸重,有乖和平之景象,實非聖朝之美事。臣之謬見如此,以此以彼,俱難仍冒,請命遞斥臣職。答曰,勿辭。
趙胤錫啓曰,掌令鄭樸,再啓煩瀆,退待物論矣。傳曰,知道。
持平朴承健啓曰,掌令鄭樸,引嫌而退,論事之際,人各有見,直陳是非,猶或可也,而强引法外之嫌,已極苟且,況應旨勿罪,非謂譸張熒惑之疏,而當此公議方張之日,乃以求言之敎,爲其救護之資,其意見之乖謬甚矣。請遞差。答曰,依啓。
前參判李一相疏曰,伏以臣,本一空疎無用之人,而徒以門戶休蔭,敡歷至此,過災之臻,理所必至,居常凜凜,食息靡寧。至於兼帶文衡之任,尤非臣所敢一刻承當者,而叨據之久,已有年矣。前後籲呼,誠未上格,頃於登對之日,欲冒死陳乞,涉於煩猥,囁嚅而不敢發,竟未免泯默而退,惟自焦煎于中,此實同列之所共知也。不意賞典除命,又下於此際,臣惝怳震悸,撫躬罔措,匪榮伊懼,淚汗交瀉,此必臣之冥限已迫而然,誠不知所以爲計也。史局纂修之時,設有裁稟勘定之微勞,此不過臣子職分內事,況臣只得周旋於諸臣之後,而陞秩之恩,亦及於臣身,恐非聖上愼賞之道,豈但微臣虛受之譏而已哉?矧此春官之長,是何等重任,而不問人器之如何,只循三字缺苟充,則微臣負乘之憂,縱不足恤,朝家四字缺豈不自臣而施也?蓋臣以此鹵莽之狀,雖常二字缺遷,猶懼其不稱,而旣帶文衡之華銜,又陞正卿之崇班,今又叨此宗伯之任,蚊負之重,日增月加,一字缺環顧其中,無一近似,此豈臣平生寤寐所嘗自期者也?慙恧之極,置身無地,以公以私,決不敢晏然承命。伏乞聖慈,俯察危懇,還收加資之命,亟遞新授職名,以重名器,以安微分,不勝幸甚。臣無任祈懇屛營之至,謹昧死以聞。答曰,省疏具悉。恒常之典,何用辭爲?卿其勿辭,從速察職。燼餘
上在慶德宮。停常參·經筵。
太祖康獻大王忌辰。
申時,日暈右珥。
藥房都提調鄭維城,提調洪命夏,右承旨李翊漢啓曰,伏未審夜來,聖候調攝,若何,眼患赤澁,頭部小癤,比前加減,如何,腫患瘡口,尙未完合耶?臣等憂慮未弛,敢來問安。今日當爲受鍼,穴道更議諸醫,則仍用前穴,而三里,則左右穴,竝爲施鍼,宜當云。敢此仰稟。答曰,知道。
大殿受鍼後,藥房·政院·二品以上單子問安。答曰,知道。
藥房再啓曰,受鍼時醫官等,詳細診察聖候,則前患腫處,頭上小癤,幾至差減,是則喜幸,而又於右髀上一字缺之端,結核稍大,將有成膿之漸,此症雖是近來濕瘡之類,而成膿消散之際,爲日必多,臣等伏切憂慮,卽與諸醫等,商議調治之方,則促膿膏,連續貼傅,最宜於消散速膿,而坐而貼傅,甚爲難便,稍厚作片,攲臥貼傅,宜當云。促膿膏劑入之意,敢啓。答曰,知道。
趙胤錫,以備邊司言啓曰,客使入京,只隔一宵,凡干儀注磨鍊等事,皆係緊急,而禮曹判書李一相,今日亦不肅拜,參判尹順之,以弘濟院延慰出去。判書李一相,卽爲牌招,使之察任,何如?傳曰,允。
李翊漢啓曰,判府事宋時烈處下諭事,史官親承傳敎,不必有諭書,翰林尹晳,直爲出去傳諭之意,敢啓。傳曰,知道。
又啓曰,卽遣待敎尹晳,傳諭聖敎于判中樞府事宋時烈,則以爲臣,祇伏郊外,踪迹日益不安,賤疾亦日益痼,深懼溘然於此,以爲人笑,故猥犯天威,敢上乞歸之疏矣。伏蒙別遣史官,聖諭甚至,且下賜對之敎,臣震隕感激,措身無地。臣雖濫越,敢不冒昧入謝,以露危衷乎?臣伏地悸怖,罔知攸達云矣,敢啓。傳曰,知道。
趙胤錫,以備邊司郞廳,以領議政意啓曰,自上便殿受勅一節,承旨之行,若未停當,則更遣戶曹判書許積于弘濟院事,已爲定奪,而昨昏得見承旨元萬石狀啓,則彼之所答,雖不明快,猶似得請。臣卽到闕下,聞遠接使馳啓,已得隨便迎勅之諾云云,今則不必又送許積,以便殿受勅儀注,詳盡磨鍊,急急繕寫,禮曹郞官,齎進弘濟院,與遠接使,相議傳納,宜當。令政院依此分付擧行,何如?傳曰,允。
李翊漢,以迎接都監言啓曰,勅使入來之後,例以開春亭北,結棚觀望,而其所督促,急於星火,未免窘迫之患,去春勅使時生事,亦以此也。今番則豫爲結棚,以待之意,敢啓。傳曰,知道。
又以迎接都監言啓曰,都廳李枝茂,落馬重傷,不能察任。勅使入京,在於明日,事勢急迫,不可等待其差復,李枝茂,都廳改差,其代以副護軍宋時喆差下,使之卽爲察任,何如?傳曰,允。
上御興政堂,入診,藥房都提調鄭維城,提調洪命夏,右承旨李翊漢,假注書兪夏益,記注官金雲長,記事官尹晳,醫官安景昌·尹後益·安禮入侍。上命諸醫,進前診察後,仍爲點穴,尹後益執鍼進前,左邊三里·左邊大衝·右邊三里·左邊合谷·左邊尺澤·左邊攢竹·右邊攢竹等穴,受鍼。
傳于李翊漢曰,判中樞宋時烈入來之後,出避已久,而予亦有病,尙未相見,明日則客使入京,事多紛擾,再明入來之意,遣史官措辭傳諭。
李翊漢啓曰,過國忌後,爲政事命下,而明日迎勅,百官盡往郊外,政事,何以爲之?上曰,明明日爲之。燼餘
備邊司啓曰,刑曹參判·參議,皆已罷職,新判書趙珩,奉使未還,刑曹堂上,無一員見存,令該院,卽日開政,闕員差出,何如?傳曰,允。備局謄錄
上在慶德宮。停常參·經筵。
未時酉時,日暈。
藥房都提調鄭維城,提調洪命夏,副提調南龍翼啓曰,伏未審夜來,聖候諸症調攝,若何?髀後上臁結核處,促膿膏貼傅後,顯有消散之效耶?臣等憂慮罔弛,敢來問安。且今日似當仍爲受針,而勅行入來,接見相値,姑爲停止之意,敢此竝稟。答曰,知道。
鄭萬和,以都摠府言啓曰,今日入直軍士,當爲中日習射,而勅使入五六字缺停止之意,敢啓。傳曰,知道。
又啓曰,事變假注書李光稷,重患寒疾,累日不仕,而郞廳遞改,近頗頻數,不敢煩稟矣,今日扶病入來,臣等見其病狀,果難入侍於便殿接見時。李光稷改差,其代卽爲差出,察任,何如?傳曰,允。
假注書李沃,受點。
趙胤錫,以兵曹言啓曰,今五月二十三日,良女義香稱名人,自開陽門,入來差備門外,極爲駭愕,令攸司囚禁治罪,同門守門將全汝翰,常時不能禁斷雜人,以致闌入,亦爲非矣。推考,何如?傳曰,允。
又以司僕寺官員,以都提調意啓曰,時御所內司僕南邊馬廊,今方空虛,而從前傾仄,以長木支撑以過矣。若逢霾雨,必致頹覆,其材瓦可惜。此是闕內衙門,令紫門監役,與內乘,眼同撤毁蓋覆,以爲日後重建之用,宜當。且北邊馬廊,則乃是馬匹留養之處,而第八第九兩間,椽樑等木,曾因雨漏,漸至腐朽,不可不及時修改,內乘直宿廳事,亦皆傾仄,竝宜劃卽整頓補葺,俾無日益破圮之患。雖甚些少之役,有難此時興作,而又經今夏之後,則財力之費,必爲倍焉,不得不啓請。速令紫門,刻日擧行,何如?傳曰,允。
傳于元萬石曰,長生殿退件外棺板一部,歸厚署棺板一部,送于內需司事,言于該曹。
獻納吳斗寅,正言李東溟啓曰,今此趙絅遠竄之請,實出於輿情之所共憤,而論執已久,兪音尙閟,臣等竊惑焉。絅之挾私黨譸張熒惑之狀,聖明旣已洞燭,其在辨別邪正之道,固宜屛逐之不暇,豈可罷職而止哉?絅以三朝重臣,豈不知善道之陰凶,其罪之罔赦,而乃敢托以應旨,鼓煽其餘論,爲善道立幟,不惟掩其罪惡,又反褒之以忠赤,引喩無倫,語意凶慘,至有臣子所不忍聞者,則發於前而陰賊其心者善道也,唱於後而必欲禍國者絅也。陰巧情迹,有甚於善道,而絅之獨免放逐,何哉?輿情拂鬱,愈往愈激,抑邪扶正,所關非細,請前判中樞趙絅,亟命遠竄。前應敎金壽興,新授加資,請命改正。措辭見上答曰,勿煩。
持平崔攸之·朴承健啓曰,請還收黃瀗減等之命,措辭見上請前大司憲趙壽益罷職不敍措辭見上前判中樞趙絅,請命遠竄。措辭見上答曰,勿煩。
勅使接見後,藥房·政院問安。答曰,知道。
李翊漢啓曰,勅使出去時,廣建門外,遣史官問安,答以遣近侍下問,不勝感激云矣。傳曰,知道。
趙胤錫啓曰,小臣,館所問安,進去下直。傳曰,知道。
又啓曰,小臣館所問安,則答以遣近臣下問,不勝感激,罔知所達云矣。傳曰,知道。
李翊漢啓曰,勅使時,事變假注書,今日爲始,入省記之意,敢啓。傳曰,知道。
又啓曰,彼人,以儀注,不爲一行缺爭執之事,令遠接使,以一幅小紙書給,似乎二字缺何以爲之?傳曰,然則依此爲之,似可矣。
又以迎接都監言啓曰,勅使已爲二吹請來,依例一字缺送之意,敢啓。傳曰,知道。
又啓曰,今日便殿接見時,領議政入侍乎,何以爲之?敢稟。傳曰,依入侍。
又啓曰,便殿接見時,承旨二員,翰·注各一員,淸譯一人,依前例入侍之意,敢啓。傳曰,知道。
又以迎接都監言啓曰,卽接遠接使趙珩狀啓,以卯時迎勅之意,言于勅使,則勅使以爲,自上親行迎勅之禮,則必擇吉時,而今番不過百官行禮而已,當以辰末入往云。彼人不欲早動,無意聽許,則不必更爲爭執,依其言,隨時迎勅之意,遠接使處分付,何如?傳曰,允。
又以迎接都監言啓曰,勅使卽到迎恩門,無事迎勅後,仍爲詣闕之意,敢啓。傳曰,知道。
又以迎接都監言啓曰,因禮曹啓辭,各項宴禮,一依常時勅使時例,擧行事,允下矣。下馬宴,當行於明日,以常例言之,則下馬宴,例以親臨磨鍊,而上候未寧,決無親臨之勢,明日,以宰臣代行事,言於提督之意,敢啓。傳曰,知道。
又以迎接都監言啓曰,卽刻,勅使入館所之意,敢啓。傳曰,知道。
又以迎接都監言啓曰,各色郞廳各一員,今日爲始,入直之意,敢啓。傳曰,知道。
又以迎接都監言啓曰,使差備譯官,依例請行見官禮,則勅使以爲,已往各站,不行見官禮者,意有所在,到今不可晏然行禮,只都監堂上,送呈名帖,宜當云。臣等進詣西廳,使差備譯官,傳呈名帖後,退出之意,敢啓。傳曰,知道。
又以迎接都監言啓曰,卽者上·副使,與大通官以下三四字缺之意,敢啓。傳曰,知道。
又以迎接都監言啓曰,勅使差備軍中,不緊者,依例放送事,已爲二字缺於提督各樣差備軍,姑放三十三名,永放三十一字缺名矣,敢啓。傳曰,知道。
又以迎接都監言啓曰,明日設行下馬宴事,使差備譯官,言於提督,傳於勅使,則勅使以爲,遭喪未久之人,晏然受宴,於心不安,七度宴禮,竝勿設行云。臣等進詣西廳之時,以勅使不欲受宴,雖出於勅使,於心有所不安,例行之宴,一不設行,則自上待勅使之道,尤有所缺然者。床排分入之意,措辭更請,則勅使答以都監之更請,固是主人待客好意,在房中受食,則其在俺等,亦無未安之事,而目見本國飢荒之狀,欲除一分之弊,明日之宴,勿爲熟設,此後亦勿更請云矣,敢啓。傳曰,知道。
又以迎接都監言啓曰,七度宴禮,竝勿設行事,已爲停當,故宴享色及其所屬分內資·內贍等寺,竝卽撤罷之意,敢啓。傳曰,知道。燼餘
上在慶德宮。停常參·經筵。
自昧爽至卯時,有霧氣。辰時,日暈。
藥房都提調鄭維城,提調洪命夏,副提調南龍翼啓曰,昨日力疾勞動,引接客使,伏未審夜來,聖候調攝,若何?髀端結核處,連貼促膿膏,漸向消散,不至成膿耶?臣等憂慮未弛,敢來問安。今日似當受鍼,而眼患差減,則勞動之餘,不必仍爲受鍼,何以爲之?且前入柴胡湯五貼,一行缺,不當停止云,五貼加劑入之之意,敢啓。答曰,知道。受鍼爲之可也。
李翊漢啓曰,宰臣,館所問安進去,下直。傳曰,知道。
趙胤錫啓曰,宰臣宋文徵,館所問安,答以遣宰臣下問,不勝感激,罔知所達云矣。傳曰,知道。
大殿受針後,藥房·政院問安。答曰,知道。
二品以上單子問安。答曰,知道。
鄭萬和啓曰,黃海兵使李斗鎭啓本中,印迹甚爲熹微,殊無致謹之意,請推考。傳曰,允。
趙胤錫啓曰,推考取招之規,只據其所供之辭而上聞,自是例也。今者黃州判官趙世煥等,取招啓本末端,黃海監司李萬雄,敢以己見,有所分疏,不識體例。甚矣。請李萬雄推考。傳曰,允。
鄭萬和啓曰,勅使前,都監請留不敢,則自前有遣承旨請留之規,小臣以請留事,進去,下直。傳曰,知道。
鄭萬和,以都摠府言啓曰,副摠管金壽恒,除標信政廳進去之意,敢啓。傳曰,知道。
傳于南龍翼曰,判中樞府事宋時烈,引見。
李翊漢,以禮曹言啓曰,敬慕殿禫祭,依觀象監推擇,牒報以七月初十日,旣已啓下矣。但初十日,乃元敬王后忌辰,國忌之日,設行吉祭,似爲未安。取考五禮禫祭儀,則只云先近日擇吉,且考謄錄,則甲戌年仁穆王后禫祭,亦以八月初八日辛酉行之。以此觀之,不拘丁日亥日,擇吉行禮,已有前例,令日官,更爲推擇吉日以行宜當,大臣之意,亦如此,敢啓。傳曰,知道。
有政。
吏批。判書尹絳館伴進,參判金壽恒進,參議趙復陽進,都承旨南龍翼進。
兵批。判書洪命夏進,參判未差,參議朴安悌,參知吳挺緯進,右副承旨鄭萬和進。
以趙珩爲大司憲,李俊耉一行缺爲典籍,李相箕爲禮賓主簿,李復吉爲鳳四字缺金南重爲慶川君,李翊相爲承文正字,金韶夏爲校書著作,趙䃏爲成均博士,金厦梴爲成均學錄,金韶夏爲奉常參奉,金徽爲副摠管,金是聲爲副摠管,申守道爲部將,黃應聖爲宣傳官,鄭樸爲副司直,禹弼漢·方繼男·趙守義·張明生·李相徵爲副司果,南斗柄爲總戎使,具文治爲京畿水使,南斗柄爲副護軍。
元萬石,以戶曹言啓曰,本曹事務之煩劇,不比他司,雖在常時,郞官常患不足,而別庫次知正郞金雲長,以兼春秋入直日久,當此各邑米船連續上來,收捧無人,致令外方人,久滯呼冤,事甚可悶,而續續啓請,有所不敢,姑爲等待矣。今則客使在館,策應萬端,尤無推移兼察之勢,不可無變通之道。金雲長兼春秋,令政院以他員改付標,俾無本曹事務曠廢之弊,何如?傳曰,允。
又以戶曹言啓曰,連山稅米·太致敗後,逃去格軍閔率伊·登巨里等二名,本是仁川之人,故自仁川譏捕囚禁,而許多米·太,勢難一時督徵,一向仍囚,亦所不忍,故竝爲定配於仁川近地,令其配所官,二字缺分徵,待其畢徵後放送事,曾已啓稟,蒙允,而本曹下吏,只放移於本道,不爲移送於該曹,以致久不定配,事極痛駭。不察該吏,則自本曹,從重治罪,而格軍等則到今不必移刑曹定配,令本道監司,卽爲定配於仁川近地,且令配所官,逐年漸次分徵,待其畢徵後,依前啓請放送之意,分付擧行,何如?傳曰,允。
又以戶曹言啓曰,各道各邑今年上納米品,有難責以常年之列,故一字缺爲收捧,至於定山縣稅米,則尤甚麤惡,決不可捧,而亦不能退送,只推守令,米則仍捧別置矣。厥三行缺身貢作米色品之麤惡,比他邑特甚,或有粒粒破碎,觸手成粉者,或有全不舂鑿,糠粃相雜者,欲退則民弊無窮,欲捧則無處可用,處置極難便,方以爲慮之際,各廛市民,飢困轉甚,願受此米,以爲目前作粥救急之資,秋成之後,改色還納,依此爲之,則市民有資活之路,各邑無再徵之弊,公私可謂兩便。今此六邑之米,竝計定山已捧之米,則其數一千三百八十三石零,別庫又有從前色惡不用流來陳久之米,亦爲除出六百石零,以準二千石之數,各廛人數,多少均一分給,而此雖出於萬分不得已變通之擧,本曹經費,則將無以繼用,必趁十月內無遺還捧之意,豫爲分付平市署,宜當。各邑上送如此無用之米,以致狼狽之狀,極爲可駭。寶城·康津·務安·咸平四邑守令,姑先從重推考,其中康津·樂安,則乃是奴婢身貢作米,雖與稅米不同,亦不檢飭,全然置之,竝爲推考,各邑次知鄕所色吏,令本道移囚他邑,分輕重刑推,以懲其罪,以杜後弊,何如?傳曰,允。
趙胤錫,以弘文館言啓曰,半行缺,見存之故,啓請姑降入直矣。卽者副校理李敏敍,陳疏出去,修撰洪柱三,家有拘忌之疾,雖自今日出避,數日之內,似難入直,上番校理安後說·李敏迪,竝姑降下番,卽令入直,何如?傳曰,允。
又以祔廟都監言啓曰,都廳李敏迪,以其奉使之故,其代,以修撰睦兼善差下矣。兼善方在奪告身中,敏迪竢事還朝,而自初專管都監之事,熟諳顚末,都廳還爲差下,使之察任,何如?傳曰,允。
以東萊府使狀啓,一字缺曹粘目,朴善同等梟示公事,傳于趙胤錫曰。二行缺
持平崔攸之啓曰,請還收黃瀗減等之命。措辭見上請前大司憲趙壽益,罷職不敍。措辭見上前判中樞趙絅請命遠竄。措辭見上答曰,不允。
獻納吳斗寅啓曰,請判中樞趙絅,亟命遠竄。措辭見上前應敎金壽興,新授加資改正事。措辭見上答曰,不允。
趙胤錫,以禮曹言啓曰,一行缺日官,則七月初三日·初八日,皆上吉云。禫祭當以初三日行之,初三日旣行禫祭,則前者推擇初七日祔廟,其間日子太遠,似爲未安。祔廟亦宜進定於初八日,此日,卽秋享大祭也。考見謄錄,則辛卯年仁祖大王祔廟,兼行於秋享大祭之日,今依此例,初八日秋享大祭,兼行祔廟宜當。大臣之意,亦如此,故依該監所報,禫祭祔廟吉日,以此兩日推擇,粘啓之意,敢啓。傳曰,知道。
李翊漢,以迎接都監言〈啓曰〉,卽者勅使分付言,開閉門時,勿爲擊鼓吹角,只放砲云矣,敢啓。傳曰,知道。
又以迎接都監言啓曰,勅使使差備譯官送言曰,日氣甚熱,夜間將不得閉窓戶而宿,都監必須嚴飭各處,內外大門·中門,竝爲牢鎖,且令嚴密把守,切勿令外人往來云,提督·大通官輩,亦令鎖閉所接處中門,使內外之人,不得出入。探問其由,則見我國飢饉特甚之狀,慮有意外之患,不無戒懍之心,故有此擧云矣,敢啓。傳曰,知道。
鄭萬和,以備邊司言啓曰,迎接都監啓曰,卽刻勅使,令臣等會於西廳,依其言進去,則使大通官張繼哲·次通官車成招,傳給禮部咨文於臣等,曰此乃本國投入人押送之咨文,都監,知而處之宜當云。臣等坼見其咨文,果是斗成出送事也。咨文送于政院之意,敢啓。傳曰,知道事,命下矣。禮部咨文,則令承文院撰出回咨,付之前頭使臣之行,而勅使前,亦不可無全無致謝之意,或中使往來時,措辭以及,似爲宜當,敢啓。傳曰,知道。
李翊漢,以迎接都監言啓曰,卽者副使,欲見鍼醫安禮,此是御醫,自都監不得招送,二行缺意,傳言俺等之行,定於二十九日回程,都監二字缺此意,凡事豫爲整待,俾無未及之患宜當云,似當有依例請留之擧,敢啓。傳曰,知道。
又以迎接都監言啓曰,卽者提督李一善,使差備官徐孝男·方孝敏等,送言于臣等曰,俺之妻娚姜義赤,爲人虛浪,從前往來北京時,負債於人者,其數甚多,而渠亦有許貸於人,而未捧者,必須捧此,方可償彼,而渠甚愚迷,不能督捧,願自都監,準數徵給,如有所難便,則具由啓知,亦無不可。俺非不知此時此言之不宜發於口,而私情所迫,亦不得不言。負債人治罪徵給,自是本國法例,況本國之人,到北京之時,不能捧債,呈訴於衙門,則衙門卽捧以給,此則都監之所知者也。須勿泛聽,趁卽徵給云。臣等曾聞,冬至使行入去時,李一善,招集行中譯官等,使之傳言於負債人,豫備以待云云,故負債人輩,或有奔走備價者云矣。今果發言,必不中止,故臣等答以負債者徵治,自有漢城府詳錄,負債人姓名竝與契券而出送,則當自都監,先問曲折後,移送漢城府,徵給其應徵之物。此等事,其在事體,不敢不啓稟云,則一善,又爲送言曰,然則欲見姜夢赤云,依其言招入之意,敢啓。傳曰,知道。
趙胤錫,以迎接都監言啓曰,臣等進詣西廳,使差備譯官,措辭請留,則上·副使往復相議之後,答以俺等,傳勅竣事之後,仍爲久留,於禮不當,日氣亦且漸熱,俺等回還,一日爲急,定爲發程於前定二十九日,勢難加留云矣,敢啓。傳曰,依例更爲請留。
又以迎接都監言啓曰,鍼醫安禮來見,副使不爲命藥,以爲病症,似當鍼灸,而二行缺敢啓。傳曰,知道。
又以迎接都監言啓曰,勅使留館時,不設宴享之日,例設別茶啖,且給雌牛一首,名以別雌牛,以爲宰殺分喫之地矣。今番不設宴享,故今日別茶啖,依例排入,則不辭而受食。此後則當逐日排入,而別雌牛,則勅使以爲,旣有例給猪口,雖非別雌牛,亦可飽喫,勿爲進排,以除一分之弊云。李一善,則以此爲自己之功矣,敢啓。傳曰,知道。
又以迎接都監言啓曰,大通官張繼哲,使差備譯官,出送六種丸藥及東醫寶鑑所錄小紙於臣等,仍爲懇請曰,此是衙門大官所切求者也,必欲優得而歸,以爲生光之地云。見其所錄,則東醫寶鑑一帙及牛黃淸心丸·牛黃抱龍丸·木香保命丹·蘇合丸·玉樞丹·萬病元等六種也。東醫寶鑑,則自戶曹,給價於醫司貿得,改粧以給,而丸藥六種,皆是臘劑,此時臘劑,優得無路,不得已鄕材令醫司進排,唐材則自戶曹貿得,量宜劑給之意,敢啓。傳曰,知道。
鄭萬和啓曰,臣進詣館所,使差備譯官,措辭請留,則勅使以爲,俺等今已竣事,不可久滯。且欲趁霖雨苦熱之前還去,雖奉請留之敎,而不得加留云矣,敢啓。傳曰,依例更爲請留,可也。
又以迎接都監言啓曰,李一善,欲徵其妻娚姜義赤所給之債,招見義赤辭緣,朝已啓達矣。旣見義赤之後,則別錄京居商賈六人姓名,出送於臣等處曰,此雖是應徵之物,義赤若有一分支保之勢,則俺何敢發此言乎?義赤負債無數,被侵萬端,徵捧此物,以償所負債之萬一,非欲令渠得此饒居之意也,亦非俺欲自取去者也。必於未回程前準數徵給云云,招問其所錄六人,則二行缺給云云者,而其朴香蘭爲名者,則身死已久,其一字缺孝誠等,以爲其父生時,曾無負債於義赤之事,一字缺金源明爲名者,則以爲渠曾負債於運餉,苦被官家之督徵,果爲貸出義赤之累百兩銀子,納於運餉,而到今作一丐乞之人,萬無備償之路云云。使差備譯官等,備將此意,言於李一善,則一善,答以朴孝誠·金源明,不可不囚禁徵捧云云。其間且懇且䝱,二字缺不一其端。上項朴孝誠·金源明等,移送漢城府,使以覈實徵給,俾無生梗之弊,何如?傳曰,允。
又以迎接都監言啓曰,政院啓曰,臣進詣館所請留,則勅使以爲,俺等今已竣事,不可久滯。且欲趁霖雨苦熱之前還去,雖奉請留之敎,而不得加留云矣,敢啓。傳曰,依例更爲請留可也事,傳敎矣。都監及承旨,請留之後,則大臣請留,乃是規例,故都監郞廳,進領議政處,通以此意,則領議政以爲,都監及承旨,連次請留,而勅使不肯加留,一日之內,至於三請,似涉大段。日勢亦且已暮,趁明早進去館所請留,似爲便當云矣,敢啓。傳曰,知道。
□曹參判金徽疏曰,伏以臣,於往年待罪西閫之時,江邊土卒,犯禁越境,江邊雖曰道內之地,相去七百餘里,流聞多歧,疑信相半,擬得實狀後馳啓請罪矣。適於此際,邊將二人,或有以差員而馳報者,或有以本堡而不報者。臣惡其尸職,爲先啓罷其不報者,其時許多曲折,今不敢縷縷追煩,有若辨明者,而語其大略,不過如斯,實非有意而左右,亦非終欲掩置之意,而臺議遽發,操切太急,無非臣平日不見信之致,尙何怨尤?彈墨未乾,赧顔猶赤。恩敍纔下,旋叨新二行缺,伏乞聖慈,亟許遞免,以安微分,公私幸甚。臣無任惶恐祈懇之至,謹昧死以聞。答曰,省疏具悉。卿其勿辭,從速察職。
副校理李敏敍疏曰,伏以臣,日者有當事做錯之失。且聞都承旨南龍翼搨前陳達,以本館草記,爲不當云,勢難晏然,冒陳危懇,其時未詳其所陳辭說之如何。及奉聖旨,以勿辭察職爲命,臣兢惶悶蹙,黽勉供職,入直本館,已累月矣。卽者伏見擧行條件,南龍翼所以論斥,不啻縷縷,而顯有推諉苟且之斥,臣甚瞿然,悔恨其冥行苟冒至此也。臣,當初只意牌招處置之規,而徑先自當者爲未安,不深察一時特敎之不可爲例,與夫三司體例之不可輕改,固可謂妄作矣,而實未料自陷於推諉苟且之罪。喉舌峻議,豈下臺評,苟且推諉,卽是彈目,豈有被彈而不自處者哉?臣愚無知識,素愧無似而久冒經幄,不自知避,固已厚招議擬,多積罪戾,只以昵邇淸光,人臣之至榮,勸講爲任,仕宦之難逢,貪榮冒寵,蔑效職分,今此處置,適是尋常一事,猶顚沛若是,況其事有大於此者乎?臣行公累日,喪恥已甚,伏乞聖慈,俯諒臣決不可仍冒之狀,亟賜罷斥,以答物議,以安微分,不勝幸甚。臣無任惶縮隕越之至,謹昧死以聞。答曰,省疏具悉。爾其勿辭,從速察職。
上御興政堂。入診,藥房都提調鄭維城,提調洪命夏,副提調南龍翼,假注書兪夏益,記注官金雲長,記事官尹晳,醫官安景昌·尹後益·金顮入侍,上命諸醫,進前診穴。洪命夏曰,結核處,何如,促膿膏連貼否?上曰,結核不至成膿,膏藥則連續貼傅矣。鄭維城曰,髀間瘡口,已至完合否?上曰,不至完合,而惡汁則已止矣。鄭維城曰,上臁結核,則不至成膿,不勝喜幸矣。柴胡湯,非但爲眼疾也,且有效於瘡腫云,連續進御宜當。且丸藥,想必已盡,加劑以入乎?上曰,精劑以乾,入之可也。尹後益,執鍼進前,左邊三里·左邊太沖·右邊三里·左邊合谷·左邊尺澤·左邊攢竹·右邊攢竹等穴受鍼。
上御興政堂,判中樞宋時烈引見。同副承旨趙胤錫,假注書尹深,記注官金雲長,記事官尹晳入侍。宋時烈入就位,上涕泣良久,時烈亦涕泣。上攬涕曰,近日得無疾病乎?時烈曰,小臣之子,染痛癘疫,臣不勝父子之情,入救其病矣,自上特念賤臣,至令出避,幸得不染,且遣醫饋藥之命,又及於臣之子,罔極之恩,何可盡達?上曰,其病異於他症,故慮卿之混處矣。時烈曰,日月不居,三年已過,語未卒涕泣,上掩袂涕泣良久,時烈曰,臣在鄕曲,犬馬之心,豈嘗一日忘朝廷?但以疾病纏綿,無計運身,恩召甚勤,而不得趁卽趨造,臣罪萬死。上曰,往在己亥,卿蒼黃下去,予心不安,何可量乎?時烈曰,聖候長在未寧,未知所主何症,而半行缺此外無他痛處,一行半缺上肌膚過度充潤,此豈不反爲病乎?始臣之來,身旣犯染,故不敢入闕,退伏郊外矣。昨者遣史官,敎以欲爲引見,故臣敢爲入來矣。上曰,往年尹善道,旣出凶議,意外趙絅,又發罔測之言,使卿及右參贊,不得安心,寧有如此之時乎?時烈曰,當初獻議時,宋浚吉,言甚簡約,故不爲善道所構,臣則多費辭說之故,有此構誣之事,若如宋浚吉之爲,則無此事矣。上曰,此則不難知矣。不獨卿言,議之大臣,詢于朝廷,予亦依此行之。設令尹善道·趙絅有所云云,大臣及卿,皆先朝寵遇之臣,其誠豈下於尹·趙哉?蓋非徒指卿而言,實乃指予也。果若止言議禮一節而已,則其罪豈若是重乎?時烈曰,雖尹善道·趙絅,亦安敢有犯上之語乎?緣臣不無過語,故如此耳。當初臣所引禮記檀弓之免,子游之喪等語,只取其大義而已,若非聖明洞燭,則此語甚危也。尹善道於本疏之外,又有形諸文字者云矣。上曰,所謂形諸文字者,指何事耶?時烈曰,彼設以或問作禮說,臣見其文字,詳究其意,則臣有不敢容身於覆載間者矣。上曰,善道,托以議禮,而專爲構誣卿等,安不得安於朝也?時烈曰,臣之至今,得保首領,實賴聖明之洞燭耳。臣之踪迹如此,故不敢暫留,非敢自高,情實然也。只恨當初,妄引繁文,起鬧至此。上曰不事悠泛,而必欲詳陳,故多引古事,以明二行缺爲難便,而若不二三字缺之含痛,無時可解,故不得不來矣。今也賴上之明,此事旣得洞釋,志願亦已滿足,若許歸田園,則天恩罔極矣。上曰,與卿相議之事甚多,而積阻之餘,幸而得見,喜幸可言?卿若謂前事未辨則已,旣已辨明,則又何必然?且凡事,非一番相見之可了,病患快復後,若復入城,則欲源源相見矣。今而請歸,與予所望,甚不同矣。時烈曰,設使小臣在朝,必無絲毫之益,況臣踪迹,甚有難便者乎?枉被惡名,何代無之,未有如臣之甚者也。臣性甚冥頑,故不能自決耳。若令戰國之人當之,必無至今生理。上曰,不諒卿之素心,只以人之所誣,便爲惡名而已,則人皆以一丈文字,勒加人惡名而莫之一字缺也,寧有是理?時烈曰,宋浚吉狼狽,特臣之緣坐耳,實無其罪,而臣則不無妄發之罪。若不加以罪名,則臣恐不得容身於天地間矣。上曰,予意則固無罪卿之事矣。人非盡得中庸之道,何可無一言之過?遣辭之間,或有些妄發,以何辭加罪乎?時烈曰,請泝其初而言之,伊時領相鄭太和招臣,盡辟下人,示一小紙曰,此乃延陽所示也。其書曰,大王大妃應服三年之議云,臣卽以收議之意,答之曰,禮云,自天子以至士夫,長子死而次子立,則次子之服,亦爲三年。其下又曰,庶子承重,則不服三年。上下之言,正爲相反,而又無先儒辯論之可據矣。且不爲長子服衰,有四種,而其一行缺等語所謂,一行缺非正也,三字缺相曰,論以古禮,則昭顯正且爲體矣。然昭顯無後,則吾亦當據禮以啓,而事勢不然,將奈何?仍大驚,蓋有先見也。臣遂以國制明律,無論長次,只皆服朞,此亦不爲無據,因以獻議矣。上曰,當初果有此言,予亦知之矣。時烈曰,臣之指天冤痛者,先王不知犬馬之賤,加臣以罔極之恩,及昇遐之後,小臣雖無狀,豈敢有一毫貶抑之意哉?今之論臣者,指此爲言,臣實痛之。上曰,使卿果有貶抑之意,予豈敢如此待卿乎?卿我之意,旣已盡悉,不必更爲提起也。時烈曰,上意雖如此,臣民之議,不能盡然,臣以是不知措躬之所矣。上曰,一種不正之人,如此云云,而豈人人盡然乎?時烈曰,臣每以爲,先王以艱大,投遺於殿下,而每緣玉候違豫,久廢經筵,臣以此爲悶矣。臣意以爲,不必盡備威儀,閑暇之時,數賜召對,討論經史,未知何如?上曰,惟以眼疾,事不如意,誠爲可恨。時烈曰,宋哲宗初年,先儒言于太后曰,人君以拘束爲苦,不御經筵耳。臣意以爲君臣猶父子也,寧有間哉?雖燕居褻處,無所不可,頃日內局之官,猶不許入,何也?上曰,以褻衣見大臣,有不安者耳。上曰,卿在鄕日久,其無可言之事乎?時烈曰,中外,公不勝私,卽今大病耳。以民事言之,强者終身無役,弱者偏受其苦,此無他,紀綱不立故也。一行半缺,數御經筵,則私慾去,天理明,紀綱自立矣。上曰,卿之訓辭,可不體念?時烈曰,臣之在朝與否,少無所益,伏望許臣退歸,臣之踪迹,終不可留也。上曰,卿若決去,予有所甚痛者,當此邪論方張之日,未免退去,則不有損於國體乎?時烈曰,宣廟時,文成公李珥,被三司之論,其中有驕蹇慢上等語,故宣祖以其題目之重,許其退歸,臣非敢自比於古人,踪迹則無異矣。上曰,卿之上來未易,何可遽爾決去?時烈曰,若不得被罪,則在於輦下,一刻爲難。若曰雖無邪心,不無妄發,以此加罪,庶得謝人言,而安微分矣。上曰,予雖欲曲循卿意,若加之罪,人謂亦將如何,予豈有所未達而然耶?當退而詳思之。時烈曰,旣瞻天顔,更無所恨,而一刻留在,極爲惶恐。請退出以竢二字缺之敎矣。上曰,二字缺必欲相見矣。時烈曰,當更以疏章陳情矣。上曰,卿我旣已相悉,有何疏陳之事乎?趙胤錫曰,自前兼春秋,雖不盡擧其辭,亦不至全然不避〈記〉,而記注官金雲長,初不把筆,全無所記,極爲非矣,請推考。上曰,允。趙胤錫曰,以刑曹無堂上,特爲開政差出,而判書移授他職,參判疏批未下,參議又以拘忌之疾,累度陳疏,雖有拘忌之疾,出避,行二行缺非矣。參議權大運,三字缺之卽爲察任,何如?上曰,依爲之。罷出。燼餘
上在慶德宮。停常參·經筵。
藥房都提調鄭維城,提調洪命夏,副提調南龍翼啓曰,伏未審夜來,聖候調攝,若何?昨日受鍼後,眼患諸症,視前差減乎?臣等憂慮罔弛,敢來問安。今日仍爲受鍼,昨已停當,穴道則仍用前穴宜當云,敢此竝稟。答曰,知道。
李翊漢,以禮曹言啓曰,朝者備局開坐之時,下吏來示東萊府使李元禎狀啓,臣半行缺十六日之六字,一行缺紛擾之中,未及覺察,致勤聖敎,不勝惶恐之至,依下敎改成貼以入之意,敢啓。傳曰,知道。
以全南監司金始振辭狀,傳于趙胤錫曰,安心勿辭察職事,回諭。
李翊漢,以禮曹言啓曰,各陵柚栍摘奸,當爲發送,而此時畿甸夫馬廚傳之弊,不可不慮。今朔則姑勿擧行之意,敢啓。傳曰,知道。
獻納吳斗寅啓曰,請前判中樞趙絅,亟命遠竄,措辭見上前應敎金壽興,新授加資,請命改正。措辭見上答曰,不允。
持平崔攸之啓曰,請還收黃瀗減等之命,措辭見上請前大司憲趙壽益,罷職不敍,措辭見上前判中樞趙絅,請命遠竄。措辭見上答曰,不允。
李翊漢,以迎接都監言啓曰,領議政來詣館所,令差備譯官,措辭傳說,承命請留之意,勅使,答以使事已竣,日氣漸熱,故必欲趁速回程矣,自上委遣大臣,懇請至此,當留一日云矣,敢啓。傳曰,知道。
又以迎接都監言啓曰,四五字缺承命請留之意,令差備譯官,五六字缺勅使,答以日氣漸向苦熱,所幹公事,六七字缺擬趁晦日發行,今承委遣大臣,如七八字缺初一日起程云矣,敢啓。傳曰,知道。
又以迎接都監言啓曰,今日別茶啖四五字缺敢啓。傳曰,知道。
趙胤錫,以迎接都監言啓曰,卽者提督,送言于臣等曰,行四五字缺禮單,豫爲整備,趁明日入給云。依其言二三字缺之意,敢啓。傳曰,知道。
又以迎接都監言啓曰,四五字缺以六月初一日辰時離發事,八九字缺發送路程記,亦爲書出,四五字缺則發程第十七日,當至義州矣,敢啓。傳曰,知道。
副校理吳始壽疏曰,伏以臣,頃以本館五六字缺故陳疏乞罷,未蒙恩許,黽勉就直矣,四五字缺見同僚之辭疏,始知政院之啓,五六字缺苟且之斥,臣安得獨免?廉隅所關,決不可仍冒。伏乞聖明,亟賜罷免,以安微分,不勝幸甚。臣無任祈懇屛營之至,讙昧死以聞。答曰,省疏具悉。爾其勿辭,從速察職。燼餘
答迎接都監草記曰,一善之慾,所在幾何?細察其情。內下記草
上在慶德宮。停常參·經筵。
藥房問安啓辭。答曰,知道。症候與昨無異。
答司諫李壽仁疏曰,省疏具悉。爾其勿辭,從速上來。
答大司憲趙珩疏曰,省疏具悉。卿其勿辭,從速察職。
答副修撰任翰伯疏曰,省疏具悉。爾其勿辭,從速上來。
答淸安縣監宋有佺疏曰,省疏具悉。爾之進言之誠,予用嘉尙,所陳之事,當令該曹處焉。
院前啓。答曰,不允。
府前啓,新啓,摠戎使南斗栢改差事。答曰,不允。內下日記
備邊司啓曰,進賀使臣,待勅使到館,更爲詳探後差出事,曾已啓下矣。今見都監啓辭,則提督輩,聞譯官所傳進賀一物,方物之言,而前無他語,今無等待之事,使臣令該曹,依例差出,何如?傳曰,允。
又啓曰,迎接都監啓辭,備邊司啓曰,禮曹啓辭,曾前勅行,如有賜物,必有謝恩禮物,而今此勅行,只頒敎書,無賜物,則似無謝恩禮物,而旣以追諡頒敎,則不可無進賀之擧,令廟堂稟處,何如?傳曰,允事,命下矣。承文院所在謄錄中,亦有有賀而無謝恩之時,今此勅使回還後,當有進賀之擧,而姑待其到館,令都監詳細講定於彼人後,差出使臣,何如?傳曰,允事,傳敎矣。此事若自我爲先提起謝恩有無,則彼必無勿謝之理,故使差備譯官等,微探於李一善等曰,今番雖無謝恩之事,亦有進賀之擧,戶曹,接待三番勅使之餘,進賀一起方物,亦且難辦云云。以觀其意,則一善不發謝恩之言,且問進賀使姓名譯官等,答以未及差出,則一善無所答云矣,敢啓。傳曰,知道。備局謄錄
上在慶德宮。停常參·經筵。
藥房問安。答曰,知道。
答判中樞宋時烈疏曰,省疏具悉卿懇。予之切迫之情,痛恨之懷,繼繼冞切,而卿意愈懇,此豈平日所望於卿者乎?今日卿之進退,實係於國家之存亡,邪論之消長,其可不念及於玆?中宵無寐,靜思至此,實未知鎭邪說而爲國之道也。予意已悉於相對之時,今不必更言,而卿若不留,邪類自以爲得計,此可不長吁痛恨,如割心頭者乎?卿意雖定,其於國家之存亡何?此今日之樞機,卿乃先祖付托之人。私情雖切,國事奈何?須勿決意留在,而鎭國望,實蒼生之福也。卿其念焉。
府·院前啓。答曰,不允。內下記草郞廳李弘稷校正。日記廳郞廳李益普書
上在慶德宮。停常參·經筵。
藥房都提調鄭維城,提調洪命夏,副提調南龍翼啓曰,伏未審夜來,聖候調攝,若何?眼患瘡腫,尙未復常,而今將缺一字接客使,恐或添傷,臣等不勝憂慮,敢來問安。答曰,知道。
趙胤錫啓曰,大司憲趙珩,伴送使進去,執義尹宣擧,掌令閔汝老在外,掌令李俊缺一字未肅拜,持平朴承健·崔攸之服制,今日五字缺又二行缺安進去,下直。傳曰,知道。
又啓曰,四字缺君伋館所問安,則答以每遣宰臣下問,不勝感激,罔知所達云矣。傳曰,知道。
勅使接見後,藥房·政院問安。答曰,知道。
又以禮曹言啓曰,孝宗大王廟一字缺配享之臣,金尙憲·金集,已爲啓下,取考謄錄,則令奉常寺造位板,依前例送于各其本家祠堂,遣官設祭,宣敎書訖,位板臨時進詣于魂殿,大王神輦詣宗廟時,二字缺神輦後以往云。配享兩臣,敎書製述及位板造作祭官祭物等事,令祔廟都監及各該司,擧行,何如?傳曰,允。
又以禮曹言啓曰,去四月初十日審理引見時,副提學兪棨所啓,李俊平妻,自遭獄事,期於必死,至於投井殞命,其爲節行,二字缺可嘉。右參贊宋浚吉曰,李俊平妻,卽故任鉉之曾孫,而任鉉曾死節於丁酉年間矣。其孫又如此,合有旌表之典矣。上曰,言于該曹擧行事,傳敎矣。李俊平妻任氏,自遭其夫之喪,期於必死,終至投井殞命云,其節行之可嘉,誠如筵臣所達,合有旌表之擧,烈女旌門,令該司擧行,何如?傳曰,允。
又以禮曹言啓曰,來七月初五日宗廟頒告祭,遣官設事,已爲啓下矣。仁宗大王·明宗大王兩室則祧遷,宣祖大王以下各室,當次次陞遷,應用幄帳諸具,先爲移設,始乃奉移神主,各室一字缺室,亦當竝爲奉移,一字缺則都監擧行,而一時奉移之際,必致喧擾,二字缺大王以下各室,竝當奉移一字缺移安廳待遷排設一字缺還爲奉安矣。各室豫告一字缺祝文中,皆告祧遷及祔廟之意,竝及暫二字缺安之意爲當,而常時凡有修改,皆行五字缺又二行缺各該司擧行,何如?傳曰,允。
又以禮曹言啓曰,自祖宗朝以來,國有慶禮,則必設科一字缺者,蓋與八方,同其慶之意也。今此孝宗大王祔廟,大王大妃殿上尊號,王大妃殿上尊號,中宮殿冊禮,通爲四慶,而經亂之後,本曹文書不多,前後設科之規,雖未能遍考,以其見於謄錄及榜目者言之,乙亥年仁穆王后祔廟·元宗大王祔廟·成宗大王世室,合三慶設增廣別試,辛卯年仁祖大王祔廟·中宗大王世室·仁烈王后追上徽號·王大妃殿上尊號·中宮殿冊禮·王世子冠禮,合七慶設六百館試,咸聚京師,分三所,初場論表,終場策問,除講經試取,而本曹議大臣定奪設行矣。乙亥年設行增廣,以其有兩慶祔廟之禮,而辛卯年,則雖合累慶,慶禮旣設別試,今此慶科之規,就議于大臣,則亦以爲,依辛卯年例設行宜當云,以此擧行,何如?傳曰,允。
獻納吳斗寅,正言李東溟啓曰,今此趙絅遠竄之請,實出於輿情之所共憤,而每以不允爲敎,臣等竊惑焉。絅之挾私黨惡,譸張熒惑之狀,聖明旣已洞燭,其在辨別邪正之道,固已屛逐之不暇,豈可罷職而止哉?絅以三朝重臣,豈不知善道之陰兇,其罪之罔赦,而乃敢托以應旨,鼓煽其餘論,爲善道立幟,不惟掩其罪惡,又反褒之以忠赤,引喩無倫,語意極慘,其陰巧情迹,有甚於善道,絅之獨免竄逐,寧有是理哉?公議拂菀,愈往愈激,抑邪扶正,所關非細。此臣等之所以閱月論一字缺必欲準請而後已者也。請前判中樞趙絅,亟命遠竄。臣等,以摠戎使南斗柄遞改事,連日論三字缺又二行缺人望素輕,曾試御營之任,已著不稱。三字缺新命,豈可再誤乎?當初備擬,蓋出於乏人,除命一下,物情俱駭,皆以爲決非所堪,公議所在,大可見矣。畿輔摠戎,是何等重任,堂堂聖朝,亦豈無他人,而必以僉曰,不可之人,因循苟充,以致負乘之災哉?將非其人,實是兵家之大戒,請新除授摠戎使南斗柄,亟命遞差,詢于廟堂,勿論文武,各別擇授。答曰,不允。
趙胤錫,以吏曹言啓曰,進賀今當差出,上使則以大臣,備三望,而上年冬及今春,兩行使臣差出時,因傳敎,皆以大臣及宗室駙馬,勿限員數,竝爲擬望,已行久近,懸錄以入矣。今則何以爲之?敢稟。傳曰,依例書入。
李翊漢,以迎接都監言啓曰,勅使軍威軍除減事,使差備譯官徐孝男·方孝敏等,措辭開諭於李一善處矣。卽者上·副使,使徐孝男等傳言曰,俺等上來時,固欲除去軍威軍,以除飢民之弊,而所重在於勅書,故有意未果矣。今此回程,則不過爲俺等之威儀也,爲文具而困飢民,於心未安,事體所在,雖不得全減,元數中減去一百宜當。此是爲慮本國飢饉之意也,後勿爲例云矣,敢啓。傳曰,知道。
又以迎接都監言啓曰,卽刻,勅使館所離發,騎馬詣闕,轎子則使之待候於崇禮門外之意,敢啓。傳曰,知道。
李翊漢啓曰,今日勅使詣闕時,軍令初吹卯時,二吹辰初,三吹辰末,而二吹傳語,旣已來闕內耶。牌尙存彼此早晩二字缺,是其差違,詰責禁漏官員,則左右視不能對,殊極駭愕。當該彼此奏時官,竝推考,以懲其怠慢之習,何如?傳曰,允。
又以迎接都監言啓曰,二字缺又二行缺回班勿爲行禮,仍爲過去之意,敢啓。傳曰,知道。
李翊漢啓曰,勅使時,事變假注書,今日二字缺減省記之意,敢啓。傳曰,知道。
鄭萬和啓曰,勅使到弘濟之後,左議政以下狀啓,已爲入來,而傳語則過沙峴之報,始爲來傳,怠慢甚矣。傳語次知官推考。傳曰,允。以上燼餘
上在慶德宮。停常參·經筵。
藥房都提調鄭維城,提調洪命夏,副提調南龍翼啓曰,昨日勞動,應接客使,伏未審夜來,聖候調攝,若何?湯劑·丸藥,連續進御,眼患諸症,漸向平復耶?臣等無任憂慮,敢來問安。且前入柴胡湯五貼,不輟進服,則當盡於今日,而諸醫皆以爲此藥,眼疾一字缺腫,俱是當經之劑,快復爲恨,不可不。四字缺又二行缺
承旨南龍翼,藥房啓辭後,以病卽爲退去,元萬石當爲代進,右承旨李翊漢,病未仕進,右副承旨鄭萬和,兵批進,廳中只有左副承旨朴世模,同副承旨趙胤錫,吏批政廳,何承旨進去乎?敢稟。傳曰,同副承旨進去。
有政。吏批,判書尹絳進,參判金壽恒病,參議趙復陽進,同副承旨趙胤錫進。兵批,判書洪命夏藥房進,參判未差,參議朴安悌進,參知吳挺緯病,右副承旨鄭萬和進。
以李殷相爲大司諫,李光稷爲奉敎,李煿爲學諭,李俊耉爲司諫,李有相爲直講,錦林君愷胤爲進賀使,柳慶昌爲副使,吳斗寅爲書狀,具文濟爲榮川郡守,具文治爲喬桐水使,閔點爲司藝,趙益剛爲敬陵參奉,尹珹爲尙衣正,金萬翼爲獻陵參奉,宋光心·李晩吉爲兼春秋,李枝茂爲掌令,柳慶昌爲兵曹參判,洪處亮爲副護軍。
趙胤錫,以讀書堂官員,以大提學意啓曰,去五月朔製,校理安後說當次,而不爲製進,依前例推考,何如?傳曰,允。
又以兵曹言啓曰,卽者承傳色,捉送軍士一名而言,大內至近之地,闌入俯視云,聞來不勝驚駭。卽爲推問,則蔚珍正兵安國亨,所供內矣身,興元門守直軍士入番,而遐方迷劣之人,初到京城,未知東西,差備門近處,果爲窺見現捉云,觀其容貌,則非但年少,迷劣莫甚,而差備門外,公然闌入,俯視大內之罪,不可輕易處置。令攸司囚禁治罪,何如?傳曰,允。
又以刑曹言啓曰,近間本曹堂上,連有事故,事務多滯,故臣金徽,不得已開坐,而判書未差,參議臣權大運,以別問安使出外,循例公事,一字缺以回啓者外,其餘啓下緊重公事,四字缺又二行缺今此趙絅遠竄之請,實出於輿情之所共憤,而每以不允爲敎,臣等竊惑焉。以下措語上同請前判中樞趙絅,亟命遠竄。臣等以摠戎使南斗柄遞改事,連日論列,未卽允許,豈聖明猶以斗柄,可能勝此任耶?以下措語上同請摠戎使南斗柄,亟命遞差,詢于廟堂,勿論文武,各別擇授。答曰,不允。
以校理李敏敍初度呈辭,傳于趙胤錫曰,還出給。
掌令李俊耉疏曰,伏以譾陋微臣,累忝匪據,責重人微,隨事生尤,曾忝言責,厚招物議,逮受字牧之任,又致瘝曠之罪,廢置杜伏,無望收敍。今此風憲之職,又忝夢寐之外,驚惶震越,若無所容。久離闕庭,再忝侍列,顧臣微分,趨一字缺供職之不暇,何敢一刻偃然,以速慢蹇之誅,三字缺又二行缺以爲難救,臣亦自分必死,多方醫藥,僅三字缺元氣大敗,澌毁骨立,食飮全廢,委頓床席,有如僵尸,精神虛損,人事都抛,旬月之內,決難肅謝,此則人人之所共知,諸醫之所共見也。臣敢誣飾於天地父母哉?抑臣於此,尤有所不安於心者。近日庇護奸凶之疏,不意遽出於三朝之老臣,辭意陰險,有不可掩,則兩司請罪,實出公共之論,而聖旨堅拒,一兪尙閟,中外輿情,方深悶惋。臣於此時,敢上辭職之章,實有規避之嫌,而病狀如右,末由承命,慚懼交至,尤不能自安。伏乞聖明,察臣危懇,亟遞臣職,以便公私。臣無任兢惶煎迫之至,謹昧死以聞。答曰,省疏具悉。爾其勿辭,從速察職。
都承旨南龍翼疏曰,伏以臣,自昨夕,猝患暑癨,達夜吐泄,痛勢未已,精神筋力,不能收拾,而適値聖候,尙欠平復,身忝藥房之列,又當問安之日,僵仆之前,不敢言病,强起趨詣,欲待內豎曰,安而退矣,俄頃之間,症勢添劇,腸肚如割,心神靡定,纔請啓辭之後,不待批下,扶曳先出。疾病雖曰難免,罪戾實無所逃,伏乞聖慈,亟遞臣職,以安臣心,臣無任惶悶祈禱之至,謹昧死以聞。答曰,省疏具悉。疾病之來,人所難免,爾其勿辭,從速察職。以上燼餘
上在慶德宮。停常參·經筵。
下直,洪原縣監李順男。
趙胤錫啓曰,大司憲趙珩,以伴送使西下,執義尹宣擧,掌令閔汝老在外,掌令李枝茂未肅拜,持平崔攸之·朴承健服制,今日以監察,爲茶時之意,敢啓。傳曰,知道。
藥房都提〈調〉鄭維城,提調洪命夏,左承旨元萬石啓曰,伏未審夜來,聖候調攝,若何?連日問安之批,未承明白下敎,眼患諸症,漸向平復,與三字缺,又一行四字缺。
朴世模啓曰,假注書兪夏益,四字缺而得病直所,症勢頗重,累日不得行公。兪夏益遞差,他假注書差出,察任,何如?傳曰,允。
假注書望,趙一字缺申厚載·李猶龍。
傳于鄭萬和曰,大臣·備局堂上,引見。
趙胤錫啓曰,以刑曹,義香擊錚,請刑啓目,傳曰去六月云爾,則乃庚子六月耶事,命下矣。招問該曹郞廳,則以爲五月之五字,誤以六字書云。莫重入啓公事,如是誤書,極爲非矣。請當該堂上·郞廳推考,其公事使之改入,而臣以該房,亦難免不察之失,極爲惶恐。傳曰,知道。
趙胤錫,以延接儀軌都監言啓曰,謄錄郞廳具文濟,昨日政,移授榮川郡守,其代,以漢城判官李命聃差下之意,敢啓。傳曰,知道。
趙胤錫,以禮曹言啓曰,以本曹方物取稟草記,傳曰,此草記措語,不爲明白,莫知其意,還出給,使之改入事,傳敎矣。辛卯年祔廟時,各道方物物膳,竝皆權減,只王大妃殿上尊號日,大殿·王大妃殿·中宮殿·世子宮方物物膳,只一度封進於各殿矣。今此上尊號時,各殿方物,因上敎,依辛卯年例,各一度封進於大王大妃殿上尊號之日,而但念大殿方物,當進於大王大妃殿上尊號之日,則王大妃殿,不可無方物,王大妃殿,旣進方物於大王大妃殿上尊號之日,則王大妃殿上尊號之日,大王大妃殿,亦不可無方物,故兩殿方物,各一度加磨鍊於辛卯年矣。今承下敎,不勝惶恐,敢啓。傳曰,依辛卯年例爲之。
右承旨李翊漢疏曰,伏以滓穢微臣,最居人下,曾前忝叨,已踰涯分,常懷感激,報答無門,恩私益隆,復廁邇列,隨行逐隊,忝竊匪據,絲毫無補,愧懼徒積,犬馬之誠,唯以筋力爲期,災生福過,疾恙爲祟,癱瘓嘈雜之症,疝癨腎腹之痛,日漸加重,而適値客使之來,不敢言病,黽勉供職矣。又自昨夕,添得暑風之症,吐瀉無節,營衛索然,達曙增痛,不能起動,旬月之內,決無差復之望,出納重地,不可久曠。伏乞聖慈,曲垂矜憐,亟遞臣職,俾得調治,以延徵臣五字缺又一行二字缺。答曰,省疏具悉。爾其勿辭,調理察職。
九字缺,伏以臣,與宋時烈,被人構誣,略無異同。時烈,旣以此引退,則臣義三字缺況聞時烈登對之辭,自以負犯偏重,謂臣爲輕,而先自決去,則臣二字缺事前後論說,視時烈實多,臣何可委重於彼,而自點其輕者,晏然而已乎?士夫風義廉隅爲先,儕流之間,自喪其廉隅,則將何以立於世乎?臣固欲奉承聖意,留待補拾,而反復思惟,事同義均,一去一否,終無是理,懇乞聖慈,諒臣情勢,實有不得不爾者,鐫臣職名,使得從容退歸,毋示恩禮,如前日之爲,俾臣益狼狽而難措,徒有傷於體例,實天地父母生成曲全之德也。且臣,曾差冊敎文書寫之任,而眼昏日甚,無計奉塞,累辭而不得命,今臣形勢如此,衰病之狀,有不暇言。又念以妙筆名世者,自不爲無人,而事期已迫,不容少遲,竝望亟令都監,改定可堪之人,公私幸甚。臣無任瞻天望聖悶祝祈懇之至,謹昧死以聞。答曰,省疏具悉卿懇。纔竭予意於前疏之批矣,卿竢病間入來,當面諭焉。
判中樞宋時烈疏曰,伏以臣,再蒙賜對,略陳情勢,意謂聖主體下之仁,少加諒察,而昨日史官之來,又承聖批,則所以留之者愈益懇惻,至有臣子不欲聞之敎,臣伏竊以爲,當日進對之時,震疊天威,不能一一細陳,故殿下,猶以臣爲可遲留也,臣請復冒昧,以罄未盡之說焉,伏乞聖慈矜察焉。臣於前年,遠承下詢之日,非不知措辭之甚難,命意之多嫌,而只恃聖明,明竝日月,仁如天地,而又自負其內無他腸,率意信口,無所斟酌矣。不意尹善道,因此措切,不遺餘力,仍被臺彈,終至投北。善道雖有不善之心,靡臣妄言,安得有此,此臣之所以尋常自訟者也。其時臣之所獻議,與善道之疏,旣經睿覽,今不必更煩,而今來忽聞有殞心褫魄之說,流傳都下,臣亟求善道所謂立說一通而見之,則其中有專以臣爲有包藏不道之心者,而善道此說,家傳而人誦,臣顧以何心,置身於覆載之間哉?臣當初所引檀弓免子游衰之說者,只欲明長子之爲長子,無間於存歿之意而已。今善道,乃拖引立孫之說,顯有所指之人,而以爲臣之罪案。噫,臣若一毫有此意思,則不但擧國之人,亟肆於市朝,抑亦上天,威怒而震滅之,必二字缺日矣。且臣若有邪心,有貳於所指之人,則當固秘深閉,五字缺又一行缺,天災時變,擧皆以爲臣之所祟,是則臣之罪,六字缺荒野猶尙如此,況如立於朝端,則天之震怒,又當如何也?此等三字缺於一二人,而衆口傳誦,以爲美談。臣雖冥頑,何以擧顔於人世耶?桑弘羊列肆販賣,漢臣猶以爲烹弘羊,天乃雨,況臣以不忠於先王,而以召其災,則其罪又當如何也?至如趙絅之疏,則又以善道之疏,爲爲孝廟左袒云,是則臣以高帝之臣子,而右袒於産·祿者也,其罪奚但誅其身而已哉?又謂善道,勉殿下追孝於先王,是則臣以不孝之道,導殿下也。吾君不能,猶謂之賊,況以不孝,慫惥於君父者哉?且臣在鄕之日,微聞都下有一說,以爲臣,倡爲孝宗大王不可入廟之說,臣雖驚隕欲死,然自諉以遠外傳聞,未必眞的矣。及至上來細聞之,則此非但閭巷間相傳者而已。至於大臣,愕然而致問於臣之所親云,此則未必出於善道與絅之口,而必是惡臣者,造爲此說,以附會於其間也。噫,自古人臣之受惡名者何限,而豈有如臣之甚者哉?且臣頃年赴召,在於戊戌之秋,則實是先王違豫向寧之後,而善道之疏,又以先王之違豫,爲臣之大罪,臣雖不敢辭,而其受而爲罪之說,臣實不敢知也。此等語言,臣非謂聖明,未能俯察而必欲去也。以爲去年,旣有善道之疏,今年又有趙絅之疏,而趙絅之言,深於善道,善道今年之言,又甚於去年。朱子所謂,輒以簒逆之名加人,置人於族滅之地者,不幸而近之矣。夫言者,出於口而無窮者也,不知前頭,又有何等人,做出何等說話耶?指無爲有,指秋毫爲太山,强者倡,弱者和,打成一片,牢不可破,則聖朝雖欲活臣,亦不可得矣。是故,臣怵迫徊徨,百爾思度,一退之外,更無餘策,故雖蒙聖敎,勤懇切至,而終不敢留也。噫,臣之疇昔,蒙恩固已罔極,而至於近日,殿下念臣混處染癘,則亟宣聖旨,使之出避,愍賤息危死無救,則又下醫藥之命,而復臨筵亟問,使臣父子俱免於水火之中,雖臣父子,粉骨糜身,何足以報塞萬一哉?然則雖靡聖敎,豈欲一刻離違於輦下,少輟南山之一字缺哉?然而終不得自伸者,其亦蹙矣。伏乞聖慈,哀而愍之,三字缺退歸,不使違拒之罪,復加臣身,則臣之受恩之厚,又不五字缺又一行三字缺旣有所犯,何敢倖免,苟或倖免,九字缺達,以爲此是某臣之子,又謂之喪前所犯,以爲援例之地,三字缺喪其私親,然據以禮律,則爲人後者,謂其所生,爲伯叔,而服一字缺期,則何得謂遭喪而免其罪乎?此不但啓關中役文之弊,其於倫理,大有所不安,而國法之隳壞,未必不由於此等之舛謬,臣於此,極有所大懼而深憂者。伏乞聖明,亟命該官,據經考律,依例照斷,不勝幸甚。此事雖少,亦係明人倫整朝綱之一端,故竝此冒達,非敢爲沽直之計也,亦非但求安於私義而已也。臣又竊有所大恨者,臣於再昨入侍之時,可謂從容於燕閑矣。所欲陳者,宜無所不盡,而尙有所銜,臣罪萬死矣。今則天門漸遙,無路以畢,丹忠耿耿,緘在骨髓而已。然殿下,若以臣之所已陳者財擇,則其所未陳者,想已了然於聖心矣。伏願殿下留神焉。臣不勝瞻天望聖戀闕流涕之至,謹昧死以聞。答曰,省疏具悉卿懇。予雖不敏,豈不識卿之情勢之萬一哉?予雖欲曲許卿意,其於國事何?此今日治亂關頭,終不忍快許也。且末端兩事,豈其然哉?卿其安心。
行副司直鄭致和疏曰,伏以臣,福過災生,前月初五日夜間,猝得重病,氣絶移時,幸得回甦,如縷之喘,至今僅延,而病出積傷,元氣極敗,沈綿委頓,尙在人鬼之關,復起供仕,時月難期。臣所兼帶備局堂上,任非閑漫,而瘝曠已久,進不進單子中,每以病書啓,一日二日,益增惶悶。至於宗廟署提調,非但殿最已迫,祔廟當前,事異常時,本署之官,不可晏然退伏,以臣病勢,決無仍據之理。伏乞聖明,俯諒危懇,亟命竝許遞改,以便公私,千萬幸甚。臣無任伏地祈懇之至,謹昧死以聞。答曰,省疏具悉。卿其勿辭,調理察職。
午時,上御興政堂,引見大臣·備局堂上。領議政鄭太和,左議政沈之源,吏曹判書尹絳,戶曹判書許積,兵曹判書洪命夏,判尹李浣,禮曹判書李一相,右副承旨鄭萬和,副提學兪棨,大司諫李殷相,掌令李枝茂,假注書申厚載,事變假注書李沃,記事官金錫之·尹晳。鄭太和曰,近來日候,終朝稍冷,當午甚熱,未審此時,聖候若何?上曰,比前稍勝矣。沈之源曰,京中雨澤,近頗浹洽,意以謂四方同然,及見諸道狀啓,則旱乾太甚,多未移秧云,前頭民事,誠可慮也。許積曰,嶺南全以移秧爲事,而雨澤不足,秋成之不實,據此可知矣。鄭太和曰,北使之來,凡所供給,不缺其望,而李一善,獨以饌品之異,頗有慍言云矣。許積曰,渠非不知自內設饌,而不敢直斥,歸咎於臣,譯官二字缺品次第爲答,則顯有怒色云矣。上曰,此輩之事,四字缺又一行缺,見罷後,來謂臣等曰,月串鎭田畓所出,五字缺多,而厥主,空失其田畓,還給事,陳達於榻前,二字缺臣等事,有傳敎云。所謂月串鎭官舍田畓,卽故監司黃致敬之農庄也,以其地勢,爲防禦要害之處,故移設月串鎭於此地,其家舍則已作本鎭公廨,而田畓則旣無大段補益於公用,則還爲出給,家舍基則令該曹,或參酌給價,或換給他處公舍,何如?上曰,依爲之。鄭太和曰,祔廟不遠,大祭儀注,當爲磨鍊,而自上所患,尙未快復,似當有變通矣。上曰,親祭,則不可不行也。鄭太和曰,宗廟大祭,行之最難,登降灌鬯,事甚勞矣。以臣等筋力,猶患難堪,況於玉體乎?上曰,予雖不曾經大祭,然聞之熟矣。若濕瘡,至於濃爛,則決不可行,卽今症勢,不至大段,莫重祭祀,豈可降殺也?鄭太和曰,臣之愚見,莫如初詣第一室,行焚香奠幣禮後,卽詣第二室,其餘節目,使祭官代行,則庶無登降之勞矣。上曰,予年尙少,若無大段疾病,則降殺祭禮,心所未安也。沈之源曰,今雖强行,後必添傷,臣等之言,固宜體念也。上曰,自初獻至三獻,其間無少休之規乎?鄭太和曰,初獻禮畢,卽就幕次,已有先朝規例矣。上曰,臨時觀勢,更爲議定,可也。上謂李一相曰,本曹草記中說話,何謂耶?李一相曰,此乃前判書所爲,臣雖不能詳知,然辛卯年上尊號後,有方物封進之事,故今亦有此陳達矣。洪命夏曰,大王大妃殿誕日方物,不爲封進於其日,而例於大妃殿誕日,一時封進,事甚未安矣。上曰,物膳則封進於其日,而方物則一時封進,未知其由,令該曹詳考前例,且議于大臣,稟處。鄭太和曰,御史書啓中,當罷守令,自知被罪,已遣家屬,而書啓不下,故敢此,仰達矣。上曰,然。尹絳曰,司饔都提調,自前以親王子爲之,今則何以爲之?鄭太和曰,大典雖不載親王子都提調之言,而近古以來,例以親王子爲之,曾未聞外朝宰相,授此任也。臣聞四字缺又一行缺,後連以親王子爲之。麟坪大君卒逝之後,七字缺饔提調,通計幾人耶?鄭太和曰,公事提調,以文臣爲之,二字缺之是也,其餘三員,皆宗室,故事不修正,吏緣作姦,人言之來,固所難免也。且宗簿提調之任,所以糾檢宗室也。今之提調,吳竣·趙壽益二人,而近來冒稱後裔,圖免軍役者甚多,提調之任,亦云重大矣。又曰,司僕南邊馬廊,頹圮已久,今將改作,而旣毁之後,大內通望,無以障蔽,則事甚未安。何以爲之?上曰,當使人登高望見,以度可否矣。沈之源曰,永寧殿改營事,曾已稟達矣。今姑有奉安處,他日則不可不改營,請令戶判,豫爲料理。許積曰,營構諸材,當以京江浮來者用之,至於大椽,非長山串所斫來者,不可用,當豫爲啓稟,使之斫來矣。上曰,令戶判待時勢經營。可也。上曰,前言宗廟制度事,何以議定耶?鄭太和曰,臣聞祭禮從先祖,三百年制度,不可卒變也。沈之源曰,小臣之意,與領相同矣。鄭太和曰,宋時烈,不回遐心,今已過江,同朝缺然,何可盡達?上曰,其去也,惡言必將復起,而判中樞,決意還歸,良可歎也。兪棨曰,自上勉留,可謂至矣,而臣等請留之箚,尙今不下,未知聖意何如也不給馬者,抑又何歟?上曰,箚子留覽,而判中樞已去,故不下,不給馬者,庶幾留之也。今則缺然失望,兩道監司處,給馬之意,措辭下諭,可也。沈之源曰,宋浚吉,時在江上,辭免寫冊之任,何以爲之?上曰,自當書之矣。洪命夏曰,文科別試,旣已判下,武科,亦當一體說行矣。取考謄錄,則反正後武科別試·初試,或取五六百,或取千人,或取一千五六百,而辛卯年別試·初試,則不限定數,竝取入格,故其數多至五千一百七十餘人,多有濫雜之弊矣,今番則何以爲之?鄭太和曰,其時,無定數,故濫雜無比,而規矩似歇,故兩班之子,頗得參榜,到今爲閫帥者亦多,而近來武弁中,兩班絶少,內三廳將,無以塡差矣。洪命夏曰,講書若從自願之規,則大開僥倖之門,得人誠難矣。上曰,以二千定數,而殿試三字缺又一行缺,定以二矢,似乎便當矣。上曰,旣云三技取二,而六兩五字缺更試云,雖曰古來之規,似非妥當也。鄭太和〈曰〉,六兩所以勸二字缺膂力不足,則他技雖善,不許更試者,乃祖宗朝遺法也。許積曰,武科追都目,不可爲之,爲則必有再射之弊矣。尹絳曰,許積之言最好。至於錄名,不可使訓鍊習讀輩主之,此輩非但無以防姦,又從以弄姦,誠可痛惡也。李浣曰,雖無前規,然四祖單子下,懸疤記成冊,則庶或防姦矣。又曰,訓鍊都監所造弓箭,請於江華運米船,載送何如?上曰,依爲之。許積曰,平安道內需司奴婢身貢,旣有二人竝定,備納一疋之敎,內奴婢之蒙惠則極矣,而但不令頭目領納,而道掌下去收捧,其間多有濫徵之弊,故奴婢等,今方上來,逐日呼訴於戶曹,願得變通矣。上曰,內奴婢身貢,自各其官,定頭目上送,例也,本無道掌下送之事矣。鄭太和曰,內需司奴婢,則無道掌下送之事,而如壽進宮·於義宮·明禮宮·龍洞宮,皆通稱內需司,此宮等,下送道掌,故果有濫徵之弊矣。上曰,壽進宮·明禮宮·於義宮·龍洞宮,則依內司奴婢例,成陳省定頭目,直上納于各其宮,其餘諸宮家賜牌奴婢等身貢,則成陳省定頭目,陳省納于內司,身貢則直納于諸宮,可也。李一相曰,小臣忝冒,萬不近似,以勅行,不得已出肅,而前頭大禮,決難承當,懇乞鐫免,以便公私。上曰,卿其安心勿辭察職。李一相曰,臣帶文衡之任,已過三年,雖使古人望實俱孚者,亦難久居,況如臣不似,豈可玷辱名器?私情悶迫,敢此仰瀆。上曰,毋以年久之事引嫌。李一相曰,可堪此任之人甚多,下詢諸大臣,則可知臣情狀矣。鄭太和曰,日月不至久遠,不必遞也。上曰,若有事故,則可遞,歲月久近,非所論也。大司諫李殷相曰,趙絅遠竄之請,閱月論執,而每以不允爲敎,臣竊惑焉。趙絅以三朝舊臣,豈不知善道之凶慘,而乃敢假托應旨,鼓煽其餘論,爲善道立幟,不惟欲掩其罪惡,乃反褒之以忠赤,其引喩陰慘悖妄,其情迹,殆有甚於善道,安得獨免竄逐乎?挾私黨惡,譸張熒惑之狀,聖明旣已洞燭,則豈可謂之以應旨而不之罪乎?五字缺,請前判中樞趙絅遠竄。九字缺,固不爲過,予已洞燭其罪狀,而略施其罰,意惟在焉,不允。又啓曰,摠戎使爲任極重,不可使人人而冒據。新除摠戎使南斗柄,三字缺迂疎,且乏才局,屢拜閫帥,無所可取,曾試禦營之任,已著不稱之一字缺除目之下,人皆以爲不合,堂堂聖朝,豈乏他人,而仍循苟充,以貽負乘之災乎?請摠戎使南斗柄遞差,其代,詢于廟堂,各別擇授。上曰,不允。掌令李枝茂曰,黃瀗貪暴之罪,不容贓律,而先朝時,以其有功,減死定配,今不可撓改,請還收減等之命。上曰,不允。又所啓,前大司憲趙壽益,身在京城不遠之地,旣以母病危重,不得來赴於國祥,則所當只陳其私情,而敢贅剩語,事極可駭,請命罷職不敍。上曰,不允。又所啓,前判中樞趙絅,以先朝老臣,受國厚恩,而頃日假借議禮,顯有傾陷之態,不可以應旨之故,不懲其罪,請命遠竄。上曰,不允。以上燼餘
上在慶德宮。停常參·經筵。
王大妃殿,藥房問安。答曰,知道。
藥房都提調鄭維城,提調洪命夏,左承旨元萬石啓曰,伏未審夜來,聖候若何?昨伏承聖批,以症候稍似差減爲敎,臣等無任喜幸。自前眼患諸症,雖有一時少差之效,而發作無常,諸醫等皆以爲未能快去根柢之致,不可不連進當經之劑,期於永敍復常之效。當此夏月,苦口湯劑,一字缺不得連進累十貼,前劑入加減八味丸,乃是當經之劑,二字缺又一行缺,知道。
再啓曰,卽伏聞下醫官之敎,八字缺又有復發之漸,至於手足諸處,稍有浮處云,臣等不勝二字缺煎慮之至。卽今症候輕重,必須診察詳知,然後方可議藥,令醫女卽爲入診,何如?答曰,依啓。
三啓曰,伏聞醫女所傳之言,慈殿症候,詳細入診,則大槪症勢,與年前所患,別無異同,而手足諸處浮氣,比前有加云,此非卽今猝發之症,臣等不勝驚慮。卽與柳後聖·趙徵奎及諸御醫安景昌等,反復商議,則皆以爲,慈殿復發之症,出於心火濕熱,自前葶藶木香散進御,不出數劑,輒收其效。更爲廣考醫方,此症當劑,無過於此藥,依前連進,期於速效宜當云。葶藶木香散半劑,爲先劑入之意,敢啓。答曰,此藥則雖似相當,而收效之速,莫如湯藥,柳後聖處,更問以啓。
四啓曰,伏承聖批,此藥則雖似相當,而收效之速,莫如湯藥,柳後聖等處更問以啓爲敎。臣等,初與醫官等商議時,湯藥兼進之意,再三問之,則柳後聖諸醫等,皆以爲凡散藥與湯藥無異,而收效之速,有加於湯劑,況且夏月,兼進湯劑,亦有所妨云,故姑以葶藶木香散爲先進御之意,啓稟矣。今以下敎之意,更議于柳後聖等,則與當初所言無異,卽今速效之藥,無過於此,姑先進御宜當,而且松上藤蘿作茶,引飮時兼進,則亦必有效云,此藥物,亦爲備入之意,敢啓。答曰,知道。
趙胤錫啓曰,以漢城參軍李瑞雨篆文朔書,傳曰,此篆文中,朝字如是寫進,此何體樣耶事,傳敎矣。招問李瑞雨,則以爲篆文,不能習熟,依倣法帖而書之,此字樣,在於篆韻中云,取考篆韻,則果在於各體中變畫之類,而右邊一畫,有加於古本,稍似失眞矣,敢啓。傳曰,知道。
趙胤錫,以禮曹言啓曰,取考家禮禫祭儀則,有主人以下哭盡哀之文,七月初三日禫祭時,大王大妃殿,同臨哭位,則以常時所御衣襨,行哭禮似當,就議于大臣,則亦以爲然。禫祭日臨時,別爲磨鍊儀注以入,何如?傳曰,允。
趙胤錫,以禮曹言啓曰,今此祔大廟時,配享兩臣位板,令四字缺又一行缺,則配享臣神主,雖在鄕家,奉常寺官員,七字缺遣官行祭,宣敎書訖,書位板以來矣。今此配享臣三字缺則在於忠洪道連山地,依前例擧行事,分付于都監及各該司,本道監司處,亦爲移文之意,敢啓。傳曰,知道。
掌令李枝茂啓曰,黃瀗之前後負犯,聖明曾已洞燭,今不必覼縷,而先王特念其功,不忍其置之罪辟,斟量末減,竄配邊遠,決不可有所更改,適當審理之日,遽施減等之典,滿贓之律,在法罔赦,雖曰審理,瀗之罪,不可減也。王法從此不嚴,貪吏無所懲戢,請還收黃瀗減等之命。前大司憲趙壽益,受恩屢朝,爵在憲長,而身居畿輔不遠之地,不赴國祥陪祭之班,果以母病奄奄,不能暫離,則固宜只陳情事,縮伏竢罪之不暇,而乃敢張皇辭亂,用意頗僻。至以旱災之慘,歸咎於斥邪之論,春夏積久之旱,何與於近來始發之臺參乎?人或可欺而天不可欺也。急於借用,而不覺其意義之無謂,言之乖戾,何至於是?此而不懲,則無以杜邪逕而扶正論,請趙壽益罷職不敍。趙絅以先朝舊臣,豈不知君臣之大義,而一爲偏私者所蔽,都喪其義理一字缺天,只知善道之同於己爲可愛,而不知善道之辱君父爲可惡,只喜善道之議禮,合於己意,而不察善道之悖言,爲大不敬,其所以爲善道忠矣,其於君父何哉?噫,絅之心,未可知也。絅誠以善道之所謂先王臨御十年之後,朝廷之所以待之者,大有背於天理云者,及此疏之入不入,國祚之延不延等語,及假世子攝皇帝云云等說,非謂犯上不道之語乎?其他逆倫悖理,媢嫉誣妄之言,不一而足。絅豈不知而乃拈出其中,議禮一說,分疏稱道,譸張眩亂,旣曰善道盡忠於先王,勉殿下追孝,寸誠赫然,至曰爲孝廟左袒,未知此言何謂耶?其凶慘陰險之狀,有難以測知者也。當初朝廷之罪善道者,實出於誅其心之不道耳,非所以罪其言之非禮也,而趙絅乃以其罪之重,處而諱之,反以其罪之輕者而辨之,掩私借公,在西向東,以爲嗃矢,吁其異哉?禮者,天二字缺又二行缺,以其言之大不敬,非人臣之道也。且其所議禮者,六字缺他人之餘論耳。設令所假者,是斷不可以贖其罪,所議四字缺,以加其罪,今之以禮說,伸善道者,不其怪謬之甚乎?禮有三百三千,無不敬蔽之,古今天下,安有不敬而合禮者乎?一善道已可駭,而趙絅又從以和之,惟以議禮一說,爲之赤幟,一以爲救護善道之地,一以爲傾陷朝廷之計,直是嫁禍之機穽,霜氷之漸,誠可驚心,是非邪正之分,不可不明卞,護奸黨惡之罪,不可不痛懲。請判中樞趙絅,請命遠竄。答曰,已諭毋煩。
獻納吳斗寅,正言李東溟啓曰,趙絅遠竄之請,實出於輿情之所共憤,而昨於榻前之敎,其挾私黨惡,譸張熒惑之狀,聖明亦已洞燭矣。其在辨別邪正之道,決不可罷職而止。論執閱月,尙且留難,臣等實未曉聖意之所在也。絅以三朝重臣,豈不知善道之陰凶,其罪之罔赦,而乃敢托以應旨,鼓煽其餘論,爲善道立幟,不惟掩其罪惡,乃反褒之以忠赤,引喩無倫,語意極慘,其陰巧情迹,有甚於善道,則絅之獨免竄逐,寧有是理哉?公議拂菀,愈往愈激,抑邪扶正,所關非細,此臣等之所以爭執迄今,欲得請而後已者,請前判中樞趙絅,亟命遠竄。臣等以摠戎使南斗柄遞改事,累日論列,尙未允許,臣等竊惑焉。斗柄之性本迂疎,且乏才局,望輕老病,無一可取之狀,已不足言,而曾爲御營大將時,不但有不稱之譏,擅發軍需銀布,托以貿販,分給牟利之徒,多有人言,故其時都提調,聞而駭之,至於入啓督捧。又以禁軍別將時,處事顚錯之故,特命下理,將置重律,旋用寬典,只革其職,則其已試之驗,決不可再誤於今日也,明矣。當初備擬之際,已有乏人之歎,除目之下,物情俱駭,皆以爲決非所堪,公議所在,大可見矣。堂堂聖朝,豈無他人,而何可仍循苟充,以致負乘之災乎?將非其人,實是兵家之大戒,請新除授摠戎使南斗柄,亟命遞差。答曰,已諭毋煩。
慈殿入診後,政院問安。答曰,知道。
趙胤錫,以吏曹言啓曰,守令多闕,政事三字缺取稟。傳曰,明日爲之。
大司諫李殷相疏曰,伏以臣,三字缺無一善狀,濫蒙兩朝洪造,連忝邇列,九字缺殫竭心力,奔走末隷,以爲報效涓埃之地矣。新除之命,遽出千萬夢寐之外,臣始驚終疑,慚懼交竝,徊徨縮伏,撫躬罔措。不意玆者,召命荐降,分義所在,不敢不趨詣闕下,陳疏見却於政院,黽勉肅謝,循次入侍,而亦不欲猥陳私懇,悶默而退,尤增惶蹙。玆敢不避僭越,仰籲於天地父母之前,竊念薇垣之長,爲任最重,決非人人所可承當,臣之萬萬不似,非獨臣自知之已審,抑亦聖明之所下燭也。臣雖欲貪艶光榮,强顔冒據,其於貽辱名器,厚招物議何哉?伏願聖慈,俯察危懇,亟遞臣職名,以安微分,不勝幸甚。臣無任祈懇屛營之至,謹昧死以聞。答曰,省疏具悉。爾其勿辭,從速察職。
副提學兪棨,校理李敏迪箚曰,伏以今日國事至此,殷憂萬端,必得剛大之輔,上下所恃然後,喬山泰嶽,功在不言,而國勢增重矣。聖上春秋鼎盛,問學方急,必得名儒宿學,得專經席然後,聖學日躋矣。且群小之慍,昔賢所不免,若時君,不能辨別賢邪,執狐疑而持不斷,則爲臣者,亦當奉身而退,若今日之是非別白,擧措正當,離明乾斷,更無遺恨,則其在進退之道,斷無可去之義矣。臣等竊聞,判中樞府事宋時烈,今日引見之後,將有歸計。伏惟聖上,至意勤懇,其欲勉留,而自助者,誠無已已,而臣等或恐聖明,不忍於退迫之請,倘許其歸,則其於國事何,聖學何哉?嗚乎,先王,敷求賢士,俾補聖躬,聖明之所嘗敬重,而禮貌者,凡幾人,而曾未數歲,讒口交騰,蒼黃奔迸,擧不安於朝著,則非但遠近之失望而已,天下後世,將謂今日爲何如哉?伏願聖明,更以先王所以委卑之意,敦迫甄責,使之留輔左右,以報先王之殊遇,則君臣之義,亦將何說之終辭乎?惟聖明留意焉。取進止。答曰,已諭于筵中矣。燼餘
上在慶德宮。停常參·經筵。
慈殿,政院問安。答曰,知道。勿爲問安。
大殿,政院問安。答曰,知道。
藥房都提調鄭維城,提調洪命夏,副提調南龍翼啓曰,伏未審夜間,慈殿症候及聖候調攝,若何?違豫諸症,纔向差境,又有色憂,添傷必多,臣等尤不勝煎悶之至。慈殿,昨日進服散藥之後,其有一分之效耶?夜來症候,必須診察詳知,然後不無更加隨症議四字缺又一行缺,慈殿症候,當言于醫女矣。
再啓曰,卽伏聞入診醫女所傳之言,則慈殿所進,昨入葶藶木香散,今朝始爲進服,三字缺,症候與昨一樣,別無加減,無任憂慮,卽與柳後聖等諸醫相議,則散藥,數日進御後,更觀症候,以爲議藥之地,宜當云,敢啓。答曰,知道。
王大妃殿,二品以上單子問安。答曰,知道。
有政。吏批,行判書尹絳進,參判金壽恒進,參議趙復陽進,右承旨李翊漢進。
吏批啓曰,慶尙·全南兩道監司,今當差出,而擬望之人乏少,守令中可合人竝擬,何如?傳曰,允。
以金南重爲刑曹判書,李端相爲淸風府使,李河岳爲長城府使,李晶爲靈光郡守,李端相爲舍人,李泰淵爲全南監司,閔熙爲慶尙監司,權曦爲靈巖郡守,李守恒爲務安縣監,李滋爲童蒙敎官,李厚先爲海南縣監,鄭始成爲司僕正,尹飛卿爲宗簿正,趙汴爲禮山縣監,南斗長爲石城縣監,李斗長爲連山縣監,安廷煜爲稷山縣監,李時郁爲新昌縣監,權慬爲德山縣監,柳時蕃爲結城縣監,尹鴻擧爲林川郡守,姜㙉爲沔川郡守。
兵批。判書洪命夏內局進,參判柳慶昌在外,參議朴安悌病,參知吳挺緯進,右副承旨鄭萬和進。以金始振·洪處厚爲僉知,姜栢年爲護軍,任翰伯爲副司果。
午時未時,日暈。夜三更四更,坤方有氣如火光。
鄭萬和,以都摠府言啓曰,入直軍士,中日習射事,頃以勅使回還間姑停矣。旣已回還,今日爲始,當爲中日習射,而政事相値,不得爲之。且副摠管金壽恒,除標信政廳進去之意,敢啓。傳曰,知道。
鄭萬和,又以都摠府言啓曰,副摠管金徽,刑曹坐起,進去晝仕,請出標信。傳曰,知道。
傳于鄭萬和曰,政事罷後,中日爲之。
鄭萬和,又以都摠府言啓曰,政事罷後,中日爲之事,命下矣。請出標信。傳曰,知道。
以禮曹祔廟卽日,崇政殿百官進箋陳賀節目,傳于李翊漢曰,此一款,權停似當。
尊崇冊禮都監啓曰,大王大妃尊號玉寶篆文,王大妃尊號玉寶篆文,王妃冊禮金寶篆文,旣已正書,各二件竝爲封入,以四字缺又一行缺以入。
以大王大妃殿玉寶篆文,傳于趙胤錫七字缺三字,似爲均一,而中行四字中末字,不爲均正,使之改寫以入。
李翊漢,以吏曹言啓曰,廣州府尹有闕,依近例,令備邊司議薦,何如?傳曰,允。
獻納吳斗寅,正言李東溟啓曰,趙絅遠竄之請,實出於輿情之所共憤,而其挾私黨惡,譸張熒惑之狀,亦聖明之所洞燭也。其在辨別邪正之道,決不可止於罷職,而論執閱月,尙此留難,臣等實未曉聖意之所在也。絅以三朝重臣,豈不知善道之陰兇,其罪之罔赦,而乃敢托以應旨,鼓煽其餘論,爲善道立幟,不惟掩其罪惡,乃反褒之以忠赤,引喩無倫,語意極慘,其陰巧情迹,有甚於善道,則絅之獨免竄逐,寧有是理哉?公議拂菀,愈往愈激,抑邪扶正,所關非細,此臣等之所以不避煩凟,必欲准請而後已也。請前判中樞趙絅,亟命遠竄。臣等,以摠戎使南斗柄遞改事,論列累日,尙未蒙許,臣等竊惑焉。斗柄之迂疎衰病,且乏才局,人望素輕,無一可取之狀,已不足言,而曾爲御營大將時,不但有不稱之譏,擅發軍需銀布,托以販貿,分給牟利之徒,多有人言,其時都提調,聞而駭之,至於入啓督捧。又以禁軍別將時,處事顚錯之故,特命下理,將置重律,旋用寬典,只革其職,則論其已試之驗,決不可再誤於今日也,明矣。當初備擬之除,已有乏人之歎,及其除目一下,物情俱駭,公議所在,大可見矣。畿輔摠戎,是何等重任,堂堂聖朝,亦豈無他人,而豈必以僉曰不可之人,付以決非所堪之任乎?將非其人,實是兵家之大戒,請新除授摠戎使南斗柄,亟命遞差,詢于廟堂,勿論文武,各別擇授。答曰,不允。
持平崔攸之啓曰,黃瀗之前後負犯,聖明曾已洞燭,今不必覼縷,而先王特念其功,不忍其置之罪辟,斟量末減,竄配邊遠,決不可有所更改。適當審理之日,遽施減等之典,滿贓之律,在法罔赦,雖曰審理,瀗之罪不可減也。王法從此不嚴,貪吏無所懲戢,請還收黃瀗減等之命。前大司憲趙壽益,受恩累朝,爵在憲長,而身居畿輔不遠之地,不赴國祥陪祭之班,果以母病奄奄,不能暫離,則固宜只陳情事,縮伏竢罪之不暇,而一字缺又一行缺,積久之暵,何與於近來始發之臺參乎?九字缺急於借用,而不覺其義意之無謂,言之乖戾,何至於是?四字缺則將無以杜邪逕而扶正論。請趙壽益罷職不敍。趙絅以先朝舊臣,豈不知君臣之大義,而一爲偏私者所蔽,都喪其義理之天,只知善道之同於己,爲可愛,而不知善道之辱君父,爲可惡,只喜善道之議禮,合於己意,而不察善道之悖言,爲大不敬,其所以爲善道則忠矣,其於君父何哉?噫,絅之心,未可知也,絅誠以善道之所謂,先王臨御十年之後,朝廷之所以待之者,大有背於天理云者,及此疏之入不入,國祚之延不延等語,及長在他嫡在他,群志未定,子孫何保云云等說,謂非犯上不道之語乎?其他逆倫悖理,媢嫉誣妄之言,不一而足,絅豈不知而乃拈出其中議禮一說,分疏稱道,譸張胘亂,旣曰善道盡忠於先王,勉殿下追孝,寸誠赫然,至曰爲孝廟左袒,未知此言何謂耶?其兇慘陰險之狀,有難以測知者也。當初朝廷之罪善道者,實出於誅其心之不道耳,非所以罪其言之非禮也。趙絅,乃以其罪之重處而諱之,反以其罪之輕者而卞之,掩私借公,在西向東,以爲嗃矢,吁其異哉?禮者天理之公,人情之正也,惟其品節有差,意義不齊,多少聚訟,誠難是當。古之人,猶患夫異同,豈可以不識禮而罪之哉?誠以其言之大不敬,非人臣之道也。且其所議禮者,非其己見也,乃假他人之餘論耳。設令所假者是,斷不可贖其罪,所議者非,亦蔑以加其罪,今之以禮說伸善道者,不其怪謬之甚乎?禮有三百三千,毋不敬蔽之,古今天下,安有不敬而合禮者乎?一善道已可駭,而趙絅又從以和之,惟以議禮,爲之赤幟,一以爲救護善道之地,一以爲傾陷朝廷之計,直是嫁禍之機穽,霜氷之漸,誠可驚心。是非邪正之分,不可不明卞,護奸黨惡之罪,不可不痛懲,前判中樞趙絅,請命遠竄。答曰,不允。
政院啓曰,以禮曹祔廟後,卽日崇政殿百官進箋陳賀節目,傳曰,此一節權停似當事,命下矣。日月流邁,奄迫卽吉之期,聖上之有所不忍於卽日受賀者,意有所在,臣等,固當將順之不暇,而第念六字缺陳賀之擧,實是禮典所載,臣十一字缺祖宗朝已行之例,決不當到今停廢,依該曹八字缺敢啓。答曰,已察予情,何用許多說話乎?宜遵前。三字缺
大司憲趙珩疏曰,伏以臣有遠外之行,乞解臣職,以存體例,誠非得已,而該曹覆啓中,十字缺固非一二,而未嘗辭遞爲語,臣未知其可也。臣觀近例,一字缺送回還之際,移授上來者,固有之,而至於帶此職仍爲往來者,臣未嘗聞知也。雖或有例,此不過一時之謬,豈可循以爲常,以定不易之規乎?臣誠譾劣,而職是憲長,爲任甚重,不可久曠,虛帶往返,終有所不安於心者。更將危懇,不得不煩籲於紸纊之下,伏願聖慈,曲加恕察,特許遞改,以便公私,萬萬幸甚。臣無任震悚祈懇之至,謹昧死以聞。答曰,省疏具悉。卿其勿辭往來。
慶尙左兵虞候李英萬疏曰,伏以臣,年少新進,素無才識,而猥蒙拔擢,除授本任,感激洪恩,圖報涓埃,素所蓄積。伏覩下議政府求言傳旨八條,辭意懇惻,伏讀數日,涕泗無從,凡在血氣,孰不感激,罄竭所懷?聖上卽位以來,累降求言傳旨,非不懇切,而未有如今日八條之懇懇勤勤惻怛之甚者也。悶念旱魃爲虐之甚,焦憂赤子塡壑之慘,誡責聖躬,至於此極,天高聽卑,在天列聖之靈,亦且應感聖上焦憂之誠於冥冥之中,轉災爲福,雨澤洽下,牟麥俱登,西成可期,此非回災而爲福乎?雖不知畿甸與諸道旱雨之一字缺以本道雨澤觀之,實蒙聖上焦憂之極,上穹冥應之德也。然而靡不有初,鮮克有終,上若無始勤終怠之政,則何患其至治乎?臣是武夫之末,一字缺猥恃言雖不中,亦不汝罪之敎,妄陳至此,罪合萬殞。殷湯大聖人也,遭七年之旱,指六事而自責,四字缺又二行缺,不足,又用大霈之典,恩宥罔赦之辜,此誠曠世稀罕三字缺,必有甘澍,遍及八方,實是赤子回生之秋也。臣猥將一得,應旨之外,妄陳數件,伏願聖明垂察而採擇焉。一,夫奢侈者,不但傷風敗俗而已,必至於亡國而後已也。是故古人有言曰,奢侈之禍,甚於兵火,此言其禍人家國,慘毒之甚者也。歷觀前史,亡國者,莫不以奢侈爲之祟,此政後轍之當戒也。中國之於我國,物産各異,我國之人,等視土産,惟貴唐物,欲侈其身者,必求細段,公私財力之涸竭,上下人心之僭踰,皆由於此也。外而衣服之餙,乘馬之具,內而服御之物,器皿之屬,飮饌之類,不有定限,皆極奢侈,孰不痛惋而嚴禁乎?第以禁令,不及于貴近,而下流則不如不禁之爲愈也,以臣妄意,欲防侈習,必須先振紀綱,嚴品式正名分,然後凡衣服之屬,飮饌之類,新立科條,隨品定式。至於中人及良賤,各定其制,不必逐日煩禁,而自某月日爲始,始下禁令,使人人豫備其服着之具,一依科條,不至紊亂,而或有犯禁者,不惟獨繩其身,而竝罪其里任,以示嚴禁之意,而其中所難者,惟貴近趨從之徒,非徒濫數,公然服着細段,與夫濫觴之物,罔有紀極,而禁吏畏㤼,不敢下手,源濁而欲其流之淸者,未之有也。如此而其能遍禁乎?法之不行,實由於貴近,倘或貴近,先自檢束,則小民之草,孰不偃於君子之風乎?誠然則幾危之國,可至盤石之安,澆漓之俗,可變淳古之風,貴近之檢束,惟在於聖上一令而已也。貴近先儉,則百官皆儉,百官皆儉,則庶民必儉,庶民必儉,則四方亦皆尙儉,瘡瘢高髻之化,其效捷應矣。一,公私賤之脫籍橫行者,不知其幾萬也,或有結婚士族者,或出身入仕者,或冒屬良役者,或閑遊不服役者,其混雜紛亂,罔有紀極。幸賴孝宗大王,明見萬里之外,特遣推刷御史,盡籍其不駕之類,咸服其役,而惟私賤之逃避其主,二字缺又二行缺,俱亡,雖有子孫,主不知奴婢之面目,或相逢着,至於五字缺者有之,天災地變之式月斯生,亦未必不由於此也。其中或有冒屬軍役者,或厭私投公者,不爲不多,而此類雖失其眞,旣在服役,固不足責也。其他不貢不役者,亦不知其數,而遠近間族泒同分者,若聞某處被推之奇,則雖隆寒盛暑方農之時,盡掃家財,男負女戴,駄載而逃避者,幾乎連轍,此類皆亂民叛奴也,有之不如無之,今若按法盡誅,則恐必有傷於和氣也。以臣妾意,許令人盡捉其方逃者,就告其地方官,其根脚來泒,詳盡取招後,勿論公私賤良人,竝沒入爲官奴婢,而其被捉牛馬物件中,定限賞給其所告之人,而如無可賞物,則以其官作木計給,限數以爲恒式,聲徹遠近,沒入者多,則逃奴逋役之民,有所畏㤼,必生自首保身之計,必接踵而歸主服役矣。沒入之擧,如以爲重難,則又有一款,新立科條,自某月日爲始,定移來移去法,其中願移者,具告于所居里任,里任手本于上有司,上有司轉報本官,方許移去帖文,而具錄其所居某官地名某人之近處,以爲後考去向之地,而無帖文而私自移去者,以徙民逃亡律論斷,則人皆知禁而莫敢妄動矣。令人人自關,然後遂作十家一統之法,則惟令所從,可無逃避者也。叛奴亂民,咸服而無逃移之患,則何患乎戶牌之難爲也哉?然則無號牌之名,而有號牌之實也,一擧兩得,正謂此也。以臣妄意,今日駕御亂民之策,似無愈於此兩款,令廟堂善處,則不但民無倖免之心,逋逃軍役徵族之弊,亦將自祛,轉災爲祥,不在此乎?一,量田,誠國家之良法也,凡田畓或有祖上傳孫,或買得者,或一字缺得者,或無主陳荒處起耕者,及其日後相爭之際,分辨之策,俱在量田事目中,今不必更煩。第以量田時,土豪或有結卜太多,務輕徭役之輩,及其量田之擧,悶其徭役之難堪,一字缺其無主陳荒處所起田畓,據作己物,懇囑移給于無田二字缺民,則其民慮有還奪而不肯願受,故至於立證,而五字缺又二行缺,給而不敢面發還收之言,陰囑其子與孫,公然還奪五字缺者,至於相訟,而至曰量田時,只借名移錄而已,初無永給之事,其伴食居官之流,或且要媢於土豪,輒生知非誤決之計,乃曰當初移給時,看證率來云,故武斷之輩,勒令籬下所居者,立訂一如土豪之言,故奪給其土豪者甚多,無田土貧賤之民,被奪之餘,尙畏其中毒,或有離鄕遠走者,或無賴而丐乞呼冤者亦多。以臣妄意,行會三南,摘發其還奪之人,論以豪强之律,痛懲其還奪之習,以量案所錄之人,使得耕食,則必無呼冤之弊,災異可消矣。一,武斷兼竝之輩,不有三尺之典,豪富爲勢,不顧自己田畓之太多,兼竝太勝,冒占無主陳荒處,大者百有餘石,少者五六十石之地,圖出立案,自稱本主而許於人,又不自耕,使公家之地,枉作己物,浪曠於寸土如金之時,目視無田土貧民塡壑之慘,而不許耕食,此豈川澤山林與民共之法也?況凡受立案之規,閪失火燒文券,及物件牛馬被偸與見失者,竝許立案而已,未聞本土豪富,多結卜之民,冒出立案之規也,無田貧民,欲耕不許,故飢斃者多,此豈不痛鬱乎?以臣妄意,陳荒處凡受立案者,勿論久近,竝取火燒,自今以後,大小陳荒處,許人隨起爲主,使無賴貧民,得耕曠起之地,俾免餓死之冤,則小民之幸,此莫大焉。一,京外軍兵之春秋操鍊,猶夜晝之必然也,而近因凶稔,久停習操,雖輦下之兵,五日私習,隨例中旬,慣習耳目者。其於坐作進退之際,或不無違誤之失,況外方强項生手之類,只憑春秋習操,而或記或忘於金鼓,坐作進退之節,與夫五方旗幟之纔辯或否者,久廢習操,其生疎頓忘,不言可想矣,以利害言之,習操之停止,似是小惠,而有妨於軍政者大矣。凡事莫如取大捨小,以臣妄意,凶稔之歲,則前期知悉各官,以其官所儲之米,先給還上,以爲操鍊時往來之糧,則軍無乏糧之患,而其於軍政,大有所益矣。一,軍兵雖多,四字缺又二行缺,土豪擅弄,廢却八結立馬之規,以價木收捧八結,謂之刷三字缺,而如値公卜之輸運,則勒授其價木於邑內所居雇稅爲業一字缺人,謂之有馬秩,而專責於此徒,此徒多不過於十餘人也。軍器糧餉,雖如山積,若無運去之便,則與無同也,無事之時,則固不足言,脫有緩急,雖悔曷追,此一款,實係軍政,一依平時刷馬責立事,行會各道監兵使,一體知委施行,幸甚幸甚。一,又有一款,內而自館學生·禁旅,下及有廳軍士,外而自校生,至京外官吏,皆有定額,而惟僧徒,則置諸度外,而本無定數耶?目今遠近僧徒居半,厥數之無限,據此可想,況凡人俊秀者,皆自齠齔時,誘作僧徒,而人心巧詐,公私賤良類,潛身隱名,便於無役,願爲僧徒,賤類則或生産物故,或落漏於推刷案及花名中,良類則不付軍案,圖頉者甚多,而皆入僧徒,此非尋常細事也,而誰知而誰禁乎?散亂無統,其麗不億,軍額由玆而日縮,僧徒從此而日繁,漠然不之禁,此豈不大可寒心乎?雖然旣爲僧人,則勢難盡令拘束而還俗也,白足雖曰浮雲無跡,各於寺刹,俱有持任三寶。以臣妄意,新立事目,某月日爲始,分其寺刹巨細,定限其僧徒之數,而各令刷還其本鄕,其所餘之數,則隨其壯實有根着者,充定軍役,則雖不勒令還俗,渠自歸俗。其中或不無客僧,到某寺者,竝令各寺持任,知委管下之僧,成冊進呈,而客僧則自其本寺,成冊于本官,使知其去向,自今以後,原率上佐一人外,切勿加率,而隨名度牒成俗,依舊例施行,則僧無永廢之怨,日致歸俗之漸,而軍額逋欠,亦可得以充補矣。此則歲計有餘,大有所益,定限或三式年,方許上佐之率,隨名各一,而公私賤良人作僧者,不可任自爲之,具由呈狀于地方官,以某地居某人之子某,容貌年歲疤記,以爲作僧立案,永爲式例,則僧無濫數之弊,人有生聚之幸矣。一,中興山二字缺是天作之地,都城之根本,八道中最險處,誠今日五字缺又一行缺,中興寺,乃中刹也。器械糧餉,足藏十字缺造作之擧,而令其寺僧,期於成樣,則此誠一夫當關,萬夫莫開也。況東有南漢之猗角,西有江都之應援,亦足以固守之地也,其可捨乎?不過修葺舊堞若干處,令入居僧人,有若戱事樣,而使之潛就,似或便當。臣之妄意,屬于守禦使,受其節制,而爲先募入善僧,俾住中興寺,設策修葺,以爲他日緩急之資,則事有無名而有實者,此之謂也。凡保障,以器械糧餉爲重,秘移某處武庫器械若干,而令其僧徒,善爲輸藏,而儲峙之糧,不必以官家之米,煩諸耳目,或許免罪,令渠自輸,潛形秘迹,有若蟻負而輸抵,則公私俱便,而脫或不幸,則都城之民,難於遠避者,率妻子入據,以死固守,則此豈等閑視之地耶?孟子曰,天時不如地利,地利之最關於國家者,此可知矣。伏望殿下,勿以人微而廢言,則災異消散,而國家幸甚矣。臣無任惶恐激切屛營之至,謹昧死以聞。答曰,省疏具悉。爾之進言之誠,予用嘉尙。所陳之事,當令廟堂議處焉。啓下備邊司,回啓,李英萬,以武弁之臣,應旨進言,其所條陳,不無意見是白在果,奢侈之習,爲今痼弊,非不痛禁,而紀綱不立,人不畏法,日以益甚,誠極可駭。國家禁令,自有定制,而近因疏章,亦有覆啓知委者,節目俱存,申明擧行,惟在法官是白乎旀,公私賤之避役者,所當根括,而不待民數之整頓,徑先有陳告沒入之擧,則必致騷屑兺不喩,移來移去者,給牒憑考,言之雖易,行之實難,有不可輕議者是白乎旀,諸道量田,已有待年豐擧行之敎是白在果,土豪之輩,各占空閑之地,懸錄帳名,永爲己物,而聞其徭役之難堪,以其所起田畓,始則私相懇請,移給于無田土之民,至於子孫相訟還奪之說,似不近理是白乎旀,武斷之徒,籠絡山野,圖出立案,不許貧民之起耕,情狀痛惋,曾前所受立案文書,雖難一時取燒,自今以後,凡空閑田土當年起耕者,錄其名字,使爲己物,自諸宮家土豪以下,不五字缺又二行缺於民結,間或有邑內有馬置簿,給價雇立之處,而四字缺其勢終當調用民力,不必豫爲知委是白乎旀,僧徒寔繁,一字缺可無限節,國家自當有整頓之擧,成冊給牒,必致紛紜,有難輕議是白乎旀,重興山城,雖是險固天成之地,此非修築繕完之時,今姑置之,何如?傳曰,允。
前司果宋時立疏曰,伏以臣聞,井蛙不可以語天,夏虫不可以語氷,誠使井蛙語天,夏虫語氷,則不能矣,若使井蛙語井,夏虫語夏,則亦能矣。臣馬裾牛襟,聞見淺陋,無異於井蛙夏虫,則語天語氷,固不能矣。生於東萊,長於東萊,則東萊之府,卽臣之井與夏矣。本府形勢,倭情得失,飽聞熟覵,已多年矣,則語井語夏,臣固可以能矣。臣奮臂扼腕,欲語井夏,耿耿一念,恒切于中,若含默無言,死而不語,則是豈明時有懷必達者耶?竊惟我國,介於兩國,患在南北,而南方之要衝,則莫如東萊,東萊卽國之南門也,門必堅固,然後可以保其家矣,伏願聖上,必堅其門而無毁其門焉。臣請陳無門之弊,而後陳堅門之策焉。夫無門之弊,固非一二,而姑擧其最大者言之,其弊也有四。夫東萊之府,城郭毁廢,溝塹塡塞,頃在八九年間,館倭數十輩,不入釜山鎭,而直抵本府,任入官舍者,亦以釜山有城,而本府無城故也,其弊一也。道內諸船春秋合操於統營,而往返之際,動經旬月,未回之間,諸鎭皆空,此時南寇,窺伺而北渡,則鴟張之勢,誰能當之?其弊二也。東萊府,地挾民少,軍額之數,不過數百,今雖加抄,只是千餘,脫若賊船順風飛渡,則其可以數百之軍,而當百萬之卒乎?其弊三也。本府烽燧,雖在於干蜚·烏荒嶺等處,而地勢與水宗,懸相遼遠,倭船已過於水宗,然後方擧烽火,故擧火之間,倭船已泊於釜山,何暇治兵應變乎?其弊四也。惟此四弊一字缺不救之,則賊軍已到,已無東萊矣。東萊旣陷,賊若長驅,則是無國之南門也,此臣之所謂無門也。四弊之中,四字缺又二行缺,深其溝壑,臣亦恐其難守也。臣伏見東萊之境,西北二字缺金井,金井之南十里許,有山曰加鹿山,勢峻形聳,阻三面帶河,漕運之路順流,關一面,而受敵,一夫可以敵萬,此所謂四塞爲固,用武之地也。今若捐道內留布之半,役道內遊手之徒,則可作金湯於此,而爲禦敵之方也。不然則本府邑基之外,有一可築城處焉,連峯峻聳,前有丘陵,此所謂右背山陵,前左水澤,而雖不及於加鹿之形勢,亦百勝於邑城之前址矣。然後沿海諸船,春秋水操於水營,則無空鎭之間,南寇窺伺之弊矣。仍以梁山·機張·彦陽·蔚山·密陽諸色軍兵,統合本府,而常時則操鍊,有變則合守,則無軍額寡少之弊矣。海山有島,其名曰絶影,非但其中,多平原可耕之地,而又其地勢,與水宗相近,而對見釜山,故以其地勢,比於干蜚·烏荒嶺等處,則切近於水宗者,莫要於絶影島,此島之中,移置一鎭,而最高峯上,又設烽臺,賊船之來,放砲相應,則倭船纔過水宗之時,可得知機豫備,而無倉卒急遽之患矣。夫然後,以東萊府使爲防禦使,而左右兵使,猗角相援,則賊無直搗之勢,而門有鎖鑰之固,此臣之所謂堅門之策也。大抵東萊之府,異於他邑,而當國之門戶,對敵之衝要,故門戶堅固,則國亦堅固矣,要衝一破,則所向無前矣。伏願聖上,勿以臣爲語天語氷,而堅固其門,則臣雖井蛙夏虫,亦在於堅門之內,而民安其堵,人保其家矣。四弊之外,抑有一弊焉,我國壤土雖偏,而昔在三韓瓜分之日,各擁十萬之精銳,而今之軍額,若是其少者何也?民之避役者,或入於僧道,或流離蝙蝠,或依托勢家,或非文非武,虛稱校生者多矣。故無勢定役者,慘慘劬勞,依勢避役者,燕燕居息,軍額之欠縮,殘民之稱冤者,職此之由也。今若講僧佛經,不能者定役,授僧度牒,無度者重罪,非文非武托勢閑人,竝皆搜括,嚴設號牌,使不得避役,二字缺兵之大振,可指日而待也,伏願聖上留神采納焉。二字缺又二行缺令廟堂議處焉。啓下備邊司,回啓,觀此疏意,東萊府防守之策,不無所見是白置。東萊爲國南邊門戶,而邑無城池,事甚無謂。曾先朝乙未年間,承旨任義伯,東萊府使遞來,以本府金井山城請築之意陳達,詢問道臣,而終以形勢難便云,故不得修築是白如乎,今此所謂加鹿山及本府邑城外,可以築城處云者,未知其地形之如何,而築城難便之勢,與前無異是白乎旀,梁山等五邑軍兵,統合於本府事段,事係重大,有難輕議是乎旀,絶影島烽燧段,曾在先朝,已爲設置爲白有置,海中絶島,創置一鎭,非但有妨於彼人所見,城池器械,亦難猝辦是白乎旀,疏末所陳搜括僧徒閑遊一款段,尤非造次可行之擧,置之,何如,啓依允。以上燼餘
上在慶德宮。停常參·經筵。
王大妃殿,政院問安。答曰,知道。勿爲問安。
大殿,政院問安。答曰,知道。
王大妃,藥房問安。答曰,此非一二日可瘳之病,逐日問安,似甚未安。勿爲問安。
藥房都提調鄭維城,提調洪命夏,右承旨李翊漢啓曰,伏未審夜來,聖候調攝,若何?慈殿,昨日進御散藥後,症候加減,亦復如何?臣等憂慮罔弛,敢來問安。答曰,知道。慈殿症候,當言于醫女矣,勿爲逐日問安。
三字缺又一行缺從儀軌造作,已爲畢役矣。今日臣等會同,十字缺轝輦,則移送司僕寺,儀仗,則其所造作之數,別單書入,三字缺庫傳授之際,依前例,令兵曹郞廳,眼同都監郞廳,一一照數,准授儀仗庫郞廳宜當。但當此霖潦之節,不善看護,則彩染之色,或不無渝變之患,亦令兵曹,嚴飭本庫官員,俾無此弊,何如?傳曰,允。
藥房傳啓後,仍爲口傳啓曰,慈殿所進松蘿茶,都城近處採取,繼用爲難,各陵久遠松木,多有藤蘿云。本院官員,給馬下送,採取以來之意,敢啓。答曰,依啓。
趙胤錫,以尊崇都監言啓曰,大王大妃殿玉冊文草圖書,左參贊吳竣,已爲書寫,敢此封進。待啓下後,正書入刻之意,敢啓。傳曰,知道。
趙胤錫,以弘文館言啓曰,今日下番,副校理吳始壽,晝仕出去之後,以其推考照律公事入啓之故,來在闕門外,而不敢入直,校理李敏迪,副校理李敏敍,以其家內染患,聯名呈疏,修〈撰〉洪柱三,亦以家有拘忌之疾,連日呈疏,皆不得入來,此外無他推移之員,今日日勢已暮,或不無闕直之弊,請令政院,變通何如?傳曰,允。
趙胤錫啓曰,以弘文館草記,入直無推移之員,請令政院變通事,傳曰,允事,命下矣。副校理吳始壽照律公事,旣以奪告身判下,校理李敏迪,副校理李敏敍,以家內染患,呈疏到院,洪柱三,家有拘忌之疾,不得入來,此外無他推移之員,副提學兪棨,卽爲牌招,留門入直,何如?傳曰,允。
大司諫李殷相,司諫李俊耉,獻納吳斗寅,正言李東溟啓曰,趙絅,假托應旨,挾私黨惡,鼓煽凶人之餘論,眩亂已定之國是,其引喩之悖妄,情迹之陰巧,有甚於善道之狀。臣等前後之啓,論列已悉,聖明榻前之批,洞燭無餘,今不必更爲覼縷,而聖明旣以論其罪狀,遠竄固不爲過,而略施其罰,意有所在爲敎,聖意所在,臣等亦非不知,而聖人用法,只觀其罪之輕重,以施其律而已。若其負犯,在於罔赦,則不可諉以應旨,而有所低昂也,明矣。況當初不罪之敎,止於不中,則趙絅疏語之慘,果止於二字缺而已乎?譸張熒惑,固已極矣,而設或無倫不道,又有加於五字缺又一行缺,之意,則此後逞私害善之徒,將必乘時接迹而起,七字缺,無窮之患哉?公論齊憤,久而愈激,決不可罷職而止。請前判中樞趙絅,亟命遠竄。臣等,以摠戎使南斗柄遞改事,論執累日,尙未蒙許,臣等竊惑焉。斗柄之迂疎衰病,且乏才局,人望素輕,無一可取之狀,已不足言,而曾爲御營大將時,不但有不稱之譏,擅發軍需,托以販貿,分給牟利之徒,多有人言,其時都提調,聞而駭之,至於入啓督捧。又以禁軍別將時,處事顚錯之故,特命下理,將置重律,旋用寬典,只革其職,則旣已見敗於前,何可再誤於今乎?當初備擬之際,已有乏人之嘆,及其除目一下,物情俱駭,公議所在,大可見矣。畿輔摠戎,是何等重任,而付之於僉曰不可之人哉?將非其人,實是兵家之大戒,請新除授摠戎使南斗柄,亟命遞差,詢于廟堂,勿論文武,各別擇授。靈巖爲湖南劇邑,素稱難治,自前或有武臣交差之時,而必以聲望已著者擇送,意非偶然。新除授靈巖郡守權曦,雖似勤幹,未有表著之名稱,曾爲小縣,無一可觀之治續,遽授此邑,物情俱駭,皆以爲彈壓之責,決非所堪,請新除授靈巖郡守權曦改差。結城乃湖右殘邑,近緣守宰之數遞,日就凋弊,將無以收拾,新除授結城縣監柳時蕃,本以卑賤,且極愚陋,字牧之任,決非此人所堪,而況當無前飢饉之餘,蘇殘撫摩之責,尤不可付之生手,請新除授柳時蕃遞差,其代以聲績已著者,各別擇送。答曰,不允。
掌令李枝茂,持平崔攸之啓曰,黃瀗之前後負犯,聖明曾已洞燭,今不必覼縷,而先王特念其功,不忍其置之死律,斟量末減,竄配邊遠,決不可有所更改,適當審理之日,遽施減等之典,滿贓之律,在法罔赦,雖曰審理,瀗之罪,不可減也。王法從此不嚴,貪吏無以懲戢,請還收黃瀗減等之命。趙絅,以先朝舊臣,豈不知群臣之大義,而一爲偏私者所蔽,都喪其義理之天,只知善道之同於己爲可愛,而不知善道之辱君父爲可惡,只喜善道之議禮,合於己意,而不察善道之悖言,爲四字缺又一行缺之言,不一而足。絅豈不知而乃拈出其中議禮一說,分疏七字缺曰,善道爲孝廟左袒,未知此言何謂耶?其凶慘陰險之罪,有三字缺知者也。當初朝廷之罪善道者,實出於誅其心之不道耳,非所以罪其言之非禮也,而趙絅,乃以其罪之重處而諱之,反以其罪之輕者而辯之,掩私借公,在西向東,以爲嗃矢,吁其異哉。禮者,天理之公,人情之正也。惟其品節有差,意義不齊,故多少就訟,誠難是當,古之人,猶患夫異同,況於善道,豈可以不識禮而罪之哉?誠以其言之大不敬,非人臣之道也。且其所議禮者,非其己見也,乃假他人之餘論耳。設令所假者是,斷不可以贖其罪,所議者非,亦蔑以加其罪,今之以禮說,伸善道者,不其怪謬之甚乎?禮有三百三千,無不敬蔽之,古今天下,安有不敬而合禮者乎?一善道已可駭,而趙絅又從以和之,唯以議禮,爲之赤幟,一以爲救護善道之地,一以爲傾陷朝廷之計,直是嫁禍之機穽,霜氷之漸,誠可驚心。是非邪正之分,不可不明辨,護奸黨惡之罪,不可不痛懲。請前判中樞趙絅,亟命遠竄。答曰,不允。
弘文館副校理李敏敍疏曰,伏以臣,周年經幄,無所補效,累將私懇,瀆冒宸嚴,臣罪固合萬死。且臣稟賦虛薄,素多疾病,每當炎暑,輒患注夏,形痿氣短,飮食專廢,經夏之後,每加虛勞,將死之人,故杜門將護,僅得無事,而近日以來,此症漸重,終不可幸冀全安,而又得毒瘧。當其發時,殆不省人,始寒而氷,終熱焦火,手足戰掉,精神潰喪,久乃不已,恐無生理,冒昧請急,未蒙省察,臣兢惶隕越,內自焚灼,終欲辭避,則分義不敢,欲出供仕,則狼狽轉甚,徊徨悶縮,措躬無地。然臣聞事君,猶子之事父母也,父母之前,如有一毫不得自盡,而使有未盡察也,則子道歉矣,求伸而獲罪,亦豈得已?以是自揆,則臣之情勢,雖欲不終籲號於天地父母之前,不可得矣。臣疾病之外,前日所陳懇者,尤有所終不敢苟冒者,臣何敢畏鈇銊之誅,不早自列,以羞朝廷之名器哉?聖鑑至明,豈不有察臣子之至情,而或者,以臣之不能畢露於前,而有未蒙省者,則臣之罪也。臣之不安之狀,始懼煩猥,不敢盡矣,今臣狼狽,已到十分,決不敢終自悶默。其時都承旨南龍翼,始言於政院中,仍去藥房,又草請推之啓,送于政院,旋卽止焉。四字缺又一行缺,以苟免爲幸,晏然在職,則微臣之無恥無義,固不足五字缺之至嚴乎?自前政院之請推玉堂,如闕直牌不進之屬,至於論三字缺,直請推考,是糾劾也,曾所未有者也,曾所未有,而獨發於臣者,可知臣之所犯重也,而推考之外,不得去者,以其院例之所不能得也,非以可止於推考也。夫以喉舌之重,一言評議,猶可瞿然,旣已大言,非之於院中,又讓捧入承旨,使之惶恐。又以苟且推諉陳達於入侍,又至欲草啓論列而請罪,如是而可以晏然,斷無是理矣。三司之職,常任言議之責,未有被人糾劾而不自避者,此豈人臣之自愛,乃所以愛國體也,聖明亦不爲强迫而容其自處之地者,豈專恤微官之去就哉?乃所以重名器而勵廉恥也,臣寧被罪於君父,不敢見賤於人,寧受違慢之誅於法,不敢取冒恥之辱於名義,臣以此自分,他無所冀幸。伏乞聖慈,憐臣愚陋之致,察臣顚沛之狀,亟賜罷斥,仍治臣再三瀆擾之罪,不勝大幸。臣無任隕越戰迫祈懇之至,謹昧死以聞。答曰,省疏具悉。爾其勿辭,從速察職。
都承旨南龍翼疏曰,伏以臣之前後疏單,實出由中之懇,而溫批纔降,又蒙格外之恩,不知無狀如臣,何以得此於君父哉?惶感之極,進退俱窮,擬將血悃,更有所陳籲。昨日伏聞,慈殿有不安節之候,議藥之啓,一日至四,身參藥房之列,不敢偃然退伏,故黽勉更出,轉切慙懼之心。卽伏見校理李敏敍辭職之疏,則提起前事,盛氣張皇,一字一語,無不自忿懥中出來,臣竊不勝始怪而終嘆也。臣雖疲劣,自顧無失,誠不欲與之相較,有若辨明者然,而其立意太深,措語亦多失實處,故不得不略陳其槪,以破其惑焉。臣與敏敍,交分不至甚厚,而取其才識該贍,論說分明,每於同席罷講之後,出語僚儕間,未嘗不以眞講官歸之,寧有一毫疑貶之心哉?至於今番草記,則做錯莫甚。觀其前事,雖無規避之心,誤爲援例,難免推諉之迹,故臣於翌曉入院,果以不却讓同僚,仍進藥房,送書責敏敍曰,歸院後,欲有請推之擧云,則敏敍頗覺其非,了無慍意矣。臣更切思念,則請推之後,必惹一鬧,兩司處置,又將經宿,故卽止不爲,只引政院捧入之咎,送啓單子,二字缺,則同僚,替爲惶恐之啓,而俄有十三字缺,榻前出,則敏敍持辭疏到院矣。臣卽以所白之故,八字缺以爲引嫌之地,則敏敍卽從之,亦不深怒。及擧行條件,啓二字缺後,始有不平之疏,至於今疏,則怒深而疑過,其曰又草請推之啓,送于政院,旋卽止焉云者,必是傳聞之誤,而其曰政院之請推玉堂,闕直牌不進外,曾所未有云者,尤未曉其意也。玉堂與兩司有別,旣有請推之規,則只以兩款事爲局者,未知載在何法,而雖以近例言之,闕直請推之啓,亦有措辭是非者,則獨於此,寧有不敢請推之理乎?臣於其日,欲推而終不草啓者,只慮其紛擾,非以無前例而止之也。當初則聞其欲推而不怒,今則知其不推而猶怒,不亦異乎?世道日狹,人心不古,循例相規,招怨猶如此,況其大於此者乎?臣竊慨然,無非臣人微望淺,猥忝重任,自取輕侮之致。且臣情勢病勢,俱不堪仍冒,伏乞聖慈,亟遞臣職名,仍治臣瀆擾之罪,千萬幸甚。無任屛營祈懇之至,謹昧死以聞。答曰,省疏具悉爾懇。爾之本意,豈在於貶之之意哉?不必相較,爾其安意勿辭,從速察職。以上燼餘
上在慶德宮。停常參·經筵。
自午時至申時,日暈。
朴世模,以戶曹言啓曰,今年忠洪道之牙山倉,黃海道之助邑倉,全南道之聖堂倉·法聖倉,許多漕船,皆得無事上納,而惟獨群山倉宇字漕船一隻,觸傷於泰安地,所載米太五百二十九石零,沒數沈水,雨字漕船一隻,觸傷於通津地,宇字米太竝爲拯出,分給民間,以爲秋後改色之地,雨字米太,移載他船,准數上納,則雖非偸米故敗一字缺比,一倉漕船之不能利涉者,至於二隻,則押領差使員四字缺,檢飭之責,差使員群山萬戶許璇,十二字缺重決棍,以爲懲後之地,何如?傳曰,允。
朴世模,又以七字缺義禁府啓曰,奉常寺主簿韓得良,原情中以爲,所三字缺之穀,乃是從前未捧年年虛錄者,而交承之間,有所不忍,初旣掩置不報,自戶曹招問時,亦不實對,以致戶曹請罪之擧,而實非渠之擅自賑救,私給親舊云者,以其原情觀之,則似當有査覈後處置之事,而旣以照律判下之後,自下不敢有所容議,故依判付照律以入,而從前虛錄官吏,則亦不可置而不問,令戶曹査出稟處,何如?傳曰,允事,傳敎矣。籍田所在各年文書,取來相考,則其所簿錄,胡亂錯雜,不成文書模樣。究尋頭緖,指摘虛實之際,未免日字之遲延,今始査出,則辛卯以前,則別無未捧虛錄之穀,壬辰年主簿李休等內,則無傳掌重記。癸巳甲午兩年主簿崔景瑗等內未捧,各穀三十一石四斗五升,稱以已捧,虛錄於上。本曹會計成冊中,無重記之李休,以未捧虛錄之崔景瑗,俱有其罪,而兩人皆已身死,罰無可施之地。其後主簿曺致中,旋授旋遞,只憑前官崔景瑗文書,而謄報本曹,其所虛錄之數,與崔景瑗無異,而旣非等內之虛錄,且未及秋捧而先遞,所失只在不爲摘發前官虛錄之狀者也,與自己輕重懸殊,姑先推考宜當。乙未丙申兩年主簿金九鼎重記中,雖不區別秋收與糶糴未捧之數,通計各穀未捧,則四十九石十二斗六升也。設令崔景瑗虛錄之數,竝入於此中,四十九石之穀,稱以已捧,虛錄會計之罪,則在所難免。其後主簿禹敬錫,則其所傳掌之文書,尤極錯雜,加減多少,互相牴牾,無路的知其事狀,而通計其等內丁酉戊戌己亥三年之間,不報本曹,擅自分糶者,三十八石零,以未捧虛錄者,一百九十九石九斗零,上納本寺時,無面者一石,稱以鼠子無面者十二斗。且其遞任,在於己亥歲末,而引用庚子正月朔料者,六石三斗,尤極可駭。金九鼎·禹敬錫,論其罪犯,雖有輕重,俱不可尋常處置,令攸司稟處宜當。至於韓得良,則庚子冬等會計中,前等時虛錄之穀,仍爲虛錄者,一百七十石八斗二升零,渠之等內虛錄者,一百二十一石五斗六升零,四字缺中,從前未捧年年虛錄云者,非十四字缺,加數分糶者,九十六石十一斗八升,而其中分給於他處六字缺春等,雖無加分糶之事,分給於他處人者,至於一百六石之多。三字缺白現出於本籍文書及主簿柳時蕃査覈時者也,已極可駭,而以柳時蕃反庫實數,准憑於本曹會計,則欠縮之數,多至二十五石一升七合,尤極驚駭,故推問次知下吏現納置簿冊子而査考,則稱以朔料,定式外加用者居多,而亦有濫用於不當用之處者,通計叩算,則加用者二十四石七斗也,庫中欠縮無面者,八斗一升七合也。加用之料,雖非無端偸用之比,亦不當,只治虛錄之罪,而前後色吏,則別無身犯之罪,竝當置之,韓得良則方在囚禁中,令禁府憑考稟處,何如?傳曰,允。
李翊漢,以禮曹言啓曰,以本曹祔廟後,卽日崇政殿百官進箋陳賀節目,傳曰,此一款權停似當事,命下矣。伏承下敎,聖意所在,臣等亦非不知,而第念三年制除祔廟禮成之後,臨朝受賀,頒敎八方,此乃有國之常典,祖宗之成憲。曾在先朝,亦已行之,誠以先王制禮,不敢不從,莫重盛擧,不可停廢故也。臣等職忝掌禮,敢此申請,仍前磨鍊,依禮文擧行,何如?傳曰,啓辭至此,一依辛卯年例施行。
李翊漢,又以禮曹言啓曰,以本曹草記中飮福一節,不爲擧論,政院因傳敎出給矣。取考辛卯年謄錄,則設行陳賀頒敎,而權停飮福之禮,臣等欲以先朝已行之例,先爲仰稟定奪後,飮福一節,則將次第別爲稟定,故昨日啓辭中,不爲擧論,致勤下敎,不勝惶恐。前啓辭還入之意,敢啓。傳曰,知道。
趙胤錫,以兵曹言啓曰,當日良人姜春石稱名人,自開陽門入來,差備門外擊錚,極爲駭愕。令攸司囚禁治罪,同門守門將任聖尹,常時不能禁斷雜人,以致闌入,亦爲非矣,推考,何如?傳曰,允。
趙胤錫啓曰,昨日憲府城上所,以正言兪丙胤,今當署經,而大司憲趙珩,伴送使西下,執義尹宣擧,掌令閔汝老,竝在外,持平朴承健服制,雖不備員,開坐署經之意來啓,一字缺卽同草記,有違常規,故不得捧入矣。第念諫官除拜,四字缺而連仍憲府位不齊,尙未署經,十一字缺未備三員,許令署經,是或一道,係是變通之擧,七字缺。傳曰,依所請施行。
李翊漢啓曰,昨因玉堂草記,令政院,變通事允下而日勢已暮,無他變通之道,副提學兪棨,請令姑爲入直矣。卽今玉堂之官,更無推移之員,疾病事故,未可豫料,校理李敏迪,副校理李敏敍,雖有庶弟可疑之疾,似無親入看救之事,修撰洪柱三,子婦拘忌之疾,經過已久,設或有奴僕輩繼痛者,此則不可據以爲嫌。非親子女,則使之出避,過數日入直事,曾已定奪,校理李敏迪,副校理李敏敍,修撰洪柱三,竝令依此施行,以爲推移之地,俾無苟艱之弊,何如?傳曰,允。
大司諫李殷相,司諫李俊耉,獻納吳斗寅,正言李東溟啓曰,趙絅,假托應旨,挾私黨惡,鼓煽凶人之餘論,眩亂已定之國是,其引喩之悖妄,情迹之陰巧,有甚於善道之狀。臣等前後之啓,論列已悉,聖明榻前之批,洞燭無餘,今不必更爲覼縷,而聖明旣以論其罪狀,遠竄固不爲過,而略施其罰,意有所在爲敎,聖意所在,臣等亦非不知,而聖人用法,只觀其罪之輕重,以施其律而已,若其負犯,在於罔赦,則不可諉以應旨,而有所低昂也明矣。況當初不罪之敎,止於不中,則趙絅疏語之慘,果止於不中而已乎?譸張熒惑,固已極矣,而設或無倫不道,又有加於此者,亦可謂之應旨而不之罪乎?今殿下,若不明正其罪,痛示惡惡之意,則此後逞私害善之徒,將必乘時接迹而起,豈不爲國家無窮之患哉?公論齊憤,久而愈激,決不可罷職而止,請前判中樞趙絅,亟命遠竄。臣等以摠戎使南斗柄遞改事,論執累日,尙未蒙許,臣等竊惑焉。斗柄之迂疎衰病,且乏才局,人望素輕,無一可取之狀,已不足言,而曾爲禦營大將時,不但有不稱之譏,擅發軍需,托以販貿,分給牟利之徒,多有人言,其時都提調,聞而駭之,至於入啓督捧。又以禁軍別將時,處事顚錯之故,特命下理,將置重律,旋用寬典,只革其職,則旣已見敗,何可再誤於今乎?當初備擬之際,已有乏人之嘆,及其除目一下,物情俱駭,公議所在,大可見矣。畿輔摠戎,是何等重任,而付之僉曰,不可之人乎?將非其人,實兵家之大戒,請新除授摠戎使南斗柄,亟命遞差,詢于廟堂,勿論文武,各別擇授。靈巖,爲湖南劇邑,素稱六字缺武臣交差之時,而必以聲績已著者擇送,意非偶然。新除授靈巖郡守權曦,雖似勤幹,未有表著之名稱,曾爲小縣,無一可觀之治績,遽授此邑,物情俱駭,皆以爲彈壓之責,決非所堪,請新除授靈巖郡守權曦改差。結城乃湖右殘邑,近緣守宰之數遞,日就凋弊,將無以收拾,新除授結城縣監柳時蕃,本以卑賤,且極愚濫,字牧之任,決非此人所堪,而況當無前飢饉之餘,蘇殘撫摩之責,尤不可付之生手,請新除授結城縣監柳時蕃遞差,其代以聲績已著者,各別擇送。答曰,不允。守令等改差事,依啓。
掌令李枝茂,持平崔攸之啓曰,黃瀗之前後負犯,聖明曾已洞燭,今不必覼縷,而先王特念其功,不忍其置之死辟,斟量末減,竄配邊遠,決不可有所更改,適當審理之日,遽施減等之典,滿贓之律,在法罔赦,雖曰審理,瀗之罪,不可減也。王法從此不廢,貪吏無所懲戢,請還收黃瀗減等之命。趙絅之罪,可勝道哉?當其投疏之初,聖明旣以陰險名其罪,又以遠竄,亦不爲過爲敎,則絅之肝肺,已不逃於明鑑之下矣。殿下猶以應旨一款,有所持難,臣等請明其不然也。趙絅,阿私於善道,必欲營救,蓄於心者宿矣,而絅亦自知其庇護大憝,必不容於公論,故有所顧忌而不敢發矣。日者求言之旨,有雖或不中,亦不汝罪之敎,故絅自以爲得其間而可無罪也,乃敢張皇辭說,諱善道之悖言,而假眩亂之禮說,其譸張熒惑,構揑傾陷之狀,已極可駭,而至以善道爲爲孝廟左袒云,其言逆倫悖理,得罪於天地者,莫此爲甚,其可謂之不中而有所恕乎,豈可諉之應旨,而莫之罪乎?曾是而可以容假,則此後之懷奸蓄慝,含沙偵影者,擧將以水旱之災,爲得志之秋,敗亂朝廷而人莫敢論其罪,則讒奸得志,王法不行,人不人國不國,亂亡之至,必矣。聖朝求言之旨,適爲啓亂之兆,奚其可乎?古之賢臣,以愼毋赦,戒其君,赦固仁者事,而一字缺爲小人之幸,則玆豈非鑑戒處乎?目今三綱九法,殆乎三字缺有一脈公論,寄在臺閣上,僅僅如縷,而十字缺旨而護奸,則綴旒之王綱,從此而永絶矣。未知九字缺治國家爲哉?伏願殿下,勿爲煦孑之仁,斷以明正之律,二字缺判中樞趙絅,請命遠竄。答曰,勿煩。
朴世模,以吏曹言啓曰,守令多闕,政事,何以爲之?敢稟。傳曰,明日爲之。以上燼餘
上在慶德宮。停常參·經筵。
卯時,日暈,白雲一道如氣,起自艮方,橫過日上,長十餘丈,廣尺餘,良久乃滅。辰時申時,日暈。夜一更二更,月暈,廻木星。
王大妃殿,藥房問安。答曰,知道。
藥房都提調鄭維城,提調洪命夏,副提調南龍翼啓曰,伏未審日來,慈殿症候與聖候調攝,若何,慈殿連進散藥後,所患之症,其有差減之效耶?必須詳知卽今症勢,然後可以更議兼進之藥,臣等憂慮未弛,敢四字缺且自上所進柴胡湯,前入五貼十字缺以爲此藥,旣有其效,則不可不連進數十貼云,此藥劑入之意,竝此敢啓。答曰,知道。慈殿症候,當言于醫女矣。柴胡湯,勿爲劑入。
再啓曰,卽伏聞醫女所傳之言,則慈殿症候,連進散藥後,雖無所加,而亦無一分之效云,臣等不勝憂慮。卽與柳後聖·趙徵奎·梁濟臣·成後龍·李祉述及諸御醫等,反復商議,則皆以爲,當此夏月,兼進湯藥,恐傷胃氣,亦甚重難,故先試散藥,以冀症勢之差減而已,過累日尙未收效,湯劑中浮脹治療之劑,行濕補氣養血湯最宜,故曾前亦進此藥,已見其效,今亦依回春方,加山梔子連皮炒七分·連翹一錢·滑石一錢半,連進數十貼,與散藥,逐日兼進各一貼,宜當云。行濕補氣養血湯五貼,爲先劑入之意,敢啓。答曰,知道。
趙胤錫,以都摠府言啓曰,今日入直軍士,中日習射,請出標信。傳曰,知道。
趙胤錫,又以都摠府言啓曰,副摠管柳赫然,御營廳褒貶坐起,進去晝仕,請出標信。傳曰,知道。
李翊漢,以禮曹言啓曰,今六月初三日,大臣·備局堂上引見時,兵曹判書洪命夏所啓,大王大妃殿·王大妃殿誕日,方物不爲封進於其日,而例於大殿誕日,一時封進,事甚未安矣,上曰,物膳則封進於其日,而方物則一時封進,未知其由,令該曹詳考前例,且議大臣後稟處事,傳敎矣。取考前例,則所謂三名日,乃正朝·冬至及大殿誕日也。例於此三名日,大殿方物·物膳封進時,亦爲封進於各殿而已,非以大王大妃殿及王大妃殿誕日方物·物膳,必待大殿誕日,然後始乃封進之意也。大殿誕日外,大妃殿以下諸殿誕日,則惟京畿封進物膳,他道本無誕日方物·物膳封進之規云,依榻前下敎,就議于大臣,則以爲惟當一依前例擧行,今無別爲定式之事云,敢啓。傳曰,知道。
李翊漢,又以禮曹言啓曰,以本曹祔廟後陳賀頒敎草記,傳曰,啓辭至此,一依辛卯年例施行事,命下矣。辛卯年,則陳賀頒敎,皆以權停一字缺行禮,飮福宴則權停,今亦竝依此擧行乎?敢此仰稟。傳曰,依爲之。
李翊漢,又以禮曹言啓曰,十字缺,時進儺禮,耆老·儒生·敎坊,各進歌詩,街巷五字缺右綵棚事,載錄於五禮儀,故取考甲戌辛卯兩年謄錄,二字缺年則因傳敎,只設街巷結彩,辛卯年,則儺禮等各項禮,亦因傳敎停止,而街巷結綵一款,不在停止之中,必依甲戌年例設行故也。今則儺禮等事,何以爲之,敢稟。傳曰,雖年豐之時,今番儺禮等事,殊極〈未〉安,況今日乎?切勿擧行事,知悉。
掌令李枝茂,持平崔攸之啓曰,黃瀗之前後負犯,聖朝曾已洞燭,今不必覶縷,而先王特念其功,不忍其置之死辟,斟量末減,竄配邊遠,決不可有所更改,適當審理之日,遽施減等之典,滿贓之律,在法罔赦。雖曰審理,瀗之罪,不可減也,王法從此不嚴,貪吏無所懲戢,請還黃瀗減等之命。趙絅之罪,可勝道哉?當其投疏之初,聖明旣以陰慘名其罪,又以遠竄,亦不爲過爲敎,則絅之肺肝,已不逃於明鑑之下,而殿下惟以應旨一款,有所持難,臣等請明不然也。趙絅,阿私於善道,必欲營救蓄積於心者宿矣,而絅亦自知其庇護大憝,必不容於公論,故有所顧忌而不敢發矣。日者求言之旨,有雖或不中,亦不汝罪之敎,故絅自以爲,得其間而可無罪也,乃敢張皇辭說,諱善道之悖言,而假眩亂之禮說,其譸張熒惑,構揑傾陷之狀,已極可駭,而至以善道爲爲孝廟左袒云云,其逆倫悖理,得罪於天地者,莫此爲甚,其可謂之不中而有所恕乎,豈可諉之應旨而莫之罪乎?曾是而可以容假,則此後之懷奸蓄慝含沙偵影者,擧將以水旱之災,爲得時之秋,敗亂朝廷而人莫敢論其罪,則讒奸得志,王法不行,人不人國不國,亂亡之至必矣。聖朝求言之旨,適爲啓亂之兆,奚其可乎?古之賢臣,以愼毋赦,戒其君,赦固仁者事,而反爲小人之幸,則玆豈非鑑戒處乎?目今三綱九法,殆乎墜地,只有一脈公論,寄在臺閣之上,僅僅如縷,而玆又以求言而屈法,應旨而護奸,則綴旒之王綱,從此而永絶矣,未知殿下,將何道而治國家哉?伏願殿下,勿爲煦孑之仁,斷以明正之律,三字缺判中樞趙絅,請命遠竄。答曰,不允。
大司諫李殷相,司諫李俊耉,獻納吳斗寅,正言李東溟啓曰,趙絅假托應旨,挾私黨惡,鼓煽凶人之餘論,眩亂已定之國是,其引喩之悖妄,情迹之陰巧,有甚於善道之狀。臣等前後之啓,論列已悉,聖明榻前之批,洞燭無餘,今不必更爲覶縷,而聖明旣以論其罪狀,遠竄固不爲過,而略施其罰,意有所在爲敎,聖意所在,臣等亦非不知,而第念聖人用法,只觀其罪之輕重,以施其律而已,若其負犯,在於罔赦,則不可諉以應旨,而有所低昂也明矣。況當初不罪之敎,止於不中,則趙絅疏語之慘,果止於不中而已乎?譸張熒惑,固已極矣,而設或無倫不道,又有加於此者,亦可謂之應旨而不之罪乎?今殿下,若不明正其罪,痛示惡惡之意,則此後逞私害善之徒,將必乘時接迹而起,豈不爲國家無窮之患哉?公論齊憤,久而愈激,決不可罷職而止,請前判中樞趙絅,亟命遠竄。臣等,以摠戎使南斗柄遞改事,論列累日,尙未蒙許,臣等竊惑焉。斗柄之迂疎衰病,且乏才局,人望素輕,無一可取之狀,已不足言,而曾爲禦營大將時,旣有擅發軍需之罪,又以禁軍別將時,處事顚錯之故,至於下理革職,受任僨事,前後非一,何可再誤於今乎?當初備擬之際,已有乏人之歎,及其除目一下,物情俱駭,皆以爲決非所堪,畿輔摠戎,是何等重任,而必付之於僉曰不可之人哉?見輕如此,公議不許,則安能苟充仍授,號令列邑乎?此非曠日留難之事,請新除授摠戎使南斗柄,亟命遞差,詢于廟堂,勿論文武,各別擇授。宮家設庄,爲病民之痼弊,至於近來而尤甚。臣等竊聞,蔚山地濱海一面,幾盡爲宮家橫占之地,居民之失其本業者,多至累百餘人,而呼冤莫伸,將未免流散之地,播傳遠近,莫不爲駭。當此無前飢饉民不聊生之日,侵擾害民之弊,尤不可不痛禁,令本道監司,明査啓聞,以爲嚴禁懲戢之地。答曰,不允。宮家設庄,令本道明査後,處置事,依啓。
幼學金世輔等疏曰,伏以臣等,抱痛無涯,泣血六字缺情則可哀,伏乞聖明,試垂憐察焉。臣父琂,於丙子三字缺成川府使,終始爲國死節之狀,最甚忠烈,而尙今昧昧,未蒙旌表之典,臣等不得不仰陳其死義曲折於天地父母之前也。臣父於亂出之日,聞變卽時,招募義兵,諭以大義,必欲死於王事,則人多感動,稍稍爭奪,方欲勤王之際,賊兵大陣,執捉副元師之後,自寧邊越來,聞成川府,有招募義兵之擧,直到本府,留鎭累日。臣父知其衆寡不敵,移軍據阨,添得義兵,灑泣誓衆,益勵忠義。召募之卒,未及精鍊,而賊兵追迫,勢難抗敵,臣父呼聚義兵及隨行官吏等曰,賊之所求者我也,旣不能鞠旅勤王,久阻行宮之消息,兵事未集,賊勢縱橫,人臣到此,不死何爲?我死於斯,自是職分當然,固所甘心,而爾等不可徒死云云,則衆皆感泣,臣父,遂兀然端坐,顔色不變。俄而賊兵大至,迫令就屈,則臣父大聲罵賊,終不屈節,竟爲賊所害,罵賊之聲,至死而不絶於口,於乎痛矣。不肖臣等,叩心哽塞,不能一一仰煩於天聽,而終始死節之狀,大略如斯。其時避亂人民,擧皆詳知其死義顚末,莫不嘖嘖而稱其節,凡在遠近聽聞,亦莫不相傳而嗟歎焉,嗚乎,臣父之死,可謂烈矣。雖禍迫事急,勢奪力盡,卒不得奮武揚靈,除兇救難,至於欲報國恩,召集義兵,誓心天地,志切勤王,及乎事之不幸,罵賊不屈,捐生取義,棄命鋒刃,則雖比於古之忠臣烈士,亦無愧矣,非有素定,能若是乎?在亂前邊虞孔棘之日,帥臣,啓請成川及其他數郡,以武臣換差,則故相臣金瑬,以爲成川府使,治績最著,不可換差,而其餘數郡,皆以武臣換差,則臣父常時爲國盡心,於此亦可見矣。而及其邊警日急,或問避亂,計於臣父,則臣父每仰天而歎曰,我則受國厚恩,方叨郡寄,脫有不幸,義當一死,偸生苟活,非我志也,聞者莫不感歎。嗚呼,臣父爲國死事之志,蓋素定矣。其時本道監司洪命耉,聞臣父死節之狀,嘉其忠義,分付于陽德縣,三字缺收屍,亦令保護妻子,則臣父死節十三字缺之臣,幾盡旌褒,臣父獨未蒙恩典者,非但六字缺懸遠,洪命耉,亦已死節,故臣父死節之事,未有啓聞之擧,臣等年皆幼穉,亦未卽呼籲,抱痛飮泣,以至今日,而聖明臨御,群冤必伸,況又褒忠之典,尤是勸人之道,苟違此機,臣父之忠,未有可褒之時,故敢陳私懇,以瀆天聽。伏乞聖明,俯察臣父爲國死節之忠,特垂旌表之典,一以慰亡父泉下之魂,一以解臣等鬱抑之痛,臣等不勝瞻天望聖泣血祈懇之至,謹昧死以聞。傳曰,下該曹。禮曹啓目粘連,金琂之罵賊不屈,旣無當初啓聞,則只以其子之疏,有難取實,而死於官守之狀,人所共知是白在果,前後死事之臣,旌表褒贈,皆有差等之別,莫重旌表之典,雖不可到今輕議,而至於贈職,則依他許施,似或宜當是白乎矣,係干恩命,自下不敢擅便,上裁,何如?依回啓施行。
左承旨元萬石疏曰,伏以臣,近患暑症,吐瀉頻發,食飮減〈退〉,元氣萎薾,決無自振之勢,而前頭大禮稠疊,近密之地,不敢爲自便之擧,忍死力疾,苟度時日矣。今因副校理李敏敍陳疏,長官有自列之擧,而其中草啓一款,臣有不安於心者,不得不略陳其顚末焉。頃者臣與長官,自外偕入,入直同僚,言玉堂草記入啓之由,長官言其不可,仍詣藥房,構啓草送言於入直之僚曰,吾欲以此,請推玉堂之官,慮有鬧端而中止,將此意,陳啓待罪云。仍送言于臣曰,見此啓草,欲推還止之意,通于李敏敍處云。敏敍卽臣妹夫,故長官之言如此也。臣竊念欲推之意,長官旣已書通於敏敍,則敏敍宜無不知,而一家之人,有聞相通,乃其人情,況有長官之言乎?略以所聞相及矣。今見長官疏中,以草啓爲傳聞之誤,誤傳之失,實在臣身,臣何敢晏然於僚寀之間乎?伏乞聖慈,亟遞臣職,以存體例,以安微分,不勝幸甚。答曰,省疏具悉。爾其勿辭察職。
前應敎金壽興疏曰,伏以臣本庸陋,幸忝科第,過被洪私,驟躋華塗,豈有一毫半絲酬報三字缺者哉?居常恧縮,若隕淵谷,適當十字缺承乏之選,一年之間,設或有周旋筆硯之勞,自五字缺寧效可紀之績,而格外恩典,出於特命,臣誠驚惶恐懼,若無所容。何幸臺參旋發,援以近例,其所證執,不啻明白,意謂卽允其請,俾安私分,曠日連章,竟靳兪音,臣之悶縮,到此益甚。竊伏惟念,人君勵世之具,必以爵賞爲重,士夫處身之道,亦以廉恥爲先,苟或輕用其爵賞,喪失其廉恥,則人將惟利是趨,四維以解,豈不大可懼哉?曾前資職未准,而特施賞典者,因臺啓而還收,亦非一二,臣是何人,獨蒙無前之異數,罔念公議之可畏,叨榮冒寵,重犯嚬笑之戒哉?臣自聞此命,心事惝怳,誠不知置身之所,不敢避僭越之誅,猥陳危迫之懇,伏乞天地父母,俯諒難冒之勢,亟收新授之資以重爵賞,公私萬幸。答曰,省疏具悉。今玆新命,意非偶然,爾其勿辭,從速察職。
慶尙監司閔熙疏曰,伏以臣之,庸陋,最居人下,從前試可,實踰涯分,無所短長之效,有不暇論也。今玆新命,尤出夢寐之外,撫躬震悸,若隕淵谷。方伯之任,不但號名爲重,專制一方,委寄不輕,有非微臣所可竊吹,而嶺南幅員最廣,事務最殷,荒歉連年,公私困乏,雖使望實俱著者臨莅,尙慮馳騖而不足,況如臣者,何敢當哉?蚊蝱負山,不待智者,而懍懍僨事而後罪之,則無及已,臣之顚沛,固不須言,竊恐宵旰之地,重貽南顧之憂也。敢罄危悃,仰籲震嚴,伏乞亟賜遞改,以安微分,不勝幸甚。答曰,省疏具悉。卿才允合授任矣,卿其勿辭,速往欽哉。
刑曹判書金南重疏曰,伏以臣衰敗,年來疾病交侵,精神筋力,日覺凋耗,尋常職事,猶患難堪,況秋曹劇地,詞訟之繁,事務之緊,爲六部之最。頃者忝據聽理之際,昏憒益甚,今又復叨,雖出於承乏之擬,而已試之人,豈容再誤?至於兼帶同知經筵之任,三字缺而虛冒華銜,爲日已久,臣誠惶愧,若無所容,六字缺疾猝㞃,雖欲黽勉就列,其道末由。伏乞七字缺本職及兼帶,亟許竝遞,以安愚分,公私幸甚。答曰,省疏具悉。卿其勿辭,從速察職。以上燼餘
上在慶德宮。停常參·經筵。
辰時,日暈。未申時,日暈。
有政。吏批,判書尹絳式暇,參判金壽恒式暇,參議趙復陽進,右承旨李翊漢進。
吏批啓曰,判書尹絳,參判金壽恒,皆以式暇不來,小臣獨政未安,何以爲之?敢稟。傳曰,只出緊任。以洪錫箕爲結城縣監,尹世任爲靈巖郡守,沈櫶爲仁川府使,李至爲連山縣監,金壽興爲廣州府尹。兵曹判書洪命夏,備局坐起進,參判柳慶星在外未肅拜,參議朴安悌進,參知吳挺緯病,同副承旨趙胤錫進。以趙壽益·李廷夔爲副護軍。十一字缺
吏批啓曰,新除授連山縣監李斗長呈狀,十字缺宿疾纏綿,人子情理,決難離側。親年七十,勿敍三百外,載在法典,入啓處置云。李斗長,依法改差,何如?傳曰,允。
趙胤錫,以都摠府言啓曰,副摠管金徽,刑曹坐起,進去晝仕,請出標信。傳曰,知道。
李翊漢,以吏曹言啓曰,今月二十一日入診時,兵曹判書洪命夏所啓,司饔院都提調,曠闕已久,無以彈壓,弊端益增。該曹之尙未差出者,蓋緣近來必以親王子差除之規,而此是法典內所無之事,令該曹速爲稟處,似當矣。上曰,御供重地,都提調曠闕,至於四年之久,而該曹尙不稟處,殊涉泛然,速令定奪,差出可也事,傳敎矣。宗簿寺都提調,則以王子差出,載在法典,他司都提調,則皆以大臣差出,而司饔院都提調,以大君王子差出,已成近規,頃年作闕之後,趁未差出者,拘於近規故也。考諸法典,則司饔院,只曰都提調一員,而無王子大臣分別之語,如不得已,則似當以大臣差出,而事係變通,該曹不敢擅便,上裁,何如?傳曰,今姑以大臣差出,似可。
李翊漢,以尊崇都監言啓曰,大王大妃殿玉寶篆文,傳曰,第一行第三行各三字,似爲均一,而中行四字中末字,不爲均一,使之改寫以入事,命下矣。書寫官金壽恒今已改寫,故封入之意,敢啓。傳曰,知道。
趙胤錫,以兵曹言啓曰,當日幼學元始萬稱名人,自興元門入來,差備門外擊錚,極爲駭愕。令攸司囚禁治罪,同守門將邊元祚,常時不能禁斷雜人,以致闌入,亦爲非矣。推考何如?傳曰,允。
朴世模,以工曹言啓曰,頃因燈燭內官先啓手本,萬壽殿·通明殿·大造殿三處,六堗點火燒木,自五月十一日,每三日,二千五十二斤式連續進排,前頭進排之數,將未知多少幾何,而以已進排之數,合而計之,則燒木二萬斤零,火種炭九石,今此各殿點火柴炭,所當別爲分定於外方,而當此凶年,欲減各色一分之弊,姑令其人主人,分番進排矣。主人等常定柴炭進排之外,又此措備累萬斤燒木,其勢誠不可堪,故願受已進排之價,以爲前頭繼進排之地,而自前常定外進排之物,則例自戶曹給價,五月朔及六月旬前已進排柴炭,一字缺令戶曹爲先計給,俾無窮民呼訴之弊,何如?傳曰,允。
大司諫李殷相,司諫李俊耉,獻納吳斗寅所啓,前判中樞趙絅遠竄事。措辭見上答曰,不允。又所啓,摠戎使南斗柄遞差事,依啓。
掌令李校茂,持平崔攸之所啓,前判中樞趙絅遠竄事。措辭見上答曰,不允。
右參贊宋浚吉疏曰,伏以臣,昨承聖批,以面諭爲敎。臣聞命惶感,義難退伏,玆就城外,恭竢指揮,而適値慈候未寧,聖上方在色憂嘗藥之中,臣之入覲淸光,以申微悃,勢有所不敢,而徑自引歸,以孤聖恩,又義之所不敢出也。徊徨踧踖,進退罔措,懇乞聖慈,諒臣情勢,鐫臣職名,許令退歸,不勝幸甚。答曰,省疏具悉卿懇。雖有慈候不安之節,豈無見卿面諭之時乎?卿其安心勿辭焉。以上燼餘
上在慶德宮。停常參·經筵。
自午時至申時,日暈。夜一更二更,月暈。
慈殿,藥房問安。答曰,知道。
藥房都提調鄭維城,提調洪命夏,副提調南龍翼啓曰,伏未審數日來,慈殿症候與聖候調攝,若何?慈殿,兼進湯劑後,其有差減之效耶?自上久在色憂之中,眼患諸症,快復與否,臣等未能詳知,尤不勝憂慮之至,敢來問安。答曰,知道。慈殿症候,當言于醫女矣。
趙胤錫,以都摠府言啓曰,副摠管金徽,刑曹坐起,進去晝仕,請出標信。傳曰,允。
趙胤錫,又以冊禮都監言啓曰,中殿玉冊文草圖書,八字缺又書寫依前封進,以備睿覽之意,敢啓。傳曰,知道。
趙胤錫,以禮曹言啓曰,今此配享臣金集神主,在於連山本家,奉常寺官員,齎持位板以來事,依前例節目磨鍊啓下矣。臣等更爲思之,則各差備官中,祭官·題主官,奉常寺官員禮貌官,各一員,香陪·忠贊衛·奉常寺色吏,各一人,則不得不自京下送。祭官以下騎卜馬及忠贊衛等所騎馬,令兵曹依例題給,而差備官二員,讀敎官·展敎官,擧案執事·陪行執事,各一員,則自京勿爲下送,竝令本道,以守令·察訪中,豫爲差定,以除此時驛路及各官廚傳之弊宜當,以此擧行,何如?傳曰,允。
大司諫李殷相,司諫李俊耉,獻納吳斗寅,正言李東溟所啓,前判中樞趙絅遠竄事。措辭見上答曰,不允。
安州判官李敏徵疏曰,伏以安之一州,板蕩久矣。民困而至於顚連,倉罄而莫之救活,加之有積年難堪之弊,道臣不曾以變通之道上聞,廷臣非無知者,而諉諸細故而莫陳,光明之燭,未遍蔀屋之照。今臣,主一州之責,猥濫是懼,又不上聞,則立而視死。距心有罪,玆敢不避僭越,仰瀆宸嚴,惟聖明裁察焉。曩者彼人發賣之時,誅求萬端,壑欲難充,故癸巳年間,鄭榏爲兵使,悶其侵虐之苦,欲爲搪塞之地,助給賂物於通官,僅衛目前,而厥後發賣自若,賂物成例,榏亦自悔而無可奈何。其後金逷代榏,以爲安州發賣,無與兵營,竝將賂物,責於本州,此乃列邑所無之事也。例給之數,通官則百金,衙譯則五十金,合以計之,兩勅則三百金,三勅則四百金也。次次增之,而其他求請之物,亦以營下之故,甚於他邑,本州之日就凋殘,蓋以此也。鄭榏之始創白給,非有他意,出於不獲已之勢,轉成無窮之害,而開路多年,阻塞無策,一州之民,莫不痛心於此也。自癸巳至于今,勅行凡幾經,而所費幾千金乎?唯其如是,故自前唯以假貸爲事,曾貸兵營木七十同矣,未及生息,勅行絡繹,臨急取用,責償於民,於是乎民始窮而斂愈急矣。至於今年則三度勅行,不計支供求請之物,只計白給之數,所費九百金矣。竝與求請之物而計之,則一千三百餘金矣。且夫近來發賣,雖曰減除,不能盡塞其源,故姑以黃獷皮一物言之,三度勅行,求請發賣,至於二千餘令之多,以有限之物,廣無已之求,一字缺區一州之力,何以當之?燃眉倒懸,未足以喩其急矣。適會三字缺勅行,故曾前備局所貸木八十同,十三字缺三度勅行,而力已竭矣。將來又有勅行,則亦將如之何哉?四字缺所貸本木矣,前頭如或督納,則又不免侵及於民矣。營下之二字缺堪役,重加之以不必堪之役,本州之民,獨何罪焉?備局軍木,元非地部所係經費者,倘於此際,量宜減捧,以爲急病之藥,則豈非殘民生死骨肉之惠耶?然此特一時之計,亦非長久可繼之道也。惟此白給之規,若不自國家別樣變通,則本州之民,將不勝支撑矣。竊聞曩時緩急之需,兵營亦爲相助,近來軍布,割入於備局,防軍分送於義州,營中物力,頓不如舊,彼人求索,亦且不貲,自救之外,安能波及於本州哉?臨急相助,已不可望矣,設令相助,亦非長久之道也。伏願聖明,詢于備局及道臣,本州所費白給,特賜變通,或令譯舌周旋,或爲別樣辦出之路,俾一州殘氓,特蒙朝家軫恤之惠,豈不韙歟?目今西路,三年飢饉,今年特甚,至於本州倉賑飢民,已至一千一百餘人矣。關外節晩,麥秋尙遠,前頭日增,又不知其幾許也。甚至叩心椎胸,仰訴庭除者,鬧如市門,而囷倉已竭,賑贍無策,報知方伯,道內同然,輸糴恤隣,亦不可望矣。當此之時,雖使龔黃爲吏,尙難蘇殘而起弊,況如臣才疎識劣者哉?晝夜焦心,罔知所以爲計。玆將一二切急之病,敢此煩籲,雖非活國弭災,可以應聖旨裨聖治者,而一夫不獲,聖王有憂,伏願聖明,不以人廢言,從而採施焉。臣無任激切屛營之至。傳曰,下備局。備局啓目,粘連啓下是白有亦,李敏徵身爲守土之官,疏陳本州之弊爲白是在果,勅使發賣時贈賂之銀,一開其路,至今爲害。一番勅行白給之數,至於三百兩,本州民力之難支,誠如疏陳,而當初開路,出於兵營是白去等,恝視不救,事理不當是白在果,令譯舌周旋事段,彼之大欲所存,萬無聽許之理,此外別樣辦出之策,令道臣料理啓聞後,稟處爲白乎旀,前日所貸本司勾管軍木乙良,特減十同,以施一分之惠爲白乎矣,本州飢民之數,至於一千一百餘名之多,而囷倉已竭,救活無策,則誠極可慮,而此則唯在道臣參酌,各邑餘儲之穀,推移三字缺至飢死是白置。以此意知委,何如?啓依允。八字缺
大司憲趙珩上疏云云。近觀以趙絅事,兩司論執,已閱時月,而每以不允爲敎,臣竊有惑焉。頃者尹善道之疏語,悖戾無狀,語涉不道,人皆有是非之天,孰不見其肺肝,而夫何趙絅,獨其意思,與之相符,托以應旨,便生救解之計,極口贊揚,以赫然忠赤褒美之,其心所在,有不可知也。當初講禮之日,苟有所懷,陳其意見,如權諰·許穆之爲,則雖不採用,不過爲兩臣之歸矣。絅以先朝舊臣,朝家儀禮,果未妥於心,則各執所見,論難可否,有何不可,而曾無一言半辭於其時,乃於今者,遽投不正之疏,私其所好,語多不遜,至以左袒等語,眩惑聽聞,只知伸救之爲急,而不覺其自陷於不測之地,安知世間,有此二善道也?物情之駭憤,固其宜矣。絅於平居,修飾自好,乃其能事,然而人知其行檢,不與善道同,而今做如此駭怪之擧,平生心迹,到老自露而然耶?尤可痛也。自上洞燭其情狀,卽罷其職,是非之端,固已明矣,而罪不當律,故公議之激,往而愈甚,爲今鎭靜之道,亶在於明辨痛斥,正其罪而已。或者,以此疏出於應旨,不必深罪爲言,其未之思也,言不中,不之罪者,豈此之謂也?旣知其罪,而不爲痛懲,則邪說因此肆行,無時可熄,豈非可憂之甚者乎?臣奉使出外,而身帶憲職,不得終始泯默,略陳所懷。誠願殿下,快示明斷,亟賜允兪,以副公共之論,不勝幸甚。答曰,省疏具悉。趙絅之辭意陰慘,扇動凶言之罪,遠竄猶輕,豈難明知而然?意有所在,不能允許矣。所辭之職,令該曹考處焉,卿其勿辭。燼餘
上在慶德宮。停常參·經筵。
昧爽,流星出天中密雲中,入乾方天際,狀如鉢,尾長四五尺許,色赤。自卯時至酉時,日暈。夜一更二更,月暈。
趙胤錫,以都摠府言啓曰,今日入直軍士,中日習射,請出標信。傳曰,知道。
趙胤錫,以義禁府言啓曰,前東萊府使鄭泰齊,照律事判下,而遍考律文,無邊將邊倅擅離任所之條,只於大典,有守令非公事越境者,論以判書有一字缺之文,此則混指凡守令而言也,東萊與凡守令不同,此律,以三字缺而此外,旣無可據之律文。頃日所江僉使十字缺守令越境照律蒙允,故今此鄭泰齊,不得已以六字缺敢啓。傳曰,邊倅犯法,其罪甚重,不可以如此緩律施行,二字缺日後無窮之弊,以邊地充軍擬律,可也。
李翊漢,以承文院官員,以都提調意啓曰,本院提調見存無故之員不多,工曹參判金佐明,提調差下,大司諫李殷相,副提調差下,使之察任,何如?傳曰,允。
趙胤錫,以兵曹言啓曰,自前本曹褒貶時,堂上必須備三員,然後可以磨勘,而本曹堂上四員內,參判柳慶昌在外,時未入來,一員則入直內司,今春夏等褒貶,當行於來十二日,而不得備員,假參知一員差出,使之入直後,入直堂上進參,何如?傳曰,允。
趙胤錫,以社稷署官員,以都提調意啓曰,流來例規,褒貶時,有都提調衙門,提調在外,則褒貶重事,不敢不趁時爲之,而今者本署提調臣宋浚吉,因上敎,來在城外,而時未登對課坐,勢難進參云。此與在外者不同,臣不可獨爲開坐,姑待其出仕,同議等第,何如?傳曰,允。
朴世模,以戶曹言啓曰,內司奴婢元貢外,人情雜物濫捧數査覈事,江原監司啓本,先下本曹矣。待各道査啓畢到,一時參考稟處,何如?傳曰,允。
掌令李枝茂,持平崔攸之·朴承健所啓,前判中樞趙絅遠竄事,措語見上答曰,不允。
大司諫李殷相,司諫李俊耉,獻納吳斗寅,正言李東溟啓辭,前判中樞趙絅遠竄事。措辭見上答曰,不允。
李翊漢啓曰,來十五日,儒生殿講日次,而上前開坼相値,頉稟。傳曰,知道。
右參贊宋浚吉疏曰,伏以臣,聞疾痛窮迫,必呼父母者,人之恒性然也。君臣猶父子也,子而不號於其父,則是自外於所慈,而爲非孝也,臣而不號於其君,則是自絶於所臨,而爲非忠也。臣情勢,不啻疾痛窮迫之甚,則安敢以瀆擾爲懼,而不更號於父母之前,以自陷於自外自絶之誅耶?臣之衷赤,仰惟聖慈,亦旣俯諒之矣。雖才識譾薄,無以少酬兩朝知遇之恩,而如其竭誠願忠之心,天地神祗之所共監。及此垂死之年,乃爲睢盱前却之態,只以求退爲名,非臣之所存也,惟其廉恥一節,實關風俗之盛衰,士夫持身,惟此爲大,苟喪乎此,更將何物以事君?臣於前疏,已陳此義,非不知從江外退去,爲便適於私計,而臣每念前後聖批,中宵未嘗不涕泣感激,思欲承命一進,更陳微悃而去,此情耿耿,黽勉來就城底,始謂卽獲登對之便,而適値慈候未寧,聖上方在色憂嘗藥之中,臣以自已私懇,唐突叩閽,誠有所不敢。雖承聖批以豈無面諭之時爲敎,而臣之不敢唐突,則猶夫前也,坐在群議衆謗之中,淹過時日,又非臣之本情,二字缺狼狽,於是爲一倍矣。臣雖不敢十三字缺服先正臣李滉,其上下之望,如何,而自以衰病七字缺闕陳乞,連日而不知止。宣廟,諒其情懇,卽賜允兪,夫三字缺之德望,而尙然,況在具臣,如江湖之鳧鴈者,又何足道哉?臣於戊戌春,力請退歸,先大王察臣衷悃,許以恩暇者,欲其復來也。臣迄今思之,有淚沾膺,臣之尙此遲徊者,惟以仰孤面諭之敎爲懼,而反復思之,日者登對,上下之間,仰獻俯酢,實無餘蘊。今雖更待,有何他說於其間?懇乞聖慈,遠體宣廟之仁,近法先王之義,亟許臣罷退,使臣得全廉隅,以保晩節,不但爲臣一身之私幸而已也。臣情迫勢蹙,震灼祈懇之至。答曰,省疏具悉卿懇。予之欲見,其意豈淺淺哉?初批以竢病少間入來爲言,故竢卿之病間而已,豈有他意哉?卿其安心入來,以副至望。已上燼餘
上在慶德宮。停常參·經筵。
王大妃殿,藥房問安。答曰,知道。大王大妃殿問安。答曰,知道。
藥房都提調鄭維城,提調洪命夏,副提調南龍翼啓曰,近日暑勢頗甚。伏未審此時,慈殿所患與聖候調攝,若何?慈殿兼進湯劑,已有日矣,尙無一分差減之效耶?聖上眼患諸症,必未復常,而每於問安,只以知道爲敎,末由詳知症候,臣等尤不勝悶鬱之至,敢來問安。答曰,知道。慈殿症候,當言于醫女矣。
南龍翼啓曰,六字缺吉來詣矣。傳曰,引見。
傳于趙胤錫曰,六字缺梓宮板一部,送于內需司事,言于該曹。
趙胤錫,以義禁府言啓曰,以戶曹啓辭,前奉常寺主簿韓得良,虛錄濫用等項罪狀,令禁府憑閱稟處事,命下矣。以戶曹啓辭內辭緣,韓得良處更發問目捧招後,稟處何如?傳曰,允。
趙胤錫,以義禁府言啓曰,以鄭泰齊,施以守令越境之律,似涉輕歇,而此外旣無可據之律文。所江僉使柳遐,擅離鎭所時,亦用守令越境之律,故不得已以此照律事,草記。傳曰,邊倅犯法,其罪甚重,不可以如此緩律施之,以貽日後無窮之弊,以邊地充軍律擬之可也事,傳敎矣。當初臣等,亦非不知守令越境之律之爲輕歇,而律無可據之文,故不得已從近例啓稟照入矣。今承聖敎,遍考律文,終不得其當律,但擅調官軍條辭意,雖全爲不申上司,擅調軍馬者而言,其一款有擅離信地之語,此款稍似相近,故去上款擅調軍馬等語,只取下款擅離信地之文,比擬改律,元啓目中付標以入之意,敢啓。傳曰,知道。
趙胤錫,以義禁府言啓曰,鄭泰齊密陽地所在田畓奴婢多少,慶尙監司査覈啓本,啓下本府矣。取考其査啓,則田畓不過九十八負,奴婢纔三口云,論以法例,則別無以此拘礙,不得赴任之事。但所謂田畓,似是其奴大男自耕者也,而鄭泰齊之罪,旣以充軍照律,農庄有無,似不當別爲擧論,何以爲之,敢稟。傳曰,依啓。
正言兪命胤啓曰,臣以譾劣無似,忝叨言地,惶恐踧踖,且有難便之勢,引避而未蒙恩遞,陳章而見阻政院,且以臺署未經,縮伏逾月,臣之狼狽,可謂極矣。臣自數日前,重感風邪,賤疾方劇,尋單屢度,尙未捧入,昨日政府合坐之時,未克進參。新除參謁,體面甚重,從前參謁不參者,率皆鐫遞,蓋疾病之私,不可以參涉公事故也。且臣頃以不可參論之嫌,引避於署經之前,聞物議亦以違例非之,臣旣有不參於合坐之失,又有引避於署前之非,以此以彼,不可一刻冒居,請命遞斥臣職。答曰,勿辭。
趙胤錫啓曰,正言兪命胤,九字缺論矣。傳曰,知道。
大司諫李殷相,司諫李俊耉,正言李東溟所啓,請前判中樞趙絅遠竄事。措辭見上答曰,不允。
掌令李枝茂,持平崔攸之所啓,請前判中樞趙絅遠竄事。措辭見上答曰,不允。
慶尙監司閔熙疏曰,伏以臣於本任,萬不近似,陳疏乞免,實出肝肺,只緣例讓之成風,未蒙天鑑之下察,臣誠惶蹙,罔知攸措,一向退伏,分義未安,不得不祗謝恩命,而顧臣情事,有所悶迫者。臣之老父,本以尫羸多病之人,數年以來,精力頓衰,於夏初重患內傷,危兆敗症,疊出層生,首尾四旬,屢至奄奄之域矣,賴有天幸,近得少愈。大病之餘,元氣薾然,暫時勞動,還復委頓,寢食俱減,藥餌爲命,臣於此際,豈可遠離?前疏專籲,人器之不稱,未敢倂及於私情,而竊伏思惟,臣之於君,如子之於父母,心有隱痛,終何敢自外而不疾呼也?藉使臣承宣聖化,有所裨益於公,公義私情,或有時輕重,況臣才力之難堪,實如前所陳者,而情勢之孔艱,又復如此者乎?伏乞聖慈,俯賜憐愍,將臣職名,亟許遞改,則聖朝弘孝理之道,微臣免僨事之罪,以公以私,豈非萬幸?臣無任屛營祈懇之至,謹昧死以聞。答曰,省疏具悉。卿雖有親病,已向差境,則宜無所辭,從速欽哉。
刑曹判書金南重疏曰,伏以臣,病勢情〈勢〉,俱極狠狽,猥將危懇,籲呼至再,而未蒙恩遞,又伏承調理察職之命,臣誠惶感悶縮,不知攸處。所忝本職,實非閑漫,固不可一日癏曠,而賤疾危苦,尙此稽肅,逋慢之罪,無所逃矣。臣之所患,出於積傷,面目遍浮,胸脇二字缺夏以來,諸症轉劇,精神昏懵,食飮專廢,八字缺雖欲感激恩私,黽勉冒出,以臣病狀,其勢末由。七字缺申前請,伏乞聖慈,曲諒臣危迫之悃,本職及兼帶同知經筵,竝賜遞免,不勝幸甚。臣無任兢惶戰灼之至,謹昧死以聞。踏啓字。
平原君俅疏曰,伏以臣,曲荷天眷,保全軀命,三年守陵,生入脩門,一縷殘喘,得至今日,莫非天地父母生成之德。兢惶感激,萬殞何報?第念臣之生父母養父母丘墓,寄在楊州·通津地,而未得省掃,今已久而霜露累換,痛結風樹,人子情理,實所難堪,伏願聖明,俯察孺慕之情,兩地往來之間,特許恩暇,俾展微臣追遠之懷,不勝幸甚。臣無任祈懇屛營之至,謹昧死以聞。傳曰,給由焉。
午時,上御興政堂。入侍,右參贊宋浚吉,左副承旨朴世模,假注書申厚載,記事官李光稷·尹晳。上謂宋浚吉曰,卿之疾,今則向差否?浚吉曰,臣元氣孱弱,入夏當痛,而不至大段矣。近聞聖上,在色憂中,伏未審數日來,慈候若何?上曰,慈殿症患,非今猝發,行素之餘,宿恙復作,是以爲悶也。浚吉曰,凡在疾病復發,則尤可慮也。自上眼患濕瘡,今則如何?上曰,眼患稍歇,而濕瘡則坐處濃爛,悶不可言。浚吉曰,閭閻間,多有此病,而不至大殷,何足深慮乎?上曰,判中樞,庶幾挽留,而誠意淺薄,莫回遐心,予懷之缺然,國事之罔極,何以形言?浚吉曰,宋時烈,亦非不知,而決意退歸者,蓋出於不得已也。中外之人,皆以判中樞,爲先王同德之臣,自上眷遇,極其隆盛,而形勢難便,決意退去,故臣於頃日,略陳所懷矣。厥後,臣見時烈而不曾言及,時烈亦不自言。然似聞聖上,三字缺言不勝感激。上曰,卿之言,少無過處,十字缺知,而予之欲留,專爲國事也,卒不能挽而留之。九字缺雖不仰體聖意,而上勉留之道,旣盡其方,則其去也,二字缺聖德。且小臣形勢,無異時烈,而前後陳疏,寵眷冞深,退休之願,雖切于中,以情不忍,以分不敢,尙此遲徊矣。今則時烈已去,一體之人,義不可少留也。況聞時烈,以臣爲被誣於人者,已頗輕云,聖明想已洞燭矣。當初議禮,臣實同之,到今被誣,豈可委重於彼,而自處其輕乎?上曰,若以被誣輕重言之,則不可也。予意以爲數年來,不能把半卷冊子,卿若少留,出入經筵,則其爲補益爲如何哉?予於近日,繕寫中庸集註,方欲講解,而自見卿疏,食息靡寧,不知所以爲心也。浚吉曰,自古以來,人臣被寵眷於君者,豈有如臣之比乎?臣非厭此而乞歸,實是不能堪當而然也。今承聖敎,感淚自零。昔陪書筵之日,衰病不至太甚,能看細字,且記舊聞,以爲進講之資,如臣魯莽,亦可備講官之數。卽今聖學日就高明,小臣日漸衰老,雖欲掇拾聞見,仰答淸問,末由也已。上曰,卿言過矣。廢學已久,何以長進?卿以善忘爲辭,予亦有此症也。浚吉曰,自上亮陰之中,必生此症,臣不勝憂慮焉。喪畢之後,無非維新之政,正群臣四方拭目之時也。聰明冥渙發,學問宜長進,乾剛宜斷知,何以有善忘之患耶?卽吉之後,善自調攝,則賴天之靈,必得康寧矣。上曰,卿今若去,予無以爲懷也。浚吉曰,臣非勝於諸臣也,特不在朝廷,眷注若此,不勝感愧。上曰,予非有輕重而勸卿不去也,須體予懷,且念國事,毋庸乞退也。浚吉曰,臣在江郊,有面諭之敎,而適當慈候未寧,不敢請對矣。今詣政院,遽蒙引接,其爲欣幸,如何盡達?宋時烈,在道陳疏矣,臣亦取見其疏草,蓋以尹善道作禮說事也。禮說云者,臣亦見之,所言陰慘,不忍正視也,醜詆時烈,罔有紀極,末又及臣事事,臣與時烈,一體也,豈無不安之心乎?臣曩陪筵席,不陳此事者,涉於煩擾,莫如身退之爲愈也。善道,以先王疾病一款,指斥臣身,而臣意則以爲天下事,非但有是非,亦有形勢,自上洞燭無餘,則置之庶外也。第念臣與宋時烈,受累朝之恩,而前年遭尹善道,今年遭趙絅事,非但善道及絅也,臣之情迹,甚爲七字缺聖敎也,聖上若不忍永棄,則豈無他日還朝之期乎?五字缺勢不可暫留,快賜兪音,俾不至狼狽,則幸矣。上曰,予二字缺知,而今日趙絅之事,實由於往年卿等不安之故,卿今若去,則未知後日,又無此等事乎?予曾謂判中樞曰,靜思此事,不知所以爲計也。浚吉曰,此莫非天恩也。近日之事,聖朝若不洞燭,則全身保族,亦云難矣,何求退之敢?第臣精神筋力,決不能堪當國事也。上曰,卿終不留,則奸人欲逐之計,到此方售矣。朝家例有掃墳之規,而卿之去就,關係甚大,以何名目而去乎?事與聽聞,皆不好矣。浚吉曰,聖敎至此,豈但微臣一身之幸,抑亦國家之福也。雖然,上眷與自處有異,豈可恃眷遇而忘廉恥乎?上曰,判中樞之去也,景色不好,卿不可去也。浚吉曰,宣祖初服,李滉,以道德之士,受國寵遇,其時安有讒人構陷之事,而滉必欲退歸,臣之才德,何敢望滉,至於欲去?其志同也。往在戊戌,先大王,許臣退去,筵臣多有請留者,而先大王若曰,所以給暇者,冀後日之上來也,懇乞聖明,用先朝給暇之例,許臣退去也。上曰,予雖欲曲從事體,不然矣。浚吉曰,時烈下去之後,臣之形勢,一倍難留,非不知自江郊退去,而遲回不敢者,恐涉煩擾也。臣非無退去之事,以掃墳給暇何如?上曰,昨日之疏,旣陳此事,今雖以掃墳給暇,人豈信乎?浚吉曰,若以面諭賜暇爲不安,則無乃近於文具乎?自上若曰,予當給暇,而今姑遲留,則君臣之間,誠意交孚矣。上曰,若待他日而去,則可以鎭靜人言矣,卿毋庸悤悤,遽使景色不好也。浚吉曰,掃墳給由,已有前例,受命之後,不必卽去,今若許暇,則可以仰承聖敎,從容發程矣,至於開筵行公,亦可進參耳。上曰,卿若以將加父母墳塋土呈辭,則予當許之。浚吉曰,聖敎及此,雖非臣之初計,然臣敢不退而思之耶?微臣去留,有若江湖鳧鴈,而眷遇深至,不啻慈父之於子,其感如何?但臣之筋力,決難承當矣。承旨朴世模曰,右參贊,以筋力精神,已至衰境爲言,二年後,必漸向衰,不可不及今留之也。浚吉曰,伏願聖上,勉强學問,長養精神,則庶無遺忘之患,七字缺藥,非但身病,凡氣質之病,皆當治之也。今聞七字缺章公事,遲滯爲憂,無乃因善忘而然耶?上曰,非也。予二字缺在疾病中,且以眼患,不能擧燭,故疏章公事,或至遲滯矣。浚吉曰,願加省察。上曰,卿言是也。浚吉也,玉冊文敎命文書寫官,以臣啓下,而衰病日甚,不堪寫進,情勢悶迫矣。上曰,卿辭至此,玉冊文書寫,則勉副焉。已上燼餘
上在慶德宮。停常參·經筵。
夜三更,蒼白雲一道如氣,起自西方,直指乾方,長十餘丈,廣尺許,良久乃滅。
有政。吏批,判書尹絳進,參判金壽恒藝文館褒貶進,參議趙復陽進,右承旨李翊漢進。以成台耉爲執義,鄭繼胄爲掌令,呂聖躋爲正言,李稽爲檢閱,鄭載嵩爲承文副正字,金南重爲慶川君,孫湍·金斗翼爲學錄,李楚老爲安山郡守,鄭太和爲司饔都提調,金佐明爲宗廟提調,趙珩爲刑曹判書,朴長遠爲大司成,尹珹爲靈巖郡守,許秩爲臨坡縣令,朴世堅爲宗廟令,七字缺郡守,柳時成爲珍島郡守,朴崇古爲泰仁縣監,七字缺宋國輔爲三嘉縣監,崔嵂爲柒谷府使,安汝羾爲巨濟府使,金雲長爲醴泉郡守,泰安郡守閔晉亮今加嘉善,錦城縣監一字缺斗樞今加通政,以李敏迪·南九萬爲兼漢學敎授,以具仁墍爲綾豐君,以金佐明爲承文提調,以李殷相爲承文副提調,劉應文爲草溪郡守,池遇龍爲漆原縣監,朴長遠爲大司憲,李重國爲善山府使,朴元開爲司評,李煿爲西學訓導。
兵批,判書洪命夏進,參判柳慶昌在外,參議朴安悌進,參知吳挺緯病,右副承旨鄭萬和進。以朴世城·鄭榏·李洽爲五衛將,金重明爲訓鍊副正,李挺望爲中樞經歷,金汝鈺·李時楳·朴長遠·閔汝老·柳之葉·鄭麟卿爲副護軍,兪命胤爲副司果,以摠戎使望單子。傳曰,前參判具仁墍除授。
吏批啓曰,舒川郡守洪錫武,瑞山郡守尹,竝加資事命下,而洪錫武尹等,皆未經准職,何以爲之?敢稟。傳曰,特陞堂上。
又啓曰,以本曹忠洪道暗行御史書啓,回啓,傳曰,有准職之命,而至今不爲擧行,該曹之不念守令善治之狀,據此可知。其不能察於守令除拜者,殊極駭愕事,下敎矣。臣等伏承嚴旨,不勝惶恐。臣等忝冒本曹之後,准職守令,窠闕絶無,未及擧行,事勢亦然,而洪錫武,曾有准職除授之命,其時無准職之窠,且以瑞山,是湖右名郡,啓稟差除矣。八道之內,堂下准職守令,只是十七處,其中文武應差,五處計除,則其數無多,作闕甚稀,而目今亦無准職窠闕,未卽擧行之意,惶恐敢啓。傳曰,知道。
又啓曰,新除授靈光郡守李晶戶奴,呈狀于政廳曰,上典前任沃溝縣監時,己亥條大同未捧之米,以已捧虛錄磨勘,宣惠廳旣已請推,而本道未及現告云。國穀虛錄,所犯非細,勢難赴任,李晶改差,何如?傳曰,允。
鄭萬和,以都摠府言啓曰,副摠管金徽,刑曹坐起,進去晝仕,請出標信。傳曰,知道。
李翊漢,以弘文館言啓曰,本館副提學兪棨,以今日禮曹褒貶時,本館褒貶磨勘事,晝仕出去之意,敢啓。傳曰,知道。
傳于鄭萬和曰,大臣·備局堂上,引見。
朴世模,以戶曹言啓曰,曹所屬尙衣院,去庚子秋冬等,七字缺辛丑春夏等褒貶,一時磨勘以入,而瓦署今春七字缺在外,不得磨勘之意,敢啓。傳曰,知道。
鄭萬和,以兵曹言啓曰,典設司官員及鷹牌頭,今辛丑年春夏等褒貶等第,因本司提調有故,司饔院,則都提調,時未差出,限內不得磨勘之意,敢啓。傳曰,知道。
趙胤錫,以禮曹言啓曰,來七月初七日,神輦詣宗廟時應行節目,取考庚戌辛卯兩年謄錄,則大王神輦之後,後部鼓吹次之,配享臣要轝,又次之,明白載錄,故依此磨勘啓下矣。今見都監所在謄錄中班次圖,則配享臣腰轝,在於神輦之後,後部鼓吹之前,班次先後,與本曹節目,如是相左,雖未知其間曲折,而臣等之意,則後部鼓吹,專爲陪衛神輦,故在於神輦之後,配享臣腰轝,則隨往於其後,似爲宜當。兩年本曹節目中,以此磨鍊者,意非偶然,依前啓下擧行,何如?傳曰,允。
趙胤錫,以宗簿寺官員,以提調意啓曰,受學諸宗,今春三朔考講勤慢抄出,居首永豐副守沆,次花山副正滾·嶺林副正俙·花善副正湸,從其分數,依事目紙筆墨施賞,而其中靈春正涏·靈順正浟·昇平副守淳·興平副守源·昌平副守浚·錦平令濟·綾平副令純彧·延陵副令季胤·延平副令公胤·靈峰副令翼亮·樂原副令敬成·烏昌監炯涵·帶恩監昌胤·帶原監光胤則無分,請推考。傳曰,允。
以吏曹敬慕殿獻官望單子,傳于趙胤錫曰,敬慕殿朔望之祭,禫祭前,則有疾病外,宜以親祭磨鍊,何如是泛然磨鍊乎?殊涉未安,以親祭磨鍊。
趙胤錫啓曰,史官豫備不備,事甚苟簡。新除授檢閱李嵆,牌招察任,何如?傳曰,允。
鄭萬和啓曰,掌令李枝茂,牌招不進矣。傳曰,知道。
又啓曰,兵曹郞廳來言,闕內各處入直軍士,夜巡檢云矣。傳曰,知道。
備忘記,史官二員待命,騎馬六匹立之。
政院啓曰,臣等卽伏承敬慕殿望祭親行之敎,禫祭之前,朔望有幾,聖上追慕之懷,到此益切。第伏念未寧之候,今雖少安,根抵尙未盡祛,加以近來兼患濕瘡,行步之際,亦未如常,若於此時,躬行奠禮,則添傷之患,勢所必至,非但群下之心,有所悶迫,抑恐有妨於前六字缺之日,伏願聖明,勉抑至情,許令攝行。臣等待罪近密,五字缺惶恐敢啓。傳曰,勿煩。
鄭萬和啓曰,事變假注書李沃,引見罷出之後,擧行條件,未及抄出,而不告臣等,徑先出去,年少自便之習,不可不懲,請從重推考。傳曰,允。
持平崔攸之·朴承健所啓,請前判中樞趙絅遠竄事。措辭見上答曰,已諭毋煩。
工曹參判金佐明疏曰,伏以臣之病,甚不堪供職之狀,前後章牘,畢露無餘,而請急至三,尙靳恩遞,臣誠惶悶,罔知攸措。臣若感激鴻私,力疾奔走,則涓埃未效,而顚仆在卽,臣若揆分量力,一意退伏,則微命可保,而罪積逋慢,於斯二者,不知所出,臣之情事,可謂慽矣。臣之除授本職,已至三朔,而一未赴衙,兼管金吾·備局,事務俱緊,亦復虛帶,殆過一月,其在庶官無曠之道,顧何如哉?況同知成均之任,尤非如臣庸陋者所可一日冒居,而恩除之下,適在受由,還入之日,未克陳乞,以迄于今,受爵不讓之責,臣無所逃,而槐院提調之任,又加於不似之臣,蚊負旣重,瑣力難支,舊恙不已,神精日耗,猶且貪榮患失,知進而不知退,則終不免爲辜恩負國,喪心失性之人,將何物以事君哉?伏願殿下,俯察微臣至愚,亟遞臣本職及兼帶備局提調·金吾·國子等任,以幸公私,不勝幸甚。臣無任惶恐隕越之至,謹昧死以聞。答曰,省疏具悉。卿其勿辭,從速察職。
巳時,上御興政堂,大臣·備局堂上,引見。領議政鄭太和,左議政沈之源,吏曹判書尹絳,戶曹判書許積,兵曹判書洪命夏,行護軍柳赫然,左副承旨鄭萬和,副提學兪棨,大司諫李殷相,假注書申厚載,事變假注書李沃,記事官李光稷·尹晳。鄭太和曰,近者旱氣太甚,農事可慮,昨日之雨,可謂幸矣。上曰,若諸處同然則好矣。沈之源曰,兩南旱乾之餘,得此喜雨,節候雖晩,可以移秧矣。鄭太和曰,司饔院都提調,近日講定,以大臣爲之,而小臣蒙除授之恩矣。第念臣,年紀衰邁,兼任稠疊,精神筋力,決難堪當,懇乞遞改,移授他大臣。上曰,今日擬望中,領中樞允合,而本院,乃待客之地,事不安靜,恐妨聽聞,故特授卿矣。太和辭謝再三,上曰,旣無事故,不可以兼任之稠疊而允從也。太和曰,承文院·春秋館褒貶,昨今已行,而至於弘文館,全數不參,故爲一字缺遞,事甚未便,故皆已用貶矣。上曰,歷數言之。鄭太和曰,四字缺李敏敍·洪柱三·安後說矣。兪棨曰,十二字缺之故,不敢入直。柱三,家有拘忌之疾,後說,方在直廬,七字缺進參云矣。沈之源曰,不參,褒貶前或有之,而至於全數不參,曾所未聞也。上曰,事甚可駭矣。太和曰,弘文館不參褒貶者,有勿敍右職之規,次次降授,前例固然,而當褒貶開坼之日,則本館必空矣。兪棨曰,鄕者以闕直之故,至於拿推矣。其中吳始壽之奪告身,人皆以爲冤,蓋姑降草記蒙允之後,方可降入,而始壽則旣無姑降之命,勢難入直,混被罪罰,不亦冤乎?上曰,其公事,以只贖付標以入,可也。命夏曰,臣於藥房,每問安,而未承詳細下敎,眼患濕瘡,今則若何?上曰,眼患稍勝,而濕瘡則時未完合,結痂處,如一縷樣,甚可悶也。命夏曰,慈殿症候,加減如何?上曰,四五日內,難望收效矣。命夏曰,南斗柄,以京畿水使,移拜摠戎使,而因臺啓遞改矣。京畿水使,何以爲之?鄭太和曰,臺諫論啓,非以南斗柄,爲不合於京畿水使,而旣被臺論,則亦不可仍帶摠戎使之任,故臣於前日陳達,遞改摠戎使,仍任京畿水使之意,而大司諫李殷相,以爲事體苟且,故臣亦不欲更請矣,今者洪命夏,以遞易有弊,有此陳達矣。上曰,南斗柄,仍授京畿水使。沈之源曰,凡守令陞資官敎及表裹,政院·吏曹書吏等,持往各邑,弊甚不貲。況此無前飢荒之日,其弊尤不可不慮,似當禁斷矣。鄭太和曰,丁丑亂後,有令本道監司傳送之規,而到今廢閣,政院·吏曹下人,必爲齎往,以貽弊端矣。上曰,送于監司處,使之分送,可也。太和曰,當此飢饉之日,守令多遞,迎送之弊,極爲可慮。況此時守令,不得挈眷,獨自下去,迎新人馬,從略記送事,知委各道監司處,何如?上曰,此意,下諭監司處,可也。許積曰,凡守令拿來時,禁府書吏·羅卒下去,則其弊甚多矣。上曰,此時禁府吏卒之往來,有弊於各邑,已爲下送者,雖不可追還,此後則勿爲發遣吏卒,待其上來拿囚。上謂尹絳曰,准職承傳,則不爲施行,而安山郡守,何以擬仁川望乎?鄭太和曰,仁川有紫燕島,備邊司,以未赴任守令擬望之言,通於吏曹,故混爲擬望矣。許積曰,沈櫶,有州牧薦,故臣等送言,使之擬望,而其日政事,判書不參云矣。上曰,擬於首望,吏曹之事也。尹絳曰,一日程,豈有迎送之弊乎?沈之源曰,一字缺以守令除守令,迎送有弊,而該曹不念此弊,以十字缺仁川府使事,甚未便。沈櫶,仍任安山郡守,何如?上曰,七字缺更爲差出,可也。許積曰,頃因全南監司啓聞,錦城縣國穀虛錄之二字缺後,官員或定配,或罷職,原州牧使鄭之虎,以此事,亦已定配矣。李晸·李世翊,猶可諉以兼任,至於李垕,安得獨免乎?上曰,推考判付,使之還入。鄭太和曰,李晸·李世翊,乃是兼官,似不當混被罪罰也。許積曰,李世翊,則臣亦以推考啓請矣,比之本官,似有差等也。上曰,依回啓施行,而李晸·李世翊除徒。尹絳曰,准職承傳不用事,今承聖敎,不勝惶恐。若以牧使擬望,則窠闕不足,府使亦可擬之乎?鄭太和曰,大都護之外,府使非准職也。上曰,予欲以無履歷者,除守令,苟善於其職則可矣,何必論履歷乎?上謂鄭太和曰,洪錫武善治耶?太和曰,臣嘗目見矣。錫武於丙子年,爲兎山縣監,亂離之中,民猶愛戴,厥後作宰諸邑,治績表著,故臣嘗薦授德川郡守矣。沈之源曰,正爲一司之長,至於南行正,尤爲極擇,故頃日金自南,以臺啓改正矣。兪棨曰,凡官人之道,莫如循次,五六品徑授准職,似或未妥矣。上曰,罰旣至於拿推,當何惜於准職乎?尹絳曰,莫如姑先陞品,以觀日後治績之如何耳。上曰,頃日承旨趙胤錫入侍之日,聞尹善道之作禮說矣,卿等聞之乎?太和曰,臣嘗聞之於宋時烈矣。兪棨曰,臣亦見之,而所言悖妄,不忍畢見矣。上曰,何言耶?棨曰,善道之說,以爲不字,必是亦字之誤書,而末端有曰,檀弓免子游衰之說,吾若明言,則宋時烈之罪,豈止於此乎云云。且抵玉堂之箚,極其陰巧矣。其中漢文帝·明高皇帝等語,不忍正視,而燕雀處堂等語,益駭怪也。上曰,朝家旣施竄配之律,則寧復有如此事乎?上曰,何地最極邊耶?鄭太和曰,六鎭最遠,而言其土風,則卽今配所,尤苦惡矣。上曰,移之六鎭,何如?太和曰,與彼人相接,未知何如也。請問于大司諫·副提學而處之。兪棨曰,昔在昏朝,此人已謫慶源矣。沈之源曰,三水之於六鎭,道里稍近,而土風則甚惡矣。上曰,圍離狀,何如耶?太和曰,以棘繞屋,以竇傳食矣。李殷相曰,善道被罪之後,猶不懲戢,敢造妖言,二字缺情狀殊極痛惡,請圍籬安置。上曰九字缺配,在渠爲莫大之恩,而猶無悔悟之心。又爲七字缺說,熒惑衆心,不可無加律之擧,仍其配所圍籬安置。兪棨曰,善道至引冤牛之說,以自況矣。上曰,怪哉。蓋無畏懼之心。兪棨曰,臣子被罪,當恐懼追愆,而乃敢著說,以爲自明之地,悖戾甚矣。上曰,大王大妃殿服制議定時,領相先知有奸人造言之患矣。太和謝曰,臣豈有先見之明也?洪命夏曰,武科別試初試,以二千定奪,而考見謄錄,則式年之外,該曹不敢擅定矣。鄭太和曰,先定規矩,使該曹知委四方,則可矣。臣聞外間之言,皆知講書之着實,而初試赴擧之人,將至二萬,初試亦爲講書,則庶無亂雜之弊矣。上曰,先講書而後試藝,則如何?柳赫然曰,武班之科,全以技藝爲主,先講後藝,似或不可矣。太和曰,臣於初試,必欲講書者,蓋以殿試時,講書多落,則許多擧子,有落莫之歎也。上曰,善武藝者,以武藝入格,能講書者,以講書入格,則善矣。太和曰,騎步兵,定虜衛·忠贊衛之類,皆登科,則雖曰取人甚多,而兵數則實減矣。上曰,令本道擇送有武藝者,如何?命夏曰,外方,亦不可無講書錄名之擧,此外無他善策矣。尹絳曰,一字缺取則臣知其不可也。沈之源曰,尹絳之言是也。上曰,四書·武經中,抽牲,如何?許積曰,除大學·三書中,從自願可矣,而至於武經七書,皆先秦簡古之文,雖名士子,亦難通曉也。洪命夏曰,若無着實講書之擧,則譯官·書吏之子,皆登科矣。上曰,冒法赴擧,則隨現發榜,如何?太和曰,譯官·書吏之子,一切停擧,則冤枉甚矣,爲子孫計者,孰肯爲譯官·書吏乎?沈之源曰,故忠臣金應河之孫,有業武者云,似當有除職之擧矣。鄭太和曰,金應河於戊午年,死於王事,精忠大節,在人耳目,其孫有世龜爲名者,方業武云矣。上曰,兵曹判書,詳察其爲人,可合則除職可也。洪命夏曰,武科初試規矩,當豫爲書入乎?上曰,擧子輩,如大學等書,雖成一字缺讀之,而至於文義,全然不知云,然耶?鄭太和曰,臣曾爲武科試官,有一擧子,講大學甚熟,將出之際,試問九字缺則答以殺人,誠可笑也。上曰,試官若不明試,則此六字缺沈之源曰,初試規矩,豫爲知委之說,臣亦以爲便當也。上曰,以祔廟合慶而設科,則未祔廟之前,不可先定,待祔廟禮畢之後,定其規矩,可也。洪命夏曰,臣於數日後,當往南漢山城,而役人施賞之物,無以辦出,備邊司餘丁木若干,使之出給,如何?上曰,令備邊司參酌題給。柳赫然曰,本營馬兵六百人,器械今始畢授矣。器械旣授,則技藝卽當敎之,而其中科業之人,多以鞭芻爲妨,待後日擧行,何如?上曰,依爲之。太和曰,禁軍輩,在先朝,被甲宿衛,而今則不然,恐非前規也。上謂洪命夏曰,自今以後,擧動時,禁軍被甲,可矣。洪命夏曰,烏甲造成事,何以爲之?上曰,問于別將,從後啓稟,可也。柳赫然曰,御營軍,已定別三司,而馬兵六百,到今新設,似當通前爲四司矣。且石硫黃,我國亦不無所産處,而不能的知産穴,又不爲採取,只藉他國之貿,非徒難繼,亦多有苟艱貽辱之事。且近來則貿來之路亦絶,旣無硫黃,則火砲,與梃無異,事甚可慮。守禦使,亦以採取事,方送人矣。此外亦有眞品産出處,而外方慮其有弊,百般掩諱,臣意則指告眞品所在之穴者,施以重賞,然後庶有採得,來告之人,施賞一事,令備邊司擧行,以廣採告之路,何如?上曰,依爲之。沈之源曰,昭格洞,亦産硫黃,而守直之規,到今廢閣,不無竊採之患,請令該曹,修築守直,何如?上曰,依爲之。大司諫李殷相曰,趙絅遠竄之請,閱月論執,而未蒙允兪,臣竊惑焉,趙絅請命遠竄事。上曰,已諭毋煩。李殷相曰,柳後聖·趙徵奎之罪,雖與申可貴有間,而當初之減死定配,亦出於朝家參酌之典,向因慈候未寧,雖未免召還,此人等於竄配之中,此是不得已之擧也。若論其罪,則得免邦憲,復參議藥之列,亦云幸矣,何可循例收敍,有若尋常罪犯者然哉?請還收柳後聖·趙徵奎等敍用之命。上曰,依啓。李殷相曰,爵賞,人君之大柄,不可濫觴,未經准職者,不得陞堂,自先朝已有定規。舒川郡守洪錫武,瑞山郡守尹,雖有善治之績,未經准職,則自有當施之典,不可遽陞堂上,請舒川郡守洪錫武·瑞山郡守尹新授加資改正,令該曹,稟施相當之典。上曰,不允。副提學兪棨曰,本館之官,褒貶開坼之後,雖或有居中之人,後政卽爲依例還除本館之職,牌招推移察任,何如?上曰,依爲之。已上燼餘
傳曰,前參判具仁墍,敍用。
傳曰,前參判具仁墍,摠戎使除授。內下記草
上在慶德宮。停常參·經筵。
辰時,日有右珥。午時,日暈。
王大妃殿,藥房問安。答曰,知道。
藥房都提調鄭維城,提調洪命夏,副提調南龍翼啓曰,伏未審夜來,慈殿症候,與聖候調攝,若何?慈殿兼進湯散兩劑,已過累日,而所患之候,尙無差減之效耶?臣等憂慮未弛,敢來問安。且伏聞明日敬慕殿望祭,有親行之命,臣等尤不勝憂慮,自上所患諸症,比前雖似差減,而眼疾根柢二字缺腫破潰之後,仍成瘢瘡,尙有流汁,九字缺行禮則添傷之患,必至無疑,少愈之際,九字缺況前頭大祭·大禮,只隔旬望,猶可攝行之望奠,當二字缺熱,强疾親行,以致添加之患,則臨時狼狽難處,恐有甚於不與望祭之未安,伏願聖明,諒察輕重,特令攝行,以副群下之望。臣等煎慮之極,敢此竝稟。答曰,知道。卿等,勿爲煩言。
再啓曰,伏承聖批,以勿爲煩言爲敎。前頭禫期已迫,今此望祭,必欲親行,固知出於追慕至情。卽今聖候,若已快復,萬分無憂,則臣等固當將順之不暇,何敢强聒至再,以煩聖聽乎?近日雨後炎蒸之苦,雖在閭閻無病之人,固所難堪,況今聖上所患諸症,猶未復常。昨日筵中,臣命夏,稟知聖候,則眼患比前差減,而濕瘡時未盡差,此時勞動陟降,達夜行禮,則症候添傷之患,在所必至。臣等待罪保護之任,旣知其必至之憂,豈敢以瀆擾爲嫌,一番稟啓,不爲强請乎?伏願聖明,勉抑至情,亟命攝行望祭,以副群下之望,不勝幸甚。答曰,卿等之請,至此,當攝行焉。
鄭萬和,以都摠府言啓曰,今日入直軍士,當爲中日習射,而以敬慕殿望祭齋戒,不得爲之之意,敢啓。傳曰,知道。
南龍翼啓曰,本院實郞廳,皆未差,今春等褒貶,限內不得爲之之意,敢啓。傳曰,知道。
南龍翼啓曰,假注書尹深,重患胸腹痛,强疾供仕,今已累日矣。今日則病勢尤緊,卽爲出去,請改差,他假注書差出察任,何如?傳曰,允。
假注書,趙聖輔·趙遠期·李猶龍。
鄭萬和,以都摠府言啓曰,今日入直軍士,中日習射,以敬慕殿親祭齋戒,頉稟矣。攝行事,旣已命下,今此試才,何以爲之?敢稟。傳曰,旣已停止,勿爲可也。
趙胤錫,以義禁府言啓曰,惠山僉使柳永佑,小農堡權管李時遠等,拿來事,命下矣。今番因御史書啓,拿推之事,以其羅卒往來,有弊於各邑,故待其上來,拿囚事有傳敎,而今此柳永佑·李時遠,則與守令不同,依前例分遣書吏·羅將拿來乎,令本三字缺付上送乎?何以爲之,敢稟。傳曰,事體九字缺可也。
趙胤錫,以義禁府言啓曰,尹善道七字缺安置事,命下矣。依前例本府都事,卽爲發送擧行之意,敢啓。傳曰,知道。
南龍翼,以宗親府郞廳,以有司堂上意啓曰,本府今春夏等褒貶,當爲磨勘,而有司堂上三員內,慶平君臣玏,身有病患,一員未差,限內不得爲之之意,敢啓。傳曰,知道。
以兵曹,今六月朔禁軍試射別單,傳于鄭萬和曰,騎芻五中人,右五番內禁衛金祿,邊將除授,瓜滿後,還差禁軍。
趙胤錫,以兵曹言啓曰,內三廳窠闕甚多,而禁軍中,將思被薦者,旣已差出,卽今見存者,雖有若干人,大政時,勢難塡差。將思新薦,今方取才,隨其入格之數,依前定奪,禁軍口傳啓下,以爲調用之地,何如?傳曰,允。
趙胤錫,以兵曹言啓曰,新除授訓鍊院副正金重明,曾任長興府使時,解由未及成出,而遽擬首望,至於受點,臣等難免不察之失,不勝惶恐。訓鍊副正金重明,今姑改差,何如?傳曰,允。
趙胤錫,以社稷署官員,以都提調·提調意啓曰,今朝,臣等會坐工曹,本署褒貶,卽招禮曹該吏,分付趁限開啓之意,則對稱昨日本曹褒貶坐起時,已爲頉啓之啓云。臣等怪訝,問諸參一字缺則二昨,禮吏以各司褒貶爲不爲,例於本曹褒貶之坐磨勘,一字缺頉,則爲頉啓,急責牒報,下人官員,俱爲生疏,未及告稟而頉報云。當該參奉,難免不察之失,請推考,限前已爲褒貶,而稱以頉啓不爲,依他例開啓,事甚未安,不可無變道之擧。令政院分付該曹,俾無不卽從實陳啓之弊,何如?傳曰,允。
趙胤錫,以吏曹言啓曰,昨日政,兩南守令窠闕,多至十餘邑,一時塡差之際,苟艱莫甚。其中郡守以上,則毋論實職前銜,可合之人絶少,故善山府使擬望時,以前府使李重國備擬末望矣。受點之後,始聞重國,年紀衰耗,不堪爲字牧之任云。嶺南劇邑,不可以衰敗之人差送,李重國改差,何如?傳曰,允。
大司諫李殷相,司諫李俊耉,獻納吳斗寅,正言李東溟所啓,請前判中樞趙絅遠竄。措語見上答曰,不允。
又所啓,請舒川郡守洪錫武,瑞山郡守尹,加資還收事。措語見上答曰,不允。一張缺
則尙爾無恙,物議莫不爲駭,此而不罪,則貪婪牟利之徒,皆冀幸免而無所懲戢,請前府使洪興祉,削去仕版。答曰,不允。
禮曹判書李一相疏曰,伏以臣,自數日來,素患腰痛,顯有加重之漸,而賓廳之坐,與本司之會有異,故今曉强疾來詣,行拜禮於大臣前,起退之際,忽覺腰脊刺痛,若受利刃,宛轉叫呼,人不堪見。大臣及諸臣,皆以爲以此病狀,決不可入侍,具由送言于政院,則政院卽已微稟云,臣於疾病之中,益切惶悚之心矣。卽伏聞有敬慕殿望祭親行之命,該曹差臣以贊禮,而臣之病勢,方此苦劇,不得轉動屈伸,決無堪行此任之望,狼狽之極,罪戾尤深,情勢悶迫,罔知攸措。伏乞聖慈,察臣危迫之懇,亟命先遞臣本職,以便公私,不勝幸甚。臣無任祈懇屛營之至,謹昧死以聞。答曰,省疏具悉卿懇。卿其安心勿辭察職。已上燼餘
上在慶德宮。停常參·經筵。
大王大妃殿,藥房問安。答曰,知道。
藥房都提調鄭維城,提調洪命夏,副提調南龍翼啓曰,炎雨不止,夜氣蒸鬱。㑀未審此時,慈殿所患及聖候調攝,若何?慈殿進藥,已過旬日,少無差減之效耶?寢睡及水刺進御,比常時別無所減耶,聖上所患濕瘡,亦復如何?臣等憂慮未弛,敢來問安。答曰,知道。慈殿症候,當言于醫官矣。
再啓曰,卽伏聞醫官等來傳之敎,則慈殿症候八字缺進以來,諸處浮氣,或歇或作,稍有比前九字缺更議于諸醫,則慈殿患症,根柢旣深,此非數十貼藥力,快收其效,此藥又輟進御,以期快效宜當云。湯·散兩藥,隨盡連續劑入之意,敢啓。答曰,知道。
李翊漢啓曰,傳曰,日勢已晩而褒貶啓本,何至今不入耶事,傳敎矣。各道褒貶中,有不爲啓聞處,故査出請推之際,以致遲延,惶恐敢啓。傳曰,知道。
李翊漢,以義禁府言啓曰,以刑曹公事,前奉常主簿金九鼎·禹敬錫等,移義禁府處置事,允下矣。金九鼎則已爲拿囚,而禹敬錫則時在江東任所,依例發遣羅將,拿來之意,敢啓。傳曰,知道。
李翊漢,以禮曹言啓曰,社稷署都提調·提調啓辭,今朝臣等,會坐工曹,爲本署褒貶,卽招禮曹該吏,分付趁限開啓之意,則對稱昨日本曹褒貶坐起時,已爲頉稟之啓云。臣等怪訝,問諸參奉,則二昨禮吏以爲,各司褒貶爲不爲,例於本曹褒貶之坐磨勘,有頉則爲頉啓,急一字缺牒報,下人·官員,俱爲生疏,未及告稟而頉報云。當該參奉,難免不察之失,請推考,限前已爲褒貶,而稱以頉啓不爲,依他例開啓,事甚未安,不可無變通之擧。令政院,分付該曹,俾無不卽從實陳啓之弊,何如,傳曰,允事,傳敎矣。昨日本曹開坐殿最時,社稷署官員,以提調有故,褒貶不得磨勘之意文報,故循例頉啓矣。今日自本署,啓稟蒙允,則所當卽爲開坐,磨勘封入,而殿最之法,極嚴且重,自前六曹判書有故,則佐貳之官,不得開坐磨勘,自是流來舊規,而今者本曹判書李一相,以身病陳疏,不爲行公,姑待判書出仕後磨勘入啓之意,敢啓。傳曰,知道。
元萬石,以戶曹言啓曰,本曹所屬各司中,司䆃寺提調慶川君金南重有故,今春夏等褒貶,不得磨勘,而內資寺庚子年春夏秋冬等,平市庚子秋冬褒貶,因各其司提調有故,今如磨勘以入之意,敢啓。傳曰,知道。
趙胤錫,以刑曹言啓曰,二字缺臣趙珩,參議臣權大運,俱在外未還,本曹九字缺爲之之意,敢啓。傳曰,知道。
李翊漢,以七字缺府郞廳一員,春夏等褒貶,當爲等第,而堂上多有病故,二字缺備員,限內未及磨勘之意,敢啓。傳曰,知道。
李翊漢,以尊崇都監郞廳,以都提調意啓曰,王大妃殿玉冊文書寫官宋浚吉改差,代以工曹參判金佐明,付標以入之意,敢啓。傳曰,知道。
鄭萬和,以御營廳言啓曰,前府使尹昌耉,本廳千摠,已爲啓下,而方在罷散中,時無職名,令該曹依例付軍職察任,何如?傳曰,允。
李翊漢,以弘文館言啓曰,本館下番校理安後說,姑降入直矣,以褒貶居中,故今日已爲出去,副校理吳始壽,辭職上疏入啓,雖未批下,而日勢已暮,此外無他入直之員,副校理吳始壽,卽爲牌招,使之入直,何如?傳曰,允。
元萬石啓曰,今日本院開坐,諸郞廳,禮數罷出之後,假注書趙聖輔,始爲入來,新進怠慢之習,不可不懲,請推考。傳曰,允。
李翊漢,以吏曹言啓曰,來七月初一日,行宗廟·敬慕殿朔祭,初三日行敬慕殿一字缺祭,初五日行永寧殿·宗廟豫告祭,初七日行敬慕殿豫告動駕祭,初八日行永寧殿·宗廟秋享大祭,兼行祔大廟,廟官與差備官應差之數,至於二百四十餘員之多,萬無推移塡差之路,不得已堂下宗室及刑官常時不爲差祭之員,竝爲通融塡差之意,敢啓。傳曰,知道。
掌令李枝茂啓曰,臣本以庸陋,猥蒙鴻造,累忝言地,常切愧懼。再昨引對之時,臣以次官,當爲入參,而素患胸腹痛,觸風猝發,脇間如剌,呼吸不通,達夜嘔吐,不得屈伸,萬不獲已,冒昧陳疏,見却於政院。家在僻遠,未及再呈,而召牌已下,痛勢漸劇,無路起動,終不得趨詣闕下,伏地悚慄,無所措躬。至於前啓,緣臣賤疾,又不與諫院,一時啓達於榻前,逋慢之誅,益無所逭,一日仍冒,在所不敢,而症患未差,今始來避,臣罪又大。請命鐫削臣職。答曰,勿辭。
趙胤錫啓曰,掌令李枝茂,再啓煩瀆,退待物論矣。傳曰,知道。
持平崔攸之·朴承健所啓,請前判中樞趙絅遠竄事。措辭見上答曰,不允。又所啓,前府使洪興祉,本以貪鄙無恥之人,從前取敗,見棄於人數者,久矣。向者刑曹罪人兪實曾,受賂於前串諸員,作奸分利之事,實是興祉,爲之謀主也。及夫實曾囚獄之時,興祉百般誘說,使之固諱同謀之迹,且以重賂,助其養獄之資,興祉家奴,絡繹於獄門之外,吏卒見之者,莫不爲怪。至於情迹敗露,賂物徵推之時,實曾納其半,而興祉家奴,又納其半,則興祉其敢曰,在家而不知乎?臣等,驟聞之,以爲人所不忍爲者,渠豈忍爲乎?必欲詳知取考其時文案,則各人等招辭,昭不可掩,不料士夫間,有此無狀之人也。實曾旣已受刑定配,而興祉則尙爾無恙,物議莫不爲駭。此而置之,則貪婪牟利之徒,皆冀幸免而無所懲戢,請前府使洪興祉,削去仕版。答曰,依啓。
又所啓,掌令李枝茂,引嫌而退,疾病之來,人所難免,而不赴召命,勢難仍職。請掌令李枝茂遞差。答曰,依啓。
大司諫李殷相,司諫李俊耉,獻納吳斗寅,正言李東溟所啓,請前判中樞趙絅遠竄。措辭見上答曰,不允。
又所啓,請舒川郡守洪錫武,瑞山郡守尹加資還收,令該曹,稟施相當之典事。答曰,不允。
李翊漢啓曰,全南監司金始振,今春夏等褒貶,引嫌馳啓,不爲等第封進,莫重殿最之法,豈容任其壞了?殊極不當,請全南監司金始振推考。傳曰,允。
又啓曰,全南右水使李東顯,今春夏等褒貶,無緣不爲啓聞,事甚可駭,請推考。傳曰,允。
又啓曰,江華留守柳淰,今春夏等邊將褒貶,無一人居下,殊無嚴明殿最之意,請推考。傳曰,允。
又啓曰,凡殿最之規,旣書日淺,則不爲等第,而全南兵使朴而㫥二字缺今春夏等褒貶單子中,前營將鄭昌翰十字缺張是奎等,皆以赴任日淺懸錄,而仍爲等第,七字缺致察之意,請推考。傳曰,允。
領議政鄭太和箚曰,伏以臣,衰朽比甚,精力俱病,曾所已受之任,尙有尸居之愧,不意饔院都提調差授之恩,又出於常例之外,臣又感悚,罔知攸措。昨於聞命之初,適獲登對,猥以區區下情,榻前陳達,乞賜遞改,而反蒙溫諭,終未得請,咫尺天威,惶不敢更籲,悶默退出,達宵耿耿,心不自安。臣於此任,可堪與否,姑不暇論,而大臣之中,或有全無兼帶者,惟臣所管,若是偏疊,不但爲微臣之私懼,朝家事體,恐不當如是。伏乞聖明,俯察危懇,亟許鐫免司饔院提調,回授他大臣,公私幸甚。答曰,省箚具悉卿懇。已諭予意於登對之時矣,卿其安心勿辭焉。
大司諫李殷相疏曰,伏以臣誠庸下,百無一能,濫蒙洪造,久叨匪據,未有涓埃之報,徒積尸素之誚,尋常惶懼,若隕淵谷。前後忝叨,無非猥濫,屢將私懇,仰瀆宸嚴,臣誠死罪。槐院副提調,自是文翰選任,苟非名望素著者,莫宜居之,如臣空疎滅裂萬萬不似之人,其何敢承乏苟充,玷辱名器,臣實自愧,物議云何何?況臣從兄一相,方兼本院提調,兄弟一院,僭猥已極,不但私情之未安,抑恐有妨於事體,惶蹙悶迫,到此益深。且提調之任,主管北京文書,而以臣情勢,有所不敢豫論於其間者,則尤何可虛帶職名,重貽癏曠之譏哉?伏乞聖慈,俯察危悃,亟遞臣兼帶承文院副提調之任,以安微分,不勝幸甚。答曰,省疏具悉。爾其勿辭察職。
副校理吳始壽疏曰,伏以臣於罪戾中,伏聞筵臣,以臣被罪曲折,陳達於榻前,至有前日推緘公事,以只贖改付標之命,臣不勝驚惶悚縮之至。筵臣所達之言,臣不得其詳,雖未知主意之如何,其在臣身,進退維谷。臣若提起往事,備陳實狀,則跡涉自明,不敢覶縷,而負犯已重,罪罰不輕,豈可以一人之言,而便歸於無罪之地乎?朝家事體,士夫廉隅,俱有所不當然者,不得不冒死籲呼,仰溷天聽。當初政院,請推臺官照律,奪其告身,已至一旬,廢蟄自省,八字缺懷一時之誤恩,還帶久褫之舊職,抗顔七字缺雖臣疲劣,不自貴重,若其所處之地,乃是論思近密,其二字缺官凡僚,亦自不同。曾前所無之事,自臣而始,則私心愧懼,有不暇言,而獨不念朝家擧措之大有駭於瞻聆乎?冒沒廉恥,趨走爲恭,本非臣之所願,而又安知物議嗤點,紛然未已乎?筵臣陳達,只慮僚員之不齊,而終不免爲苟簡之歸,已施之罰,不可輕改,已遞之職,不當還收。伏乞聖慈,察臣難冒之狀,亟回已下之命,不勝幸甚。答曰,省疏具悉。爾其勿辭察職。
吏曹參議趙復陽疏曰,伏以臣以駑劣,謬蒙鴻私,忝佐銓席,今至於三,瀝血控疏,見却政院,黽勉供仕,亦已有日,而常懷恐懼,若墜厓谷,不敢一刻自安。昨日伏聞大臣,以守令移差爲非,陳達於榻前,臣不勝瞿然之至。頃日仁川府使差出時,判書·參判,皆有故,臣獨爲政,而仁川卽是保障之地,必擇勤幹之人,有異於他邑之差除,自前例爲通議於主管堂上,故臣入至政廳,方欲作書通問之際,備局一二宰臣,以主管堂上之意,書通可擬者數人。臣猶以爲不可,更問於當事之人,卽以書中沈櫶等數人之名,更爲簡通,問議于主管堂上李浣,則李浣答言其可擬。臣亦以爲沈櫶,素以才能著稱,到處皆有治行,群議之以爲合於此任,皆以此也。而安山之距仁川,只是三十里之地,亦可無迎送之弊,遂依其言而注擬矣。今者大臣之言如此,此雖非臣所自擅,亦何得自謂無失,而晏然苟冒,重爲罪戾乎?臣之宜遞已久,而今又狼狽至此,不得不冒死陳瀆。伏願聖上,俯察微懇,亟命遞罷臣職,以治其罪,不勝幸甚。答曰,省疏具悉。爾其勿辭察職。以上燼餘
上在慶德宮。停常參·經筵。
卯時,沈霧。午時未時,日暈。夜一更,月暈兩珥,有霧氣。二更,月暈,有霧氣。
趙胤錫,以祔廟都監言啓曰,都監凡事,都廳專掌次知,而都廳李敏迪,褒貶居中,已遞本職,時無職名,不得行公,校理吳始壽,旣罷還仍,今雖入直本館,而至於兼察都廳之任,亦有所未安,不爲察任。初度習儀,只隔一日,而主管無人,事多苟簡,前校理李敏迪,令該曹,今日內口傳付軍職,校理吳始壽,亦令二字缺都監之任,何如?傳曰,允。
趙胤錫啓曰,六字缺相上疏,傳曰,皮封不書臣字,何以捧入八字缺命下矣。從前凡上疏來呈時,下吏例爲脫去皮封,但以疏二字缺示,故臣等,只察疏中措語,而未及致疑於外封,今承下敎,矇然之失著矣,不勝惶恐。其疏則卽爲還出給,下吏自本院從重治罪之意,敢啓。傳曰,知道。
大司諫李殷相,司諫李俊耉,獻納吳斗寅,正言李東溟所啓,請前判中樞趙絅遠竄。措辭見上答曰,不允。
又所啓,請舒川郡守洪錫武,瑞山郡守尹加資還收,令該曹,稟施相當之典。答曰,不允。
掌令鄭繼胄,持平崔攸之·朴承健所啓,請前判中樞趙絅遠竄。措辭見上答曰,不允。
南龍翼,以吏曹言啓曰,臺諫有闕,政事,何以爲之乎?敢稟。傳曰,明日爲之。
豐綾君具仁墍疏曰,伏以臣之庸賤,濫蒙三朝寵擢,歷試內外,一無寸效,尋常愧懼,而聖明不以臣爲無才,授以秋曹佐貳之任。受任以來,夙夜憂懼,思所以盡力,以報涓埃之萬一,而精神筋力,有所不逮,自負尸居之罪,縮伏廢痼,分義是甘,而千萬夢寐之外,特下敍命,仍授摠戎之任,臣是何人,獲此異數?臣誠驚惶,罔知攸措。矧此摠戎,是畿輔重任,摠治十九官五營將,凡大小戎務,無一不管。隨波循例,苟度時日,則似無難事,而繩束州郡,責擧軍政,決非如臣庸魯所可堪承。一再冒居,旣無成效,何可三叨,而自速僨敗之罪乎?百爾忖度,萬無承堪之理,伏乞聖慈,察臣危迫之情,特許遞改,以便公私,不勝幸甚。答曰,省疏具悉。今此敍用,意非偶然,卿其安心勿辭,從速察職。
工曹參判金佐明疏曰,伏以昨者,都監下吏,來言於臣曰,今此王大妃殿上尊號玉冊文書寫官,旣以臣名啓下,明日當詣都監,寫進草圖書云,臣聞來不勝驚訝。臣本非工於筆硯者,雖尋常簡牘之書,尙不勝踰於恒人,國家金石之刻,是何等盛擧,而乃緣承乏苟充,不量其才分之如何,而晏然當之乎?夫書之爲藝,乃是賤技,而其工拙之易現,又莫如書之著也。日用之間,二字缺難掩,非如他技之必待經試而始辨其能否也。六字缺之功,今得阿堵之病,等閑書尺,患不成字樣,六字缺選,以貽朝家之羞,而終誤大事乎?代大匠斵,古人所二字缺而後入,自知之病,伏乞聖明,亟收成命,改臣書寫之一字缺屬之於技成已試之人,幸甚。答曰,省疏具悉。卿其勿辭,速書以進。
大司憲朴長遠疏曰,伏以臣,性本疎濶,臨事昏憒,曾忝剌擧之任,矇於屬吏之査,致速臺彈,重被譴罰,自揣無狀,一味兢惕,分甘屛棄,跧伏江村,而人非鬼責,迭侵交攻,恒憂母病,兼苦賤疾,杜門念咎,無望復起。不自意數旬之間,恩敍荐降,收復之典,實超常格,其於感攢,不容於心。至於一日之內,新除沓臻,財長敎胄之任,卽除臺憲之首,寵溢涯分,驚聳閭里,此又豈棄朽如臣,千萬夢寐之所到乎?臣聞命感泣,繼以震掉,惟思奔走出肅,獲瞻天陛,少伸犬馬之悃,粗效涓埃之報,而第臣,本一闒茸,無所比數,旣蔑才術,又乏風力,其於此等職任,萬萬不似,非惟自知甚明,人孰不知,而一朝驟叨,大駭聽聞。朝家政體之乖舛,非假臣一二談,奚但臣私憂過福之災,終致負乘之咎而已哉?縮伏私室,恭竢物議,稽謝恩命,何所逃罪?且以尙州都會新推局,奴婢貢木色品粗劣之故,所捧前後牧使,皆被推勘,臣亦其時牧使之一也。今此銓曹備擬,莫究厥由,而旣已被推,則庶官猶不當受,況在報法之官乎?以此以彼,俱不敢一刻苟冒,伏乞聖慈,俯燭卑懇,亟許遞臣新授職名,以尊國體,以安微分,千萬幸甚。答曰,省疏具悉。卿其勿辭,從速察職。以上燼餘
上在慶德宮。停常參·經筵。
下直,廣州府尹金壽興。
藥房提調洪命夏,副提調南龍翼啓曰,近來日氣蒸鬱,伏未審慈殿症候,如何,聖上調攝亦復如何?慈殿症候,自湯·散兩劑兼進以來,或有浮氣減歇之時,似有一分藥力之效,伏未知卽今症情,比前漸減乎?聖上所患濕瘡,今已盡差乎?臣等不勝憂慮,敢來問安。且前日劑進加減八味丸,不輟進御,則當盡於二十四日,而此時丸藥,必須前期作末,然後可以及時劑進,敢此仰稟。答曰,知道。五字缺候當言于醫女矣。
鄭萬和,以都摠府言啓曰,五字缺軍士,當爲中日習射,而政事相値,不得爲之之意,敢啓。傳曰,知道。
又以都摠府言啓曰,副摠管呂爾載,祔廟都監坐起,進去晝仕,請出標信。傳曰,知道。
傳于趙胤錫曰,下直守令,留待。
傳于趙胤錫曰,廣州府使金壽興,兵曹判書洪命夏,引見。
趙胤錫,以弘文館言啓曰,新除授校理南九萬,時在忠洪道鎭川縣,經筵入番事緊,請斯速乘馹上來事,下諭。傳曰,允。
趙胤錫,以義禁府言啓曰,凡罪人傳旨所囚者,則各人所供之辭,次第連書,作爲一推案,例也,而今番各因道御史書啓,拿囚之守令,不但各其罪名之不同,亦有就拿之先後,且其許多問目供辭,連書一幅,則支蔓混雜,不便睿覽,故雖非前例,各張書入之意,敢啓。傳曰,知道。
有政。吏批,判書尹絳進,參判金壽恒進,參議趙復陽進,都承旨南龍翼進。
兵批,判書洪命夏內局進,參判柳慶昌在外,參議朴安悌進,參知吳挺緯病,右副承旨鄭萬和進。以尹宣擧爲執義,鄭始成爲掌令,南九萬爲校理,李敏迪爲副校理,權聖源爲善山府使,申慶胤爲長鬐縣監,閔光烈爲河陽縣監,南糾爲慈仁縣監,睦來善爲淸道郡守,趙嗣基爲寧海府使,李廷夔爲仁川府使,尹世獻爲永川郡守,金炫文爲黃州判官,李敏敍爲修撰,朴世堂爲禮曹佐郞,安山郡守沈櫶仍任,仁同府使兪椗,潭陽府使任有後,昌寧縣監金尙重竝加嘉善,尙州牧使李聖基加通政,軍器主簿金義讓,內資主簿金道鳴相換,引儀姜濬,瓦署別提李承祿相換,典簿沈光泗,敦寧判官朴潾相換,慶基殿參奉李惟孚,社稷參奉權惕相換。
兵批,南斗柄仍任京畿水使,尹昌耉·具文治·李校茂·李晶爲副護軍,李敏迪爲副司猛,成台耉爲副司猛,宋文德爲同知,劉成一·黃延·金興運爲僉知。
趙胤錫,以祔廟都監言啓曰,祔廟初度習儀,定於依前例,作爲班次圖以入,謹備睿覽之意,敢啓。傳曰,知道。
又以吏曹言啓曰,今日本曹開坐,各司官員大典攷五字缺主簿金得文不通,汰去,何如?傳曰,允。
大司憲朴長遠避嫌啓曰,臣猥將新授職名,萬不可堪之狀,陳疏控免,而不意聖批不許,諭以從速察職。臣於是惶恐感激,冒昧出肅,欣瞻天陛,卽當奔走供職之不暇,而第臣以曾任尙州牧使時事,方被推勘,決難一刻苟冒風憲之長,請命遞斥臣職。答曰,勿辭。
大司諫李殷相,司諫李俊耉,獻納吳斗寅,正言李東溟所啓,請前判中樞趙絅遠竄。措辭見上答曰,不允。又所啓,請舒川郡守洪錫武,瑞山郡守尹加資還收,令該曹稟施相當之典。答曰,不允。
趙胤錫啓曰,大司憲朴長遠,再啓煩瀆,退待物論矣。傳曰,知道。
掌令鄭繼胄,持平崔攸之·朴承健所啓,請前判中樞趙絅,亟命遠竄。答曰,不允。
又所啓,名器不可不重,爵賞不可不愼,今以御史書啓,守令之加資者太多,秩陞堂上,固已過矣。至於嘉善,則乃是宰列也,尤不可以人人而濫授。請泰安郡守閔晉亮,潭陽府使任有後,仁同府使兪椗,昌寧縣監金尙重等,施以相當之典,還收嘉善陞資之命。答曰,不允。
又所啓,大司憲朴長遠,引嫌而退,旣被推勘,勢難在職,請遞差。答曰,依啓。
又所啓,新除授執義尹宣擧,時在忠洪道尼山地,請斯速乘馹上來事。答曰,依啓。
趙胤錫,以吏曹言啓曰,來二十一日,都目政事爲之之意,敢啓。傳曰,知道。
行判中樞府事鄭維城疏曰,伏以臣,再昨猝得痢症,一日之內,下泄不知其幾,粒食專廢,少有飮啖,則輒自直下。加以暑症兼發,筋骸百節,無處不痛,萎薾沈綿,氣息奄奄,朝夕待盡,臣年迫七十,衰朽已極,素有宿病,忝任藥局以來,力疾供劇之餘,得此難救之症,旬月之內,決無差復之望。當此慈殿玉候未寧,聖候違豫,久未復常之日,議藥起居之節,不可一日廢也。臣於此時,何敢抱病,虛帶重仕乎?今日問安,亦不得起身趨參,臣之罪戾難逃,惶悶蹙迫,罔知所處。伏乞聖慈,時憐垂盡之命,臣之本職及藥局之任,亟許遞免,俾延將絶之喘。答曰,省箚具悉卿懇。其其勿辭,安心調理。仍傳曰,遣史官傳諭。
摠戎使具仁墍書,王若曰,當此時艱,得人爲急,摠茲戎重,捨卿其誰。六字缺錫其命,念今勳戚之在世,似卿忠勤者幾人。惟其終始二字缺不貳夷險,所以內外授任,能獨賢勞。至於環衛之師,非他一字缺寄之比。予已委任者至再,意非偶然,卿亦效力之實多,心唯國耳。頃仍簿書之薄罰,而致韜鈐之暫虛。求諸僉擧之諧,誰代是任,念其已著之效,無過於卿。特授非是私恩,更畀允叶公議。玆授卿摠戎使,其爲朝夕緩急之備,卿所已至,如弛張寬猛之宜,卿所已曉。其他節制敎鍊之策,亦在前後誥諭之辭。予雖不言,卿必自悉。卿其,亟體予意,更勵乃心。嚴約束則,益加申明,愛士卒則冞勤恤撫。機務無替其舊,籌晝有倍於前。於戱,魏尙再莅於雲中,不妨少違尺藉,嚴武三鎭於劍南,爲其熟諳軍情。爲任則外內雖殊,擇人則古今何異。毋負寵命,勉盡良圖。故玆敎示,想宜知悉。知製敎姜栢年製進
六月十七日,上御興政堂,引見入侍,兵曹判書洪命夏,廣州府尹金壽興,同副承旨趙胤錫,假注書趙聖輔,史官尹晢·李稽。上謂洪命夏曰,見卿狀啓,有登對時面陳之言,未知何事耶。命夏曰,城中庫倉,逐年修改,而嵐霧蒸濕,未經一年,輒致腐朽,材木或可貿得,而木板則勢難措辦,此可悶也。自前水上流下材木,本廳主管收稅矣,今則戶曹主之,木板收稅,恒給之外,十餘張,使之加給於本廳,以爲取用之地,何如?上曰,依爲之。且一筏收稅幾立耶?命夏曰,本無定數,而只觀其筏之多少而收稅矣。上曰,一筏無定數耶?命夏曰,或百立作筏,或五六十立作筏,元無定數矣。上曰,城堞何處修築耶?命夏曰,南砲樓地形低陷,而有對一字缺高峙,俯壓砲樓,故丙子之亂,軍士無隱身之所,幾二字缺支,今則補築尖峯突起十餘尋,對七字缺上曰,對峯相距幾許耶?命夏曰,矢石相及處,六字缺小臣材性魯下,尋常職務,猶懼不堪,況當此重任,恐有僨事之患,不勝惶恐。上曰,如還上等事,勿爲虛疎,須着念收捧,可也。壽興曰,本州自前,每以結卜,分給還上矣。今年則李泰淵以飢戶分給,收捧甚難云矣。命夏曰,聞李泰淵之言,則飢民受糶之穀,分等置簿,收捧不難云矣。前者洪振文,爲廣州府尹時,多給京中之人,未易收捧,故在前有蕩滌之擧,今其餘存者,尙有數千餘石,將收捧於何處乎?臣意則此甚可慮矣。上曰,卿往來時,路經何處,其地農事,如何?命夏曰,臣由三田渡,從箭串入來矣。所經處,禾穀茂盛,前頭雨暘適中,霜降以時,則大有豐熟之望矣。壽興曰,山城募入定配之人,皆是不良之徒,急之則怨叛,緩之則解弛,治之最難矣。命夏曰,平人則妻子盡爲入居,生理極艱,僧人則無此患,今後僧人,以罪定配之類,皆送於山城,則似好矣。壽興曰,僧軍之力,大矣。七寺皆受信地,城堞頹圮,則信地寺僧,告知修築,臨亂則皆守信地,僧軍之力,大矣。但僧軍元居者外,七道僧軍,回輪入番,皆以爲苦云矣。命夏曰,今有一議,以爲外方有身役僧,或軍保或寺奴爲僧者,皆入送于山城,而義僧則除之宜當云,而此則未易變通矣。上曰,城內元居僧,幾何而七寺皆大刹乎?壽興曰,開元·天柱·長慶寺爲大刹,而國淸·望月·玉井·漢興爲小刹,居僧則無定數矣。命夏曰,今番城役,雖非全城,功力浩大,募軍給料之米,多至二千數百餘石,欲得空名帖數百餘張,以充所用米數,曾於歲前啓請,而廟堂慮有冒濫之弊,不爲准數成給,以此若干空名帖,似難貿米充數。忠州今年條大同收米,移納於山城,其一字缺則以大同可合木,自本廳備納于宣惠廳,而其米令忠州,運於江邊,則本府自江邊運入於城中,似爲兩便矣。上曰,議于廟堂處之。壽興曰,望月峰外峰六字缺城中,今則入於城中,而若置煙臺一二處似好。三字缺曰,蜂嚴,俯臨山城,極其凶慘,故李時昉,作長二字缺柄以爲防變之地矣。聞金汝水之言,南蠻砲九柄,在一字缺州云,貢船載來事,分付,何如?上曰,其制何如而其大幾許耶?命夏曰,以銀銅和合鑄成,而其大幾一抱云矣。上曰,幾人運之而可以放之耶?壽興曰,自平地曳入山城時,一柄當用百餘人,放之則用機爲之耳。上曰,我國大砲,其大幾何?壽興曰,其大如椽,穴則可容鴨卵矣。丙子之亂,不爲入置山城,而置於甲士倉,竟爲資敵之物,甚可惜也。上曰,別破陣,只在軍器寺耶?壽興曰,廣州亦有數百名,將軍三人敎習矣。命夏曰,山城軍器監官,前僉使金義賢,自丙子以後,積有功勞,至於今日,亦多監造之功,而尙未蒙褒賞,人多稱冤矣。上曰,此人陞堂上可也。以上燼餘
上在慶德宮。停常參·經筵。
南龍翼,以司錄,以領·左相意啓曰,本府奴婢,不爲斜付他役,自是舊例,而近年連有差定別監者,此則係是掖庭使喚,臣等難於請改矣。今者工曹,以本府應役奴崔得信,水鐵匠啓下後,始爲報知。自前本府奴子中,豈無諸色工匠,而未嘗有一名移屬於工曹者,可見其古來規例,創開無前之事,亦關事體,該曹所爲,殊甚未便。府奴得信,使之卽爲頉下,何如?傳曰,允。
李翊漢,以祔廟都監言啓曰,祔廟初度習儀,當行於今日,而四字缺勢難行禮,令該曹改擇日退行,何如?傳曰,允。
大司諫李殷相,司諫李俊耉,獻納吳斗寅,正言李東溟所啓,請舒川郡守洪錫武,瑞山郡守尹加資還收,令該曹稟施相當之典。答曰,不允。
又所啓,請還收三道守令加資及准職除授之命,令該曹相當賞典,參酌稟處。答曰,不允。
又所啓,慈仁以至殘之邑,累經匪人,日就凋耗,將無以收拾。新除授縣監禹糾,持身鄙瑣,人皆賤之,曾爲校書之官,尙有物議,嶺邑蘇殘之責,決不可付諸此人,重貽迎送之弊,請新除授慈仁縣監禹糾遞差,其代擇送。答曰,不允。
掌令鄭繼胄,持平崔攸之·朴承健所啓,請泰安郡守閔晉亮,潭陽府使任有後,仁同府使兪椗,昌寧縣監金尙重等,施以相當之賞,還收嘉善之資。答曰,不允。
南龍翼,以吏曹言啓曰,臺諫有闕,政事,何以爲之乎?敢稟。已上燼餘
上在慶德宮。停常參·經筵。
王大妃殿,藥房問安。答曰,知道。
藥房提調臣洪命夏,副提調臣南龍翼啓曰,伏未審夜來,慈殿症候若何,聖候調攝亦復如何?近來日氣陰霾,蒸鬱益甚,此時靜攝之方,起居之節,適宜尤難,慈殿兼進湯·散兩劑,爲日已久,而與前一樣無加減乎,聖上所患濕瘡,亦已盡差乎?臣等不勝憂慮,敢來問安。答曰,知道。慈殿病候,當言于醫女矣。
李翊漢,以禮曹言啓曰,今此祔廟神輦侍衛承旨二員,史官缺四五字備官,竝以朝報陪行,而差備官,則依前例,令吏曹,缺二三字侍衛將土,則亦令兵曹,考例磨鍊擧行事,分付,何如?傳曰,允。
又以禮曹言啓曰,今此祔廟時,十室祭物,一依辛卯年例,豫爲陳設,且在前祔廟時,傍有空室,故冊寶等物,姑安於空室,罷祭後,卽爲奉安於龕矣。今亦令都監,依此擧行,何如?傳曰,允。
鄭萬和,以戶曹言啓曰,水原乙未條稅米太,全船致敗之後,沙格等,竝爲囚禁於水原府,應徵米太隨其備納,連次放送,而其中海州居格軍朴件里金,務安居格軍奴天水等,未納尙多,故仍爲囚禁矣。得接水原府粘移,則件里金·天水等,俱以他道之人,被囚七年,鬼貌半成,不但萬無徵捧之路,亦有凶年養獄之弊,今若飢死於獄中,則其罪雖重,其情則可矜云。七年被囚之人,卽今辦米之難,誠如粘移中所云,而任其餓死獄中,亦有所不忍,上項件里金·天水等,使之次次押送于各其本道,保授於其一族等處,以爲逐年漸次徵捧之地,何如?傳曰,允。
李翊漢,以司饔院官員,以都提調意啓曰,臣今日與諸提調,會坐本院,監捧磁器,則色濁品劣,雖曰土品不好,不能潔白,體制不正,實是工匠不謹之致。自本院從重治罪,更加申飭,而今年秋燔,旣因承旨啓辭,特命停減,元數不足,前頭繼用,殊甚可慮。在前則燔造麤劣,不合國用者,則院中多官,有分用之例,而亦因承旨啓辭,不許一箇私分,分其優劣,竝入庫中,勢將以此充用於進排之處。如藥房等衙門,不知如許曲折,不無臨時點退之患,豫以此意,移文,使之隨送捧用,何如?傳曰,允。
大司諫李殷相,司諫李俊耉,獻納吳斗寅啓曰,請還收舒川郡守洪錫武,瑞山郡守尹加資之命。措辭見上請竝還收三道守令加資及准職除授之命。措辭見上請新除授慈仁縣監禹糾遞差事。措辭見上答曰,不允。
持平崔攸之·朴承健啓曰,請泰安郡守閔晉亮,潭陽府使任有後,仁同府使兪椗,昌寧縣監金尙重等,施以相當之典,還收嘉善之資。措辭見上答曰,不允。
判中樞府事鄭維城箚曰,伏以臣之賤疾,十分危篤,疾呼請急,出於崩迫至情,而未蒙恩遞,特下安心調理之命,繼之以醫問藥餌之賜,分外異數,乃至於此,感激惶汗,不覺交瀉。臣雖至愚,亦具心腸,所患之症,若有缺二三字力之勢,則當此兩殿玉候未寧之日,何敢引病缺三四字自便之圖乎?今臣泄痢暑感諸症,有加無減,未見分寸之效,食飮頓廢,元氣漸盡,加以宿患風痺之症,乘虛兼發,左邊痳木不仁,將至全不收拾,種種危症,若是添劇,數月之內,差復供職,其可望乎?藥房重地,非如他司閑漫之比,此時議藥起居之節,不可一日暫廢,而抱病曠職,已至累日,揆諸分義,其敢自安於心乎?逐日瀆擾於靜攝之中,固知罪合萬殞,而引日虛帶,不卽自處,則罪戾益深。臣若久未蒙遞,以致帶職溘然,則聖明雖加矜憐,已無及矣。玆敢冒萬死更籲於宸嚴之下,伏乞聖慈,特憐垂死之命,臣之本職及兼帶藥房之任,亟賜遞免,俾延晷刻殘喘。答曰,省箚具悉。卿其安心勿辭,調理。
全南監司李泰淵疏曰,伏以無狀小臣,百不如人,而三朝恩渥,臣最偏蒙,歷敡中外,今垂二十年矣。榮耀已極,涯分且踰,常思糜分,圖報涓埃,而才疎識短,觸事憒憒。待罪畿輔,悚懼方㘦,不意湖南方面之命,又及於千萬夢寐之外,臣是何人,謬蒙聖恩於前後,若是其偏且重缺一字驚惶踧踖,感涕交零。臣有老母,年迫八十,榮養至願,今將得遂,其在臣身,感幸無極,而顧臣所受之職任,乃一道藩宣之重寄,則其何敢貪戀恩眷,自幸私情,偃然趨任,有若可以承當者乎?況今本道,方有均賦之政,料理施措,責任尤重,決非如臣空疎譾劣者,所可堪任。伏乞天地父母,察重任之不可輕授,諒微臣之斷非飾讓,遞臣新除之職,移授可堪之人,一以重藩臬之任,一以安微臣之分,不勝幸甚。答曰,省疏具悉。卿才允合,何用辭爲?卿其勿辭,速往欽哉。燼餘
上在慶德宮。停常參·經筵。
鄭萬和,以都摠府言啓曰,今日入直軍士,中日習射,請出標信。傳曰,知道。
以吏曹,臺諫有闕,政事,取稟,傳于鄭萬和曰,大政不遠,姑勿差出。
朴世模,以都摠府言啓曰,今日入直軍士中日試射,已爲入啓,臣等時方開坐,而雨勢如此,不得行之之意,敢啓。傳曰,知道。
朴世模,以尊崇都監言啓曰,王大妃殿玉冊文草圖書寫官工曹參判金佐明書寫,依前例缺一字進,以備睿覽之意,敢啓。傳曰,知道。
朴世模,以弘文館言啓曰,本館下番,只有修撰臣李敏敍,今方缺五字事故,未可豫料。且上番亦多闕員,明日政,上下番,盡數差出,牌招肅拜,推移入直,何如?傳曰,允。
朴世模,以兵曹言啓曰,今日習儀時,五衛將宋岦·李潤基,稱病不進,事甚可駭。宋翌·李潤基,竝從重推考,何如?傳曰,允。
又以兵曹言啓曰,新除授五衛將鄭榏戶奴,呈狀內,上典手足麻木之症,漸至不仁,全不運用,加以眩症深重,精神昏憒,此非時月可愈之症,斯速入啓處置云。鄭榏身病如此,勢難察任,宿衛重地,不可久曠,鄭榏五衛將改差,何如?傳曰,允。
傳于朴世模曰,以賑救加資准職,及以善治加資准職守令,分秩書入。
答行判中樞府事鄭維城箚曰,省箚具悉卿懇。卿辭至此,內局提調之任,當勉副矣。卿其安心勿辭。元箚見下
答副校理吳始壽疏曰,省疏具悉。爾其勿辭,從速察職。元疏見下
以禮曹判書李一相辭職上疏。傳曰,下該曹。元疏見下
朴世模,以冊禮都監言啓曰,中殿敎命軸,以五色線段繪粧事,載在謄錄,而五色線段,非恒有之物,故廣加求覔,終不能得,如不得已,則五色雖不俱備,似當以線段中好品者,別擇代用,而與謄錄所付有異,何以爲之,敢稟。傳曰,隨得爲之。
大司諫李殷相,司諫李俊耉,獻納吳斗寅啓曰,舒川郡守洪錫武,瑞山郡守尹,加資還收之請,實出於欲遵定規,而論列累日,未蒙允許,臣等竊惑焉。守令之以善治陞秩,已極過濫,而況未經准職者,不得陞堂上,自先朝申明舊例,已爲定式,則今此兩邑守令,雖有善治之績,豈無當施之典,而未經准職,遽陞堂上,物議久益譁然,莫不以爲太濫,非所以愼賞罰重名器之道,請舒川郡洪錫武,瑞山郡守尹,新授加資改正。臣等以三道守令賞典還收之意,累日論列,而聖上只以不允爲敎,臣等竊未曉聖意之所在也。人君勵世之道,不可無施賞激勸之擧,而朝廷名器之重,固不可不念。今因御史褒啓,諸道守令,特陞資級者十人,命缺一字准職者八人,曾前賞典未有若此之多者。此雖出於缺三四字盛意,而終未免濫觴之歸,不幾於勸懲之無章乎?缺五字飢民,自是職分內事,雖或有可觀之治績,豈無當施之恩典乎?如其聲績素著,累蒙褒嘉者,則特加奬勵,猶或一道,而只以一時褒啓,遽授金玉之班,官方之混雜,莫此爲甚,朝家愼賞之道,豈容如是?曾在先朝,李天基·洪聖龜,皆以善治,或陞嘉善,或陞堂上,而旋因臺啓,卽命還收,逮至當宁,成夏明,亦因道臣之褒啓,初陞嘉善,又卽改正,施以他賞,已行之例,前後一揆,則豈可有所異同於今日乎?況堂下准職,非尋常陞敍之比,苟非履歷旣久,職秩相當之人,則亦不可躐等而冒授也,明矣。今此特陞超遷之命,皆出格例之外,殊無難愼之意,且啓僥倖之門,物議譁然,莫不驚訝,公論所在,大可見矣。請竝還收三道守令加資,及准職除授之命,令該曹相當賞典,參酌稟處。慈仁以至殘之邑,累經匪人,日就凋殘,將無以收拾,新除授縣監禹糾,不但持身鄙瑣,人皆賤之,且其爲人,不似官員模樣。嶺邑蘇殘之責,決不可付諸此人,請新除授慈仁縣監禹糾遞差,其代擇送。答曰,勿煩。
掌令鄭繼胄,持平崔攸之·朴承健啓曰,爵賞不可不愼,名器不可不重,今以御史書啓,守令之加資者太多,堂上之陞,固已過矣,而至於嘉善,則乃是亞卿之列,尤不可以人人而濫授也。臣等,方以四邑守令嘉善還收事,累日論列,而殿下不惟不聽,昨日,又有大邱府使李守綱加資之命,臣等之言,不能爲有無於此,可見殿下待臺諫之道,恐不當如是也。祖宗朝久遠之事,今不必歷擧,而五年前李天基之爲慶州,一年前成夏明之爲延安也,皆以善治而陞嘉善,一以相臣陳啓而改正,一以臺臣論請而還收,先王之愼爵賞,可謂至矣,殿下之重名器,可謂盡矣。國朝之典例,旣已若是,則決不可異同於前後,請泰安郡守閔晉亮,潭陽府使任有後,仁同府使兪椗,昌寧縣監金尙重,大邱府使李守綱等,施以相當之典,還收嘉善之資。今日祔廟,初度習禮時,儀仗已到議政府門前之際,有一缺四五字行,回馬而逆來,橫過於班列之前,相臣怪而問之,缺四字掌樂院主簿洪柱天也。其不謹無識,顚倒失儀之狀,極爲可駭,請洪柱天從重推考。答曰,不允。推考事,依啓。
南龍翼·李翊漢啓曰,小臣,祔廟初度習儀進去,下直。傳曰,知道。
行判中樞府事鄭維城箚曰,伏以臣之病勢,日漸危篤,連章請急,實出肝膈,而誠不格天,久未蒙遞,臣誠惶悶,措躬無地。狗馬賤疾,危苦之狀,已悉於前後陳章,而今臣所患,皆是老境難醫之疾。委頓沈痛,殆不省事之中,加以種種諸症,一時添劇,諸醫見之,莫不憂危,若不及時就閑調治,則決無回生之望云。此則係于臣身,雖不暇恤,而臣之所忝冒者,乃是保護聖躬之地也。當此慈候未寧,玉體調攝之日,問安議藥,不得進參,已至累日,臣子分義,其敢自安乎?惶悚煎迫,病以之添重,玆不避僭越之誅,逐日仰瀆於宸嚴之下,伏乞聖慈,曲察崩迫之懇,將臣本職及兼帶藥房之任,亟許遞免,俾延垂死之命,不勝萬幸。批答見上
副校理吳始壽疏曰,伏以臣,纔將危迫之懇,冒死呼籲,而細陳當初曲折,恐涉自明,筵臣所達之言,亦且未詳,未免闕略喫緊處。恩遞遂靳,召牌繼降,臣之情迹,決不可冒進,而適値僚席一空,本館又將闕直,區區廉隅,不可顧念,不得已黽勉入直,姑待他僚之出,以爲自處之計,臣之狼狽,久而益甚。終有所不敢自安者,猥陳其槪,仰溷天聽。頃日本館下番之闕直也,不待姑降,徑先替直,實非本館之規,而政院請推下番時,竝擧臣名,至有拿推之命,而及其現告也,兩僚就理,臣獨免焉。其夜本館,始請臣入直,而臣與同僚罪異,方在竢罪之中,不敢晏然就直。且於其時,家內不寧,奴僕四五人相繼染痛,至於死亡,渾舍驚惶,各自奔避而避寓中,又有染痛者,未及更遷,日夜懍懍,臣之形勢,以此以彼,俱極難便。而旣有草記,不敢退伏,馳詣闕下,夜已向深,徊徨悶縮,終致闕直。前日之被推,容或有云,而翌夜之闕直,臣實當之,何可諉之於事勢之適然,而有若無罪者然哉?當缺五六字推,而臣不知某推爲分揀,某推爲奪告身也。到缺五六字後推被罪,而筵臣所達,卽臣前推云,後日之推罪,固缺二字豈有一毫可恕之道哉?負犯至重,罪罰不輕,廢蟄省愆,是臣之分,何可以筵臣一時之陳達,倖免應罷之罪乎?雖臣無狀,不自愛惜,若其所忝之職,乃是論思重地,其與庶官凡僚,亦自不同,而罪廢浹旬之後,還仍已遞之職,非惟臣私心愧懼,若無所容,其在朝家事體,亦不容如是。臣雖欲徒貪榮寵,抗顔蹲據,其於物議之嗤點,何哉?伏乞聖慈,察臣狼狽之狀,亟賜鐫罷,以安微分,不勝幸甚。疏批見上
禮曹判書李一相疏曰,伏以臣。燼餘
上在慶德宮。停常參·經筵。
未時,日暈。酉時,日暈。夜三更,有氣如火光,見於艮方。
王大妃殿,藥房問安。答曰,知道。
藥房提調臣洪命夏,副提調臣南龍翼啓曰,霾雨不止,暑熱漸酷,伏未審此時,慈殿症候,若何,聖候調攝亦復如何?慈殿進御散藥,已至一劑,湯劑亦過十餘貼,而別無差減之效乎,聖上所患濕瘡,亦已盡差乎?臣等不勝憂慮,敢來問安。答曰,知道。慈殿症候,當言于醫官矣。
又啓曰,臣等,伏聞下醫官之敎。慈殿所患浮氣,缺五六字時,雖似進退無常,亦似有一分藥效,臣等與諸醫缺四五字以爲,湯·散兩劑,姑爲仍進,期於快收其效云,敢此仰稟。答曰,知道。
鄭萬和,以都摠府言啓曰,副摠管金徽,刑曹坐起,進去晝仕,請出標信。傳曰,知道。
有政。吏批,判書尹絳,參判金壽恒,參議趙復陽進,都承旨南龍翼進。
兵批,判書洪命夏,參判柳慶昌,參議朴安悌,參知吳挺緯進,右副承旨鄭萬和進。
吏批啓曰,今都目政,各歧仕滿應遷,相避及未准朔監察,義禁府都事,各司久任時推人員,竝擬,何如?傳曰,允。
又啓曰,玉堂闕員,今當差出,而擬望之人乏少,外任竝擬,何如?傳曰,允。
傳于朴世模曰,前後扈從有功勞人,戰亡·淸白吏子孫,各別收用事,言于兩銓。
兵批啓曰,南兵使金體乾箇滿,全南右水使李東顯方在奪告身中,其代今當差出,而擬望之人乏少,箇滿守令中可合者,竝擬,何如?傳曰,允。
又啓曰,淸城僉使,乃是階梯職也。擬望之人乏少,堂下不次擢用,竝擬,何如?傳曰,允。
吏批啓曰,會寧府使,今當差出,而可擬之人乏少,曾經閫帥堂上人員,竝擬,何如?傳曰,允。
李翊漢啓曰,明日祔大廟再度習儀時,兵曹堂上,當爲侍衛,而都目政相値,勢難進參。承旨二員,亦當進去,而二員,則吏·兵批政廳進去,廳中位不齊,事多拘礙。不但此也,差祭執事之官,都目政,必多遷轉者,再度習儀之後,不得不改差,則必有生疎之弊,群議皆以爲明日習儀,差退行之,似爲便當云,何以爲之,惶恐敢稟。傳曰,事勢如此,退行似當。
以洪重普爲大司憲,李後老爲義禁府都事,洪錫龜爲戶曹正郞,尹深爲校閱,李端夏爲工曹正郞,李肅爲兵曹佐郞,尹益元爲漢城庶尹,金義讓爲軍器判官,宋國龜爲軍資判官,尹衡殷爲楊口縣監,沈之源爲內醫院都提調,郭世翼爲成均博士,李雲林爲學正,李在容·金潤璋·崔商翼爲學諭,朴長遠爲大司成,金三俊爲司宰直長,權德徽爲司評,李翊爲修撰,李碩寬爲禮安縣監,李光載爲光州牧使,李在中爲河東縣監,魚震翼爲義禁府都事,缺二字鎭爲南平縣監,沈樞爲永平縣令,嚴台耉爲寶城郡守,缺二字之爲江東縣監,李弘猷爲司議,姜象先爲固城縣令,鄭載缺一字爲長興直長,李興稷爲司饔主簿,黃克順爲內贍奉事,梁命雄爲利城縣監,李光稷·元樀·柳俔爲典籍,尹以宣爲昌寧縣監,鄭道存爲安東判官,邊國翰爲中部主簿,高瑞翼爲掌苑別提,李永輝爲內資直長,李重輝爲司僕主簿,李鳴夏爲報恩縣監,南斗樞爲監察,姜汝㦿爲康津縣監,李海寬爲典牲主簿,郭有欽爲宗簿直長,尹衡寬爲星州牧使,許徵爲監察,沈世肩爲刑曹正郞,黃道光爲戶曹佐郞,李希曾爲竹山府使,柳汝爲會寧府使,具文治爲永興府使,姜碩老爲長興主簿,徐晉履爲尙衣直長,李寓爲典獄奉事,柳時楨爲穩城府使,朴元開爲刑曹佐郞,柳俔爲監察,李稕爲宗簿主簿,鄭載岱爲掌樂直長,崔鳴後爲慶興府使,權說爲軍資主簿,洪藼爲繕工直長,權德徽爲戶曹佐郞,金亨祥爲昆陽郡守,尹遇甲爲司饔奉事,安宗悌爲司宰主簿,洪處恭爲平市奉事,具義俊爲仁同府使,成熙績爲司評,李碩揆爲禁府都事,權是經爲兼參軍,崔琇爲內資主簿,權勩爲活人別提,韓聖輔爲濟用直長,金南重爲禮曹判書,韓公億爲尙衣別提,宋錫福爲瓦署別提,鄭後俊爲監察,睦志善爲內贍直長,呂爾亮爲金山郡守,權勩爲監察。
以金南重爲知中樞,邢汝藎爲忠壯衛將,金城爲都摠經歷,韓汝尹爲訓鍊副正,尹震望爲忠洪兵虞候,高處明爲全南兵虞候,柳洽爲五衛將,黃埏爲白翎僉使,黃道昌爲忠洪兵使,尹塏爲文兼,蔡時鎭爲花梁僉使,鄭時雄爲訓鍊僉正,李汝發爲南兵使兼北靑府使,李延濂爲城津僉使趙猷爲全南右水使,趙搏爲淸城僉使,崔孝述爲所斤僉使,李益善爲惠山僉使,尹徵殷爲柔遠僉使,李相爲碧團僉使,朴昇佐爲武兼,崔翊聖爲都摠都事,李穦爲內禁衛將,宋言徵爲井浦萬戶,朴英立爲吾乙足萬戶,具文治爲宣傳官,金忠誠爲玉蓮萬戶,李承健爲訓鍊四字缺天爲主簿,李世俊爲唐浦僉使,李東耉·柳星緯爲四字缺瓛爲部將,申應昌爲知世浦萬戶,李千祿爲造山四字缺華爲訓鍊判官,鄭后亮爲主簿,柳汝爲禁軍別將,許一字缺爲武兼,梁禹及爲多大浦僉使,金體乾·柳汝·宋岦·權勛·朴宗寧·嚴俊男·鄭尙古·呂祉吉爲副護軍,安弘廈爲副司果,金應祥爲訓鍊參軍,宋碩基爲訓鍊主簿,尹商彦爲部將,河羲圖爲守門將,李東相爲都摠經歷,金義賢加折衝,金起俊爲玉浦萬戶,崔致厚爲於蘭萬戶,張羽英爲部將,金頊爲守門將,李俊隆爲部將,鄭頫爲武兼,車志尹爲楸坡萬戶,權宗元爲豐德浦召募別將,李之華爲玉江萬戶,權震錫爲武兼,朴挺益爲部將,鄭麟卿爲五衛將,李泰英爲舒川萬戶,李仁夏爲宣傳官,梁嶷·任時俊爲武兼,李晟爲守門將,鄭時允爲越松萬戶,朴升佐爲黔毛浦萬戶,鄭后亮爲都摠經歷,洪受九爲慶尙左兵虞候,金體乾爲禁軍右別將。吏·兵批,姑罷。
李翊漢,以禮曹言啓曰,今此敬慕殿動駕親祭時,自上具冕服事,磨鍊啓下矣。諸執事所着祭服,一依辛卯年例,該司所上祭服取用之意,分付,何如?傳曰,允。
朴世模,以兵曹言啓曰,本曹所屬鷹牌頭,今春夏等褒貶,因司饔院提調有故,今始磨勘以入之意,敢啓。傳曰,知道。
又以兵曹言啓曰,新除授禁軍別將金體乾,時在任所,上來間,令左別將金是聲,兼察,何如?傳曰,允。
又以兵曹言啓曰,禁軍甲胄,今方改造,完役當在今月晦間,監造別將黃道昌,雖移授外任,工役不過若干日字,使之仍爲監造,完畢後辭朝,何如?傳曰,允。
又以兵曹言啓曰,廣州中軍成晩達,以捕賊之功,加階事判下,而時未准職,何以爲之?敢稟。傳曰,特陞堂上。
又啓曰,訓鍊副正南淑,以前任加里浦僉使時,御史褒啓加資事命下,而未經准職,何以爲之?敢稟。傳曰,准職除授。
掌令鄭繼胄,持平崔攸之·朴承健啓曰,請泰安郡守閔晉亮,潭陽府使任有後,仁同府使兪椗,昌寧縣監金尙重,大邱府使李守綱,施以相當之賞,還收嘉善之資。措辭見上答曰,依啓。
大司諫李殷相,司諫李俊耉,獻納吳斗寅啓曰,請舒川郡守洪錫武,瑞山郡守尹,新授加資改正,措辭見上請竝還收三道守令加資,及准職除授之命,令該曹相當賞典,參酌稟處。措辭見上答曰,依啓。
孝宗大王廟庭配享臣判中樞府事金集敎書,王若曰,眞儒負一代之名,旣崇明德,淸廟配萬世之享,爰擧徽章。稽祀典而則然,考往制而可見。粵在康陵·穆陵之室,迪簡宗臣,有若文元·文純之賢,咸秩從祀。匪但道學之重,寔維邦家之光。于前足徵,在後當法。惟卿,大賢有子,至性出天。授受近自家庭,門路甚正,淵源遠有傳習,道統斯尊。旣姿稟之淸明,亦充養之深厚。如美玉琢磨而愈澤,如良金鍜鍊而愈精。省察操存,常惺惺而主敬,學問思辨,尤慥慥於致行。禮書纂編,黃勉齋之盛業,疑文剖析,朱晦庵之微言。繩尺定而分毫不差,規矩立而方圓合度。工夫造極,德崇而恭,一二字缺而安。士林推宗,魁衡於天。泰岱於地。旌招實始於聖祖,一字缺擢益隆於先朝。長風憲領天官,載新始初之化。陳王道贊聖學,庶回三五之治。棟折樑摧,嗟大老之不憖,天崩地坼,悶小子之遘凶。闇廬屬終制之期,閟宮擧躋祔之禮。君臣一體,恩數詎間於存亡。俎豆千齡,遴揀莫重於贊侑。肆求同德之佐,用升與享之班。如非夔·契之儔,曷稱勳·華之配。歷選當朝之碩輔,匪曰無人,博采今日之公言,僉諧有屬。玆以卿配享孝宗廟庭,於戱,風雲際會,旣昭融於生前,香火薦裀,合褒崇於身後。想像丹墀之舊列,依俙黼座之重陪。白雲帝鄕,奉昭考而陟降,靑丘邦域,庇冥隲而淸寧。念幽明之感通,想英靈其知悉。副提學知製敎兪棨製燼餘
上在慶德宮。停常參·經筵。
夜四更五更,沈霧。
下直,仁川府使李廷夔。
李翊漢啓曰,河陽縣監閔光烈,今日肅拜單子入啓之後,終不入來,怠慢之習,殊極可駭。閔光烈請推考。傳曰,允。
朴世模,以義禁府言啓曰,前結城縣監宋協,沔川郡守李善基,海美營將李泌等,移義禁府處置事,啓下矣。宋協·李善基,則當依他邑守令例,待其來現囚禁,而李泌則與守令不同,依前例,府書吏發遣,拿來,何如?傳曰,允。
朴世模啓曰,以守令准職還收傳旨,傳三四字缺中吳挺彦之挺字,鄭如大之如字,是耶事,傳敎三四字缺字,而誤以挺字書之,如字則始字,而誤以如字書之,卽爲一字缺書以入,而莫重入啓文書,如是不察,致勤聖敎,不勝惶恐。傳曰,知道。殊無致察之意,當該注書,推考可也。
鄭萬和,以兵曹言啓曰,本曹郞廳八員內,佐郞尹趾美,以祔廟都監郞廳除本司,餘存七員內,擧動時神輦侍衛一員,標旗差備一員,大駕侍衛一員,交龍旗差備一員,標旗差備一員,守宮一員外,司上直一員。禁喧則無他推移之員,而正郞李觀徵·李伯麟·宋光心,新除授佐郞李䎘·尹抃,或差祭官,或差差備官,本曹只有正郞任座·佐郞元萬里,莫重大禮擧動時,侍衛等事,將不成模樣,事甚可慮。請令該曹,斯速改差,何如?傳曰,允。
同副承旨趙胤錫辭職上疏。踏啓字下。
鄭萬和,以都摠府言啓曰,副摠管金徽,刑曹坐起,進去晝仕,請出標信。傳曰,知道。
右邊捕盜從事官李敏行。
有政。吏批,判書尹絳,參判金壽恒,參議趙復陽進,都承旨南龍翼進。
兵批,判書洪命夏,參判柳慶昌,參議朴安悌,參知吳廷緯進,右副承旨鄭萬和進。
吏批啓曰,宗簿直長,例以生進塡差,而都目政參下官,以仕滿,次第陞遷,不可移易,故新除授直長郭有欽,雖非生進而擬望受點矣。自前有他司直長中,生進人相換之規,依例換差,何如?傳曰,允。
又啓曰,新除授海南縣監李厚先,呈狀于政廳曰,本職除授,卽當上來,而奴婢二十四口,居在本縣,勢難赴任云。有奴婢十口以上,勿許赴任,載在法典,李厚先改差,何如?傳曰,允。
以嚴可訥·宋錫福·邊國翰·崔尙勳爲監察,趙重素爲內資奉事,吳烇爲司䆃直長,黃道平爲司評,趙億爲戶曹佐郞,李敏道爲繕工監役,尹晢爲奉敎,安後說爲副修撰,金以鏡爲右通禮,尹㻩爲司僕正,金禹錫爲司藝,李世選爲軍器僉正,金璛爲校書校理,楊廷蓍爲典籍,李一相爲工曹判書,李一字缺遠爲尙書直長,李亨千爲承文副正字,李弘淵爲江原監司,許崙爲平市令,尹鏶爲安邊府使,具益昌爲尙瑞四字缺齊華爲海南縣監,洪柱三爲副修撰,鄭栢爲濟用三字缺鄭榏爲承旨,金汝徽爲西部主簿,趙時稷爲中部主簿,朴瓚爲司圃別提,吳柱一爲南部主簿,元三樂爲瓦署別提,金泰亨爲造紙別提,金時燦爲禮賓別提,李哲英爲活人別提,權是經爲司僕主簿,羅星緯爲引儀,陳再昌爲碧沙察訪,吳誠立爲禮賓別提,李斗長爲監察,權德徽爲義盈主簿,姜栢年爲禮曹參,尹商擧爲工曹正郞,尹弼殷爲佐郞,權淑爲刑曹佐郞,李堥爲禮曹正郞,宋時喆爲尙衣正,宗簿直長郭有欽·繕工直長洪藼相換,權垕·安命老·康時省爲典籍,閔光爀爲兼參軍,李厚先爲忠洪都事,任翰伯爲校理,朴大昇爲北部主簿,柳時蕃爲奉常主簿,李敏敍爲兼中學敎授,李棨爲監察,閔昀爲文化縣令,李碩著爲社稷參奉,李舜翊爲繕工參奉,楊雲擧爲司饔參奉,李益輝爲氷庫別檢,李厚先爲靑巖察訪,趙掞爲順陵參奉,金壽賓爲金井察訪,李萬石爲禧陵參奉,李旺長爲典設別檢,尹世章爲繕工假監役,任慶昌爲氷庫別檢,崔世慶爲典設別檢,李翊爲兼東學敎授,尹抗一字缺聖麟·吳始益爲禁府都事,禹崇儉爲敎官,金汝鈺爲同義禁。
兵批啓曰,新除授都摠經歷鄭后亮,身病云,前頭擧動迫近,侍衛之任,不可不備員,鄭后亮,今姑改差,何如?
以趙明瑀爲朱乙溫萬戶,朴希聖爲梨津萬戶,金世器爲都摠都事,李邦勳爲守門將,裵尙衍·邊允祚爲武兼,金義讓·成晩達爲副護軍,尹塏爲副司直,崔爲群山萬戶,高遠翼爲守門將,李惟禎爲武兼,李廷植·曺漢雄·權震錫·任時俊·邊允祚·鄭頫·吳世明爲副司果,金廷吉爲梁永權管,吳始吉爲乾原權管,金呂年爲大吉號里權管,金精鐵爲小吉號里權管,宋有大爲雲頭權管,金好男爲馬馬海權管,鄭翼周爲從浦權管,宣蕣爲斜下北權管,韓祥龍爲小農堡權管,金仁健爲廟坡權管,金俊立爲尙州浦權管,金萬運爲西平權管,李世淵爲所非浦權管,林太輝爲坡兒權管,任命澤爲美錢僉使,一字缺孝達爲守門將,吳世明爲武兼,趙裒爲都摠經歷,四字缺守門將,兪椗·李尙敬·金尙重爲副護軍,趙胤錫五字缺直,李後山爲僉知。
鄭萬和,以兵曹言啓曰,以忠洪道暗行御史李敏迪書啓,海美至殘之邑,獨當營將之供億,勢分力殫,必不可支。今後則極擇本縣縣監,使兼營將,似爲兩便,令該曹,縣監遞易時,依此施行事,備局纔已覆啓蒙允矣。海美營將李泌,今有拿命本縣營將,依備局覆啓,使縣監兼察乎?時任縣監李斗龜,營將可合擧否,臣曹未能的知,營將之任,不可久曠,令廟堂速爲定奪,何如?傳曰,允。
鄭萬和,以吏曹言啓曰,以兵曹啓辭,兵曹郞官,祭官差備官改差事,允下矣。今此祔太廟時,察官·差備官,以文官應差之數,至於六十六員之多,見存文官,沒數塡差,而猶患不足,更無推移之路,取考辛卯年祔廟謄錄,則兵曹郞官三員,差祭官二員,差差備官矣。今番則差祭官者二員,差備官三員,而其中二員,則初五日豫告祭行禮後,可以還察本曹之任,擧動陪衛不患不及,而祭官·差備官,他無變通之地,事勢如此,不得改差之意,敢啓。傳曰,知道。
以備忘,傳于鄭萬和曰,長番內官林成翼,當爲義禁府啓目,啓下之際,陷於墨筒中,殊甚非矣,從重推考。
以禁府韓得良定配單子,傳于鄭萬和曰,此單子,陷於墨筒,改書以入。
鄭萬和,以祔廟都監郞廳,以都提調意啓曰,以禮曹啓辭,祔廟時冊寶等,姑安於空室,罷祭後,奉安於龕室事啓下矣。龕室左右,各有寶冊欌,則寶冊當爲各安於欌內,禮曹啓辭所謂,奉安於於龕室云者,似是泛論。此則只可依例奉安於欌內,而至於姑安於空室一款,各室皆設寶冊扇蓋,而獨於新祔龕前,旁設於空室,而行祭雖在暫時,亦似未安。考諸五禮儀,則大祝奉神主,安於座,廟司帥其屬,各奉寶冊,入置於案次,奉扇蓋,分設於左右後,啓請行事云。案則今雖不用,寶冊扇蓋分設後行祭,卽是禮文所載,似當依五禮儀擧行,令禮官更爲稟處,何如?傳曰,允。
又以祔廟都監郞廳,以都提調意啓曰,禮曹判書例兼都監提調四五字缺金南重提調啓下,使之趁卽察任,何如。傳曰,允。
又以祔廟都監言啓曰,考見禮曹祧遷儀注,則仗衛導從,如常儀云,而兵曹定送大王神轝前導,假司禁訓鍊院官員十人,內侍府定送,王妃神轝前導,執朱杖內侍二十人,又有歸遊赤小童內侍二十人。以此分爲大王·王妃各二位前導,則大王一位前導,只假司禁五人而已。王妃一位前導,則朱杖內侍十人,歸遊赤十人,合二十人也。大王位·王妃位前導之多少,若是其懸殊,實涉未安。假司禁,加出十人,以准朱杖內侍之數,又爲別出侍衛武士二十人,以對歸遊赤之儀,似不可已。且禮曹啓下節目中,燭籠八雙之外,又以炬子八十柄,望燭八十柄,竝爲磨鍊燭籠,則係是儀物,固不可無,而炬子·望燭,則雖在常時擧動,若非犯夜,則元無排立之規,而今此祧遷,在於卯時,炬子·望燭,似不必用。況宗廟之於永寧殿,相去至近,許多奉持軍,勢難容立於其間,喧聒紛沓之弊,亦不可不慮,所當減去,令禮官稟處,何如?傳曰,允。
又以弘文館言啓曰,新除授校理任翰伯,時在京畿果川地,經筵入番事緊,請斯速乘馹上來事,下諭。傳曰,允。
同副承旨趙胤錫疏曰,伏以臣,罪蟄之餘,獲蒙異數,擢授近密之職,復襯日月之光,感激殊私,欲效涓埃,唯以奔走顚仆爲期矣。第臣稟賦虛弱,素多疾病,不幸今者,福過災生,自十七日胸腹之痛,猝劇於在直之時,症勢危重,針藥無效,達夜叫苦,不省人事,扶曳還家,已過累日,一粒尙不得入口,奄奄氣息,若將垂盡者然。以今症勢,決無旬月間回甦之望,虛帶職名,心火益煎,前頭大禮不遠,而況今大政與習儀稠疊,本院之官,例皆進參,臣之一日不仕,亦犯連慢之罪,揆諸事體,尤切悶蹙。伏乞天地父母,諒此危懇,亟遞職名,俾延螻蟻之喘,不勝幸甚。燼餘
上在慶德宮。停常參·經筵。
自昧爽至卯時,有霧氣。午時未時,日暈。
王大妃殿,藥房問安。答曰,知道。
藥房都提調沈之源,副提調南龍翼啓曰,伏未審,慈聖病候,若何?自上所患濕瘡,亦未快差歟?日氣蒸鬱,近來尤甚,調攝之中,恐或有添傷之患,臣等不勝區區憂慮之至,敢來問安。答曰,知道。慈殿症候,當言于醫女矣。
鄭萬和,以都摠府言啓曰,今日入直軍士,中日習射,請出標信。傳曰,知道。
李翊漢啓曰,今日習儀時,禮儀使,不可四字缺曹判書金南重,時未肅拜,卽爲牌招,使之進參,何如?傳曰,允。
南龍翼啓曰,今日再度習儀,臣龍翼與右承旨李翊漢,當爲進參,而因禮曹草記,神輦陪從承旨,又定承旨二員,今日亦當進參於習儀,何承旨當進乎?仍伏念,承旨四員,竝參於習儀,則廳中只有一員,將不成貌樣,而右副承旨鄭榏,今日陳疏,不爲肅謝,當此多事之日,苟簡甚矣。卽刻牌招察任,何如?傳曰,依啓,左承旨·左副承旨進去。
以備忘,傳于鄭萬和曰,長番內官金以章,當爲莫重公事啓下之際,以致濃墨,殊甚非矣。從重推考。
李翊漢,以祔廟都監言啓曰,都監郞廳禮曹佐郞姜汝㦿外任,代以禮曹佐郞崔繼亨差下,使之察任,何如?傳曰,允。
李翊漢啓曰,今日習儀承旨四員,當爲進參,而右副承旨鄭榏,牌不進,廳中不可不備員,左副承旨朴世模,不得進參習儀之意,敢啓。傳曰,鄭榏,更爲牌招。
鄭萬和,以備邊司言啓曰,兵曹啓曰,以忠洪道暗行御史李敏迪書啓,海美至殘之邑,獨當營將之供億,勢分力殫,必不可支。今後極擇本縣縣監,使兼營將之任,似爲兩便,令該曹,縣監遞易時,依此施行事,備局旣已覆啓蒙允矣。海美營將李泌,今有拿命,本縣營將,依備局覆啓,使縣監兼察乎?時任縣監李斗龜,營將可合擧否,臣曹未能的知,營將之任,不可久曠,令廟堂,速爲定奪何如,傳曰,允事,命下矣。頃因御史書啓,以海美縣監兼營將事,本司覆啓,縣監遞易時,依此施行之意,啓下定奪,時任縣監李斗龜,秩卑望輕,難兼營將之任,而治縣無疵,則亦不可輕遞。營將姑爲依前擇送,更於縣監遞易時,稟處,何如?傳曰,允。
鄭萬和以禮曹言啓曰,以祔廟都監啓辭,龕室左右,各有寶冊欌,則寶冊當爲各安於欌內,而禮曹啓辭所謂,奉安龕室云者,似是泛論。各室皆設寶冊扇蓋,而獨於新祔龕前,旁設於空室而行祭,亦似未安。考諸五禮儀,則大祝,奉神主安於座,廟司帥其屬,各奉冊寶,入置於案云,則今雖不用寶四字缺設行祭,卽是禮文所載,令禮官更爲稟處何如?四字缺傳敎矣。冊寶等物,安於空室而行祭,雖在暫時,果爲未安,依都監啓辭,冊寶奉安於欌內,扇蓋分設而行祭,實爲便當,依此施行,何如?傳曰,允。
又以禮曹言啓曰,以祔廟都監啓辭,祧遷時大王位·王妃位,侍衛前導之多少懸殊,大王位前導,假司禁加出十人,以准朱杖內侍之數,又爲別出侍衛武士二十人,以對歸遊赤之儀,似不可已。且節目中炬燭等物,雖爲磨鍊,今此祧遷,在於卯時,炬子·望燭,似不必用,所當減去,竝令禮官稟處,何如?傳曰,允事,傳敎矣。大王位前導,假司禁十人,侍衛武士二十人,依都監啓辭,令兵曹加出,而炬·燭亦竝減,何如?傳曰,允。
大司諫李殷相,司諫李俊耉,獻納吳斗寅,正言李東溟·呂聖齊啓曰,竹山乃畿輔孔道,且兼營將,非尋常守令之比,自前必以聲價素著者差遣,意非偶然。新除授竹山府使李希曾,地望人器,俱不合於此任,除目一下,物情莫不爲駭,請李希曾遞差,其代擇送。京兆,是詞訟劇地,而庶尹爲諸郞之長,職任尤重,實非衰老之人所可堪任。新除授漢城庶尹,尹益元,年近八十,筋力已敗,不可授此劇務,以貽癏曠之弊,請尹益元遞差。外方之民田,混入於勳貴家折受中,抱冤莫伸者,比比有之,此誠今日之痼弊。臣等近聞,平壤居民羅承逸等田土,見奪於兩勳臣家,累訟得伸,輒被還占,聞者莫不稱冤。臣等取見該府文案,則覆啓措語,不啻明白,而聖上只以勳府所引,仁祖朝有過丁卯後,勿許聽理之受敎,特令依此施行,無告之民,失業呼冤,豈非可矜之甚者乎?以文案觀之,則此輩起訟,初在於乙丑,旣非丁卯之後,以過限論斷,與當初受敎之本旨有異,勳府之授此爲例,揆以事體,實爲不當。請令該曹,更査稟處,俾無窮民呼冤之弊。答曰,依啓。
李翊漢啓曰,小臣與左副承旨朴世模,神輦習儀,進去下直。傳曰,知道。
又啓曰,伴送使趙珩狀啓,今日入來,而紙面內外,處處油染,其在體例,二三字缺之伴送使趙珩,請推考。傳曰,遠路撥上,値此霖霾三字缺患,勢所必至,勿推可也。
鄭萬和,以吏曹言啓曰,司諫院啓辭,舒川郡守洪錫武,瑞山郡守尹,加資還收之請,實出欲遵定規,而論列累日,未蒙允許,臣等竊惑焉。守令,以善治陞秩,已極過濫,而況未經准職者,不得陞堂上,自先朝申明舊例,已爲定式,今此兩邑守令,雖有善治之績,豈無當施之典,而未經准職,遽陞堂上,物議久益譁然,莫不以爲太濫,非所以愼爵賞重名器之道,請舒川郡守洪錫武,瑞山郡守尹,新授加資改正。臣等,以三道守令賞典還收之意,累日論列,而昨日伏蒙聖批,只以勿煩爲敎,臣等竊未曉聖意之所在也。人君勵世之道,不可無施賞激勸之擧,而朝廷名器之重,固不可不念,今以御史書啓,諸道守令,特陞資級者十人,命除准職者八人,曾前賞典,未有若此之多者。此雖出於聳動之盛意,而終未免濫觴之歸,不幾於勸懲之無章乎?守令之賑濟飢民,自是職分內事,雖或有可觀之治效,豈無當施之恩典乎?如其聲績最著,累蒙褒嘉,則特加褒奬,猶〈爲〉一道,只以一時褒啓,遽授金玉之資,官方之混雜,莫此爲甚。朝家愼賞之道,豈容如是?曾在先朝,李天基·洪聖龜,皆以善治,或陞嘉善,或陞堂上,而旋因臺啓,卽命還收,逮至當宁,成夏明亦〈以〉道臣之褒啓,初陞嘉善,又卽改正,施以他賞,已行之例,前後一規,則豈可有所異同於今日乎?況堂下准職,非尋常陞敍之比,苟非履歷旣久,職秩相當之人,則亦不可躐等而冒授也明矣。今此特陞超遷之命,皆出格例之外,殊無難愼之意,且啓僥倖之門,物議譁然,莫不驚訝,公論所在,大可見矣。請竝還收三道守令加資及准職除授之命,令該曹,相當賞典,參酌稟處。答曰,依啓。司憲府啓辭,爵賞不可不愼,名器不可不重,今玆御史書啓,守令之加資者太多,堂上之陞,固已過矣,而至於嘉善,乃亞卿之班也,尤不可以人人而濫授也。臣等,方以四方守令賞典還收事,累日論列,而殿下不惟不聽,昨日又有大邱府使李守綱加資之命,臣等之言,不能爲有無於此可見。李天基·成夏命,皆以善治,陞嘉善,一以相臣陳啓而改正,一以臺臣論請而還收,國朝典例,旣已若是,決不可異同於前後,請泰安郡守閔晉亮,潭陽府〈使〉任有後,仁同府使兪椗,昌寧縣監金尙重,大邱府使李守綱,施以相當之賞,還收嘉善之資,答曰,依啓事,命下矣。以治行高第,增秩賜金,古來褒勸之典,誠非偶然,而只因一時褒啓,或陞金玉之班,或超授准職,則濫觴之弊,誠如臺諫所論。在前以治績賞加之命,因臺論還收之後,皆有賜馬之命,而未經准職之人,不得陞堂上,自是規例。今此閔晉亮·任有後·兪椗·金尙重·李守綱·李之馧·李聖基·元斗樞·尹·洪錫武等加資,旣已改定似當,竝依賜馬之例,參酌施行,至於命授准職之類,則雖未知何賞之相當,而當初臣曹回啓中,以治績最著者,隨品各超二階,如縣監則陞郡守,縣令則陞府使,郡守則陞牧使,似爲適宜仰稟矣。鄭始大·吳挺彦·尹一字缺喬·李挺岳·柳誠吾·朴由常·都擧元·李喜年等准職之命,旣已還收,若如臣曹回啓之意施之,則旣無躐等冒授之弊,比諸循例陞敍,亦爲優異之典,其在愼賞之道,激勸之方,庶或俱得其當。而恩賞重事,臣曹不敢輕議,上裁,何如?傳曰,依啓。今此各人等賞典,趁卽擧行,俾無遲滯之弊。
孝宗大王廟庭配享臣左議政金尙憲敎書,王若曰,巨創終三年之制,誕擧陞祔之儀,寧考有一德之臣,宜陟配食之列。寔循輿望,用侈殊章。惟卿,峻潔而淸,直方而大。專兩間至剛之氣,鐵心石腸,挺萬世特立之標,金聲玉色。薑桂之辢,已著昏朝以前,松栢之貞,乃知歲寒然後。逮聖祖之改玉,見君子之得輿。數進昌言,咸推諍臣之首,獨持淸裁,蔚爲正論之宗。灑血危城,孤節炳三韓之日月,遯身荒谷,至誠同萬折之江河。以仲連蹈海之踪,就季孫西河之囚。乾坤震盪,不可奪其寸心,鼎鑊森羅,夫豈動吾一髮。信國不死,竟脫燕獄之囚,伯一字缺復生,眞符宋人之語。屹若砥柱之高峙,巋然靈光之三四字缺義精忠,卓絶千古,烈士名相,合爲一人。事業在於四字缺靑編之筆,文章發於性情,淸廟朱絃之音。達尊兼三,有二字缺於天下,禮敬無兩,倚宗臣於朝端。魚水之歡方隆,尾箕之騎何遽。先王嗟一老之不憖,辰日之慟旣深,小子悶多難之未堪,丙夜之思彌切。蒼梧之歲月荏苒,曷極霜露之悲,白楊之泉路荒凉,無復霖雨之佐。玆當彌廟奉躋之禮,載升閟宮從侑之班。司勳徵大蒸之文,崇報斯在,召公配武王之室,典常可追。祭禮攸同,信君臣之一體,幽朋罔間,怳風雲之再逢。若稽與享之碩輔元功,實鮮如卿之偉烈盛業。玆以卿,配享孝宗大王廟庭。惟是春秋窀穸之事,固莫重於陪庭,矧玆光岳精英之靈,凜若見其奉衛。撫今昔而增感,瞻禴祀而罔愆。嘉乃曠古之風徽,永侑俎豆香火,迪我在上之陟降,以保子孫黎民。故玆敎示,想宜知悉。燼餘
上在慶德宮。停常參·經筵。
自昧爽至卯時,沈霧。辰時午時未時,日暈。
李翊漢啓曰,昨日習儀,寶轝·神輦出門時,啓請出次,祗迎之際,禮貌官,茫昧節次,顚倒失儀,當該禮貌官,請推考。傳曰,允。
元萬石啓曰,昨日習儀,神輦升降及祔謁禮時,多有失儀之事,殊無致察之意,當該攝通禮,請推考。傳曰,允。
元萬石,以戶曹言啓曰,今年各色上納米品,尤甚麤劣,官米則捧置,守令則推考,鄕所色吏刑推懲罪事,前已累次啓稟,而今者樂安·扶安三字缺米各九十餘石,古阜太代作米二百五十餘石及四字缺一百一石,其品極劣,決不可用於頒祿,而至於退送,則二字缺無窮,故不得已仍捧別置矣。四邑守令,則從重推考,鄕所色吏,各別嚴刑之意,分付本道,何如?傳曰,允。
鄭萬和,以冊禮都監言啓曰,中殿敎命文草圖書,右參贊宋浚吉,已爲書寫,謹此封進,以備睿覽之意,敢啓。傳曰,知道。
掌令鄭始成,持平崔攸之·朴承健啓曰,新除授全南右水使趙猷,本以愚濫之人,丁丑之亂,被虜入瀋,貸得他人銀子,自贖其身,旣還之後,無意償銀,反以無文記爲辭,相辨之際,多有悖理之說,知其事者,莫不痛惡,傳播人口,久而益駭,其爲心術,擧此可知。付之字牧,尙且不可,而況於閫帥乎?請趙猷罷職不敍,其代極擇差送。答曰,不允。
鄭萬和啓曰,忠洪監司李曼,罪人睦天命等査稟啓本,紙尾無踏啓字處,殊無致察之意,請推考。傳曰,允。燼餘
上在慶德宮。停常參·經筵。
自午時至酉時,日暈。
下直,禮山縣監趙汴,稷山縣監安廷煜。
王大妃殿,藥房問安。答曰,知道。
藥房都提調沈之源,副提調南龍翼啓曰,伏熱比酷,伏未審慈殿症候,若何,聖候調攝亦復如何,慈殿進御湯·散兩藥,亦已久矣,其能有效乎?自上連進丸藥之後,所患眼候濕瘡,比前差減乎?臣等不勝憂悶,敢來問安。答曰,知道。慈殿症候,當言于醫女矣。
再啓曰,臣等伏聞醫女所傳之言,則慈殿所患浮氣,四字缺稍有消降之候,今則浮氣,一樣無少減之時云。卽與諸醫商議,則皆以爲不可以此輕議他藥,仍爲連進葶藶二字缺散,行濕補氣養血湯,期於快收顯效宜當云,敢啓。答曰,知道。
鄭萬和,以祔廟都監言啓曰,取考謄錄,則祔廟時所用龕室·神榻·寶欌·冊欌·祭器·床卓等物,前期十餘日,都監·郞廳·監造官,陪進宗廟矣。今此都監,新造龕室·神榻·寶欌·冊欌·祭器·床卓等物,今二十六日,依例陪進之意,敢啓。傳曰,知道。
鄭萬和,以弘文館言啓曰,今日祔大廟三度習儀,上番副校理吳始壽,當以都監郞廳進參,下番修撰洪柱三,亦以宗廟大祝,晝仕出去,而上下番不可一時俱曠,在家同僚,亦皆差祭,他無推移之員,校理任翰伯,獨不差祭,卽爲牌招肅拜,使之入直,何如?傳曰,允。
又以義禁府言啓曰,因刑曹粘目,柒谷府使金時卨,善山府使申暠耉,巨濟縣令權霌,永川郡守成震丙,長鬐縣監孫欽,多大浦僉使金友仁等,移義禁府處置事,啓下矣。成震丙,則曾因備邊司啓目分付,一字缺送事已爲慶尙監司,此外守令,亦當依他邑守令例,待其來現囚禁,而金友仁,則與守令不同,依例府羅將發遣,拿來,何如?傳曰,允。
又以備邊司言啓曰,湖南各營會付糴牟萬餘石,船運上納,以繼畿民賑救事,入啓,定奪行會,且募京船,纔已發送矣。今聞本道,五月以後,旱災特甚,移秧根耕,皆不及時云,湖南之民,飢饉幾死之餘,復遭酷旱,前頭生理,萬分可慮。今年牟麥,雖曰稍登,移作他道,繼賑之用,勢所不及,船隻雖已到泊,如未及裝載,則使之停運,所捧牟麥,竝爲留置,以活本道之民宜當,以此分付,何如?傳曰,允。
又以承文院官員,以都提調意啓曰,本院製述官有闕,代前縣令李知白差下,依例付軍職,冠帶常仕,何如?傳曰,允。
又以承文院官員,以都提調意啓曰,寫字官肄習字金碩華,試才連三次居首,依例陞實官,付軍職冠帶常仕,一字缺生金是相·李厚白,筆法頗有將來,屬于隷習,使之四字缺,何如?傳曰,允。
藥房都提調沈之源,副提調南龍翼啓曰,臣等卽伏聞尹後益所傳之言,自上右眼內,有赤暈,左足部有結核處,臣等不勝煎悶。此是傷於暑濕之致,必須詳知症候,然後或鍼或藥,可以議定,卽日入診似當,敢稟。答曰,明日入診,似乎未晩矣。
大殿,政院·玉堂問安。答曰,知道。
鄭萬和啓曰,全南兵使朴而㫥,來七月朔上番,順贊等列錄啓本紙尾,無踏啓字處,請推考。傳曰,允。
南龍翼啓曰,小臣與左承旨元萬石,右承旨李翊漢,祔廟三度習儀,進去下直。傳曰,知道。
掌令鄭繼胄·鄭始成,持平崔攸之·朴承健啓曰,新除授全南右水使趙猷,請命罷職不敍,其代極擇差送。措辭見上答曰,更加詳察處之。
大司諫李殷相,司諫李俊耉,獻納吳斗寅,正言李東溟·呂聖齊啓曰,金堤素稱湖南名邑,地多人士,自前必以名稱表著者擇送,其意有在。新除授郡守韓希卨,雖有勤幹之稱,地望素輕,且乏風力,劇邑彈壓之責,決非此人所堪,請金堤郡守韓希卨遞差。固城間於兩營,素稱難治,苟非剛明有風力之人,不可堪任,新除授縣令姜象先,本以庸下,名微望輕,曾爲馬官,亦不擧職,及授此任,人皆以爲不合,不可苟充差遣,徒貽迎送之弊。請固城縣令姜象先遞差,其代擇送。雜技之循次例遷,其來已久,雖不可猝然變革,官方之混淆,未必不由於此,則亦不可置而不論。禮賓主簿李柱箕,本以卑賤之人,濫齒朝班,曾爲掌苑別提時,所管吏輩,族屬居多,已有貽笑見侮之擧。及授本職,同列四字缺禮賓別提吳誠國,雖曰習讀久勤,而出自武藝別監,三字缺授東班正職。至於造紙署,則只有別提二員,而皆以雜技,遷轉苟充,將不成官司貌樣,揆之事體,不當如是。請禮賓主簿李柱箕·吳誠國,造紙署別提劉瑗·金泰享,竝汰去。答曰,依啓。
鄭萬和,以吏曹言啓曰,守令多闕,政事,何以爲之?敢稟。
行兵曹判書洪命夏箚曰,伏以臣,忝此重任,未效涓埃之補,厚招癏曠之誚,恒自愧懼,若無所容,而猶且黽勉供職,不敢力辭者,惟以大政迫頭,爲一瓜限也。今者大政已過,賤疾又劇,不得不冒呈辭單,冀蒙恩遞,而加由之命,又出格外,臣誠惶感,不知所出。竊伏念,自古人臣,無實才而獲殊榮者,往往有之,而未有如臣之太過者也。臣本空疎迂拙,百不如人,而偏荷累朝不世之遇,出入兩銓之長者,首尾五六年矣。設令臣有一分可堪之才,有一毫可稱之效,主兵之任,非久居之地,福過之災,有必至之憂,固當辭退之不暇。況臣以萬萬不似之人,久冒匪據,兼之以守禦之任,蚊負愈重,瑣力難支,笑罵之來,臣不敢顧,其於辜負睿簡何哉?臣之前後控辭,非不瀝盡心肝,而冒陳疏章,則文字短澁,面達榻前,則言語拙訥,俱不足以動天聽,每蒙溫諭,逈出尋常。嫌於煩瀆,不敢一日二日,以至經年,踧踖徊徨,二字缺食息已哉。臣聞國家用人之道,貴乎器使,人臣事君之義,貴乎量力,而今玆兩任,授受俱虛,將未免僨事之患。豈但臣一字缺之不幸而已哉?且臣感激洪私,圖報萬一者,只是所在竭力,雖水災不避,以殫臣節,而數年以來,衰敗日甚,精神昏耗,筋力亦盡,簿書酬應,動輒顚錯,坐臥行步,必須人扶,此精神筋力,雖閑漫之職,尙難供職,況臣所帶,俱是劇務乎?伏乞聖慈,憐臣至懇,諒臣危衷,將臣本職及兼帶守禦使,亟賜遞改,以授可堪之人,公私幸甚。臣無任祈懇戰灼之至。取進止。答曰,省箚具悉。卿其勿辭,從速察職。
行吏曹判書尹絳疏曰,伏以臣,衰老癃病之狀,匪特同朝之所共知,聖明亦已洞燭,而三度加由之命,出於意慮之外,臣誠惶悶,踧踖罔知攸處。仍念人器不稱,不心覶縷,而狗馬之齒,幾至七旬,宿患疾病,比來漸㞃,火熱上熾,尋常眩暈,頭部隱痛,目視昏花,力疾奔走之餘,筋力漸敗,精神消亡,前忘後失,遇事茫昧。數日間添得暑症,泄瀉暴急,元氣萎苶,食飮專廢,以此病勢,決無供仕之望。伏乞聖慈,察臣悶迫之悃,將臣本職及兼帶經筵摠管之任,亟許遞免,公私幸甚。臣不勝屛營祈懇之至。答曰,省疏具悉。卿其勿辭,從速察職。
右副承旨鄭榏疏曰,伏以臣,猥將危懇,冒死呼籲,而未免見阻,遽下召命,揆以分義,固當趨詣之不暇,而顧臣情勢病勢,萬分悶蹙,玆未得祇赴,罪一字缺逋慢,恭竢嚴譴。更召之命,特出於千萬意慮之外,驚惶震越,不得不扶曳出肅,而臣之私悃,終有所不敢自安者。臣曾忝本院之日,奉職無狀,做事顚錯,不惟見非於公議,抑亦臣之所自知者,而聖恩天涵,終始曲貸,初不加之以譴罰,今又霈之以新渥,臣雖頑蠢,非不知感激鴻恩,奔走供職,而其於不有公議復玷名器何。此臣之所以羞縮而不敢冒居於近密之地者也。且臣素有偏虛之症,近添暑濕之患,多般鍼藥,少不見效,轉轉危苦,差復未易。玆敢仰籲於天地父母之前,伏乞聖慈,察臣情勢之狼狽,憐臣病勢之沈痼,亟許鐫削臣職名,仍治臣逋慢之罪,不勝幸甚。臣無任崩迫祈懇之至。答曰,省疏具悉。爾其勿辭,從速察職。燼餘
上在慶德宮。停常參·經筵。
懿仁王后忌辰齋戒。
辰時巳時,日暈。
大殿,政院·玉堂問安。答曰,知道。
大殿受鍼后,政院·玉堂問安。答曰,知道。
藥房都提調沈之源,副提調南龍翼啓曰,伏未審夜來,慈殿症候,若何?自上眼患,足部結核處,亦復何如?臣等終宵耿耿,不勝憂悶,敢來問安。且今日入診,再昨已命下矣。伏熱方酷,入診宜早,敢此竝稟。答曰,知道。
大殿受鍼後,藥房·二品以上問安。答曰,知道。
藥房再啓曰,臣等,退而與諸醫商議,則皆以爲當此三字缺已受鍼,不可更進苦口之藥,只以促膿膏,貼傅瘡處,宜當云。促膿膏,當爲劑入,而慈殿症候,連進湯·散兩藥之後,未有顯效,而近來熱候,比前有加,臣等不勝煎悶,與諸醫反復商議,則皆以爲今此熱候,實由於胃火之盛,而瀉火之劑,無如淸胃瀉火湯。姑停行濕補氣養血湯,此藥十貼,與葶藶木香散,連爲兼進宜當云。淸胃瀉火湯五貼,姑先劑入之意,敢啓。答曰,知道。
鄭萬和,以都摠府言啓曰,今日入直軍士,當爲中日習射,而以國忌齋戒,不得爲之之意,敢啓。傳曰,知道。
今日入診時,以都承旨南龍翼所啓,來初一日敬慕殿朔祭,依例攝行事,定奪。
領議政鄭太和,左議政沈之源啓曰,祔廟時,自上親行祭禮節目,以卽今聖候,決難一用五禮儀所載之文,不得不略爲刪省之意,臣等曾已陳達於登對之日,而一字缺聞允許之敎,臣等相與憂悶之至。今日臣之源,入侍一字缺前,更伸前請,伏承退而相議書啓之命。臣等竊念,常二字缺宗廟親祭時,行奠幣禮,而先詣樽所神位前,獻幣訖,降復位,卽行初獻禮,詣樽所,仍詣神位前,獻酌,一如獻幣之儀,通計十室樽所,前後出入度數,至於四十度。以殿下氣力,强欲行之,則添傷之憂,姑不暇言,而祭禮未完,行步拜跪,有所不逮,則將若之何哉?臣等之意,儀注中奠幣及初獻時,詣樽所一款,竝爲權改,直以引詣神位前磨鍊似當,而此係變禮,令禮官,問于他大臣及儒臣,從便定奪,何如?答曰,知道。氣力似無難行之事,而有時氣上,濕瘡之疾,似難矣,以此收議,可也。
傳于李翊漢曰,政事,過國忌後爲之。
巳時,上御興政堂。藥房都提調沈之源,提調洪命夏,副提調南龍翼,假注書申厚載,記事官李嵆·尹深,醫官柳後聖·安景昌·尹後益·安禮入侍。都提調以下,伏楹外,醫官等入診。上曰,結核處堅硬耶?運動之際,頗覺痛苦矣。後益曰,若是腫患,則核必在內,而今則結核在外,何足慮乎?上曰,安知日後,不至成腫乎?後益曰,宜傅促膿膏,以觀症情之如何耳。上曰,鍼穴議定耶?後益曰,合谷·尺澤·大沖·三里·崑崙,宜受鍼,而崑倫·尺澤,則只鍼左邊,宜矣。上曰,明日,無乃忌鍼之日耶?後益等曰,自今日至明日,可以受鍼,二十八日,則乃溫黃,忌鍼之日也。卽今先針經絡,次次疏散,則可以瀉腫毒而收顯效矣。於是,安景昌點穴,尹後益執鍼,合谷左右穴·尺澤左穴·大沖左右穴·三里左右穴·崑崙左穴,受鍼訖,命提調三人入楹內。沈之源曰,眼患二字缺中,又有足部結核處,蓋日氣蒸鬱,以致此症也。四字缺腰下濕瘡,近亦成膿,坐臥不安矣。沈之源曰,當初群議三四字缺廟不可行於閏月,故定以初八日矣。卽今聖候未寧,升降一字缺禮,不無添傷之患,臣等不勝憂慮焉。上曰,莫重大禮,不可退行也。沈之源曰,祔廟之日不遠,而以殿下氣力,奠幣·奠酌等禮,不可一從禮文,似當變通矣。肄儀定於初四日,趁速定奪,豫爲儀注如何?上曰,卿等,退而相議,書啓定奪後,定爲儀注,可也。沈之源曰,慈殿症候,比前若何?上曰,午間稍似消降,午後則浮氣頗盛矣。南龍翼曰,大祥後朔望祭,曾有親行之敎,而卽今聖候,決難親行,何以爲之?上曰,以攝行,分付。洪命夏曰,臣之形勢,不可久冒,伏乞遞改,以便公私。上曰,不可以二都目之久而允從也。之源曰,旱災太甚,至於三南,全未移秧云。前頭民事,極爲可慮,臣誠不知所以爲計也。上曰,誠爲可悶,趁今明下雨,則節候雖晩,可以移秧矣。命夏曰,今番守令等加資,雖已改正,以該曹賞典,定奪啓辭觀之,纔出六品之縣監,直陞四品一字缺守,猶似猥濫矣。近來守令,多要虛譽,褒奬重典,不可不二三字缺實績,下詢廟堂,更定相當之典,何如?之源曰,各邑貢物納未納,一二字缺曹考出,而稟處,何如?上曰,依爲之。且已經准職之守令,則宜陞一字缺上,而混入於還收傳旨中,他日大臣入侍時,竝爲定奪可也。燼餘
上在慶德宮。停常參·經筵。
明宗大王忌辰齋戒。
懿仁王后忌辰。
仁穆王后忌辰齋戒。
大殿,政院·玉堂問安。答曰,知道。
王大妃殿,藥房問安。答曰,知道。
藥房都提調沈之源,提調洪命夏,副提調南龍翼啓曰,伏未審夜來,慈殿症候,若何?昨日劑入淸胃瀉火湯,其已進御乎,聖候調攝,亦復如何?受鍼之後,眼患有幾分差減之效乎?促膿膏貼傅,已至累日,濕瘡結核處,亦有消散之候乎?臣等不勝憂悶,敢來問安。且今日受鍼事,昨已四五字缺雖未快晴,隨時爲之乎?敢稟。答曰,知道。入診爲之。
大殿入診後,藥房問安。答曰,知道。
巳時,上御興政堂。都提調沈之源,提調洪命夏,副提調南龍翼,假注書申厚載,記事官李嵆·尹深,醫官柳後聖·安景昌·尹後益·安禮入侍。都提調以下,伏楹外。醫官等入診後,上曰,自結一字缺之後,或寒或熱,痛勢頗苦,惡汁時出,爾等試觀之。醫官等對曰,一字缺處突出,無足憂矣。上曰,雨勢如此,受鍼則姑停,可也。提調三人入侍。沈之源曰,自上有寒熱之候,無乃成膿而然耶?上曰,然矣。日氣陰濕,於濕瘡,尤可悶也。沈之源曰,臣以祔廟日退定便否,議于領相,則以前所定日爲當,諸堂上之意亦然。而獨趙啓遠,以爲一字缺月,不可行之矣。上曰,閏月,亦有行之之時矣。命夏曰,設若有閏一字缺月,則必於閏六月行之,閏月不可之說,臣未之思也。上曰,八月,卽內殿私親小祥,與其退定,莫若於小祥後行禮也。南龍翼曰,旣是私一字缺且慈殿尊崇,旣已定日,冊禮亦不可退行也。上曰,閏七月初一字缺日以前,行之宜當矣。之源曰,退當與禮官議定,啓稟矣。燼餘
上在慶德宮。停常參·經筵。
昧爽,雨雹,狀如大豆。
明宗大王忌辰。
仁穆王后忌辰。
大殿,政院問安。答曰,知道。
王大妃殿,藥房問安。答曰,知道。
藥房都提調沈之源,提調洪命夏,副提調南龍翼啓曰,暑雨通宵,濕氣蒸鬱,伏未審慈殿症候,若何?自上眼患·濕瘡結核處,視昨何如?伏聞醫官所傳之言,昨夕聖候有寒縮之氣,此必感傷暑風而然也,不可不卽進和解之劑,而必須詳知夜來症候,然後可以議藥,趁早入侍診察,何如?臣等,不勝憂慮,敢來問安。答曰,知道。證候當言于醫官矣。
再啓曰,卽聞醫官所傳之言,濕瘡才已膿潰,熱候比昨頗減,臣等不勝喜幸。卽與諸醫商議,則皆以爲瘡處旣潰,熱候一字缺減,當此暑熱,不可輕用湯劑,更觀今日症候,而議藥宜當云,敢啓。答曰,知道。
南龍翼,以吏曹言啓曰,今日康陵,明宗恭憲大王忌辰祭,受香時,獻官行副護軍朴宗寧,稱頉不進,事甚可駭,請推考。傳曰,允。
李翊漢,以禮曹言啓曰,領議政鄭太和,左議政沈之源所啓,祔廟時,自上親行祭禮節目,五禮儀所載之文,不得不略爲刪省之意,令禮官,問于他大臣及儒臣,從便定奪,何如?答曰,知道。氣力似無難行之事,而有時氣上,濕瘡之疾似難矣,以此收議可也事,傳敎矣。問于大臣及儒臣,則領中樞府事李景奭以爲,祔廟習禮,禮節之繁多,不至如正日之爲,而時刻猶之,臣進參時,每念上候,方在不豫之中,瘡痛之患,一二字缺當屈伸之處,登降拜跪進退周旋之際,儀節繁數,非所二三字缺況當此酷熱,行此大禮,氣上之症,尤可懼也。禮有二三字缺坐卑幼立之文,蓋祭本以敬爲主,而尊卑長幼之異禮者,一二字缺其各量氣力而行之也。宗廟之禮,亦有退休小次之文,一字缺日尙然,況於違豫之時,可無變改之節乎?不可强而行之者,病中之氣力也。今者至尊,玉體下部之瘡,旣妨拜跪,上焦之氣,又有大可悶者,則略殺其度數而行之,在所不已,伏惟上裁。判中樞府事鄭維城以爲,聖上所患瘡癤,尙未復常,且有上氣之症,正當極熱,太廟親祭時,許多煩文禮節,一依儀註盡行,則非但添傷之憂,必至無疑,以卽今聖候氣力觀之,則雖欲勉强盡行其禮,必有臨時狼狽顚倒之患,群下煎慮,靡所不至。今日問安,臣與諸大臣會坐,以親祭儀註中,略爲權改節目之意,相議矣。今此兩大臣啓辭中,詣尊所一款,權減之意,出於十分詳審,亦有愈於全無一字缺減,而臣之愚意,則抑有異於此者,奠幣奠爵兩款之禮,二三字缺中,勿爲各次磨鍊,自上初詣各室,一時次第竝行,三四字缺禮節無所減殺,而甚於登降出入之數省減,有四五字缺尊所之一節,且詣尊所之禮,至於全廢,似爲未安,第一室及第十室,就始終行之,則其餘各室,雖在權減之中,一字缺行始終之禮,則與盡行無異,依此付標儀註,似或權宜,而莫重祭禮,如臣愚昧,固知不敢輕議,而其在下情煎憂之極,不避僭越,敢此惶恐竝稟,伏惟上裁。右參贊宋浚吉,病甚神昏,不敢獻議云。大臣之意如此,上裁,何如?傳曰,判中樞處收議以啓。燼餘
上在慶德宮。停常參·經筵。
巳時,日暈右珥。
大殿,政院問安。答曰,知道。
慈殿,藥房問安。答曰,知道。
藥房都提調沈之源,提調洪命夏,副提調南龍翼啓曰,伏未審夜來,慈殿症候若何,前日劑入湯·散兩藥,連進否乎?聖候調攝,亦復何如?濕瘡膿潰之後,結核處,已盡消散,熱候已盡除,膿汁已盡出乎?右眼赤暈,減却幾分,足部所患,今一字缺快愈乎?臣等,不勝憂悶,敢來問安。今日受針事,曾已定奪矣,必須入診,詳知症候,然後受鍼當否四字缺竝此仰稟。答曰,知道。症候,當言于醫官矣。
再啓曰,卽伏聞醫官所傳之言,瘡處結核,已盡消散,淸汁連出,更無可憂,臣等不勝喜幸,而第聞三里近處,微有瘡漸,雖不至大段,不可不豫防,大黃末和生地黃汁,貼傅宜當云。依此劑入,而日氣蒸鬱,大祭當前,受鍼今姑停止之意,敢啓。答曰,知道。
鄭榏,以都摠府言啓曰,副摠管呂爾載,祔廟都監坐起進去,請出標信。傳曰,知道。
又以都摠府言啓曰,今日入直軍士,當爲中日習射,而政事相値,不得爲之之意,敢啓。傳曰,知道。
李翊漢,以尊崇冊禮都監郞廳,以都提調意啓曰,兩殿尊崇吉日,定於七月二十八日·閏七月初一日,而冊禮吉日,定於閏七月十一日,已爲啓下矣。禮曹當初擇日時,以三大禮初·二·三度內外習儀日一字缺擇,故以致尊崇冊禮之日,相間太遠,群議以爲,莫重吉一二字缺之禮,宜速不宜遲,七月之內,畢行三禮,於禮爲當,各樣習儀,則似無延日之患,而七月之內,皆有三禮上吉日云。令該曹改擇日進定,何如?傳曰,旣已定奪矣。以初定日爲之。二字缺
鄭榏,以兵曹言啓曰,禁軍內下臂手甲胄,四百六十九部,以烏甲改造,而初以七朔磨鍊,始役於四月念後,晝夜董役,昨已畢役,工匠等放送,甲胄則分給禁軍之意,敢啓。傳曰,知道。
又以兵曹言啓曰,兼司僕將洪宇亮,以其身病,累以呈狀,使之給由調理,而病勢一向沈綿,元氣澌敗,蘇復無期,今又呈狀,斯速入啓處置云。前頭擧動不遠,侍衛之任,不可久曠,洪宇亮改差,何如?傳曰,允。
以黃海監司李萬雄辭職上疏,傳于南龍翼曰,下該曹。
有政。吏批,判書尹絳進,參判金壽恒病,參議趙復陽進,右承旨李翊漢進。
兵批,判書洪命夏進,參判柳慶昌,參議朴安梯病,參知吳挺緯進,右副承旨鄭榏進。
吏批啓曰,新除授仁同府使具義俊戶奴,呈狀于政廳曰,上典,自上年,得下部不仁之症,不能行步,左足今又跌傷,累日鍼灸,未見其效,勢難赴任。一二字缺具義俊改差,何如?傳曰,允。
以金善英爲固城縣令二三字缺爲西原縣監,趙億爲南平縣監,柳坦然爲竹山府使,三四字缺漢城庶尹,張汝衎爲銀溪察訪,李復一爲禮賓主簿,趙二字缺爲別提,李·趙益淸爲造紙別提,金世鼎爲奉常直長,李一字缺林爲兼養賢主簿,康時省爲兼中學敎授,安命老爲南學敎授,南天澤爲金堤郡守,楊逸漢爲仁同府使,李球爲刑曹正郞,鄭昌徵爲戶曹佐郞,洪錫龜·權淑·尹弼殷爲兼春秋,權讓爲承文博士。傳曰,昌城正泌·淸豐正沃爲都正。
吏批啓曰,傳曰,自前推考之人,不得備擬,而何以擬望乎?且封君事取稟,則都正,亦當取稟,而何不取稟乎事,命下矣。時推人員,每政自憲府抄送,則不爲擬望,而今日政擬望之人,俱不在抄錄中,且宗親二品,則例爲封君,故自本曹取稟堂上,則必有特命,然後方爲都正,自前無都正取稟之規,以一二字缺宗室堂上中,多有行職之云矣,敢啓。傳曰,知道。今此一二字缺望中,崔文湜不入於推考中乎?
再啓曰,今此擬望中,崔文湜不入於推考中乎事,下敎矣。崔文湜不在於三四字缺考抄送之中,故擬望矣。取考政院推考置簿,則崔文湜二三字缺於刑曹推考中,而刑曹推考,則自前無抄送之規,故本曹一字缺知其被推而擬望矣,敢啓。傳曰,知道。
以景元弘爲一字缺兼,金義潔爲龍媒萬戶,李洽爲海美營將,尹後衡爲武兼,一字缺奎齊爲部將,洪處大爲副護軍,李希曾·閔周冕爲副司直,一字缺敏行爲副司果。
鄭榏,以御營廳言啓曰,今此六番別馬隊試才賞格,從分數多寡,以本廳所儲木綿,面後別單一字缺入之意,敢啓。傳曰,知道。
李翊漢,以禮曹言啓曰,各陵抽栍摘奸,每朔遣郞官矣。近因大禮臨迫,本曹多事,郞官一字缺不得發送之意,敢啓。傳曰,知道。
又以禮曹言啓曰,卽者,祔廟都監·都提調·左議政沈之源,招本曹郞廳,中宮殿冊禮吉日,以閏七月初五日內,更爲推擇事,今日入診時,親承傳敎之意,分付臣曹,故卽令日官推擇,則閏七月初二日午時上吉,初六日巳時平吉,初七日巳時上吉,二字缺三日中,以何日擧行乎?敢此仰稟。傳曰,雖五六字缺小祥,而行之,慶禮,於情於理,似未穩當,議于大臣四字缺以禮曹言啓曰曹啓辭。傳曰,雖云私喪,未過小祥而行之,慶禮,於情於理,似未穩當,議于大臣以啓事,傳敎矣。議于大臣,則領中樞府事李景奭以爲,莫重莫大之禮,爲私親之喪而退行,殊涉未安,而期祥之日,不甚相遠,則過後行之,亦合於情禮。第未知前事之或有可稽者否也,儒臣處,更加詢問而處之,何如?領議政鄭太和以爲,中宮殿,雖有私親之喪,莫重冊禮,不可以是爲拘,有所延退,而其小祥臨近,日子不多,則過後行禮,亦似無妨,伏惟上裁。左議政沈之源以爲,中宮殿冊禮,乃是莫重盛擧也,不可以私親小祥迫近之故,退行之意,曾已陳達於榻前,無容更一字缺伏惟上裁。判中樞府事鄭維城以爲,中宮殿冊禮,乃是莫大盛擧,以國家大義言之,則不當以私親之喪,有所一字缺退,而方在朞祥未過之中,行此吉慶之禮,亦未知穩合,二三字缺小祥若已迫近,則過後行禮,似或一道,而大禮進退,四五字缺爾斷定,必須博考祖宗朝已行如此之例,處之宜三四字缺上裁。大臣之意如此,上裁,何如?傳曰,議于右參贊以啓。
掌令鄭繼胄·鄭始成,持平崔攸之·朴承健啓曰,趙猷,本以愚濫之人,丁丑之亂,被虜入瀋,貸得他人銀子,自贖其身,一字缺還之後,無意償銀,反以無文記爲辭,相辨之際,語極悖理,一字缺其事者,莫不痛惡,傳播人口,久而益駭,其爲心術,擧此可知。厥後累叨邑守,亦多縱恣悖濫之事,如此之人,付之字牧亦不可,而況閫帥乎?新除授全南右水使趙猷,請命罷職不敍。京各司下人弄奸之弊,爲今日蠹國病民之大患,必須隨現痛治,絶其根柢,然後可以懲一而勵百也。頃者全南道竹筍上納之時,司饔院下吏,責捧九十匹人情,因承旨之啓,自上特下痛治之敎,其禁奸革之意,可胃至矣。所當一字缺以重律,以爲懲勵之地,而其時書吏之自服者十餘人,只以一次之刑,略治其罰,而仍置其任,更逞前習,適以養奸,二三字缺將何以懲惡而革弊哉?又聞京營庫,一朔人情之三四字缺吏者,多至二十五石,人皆灼知,不可容秘,一月若四五字缺可知,竹筍若是,則百物可知。不以本物之美惡,有所取一字缺惟以賂物之多少,定其進退。此外諸司百奸之甚於此者,不可勝數,有司擧皆媕婀而莫之知治,積弊之沈痼,誠可寒心。國綱之不振,實由於此,今之現露者,又因而置之,則更無可爲之道,請其時司饔院當該堂上,從重推考,其奸吏中首惡者,特令徙邊,使他司奸濫之吏,有所懲戢。新除授珍島郡守柳時成,曾爲茂長縣監,已有不禁防納之罪,後爲渭原郡守,又有不禁採蔘之罪,其不謹見敗,到處如此,則不可更付以海邑疲殘之任,珍島郡守柳時成,請命遞差,其代擇送。新除授固城縣令金善英,爲人闒茸,素無名稱,前爲安州判官,多有貽笑見敗之事。姜象先,旣以不能彈壓諫院論遞,則彈壓之一字缺決非此人所堪,請固城縣令金善英遞差,其代擇送。五部一字缺官,謂之卑微,而專不擇差,故了無糾檢之道。北部主簿朴大昇,爲人庸陋,惟以貨殖牟利爲事,居在鄕曲,人皆唾鄙,二字缺本職莫不駭笑,請朴大昇汰去。答曰,依啓。趙猷事。三四字缺
慈殿,藥房口傳問安。答曰,知道。
慈殿·大殿,政院問安。答曰,知道。
夜二更,自內急招醫女正玉·端春·一字缺生等,三四字缺院藥房提調,使之招來。
藥房提調洪命夏,副提調南龍翼口傳啓曰,卽伏聞,臣等招入之敎,蒼黃入來,而伏未知慈殿症候之如何?不勝悶慮驚惶之至。必須詳知症候,然後可以議藥。且自上方在調攝之中,添有色憂,伏不勝煎慮,敢此問安。都提調沈之源,所居稍遠,未及入來答曰,知道。今方入診,入診之後,當言症候。
藥房都提調沈之源,提調洪命夏,副提調南龍翼口傳再啓曰,卽伏聞醫女所傳之言,慈殿右邊肩一字缺上,有腫候,而腫尖小如菉豆,其暈如荔芰云,不勝驚慮之至,而與諸醫商議,則柳後聖·尹後益以爲,莫如速灸以消其毒云,而金尙誠·安禮·李東馨等,皆以爲腫發日數,未能的知,不可輕易施灸云。諸醫之二字缺未歸一,夜將向曉,姑待天明,更爲詳細入診,後四五字缺與不灸可以停當,敢此仰稟。答曰,夜已過半,三四字缺入診議定,可也。
口傳三啓曰,臣等三人,直宿藥院之意,敢啓。答曰,勿爲入直。
口傳四啓曰,卽今天將向曙,且出去之時,啓請留門標信,亦爲煩瀆,臣等三人,直宿之後,明日趁早入診,三四字缺與否,可以及時議定,敢此申稟。答曰,依爲之。燼餘
上在慶德宮。停常參·經筵。
辰時,大雨,巳時卽止。巳時至酉時,日暈。
禫祭後,大王大妃殿·王大妃殿·大殿·中宮殿,藥房口傳問安。答曰,知道。
藥房都提調沈之源,提調洪命夏,副提調南龍翼啓曰,日月易邁,禫事奄忽已過,慈殿哀痛罔極之中,腫候得無添傷之患乎?自上所患諸症,俱未快愈,而强疾行禮,且値酷暑,拜跪升降之際,必多所傷,臣等不勝區區憂慮,敢來問安。答曰,知道。慈殿症候,當言于醫女矣。
王大妃殿,藥房口傳問安。答曰,知道。
有政。
答兵曹判書洪命夏箚曰,省疏具悉卿懇。該曹所爲,殊欠明察之意,事甚駭異矣。有何不安之事乎?安心勿辭,從速察職。
備邊司啓曰,黃海監司李萬雄,以母病陳疏蒙遞,而其母病患,方在危劇之中,萬雄雖未離任所,方寸已亂,必不能仍察職事,本道曠務,誠爲可慮。令該曹卽日爲政,新監司差出,速爲發送,何如?答曰,允。備局謄錄
上在慶德宮。停常參·經筵。
自三更至五更,有霧氣。
藥房都提調沈之源,提調洪命夏,副提調南龍翼啓曰,夜來,暑熱甚酷,伏未審慈殿症候,若何?腫患漸向差愈乎,自上眼患濕瘡,亦復如何?昨日行禮之後,別無添傷之患乎?臣等不勝憂慮之至,敢來問安。答曰,知道。慈殿腫候,幾盡平寧,卿等勿爲逐日問安。
王大妃殿,藥房口傳問安。答曰,知道。今已差愈,勿爲問安。
傳曰,今下弓矢,靑城僉使趙博給送。
答吏曹判書尹絳,參判金壽恒,參議趙復陽等疏曰,省疏具悉。卿等勿辭察職。
答憲府啓辭曰,依啓。忠洪監司李曼推考事
答右參贊宋浚吉疏曰,省疏具悉卿懇。已悉予意於前後之批矣。安心勿辭,從容上來,以副至望。記草
兵曹啓曰,來初七日祔太廟擧動時,侍衛將士·陪從百官·帶率下人,若不定數而嚴禁,則御幕次至近之地,必有紛畓喧聒之弊。百官諸將以下跟隨一人之外,切勿闌入,而如有犯令者,勿論諸上司下人,直爲囚禁治罪,官員則依事目推考,掌務色吏,令攸司推治事,捧承傳,何如?傳曰,允。
黃海道兼巡察使望,守觀察使洪處尹。
司憲府啓曰,今年阻飢之民,專望麥秋,未及黃熟,先摘其穗,及其收獲,太半空藁,當此方農之月,亦不得一日再食,則目今民事,誠可哀痛。朝家之初欲出木貿麥之擧,蓋爲窮民賑恤之意也。近聞湖西列邑,以監司分付,方爲貿牟,而大邑則給十餘同,中邑則八九同,小邑則三四同,催貿之令,急於星火,爲守令者,亦無善策,分給色吏,使之貿納,則色吏出入閭里,計戶勒授,名爲相約,而其實則抑賣,故未卽收合,散在民間者皆是也。且官木數多時,未勒授之木,其數尙多,私商路絶,市價騰踊,斗牟易布,猶且爭先,而官木之價,少不下二十斗,飢困如春,冤呼徹天,當初爲民之美意,反起田野愁歎之聲,瞻聆所及,極可寒心。況聞湖西旱災比甚,東作失時,西成望斷,今不變通,民怨不貲,旣已貿納者外,未及貿者及散在民間者,竝命及時停止。監司李曼,身爲方伯,道內民弊,非不知之,而不能隨便料理,使一道之民,歸怨朝廷,本道監司李曼,從重推考。答曰,依啓。以上備局謄錄
上在慶德宮。停常參·經筵。
自昧爽至卯時,有霧氣。自巳時至未時申時酉時,日暈。
祔廟親祭齋戒,四五字缺臣與同副承旨鄭萬和,祧遷擧動四五字缺
鄭榏,以禮曹言啓曰,半行缺仁宗大王盛德,不得享於六行缺。
告祭,今曉旣行半行缺下直進去矣。何以爲之,敢稟。傳曰,知道。
鄭萬和,以都摠府言啓曰,今日入直四五字缺而以祔廟親祭齋戒,不得爲之之意,敢啓。傳曰,允。
李翊漢,以祔廟都監郞廳,以都提調四五字缺仁宗大王祧遷之禮,當待收議定奪後行之,而數三字缺不係於祧遷之禮,且已行於告祭各室,數三字缺時刻,移安之意,敢啓。傳曰,知道。
南龍翼數字缺啓曰,政院啓曰,今因御史廉問及年例殿最,數三字缺幾至六十餘員,唯在常時半行缺之時乎?曾欲陳半行餘缺禮之不可已者,姑待今半行缺,或不無過限之人,極半行缺日內發送過限之半行缺何如?傳曰,允事,命下矣。五六字缺上來及未署經人員外,未辭朝者十五員,數三字缺而但念遠道人一字缺不及上來之邑,則此時雇馬數三字缺巨弊,如此之類,則給其人馬上來,隨卽發送數字缺考各邑守令除授久近,則榮川郡守具四五字缺政除授,今至三十三日,其中日字最多,而五字缺赴任,遠道則五十日,以此觀之,則具文四五字缺催促發送之意,敢啓。傳曰,知道。
數三字缺日還宮後,陳賀頒敎事,旣五六字缺命招,使之敎文製進事。六行半缺
時本府都事之應爲半行缺方可塡差,而實都事十員內,安塾出數三字缺後,在外未上來,各差備將無以成樣,李碩數三字缺代,令該曹口傳差出,宜當,而猶且不足者,至三四字缺三員,亦合擇差,何如?傳曰,允。
鄭萬和,以四五字缺刻巡廳書員來言,二所巡將邊復一,年老宿疾數三字缺命在頃刻,不得入來云,改付標之意,敢啓。傳曰,知道。
判中樞宋時烈疏曰,伏以臣於今月初一日,拜疏於數三字缺心亦有所不忍者,行道遲遲,兼且疾作,昨始數字缺聖批,則聖慈猶令臣改轍半行缺臣者,如此其至矣。臣雖已歸半行缺之蹤跡,萬分危惡,半行缺本矣。臣之罪名,何至半行缺姑且諉之曰,此不足以爲吾半行缺望淸直自注,其所論議,爲世二字缺臣雖有三數字缺自解於人哉?是以居則忽忽然無生世之意,出則三四字缺所適,對人將言,則泚然而其顙先汗矣。如此數字缺如死之久矣。以故前後聖批,極其懇惻,數字缺承命,臣之罪戾,至此而愈深矣。噫,溝瀆數字缺爲非是而不爲也。臣實庸懦,而不能自辦,數三字缺頑然苟生,臣之素所樹立,旣如此矣,他尙何數三字缺復帶職名,揆以事理,實非所宜。伏乞聖明,將臣本職及所兼成均·備局之任,一竝鐫四五字缺就盡於丘壑,則實天地六行半缺其視貴之父子,奚翅鵠半行缺非舛之甚哉?抑嘗仰推仁祖聖三四字缺無所嫌間,至誠相任,故乃能如此卒之貴之數字缺令終慶流子孫,此豈非君臣之所願哉?伏乞聖明,察臣言出於肝肺,而非所以沽直也,亟令攸司考律,以勘賤息之罪,則不但聖祖神孫數字缺使頹綱不至全廢,在臣私義,亦得少安矣。臣不數字缺望之至,臣非不知屢煩天聽,罪又難赦,而猶恐如數字缺有以也。昔周單子過陳,見陂梁不脩,知其必數字缺猶察於細,況其法令之大乎?六七字缺聖明留神焉。答曰,省疏具悉七八字缺安心勿辭,從容上來,以五六字缺。
五六字缺啓曰,本曹啓辭,伏半行缺德不瑕有歉於臣民,崇奉二字缺縷縷陳達矣。仁澤非不至矣盡矣,而禮制有限,今此祧遷之一字缺昭穆,世次之當盡而然也,臺臣之意,實非偶然,而莫重祧遷之禮,臣曹不敢輕議,卽速議大臣,何如?傳曰,依啓。如此之事,宜速回啓於元疏,豈可欲易而如是乎?事涉不當矣事,傳敎矣,議于大臣,則領中樞李景奭·左議政沈之源·右議政元斗杓以爲,仁宗大王仁聞,入人者深,於戱,其敢忘乎?持平崔攸之數字缺矣,而莫大之禮,旣云有節,則莫重之擧,難數三字缺上裁。領議政鄭太和·行判中樞府事鄭維城四五字缺之奉,必於平日,先有講六行半缺,伏惟上裁,何如?依領議政。半行缺,以上燼餘
政院啓曰,內出命召牌及密符,今方改塡朱紅,諸臣所受右隻,亦當一體塡朱,而以此至於命招,似涉過重,待諸臣因公詣闕,隨卽改塡,宜當。且外官所受密符右隻,有難一齊收聚,改塡亦不可,仍帶塡緣之符,使所授之臣,各自改塡以佩,亦似合宜,令該曹劃卽知委,何如?傳曰,允。備局謄錄
上在慶德宮。停常參·經筵。
祔廟親祭齋戒。數字缺
下直,河陽縣監閔光烈,漆原縣監池遇龍。
慈殿缺數字問安。答曰,知道。
藥房提調洪命夏,副提調南龍翼啓曰,伏未審數日來,慈殿症候,若何,聖上調攝,亦復如何?慈殿進御養血淸火湯,爲日已久,腫候雖已差愈,熱候輕重,比前如何,自上眼患濕瘡,已盡差減乎?纔經禫祀之後,祔廟大禮,只隔一日,而且値酷熱之時,伏未知卽今聖候之如何?不勝憂慮,敢來問安。答曰,知道。慈殿症候,當言于醫女矣。
傳曰,淑靜公主出閤時,造給器皿等物,趁卽造給事,言于該曹。
李翊漢,以成均館官員,以知館事意啓曰,數字缺日,儒生上旬輪次課製,宗廟擧動相値,不得擧行,敢啓。傳曰,知道。
李翊漢啓曰,告動駕二字缺卯末辰初,非吉時耶事,傳敎矣。問于日官,則辰巳時爲吉云。且詳考辛卯日記,則有太廟親祭莫大之禮,二字缺退出宮時,則仍定於質明,告祭則進行於已初,一字缺罷後,卽詣家廟事,改付標以入之文。以此觀之,二字缺已行之禮,而辰時亦吉云,以此時刻,進定擧行之意,何如?傳曰,然則以辰初行二字缺磨鍊,可也。燼餘
上在慶德宮。
上詣宗廟,行祔大廟親祭,停常參·經筵。
李□啓曰,雨勢不止,天氣欲明,前刻入啓,而何以爲之,缺數字先進去待令之意,敢啓。傳曰,知道。出數字缺更觀雨勢入之。
告動駕祭後,大殿數字缺問安。答曰,知道。
李翊漢啓曰,變禮一款,數字缺令禮官稟定事,傳敎矣。卽招禮曹郞廳四五字缺服,殊甚稽緩,請推考。傳曰,允。
傳于鄭數三字缺所着新造甲胄,言于兵曹判書,雖代着常數字缺沾濕之患。
鄭榏啓曰,以兵曹今七月初七日數三字缺將望單子,傳曰,仍事,命下矣。二所巡將李數字缺承旨落點,今方守宮,巡將單子,還入之意,敢啓。傳曰,知道。
鄭榏啓曰,雨勢如此,儀物雨備之意,敢啓。傳曰,知道。軍卒暴露沾濕之後,則已無及矣,亦令附近處入之。
傳于鄭萬和曰,言于大將及別將處,使禁軍終免沾濕之患,可也。
傳曰,史官二員待命。
李翊漢啓曰,今日動駕後,敬三字缺守之人,則凡諸數字缺虛疎之弊,姑令參奉守二字缺爲守直,待大禮過後,數字缺曹區處後,罷出之意,敢啓。傳曰,大內至近之地,一字缺爲守直,殿內凡物,卽令該曹,今日夕前,盡爲事分付。
以禮曹祭儀節目草,傳于李翊漢曰,第一室依此爲之,而自第二室以下,則各其樽所遲滯之弊事,更爲磨鍊以入。
李翊漢,以禮曹言啓曰,以禮曹祭儀數字缺傳曰,第一室依此爲之,而第二室以下,則各其樽所一字缺酒,親詣監視後,旋詣神位前,無遲滯之弊,令磨鍊以入事,傳敎矣。今以傳敎之意,數字缺別無大段節目更改之事,只儀註中數三字缺鬯及禮獻之爵,豫爲酌酒事,付標以入。數字缺
領議政鄭太和,禮曹判書金南重口傳啓曰,宗廟大祭,節目甚煩,雖使年少無病者據行,當此夏月,則筋力有所不堪,自上雖無所患,而筋力每恐不逮,況未寧之餘乎?當初臣與左相商議以啓矣,自上重其卒然變改,有所持難,臣意謂日字尙遠,自上必欲酙量氣力而爲之,故不敢更爲陳達矣。今則已爲迫頭,暑熱甚酷,許多繁文,決不可盡行,請依當初所定行之,何如?答曰,予曾未經此禮,筋力逮否,雖不能自知,若各室尊所瓚爵等具,一齊待侯,俾無遲滯之弊,則或可行之,更議以啓。
再啓曰,禮以誠敬爲主,不必屑屑於度數之末也。今此宗廟大祭,尊所出入,節次繁數,自上濕瘡未盡快寧,而欲强而盡行,則陞降之際,或有氣上之患,莫重之禮,終未免有乖,請勿持難。至於第一室·第二室,行詣尊所之禮,何如?當初宋時烈所欲禮記之說,亦出於略繁文勉誠敬之意也。答曰,予行步或能爲之,以濕瘡不能久立,詣尊所之際,若無久立之弊,可以勉强行之矣。
鄭太和,大王大妃·王大妃殿問安。答曰,知道。
領議政鄭太和,左議政沈之源,右議政元斗杓口傳啓曰,儀註,該曹已書入矣。卽者又有詣尊所之敎,臣等以爲,如此則數字缺節次雖少減,而出入尊所,度數極繁,至於四十數字缺自上筋力,必有所不逮,恐或仍此而不終大禮,此臣等所以惓惓也。請依該曹儀註而行之。答曰,予意二字缺第一室第十室,只行奠酌,不詣尊所,心甚未安。晨數字缺獻,不親審酌酒,則略甚繁文多矣。卿等之言,雖數字缺更減詣尊所之禮矣。
三啓曰,臣等所達,以爲自上數字缺減從權而言也。强而行之,筋力不逮,則雖行晨裸,必不能更行禮獻,此後親祭,自上若無一字缺則豈無一遵禮制之時乎?今則決不可盡行,請斟量,快從臣等之言。答曰,若予之氣力,有所不逮,莫重大禮,何必强而爲之,以致狼狽?更減酌酒之禮,又停詣尊所之禮,實爲未安。若晨裸一字缺休,初獻後又歇,徐徐行禮,萬無不堪之理。況晨氣淸凉,不至甚熱,卿等勿以爲慮。
四啓曰,自上筋力可以扶持,則何用强聒如此?當此違豫之時,眼患苦重,設或强而行之,僅僅行禮,而添傷之患,在所必至,其貽大妃憂慮何?臣等不勝煎灼,敢此煩瀆。答曰,卿等之言如此,故酌酒一款,一字缺減而減之矣。若予筋力之所可爲,豈可復減乎?且莫重大禮,如有不逮之慮,則此非細憂也。予豈不量此而輕易爲之耶?卿等勿煩。
五啓曰,酌獻時,吏判酌進,而周旋之際,勢難獨行,承旨中一員,竝去酌進事,欲爲磨鍊,敢此仰稟。答曰,酌進事,承旨與吏判爲之,而別此一員亦好,如何?
六啓曰,聖敎至此,一字缺曹參判,旣以豫差差定,吏判迭相酌進,如何?答曰,依爲之。
大司諫李殷相,司諫李俊耉,獻納吳□,正言李東溟·呂聖齊啓曰,臣等伏見大臣禮一字缺之批,必欲親詣尊所,勉强行禮,臣等竊不勝悶慮。宗廟酌獻之禮,節文甚繁,殿下方在未寧之中,尙未快復,終無權減節次之擧,則四行缺臣等論列已悉,而未蒙允兪。臣等竊數字缺昭載聖訓,代行亦可爲也,況以度數之末,以爲慊然乎?酌獻之禮,儀文甚煩,若無權省節,以殿下氣力,雖欲强而行之,其勢末由。與三字缺時有不逮之患,莫若豫講不跲之爲愈。參量變通,允合情文,請勿留難,亟允大臣之請,權省詣尊所一款。答曰,已諭,毋煩。
行大司憲洪重普,掌令鄭繼胄·鄭始成,持平崔攸之·朴承健啓曰,臣等見禮曹祭儀草批下之敎,則以第二室以下各尊所,親詣監視爲敎,臣等不勝憂慮之至。殿下違豫積久,濕瘡未完,今此大禮,節目繁多,必欲數字缺盡行,則不惟添傷之憂,亦不無不能終始盡禮之慮,莫若豫爲參酌數字缺敬之爲得也。請依大臣之請。
尙州牧使李聖基疏曰,官守有職,而誠激于中,則不拘於守職,進言有時二字缺係於急,則不可局於待時也。臣誤蒙天地之洪恩,謬當民社之重寄,凡在民二字缺隱,政令弊瘼,豈不思所以焦心竭慮,少效涓埃,以報我聖上委寄之責,而只是智慮淺短,臨事茫然,不幸而値此無前之旱災,心驚目慘,食不下咽,晝夜憂慮,罔知所措。賈生所謂痛哭者,卽在於此矣,安得不疾聲,仰籲於天地父母之聽,而不以聞乎?伏願聖明,少垂察焉。嗚呼,天災流行,何代無之,近歲己未之旱,實前古所無之災,而今日之旱,又甚於己未,諸路之旱,嶺南爲甚,而嶺南之旱,尙州尤甚,春旱赤地,兩麥卒痒。五月始得一雨,間或數字缺秧之未揷者,十之八九,一雨之後,又不雨連月,數字缺旱氣愈熾,秧之未移者,枯損而無四行缺此酷禍之此極也。不聚爲盜賊,則流離二字缺顚仆而死而已,當此之時,雖使后稷課農,龔黃數字缺無以爲矣,豈不悶哉?嗚呼,大旱之餘,有可憂者十,民生赤立,國無以爲國,無以爲國,一可憂。野無所收,賦稅何從而出,二可憂。百姓流離,聚爲盜賊,三可憂。餓莩所在,人將相食,四可憂。飢餒愁苦,時氣疾疫,五可憂。立視其死,而拯濟無路,六可憂。刦略橫發,殺人于貨,人民四散,閭里空虛,八可憂。幸今無事,而脫有外警,則將有土崩之勢,九可憂。至於十可憂者,愚臣過慮,郡縣之有奴婢吏胥,如人之有手足,無手足則何以運動哉?竊念本州,雖名大邑,壬辰兵後,散亡無遺,至于今日,率以不根無定之民,編之官籍,名以假吏,凡係酬應,號令怠緩,寧靜無期,奔走有苦,常思高飛而遠走。況當此大無之日,無食可延,無惠可及,則雖慈母,亦不能保其子,況豈以一官,而能縶其手足乎?目今渙散之患,非朝則夕,言之二字缺誠非細憂,況今民事之罔極,尤有甚焉。若有朝家之令,則一紙朝下而夕已散盡,獸驚魚匿,茫如捕風。顧此一太守,無手足運動,坐嘯公堂,兀然孤獨,孰與指揮而同事哉?到此地頭,雖臣身之萬加誅罰,亦無益於事,而豈非大可憂哉?嗚呼,春稅之未盡納者,待秋將納,而莫知其所出,官糴之散給民間者,將何以數字缺春之憂,必有萬倍於今日,而亦無以爲策,臣恐數字缺氈不得成而殼已穿矣,豈不悶哉?恭惟主上殿下,仁孝恭儉之德,卓冠千古,聖人作而萬物覩,數字缺三年旣畢,四方之民,欣欣然引領,企踵數字缺思,見德化之成,而水旱相仍,疊出於四行缺生活之路,至于今思之,肝膽欲裂,數字缺視民如傷,尤何以爲心也?嗚呼,遇非常之變者,四五字缺之渙恩,然後庶其解天怒而收民心,民之望聖明者,不啻若赤子之於慈母。書曰,民之所欲,天必從之。伏望聖慈,特降恩典,賦稅貢物,官糴及數字缺門及本道所納之物,或退年追捧,或量宜裁減,國用雖至不足,民生庶免塡壑矣,寧使國用不足,毋令民力太竭,則誠幸而得無近於望仁太深?初世宗時,散糴而給民,得秋而當納,星火督促,世宗下敎曰,豈有父母哺其子而悉還之理乎?逐日減除之令,數字缺豈非盛德事乎?區區所待於聖明者,常在於堯·舜之德,故敢此獻愚,更乞聖明,特賜裁察,令廟堂豫爲數字缺使今日垂死之民,庶得蘇息之望,此實國家億萬年無疆之福。臣之所言,雖涉於張皇,實無一毫假言飾辭,而反有所摸寫不得盡,是爲懼耳。臣目見旱災孔慘,民事罔極,不忍坐視其死,不敢以出位踰爲懼,而冒昧陳達,僭越之罪,實所難逭,而竊念芻蕘之言,聖人擇焉,區區所懷,不得不達於天聽,伏願聖明恕察焉。臣無任瞻天望聖,激切屛營之至,謹昧死以聞。答曰,省疏具悉。爾之所陳之言,實是今日之急務,而慘惻心寒之處,當令攸司議處焉。
啓下備邊司啓目,粘連啓下是白〈有亦〉,尙州牧使李聖基,身受字牧之任,目見民事之數字缺條陳十可憂,無非切實之論,憂國愛民數字缺可賞是白在果,疏中救弊之意,都在於四行缺一事,以爲逐逐煩瑣之一字缺依此處之,何如?
兵曹判書洪命夏箚曰,臣伏見憲府啓辭,數字缺別試,至於謁聖之日,亦勿取人,今聞大臣獻議二字缺此議當此無前大侵之世,欲省一分之弊,其意非不偶然,而但念謁聖武科初試之定於本月十數字缺制下之初,卽爲行會各道,故卽今外方武科擧子,過半來到,雖未及來到者,皆已在途,數日之內,當爲畢會。如是而遽停取人之擧,則此時許多裹糧遠來之人,狼狽勞弊,彷徨道路,不但渠輩落莫而已。雖以國家事體言之,開場只隔一旬,猝然變改,不亦顚倒之甚者乎?雖以弊端言之,旣聚還罷,無益於省弊,而徒歸於失信,設場之後,不得入格者,自當次第散去,不留京中,主客俱困之弊,亦不足爲深慮也。別試則雖不得已退行,今此謁聖取人之依前判下設行,似合事宜。區區所懷,不得不達,伏願聖明裁處焉。取進止。答曰,省箚具悉卿懇。卿辭允合事,宜當更議于廟堂處之。啓下備邊司啓目,粘連啓下是白有亦,主兵之長,慮有遐方擧子徒勞來往之弊,有此陳箚,誠有意見,而目今京中米貴如金,都民太半,阻飢是白去等,許多擧子,久留京邸,裹糧旣盡之後,其時難處之端,不止於中途空返之弊哛不喩,臣斗杓試取不當之意,前已備悉陳達於該曹收議之中,似難更容他議是見果,商議本司諸臣,則禮曹判書臣南重,副提學臣棨,則與洪命夏箚辭相符,判尹臣。以下缺燼餘
上在慶德宮。停常參·經筵。
夜二更,流星出牛星上,入坤方天際,狀如鉢,尾長三四尺許,色赤。三更,黑雲一道如氣,起自三字缺直指巽方,長竟天,廣尺許,良久乃滅。
李翊漢啓曰,三更三點外儀,三更三點外辦事,旣定時刻矣。卽今三更五點將下,而至今不爲擧動,何如是遲緩耶,卽日問啓事,傳敎矣。招問守僕則以爲,外儀未及齊到,故以致遲緩云矣。又啓曰,莫重大祭,何如是怠緩耶,最後入來者査出,使之勿爲參祭事,傳敎矣。最後入來者,卽令法府査出矣。傳曰,知道。又啓曰,卽聞守僕之言,則祭享官及百官,今已齊到,而廟庭諸儀,故如是遲延云。雖未知其間事勢,而未免緩忽。堂上·堂下執禮,竝推考,何如?傳曰,允。
又啓曰,咫尺幕次之外,更點之聲,何如是或高或低,不能分明,使不得解聽耶?二字缺軍事各別治罪事,命下矣。招問禁漏官,則只以爲,鄕外迷劣軍士,不善打下云,而再三申飭之後,尙不警惕,極爲駭愕。當該禁漏官,亦難免其責,推考,何如?傳曰,允。
又啓曰,親祭時凡干祭儀,趁不整齊,以致遲延,極爲駭愕。請當該禮貌官推考。傳曰,允。
晨祼禮後,領議政鄭太和進小次,口傳啓曰,晨祼旣已盡行節目,而出入之際,禮數太煩,添傷之患,在所必至,群臣煎悶,曷有其極?酌獻禮則依昨日所請,自第一室戶內,直詣第二室神位前,次次如是,俾無玉候添傷之患,臣不勝憂慮,敢來仰請。政院啓曰,昨日詣尊所權減事,大臣累請,三司齊籲,臣等忝在近密,倍切區區之慮,而殿下以至誠,必欲盡行節目,故終不敢煩請矣。卽者晨祼禮陪參後,始知決有所難堪,群下筋力,尙且如此,況聖上未寧之餘乎?初獻禮詣尊所,則決不可又爲强行,伏願亟從大臣之請,以副群下之望。答領議政口傳啓曰,卿言二字缺雖不可自戶內移詣神位前,若出第一室戶,循過第二室酌所,直入第二室戶內,次次如是則似可矣。
元萬石啓曰,今日第一室晨祼禮時,焚香當在於進瓚之前,而未及奉香,進瓚官徑先趨入,終致失次,臣難免昏謬不察之失,惶恐待罪。傳曰,勿待罪。
鄭萬和啓曰,二字缺親祭第一室上香時,臣爲奉罏之任,進退周旋,只隨二字缺之員,而同僚旣以失次待罪,昏謬之責,臣所難免,惶恐待罪。傳曰,勿待罪。
還宮時嚴時刻單子,傳于李翊漢曰,三嚴,以卯末改書以入。
傳于李翊漢曰,祭罷後,廟司與宮闈令闔門,而廟司入臥房中而不出,至今不爲闔門云,卽爲問啓。
李翊漢啓曰,問啓事,命下矣。卽招守僕詰問,則廟司與監察,眼同折脯後,入房飮福,趁未闔門云矣。傳曰,豈有入房飮福之理乎?莫重廟門,至今不閉,廟司所爲,殊極駭愕,卽日拿推。
傳于南龍翼曰,還宮時受上言。
鄭萬和啓曰,內乘來言捲簾取稟矣。傳曰,捲三面。
大駕還宮後,政院·藥房問安。答曰,知道。
大王大妃殿·王大妃殿·中殿,政院·藥房問安。答曰,知道。
鄭榏,以義禁府言啓曰,今日大駕還宮時,有一常漢,突出輦後,高聲呼訴,執捉推問,則龍岡正兵李□守,而所訴卽是奴婢相訟事云,尤極痛駭。如此之類,不可隨現重治,令該曹囚禁科罪,何如?傳曰,允。
李翊漢啓曰,今日頒敎後,頒赦百官,加爲之事,命下矣。大提學命招,頒敎中添入之意,敢啓。傳曰,知道。
南龍翼啓曰,頒赦百官,加爲之事,命下矣。某罪以下宥之乎?敢啓。傳曰,雜犯·死罪以下竝宥。
鄭萬和,以兵曹言啓曰,初一字缺擧動時,幕次考喧將申漢,無緣不進,事甚可駭。怠慢之習,不可不懲,姑先從重推考,何如?傳曰,允。
南龍翼,以禮曹言啓曰,頒赦爲之事,命下矣。頒赦後例有歲抄之擧,何以爲之?敢稟。傳曰,依例爲之。
李翊漢啓曰,承文院官員,以都提調意啓曰,前著作李達意,正字□海,權知副正字金璁,俱在罷散中。依例肄習官二字缺付軍職,冠帶常仕,何如?傳曰,允。
朴世模,以工曹言啓曰,卽接三田渡丞鄭命賢所報,本月初三日廣州居士人李名字缺率內行及壯奴三四名,直乘津船,欲流纛島,津夫二字缺曹啓目判下內辭意,則斗濟以爲,此乃津夫所爲,捉致津夫之妻及十餘歲兒子,無數亂打,結縛載船,仍爲流下,津夫乘小船,追往奪取以來,被打之人,不省人事云。觀此所報,李斗濟所爲,極爲駭愕,一邊移文京畿監司,使之急急嚴囚廣州獄矣。曾在先朝,有一士人,以橫涉津船之罪,旣被定配之律,況於頃日,仍刑曹啓目,判下之敎至嚴,申明事目,而今此李斗濟,亂打津夫之妻子,結縛載船,其縱恣無忌憚之狀,不但橫涉津船之罪而已。若不重治,則津夫將不得保存,令該曹依事目處置,何如?傳曰,事極痛駭,斗濟稱名人,令攸司囚禁重治,可也。
鄭萬和,以兵曹言啓曰,今七月初十日,賓廳武臣武經七書講書日次,而國忌相値,不得爲之之意,敢啓。傳曰,知道。
鄭萬和,以吏曹言啓曰,別歲抄依例爲之事,命下矣。二字缺敍用,准期不敍,居中居下,依例盡入乎?敢啓。傳曰,知道。
傳于鄭萬和曰,明日光明殿修理時,當自武德門出入,闕門一體開給事,分付。
司諫李名字缺啓曰,臣見差祔廟大祭時堂下執禮,執禮之任,數字缺記,逐條呼唱而已。擧行遲速,非執禮所知,而數字缺差遲,至被推勘,臣何敢晏然仍冒乎?請命遞斥臣職。答曰,勿煩。
鄭萬知啓曰,司諫李名字缺再啓煩瀆,退待物論矣。傳曰,知道。
頒敎中外大小臣僚·耆老·民軍·閑良人等四五字缺王若曰,見于羹墻,旣切追慕之感,享之宗廟,爰擧升祔之儀。誕告多方,庸示同慶。頃緣小子之無祿,遽罹上天之降喪。未遂代某之誠,慘焉在疚,猥承畀汝之責,惕然自警。二字缺茹痛而含哀,詎安踐位而行禮。流序易邁,制甫畢於三年,神幄載移,期又過於中月。肆行合享之典,可見咸秩之休。玆於本年七月初八日乙卯,祗奉皇考孝宗宣文章武神聖顯仁大王,祔享于太廟。巍巍有光于前,寔謂觀德,洋洋如在其上,於焉安靈。豆登籩盛,馨香忝稷之薦,金聲玉振,鏗鏘鍾鼓之陳。明禋克協於吉蠲,愴懷冞篤於愾僾。仙馭已遠,望園陵而摧心,法殿初臨,御袞冕而隕涕。玆當縟禮之訖,聿循舊章之常。諭予勉抑之懷,特霈咸宥之澤。自本年七月初八日昧爽以前,除謀叛·大逆·子孫謀殺·歐罵祖父母父母·妻妾謀殺夫·奴婢謀殺主·無故殺人·魘魅蠱毒·關係國家綱常·贓汚·强竊盜外,雜犯·死罪·徒流·付處·安置·充軍,已至配所,未至配所,已發覺,未發覺,已決正,未決正,咸宥除之。敢以宥旨前事告者,以其罪罪之,在官者,各加一資,資窮者代加。於戱,凡在率土,咸被先朝覆燾之恩,以期無刑,庶臻今日熙洽之化。沒世不忘,尙有號泣之遺氓,大德曰生,宜體涵育之餘意。故玆敎示,想宜知悉。大提學李一相製
祔廟時,配享臣左議政金尙憲·判中樞府事金集敎書。王若曰,載備情文,祔禮旣擧,爰攷古實,配儀斯陳。肆將二字缺之餘哀,庸體右賢之先志。金尙憲,三朝元老,一德宗臣。正直公忠,爲百僚之儀範,文章學業,聳一代之瞻觀。缺則砥柱頹波,心事靑天白日。當彝倫斁絶之際,扶三字缺綱常,在風霜危迫之辰,儼然壁立千仞。方知忠言數行缺美球精金。明天德王道之要,久擬經綸大業,擢憲數字缺宰之任,尤覺繩衡至公。況其動靜行藏,皆合于道。至於二字缺休戚,不忘于心。棲息丘園,謙德已著,從容函文,師道冞□。故兩朝眷注之非常,而寡躬欽艶之有素。今玆群議之博採,益見二人之共貞。思德音之不瑕,几几赤舃,想淸□之如玉,皎皎白駒。嗟,君子沒猶流名,人所共慕,矧二字缺常欲置側,予亦詳知。隙駟難留,纔畢倚廬之制,□爵始祼,合備侑座之儀。言其契合則如彼其隆,考其德行則如彼其卓。式据令典,遹侈殊章。玆以卿等,享孝宗大王廟庭。於戱,想像平生,如在左右。留□百祀,永示同德之休,陪衛千秋,庶垂陰隲之祐。□玆敎示,想宜知悉。知製敎姜栢年製進以上燼餘
上在慶德宮。停常參·經筵。
未時申時,日暈。
大殿,政院問安。答曰,知道。
慈殿,藥房問安。答曰,知道。
藥房提調洪命夏,副提調李翊漢啓曰,伏未審夜來,慈殿症候若何,聖候亦復如何?再昨自上親詣太廟幕次,濕地勞動,玉體達曙行禮,數字缺傷之患乎?慈殿進御前缺,答曰,慈殿腫候,已至平常,熱候,進藥之後,亦有顯效,予亦無事矣。缺承聖批,臣等不勝喜幸之至,卽與柳後聖及諸數字缺商議,則皆以爲,慈殿進御養血淸火湯,非但瀉熱而已,補養脾土,專治浮脹之症,且宜於暑月,加進十餘貼,期於快收宜當云。養血淸火湯五貼,爲先劑入之意,敢啓。答曰,知道。
鄭萬和,以兵曹言啓曰,武德門西邊宮墻閭家,設爲尊祀廳,破墻作門二缺于內矣。今則尊祀廳已罷,令紫門依前還爲二字缺墻,何如?傳曰,允。
李翊漢,以祔廟都監言啓曰,祔廟之禮已過,本都監所屬監造官·員役,今日爲始,減下之意,敢啓。傳曰,知道。
鄭榏,以禮曹言啓曰,淑靜公主出閤時,二字缺給器皿等物,趁卽造給事,言于該曹事,傳敎矣。出閤吉日,以何間擇日擧行乎?敢稟。傳曰,以當月內擇吉,可也。
大司諫李殷相,獻納吳斗寅,正言呂聖躋啓曰,司諫李俊耉,引嫌而退,祭官整齊遲速,固非執□所知,而旣已混被推勘,則勢難在臺職,請司諫李俊耉遞差。答曰,勿遞,可也。
鄭榏啓曰,司諫李俊耉勿遞事,命下矣。日勢已暮,明日待開門,命招出仕之意,敢啓。傳曰,知道。
黃海監司洪處尹敎書,王若曰,念藩臬巡宣之寄,最重湖西,睠朝端望實之□,無出卿右。肆詢僉擧,實允予心。惟卿,識量純沈,資質謹厚。靑氈繼美,咸稱是父是兒,白璧聯輝,共推難兄難弟。通才早著於歷試,淸譽久擅於明敭。玉署蜚英,一時之文采足尙,銅符布澤,三城之頌聲不衰。擢數字缺惟允,佐貳地部,毫髮不遺。惟其內外之俱宜,是以三字缺彌篤。顧玆黃海一道,實我靑丘重藩,作唇齒四行缺卿其攬轡澄淸,搴帷視聽。田政獄訟,必覈數字缺明,保障繭絲,當審其緩急。若夫安集施措之三字缺得便宜,至如稟處裁斷之規,悉遵典式。於戱,奠桐鄕之舊土,應有父老之重迎,播棠陰之新篇,佇見湖山之自得。行見召矣,往其欽哉。故玆敎示,想宜知悉。修撰李翊製進
禮曹郞廳,以大臣意啓曰,卽者,臣等伏見宗廟祝文謄草,則秋享大祭,例用祝文十六字書塡之。況繼之以今番祔廟祭,兼行祝文,故語意多疊,以此仍用,則似涉未安。祔廟祭祝文,旣以喪制甫畢,秋序又屆,有事太廟,爰擧祔禮爲辭,則秋享兼行祔廟之意,自在其中矣。秋享時例用祝文十六字,刪去宜當,令政院急急分付改書事。永寧殿祝文,亦如此云,竝令改書,何如?傳曰,允。
政院啓曰,今此秋享大祭,兼行祔廟時,祝文中頭書元祝,次付新製,似不便當,而曾在先朝,因大臣啓辭,令禮官定奪,永爲恒式云云,故循例代押矣。卽見大臣啓辭,去其元祝十六字,祝文,皆將改書,以一二書寫忠義,勢未及改書,能書文臣五六人,卽爲抄出,使之一時書進,何如?傳曰,允。
李翊漢,以禮曹言啓曰,敬慕殿進排雜物中,鍮器及木物,依永思殿例,還下戶·工曹,其各項等物件,令本曹郞廳·本殿參奉,眼同燒火之意,敢啓。傳曰,知道。
傳于鄭萬和曰,明曉自幕次詣太廟時,只明燭子與燭籠,炬火勿設事,分付。
鄭萬和啓曰,龍大旗日暮後二字缺事,丁寧分付,而趁卽未行,請當該宣傳官推考。傳曰,偶然,勿推。
上詣永寧殿,行望廟禮,還入幕次後,政院·藥房問安。答曰,知道。
鄭萬和啓曰,訓鍊都監郞廳來言,軍兵初昏懸燈,人定後刁斗之意,敢啓。傳曰,知道。缺
啓曰,殿下諒闇積傷之餘,元氣未復,連有瘡腫,數字缺尙未完合,而目今雨濕之中,又將露處達夜,臣等之憂,有不可勝言。大臣之必欲省禮,儒臣之請以數字缺實出於至誠憂愛之極也。該曹儀註,參酌得中數字缺於情禮,而殿下欲盡其進退間小節,而不念其添傷之必至,豈徒群下之悶慮而已?抑恐咫尺陟降之靈,亦必憂惱於冥冥之中矣。臣等之籲呼二字缺而不能止者,實出於衷悃,請勿留難,亟加三思,命省詣尊所之儀。答曰,已諭毋煩。
副提學兪棨,校理任翰伯·南九萬,修撰李翊·李敏敍,副修撰洪柱元進箚曰,伏以躋附太廟,禮之重節,登降裸獻,四字缺殿下憂制甫畢。載見烈祖,而欲盡其情文,四行缺然後爲得也哉?揆以事理,有決不能數字缺伏願聖明,更加十思,參量氣力,亟從大臣兩司之請。答曰,已諭于大臣矣。
右參贊宋浚吉箚曰,伏以臣,有懷不敢不達。古者宗廟之制,群位各爲一廟,四時之祫二字缺各廟三年一大祫,則竝與祧遷諸主,而合享於大廟,禮意纖悉,可謂義之盡,仁之至也。我國廟制,不一字缺列聖祧遷,永無合享於太廟之時,嗣聖當宁,遂無祗謁於永寧之日,嗚呼,豈非未安之甚?常年□享時,一字缺不可都無所事,況此踐祚伊始,初見宗廟,兩廟終祧,幽明悽感,而咫尺之地,瞻望廟貌,闕焉無一字缺省之節,求之情理,斷無是理。臣始謂今日望廟之禮,一字缺乃是兼行於太廟與永寧者,而逮參陪班,目見一字缺勢,則似無所干於永寧矣。臣願明日太廟三字缺之後,還宮之前,往謁於永寧,如今日望闕禮,恐合情文,惟聖明裁處焉。諸議必以此非五禮儀所載,難之,然惟觀其事之合宜與否,五禮儀所載之文,隨時變通者,亦非一二,庸何拘焉?臣向承享廟變節之問,而病昏方甚,未克奉對,至今惶悚靡措。詣尊所事,元非大段,惟在聖明自量筋力而行之而已,筋力若及,則唯當遵依舊禮爲善,而如不能然,則雖減之一字缺亦恐無所憾,第未知近日聖候之若何耳。臣僭瀆至此,雖出有懷必達之意,而不勝惶悚竢罪之至。答曰,省卿箚辭,予心悽然,無以爲諭。卿辭允合,卽令禮官擧行焉。仍傳于李翊漢曰,宋參贊箚子中永寧殿望廟禮,請行於明日,而明日祭罷後,謁數字缺於情禮,有所未安,趁今日未暮前,爲數行觖
上在慶德宮。停常參·經筵。
元敬王后忌辰。
藥房提調臣洪命夏,右副承旨臣鄭榏啓曰,卽伏聞尹後益所傳敎,自上前日所患右髀臁腫處,尙未完合,淸汴猶出,右眼且有赤暈,面部熱毒頗盛。日氣比前似凉,依前定奪,爲受鍼擇日以啓事,命下矣。臣等之意,自上纔二字缺禮,天時尙熱,玉體受鍼,實爲重難,卽與諸醫反覆四行缺安,竝此仰稟。口傳答曰,十七日太遠,以其前無害日,擇日以入。
口傳再啓曰,十七日雖似稍遠,爲日最三字缺氣亦必漸凉,故以此日擇日矣。今承下敎,與諸醫商議,則以來十一日,雖不及於十七日,亦爲平平云矣,敢啓。答曰,以明日受鍼,可也。
元萬石啓曰,假注書趙聖輔直宿□後,稱以有故,不爲禮數於坐起時,此數字缺假注書權道興,公然不爲仕進,新進怠慢數字缺且權道興,多有不能擧職之事,數字缺假注書趙遠期落點。
元萬石啓曰,右承旨李翊漢,同副承旨鄭萬和,稱以有故,不爲仕進,廳中只有臣萬石及左副承旨朴世模,右副承旨鄭榏,事多苟簡,不成貌樣,而聞其所患,皆不至大段云。右承旨李翊漢,同副承旨鄭萬和,竝牌招,何如?傳曰,允。
備忘記,傳于李翊漢曰,淑寧翁主駙馬揀擇事,言于該曹。
李翊漢啓曰,明日崇政殿命官,專一字缺文臣殿講時,何大臣進去乎?敢稟。傳曰,領相進去。
鄭榏啓曰,來十一日,祿都目政事爲之事命下,而明日受鍼事,已爲定奪,政事似當以無故日爲定,何以爲之乎?敢稟。傳曰,受鍼罷後爲之。
鄭榏啓曰,明日受鍼事,已爲定下矣。受鍼之日,百司廢坐,例也。一行缺
鄭榏,以禮曹言啓曰,備忘記,淑寧翁主駙馬揀擇事,言于該曹事,傳敎矣。駙馬單子,自某歲至某歲捧入乎?且京中及外方,當爲知委,而京中則來閏七月初五日,外方近道,則同月二十日,中道則同月二十五日,遠道則八月初五日定限,捧單上送事,駙馬行會,而自今日依例禁婚嫁,何如?傳曰,依啓。自十歲至十五歲,捧入,可也。
司諫李俊耉啓曰,祭官之未卽齊會,雖非執禮之責,政院旣已請推,則臣之引避,在所不已。被推臺諫,決無仍在本職之理,則同僚之處置請遞,亦循舊例。不意今者,特下勿遞之命,臣誠遑感,不知所出。召牌之下,不得不趨詣,而應遞之官,決不可仍冒,請命亟遞臣職。答曰,勿辭。
大司諫李殷相,正言呂聖齊啓曰,政院之請推執禮,實是意外,物議爲非,而臺官被推之後,勿論事之是非,不得行公,例也。昨日司諫李俊耉之引避,二字缺相議請遞,而特下勿遞之敎,處置乖當之失,不數字缺今考俊耉,又以旣遞還仍爲嫌,臣等不敢四五字缺竝命遞斥臣等之職。答曰,勿辭。
鄭榏啓曰,司諫李俊耉,再啓煩瀆。退待物論矣。
元萬石啓曰,大司諫李殷相,正言呂聖齊,再啓煩瀆,退待物論矣。已上燼餘
上在慶德宮。停常參·經筵。
右議政元斗杓疏曰,伏以臣,行役之中,猝得暴下之症,痛勢甚緊,而急於還朝,强疾兼道,入京之後,服藥調治,少就差減矣。陪祭陳賀之時,奔走添傷,自再昨之夕,度數甚頻,暈疾乘發,元氣大脫,不能起動,今日受針問安之列,不得進參,臣罪大矣,不勝惶恐待罪之至。取進止。答曰,省疏具悉卿懇。卿其安心勿待罪。傳于鄭榏曰,遣御醫看病。
右承旨李翊漢疏曰,伏以臣於昨夕,重患暑感,疝氣兼發,精神昏憒,肢體癱,不省人事,扶曳還家,達夜叫痛,不能運動矣。卽因僚員不齊,遽下牌召之命,臣驚惶繞壁,罔知所措。不得不趨詣闕下,而賤疾危苦之狀,同列之所共觀,臣何二行缺執禮緩呼,以致遲延云,故循例請推矣。伏見司諫李俊耉數字觖辭執禮之任,只以笏記,逐條呼唱而已,擧行遲速,非執禮所知云,臣不勝瞿然愧恧之至,只據守僕之言,率爾請推,臣之錯謬不察之失,著矣。臣何敢晏然於近密之地乎?病勢情勢,俱難冒進,臣之狼狽,到此益甚。伏乞聖慈,俯察微悃,遞罷臣職名,以安微分,以保危喘,不勝幸甚,謹昧死以聞。答曰,省疏具悉。爾其勿辭察職。
守慶尙道觀察使閔熙疏曰,伏以臣之母墳,在楊根地,去京不過一日程,而緣臣久縻邊邑,歸忝喉舌,不得省掃,〈今〉已四年于玆矣。今臣又叨嶺臬,辭陛之期且迫,持節上塜,昔人所榮,隔年方歸,私情尤切,而奉命出仕,旣有分路,臣於此有不敢自由者。竊念自楊根達于忠州,道不迂遠,一宿可至,倘蒙聖慈,特垂孝理之仁,許令展拜而往,則其在幽明,均被寵榮之萬萬矣。臣猥將私悃,敢溷宸聽,臣誠惶懼,死罪死罪,謹昧死以聞。答曰,省疏具悉。卿其勿辭,過省往哉。
又以御營廳言啓曰,前縣監趙時一,本廳糧餉色郞廳,已爲啓下,而時無職名,令該曹依例付軍職,冠帶常仕,何如?傳曰,允。
又以禮曹言啓曰,大王大妃殿·王大妃殿上尊號時,旣以親臨磨鍊事,定奪矣。原節目中親臨一款及外習儀粘目中,行禮節次,竝爲付標以入之意,敢啓。傳曰,知道。
又以禮曹言啓曰,曾因實錄廳啓辭,洗草之禮,祔廟過後,令禮官臨時取稟事,議大臣定奪矣。今則祔廟已過,洗草等事,令春館考例擧行,何如?傳曰,允。
又以禮曹言啓曰,三年旣畢,祔廟禮成之後,自上展謁於文廟,例有取人之擧,依前例以九月望間,擇日擧行,而武科初試,則令兵曹,擇日擧行,何如?傳曰,允。
朴世模,以戶曹言啓曰,因數字缺裁減守僕一名復設事兩行缺設不急之守僕,事理不當。且香室手本數字缺太廟,而仍請復設,尤極無據。祔太廟時及已往使喚之料,計日題給,此後則仍前減去,以省一分浮費,何如?傳曰,允。
又以戶曹言啓曰,本曹算學廳許多算員,逐朝齊會於本曹,考閱各掌文書,夜以繼日,不敢暫離。其間守直·汲水·炊飯等種種使喚之事,專責於本廳典僕,數少典僕,厭避苦役,百般圖免。奴子中二口,曾移屬於別監及宮家賜牌,本廳使喚,無以成形。曾在先朝,啓請定給逆家籍沒若干奴婢,僅得支過矣。奴二俊爲名者,己亥之冬,賜牌於淑明公主房,其時卽當陳達其避役之狀,而煩瀆是懼,至今隱忍,則奴婢輩,效此甘心。奴貴建則今年正月,圖屬於淑敬公主房賜牌,婢生伊則又於今年三月,圖差於守宮內官炊飯婢,卽今餘存,只是一奴一婢,算學廳之無以成形,有甚於前日,殊非先朝定給算廳奴婢之本意。奴二俊·貴建,婢生伊等,竝令該院·該曹,還屬本廳,一以爲本廳支保之地,一以杜奴婢避苦從便之習。此後則本廳奴婢,切勿移屬他處事,捧承傳施行,何如?傳曰,允。
又以戶曹言啓曰,工曹啓辭,頃因燈燭內官先啓手本,萬壽殿·通明殿·大造殿三處六堗一字缺火燒木,自五月十一日,每三日,二千五十二斤式連續進排,前一字缺進排之數,將未知多少幾何,而以已進排之數,合以計之,則燒一字缺二萬斤零,火炭九石。今此各殿點火柴炭,所當別無一字缺於外方,而當此凶年,欲減各邑一分之弊,姑令其人主人,分半進排矣。主人等常定柴炭,進排之外,又此措備累萬近,則其勢不可堪,故願受已進排之價,以爲前頭一字缺進排之地,一字缺自前常定外,進排之物,則例自戶曹給價,五月朔及六月二字缺已進排柴炭,令戶曹爲先計給,俾無窮民呼冤二行缺曾無自本曹給價之事。今若一開給價之路,則四字缺援例請價,日後之弊,有不可言。第未知前頭進排久近之一字缺何如,或累月進排,則恒定之價,雖曰優厚,其二字缺人輩,亦必難支,不可無變通之道。徐觀事勢,更爲稟處,何如?傳曰,允。
又以戶曹言啓曰,六月十七日引見時,兵曹判書洪命夏所啓,城中倉庫,逐年修改,而嵐霧蒸濕,未經一年,輒致腐朽,椽木則或可貿得,而木板則勢難措辦,此可悶也。自前水上流下材木,本廳主管收稅矣,今則戶曹主之。木板收稅帖文,恒給之外一字缺餘張,使之加給於本廳,以爲取用之地,何如?上曰,依爲之事,傳敎矣。繕工監貢物中木物,不但有元貢定數,大同設立之後,以米布上納,令主人貿用,而諸處不時之用,罔有紀極。自本曹添給價本,臨急貿得之際,其價倍蓰,其勢未及外監,主人不能支保,一時渙散。曾於癸巳年,以本色上納事,分付江原道,則江原道水邊各邑之民,亦有難支之弊,因本道監司所啓,本曹與宣惠廳相議,又爲就議於大臣,別爲變通,京商之流下材於水上者,嚴禁所經各邑之收稅,自本曹專管收稅事,入啓定奪。一年所收者,數雖不多,亦可以補用於緊急之時,江原道之所免本邑上納之弊,繕工監之至今支過者,全賴於此,而守禦廳,連有官舍·倉庫造作之事,故丙申丁酉兩年,因本廳前後移文,成送十張貼文,以爲自本廳收稅補用之地。厥用因成規例,歲以爲常,而今又有此啓請,帖文十張,卽當加成送,而每張所一字缺毋過五立,卽是當初相約,故帖文中例以五立,收稅成送,而本廳監官,不肯遵行,必擇大筏,沒數收稅,本曹所收,漸至零星。且因今年水淺,材板不得流下,卽今又未免貿用,本曹之事,亦甚可慮。此後則依前定式,每張只收五立之意,知委守禦廳,何如?傳曰,允。
鄭榏,以禮曹言啓曰,大王大妃殿·王大妃殿上尊號外習儀,各日已爲準擇啓下矣。明日初度習儀。二行缺
者然,得賴藥物,幸免其死,而上吐下瀉,頭疼腹四五字缺委頓呼苦,勺飮不得近口,醫藥無效,差復不易,呈單之擧,誠出於萬不獲已,而政院未諳實狀,以爲循例而一向退却,臣切惶蹙,不知所措矣。昨者同僚,以司諫李俊耉處置乖當,聯名引避,辭單未入之前,則臣同當遞置,而臣之所患若此,欲起還仆,終不能自力,使多官處置,以致經宿,臣之罪戾,萬殞難贖。且臣於李俊耉引避之日,與同僚俱會臺廳,論及處置,而其雖無所失,被推應遞之議,則與同僚無異,特未聯名啓辭中耳。然則乖當之失,臣亦難免,以此以彼,決難仍冒,而賤疾危苦,今始扶曳來避,臣之所失,至此尤大。請命遞斥臣職。答曰,勿辭。
鄭榏啓曰,正言李東溟,再啓煩瀆,退待物論矣。傳曰,知道。
掌令鄭繼胄·鄭始成,持平朴承健啓曰,司諫李俊耉,以祭官之未卽齊會,雖非執禮之責,政院旣已推考,臣之引避,在所不已。被推臺諫,旣無仍在之理,則同僚之處置請遞,亦循舊例。不意今者,特下勿辭之命,召牌之下,不得不趨詣,而應遞之官,決不可仍冒。大司諫李殷相,獻納吳斗寅,正言呂聖齊,以政院之請推執禮,實是意外,而臺官被推之後,毋論事之是非,不得行公,例也。司諫李俊耉之引避,臣等相議請遞,而特下勿遞之敎,處置乖當,亦所難免,而俊耉又以旣遞,還仍爲嫌,臣等何敢更爲處置乎?正言李東溟,以酷中暑暍,頭疼腹痛,醫藥無效,呈單之擧,誠出於萬不獲已,而政院退却,益切惶蹙。昨者同僚,以司諫李俊耉處置乖當,聯名引避,辭單未入之前,臣當處置,而所患若此,不能自力,以致經宿。且李俊耉引避日,臣與同僚,俱會臺廳,論及處置,被推應遞之議,與同僚無異,乖當之失,臣亦難免,竝引避而退。執禮請推,旣無所據,則許遞之敎,誠爲允當,臺諫被推,循例請遞,而疾病之來,人所難免,俱無可避之嫌,請司諫李俊耉,大司諫李殷相兩行缺傳曰,知道。
都承旨南龍翼疏曰,伏以臣,頃以司饔院吏事,重被法府之推勘,詳備緘辭,恭俟科律,而混入於今番蕩滌中,不得入經睿覽,僥倖免罪,狼狽轉深,多端曲折,不欲爲煩陳,而槪其當初摘發,出於政院同僚,窮覈其實之資,而臣始啓達於榻前,不察甚矣。及其推治之後,傳相告引,囚徒滿獄,幾至於空一院,受刑者三十三人,因刑而斃者一人,罪在應配中,而受刑倖釋者一人,方受累次之刑,而應配未照律者一人。臣意則以爲,猾胥操縱之弊,將至亡國,不可不隨現痛治。以爲懲一勵百之地,而亦不可不別其首從,以分適重適輕之律,略有通議于刑官之事,而臺評遽加,論議極峻,措語雖隱,爲臣而發,擬律雖輕,咎臣則深,臣之前後昏弱之失,自無所逃,卽當引罪之不暇,而勘律未完,例不敢自明。大禮臨迫,義不敢措辭,耐殫隨行,任他嗤點,臣之罪戾,到今益著。伏乞聖明,察臣情勢,先遞臣司饔院副提調之任,仍治臣罪,以答公議,千萬幸甚。謹昧死以聞。答曰,省疏具悉。予已知矣,何必辭爲?爾其勿辭,從速察職。
死罪臣尹宣擧上疏曰,伏以臣於前月末,伏蒙聖恩,授以憲官,臣不覺驚恐,重有疾病,末由上京自陳,冒昧呈狀,冀幸譴罷,逋慢之誅,所不敢逃,而聖德天涵,不加之罪,卽許遞免,俾安微分,臣仰沐鴻私,感泣罔喩。不意昨者,恩旨又降,旋授前職,促令赴朝,旬日之間,荐蒙申錫,此固在朝常仕之所罕有也,臣震慄惶感,不知所由。如使臣身,尙可以進應朝命也,則當此國家祥一字缺憂遑之日,雖僵死於道路,安敢以疾爲辭,偃然不動乎?原其心跡,本自狼狽,旣不可以辱朝班,又不可以矯蔽性,故昧然憫然,二字缺廢伏,非臣敢爲誣飾,以圖私便之計,實擧世之人所共察識者,聖明亦豈不俯燭而矜恕也哉?臣以先朝辜恩負罪之人,叨聖上優禮眷待之重,跼蹐天地,憂懼日夜,每因哀籲一字缺賜揀汰,輒隨他例,徒歸文具,徹誠無路,增戾日極,臣誠危怖悶瞀,復二字缺列,不得避其辭之煩,伏願聖慈,更加憐察,亟二行缺不陳於天地父母之前。臣之母墳,十餘年來四五字缺勢,久擬移改於他地,而不但吉地難逢,年月亦且不利,遷延於今。每經夏潦,輒益頹陷,逐歲增深,必須隨而添土,密築一字缺封,庶免和出之患,而今當潦雨之節,又無守視之三字缺而山,不能奮飛,臣之方寸,於是尤亂。懇乞聖慈,諒臣衷曲,許臣恩一字缺使於祔廟禮訖,陛辭南去,以申情事,千萬幸甚。大喪甫畢,餘痛方至,臣於此時,卽陳私懇,誠有所不敢,而臣之奉體聖意,黽勉遲留,亦已多日。仰惟聖神,必賜憐察,臣不任瞻天望聖,痛迫祈懇之至。答曰,省疏具悉卿懇。卿辭至此,予心慽然。可不勉副卿意,而方今潦節,土功爲難,更留待時,不亦可乎?卿其諒哉。
同副承旨鄭萬和疏曰,伏以臣本病孱,罔堪劇務,而感激聖恩,黽勉供仕,自今月初八日午後,猝得重病,頭䐉如破,四肢如束,胸膈痞塞,呼吸急促,眩暈兼作,殆不成事,而仍爲直宿,此則同僚之所目見,而僅僅扶曳還家。苦苦叫痛之際,乃有本院之啓,至於數字缺門,而臣之所患,如右所陳,末由自力,竟未趨詣,逋慢之罪,在所難免。此後差復遲速,亦不可知,出納重地,決難久曠。伏乞天地父母,俯察一字缺病之狀,亟許鐫遞臣職,俾得退伏調治,千萬幸甚,謹昧死以聞。答曰,省疏具悉。爾其勿辭,調理察職。
上御興政堂。受鍼入侍,藥房都提調左議政沈之源,提調兵曹判書洪命夏,副提調代房左副承旨朴世模,假注書趙聖輔,史官李嵆·尹深,醫官安景昌·尹後益,執鍼崔有泰,點穴安禮。上殿坐房內閉戶,提調以下,伏於戶外上層樓,注書·史官,伏於下層樓。受鍼合穴·尺澤·崑崙·三里·大沖左右穴。上謂尹後益曰,點穴,何以皆用左耶?予所痛者左眼,而右眼之痛,不至如左眼耳。後益曰,伏見右眼二字缺左眼,故如是點穴耳。上曰,左右穴竝爲受鍼,何如?後益曰,當依聖敎矣。上曰,今日稍愈於昨日矣。昨日則左右眼,迭相苦一字缺鍼無常,可悶矣。且少癤如粟,遍生足部,二行缺上又謂後益曰,受鍼,連日爲之乎?對曰,日氣甚熱,數字缺上曰,日氣雖熱,不至如向時,朝夕及夜,亦頗淸凉,明日亦爲受鍼,可也。罷出。已上燼餘
上在慶德宮。停常參·經筵。
大王大妃殿,藥房問安。答曰,知道。
大殿,政〈院〉問安。答曰,知道。藥房都提調沈之源,提調臣洪命夏,左承旨臣元萬石啓曰,老炎尙酷,日氣蒸鬱,伏未審慈殿證候,若何?聖候調攝,亦復何如?昨日受鍼之後,眼患症候,其能有差減之效乎?臣等不勝憂慮之至,敢來問安。且前日劑入加減八味丸,以日計之,則當盡於十八日,若爲連進,則必須豫爲作末,可以合劑,而明日亦將受鍼,時刻依昨日例爲之乎?敢此竝稟。答曰,知道。
下直,仁同府使楊逸漢,光州牧使李光載,長鬐縣監申慶胤,昆陽郡守金亨祥,江東縣監金錫之,南平縣監趙億,所斤僉使崔孝述,楊口縣監尹衡殷。
昧爽,東方有氣如火光。卯時,有霧。夜三更,流星出織女星下,入扶筐星上,狀如鉢,尾長四五尺許,色赤,光照地。五更,流星出昴星下,入巽方,狀如鉢,尾長五六尺許,色赤。
鄭榏,以禮曹言啓曰,來十三日立秋,自其日復常膳,擊鼓等事,依例擧行,何如?傳曰,允。
又以兵曹言啓曰,昨昏戌時末元,傳漏未下之前,徑打人定,極爲可怪。卽令巡廳某處,傳漏軍士所爲,使之詳査牒報,則巡將査報內,忠政橋傳漏軍士雇立愛福,疲困昏睡之中,忽聞行人呼唱之聲,誤發更點,有此人定之徑打云。莫重更漏,常時不能着心替點,因行路人呼唱之聲,遽爾傳呼,事極驚駭,雇立軍士愛福,令攸司治罪,何如?傳曰,允。
又以兵曹言啓曰,當日良人李後白稱名人,自開陽門入來,差備門外擊錚,極爲駭愕。令攸司囚禁治罪,同門守將李晠,常時不能禁斷雜人,以致闌入,亦爲非矣。推考,何如?傳曰,允。
又以禮曹言啓曰,大王大妃殿·王大妃殿定尊號上箋時及進冊寶時,當有二字缺節次,而考諸辛卯年謄錄,則軒架一款,無見出處,其時不爲磨鍊,雖未知其故,而莫重上箋進冊寶之時,軒架不設,殊涉欠禮。今此節目中,付標以入之意,敢啓。傳曰,知道。
又以禮曹言啓曰,大王大妃殿·王大妃殿上尊號後,內外命婦陳賀事,已爲磨鍊啓下矣。取考辛卯年謄錄,則其時因傳敎,外命婦·大殿乳母·王妃母·王女公主·翁主·大君王子婦人外,宗親及朝士夫人命婦,則不爲入參矣。今亦依此擧行乎?敢稟。傳曰,依爲之。
大司諫李殷相,獻納吳斗寅,正言李東溟·呂聖齊啓曰,頃日宗廟親祭時,未卽整齊祭官,以致時刻之差晩,擧行遲速,實非執禮所知,而政院未能詳察,誤爲請推,顚倒甚矣。物議皆以爲非,請當該承旨推考。答曰,依啓。
掌令鄭繼胄·鄭始成,持平崔攸之·朴承健啓曰,國家之置臺官,本欲以繩愆而糾謬也。上而政府,下而庶僚,大小得失,固無不可論者,其相規相責之義,一出於公而已,豈容私意憤懥於其間哉?至於請推,乃其最輕之論也,而被推之人,猶且起而分疏,欲與之相辨,則未知於法例何,於國體何哉?頃者都承旨南龍翼,以司饔院吏奸濫之事,啓達於筵中,卽有痛治之敎。旋聞其奸吏輩十數,自決其罪,而一刑卽釋,竝皆仍差前任,復踵前習,如此而止,則萬無革奸止濫之理,故臣等以懲一勵百之道,請徙其首惡,以不遞其奸吏之故,請推其堂上。徙邊固可謂之重律,而推考,實是輕之又輕者也。臣等只聞當初之請罪奸吏,出於承旨,而多其得體矣。安知厥後之通議刑官,反有適輕之擧耶?龍翼乃以臣等之所不知者,而疑於臣等,以爲臺啓爲此而發,而呶呶伸辯,不亦異哉?其時論啓之本意,專在於治奸,則言不可不峻,而乃以論議極峻爲非,以其指於吏者,引之於己,其意未可知也。且曰措語雖隱,爲臣而發,擬律雖輕,咎臣則深,臺諫之請推承旨,有何大不敢甚可畏之事也,而用意於隱秘幽深之域,以爲外輕內重之機哉?其亦不諒,甚矣。臣等於奸吏之蠧國病民者,尋常憤惋。今欲因其現露者,而痛加懲勵,以爲革弊救民之地,而龍翼乃以臺諫治奸之論,爲過重太峻,以奸吏被囚之多,稱以滿獄空院,有若伸救者然,誠獨何心哉?請都承旨南龍翼從重推考。今以御史書啓,守令之囚繫者多,雖有大霈之典,當以其罪之輕重,而有所宥不宥也。前府使申嵩耉之所犯,極其狼藉,而混入於蒙宥之中,此而蒙宥,則未蒙宥之人,豈非可冤,而朝家之別遣御史,特爲廉問之意,亦安在哉?物議紛騰,莫不驚駭,請前府使申嵩耉,還爲拿推,明査定罪。新除授長興府使鄭韺,爲人庸劣,受制妖妾,一從其言,爲害萬端,前爲春川府使時,旣以此重被臺彈,則南維劇邑,決不可付諸如此之人,重貽民弊。請長興府使鄭韺遞差,其代擇送。答曰,依啓。
辛丑七月十二日,上御興政堂受鍼。入侍,藥房都提調左議政沈之源,提調兵曹判書洪命夏,左承旨元萬石,假注書趙聖輔,史官李嵆·尹深,醫官安景昌·尹後益。執鍼崔有泰,點穴安禮。上殿坐房內,都提調以下史官入侍,與昨同。南窓開,其餘窓戶盡閉。崔有泰曰,夜來聖上眼候若何?右眼似赤於左眼矣。上曰,左眼比右眼差重矣。上曰,左邊尺澤·崑崙,減之,如何?後益曰,左右邊皆施鍼,則鍼效分而不能專一。自上右眼差輕於左眼,則左邊尺澤·崑崙,當依聖敎減之,而三里·大沖頗爲要緊,左右穴四行缺太沖右·三里·太沖·崑崙。上曰,銅鍼,本不出血耶?且不知其痛,何耶?後益曰,一字缺雖不出血,亦且不痛矣。有泰曰,銅鍼乃所以三字缺也。上曰,足部所患,昨日受鍼之後,赤絡消減,此是鍼效也。但似有浮氣,何耶?後益曰,必是鍼效也。至於浮氣,則無乃爬搔而然耶?上曰,明日亦爲受鍼,可也。後益曰,日氣甚熱,此時連爲受鍼,極爲悶慮矣。上曰,再明當停,而穴數不多,明日仍爲受鍼,可也。罷出。已上燼餘
答諫院箚曰,省覽爾等之箚辭,縷縷之言,無非出於肝膈而然也。可不體念而服膺焉?末端之事,當令禮官議處焉。內下記草
上在慶德宮。停常參·經筵。
大殿,政院問安。答曰,知道。
慈殿,藥房問安。答曰,知道。
昧爽至卯時,沈霧。夜五更,流星出大陵星下,入畢星上,狀如拳,尾長二三尺許,色白。
藥房都提調臣沈之源,提調臣洪命夏,左承旨臣元萬石啓曰,伏未審夜來,慈殿浮症脹候,比前若何?自上眼患熱候,亦復如何?連日受鍼,其有顯效乎?臣等不勝憂慮之至,敢來問安。且今日受鍼時刻,亦依乍日例爲之乎?敢稟。答曰,知道。
傳于鄭萬和曰,大臣·備局堂上,引見。
鄭萬和啓〈曰〉,吏曹參議趙復陽,以勾管堂上,方在賓廳,備局堂上引見時,亦爲入侍乎?敢稟。傳曰,入侍。
藥房再啓曰,淸熱之藥劑進事,伏承聖敎,而柳後聖,適以足病方重,不能運步云。待其差歇入來,商議以啓之意,敢啓。答曰,知道。
鄭榏,以春秋館郞廳,以領·監事諸堂上意啓曰,禮曹啓辭,曾因實錄廳啓辭,洗草之禮,祔廟已過,洗草等事,令春秋館考例擧行,何如,傳曰,允事,命下矣。祔太廟之後洗草事,前已定奪,令該曹從速擇日擧行,何如?傳曰,允。
元萬石,以戶曹言啓曰,六月二十六日入診時,兵曹判書洪命夏所啓,今番等加資,雖已改正,以該曹賞典定奪啓辭觀之,纔出六品之縣監,直陞四品之郡守,猶似猥濫矣。近來守令,專要虛譽,褒奬重典,不可不詳考實績。下詢廟堂二字缺相當之典,何如?左議政沈之源曰,各邑貢物納未納三字缺出而稟處,何如?上曰,依爲之。且已經准職之守令,則宜一字缺堂上,而混入於還收傳旨中,他日大臣入侍時,竝爲定奪可也事,傳敎矣。加資還收十邑,准職還收八邑守令,各其邑未收物種多少,一一抄出,別單書入,而其中准納之邑,則以無未收懸錄之意,敢啓。傳曰,知道。
鄭榏,以禮曹言啓曰,大王大妃殿·王大妃殿上尊號及受賀於內外命婦時,具翟衣加首飾儀註,當爲磨鍊以入,而翟衣則依前例,以紫的造進事,令尙衣院急速擧行,何如?傳曰,允。
又以禮曹言啓曰,大王大妃殿·王大妃殿冊寶御覽吉日,今七月初十日午時,推擇啓下矣。取考辛卯年謄錄,則冊寶御覽後,奉安于內別殿,至上尊號日,自都監陪出,權安幄次矣。今令都監依此擧行,何如?傳曰,允。
上御興政堂。大臣·備局堂上引見入侍,領議政鄭太和,左議政沈之源,吏曹判書尹絳,戶曹判書許積,兵曹判書洪命夏,判尹李浣,禮曹判書金南重,工曹判書李一相,江華留守李殷相,同副承旨鄭萬和,掌令鄭繼胄,假注書李沃·趙遠期,記事官李嵆·尹深。左議政沈之源曰,近日慈殿症候,何如,玉候調攝,亦復如何?炎熱若此,連日受鍼,恐有添傷之患,臣等不勝憂慮之至。上曰,慈殿症候一樣,而予則別無所傷矣。鄭太和曰,今歲旱災,三南最酷,前頭民事,無可爲者,雖使智者當之,亦難措手,國事可憂,萬倍於前矣。上曰,近觀外方狀啓,皆有旱災,而慶尙道爲最甚云,全南道亦如何云耶?鄭太和曰,不至如慶尙道之甚酷,而臨陂等邑,爲赤地云矣。趙復陽曰,忠洪道海澤數字缺災,亦慘酷云矣。上曰,京中則雨澤順下,而外方則若此,甚可悶也。鄭太和曰,連歲凶荒,公私赤立,前者別試初試,以八月十八日啓下,而新穀未登之前,許多外方擧子,必不能措辦桹資,其勢不可不差退日期,而外議不一。或以爲分京外試取,以除外方擧子往來之弊,或以爲莫大同慶之科,不可不依前例咸聚京師試取云,何以爲之?上曰,此誠如何?鄭太和曰,咸聚京師,則不但擧子糧資之難辦,擧子上來之後,則米價尤踴,主客俱困,莫如分京外試取之爲便,前亦有此例矣。沈之源曰,臣意亦以爲,莫如分京外之善也。許積曰,當此凶歲,分京外試取,果似便當,而但別試初試,定於八月十八日,謁聖將定於九月十九日云,謁聖武科初試,雖未定日,當始於八月晦前。擧子赴鄕試者,勢未及參於謁聖初試,欲兼赴別試,竝爲上京,則殊無分京外試取之意,此一節似涉難二行缺於閏七月之內,別試則退其期限,分京外試取,可也。鄭太和曰,前日則所謂聖節,在於正月二十九日,故例爲兼付於冬至使行矣。今則新皇帝生日,未能詳知,別定解事譯官,齎資入往,而其生日及兼付與否,仍探李後柟犯禁事,何如?上曰,依爲之。上曰,李後柟事,予意不能無慮。卿等之意,以爲如何?鄭太和曰,當初只見使臣狀啓,意謂不至重大,故泛請推考矣,及聞右議政之言,且聞傳說之言,則其中多記彼中觸諱之言云,事甚可慮。而渠旣牢諱,譯官輩亦不明言實狀,有難詳知矣。上曰,李後柟,令該曹囚禁捧招,而詳細究問,得其實狀。鄭太和曰,前日則鷹連領去中使,例受淸國曆書而來矣。今則旣不送鷹連,中使歷書,則當令冬至使受來乎,何以爲之?敢稟。上曰,冬至使回還,例在歲後,其前事勢,不可無淸國曆書,依前日不送鷹連時例,別定譯官受來,可也。上數字缺曰,昭顯世子之子,將行婚禮矣。前日則有內下之銀,以爲取用矣。今雖已盡,此婚之後,更無他子女,自本曹若不顧念,則無以成形,不可不念矣。許積曰,兩南農事之失稔,甚於前年,慶尙道則已成赤地,人之類將盡矣。全南道,山郡之外,亦甚慘酷云,前頭之事,罔知所爲。今雖已晩,別遣香祝,祈雨何如?上曰,慶尙道則已送香祝,而全南道則近無旱災之狀啓,故不爲擧行矣。旱災至此,則一體下送香祝,各別虔誠祈雨,可也。上曰,全南監司金始振,旱災形止,不爲馳啓,事甚駭愕,從重推考。上曰,秋節已屆,故禮曹復常膳之啓辭,循例批下,而嶺南失稔之慘,至於此極,今春所減御供之物,勿爲復舊,以待一字缺歲豐登後,稟處可也。上曰,前日則專靠江都·南漢二字缺穀則一人可得十石,以此補用,甚爲便當矣。上問鄭太和曰,何如?對曰,復陽曾以此意,來議於臣,臣則持難,以爲不可行也。沈之源曰,國儲雖罄,賑活雖無策,賣校土以給經費,無乃不可乎?上曰,誠然矣。上曰,御史褒啓中,守令論賞,將何以爲之乎?鄭太和曰,當考該曹貢物納未納,參酌處之矣。許積,以各邑貢物納未納抄出單子啓達後缺,上曰,舒川郡守洪錫武,瑞山郡守尹,特爲加資,錦城縣監元斗樞,加資,泰安郡守閔晉亮,尙州牧使李聖基,大丘府使李守綱,各熟馬一匹賜給,仁同府使兪椗,昌寧縣監金尙重,各表裡一襲賜給,密陽府使李之馧,兒馬一匹賜給,興德縣監吳廷彦,牙山縣監李挺岳,唐津縣監尹世喬,萬頃縣令都擧元,慶山縣令李喜年,竝陞敍,茂長縣監鄭始大,扶餘縣監朴由常,懷德縣監柳誠吾,各表裡一襲賜給,前判下表裡賜給守令,則依前施行。鄭太和曰,金尙重,以縣監纔陞堂上,今又有褒啓,今遞本職上來,還授大處守令,似當矣。上曰,言于政官。上曰,杆城·通川·橫城等邑守令,則各司貢物納未納,戶曹考出後,備局詳察,賞格分等酌定,以草記書啓,可也。訓鍊大將李浣曰,己亥秋冬等,中旬入格人中,有騎芻五中人矣,自先朝必有別樣恩典,而今番則循例啓下,故敢此陳達矣。上曰,依前直赴殿試。趙復陽曰,前日西來之米,其數九千餘石。卽今都下大飢,米石四金,此時若爲酌量發賣,則可救燃眉之急矣。上曰,此事如何?鄭太和曰,卽今雖曰已急,猶可支持,前頭西成亦無望,臣則以爲,姑置以待,可也。沈之源曰,言意亦如此矣。上曰,發賣似早,姑徐可也。復陽又曰,兩西農事,稍愈於他道,前有空名帖募粟之規,依此爲之,以補賑救,似有一分之益。鄭太和曰,前已行之,不見其有補,不如不行也。大司諫李殷相曰,宗廟親祭第一室行禮時,承旨未及擧行,焚香進瓚,先後失次,請當該承旨推考。上曰,依啓。上謂柳淰曰,欲二字缺柳淰曰,前日上來時,榻前稟達內需司奴婢元數査劾事,有難以言語陳達,故錄其元數,書成別單,以備睿覽矣。上謂領議政鄭太和曰,此事於卿意,何如?對曰,臣亦知之矣。內司奴婢所收之貢,自前留置於江華,而但收捧之時,內司之官下去次知,貽弊多端,奴婢輩常以爲苦。柳淰詳知此弊,從其情願身貢,則使別將勾管收捧,留置鼎足,以除前日之弊,仍令渠輩,顧見鼎足之事,兼爲守直史閣,公私便益,似當依所陳施行矣。上曰,諸宮家奴婢,則各自收貢,而不可混同移屬,內奴婢則竝爲移屬史閣,而分付別將,使之着實收捧,留置鼎足,而所捧之數,留守年年詳細移文內司,以爲知數會錄之地,可也。柳淰曰,臣所帶中軍,以其罪犯,已爲遞差,今當啓請他人,而不但可合之人,得之不易,本府都事,軍器之外,別無所幹,使之兼中軍之任,則可除一官廩料,事甚便當矣。上曰,此事,何如?鄭太和曰,臣在外,亦聞此言矣。使都事兼察,果爲便當。柳淰曰,但都事申翰周,瓜滿不遠,翰周遞改之後,則新都事亦當替兼中軍矣。鄭太和曰,都事可堪其任,則或可仍任,以責其效,而第未知其爲人之如何耳。柳淰曰,翰周爲人,淸謹幹能,武弁中不易得之人也。上曰,然則限明年仍任,可也。柳淰曰,洪重普爲留守時,啓達改造船十九隻,而十餘隻已爲改造,其餘則尙未改造,脫有事變,甚可慮也。上曰,領相之意,如何?鄭太知曰,臣意以爲,卽今兩南形勢,不可復責其船隻之改造也。上曰,今年兩南形勢,決不可責其改造。柳淰曰,米布磨鍊題給,使之改造,似爲便當矣。沈之源曰,米則柳淰欲自料理,備送備局,有餘丁木,亦爲磨鍊題給矣。鄭太和曰,然則使柳淰下去之後,磨鍊啓稟,似便當矣。柳淰曰,江都所餘之米,才三萬九千餘石,遭此大無之年,二字缺秋成而難收捧,極爲可悶。且水原府貸去之布,不來數字缺自本府移文促徵乎,自備局督令還償之乎?上曰。缺
敎守全南道觀察使李泰淵書。王若曰,國家畀千里民人之寄,益難其才,湖南爲一面繁華之區,尤重斯選。疇能辦此,無以易卿。惟卿,性質勤明,才猷通達。風稜耿耿,素志早著於澄淸,游刃恢恢,利器自別於盤錯。歷試凡幾郡邑,皆言復見龔·黃。擁旌節於湖藩,民有父母,鎭關一字缺於畿輔,國倚干城。所以左右咸宜,惟其才誠兼備。念內外之輕重,吾且特徵,屬緩急之諏謀,衆其肯舍。睠玆百濟之疆域,寔惟三韓之本根。人民之衆,物力之殷,殆一國之居半,詞訟之繁,習俗之悍,比諸他道而獨殊。不幸殷旱之連年,可哀周民之卒癉。嗟我數十萬赤子,方將張口待餔,微爾二千石忱臣,孰與摩手撫病。肆簡已試之重一字缺望,用分共理之深憂。玆授卿以全南道觀察使,卿其懋惟厥心,欽哉服命。弛張寬猛,貴適其中,德禮政刑,何可廢一。無悠泛而爽實,無皎厲而近名。黜陟惟公,詎容毫髮之私係,備禦勿怠二字缺翰之周防。矧玆荐飢之餘,尤宜荒政之急。一夫溝壑二行缺令休礙小節。若其臨時應變之策,予豈多言,自餘遵三字缺之章,卿可如法。於戱,韋丹殿荊楚,西南之惠化宣流,富弼在二字缺東北之生靈全活。古人何遽不及,今卿自足優爲。載驅載馳,休歎獨賢之苦,爰謀爰度,庶當一邦之殘。故玆敎示,想宜知悉。副提學兪棨製進已上燼餘
敎慶尙道觀察使閔熙書。王若曰,朝廷倚於藩臬,不其重歟?利器別於盤錯,惟七字缺之命,冀紓南顧之憂。惟我東爲邦,繄嶺表是賴。地靈四字缺經術之資,海防山城,兼有控禦之責。屬今時之凋瘵,勞三字缺憂虞。島舶迷津,征賦割一道之半,旱魃肆虐,飢饉連數歲三字缺。財竭力殫,蕭然六十餘郡,老塡壯散,不知幾千萬人。慘目有不忍言,前頭亦無可望〈口〉。全活之急,當如拯溺救焚,掄選惟難,固當量才授任。得人焉已,捨卿其誰。惟卿,雅度內凝,淸標外秀。居家以恬靜自守,志操素貞,臨事有贍敏之稱,見識甚達。三字缺於湖邑,果驗北海之循良,久歷敡於臺班,夙著東京之慷慨。二字缺先朝之寵擢,實緣則哲之明,鎭絶塞之關防,賴有克壯之勢。試看內外之聲績,不負科名,故知忠勤之世家,能保芳譽。固雅望一字缺所仰,而通才無往不周。任喉舌之司,亦自衷簡,託方面之寄,一字缺待僉詢。廉謹公平,自是乃家能事,慈詳愷悌,予知卿足半行缺卿其往卽乃封。祗愼厥職數字缺撫摩安集之際,不但致力於簿書期會之間。民俗漸渝,數字缺移善,蠻情多詐,愼勿生事開邊。重闡文敎之新,丕變武斷三字缺夫拮据周賑之策,難以盡言,念及顚連困頓之形,但有流涕。束手而坐,無謂無可奈何,猶已之飢,當盡所當爲者。稟處裁斷,悉遵舊規,區晝設施,務得長算。於戱,千里遠方之戀,予豈不知,九節叱馭之忠,卿宜自勉。望風解綬,行見貪吏之歸,攬轡登車,認是名一字缺所莅。重尋賓館,奚羡竹馬之迎,暫駐巡襜,宛記棠陰之舊。期致保釐之化,毋辭咨度之勞。故玆敎示,想宜知悉。副校理吳始壽製進已上燼餘
答玉堂箚曰,省覽爾等之箚辭。勤勤懇懇之誠,溢於言表,誡誨之志,無非藥石之論,予雖不敏,可不書紳而服膺焉?末端之事,當令禮官議處。內下記草
政院啓曰,今日政廳,承旨二員當爲進去,而都承旨南龍翼,以親病陳疏下鄕,一員未差,臣萬石,當進藥房,左副承旨朴世模,以式暇出去,同副承旨鄭萬和,兵批進去,廳中只有右副承旨鄭榏,出納之際,不成貌樣,左副承旨朴世模,請卽爲牌招,而同副承旨鄭萬和,吏批有相避,吏批政廳,何承旨進去乎?敢稟。傳曰,知道。左承旨進去。
有政。吏批。判書尹絳進,參判金壽恒,呈辭受由,參議趙復陽進,左承旨元萬石進。兵批。判書洪命夏,內局進,參判柳慶昌病,參議朴安悌進,參知吳挺緯進,同副承旨鄭萬和進。
吏批啓曰,新除授潭陽府使鄭麟卿戶奴,呈狀于政廳曰,本府境內,有壯奴婢十四口,依大典入啓處置云。有壯奴婢十口,則不得赴任,載在法典,潭陽府使鄭麟卿,改差,何如?傳曰,允。
以趙胤錫爲承旨,□□山爲戶曹參議,金佐明爲大司憲,趙啓遠爲司諫,□宇亮爲長興府使,金城爲長淵府使,具仁廛爲德川郡守,李世選爲三知縣監,鄭知和爲京畿監司,金壽恒爲同經筵,舒川郡守□錫武,瑞山郡守尹,錦城縣監元斗樞,今加通政,善治二字缺社稷令李碩望,儀賓都事李淑鎭相換,益興君洪重普,護軍李翊漢·姜德老,同知兪㯙,左承旨朴世模,左副承旨鄭榏,右副承旨鄭萬和,同副承旨趙胤錫。
鄭榏啓曰,同副承旨,卽日察任,例也。當此多事之際,廳中位甚不齊,新除授同副承旨趙胤錫,卽爲牌招察任,何如?傳曰,允。
鄭萬和,以禮曹言啓曰,中殿冊禮內習儀,定行於何處乎?敢稟。傳曰,亦行於興政堂,可也。
以禮曹大王大妃殿·王大妃殿上尊號及中殿冊禮內習儀單子,傳于鄭萬和曰,三度,二十五日改付標以入,可也。
鄭萬和,以禮曹言啓曰,大王大妃殿·王大妃殿上尊號,中殿冊禮,次次進定矣。正日及各項習儀吉日,竝爲付標以入之意,敢啓。傳曰,知道。
政院,以尊崇·冊禮都監言啓曰,大王大妃殿·王大妃殿上尊號,中殿冊禮吉日,竝爲進定。玉簡中,當以進定日改書入刻,而冊禮副使趙珩所帶之職,初以大司憲啓下,今以刑曹判書,亦當改書,故草圖書,改付標以入之意,敢啓。傳曰,知道。
以禮曹上尊號及冊禮時,告廟社祭擇日單子,傳于鄭萬和曰,前期三日云,則似不當如是竝行矣。
傳于朴世模曰,王大妃殿上尊號習儀處所,興政堂狹窄云。王大妃殿上尊號習儀,中殿冊禮習儀,竝設於光明殿事,分付該曹。
掌令鄭始成啓曰,無狀小臣,濫叨言地,絲毫無補,只以猾吏論罪之細事,轉輾起鬧,以至於此者,誠所未料也。卽見都承旨南龍翼緘辭,到二字缺辭氣之不平,有若爭訟者然。當初論啓之時,臣亦有應避之嫌,與同僚無異,而同僚以此引避,臣何敢仍冒?請命遞斥臣職。答曰,勿辭。趙胤錫啓曰,掌令鄭始成,再啓煩瀆,退待物論矣。傳曰,知道。
政院啓曰,右參贊宋浚吉,已爲渡江云,所到處傳諭,數字缺傳曰,知道。
持平崔攸之啓曰,臣卽見都承旨南龍翼二字缺之辭,滿紙張皇,無麗數千言,詬詆臺臣,不遺餘力,而其中斥臣偏甚。閱之未了,令人錯莫而一訝,許多辭說,固不可盡辨,而亦不足相辨也。當初本府之論啓,只爲治一字缺而發,而請推提調,乃泛然輕論,了無深意於其間,而況論啓請治奸之提調,則只有多乎之歎,而初無攻之之意。且其承旨之於饔院,爲客位者,蓋嘗聞之,故謂其緩治之失,必有當該之可歸矣。至其奸吏之施罪梗槪,則當其本府齊坐時,招刑吏取文案而問之,答以自饔院現告,定罪如此云云。其他不現於文案者,何由而得知乎?觀其十餘吏輩之招辭,竝皆自服其罪,均齊分食,有若流例一字缺當者。然則非今日創始之罪,乃從前沈痼之弊,故請二行缺今此饔吏之所犯,若止於通前後六十疋而已,則徙邊一字缺矣。千日萬日,逐日若是,則各人積年之所偸,不啻千萬疋賊也。一革舊奸,盡代新任,乃是除惡務本,莧陸去根之意也。其滿獄空院,何可顧惜而復長其萌孽哉?頃日政府習儀時,兩司同坐於一處,諫院之官以爲,府啓治饔吏之事,不以其首奸,而歸罪於小吏之冤者,物議爲駭云。卽於諸座中,招饔吏而言之,厥後更聞,則衆議如向之所云。臣偶見左承旨元萬石,暫以此語及之,蓋以龍翼,本有意於治奸,必爲之樂聞故也,豈料龍翼,反以此見非太甚,至有不明正天日下等語,吁其可驚也。臣之出此言,有何大駭大異之甚者乎?若以朋儕間語及於治吏纔急,二字缺爲大罪,則龍翼何自謂與刑官,通議輕重云,四字缺不察於物我之間,亦已甚矣。臣固知承旨提調四字缺當之責,而只是不遞奸任,未知爲何。提調之五字缺善君上疏,則以居首席不察之失自當,龍翼四字缺皆在首提調之手云,則龍翼果是全無所失,三字缺固無意於歸罪,而龍翼必欲自當其罪,實未曉其二字缺罪,而苟免固非矣。無罪而苟當,有不快於臣心,故遣辭之際,略存相規,而意有未達,此之無聞而發者,彼謂有意而然,兩情之不相通,乃有如許。因一幺麼奸鼠輩之事,而有此朝著間一鬧,誠可愧也。抑恐此後之欲論奸罪者,以臣之顚沛爲戒,而莫有爲也。此無非臣居常,忠信未孚於朋儕,臨事誠不足以動人故也。論一奸吏,而有顚錯失律之罪,請推提調,問其是非不明之謬,決不可靦然仍冒,重貽蚩點,請命鐫削臣職。已上燼餘
上在慶德宮。停常參·經筵。
午時,雨。
藥房都提調沈之源,提調洪命夏,左副承旨朴世模啓曰,伏未審夜來,慈殿症候若何,聖候調攝,亦復何如?昨日受鍼之後,引接臣僚,得無添傷之患乎?臣等不勝憂慮,敢來問安。答曰,無事。
大王大妃殿·王大妃殿·中宮殿,藥房問安。答曰,知道。
大殿,玉堂·政院問安。已上朝報
上在慶德宮。停常參·經筵。
藥房提調洪命夏,左副承旨朴世模啓曰,近來夜氣似涼,而朝晝蒸鬱,伏未審此時,慈殿症候若何,聖候調攝,亦復如何?眼患與濕瘡諸症,受鍼之後,顯有差減之效乎?臣等,憂慮未弛,敢來問安。答曰,知道。慈殿症候,當言于醫女矣。
再啓曰,卽伏聞醫女所傳之言,則慈殿自再昨,頭部微疼,熱候頗盛,至於厭進水刺,臣等不勝煎悶之至。卽與柳後聖及諸御醫,反復商議,則皆以爲,慈殿所患,素有熱候,而當此暑熱,必有添加之患。前日劑進葶藶木香散,養血淸火湯,竝姑停止,以辰砂五笭散,加桅子炒·黃連·連翹各一錢,去本方肉桂,代石膏一錢半,五貼進御宜當云。蓋此藥不但治暑熱,兼治脹浮之症,辰砂五苓散五貼,劑入之意,敢啓。答曰,知道。
王大妃殿,藥房口傳問安。答曰,知道。
三啓曰,自上所進淸熱之藥,與柳後聖及諸御醫,反復商議,則皆以爲,自上所患,出於濕熱,防風通聖散,加黃連酒炒·生地黃各一錢,連進數十貼,期於快效宜當云。此藥五貼,爲先劑入,何如?答曰,姑徐。
大殿,政院·玉堂問安。已上藥房日記
傳曰,今下弓矢,朱乙溫萬戶趙明瑀處給送。
答大司憲洪重普疏曰,省疏具悉。卿辭至此,本職當勉副矣。卿其安心勿辭焉。已上朝報
傳曰,今下弓矢,朱乙溫萬戶趙明瑀處給送。內下記草
上在慶德宮。停常參·經筵。
藥房都提調沈之源,提調洪命夏,左副承旨朴世模啓曰,伏未審夜來,慈殿症候若何?昨日劑入辰砂五苓散,其已進御乎,聖候調攝何如?臣等不勝憂悶,敢來問安。且今日受鍼事,曾已命下矣。依前時刻爲之乎?敢稟。答曰,知道。
王大妃殿,藥房問安。答曰,知道。
受鍼正時,隨時。都提調沈之源,提調洪命夏,左副承旨朴世模,醫官安景昌·尹後益·崔有泰·安禮等入侍。穴處,面部,攢竹左右穴·迎香左右穴,手部,合谷左右穴,足部,崑崙左右穴·太沖左右穴·三里左右穴。
受鍼後,藥房問安。答曰,知道。
再啓曰,伏聞醫女所傳之言,慈殿脈候,虛而且熱,臣等不勝憂悶,卽與柳後聖及諸御醫商議,則皆以爲,慈殿症候,出於心火,而且値暑熱,有此添加之患,昨日劑入辰砂五苓散,日再進御,更觀症候加減,而或連進,或議他藥宜當云,敢啓。答曰,知道。
答朗善君疏曰,省疏具悉。卿其勿辭,從速察職。
答刑曹參判金徽疏曰,省疏具悉。卿其勿辭,從速察職。
答右參贊宋浚吉疏曰,省疏具悉卿懇。卿辭至此,予心益凄,不知所喩。但所懷之言,似不可不發,卿其諒病入來,則當開懷焉。
傳曰,呈疏之紛紜,未有甚於近日,而承旨何故捧入乎?此呈疏還出給,此後切勿捧入。已上內下記草
上在慶德宮。停常參·經筵。
卯時,灑雨。
藥房都提調沈之源,提調洪命夏,左承旨元萬石啓曰,夜來蒸鬱益甚,伏未審慈殿症候,若何?辰砂五苓散,日再進御之後,頭疼熱候等症,其能有差減之效乎,聖候調攝亦復何如?受鍼已過四度,眼患濕瘡,比前幾分差減耶?臣等不勝憂悶之至,敢來問安。且卽今慈殿所患,必須詳知加減,然後方可更議當劑,自上今日受鍼事,昨已命下矣,依前時刻爲之乎?竝此仰稟。答曰,知道。慈殿症候,當言于醫女矣。今日蒸鬱尤酷,受鍼明日爲之似可。
王大妃殿,藥房問安。答曰,知道。
再啓曰,卽伏聞醫女所傳之言,則慈殿所患頭疼熱候等症,尙無所減,寢睡不安,水刺厭進,與昨無異。臣等不勝煎悶,卽與柳後聖及諸御醫,反復商議,則皆以爲,慈殿素患熱候,出於浮脹,而又値暑熱,有此添傷,解毒白虎湯,加桅子炒一錢,五貼連進宜當云。此藥三貼,爲先劑入之意,敢啓。答曰,知道。藥房日記
右參贊宋浚吉,請對引見。
玉堂南九萬·洪柱三,大司諫李命相,請對引見。
都承旨南龍翼,覲親,下直。
永興府使具文,下直。
答都承旨南龍翼疏曰,省疏具悉。爾其勿辭,速往救哉。以上記草
備邊司啓曰,在前時急齎咨譯官入往時,戶曹及管餉,皆有盤纏,別爲備給之例,今亦前規相考題給事,分付,何如?答曰,允。
又啓曰,今此咨文齎去譯官,以李承謙啓下,而此人似欠伶俐,到彼詗知事情,恐不能辦,群議皆以爲,更加擇送宜當。卽爲遞改,令該院擇差,何如。答曰,允。
又啓曰,七月十五日引見時,上曰,杆城·通川·橫城等邑守令,則各司貢物納未納,戶曹一一考出後,備局詳察賞格,分等酌定,以草記書啓可也事,命下矣。杆城郡守權坽,前期料理,多般拮据,上年還上,任怨督捧,煮鹽販穀,前後措備,幾至千餘石,田三稅所納十二同之木,亦自官備,農政之着實,甲於一道云,本郡奴婢身貢,己亥條十八疋尺數,雖有未收,不足爲咎。通川郡守李克泰,約已節用,販賣魚藿,得寸得尺,輒補民役,本郡飢民之數,有倍他邑,而優備穀物,白給以濟,訪問飢民中老病者,計口給糧,終始不怠,常時治績,最優於嶺東云,考出戶曹文書,亦無未收,俱宜施賞,而權坽則職是通政,賜馬之外,似無所加,李克泰則依他陞敍,恐爲宜當。橫城縣監具鎰,官門不遠之地,大川橫流,引而作畓,落種之數,多至三四百石,決其水根,順勢通道,絶無頹圮之患,橫城一邑,暵乾不侵,其公誠爲可嘉,在前前端川郡守李志賤前碧潼郡守金夢男等,皆以修治水利,李志賤則加資,金夢男則有准職除授之命,而至今物議,以爲過濫。今此具鎰,參酌於斯,超敍四品,似或得宜,而俱係恩命,上裁,何如?答曰,依啓。以上備局謄錄
上在慶德宮。停常參·經筵。
藥房都提調沈之源,提調洪命夏,左承旨元萬石啓曰,伏未審夜來,慈殿症候若何?解毒白虎湯進御之後,頭疼熱候,有差減之效乎?聖候調攝,亦復何如,眼患濕瘡,比前差減乎?臣等不勝憂慮,敢來問安。且今日受鍼事命下,而今日蒸鬱,與昨無異,何以爲之?敢稟。答曰,知道。依昨日例爲之。
王大妃殿,藥房口傳問安。答曰,知道。藥房日記
王大妃上尊號,初度內習儀。
傳曰,今下弓矢,楸坡萬戶車志胤處給送。
答承旨朴世模啓辭曰,予意卿已諒矣,卿意予豈不諒哉?群議截然,予亦無辭。勸留之擧,又歸虛套,不勝缺然。然今旣發行,昨日面諭之意,卿其深識,秋凉之期,卿若不失諒予意之與否,其在斯矣,卿其諒哉,卿其諒哉。以此卽往傳諭,可也。宋浚吉發行時勸留事已上內下記草
上在慶德宮。停常參·經筵。
大殿,政院問安。答曰,知道。慈殿,藥房問安。答曰,知道。
下直,星州牧使尹衡覺,寧海府使趙嗣基,固城縣令南夢賚,金山郡守呂爾亮,多大浦僉使梁禹及,馬島萬戶金取礪,知世浦萬戶申應昌。
卯時,有霧氣。酉時,日有重暈,內暈有左珥,外暈上有戴,色內赤外靑。
藥房都提調沈之源,提調洪命夏,左承旨元萬石啓曰,夜來蒸鬱尤酷,伏未審慈殿症候若何?解毒白虎湯,已進二貼,頭疼熱候,其有差減之效乎?聖候調攝,亦復何如,眼患濕瘡,比前有減乎?今日暑熱,如此受鍼,何以爲?臣等不勝憂悶之至,敢來問安,竝此仰稟。答曰,知道。慈殿證候,已言于醫女矣。近日老炎尤酷,受鍼之時,徒增其熱,更待日凉,准十度受鍼,可也。
藥房再啓曰,臣等伏聞醫女所傳之言,慈殿所患頭疼熱候,解毒白虎湯連進之後,尙無一分之效,臣等不勝煎悶。更與柳後聖及諸御醫,反復商議,則皆以爲,慈殿症候,暑熱入於血分,致有頭疼熱候等症,加味四物湯,能治血分之熱,此藥必須再進御,然後可以速收其效,而連用五貼宜當云。五貼劑入之意,敢啓。答曰,知道。
趙胤錫,以禮曹言啓曰,以禮曹上尊號及冊禮時,告廟·社祭擇日單子,傳曰,前期三日云,則似不當如是竝行矣,事傳敎矣。告社稷·宗廟,前期三日設行,雖是前例,而今此上尊號及冊禮,數字缺則告由之擧,續續設行,似涉煩瀆,故今日數字缺五日,一時竝行之意入啓矣。聖敎如此,四五字缺尊號告祭,則定於二十四日,王大妃殿上尊號四五字缺五日,中宮殿冊禮告祭,則二十六日次第設行之意,分付于該曹,何如?傳曰,允。
傳于鄭萬和曰,大王大妃殿所御二字缺殿外,有巡邏之路,其間無重垣複墻,有時喧擾之聲,徹於大內,自今各別禁斷。
鄭萬和啓曰,因江原監司狀啓,杆城郡守權坽,熟馬一匹賜給事,判下矣。御史褒啓守令邊將等賜馬,則有面給之命,今此權坽賜馬,則何以爲之?敢稟。傳曰,依他例爲之。
趙胤錫,以尊崇都監言啓曰,郞廳李馥,以其親病下鄕,其代以工曹正郞李䆄差下,使之察任,何如?傳曰,允。
鄭榏,以義禁府言啓曰,前康津縣令金澄,以大同收米虛錄之罪,決杖徒配事,自司憲府照律蒙允,移送本府,已爲就囚。本府今當定其配所,而以虛錄應爲定配之禹敬錫·趙廷璜等,竝皆蒙宥於頒赦之日矣。金澄以其未及就囚於其時之故,雖不在當初擧論之中,所犯旣在赦令之前,似當與禹敬錫等一體施行,何以爲之?敢稟。傳曰,依爲之。
政院啓曰,大王大妃殿冊實,詣闕時,旣有前導儀仗鼓吹,則自上傳授使者,使者捧冊寶,置於綵輿,進閤門外時,亦當有細仗鼓吹之儀,入啓儀註中,此一款添入之意,敢啓。傳曰,知道。
以領中樞府事李景奭箚子,傳于趙胤錫曰,今觀領府事箚子,以判中樞禮致事,縷縷陳達,其自本院,秋凉作行,以濟時艱,以副至望事,下諭可也。
元萬石啓曰,頃日榻前陳啓,守令陞資官敎及表裏,勿送政院,吏曹書吏,送于本道監司,使之傳給事,定奪矣。今此御史褒啓善治茂長縣監鄭始大,扶餘縣監朴由常,懷德縣監柳誠吾,平澤縣監沈益善,尼山縣監李觀夏,天安郡守權順昌,恩津縣監林一儒,韓山郡守徐弘□,伊浦萬戶丁尙俊,大表裏,當爲都送于各其道,數字缺使之分傳,慶尙·全南·忠洪三道監司處,以此意四字缺府使兪椗,昌寧縣監金尙重,旣已遞來,五字缺,何如?傳曰,允。
趙胤錫,以吏曹言啓曰,今月四五字缺左參贊宋浚吉所啓,臣待罪國子,絲毫無補,數字缺敢陳其弊矣。古之所謂士者,各自戒勅,國之所以待三字缺常規,他日爲公爲卿者,皆出於此,故必先培養之道,而培養之道,專在大司成,必待其人,必久其職,可以成就人材矣。臣聞曾在仁祖朝,鄭曄爲大司成,最久其職,而仁祖款款戒勅,克盡培養之道,故至今稱之。此非鄭曄之功,乃仁祖培養之效也。今亦依此,極擇朝臣中有重望者,以爲大司成,久任責成,而自上有時或行製述講論,以爲聳動之擧,則不無所益矣。上曰,大司成擇授之後,雖拜他職,亦爲兼帶,如何?宋浚吉曰,古亦有此例,如鄭曄·趙錫胤·金益熙等,皆以他職兼之。今爲大司成者,亦衆望之所歸,使之久任,以責其成,似爲便當矣。上曰,問于大臣處之可也事,傳敎矣。問于大臣,則領議政鄭太和議以爲,仁祖反正初年,故臣鄭曄,以二品之秩,爲大司成,半行缺通讀製述,一朔之內,一行缺趙錫胤·金益熙等,皆以他職兼帶,而勸課培養之實,不及於一字缺亥年間,蓋緣時勢不遑於文敎而然也,識者深有慨然。時任大司成朴長遠,士望所屬,人器相適,依前數臣之例,使之委任責成,聖明亦以仁朝初年興學聳動之意勉之,則庶有成人之效。惟在體念,而終始無間,伏惟上裁。左議政沈之源,右議政元斗杓議以爲,昔在仁祖初年,故臣鄭曄,久任大司成,敎誨諸生,甚得其方,故雖移拜他職,仍兼大司成,一時榮之,至今稱爲盛事。趙錫胤·金益熙,亦遵是例,兼帶大司成,則時任大司成朴長遠,依數臣之例,久任而責成,則興學作人之盛,可復見於今日矣,伏惟上裁。大臣之意如此,伏惟上裁。傳曰,依議施行。
掌令鄭繼胄,持平朴承健啓曰,都承旨南龍翼緘辭,來到本院,而說話無非憤懥中出來,固不足與之相較,而顧數字缺奸吏情跡可惡,則承旨之陳達査治,實出於四五字缺罰仍存,有乖當初傳敎,則臣等之更請數字缺也。前後彼此,皆以公心,則相規相勉,有何不平底意,而呶呶每加一倍者,抑獨何哉?大抵臣等之請推該官,以其饔吏之仍存本任,而吏輩進退,旣在於首提調之手,則其責自有所歸,何乃獨自擔當,盛氣憤怒,一至此哉?若其通議刑官,則臣等初不知之,而彼乃以此自慊,反以臣等爲實知其事,而故爲隱語深咎之擧,豈不異哉?至於首惡摘發之際,以年少新入者,勒令現告者,亦出於諸吏之擅弄,而駭人聽聞,則招致饔吏,言其不可者,自是法府檢勅諸司之舊例,而有何可怪之事,乃以伶俐有勢力,百般圖免等語,曲加醜詆,噫,是誠何心哉?近來各司吏隷之操縱,若此類多矣。若無承旨陳達査出之擧,則初豈有嚴治懲惡之敎,而臣亦何所據,有此加律之請?要之,不過爲責備之意也。臣等抑獨何心,謂其與奸吏同心,而隱然於搆揑不言之中乎?一行缺寅協之道,果如是乎?臣等忝叨法官,一無糾正,適有所二字缺謗,無非臣等平昔不能見重之致,不可一刻苟冒。且以二字缺之人,決不可着署於其單子中,以致緘辭不卽入啓,此所以臣等之不敢晏然者也。況同僚旣以此引避,則臣等以終始同一字缺之人,不可有所異同,而昨緣日暮,今始來避,所失尤大。請亟命鐫削臣等之職。答曰,勿辭。
正言呂聖齊啓曰,臣卽見持平崔攸之避辭,則以歸罪小吏之冤,至證諫院之官,臣不勝疑訝焉。臣於頃日政府習儀時,與憲府多官,隔窓而坐,言及掌令鄭繼胄曰,廚院受賂之吏,其罪固大矣。貴一字缺請罪首惡,而該院以監捧該吏,現告刑曹,則惡之首一字缺不係年之老少,而貴府必令移之老吏,吾不知其當二字缺臣之所言,不過如斯,而攸之所證,與臣言相左。抑攸之數字缺稍遠,誤聞而有此言耶?旣擧諫院,而臣適有二字缺何敢晏然處置乎?請命遞斥臣職。答曰,勿辭。
鄭萬和啓曰,掌令鄭繼胄,持平朴承健四五字缺啓煩瀆,退待物論矣。傳曰,知道。已上燼餘
領中樞李景奭箚曰,伏以嗚呼,今日國事不四五字缺飢饉,已云極矣。今歲又如此,三南皆告枯乾,而全·慶四五字缺萬變,無不備至。四月繁霜,猶謂之大異,五月雨雪,又何慘數字缺警,亦旣殷勤,而所以應之者,無甚大變動,天怒孔赫,威之以二字缺都城之內,再度暴雨,震於前者三處,震於後者四處,外方震死者相續。噫,此何等威怒也,此果偶然而然耶?如非偶然,則此非大可憂,大可畏者耶?以臣愚妄之慮言之,國事之危急,不啻若懸千勻於朽技,如使愚見,歸於過慮,則幸孰大焉?脫或不爾,決不可悠悠泄泄,一如前日之爲,其敢不思豫則立之道乎?當今之時,何事爲豫,慰民望定民心,逆折扇動之萌,是實第一急務也。急務之中,何事爲尤急,急賢渴能,群策畢擧,爲尤急也。今之任當世之責者,亦可以了當世之務,而必須登進賢俊,廣集材智,庶可以共貞艱危,此事一日爲急,不容有所待也。今者右參贊宋浚吉,數字缺情事之切迫,昨日遽已査出,而臣竊以爲,權國家之輕重,量公私之一行缺其重而後其私,留佐吾君,拯救吾民,扶國脈於將絶,三字缺於臨危,追先王之殊遇,答聖上之篤眷,然後以其暇日,歸一字缺楸,則非但有辭於後世。雖其先靈,亦必不以今日之去爲喜,而一字缺日之歸爲善,未知請留者,以此意上聞,而自上留之者,亦以此言言之否?臣誠耄矣,無一善狀,而一寸丹衷,天日所臨,亦先王之所嘗燭也。今以先朝之遺老,忝從原任之後,當此危急之際,進此一得之言,聖上用臣之言,續遣近密之臣,懇懇留之,則一字缺以何言忍爲決去?是自上察邇言而留賢,爲臣者先國事而濟艱,遠近飢民,亦或上下同心,急於拯救,如是其至也。又下綸音於領中樞宋時烈處,切切然諭之,以爲蒼生救急之慮,則亦將以何辭,一向退伏乎?先王禮招而寵擢,聖上傾心而致敬,名位二字缺於崇重,雖有自外之橫謗,天鑑孔昭,是非洞然,遲遲數字缺大賢,猶有望於庶幾之改。今聖上本無可改之數字缺之誠,無讓於古之聖君,禮遇有隆於前,虛佇四五字缺得不爲之動乎?況此萬民喁喁將盡之時,實數字缺之日,不於此際,飜然而來,戮力共貞,迄夫檣傾四五字缺復蹇裳濡足而狂奔,其可及乎?盡誠勸諭,俾回遐數字缺只此一擧,可以慰民望定民心,逆折煽動之奸萌也。如其數字缺下至畎畝利害,廣加審察,務盡講論,可蠲者蠲之,可祛者祛之,一字缺平日之常規,活水火之群生者,惟在乎勤勤勉勉,敷奏而力行,一字缺孔子聞田常,欲移兵於魯,謂門弟子曰,夫魯,墳墓所處,父母之國,一字缺危如此,二三子何爲莫出乎?子路·子張等,請行而不許,許子貢之能存魯。今者飢餓之水火,不特兵革之亂,況古來刀劍之變,不數字缺火中出乎?然則今之父母之國,危耶安耶,其可出而救之耶,其不可一字缺而救之耶?如曰才智不及古人,何敢當也,則不然。臣聞量而後入,未聞入而後量,登庸之初辭之,以此則宜矣。當此危急之秋,似難以二字缺辭,且朱子竭力救飢,身親奔走,出入於窮村深谷之中,不數字缺苦至於貽書宰輔,馳奏朝廷,陳計策濟民生者,歷歷數字缺讀古書慕前賢,而際遇如此,艱危如此,何可不爲之出,而盡行半缺積誠禮而必起之,不進則不數字缺德著於四方,誠豈有不動得人乎?於敵以下尙然,況君之於數字缺此乃人心去就,國家存亡之一大機也。玆忘愚妄,敢爾冒瀆,當二字缺急務,孰不曰聖學之進講,而顧臣急於此者,非但聖躬違豫,開講未易,蓋得人所以安民,安民卽治平之基也。況爲學之方,亦可從而修明者乎?噫,今日之事急矣。覔紙請寫,亦已晩矣,尤不勝殞越。伏願聖明垂察焉。取進止。答曰,省箚具悉卿懇。忠切之誠,勤懇之意,溢於辭表,可不惕念焉?已上燼餘
上在慶德宮。停常參·經筵。
政院·藥房,慈殿問安。答曰,知道。
大殿,政院問安。傳曰,知道。
下直。慶尙監司閔熙,忠洪兵使黃道昌,利城縣監梁命雄,柔遠僉使尹徵殷。
自昧爽至卯時,沈霧。未時申時酉時,日暈,有兩珥。夜一更,流星出織女星下,入坤方天際,狀如拳,尾長三四尺,色赤。五更,沈霧。
藥房都提調沈之源,提調洪命夏,右承旨朴世模啓曰,伏未審夜來,慈殿症候若何?加味四物湯,日再進御之後,頭疼熱候,其有差減之效乎?聖候調攝,亦復如何,眼患濕痰,比前有減乎?臣等不勝憂悶之至,敢來問安。答曰,知道。慈殿症候,進藥之後,別無加減矣。
藥房再啓後,伏承聖批,以慈殿進藥後,別無加減爲敎,臣等不勝煎悶之至,卽與柳後聖等諸御醫,反覆商議,則皆以爲,慈殿所患,出於心火,而熱入血分,則加味四物湯,似爲當劑,故昨日劑進五貼,以日再進御之意啓達矣。今此藥進御之後,小無寸效,似是素患熱候,轉作鬱火而然也。必須先進升散之劑,以收其效,然後繼進補血之劑,實合於用藥次第,升陽散火湯三貼,爲先進御宜當云。此藥三貼劑入之意,敢啓。答曰,知道。
鄭萬和啓曰,大司憲金佐明未肅拜,執義尹宣擧在外,掌令鄭繼胄·鄭始成,持平崔攸之·朴承健避嫌退待。今日茶時,以監察爲之之意,敢啓。傳曰,知道。
元萬石啓曰,假注書趙聖輔,稱數字缺事變假注書李沃,以其父病,不得仕進,今日藥房四五字缺問安,史官不成貌樣,事極可駭。請假注書趙聖輔數三字缺其父病甚重,勢難察任云,改差,他假注書差出,何如?傳曰,允。
鄭萬和,以都摠府言啓曰,今日入直軍士四五字缺而賓廳講書相値,不得爲之之意,敢啓。傳曰,知道。
鄭萬和曰,今下弓矢,柔遠僉使尹徵殷給送。
鄭萬和,以兵曹言啓曰,例於闕門開閉之際,都摠府郞廳宣傳官,親受鎖金,開金於政院,與守門將眼同開閉,乃所以重其事也。今日通化門守門將,不待政院鎖金之受來,徑先閉門,極爲可駭。當該守門將,從重推考,何如?傳曰,允。
趙聖輔出使,代,李猶龍爲假注書,李沃改差,代,李世華爲事變假注書。
傳曰,慶尙監司閔熙,忠洪兵使黃道昌留待。
以兵曹武臣賓廳講書單子,傳于鄭萬和曰,今日乃有故之日,何必於今日爲之乎?此單子還出給。
鄭萬和,以義禁府言啓曰,以金澄似當與禹敬錫等一體施行事草記,傳曰,依爲之事,命下矣。禹敬錫已蒙宥,金澄亦爲放送之意,敢啓。傳曰,知道。
傳于朴世模曰,慶尙監司閔熙,忠洪兵使黃道昌,引見。
鄭萬和,以都摠府言啓曰,今日入直軍士,中日習射廳,講書相値,旣已頉稟矣。今有賓廳講書勿爲之,而軍士試才,似當設行,何以爲之?敢稟。傳曰,勿爲之。
朴世模,以禮曹言啓曰,冊禮內習儀,光明殿爲之事啓下矣。依上尊號內習儀例,自初度傳習於內人·女官,何如?傳曰,知道。冊妃則依前定奪處所,爲之可也。
鄭萬和,以義禁府言啓曰,前寶城郡守朴廷翔,以大同收米虛錄之罪,已爲就囚矣。廷翔所犯,旣在赦令之前,似當依金澄例蒙宥,何以爲之?敢稟。傳曰,依爲之。
朴世模,以禮曹言啓曰,本曹佐郞李馥,以其親病,呈辭下鄕,佐郞朴世堂,猝患暑瘧,症勢危重,不能行公,當此多事之時,不可久曠。李馥·朴世堂遞差,以在京無故人,從速差出,何如?傳曰,允。
大司諫李殷相,獻納吳斗寅,正言李東溟啓曰,持平崔攸之二字缺都承旨南龍翼緘辭,滿紙張皇,詬詆四五字缺斥臣偏甚,閱之未了,令人錯莫而一訝,許多四五字缺盡辨,而亦不足相卞也。當初本府之論啓,數字缺請推提調,泛然輕論,了無深意,況啓請治奸之提調數字缺多乎之歎,而初無攻之之意,且承旨之於饔院數字缺嘗聞之故,謂其緩治之失,必有當該之可歸矣。至其奸吏之施罪,則當本府齊坐時,招刑吏取文案問之,答以自饔院現告定罪如此云云。其他不現於文案者,何由而得知乎?若其十餘吏之招辭,竝皆自服其罪,均齊分食,有若流一字缺者然,非今日創始之罪,乃從前沈痼之弊,故請以其中居首之老奸,繩以重律者,良以此也。昔張詠,以一錢而斬吏,竊一錢,豈是可斬之罪哉?誠以積千日爲千錢之賊也。今饔吏所偸,若止於通計前後六十疋而已,則徙邊亦足矣。逐日若偸,則各人積年所偸,不啻千萬疋,賊一字缺一革舊奸,盡代新吏,乃除惡務本之意也。其滿獄空院,何可顧惜,而復半行缺時兩司,同坐一處,諫院數字缺府啓一字缺饔吏之事,不以首奸,而歸罪於小吏之二字缺議爲駭云。卽於諸座中,招饔吏而言之,厥後偶見左承旨元萬石,暫以此語及之,蓋以龍翼,本有意於治奸二字缺爲之樂聞故也,豈料反以此見非太甚?至有不明正天日照等語,吁可驚也。若以朋儕間,語及於治吏緩急者,爲大罪,則龍翼何自謂與刑官通議云乎?其不察物我之間,亦甚矣。臣固知承旨提調,了無可當之罪,只是不遞奸任,未知何提調所當矣。今見朗善君上疏,以居首席不察之失自當,龍翼,又以下吏進退,皆在首提調之手云,則龍翼果是全無所失之人也。臺諫固無意於歸罪,而龍翼必欲自當,實未曉其意也。有罪而苟免,固非矣,無罪而苟當,亦未知其可也。臣於龍翼,兩情初不相戾,而終以無罪,苟當有不快於心,故遣辭之際,略存相規,而意有未達,此之無聞而發一字缺謂有意而然,兩情之不相通,乃有如許哉?因一幺麼饔吏輩之事,而有此朝著間一鬧端,誠可慨也。數字缺欲論奸罪者,以臣之顚沛爲戒,而莫肯爲也。此數字缺忠信,未孚於朋儕,臨事誠意,不足以動人故也。諭一數字缺錯失律之罪,請推提調,致是非不明之謬,決不可靦然二字缺重貽嗤點。掌令鄭始成,以無狀小臣,濫叨言地,絲毫無補,饔吏論罪之細事,轉輾起鬧,以至於此者,誠所未料也。卽見都承旨南龍翼緘辭到本府,辭氣之不平,有若事訟者然,當初論啓之時,臣亦同辭,則應遞之嫌,與同僚無異,而同僚以此引避,臣何敢一刻仍冒。掌令鄭繼胄,持平朴承健,以都承旨南龍翼緘辭,來到本府,多少說話,無非憤懥中出來,固不足與之相辨,而顧念當初受賂奸吏,情跡可惡,則承旨之陳達査治,實出於公心也。厥後略罰仍存,有乖當初傳敎,則臣等之更請加律,亦出於公心也。前後彼此,皆以公心,則相規相勉,有何不平底意思,而日事呶呶,每加一倍,抑獨何哉?大抵臣等之請推該官,使之仍存本任,而吏輩進退,旣在於首提調之手,則其責自有所歸,何乃獨自擔當,盛氣憤怒,一至此哉?若其通數字缺隷,則臣等初不知之,而彼乃以此自慊,反以臣等爲實知其二字缺爲隱語深咎之擧,豈不異哉?至於首唱摘發之際,使年少新入者,勒令現告者,亦出於諸吏之擅弄,而駭人聽聞,則招致饔吏,言其不可者,自是法府檢勅諸司之舊例,有何可怪之事,而乃以伶俐有勢力,百般圖免等語,曲加醜詆,是誠何心哉?若無承旨陳達査出之擧,則初豈有嚴治懲惡之敎,而臣等一字缺何所據,有此加律之請乎?要之,不過爲責備之意也。彼此所爲,初出於公心,而今乃臆料太甚,捃摭至此,士夫間平日寅協之道,果如是乎?無非臣等平昔不能見重之致,不可一刻苟冒,且以彼斥一字缺人,決不可着署於其單子,以致緘辭之不卽入啓,此亦臣等之不敢晏然者也。正言呂聖齊,以臣卽見持平崔攸之避辭,則以歸一字缺小吏之冤,至證諫院之官,臣不勝怪訝焉。臣於頃日政府習儀時,與憲府多官,隔窓而坐,言及掌令鄭繼胄曰,廚院之吏,其罪固大矣,貴府請罪首惡,而該院以監封數字缺則惡之首從,不係年之老少,而貴府必令移數字缺其當也。臣之所言,不過如斯,而攸之所證,與臣相左二字缺稍遠,誤聞而有此言耶?旣擧諫院,而臣適有言數字缺然處置乎?竝引嫌而退,欲分首從,初非容護奸吏,而數字缺院,蓋欲痛革舊弊,則規正之擧,不爲不可,而引證諫院二字缺相左,難免錯誤之失,同參論啓,其意固在於責備,緘對中辭,只是陳辨其曲折,則何必過自引嫌,以傷體面,惡之首從,不係老少,會坐之時,言及所見,而證失本意,責有所歸,尤無可避之嫌。請持平崔攸之遞差。掌令鄭始成,掌令鄭繼胄,持平朴承健,正言呂聖齊出仕。臣等伏見前宗廟令朴世堅刑推得情之敎,臣等固知聖意之有在,而竊恐有傷於欽恤之盛德也。世堅身爲廟司,大禮過後,未能卽闔廟門,固有其罪,而此是急遽間顚錯之事,累經臺侍之臣,乃以無妄之罪,至被刑訊,物情皆以爲未安。且旣已取招,遲晩之後,當照律科斷而已,似無更加訊問之事。請寢朴世堅刑推之命。一行缺便成習,寧海府使趙嗣基,靈光郡守尹珹,淸道郡守睦來善,皆不下直而去,流來舊例,不可任其墜廢,請竝推考。答曰,依啓。朴世堅事,不允。
趙胤錫啓曰,臺諫出仕事命下,而闕門已閉,明日待開門命招之意,敢啓。傳曰,知道。
上御興政堂。引見入侍,同殿承旨趙胤錫,慶尙監司閔熙,忠洪兵使黃道昌,假注書趙遠期,記事官李嵆·尹深。上謂閔熙曰,卿今受任嶺南,嶺南於今年,飢饉甚酷云,卿下去之後,善爲料理,俾無死亡流離之患,以爲國家之憂。閔熙曰,嶺南地大物象,臣之材識庸下,恐負朝廷付畀之意也。加以連年失稔,公私赤立,臣罔知所措矣。上曰,卿於賬活諸事,自本道可爲者,盡力爲之,有稟朝廷事,便可啓聞稟處,巡覽郡縣,從其實狀以啓,勿以稍實處爲凶,勿以凶歉處爲實,使無虛實相蒙之弊,可也。閔熙曰,耳聞不如見,臣當到任後啓達,而但山郡之外,皆爲失稔云,至如嶺底五字缺前,或有從民願作之時,而正供事體極重,四五字缺曹亦恤經費,故近年則以本色米太上納矣。五六字缺不可無別樣變通。且甘同倉所捧,雖在常年五六字缺凶歲則其數尤少,竝與嶺底稅米太,一體作木,則數字缺道爲惠不貲,下詢該曹處之,何如?上曰,言于該曹。
上謂黃道昌曰,前日所管之事,想已畢役而辭朝乎?本道累經飢饉之餘,無賴之徒,起爲土賊,甚不難矣。卿當善爲譏察,無負委任之意。道昌曰,小臣年少無材,叨此閫帥之任,敢不盡心竭力?但聞以年凶之故,鍊習一事,亦已久廢云。且靑州乃是本營,而兵使·牧使·虞候·營將,同處一邑,事多難便,而物力亦不能支持云矣。上曰,久廢鍊習,誠爲可慮,而土賊之患,尤當着實,下去之後,善爲撫戢可也,各賜弓矢。罷出。已上燼餘
傳曰,今下弓矢,柔遠僉使尹徵殷處給送。內下記草
上在慶德宮。停常參·經筵。
下直,三嘉縣監宋國輔,禮安縣監李碩寬,唐浦萬戶李世俊,㐚足萬戶朴英立。
自昧爽至卯時,有霧氣。
傳于鄭萬和曰,今下弓矢,㐚足萬戶朴英立給送。
慈殿,政院問安。答曰,知道。勿爲問安。大殿問安。答曰,知道。勿爲問安。
大妃殿,藥房問安。答曰,知道。藥房都提調沈之源,提調洪命夏,右承旨朴世模啓曰,日氣蒸鬱,夜來尤酷,伏未審慈殿證候若何?升陽湯進御之後,頭疼熱候,其有一分之效乎?聖候調攝,亦復如何?色憂之中,惟疾之憂,臣等不勝煎悶之至,敢來問安。答曰,知道。慈殿症候,今朝則與昨稍勝矣。
趙胤錫,以冊禮都監言啓曰,冊禮時所用首飾髢髮諸具,旣已精備,依例前期內入,而翟衣函,舃襪函及床袱等,竝入之意,敢啓。傳曰,知道。
趙胤錫,以冊禮都監言啓曰,取考禮曹節目,則冊禮日先時,敎命·冊寶·命服,自都監陪進云,而辛卯謄錄內,正日期一日,陪詣闕下,敎命安寶後,奉內別殿,正日,自內奉出傳入云。今亦依二字缺之禮,正日前期一日,當爲陪詣闕下,數字缺期一日二日,皆尊崇正日也。四五字缺已二十六日,陪進以入,何如?傳曰,允。
院啓,臣等以前宗廟令朴世堅請寢刑推事,昨已論列,未蒙允許,臣等固知聖意有在,豈不以世堅所犯,無論輕重,係是至嚴之地,旣有未及擧行之事,則不可無懲治儆後之擧也。世堅身爲廟司,大禮過後,未卽闔門,則誠有其罪,而此是急遽間顚錯之事,豈有隱情於其間哉?旣已取招訊問,非但有違於法例,抑恐有傷於欽恤之盛德也。請寢朴世堅刑推之命。答曰,依啓。
元萬石·朴世模啓曰,臣等,中宮殿冊禮初度習儀,進去下直。傳曰,知道。已上燼餘
上在慶德宮。停常參·經筵。
下直,康津縣監姜汝㦿,惠山僉使李益善。
傳于鄭萬和曰,今下弓矢,惠山僉使李益善給送。
鄭萬和,以都摠管言啓曰,副摠管金壽恒,吏曹坐起進去晝仕,請出標信。傳曰,知道。
趙胤錫,以弘文館言啓曰,上番校理南九萬,以北學兼敎授,本學坐起晝仕,出去之意,敢啓。傳曰,知道。
鄭萬和,以文臣朔試射所差備官,以試官半行缺朔試射試官,來會訓鍊院,取二字缺承傳,則曾於上年,以文臣朔試射時,射當中幾矢,一一書啓,必滿其巡數事,傳敎矣。依傳敎,欲爲準數試射,則文臣力弱,居常且不閑習,臂掉弓折,射不及半。且値日氣極熱,强而射之,僅過十餘巡,氣力俱乏,更無餘地,非不欲必備巡數,而事勢如此,不得已單技中從實數,懸錄以入之意,敢啓。傳曰,知道。今雖如是,後若效此,則試官等,俱有其罪矣。
鄭萬和,以義禁府言啓曰,以諫院啓辭,朴世堅勿爲刑推事,命下矣。朴世堅照律事,敢稟。傳曰,知道。
趙胤錫,以吏曹言啓曰,新除授海南縣監郭齊華,呈狀于吏曹,非但身病,母七年前中風,去冬至於再中,數字缺氣息如縷,及至今夏,變症百出,已至於萬分之地頭,情理罔極,不忍片時離側,不得肅謝,入啓處置云。郭齊華母病旣如是危重,則勢難赴任,改差,何如?傳曰,允。
趙胤錫,以禮曹言啓曰,近因科場不嚴,法廢數字缺令之赴鄕試者,多有濫雜不公之弊,故上年九月初五日引見時,本曹判書臣尹絳,以守令應擧者,使之來赴京試事,陳啓蒙允矣。目今大無之年,諸道守令,因試上京,非但夫馬資糧之有弊,至於諸道設科之際,應入差備官,亦復不成模樣。凡事欲矯一弊,反生一弊,此尤不可不念,合有變通之擧。今番則許令各赴鄕試,勿令上京,以除往來之弊,似爲便當,大臣之意亦如此,敢稟。傳曰,依啓。
趙胤錫,以禮曹言啓曰,今此別試初試,分京·外試取事,已爲定奪矣。別試之數六百人內,京中則分一字缺數,各取半行缺式年文科初試,各數字缺參酌分定,而京畿四十人,依前例添合二字缺試,其於二百六十人,則忠洪道·全南道各五十人,慶尙道六十人,江原道·平安道各三十人,咸鏡道·黃海道各二十人,磨鍊試取之意,知委擧行,何如?傳曰,允。
趙胤錫,以禮曹言啓曰,大王大妃殿上尊號時,則大王大妃殿,當御坐于光明殿,王大妃殿上尊號時,則王大妃殿,當御坐于興政堂矣。兩日百官陳賀,則依辛卯年例,行于崇政殿大庭之意,敢啓。傳曰,知道。
趙胤錫,以禮曹言啓曰,大王大妃殿·王大妃殿上尊號及中宮殿冊禮時,習儀初二字缺行於議政府矣。政府行禮時處所,與數字缺矣,周旋進退之際,不無苟簡之弊,四五字缺則依正日例,崇政殿行禮,以四五字缺地,何如?傳曰,允。
元萬石·朴世模啓曰,大王大妃殿·王大妃殿上尊號二度習儀,中宮殿冊禮二度習儀,進去下直。傳曰,知道。
行戶曹判書許積疏曰,伏以前沔川郡守李善基元情公事,以議處判下,臣於此事,不敢議讞之嫌,不得不略陳曲折,臣誠惶恐。臣有庶弟,贅居內浦者,往在丙申秋,來言于臣曰,洪州·沔川之境,有一士夫廢堰,其地居人,無論兩班常漢,方有合力修築之事,而役巨力綿,恐難卒役,欲求同力之人,故吾亦入於約束之中,出價同入,未知如何云。臣答曰,吾則幸忝榮祿,足以代食,不必經營産業,而汝兄弟一字缺二人,太半不免飢寒,此吾平日所隱痛者也。此等事,固難料其必成,而從前士夫,多有以築堰二字缺者,如或得成,誠非細幸。遂以若干價付之,翼年丁酉春,始一行缺呈監司,受出傍邑二字缺軍,將欲再擧。臣意以爲,專事築堰,雖曰二字缺旣各出價,則自當募人起役,留其價而用官軍,於理不當。且不無任事者籍重貽弊之慮,二字缺監司給軍之題狀,送人推來,使不得用,仍二字缺望意中止,以其餘存之價,移買些少田土於他地,此則不但朋儕共美。臣之迂疏,內浦之人,亦所詳知者也,而向者御史書啓,有李善基爲京中士夫,擅用煙軍,修築舊堰之語,故朝著之間,不知曲折者,多指臣爲言,臣不勝錯愕焉。自初相約赴役,雇人,監司已給之軍,猶且不用,則上年再二字缺亦未知其犯科,而臣之中止,又在再築之前,二字缺撿覈,實狀自露,不待臣區區一二言三字缺參於當初,庶弟又在於其中,則四五字缺容議於此事乎?臣之蒙闇,本不四五字缺及至今日,狼狽愈甚。伏乞聖明四字缺以安愚分,不勝幸甚。臣無任惶愧,謹昧死以聞。答曰,省疏具悉卿懇。此不過如斯而已,何必爲嫌乎?議啓之時,使副貳議啓,有何不可乎?安心勿辭,從速察職。
弘文館副提學兪棨疏曰,伏以滓穢賤臣,受恩罔極,忝叨帷幄,隨忝廟堂,臣常內省外顧,夙夜憂愧,揆以分義,只當抵死引嫌,不敢一日冒居,而徒以眷戀恩澤,泯默尸素,絲毫蔑補,咎謗山積,一年二年,今涉三年,臣之罪戾,至此無所逃矣。況臣狗馬之疾,日漸沈痼,厥塞之症,發作不時,脚部之下,浮氣漸盛,醫言此是必死之疾,而右眼赤瞖,不復視物,以此二字缺危惡之病,決無陳一字缺供仕之望,此則同朝臣僚,所共見而共憂者,臣不敢一毫飾虛,以自欺而欺天乎?頃者國有大故,半行缺忍死奔走,遂至添重,一行缺延時月之命,而不數字缺聖敎嚴切,使之還給,臣誠惶悚狼狽,不知所出。數日以來,諸症頓劇,死生人鬼,出入未定,臣若抱此危一字缺之忱,而恐懼嚴威,終不敢自白於天日之下,則亦非臣子事君如父之義也。若敢不避煩瀆之誅,敢此瀝血哀籲,伏願天地父母,曲察螻蟻之微懇,亟遞臣本職及兼帶備邊司副提調之任,俾垂死殘喘,不至促其顚弊,則再生之恩,糜粉曷酬?臣一字缺控急乞命,固不敢更有所陳達,而第臣旣一日一字缺職,則亦不敢有懷緘默,以重其罪。臣竊聞昨者,朴世堅刑推命下,世堅罪狀,臣亦非不聞知也,人孰不知世堅可罪也。但念國家用刑,自當按情四字缺夫所謂刑推者,乃施於游辭隱情,不輸五字缺律也。臣實未及見世堅原情之說,果六字缺晩,則蓋已輸情服罪矣。大小輕重六字缺又何必更加刑訊,別有究問也。有六字缺而聖旨允下,未免太遽,臣固知殿下數字缺吏,不能致恪於至敬之地,必欲痛懲重治,數字缺用法失中,其所關係,有非淺鮮者,國家數字缺士大夫,除惡逆贓汚之外,未當輕施刑訊。世堅罪名雖重,亦在衣冠之列,而忝侍從之班矣。竊聞物議,莫不稱其過重,臣雖無狀,安敢爲幺麼一人,有所營救哉?實懼聖明,因此致有袞職之微闕。玆敢冒死竝陳,惟聖明平心垂察焉。臣不勝惶恐戰慓之至,謹昧死以聞。答曰,省疏具悉。爾其勿辭,調理察職。已上燼餘
上在慶德宮。停常參·經筵。
慈殿,藥房問安。答曰,知道。藥房都提調沈之源,提調洪命夏,右承旨朴世模啓曰,驟雨之後,日氣似凉,伏未審慈殿症候若何?升陽散火湯,已進三貼,頭疼熱候,差減幾分乎,自上調攝,亦復何如?眼患濕瘡,比前有減乎?慈殿卽今症候,必須詳知,然後方可更爲議藥,臣等不勝憂慮之至,敢來問安,竝此仰稟。答曰,知道。慈殿證候,進藥三貼之後,雖緣日氣之稍凉,頗有其效矣。今日入診爲之。
藥房再啓曰,伏承聖批,以慈殿症候,進藥三貼之後,雖緣日氣之稍凉,頗有其效爲敎,臣等不勝喜幸之至。卽與柳後聖等諸醫商議,則皆以爲,慈殿症候,出於心火,而添傷於暑熱,進藥之後,日氣且凉,已收差減之效,湯劑今姑停止,更觀數日症候,而議藥宜當云,敢啓。
藥房入診後問安。答曰,知道。
藥房三啓曰,臣等退與柳後聖等商議,則自上左邊眉上髮際,熱毒則不至大段,不必試塗傅之藥,但微有便滑後重之候,此則不可不豫防,薷苓湯進御宜當云。此藥三貼劑入之意,敢啓。傳曰,知道。
政院,以禮曹言啓曰,禮文內王妃冊禮四五字缺官,如正至會儀,又有上壽之詞,四五字缺如正至會儀,亦有上壽之詞,而考諸數字缺則竝權停矣。今則此兩禮,何以爲之乎?敢啓。傳曰,權停似可。
朴世模,以禮曹言啓曰,中宮冊禮時,外命婦,進不進單子,令各其衙門書啓事,節目中磨鍊啓下矣。外命婦,公主·翁主·王子夫人,依大王大妃殿·王大妃殿陳賀時例,竝爲入參乎?敢稟。傳曰,知道。
朴世模,以禮曹言啓曰,今年兩南赤地,已無可爲,近畿農事,稍有可望,卽今禾穀發穗之時,旱炎比酷,田野焦枯,昨朝雖得驟雨,旋卽開霽,畿甸二字缺亦不均霑云。立秋後設祭祈雨,已有近例,而大臣之意亦如此,風雲·雷雨·山川·雩祀·三角山·木覓山·漢江等處,不卜日,來二十五日設行,何如?傳曰,允。
鄭榏,以備邊司言啓曰,本司武郞廳吳尙勳,奔走勤仕,已滿十五朔,依前守令除授數字缺敍事,捧承傳施行,何如?傳曰,允。
鄭榏啓曰,伏見公洪監司李曼啓本,則公州牧使洪宇遠推考事及幼學朴東稷儒案査覈事啓本,兩度一字缺紙尾,俱無踏啓字處,殊無致察之意,請推考。傳曰,允。
朴世模啓曰,臣承命往諭于右參贊宋浚吉,則以爲,臣旣蒙聖慈,特蒙恩暇,旋遣承旨,使之還留,臣雖私計切迫,不克堪承聖諭,而其所以感激惶悚之衷,鬼神臨鑑。不料又遣承旨於遠郊之外,特下御數字缺秋凉之期,勤懇繾綣之意,溢於辭表,四五字缺以安意下去。噫。千古人臣,得此於心五六字缺人臣,於是尤不知死所。臣雖庸六七字缺精力可以起動,則何敢永辭六七字缺辜恩負國之誅哉?只是衰病昏耗,五六字缺前頭人事,果更如何也,伏地感泣,不知數字缺,傳曰,知道。
夜四更,月入畢星中。已上燼餘
上在慶德宮。停常參·經筵。
大殿,政院問安。答曰,知道。
慈殿,藥房問安。答曰,知道。
藥房都提調沈之源,提調洪命夏,右承旨朴世模啓曰,伏未審夜來,慈殿症候若何?頭疼熱候,視昨益漸差減乎?聖候調攝,亦復何如?薷苓湯進御之後,後重之候,有所減乎?眉上熱毒,亦已消散乎?臣等終宵耿耿,不勝憂慮之至,敢來問安。答曰,知道。慈殿症候,今朝則與昨朝無異,而午後則稍有熱候矣。予之所患,別無稍減之氣矣。
藥房再啓曰,伏承聖批,以慈殿症候,今朝則與昨朝無異,而午後則稍有熱候矣,予之所患,別無稍減之氣爲敎,臣等不勝煎悶之至。與諸醫商議,則皆以爲慈殿症候,更觀今日午後熱勢之加減,以爲議藥之地,自上所患後重之候,尙無所減,薷苓湯仍爲進御,眉上熱毒,時未消散,則以大黃膏貼傅宜當云。大黃膏劑入之意,敢啓。答曰,知道。
本院啓曰,卽伏見備忘記,有實錄廳內外賜宴之命,此乃祖宗朝通行之盛擧,而第念目今連歲飢荒,公私板蕩之餘,旱災之慘,愈往愈甚,三南赤地,人類將盡,此正君臣上下遑遑汲汲,莫保朝夕之時也,豈可以豐亨豫大之事,行之於今日乎?請令禮官參酌稟處。傳曰,依啓。
傳于朴世模曰,實錄廳內外賜宴等事,依癸巳年例爲之。
以備忘記,傳于朴世模曰,史官五員待命,騎馬十五匹立之。
朴世模,以吏曹言啓曰,雩郊四五字缺副護軍李正英,卽以受香來詣,而昨纔數三字缺行祭豫差,行副護軍閔應協,病重不爲入來,數三字缺雲·雷雨·山川獻官豫差,戶曹參判呂爾載,改數字缺以入之意,敢啓。傳曰,知道。
鄭萬和啓曰,以宗親府外命婦進不進單子,傳曰,如此雜亂之單子,承旨捧入乎事,命下矣。今此單子,一依辛卯啓下單子例書呈,故臣等同坐捧入,而不能致察矣,今承下敎,不勝惶恐。此單子還出給,使之改書以入之意,敢啓。傳曰,知道。
郞善君俁啓曰,臣待罪宗親府有司之任,今此外命婦書啓之時,取見一字缺案,且考前例,依此書呈矣。伏聞下政院之敎,辭意極其嚴峻,而政院啓稟,使之改書以呈,臣不勝惶恐待罪。傳曰,知道。勿待罪。
承政院都承旨南龍翼疏曰,數字缺省病母,冒死陳情,溫數字缺珍劑又頒,歸詑榮光,盡室皆驚,子母相對,惟二字缺淚,臣母勉臣,使之作速還朝,毋負聖君之恩,而第臣母所患,出於積傷,根柢旣深,飮啖全廢,回春之望,以日難期,乍看旋離,實是情理之所不忍,而臣之所忝之職,決不可一日癏曠,況藥房之任,最爲緊重。當此逐日問安之時,尤不可虛帶久留,公私係心,食息靡寧。伏乞聖慈,察臣悶迫情勢,亟遞臣職名,俾遂人子至情,千萬幸甚。臣無任瞻天望聖,泣涕祈懇之至,謹昧死以聞。答曰,省疏具悉。爾其勿辭安意,救護母病,從速上來。
朴世模啓曰,史官五員待命事,命下矣。數字缺以意〈宣〉傳官官員代送之意,敢啓。傳曰。四五字缺
傳于朴世模曰,政事,明明日爲之。已上燼餘
上在慶德宮。停常參·經筵。
大殿,政院問安。傳曰,知道。
慈殿,藥房問安。答曰,知道。
藥房都提調沈之源,提調洪命夏,右承旨朴世模啓曰,數日以來,天氣頗涼,伏未審慈殿症候若何,昨日午後,亦有熱氣乎?自上調攝,亦復如何?薷苓湯已進二貼,後重之候,有差減之效乎?大黃膏貼傅之後,眉上熱毒,亦已消散乎?臣等不勝憂悶之至,敢來問安。慈殿症候,必須議知,然後可以議藥,竝此仰稟。答曰,知道。慈殿症候,昨午熱候,比前頗減矣。予之熱毒,尙未消減矣。
藥房再啓曰,伏承聖批,以慈殿症候,昨午熱候,比前頗減矣,予之熱毒,尙未消減爲敎。臣等不勝一喜一慮之至,卽與柳後聖等諸醫商議,則皆以爲,慈殿熱候,雖已頗減,元症尙未差復,前日所進升陽散火湯,非但能治鬱火,亦可以兼治浮脹之症,加進三貼宜當。自上所患熱毒,尙未消減,大黃膏頻數貼傅,而金銀花牛黃末,作貼以入之意,敢啓。因竊伏念,尊崇大妃,只隔一日,而自上所患如此,有妨於巾洗,決難行禮,亟寢親臨之命,何如?臣等侍罪保護之地,無任憂慮,敢此仰達。答曰,知道。莫重大禮,旣已親臨則無妨,熱毒奚暇苟焉。卿等勿慮。
藥房三啓曰,自上所患眉上熱毒,尙未消散,決不可親行大禮,故臣等不勝憂慮,請寢親臨之命,而誠未格天,不賜允許,臣等竊悶焉。莫重之禮,雖以親臨磨鍊,而眉上熱毒,非如濕疹之比,旣有妨於巾盥,勞動玉體,强以行禮,則亦必有添傷之患,其在愼疾之道,何可自輕,以貽慈聖惟疾之憂乎?伏願聖明,更加三思,亟寢親行之命,以副群下之望,不勝幸甚。答曰,身上之病,予自量矣。不見之人,何以豫料哉?
本院啓曰,臣等伏見下藥房之批,自上面部熱毒,尙未消減,臣等不〈以下缺〉
〈缺〉今此上尊號親臨大禮,只隔一日,而聖侯所患,實有妨於進盥御巾,若或强而行之,則添傷之處,勢所必至。藥房請寢之啓,出於群下悶迫之情,請勿留難,亟停親臨行禮。答曰,已諭于藥房矣。
朴世模啓曰,半行缺尊號陳賀頒敎文,當數字缺大提學李一相,明日待開門命招,二十八日王大妃殿上尊號陳賀頒敎文,各其前一日命招,使之二字缺製進之意,敢啓。傳曰,知道。明日命招,同時製進,可也。
鄭萬和啓曰,監·兵使雖已遞任,未及交代之前,則啓聞文書,仍書職銜,例也。今此忠洪兵使柳一字缺,來閏七月朔番軍士開坐啓本中,稱以前任,有違常規,殊涉不察,請推考。傳曰,允。
司憲府大司憲金佐明疏曰,伏以臣之駑劣無似,最出人下,而受國厚恩,乃在人先,宜乎殃咎日積,禍釁數字缺蒙天地竝生之德,得有今日,而顧影懷數三字缺若淵,踧踖兢惶,此心靡釋。加之蚊負愈四字缺懼,不料玆者,又拜憲司之長,臣之不稱五字缺而朝家之虛授,胡至此哉?目今六字缺止,兩南魃虐之慘,振古所無,百草五六字缺壑,不知聖朝,有何闕失,而敢卑四字缺必欲使生類殄絶,家國滅亡而後已哉?四字缺耳目之官,任繩糾之責,上以補袞職,下以數字缺可以答天譴,蘇民命者,其重爲如何,而乃卑之以無狀之臣哉?臣聞右賢左戚,古昔聖王之所以公於任者,今臣居戚畹之列,竊華要之職,而殿下平昔禮遇之賢,今不知其亡矣,使後世之人,論今日之取舍,則謂何如哉?殿下待士之誠,非不至也,而每出於臣隣之一字缺殿下急賢之念,非不切矣,而乃乖於進退之宜,無二字缺國事之日非,而邦憲之阽危也。臣積毁之餘,中數字缺知不能供職務,而連値國家大禮,不敢輒數字缺疾,黽勉奔走於多日矣。新除之後,中數字缺昧請急,未達九重,又積癏曠之罪,臣半行缺帶爲心上之疾,夜則半行缺莫知攸措。敢觸釜銊之威,數字缺衷曲之私,伏願聖明,俯察危懇,亟遞臣本職及兼帶備局提調及知成均等任,以便公私,不勝萬幸。臣無任悶迫祈懇之至,謹昧死以聞。答曰,省疏具悉。卿其勿辭,從速察職。已上燼餘
上在慶德宮。停常參·經筵。
下直。南陽府使朴世城,寶城郡守嚴台耉。
大殿,政院問安。答曰,知道。
藥房都提調洪命夏,左承旨元萬石啓曰,伏未審夜來,慈殿症候若何?昨日劑入升陽散火湯,進御之後,頭疼熱候等症,比前益減乎?自上調攝,亦復何如?薷苓湯三貼,以進御日數計之,則當盡於昨日,伏未知後重之候,今已快差乎?眉上熱毒,大黃膏,頻數貼傅,而金銀花茶,調牛黃末,亦爲進御乎?大禮只隔一宵,而自上必欲躬親行禮,臣等恐有添傷之患,昨者再陳請寢之命,而以身上之病,予自量矣爲敎,臣等不敢更請而退。第念聖人愼重之道,宜無所不盡,自上所患熱毒,如或未盡消減,則盥巾之際,恐必有妨,而連日勞動玉體,一日之內,親上尊號,又臨賀禮,則雖在安寧之時,慮或有傷,況聖上調候,猶未快差乎?臣等不勝區區悶慮之至,敢來問安,竝此仰稟。答曰,知道。予豈不量度而循情哉?卿等勿慮焉。
有政。吏批,判書尹絳進,參判金壽恒病,參議趙復陽二字缺承旨朴世模進。張俊南爲學正,李有相爲持平,數字缺爲工曹參判,柳俔·李圭鎭爲禮曹佐郞,四五字缺律學敎授,李行源爲通川郡守,五六字缺令,南天漢爲海南縣監,權曦爲五字缺明爲尙衣提調,李楚老爲潭陽府使,四字缺全南都事,兪㯙爲兼同知義禁,金應四五字缺敎養官,崔天柱爲敎養官,金佐明爲三字缺兪㯙爲大司憲。兵批,行判書洪命夏內局進,參判柳慶玉病,參議朴安悌病,參知吳挺緯進,右副承旨鄭萬和進。鄭韺·鄭麟卿·南龍翼爲副護軍,崔攸之爲副司直。
鄭萬和,以都摠府言啓曰,今日入直軍士,當爲中日習射,而政事相値,不得爲之。且都摠管尹絳,除標信政廳進去之意,敢啓。傳曰,知道。
朴世模啓曰,左承旨元萬石,藥房進去,臣世模,敎命文安寶事進去,右副承旨鄭萬和,兵批政廳進去,而吏批有相避,闕內只有左副承旨鄭榏,同副承旨趙胤錫,吏批政廳,何承旨進去乎?答曰,缺承旨進去。
以備邊司今七月二十六日進不進單子,傳曰,金佐明,旣以工曹參判書之,而何以臺諫懸錄乎事,命下矣。臣等同坐捧入,而臣以該房誤書之處,未有覺察,不勝惶恐。備局下吏,如此誤書,非止一再,自本院雖加詰責,而全不動念,殊甚可惡。當該下吏,令該曹推治,何如?傳曰,允。
鄭萬和,以備邊司言啓曰,滿浦採蔘等罪人及硫黃·騸馬·銅器犯禁人等,姑先令該府·該曹,一依咨文內事意施行,而邊將守令中,可以更議者,則後日登對時,稟處,何如?傳曰,允。
鄭萬和,以備邊司〈言〉啓曰,北京出來咨文四道內,瀋陽稱爲盛京事及曆日十月內數字缺回事,則當循例回咨而已。王旨等字,從容四字缺事,及各犯罪人因赦均免事,則合有四五字缺物文書,令該曹·該院,豫爲磨鍊,兼四五字缺行宜當,以此分付,何如?傳曰,允。
四五字缺冊禮都監郞廳,以都提調意啓曰,四五字缺樂章,所以形容德美之意也。而至於五字缺章,則獨於中宮殿冊禮,有樂章,事涉四字缺壬辰以前,文籍無憑,而仁穆王后始數字缺此則蓋緣宣祖大王旣膺尊號,王數三字缺徽稱,撰進樂章,揄揚稱美,事理固然,而光海數字缺冊禮時,誤據此例,遂成故實,厥後相因,似由二字缺曾在辛卯年,故相金堉,因禮官啓辭,有所獻一字缺而其略有曰,大王大妃上尊號時則有樂章,宣祖朝,有重光樂,仁穆王后,亦有樂章,而其他等錄,則竝無樂章云。光海時,雖有廢妃樂章,此則昏朝時事,何足道哉云云。蓋見有此議,而不克一字缺行者,必緣因循之議,勝於據經之論故也。今又遵二字缺因循不改,則百年之訛,無時可正,今此冊禮時樂章半行缺謬,諸大臣之意,亦皆如此,惶恐。半行缺
朴世模,以禮曹言啓曰,政院啓辭,卽伏見備忘記,有實錄廳內外賜宴之命,此乃祖宗朝通行之盛擧,而第念目今連年飢荒,公私板蕩之餘,旱災之慘,愈往愈甚,千里赤地,人類將盡,此正君臣上下遑遑汲汲,莫保朝夕之時也。豈可以豐亨豫大之事,行之於今日乎?請令禮官參酌稟處,傳曰,依啓事,傳敎矣。實錄畢後,內外賜宴,蓋自祖宗朝流來盛規,今此下敎之意,實非偶然,而當此八方飢荒,中外憂遑之日,設行宴禮,恐非恤災警懼之道,而二字缺爲應行盛擧,不可全廢,從簡設略,以寓愛二字缺似或一道,而臣曹之意,則有不然者。雖曰略設數字缺床排,該曹不可獨當,分定各司,其弊數字缺弊端如此,此時張樂設宴,殊甚難四五字缺非其時,政院啓辭之意,誠爲四五字缺傳曰,全然不行,似極欠缺,從容施。四六字缺
以司饔院官員,以提調意言啓數字缺大王大妃殿上尊號陳賀物膳中生鰒·食四字缺臭,元數五斗內,欠縮之數,多至一斗八升,數字缺上中生鰒,食醢元數五斗內,欠縮亦至於一斗,數字缺莫重進上,如是縮數,極爲駭愕。請封進官推考,陪持人,令攸司囚禁重治,以懲不謹之罪,何如?傳曰,依啓。陪持則勿爲囚禁,自本院治罪,可也。
承政院都承旨南龍翼疏曰,伏以臣之前後辭此職者,凡疏八上而單五呈矣,實非三品小官之所敢當,而情切勢迫,輒忘僭越,在外陳情,尤有所不安。臣方悶蹙俟罪之際,今此聖批又出萬萬夢寐之外,至有大禮迫頭,罔夜不俟駕,以副不敢當之聖敎,半行缺添重,胸脇剌痛,寒熱交作,半行缺事,多般鍼藥,都不見效。而且鮮兄弟之人,目見如許急症,遽爾離側,數字缺情理之所不忍,故終不得祗承恩命,趁乎盛禮,違傲之罪,萬殞猶輕,瞻望象闕,不知攸措。伏乞聖慈,亟命鐫改臣職名,仍治臣罪,以安臣心。臣無任泣涕祈禱之至,謹昧死以聞。踏啓字。已上燼餘
上在慶德宮。停常參·經筵。
大殿,政院問安。答曰,知道。
慈殿,藥房問安。答曰,知道。
藥房提調洪命夏,副提調朴世模啓曰,伏未審夜來,慈殿症候,若何?湯劑連進之後,熱候比前漸減乎?自上調攝,亦復如何,眉上熱毒,今已消減乎?玆當大禮親行之日,尤不勝區區之慮,終宵不寐,敢來問安。答曰,知道。
朴世模,以禮曹言啓曰,大王大妃殿上尊號半行缺大王大妃殿陳賀諸道箋文半行缺塡者,而遠道則前期封數字缺定日字,未及改書,其勢固然。仍爲封進之意,敢啓。傳曰,知道。
傳于朴世模曰,頒赦百官加之。
朴世模啓曰,頒赦事,命下矣。大提學李一相命招,赦句製入之意,敢啓。傳曰,知道。
鄭榏啓曰,頒赦百官加爲之事,命下矣。某罪以下宥之乎?敢稟。傳曰,雜犯·死罪以下竝宥。
朴世模啓曰,傳曰,敎書畢二字缺三嚴以午初進定事,命下矣。敎書幾盡畢,數字缺今方安寶,而午初已迫,除前刻,以單嚴付標以入之道,敢啓。傳曰,知道。
上御崇政殿。上大王大妃殿尊號陳賀後,藥房問安。答曰,知道。
掌令鄭繼胄·鄭始成,持平姓名缺啓曰,今歲旱荒,前古所無,赤地之災,非獨南數字缺東,畿甸·海西之有水田處,則竝皆慘酷四五字缺更無可救之策,則億萬飢饉之四五字缺以延晷刻,而今聞諸營軍八月五六字缺方赤立之民,遠路糧資,其何辦備?四字缺其父母妻子,操服啼飢之慘,誰得以救三四字缺餉,不知餘在之幾何,而苟有所餘,則姑勿立番,數字缺民往來之弊,以其餘儲,推移於賑飢之用,則公私數字缺不爲小補,諸御營軍,限明年秋勿爲立番。安二字缺石之嵓,曾經武兼宣傳官者也。頃者前判書鄭致一字缺遠接使往返西路之時,之岩以其曾所識面之故,候一字缺到州而見之,兵使許東岦,慮或言其政事間不數字缺事,招致叱責,仍托以他事,而決棍致斃云。之岩,旣是正科出身,已經西班之職,則雖犯重罪,必當入啓處之,一見過去別星,是何可惡,而不顧法例,擅自數字缺若治犯軍律者然哉?其蔑法悖妄之狀,誠極駭然。請平安兵使許東岦,拿問定罪。答曰,御營軍半行缺許東岦事,更加詳察處之。半行缺臺諫有闕,政事,取稟,數字缺十日爲之。
趙錫胤,以備邊司言啓曰,滿浦把守將金得鐵,採蔘人李孝信等十一名,今因北京咨文,竝令該曹當爲放釋,而此是邊民,若無押送之擧,則一一自還本土,有不可必。令該曹,依罪人發配之例,差人押領次交付,以傳於平安監司,使之入送原籍官宜當。以此分付,何如?傳曰,允。
朴世模,以禮曹言啓曰,以實錄廳賜宴難便事草記,傳曰,全然不行,似極欠缺,從略施行,似可事,傳敎矣。自前洗草時,有政府·遮日巖兩處賜宴宣醴之擧,而今數字缺力有所不逮,只行於遮日巖,恐或便當。令該曹從便施行,何如?傳曰,各其處從略爲之。
以兵曹數字缺七日監軍內外巡將單子,傳于趙胤錫三四字缺錫,以義禁府言啓曰,備邊司啓四五字缺等罪人硫黃·騸子馬·銅器犯禁人五六字缺一依咨文內辭意施行,而邊半行缺則後日登對時,稟處,何如?傳曰,允。
政院啓曰,上土僉使林時憲,滿浦僉使韓休江四五字缺性,代登浦權管金再亨等,俱在保放之數三字缺姑爲革職放釋,以待備邊司稟處,何如?傳曰,允。
趙胤錫,以刑曹言啓曰,備邊司啓曰,滿浦採蔘等罪人及硫黃·騸馬·銅器犯禁人等等,姑先令該曹,一依咨文內辭意施行,而邊將守令中可議者,則後日登對時,稟處,何如,傳曰,允事,命下矣。潛買騸馬罪人鄭竇性,滿浦把守將金得鐵,採蔘罪人金孝信·李承黃·姜太一·姜貴一·姜景春·李成立·張莫金·金奉祥·具奉·崔承善·崔有元等十三人,依備局啓辭放釋,而當初彼中買馬現捉時,換名現告,而被囚義州府罪人蔡天,則移文本道,使之放送之意,敢啓。答曰,知道。
觖近年以來,連値凶荒,外方觖在被災之處,則除番減布,而京中各處守直,則無一名裁減,自本曹雇立,而一當番雇立煩多,至一百三四十同,故本曹經費,日漸蕩渴。卽二字缺南民,事之罔極,近古所無,前頭形勢,萬一字缺可慮。若不裁減,無以成形。各衙門不緊處軍士,權減其數,別單書入之意,敢啓。傳曰,知道。
趙胤錫,以備邊司言啓曰,咨文付罪人,名在刑曹囚徒者,已自刑曹啓稟放釋,而義州所囚銅器犯禁朴成善·硫黃犯禁張有信·李哲瑞等,當初狀啓,啓下本司及刑曹。今番疏釋之時,不爲擧論,竝一體施行之意,分付,何如?答曰,允。已上燼餘
敎中外大小臣僚·耆老·軍民以下缺王若曰,闡徽音於婉娩,夙贊聖祖之內治,加顯號以尊崇,聿修曠世之縟禮。肆頒一札而誕告,嘉與八域而同休。恭惟慈懿大王大妃殿下,道叶黃裳,德昭彤管。含飴長樂,旣洽三殿之歡。奉觴春暉,復膺萬壽之祝。逮至眇末之纘緖,益見儀位之其篤。追念先王,孝思克篤於愛敬,式遵舊典,微誠愈切於顯揚。爰擧二字之稱,敢云鋪張其哲範,庸示一國之慶,玆令布諭於多方。乃於本年七月二十七日甲戌,上尊號曰恭愼。伏惟,令譽芳猷,竝三后而齊美,金符玉篆,垂百代而彌光。自本月二十七日昧爽以前,除謀叛大逆·謀叛·子孫謀殺歐罵祖父母父母·妻妾謀殺夫·奴婢謀殺主·謀故殺人·魘魅·蠱毒·關係國家綱常·贓汚·强·竊盜外,雜犯,死罪以下,徒·流·付處·半行缺至配所·已發覺·未發覺半行缺宥旨前事相告言者,以其罪罪之。在官者各加一資,資窮者代加。於戱,祗饗閟宮,纔畢禫祔之制,旋行盛擧,實均悲喜之心,玆追曠蕩之恩,亟宣赦宥之令,咨爾有衆,諒予至意。故玆敎示,想宜知悉。已上燼餘大提學李一相製進
禁府啓曰,頒赦百官加爲之事,命下矣。某罪以下宥之乎?敢稟。傳曰,雜犯·死罪以下竝宥,自闕下赦坐起爲之。禁府謄錄
上在慶德宮。停常參·經筵。
大殿,政院問安。答曰,知道。
慈殿,藥房問安。答曰,知道。
藥房提調洪命夏,副提調朴世模啓曰,伏未審夜來,慈殿症候,若何,聖候,亦復如何?昨日初動玉體,親行大禮,得無添傷之患乎?臣等不勝憂慮,敢來問安。慈殿進御升陽散火湯三貼,已盡於昨日,卽與諸醫商議,則皆以爲,今日異於常時,熱候比前頗減,今姑停進湯劑,更觀數日症候,而議藥宜當云。竝此敢稟。答曰,知道。半行缺
傳于朴世模曰,頒赦·百官加爲之。
朴世模啓曰,頒赦事,命下矣。大提學李一相牌招,赦文製入之意,敢啓。傳曰,知道。
鄭榏啓曰,頒赦事,命下矣。某罪以下宥之乎?敢稟。傳曰,一依昨例擧行。
朴世模,以禮曹言啓曰,王大妃殿上尊號陳賀諸道箋文中,或有閏七月初一日書塡者,而本道則前期封進,故進定日字,未及改書,其二字缺然依昨日啓稟,仍爲封進之意,敢啓。傳曰,知道。
上御崇政殿。上王大妃殿尊號陳賀後,藥房問安。答曰,知道。
朴世模啓曰,中殿冊禮,以明日二字缺禮事,該曹磨鍊啓下,而卽今日氣甚熱,數三字缺臨及內庭行禮,正當午熱,殊極可慮。四字缺卯時午時,皆是吉時,而該曹初謂敎四字缺在同日先時,慮有未及周旋之患,四五字缺則敎命文旣已安寶矣。以卯時數字缺稟。傳曰,以卯時爲之。
朴世模啓曰,四五字缺百官陳賀箋時,史官二員當爲進參,而數字缺來參,新進怠慢之習,誠爲可駭。當該數字缺考。傳曰,允。又啓曰,昨日陳賀宣箋日時數三字缺司洪處厚,誤以洪處尹讀之,極爲非矣。當該史官推考。傳曰,允。
金佐明啓曰,今日擧動時,宣傳官,以鄭樸差定事命下,而鄭樸病不參,一字缺他人改付標以入,不勝未安。鄭樸請推考。傳曰,勿推考。
鄭榏,以刑曹言啓曰,備邊司啓曰,咨文付罪人,名在刑曹囚徒者,已自本曹啓稟放釋,而義州所囚銅器犯禁〈人〉朴成善,硫黃犯禁人張有信·李哲瑞等,當初狀啓,啓下本司,故刑曹今番疏釋之時,不爲擧論。竝一體施行之意,分付半行缺義州囚人朴成善·張有信半行缺啓辭,移文本道,卽爲放釋,二字缺敢啓。傳曰,知道。
朴世模啓曰,卽伏見禮曹昨日陳賀時,各道方物數目啓本中,京畿監官,誤以未赴任鄭知和之名書塡,請以兪㯙改書矣。其公事入啓時,臣亦不能詳察,矇然捧入,不勝惶恐。傳曰,知道。
朴世模,以禮曹言啓曰,昨日大殿陳賀時,各道方物數目開坐啓本中,京畿二字缺方物封進啓本,當以兪㯙書啓,而下吏不察,以赴任監司鄭知和之名,誤爲書啓矣。當該色一字缺自本曹推治,而原啓本,以兪㯙改付標以入之意,敢啓。傳曰,知道。
朴世模,以禮曹言啓曰,自前數字缺數目中江原道所封黃毛,大殿則五條,數字缺則七條,依冬至物目數封進,故今番三四字缺亦依此封進事,知委于該道矣。四五字缺封黃毛十二條,大殿封進中四五字缺到此必是兩殿所封,都封於半行缺錄數,五條封進於大殿,七條四五字缺而該道監司,難免不察之失,江原三四字缺山推考,何如?傳曰,允。
趙胤錫,以御營廳言啓曰,今此七番別馬隊試才賞格,從分數多數字缺廳所儲木綿面給後,別單書入之意,敢啓。傳曰,知道。
趙胤錫,以義禁府言啓曰,今日頒赦,依昨例爲之事,命下矣。本府時囚罪人放未數字缺日,已爲書啓,此外別無更議之事,敢啓。傳曰,知道。
趙胤錫,以兵曹言啓曰,訓鍊都監軍兵二字缺中日試才入格者,則兼司僕帖文成給,以爲受料一字缺之地矣。近來國綱解弛,詐僞日出,訓鍊都監二字缺尹賢·宋成吉·李彦男等,元無試才入格之數字缺聞有加資圖出之說,卽者開座於外司,招致半行缺等三人,則李彦男逃走半行缺多般究問,則始乃吐實曰,上數字缺賂於兵曹書吏李仁健處,兼司僕帖文果二字缺出自五月加受料米一字缺書吏李行健亦爲二字缺推問,則初雖發明,終乃無辭自服。吏胥弄奸,至於此極,誠爲痛駭,書吏李仁健及尹賢·宋成一字缺竝令攸司囚禁,依法科斷,而勿揀赦前,何如?傳曰,允。
京畿監司兪㯙狀啓,赦文祇受以都三字缺行事,傳于朴世模曰,卿其勿待罪事,回諭。
朴世模啓曰,以吏曹再行祈雨祭獻官望單子,傳二字缺此祈雨,非尋常之祭,而三十日行之,則明日大禮二字缺於致齋,何如是定日耶事,命下矣。徒知四字缺急,不覺有妨於致齋,該曹旣已啓下,故四字缺子循例捧入矣。今承下敎,以差五字缺該曹矣,敢啓。傳曰,一日爲急,不五字缺可也。
朴世模,以禮曹言啓曰,以政院四五字缺雨祭差退事,傳曰,一日爲急,不可半行缺可也事,傳敎矣。凡祈雨祭,有不卜日五六字缺卽今祈雨,一日爲急,初以三十日設行,五六字缺今承聖敎,極爲允當。初一日行之事,分付數字缺司,而禮文內,宗廟朔望,若値別祭,則只數字缺云。今此祈雨祭,依禮文,只行別祭之意,敢啓。傳曰,知道。
趙胤錫,以兵曹言啓曰,當日良數字缺時達稱名人,自興元門入來,差備門外擊錚,數字缺爲駭愕,令攸司囚禁治罪,同門守門將陳孝達,二字缺時,不能禁斷雜人,以致闌入,亦爲非矣。推考,何如?傳曰,允。
政院啓曰,以禮曹草記,實錄廳賜宴,各其處從略爲之事,命下矣。臣等固知聖意之在於重其事而存舊典也。第念目今旱災孔慘,民事罔極,事係祀享,尙云當省,況此半行缺可減乎?自前政府及庶日巖半行缺宣醴,此固太平時豐享之事,雖曰從略,豈可行之於今日,有同平常無事之時乎?臣等之意,則依該曹草記,一番略設於洗草數字缺當,而自上必欲竝行於兩處,則內外宣醴二字缺於政府及遮日巖,勿令如前疊設,而竝停賜宴之擧,以存節損警惕之意似當。惶恐敢啓。傳曰,已諭于憲府矣。
掌令鄭繼胄·鄭始成,持平朴承健啓曰,安州出身石之巖,曾經武兼宣傳官者也。頃者遠接使往返西路之時,之巖以其曾面之故,候其到州而見之,兵使許東岦,慮或言其政令有不善之事,招致叱責,仍托以他事而決棍致弊云。之巖旣以正科出身,已經西班之職,則數字缺亦當啓聞而處之,一見過去別星,是數字缺法例,擅自榜掠,若治犯軍律者然。數字缺妄之狀,誠極可駭。傳播京外,人多四五字缺之事,請平安兵使許東岦半行缺草之宴,雖是應行之盛擧,今四五字缺天之警告,實非偶然,則張樂設宴,四五字缺啓辭,允合事宜。而自上有各其處略設之敎,臣等固知聖意之有在,而第念恤災警數字缺一邊虔誠祈雨,一邊張樂設宴,是果應之數字缺道乎?區區物力之不逮,誠非今日之可論,請於二字缺只行宣醞之擧,兩處設宴,竝皆停之,以答天譴。答曰,不允。實錄兩處賜宴之事,今不可全擧,全然不行,似甚欠缺,故於兩處,從略行之矣。爾等之請,允予心,只兩處宣醴焉。
大司諫李殷相,獻納吳斗寅,正言李東溟·呂聖齊啓曰,內官出入,自有限制,當此大禮稠疊之時,尤宜嚴肅宮禁,必使內外截然,而命婦半行缺多有夤緣冒入之類,外半行缺之地,有此濫雜之事,數字缺請令法府從實査出,各其家長推考。數字缺予當嚴飭,使不得濫雜矣。
權知承文院正字趙聖輔啓曰,臣承命往諭于判中樞府事宋時烈,則以爲,臣才承疏批,皇感方深,今又以十行溫命,邇列來頒諭臣以上來之意,如此異數,一宜難報,況前後頻仍者乎?臣之隕越驚戰,復當如何?微臣情勢,已竭於榻前章疏之間矣,自謂聖明,洞然無餘,而猶未蒙矜察,臣竊悶蹙,不知所出。夫人臣罪名,雖至罔加,如蒙君父恕宥一字缺承膺者,或有之矣。至於受不道之名,如數字缺臣者,則一日假息,是增一日之罪矣,況敢以冒數三字缺哉。今之論者,或謂人言雖甚罔極,天數三字缺已抵罪,則人人皆知其誣罔矣,在家四五字缺哉。此事泛然言之,則誠或如此,今五六字缺流放之後,憤鬱不平者,不翅多五六字缺臣與臺閣,互相觝排而極矣,則其五六字缺危不言而可知矣。臣雖家道而戶說五六字缺哉,抑恐雖以聖朝之威靈,亦難容四字缺則臣之蹤迹,豈不常遊羿彀之中哉?況今數三字缺虐,駴目沐心,一番論議,皆以爲臣之所致,臣日數字缺煎心焦腸,只願亟伏天誅,以謝神人也。然聖上置臣於遠外,使之二字缺悔責,則日久月深,紛紛數字缺寧息,而今乃收召不已,寵眷有加,其勢將數字缺而末流彌增其廣矣,此臣之所大懼而大悶者也。二字缺微悃,只望聖慈,矜愍哀憐,所數字缺如上二字缺則實天地生成之至恩也。臣辭竭意蹙,不知所一字缺矣,敢啓。傳曰,知道。
敎中外大小臣僚·耆老·軍民·閑良人等書。王若曰,孝莫大於尊親,方懋顯揚之典,禮克備於遞號,庸展愛敬之誠。玆行縟儀,式頒赦告。恭惟王大妃殿下,賢邁太姒,德盛元妃。秉心塞淵,襲一字缺門之令範,飭躬恭儉,贊寧考之至治。屬天降乎大喪,旣盡哀毁之制,逮毋儀于一國,益勤表正之方。顧以眇末之身,繄賴聖懿之訓。東朝問寢,尙幸溫凊之不違,三載居憂,奄驚日月之云邁。虔祀太廟,已過升祔之期,祗奉慈闈,詎緩尊崇之禮。肆遵歷代之故事,敢薦二字之殊稱。乃於本年七月二十八日己亥,上尊號曰孝肅。伏惟捻玉泥金,擬千億而耀輝。摹天盡日,豈萬一之形容?亟定渙汗之音,以示朝野之慶。自本月二十八日昧爽以前,除謀反大逆·謀叛·子孫謀殺祖父母父母·妻妾謀殺夫·奴婢謀殺主·謀故殺人·魘魅·蠱毒·關係國家綱常·贜汚·强·竊盜外,雜犯·死罪以下,徒·流·付處·安置·充軍,已至配所,已發覺,未發覺,已其正,未其正,咸宥四五字缺相告言者,以其罪罪之。在官者各加一資,資窮者代加。於戱,誰無父母,宜體錫嚴之仁,凡四字缺孝之道。春暉欲報,縱喜長樂之怡五字缺曷堪喬山之瞻望。爰擧斯而加彼諭四字缺更始之。自今霈此大宥,故玆敎示,想宜知悉。大提學李一相製進已上燼餘
上在慶德宮。停常參·經筵。
大殿,政院問安。答曰,知道。
慈殿,藥房問安。答曰,知道。
藥房都提調洪命夏,副提調朴世模啓曰,伏未審夜來慈殿症候,若何?湯劑姑停之後,熱候之減,與前無異乎?聖候,亦復如何?尊崇盛禮,昨又親行,瞻望淸光,孰不歡慶。第伏念玉體連日勞動,恐或有添傷之患,不勝憂慮,敢來問安。答曰,知道。
傳。半行缺
朴世模啓曰,頒敎事半行缺敎書中,赦句添入之意,敢啓。傳曰,知道。
鄭榏啓曰,頒赦爲之事,命下矣。數字缺下宥之乎?敢稟。傳曰,雜犯·死罪以下竝宥之。
上御崇政殿。行中宮殿冊禮,權停例爲之。
鄭榏啓曰,監司遞易時,各其境上交印,乃是舊例,而今見全南監司李泰淵啓本,則與前監司金始振,傳授兵符於恩津縣,其不遵法例,越境交龜之事,殊涉不當。請前全南監司金始振推考。傳曰,允。
鄭榏啓曰,外方死囚,監司定差員考數字缺親問,親問後乃啓,例也,今見黃海監司洪名缺啓本,則罪人韓有男等,不爲考覈,徑先親問,以數字缺考刑曹元公事,則考覆一節,初不擧論,數字缺免不察之失,黃海監司洪處尹及刑曹數三字缺請竝推考。傳曰,允。
金佐明啓曰,四五字缺命下,而明日是祈雨祭齋戒,何五六字缺明日爲之。
掌令鄭繼胄·鄭始成,持平朴承健啓曰,平安兵使許東岦,杖殺前宣傳官石之巖之事,人言藉藉,傳播已久,臣等今始論啓,四字缺重之意也。東岦恣其刑杖,小無忌憚,四五字缺怒之地,濫刑於不當刑之人,終至於殞命,則數字缺所犯甚重,而累日論列,天聽猶閟,臣等實不知聖意之所在也。不爲啓聞,擅殺朝官,非尋常之比,請勿留難,亟命拿問定罪。平林君李元敬,本以卑賤之人,承襲封君者也。秩雖宰列,所行常漢也,以其婢僕間妬忌之事,發怒於隣居禁軍,二字缺其二弟二子及奴子等,各持石手鐵椎及稜杖,入其家舍,撞破家産,亂打人命,幾至死域者二人,二字缺因隻邊呈狀,捉致事知奴子,則元敬躬自進來于庭,申辦,及其部官摘奸之時,又自哀乞,欲半行缺責於如此之人,而羞辱半行缺猶如此,則亦不可不痛懲。平安兵使許東岦·李元敬,請拿問定罪。今歲凶荒,慘於上年,咸數三字缺特分京外者,蓋爲主客俱困之慮也。第念八路凶荒,公私蕩竭,文武設場,將何以成樣?卽今形勢,又數字缺榻前定奪之時,大有所異,三庚已過,點雨不下,二字缺之風,無日不明,累次虔祈,雨意邈然,豆菽黍粟,今已盡枯,此後雖或得雨,亦無及矣。科擧時許多擧子之糧資,不得不取辦於京市,則市價數字缺民亦難支保。慶不踰年,雖是舊規,而遇此三字缺災,當有別樣變通,姑待明秋,追後設行,數字缺當,而至於文廟展謁之禮,則在所不已之擧,數三字缺取人,以除擧子都民俱困之弊,亦侍明秋四五字缺庭試,以示聳動之意,則擧子之心四五字缺今年別試及謁聖取人,竝姑停之。四五字缺近來尤甚,禁婚之後,士夫家五六字缺極非矣。請令漢城府,一一査半行缺考,今日大禮傳冊寶時,諸執事半行缺錯,當該執事,請竝命推考。答四五字缺李元敬,先罷後推,設科及謁聖,勿爲取人四五字缺處之。
鄭萬和啓曰,李元敬先罷後推事,命下矣。臺諫方以拿〈問〉定罪論啓,先罷後推,數三字缺捧之意,敢啓。傳曰,知道。
大司諫李殷相,獻納吳斗寅,正言李東溟·呂聖齊啓曰,臣數字缺聖批,以予當嚴飭一字缺不得濫雜爲敎,臣等不勝二字缺之至。第念內間出入,自有限制,當此大禮稠疊之日,尤宜嚴肅宮禁,必使內外截然,而應參命婦外,宗戚諸屬,多有夤緣冒入之事,則大內深嚴之地,未免爲濫雜之歸,外間傳說,不商紛紜,二字缺無家長査推之擧,請令法府,摘發推考。半行缺
鄭萬和,以都摠府言啓曰,半行缺而以擧動不得爲之數字缺啓。傳曰,知道。
朴世模,以禮曹言啓曰,各陵抽數字缺當爲發送,而大禮稠疊,郞廳不齊,今新數字缺擧行之意,敢啓。傳曰,知道。
鄭萬和,以御營廳言啓曰,以憲府所啓本廳軍兵,限明秋勿爲二字缺事,有令該廳稟處之命矣。今春罷遣軍兵二字缺以待立番定奪,故前期知委,使之自八月三字缺上番,而京畿軍兵則初以雜色,新纔作隊三字缺番採鍊湖西,近京數邑之軍,亦有與畿邑今數字缺此十哨,一體徵召矣。目今民事至此,等等亦以爲,登對時有所稟,臺臣所論如此,湖西軍兵數字缺只京畿十哨軍兵,姑停八月三番之數三字缺穫之畢,自十月初一日立番,依前二取四五字缺政,無專廢之歎,渠輩亦有受糧四五字缺行,而此後遠道軍兵繼番之。以下無已上燼餘
上在慶德宮。停常參·經筵。
自巳時至未時。四字缺
大殿,政院問安。答曰,知道。
慈殿,藥房問安。答曰,知道。
藥房提調洪命夏,副提調朴世模啓曰,伏未審夜來,慈殿症候,若何?湯劑停進,今已兩日矣,熱候比前別無加減乎?聖候,亦復如何?靜攝之中,連三日勞動玉體,親行大禮後,無添傷之患乎?眉上熱毒,已盡消減乎?前進牛黃末一字缺時已進御,則今又作末以入乎?慈殿症候,必須詳知,然後方可更議他藥,臣等不勝憂慮,敢來問安,竝此仰稟。答曰,知道。慈殿症候,似有一分之減矣。予之熱毒,今已自破,浮氣頗減矣。
藥房再啓曰,伏承聖批,慈殿症候,昨有一分之效矣,予之熱毒,今已自破,浮氣頗減爲敎,喜幸之至。臣等卽與諸醫,反復商議,則皆以爲,用藥中病,不必盡劑,乃是醫家之言也。慈殿症候,漸向差減,則苦口之藥,不必連進,今姑仍爲停止,更觀四五日症候後,議藥宜當。自上所患熱毒,旣已自破,浮氣頗減,則自可見漸消減,牛黃末·大黃膏,竝爲停止亦當云,敢啓。答曰,知道。今後勿爲逐日問安。
藥房都提調洪命夏,副提調朴世模啓曰,卽伏見五六字缺敎,右手大拇指上兩處,熱毒如小七八字缺類,雖不至大段,臣等不勝半行缺則皆以爲,毋論熱毒輕重,半行缺宜當云。紫金丁封入之意,敢啓。傳曰,知道。
鄭萬和,以都摠〈府〉言啓曰,副摠管四五字缺會同分軍事,除標信,內兵曹進去之意,敢啓。傳曰,知道。
鄭萬和,以御營廳言啓曰,八月數三字缺別馬隊四十五名,今已整頓矣。來閏七月數字缺番別馬隊替代後,舊軍放送之意,敢啓。傳曰,知道。
鄭萬和,以兵曹言啓曰,平安兵使數字缺依近例,令備邊司議薦何如?傳曰,允。
司諫李名缺啓曰,無狀小臣,添此匪據,頃緣應遞之嫌,已作當遞之任,勿遞之敎,遽下意外,臣實感惕,措躬無地。謹此冒昧,復瀆震嚴,處置請出,前後差殊,數字缺尤不知所以自處之義,而召牌之下,不敢不趨,七八字缺臣之進退,狼狽至此,自顧可笑。半行缺知分義所在,銜恩供職,半行缺是臺官,則亦何可獲罪,是五六字缺落,臺閣舊例乎?敢將血懇,呈數字缺踏之際,至被還給之命,嚴敎之下,惶縮數字缺具疏控免,終始見阻於政院,今此三次慶數字缺何等盛擧,而臣一未趨參於賀班,以伸臣子之數三字缺臣之罪戾,至此而無所逃矣。決不可一刻苟冒,請命亟遞臣職。答曰,勿辭。
鄭榏啓曰,司諫李俊耉,再啓煩瀆,退待物論矣。傳曰,知道。
大司諫李殷相,獻納吳斗寅,正言李東溟·呂聖齊啓曰,司諫李俊耉,以無狀小臣,忝此匪據,頃緣應避數字缺尙遞之官,而勿遞之敎,遽下意外,臣實四五字缺無地,不免冒昧復瀆宸嚴,處置請出四五字缺臣於此,尤不知所以自處之義,而召牌五六字缺赴,終致冒恥復出,臣之進退,狼狽六七字缺人謂斯何?臣非木石,豈不知分義五六字缺不難,而臣雖歷眇職,是臺官,六七字缺玷名器,墜落臺閣舊例乎?敢六七字缺之際,至被還給之命,嚴敎之下,五六字缺控免,終始見阻於政院,今此三次慶四五字缺擧,而臣一未趨參於賀班,以伸臣子之四五字缺罪戾,至此而無所逃矣。決不可一刻苟冒,引數字缺旣遞還仍,事異常規,不敢復出,其勢固數字缺後,大禮一未趨參,則亦難仍在臺職,請司諫李俊耉遞差。答曰,依啓。
鄭榏啓曰,平安兵使許東岦拿來傳旨啓下矣。自前監·兵使二字缺交代後拿來,今則何以爲之乎?敢稟。傳曰,依例爲之。
金佐明啓曰,伏見薜里內官先啓,數三字缺政府內宣醴,當行於閏七月初一日,宣醴之七八字缺祈雨祭相値。雖曰行祭之後,似爲半行缺賜宴之日,仍行內宣醞,故半行缺今番則旣停政府賜宴,半行缺知日字,然後可以分付該館,使之數字缺參,敢啓。傳曰,祈雨之祭不定,故以初一日行數字缺則不可行之於此日,故以初二日行之之意,旣已數字缺矣。
備忘記,傳□□史官三員待命,騎馬一字缺匹立之。
領中樞府事李景奭箚曰,伏以臣一字缺聞洗草時,有內外賜宴之命,臣心固不勝數字缺而政院陳達其不可,禮曹因而申啓,臣姑數三字缺竢聖敎之下。卽者伏聞有各其處從略爲之。數三字缺聖意以爲,祖宗朝流來盛典,今不可太爲數字缺講論,有此從略之命,誠出於酌定之至數三字缺於此,益增惶懼,不敢不略陳所懷。夫少者數三字缺之賜,不敢辭,禮也,而此事異於斯,顧四五字缺年于玆,而到今益甚,嶺東·海西五六字缺嶺南尤極慘然,聞來不覺嗚咽。三四字缺復遑遑謀所以救之半行缺。況敢徒知恩渥之可感,半行缺謹天戒恤民飢之萬一乎?旣曰錫宴五六字缺外俱設,則又非略也。周禮十二荒政,有五六字缺也,禮文可省者省之,釋之者〈釋之〉云。如有弊四五字缺此言祭祀之禮,亦省之也。又曰,蕃樂,蕃樂四五字缺之謂釋之者云,歲荒民飢,當憂民之憂,五六字缺不作。且春秋傳有曰,大備之禮,君食不兼數字缺之君,猶不兼味,而臣與宴可乎?祀猶省禮,而數字缺可乎?用樂與否,臣不敢知,而如或不蕃,其又數字缺雖食,食不下咽,恐近之矣。伏乞聖明,畏天之威,數字缺之將盡兢兢業業,節用愛人,自不行應行之典,數字缺民之心,以副群下之望,公然不勝幸甚。臣無任缺答曰,省箚具悉卿懇。此時此擧,似涉未安,而終闕舊例,則予心缺然,當復如何耶?然因臺啓旣停宴樂,於卿有何不安之事,予心有何全闕之歎乎?卿其安心勿辭。
弘文館副提學兪棨,校理任翰伯·南九萬,副校理二字缺壽·李敏迪,修撰李翊·李敏敍,副修撰安後說二字缺箚曰,伏以國家憂制甫畢,縟儀洊擧,一國臣民,一字缺歡同慶,瞻聆所及,普切抃聳,而第惟今年旱災之慘,誠近世所未有之大侵也。三南數千里,旣數三字缺自外諸道,次第告急,當此收成之節,已多數字缺無民無國之禍,迫於燃眉,臣等未知國數三字缺戾於天,而天之降酷,一至此哉?天心之怒,雖數三字缺事,而目今朝家擧措,殊未有遑遑汲汲四字缺竊懼焉。臣等亦固知國家莫重大四五字缺損節者,但因其不可已之擧,而五六字缺則譬如父母之怒方盛,而半行缺反成小懈而樂意生半行缺節矣,此不可不深省半行缺內外宗懿親,命婦之外戚半行缺而自內亦將設宴,以伸歡慶之禮半行缺侈云,外間傳播之說,臣等未敢信其五六字缺近似者,則會合宗戚,慶·壽兩殿,揆四五字缺理,而但以近之天色觀之,父怒於堂,子讌於數三字缺敬畏之實,必致疾威之加,求之事理,天四五字缺伏願聖明,勿以風聞之非實,而痛加克念數三字缺使中外臣民,明知聖明迪畏修省之意焉。臣數字缺有國家者,安危得失,一日萬幾,雖在安樂無事之時,數字缺朝夕謀猷,夙夜警戒,廣進言之路,勤接引之數字缺今凜凜危亡之形,已至於不可爲之地,而殿下內存三四字缺心者,群下之敢識,臣民悶鬱於屋下者,聖明未得七八字缺罕,三司近密,亦阻言議,群情半行缺九重,豈知今日氣像,若是半行缺共束,亦不可拱手而待盡。半行缺惕勿苟逸,明日慶禮,旣已半行缺三司講究救災弛患之策,保國二字缺之術,使人心感悅,天怒少解,不勝幸甚。臣等職在經幄,目見天災之孔棘,旣有所懷,不敢不達,惟聖明澄省焉。取進止。答曰,省覽爾等之箚辭。不數字缺懼之至也,此何時乎?雖使平時言之,內間慶禮,數三字缺親屬通行之例也。至於設宴之事,平時三四字缺此時爲之乎?且禫月未盡,國家不得已事三四字缺宴安乎,否乎?無根之說何限,而未有如此數三字缺今至於此,無非予之不得見信而然也。近四五字缺知予實漸赧,但自責而已。末端五六字缺焉。
朴世模啓曰,左議政箚子半行缺留院之意,敢啓。傳曰,知道。
半行缺命下矣。史官不足以宣。半行缺
議政府左議政半行缺據,涓埃未報,罪半行餘缺以衰朽日甚,百病交侵,眼半行缺步不良,氣薾血枯,精耗神昏,百五六字缺之望,適當國家多事之時,雖不四五字缺列,而不可强者,筋力也,只自悶煎而已。數三字缺得暑痢,衰老之人,誠有所難堪者,而力四五字缺免添傷,禮罷還家之後,症勢益重,數字缺殆不成事,顧念狗馬之疾,出於積傷之數字缺間,難望其差復,伏願聖明,曲垂憐察,數字缺本職及兼帶諸司提調,以便公私,不勝幸甚。取進止。
議政府領議政鄭太和身病初度呈辭,不允批答。王若曰,閔予小子,旣免于喪,初訪落止,率是昭考。予未有艾,尙賴股肱之良,克左右俾不墜厥緖。惟卿自乃顯祖,勤身于王室,式至于卿。克承厥家,施于有政,秉德不矜,休休焉其如有容。夙夜匪懈,弗以一能自名,不動厥聲色,衆望攸歸。弼亮累朝,嘉績多于先王,肆先王遺大投艱于寡躬。又畀以卿,用勵相我邦家,予念若玆,惟終始仰成于卿。卿豈棄予如遺,遏秩前人光,今卿宅于首揆,任大責重。凡厥庶政,罔或不知,矧又有事太廟,三禮繼成。凡厥將事,罔不駿奔走以先,予固憂卿或愆于榮衛,卿亦告數字缺予心有憫。然惟無妄之疾,勿藥有喜,神明有相,何恙不已。臥而論道,毋困予沖人。嗚呼,予以薄德,獲戾于上下,卽祚三歲,靡歲不飢,及至于今日,公私掃地赤立。魃虐尤酷,如惔如焚,千里滌滌,孑遺之民,顚連于溝壑。惟天降若玆大厲,憯不知其故,予惟上畏天威,匪卿曷與敬迓?予惟下恤赤子,匪卿曷與懷保?欲半行缺疇咨欲祛積半行缺卿疇訪,矧今朝著携貳,半行缺玆各日趨于下,旣不可以更張。五六字缺循待盡,昧昧予還遠,惟今日之三四字缺其無涯,尙冀卿旁招俊乂,共濟數三字缺求去,亦克援止,胡乃自懷遁,思不永三四字缺否德,其曷不于前,寧人圖報。嗚呼,數三字缺易乃猷攸,終無俾後人迷,所辭宜數字缺故玆敎示,想宜知悉。弘文館校理南九萬製進已上燼餘郞廳李弘稷校正。日記廳郞廳任命周書
上在慶德宮。停常參·經筵。
答領議政鄭太和再度呈辭曰,不允批答。
答尙州牧使李聖基疏曰,省疏具悉。爾之所陳之言,實是今日之急務,且是慘惻心寒之處,當令攸司議處焉。
答大司成朴長遠疏曰,省疏具悉卿懇。卿才允合,大臣儒賢之言,不謀而同,卿何爲嫌?安心勿辭,從速察職,欽哉予意。
有政。吏批,行判書尹絳進,參判金壽恒進,參議趙復陽進,都承旨金佐明進。金宇亨爲司諫,二字缺爲監察,權道興爲學諭,金厦梴爲學正,一字缺孝騫·兪命胤爲直講,李正英爲兼同知義禁,二字觖履爲驪州牧使,卞榥爲平安都事,姜裕後爲江界府使,李俊耉爲執義,李正英爲右尹,觖爲英陵參奉,柳頲爲天安郡守,江界府使,三字觖今加通政。兵批,判書洪命夏進,參判觖進,參議朴安悌病,參知吳挺緯病,觖和進。李翊漢·鄭麟卿·李迪·李缺五衛將,朴元震爲都摠經歷,金觖劉廷烈爲昌慶宮假衛將,閔震孟觖李俊耉爲副護軍。觖
政院啓曰,江界府使,例以堂上差遣,而新除授姜裕後,時無加資之命,何以爲之?敢稟。傳曰,依例加資。
朴世模,以吏曹言啓曰,益平尉洪得箕,靑平尉沈益顯,寅平尉鄭齊賢,東平尉鄭載崙,興平尉元夢麟竝百官觖授事,命下矣。備忘下於下直之後,故今政觖及下批之意,敢啓。傳曰,百官之加,不可不同日,今日爲之。吏批,行判書尹絳病,參判金壽恒進,參議趙復陽進,右承旨朴世模進,益平尉洪得箕,靑平尉沈益顯,寅平尉鄭齊賢,東平尉鄭載崙,興平尉元夢鱗明德,今加光德,百官加親授觖敎。兵批,判書洪命夏病,參判柳慶玉進,參議朴安悌病,參知吳挺緯病,右副承旨鄭萬和進。李天基爲副護軍。
金佐明,以吏曹言啓曰,大王大妃殿·王大妃殿上尊號,中宮殿冊禮後,頒赦事,命下矣。頒赦之後,例有別歲抄之擧,今則何以爲之?敢稟。傳曰,依例爲之。
鄭萬和,以都摠府言啓曰,本府書吏之數,本是四十名,而累經變亂,減數字缺只有書吏使令各八名矣。上年因凶荒,裁數字缺減書吏·使令各二名,餘存者只是六名。不但常時使喚之不足,若値擧動及都試開場時,則每患艱窘,動輒生事,不得已自本府,加出書吏·使令各若干名,而料布無出處。故曾以本府定送軍士,使之永定,一依兵曹老弱納布之例,收布雇立事,至於入啓蒙允,以此計給加一字缺書吏輩料布矣。今者兵曹,權減各衙門軍士,而本府定送軍士,亦入於應減之中。其在兵曹,所減不多,而自本府言之,則數少下人,旣失生理,謀避離散之患,勢所必至,此必兵曹,未詳本府形勢之如是切迫,視同他衙門不緊之處,有此權減之擧也。本府雖似閑局,實是宿衛重地,堂上三字缺多至一字缺員,而書吏·使令之數零星,如許二字缺厭避淸寒,願屬者絶少,若又失此,將不成官家貌樣,誠極可慮。權減軍士七名,請令該曹,依前還給,何如?傳曰,令該曹參。數三字缺
承政院都承旨金佐明疏曰,伏以臣之數三字缺冀蒙屛斥者,半行缺實恐終至於半行缺不諒恩命,荐加匪據之忝,乃至四五字缺縟禮之迫,不暇露章,黽勉趨命,自顧四五字缺伏覩政院之啓,內間出入,自有限制,當大禮二字缺之日,尤宜嚴肅宮禁云者,誠是確論也。臣於此,悚惕愧懼,無地自容,姻婭膴仕之嫌,臣則蹈之,家小冒入之罪,臣則犯之,祗俟問備,甘從吏議,不料玆者,臺啓旋停,譴責不加,臣益增懼,置身無地。竊念宮闈冒入,誠非細事,苟有犯者,則其在國法,不可有所容貸。重啓不嚴之端,爲其家長者,亦不可幸其苟免三字缺端,臣職在近班,身犯是科,理不當緘默,自幸其免罪罰,玆冒萬死,仰瀆宸嚴。伏願殿下,遞臣之職,治臣之罪,俾公議得伸,公法不撓,千萬幸甚。臣無任惶怖戰灼之至,謹昧死以聞。答曰,省疏具悉卿懇。勿推之命,非欲屈法,意有在焉,卿何辭爲?安心勿辭,從速察職。
咸鏡監司權堣疏曰,伏以臣,才識短淺,本四字缺濫蒙三朝之恩,累忝巡宣之任,代斲之災,理所必至,而區區之懷,惟以奉公守法,爲報效之地,朝紳之期待於臣者,亦以此也。不意頃者,白地受誣,終陷於循私罔上之罪,直欲鑽地以入而不可得也。臣負此欺罔之罪,不可一刻晏然,而推勘未畢,不敢控辭,憲府有故,久未發緘,竟至於二字缺蒙宥,徊徨悶縮,益無所容。罪人元世欽四字缺適不二字缺道,始識姓名,且其所行悖惡,不死不一字缺罪,人所共憤,有何愛惜之心,而敢生容護之計?謂或親切,而揆以事體,豈忍分付三字缺勿爲施刑,欺罔朝廷乎?雖使無狀不四五字缺地,而必不忍爲此怪半行缺姓人而二字缺不察半行缺語驚動大臣,以致慈母之投杼,四字缺可勝慨哉。天鑑孔昭,別遣摘奸四字缺人言綻露,罔極之誣,不待臣言而洞釋,瞻三四字缺感淚無從。第念藩臬之任,委畀甚重,本非如臣昏庸之可堪,而奉職無狀,被人厚誣,不能見信於朝廷,臣何敢仍冒匪據,重辱名器?伏乞聖慈,鐫臣職名,仍治臣罪,一以謝人言,一以存國體,不勝幸甚。臣無任兢惶戰灼之至,謹昧死以聞。答曰,省疏具悉。此不過一時風聞,何引嫌之深若是?卿其安心勿辭,從速察職。
敎京畿觀察使兼兵馬·水軍節度使·巡察使·開城府·江華府留守鄭知和書。王若曰,地有遠近而緩急異勢,任無外內而輕重隨時。故周甸在諸服居先,而寇君從九卿出外。今卿此任,古牒可方。卿其往欽,宜急先務,予於敎諭,不暇他言。瞻彼八路之同饑,念此三輔則尤困。站役疊於前後,愁怨是叢,倉儲竭於公私,拯救無策。矧今秋節之已屆,尙患暵乾之爲災。固知日後之憂,有倍目前之急。爰思共理之道,得人爲要,欲求已試之才,非卿孰可?惟卿,巍然國器,出於德門。有文翼之典刑,率循舊業,受仁祖之眷遇,踐揚華塗。入則眞學士之風儀,出則古方伯之威望。自先朝以至于今日,殫素節無愧於古人。一字缺其敏識通才,觸事無礙,所以剸繁理劇,游刃有恢。故玆僉擧之允諧,抑亦予心之先簡。玆授卿以京畿觀察使兼兵馬水軍節度使·巡察使·開城府·江華府留守,卿其克體至意,益厲二字缺竝施恩威。如湖南安半行缺褰帷之時,公其黜陟半行缺其科條,則亦猶在臺閣而執法。其他應務一字缺皆可反隅而推。至如寬猛弛張,曁夫稟裁自新。只一字缺多誥,卿所熟諳。於戱,汲黯心在於禁中,徒得君重,翁婦政最於畿內,只務民安。故玆敎示,想宜知悉。禮曹參議姜栢年製進
以領議政鄭太和再度呈辭,傳于朴世模曰,不允批答。
成均館大司成朴長遠疏曰,伏以國子師儒之長,爲任極重,敎胄之責,風化所關。又使之克盡成就之方,期臻以寧之效者,此自古有國之先務,而其在平時尙然。矧玆新化之初,益重文敎之日乎?必擇其人,必久其職,實是的當之論,而必先得人,方議久任。噫,臣豈其人哉,臣豈其人哉?目今人物雖曰眇然,堂堂聖朝,自有其人,則如臣等比,平日所自期,與夫一世之所以待之者,豈萬萬容議於居是任而冒是責哉?臣之本一闒茸,千萬無似之狀,曾所瀆陳,幾無餘蘊,業已聖鑑之所洞燭,而初除申暴,獲蒙恩遞,臣竊以爲庶合於用舍之宜,而少安於循墻之悃矣。不意屛退之餘,復此叨冒,自揣微分,尤覺罔措,萬不獲已,露章控免,而終未上徹,適値國禫屆日,臣子分義,悲遑罔極,不敢自便身圖,未免冒出祗肅,因仍荏苒,黽勉趨參於祔儀奔走之列,其間在職一日,則亦不敢少有弛忽,故晨入國子,前後數次,而自愧不稱。招立無面,製述科次,亦賴諸僚而粗完,至於通讀一節,則下吏循例來請,停廢已久,便當定日行之,而臣於當講諸書,不啻盲聾,今也驟以誨人,其爲可駭可笑,反不如不一字缺擧行,而終被癏曠之責,半行缺一毫擧職之望,而至于半行缺訪道之餘,歷陳館學之弊,深有慨於培養之道,師道之不立,至有極擇朝臣中有重望者,以爲師長一字缺請聖心虛佇,仍降擇授之敎,此正學政一新,多士風動之一大機會,而終之以擧今見任,謂臣爲亦衆望所歸。惜乎,啓沃之昌言,未免爲謬擧之歸,以聖上如流之美,特令問于大臣處之者,此實古先哲王用人難愼之道,而亦出於見賢然後用之之至意。嗚呼,盛哉,其於大臣議處之際,意謂從實直陳,以盡較短量長,登明選公之方,而乃今議啓,不出於儒臣所啓範圍之內,而其所歸結者,請遵仁祖將三臣故事,仍畀於臣,不改其舊,上勉下飭,以責作人之效,則抑又過之。嗟呼,此豈獨微臣僨事之懼而已哉,實亦士望之得失,而斯文之興喪係焉,豈不重可惜哉?夫以學有師承,操履純篤之鄭曄,及夫前後接武之趙胤錫·金益熙,比而同之,有若以臣爲眞可堪任者然,臣於是驚惑失圖,不知臣一身,一朝化而爲何狀底人物也。譬如强進僥以千斤之重,豈必待擔不起而後知哉?臣雖極無狀,恒所自勉者,粗以不見信於朋友爲戒,況於君父之前乎?臣之長短,自知已審,以言乎學則臣本無所學,以言乎文墨則臣幸竊一第。旋遭兵亂,亂定未幾,驟從吏役,因循廢墜,鉛槧如掃,加以恒憂母病,二十年來,精魂盡喪,而觸事昏忘,年未甚衰,而顔狀枯杇,每於衆會,見者驚嗟,以臣之如許才具精力,曷能協士望而養國脈,以贊我聖上一字缺仁祖聳動作成之盛擧乎?倘以臣言,更詢左右,則臣之實狀,可以灼知,而或涉於一毫虛誣,則一字缺見阻於政院,又未免半行缺慶禮,乍出乍入,跡涉無據,半行缺伏願天地父母,念官人貴於則哲,諒臣言非出二字缺特依儒臣所請,擇朝中有重望之人,改畀本任,俾一字缺移就散秩,以安微分,以篤斯文,而終惠一國之多士,千萬幸甚。臣不勝戰灼祈懇之至,謹昧死以聞。答曰,省疏具悉卿懇。卿才允合大一字缺儒賢之言,不謀而同,卿何爲嫌?安心勿辭察職,欽哉予意。
掌令鄭繼曾,持平朴承健啓曰,平林君李元敬,本以卑賤之人,承襲封君,秩雖宰列,所行則常漢也。以其婢僕間觖之事,發怒於隣居禁軍,率其二弟二子及奴子等,各持石手鐵椎及稜杖,毁撤家舍,撞破資産,亂打人命,幾至死域者二人。該曹因隻邊呈狀,捉致事知奴子,元敬躬自進去,立庭申辯,及其部官摘奸之時,又自哀乞,欲掩所犯之迹,廉隅一事,不足責於如此之人,而羞辱衣冠,莫此爲甚。況其罪犯如此,則不可不痛懲,豈但罷推而止。請平林君李元敬,亟命拿問正罪。答曰。二字缺
金佐明,以吏曹言啓曰,大王大妃殿·王大妃殿尊號,中宮殿冊禮三度頒赦後,別歲抄,命下矣。祔太廟頒赦後,別歲抄啓下,待其啓下,依例次第書入之意。觖
傳于朴世模曰,半行觖監都提調以下員役,竝。觖
副提學兪棨,校理南九萬,副校理李缺李翊,修撰李敏敍,副修撰洪柱三等缺對矣,敢啓。傳曰,熱毒自破之處,濃水連五六字缺不得引接,如此國家多事之日,帷幄之臣數字缺懷而二字缺面陳,予心悶悶焉。所懷其一二字缺啓。燼餘
兵曹啓曰,平安兵使有闕,依近例,令備局議薦,何如?傳曰,允。備局謄錄
藥房啓辭。答曰,知道。慈殿症候,與昨一樣,予之所患,不至大段,勿爲逐日問安。
傳曰,益平尉洪得箕,靑平尉沈益顯,寅平尉鄭齊賢,東平尉鄭載崙,興平尉元夢麟,竝百官加親授。內下記草
上在慶德宮。停常參·經筵。
下直,穩城府使柳時楨,城津僉使李迎濂。
大殿,政院問安。答曰,知道。
朴世模啓曰,臣以實錄兼春秋,宣醴進去下直。傳曰,知道。
金佐明啓曰,違格上言一字缺啓字爻周之意,敢啓。傳曰,知道。
鄭萬和啓曰,濟州牧使李枝馨,今辛丑年歲貢馬一字缺送啓本二度,其姓名皆付籤封進,此曾所未有之事,殊甚駭異,自半行缺推考。傳曰,允。
傳曰,今下弓矢,穩城府使柳時楨,城津僉使李迎濂給送。
一字缺爲牧使,洪宇遠洪州牧使,黃鐫耉,順天府使,鄭一字缺補等,月課連三次不作。罷職傳旨,傳于朴世模曰,只推勿罷。
掌令鄭繼胄,持平朴承健啓曰,平林君李元敬,本以卑賤之人,承襲封君,秩雖宰列,所行則常漢也。以其婢僕間妬忌之事,發怒於隣居禁軍,率其二弟二子及奴子等,各持石手鐵椎及稜杖,毁撤家舍,撞破資産,亂打人命,幾至死域者二人。該曹因隻邊呈狀,捉致事知奴子,則元敬躬自進去,立庭申辦,及其部官摘奸之時,又自哀乞,欲掩所犯之迹,廉隅一事,不足責於如此之人,而羞辱衣冠,莫此爲甚。況其罪犯如此,則不可不痛懲,豈但罷推而止乎?請勿留難,亟命拿問定罪。答曰,不允。
大司諫李殷相,獻納吳斗寅,正言李東溟·呂聖齊啓曰,諸駙馬加資親授之命,特出於格外,臣等固知聖意所在,實非偶然,而第念爵秩者,國家命德之公器也,上不可以虛授,下不敢以虛受,資窮者代加,自是通行之舊規,則今此諸駙馬之特爲親授,揆諸體例,實爲未安。請還收益平尉洪得箕,靑平尉沈益顯,寅平尉鄭齊賢,東平尉鄭載崙,興平尉元夢鱗加資親授之命。答曰,不允。
備忘記,傳于元萬石曰,長番內官强義忠,當爲莫重公事,誤踏啓字,極爲非矣,推考。
傳于金佐明曰,自丙子以後本院日記中,百官加親授之人,絶無乎?卽日考啓。
金佐明啓曰,傳曰,自丙子以後本院日記中,百官加親授之人絶無乎?卽日考啓事,命下矣。取考各年日記,則先王朝己未年三月缺傳于都承旨李行進曰,半行缺己亥年十一月十一日缺城所啓閔應亨,以年八十,已加嘉義,此非陞品缺百官加時,若又親受,則其於優老之道,似爲得矣。上曰,閔應亨,百官加時,使之親授云矣,敢啓。傳曰,福寧君何樣百官加,何身親授乎?臺諫請還收,凡幾度耶?卽回啓。
趙胤錫啓曰,以本院加親授人考出啓辭,傳曰,福寧君,何樣百官加,何身親受乎?臺諫請還收,凡幾度耶?卽日回啓事,命下矣。更考日記,則福寧君加資親授,乃封世子頒勅赦百官加,而勞之有無及臺諫之啓,無現出處矣,敢啓。傳曰,勞之有無,雖不得知,臺諫還收之啓,其無現出之理乎?卽日廣考以啓。
趙胤錫啓曰,以本院啓辭,傳曰,勞之有無,雖不得知,臺諫還收之啓,其無現出之理乎?卽卽廣考以啓事,命下矣。福寧君加資親授之命,在於乙未三月初四日,故自其日至五月朔日記,再三考見,而未有臺諫論啓之事,此外更無廣考之地,敢啓。傳曰,知道。
鄭萬知,以都摠府言啓曰,今日入直軍士,中日習射,請出標信。傳曰,知道。
鄭萬和,以司僕寺官員,以提調意言啓曰,濟州先運馬一百六十八匹內,年例馬八匹,三名日進上馬六十匹,凶咎馬一百匹,而其中雌馬二匹,到康津逃逸,雄馬二匹,雌馬二匹,則病留於康津,來到本寺者,合一百六十二匹,禾毛色別單書入之意,敢啓。傳曰,知道。
鄭榏,以兵曹言啓曰,當日正兵金明信稱名人,自開陽門入來,差備門外擊錚,極爲駭愕。令攸司囚禁治罪,同門守門將李以建,常時不能禁斷雜人,以致闌入,亦爲非矣。推考,何如?傳曰,允。
鄭榏,以兵曹言啓曰,都摠府啓辭,本府書缺數,本是四十名,而累經變亂,缺令各八名矣。上年因凶荒缺二名,餘存者只是六名,不但常時使喚之不足,缺擧動及都試開場之時,則每患艱窘,動輒生事,不得已自本府,加出書吏·使令各若干名,而料布無他出處,故曾以本府定送軍士,使之永定,一依兵曹老弱納布之例,收布雇立事,至於入啓蒙允缺計給加出書吏輩料布矣。今者兵曹權減各衙門軍士,而本府定送軍士七名,亦入於應減之中。其在兵曹所減不多,而本府言之,則數少下人,旣失生理,謀避離散之慮,勢所必至,此必兵曹未詳本府形勢之如是切迫,視同他各衙門不緊之處,有此權減之擧也。本府雖似閑局,實是宿衛重地,堂上·郞廳,多至十八員,而書吏·使令之數,零星如許,下輩厭避淸寒,願屬者絶少。若又失此,將不成官司模樣,誠極可慮。權減軍士七名,請令該府,參酌還給,何如?傳曰,令該曹參酌還給事,命下矣。本府書員·使令,上年雖曰裁減,書員八名,使令一字缺名,一朔價布應下外,只減加給之十疋,而缺中書員·使令,各減二名,唯以各六名使喚云者,恐或未察也。但本府書員多,而下人數少,此則臣等之所詳知者,而旣有使喚軍六名,近仗軍八名,又有拾箭軍十名,竝二十四名也。若皆以本軍立役,則二十四名使喚,未爲不足,若爲收布,則二十四名一當番之價布,多至一百二十疋,以一百二十疋之木,雇立使喚,亦必有缺故臣等十分參酌,只減七名矣。本府事勢,若非切迫,當此裁減浮費之時,不必如是啓達。拾箭軍十名內三名,仍前勿減,何如?傳曰,允。
議政府左議政沈之源二箚曰,伏以臣,衰耗旣甚,賤疾又劇,自揣筋力,無計供職。瀝血封章,蓽缺恩許,誠未格天,反下溫批,至於遣醫缺珍劑,臣誠感泣。不知缺重地,絲毫無補,隨事生疣。設令微臣,貪缺聖恩,强顔冒居,只增罪戾而已,有何裨益於國家也?況臣所患賤疾,出於衰敗之餘,元氣萎薾,頭目眩瞀,雖欲强起,其勢末由,決非旬月所可差復。鼎席之任,不可久曠,伏願聖慈,諒臣缺悃,本職及兼帶諸司提調,亟賜遞免,以便公私,不勝幸甚。取進止。答曰,省箚具悉卿懇。卿其安心勿辭,從容調理,內局提調之任,當勉副焉。
司憲府大司憲兪㯙疏曰,伏以譾劣微臣,濫蒙誤恩,待罪畿輔,一年于玆,瘝職竊廩,慚懼缺積,倖免譴罰,獲抵瓜限,投閑置散,乃臣之分也。不意萬萬夢寐之外,遽叨萬萬不似之職,臣聞命震駴,心神隕越,以榮爲懼,累累靡定。仍竊伏念,憲府之官,其責甚重,而多官之中,長官爲最,苟非輿望素孚之人,鮮能厭服衆情,如臣闒茸,已試無用者,何敢晏然冒進,上累則哲之明,下招缺受之譏乎?目今紀綱解弛,風俗敗壞,已到十分地頭,修擧整頓之責,實在法官,其爲任之關係,果如何哉?而承乏苟充,一至於此,臣雖欲感激鴻私,奔走出謝,微臣顚躓,有不暇論,奈於國事何,奈於公議何?且臣有切迫狗馬之疾,不得不猥瀆焉。臣自前月初,重患濕痰之症,右滕拘攣,蓋骨酸疼,步履硬礙,動輒扶倚。又於念後,添得阿睹之病,兩眼赤腫,不能開睫,轉輾增劇,晝夜剌痛,醫言眼疾雖苦,不至難治,而至於脚病,非朝夕猝發之症,積傷所感,顯有風痺之漸,必須及時鍼灸,庶免廢疾之患。螻蟻死生,固不足恤,以此病勢,實無自力就列之望,臣之情事,可謂蹙矣。況新監缺印之後,卽日復命肅拜禮缺如上所陳,天門咫尺,無路缺躬親還納,違慢之誅,益無所逃,臣誠惶恐俟罪,罔知攸措也。伏惟聖明天地父母,察臣人器之不稱,憐臣疾病之實狀,新授職名,亟賜遞改,俾得專意調息,少延危喘。不勝臣無任新懇屛營之至,謹昧死以聞。答曰,省疏具悉。卿其勿辭,從速察職。
弘文館副修撰安後說疏曰,伏以本館所陳箚中一款事,臣固疑其閭巷之說,有不近似,而及承聖批,果知孟浪。臣有賤疾,不得與同僚,偕陳惶恐之意,席藁私室,只俟嚴誅。且戚屬婦女冒入之事,亦入於措語中,而臣矇然同參矣。還家,聞臣外祖母,亦率屬冒入云,是不勝悚慄焉。臣初若聞知,則箚中聯名,實所不敢,此雖非臣所可禁斷,而其不能覺察,昏謬同參之罪,有所難免,臣何敢終始隱默,自掩其失哉?伏乞聖明,克命先遞臣職,竝彰臣罪,千萬幸甚。臣無任戰灼殞越之至,謹昧死以聞。答曰,省疏具悉。祖母及厥妹之入不入,雖難禁斷,奚有不知之理哉?爾其勿辭焉。
議政府領議政鄭太和身病再度呈辭。不允批答,王若曰,試觀夫國事殆哉,有難以言語盡者。三春不雨,至于七八月間,萬姓咸飢,環此數千里內。周璧旣卒,微誠奈未格于天,魯倉已空,惠政無可施之地。油然作沛然下,難望勃然以興,壯者散弱者塡,惟見死者相繼。雖群工協心而圖濟,猶恐顚隮,矧老成奉身而求歸,疇扶危急。惟卿以大旱霖雨之手,於國爲中流砥柱之身。名家淸彝,炳相業於四世,嚴廊碩德,繫士望於三朝。幸賴匡輔缺庶□扤隉之勢。彈乃心力,區畫悉當視缺毗益篤,近緣大禮稠疊。缺走於百僚之首,固已慮其缺榮衛之或愆,可卽有喜,故去就之是決,便缺閑。溫批纔宣,謂有回於卿意,避辭又至,何缺乎予心。此正上下遑遑之秋,豈是輔臣邁邁之日。顧小子之薄德,縱難有爲,念先王之殊恩,其忍若浼。予不多誥,卿其熟思。於戱,休戚與同,惟當爲國盡瘁,危亡將迫,敢曰在家不知。勉竭濟屯之猷,毋爲釋負之計。所辭宜不允,故玆敎示,想宜知悉。弘文館副修撰安後說製進燼餘
答兵曹判書洪命夏箚曰,省箚具悉卿懇。卿辭允合事宜,當更議于廟堂處之。內下記草
上在慶德宮。停常參·經筵。
大殿,政院問安。答曰,知道。
慈殿,藥房問安。答曰,無事,勿爲間日問安。
藥房提調洪命夏,副提調朴世模啓曰,數日來老炎轉熾,伏未審此時,慈殿症候,若何,聖候調攝亦復,如何?眉上熱毒自破處,今已完合乎?右手拇指熱毒,亦漸消減乎?臣等憂慮未弛,敢來問安。前日劑入加減八味丸,以進御之日數計之,則於初十日,豫爲作末劑入缺慈殿症候,詳言于醫女矣。缺傳之言,慈殿近日所患,熱候頗減,浮氣亦減,缺候比前似加,水刺雖不至於厭進,而亦無缺之念,臣等卽與趙徵奎·成後龍諸御醫,反覆商議,則皆以爲,慈殿熱候浮氣之減,誠爲喜幸,而但濕熱猶在心脾之間,故脹候有加,而水刺不如缺萬病回春方,加減胃苓湯,加山桅仁·黃連各七分十貼,進御宜當云。此藥五貼,爲先劑入之意,敢啓。答曰,知道。
金佐明啓曰,領議政鄭太和三度呈辭到院,而以祈雨祭齋戒,留院之意,敢啓。傳曰,入之。
傳于金佐明曰,江原監司李弘濟留待。
鄭萬和啓曰,吏曹參議趙復陽,以勾管堂上,方在賓廳,今日引見時,一體入侍乎?敢稟。且江原監司李弘淵,亦有留待之命,何以爲之?敢稟。傳曰,竝入侍可也。又啓曰,大司憲兪㯙,牌招不進矣。傳曰,知道。
鄭榏啓曰,今日京城三次祈雨祭,獻官以下受香祝,纔到達明門內,大雨如此,獻官等以爲,今日之祭,爲缺祈雨,而雨勢滂沱,仍詣享所,似非誠實之道,仍留闕門,使臣等稟旨定奪云。缺行與否,令禮官急速議處,何如?傳曰,允。
朴世模,以禮曹言啓曰,以政院啓辭,受香之後,大雨如此,獻官仍詣享所,誠非誠實之道,仍行與否,令禮官急速議處,何如?傳曰,允事傳敎矣。獻官受香之後,因雨停止,雖曰前例,而雨勢如此,姑觀今明日,更爲稟處,何如?傳曰,允。
鄭萬和,以都摠言啓曰,副摠管柳赫然,除標信賓廳坐起,進去之意,敢啓。傳曰,知道。
鄭萬和,以司僕寺官員,以提調意言啓曰,濟州先運年例三名日進上馬賜給外,四十缺今姑放牧於箭串,凶咎馬賜給二匹外,依上年缺兒馬帖,年月久近案,次缺爲抄出,熟馬帖,願受人處,亦爲分給,何如?傳曰,允。
以領議政鄭太和三度呈辭,傳曰,不允批答,缺。
朴世模,以禮曹言啓曰,司憲府啓辭,今年凶荒缺於上年咸聚之科,特分京外者,蓋爲主客俱困之慮也。第念八路赤地,公私蕩竭,文武設科,將何以成樣?卽今形勢,又與頃日榻前定奪之時,大有所異。三庚已過,點雨不下,害穀之風,無日不吹,累次虔祈,雨意邈然,豆菽黍粟,亦已盡枯,此後雖或得缺及矣。科擧時許多文武擧子之糧缺市,則市價翔貴,都民亦難支保,缺規而遇此非常之災,當有別樣缺行,實爲便當,而至於文廟展謁缺之擧,亦勿取人,以除擧子·都民俱困之弊,亦待明年,別設庭試,以示聳動之意,則擧子之心,亦不至缺然,請今年別試及謁聖取人,竝姑停止。答曰,設科及謁聖,勿爲取人事,當議大臣處之事。缺議于大臣,則領中樞府事李景奭以爲,今此旱缺災之慘,實係存亡,二南赤地,萬民將盡。如湖西缺瑞·泰,畿甸之若干邑,嶺西及關缺之處,近聞俱就枯黃,難望西成,缺於向日之再三大雷震,繼以數缺井泉皆涸,飢渴兼極,危急罔極缺鋒之慘,乙酉年飢歉,不至於此,而猶缺專荒政,今此凶荒,是何等大災,而若是其缺臺諫之言,實合變通之道。同慶之科,雖曰缺因大侵退行,允宜於大驚動之擧,謁聖則進行而不爲取人,匪惟省弊,亦所以修省之意,如庭試,行且觀勢而議之未暮也。依仁祖朝舊規設廳,而缺荒政,凡百施措,擺盡常例,亟召三公,廣詢諸宰,一言片善,罔或有遺,遑遑然汲汲然,惟講缺先,翕受敷施,最爲急務,伏惟上裁。缺元斗杓以爲,大禮之後,設科同慶,初謁文廟,試取人〈?〉,乃缺宗朝古事也。玆以常規言之,此缺俱不可廢,而但亢旱之災,入秋轉甚,東風連吹,百草枯損,兩南赤地,已不足說,而東西諸路,稍有可望之處,亦無奈何。同胞之民,將無孑遺,變缺及有甚於兵革,存亡之機,迫在朝夕,此缺遑遑汲汲,寢食不安之日也。當此之時,又缺大振作,以示至誠誡懼之意,庶缺民心,豈可謂之應行之典,而循缺災者然哉?若其遠地裹糧之缺非所暇論也。臣之淺見,慶科則退缺勿取人,似合處權之道,伏惟上裁。行判中樞府事鄭維城以爲,大禮後合慶設科,在常時論之,則固當不踰其年,而今年旱暵之災,近古所未有,三南赤地,更無可望,而他道稍缺收之處之際,亦被秋旱之災,其爲凶歉之慘,八路同然,哀我赤子,將盡劉矣。卽今民憂國計,已缺極地頭,此時君臣上下,遑遑汲汲,缺惟在於濟活民命,維扶國脈,缺他事乎?遠方擧子,糧資難辦,缺俱困之弊,特其餘事耳。不須暇論,缺明年退行,依臺臣啓辭施行,缺伏惟上裁。領議政鄭太和,身病呈辭,不得缺,左議政沈之源,病不收議,大臣之意如此,上裁,何如?傳曰,以兵判箚辭,更爲議啓。
傳于鄭太和曰,大臣·備局堂上引見。已上燼餘
已上缺至於不能禁止,將此辭緣,缺敎于三南監司似當矣。上曰,缺鄭萬和曰,三南監司處,曉諭裁減缺當自政院爲之耶?元斗杓缺特下政院,傳諭三南,使缺方之民,缺知聖意,何如?上曰,然則待備忘之下,下諭草書入,可也。許積曰,臣意則不然。缺追後入來,雖不知先入諸臣所陳之如何,而嶺南之民,已成塡壑,雖傳諭三南,使不得流散,其可得乎?徒爲文具,必不能有益矣。元斗杓曰,許積之言,着實矣。許積曰,卽今救死之不贍,亦且勤諭,不爲移秧處減稅之事,其不幾於緩論耶?洪命夏曰,若如許積之言,稍實處,亦爲一樣減稅,則國用何從而出乎?許積曰,前年則外方之民,皆知國家之盡力極救,而今年則無可奈何,豈不寒心哉?上曰,救民之誠,非不至也,缺賑救減稅等事,是戶判缺見,豫度將來之事,今日所當減省者,不但御缺於祭享等事,亦可減省,大臣今方入侍,祭享等事,亦爲停當減省,然後方可次第裁損矣。兪棨曰,許積之言,誠是也,急急擧行,可矣。趙復陽曰,亦可權罷者,貢物也。元斗杓曰,貢物無可捧之缺一如許積之言,某事則減,某物則損,開錄條目,以待領相出後定奪,而卽今經費,來年四月之用,似不足矣。臣意則江都有餘米石,亦可出而用之矣。上曰,江都米幾何?洪命夏曰,四萬餘石矣。元斗杓曰,有缺後有保障,江都·南漢之米盡給,而甚先缺之,則民命之得全,未可期,而若有一毫可救之道,缺爲之。許積曰,宣惠廳事,甚可悶矣。兩缺次多貸用,貢物若減,則宣惠廳之事,亦可慮矣。上曰,賓廳坐起,不必日次常常爲之。雖不有變通之事,必須料理入來,相對議定,可矣。許積曰,上敎允當。元斗杓曰,聖意若此,民雖死何恨?且內酒房酒一日所釀米,至於數三石,亦一切蠲減,可矣。上曰,民窮已至於極盡地頭,苟有一事,可以活我民一時者,當盡力爲之,有何可惜之物耶?許積曰,近聞全南道農事,山郡則稍實云。或相推移,亦可以救活民命,而嶺南則已成赤地,塡壑不遠,何以救之?上曰,全南道雖曰極凶,而猶有山郡,其於嶺南何?元斗杓曰,所謂山郡亦凶年矣。兪棨曰,嶺下人民,甚爲稠密,而凶歉特甚,極可悶矣。許積曰,此則當以咸鏡道之穀救之,而亦其異於滄海一粟哉。上曰,頃者閔熙下去時,倭人給送之米,蠲減爲當云,予意亦缺給倭者,給民矣。許積曰,倭人亦値凶歉,缺不可不給。兪棨曰,缺則大不可也。上曰,民散之四,至於相食,則其爲矜惻,何如?其中最可慮者,頑民相聚爲盜,擊取州郡之餘儲,而嶺南則尤可慮也。許積與元斗杓曰,上敎允當。趙復陽曰,民間兵器極盛,團聚作亂則不可當矣。元斗杓曰,曾在甲子,李夢鶴作賊,公然竊發於民間,其爲生民之患害,甚於外寇,安保其今日必無是事耶?臣每與柳赫然,慮有此等事,故敢此瀆擾於榻前,而在外時,安敢出此言哉?上曰,丙子年缺亂,不及於兩南耶?元斗杓曰,丙子則不及,壬辰則大缺矣。又有一事,御營軍之居在兩南者五千人,而失稔如此,李夢鶴則以杖作亂,人皆望風而靡,此則況器械甚精利乎?脫有夢鶴之事,則無可爲矣。洪命夏曰,前年則猶缺國家缺而今年則國無可惠之物,民之作賊,勢出於不得已也。兪棨曰,臣聞之,外方之民,生意索然,以爲將來必不免塡壑,此時可以飽食,先殺牛馬食之。雖得升斗之米,一時盡食,此事雖甚可憐,然獸窮則噬,鳥窮則搏之之患,殆近矣。元斗杓曰,臣意則今日所達,皆是裁省之事,而不及斂財投生免講,公賤許贖,僧人收布等事,亦可料理矣。許積曰,貿穀事,亦不可不豫先定奪,而當待首相出仕耳。元斗杓曰,去月二十五日星州新牧使下去時,中路阻水云,缺幸矣。洪命夏曰,近地亦有處處下雨之地矣。上曰,近日陰曀,必是雨下之時也。許積曰,若非此雨,則決難保一日矣。元斗杓曰,則今所可變通者,非止一二,而首相所患如此,甚可悶矣。上曰,三度則當以循例爲之,而領相以同休戚之臣,豈有一向辭却之理乎?趙復陽曰,束伍軍元定事,似當停止矣。洪命夏曰,此則不必停止矣。李一相曰,仍存似可矣。許積曰,祭享缺亦待首相出仕,商議裁減,可矣。缺朔望祭所入之物,參酌磨鍊缺而無若泛然草記者然。元斗杓曰,或者云,五享缺大祭,仍爲設行,而減其饌品,或者云,五享中減其三,存其二爲可,而皆待首相出仕,相與議定矣。上曰,五享中所當減損者,待領相之出,一一書來。許積曰,方物亦當裁減矣。趙復陽曰,片脯價米,乃三千餘石,亦豈非所可變通者耶?上曰,一位片脯幾箇乎?元斗杓曰,五箇矣。此乃趙復陽善思處也,別爲敎缺造用似可矣。洪命夏曰,丙子年間,亦有減損缺之事矣。兪棨曰,外議則國事至於此,北京歲幣,雖費重價,亦當減省矣。上曰,豈不欲減損,而此非其時,奈何?兪棨曰,今年則依前爲之,自明年減省,可矣。許積曰,得請則其幸不可言,設不得請,亦無生事之患,此則臣足以擔當矣。元斗杓曰,臣亦有意於斯。頃者赴京時,與首相相議,率事知譯官而去,一作呈文,而見阻於禮部,時則期會所當而不果矣。許積曰,必欲權減,則不可無送使之擧矣。李一相曰,彼人之意,何可豫度,爲此妄擧哉?上曰,彼方以用旨字發怒,又以權減之事送事,則不無可怒之患,奈何而彼且以減省要譽爲事,似或得請矣。趙復陽曰,得請似當。李一相曰,用一旨字,亦有生梗之患,此事得請,何可必也?元斗杓曰,退與諸臣,待領相出仕議定矣。李浣曰,都監軍士中,多有老病者,而經費不些,如此輩罷遣,何如?上曰,老病之數幾許?李浣曰,數百人矣。上曰,老者無可用之處,雖置之何益?元斗杓曰,曾在先朝,亦有此議,而其時以猝然罷去,絶其糧道,爲持難矣。上曰,其時罷遣耶?李浣曰,其時則罷遣矣。元斗杓曰,猝然罷遣,則必有怨鬱之聲,亦恐有相聚之缺李浣曰,問于其中老病者外,雖有缺從軍之勢云,如此輩當除去矣。缺病者,罷遣,可也。洪命夏曰,內禁衛卽今見存缺百矣,抄出七人,三人則權減,別將亦爲權減,何如?元斗杓曰,內禁衛之隊數千之易,故方有減哨之議,而哨則有不可減之勢。洪命夏曰,別將所給兵曹經費價布不少矣。上曰,別將則定一人,軍數則隨其多少,仍置可矣。元斗杓曰,此亦多矣。缺曰,禁軍不必充備其數,戶曹之不能支撑者,以軍兵缺此非加定軍額之時矣。臣在前朝,亦以加定爲缺此時,則不可無變通矣。李浣曰,局出身亦當變通之事,而卽今見存者四哨,亦一體除去,何如?上曰,尤甚老病者,亦爲一體除去。上命李弘淵前進曰,國家不幸遭此三南之凶荒,到任後農事之實不實,詳察一一啓聞。道臣啓聞,多有不能從實之事,卿則勿爲如是。李弘淵曰,小臣亦知外方方伯啓聞之事,例有過實之言,豈不可惕念?而卽今三南赤地,嶺東與嶺西,亦皆矢稔,惟關北稍優云。臣下往親審的知,然後當啓聞矣。元斗杓曰,來年運穀時,有本道麻成運用之事,此一豫爲料理事,分付,何如?李弘淵曰,曾在朴長遠時,已有船隻造作之事,臣亦豫爲料理辦造以待矣。上曰,深思善處,可也。趙復陽曰,小臣無一計慮,而缺勾管不能供職,而前頭之事,甚於已往,遞臣別缺以授其人,可矣。元斗杓曰,趙復陽之言雖如此,不可許遞,加定一二人亦當矣。上曰,廟堂亦參知缺何患無人?元斗杓曰,當初趙復陽,以賑恤堂上差定,故備邊司則不爲來仕矣。上曰,賑恤備局之事,一體兼察,有何妨也?元斗杓曰,名以裁省,別設一廳可也,而國家力不贍,亦可歎也。兪棨曰,缺小臣待罪帷幄,而缺有外間風聞之說,缺至瀆陳箚,及承聖敎之後,又爲缺孟浪,不勝惶恐。至於請對事,略有淺見不缺陳,而尙未發落,亦不勝戰慄之至。上曰,此時何忍設宴哉?內間之事,莫非無根,而至於所陳事,皆是眞實,可不體念焉?所以尙未發落者,以待今日也,當此之時,常患無一人進言者,今玉堂極陳所懷,予用嘉尙矣。柳赫然曰,旣因憲府啓辭,御營軍,限明秋勿爲立番事,已爲定奪,而卽今御營軍之居在全南·慶尙兩道者,俱無生活之道,而亦不可留置京中,多費國用矣。第念近京軍十哨則仍爲操鍊,糧餉則堅封不動,以觀明春形勢而後,或用賑救,或爲軍糧,似可矣。上曰,知道。洪命夏曰,前兵使金體乾,移拜平安兵使,而金體乾,時在北靑任所,會寧府使柳汝糧赴任後,南兵使李汝發,又當交替於南兵營,然後金體乾,上來辭朝。下去日字甚遲,平安兵使金體乾,使之除朝辭赴任,何如?上曰,依爲之。又曰,潭陽有山城,以武臣差送似當矣。元斗杓曰,潭陽曾前亦有差送武臣之時,而新除府使乃蔭官,故外間亦有此議矣。上曰,潭陽府使李楚老改差,以武臣擇差以送。又曰,永宗萬戶金石堅,瓜滿已過累月,而不無勤勞,創造寺刹及官舍五十餘間,合有論賞之典矣。元斗杓曰,金石堅缺授萬戶,若出於六品,於渠足矣。上曰,金石堅,六品遷轉而仍任可也。趙復陽曰,前頭變通賑救之道,今方講究,而有不可不急先分付者,三南水陸習操及水陸軍兵歲抄,竝令停止宜當矣。元斗杓曰,此等事,前期知委可矣。上曰,依爲之。李殷相啓曰,諸駙馬加資親授之命,特出於格外,臣等固知聖意所在,實非偶然,而第念爵秩卽國家缺也。上不可以虛授,下不敢以虛受。資窮代加,卽是通行之舊規,則今此諸駙馬之特爲親授,缺體例,實爲未安。請還收益平尉洪得箕·靑平尉沈益顯·寅平尉鄭齊賢·東平尉鄭載崙·興平尉元夢鱗加資親授之命。上曰,以今日之事,爲應行之典耶?李殷相曰,特出於一時恩典也。上曰,啓辭中所謂聖意所在者,指何事也?李殷相曰,臣意則無以慰悅慈殿之心,而然矣。上曰,旣知其慰悅慈殿之心,則何其堅執若是也?大司諫,無母而長者耶?李殷相曰,臣以無狀,待罪言地,率爾發啓,嚴批遽下,惶恐震越,無地自容,無非臣妄言之致,何敢一刻苟冒,請命鐫削臣職。上曰,慈殿久在違豫之中,今向少差,欲慰慈殿之心,有此親授之擧,而豈意堅執,至於此哉?元斗杓·洪命夏·兪棨曰,聖意雖切於慰悅,何必見於辭氣哉?鄭萬和曰,聖敎過矣。臺臣之言,雖或不合於聖意,宜有優容之典,而且未有發落矣。上答李殷相曰,勿辭。鄭萬和曰,李殷相退待物論矣。上曰,知道。
司諫金宇亨啓曰,臣之前後忝竊,無非可懼,而卽今新命,尤不近似,固當縮伏,恭俟物論,而第臣前任洪州時,道臣因民人等呈狀,分付本州。觀其狀辭,則以爲有賃人築堰之事,而受價或已赴役,或未赴役云,未赴役者,使之赴役云,臣實不知築堰者爲何人,而狀中列名,則皆是浦邊之民而已。且有題辭文字,不啻丁寧。臣意以爲,道臣分付,若非大段不當爲之事,則在守令之道,不可不遵行,故循例分付於受價未赴役之類,而元無調發煙軍之事矣。其時隣邑守令,有因此而被罪者,雖未知其邑所爲,與臣州如何,而旣以此論罰,則臣亦不敢晏然於臺閣,請命罷斥臣職。缺
鄭榏啓曰,司諫金宇亨,再啓煩瀆,退待物論矣。傳曰,知道。
獻納吳斗寅,正言李東溟·呂聖齊啓曰,諸駙馬加資之命,特出於一時恩典,而實非應行之規,故臣等相議論啓矣。卽伏聞長官連啓榻前,遽承嚴批,不勝驚惶震惕之至。嚴旨之下,長官旣已引避,則臣等妄言之罪,與長官無異,何敢一刻仍冒乎?請命鐫削臣等之職。答曰,勿辭。鄭萬和啓曰,獻納吳斗寅,正言呂聖齊·李東溟再啓煩瀆,退待物論矣。傳曰,知道。
備忘記,傳于鄭萬和曰,嗚呼慘哉。國家所恃者民也。若無赤子,國將疇依?三南赤地,湖西又次,今天之降災,胡至此極?靡有孑遺之言,正在今日,塡壑相食之慘,正在今日,言之嗚咽,念之如割。何以救之,必將移粟,何以諭之?勿離本土,旣棄田土,又棄父母,人情不忍,此豈所願?爲其命棄而離之,嗚呼痛哉,嗚呼慘哉。天怒雖至於此,予忍坐視其死,其令三道監司,各思濟活之策,雖一毫之事,若濟吾之赤子,毋憚其煩也。諭之至此,不覺涕零,其申飭三道,欽哉,予意之意,承旨控辭下諭。
鄭萬和啓曰,伏奉備忘記,讀之未半,臣不感動涕零。聖諭至此,一字一句,無非曲盡飢民之狀,而軫念矜恤之意,溢於辭表,播之八方,孰不欽仰感激?臣雖欲更爲措辭,此外定無一言之可贅。況御札傳諭,感人尤深,卽以此傳敎缺諭于三道監司處,何如?傳曰,辭意煩拙,未能通暢,措辭似可。
趙胤錫,以諭旨,播告于全南·慶南·忠洪等道監司處曰,嗚呼,自予忝位以來,惟未享天心是懼,不敢遑寧,慄慄乎若將隕于深淵,而災異荐臻,饑饉連仍,至于今歲而極矣。膏澤旣愆於春耕,長養又失於夏序,入秋以來,旱暵愈酷,二南赤地缺次之。噫,國之所恃者民也,民缺食也,無缺無民,國何以存,淪喪顚隮,匪朝則夕,缺至於此,塡壑相食之慘,正在今日,靡有孑遺之缺亦在今日,今之民事,可謂急矣。言之嗚咽,念之如割,食不能甘,夜不能寐,茫不知所以爲計。予非不欲移粟以救之,公私儲積告罄,顧無可移之粟,予非不欲奠厥攸居,而負抱携持,已失奠居之樂。噫,上之所以救之者,旣無其實,徒有空言,則民之捐父母棄田土,散而之四方者,豈其所言哉?冀延一時之命,他不暇恤也。想其流離道路,顚連濱死之狀,若在目前,無以爲懷。嗚呼痛哉,嗚呼慘哉。天怒雖至,豈無可回之道?民命雖迫,豈無可救之策?何忍不盡其在我者,而立視其死歟?凡係賑民之政,雖一毫之微,苟可以活我赤子者,必竭意講究,悉乃心力,毋憚啓聞之煩數,毋嬚廷議之參差,隨事料度,具聞于予。且郡邑之中,初未移秧,被災尤甚處,則待秋審覈,當竝蠲其役,卿宜惕念,勿循缺勿令災實相蒙。卽今民之將散者,思所以勞來懷保,穀之稍稔者,思所以貿遷儲峙,濟活吾民,有如拯救焚溺,毋俾匹夫匹婦,阽於死亡,非但爲目今救急之道,亦宜念及嗣歲之計,使蔀屋窮廬,如予親見,諭之至此,不覺涕零。卿其省實奉行,欽哉予意。
敎江原道觀察使兼兵馬水軍節度使巡察使李弘淵書。王若曰,滄海以西,關嶺以東。凋瘵已極,承宣之任。統禦之職,委畀寔隆。遹懋疇庸,丕昭錫命。睠彼一路,居國上游。稽于周室則郊廓之作藩屛,擬於漢都則崤函之設險阻。然民貧地瘠,常呰窳以偸生。而産薄役煩,多流離而失所。區劃左界,雖稱八百里幅,値凶歉之荐臻。越自去年而賑分,無嗸缺迄于今夏之早暵,又失來年之秋。如欲缺元,在得賢師。肆欲咨詢于岳救,無逾我卿。惟缺器度端方,才猷練達。文學政事,早承家世之舊。參署代言,備見績用之著。出按藩服,歷試靡所不宜。逮長諫院,輿論猶以爲晩。臨民有實惠,而未嘗干譽。持論無少撓,而亦不近名。迹避馳騖之缺途,守己以靜。內蘊精敏之識,應事則周。惟其綜理得詳,所以內外勞勩。庸循僉擧,復煩此行。玆授卿以江原道觀察使兼兵馬水軍節度使巡察使,卿其益悏良圖,遐布德意。如鮮于侁之缺湖右,蠲革弊源,如眞西山之治閩中,修擧荒政。庶活溝壑之捐瘠,會□閭里之燠休。抑念先卿,曾莅玆土。蔽芾勿伐,可見惠澤之不忘。耆舊相逢,應嘆典刑之猶在。率乃治績,慰我民心。至若自斷稟裁,一遵應行規例。於戱。綉缺英蕩,莫憚原濕之驅馳,甘雨和風,佇待磬缺之霑被。必須俾民自得,所至如予親臨。故玆敎示,想宜知悉。吏曹佐郞金萬基製進燼餘
上在慶德宮。停常參·經筵。
下直,碧團僉使李相。
傳于鄭榏曰,再次祈雨祭獻官以下書啓。
鄭萬和啓曰,黃海監司洪處尹本月初二日成貼農事形止狀啓中,點滴染汚之痕,不止一二處,殊欠致察之意,黃海監司洪處尹,請推考。傳曰,允。
金佐明,以吏曹言啓曰,守令有闕,政事,何以爲之?敢稟。
備忘記,傳于鄭萬和曰,今下弓矢,碧團僉使李相給送。
掌令鄭繼胄,持平朴承健啓曰,司諫金宇亨,以缺忝竊無非可懼。卽今新命,尤不近似,固缺竢,而第前任洪州時,道臣因民人等呈狀,分付本州,以爲有賃人築堰之事,受價未赴役者,使之赴役云,臣實不知築堰者爲何人,而題辭丁寧,在守令之道,不可不遵行。故循例分付於受價未赴役之類,而元無調發煙軍之事矣。其時守令,有因此而被罪者,雖不知與臣州如何,而旣以此論罰,臣亦不敢晏然於臺閣。大司諫李殷相,以臣以無狀,待罪言地,率爾論啓,嚴批遽下,惶恐震越,無地自容。何敢一刻苟冒?獻納吳斗寅,正言李東溟·呂聖齊,以諸駙馬加資之命,實非應行之規,故臣等相議論啓矣。伏聞長官,連啓榻前,遽承嚴批,不勝驚惶震惕之至。長官旣已引避,則臣等妄言之罪,與長官無異,何敢一刻仍冒,竝引嫌而退。催促賃人,旣有分付,則循例遵行,有何所失?還收之請,只論格外,則雖不嚴旨,別無可遞,請司諫金宇亨,大司諫李殷相,獻納吳斗寅,正言李東溟·呂聖齊,竝命出仕。答曰,依啓。
鄭榏啓曰,今已日昏,出仕臺諫,明日待開門命招之意,敢啓。傳曰,知道。
朴世模,以弘文館言啓曰,下番修撰李翊,以東學兼敎授,本學坐起,出仕出去之意,敢啓。傳曰,知道。
鄭萬和,以兵曹言啓曰,今此進賀兼冬至使一行入把驛馬,必須前期分定,可無臨時未及之患。應把驛馬三十八匹內,忠洪道六匹,全南道八匹,慶尙道十四匹,則來九月十五日,京中逢點,江原道五匹,咸鏡道五匹,則來九月二十日,安州逢點之意,各道監司處,移文知委之意,敢啓。傳曰,知道。
傳于鄭榏曰,昨日禮草更觀,今明日稟處矣。今日缺意,而終無雨澤,爲不爲間何不稟處乎?缺鄭萬和,以禮曹言啓曰,傳曰,昨日禮草更觀,今明日稟處矣。今日似有雨意,而終無雨澤,爲不爲間何不稟處乎?卽日回啓事命下矣。昨日之雨,雖未周洽,今日似有雨意,故欲於明日,更爲啓稟矣,今承下敎,不勝惶恐。來初六日風雲·雷雨·山川雩祀兩處,則遣重臣,三角山·木覓山·漢江三處,則勿拘常規,特遣近侍,而漢江則沈虎頭設行,何如?傳曰,允。
鄭萬和,以尙衣院官員,以提調意啓曰,本院自前有去核綿花年例內入之規,春秋兩節應入之數,不下於六百餘斤。此外亦兩御供用下之事,雖在木花豐産之時,外貢每患不足。近日則連經大禮,需用倍前,卽今院儲,無一斤餘存,日氣漸凉,內入之期不遠,而諸道饑荒,此時方急,新産外貢,必未上來,本院事勢,誠爲竭悶。聞司僕所儲木花,其數頗優,不得已欲爲貸出一千斤,急時措備,以爲趁節卽入之地,待秋産,或以本色,或以缺布,準報其數,何如?傳曰,允。
議政府左議政沈之源三箚曰,伏以臣,敢將危悃,再瀆宸嚴,譴責不加,特遞內局之任,臣誠感愓,有淚如瀉。第區區下懷,猶有未盡察納,玆不得已更籲於天地父母之下。臣以駑劣,偏蒙鴻私,久叨匪據,少無裨補,徒能竊祿而已,伴食而已,廉恥所在,不勝其面歎發赤。數年以來,衰耗轉甚,艱辛萬狀,雖不敢一一仰溷於君父之前,而形骸筋力,無復舊時貌樣,陳力就列,其勢末由,而加以所患賤疾,出於衰敗之餘,神氣萎苶,委身床席,喘息如線,與鬼爲隣。尙此艱虞之日,何敢虛帶職名,引日曠官,以增其罪戾乎?伏乞聖慈,曲垂憐察,亟遞臣本職及兼帶諸司提調,俾臣專意調病,以全餘命,不勝幸甚。取進止。答曰,省箚具悉卿懇。此何時而卿辭至此乎?予雖諒卿之疾病,人謂之就間,何?卿其安心勿辭,速出行公,以副至望。
司憲府大司憲兪㯙疏曰,伏以小臣,不幸有狗馬之疾,敢將悶迫之私,仰瀆宸嚴,冀蒙恩遞。聖度優容,不唯不許,反下從速察職之敎,是臣誠意淺薄,未能上格,縷縷陳懇,都歸誣飾矣。臣之立朝,今已三十年,雖無一毫可觀之事,至於不病稱病,自欺欺君,臣實無此也。今臣所患眼病雖苦,猶可以行動,而只是膝骨酸疼之症,有加無減,屈伸起立之際,痛楚難堪,私室接人,亦不得任意迎送,況望趨走闕庭,恭伸肅謝之禮乎?連章再瀆,實出於萬萬不已,而見却政院,未卽上聞,微臣情勢,實爲狼狽。臣雖頑鈍,粗有知覺,當此天災罔極,大小憂遑之日,何敢晏然退臥,假托虛僞,自陷於欺罔之誅哉?苟非病風者,必無是理也。醫云,若不及時治療,必成痼疾,臣故不憚炎凉,乃試灼灸之方,以此可知其切急底事,缺臣之忝竊,幾至一旬,尙稽出謝,癏曠之責,固已多矣。況於昨日召牌之下,末由運動,終未趨命,偃謇之誅,亦無所逃。以此以彼,不可一刻冒玷,伏乞聖慈,曲賜憐察,亟命鐫削臣職,仍治臣逋慢之罪,以爲群工之戒,不勝幸甚。臣無任惶恐戰灼,祈懇屛營之至,謹昧死以聞。答曰,省疏具悉。卿其勿辭,從速察職。
議政府領議政鄭太和身病三度呈辭,不允批答。王若曰,予將疇依,不啻失左右手,卿無必退,其缺孤上下望。言實出於中心,禮非假於外貌。念時事之漸替,固無樂乎爲君,而國勢之尙支,賴有卿之作相。風震雨凌,而大屋之高楝屹立,波缺回,而中流之萬斛安排。豈但區劃百爲之缺,抑亦朝廷四方之所倚重者。所以君臣缺粵自兩朝,至於魚水驩然之情益密,今缺。先憂後樂,士皆擬於范公,垂拱仰成,予則同於周后,胡然求去之是急,政由淺誠之未孚。勞苦實著,寔緣大禮之稠疊,榮衛或損,所恃精力之强康。矧玆亢旱之連年,將至餘民之靡孑。圖移梁粟,曷周嶺湖之幅員,思發齊棠,竊傷稟庾之罄竭。惟祖宗艱大之業,懼墜予身,卽臣隣定協之秋,方靳用力。撫丙枕而忘寐,覩巽章而驚懷。於戱,心貴相知,豈待〈申〉申多誥?危變爲治,只仗斷斷一臣,更試醫國之神方,庶活顚崖之墜命。所辭宜不允。故玆敎示,想宜知悉。燼餘,弘文館副修撰洪柱三製進。
上在慶德宮。停常參·經筵。
慈殿,藥房問安。答曰,知道。
藥房提調洪命夏,副提調朴世模啓曰,雨後日氣斗凉,伏未審此時,慈殿症候若何,自上調攝,亦復如何?慈殿脹候,進御加減胃苓湯二貼之後,有差減之效乎,聖上所患,熱毒亦已消減乎?臣等不勝憂慮,敢來問安。答曰,知道。慈殿症候,當言于醫官矣。再啓曰,缺伏承缺醫官之敎,昨日慈殿進御胃苓湯之後,有一番泄候而旋止,脹候卽今則還如前日,臣等卽與趙徵奎·成後龍及諸御醫,反覆商議,則皆以爲,加減胃苓湯,乃是治脹之當劑,一番泄候,似是瀉濕熱之致,而至尊進藥,不可不十分愼重,元方中去檳榔,加人桅子缺黃連竝炒,更進三貼宜當云。此藥三貼,依此方劑入之意,敢啓。答曰,知道。
備忘記,傳于鄭萬和曰,史官五員待命,騎馬十五匹立之。
鄭萬和啓曰,史官五員待命事命下矣。史官不足,以宣傳官二員,代送之意,敢啓。傳曰,知道。
趙胤錫啓曰,領議政四度呈辭到院,而祈雨祭齋戒,留院之意,敢啓。傳曰,入之。
以領議政鄭太和四度呈辭,傳于金佐明曰,遣承旨敦諭。
鄭榏啓曰,大司諫李殷相,獻納吳斗寅,正言李東溟·呂聖齊,牌招不進矣。傳曰,知道。
鄭榏,以都摠府言啓曰,今日入直軍缺中日習射,而以祈雨祭齋戒,不得爲之之意,敢啓。傳曰,知道。
鄭萬和,以備邊司言啓曰,中江開市,例在於八月十五日,依前商賈豫爲整齊,備持物貨,及期入送,俾無埋沒之弊事,兩西監司及開城留守等處,知會擧行,何如?傳曰,允。
鄭榏,以兵曹言啓曰,今閏七月初三日缺備局堂上引見時,吏曹參議趙復陽所啓,前頭變通賑救之道,今方講缺可不急先分付者。三南水陸習操及水缺歲抄,竝令停止宜當矣。右議政元斗杓缺前期知委可矣。上曰,依爲之事,傳敎矣。缺歲抄因年凶,有此停止之擧,而但其中如有老除物故,本自得閑丁,願爲代定者,則依上年例,依缺啓聞守令中,或有已得閑丁者,隨其所得,勿論缺。燼餘
上在慶德宮。停常參·經筵。
巳午時,日暈。內下記草
藥房啓曰,休未審夜來,聖候,何如?濕瘡洗椒之後,不無收效之漸耶?慈聖症候,何如?臣等憂慮未弛,敢來問安。答曰,知道。一番之洗,豈有其效耶?
禮曹判書鄭致和辭職上疏。入啓。
以領議政呈辭,左議政箚子,傳曰,安心調理。
謝恩,同經筵朴長遠。
黃海監司書目,兵使李斗缺今月初二日,母在喪事。
同副承旨趙胤錫書啓,臣承命往諭于議政府領議政鄭太和,則以爲,臣非木石,亦有人心,苟可以黽勉承堪,則此時呈告,豈理也哉?瀝血祈遞,實出於萬分切迫,而聖明不賜矜察,反加異數,至於近侍臨門,諭令出仕,臣誠惶蹙悶塞,不知置身之所。臣之忝據重任,今則累年,絲毫無補,隨事尤疣,人非旣缺鬼責隨至,病勢情勢,決無供職之望,違旨逋慢,罪無所逃,伏俟嚴譴,震悚罔措云矣。敢啓。傳曰,知道。
領議政鄭太和上疏。大槪,病勢情勢,決無供職之望,亟遞本職兼帶,以便公私事,入啓。
左議政沈之源四箚。大槪,亟遞臣本職兼帶,以便公私事。入啓。
藥房啓曰,旱餘霈注,終宵不止。伏未審此時,慈殿症候,若何?自上調攝,亦復如何?昨日劑入加減胃苓湯,進御之後,更無泄候,而脹候加減,比前,如何?聖上所患熱毒,今已消減乎?臣等憂慮未弛,敢來問安。答曰,知道。慈殿症候,當言于醫官矣。
大司諫李□啓曰,無狀如臣,久蹲匪據,觸事顚躓,理所必至,恒切愧懼于中。今此諸駙馬加資新授之命,固出聖上之至意,而稱以格例,實非應行之缺只是循例,榻前陳啓之際,辭不達意,以致聖敎嚴峻,責其蠢愚,而至情所發,辭旨惋惻,臣非木石,寧不感惕,震悸悚懍之中,益覺臣罪之難容。退伏循省,惶愧交極,不知置身之所,恭俟譴罰之加矣。憲府請出,出於意外,聖度包容,召牌荐降,臣誠惶恐感激,義不俟駕,而顧臣負犯極重,不敢抗顔復出,玷汚名器,徊徨縮伏,罔知攸措。且緣疾病猝劇,末由起動,終不得趨赴召命,自速逋慢之誅,臣之罪戾,至此而尤無所逃,何敢一刻苟冒?請命鐫削臣職。答曰,勿辭。退待物論。
以左議政箚子,傳曰,遣承旨敦諭。
以領議政上疏,傳曰,遣承旨敦諭。
獻納吳斗寅啓曰,臣本無似,旣負妄言之罪,致勤嚴敎,恭俟譴罰之加,不意昨者,處置請出,召牌遽降,臣誠感惕,惟當行不俟駕,而惶蹙之中,賤疾至劇,終不能祗赴召命,又未免奉事煩瀆,前後罪戾至此,何敢一刻仍冒。請命鐫削臣職。答曰,勿辭。退待物論。
正言呂□□啓曰,庸陋如臣,忝居言地,泯默隨行,羞愧已極。今此還收之請,不過循例論列,而致勤聖敎,臣誠震惕,冒昧自列,惟俟譴罰之加,召牌之降,實出意外,晏然祗赴,有所不敢。且緣賤疾,乘暑添劇,惶懼縮伏,終未趨命,逋慢之誅,益無所逃。請命鐫削臣職。答曰,勿辭。退待物論。
正言李□啓曰,譾劣如臣,忝叨言責。率爾論啓,致勤嚴敎,惶悚悶蹙,恭俟譴責。不意昨者,召牌臨門,臣誠感激,惟當祗赴之不暇,而以臣負犯,旣不可抗顔於臺閣,身病適又猝劇,終未趨命,逋慢之罪,至此尤大。請命鐫削臣職。答曰,勿辭。退待物論。
江華留守柳淰上疏。入啓。答曰,省疏具悉卿懇。卿其安心勿辭,救護父病,俟病少間,速往察職。
備忘記,獻官判書尹絳·趙珩·靑平尉沈益顯,各熟馬一匹面給,副護軍李枝茂,熟馬一匹,典犯官僉知金□欽,主簿柳時蕃,判官車轉坤,大祝佐郞尹抃·尹弘殷,直講李東老,各兒馬一匹,監察及諸執事以下,各上弦弓一張賜給。
玉堂箚子。大槪,略陳所懷,冀蒙省察,憲府新除授未肅拜之人外,竝命遞差事。入啓。
傳曰,明日遮日巖宣醞時,外任守令來參事,分付。諫院朝報
政院啓曰,卽伏見義禁府金益廉議啓公事,以己無不法之事,又現露其曲折,則免罪還任,以勵惡習,似乎一道矣判下矣。今番諸道守令之因御史書啓,被拿蒙罰者,其罪專於不謹賑救,而金益廉之被拿,亦坐於此書啓中。所謂杖刑太急,吏民爲苦云者,或可諉於邑人之造謗,至於結幕數間,有同塞責,乃是御史目見之事。設賑後不爲親審一款,益廉元情,稱以田稅親捧,裝載發船之間,費了三月一朔云,則當初該府議啓中,所謂不爲親之責,在所難免云者,似乎得矣。以此論之,則金益廉,似不能無罪矣。今者欲矯土豪之惡習,新郡守已赴任之後,又令還任,則不但迎送之有弊,揆以事體,恐不得爲洽當之歸。臣之愚意,則嚴治土豪,以矯其弊,而益廉末減其罪,使爲土豪者,知朝家終不陷於渠輩之術中,則似乎得體,區區所懷,不敢不達,惶恐敢啓。傳曰,議啓措語中,無賑救一款,故以此判下矣。今觀啓辭,極爲允合,土豪則嚴加其律,益廉則不謹賑救之罪,與他無異,一體照律之意,分付該府可也。禁府謄錄
上在慶德宮。停常參·經筵。
下直,全南右水使趙猷·慶興府使崔鳴後·造山萬戶李千祿。
謝恩,執義李俊耉·護軍洪處大。
去夜,大殿,藥房·政院·玉堂問安。答曰,知道。
藥房口傳啓曰,臣等卽伏聞崔有泰招入之敎,不勝驚惶。馳詣闕下聞之,則自上肩甲下有腫候云,尤不勝驚慮之至,敢來問安。答曰,知道。
再啓曰,臣等伏聞崔有泰·安禮等所傳之言,自上肩甲下腫處,非他熱毒之比,必欲趁卽施灸,以消毒氣。臣等之意,則入夜之後,玉體施灸,尤極重難。鍼醫金尙誠·金萬直,自外已來,亦令入論之後,更加商議宜當,臣等亦爲入侍之意,敢啓。答曰,狹窄薰熱,崔有泰·安禮二人外,金尙誠等,勿爲入侍,速爲施灸,可也。
三啓曰,夜深施灸,是何等擧,而臣等不爲入侍乎?敢啓。傳曰,入侍。
大殿受鍼後,藥房問安。答曰,知道。提調以下皆出去。
又啓曰,聖敎雖如此,出去,於義未安,仍爲直宿之意,敢啓。無發落,故提調洪命夏,副提調朴世模直宿。
傳曰,政事,明明日爲之。
藥房啓曰,伏未審夜來,慈殿症候,如何?自上調攝,亦復如何?左肩甲下腫處,施灸後有消減毒氣之效,而無隱隱作痛之候乎?臣等不勝煎慮,敢此問安。且與諸醫商議,則皆以爲,今早更爲入診後,或議藥或施鍼宜當云,竝此敢稟。答曰,知道。入診,趁卽爲之。
大殿,二品以上·六曹問安。答曰,知道。
領議政鄭太和上疏。大槪,乞削臣職,仍治臣罪事。入啓。
左議政沈之源箚子。大槪,賤疾沈綿,決無供職之望,而至有遣近侍敦諭之擧,惶恐悶蹙,措躬無地。更陳微悃,冀蒙憐察事。入啓。
大殿入診後,藥房問安。答曰,知道。
答玉堂箚曰,依啓。
藥房口傳啓曰,自上所患,雖已差減,或有不時下問之事,則臣等不可退去,輪回入直之意,敢啓。答曰,昨日所患,不至大段,而念其出入之有勞,使之直宿矣。今日則所患已減,且有洗草之擧,速爲議藥,出去可也。
再啓曰,臣等卽與入診諸醫與直院御醫等,反覆商議,則皆以爲,左肩甲下腫處,受灸之後,赤暈消減,堅硬頗解,誠爲喜幸,而但有便滑後重之候,似是微有暑感之患,荊防敗毒散,非但能治腫毒,元方中材料,卽是倉廩散所入,亦可以兼治泄候,加黃連一錢,連進三貼宜當。午間若有熱候,則金銀花茶,和牛黃末一分,進御亦當云。依此劑入之意,敢啓。答曰,知道。
以領議政上疏,左議政箚子,傳曰,安心調理。
戶曹參議李後山,江原監司遞來。
司諫金□啓曰,無論事之輕重,苟有不安於心,則爲臺諫者,不敢晏然行公,以其與庶官不同也。臣之前有負犯之狀,旣已暴陳,而聖明寬宥,諭以勿辭,意外請出,召牌荐降,不敢退在,黽勉就職。就職之後,尤不自安,冒呈辭單,冀蒙鐫罷,而見却於政院。昨日多官之避,臣固當處置,而自處之不暇,安敢處置人也?反覆思惟,徊徨罔措,臣旣闕前啓,致令多官處置,未免經宿。又此瀆擾於靜攝之日,罪戾之中,又添一罪,安敢一刻仍冒?請命鐫削臣職。答曰,勿辭。退待物論。
左副承旨鄭榏書啓,臣承命傳諭于領議政鄭太和,則以爲,臣陳疏乞遞,又未得請,反紆不常有之恩數。昨日今日,連遣近侍,敦諭至此,臣之惶恐煎迫,亦復如何?臣福過災生,積病在身,及至今日,決無供職之望,而仰孤聖意,罪合萬死,悶慮之極,不知所達云矣。敢啓。傳曰,知道。
兵曹啓曰,本曹郞廳八員內,各掌該務,雖有緊歇之不同,至如內外上直及監軍,則輪回相替,若無大段疾病,則不可引入,而正郞任座·佐郞元萬里,累次呈狀,以當此上下憂遑之日,小官不可言病之意題送,而猶不出仕。又卽送言勸出,則稱以病勢情勢之難便,皆不行公。聞其病患,則不至大段,雖未知引嫌者何事,而本曹事務,不可久曠,正郞任座,佐郞元萬里,今姑改差,令該曹以在京無故人差出,何如?傳曰,允。
禮曹啓曰,以兵判箚辭,更爲議啓事傳敎矣。更議于領中樞府事,以爲如臣迂拙之見,固無足以補廟朝之末議,而當此國事罔極之日,不敢猶承,況於下詢,敢不披腹?向者之議,非直爲一時之弊端。其義則竊取乎畏天之威,于時保之之義,而今因兵判洪命夏之陳箚,又有下問,而本兵陳達,所聞宜矣,而愚臣今日之見,何異於前?雖以武擧子而來者,已多爲重,獨不念文擧子上來之未易乎?如以來者之多爲慮,則還去者之多,亦非可慮乎?若謂之顚倒失信,則纔納臺官因災異不取人之請,有所收議,此言已播,來者或在中道,而返者亦有之云,其多少未可詳知,而事勢似當爾也,獨不爲顚倒之歸乎?如果開場見落者,雖卽下去,許多擧子錄名而留待者,其數必多,爲日亦久,市直倍踊,理所必至,未知將何以處之?臣之素意,在於畏天威大警動,而此特陳其目前之弊耳。伏惟上裁。領議政以爲,臣在疾病之中,固不敢隨例獻議,而伏聞聖敎,特令問臣,臣安得終無一言以對乎?武擧子已來會者,及今還歸,雖各有落莫之意,至於仍爲設場之弊,則有難以言語盡者。臣之所見,與備局回啓中右相之意無異。伏惟上裁。左議政以爲,京外阻飢,近來益甚,當此之時,遠近擧子,咸集京中,則主客之俱困,不待智者而可知。且雖有已到者,聞有臺論,而還爲下去者,亦多有之云,今若更令取人,則不但已歸者,彷徨狼狽,朝家擧措,將未免爲兒戱之歸,臣之愚意,恐不如依臺啓施行之爲愈也。伏惟上裁。判中樞府事以爲,當此無前大侵,八路赤子,皆已阽死,國事罔極之日,弭災救民之外,決不遑他事,故今此設科取人,明年退行之意,臣旣仰對於下詢矣。謁聖取人,亦是設科之一也,悶其擧子咸聚京師,糧資難辦,主客俱困之弊,與別試設科,何異乎?謁聖取人,亦難設行,臣之愚見,已陳於前,何敢更有他議。伏惟上裁。大臣之意如此,上裁,何如?傳曰,依議施行。
憲府應遞,掌令鄭繼胄·鄭始成,持平朴承健。
府啓,竝引嫌而退,隨事論啓,固其職耳。嚴旨之下,實出意外,旣未赴召,勢難仍在,前避請出,公議不允,闕啓勿遞,已有近規,處置差遲,不必爲嫌,不可以此輕遞言官。請大司諫李□,獻納吳斗寅,正言呂□□,李□遞差。司諫金□出仕。答曰,依啓。前啓,別科退定,謁聖勿取人事,停啓。諫院朝報
禁府啓曰,李善基議啓公事判付內,依他例施行事,命下矣。善基所犯,旣在赦令之前,依黃塯·徐必成等例,蒙宥之意,敢啓。傳曰,知道。禁府謄錄
備邊司啓曰,今閏七月初三日,大臣·備局堂上引見時,吏曹參議趙復陽所啓,前頭變通賑救之道,今方講究,而有不可不急先分付者,三南水·陸習操及水·陸軍兵歲抄,竝令停止宜當矣。右議政元斗杓曰,此等事,前期知委,可矣。上曰,依爲之事,傳敎矣。三南歲抄,因年凶,有此停止之擧,而但其中如有老除物故,本自得閑丁,願爲代定者,則依上年例,依例啓聞,守令中或有已得閑丁者,隨其所得,勿論多少,充定後啓聞,何如?且各道諸色軍兵虛位充定之例,每式年爲限矣。往在戊子年間,因各邑難得閑丁,以五年一次充定爲定式,而戊戌年,以年凶停止,退定於己亥年,又因己亥庚子兩年凶荒,還爲停止。今年乃是應行之年,而値此無前大侵,如三南赤地之外,他道農事,亦難望其西成,此時此擧,恐必有騷屑之患,竝爲停寢似當,而事係重大,令廟堂稟處,何如?傳曰,允事傳敎矣。每式年水·陸軍虛位充定,國家定制,軍政重事,而戊子以後,或因凶歲,或因多事,五年一次退限充定,亦已廢閣,軍額漸縮,無以成形,事極寒心矣。今年三南赤地之處,已不足說,此外五道農事,雖云稍勝于三南,亦不免飢荒,此時擾民之事,無論大小,不可不一切停止,虛位充定一事,亦爲停寢宜當。以此分付該曹,何如?傳曰,允。
又啓曰,禮曹啓曰,備邊司啓辭,北京出來咨文四度內,王旨等字從寬免議事,及各犯罪人因赦均免事,則合有謝恩之擧,方物令該曹磨鍊事允下矣。兩款謝恩方物,似當以一起磨鍊,而事係重大,令廟堂稟處,何如?傳曰,允事傳敎矣。今此寬宥兩件事,俱是彼間大段施恩之擧,而自我謝恩文書,旣有兩件,則方物亦當以兩起磨鍊,以此分付,何如?傳曰,允。備局謄錄
上在慶德宮。停常參·經筵。
大殿,政院問安。答曰,知道。
金佐明啓曰,開政之日,政官例爲待開門入來,而今日開門已久,而政官尙不入來,事甚怠慢。吏曹當該堂上郞廳,請竝推考。傳曰,允。
吏批啓曰,判書尹絳,呈辭受由,參判金壽恒服制,小臣獨政未安,何以爲之?敢稟。傳曰,只出緊任。
有政。吏批,判書尹絳,呈辭受由,參判金壽恒缺參議趙復陽進,都承旨金佐明進。缺大司諫,崔攸之爲掌令,李東老爲缺衡爲獻納,李䎘爲持平,兪胤爲正言,缺里爲正言,鄭太和爲內醫都提調,李爲定州牧使,朴之墉爲潭陽府使,尹商擧爲鴻山縣監,李重信兼黃州牧使,金克和爲兵曹正郞。兵批,判書洪命夏進,參判柳慶昌進,參議朴安悌病,參知吳緯實錄陪進,右副承旨鄭榏進。李重信爲黃海兵使,沈世鼎爲僉知,尹以益爲兼內乘,金筬爲吾叉萬戶,鄭麟卿爲曹司衛將,鄭天佑爲曲浦權管,李殷相·鄭繼胄·鄭始成爲副護軍,朴承健·吳斗寅爲副司直,呂聖齊·李東溟爲副司果。
備忘記,傳于趙胤錫曰,先朝後宮淑媛李氏爲淑容,崔氏爲尙宮,林氏爲尙寢,金氏·崔氏·宋氏爲尙身,朱氏·黃氏·李氏爲尙正,呂氏爲典贊,梁氏爲典言,李氏爲。以下缺燼餘
領議政鄭太和五度呈辭。入啓。
禮曹判書金南重辭職上疏。入啓。
藥房啓曰,日氣陰濕,伏未審夜來,慈殿症候,若何?聖候調攝,亦復如何?左肩甲下受灸處,赤暈已消,而堅硬亦解乎?昨日劑入荊防敗毒散進御之後,後重之候,亦有差減之效乎?臣等不勝憂慮,敢來問安。且今日入診,似不可已。慈殿進御加減胃苓散三貼,以日數計之,則已盡於昨日,必須詳知卽今症候,然後更可議藥,竝此敢稟。
校理李敏迪上疏。大槪,乞正臣奉使不職之罪,以安微分事。入啓。
司諫金□就職。
答禮曹判書金南重疏曰,省疏具悉。卿其勿辭,調理察職。
左副承旨鄭萬和書啓,臣承命往諭于左議政沈之源,則以爲,臣狗馬之齒,已迫七十,元氣如縷,精神老耗,自量筋力,決無供職之望。而加以賤疾,出於積傷之餘,服藥調治,今已累日,素患諸症,少無所減,委頓床席,與死爲隣,瀝血籲呼,冀蒙憐察,而微誠未格,天聽邈然,至遣近侍,諭以聖旨,伏地惶恐,不知所達云矣。敢啓。傳曰,知道。
禁府啓曰,李善基議啓公事判付內,依院例施行事命下矣。善基所犯,旣在赦令之前,依黃塯·徐承來等例,蒙宥之意,敢啓。傳曰,知道。
吏曹判書尹絳上疏。大槪,乞遞本職兼帶,還收錫馬之命事。入啓。答曰,省疏具悉。卿其勿辭,調理察職。
大殿入診後,藥房問安。答曰,知道。
藥房再啓曰,退與諸醫商議,則皆以爲,腫處赤暈已消,堅硬亦解,而只是灸瘡潰爛,腫候則更無可慮,而但便滑之候,猶未快止,倉廩散二貼,進御宜當云。此藥二貼劑入,慈殿進御湯劑,則醫女診察後,更爲議藥之意,敢啓。答曰,知道。
慈殿,醫女入診後,藥房問安。答曰,知道。
藥房三啓曰,卽伏聞入診醫女之言,慈殿症候,熱勢比前已減,脹候則朝晝之間,或減或作云,臣等卽與鄭後啓·趙徵奎·成後龍及諸御醫等,反覆商議,則皆以爲,熱候比前雖減,以脈候沈數觀之,則心脾之間,濕熱猶未盡減,加減胃苓湯,前後進御五貼,似有一分之效,不必改以他藥。元方中蒼朮一錢半,減三分,厚朴八分,減三分,又去檳榔,依前加入,加進五貼,宜當云。此藥五貼,劑入之意,敢啓。答曰,知道。諫院朝報
答領議政鄭太和呈辭曰,安心調理。內下記草
上在慶德宮。停常參·經筵。
下直。金堤郡守南天澤。
謝恩,大司憲兪㯙,持平李有相,五叉浦萬戶金以成。
領議政五度呈辭。傳曰,安心調理。
左議政箚子。大槪,冒死陳懇,乞遞本職及兼帶事,入啓。
大殿,政院·玉堂問安。答曰,知道。
藥房啓曰,秋陰未解,日氣猶鬱,伏未審夜來,自上灸瘡爛汁便滑後重等候,昨日湯劑進御後,視昨有差減之效耶?慈殿脹候,連進加減胃苓湯後,亦與前有減乎?臣等憂慮未弛,敢來問安。且令亦爲入診乎?竝此仰稟。
左承旨元萬石三度呈辭。入啓。遞差。
慈殿,藥房問安。答曰,知道。
大司憲兪㯙啓曰,無狀小臣,適緣狗馬之疾,受命半月,尙未拜恩,至於嚴召之下,亦不得趨赴,違慢之誅,固無所逃。陳章再瀆,實出於萬分悶迫,而天鑑高懸,下情難燭,不惟不加譴罰,諭以從速察職,臣尤感惕,罔知攸措。顧臣所患,最妨行步,雖欲出避,無路自力,呈單見却,曠日虛帶,臣之情勢,誠極狼狽。賤疾稍減,今始肅謝,而跛躄曳踵之狀,有駭瞻視,臣猶自愧其苟且,況傍觀而指點者乎?臣旣負承牌不進之罪,重有趁未引避之失,終未免瀆擾於靜捗之中,臣之罪戾,至此尤大,決不可一刻冒居,請亟命罷斥臣職。答曰,勿辭。退待物論。
兵曹啓曰,本曹郞廳任座·元萬里啓遞之時,以在京無故人擇差事,蒙允矣。今政只出一員,而佐郞李䎘,又爲遷轉,新除授正郞金克和,非但在外,且爲人,難堪劇務之任,正郞金克和改差,闕員竝令該曹,以在京無故人,口傳擇差,何如?傳曰,允。
吏曹口傳政事,兵曹正郞呂聖齊,佐郞二,朴承健·朴世堂。
戶曹判書許積初度呈辭。入啓。傳曰,使之勿辭,調理察職。
答藥房曰,知道。慈殿症候,與昨一樣矣。
大司諫朴長遠上疏。大槪,召命之下,不敢不趨詣闕下,而臣之情勢,萬分狼狽。不得已竭聲籲呼,冒陳危懇,伏乞先改臣所兼國子之任,擇畀可堪之人,仍治臣違慢之罪事。入啓。
以左議政箚子,傳曰,安心調理。
吏曹啓曰,承旨有闕,政事,取稟。
政院啓曰,傳曰,今此書啓中,別無落漏之人耶?問啓事命下矣。問于都監,則郞廳以都提調意來言,無落漏之人云矣。傳曰,知道。
傳曰,政事,明日爲之。
府啓,大司憲兪㯙,引嫌而退。疾病之來,人所不免,而未赴召命,勢難仍在憲職,請大司憲兪㯙遞差。上曰,依啓。
傳曰,尊崇都監都提調左議政,熟馬一匹,領中樞,半熟馬一匹賜給,提調判書許積,參判吳爾載,左尹趙啓遠竝加資,判書洪重普·鄭致和,各熟馬一匹,都廳副校理李敏迪,司成郭之欽,各熟馬一匹,校理吳始壽,半熟馬一匹,修撰睦兼善,兒馬一匹,郞廳佐郞朴昌文·禹昌績,副司果羅萬葉竝陞敍,正郞姜汝㦿,佐郞尹趾美,各半熟馬一匹,佐郞朴守玄,兒馬一匹,佐郞崔繼亨,正郞宋奎濂,佐郞權斗樞·李馥,各上弦弓一張,監造官副正字李□,著作李慶果,副正字朴信圭,奉事李德周竝六品遷轉,祔廟都監都提調左議政,熟馬一匹,領中樞,熟馬一匹賜給,提調判書許積,參知呂爾載,左尹趙啓遠竝加資,判書洪重普·鄭致和,各熟馬一匹,判書李一相·金南重,各半熟馬一匹,都廳副校理李敏迪,司成郭之欽,各熟馬一匹,校理吳始壽,半熟馬一匹,修撰睦兼善,兒馬一匹,郞廳佐郞朴昌文·禹昌績,副司果羅萬葉竝陞敍,正郞姜汝㦿,佐郞尹趾美,各半熟馬一匹,佐郞朴守玄,兒馬一匹,正郞宋奎濂,佐郞崔繼亨·權斗樞·李馥,各上弦弓一張賜給,監造官著作朴純,學正李棨,副正字鄭載嵩,監役朴成阜竝六品遷轉,監役盧景命,兒馬一匹,隷習官李煦,僉正兪汝瑎,各上弦弓一張賜給。祔太廟時,神輦侍衛內官吳以恭·尹完,各熟馬一匹,冊差備梁達源·咸熙賢,寶差備柳顯仰·文錫胤,各兒馬一匹賜給,各差備以下十九員,各加一資,資窮者代加。王大妃殿尊崇時,正使領議政,鞍具馬一匹,副使李一相,熟馬一匹賜給。玉冊文製述官大提學李一相,書寫官都承旨金佐明竝加資,樂章文製述官副提學兪棨,半熟馬一匹,玉寶篆文書寫官正言呂聖齊,冊寶捧進官承旨元萬石·朴世模,各熟馬一匹,捧冊官正郞李戢,佐郞權琡,捧寶官正郞洪錫龜,典籍尙命老,各兒馬一匹賜給,擧案官及諸執事以下竝加一資,資窮者代加。冊禮都監都提調左議政,熟馬一匹,領中樞,半熟馬一匹賜給,提調判書許積,參知呂爾載,左尹趙啓遠竝加資,判書洪重普·鄭致和,各熟馬一匹,判書李一相·金南重,各半熟馬一匹,都廳副校理李敏迪,司成郭之欽,各熟馬一匹,校理吳始壽,半熟馬一匹,修撰睦兼善,兒馬一匹,佐郞朴昌文·禹昌績,副司果羅萬葉竝陞敍,正郞姜汝㦿,佐郞尹趾美,各半熟馬一匹,佐郞朴守玄,兒馬一匹,佐郞崔繼亨,正郞宋奎濂,佐郞權斗樞·李馥,各上弦弓一張賜給,監造官博士金世鼎,學正權迪,隷習官李煦,監役朴成阜,竝六品遷轉,正郞李壎,別提朱熙鎭,各兒馬一匹賜給。冊禮時敎命差備李應順·金以性,冊差備陸後立·趙希孟,寶差備陸義忠·金以章,命服差備權俊·張翼竝加資,尙傳李燁,兒馬一匹賜給,各差備十三員,各加一資,資窮者代加。王大妃殿尊崇時,冊差備金悌立·金瀷,寶差備金光澤·全胤命竝加資,尙傳尹宅,兒馬一匹賜給,各差備九員,各加一資,資窮者代加。敬慕殿祔廟時,大祝直講李東老,副修撰安後說,神輦侍衛承旨元萬石·朴世模,各熟馬一匹,史官李嵆·李沃,各加一資,資窮者,兒馬一匹,諡冊執事正郞徐正履·李柚,諡寶執事判官朴邁,直長尹遇甲,臺差備奉事吳命齊,箱差備司譯黃道平,攝通禮正宋時喆,正郞李憻,攝司設正僉正朴俊業,判官沈光泗,神座交椅差備參奉李時顯,紅漆案差備直長鄭載厦,捧香爐參奉朴世樑,捧香盒參奉韓後相,各兒馬一匹,香祝陪進官博士金時郁,忠義李耉敬,配享兩臣位版差備官李光夏等九員,部將鄭等三十員,各上弦弓一張賜給,擧案官及諸執事以下司謁,羅立竝各加一資,資窮者代加,□主時,神輦侍衛崔忠績·方再聘·張義忠·李夏碩·石承緖·趙希孟·金·全以性,各兒馬一匹,宮闈令申克聘·魯尙益,都禮員李濂,寶差備周以道·李春榮·朴時賢·張弘範,各上弦弓一張賜給,各差備以下諸執事,各加一資,資窮者代加。祔廟親祭時,亞獻官領相,鞍具馬一匹,終獻官平雲君俅,進幣瓚爵官判書尹絳,參知金壽恒,奉俎官判書許積,奠幣瓚爵官參議趙復陽,禮儀使判書金南重,堂上執禮參知吳始緯,各熟馬,都承旨南龍翼,禮房承旨李翊漢竝加資,入侍承旨元萬石·朴世模·鄭榏·鄭萬和,堂下執禮司諫李俊耉,各室大祝修撰李敏迪,司藝閔點,正言呂聖齊,副修撰洪柱三,佐郞李䎘,正郞李堥,副司果兪命胤,獻納吳斗寅,司直呂曾齊,各熟馬一匹賜給,第十室大祝正尹飛卿加資,史官尹哲·尹深·趙聖輔·權道興,各加一資,資窮者,兒馬一匹,典祀官尹珩,通禮李時省·金以鏡,各兒馬一匹,七祀獻官正柳志良等六員,上弦弓一張賜給,親祀正郞洪錫龜以下諸執事各加資,資窮者代加,司謁田得立·李顯義,各兒馬一匹,司鑰尹成憲·李孝植各加一資,資窮者代加。
備忘記,大王大妃殿尊崇時,正使領議政鄭太和,鞍具馬一匹,副使判書金南重,熟馬一匹賜給,玉冊文製述官參判尹順之,書寫官左參贊吳竣竝加資,樂章文製述官副護軍南龍翼,半熟馬一匹,玉寶篆文書寫官參判金壽恒,冊寶捧進官承旨元萬石·朴世模,各熟馬一匹,捧冊官副司直閔周冕,佐郞尹弼殷,捧寶官正郞李堥·李伯麟,各兒馬一匹賜給,擧案官主簿安宗悌以下,各加一資,資窮者代加。冊禮時,正使領議政鄭太和,副使判書趙珩,鞍具馬一匹,傳敎官右承旨朴世模,玉冊文製述官參判金壽恒,書寫官左參贊吳竣,敎命文製述官大提學李一相,書寫官右參贊宋浚吉,各熟馬一匹,捧敎命官正宋時喆,司藝金禹錫,捧冊官副司直朴增輝·權格,捧寶官佐郞元萬里,典籍李光稷,捧命服官別提韓公億,直長徐晉履,各兒馬一匹賜給,擧案官及諸執事以下,各加一資,資窮者代加。大王大妃殿尊崇時,冊差備高禮男·金汝鍵,寶差備方再聘·高竝加資,尙傳徐後行,兒馬一匹,各差備九員,各加一資,資窮者代加,祭侍內官徐後行·高禮男·李燁·石承緖,各半熟馬一匹,宮闈令金悌立·陸後立,各兒馬一匹賜給。祧遷時,大祝佐郞朴世堂,正郞李觀德,直講趙汝秀,各兒馬一匹,几臺差備別提姜璿,武臣兼宣傳官金櫓,主簿姜碩老,直長金三俊,別提邊益中,副奉事金鎬,攝通禮都事朴世基·李守約,正郞尹商擧,典簿朴潾,寶執事奉事李耆英,捧香爐武臣兼宣傳官韓震英,直長徐晉履,捧香盒武臣兼宣傳官鄭雲望·鄭暹,各上弦弓一張賜給。今此賞格中,各都監員役工匠等,令該曹米布磨鍊,分等題給,而一人雖兼數事,毋得冒受,七日以下仕進人員,勿論。
昧爽,有霧氣。自巳時至申時,日暈,夜五更,流星出室星上,入乾方天際,狀如鉢,尾長二三尺許,色赤。
今日引見時,右議政元斗杓所啓,自前災傷時,慶尙左道則別遣敬差官,而今年則群議以爲,全南道亦別遣敬差官,與都事分左右踏驗,以爲趁卽詳審覆審之地,宜當。上曰,此亦好矣。廚傳之弊,與都事何異?各別擇人差送,可也。諫院朝報
傳曰,大臣·備局堂上引見。引見時,兵曹判書洪命夏所啓,上年以凶荒之故,各道各邑月課軍器·軍糧,竝限秋成停止矣。今年三南,又當依上年例停止,而他道則何以爲之?上曰,姑觀前頭農事而處之,可也。右議政元斗杓曰,下三道則農事已無可待,先爲減除,宜矣。右副承旨鄭萬和曰,依下三道水陸條例停止之意,前期分付,何如?上曰,依爲之。右副承旨鄭萬和所啓,賑恤句管堂上趙復陽,每於賓廳之坐,與諸堂上偕進,而引見之時,輒煩啓稟,今後則備局堂上入侍時,趙復陽一體入侍事,定奪擧行,何如?上曰,限句管事畢間,循例入侍,可也。備局謄錄
上在慶德宮。停常參·經筵。
謝恩,掌令李東老,定州牧使李壎,長興府使洪宇亮,潭陽府使朴之墉,鴻山縣監尹商擧,兵曹正郞呂聖齊,佐郞朴世堂。
大殿,政院·玉堂問安。答曰,知道。
領議政鄭太和六度呈辭。入啓。
藥房啓曰,昨御便殿,引接移時,伏未審夜來,聖候調攝,何如?再昨劑入倉廩散二貼,旣已進御,而便滑後重之症,有差減之效乎?詳知卽今症候,或仍進前藥,或更議他藥,竝此仰稟。慈聖脹候,視昨亦如何?臣等憂慮未弛,敢來問安。答曰,知道。湯藥姑停,以觀今明日議定,可也。且慈殿症候,別無加減矣。
工曹判書李一相上疏。大槪,冒死陳情,懇乞還收新授加資之命,以安微分事入啓。
謝恩。右承旨鄭榏,左副承旨鄭萬和。
都承旨金佐明上疏。大槪,還收加資之命,以安微分事。入啓。
答工曹判書·都承旨疏曰,省疏具悉。卿其勿辭,從速察職。
以領議政六度呈辭,傳曰,安心調理。諫院朝報
上在慶德宮。停常參·經筵。
下直,薺浦萬戶劉廷奭,信川郡守具仁廛。
忠公都事李冕,改下批肅拜。
禮曹佐郞崔繼亨,卒李稷致祭事,公州地出去。
謝恩,掌令崔攸之·正言兪棨。
都承旨金佐明,加資肅拜。
左議政七箚。大槪,賤疾日劇,差復無期,更申前懇,乞遞職名事。入啓。
大殿,政院·玉堂問安。答曰,勿爲問安。
藥房啓曰,雲陰不解,日氣猶凉,伏未審夜來,聖候調攝,何如?便滑後重之氣,亦何如,而詳知夜間症情,方可議定進藥當否,敢此仰稟。慈殿脹候,進藥之後,日漸收效乎?臣等憂慮未弛,敢來問安。答曰,知道。便滑之候,猶未快愈,後重之症,今已差減,慈殿症候,時無加減矣。今後勿爲逐日問安。
再啓曰,卽伏承問安批答,有便滑之候,猶未快愈,後重之症,今已差減之敎,不可不及時祛根,故臣等卽與鄭後啓·趙徵奎·成後龍及諸御醫商議,則皆以爲,三白散二三貼,連日進御宜當云。此藥三貼,劑入何如?答曰,知道。
兵曹參議朴安悌上疏。啓下該曹。
答左議政沈之源箚曰,省疏具悉卿懇。卿其安心勿辭,從容善攝。仍傳曰,遣內醫看病。
前左參贊吳竣上疏。大槪,冒死陳情,懇乞還收新授加資之命事。入啓。
院前啓,諸駙馬加資還收事。停啓。
政院啓曰,新除授承政院同副承旨李惟泰,時在忠公道公州地,斯速乘馹上來事,下諭,何如?傳曰,允。
假注書李猶龍病,代崔商翼。
答吳竣疏曰,省疏具悉。卿其勿辭,從速察職。
工曹判書許積上疏。大槪,病勢情勢,俱難冒據,亟遞本職兼帶,竝收新授加資,仍治臣不赴召命之罪事。入啓。答曰,省疏具悉卿懇。此非以卿之才,投閑之時,卿其安心勿辭,從速察職。
府啓,新除授大司憲尹文擧,時在忠公道石城地,請斯速乘馹上來事下諭。答曰,依啓。
護軍李翊漢上疏。大槪,亟收新授加資,以重名器,以安微分事。入啓。
卯時,西方有靑赤氣,如虹,圓如小暈狀,良久乃滅。
今日引見時,上曰,今年災傷覆審,不可不十分着實爲之。三南都事,如不得人,則難以辦得矣。兵曹判書洪命夏曰,三南都事,皆以曾經臺侍差送,別無優劣之懸殊,而其中全南都事羅以俊,居在嶺南,上來遲速,未可豫料,姑先改差,何如?上曰,羅以俊遞差,其代該曹相議于廟堂,各別擇差,可也。吏曹參議趙復陽所啓,全南左道,旣已別遣敬差官,則湖西五十餘邑,使都事獨當,似難速完,一體差遣敬差官,何如?上曰,議于廟堂,各別擇差下送,可也。都承旨金佐明所啓,近見三南馳啓,則在在赤地,民皆號哭於田野之中,將不能保其妻子云。此時何忍責出夫馬於民間,率去守令之衙屬乎?春分後除授守令,將爲眷率處,令三南監司,詳察其中尤甚被災之邑,限明年秋成,姑除挈眷,勿令重困飢餓之民,何如?上曰,依爲之。右議政元斗杓所啓,三南旱災,甚於上年,各邑軍布,民無辦出之路。今年全不移秧,尤甚赤地,衆所共知處,依上年例,水·陸軍番布,盡爲蠲減之意,行文知委,何如?上曰,依爲之。諫院朝報
備邊司啓曰,臣棨,往問于領議政鄭太和,左議政沈之源。領議政以爲,犯越三人中二人,被捉於彼邊之由,鳳城邏卒,旣言於義州,逃還一人,亦以此納招,則與無事回還,始現於我境者不同。以北京所已知之事,別送咨文,似涉未妥,姑依柵門搜檢時犯禁之類,堅囚以待,而久無彼中處置,則備將曲折,順付咨文於前頭使臣之行,恐或宜當。左議政以爲,犯越二人,旣已被捉,雖別送咨文,未爲不可,而第彼中所已知之事,不必汲汲報知,姑爲堅囚,觀勢處置,恐爲得宜云,敢啓。答曰,知道。備局謄錄
上在慶德宮。停常參·經筵。
工曹判書李一相,加資肅拜。
下直,忠公都事李厚先,三和縣令李世選。
謝恩,護軍李殷相·尹飛卿。
前左尹趙啓遠上疏。大槪,請命還收新授加資,以重名器,以安微分事。入啓。
領議政鄭太和七度呈辭。入啓。
全南監司書目,新除授海南縣監南天漢,未經痘疫,改差事。
忠公監司書目,沃川呈,以地震事。又書目,身病乞遞本職事。
前參判尹順之上疏。大槪,新授加資,亟許還收,以安微分事。入啓。
前參判呂爾載上疏。大槪,亟收新授加資,以安微分事。入啓。
修撰安後說初度呈辭。入啓,遞差。
答李翊漢·趙啓遠·呂爾載·尹順之疏曰,省疏具悉。卿其安意,勿辭焉。
右承旨鄭榏書啓,臣承命往諭于領議政鄭太和,則以爲,臣病勢無減,未有出仕之望,天聽不回,尙靳許遞之恩,近侍三臨,臣罪益重,惶恐悶塞,罔知所對。當別具一疏,以陳至情云矣。敢啓。傳曰,知道。諫院朝報
答領議政鄭太和呈辭曰,遣承旨敦諭。內下記草
上在慶德宮。停常參·經筵。
謝恩,正言元萬里,黃海兵使李重信。
左議政沈之源八箚。大槪,亟遞臣職事。入啓。
領議政鄭太和上疏。大槪,萬分悶迫,畢陳下情,乞垂憐察,亟許遞改事。入啓。
禮曹判書金南重辭職上疏。入啓。
藥房啓曰,雨後日氣甚凉,伏未審數日來,聖候調攝,何如?三白散幾貼進御,而便滑後重之候,今幾差愈乎?慈殿症候,進藥以後,日漸收效乎?前劑入加減胃苓湯五貼,以日計之,當盡於昨日,詳知目今症候,仍進前劑,或更議他藥,臣等憂慮未弛,敢來問安,竝此仰稟。
戶曹判書許積上疏。大槪,敢冒斧銊之誅,更陳危迫之懇,乞賜鐫削,以便公私事。入啓。
以忠公監司辭狀,傳曰,勿辭。調理察職事,回諭。
答藥房曰,知道。慈殿症候,時無加減,且數月以來,進藥之日,殆無虛時,故水刺厭進之候,近頗甚矣。姑停數日後,更爲議藥似可矣。
傳曰,明日朝講爲之。
平安監司書目,本道,自初一日,初三日至,雨澤周洽,未枯之穀,回蘇事。
院啓,近以李善基供辭,飾詐欺蔽,物議喧藉,臣等伏聞副校理李敏迪陳疏之語,不勝痛駭焉。築堰時,赴役者百餘名,猶可諉之給價,而御史書啓,旣稱五六百名,則給價外四五百名,善基全役不擧。雖以戶曹判書許積曩日之疏觀之,築堰者之皆非其地居民,亦可知矣。而善基乃以新赴,民人之所爲爲言,許積疏中,初有題給,昭不可掩,而善基百端巧飾,終乃歸之於元無是事之地,其欺君罔上之罪,不可不嚴覈重究。築堰雖是士夫之可羞,亦非大端爲身之累,則豈宜費力上疏,肆然無忌若是哉?君父不可欺也,王法不可撓也,而金吾之官,於善基事,終始掩遮,必欲置之於無過,三條稟啓,大失奏當之體,搢紳傳說,莫不憤惋。請前沔川郡守李善基,更爲拿囚,嚴覈得情,以正其罪。善基稟啓同參當該堂上,竝命罷職。士夫言行,不可異同,於此有差,將何觀哉?前修撰安後說,頃於本館進箚之時,旣與其論,又呈疏自明其外祖母及妹之冒入,謂之不知,則人必不信,知而混參,殊欠直道事君之義,以此以彼,俱無可據,請命罷職。今年民事,萬分危急,國家方修大備之禮,上自祭享御供,皆將次第節損,中外大小人民,莫不延頸想望,庶賴朝家德意,不至死亡,此正民心向背,天命去就之機矣,有不容小忽者。臣等竊聞尙方工匠聚役者頗多,操縱精美,有增平昔,至於掖庭染蕫亦甚浩煩,閭巷傳說,不勝紛紜。流傳之言,固未必盡信,而亦知此等,必非聖明之所與知也。但念當此大驚動大節損,崇儉正奢之日,事雖微瑣,實關聽聞,請令今日,更加飭厲,凡係文具浮費,一切停止,以示躬行導率之意。國家祭享御供,旣皆節損,則士大夫家婚姻喪祭,必皆仰體聖意,務從簡約,而若無禁令,則或不無因循舊習,易至濫雜之弊,請令法府申明禁條,嚴飭中外。
答大司諫朴□疏曰,省疏具悉。卿其安心勿辭,從速察職。
答院曰,依啓。禁府堂上,從重推考。
當日爲政事,榻前定奪。
工曹判書李一相上疏。大槪,冒陳危懇,乞遞文衡之任,留政院。
檢閱尹深,加資肅拜。
以左議政八箚,領議政上疏,傳曰,安心調理。
明日朝講時,開門差早。
答禮曹判書金南重疏曰,省疏具悉。卿辭至此,本職當勉副焉。
答校理李敏迪疏曰,省疏具悉。爾其勿辭察職。
答戶曹判書許積疏曰,省疏具悉。卿其勿辭調理,從速察職。
榻前,司諫金□所啓,臣前任洪·陽時,道臣因浦民等呈狀,分付于本州,以爲曾有賃軍築堰之事於沔川地,而受價者多未赴役,斯速起送云,臣依道臣分付,只未赴役者起送矣,隣近守令,至有以此被拿,而頃於大赦蒙放,儒臣因此陳疏,極言其罪,臣之蹤迹難便,有倍前日。且以此事,果次瀆擾,罪戾尤大,請命鐫削臣職。上曰,勿辭。退待物論。
今日引見時,尙衣提調金佐明所啓,平安道奴婢元數九百八十餘名,每名貢紬一疋,而庚子條則兩人竝定,當捧一疋,而每於翼年收捧,故未及捧之矣。上曰,沿海之邑,庚子條未收奴婢身貢,則竝以米代捧,辛丑條,則從自願,或以米代捧,或以本色徵捧,可也。右議政元斗杓所啓,徐元履,自先朝眷遇,旣經臺侍,又除嶺南方伯,其倚重可知矣。今者出拜驪州牧使,實爲可惜。此人若除戶曹參判等任,仍管賑恤之事,則豈不好哉?上曰,徐元履,驪州牧使改差。又所啓,前康津縣監金澄,在任之時,小無虛錄之事,而誤被虛錄之罪,至於奪告身,事甚冤悶矣。上曰,實爲如此,則分揀蕩滌,可也。諫院朝報
上在慶德宮。停常參·經筵。
謝恩,左承旨朴世模,右副承旨趙胤錫,僉知沈世鼎。
益平尉洪得箕,靑平尉沈益顯,寅平尉鄭齊賢,東平尉鄭載崙,興平尉元夢鱗,護軍李翊漢,加資肅拜。
朝講入侍〈時〉,領事·右相·知事洪命夏,特進官具仁墍·李正英,玉堂兪棨·洪柱三,承旨鄭榏,假注書崔商翼,史官李嵆·尹深,兩司,執義李俊耉,正言元萬里。
禁府,李善基拿囚。啓。
咸鏡監司書目,咸興呈,以本府李界丙,去七月二十一日,雷震被死事。
政院啓曰,禁府堂上從重推考事,命下矣。臺諫方以罷職論啓,承傳不得捧之之意,敢啓。傳曰,知道。
兵曹啓曰,佐郞尹趾美,近患暑感,累日呈狀,使之調理出仕,而病勢漸重,不能運動,所掌之務,不可久曠,佐郞尹趾美,今姑改差,何如?傳曰,允。
吏曹啓曰,新除授龜城府使鄭尙古戶奴,呈狀于政廳曰,上典前任白翎僉使,瓜滿後,五衛將除授,未上來之前,又除本職,邊將未解由之人,勢難赴任,依法改差云。前日鄭尙古擬望時,解由與否,未能詳知,且自前本曹,不以邊將解由爲拘,而旣有兵曹解由之事,則不爲拘碍,必出於謬例,龜城府使鄭尙古,改差,何如?傳曰,允。
政院啓曰,左承旨朴世模異姓四寸弟,右副承旨趙胤錫異姓三寸姪幼學申日永身死,服制竝已行四日,出仕何如?傳曰,允。
領議政八度呈辭。入啓。傳曰,安心調理。
工曹判書李一相辭職上疏。入啓。答曰,省疏具悉卿懇。文衡之任,不可以年久而有所遞改,卿其勿辭,從速察職。
傳曰,明日晝講爲之。
領議政八度呈辭。入啓。傳曰,安心調理。
今日朝講時,榻前院啓,李善基罪狀,聖明旣已洞燭,更拿嚴劾,則其終始掩護曲庇之禁府堂上,豈可推考而止哉?君父不可欺也,王法不可撓也。其事,誠極可惡,請禁府當該堂上,竝命罷職。上曰,依啓。又所啓,司諫金□,以前任洪州時賃軍事,引避退待,賃軍調發,旣有難便之勢,一事再避,未免瀆擾之失,請命遞差。上曰,依啓。
吏曹啓曰,臺諫有闕,政事,取稟。傳曰,明日爲之。
禁府當該堂上應罷現告,尹順之·趙啓遠。
卯時辰時,日暈右珥。申時,日暈。
今日朝講時,右承旨鄭榏所啓,近來怠慢成習,本院日記劃卽修整事,每日申飭,而取考今年四月日記,則今至五朔,尙未修整,極爲可駭。當該注書,請推考。上曰,允。諫院朝報
上在慶德宮。停常參,只晝講。
夜自二更至四更,月暈,有霧氣。
護軍呂爾載,加資肅拜。
下直,天安郡守柳頲。
謝恩,右尹柳赫然,驪州牧使李時楳,獻納李□,造紙別提李楫,全南都事朴承健。
左議政沈之源九箚。大槪,更申微悃,乞遞職名事。入啓。
領議政鄭太和九度呈辭。入啓。
校理吳始壽上疏。大槪,母病身恙,俱極危重,陳情乞遞事。入啓。
藥房啓曰,昨臨經席,討論移時,伏未審夜來,聖候調攝,何如?灸瘡今已合口落痂耶?慈殿症候,湯劑停止之後,加減亦何如?臣等憂慮未弛,敢來問安。答曰,知道。慈候別無加減。
傳曰,明日晝講爲之。
晝講入侍,知事尹絳,特進官柳赫然,玉堂兪棨·洪柱三,承旨朴世模,假注書崔商翼,史官李嵆·尹深,掌令李東老。
以左議政箚子,傳曰,遣承旨敦諭。
以領議政九度呈辭,傳曰,嗚呼,此何等時,而此何等氣象耶?卿與左揆,一時引入,台席殆空,廟堂幾虛,此時此際,雖有十分切迫底難便事,豈可拘於情而不念危迫之國事乎?言念及此,寧欲溘然而無聞也。卿以才德具全,廣大心量,何不念予憂遑之懷耶?雖以一二言爲嫌,此時此言,何用掛意?雖以久居鼎任爲辭,此時台鼎,豈可以久而爲辭?卿意雖切,予若失卿,今日國事,疇與議之,三南民命,疇與議救?此予所以終不得許副卿意也。賑救已歇,時不若此,大臣投閑調病,豈不可哉?予亦何心,有所不許耶?今則大有不然者,卿之呈告雖急,予亦何敢許卿之意也?卿其體此憂悶之懷,速出論道,以副如渴之望。
大司諫朴長遠上疏。大槪,稽謝恩禮,略效微忱,更申狼狽悶迫之懇,乞改兼任師儒之長事。入啓。諫院朝報
答副校理吳始壽疏曰,省疏具悉。爾其勿辭,救護母病,從速察職。內下記草
上在慶德宮。停常參·經筵。
護軍吳竣,加資肅拜。
下直,會寧府使柳汝,長興府使洪宇亮。
謝恩,兵曹佐郞安後昌,訓鍊正南淑,學錄李墦,承文正字李亨千。
答校理吳始壽疏曰,省疏具悉。爾其勿辭,救護母病,從速察職。
右副承旨趙胤錫書啓,臣承命往諭于左議政沈之源,則以爲,七十之人,雖無疾病,筋力不逮,實難供職,而況臣賤疾,出於衰敗之餘,沈綿床席,與死爲隣,差復無期,不得不連章乞免,天聽邈然,兪音尙閟。至於近侍再臨,臣是何人,敢當是禮?伏地惶恐,不知所達云矣。敢啓。傳曰,知道。
尙衣院官員,以提調意啓曰,三年後法服所用,本院所當豫爲織造,以待卽吉之期,而自上以非時織造爲未安,輒下姑徐之敎,故今番大禮時,亦多闕進之服矣。伏見諫院之啓,有尙方工匠執役者頗多,織造精美,有增平昔,文具浮費,一切停止等語,臣等固當欽奉朝家節損之盛意,益加勉飭於將來,而至於自上所御龍袍次及胸禙次,旣塞唐貿,又停鄕織,則他無出處,龍袍次及兩慈殿翟衣次,已爲練絲入染,其不得不織造之意,敢啓。傳曰,知道。
慶尙監司書目,慶州等官呈,以七月二十二日水災慘毒事。
工曹判書李一相上疏。大槪,更申前懇,乞蒙恩遞事。入啓。
晝講入侍,知事洪命夏,特進官柳慶昌,玉堂兪棨·任翰伯,承旨金佐明,假注書趙遠期,史官李嵇·尹深,正言兪棨。
傳曰,明日晝夕講爲之。
領議政鄭太和上疏。大槪,昨承聖批,臣罪萬殞,更陳悶迫之情,懇乞恩遞事。入啓。
左議政沈之源十箚。大槪,近侍再臨,惶懼冞增,更陳微悃,冀蒙憐察事。入啓。
戶曹判書許積上疏。大槪,冒萬死更申危迫之懇,本職兼帶,竝乞鐫免,以便公私事。入啓。
傳曰,晝講後,會寧府使柳汝引見。
持平李䎘上疏。大槪,病勢情勢,俱難冒出,乞賜遞改,以安愚分,兼陳所懷,冀蒙垂察事。入啓。
自昧爽至卯時,沈霧。自辰時至未時,日暈。諫院朝報
傳曰,今下弓矢,會寧府使柳汝給送。內下記草
上在慶德宮。停常參·經筵。
下直,西原縣監金鋿。
謝恩,知敦寧呂爾載,護軍鄭尙古,龜城府使黃浩,典籍李叔達,學正孫瑞,禮曹佐郞柳挺輝。
左水運判官李命賓,漕運後入來。
以領議政鄭太和上疏,左議政沈之源箚子,傳曰,安心調理。
領議政鄭太和十度呈辭。入啓。傳曰,安心調理。
戶曹參判徐元履上疏。大槪,病勢情勢,俱極悶迫,懇乞還收新授之命事。入啓。
藥房啓曰,連日開筵,移時講論,伏未審數日來,聖候調攝,何如?慈殿症候,亦何如?臣等憂慮未弛,敢來問安。答曰,知道。入診爲之。
掌令崔攸之啓曰,臣之無似,百不及人,性且愚蒙,不識時宜,前後抹殺,非止一再,自分無用,人豈不知,而不料新除之命,亦及夢寐之外,縱欲感激鴻私,趨走盡職,而於人笑何?頃者憲府諸官,以七月中一不開坐之故,皆被玉堂論遞,則去月不坐之責,臣實同之,而一遞一除,大有不安者。臣自五月,以持平供仕,至七月廾日遞職。其時國家,連有大禮,雖曰有故稠疊,而不無若干空日,則豈可以多事無暇,而掩其所失哉?同僚旣皆以此而見遞,則臣不可以旬日先遞,獨免其責,故頃於肅謝之日,控辭引避,則政院稱以前事,而終至退却,臣不勝瞿然之至。所謂前事云者,指其已往之陳迹,不干於今日之謂,今臣之應避者,乃是目前之事也。論遞其不坐之官,而代之以不坐之人,則是非不明,前後無據,如是而使之因仍苟且,晏然而已,則將如廉隅何哉?臣之情勢,十分狼狽,方在蟄伏惶縮之中矣。竊聞向者榻前,筵臣以頃日憲府所論趙猷之事,稱其極冤云云。臣乃其論事之官,則失實之責,在所難免,尤不勝踧踖之至。其時發論同僚之說,似甚明的,故同議論啓矣。厥後是非紛紜,至有全無是事之說,臣與同僚,深用疑訝,必欲得其實矣。有一名官愼重之人,於趙猷爲切族,故意在欲伸,謂臣曰,趙事冤矣,臺論過矣。其貸銀自贖則果有之,而旣還之後,本數則卽爲備給,只其償息,不得如約,故傳訛而有此說耳。今以全然不償爲其罪,則豈不冤乎云云。同僚之聽聞於其人者,與之相同,乃知臺論之所謂無意償銀云者,固失其實,而外人之所謂初無貨銀云者,亦失其實矣。兩皆傳聞,宜乎難的,惟其一家親戚詳知之人,愛惜欲救之際,其言之公正若此,則當以是爲眞實耳,償本數固可矣,不與息,不如約,亦可謂全是乎?然則趙猷之事,人言之所由起者,誠有其根,而全是全非之過其實者,俱失其中也,明矣。臣旣有供職怠慢之罪,又有論人失實之責,謬戾至此,決不可晏然仍冒,請命罷斥臣職。答曰,勿辭。退待物論。
大殿入診時,仍爲受鍼,受鍼後,藥房·政院·玉堂·二品以上·六曹問安,答曰,知道。
平安監司書目,臣自本月初四日,痁患猝重,職務漸曠,懇乞遞改臣職,以便公私事。
全南監司書目,錦山郡守安獻徵,凡所以便民之政,限明秋仍任事。又書目,道內水旱之災,若是其偏苦,姑陳目前慘酷事。
今日,晝·夕講停。
府啓,掌令崔攸之,引嫌而退。當初箚論,在於旣遞,而風聞差誤,不必追嫌,不可以此輕遞臺官,請命出仕。答曰,依啓。
答持平李䎘疏曰,省疏具悉。所進之言,實出於忠君憂國之誠,深用嘉歎。可不留心而體念焉?爾其勿辭,從速察職。
以平安監司辭狀。傳曰,調理察職事回諭。
左副承旨鄭萬和三度呈辭。入啓。遞差。
答大司諫朴長遠疏曰,省疏具悉。所陳之言,實由於愛君憂國之誠,可不體念焉。卿其勿辭,從速察職。
答戶曹判書許積疏曰,省疏具悉。當此國家艱虞之日,以卿之德與才,何因一時之言,有所爲嫌乎?卿其安心勿辭,從速察職。
答工曹判書李一相疏曰,省疏具悉。已諭予意矣。卿其勿辭,從速察職。
答戶曹參判徐元履疏曰,省疏具悉。今玆之命,意非偶然,卿其勿辭,從速察職。
掌令崔攸之就職後啓曰,臣之前後所失,非止一二,俱是應遞之事,而同僚處置,請出固已乖當。況其處事,旣曰風聞差誤云,則其應遞也,明矣,而反爲請出,首尾相乖,乃有如許,臣不可以負此差誤之失,因仍苟冒,玷汚名器,請命罷斥臣職,。
吏曹啓曰,承旨有闕,政事取稟。
政院啓曰,以掌令崔攸之再避,傳曰,一事不得再避,旣有捧承傳,而何以捧入耶事,傳敎矣。今此掌令崔攸之再避之辭,非爲前事,拈出處置啓辭中風聞差誤一款,以爲旣云差誤,而反爲請出爲嫌,似非一事再避,故捧入矣,敢啓。傳曰,究其本則一事也,何爲捧入乎?還出給。已上諫院朝報
上在慶德宮。停常參·經筵。
下直,長淵府使金城。
謝恩,工曹正郞鄭昌德,持平李䎘,大司諫朴□。
左議政沈之源十一箚。大槪,更伸前懇,冀蒙憐察事。入啓。
領議政鄭太和十一度呈辭。入啓。
大殿,政院·玉堂問安。答曰,知道。
藥房啓曰,秋雨旣霽,日氣淸凉,伏未審夜來,聖候調攝,何如?左眼偸鍼,視昨有消減之漸耶?今日診察後,方可議藥受鍼當否,敢此仰稟。且慈殿症候,亦何如?臣等憂慮未弛,敢來問安。答曰,知道。入診爲之。
禮曹判書鄭致和,刑曹判書趙珩辭職上疏。入啓。
傳曰,政事,明日爲之。
入診時,仍爲受鍼,受鍼後,藥房·政院·玉堂·二品以上·六曹·大司諫問安。答曰,知道。
答禮曹判書鄭致和疏曰,省疏具悉。卿其勿辭,調理察職。
刑曹判書趙珩上疏。踏啓字。
傳曰,史官五員待命,騎馬十五匹立之。
以領議政十一度呈辭,左議政十一箚,傳曰,遣承旨敦諭。
副摠管金應海三度呈辭。入啓。遞差。
執義李俊耉,掌令李東老,持平李有相避嫌。大槪掌令崔攸之避辭中一款,乃曾論趙猷事也。當初論事,雖或小誤,而旣許風聞,且係前事,則不可以此輕遞,故相議請出矣。及見再避之辭,至以旣曰差誤,反爲請出,首尾相乖等語,斥以處置乖當,費辭至此,實未曉其意,而旣被同僚之斥,勢難仍冒,請遞事,呈政院。
政院啓曰,昨日掌令崔攸之再避,旣有還出給之命矣。卽者憲府多官,以崔攸之避辭中,有處置乖當之語,全數來避,臣以崔攸之避嫌,已爲還出給,則處置臺官,別無更爲引嫌之擧,不許捧入,則再三往復,必欲其入啓,臺官體面,有異庶官,似難一向退却,何以爲之?敢稟。傳曰,旣有還出給之敎,則一事之避,必欲入啓,何耶?勿爲捧入。
藥房再啓曰,自上足部濕瘡,洗諸椒水當否,更議于諸藥醫鍼醫,則皆以爲,數三番洗瘡,與沐浴有異,雖未知其必收其效,亦不至於有害云。諸醫所見如此,不得已只洗瘡處,則趁日氣未冷,擧動似當,姑令日官擇日,何如?答曰,近來日氣暫凉,不可不趁卽爲之,自念日至二三日內,擇日以啓。
兵曹口傳政事,副司果尹趾美。
正言元萬里啓曰,近來紀綱掃地,欺蔽成風,不知有君父,不知有國法,人心世道,已至於無可奈何之地,而其以有爲無,指東謂西,肆然誣罔,未有如李善基之甚者也。臣新忝言責,不勝憤惋,發言完席,論啓蒙允矣。伏見戶曹判書許積疏本,多少辭說,無非爲善基營救之意,而其中呈狀道臣,受出軍丁一款,在於善基在任之前,隱然以臺啓,歸之於失實,吁可異也。今據許積前後之疏,破堰之取築,雖在於丁酉,旣圮再築,在於上年,而軍丁之受出,在於再築之時,則其事果在於善基赴任之前乎,況御史疏中有曰,賃外白役者五百名,用於再築之時云,雖使巧言者解之,亦難置善基於無罪之地,而欲此爲之證明,無乃不思乎?上疏又曰,其題狀,使庶弟不爲分付於各邑,善基何以知之云?若依斯言,但爲呈狀監司,圖得軍丁而已,則未到付之事,守令固不敢知也。今乃不然,遠村愚氓,得以知之,得以經年之後,流及於御史之耳,則其狀之必不付,其軍之必不用,臣未可知也。前疏又曰,庶弟參入於兩班常漢約束之中云,則許積庶弟之於堰役,只是參入之一庶孼也,其呈狀監司,乃兩班諸人之事,煙軍之用與不用,豈一庶孼之所能主張,而況許積,局外不干之宰相耳,何故自京遙制兩班諸人之所爲乎?飭其弟不與非法之事,父兄之道也,推問同事之諸人,不亦多事乎?臣尤未可知也。噫。築堰,夫豈大段事哉?物議所非,只在煙軍之調用,臣等所論,深惡善基之罔上也。若使築堰而不用煙軍,善基而直陳其實,則寧有今日之事乎?況許積雖有當初爲弟助役之事,而犯禁題軍之後,旋卽中止,則於此事似無所與,而出而擔當,爲欺君者立幟,乃以善基之旣稱還囚,謂之必有所以,而置其身於衆射之的,何其自疑而又疑人若是哉?臣竊哂之。臣論一守令罔上之罪,反被重臣意外之斥,無非臣忝居臺閣之致,何敢一刻苟冒乎?請命遞斥臣職。答曰,勿辭,退待物論。
正言兪棨棨曰,李善基供辭,飾詐欺誣,昭不可掩,故臣與同僚相議,亟請還收矣。今見戶曹判書許積疏辭,則築堰人等呈狀,道臣,受出累百名軍,乃在善基未赴任之前云,善基之以此自諉,實見斡歸,而容有其說矣。若其以五六百名之軍,謂之賃軍,累日疊役之狀,終不首實,此物論之所共駭憤者也。臣實未知其年月之先後,善基之赴任與否,故論啓之時,混入於措語間矣。許積之疏,若是張皇,臣誠疑訝,未曉曲折之果如何,而不能審察,未免人指爲失實。且伏見尙方啓辭,則織造之役,頃因聖敎,已有停止之擧,而臣未及聞知,只憑閭巷傳說,仰溷天聽,論事不察之失,尤所難逭。決不可一刻苟冒,請命罷斥臣職。答曰,勿辭,退待物論。
津船處,勿摘奸。諫院朝報
上在慶德宮。停常參·經筵。
謝恩,戶曹參判徐元履,五衛將宋岦,直講李惟明·崔孝騫。
領議政上疏。大槪,亟遞臣職,仍治臣罪事。入啓。
大殿,政院·玉堂問安。答曰,知道。
藥房啓曰,伏未審夜來,聖候調攝,何如?左眼偸鍼,漸就消散耶,尖頭向濃耶?今日入診亦爲之乎?敢此仰稟。慈殿症候,亦一樣耶?臣等憂慮未弛,敢來問安。答曰,知道。偸鍼則似有向膿之漸,故視昨稍勝矣。慈殿症候,亦無加減矣。
左承旨朴世模書啓,臣承命往諭于領議政鄭太和,則以爲,臣一息猶存,又蒙恩諭,近侍降臨,至於四度,臣誠悶迫,置身無所。臣病勢彌留,末由自力,屢違聖旨,罪積逋慢,直欲鑽地以入,涕泣之外,不知所達云矣。敢啓。傳曰,知道。
右承旨鄭榏書啓,臣承命往諭于左議政沈之源,則以爲,臣空疏陋劣,未有絲毫之補,賤病又劇,決無供職之望,連章乞免,實出衷赤,而聖鑑不諒,一命尙靳,近侍之臨,至再至三,伏地惶恐,不知所達云矣。敢啓。傳曰,知道。
政院啓曰,近日注書被薦之人,以相避不得擬望,每以假官察任,事甚苟簡。依近例令曾經本任之人,受薦於應薦之人,趁速差出,何如?傳曰,允。
禮曹啓曰,傳敎矣。椒井擧動吉日,令日官推擇,則今月廾日,沐浴不吉,二十一日,十惡,二十二日,辰時最吉,二十三日,月忌云。以廾二日擧行,而處所則依丙申年例,仁慶宮椒井,磨鍊之意,敢啓。傳曰,知道。
政院啓曰,臣等伏見該曹公事,以賊人論金捕捉事,該廳從事官·部將,依尹培等例,加資事判下矣。近來捕賊之賞太濫,不論所捕賊人之多少,不察盜賊之獷猂與否,一有緝捕之擧,輒陞堂上,或所捕者一賊,而陞資者二人,或所捕者兩賊,而陞資者三人,賞典之濫,莫此爲甚,而至於從事官,則少無奔走之勞,坐享其功,尤無所據。已往之事,雖不可一一追論,至如頃日執捉逃奴之吳東誠等,今此論金捕捉時,從事官·部將等,竝令該曹詳察,首捕者賞職,與捕竊盜者,給綿布每一人加二疋,上項法意,參以各人之功狀,施以當施之賞,俾無過濫之弊,何如?傳曰,今此啓辭,不無意見,而但已施之賞,置之勿論,勿爲尤損體面。此後參酌處之,可也。
兵曹,來二十一日,朝參爲之事,啓下。
禮曹,來二十一日朝參時儀注,依禮文磨鍊爲乎矣。服色段,自上翼善冠·袞龍袍,宗親文武百官,黑團領,如儀行禮,何如?啓依啓施行。
左議政沈之源十二箚。大槪,更陳危迫之情,冀蒙恩遞事。入啓。
謝恩,左副承旨趙胤錫,同副承旨金始振。
刑曹參判金徽上疏。大槪,賤疾危劇,末由供職,冒死陳情,乞賜遞免事。入啓。
院啓,竝引嫌而退。士夫之築堰,煙軍之調用,誠爲民弊之第一,則隨聞論劾,在所不已,而投疏爭卞,語多憤懥,其在體例,所傷非細。但論事之際,一事一語,不可不十分愼重,所啓中煙軍題給一款,旣證許積之疏,而其初疏則曰,丁酉之春,始築而還圮,後疏則曰,戊戌翼年,得煙軍之題給,其時題給之監司尙在,此非可誣之事,而乃謂軍丁,受出在於再築之時。設令再築,役用煙軍,而年月自別,不可執彼設此,則前後證語,未免參差。請停織造,意在納規,則風聞雖或差誤,不必以此而爲嫌,而年月之先後,赴任之與否,實未有知,混入於措語,則終爲失實之歸,請正言元萬里·兪棨竝命遞差。答曰,依啓。
政院啓曰,以刑曹參判金徽上疏,傳曰,如此疏章,何以捧入乎事命下矣。刑官相繼陳疏,臣等不知其紛紜,而聞其身病深重,決無供職之勢,故臣等相議捧入矣。今承下敎,不勝惶恐。此上疏還出給之意,敢啓。傳曰,知道。
以領議政上疏,左議政箚子,傳曰,安心調理。諫院朝報
上在慶德宮。停常參·經筵。
謝恩,都摠管金佐明,知義禁呂爾載,戶曹參議洪處厚,兼掌令呂曾齊·金禹錫,直講李枝茂,典籍朴純,兵曹佐郞柳俔。
大殿,政院·玉堂問安。答曰,知道。
藥房啓曰,伏未審夜來,聖候調攝,何如?偸鍼向膿處,今已出汁耶,慈殿症候,亦何如?臣等憂慮未弛,敢來問安。答曰,知道。入診爲之。
忠公監司書目,懷德呈,以右參贊宋浚吉上疏,上送事。
領議政十二度呈辭,入啓。傳曰,安心調理。
大殿入診後,藥房問安,答曰,知道。
明日朝參時,初嚴卯初二刻,二嚴卯正初刻,三嚴卯正三刻,開門罷漏後。
傳曰,前庶尹閔汝鎭,判官李胄,參奉李翀雲,監察權道經,縣監柳之芳,正字金煦·劉道·朴以文,縣監鄭·李益哲,郡守黃世耉,主簿崔斗齊,縣令李休德·邊宣一,郡守蔡之後,縣監尹策·沈之治·閔忠亮,主簿柳斗章,縣監吳聖義,縣令盧尙承,縣監李後傑·吳以翼,醫官趙徵奎,正郞尹弼孫·具崟,府使崔逸,郡守南老星,學錄鄭昌胄,醫官柳後聖等敍用,前縣監姜元緖·李後傑·朴暮卿,參奉尹德夏,府使鄭倜等,職牒還給,前兵使洪舜民,護軍鄭好信,習讀李斗昌,主簿李鐸,僉使趙相周·南海宇,監役崔後亮·金壽民·金紐·朴世揆,宣傳官尹世雄,經歷尹時達,部將李善行,司直李志,司勇咸應元,萬戶高赫等敍用,水使李東顯,習讀文後生,護軍朴頊,僉正李完,副正尹惇,司直李志等,職牒還給。今春夏等褒貶,居中居下,竝勿論事,下吏·兵曹。
傳曰,政事明日爲之。已上諫院朝報
上在慶德宮。停常參·經筵。
謝恩,副摠管閔震·沈之溟,護軍鄭龔,承文著作李世華。
藥房啓曰,秋雨未霽,日氣陰凉,伏未審夜來,聖候調攝,何如?偸鍼,今已出汁耶,慈聖症候,亦何如?臣等憂慮未弛,敢來問安。答曰,知道。偸鍼,出汁消散矣。
全南監司書目,順天府使鄭世輔罷黜事。
領議政鄭太和十三度呈辭,左議政沈之源十三箚。大槪更申前懇,冀蒙憐察事。入啓。
藥房再啓曰,卽朝臣等,依昨日榻前下敎,慈殿進御丸藥,與鄭後啓·趙徵奎·成後龍及諸御醫等,反覆商議,則皆以爲,中滿分消丸,乃治中滿氣脹熱候諸症,而元材中人蔘性熱,甘草生濕,此兩材竝去之,加山梔仁七錢,香附子一兩,木通五錢,連進三四劑宜當。卽遣成後龍,通議于柳後聖,則亦以爲宜當云。此藥一劑,姑先劑入,且治症及元材加入,竝別紙書入,以經御覽之意,敢啓。答曰,知道。
明日椒井時,出宮初嚴,辰初一刻,二嚴,辰正初刻,三嚴,辰正三刻,開門差早。
府啓,臣等伏見文廟告祭時祭監監察課言,則本月十八日行還安祭時,殿內祭飯一器,不爲陳設,而監察終無點視之事,祭罷後始得聞知云。祀典,國之大事,而慢忽不察,以致如此,事極驚駭。當該典祀官,請先罷後推,次知守僕,令攸司囚禁重治。凡大少祭享,差送監察,其意有在,而初不點視,乃以祭罷後聞知爲言,其爲不職,亦甚可駭。監察元摘,請從重推考。銓曹用人之際,合通淸選者,則必通議郞寮,可否歸一,然後方可注擬,流來規例,實非偶然。苟不如是,其事不重也。頃日政司諫差出時,不待停當,率爾擬望,物議皆以爲非,請其日參政吏曹堂上,竝推考。
校理吳始壽,承文副正字兪夏益·李沃·曺憲卿等,本月廾日朔試射時,稱病不進,依承傳罷職傳旨,傳曰,吳始壽,只推勿罷。
禮曹佐郞崔繼亨,卒李稷致祭後入來。
答府曰,依啓。祭監監察之所爲,殊極不職,亦爲先罷後推。諫院朝報
答領議政鄭太和十三度呈辭曰,安心調理。
答左議政沈之源箚曰,遣承旨敦諭。內下記草
禁府啓曰,禁府都事吳始益,聞其母病危重,下往開城府,未及上來,擧動時各差備,將不得備員,都事吳始益改差,其代,今日內,令該曹口傳差出,何如?傳曰,允。
又啓曰,罪人成震丙,文書取考後稟處事,及金益廉照律事啓下,而判義禁府事臣許積,陳疏之後,不爲行公,待判府事出仕後,査處照律之意,敢啓。傳曰,知道。
又啓曰,以司憲府啓目,出身朴仁龍,移義禁府處置事,啓下矣。朴仁龍拿囚之意,敢啓。傳曰,知道。禁府謄錄
上在慶德宮。停常參·經筵。
下直,吾叉浦萬戶金以成。
謝恩,兵曹參議徐必遠,戶曹正郞安命老,禮曹佐郞權琡,正言呂□,知春秋李一相,刑曹佐郞卞榥,平安都事鄭始成。
吏曹口傳政事,禁府都事李行逸。
傳曰,近來日短,三嚴以辰初磨鍊,勿爲付標,直爲進定。
典祀官應罷,奉常主簿柳時蕃。
大駕詣椒井,入幕次後,藥房·政院·玉堂問安。答曰,知道。
椒井正時,午時。
府啓,人君擧動,自有常設之樂,禮經所載,固不可廢,而當此天災疊見,民事孔慘之日,飢餓垂死之民,聞鍾鼓管籥之音,擧將謂何?遇災掇樂,雖曰末節,而其在警省之道,亦不容但已也。在昔先朝,亦有陳而不作之時,況今上下憂遑,有異前日,豈可一遵常儀,而不爲之變乎?今日還宮時,請停駕後之樂,以示敬畏之意。
玉堂箚子。大槪,略陳所懷,請停駕後鼓樂事。入啓。
答府曰,此時動樂實不可,故還宮之時,使之命停矣。今見啓辭,實合予意,奚停前樂乎?前後鼓吹,竝令陳而不作焉。
答玉堂箚曰,已諭于憲府矣。
傳曰,殿庭軒架,亦爲一體不作可也。
還宮時初嚴,申正二刻,二嚴,申正三刻,三嚴,申正四刻。
椒井後,藥房·政院·玉堂·二品以上·六曹問安。答曰,知道。已上諫院朝報
上在慶德宮。停常參·經筵。
謝恩,戶曹正郞姜頊,尼山縣監李尙淵。
領議政鄭太和十四度呈辭,入啓。
左議政沈之源十四箚。大槪,病伏私室,無以自力,朝參盛禮,旣未躬進,昨日擧動,又不得隨駕,臣罪尤大,乞罷臣職事。入啓。
大殿,政院·玉堂問安,答曰,知道。
藥房都提調元斗杓,副提調左承旨朴世模啓曰,昨日勞動玉體,遠臨椒泉,伏未審夜來,聖候,何如?濕瘡,洗椒之後,不無收效之漸耶?慈聖症候,亦何如?臣等憂慮未弛,敢來問安。答曰,知道。一番之洗,豈有其效耶?諫院朝報
答領議政鄭太和十二度呈辭曰,安心調理。
答左議政沈之源箚曰,安心調理。
答吏曹參判金壽恒疏曰,省疏具悉。卿其勿辭,調理上來。內下記草
禁府啓曰,本府都事鄭慶演,聞其親病危重,今朝已爲下鄕,明日擧動時,各差備,將不得備員,都事鄭慶演改差,其代,令該曹今日內,口傳差出何如?傳曰,雖無一員,奚至不逮,後政差出。禁府謄錄
備邊司啓曰,頃年自本司料理造船數十隻,送于江華府,以爲緩急之用矣。元數中七隻,年久腐破,今當改造,而本府留守柳淰,曾於榻前陳達,請得工役之價蒙允,應入價木,使之磨鍊,牒報于本司,則多至木十八同十疋。所當準數以給,而舊船七隻放賣,可得六七同之木,柳淰當初所請十八同零內,十二同十疋,則餘丁木題給,其餘則放賣舊船,添補工役之價,何如?傳曰,允。備局謄錄
上在慶德宮。停常參·經筵。
仁慶宮椒井,大駕入幕次後,三提調問安。答曰,知道。椒井洗足部後,三提調問安。答曰,知道。大駕還宮後,三提調問安。答曰,知道。內局謄錄
上在慶德宮。停常參·經筵。
仁慶宮椒井,大駕入幕次後,都提調·提調·右承旨鄭榏問安。答曰,知道。椒井洗足部後,都提調·提調·右承旨鄭榏問安。答曰,知道。大駕還宮後,都提調·提調·右承旨鄭榏問安,答曰,知道。內局謄錄
上在慶德宮。停常參·經筵。
仁慶宮擧動時,大駕入幕次後,都提調·提調·右承旨鄭榏問安。答曰,知道。椒井洗足部後,都提調·提調·右承旨鄭榏問安。答曰,知道。大駕還宮後,都提調·提調·右承旨鄭榏問安。答曰,知道。內局謄錄
卯時辰時,有霧氣。內下日記
上在慶德宮。停常參·經筵。
視事停。
卯辰時,有霧氣。自巳時至未時,日暈。內下日記
藥房都提調右議政元斗杓,提調行兵曹判書洪命夏,右承旨鄭榏啓曰,近日勞動玉體,累度出臨椒泉,伏未審聖候,何如?濕瘡洗椒之後,其有收效之漸,而別無困惱之氣耶?慈聖症候亦,何如?臣等憂慮未弛,敢來問安。答曰,知道。別無困惱之候,而數次洗椒之後,足部瘡處,似有一分之效矣。慈候別無加減。內局謄錄
答領議政鄭太和十三度呈辭曰,固辭至此,本職勉從之意,遣承旨傳諭。
答左議政沈之源箚曰,遣承旨敦諭。
答副護軍南龍翼疏曰,省疏具悉。今玆之命,意非偶然,卿何辭爲?安心勿辭焉。內下記草
上在慶德宮。停常參·經筵。
夜五更,流星出參星下,入乾方淡雲中,狀如拳,尾長三四尺許,色赤。內下日記
藥房都提調右議政元斗杓,提調行兵曹判書洪命夏,副提調左承旨朴世模啓曰,伏未審夜來,聖候調攝,何如?昨伏承聖批,濕瘡洗椒後,有一分效之敎,臣等不勝喜幸之至。今日視昨,何如?慈殿症候,亦何如?昨入丸劑,伏未知進御乎?臣等憂慮未弛,敢來問安。答曰,知道。與昨一樣矣。慈候亦無事,而丸藥則時未進御矣。勿爲逐日問安。內局謄錄
答工曹判書李一相疏曰,省疏具悉。卿雖欲必遞,其於予之不許何?勿辭,從速察職。內下記草
備邊司啓曰,本司郞廳李泰英,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又啓曰,廣寧落後人崔德尙捉送咨文,當有回答之事,令該院依例撰出回咨,以付前頭使臣之行,何如?傳曰,允。備局謄錄
上在慶德宮。停常參·經筵。
午後,始雨終日。夜四更,有霧氣。內下日記
答戶曹判書許積疏曰,省疏具悉卿懇。嗚呼,此何等時,而卿之所管之任,亦何等任耶?雖迫於情,旣無可嫌之事,何故一向引嫌,不顧國事,殆至于此?卿受恩先朝,而國勢之扤揑,時事之遑急,未有若此時,而以卿之才,以卿之任,徒思退田終餘之計,不念國事之無可奈何,則於卿之義,豈容如是?卿之無他腸,予已悉燭矣。安心勿辭,從速察職,毋負予意。內下記草
郞廳李弘稷校正。日記廳郞廳李益普書
上在慶德宮。停常參·經筵。
謝恩,兵曹正郞元二字缺,引儀李德用,尙衣直長韓後相,彌串僉使許應祥,河山萬戶宋繼宗,護軍南龍翼,加資肅拜。
德恩府夫人小祥後,中殿,藥房·政院·玉堂·二品以上·六曹·大司憲問安,答曰,罔極。
藥房啓曰,雨後秋氣淸凉,伏未審數日來,聖候調攝,何如?慈聖症候,亦何如?丸藥今已進御乎?臣等憂慮未弛,敢來問安。答曰,知道。丸藥則時未進御矣。今後勿爲問安。
左議政沈之源十七箚。大槪,更陳微悃,冀蒙垂察事。入啓。
掌令崔攸之啓曰,微臣癃病之狀,逋慢之罪,旣已累瀆於前後,而同僚不察,乃有出仕之請,聖慈優容,反下召牌之命,臣雖木石,豈無怵惕感激之誠哉?所當聞命卽趨,行不俟駕,而素患疝症,添劇於雨濕之中,奔豚上衝,腹背牽掣,不能轉側,無計運動,終不得趨造,人臣之罪,無甚於此,不暇辭遞,固合萬誅,亟命治臣不赴召命之罪。答曰,勿辭。退待物論。諫院朝報
上在慶德宮。停常參·經筵。
自辰時至未時,日暈。玉堂日記
下直,龜城府使黃浩,鴻山縣監尹商擧。
謝恩,知事吳竣,護軍李敏友·李知白。
禮曹判書鄭致和上疏。入啓。
傳曰,下直守令引見。
以左議政沈之源十七箚,傳曰,安心調理。
答禮曹判書鄭致和疏曰,省疏具悉卿懇。卿辭至此,本職當勉副焉。卿其勿辭,調理察職。
吏曹啓目,粘連吏曹參判金壽恒上疏云云。連上辭疏,引疾乞免,情願雖切,而盛年猝患之症,必不至大段,不可以此,輕許遞改是白在果,宰臣進退,臣曹不敢擅便,上裁,何如?啓依回啓施行。
府啓,掌令崔攸之,引嫌而退,雖緣身病之猝劇,旣有不得赴召之失,勢難仍在其職,請掌令崔攸之遞差。凡臺諫避辭,只觀其主意之如何,定其立落,自是規例,而頃日正言元萬一字缺兪命胤之引避也,其處置措語,失其常例,且涉矇曨,聞者多以爲非。而已經累日,尙無自處之事,物議譁然,久而未已,請獻納李□遞差。答曰,依啓。諫院朝報
上在慶德宮。停常參·經筵。
下直,玉□萬戶金祿。
謝恩,刑曹判書金南重,兵曹正郞兪命胤。
司諫鄭□三度呈辭,入啓。遞差。
左承旨徐必遠上疏。大槪,請治前領議政鄭太和避事自便之罪,仍治臣居下訕上之罪事。入啓。
吏曹啓曰,臺諫有闕,政事取稟。傳曰,明日爲之。
備忘記,左承旨徐必遠,身在近侍之列,當觀朝廷處置之如何,而後略陳所懷於前,似無不可,而乃敢張皇辭說,侵凌大臣,殆無餘力。其在事體,殊極無狀,所當竄黜,以正其罪,而如此之事,不可深罪,以塞其路,姑罷其職。
政院啓曰,臣等伏見備忘記,有左承旨徐必遠姑罷其職之命。臣等亦知其疏辭之過當,而此不過目見時事,有懷必達之義而已,豈出於有意侵凌而然哉?以此論罰,殊欠優容之道。臣等忝在近密,區區所懷,不敢不達,敢啓。傳曰,身在近密,欲陳所懷,何所不可?而今日擧措,豈容如是?只罷其職,亦云深乎?
院啓,臣等卽伏見備忘記,特下左承旨徐必遠罷職之命,臣等竊惑焉。必遠之疏,時未得見,雖未知措語之如何,而必遠職忝近密,敢陳所懷,則無論事之是非,雖有過激之言,宜示優容之道,而一言纔上,嚴旨遽下,瞻聆所及,莫不摧阻,豈不爲聖德之累哉?臣等固知聖意,實出於敬大臣,而言路杜塞,所係亦大,請還收左承旨徐必遠罷職之命。答曰,已諭于政院矣。
府啓,臣等卽伏見備忘記,有左承旨徐必遠姑罷其職之敎,姑未見其疏中措語之如何,而凡在瞻聆,無不驚惑。身在近密,有懷必達,固無他意,而嚴旨遽下,誠爲未安,竊恐有乖於聖上包容之度,請還收前承旨徐必遠罷職之命。答曰,已諭于政院矣。諫院朝報
禁府啓曰,咸鏡·黃海·全南·忠公等道,放未放啓本,已爲啓下,李枝興議處事及李善基參酌照律事,亦爲命下,而判府事臣許積,時未行公,待其出仕,議啓照律之意,敢啓。傳曰,知道。禁府謄錄
上在慶德宮。停常參·經筵。
昧爽,流星出大陵星下坤方雲中,狀如甁,尾長四五尺許,色赤,光照地。自巳時至未時,日暈。
有政,以李敏迪爲獻納。玉堂日記
下直,黃海兵使李聖信,海南縣監韓希卨。
左議政沈之源十八箚。大槪更陳悶迫情事,冀蒙垂察事,入啓。
藥房啓曰,秋序轉深,朝晝寒暖異候,伏未審近日,聖候調攝,何如?慈殿症候,亦何如?臣等憂慮未弛,敢來問安。答曰,知道。今已日凉,受鍼與否,議于尹後益以啓。
再啓曰,卽伏承問安批答,有今已日凉,受鍼與否,議于尹後益以啓之敎。仍與尹後益及諸鍼醫·御醫等商議,則皆以爲,必須詳知卽今眼候之如何,方可議定云,今日入診乎?敢稟。答曰,知道。
大殿入診後,藥房問安,答曰,知道。
以左議政沈之源十八箚,傳曰,遣承旨敦諭。
戶曹判書許積上疏。大槪,情勢病勢,決無供職之望,冒萬死更陳危迫之懇,本職兼帶,竝乞鐫改,以便公私事。入啓。
院啓,前承旨徐必遠,身在近密,敢陳所懷,言雖過當,宜示優容,而遽下罷職之命,瞻聆所及,莫不摧阻,此豈所望於聖明者哉?臣等固知聖意,實出於敬大臣,而有妨言路,所係亦大,請還收前承旨徐必遠罷職之命。凡被彈之人,不復卽擬於淸望,政體當然,頃日玉堂箚遞憲府之官,實出官師相規之義,憲府所失,雖非大段,而彈墨未乾,旋卽擬望於臺閣,其在政體,實涉未妥,物議皆以爲非,請其日參政當該堂上郞廳推考。新除授獻納李□以覲病親事,時在平安道永柔縣,請斯速乘馹上來事下諭。
府啓,左承旨徐必遠,身在近密之地,目見國事之孔艱,有懷必達,實無他意於其間,而自上不爲恕察,遽下嚴旨,至有罷職之敎,凡在瞻聆,孰不駭惑?臣等固知聖意,亦出於優禮大臣之道,而辭旨嚴峻,重論重罰,抑恐有歉於大聖人優容聽納之大度,而言路或因此而壅遏也。請還收左承旨徐必遠罷職命。頃因諫院之避,前郡守李善基,更命下理,而旋有參酌照律之敎。臣等未知聖意之有在,而以其前後供辭觀之,則罪名不明,疑信未定,於何參酌而照以何律乎?善基果有所犯,則固當悉究其實,依法科罪,使之自服而人亦警之,如無所犯,則雖施薄罰,渠必不服而人亦冤之,其於王者酌輕重之權,明勸懲之道,似有歉然。蓋爲民築堰,固是農政之當先,守令之應行,而或不免牽私循情,違越禁令,濫用煙戶,至發於御史之廉問。及其就理置對之際,猶且隱諱,不爲直供,則其在王法,旣不可以自明之辭,有所取信,實狀未著之前,亦不可逆其情犯,而施以重律,請令有司,役軍題給當該監司,調用守令,竝皆詳査,隨其所犯,照法論罪。戶曹判書許積,於築堰之事,初雖與知,終無所干,則李善基推問之際,惟當辭避,不參於金吾之坐而已。乃以借軍築堰,身自擔當,抗顔自列,至以先輩名流,亦爲此事,臣亦效嚬等語,盛擧申辨,不遺餘力,士夫中雖或有築堰者,固非所當爲之事,此豈慕效而必爲者乎?一疏中辭說,無非忿懥不平底所發,其虧失事體,莫此爲甚。矧當國事爲急,不遑暇給之日,身任度支,罔念國計,强引不當避之嫌,一向控辭,其在忘身徇國之義,固不當如是。請戶曹判書許積,從重推考。
玉堂箚子。大槪,敢陳所懷,冀蒙財擇事。入啓。
答院曰,不允。推考事及下諭事。依啓。
答府曰,不允。李善基照律事。依啓。諫院朝報
賑恤廳啓曰,老職加設贈職等帖文,今春分送各道,募得萬餘石之穀,以補賑救之用矣。今年三南凶歉,甚於上年,職牒之價,或不減數,則應募之人必少,故臣等反覆相議,各項帖價,次次量減,五道校生免講之價,隨其本道豐凶,亦爲差等磨鍊,竝爲別單書入之意,敢啓。傳曰,允。備局謄錄
上在慶德宮。停常參·經筵。
謝恩,掌令李枝茂。
答玉堂箚曰,省箚具悉。陳誡之言,實是格論,可不留念焉?
藥房啓曰,秋日陰凉,伏未審夜來,聖候調攝,何如?左邊眼胞微患處,視昨,何如?而不無有妨於開合之時耶?臣等憂慮未弛,敢來問安。答曰,與昨無異。
掌令李枝茂啓曰,臣之甥姪兪樸,以災傷敬差官,方爲兼臺,例有相避之規,請命遞斥臣職。答曰,勿辭,退待物論。
假注書崔商翼受由,代崔致翁。
右承旨朴世模所啓,臣承命往諭于左議政沈之源,則以爲,螻蟻賤臣,年旣老矣,病亦痼矣,委身床席,無以自力,連章乞免,實出於萬不獲已,而揆諸分義,罪合萬殞。天度包容,譴罰不加,又遣近侍,傳諭聖意,此豈如臣愚陋所敢當也。撫躬靦面,氷炭交集,顧臣悶迫情事,不但昔疾,尙爾沈綿而已,蹤迹之不安,無異於前領議政鄭太和,而鄭太和,旣以此引疾而退,則臣雖無狀,亦有廉恥,豈有獨自揚揚,復入相府之理哉?況聞前承旨徐必遠之疏,詆斥前領相,不遺餘力,臣亦忝在大臣之後,雖不擧臣之姓名,負犯旣同,何敢唐突就列乎?伏地惶恐,不知所達云矣。敢啓。傳曰,知道。
都承旨金佐明三度呈辭,入啓。加給由。
左議政沈之源十九箚。大槪,更申微悃,冀蒙垂察事。入啓。
院啓,臣等以前承旨徐必遠事,連日論啓,而未蒙允兪,臣等竊惑焉。必遠身居近密,敢陳所懷,言雖過當,宜示優容,而遽下罷職之命,瞻聆所及,莫不摧阻,此豈所望於聖明者哉?臣等固知聖意,實出於敬大臣,而有妨言路,所係亦大,請還收前承旨徐必遠罷職之命。答曰,不允。
禮曹啓曰,曾在先朝,每年各陵展謁,春則二三月,秋則八九月,恒式取稟事定奪,而今則自上方在靜攝之中,該曹不敢循例稟啓之意,敢啓。傳曰,今秋當展謁於寧陵,知悉擧行。
府啓,左承旨徐必遠,身在近密之地,目見時事之艱虞,有懷必陳,雖有過當之語,而其所言之志,亦可尙矣。自上不爲恕察,遽下嚴旨,至有罷職之敎,凡在瞻聆,孰不駭惑?臣等固知聖意,亦出於優禮大臣之意,而摧折太過,論罰至此,思欲進言者,實恐因此而自沮,不瑕有歉於大聖人包容轉環之量乎?有三日同辭之請,可見公議之皆然,此非臣等有私於必遠也。請還收左承旨徐必遠罷職之命。昨以戶曹判書許積推考事論啓,實出於官師相規之道,而自上以不允爲敎,臣等不能無憾焉。築堰之事,初雖與知,而知其有弊,更不干涉,則其處事已無歉矣。及其李善基之還囚,遽投自別之疏,極其爭辨,身自當之者然,多發不平之語,未免忿懥之歸,其何不自重也?物情之非,固其所也。且當國事憂遑,不暇恤他之日,身在度支之長,罔念國計之爲急,强引不當避之嫌,一向控辭,無意察任,揆諸分義,不當如是。請戶曹判書許積從重推考。掌令李枝茂,引嫌而退,揆諸法例,在下應遞,別無可避之嫌,請命出仕。答曰,依啓。徐必遠事,不允。
以左議政箚子,傳曰,安心調理。
京畿監司書目,衿川縣監睦履善,五冠山祭執事差定之後,藏蹤入城,托病謀避,罷黜事。又書目,楊州呈,以吏曹參判金壽恒上疏上送事。
掌令李枝茂就職。諫院朝報
禁府啓曰,以司憲府啓辭,沔川築堰時,役軍題給當該監司,調用守令,竝皆詳査,隨其所犯,照法論罪事啓下,而堰在本道,煙軍題給與調用,俱是本道本官所爲,自本府査出無路,令本道監司,各別嚴査,從實啓聞後,稟處,何如?傳曰,允。禁府謄錄
上在慶德宮。停常參·經筵。
謝恩,護軍柳後聖,宣傳官朴材。
答戶曹判書許積疏曰,省疏具悉卿懇。已悉予意於前疏之批矣。安心勿辭,從速察職。
答大司諫朴□疏曰,省疏具悉。已諭予意矣。卿其勿辭,從速察職。
答吏曹參判金壽恒疏曰,省疏具悉。卿其勿辭,從速察職。
答右參贊宋浚吉疏曰,省覽疏辭,一喜一憂,卿其下去,今已久矣。予之思懷,豈云淺淺?須體至望,俟病少間上來,企而待之。且末端誡誨之言,語深意切,可不留心而服膺焉?
藥房啓曰,伏未審夜來,聖候調攝,何如?眼胞微患處,視昨有減耶?慈聖症候,亦何如?臣等憂慮未弛,敢來問安。答曰,知道。眼患當言于醫官矣。慈殿症候,別無顯效矣。
假注書李世華病,代趙聖輔。
義禁府啓曰,以司憲府啓辭,沔川築堰時,役軍題給當該監司,調用守令,竝皆詳査,隨其所犯,照法論罪事啓下,而堰在本道,煙軍題給與調用,俱是本道本官所爲,自本府査出無路,令本道監司各別嚴査,從實啓聞後,稟處,何如?傳曰,允。
平安監司書目,校理李敏敍,以病親不得上去事。
藥房再啓曰,臣等卽伏承醫官所傳之言,仍與商議,則皆以爲,眼胞所患,今幾差愈,氷熱散姑先進御,以防眼患,日進生脈散代,連進益建調中湯宜當云。此兩藥各五貼,爲先劑入,何如?傳曰,允。
掌令李東老上疏。大槪,乞遞職名,以救父病事。入啓。
院啓,臣等以前承旨徐必遠事,連日論啓,而尙靳允兪,臣等不能無惑焉。必遠身居近密之地,欲效無隱之忱,言雖狂妄,斷無他腸,而遽下嚴旨,至罷其職,其於大聖人包容之道,無乃有歉乎?臣等固知聖意,實出於優禮大臣,而臣所論,只慮其有妨於言路,請還收前承旨徐必遠罷職之命。答曰,依啓。
答掌令李東老疏曰,省疏具悉。爾其勿辭,往救病焉,當日新昌縣出去。
大司諫朴□上疏。大槪,兼任師儒之長,決不敢冒出行公,更申悶迫之懇,冀蒙恩遞,以便公私事。入啓。
判尹李浣上疏。大槪,緣臣不能俯仰,本寺郞廳,枉被罪罰,亟遞臣軍器提調,以礪廉隅事。入啓。
禮曹啓曰,自前謁聖行禮,自有酌獻之時,亦有只爲焚香之時。今者聖上嗣服之後,初謁聖廟,則似當有酌獻之禮,何以爲之?敢稟。傳曰,依辛卯謁聖例爲之。又啓曰,曹啓辭,自上方在靜攝之中,各陵展謁,不敢循例稟啓事草記。傳曰,今秋當展謁於寧陵,知悉擧行事傳敎矣。展謁吉日,以何間推擇乎?敢稟。傳曰,以今月晦間,開月初旬,擇日以啓。諫院朝報
上在慶德宮。停常參·經筵。
夜自一更至五更,電光。
謝恩,平山府使尹任,順天府使李球。
都承旨金佐明,身病出仕。
左議政沈之源二十箚。大槪,昔疾未愈,寒疾猝重,無望供職,懇乞遞免事。入啓。
藥房啓曰,伏未審夜來,聖候調攝,何如?臣等憂慮未弛,敢來問安。且今日受灸,曾已稟定,竝此仰稟。答曰,知道。受灸爲之可也。
京畿監司書目,振威呈,以本月初三日夜霜降事。
平安監司書目,廣梁僉使柳楨,母在喪事。
大殿受鍼後,藥房·政院·玉堂·二品以上·六曹·大司憲問安。答曰,知道。
以左議政沈之源卄箚,傳曰,安心調理。仍傳曰,遣內醫看病。
禮曹啓曰,曹草記,傳曰,以今月晦間,開月初旬,擇日以啓事傳敎矣。展謁吉日,令日官推擇,則今月二十八日,九月初十日爲吉,而初三日平吉云。此三日中,以何日定行乎?敢稟。傳曰,以今月二十八日爲之可也。
大司諫朴□上疏。啓下該曹。
掌令李枝茂上疏。大槪,乞遞臣職名,以便公私事。入啓。啓下該曹。
吏曹啓目,粘連校理李敏迪,修撰李敏敍辭狀,以老母病患,呈狀乞遞爲白在果,觀其所陳症勢,似不至大段深重,自當調治差復是白去乎,李敏迪則移拜諫職,已有召旨,李敏敍則是經幄之臣,俱不可輕許遞改是白置,使之待其母病差歇,卽爲上來宜當爲白乎矣,諫官·儒臣進退,該曹不敢擅便,上裁,何如?啓依允。
政院啓曰,左承旨徐必遠,特命罷職之後,本院旣捧傳旨,則該曹當於前日政,差出交代,而以兩司方有還收之啓,不爲差出其代矣。昨者臺啓蒙允,故罷職傳旨爻周之意,啓達以入,而臺臣之力請勿罷,聖上之特允其請,俱非偶然,則徐必遠,仍其前職而勿遞乎?本院非如他司之比,不可累日曠職,合有明白處置之擧,敢稟。傳曰,前日之不出其代,該曹所爲,殊甚不當,其代,各別差出,後弊可慮矣。
吏曹啓曰,承旨有闕,政事,取稟。
答判尹李浣疏曰,省疏具悉。卿其安心勿辭。
今日受灸時,右議政元斗杓所啓,近日掃墳呈辭,殊甚紛紜,五年一掃墳,載在法典。且宰臣侍從,雖無給馬之命,不無支供之弊,今年畿甸農事,雖不至全失,而飢饉之餘,當此初秋,亦甚可慮矣。上曰,政院詳察,一依法典可也。右承旨朴世模曰,自今申明法典,捧承傳施行,何如?上曰,依爲之。
禮曹啓曰,命下矣。辛卯年則以酌獻行禮,今亦依此擧行之意,敢啓。傳曰,知道。諫院朝報
受灸正時,隨時入侍,三提調·醫官柳後聖·尹後益·崔有泰·權愉·安禮點穴,尹後益執炷,崔有泰,受灸穴處,頭部百會,一穴七壯,風池左右穴,各七壯。
柳諶書啓,左議政沈之源,病勢看審,則自再昨猝得外感,寒熱往來,頭痛甚重,食飮厭進,此由於衰老之人,當此秋凉,脫着失宜而然。人參敗毒散,加荊芥穗·金銀花各七分,連用三貼宜當云云。傳曰,此藥材竝送之。內局謄錄
上在慶德宮。停常參·經筵。
禮曹佐郞權淑,卒愼天翊致祭事,靈岩地出去。
大殿,政院·玉堂問安,答曰,知道。
藥房啓曰,日氣凉冷,伏未審夜來,聖候調攝,何如?昨日受灸處,亦何如?臣等憂慮未弛,敢來問安。且今日亦爲受灸,時刻似當視昨差早,竝此仰稟。答曰,知道。
大殿受灸正時辰末,受灸後,藥房·政院·玉堂·二品以上·六曹·大司憲問安。答曰,知道。
府啓,城上所,例於茶時,拈出禁條中某件,使之捉得呈課矣。再昨神祀等數條,發禁吏定限捉來,而呈課之時,不能準數,詰問其由,則禁吏言內,今日神祀處不多,而官員行下如此,不得捉納,仍袖出一帖,乃本府掌令李東老所成給者,而又捉致神祀者一人,其人亦稱圖得行下,若有所恃者然。問其曲折,則乃刑曹正郞沈瑞肩所爲也。蓋刑曹亦掌禁,故有此勿禁行下,身爲法官,旣出禁令,一邊成給帖文,使之勿禁,豈有是理?聞來誠極寒心,若是而其何以正國法振頹俗乎?事雖微細,所係甚大,旣露之後,不可饒貸,請掌令李東老,刑曹正郞沈瑞肩,竝罷職。黃州爲西路頭站,客使之絡繹,民役之浩煩,實倍他邑。兵使以兼官挈眷之後,本州之供億策應,有所難堪。撮其弊之大者而言之,自官月給米二十五石於下吏處,以供兵使及往來使客,而每患不足,五日之內,若不椎數三牛隻,則無以成樣。貧賤下吏,不能自辦,或奪一族之牛,或賣一族之田,以應其役,爲其一族者,以此而亡家破産,如無族屬者,則計無所出,逃避相繼,怨聲載路,誠可寒心。蓋安州·黃州,俱是兼官,而安州則兵使衙眷,旣有定數,獨於黃州,所供無定式,致有此患,當此凶歲,尤宜變通,請今後則黃州兼官,亦依安州例,定其衙眷之數,以除本州莫大之弊。答曰,依啓。
吏曹啓目粘連,掌令李枝茂上疏云云。相避之法,雖云在下當遞,敬差官,旣已問議大臣,而差出發行,當在不久,有難遞易,不可無變通之事,掌令李枝茂,似當遞改是白乎矣,重臣進退,該曹不敢擅便,上裁,何如?啓依回啓施行。又啓目,粘連大司諫朴長遠上疏云云。大司成兼帶之任,實非偶然是白在果,朴長遠連上疏章,期於得請,至擧廉隅,以決不敢冒出爲辭,祈懇甚切,無意察任,師席久曠,誠亦可慮,似當今姑依願是白乎矣,師儒重任,該曹不敢擅便,上裁,何如?依回啓施行。諫院朝報
受灸穴處,頭部百會一穴七壯,風池左右穴七壯。內局謄錄
上在慶德宮。停常參·經筵。
午未時,日暈。
左議政沈之源二十一箚。大槪,陳情更籲,冀蒙憐察事。入啓。
判中樞府事鄭太和上疏。大槪,蒼黃扶病,出城俟命,乞削臣職,仍正臣罪事。入啓。
大殿,政院·玉堂問安,答曰,知道。
藥房啓曰,伏未審夜來,聖候調攝,何如?連日受灸之後,別無煩熱之候耶?臣等憂慮未弛,敢來問安。且今日當爲受灸,而時刻則亦如昨日,竝此仰稟。答曰,知道。
大殿受灸正時,辰末。
受灸後,藥房·政院·玉堂·二品以上·六曹·大司憲問安,答曰,知道。
以左議政沈之源二十一箚,傳曰,安心調理。
傳曰,政事明明日爲之。諫院朝報
受灸穴處,頭部百會一穴七壯,風池左右穴各七壯。內局謄錄
上在慶德宮。停常參·經筵。
司僕僉正李箕德,牧場檢飭事,江華出去。
繕工直長郭有欽,草薍監刈事,高陽地出去。
奉常奉事權迪,柴場摘奸事,通津地出去。
下直,定州牧使李。
謝恩,司諫吳□。
大殿,政院·玉堂問安,答曰,知道。
藥房啓曰,伏未審夜來,聖候調攝,何如?受灸後有向膿之漸,而無煩熱之候耶?臣等憂慮未弛,敢來問安。且今日三里,亦當受灸,時刻則依昨日爲之,竝此仰稟。答曰,知道。
大殿受灸正時,辰末。
受灸後,藥房·政院·玉堂·二品以上·六曹·大司憲問安。答曰,知道。
今日受灸時,右承旨朴世模所啓,視事,受灸間頉稟矣,受灸今已畢矣。灸瘡完合間,頉稟,何如?傳曰,知道。
答判中樞府事鄭太和疏曰,省疏具悉卿懇。嗚呼,今日之事,是何景像耶?予欲善處,反爲必遠之言端,予何言哉?但必遠狂言,何如是深嫌乎?卿其量予遑遑悶迫之懷,安心勿辭,從速入城。此是卿予之間知心之時也,毋負至望。
今日受灸時,右議政元斗杓所啓,文廟酌獻禮,定於今十九日,而受灸未久,灸瘡完合未易,酌獻禮似當退行矣。上曰,九月內改擇日可也。元斗杓曰,平安兵使許東岦事,曾已陳達於榻前矣。頃見任義伯査報,則去春二月,身彌島牧場,起軍捉虎時,石之嵒,以兵營將官,稱以父病,不爲進去,故許東岦,決棍七度,而之嵒之病斃,在於五月云。非但辜限已過,且其所犯之罪,豈但止決杖七度而已?東岦之處置,如是無別,誠爲庸劣矣。臺諫雖以風聞論啓,旣知其冤狀,臣忝在大臣之列,何敢引連姻之小嫌,不爲陳達乎?上曰,然則勿爲拿問可也。洪命夏曰,臺諫雖曰失實,東岦處事如此,不可專釋,似當罷職矣。上曰,然矣。
受灸穴處,足部三里左右穴各二七壯。內局謄錄
受灸時,兵曹判書洪命夏所啓,成以性·韓休等事,咨文出來之後,廟堂旣以加罪之意啓達,而尙無結束,似當有處置之擧矣。元斗杓曰,成以性,以嶺南之人,雖已放釋,留在旅邸,飢餓度日云,亦甚可矜。且論其罪狀,則韓休爲重,以性爲輕矣。上曰,成以性亦不無其罪,竝宜論罰,以爲懲後之地也。斗杓曰,韓休則尤有欺罔之罪矣。上曰,韓休則依法充軍,成以性徒年定配可也。禁府謄錄
備邊司啓曰,平安道內奴婢,各司奴婢,諸色軍身貢價布,一依市直,從願作米等事,曾於榻前定奪,卽爲移文,知委本道監司矣。今因其所報中定數,臣等參量其本役輕重,略爲斟定,內奴婢則每一口一年身貢,大米則二石,小米則二石二斗,尙衣院奴婢,每口大米則一石九斗,小米則一石十一斗,各司奴婢,每口大米一石,小米則一石二斗,遼水軍,每一名大米則一石五斗,小米則一石七斗,其他諸道軍兵,每一名大米則一石,小米則一石二斗,定式分付,使之依此擧行,而此等作米及管餉會付大小米豆太皮穀,距海一日程之邑,竝令收捧於海倉,俾無臨時運出之弊,宜當,以此等意,分付,何如?傳曰,允。備局謄錄
上在慶德宮。停常參·經筵。
申時酉時,雷動。初昏,電光。夜一更,月暈,流星出狼星下,入南方天際,狀如拳,尾長三四尺許,色赤。
有政,以李敏迪爲副修撰,南九萬爲獻納。玉堂日記
謝恩,同知都是亮。
左議政沈之源二十二箚。大槪,更申前懇,冀蒙憐察事。入啓。傳曰,安心調理。
大殿,政院·玉堂問安。答曰,知道。
藥房啓曰,秋日陰凉,伏未審夜來,聖候調攝,何如?受灸處,亦何如?臣等憂慮未弛,敢來問安。答曰,知道。別無顯效,勿爲逐日問安。
謝恩,左承旨朴世模,右承旨鄭榏,左副承旨趙胤錫,右副承旨金始振,待敎李嵇,同副承旨鄭麟卿。
兵曹啓曰,上年九月,開城留守,以本府人具尙顔·李挺俊兩人,皆稱納粟通政,自前此類,無加階之規,故臣曹覆啓,加設僉知,援例除授矣。卽接刑曹公事,則李挺俊,以本府軍官,捕捉大倘之時,病未親往,送奴助捕,今始現露,杖配徒年,所授僉知還收事,旣已蒙允。且其中具尙顔,本非納粟堂上,而以其父帖文,代納冒受,亦已現露,則加設僉知,不可仍授,與李挺俊一體還收帖文,何如?且近來外方捕賊一事,不以實啓聞,欲賞其親切之人,則輒以捕賊之功,張皇馳啓。臣曹不得不一依狀啓,次第論賞,而未免有冒授之弊,豈不寒心哉?今此開城府李挺俊·具尙顔所授帖文,更爲還收,則其時松都留守之虛張啓聞,殊甚可駭,不可以事在旣往而置之,姑先從重推考,何如?傳曰,允。諫院朝報
禁府啓曰,成以性徒年定配事命下,而徒有三年,二年半,二年,一年半,一年五等輕重之別,不可自下擅定,敢此仰稟。傳曰,徒年配云則應是三年,何故煩稟乎?禁府謄錄
上在慶德宮。停常參·經筵。
謝恩,禁府都事朴成阜,廣梁僉使鄭暹。
大司諫朴長遠,兼大司成減下,肅拜。
下直,尼山縣監李尙□。
政院啓曰,來十五日,儒生殿講日次,取稟。傳曰,爲之。
禮曹啓曰,傳敎矣。酌獻禮吉日,令日官更爲推擇,則來九月十二日丑時,十五日癸時,十九日癸時爲吉云。此三日中,以何日定行乎?敢稟。傳曰,以十五日爲之。
行判中樞府事鄭太和上疏。大槪,更冒萬死,乞遞職名事。入啓。
持平李有相初度呈辭。入啓。遞差。
吏曹啓曰,臺諫有闕,政事,取稟。
院啓,頃者前平安兵使許東岦,因憲府請拿之啓,旣已蒙允,今有勿爲拿推之敎。當初臺論,雖或失實,東岦就理之後,自當辨白,而旣有成命,則不待朝家究竟,乃以本府民人,呈狀于備局,徑先査問,終至於中寢拿命,無論事之虛實,揆諸事體,殊甚未妥,日後之弊,亦不可不慮。請前平安兵使許東岦,依前傳旨施行,已下缺。諫院朝報
上在慶德宮。停常參·經筵。
缺呂爾載上疏。大槪,亟收缺事。入啓。
藥房啓曰,秋氣漸凉,伏未審數日來,聖候調攝,何如?受灸五穴中,幾處仍潰,而不無其效耶?慈聖症候亦何如,而前入丸劑,今已進御乎?臣等憂慮未弛,敢來問安。答曰,知道。當言于醫官矣。慈殿症候,別無顯效,丸藥則方爲進御矣。
弘文館啓曰,新除授副修撰李敏迪,以覲病親事,時在平安道永柔縣,經筵入番事緊,斯速乘馹上來事,回諭,何如?傳曰,允。
藥房再啓曰,臣等卽伏承醫官等所傳之言,自上微有感冒之候,九味羌活湯,加乾葛·荊芥各七分,連進二貼,趁卽和解宜當云。此藥二貼,劑入之意,敢啓。傳曰,知道。
院啓,請前平安兵使許東岦,依前傳旨施行。措辭見上答曰,勿煩。
以左議政箚子,傳曰,遣承旨敦諭。諫院朝報
以賓廳坐起進不進單子,傳曰,明明日坐起事分付。備局謄錄。
上在慶德宮。停常參·經筵。
答判中樞府事鄭太和疏曰,省疏具悉卿懇。已諭予意於前疏之批。卿何不諒至望,胡至此極?卿若不入,予將疇依?此無非予之誠意未孚之致,祗自愧赧而已,尙何言哉,尙何言哉?卿其安心勿辭,從速入城,以副渴望。
答刑曹判書呂爾載疏曰,省疏具悉。卿其勿辭察職。
答吏曹判書尹絳疏曰,省疏具悉。卿其勿辭,從速察職。
謝恩,禮曹判書金南重,護軍元萬石。
禮曹參判兪㯙,鍼灸出仕。
大殿,政院·玉堂問安。答曰,知道。
藥房啓曰,伏未審夜來,聖候調攝,何如?微感之候,視昨,亦何如?湯劑已盡一貼,而夜間有發散之效乎?臣等憂慮未弛,敢來問安。答曰,知道。症候當言于醫官矣。
全南監司書目,玉果縣監金盛宙病重,罷黜事。
明日儒生殿講時,考官二,李一相·金壽恒,參考官四,兪棨·權大運·金宇亨·任翰伯。
藥房再啓曰,臣等卽伏承下醫官之敎,仍與柳後聖等諸御醫商議,則皆以爲,微感之候,今旣發散,而不無餘症,加減凉膈散,加天門冬一錢半,麻黃根七分,浮小麥五分,連進二貼,以杜汗乾宜當云。此藥二貼,劑入之意,敢啓。傳曰,知道。
持平李䎘啓曰,臣竊見近日閭巷之間,侈汰成風,俗習已痼,若不痛加禁抑,無以矯革其弊,故凡諸有違於法禁者,必欲隨犯深治,以爲一時懲勵之地。頃者本府禁吏來言,有一常漢,有着僭衣,執捉拘留,以待茶時呈課不意,不意脫其所着,挺身走避,不敢不豫告其由,臣以窮搜必捕之意,更爲言送。翼日扈衛廳,移文本府,稱以本廳軍官,請釋其罪,臣以爲,渠雖非士夫,旣帶軍官之名,犯禁之罪,容有可恕,不待法府處分,徑先逃避,其習可惡,不可不治。仍以此意,循例回關,略施笞罰矣。卽伏見左議政沈之源箚辭,臣不覺瞿然之至,本廳之無郞廳,臣亦豈不知?槪聞府中古規,上司牒呈,必待齊坐開印,此則通行常例,而苟於茶時,或有急速進來之事,則必以白文,通關於上司,廳無郞廳,則代以書題,其意在於速決無滯,而亦以無傷於事體故也。左廳雖無郞廳,自有幕裨,前後通關,非止一再,則遵用此例,亦無不可,故旣有文移,故不得不答送矣。今被大臣之重斥,何敢一刻仍冒?請命鐫斥臣職。答曰,勿辭,退待物論。
戶曹判書許積上疏。大槪,情勢日益窮蹙,病勢日益危劇,冒死陳懇,本職及兼帶,竝乞遞免,以便公私事。入啓。
院啓,請前平安兵使許東岦,依前傳旨施行。措辭見上答曰,不允。
政院啓曰,明日儒生殿講時,命官何大臣進去乎?敢稟。傳曰,右相進去。
大司憲趙珩啓曰,持平李䎘,引嫌而退,白文回答,意在速決,而旣無郞廳,違例書塡,通關以報,未免不察,勢難仍在其職。請命遞差。答曰,依啓。
刑曹參議權大運上疏。大槪,賤疾猝劇,無路進參於試官之列,懇乞先改試官之命,仍治逋慢之罪事。入啓。諫院朝報
藥房口傳啓辭,來十五日賓廳坐起退行事。傳曰,過三四日後爲之,可也。備局謄錄
上在慶德宮。停常參·經筵。
申時始雨,達夜下。玉堂日記
軍器僉正權曦,柴場摘奸事,楊根地出去。
宗簿直長洪憲,御帖奉安事,慶尙等道出去。
答刑曹參議權大運疏曰,省疏具悉。爾其勿辭,調理察職。
左議政沈之源二十四箚。大槪,近侍臨諭,又出於意外,驚悚悶蹙,置身無地,瀝血更籲,冀蒙憐察事。入啓。
平安監司書目,順安呈,以獻納李敏迪上疏上送事。
忠洪監司書目,藍浦呈,以今月初四日地震緣由事。
全南監司書目,任實·長水等官呈,以本月初四日,初五日,連夜下霜事。
大殿,政院·玉堂問安,答曰,知道。
藥房啓曰,得雨連宵,伏未審此時,聖候調攝,何如?昨日劑入加減凉膈散,已進一貼,而別無煩熱之餘候耶?臣等憂慮未弛,敢來問安。答曰,知道。與昨無異。
慈殿,藥房問安,答曰,知道。
政院啓曰,儒生殿講,參試官掌樂院正金宇亨,受點之後,本院下吏來言,昨日交河地下去云。帶職之人,不爲受由,任意出外,極爲不當,請推考。望單子還入之意,敢啓。傳曰,依啓。參試官金宇亨代,宋時喆改落點。
右副承旨金始振書啓,臣承命往諭于左議政沈之源,則以爲,臣賤疾沈痼,藥餌無效,委身床席,與死爲隣,虛帶職名,罪積如山,瀝血籲呼,冀蒙天地生成之德,而聖鑑不諒,又有近侍臨諭之擧,惶恐悶蹙,罔知攸措云矣。傳曰,知道。
藥房啓曰,臣等卽伏聞醫女所傳之言,內殿誕生世子,此實宗社莫大之慶,不勝喜忭之至。解娩後,卽今氣候若何?敢此問安。答曰,知道,已言于醫女矣。
大王大妃殿·慈殿,藥房問安,答曰,知道。
殿講儒生進士鄭德,易純通,尹民擧,易略,崔日隆,大略,幼學宋賓,周·庸粗,李泰祺大略,吳嶷,大粗。
藥房啓曰,卽伏聞醫女所傳之言,仍與柳後聖·趙徵奎等商議,則以爲,內殿卽今症候,難似平安,微有腹痛之候,芎。〈以下缺〉
十二月十九日卯時推擇。啓。
府啓,竝引嫌而退,輕遞執法之官,誠爲可惜。略及所懷,只別輕重而已,則體例之斥,殊非陳箚本意,臺閣之任,一循公議,則處置請遞,不必爲嫌,俱無可遞之失。請大司諫朴長遠,正言李枝茂,司諫吳斗寅,獻納南老星,正言呂□□,掌令朴增輝竝命出仕。答曰,依啓。
京畿監司鄭知和,實錄陪行後入來。諫院朝報
上在慶德宮。停常參·經筵。
京畿監司鄭知和,道路檢飭事出去。
謝恩,參知李殷相,僉知柳後昌,掌樂正閔點,奉常直長李世華,南學敎授李時達,兵曹參議吳挺緯。
持平兪命胤,加資肅拜。
全南左道敬差官呂曾齊出去。
大司諫朴長遠,司諫吳斗寅,獻納南老星,正言呂□□,□□李枝茂,掌令朴增輝就職。
戶曹判書鄭致和上疏。大槪,此時度支之長,決非臣所敢承當,懇乞遞改,以便公私事。入啓。
中殿,藥房問安,答曰,知道。
藥房啓曰,伏未審夜來,聖候調攝,何如?內殿泄瀉之候,何如?臣等憂慮未弛,敢來問安。答曰,知道。內殿所患,已言于醫女矣。
藥房再啓曰,臣等卽伏聞醫女所傳之言,內殿泄痢之候,昨夜以後,已爲止息,氣候平安云,停藥似當,敢啓。答曰,知道。
府啓,請刑曹當該堂上從重推考。措辭見上請還收柳後聖新授職名。措辭見上答曰,不允。
禁府,蒙宥李泌·田嵩齊·孫欽·李枝興。
京畿都事權斗樞,實錄陪行後入來。
府前啓,鄭斗齊罷職事,査覈間姑停。
大司憲閔應協啓曰,臣於夏初,猝得危症,沈痼數月,幸延一縷,自從凉生之後,稍有向蘇之望,而精神昏昧,如在煙霧之中,筋力蹣跚,不出庭戶之外,此實通朝之所共知也。意外新命,決難承當,慶賀之列,乃敢扶曳出謝,連日班行,忍死趨造,退還私室,眩症大發,痰火塞胸,喘息欲絶,委頓床席,殆不省事,而長單見阻,嚴召繼下,病勢如右,不得趨造,逋慢之罪,實合萬誅。固當詣臺自劾之不暇,而一味昏倒,末由自力,陳疏未徹,狼狽彌增,僅僅作氣,今始來避,臣之罪戾,益無所逃。請命亟罷臣職。答曰,勿辭。退待物論。
院啓,凡臺諫榻前啓辭,政院自當隨其所記,書出于擧行條件,而入侍臺官,出而書草,送于政院,往復點改者,亦慮有差違處,而出於致謹之意也。旣已書送之後,則雖與傳啓啓草,有些不同,如有刪改處,則所當更爲相問。而再昨臣朴長遠榻前避辭,退而書送于政院,則政院抹改兩處,不爲相通,若使其間,文字有所差違,則隨記刪改,未爲不可。而旣改之後,終不簡通,其在事體,不當如是。請當該承旨·注書竝推考。答曰,不允。
府啓,大司憲閔應協,引嫌而退,疾病之來,人所不免,召牌未進,勢難在職。請命遞差。答曰,依啓。
答戶曹判書鄭致和疏曰,省疏具悉。地部之任,積滯已久,卿何辭爲?卿其安心勿辭,從速察職。
京畿監司鄭知和,道路檢飭後入來。
吏曹啓曰,臺諫有闕,政事,取稟。
吏曹,京試官,全南左道閔點,慶尙左道李䎘,平安南道吳始壽,咸鏡南道李東溟,忠公左道崔攸之。
傳曰,政事明日爲之。諫院朝報
上在慶德宮。停常參·經筵。
有政。以吳始壽爲修撰玉堂日記
判尹李浣,鍼灸出仕。
忠公左道災傷敬差官金禹錫出去。
兵曹佐郞安後昌,道路檢飭事出去。
下直,平山府使尹㻩。
謝恩,持平丁昌燾,吏曹正郞金萬基,校理閔維重,禮賓別提李仁碩。
行判中樞府事鄭太和上疏。大槪,病未肅謝,本職及兼任,竝乞鐫削事。入啓。
傳曰,遣御醫趙徵奎,前判書許積看病。
政院啓曰,以弘文館新除授副校理李敏敍下諭草記,旣已下諭,姑勿下諭事傳敎矣。相考前草記,則以李敏敍修撰時辭狀,吏曹覆啓,使之待母病差歇上來事,蒙允而已,曾無下諭之事,何以爲之乎?敢稟。傳曰,然則下諭。
又啓曰,監試名紙,紙品過好之弊,近來尤甚。士子等爭相務勝,以致紙價翔貴,其害不貲。從前設科之時,亦嘗申飭禁斷,而終不能痛革其弊,此無非朝家禁令不嚴而然,誠極寒心。況今慶科期日迫近,且當饑歲,士子輩名紙措備之難,有倍於前,尤當務從節損,毋使耗費財力。請令該曹,知委京外,各別嚴禁,毋踵前習,如有不遵禁令者,擧子停擧,踏印四館,從重科罪,或有冒參者拔去,試官亦爲論罪,何如?傳曰,允。
中殿,藥房問安,答曰,知道。
藥房啓曰,秋氣漸冷,伏未審夜來,聖候調攝,何如?內殿氣候,亦何如?臣等憂慮未弛,敢來問安。答曰,知道。勿爲逐日問安。
忠公監司書目,臣旣有洪錫査覈拘碍之勢,又有父母遷葬切迫之情,乞遞職名事,上疏上送事。
持平丁昌燾啓曰,臣本庸陋,最居人下,尋常職務,亦難任使,矧玆風憲之職,決非可堪之地。不意今者,新命謬加,惶感交集,若無所容,惟當趨謝供職之不暇,而第念臣曾在先朝,忝叨言地,被人指□不翅醜詆,雖被天鑑孔昭,曲加容覆,而緣臣無狀,貽辱名器,則豈於今日,强顔冒進,重貽淸朝之羞哉?且臣素患脇痛,遇冷輒發,入秋以後,轉至危苦,當宗社莫大之慶,一國臣民,孰不歡抃,而獻賀之列,臣獨後焉,罪戾之積,益無所逃,不得不冒昧陳懇,冀蒙斥退。而見却政院,至於累日,臣之情勢,實爲窮蹙矣。顧臣疾病,一向添劇,斷無供仕之路,而亦緣廉隅所關,旣未得趨參賀班,則職是臺官,自速逋慢之誅,以此以彼,何敢一刻苟冒乎?請命鐫削臣職。答曰,勿辭。退待物論。
院前啓,當該承旨·注書推考事,停啓。
兵曹佐郞安後昌,道路摘奸後入來。
府啓,引嫌而退,旣往之事,不必爲嫌,病未進參,其勢固然,不可以此,輕遞言官,持平丁昌燾請命出仕。答曰,依啓。
府前啓,刑曹堂上推考事。停啓。諫院朝報
備邊司啓曰,頃者兵曹判書洪命夏,適得石硫黃解採之人,送于全南道珍山地,採取以來,其色雖與日本所産不同,其臭與生火則一也。仍爲合劑而試放,則其猛烈,少無異同,誠爲多幸。近日硫黃,其價甚高,貿得亦難,不可不優數採取,下送解採之人,令本道監司,依例供饋,定給役軍,數百斤姑先採取,上送之意,分付,何如?傳曰,允。備局謄錄
上在慶德宮。停常參·經筵。
謝恩,護軍閔應協·尹昌耉,司藝崔攸之,典籍李慶果,西學敎授盧世鼎,東學敎授趙䃏,奉常主簿柳時蕃,靈愼君瀅,兼掌令閔點,戶曹判書鄭致和,護軍鄭昌胄,兼持平李䎘·李東溟。
持平丁昌燾就職。
兵曹口傳政事,副摠管南龍翼。
謝恩,副摠管南龍翼。
明日陵幸時,出宮初嚴四更五點,二嚴五更二點,三嚴罷漏後開門四更一點。諫院朝報
上在慶德宮。停常參·經筵。
傳曰,御坐馬常時不能調習,才品不良,致有臨時窘迫之患,極爲駭愕,當該兩內乘拿推。
大駕詣晝停後,藥房·政院·玉堂問安,答曰,知道。大駕詣陵所後,藥房·政院·玉堂問安,答曰,知道。望墓罷後,藥房·政院·玉堂問安,答曰,知道。行祭後,藥房·政院·玉堂·二品以上·六曹·大司諫問安,答曰,知道。
禁府,內乘朴長源·尹以益拿囚,啓。
還宮時,初嚴午初三刻,二嚴午初四刻,三嚴午正一刻。
備忘記,京畿監司鄭知和虎皮一令,楊州牧使趙龜錫處弓箭,參奉李台長·尹以道處,各鼠皮紗帽。耳掩賜給。
大駕詣晝停後,藥房·政院·玉堂問安,答曰,知道。
傳曰,還宮時,捧上言。
還宮後,藥房·政院·玉堂·二品以上·六曹·大司諫問安,答曰,知道。諫院朝報
上在慶德宮。停常參·經筵。
司饔直長尹遇甲,白土掘取事,瑞山地出去。
下直,順天府使李球。
大殿,政院·玉堂·二品以上·六曹·大司諫問安,答曰,知道。
藥房啓曰,伏未審夜來,聖候,若何?昨日陵晨動駕,展謁陵寢,登陟奉審,乘暮還宮,得無勞傷之患乎?內殿氣候,亦復何如?臣等不勝憂慮之至,敢來問安。答曰,知道。
中殿,藥房問安,答曰,知道。
禮曹啓曰,外方試所設場時,內外假家造作之數,多至百餘間,而設場本官,獨當措辦,或用民結,或用煙戶,爲一邑巨弊,而此則京中設場所無之事。當此大侵之歲,所當破例減去,以除窮民莫大之弊。此意知委各道,使之痛禁,而守令或慮擧子之生梗,仍循前例,不顧民弊而强行者,則令本道,査出啓聞,以爲重究之地,何如?傳曰,允。
又啓曰,自前有大增廣別試,則文科比式年,加取七人,合四十人矣。京外初試試取,亦當有加數之故,皆以爲館試八十人,漢城試五十人,自是舊例云。而本曹旣無可據之文書,則莫重科試,不可徒憑說者之言,以定其數。考見政院乙亥年大增廣時日記,則因禮曹啓辭,依宣廟朝庚寅年例,京外初試額數,比式年稍加試取事定奪,而別無初試加取之數見出處。此外更無所據,不得已就議于大臣後,參酌磨鍊,以館試元額外加十人,漢城試及京畿合加十二人,慶尙道加六人,全南·忠公兩道各加五人,江原·平安兩道各加三人,咸鏡·黃海兩道各加二人,元額二百四十人外,加數四十八人,而今番旣不設圓點,則以館試之數,分定於漢城試兩所,各取二十六人宜當。以此意,知委京外,何如?傳曰,允。
又啓曰,去七月二十二日曹啓辭,諸道守令,因試上京,非但夫馬資糧之有弊,設科之際,應入差備官,亦將不成貌樣,合有變通之擧。守令許令各赴鄕試,勿爲上京事,已爲蒙允矣。今此大增廣設科時,亦依前定奪,使之各赴該道鄕試事,知委,何如?傳曰,允。
掌令鄭繼胄啓曰,昨日大駕展謁穆陵,還臨幕次之時,臣隨駕在後,小憩于道傍。下人告以健元陵祭官上來時,欲避未及之際,香祝已過,致令獻官,送人來問。身爲臺官,所犯至此,何敢一刻仍冒?事當卽爲引避,而昨緣怱擾,今始來避,所失尤大,請命遞斥臣職。答曰,勿辭。退待物論。
平安監司書目,順安呈,以修撰李敏敍上疏上送事。
尙衣別提韓公濂,漆田摘奸後,軍器僉正權曦,柴場監刈後入來。
判尹李浣,溫陽地沐浴呈辭。入啓。給由馬。
答修撰李敏敍疏曰,省疏具悉。爾其勿辭,沐浴上來。
府啓,請還收柳後聖新授職名。措辭見上掌令鄭繼胄,引嫌而退,香祝之過,未及回避,不無所失,勢難仍在憲職,請命遞差。新除授大司憲宋浚吉,時在忠公道懷德地,請斯速乘馹上來事下諭。答曰,依啓。柳後聖事,不允。諫院朝報
備邊司啓曰,司諫院啓曰,頃者江界民人等越境採蔘之罪,雖得無事究竟,而官吏則分等徒配,犯禁邊民,則不爲定罪,使之還歸本土。大槪國家用法,當有次弟,而官吏旣已被罪,則犯禁之民,豈有全釋之理?邊上生事,多由此輩之犯越,若不隨現重治,則將使邊民,無所畏戢,日後之弊,亦不可不慮。請犯禁民人等,令攸司,參酌科罪。傳曰,犯禁人等,令廟堂議處事,命下矣。越境採蔘,自有當施之律,而江界之人,囚繫經年,只餘一縷之命,故依北京咨文放送矣。諫院之啓,誠爲得體,犯越人中首倡者金成元,旣已身死,其餘十一人,俱是隨從者,不無輕重之別,而此輩已受刑訊,不必更爲囚治,令平安監司,定配於咸鏡道殘堡後,啓聞,何如?傳曰,允。備局謄錄
上在慶德宮。停常參·經筵。
夜一更,雷動電光。五更,有霧氣。王堂日記
獻納南老星上疏。大槪,略陳所懷,兼乞治臣顚錯之罪事。入啓。
弘文館啓曰,新除授修撰吳始壽,時在京畿富平地,經筵入番事緊,請斯速乘馹上來事,下諭。傳曰,允。
吏曹啓曰,臺諫有闕,政事,取稟。
缺答行判中樞府事鄭太和疏曰,省疏具悉卿懇,卿其安心勿辭,從容善攝。
答大司成洪處亮疏曰,省疏具悉。爾其勿辭察職。
答獻納南老星疏曰,勿辭。
答判尹李浣疏曰,省疏具悉卿懇。意非偶然,卿其安心勿辭,往來。
答左副承旨金始振疏曰,省疏具悉。爾其勿辭,依願往來。
府啓,請還收柳後聖新授職名。措辭見上答曰,不允。
都承旨金佐明上疏。大槪,乞遞職名,仍論臣罪,以謝公議事。入啓。諫院朝報郞廳李弘稷校正。日記廳郞廳李益普書。
上在慶德宮。停常參·經筵。
夜三更四更五更,電光。
有政,以李敏迪爲獻納。玉堂日記
藥房都提調元斗杓,提調洪命夏,左承旨朴世模啓曰,節屬抄秋,夜氣漸冷,伏未審數日來,聖候,何如,內殿氣候,亦何如?臣等憂慮未弛,敢來問安。答曰,知道。勿爲問安。中宮殿口傳問安,答曰,知道。內局謄錄
備邊司啓曰,進賀使軍官李後聃,以其冊子被捉之事,被囚受刑二次,以待結末矣。今見齎咨譯官手本,則自彼似無詰問之端,而二次之刑,足懲其罪犯,放送,何如?傳曰,其罪犯則足懲,終始欺罔之狀,殊極痛駭,照律定罪可也。
又啓曰,瀋陽年例入送祭用生梨·栢子·淸蜜,自該曹,分付兩西,已令措備,銀杏亦自該曹,已爲下送,依前例,以義州地方邊將,定差使員,領送之意,分付該道,何如?傳曰,允。備局謄錄
兵曹啓曰,訓鍊大將李浣,以沐浴事,溫陽地下去矣。自前訓鍊大將有故,則或有以都提調兼察之時,或有差出假大將之時,何以爲之,敢稟。傳曰,以都提調兼察,可也。訓局謄錄
上在慶德宮。停常參·經筵。
夜自二更,至四更,電光。五更,流星,出天陰星下,入屛星下,狀如拳,尾長二三尺許,色赤,電光。玉堂日記
傳曰,今年臘月間,當爲淑敬翁主吉禮矣,言于該曹,使之擧行。
傳曰,今下弓矢,阿山萬戶宋繼宗給送。
答都承旨金佐明疏曰,省疏具悉卿懇。告君之辭,豈有改書送之之理乎?卿之不改,似無爲嫌之事,安心勿辭,從速察職。且末端事,可不留心而惕念?內下記草
備忘記,都提調右議政元斗杓,鞍具馬一匹賜給,子弟中,一人陞敍,提調行兵曹判書洪命夏,左承旨朴世模,捲草官洪重普,醫官柳後聖·鄭後啓·金藎誠·趙懲奎竝加資,史官李端錫·李嵆,竝六品遷轉,掌務官權愉·辛器碩,各熟馬一匹賜給,待令書員朴孝建·鄭起益·金繼順竝書題除授,醫女丹春·正玉免賤,而已免賤者,子孫弟侄中免賤,其餘下人,令該曹,米布分等,從優磨鍊題給,次知內官尹完·張翼竝加資,承傳色高禮男·方再聘各熟馬一匹面給,差備內官金尙彬·金就旻各半熟馬一匹賜給,司謁李之元·文得立,各兒馬一匹賜給,別監周後傑·金九澤,竝司鑰除授。內局謄錄
上在慶德宮。停常參·經筵。
申時,電動。酉時,雷動電光,雨雹大如小豆。初昏,雷動電光。夜一更,電光。二更,微動電光。自三更至五更,電光。玉堂日記
備邊司啓曰,上來水原被災最甚處,居生諸色軍身役,特爲蠲減矣。今見水原府使姜瑜所報,今年尤甚被災面,有身役雜色軍四十名,而價布無路備納云,依上年蠲減,何如?傳曰,允。
傳曰,大臣·備局堂上引見。引見時,上謂兵曹判書洪命夏曰,頃日還宮時,未及試才,駕後禁軍及別武士入直軍士等,謁聖酌獻禮後,當御春塘臺試才,兵曹知悉擧行。訓局謄錄
左議政沈之源所啓,兩南大同,旣不得上納,前頭國用,誠爲悶慮。平安道管餉米三萬石,黃海道管餉米五千石,船運以來,以爲補用之地,何如?上曰,依爲之。又所啓,今年凶荒,甚於上年,軍器寺·校書館貢物,亦依上年例,權減,何如?上曰,依爲之。又所啓,各司貢物種數,雖難裁減,貢物價,則今當量減,而群議或以爲當減八分之三,或以爲當減三分之一,以何定奪乎?上曰,減三分之一可也。又所啓,李後聃事,旣已照律判下,而渠旣不解文書,冊上所記,亦不能詳識。且其冊子,彼人必令渠推去,今此定配之擧,似當寬貸之事矣。上曰,然則李後聃,分揀可也。右議政元斗杓所啓,前日李日善處,有銀子約給之事,而其時遠接使及平安監司,不爲報知朝廷,極爲非矣,竝推考。以平安監營所儲銀子五百兩,付送於今冬至使之意,分付,何如?上曰,依爲之。備局謄錄
上在慶德宮。停常參·經筵。
夜三更,電光。玉堂日記
答刑曹參議權大運呈辭單子曰,呈疏之紛紜,未有甚於近日者。權大運纔出仕,旋呈辭單,跡涉厭避,承旨敢爲捧入,是何道理耶?殊極未妥矣。權大運從重推考,今後如此呈疏,切勿捧入事,捧承傳施行。
答兵曹判書洪命夏箚曰,省箚具悉。卿其安心勿辭。
答正言李觀徵疏曰,省疏具悉。爾其勿辭察職,陳誡之言,予用嘉尙。且謁聖取人事及試官兼送事,當議處。
答府曰,不允。柳後聖·趙徵奎事鄭世輔事。依啓。
答院曰,依啓。朴長遠遞差,李敏迪乘馹上來事內下記草。
上在慶德宮。停常參·經筵。
答藥房問安啓辭曰,知道。勿爲問安。
答府曰,不允。柳後聖新授職名還收事,依啓。
答兵曹草記曰,文科初試之數,乃九分之一也。今此武科,依此參定可也。內下記草
今日承旨引見時,都承旨金佐明所啓,前此屢經大赦,輕犯之人,擧皆蒙宥。近見諸道放未放啓本,則絶無放秩書啓之人,而徒流案,尙不勝其煩多。今番大慶,合施大霈,雖不在於放秩中者,或賜特宥,似爲宜當,群下之望,皆如此矣。上曰,令該曹,參以已意,臨時稟處可也。禁府謄錄又所啓,頃日拜陵還宮時,試才未畢之類,今十五日文廟酌獻禮後,御春塘臺畢試事定奪,而伏見擧行條件,則泛稱別武士入直軍士云,所謂入直軍士,似是入直禁軍也。此等應試之人,必須前期抄出書啓,然後可無臨時冒濫之擧。都監馬兵,亦有試射之敎云,竝令一體書啓,何如?上曰,都監馬兵,則令都監書啓,禁軍則令兵曹書啓可也。訓局謄錄
義禁府啓曰,以刑曹啓目,前水使崔廷顯前黔毛浦萬戶房好生等,移義禁府處置事,允下矣。前水使崔廷顯,依前例拿推,前黔毛浦萬戶房好生,方在錦城地云,發遣羅將,拿來,何如?傳曰,允。禁府謄錄
謝恩,掌令尹塏。
藥房啓曰,霜威漸緊,夜氣寒冷,伏未審數日來,聖候何如,中宮殿氣候亦何如?臣等憂慮未弛,敢來問安。批答已書。
中殿,藥房問安。答曰,知道。
府啓,臣等以柳後聖新授職名還收事,累日論列,而天聰邈然,每以不允爲敎,臣等竊惑焉。後聖之罪,萬殞難贖,西樞重秩,決非此賤所可冒受。臣等伏見備忘,又有後聖·徵奎竝加資之命,臣等益不勝愕然之至。今此兩賤,罪關宗社,覆載難容,而得保首領,以至今日,實出於天地曲成之仁,豈可以國有大慶,而混施賞典,有若平人者然哉?物情譁然,莫不爲駭,請柳後聖新授職名加資及趙徵奎新授加資,竝還收。批答已書。
兵曹啓曰,禮曹以合五慶大增廣設行事判下矣。凡增廣文·武·初試·覆試取用之數,一如式年,故初試則通京外一百九十人,覆試則二十八人,此則載在法典。取考大增廣前例,乙亥年合四慶設行增廣,而其時文書,經亂之後,太半閪失,只有覆試時文書,武科則取三十五人,蓋依萬曆庚寅年增廣取人之數,而元數二十八人中,加取七人也。今此增廣取人,亦依此爲之乎?祔廟尊崇冊禮,合四慶別試判下時,武科廣取事,旣已定奪矣。元子誕生,乃國家百餘年來所未有之大慶,雖無知跛躃,莫不歡忭,群情皆以爲別設增廣,以示四方同慶之意,而國家連値荒歲,物力淍弊,不得已合五慶,設此大增廣,而武科取人,若依前例爲之,則中外武士,必有落莫之歎,自下不敢擅定,上裁,何如?傳曰,特取五十六人可也。
以禮曹八月二十三日增廣大臣收議草記,改傳曰,依領中樞議施行,而科日排置事,依左右相議施行。
執義李俊耉,持平兪命協啓曰,臣等伏聞,以李元敬照律失當事,至有任意低昂之敎,臣等不勝瞿然之至。元敬罪犯,已極可駭,而其緘辭中,飾詐欺罔之狀,畢露於該曹推覈之時,故本府之照律也,取見律文,則對制上書詐不以實條,奉制推按問事,報上不以實者,杖八十徒二年載錄,而從前此等擬律,例用此條。元敬所犯,旣不首實,其情尤有可惡者,故臣等相議,以右律照入矣。聖敎甚嚴,致有察啓之擧,臣等昧於律學,尸居不察之失著矣。不可晏然仍冒,請命遞斥臣等之職。答曰,凡所以照律者,引傳旨,於大明律之上,書曰某某罪云,則豈有中間緘答之辭,爲之吐律之理乎?無非循私也,殊無國家所恃於法府意也。勿辭,退待物論。諫院朝報
今日承旨引見時,都承旨金佐明所啓,今年荒政,三南一體,近者監司之瓜滿者,或請仍任矣。伏見該曹覆啓,則忠公監司李曼,以其遷葬之故,請遞蒙允矣。李曼素有才局,卽今遞改可惜,而本道迎送之弊,付諸生手之慮,俱不淺尠。且聞頃日筵臣所啓,撤去村巷,爲葬地者,仍指斥李曼之事云,雖停其査覈,直爲推考,似不可輕遞。下詢廟堂而處之,何如?上曰,言于廟堂稟處。備局謄錄
上在慶德宮。停常參·經筵。
夜五更,沈霧。玉堂日記
傳曰,史官五員待命,騎馬十五匹立之。露梁·廣津·楊花渡·漢江·三田渡津船摘奸事內下記草。
兵曹啓曰,今十五日行謁聖酌獻禮後,親臨春塘臺,以禁旅及訓局軍兵中,未及試才者,別爲試射事,定奪於筵中矣。卽伏見擧行條件,則訓鍊都監馬兵,不在其中,親臨試射時,依啓下,只以別武士試射乎?所謂別武士,乃是大將以下隨率,而其數不過六十餘人,馬兵則六百餘名,頃日擧動時別抄馬兵二百名,侍衛於駕前駕後,此類亦爲試才乎?親臨時試官各差備,似當依例差出,竝此仰稟。傳曰,馬兵,誤以書出別武士矣,知悉擧行,試官各差備,亦爲差出。訓局謄錄
上在慶德宮。停常參·經筵。
自昧爽至卯時,有霧氣。夜五更,電光。玉堂日記
傳曰,史官一員待命,騎馬立之。光陵摘奸事
答福昌君疏曰,省疏具悉。金逸俊所爲,殊極痛惡,當令攸司,嚴囚窮問,辨其曲折,何所嫌之有哉哉?安意勿辭。
答判府事鄭太和疏曰,省疏具悉卿懇。勿藥之效,指日可待,安心勿辭。
右參贊閔應亨疏曰,省疏具悉。卿其勿辭,調理察職。內下記草
備邊司啓曰,今九月初五日承旨引見時,都承旨金佐明所啓,今年荒政,三南一體,近者監司之瓜滿者,或請仍任矣。伏見該曹覆啓,則忠公監司李曼,以其遷葬之故,請遞蒙允矣。李曼素有才局,卽今遞改可惜,而本道迎送之弊,付諸生手之憂,俱不淺尠。且聞頃日筵臣所啓,撤去村巷,爲葬地者,乃指斥李曼之事云。雖停其査覈,直爲推考,似不可輕遞,下詢廟堂而處之,何如?上曰,言于廟堂稟處事命下矣。忠公前監司李曼,素稱有才,此時遞改,誠爲可惜,而但身爲方伯,爲卜墳山,撤去村家,使居民失所,殊甚可駭,論其所犯,不可推考而止,政院之請推仍任,實所未曉也。李曼先罷後推,其代,急速差出,催促下送,何如?傳曰,允。備局謄錄
上在慶德宮。停常參·經筵。
未時,日暈。二更,月暈兩珥。玉堂日記
去夜傳曰,政事,國忌後爲之。
刑曹參議權大運,身病出仕。
典牲主簿李海寬,柴場監刈後,入來。
靑丹察訪朴□任。
政院啓曰,來十一日輪對日次,取稟。傳曰,爲之。諫院朝報
上在慶德宮。停常參·經筵。
未時申時,日暈。自一更至二更,月暈右珥。
有政。玉堂日記
下直,白川郡守許崙,恩津縣監李興稷。
判中樞府事鄭太和上疏。大槪,癃疾日甚,出仕無期,本職及兼帶司僕提調等任,竝乞鐫改事。入啓。批答已謄于初七日,內下記草
福昌君楨上疏。大槪,白地被誣,不敢終默,冒萬死,猥陳其槪,冀蒙鐫罷事。入啓。批答已謄于初七日,內下記草
右參贊閔應亨辭職上疏。入啓。批答已謄于初七日,內下記草
同春秋趙珩,實錄奉安後,入來。
府啓,柳後聖·趙徵奎等,罪名極重,國言未已,得免刑章,亦已幸矣,又何可自同恒人,混受恩賞乎?賞典一下,物議愈激,請還收柳後聖·趙徵奎加資之命。答曰,不允。
政院啓曰,新除授注書鄭載海,與承旨鄭萬和,父子相避,在下當遞,注書鄭載海改差,假注書朴信圭,使之仍爲察任,何如?傳曰,允。
成均館官員,以同知館事意啓曰,今九月初九日儒生課試當行,而政府東西壁未備,大提學奉使在外,不得行之之意,敢啓。傳曰,知道。諫院朝報
訓鍊院啓曰,今十五日文廟酌獻禮後,御春塘臺禁軍試射時,都監馬兵,亦爲爲書啓乎?敢稟。傳曰,知道。訓局謄錄
上在慶德宮。停常參·經筵。
昧爽,流星,出極星上,入乾方天際,狀如甁,尾長五六尺許,光照地。自二更至五更,電光。玉堂日記
知事鄭後啓,加資肅拜。
謝恩,左副承旨鄭萬和,刑曹正郞金命說,玉果縣監崔勁,承文著作李重千,尙衣直長沈若溟。
江原監司書目,八月二十二日下雪事,橫城縣監具鎰母在喪事。
京畿監司書目,安城郡守李峻岳父在喪事。
義禁府啓曰,卽接月令醫員邊永熙手本,則囚人前水使崔廷顯,重得土疾,添以傷寒彌留,澌敗骨立,氣力如線,加以背腫猝發,日夜刺痛,不省人事,死生未分云。使之多般救療,而自前拿囚之人,病勢危急,則例有啓稟變通之事,惶恐敢啓。傳曰,保放。
益興君洪重普上疏。大槪,懇乞還收新授加資,以安微分事。入啓。
傳曰,明日輪對,停。
院啓,新除授大司諫柳□□以掃墳事,時在京畿交河地,獻納金□□以災傷敬差官,時在忠公左道,請竝斯速乘馹上來事下諭。凡土豪之武斷病民者,必繩以全家徙邊之律,乃所以革其習而杜其弊也。近來此法久廢,民之害多矣。洪陽居前敎授趙亮,素以濫猾之人,挾以風水之術,行心處事,本來陰譎,百端營利,害及小民。且家在合德堤堰之傍,倡率隣里愚氓,肆然冒耕於堰內公禁之地矣。數年前因湖南御史書啓,乃有諸道堤堰査處之擧,亮等冒耕處,始發於本官摘奸之時。亮於此時,豫恐其罪罰之自當,假借奴名,十漏八九,只以若干傍民,塞責現告者,尙且三十餘名之多。該曹請以首倡者,依律科罪,其餘刑推徵贖,而亮於此際,又生奸濫之計,與同里居牟晉金稱名人,私收其贖木之米於各人處,一以爲行賂周旋之地,一以爲倖免自利之計,三十愚民,亦惑於亮之利誘,各出米布而給之,幸冀其無事。及乎亮之經年出入京洛,未售奸計之後,愚民始覺其見賣,齊聲歸怨於亮,而其所給米布之數,已露於本官各人之供辭云。事極痛駭,如此之輩,若不隨現重治,投諸邊遠,則將無以杜後弊而除民害,請洪陽土豪趙亮及同謀人牟晉金,竝令攸司,嚴加刑訊,依律定罪,合德堤內冒耕處,亦令本道,更爲明査處置,永革奸細冒占之弊。答曰,依啓。金□□竢事後,自當上來,姑勿下諭。
府啓,請還收柳後聖·趙徵奎加資之命。措辭見上
新除授執義尹宣擧,時在忠公道尼山地,請斯速乘馹上來事,下諭。答曰,不允。下諭事依啓。諫院朝報
上在慶德宮。停常參·經筵。
兵曹判書洪命夏,左承旨朴世模,加資肅拜。,
謝恩,忠公監司金徽,宣川府使洪舜民,祥原郡守黃士誠,兵曹參判朴長遠,橫城縣監兪楘。
江原都事書目,災傷差錯江陵府使洪聖龜罷黜事。
戶曹啓曰,本曹郞官,所掌甚緊,頻數遷動,則事多虛疎,自前啓請久任,其意有在。臣致和新忝本職,未諳顚末,此時郞官,尤不可代以生手,而佐郞禹昌績,不意昨日政,移拜禮曹,遞易之弊,誠爲可慮,禹昌績姑爲仍任,今後本曹郞官,則勿遷動事,捧承傳施行,何如?傳曰,允。
答益興君洪重普疏曰,省疏具悉。卿其勿辭察職。
府啓,請還收柳後聖·趙徵奎加資之命。答曰,不允。諫院朝報
備邊司啓曰,戶曹啓曰,守令不捧還上,虛錄文書,乃是近來弊習。朝家申飭,非止一再,而紀綱解弛,人不畏法,前者被罪,後者繼之,誠可寒心。今年農事,雖曰失稔,他道則不止如三南之甚,民間分給各穀,不可不趁時收捧,以爲明春賑救之用,豫爲嚴飭各邑,俾無如前未捧之弊。而畢捧實數,會案磨勘之後,或發遣京官,或令本道都事,抽栍摘奸,如有虛錄現發者,則繩以重律,斷不饒貸之意,各道監司處,行移知委。嶺南及全南右道,湖西沿海尤甚被災處,則隨其災實,分數量減,收捧似當,令廟堂,定式分付,何如?傳曰,允事命下矣。今年還上各穀,不可不趁時收捧,以爲明春賑救之資,而各道農事災實,非但不等,被災之中,亦有輕重之別,尤甚被災處,固難督捧,而但受糶民戶,又有殘盛之殊,亦不可以一槪論之。其中實結實戶,則使之着實收捧,之次災邑,亦當量減,而所減之數,令該曹參酌定式宜當,以此分付,何如?傳曰,允。又啓曰,本司武郞廳軍器主簿崔震聖奔走勤仕,已滿十五朔,依例陞敍,或守令除授事,捧承傳施行,何如?傳曰,允。備局謄錄
上在慶德宮。停常參·經筵。
夜二更三更,月暈。玉堂日記
下直,珍山郡守宋光心,安奇察訪趙亨耘。
謝恩,刑曹參判李翊漢,監察李慶果,司贍參奉權。
政院啓曰,卽見司憲府照律公事,則其中宗廟告祭時典祀官金世鼎,以酒味酸薄,照以大祀牲牢·玉帛·黍稷之屬一事缺小之律。夫所謂缺小云者,不滿其數之謂也。今此金世鼎所犯,旣以酒味酸薄爲罪,則自有牲牢·黍稷不如法正當之律,雖係祭享重事,不可强引缺小之律,從重照斷也。所當還爲出給,使之改擬當律,而法府事體,異於該司,不得任意出給,仍爲捧入之意,敢啓。傳曰,知道。此公事,還出給,使之改入,可也。
掌令尹塏啓曰,近來國用酒味,與前頓異之弊,人多言之久矣。頃日宗廟·永寧殿祭享所用酒味酸薄云,則典祀官金世鼎,以其時本寺該官,不謹祭物之罪,照以笞五十,恐涉輕律,以一事缺小杖八十照入矣。大槪事係祭享,則不用笞律,必以杖律施行,流來近規,故刑曹之照律色吏,旣以制書有違,杖一百論罪,則此是從重科治之意也。本府之減二等照其官員,此之謂過重乎?政院之强引從重云者,未曉其意也。旣被政院之所斥,何敢自以爲是,而抗顔苟冒?昨緣日暮,今始來避,所失尤大。請命遞斥臣職。答曰,勿辭。退待物論。
持平丁昌燾啓曰,臣於昨日金世鼎擬律之時,考見律文,則大祀牲牢·玉帛·黍稷之屬不如法者,笞五十,一事缺小者,杖八十云。世鼎所犯,乃是酒味酸薄,而律文不見載錄,則的當正律,無以考據,而取其最近者擬之,則莫重酒味,薄不成味,斷以缺小,似當其律,故臣等相議,以此擬律,實出於參酌輕重,豈敢有所低昂於其間哉?今見政院啓辭,則自有牲牢·黍稷不如法正當之本律,而强引缺小之律,從重科斷云云。律中二條,俱非當律,均是比擬,則擇而取之,固是愼重之道,而況國之大事在祀,苟有一毫不謹,非他所犯之比。故從前擬律之時,凡係祭享重事,未嘗有照以笞律。且刑曹之照律色吏,旣以制書有違,杖一百科斷,則今此世鼎擬律,亦出於減等之意,何敢强引他律,舍輕從重乎?法府·刑曹,俱非所謂正當之本律,而一則捧入而啓下,一則出給而改擬,無非臣不讀律之故也。臣身忝法官,擬律不得其當,至使政院啓稟,致有還出給之敎,臣何敢自以爲是,而冒居執法之地。昨緣日暮,今始來避,所失尤大。請命遞斥臣職。答曰,勿辭。退待物論。
都承旨金佐明上疏。大槪,致齋之日,身遭服制,決難參禮,請令該曹處置事。入啓。
奉敎尹晳,實錄奉安後,入來。
院啓,竝引嫌而退,旣無正律,俱是比擬,則事係祭享,參酌從重,未爲不可,俱無可遞之失,請掌令尹塏持平丁昌燾出仕。答曰,依啓。諫院朝報
上在慶德宮。停常參·經筵。
謝恩,持平李之翼,敦寧奉事黃暉。
都承旨金佐明上疏。啓下該曹。
忠公監司書目,懷德兼任鎭岑呈,以判中樞宋時烈上疏上送事。又書目,靑山等官呈,以入月十七日地震事。
掌令尹塏,持平丁昌燾就職。
持平李之翼啓曰,臣性本愚魯,無一可取,猥蒙洪造,屢玷匪據,絲毫蔑效,愧懼徒積。不意玆者,新命又下,臣誠震怖,罔知攸措。近來朝著之上,公論不行,私意橫流,朋比周遮,壅蔽聰明,以致紀綱掃地,貪饕成風,豈可使如臣庸陋者,冒居臺閣,以責振肅之任哉?上年全南右水使李東顯米船餽遺之說,始發於春夏間,萬口喧傳,不勝其藉藉,而獨未達於黈纊之下,臣私切慨然,常自咄咄。適於其時,忝叨諫職,與同僚相議,請覈其事,蒙允之後,入侍諸臣,汲汲救解。至以啓辭中,久置江上之語,變稱方置江上,摘奸於累月之後,以此爲証驗之資,天可欺乎?臣竊痛之。又以書札,初諉於邊姓人之僞造,而及其捕盜廳推問之時,轉輾援引,終謂之梁穎南之所爲云。其間怪訝之狀,不一而足,臣不欲明言,以瀆天聽,而輿論之駭異,尙今未已也。大槪米船餽遺之說,旣發於臺啓,則拿致東顯,究問其狀,其於國法,所在不已,而請寢旣下之拿命,使贓吏,晏然在職。至於憲府處置之辭,乃以遂非搆虛等語,詆斥臣身,不遺餘力,群起衆攻,必欲掩匿其事而後已,聖明亦必洞燭之矣。臣以孤危踪跡,不諒時勢,妄論權貴,反被情外之詬,今何敢自謂無失,而抗顔於臺閣,以貽淸朝之羞辱哉?決不可一日冒居,請命遞斥臣職。答曰,勿辭。退待論。
備忘記,國家不幸,比歲大無,今年三南,次第尤甚,每念于此,食不下咽,寢不安席。兩殿物膳雖減,朔膳猶存,慶尙朔膳,其令該曹,限明秋姑停,全南·忠公兩道朔膳,亦宜參酌,次第量減事,知悉擧行。
掌令尹塏啓曰,本府金世鼎照律公事,改入事判下,而祭享重事,未嘗有以笞罰科斷之時,故以祭享條,一事缺小杖八十之律,旣已照入,實出於參酌輕重,不容更改。今不可以政院之擅便指揮,有所加減低昂,則世鼎照律,不敢改入。請命遞斥臣職。答曰,勿辭。退待物論。
同副承旨鄭麟卿啓曰,頃日刑曹照律奉常寺色吏公事,臣以其時該房,矇然捧入矣。今見憲府避辭,則以一則捧入而啓下,一則出給而改擬,爲執言之地,該曹之擬律失當,臣未及覺察之失著矣。不勝惶恐。傳曰,知道。
兵曹口傳政事,副摠管洪瑑,內乘二李晸·洪重亨。
持平丁昌燾啓曰,近來照律之規,若係祭享不謹之罪,不敢以笞律擬之者,誠以祭享之禮,一物不潔,不成其享,則如不祭故也。今此世鼎所犯,乃是酒味酸薄,則是享祀不成也。不如法笞律,擬之涉輕,一事缺少,則似合比律,故臣等相議而擬之矣。政院以爲,從重科罪,至於啓稟,改擬律外之意,殊未可曉也。政院所謂正當本律,臣固非不知,而酒醴不見載錄,則自是擬律,强謂本律,不亦苟且乎?而況祭享重事自別,不敢照以笞律,則正律擬律,非所當問也。且刑曹之色吏擬律,雖未知當否,而必以杖律者,亦是尊重祭享之意也。官員色吏犯罪,則同法府該曹,俱用杖律,而捧入出給,前後有異,則所當自反引咎之不暇,從前不用笞律之規,則終莫之辨,反以臣等,爲執言之地,未及覺察,一何多也?臣旣被費辭之斥,不得不引避,而意外請出,召牌臨門,分義所在,不敢退伏,强顔趨詣,而旣謂之擬律失當,則豈可奉其指揮,更爲加減低昂耶?金世鼎照律公事,不得改擬之意,與同僚無異,請命遞斥臣職。答曰,勿辭。退待物論。
禮曹啓曰,今月初三日引對時,謁聖酌獻禮後,明倫堂臨御,出題儒生課製,一如黃柑時例爲之事,大臣已爲陳達,故事目中,儒生名紙踏印,懸題板等事,磨鍊啓下矣。政院啓辭,儒生製述時,無完定之事,而名紙懸題等事,依常時謁聖取人時例,磨鍊啓下,殊涉不察云。黃柑·人日課製時,亦有名紙踏印,懸題板排設等事,故循例書入於事目中矣。儒生課製時,無完定之事,若如政院啓辭,則前日事目中,課製一款,似當付標,何以爲之?敢稟。傳曰,旣已磨鍊矣,勿爲付標。
大司憲宋浚吉上疏。大槪,疾病增劇,與死爲期,本職及兼帶諸任,亟許遞改,仍鐫仕籍,俾得安意待盡事,上送。親祭齋戒,留政院。
大殿,政院·玉堂問安,答曰,知道。
藥房啓曰,卽伏聞自上微有感冒之候,今已發汗之敎,臣等不勝憂慮之至。必須詳知卽今症候,然後方可議藥,敢來問安,竝此仰稟。且謁聖擧動,只隔一日,自上所患,不至大段,雖已取汗,冒夜動駕,必有添傷之患,差退日期,以待平復,何如?答曰,知道。今已發汗,議藥姑停。且擧動退行與否,更觀明朝以處,可也。諫院朝報
上在慶德宮。停常參·經筵。
淸平君佺,鍼灸出仕。
司饔參奉吳斗憲,柴場摘奸後,入來。
謝恩,鐵山府使許遒,承文博士李夏,護軍李俊耉,副摠管洪瑑,司成李晩榮,學正柳晉昌,成均博士元振澤,修撰吳始壽。
大殿,政院·玉堂問安,答曰,知道。
藥房啓曰,伏未審聖候調攝,何如?感冒之候,取汗之後,今已盡愈乎?臣等憂慮之至,敢來問安。且明日擧動,何以爲之?發汗之餘,冒夜勞動,添傷之患,殊甚可慮,竝此仰稟。答曰,症候,當言于醫官矣。明日擧動,退行似可。
備邊司啓曰,各道賑救蠲役等事,一日爲急,而忠公前監司李曼,未得察任,已過累朔,本道之事,殊甚可慮。新監司金徽,令該曹催促,數日內發送,何如?傳曰,允。
吏曹啓目,粘連都承旨金佐明上疏云云。所遭服制,旣是在鄕之喪,則與犯染喪家有異,酌獻禮擧動時,似無不可陪從之事是白乎矣,近臣之進退,該曹不可擅便,上裁,何如?啓依允。
禮曹啓曰,傳敎矣。常時謁聖及庭試,則儒生正草紙前期踏印,如黃柑不時之製,則當日踏印,乃是前例。而今番則中外儒生聞風來聚者,其數甚多,若依黃柑例,當日踏印,則必致紛沓,令成均館,明日內沒數踏印,事勢便當,以此分付,何如?傳曰,允。
藥房再啓曰,卽伏聞鄭後啓等所傳之言,自上感冒之候,雖已和解,煩鬱之候猶存,仍與商議,則加減凉膈散,加天門冬一錢半,知毋·黃連各一錢,麻黃根七分,連進三貼宜當云。此藥劑入,何如?答曰,依啓。
判尹李浣,沐浴後,入來。
平安監司書目,順安縣令李翼老病罷黜,官務方殷,其代,各別擇差,急急下送事。
工曹參判具仁墍上疏。大槪,酷被常漢之誣,不敢靦顔在職,亟賜鐫免事。入啓。答曰,省疏具悉。予旣洞燭矣。何用辭爲?安心勿辭察職。
禮曹啓曰,以藥房啓辭,答曰,明日擧動退行似可事傳敎矣。酌獻禮吉日,更令日官推擇,則今月十九日癸時,二十一日癸時,二十四日丑時爲吉云。此三日中,以何日定行乎?敢稟。傳曰,以十九日癸時,定行可也。
工曹判書李一相上疏。大槪,卽到城外,得見持平李之翼引避之辭,不敢晏然復命,祗竢譴罰事,入啓。答曰,省疏具悉。已辨之事,何用深嫌若是乎?安心勿辭,從速入來察職。
待敎李嵆,實錄奉安後,入來。
院啓,持平李之翼,掌令尹塏,持平丁昌燾,竝引嫌而退,當初論啓,蓋因風聞,而搆虛之斥,出於情外,收置臺閣,公議已許,旣往之事,何必爲嫌?憲府照律,初旣參酌,到今改擬,勢難自當,姑待他僚,有何所嫌?請竝命出仕。答曰,依啓。
吏曹啓曰,守令有闕,政事,取稟。
掌令尹塏,持平丁昌燾就職。
持平李之翼就職後,初度呈辭,呈政院,還出給。諫院朝報
戶曹啓曰,傳敎矣。農事稍實處外,如嶺南·全南右道·湖西·海西沿海尤甚被災邑,則以三分之一爲限,之次災邑,則以三分之二爲限,收捧宜當。以此定式知委,何如?傳曰,允。
備邊司啓曰,禮曹啓曰,備忘記,嗚呼,國家不幸,比歲大無,今年三南,次第尤甚,每念于此,食不下咽,寢不安席。兩殿物膳雖減,朔膳猶存,慶尙朔膳,其令該曹,限明秋姑停,全南·忠公兩道朔膳,亦議參酌次第量減事,知悉擧行事傳敎矣。聖敎懇惻,爲民恤念之意,誠爲至矣,凡在瞻聆,孰不感歎?第大殿·中殿朔膳,則停止已久,只有每朔新産物膳,此則各道隨産封進,實甚零星,今若竝與物膳而停減,則莫重御供,將不成貌樣,其於享上,事體極爲埋沒,揆以在下情禮,亦甚欠缺。臣曹之意,則慶尙道物膳,依聖敎,限秋成姑停,以體聖上恤民之德意,全南·忠公道,則今年農事,不至於嶺南之尤甚,仍前封進,以存國家體例似當,惶恐敢稟。傳曰,今日之事,不可以常規處之,議于廟堂可也事命下矣。大殿·中殿朔膳,丁丑經亂初,特命停止之後,內間全無供御之物,藩臣亦廢享上之禮,揆以事體,實甚未安。故因此始有逐朔新産物種封進之規,而厥數比朔膳甚爲零星矣。今者自上軫念飢歲民事,特下慶尙物膳,限明秋姑停,全南·忠公兩道物膳,亦宜參酌量減之敎,遠近瞻聆,孰不感悅?臣等非不欲仰體聖意,而但卽今封進物種,無非該道之土産,與遠方貿來者有間,似無大段費用民力之事。然念聖敎懇惻,至於此極,雖不可依前封進,諸道物種,各有所産,慶尙道亦不可全減,令該曹,就其本數中,仍存不可廢之物,兩湖則次第略減,以示聖上遇災節損之盛意,何如?傳曰,允。備局謄錄
上在慶德宮。停常參·經筵。
自卯時至辰時,有霧氣。玉堂日記
去夜傳曰,政事,明日爲之。
右參贊閔應亨辭職上疏。入啓。
大殿,政院·玉堂問安,答曰,知道。
慈殿·中殿,藥房問安,答曰,知道。
藥房啓曰,伏未審夜來,聖候調攝,何如?昨入湯劑,已進一貼,而煩鬱之候,有差減之效耶?臣等憂慮未弛,敢來問安。答曰,知道。比昨稍勝矣。
假注書朴信圭改差,代李世華。
禮曹啓曰,傳敎矣。聖敎懇則,爲民軫念之意,誠爲至矣,凡在瞻聆,孰不感歎?第大殿·中宮殿朔膳,則停止已久,只有每朔新産物膳,此則各道隨産封進,實甚零星,今若竝與物膳而停減,則莫重御供,將不成貌樣,其於享上事體,極爲埋沒,揆以在下情禮,亦甚欠缺。臣曹之意,則慶尙道物膳,依聖敎,限明秋姑停,以體聖上恤民之德意,全南·忠公兩道,則今年農事,不至如嶺南之尤甚,仍前封進,以存國家體例似當,惶恐仰稟。傳曰,今日之事,不可以常規處之,議于廟堂,可也。
謝恩,奉敎李嵆。
兵曹判書洪命夏上疏。大槪,重被臺官詆斥,乞削職名,以謝人言事。入啓。答曰,省疏具悉卿懇。已辨之事,如是更擾,意未所到也,卿何有所嫌?安心勿辭,從速察職。
答右參贊閔應亨疏曰,省疏具悉。卿辭至此,本職當勉副焉。
政院啓曰,以禮曹草記,文廟酌獻禮後,儒生課試正草紙,前期踏印事,旣已允下矣。臨雍試士,乃是莫大之盛擧,正草紙,亦依常時謁聖時例,旣已前期踏印,則皮封內所書,依賜柑時例,只書擧子姓名,其在事體,殊涉簡慢,依例竝書其父職名,似爲合宜,請令該曹,知悉擧行,何如?傳曰,允。諫院朝報
申時酉時,日暈。夜一更,月暈,有霧氣。二更,有霧氣。三更,月有兩珥。
上在慶德宮。停常參·經筵。
司饔直長尹遇甲,白土掘取後,入來。
下直,玉果縣監崔勁。
謝恩,護軍金藎誠,江陵府使權格,養賢主簿盧尙欽,典籍尹晳。
大殿,政院·玉堂問安,答曰,勿爲問安。
吏曹參判金壽恒上疏。大槪,伏見持平李之翼引避之辭,朋比壅蔽之罪,臣亦難免,請削臣職,仍治臣罪事。入啓。
藥房啓曰,伏未審夜來,聖候調攝,何如?前入湯劑,已進兩貼矣,煩鬱之候,視昨亦有所減乎?臣等憂慮未弛,敢來問安。答曰,知道,煩鬱之候,稍勝於昨日矣。今後勿爲問安。
政院啓曰,上候平復間,視事,頉稟。傳曰,知道。
政院啓曰,都承旨金佐明同姓三寸叔母故學生李天培妻金氏身死,服制已行四日,出仕,何如?傳曰,允。
藥房啓曰,臣等伏聞醫女及鄭後啓所傳之言,慈殿左邊耳上髮際浮氣,似有成腫之漸云,不勝驚慮,卽與藥醫鍼醫等商議,則皆以爲,藥則當進荊防敗毒散,不病邊合谷·神門·絶骨三穴,亦當受鍼云,而柳後聖,病未及入來,藥則姑待其來,議定更稟,鍼則日未暮前,先受宜當。敢稟。答曰,知道。
慈殿,藥房問安,答曰,知道。慈殿·大殿,政院·玉堂問安,答曰,知道。
藥房再啓曰,臣等卽與柳後聖商議,則慈殿進御之藥荊防敗毒散,乃是當劑,今日內再進,明朝又進一貼,徐觀症候,更議以稟。且金銀花茶,和牛黃末五分,頻數進御宜當云。此藥三貼劑入之意,敢啓。答曰,知道。
副提學兪棨上疏。大槪,竊見持平李之翼避辭,臣亦難免其指斥,請遞臣本職及兼帶之任,以謝人言,以礪廉隅事。入啓。
慈殿受鍼後,藥房·政院·玉堂·二品以上·六曹·大司諫問安。答曰,知道。大殿·二品以上·六曹·大司諫問安,答曰,知道。諫院朝報
初昏,流星,出屢星下,入翼方天際,狀如鉢,尾長三四尺許,色白。
上在慶德宮。停常參·經筵。
謝恩,五衛將徐必遠·鄭昌胄,典籍李夏,司藝李檀,戶曹佐郞禹尙績,順安縣令徐正履,牙山縣監尹鼎殷。
京畿都事權斗樞,災傷覆審事,出去。
慈殿,藥房·政院·玉堂問安。答曰,知道。
二品以上·六曹·大司諫問安。答曰,知道。勿爲問安。大殿,政院·玉堂·二品以上·六曹·大司諫問安。答曰,知道。
藥房啓曰,伏未審夜來,聖候調攝,何如?慈殿左邊耳前所患處,無向膿之漸,而下傍微浮之氣,亦已消減耶?令醫女入診,方可更議他藥,受鍼當否,亦可議定,敢來問安,竝此仰稟。答曰,知道。卽當入診,可也。
慈殿,醫女入診後,藥房問安。答曰,知道。
藥房再啓曰,臣等卽伏聞醫女及柳後聖等所傳之言,仍與商議,則以爲,慈殿所患當處,旣以突出向膿,傅以促膿膏宜當,下傍微浮之氣,亦未消散,昨日受鍼三穴,今日又爲受鍼宜當云。自上煩鬱,雖已減歇,餘候猶存,加減凉膈散二貼,加進亦當云。促膿膏及凉膈散二貼劑入之意,敢啓。答曰,知道。慈殿受鍼正時,午正。
慈殿受鍼後,藥房問安。答曰,知道。慈殿·大殿,政院·玉堂·二品以上·六曹·大司諫問安。答曰,知道。
持平李之翼啓曰,今之處臺閣者,不亦難乎?君上,畀言責而使之言,權貴,惡其言而使不言,不言則負其君父,言之則得罪巨室,言與不言,皆可謂難也。臣於李一相米船云云事,夫豈有一毫陷害之私意哉?臣於其時,適忝言地,妄以國人所共聞所共言之說,仰達天聽,請覈李東顯饋遺與否者,只欲明朝廷之紀綱也。臺論纔發,諸臣咸怒,遑遑汲汲,左右遮攔,肆意狙擊,俾不得更言。臣之愚見,此事重大,而如是處之,贓吏何以懲戢,國綱何以振肅,許多情迹,聖上亦何以盡燭乎?只自仰屋傷歎而已。不意言責之職,復到不似之身,頃日之避,略陳情勢之悶蹙,而措語之間,又復妄發,惹起諸臣紛紜陳疏之擧,臣不欲與之呶呶,而怵於形勢,不盡所懷於君父之前者,亦臣之所不忍也。煩瀆之罪,安可恤乎?當初京江船人邊應立稱名者,卽臣同里人婢夫也。上年春初,邊應立者,要得全南右水營敗船許賣之簡於臣處,而請囑武夫,似涉麤鄙,且素不識李東顯,故不爲裁給矣。厥後邊漢,寅緣盲人河孝達,得李一相手簡,來誇於下輩,仍往水營,則退船已賣。故轉入金甲島之後,李東顯書通不得許賣之狀,仍以米五十石軍木三同,船運送之,持書色吏,挾其私怨東顯,故爲生事,誤傳於李應蓍家,應蓍拆見,怪其書辭,探見各處所送物目,則吏曹參判下,書以館洞。還給其書,乃傳於一相家,一相怪訝其緘封未乾,詰問色吏,驚愕還給,稱以非送於吾家者云。色吏往復於應蓍家,應蓍苦其往來,始退其傳簡者,如是與言,初出於應蓍家,一時傳播。一相乃於賓廳之坐,與應蓍作書,問於東顯,而一相則察送其奴於水營,推其手簡,則東顯只爲裁送答書,不給所推原簡云,一相所謂僞造而袖來,正欲遍示諸宰之書札,臣未知出於何處,而其造意陰巧,欲爲後日發明之計,從可知矣。及乎諸臣之入侍也,謂之米船方置江上,遣官摘奸,而該曹啓辭中,有曰水營之船,今年則元無來泊者云。自水營公私船往來者,固非一二,而東顯一家人,身死於水營者,載旋於來船,解於西江,人多目見。而竝與米船,載於此船云,所謂元無之說,豈非罔上之甚者乎?且其時色吏,佯若囚治,旋卽放送,色吏畏㤼逃走,故諸處所送船載之物,多有未推者,臣亦目見其人,而聞其言矣。所謂穎南者,乃本谷城寺奴,而順天巨富故仁同府使信客之孽也。托迹一相家,當於推刷之時,虛稱陳告,使之免賤,使令於外方,牟利往來者也。當其捕盜廳推問之時,初使河孝達,諉之於已死之朴世文,故不能取信。囚禁孝達,累月之後,則不得已又引所親信梁穎南,諉以自服,其間隱秘之迹,雖欲掩匿,人孰不知?臣爲湖南幕官時,以覆審反穀等事,再歷沿海,列邑上下之人,莫不明知送船之事,而又言穎南配所,在於順天隔津相望之地云,而遠方之人,尤爲駭憤,是可忍爲之事耶?拿問東顯,又問傳簡色吏,又問邊應立及援引諸人,則賂遺之虛實,傳書之先後,僞造之眞贋,可以辨釋,而今者諸臣,徒以言語,盛稱孟浪,反詬臣身,無所不至,此臣之所未解者也。若使一相,元無所犯,則臺論未發之前,固當自列,請辨其事,臺論旣發之後,尤當痛卞,以釋群疑,而務欲掩置,恐其辨明,綢繆情迹,從可知矣。一相之貪鄙,不但此事,而操其形勢,謂可掩匿,如於湖西,干請方伯,受出營米於牙山縣,船運其家之後,移錄厥糶於全義縣,代納黃租,分給民間,換米徵捧,多有民怨之說,亦播於搢紳中,莫不唾罵,而人皆畏避,不敢發口。至有肆然露章,以一相素無疵過然者,豈意一相之勢熖,一至此哉?殿下試取臣之所言及諸臣之所陳者,倘加睿思,則臣之所言者,出於傾陷網打耶,諸臣之所陳者,不出於周遮壅蔽耶?是非黑白,必不逃於照臨之下矣。緣臣狂疎一言,致使貪贓之輩,益無懲艾,朋比之習,益無忌憚,紀綱日益委靡,國勢日益孤危,臣罪至此,萬死無惜。臣本孤蹤,素無交遊,政席言語,全不聞知,銓官陳疏之後,始聞有不合擬望之誚,尤不可一刻仍冒。請命鐫削臣職。答曰,勿辭,退待物論。
政院啓曰,自上感冒,餘熱未盡除,方在湯劑,非可謂之勿藥也。卽今風氣甚洌,冒夜行禮,必有添傷之患,明明日擧動,更爲差退,何如?傳曰,依啓。
吏曹判書尹絳上疏。大槪,乞賜鐫改職名,以謝人言事。入啓。諫院朝報
上在慶德宮。停常參·經筵。
謝恩,護軍金壽翼,禮曹佐郞趙相漢,安城郡守朴一運,厚陵參奉洪萬里。
正言呂□□辭職上疏。入啓。
慈殿,政院·玉堂問安。答曰,知道。勿爲問安。大殿,政院·玉堂問安。答曰,知道。慈殿,藥房問安。答曰,知道。
藥房啓曰,伏未審夜來,聖候調攝,何如?慈殿所患向膿處及下傍微浮之氣,視昨,亦何如?今日醫女,似當入診,敢來問安,竝此仰稟。答曰,知道。卽當入診,可也。
忠公監司書目,懷德縣監柳誠吾,今月初六日父在喪事,牙山縣監李挺岳,今月初九日父在喪事。
正言李□□啓曰,臣於持平李之翼之處置也,以爲當初所論,蓋出於風聞,而斥以構虛,非其本情,則到今引避,不宜輕遞,故敢請出仕矣。伏聞副提學兪棨之疏,以臣處置爲非云,元疏未下,雖未知其措語之如何,而旣被儒臣之斥,何敢晏然仍冒?請遞斥臣職。答曰,勿辭。退待物論。
慈殿,醫女入診後,藥房問安。答曰,知道。
藥房啓曰,臣等卽伏聞醫女入診後所傳之言,則慈殿耳前所患處,今旣膿破出汁,下傍浮氣,亦似消散,仍與柳後聖等商議,則皆以爲,經絡受鍼,及荊防敗毒散,竝宜停止,慈殿耳邊前後所患,無非小陽經風熱之致,加味小柴胡湯元方,人參七分,減二分,加連翹一錢,黃連酒炒七分,連進四五貼宜當云。此藥三貼爲先劑入,何如?答曰,知道。
答正言呂□□疏曰,省疏具悉。爾其勿辭察職。
禮曹啓曰,以政院啓辭,明明日擧動,更爲差退事,允下矣。酌獻初吉日,令日官更爲推擇,則來二十四日丑時爲吉云,以此日擧行,何如?傳曰,允。
答吏曹判書尹絳疏曰,省疏具悉。卿無所嫌之事,安意勿辭察職。
答副提學兪棨疏曰,省疏具悉。爾無所嫌之事,安意勿辭察職。
院啓,正言李□□引嫌而退,處置請出,出於循例,雖有儒臣之斥,別無可避之嫌,請命出仕。答曰,依啓。
兵曹判書洪命夏箚子。大槪,略陳所懷,冀蒙裁擇事。入啓。
府啓,請還收柳後聖·趙徵奎加資之命。措辭見上持平李之翼,引嫌而退,米船之說,旣發於前,其時究覈,卒無事實,經年之後,又起前論,許多條陳,作一別案,語皆新奇,曾所未聞,無論事之虛實,究竟之責,不在他人,請命出仕。答曰,不允。出仕事,依啓。
正言李□□,就職。
辰時巳時,日暈。申時,日暈兩珥。酉時,日有左珥。夜二更三更,雷動。諫院朝報
備邊司啓曰,會寧·慶源兩處開市事,禮部咨文來到,依例知委於咸鏡監司及北兵使處,何如?傳曰,允。備局謄錄
上在慶德宮。停常參·經筵。
辰時巳時,日暈兩珥。酉時,日暈右珥。玉堂日記
答兵曹判書洪命夏箚曰,省箚具悉。箚辭,當議於請對之時矣。
藥房啓曰,伏未審夜來,聖候調攝何如,自上煩鬱餘候,今已盡除耶?詳知目今症候,方可議藥停藥。且慈殿所患膿破處及眼胞微浮餘氣,視昨何如?今日醫女入診,亦不可已,臣等憂慮未弛,敢來問安,竝此仰稟。答曰,知道。入診爲之,可也。
慈殿,藥房問安。答曰,知道。
備邊司啓曰,惠民署藥材貢物,本是五上司諸宰救病之物也。一朔所用,自有定式,而近來國綱解弛,人無奉法之意,一司一朔所用,多至於八十餘斤,以此通計,一年所用,有過於元貢案之數也。殘司物力,當此凶歲,決無支保之路,不可不變通,故取考八月朔所用藥帖而計之,則宗親府八十八斤三兩內,庫直私用四斤十五兩,議政府十五斤十兩內,庫直私用二斤六兩,忠勳府四十四斤四兩內,庫直私用十三斤三兩,中樞府十四斤十三兩內,藥房私用三斤,禮曹十八斤十四兩內,庫直私用七斤四兩矣。定式外,濫用堂上,所當入啓請罪,而如宗親府,乃王子衙門,事體尊重,不敢輕論,而自今以後,一依舊式,一司一朔,例用十七斤外,如有加用之數,令本司提調,入啓請罪,所用堂上·郞廳,八月朔私用庫直等,令攸司,從輕重刑推,準徵藥材,還給本署,何如?傳曰,允。
持平李之翼,牌不進。
司僕寺官員,以提調意啓曰,本寺米布出納,乃是判官所掌,判官朴邁除拜已久,非但詳知首末,發奸摘伏,省費節用,頗有擧職之效,頃日政,移拜安城郡守。今年三南牧場屯田,擧皆凶荒,前頭上納,將不滿常年十分之二三,本寺許多用度,無以爲計,必頃豫爲料理,可以支過,此時該掌之任,尤不可代以生手,朴邁安城郡守今姑改差,仍授本職,使之察任,何如?傳曰,允。
慈殿,醫女入診後,藥房問安。答曰,知道。
藥房再啓曰,臣等卽伏聞,醫女入診後所傳之言,卽與柳後聖等諸醫商議,則皆以爲,慈殿所患處,今雖減歇,眼胞內眥及左邊面部,似有微浮之氣,脈候亦似煩熱,此無非小陽經風熱之致,昨日議定加味小柴胡湯元方中,去人參,而半夏代,貝毋七分,依前加入,連進六七貼,以收其效宜當云。此藥三貼爲先劑入之意,敢啓。答曰,知道。
答吏曹參判金壽恒疏曰,省疏具悉。卿無所嫌之事,安意勿辭察職。
吏曹啓曰,守令有闕,政事,取稟。
政院啓曰,兵曹判書洪命夏,留待矣。傳曰,引見。諫院朝報引見時,兵曹判書洪命夏所啓,南漢所屬江原道軍兵,例於秋冬,發遣從事點閱,而今年則以年凶,不得擧行,令自其官,點閱試射,何如?上曰,依爲之。又所啓,京畿軍兵,例遣本廳別將點試,而今年異於常年,議于廟堂,定奪,何如?上曰,議于廟堂處之。備局謄錄又所啓,臣之箚子,已爲陳達,而馬兵五百餘名,一與前日禁軍試射例爲之,則似爲濫雜矣。上曰,駕後禁軍五十人,則其日避射而未射,依其日禁軍例試射,其餘各處入直及都監馬兵,則竝依常規,立五蒭試射,可也。又所啓,駕後禁軍五十人試射時,二蒭立於何蒭,無匣乎?上曰,二蒭三蒭之間,立其一,三蒭四蒭之間,立其一,可也。訓局謄錄
上在慶德宮。停常參·經筵。
繕工直長郭有欽,草薍監刈後入來。
慈殿,藥房問安。答曰,知道。
藥房啓曰,伏未審夜來,聖候調攝,何如?慈殿耳前所患處及左邊面部眼胞內眥微浮之氣,煩熱之候,視昨,亦何如?湯劑已進一貼乎?今日醫女入診,似不可已,敢來問安,竝此仰稟。答曰,知道。入診爲之,可也。
禮曹啓曰,傳敎矣。臣等取見司饔院逐朔封進物膳謄錄,則物種數目,已極零星,雖欲量減,絶無更刪之地。聖敎如此,不得已就其中或全減或量減,而忠公道,則大同設行之後,以該道若干土産一二種封進,而亦無逐朔之例,故未得量減,慶尙·全南兩道物種,或減或存,而今年九月朔,則已爲封進,十月爲始,限明年九月磨鍊,別單書入之意,敢啓。傳曰,知道。
慈殿,醫女入診後,藥房問安。答曰,知道。
藥房再啓曰,臣等卽伏聞醫女等入診後所傳之言,卽與鄭後啓·趙徵奎及諸御醫等商議,則皆以爲,慈殿耳後所患處,今已平復,面部浮氣,視諸昨日,雖似消散,餘氣猶存,昨入湯劑,連進累貼,以除其根宜當云。敢此仰稟。答曰,知道。
謝恩,待敎尹深。
持平李之翼啓曰,愚騃小臣,妄觸危機,諸臣疏中,捃摭成罪,不一而足,信如斯言,則乃一無狀底小人耳。政席注擬,銓官沮之,處置請出,儒臣非之,古今安有以如臣蹤迹,而抗顔於朝端者乎?愧懼縮伏,只俟斥退,而意外請出,至於再誤,臣之進退,狼狽極矣。且其啓辭中有曰,許多條陳,作一別案,語皆新奇,曾所未聞云,臣之前後避辭,直陳其所聞顚末而已,何嘗有作爲別案,創出新奇之語哉?當初傳說,有耳皆聞,雖以入侍營救之諸臣,尙且歸之於訛言,而曾所未聞之說,則亦不敢出諸口,今於處置之啓,隱然爲解,吁亦異矣。至以究竟之責,不在他人爲辭,臺諫論事之體,隨其所聞,直陳無隱,一任朝家處分而已。身爲臺諫,自任究竟,有若對辨,臣未之前聞也。徒欲媚悅於權貴,不覺語意之乖謬,俯仰苟且之態,臣竊恥之。臣之前後忝據,未塞耳目之責,徒積鬧擾之罪,不但見斥於時議,其亦負殿下多矣。臣之危迫情勢,已到萬分地頭,而重以素患胸脇之痛,數日之內,觸冷猝劇,不能運動,昨者召牌之下,不得趨詣,逋慢之誅,益無所逃。請命亟削臣職,仍治臣罪。答曰,勿辭,退待物論。
判尹李浣上疏。大槪,久忝詞訟之地,重被訟者之搆毁,決不可晏然仍冒,亟遞臣本職,以便公私事。入啓。
行司直徐必遠上疏。大槪,敢陳所懷,冀蒙裁處事。入啓。啓下兵曹。
申時酉時,日有右珥,白雲一道如氣,起自乾方,直指東方,長竟天,廣尺許,良久乃滅。諫院朝報
備邊司啓曰,今九月十九日引見時,兵曹判書洪命夏所啓,南漢所屬江原道軍兵,例於秋冬,發遣從事點閱,而今年則以年凶,不得擧行,令自其官,點閱試射,何如?上曰,依爲之。又所啓,京畿軍兵,例遣本廳別將點試,而今年異於常年,議于廟堂,定奪,何如?上曰,議于廟堂處之事,命下矣。畿甸農事,雖曰稍實,未免爲飢歲,發遣別將,點試軍兵,恐非其時,令各邑守令,聚會點試,俾不至於全然抛棄宜當,以此分付,何如?傳曰。備局謄錄
上在慶德宮。停常參·經筵。
夜四更五更,月暈。玉堂日記
下直,忠公監司金徽,靑丹察訪朴惟儉。
謝恩,安城郡守元萬春,金郊察訪吳聖蒙。
慈殿,藥房問安。答曰,知道。
藥房啓曰,伏未審夜來,聖候,何如?慈殿面部微浮之氣,視昨,何如?今日醫女,亦爲入診,敢來問安,竝此仰稟。答曰,知道。入診爲之,可也。
慈殿,醫女入診後,藥房問安。答曰,知道。
藥房再啓曰,臣等卽伏聞醫女入診後所傳之言,慈殿面部微浮之氣,似已盡解,卽與鄭後啓·趙徵奎及御醫朴頵諸人商議,則皆以爲,浮氣雖似消散,前入湯劑三貼外,加進三貼,以防後患宜當云,敢啓。答曰,知道。勿爲逐日問安。
答判尹李浣疏曰,省疏具悉卿懇。因判付決給之事,於卿有何所嫌乎?安心勿辭察職。
忠州儒生權大時等上疏。大槪,前疏啓下,回啓欠詳,雖蒙依允,尙不擧行,不得不更來籲呼,冀蒙採納事。入啓。
傳曰,忠公監司金徽,引見。
掌令尹塏啓曰,臣於上年,得聞李東顯答簡,初發於備局之坐,至於囚其傳簡之吏,推還原簡之後,始知其書出於中間僞造矣。俄又米船之說,繼於其後,人多傳說,輾轉增益,漸張石數,添入木同。至於臺啓旣發之後,故參判李應蓍,疏辨曲折,以謂其主,先自李一相處,來傳其家,亦嘗於公座私會,明言其送米一款,答簡所無,親聞者言者,非止一二。且於捕盜廳査辭,大將李浣,終始主之,梁穎南之眞僞,實李浣之所明知也,紳之間,皆知其事之無實,其說之無根,其時請寢東顯之拿命,誠以事已別白,無情可問也。今者李之翼,經年之後,更提別論,張皇引避,辭說多端,而所謂傳簡先後,旣與應蓍之疏相左,所謂密送其奴,及終使穎南自服者,說出於常情之外,俱有脈絡,作一別案,其餘屍船同載,佯囚色吏等語,年非人所未聞,而已所獨知者也。觀其竭氣盡力,意在必售,至於傍引湖西之營糶,必欲証來其事,臣固疑其用意費慮,非出於慷慨直截,而未能保其言之必實也。然其所帶之職,卽臺諫也,所陳之言,卽告君之辭也。必不敢鑿空搆虛,自陷於誣罔之科,據其所執,宜可論列,故於其處置也,措辭請出矣。昨見之翼引避之辭,則醜辱臣身,不遺餘力,至以媚悅權貴等語,肆然相加,臣實初與相較,而旣被其斥,勢難晏然。昨緣日暮,今始來避,所失尤大,請命遞斥臣職。答曰,勿辭,退待物論。
府啓,請還收柳後聖·趙徵奎加資之命。措辭見上竝引嫌而退,被斥諸疏,姑置勿論,而召牌不進,在例應遞。凡爲處置之規,一從言之是非,是則請出,非則請遞,而旣非其言,反請出仕,仍以究竟之責,未免有違常例,請持平李之翼。掌令尹塏,竝命遞差。答曰,不允。處置事,依啓。諫院朝報
今日忠公監司金徽引見時,右副承旨金始振所啓,伏見東萊公貿木防納守令査覈公事,則陜川退木五十同四十一疋,過濫作米之事,柳炫緘辭推諉於前東萊府使鄭泰齊,蓋九斗作米,已爲過重,而一千數百石米,運給甘同倉三日程,尤爲可駭。鄭泰齊似當推考査問,而防納商人宋得秋,亦當推問處置。且興海公貿木防納之事,鄭泰齊緘辭中,推諉於本郡,興海郡守亦當有推考之擧矣。上曰,依爲之,而鄭泰齊罪狀,令攸司稟處。備局謄錄
上在慶德宮。停常參·經筵。
夜四更五更,月暈。玉堂日記
謝恩,左參贊洪重普,龍川府使李義健,工曹正郞宋光拭,五衛將鄭尙古,司僕判官朴邁,平市令李晳英,懷德縣監李壽翼,學諭金潤璋,學錄崔商翼。
忠公左道敬差官獻納金□□上疏。大槪,臣之竣事未易,乞遞新授諫職,兼陳沿路聞見事。國忌齋戒,以留政院。
吏曹啓曰,臺諫有闕,政事,取稟。
辰時巳時,日暈。未時,日暈,暈上有冠,色內赤外靑,夜流星,出星星下,入坤方天際,狀如拳,尾長三四尺許,色白。諫院朝報
上在慶德宮。停常參·經筵。
氷庫別檢任慶昌,草薍監刈後,入來。
謝恩,護軍趙胤錫。
慈殿,藥房問安。答曰,知道。
藥房啓曰,伏未審夜來聖候,何如,慈殿調攝之候,亦何如,前入湯劑,連日進御乎?臣等憂慮未弛,敢來問安。答曰,知道。慈殿症候,漸似差減矣。
明日文廟酌獻禮後,儒生製述時,讀券官七,領中樞·左議政·尹絳·金南重·鄭致和·趙珩·呂爾載·兪㯙·南老星·朴長遠·金壽恒·李正英·南龍翼·李翊漢,對讀官十,洪處亮·兪棨·姜栢年·趙復陽·權大運·李殷相·閔鼎重·徐必遠·李天基·趙胤錫·李晩榮·閔點·南九萬·金萬基·閔維重·洪柱三·吳始壽·兪命胤·閔周冕·朴世堂,春塘臺出參試官三,洪命夏·鄭致和·閔應騫,參考官三,元萬里·李光稷·趙裒。
明日文廟酌獻禮時,出宮初嚴三更五點,二嚴四更二點,三嚴四更四點,開門三更四點。
忠州儒生權大時等上疏。啓下該曹。
兵曹,來二十五日朝參爲之事,啓下。
答判中樞宋時烈疏曰,省疏具悉。往日之事,今已定矣。大臣之辭,亦非深意,況大臣,旣已出仕者乎?以今之勢觀之,則於卿似無爲嫌之事,安心勿辭,速改遐心,趁未冬上來,以副渴望。
答大司憲宋浚吉疏曰,省疏具悉卿懇。卿之疾病,尙今彌留,予之深慮冞切。秋凉之時,今又疾焉,予甚悶焉。然卽今日候,猶未深冬,俟病小間,趁早起行,予日望之。且所辭之職,卿辭至此,深念卿意,祗勉副本職,卿亦安心諒哉。諫院朝報
上在慶德宮。停常參·經筵。
落點,讀券官七,領中樞府事·金南重·趙珩·兪㯙·南老星·金壽恒·南龍翼,對讀官十,洪處亮·兪棨·權大運·徐必遠·姜栢年·趙胤錫·閔點·金萬基·吳始壽·兪命胤。
大駕詣成均館後,藥房·政院·玉堂問安。答曰,知道。
酌獻禮後,藥房·政院·玉堂問安。答曰,知道。
大駕詣春塘臺後,藥房·政院·玉堂問安。答曰,知道。
榻前府啓,請還收柳後聖·趙徵奎加資之命。上曰,不允。
還宮時,初嚴申初二刻,二嚴申初三刻,三嚴申正初刻。
明日朝參時,初嚴卯初三刻,二嚴卯正二刻,三嚴辰初一刻,開門,罷漏後。
還宮後,藥房·政院·玉堂問安。答曰,知道。
明日朝參停,春塘臺擧動爲之事,定奪。
明日春塘臺擧動時,初嚴卯初三刻,二嚴卯正二刻,三嚴辰初一刻,開門,罷漏後。諫院朝報
上在慶德宮。停常參·經筵。
辰時,灑雨,或晴或陰。自申時至酉時,大雨。夜三更,黑雲一道如氣,起自艮方,直指坤方,長竟天,廣數尺餘,漸向南方,良久乃滅。玉堂日記
政院啓曰,初嚴時刻已迫,而方有雨徵,何以爲之乎?敢稟。傳曰,觀而爲之。
慈殿,藥房問安。答曰,知道。
藥房啓曰,昨日犯夜勞動,行禮泮宮,又於次處,親臨試才,竟夕還宮,伏未審聖候,何如?慈殿氣候,亦何如?臣等憂慮未弛,敢來問安。答曰,無事。
政院啓曰,卽今雨徵猶在,差晩雖晴,旣已擧動之後,若値此雨,則事多可慮,擧動退行宜當。敢稟。傳曰,擧動退行於明日。
府啓,請還收柳後聖·趙徵奎加資之命。措辭見上答曰,不允。
司諫吳斗寅上疏。大槪,陳情乞遞職名,未出疆之前,往省父母墳事。入啓。答曰,省疏具悉。爾其勿辭,依願往來。
文廟酌獻禮後,儒生製述科次賦二下監役沈杓,三上生員尹彬,三中二,通德尹堦,生員金錫胄,三下五,通德韓德厚,進士趙師錫,幼學李·李炡·金龜萬。
禁府啓曰,以刑曹公事,鄭泰齊罪狀,已移義禁府處置事,允下矣。鄭泰齊方在寧海配所,發遣書吏,拿來,何如?傳曰,允。
京畿監司書目,坡州牧使吳䎙,稱以落傷,無意還官,罷黜事。又書目,平丘察訪宋胤遠罷黜事。
宗簿直長洪瑩,御帖奉安後,入來。
明日春塘臺擧動時,初嚴卯初三刻,二嚴卯正二刻,三嚴辰初一刻,開門,罷漏後。諫院朝報
上在慶德宮。停常參·經筵。
大駕詣春塘臺後,藥房·政院·玉堂問安。答曰,知道。
榻前府啓,請還收柳後聖·趙徵奎加資之命。措辭見上上曰,勿煩。
還宮時,初嚴申初二刻,二嚴申初三刻,三嚴申正初刻。
兵曹當該考喧郞廳尹,御座至近之地,不能禁斷雜人,以致紛鬧,極爲駭愕,先罷後推事,承傳。
政院啓曰,初嚴時已迫,何以爲之?敢稟。傳曰,隨時爲之。
當日爲政事,定奪。
還宮後,藥房·政院·玉堂問安。答曰,知道。諫院朝報
上在慶德宮。停常參·經筵。
卯時辰時,日暈。玉堂日記
下直,祥原郡守黃士誠。
謝恩,濟物萬戶申汀。
正言呂□□辭職上疏。入啓。
禮曹判書金南重鍼灸呈辭,入啓。給由。
慈殿,藥房問安。答曰,知道。
藥房啓曰,昨日久臨次處,侵昏還宮,伏未審夜來,聖候何如,慈殿氣候亦何如?臣等憂慮未弛,敢來問安。答曰,知道。無事。
黃海都事書目,災傷差錯谷山郡守李翼德罷黜事。
慶尙監司書目,義城呈,以一家失火,延爇一村,人命燒死事。
正言李□□啓曰,無狀小臣,忝叨言地,絲毫蔑補,愧懼徒積。頃以處置之事,重被儒臣之斥,廉隅所在,有難抗顔,而引避不得遞,呈告不得達,臣之情勢,極爲狼狽,加以宿患疝痛,遇寒復發,陞降無節,症勢苦劇,兩次擧動,俱不得進參,揆以分義,萬殞難赦。今始力疾强起,扶曳來避,臣之罪戾,至此尤大,以此以彼,決不可仍冒。請命鐫斥臣職。答曰,勿辭,退待物論。
大司諫柳□□啓曰,臣本以積病沈痼之人,日寒之後,胸腹之痛,眩暈之症,一時添劇,而適當謁聖擧動,不敢言病,力疾隨參於陪從之列矣。自闕下退歸之時,舊症俱發,僅僅扶曳還家,委頓苦痛,欲起還仆,昨日擧動,未得進參。逋慢之罪,實合萬誅,冒呈辭單,見阻政院,縮伏私室,方切惶恐。卽見同僚引避之辭,未參擧動之失,臣亦難免,所當自劾之不暇,何敢處置同僚乎?決不可一刻仍冒,請命遞斥臣職。答曰,勿辭,退待物論。
答正言呂□□疏曰,遞差。
吏曹啓曰,臺諫有闕,政事,取稟。
府啓,請還收柳後聖·趙徵奎加資之命。措辭見上新除授大司憲尹文擧,時在忠公道石城地,持平李翔,時在全義地,請竝斯速乘馹上來事,下諭。正言李□□,大司諫柳□□,竝引嫌而退,一事之嫌,不必再避,疾病之作,人所難免,未參擧動,理勢固然,俱無可遞之失。請正言李□□,大司諫柳□□,竝命出仕。答曰,不允。下諭事及出仕事,依啓。諫院朝報
上在慶德宮。停常參·經筵。
有政。玉堂日記
謝恩,護軍金俊釴。
禁府啓目,鄭昌翰·鄭世輔等,所供相左,令本道,一一嚴査啓聞後,稟處,何如?啓依允。
右副承旨金始振,掃墳事,高陽地,出去。
正言李□□,大司諫柳□□,就職。
以禮曹三南逐朔物膳數目別單,傳曰,慶尙道物膳中,打點處,更爲量減事,言于該曹。
司饔院官員,以提調意啓曰,元子誕生陳賀進上,兩大妃殿外,勿爲封進事,該曹旣爲定奪,而全南道則大殿·中宮殿,亦爲封進,有違於當初聖敎軫念凶年之意,而本道旣已封進,則還爲退送,亦甚有弊,姑爲捧入,何如?傳曰,知道。本道監司推考,可也。
典獄署參奉尹民擧段,殺人罪人張友益,任其自裁,難免尸居不職之罪,先罷後推事,捧承傳。
辰時,日有左珥。未時,日暈兩珥。申時,日有兩珥。夜五更,流星出北河星下,入孤星上,狀如鉢,尾長三四尺許,色赤,光照地。諫院朝報
上在慶德宮。停常參·經筵。
謝恩,宗廟令鄭榮漢,活人別提李泰英。
大司諫柳□□鍼灸呈辭,入啓。
弘文館啓曰,本館新錄,至今遷延,擬望之際,常患苟簡,實爲未安。新錄之規,館官中,若有一員未參,則不得爲之,故前頭將待在外僚員之入來,當有圈點之擧,而修撰吳始壽,今以京試官,又將出仕,回期甚遠,新錄之事,漸至遲違,極爲可慮。修撰吳始壽,平安道京試官改差,何如?傳曰,允。
慈殿,藥房問安。答曰,知道。
藥房啓曰,伏未審數日來,聖候,何如?慈殿氣候,亦何如?臣等憂慮未弛,敢來問安。答曰,知道。勿爲問安。
傳,前郡守趙應□·金寅亮·權瑜·白弘一,府使鄭倜,牧使李尙逸,縣監許□·金繁·鄭後昌·朴震卿·趙廷璜,縣令李珩,主簿田注雨,假監役權順元,判官趙世煥,敎授楊震行,耿陵守晃,前兵使尹天賚,萬戶河奉·朴東晉·權管朴悌元,僉正李克和,副正田培,守門將楊澳等敍用,前府使韓震琦·兪錫·李興祿,縣監鄭之虎·鄭基豐·安緝·金繁·鄭後昌·朴震卿·李垕,牧使李尙逸,修撰金萬均·睦兼善,主簿韓得良等,職牒還給事,下吏·兵曹。
辰時,日有兩珥。巳時午時,日暈。諫院朝報
上在慶德宮。停常參·經筵。
下直,安城郡守元萬春。
謝恩,護軍柳永祐,坡州牧使李晶,訓鍊僉正姜錫圭,兵曹佐郞尹哲,工曹佐郞黃道光,方垣萬戶金興宗。
謝恩,掌令宋時喆。
司饔院官員,以提調意啓曰,元子誕生陳賀進上,大殿·中宮殿,則入於特爲節減之中,而昨日全南道進上,混同封進,極爲不當,而莫重進上,旣來還送,似涉未安。且有遠道之弊,故姑爲捧入之意,敢爲啓達矣。今此咸鏡道陳賀進上,大殿·中宮殿,亦爲封進,而昨已稟定,故謹此封入之意,敢啓。傳曰,知道。
議政府左參贊宋浚吉,時在忠公道懷德地,乘馹上來事,下諭,何如?啓依所啓施行。諫院朝報
今日引見時,榻前府啓,請還收柳後聖·趙徵奎加資之命。上曰,已諭毋煩。正言李□□啓曰,臣以李之翼處置之事,重被儒臣之斥,不敢晏然行公,而且素患疝症極重,不能運動,謁聖擧動時,未能進參於陪從之列矣。今者大臣,旣以爲非,何敢一刻仍冒?請命遞斥臣職。上曰,勿辭,退待物論。諫院朝報
左議政沈之源所啓,李後聃今番以使臣軍官入送便當矣。上曰,旣不定配,入送無妨。又所啓,嶺南飢荒,不可不及時賑救,嶺東所在穀物,限一萬石,移送於嶺南,以救其急,而以咸鏡道所在穀物一萬石,移置於嶺東,以充其數,何如?上曰,一萬石亦似不多,以嶺東所在穀物一萬五千石,沒數移送於嶺南,用於賑救,如何?右議政元斗杓曰,姑以一萬石,爲先移送嶺南,而更觀前頭事勢,如有不足之患,則加送可也。鄭致和曰,移糶之擧,甚爲重難。嶺東之穀,移送嶺南,北道之穀,移送嶺東,兩處輸致,尤似有弊,使江原道,調發船隻,而北道之穀,直送於嶺南,則稍似省弊矣。左議政沈之源曰,賑救方急,當就其便近而輸致,今若以北道之穀,輸致於嶺南,則事必稽遲,嶺東穀物一萬石,速爲移送嶺南,實爲便當矣。上曰,依爲之。又所啓,四品以上減祿事,前日陳達於春塘臺榻前矣。聞倉儲之太,勢難繼用,必須減給祿俸,可以繼給軍兵馬太矣。元斗杓曰,聞戶曹判書鄭致和之言,米則猶可繼用於來四月朔,而祿太則不足,一千五百餘石禁軍馬隊之料太,不能繼給,則事甚可慮矣。鄭致和曰,若減之,則當自五品以上減之矣。上曰,冬則太一石,以田米代給,明年春等祿爲始,此一石,權減,可也。又所啓,貢物價,無路繼給,前以減三分之一,已爲定奪,而減數過多,各司下人,將難支保云,減八分之二,則似當矣。上曰,當初予意,亦以爲減八分之二,爲可矣。依爲之。鄭致和所啓,前者全南大同磨鍊時,歲弊所用大好紙·小好紙·白綿紙,竝入於大同作米之中,不以本色上納,而貿用於京中矣。京中紙品,不如各官所納,前頭將未免生事之患,極爲可慮矣。元斗杓曰,當初臣等之意,豫慮此弊,紙地則欲以本色上納,而大同主管之臣,試貿於京中,其弊如此,戶判之言,誠然矣。上曰,自明年爲始,紙地則竝以本色上納事,分付可也。備局謄錄
郞廳李弘稷校正。日記廳郞廳李益普書
上在慶德宮。停常參·經筵。
藥房都提調元斗杓,提調洪命夏,副提調朴世模啓曰,時序屬冬,伏未審聖候,何如?今日是朔朝,臣等敢來問安。答曰,知道。
答司憲府坐不坐單子曰,百司糾檢,憲府之責,一朔之內,三坐行公,其不職甚矣。其時憲府之官,竝從重推考,以礪將來。內下日記
上在慶德宮。停常參·經筵。
金始振啓曰,黃海監司洪□□江都移轉米,請以小米代捧,留置官事狀啓,粘幅背後,不着署,事涉不察,請推考。傳曰,允。
又啓曰,行大司憲尹文擧在外,掌令朴增輝受由在外,執義·持平一員未差,掌令宋時喆,持平丁昌燾避嫌退待,今日監察茶時之意,敢啓。傳曰,知道。二行缺
金佐明,以忠勳府半行缺衛梁應漢上言啓下,而依前例,卿其四五字缺爲回啓,累度招致,今旣過限,終不來現,不數字缺之意,敢啓。傳曰,知道。
掌令宋時喆啓曰,柳後聖·趙徵奎等罪名極重,國言未已,豈可以賞典?閱月論執,未蒙允兪,外間物議,久而愈激,請還柳後聖·趙徵奎加資之命。答曰,不允。
金始振,以祔廟尊崇冊禮都監儀軌郞廳二字缺提調意啓曰,郞廳尹趾美,不爲受由,任意下鄕,殊甚可駭,從重推考,何如?傳曰,允。
弘文館校理任翰伯,副修撰洪柱三等箚曰,伏以正言李觀徵,以臣以李之翼處置之事,重被儒臣之斥,不敢行公。且疝症極重,謁聖擧動,未能進參,二字缺大臣旣以爲非,何敢仍冒?正言兪命胤,以頃忝憲職,擬律失當,聖敎甚嚴,斥以循私,臣誠惶隕,今者又叨言地,情勢難便,未卽出謝矣。昨見正言李觀徵榻前避辭,卽指斥臣父疏中論一字缺請出李之翼事也,臣決不可晏然處置。大司諫柳慶昌,以賤疾危重,再次擧動,不得進參之失,已盡於前日避辭中,今不敢煩瀆,而所患諸症,一向危劇,敢呈請懇之單,得蒙恩暇,庶有治療生活之望矣。伏聞昨日筵中,以兩司不參擧動爲非,且以應遞請出爲違例,臣旣有一字缺犯,不宜冒居。持平丁昌燾,以孱疾善病,黽勉行公矣。頃忝本數字缺之坐,以照律公事,見非政院,決難晏然,未免呈告,非但爲一二字缺而已,連値擧動,不敢言病,力疾隨參,所患添劇,呈告三字缺名未解,不勤供仕,臣實自知。且頃日之處置諫院七八字缺人所難免,不參擧動半行缺臣以供仕之不勤,處置之半行缺未開坐,致有特推之命,至於課製未及製呈四字缺以此以彼,勢難在職。掌令宋時喆,以素有胸痛,末由自數字缺見阻,召牌遽降,黽勉趨詣矣。卽伏見持平丁昌燾引避之疏,則有呈告引咎之語,以病呈告,臣亦有之,何敢處置同僚乎?竝引嫌而退,未參擧動,雖緣疾病,而旣被非斥,勢難在職,旣往之事,不須提起,而嫌不處置,理所固然,乍出還入,或因情勢,而推勘疊至,在所當遞,除職未久,承命卽赴,則暫時呈單,非所爲咎。請正言李觀徵,大司諫柳慶昌,持平丁昌燾遞差,正言兪命胤,掌令宋時喆出仕。取進止。答曰,依啓。燼餘
戶曹啓曰,東西班五品以上祿俸太各一石,今十月等,則以田米代給,來正月等爲始,權減事,榻前定奪矣。更考祿之數,則自五品至七品,皆受太二石,不可異同,十月等太各一石,竝以田米代給,而五品以下,則受祿元數不多,太代田米,正月以後,亦爲仍存似當,別單開錄以入之意,敢啓。傳曰,知道。戶曹謄錄
上在慶德宮。停常參·經筵。
鄭榏啓曰,明日常參·經筵,取稟。傳曰,停。
鄭萬和啓曰,備邊司郞廳來言,今日賓廳坐起日次,而冬享大祭齋戒相値,不得爲之之意,敢啓。傳曰,知道。
又以都二三字缺府言啓曰,今日入直軍士,當爲中日習射,而以冬享大祭齋戒,不得爲之之意,敢啓。傳曰,知道。
正言兪命胤啓曰,無狀小臣,百不及人,一行缺職,其亦甚矣,半行缺誠不敢有一毫怠慢之意,臣之忝叨憲四五字缺月而初二初四,連與其時執義臣李俊耉開坐三字缺五以事引避,初六遞職,今聞臣名,亦在特推數字缺臣之不職,到此益著,決不可一刻冒居言地,請命遞斥臣職。答曰,勿辭。
金始振啓曰,正言兪命胤,再啓煩瀆,退待物論矣。傳曰,知道。
金佐明啓曰,再昨以憲坐不坐單子,一朔之內,三坐一字缺其時憲府之官,竝從重推考事,命下矣。臣以其單子中載名之官,敬奉傳旨矣。卽伏見正言兪命胤避辭,則行公四日,再次開坐,旋卽遞職云,兪命胤非一字缺所失,其推考何以爲之?敢稟。傳曰,然則勿推。
以備忘記,傳于鄭萬和曰,史官一員待命,騎馬三匹立之。
以備忘記,傳于鄭榏曰,佐郞尹晳子太興,縣監尹埰子世益,副提學兪集子命興,幼學朴長子必成,持平丁昌燾子致重,禁婚,其餘,竝許婚。
鄭麟卿啓曰,兵曹郞廳來言,闕內各處夜巡檢之意,敢啓。傳曰,知道。燼餘
備邊司啓曰,仁川紫燕公廨五十七間,萬戶金石堅,拮据造成之後,募得僧人文哲自備彩色,使之丹靑,三十餘間已爲畢役,故金石堅,則頃日榻前,陳達六品遷轉,僧人則不可無酬勞之事,前頭又有寺刹造成之擧,依江都僧人例,通政帖,令該曹成給,以爲激勸之地,何如?答曰,允。備局謄錄
上在慶德宮。停常參·經筵。
下直,牙山縣監尹弼。
鄭榏啓曰,明日常參·經筵,取稟。傳曰,停。
鄭麟卿,以吏曹言啓曰,幼學鄭之泳上言一字缺下本一字缺而限內不爲現身,依例不得回啓之意,敢啓。傳曰,知道。
鄭萬和,以備邊司言啓曰,仁川紫數字缺廨五十餘間,萬戶金石堅,拮据造成之後,數字缺僧人文哲,自備彩色,使之丹靑三十餘十餘字缺頃日半行缺無酬功之事,前頭有半行缺通政帖,以爲激勸之地,何如?傳曰,允。
金□□以禁府言啓曰,前水使李東顯·邊應立四五字缺屍船人等,竝拿推,嚴査處置事,命下矣。李東顯今已就拿,而邊應立,時在錦城地,傳簡者載屍船人等,在全南道右水使營下,發遣羅將拿來,而以獄體言之,則其時僞造書簡,梁穎南亦不可不一處推覈一字缺情而穎南方在慶尙道巨濟縣配所,發遣羅將,亦爲拿來,何如?傳曰,允。
鄭萬和,以訓鍊都監言啓曰,日前修撰金萬均,都監郞廳已爲啓下,而方在罷一字缺中,時無職名,依例付軍職,冠帶常仕,何如?傳曰,允。
答忠公道敬差官金禹錫疏曰,省疏具悉。所陳之事,當令廟堂議處焉,爾其勿辭察職。元疏在下
以都摠府寶劍望單子及兵曹別雲劍望單子,傳于鄭萬和曰,以謁聖時人員,仍用。
答仁川府使李廷夔疏曰,省疏具悉。爾之所陳之言,當令廟堂議處焉。元疏在下
有政。
吏批,判書尹絳,參判金壽恒,參議趙復陽,行都承旨金佐明進。兵批,判書洪命夏禁軍馬點坐起進,參判朴長遠受由在外,參議吳廷緯病,參知李殷相進,左副承旨鄭萬和進。
吏批,以南龍翼爲大司諫,鄭繼胄爲執義,李有相爲持平,李在容·權道興爲學諭,鄭載嵩爲承文院副正字,朴仁楨爲校書副正字,李枝茂爲正言,羅萬葉爲結城縣監,許苾爲典籍,四館可遷一字缺陵守覓敍用。魚震翼爲戶曹佐郞,金夏鉉爲梁山郡守,元萬里爲持平,金善英爲咸安郡守,金宇亨爲宗簿寺正,鄭植爲尙衣院正,具□□爲刑曹正郞,李堥爲兼持平,閔光爀爲眞四五字缺激爲典獄參奉,濟用正朴濠,軍資一行半缺李夏,分差西學敎授,半行缺通政,實錄廳都廳郞廳加資事,以六七字缺均博士。兵批,以柳慶昌·鄭倜·尹天賚·趙應立·尹□□爲副護軍,宋山立爲同知,白瑞翰·申時豪·柳遐·李□立爲僉知,李翔·丁昌燾爲副司直,李觀徵·尹抃·金均爲副司果。
朴世模,以常平廳言啓曰,忠公道扶餘幼學兪命龍上言一張,啓下本廳,而觀其上言措語,所謂前後納粟,皆不載於本廳文書,且於限內,尙未現身,不得覆啓之意,敢啓。傳曰,知道。
又以戶曹言啓曰,東西班五品以上祿俸太各一石一字缺十月等,則以田米代一字缺來正月等爲始,權減事榻前定奪矣。更考頒祿之數,則自五品至七品,皆受太二石,不可異同,十月等太各三字缺以田米代給,而五品以下,則受祿元數不多,太代田米,正月以後,亦爲仍存似當一字缺單開錄以入之意,敢啓。傳曰,知道。
鄭萬和數字缺事變假注書趙聖輔,數日來重患寒疾,不得供二字缺事之時,不可等待其差歇,趙聖輔改差,他假注書差出,何如?傳曰,允。
事變假注書李翊相,受。數字缺
傳于鄭麟卿曰,內奴婢身貢捧上時,作弊與否査覈事,春間命下矣。至今不爲回啓,此何故也?
掌令宋時喆啓曰,柳後聖·趙徵奎之罪名極重,國言未已,豈可混施賞典,閱月論執,未蒙允命,外間物議,久而愈激。請還收柳後聖·趙徵奎加資之命。答曰,勿煩。
忠公左道災傷敬差官金禹錫疏曰,伏以臣於數日前,得見政目,以臣爲司諫院獻納,繼而伏聞因本院啓辭,聖批有曰,竣事後,自當上來,姑勿下諭者,臣誠兢惶感激,不知所措。臣之完事之期,未可豫料,言責重地,不宜一日虛曠,伏乞聖慈,俯諒微懇,亟許遞免,不勝幸甚。仍竊伏念奉命之臣,苟有所懷,隨事陳啓,以備裁擇,乃其職耳。況今年覆審,有異常例,別遣京官,意非偶然,則其敢有懷緘口,不爲轉聞,以孤我聖上恤災愛民之盛意哉?玆將沿路聞見,仰瀆聖聰,伏願殿下,留神省納焉。臣始由稷山,遍歷海邑,失稔之狀,誠爲慘酷,或一野之內,盡爲枯損,風煙蕭索,滿目荒蕪,到處民人,擁馬控訴,聞其所陳之言,參以二字缺之災,其情戚矣,其勢急矣。其中最所懇四五字缺災及多轉米太退半行缺海尤甚,水田·旱田,被災惟半行缺呼冤固其所也。一邑田災,固不遍給,若抄出數字缺之面特給太田之災,以慰民望,似或宜矣。海澤數字缺甚慘目,而其中太田,最爲無形,濱海之處,全無所穫,勿拘常規,合有矜恤之擧矣。至於移轉之穀,則係是保障餫餉,所關極重,不可輕議。然念國家姑無警急之事,民生方有流散之形,爲慮日後之需,不紵目前之急可乎?事有先後,時有緩急,江都·安興移轉米太,竝令待明秋收捧,以示別樣軫恤之意,亦或宜矣。槪聞當初移轉受來者,皆是上年沿海被災之邑,而今歲之荒,又加一層,此際收捧之難,有似龜背括毛,弛張之擧,恐不可已也。且今年農事,山郡則稍似成熟,而其間猶有被災特甚處,蓋依山灌漑之地,則禾稼頗似茂實。至如平野瘠薄之處,則或播種而旋卽就枯,或望雨而終未移秧,全災之外,陳處亦多,而事目之中,山郡不許給陳,故官吏不得自由,陳處多入實結,下民不免虛賦,呼訴極其紛紜。而臣亦拘事目,只憑各邑所報,詳細審驗而已,朝家本意,亶在於災實得正,使民無冤,而臣徒持文簿,無所變通,若有未及蒙惠,怨歸於國者,臣之罪也。前頭所到之一字缺如或有陳荒水田,入於實結者,則一一詳審給陳,恐或宜矣。而若不稟定,有難一字缺便,忘自陳達,恭竢睿裁。伏乞聖明,下臣疏本,詢于廟堂,速賜指揮,不勝幸甚。臣無任區區屛營之至,謹昧死以聞。啓下備邊司,備邊司粘啓,金禹錫目見本道失稔之狀,有此陳疏爲白有在果,但旱田則春秋再度耕種,故元無給災之規分叱不喩,今年段,兩麥稍實,決難創開無前之一字缺爲白乎旀。山郡農事,比諸海邑,災實懸殊,六七字缺實之處給陳一款,亦半行缺白乎旀,江都移轉未段,所半行缺澤新昌尤甚失稔乙仍于,此三邑所受,使四五字缺以爲明春振飢之用。其餘段,未凍前,輪納江都,數字缺爲發文知會爲白有旀,太段,本色捧上,尤爲不易,代一字缺他穀留置該邑爲白有如可,明春還給納者,待秋成,本色收捧之意,亦已分付爲白有在果,安興鎭穀物段,數字缺置係是軍餉,不可等待明秋,捧置各其邑,開春糶糴數字缺趁秋成,輸納本鎭宜當,以此分付,何如?啓依允。
仁川府使臣李廷夔疏曰,伏以愚陋微臣,百無一能,倖竊科第,猥蒙洪造,十年敡歷,無非不似,每當寵榮,愧懼冞切。加數字缺家素貧寒,老母在堂,菽水之奉,朝夕難繼,一縣便養,平生至願,而今幸有得,得免塡壑,母子相對感泣,不知死所。第邑雖殘小,尙有民社,國家有保障之計,農事無一年之豐,政宜撫摩,事多變通,則臣雖私幸哺啜,豈可忘一日之責乎?竊伏惟念畿甸大同之法,其來已久,漸失本意,弊生如毛,如欲枚擧,指不足屈,姑撮其最無據者言之,大同初設之法,一結田稅,正供之外,又收十六斗之米於宣惠廳,以應諸色進上貢物役,此外更無他賦,故十六斗之役,雖非薄賦,而民情猶以爲便矣。今乃不然,京營庫進上主人,旣受宣惠廳所給之價,又徵土産於本邑,無所不至。以臣邑言之,則一年備一二字缺於主人者,洪魚·黃石首魚·生蛤·中蝦·小螺·生蟹·海䑋土四五字缺石花·落蹄·大蝦·蘇魚·眞魚·烏賊魚等物,無四五字缺加給米二十石,或徵於民結,或半行缺要之主人輩,不能支半行缺已成謬規耳。國家軫恤民事,歷朝以六七字缺有減無加,宣惠廳收米,則每不下十六斗,而尙有此弊,一字缺臣實怪之。若主人輩所受之價,不足以當其役,則宣惠廳自當有變通之擧,豈可更責於已納十六斗之民乎?事之無據,莫此爲甚,此宜急先變通處也。國家以江都,爲保障之地,而津路有不便之勢,故有紫燕島施設之擧,而所謂設施,只移永宗萬戶於紫燕島,一隅數里之地,僅構若干家舍而已,數里之內,田野幾何,人民幾何,只以數十間家舍,爲他日保障之地,不亦疎乎?紫燕島周回幾至五六十里,皆爲司僕馬場,而土地膏沃,民皆願耕,當此地無遺利,寸土如金之時,猶可爲民許耕,以免率獸食人之譏,況國家保障之地,豈可以馬政爲拘,而不思募民設屯之策乎?馬場之外,借給數里之地,使永宗萬戶,作數十間屋舍,以爲他日緩急用,實同兒戱,國家長算,容如是乎?紫燕島天塹之險,實非江都之比,不可棄之地,徙馬設屯之擧,自前非不講論,而頃者江華馬移送之際,船載不謹,以致馬匹多斃,故司僕寺,以此爲戒,至今持難,此則與江華移馬,形勢頓異。紫燕之傍,有龍流·三木兩島,相去不遠,水草數字缺潮退則人馬以旱路相通,此不過點數驅送而已,無船載過涉之難,此等形勢,有司之臣,亦難遙度,聖明何能盡下燭乎?必以紫燕,爲他日緩急之用,則徙馬設屯之擧,決不可已。今年農事,畿甸雖曰稍稔,而沿海之地,則旱乾之災,甚於去年,臣六月到任之後,連續報知於道臣,道臣從實馳啓朝庭,亦有給陳給災之擧,而今秋大同八斗之米,無一升蠲減,此外紫燕倉及本倉諸色糴穀,至於五千餘石矣。卽今百穀登場之時,田野有饑饉之色,八斗收米,五千糴穀,民何以辦一字缺小民逐日號訴,臣每以朝家不得已之意,多五六字缺實狀,誠有不忍之心矣。半行缺此等民役,實難變通半行缺移轉米也。卽伏見朝家分付,年例移轉,則五六字缺備明年賑救之用,自願移轉,則沒數竝其費耗而數字缺江都云,若臣邑,則有不可與他邑同科者。自紫燕設倉之後,倉儲米一千一百餘石,年年有糶糴之擧,民蒙其惠,不願江都移轉,故本邑,則近來無年例移轉之規,去年凶荒太甚,紫燕倉穀,不足以賑飢,故受此二百二十石之米耳。江都糶糴之規,受來之時,縮數幾至二斗,而船價又出其中,輸納之際,充其縮數之外,又有加升,又有船價,以此計之,則民之所食幾何,民之所費幾何?今年如此,明年又如此,則民何以支堪乎?若他邑,則不一字缺以此爲辭,而每每留捧於本邑也。至於臣邑,則國家保障之計,亞於江都,且紫燕倉,距江都水路十里許相望之地也。若此島爲他日保障之地,則二百石之米,猶患不足,若當窘急之時,江都有乏糧之患,則雖竝與前儲一千石而取去,不過數隻船,風便一瞬而去耳。一字缺年出納於江都,徒貽民弊,有何所益乎?此則決知其不可。臣之愚意,則江都移轉二百二十石之米,除耗留捧於紫燕,此後雖値凶歲,更不受糶於江都,一以除貧民耗費之弊,一以爲他日緩急之用,事之便宜,無過於此也。邑中弊瘼,非止一二,而玆前數件事,特其尤者,而且有目前之急,伏願聖明,下詢廟堂,從長善處,不勝幸甚。臣雖愚鈍無才,不能仰體分憂之意,而久忝近密之侍,猥膺百里之命,苟有所懷,何可自外?玆敢冒死仰瀆,冀或一毫有補,臣無任惶悚祈懇之至,謹昧死以聞。啓下備邊司,備邊司粘啓,觀此上疏,歷陳一邑弊端,請加變通,不無意見是白在果,大同春秋十六斗收米之外,京營庫進上主人輩,又徵土産魚物於本邑爲白臥乎所,果如此說,則誠爲巨弊,令宣惠廳,移關本道,査問善處爲白乎旀,紫燕島數字缺移設事段,勢多難便,曾在先朝,已爲講四五字缺輕議是白乎旀,本府半行缺於紫燕倉事段,江都轉給半行缺地距江都,只隔一水,本島留捧,與他邑有異。此五六字缺辭施行,似爲宜當,以此事意,該廳及本道·江華府竝爲數字缺,何如?啓依允。
待罪臣李一相疏曰,伏以臣持身無狀,一字缺此不測之地,臣誠痛迫,欲死無地。臣若逐條陳辨,則實涉偃數字缺是非曲直,自有公議,惟當囚首縮伏,以竢朝家處置,待罪郊外,已過累日,而震越之中,猶不敢陳疏有所自列矣。卽伏聞李東顯等,旣有拿問之命,臣豈有獨免之理乎?伏乞天地父母,先削臣職名,仍下臣司敗,以正臣罪,不勝幸甚。臣無任崩迫戰灼之至,謹昧死以聞。啓下備邊司,備邊司粘啓,觀此工曹判書李一相之疏,不敢晏然帶職,有此陳列爲白有在果,李東顯等方有査問之擧,姑待結末而處之,何如?啓依允。燼餘
上在慶德宮。停常參·經筵,只朝參。
鄭榏啓曰,明日常參·經筵,敢稟。傳曰,停。
朴世模,以戶曹言啓曰,傳曰,內奴婢身貢捧上時,作弊與否査覈事,春一字缺命下矣。至今不爲回啓,此何故也事,傳敎矣。內奴婢元貢外,人情濫捧辭緣,査問各道,待其一字缺啓畢到,一時稟處事,入啓蒙允之後,忠公道數字缺爲査啓,故臣致和出仕,卽時行會八九字缺敢啓。傳〈曰〉,已諭。以下缺
金始振啓曰,去九月一字缺日差備門外擊錚人私奴永輝,自刑曹捧招,則非私奴永輝,乃正兵金明希云。臣供其身役姓名之俱數字缺招問當初執捉兵曹色吏李義海,則言當初問其役則私奴也,問其名則永輝也,問其誰家之奴,則曰乾川洞趙都事農所奴子,而年可二十七八云。今此金明希,非但役一字缺姓名之不同,其年乃四十三歲,其間似有二字缺代身二字缺弊,令該曹,更加明査處置,何如?傳曰,允。
以禮部一字缺咨草,傳于鄭榏曰,似有未盡處,更爲察啓。
鄭萬和,以備邊司郞廳,以左·右相意啓曰,政府郞廳,只有司錄元梲一人,而受由下鄕,久不上來,政府以無郞廳之故,不得合坐。今秋等都試,以此遲延,司錄元梲遞差,其代,令該曹,口傳差出,何如?傳曰,允。
鄭萬和,以扈衛廳言啓曰,本廳軍兵每年試射事,曾已啓稟一字缺行矣,明日訓鍊院試射之意,敢啓。傳曰,知道。
又以禦營廳言啓曰,別馬隊已受兼司僕者,又爲入格兒馬給帖處三字缺以入,而前規亦有兒馬帖一字缺出者,此類能走馬,亦爲三字缺給乎?竝此仰稟。傳曰,已前兒馬帖所受者,幾人乎?
掌令宋時喆啓曰,柳後聖·趙徵奎罪名極重,國言未已,豈可混〈施〉賞典?閱月論執,未蒙允兪,外間物議,久而愈激。請還收柳後聖·趙徵奎加資之命。新除授持平元萬里,時在全南道錦城縣,請斯速乘馹上來事,下諭。答曰,不允。下諭事,依啓。燼餘
上在慶德宮。停常參·經筵。
下直,坡州牧使李曼。
鄭榏啓曰,明日常參·經筵,取稟。傳曰,停。
鄭萬和,以都摠府言啓曰,今日入直軍士,中日習射,請出標信。傳曰,知道。
吏曹口傳政事,以趙遠期爲司錄。
鄭榏,以禮曹言啓曰,忠州幼學一二字缺時,上疏,沃川幼學郭文耉上言,啓下本曹,一二字缺重大,判書臣金南重方在鍼灸中,待五六字缺啓之意,敢啓。傳曰。數字缺
半行缺度呈辭,傳于鄭榏半行缺柳後聖看病。
掌令宋時喆啓曰,柳後聖·趙徵奎等罪名極重,國言未已,豈可混施賞典?閱月論執,未蒙允兪,外間物議,久而愈激,請還收柳後聖·趙徵奎加資之命。答曰,不允。
鄭榏啓曰,以淸風府院君呈辭,遣柳後聖看病事,命下矣。卽爲分付內局,而掌務官來言,柳後聖身有病患,不得進去云。柳後聖之病,雖未知如何,而偃然稱病,終不進去,極爲可駭,請推考。傳曰,允。
金始振,以兵曹言啓曰,數字缺臣命夏與大將五六字缺慕華館禁軍及都監馬兵,所受之馬四五字缺使之騎走,擇其上中下,分三等別單列錄,而三四字缺或禾老,或疲病不合者,似當減去,故以下之下,書入之意,敢啓。傳曰,下之下則減去爲當,如或自備能走馬,則入啓給料,可也。燼餘
上在慶德宮。停常參·經筵。
鄭榏啓曰,明日常參·經筵,取稟。傳曰,停。
又啓曰,來十一日輪對日次,取稟。傳曰,停。
又啓曰,來十一日專經文臣殿講日次,取稟。傳曰,爲之。
金始振啓曰,臣待罪該房,伏見刑曹出納一二字缺其中內官安進卿奴業龍,以文記銀子偸取之事,初一二字缺諉於進卿之妻,終則變辭自服,其偸銀之罪,數字缺稱以裂破造屨,其情狀,極涉殊常,而六七字缺不過十數兩銀子半行缺無非年少癡騃之所致,而囚持十餘字缺今若一向加刑,終至杖斃,則恐或過重,頃日達數字缺送偸取內書投火之罪人香男,亦蒙特宥,得免數字缺此誠大聖人欽恤好生之至意,今此業龍之罪,亦不無一字缺議之道也。且守禦軍官金逸俊之事,觀其供辭及刑曹回啓,則買田旣有文券,開墾又受立旨,今之不推問者,只是假托宮家一款,而當初宰臣之通報宮家,未必出於公心,則假托宮家之說,似非逸俊之實狀,嚴刑三次,亦足懲罪,參酌處置,恐或得宜。且三和尙方奴加未等上言六七字缺倖望之情狀,固爲可痛,該院回啓之意四五字缺參酌治罪,以杜後弊。而累次刑推,一向窮三四字缺過重,此三件公事,已爲依奏,下分付該曹,而區區所懷,惶恐敢啓。傳曰,知道。
鄭萬和,以扈衛廳言啓曰,臣之源·臣斗杓,進詣訓鍊院,扈衛三廳軍官會合試射,柳葉箭五矢二字缺依前規,不計貫中,一從矢數,別單書入之意,敢啓。傳曰,知道。
以備忘記,傳于鄭萬和曰,右議政元斗杓軍官閑良玄德秀,直赴殿試,行判中樞府事鄭太和,軍官前萬戶李時昌,邊將除授,左議政沈之源軍官閑良李墠六七字缺給。
金始振啓曰,卽者正言兪命胤,以數字缺李俊耉推考公緘,今將入啓,獨得幸免,而不敢晏然之意來避,而命胤之無失,自上旣已下燭矣。其推考,則俊耉亦是一體之人,緘辭入啓之後,只當恭俟睿裁,不當復爲題起,故臣等以此意,往復於命胤,則終不回聽,必欲入啓。臺諫事體,與庶官不同,何以爲之?敢稟。傳曰,不必爲避之事,勿爲捧入。
鄭萬和,以備邊司言啓曰,頃日登對時,江原道嶺東各邑米租萬石,則爲先移送嶺南,咸鏡道一萬石,則移給於嶺東事,定奪於榻前矣。臣等取考該曹嶺東會計案,則大小米五千餘石·租二萬餘石,而今秋畢捧與否,亦難豫知。且本路江陵以南三四邑,地接嶺南,失稔亦甚,其勢決難沒數移轉他道。嶺東襄陽以北五邑米一千石·租三千石,爲先分付慶尙監司,左路沿海船隻,整齊起送,使之運去,北路咸興以南大小米一萬石,則本道船及嶺東船隻,豫先整頓,開春卽時,載致於嶺南近境,使慶尙監司替運,分賑飢民,而運穀之際,不可無領船差員,各別擇定勤幹之人,俾無遲滯欠縮之弊宜當。以此等意,三道監司處,發文嚴飭,何如?答曰,允。
鄭麟卿,以承文院官員,以都提調意啓曰,以禮部咨文草,傳曰,有未盡處,更爲察啓事,命下矣。咨文撰出之後,臣等再三相議,點改以入矣。今承聖敎,更加審察,則在前擬文書撰出時,元犯人等,雖未及拿致京獄,例以自京更訊之意,及於咨內,所以重其事體,而今此咨文中,龍川府使朴始漢,初無査問一節,彌串僉使□光祖,只稱自義州移文査問,各犯人等,亦無京獄推問之語。此三款,未免疎漏,更爲措辭添刪,付標以入之意,敢啓。傳曰,知道。
掌令宋時喆啓曰,柳後聖·趙徵奎等罪名極重,國言未已,豈可混施恩賞?閱月論執,未蒙允兪,外間物議,久而愈激。請還收柳後聖·趙徵奎加資之命。答曰,不允。
大司諫南龍翼疏曰,伏以臣偏蒙洪造,驟躋非分,尋常戒懼,以榮爲災,今此新除之命,又出夢寐之外,撫躬兢惶,益無所措。夫言官之長,責任甚重,苟非地望隆華,風采直切之人,則決無以承當,如臣之極陋至孱者,其安敢貪恩冒恥,偃據首席,呼唱於道路而已乎?不稱之譏,臣所自知,由中之懇,實非虛飾,伏乞天地父母,亟遞臣新授職名,以安微分,以重名器,千萬幸甚。答曰,省疏具悉。卿其勿辭,從速察職。
執義鄭繼胄疏曰,伏以臣之駑劣,最居人下,而猥蒙洪私,復忝非據,環顧駭惶,措躬無地。臺諫之職,責任甚重,而至於亞長,則尤不可人人濫授,如臣庸下,豈可叨竊,以辱淸朝之名器,重貽一世之嗤點也哉?且臣頃本府之以七月不坐之故,至被玉堂之箚遞。所以不坐者,雖緣事勢之使然,而不職之狀,據此可知。今竊聞又以一字缺特推憲府之官,三坐行公,尙半行缺何敢偃然於臺職乎?揆諸事理,十餘字缺顔冒處也明矣。伏願聖明,洞察人器之不一二字缺勢之難便,亟命鐫改,以重名器,以安愚分幸甚。臣不任隕越祈懇之至,謹昧死以聞。踏啓字下。燼餘
上在慶德宮。停常參·經筵。
金佐明,以吏曹言啓曰,臺諫有闕,政事何以爲之?取稟。傳曰,明日爲之。
□啓曰,明日常參·經筵,取稟。傳曰,停。
又以吏曹言啓曰,冬等祿都目政事,來十一日爲之之意,敢稟,啓。傳曰,知道。
又以弘文館言啓曰,上番校理臣閔維重一字缺番修撰臣吳始壽,俱以守禦廳從事官,三字缺點閱之坐,不可不往,參上下番,連日輪回六字缺敢啓。傳曰,知道。
半行缺興倉所報,則判中樞府事鄭太和七八字缺過不爲受去云,係是大臣祿俸,敢啓。傳曰,二三字缺送,可也。
以平安監司任義伯辦米事待罪報二字缺傳于鄭麟卿曰,勿待罪事,回諭。
答副校理李一字缺敍疏曰,省疏具悉。所陳之事,當令廟堂議處,爾其勿辭,從速上來。元疏在下
掌令宋時喆啓曰,柳後聖·趙徵奎罪名極重,國言未已,豈可混施常典?閱月論執,未蒙允兪,外間物議,久而愈激。請還收柳後聖·趙徵奎加資之命。答曰,不允。
夜一更二更,月暈。四更五更,電光,西方,有氣如火光。啓。
戶曹啓曰,卽接廣興倉所報,則判中樞府事鄭維城,今冬等祿俸,科日已過,不爲受去云,係是大臣祿俸,敢啓。傳曰,令本倉,輸送,可也。戶曹謄錄
弘文館副校理李敏敍疏曰,伏以臣受由在外,久曠職事,積二字缺慢罪戾弘多,身雖暫出,豈忘願忠?苟有所聞,不敢不陳。關西今年農事,稍勝於三南,而計其大較,不免爲凶歲,被疢甚處一字缺多不收,海傍水田,尤爲大棄。且於收成之月,往往被雹,前頭民事,必至太煩,朝家西顧之憂也。今此諸色作米之擧,出於國計之甚不得已,以布以米,俱出民力,泛聞遙度,似若無害,災實不同,實雖遍行。大槪土之生穀,人之作力,只有此數,無甚贏餘,今以中人一家之産,逢此不歉,旣納租稅,又納官門,例調又納,前後國糶,豈有一分餘力,可應他調者哉?前知而豫備,驟令而急徵,難易又倍,況米價之高下,朝夕移易,而今之所捧,乃以初秋爲準,卽今冬始,公賦方登,民間穀價,倍加翔踊,視初已加三之一矣。從今以往者,又可知矣,而朝令一下,不得輒輕,强而虐取,豈不甚一字缺殿下爲民求益,患在未知。且火田收稅,亦似太重,蓋山田雖二字缺耕之後,其出益衰,崎嶇砂确,日耕未多一日之地,下五字缺十斗,故一夫之家,牛多者或耕半行缺量輸載之贏,一家出米多者,將至於八九字缺有此也。今遽責於鳥獸聚散之流民,其勢必至於五字缺矣。臣聞州縣舊稅,一日之耕,僅收一斗云,恐今不可加多三字缺臣愚慮,國家不幸,連歲大無,危急存亡,不下兵革,幸聖上憂勞惻怛,節省諸費,固已盡矣。而視古大侵之禮,猶有可論者,損之又損,大減用度,乃當今之要務,必欲設法取盈,非至計也。臣願及今亟令廟堂,商量變通,諸色作米,則稍實諸邑之外,其餘災邑,或米或布,許從自願,而其中流離無産,死故逃亡之舊徵隣族者,亦令道臣,明査區處,別樣施恩。火田收稅,則一如各邑前日之私稅,使未散之民,不至於盡散幸甚,自願而不欲者,可知其不便矣。朝廷之初爲此擧,必非知民不便而强使取之也,各邑火田舊稅,亦非可加而不爲加也,勢不可加故也。願殿下以此察之,如是不足,則尤加節省,節省而又不足,則取用於元一字缺不至甚擾,事體亦當,何必別生調度,以致紛紛乎?臣聞明春則運於關西者,期於三萬石云,此亦已多矣,而如有甚不得已者,則其別取於新規,寧自取足於公儲也。且古語曰,將欲取之,必姑予之。關西一路,調用已多,不可不先示朝家軫恤之意,宜令道臣等,其災甚處,新舊官糶,減其三之一,輕者減其五之一,以紓其困,而以慰其心也。臣頃蒙恩暇,往浴近地之溫陽,又聞老母猝患寒疾,症勢甚苦,不忍徑去,蒼黃歸省,遲留待差,尙未趨召。目見朝家擧事,有不便者,事須急講,義難容默,玆敢煩達於未及還朝之前,不勝惶恐。臣罪尤大,伏乞付之有司,治臣之罪。臣無任徊徨隕越之至,謹昧死以聞。啓下備邊司,備邊司粘啓,觀疏辭,備陳一道之弊,請爲變通,誠有意見是白在果,山火田收稅事段,再三通問本道監司,減而又減,當初一字缺定五斗之內,只捧三斗,此非自本司勒定之數。秋節己過,想已收一字缺今難撓改是白乎旀,諸色作米事段置,亦爲通問於本道監司一字缺其身役輕重,參以本道市價,以定其數,而此亦非自勒定二字缺監司之條列所報是白如乎,本道卽今市直,雖曰不四字缺初所定,不至過重,令本道監司,十分十二字缺歸爲白乎矣。其中死故逃亡侵徵隣族半行缺啓以爲稟處之地爲白乎旀,新舊官糶,他道農事四五字缺道亦不得不捧是白去等,本道則比他稍稔,莫重軍餉,不可不捧,以此等意,分付本道,何如?啓依允。燼餘
上在慶德宮。停常參·經筵。
下直,順安縣令徐一字缺履。
鄭榏啓曰,明日常參·經筵,取稟。傳曰,停。
又啓曰,三都監儀軌,數日前來呈,而多有誤書,使之考準以來矣。今又來呈,而考見祔廟都監儀軌一冊,則誤字甚多,其他儀軌,推此可知。一字缺御覽儀軌如是誤書,而旣已申飭之後,亦不致察,一字缺可駭,儀軌廳當該郞廳推考,色吏五字缺罪儀軌,還爲出給,半行缺啓。傳曰,允。
鄭萬和,以都摠半行缺載刑曹坐起進去晝仕,請出標信。傳曰,三字缺又以都摠府言啓曰,今日入直軍士,當爲中日習射一字缺事相値,不得爲之之意,敢啓。傳曰,知道。
有二字缺吏批,判書尹絳病,參判金壽恒進,參議趙復陽一字缺,行都承旨金佐明進。兵批,判書洪命夏備局坐起一字缺進,參判朴長遠病,參議吳挺緯式暇,參知李殷相進,左副承旨鄭萬和進。
吏批,以李延年爲執義,李休徵爲兵曹正郞,趙錫祿爲禁府都事,尹誼之爲兼參軍,韓汝尹爲富寧府使,李觀徵爲江原道推考敬差官,李聖賚爲監察,金應亨爲校書副正字,李烜爲兼學正。
兵批,以鄭繼胄·徐景霦爲副護軍,李翊相爲副司正。
鄭萬和,以刑曹言啓曰,去九月十六日私奴末叱信呈狀內,渠一字缺成元,本月初四日爲隣居水位所打傷,今十六日致斃云。卽發刑吏,正犯水位及事干二名捉囚後,令當一字缺漢城府依例檢屍,則初再檢屍帳實目,皆以病致死懸錄,傷處三庫,亦已骨端貼席處磨破傷,漢城府移文成送矣。凡殺獄,必先觀實目,斷一字缺輕重以爲按覈之地,而傷處該府旣以貼席所傷,論移實目,初再檢官,又以病患致死懸錄,而水位之父,方爲刑曹書吏之故,律官以下,皆爲循私,以致此逐日呼訴,屍身尙不埋葬云。聽其言語,觀其氣色,則似不無抱冤之端,而搢紳間,亦多云云語,所謂水位之父,本曹書吏者,則當初已爲除下,而再檢時,若有一毫未盡之事,則亦或有三檢之時,一字缺以殺獄事體重大故也。依前例,發遣本曹郞二字缺漢城當部初再檢不參之員,眼同看檢後,四字缺如?傳曰,允。燼餘
上在慶德宮。停常參·經筵。
金佐明啓曰,來十一日,專經文臣殿講相値,視事,頉稟。傳曰,知道。
又啓曰,右承旨臣鄭榏,同副承旨臣鄭麟卿等,以式暇在家,左副承旨臣鄭萬和,卽遭服制出,右副承旨臣金始振呈辭到院,廳中只有臣佐明及左承旨朴世模,而以御藥監劑當進一字缺賓廳武臣講書時,無進去之員,事甚四字缺旨臣金始振,雖以半行缺不能自安,累日不仕,連呈半行缺所嫌,請右副承旨金始振牌招,察任,何如?三字缺
朴世模,以都摠府言啓曰,副摠管洪二字缺武經七書講書事,除標信,賓廳進去之意,敢稟。傳曰,知道。
金佐明啓曰,明日專經文臣殿講時,命官何大臣進去乎?敢稟。傳曰,左相進去。
以禮曹今十月十一日專經文臣殿講書啓單子,傳于金佐明曰,雜頉中,姜錫圭何人耶?
朴世模,以司僕寺官員,以提調意啓曰,旌義縣監金益堅遞任,進上馬二匹上來,禾毛色別單書入,而內廐留養之意,敢啓。傳曰,知道。
金始振,以兵曹言啓曰,武臣賓廳武經七書講書時,御營廳哨官李夢良,吳子不通,請推考。傳曰,允。
鄭萬和啓曰,啓下近道上言一百九十道內一字缺格者五十道而已。奴婢及推刷過限竝五道二字缺甚猥雜,不當上聞者二十道,合七十五道,啓字二字缺次還入之意,敢稟。傳曰,知道。
金佐明,以禮曹言啓曰,以禮曹今十月十一日專經文臣殿講書一字缺啓單子。傳曰,雜頉中,姜錫圭何人耶事傳敎。取考七月朔專經文臣書啓單子書,則姜錫圭一字缺定配懸頉,而今番書啓單子時,有職名人員,各其一字缺擧案之外,雜頉人員,則色吏循例問於吏曹書吏,書呈云,而正書單子,終不來示,徑先入啓,當該色吏慢忽之罪,極爲痛駭,自本曹,爲先囚禁治罪,一字缺臣等亦難免不察之失,不勝惶恐。原單子中,改書以入之意,敢啓。傳曰,知道。
金佐明啓曰,伏見禮草記,則姜錫圭名下,以定配改標一字缺云,錫圭方以重犯,減死定配,不可仍存於專經二字缺列,自今以後,削去其名似當。敢啓。傳。四字缺
金始振,以兵曹半行缺出往慕華館,目見迎恩半行缺亦爲傾頹,不可不趁卽修改,而各衙營繕二三字缺罷,故不得分付該司矣。今此迎恩門修補之役,二字缺緩,令繕工監,斯速起役,工匠之料,亦令該曹,二字缺使之四五日內,完役,何如?傳曰,允。
司諫吳斗寅疏曰,伏以螻蟻微臣,猥蒙恩一字缺得於未出疆前,往省父母丘墳,臣誠惶感,唯一字缺涕淚而已。仍竊伏念,書狀官,例兼臺職,而臣方添叨諫院,必須先遞臣本職,然後乃可下批,拜表日期漸迫,事多難便,玆敢冒煩仰瀆於宸嚴之下,伏乞聖明,亟令該曹,將臣職名,照例遞改,公私幸甚。無任屛營祈懇之至,謹昧死以聞。啓下吏曹。
工曹參判具仁墍疏曰,伏以臣卽見政院啓辭,則槪以刑曹公事,陳其所見,而其在金逸俊之事,有曰當初宰臣,通報宮家,未必出於公心,則其一字缺托宮家之說,似非逸俊之實狀云云。其所謂三字缺宰臣,卽指臣而言也。臣誠驚惑,莫曉其意三字缺疏未盡之意,申陳一二焉。此事曲折略四字缺疏中,而其日臣所目睹半行缺尺,自前陳廢之地,一朝起墾八九字缺斬伐殆盡,至於橫截大路,築堤開田,種三四字缺經紀狼藉,似非尋常人之所可辦此,問于其二字缺居人,則此乃福昌君新卜農舍。臣於是實信一二字缺言,而卽爲通報宮家者,只爲其做事太煩,恐一二字缺人言而臣於宮家,不敢自外故也,初豈知買田開懇,立旨斬伐者,別有豪右,而果是金逸俊爲人哉?因其宮家之陳疏,遂成逸俊之罪案,故逸俊,職此怨臣,乃擧臣庶弟之言,而隱然有搆揑之計,臣嘗謂人心至此,識者之所同嫉也。其日臣庶弟仁墅,從臣出往,觀其馳馬,而指其一處曰,彼李判書立案之處,而以京城至近,不敢起墾,永爲棄置云。臣之所聞,只此數句語耳,臣之庶弟,乃故判書臣李溟之妾婿,則其所得聞於其妻家者,容或如此,而李溟旣棄之地,渠安得生意於其間乎?臣則彼乃婚家棄置之地也,了不關涉於臣,而侵逸俊,終欲何爲哉?設謂其地,爲臣庶弟,自其妻家應得之物,自可依法還推,而臣豈有爲庶弟附囑宮家,區區藉勢之理哉?此不過逸俊剽聽臣庶弟立案之說,而及其被囚之後,望臣太毒,拈出此言,以爲搆陷報復之計,而至于今日,其計果中,噫,逸俊之造化,其亦神矣。臣言至此,有若相辨者然,臣非不知自辱,而但政院啓辭措語,其曰未必出於公心,則是疑臣與逸俊,爭其土地,而謂臣心私也。其曰假托宮家,似非逸俊之實狀,則是疑臣誣訢於宮家,而謂臣言虛也。臣竊怪臣心之私,政院何從而詗知,逸俊之非實狀,政院從何以明證乎?其營救一常漢,則可謂至矣,其視愚臣,則無乃太迫乎?臣心之公私,縱難刳質於二三字缺自有可辨之地。其稱福昌君半行缺行人之外,其處居人,無不傳說,八九字缺農舍之說,果出於誰人耶?臣不愼樞機四五字缺言旣入常漢之供辭,又被政院之讁非,臣何二三字缺顔於朝班乎?伏願聖慈,亟削臣職,以安私分,不勝至幸。臣無任慙惶戰灼之至。謹昧死以聞。
領敦寧府事金佑明疏曰,伏以臣積殃在躬,禍一字缺稠疊,得有今日,實由天造,隕結思報,餘外無他,奔走職事,其敢憚勞。第臣所患,出於積傷,痰一字缺滯上,氷冷錮下,傷於飮啖,則脹滿轉劇,暫觸寒冷,則泄痢便發,種種諸症,難以毛擧,長單請急,誠非獲已,而至遣太醫,繼賜藥物,非臣微分所可承當,兢惶感激,唯有涕淚。臣本白徒,無所知識,濫蒙鴻恩,驟忝崇班,福過之災,固無所一字缺而沈痼之疾,非尋常藥餌所可療已,問諸醫人,則除非浴井,難望速瘳。若趁冬寒之末,嚴二字缺洗湯井,則可得萬一之效云。伏願天地父母,俯察微臣悶迫之情勢,遞臣兼帶摠管·尙方之任,特賜旬日之暇,得以往浴便地,不勝幸甚。臣無任悶迫祈懇之至,謹昧死以聞。
右承旨金始振疏曰,伏以無狀小臣,待罪近密,只知有懷必達,庶效螢爝之裨補。頃見刑曹金逸俊公事,則其所推問之端,不過假托宮家一節,而頗聞外議多有所云云。且其所犯,元非必死之罪,累次嚴刑,或慮其過重,故區區妄意,敢有所陳達矣。伏見工曹參判具仁墍之疏,極口侵詆,無復餘地,至有逸俊造化,可謂神矣之語。有若逸俊行通神之術,而臣爲其造化中人者,噫,其亦甚矣。臣於此不勝慙悚,退伏私室,冒呈辭單,見阻本院,牌召之命,又出意外,惶恐狼狽,不得趨詣闕下,而廉隅所在,決無一二字缺復出之理。伏乞聖慈,諒臣情勢,亟賜罷四五字缺不勝幸甚。臣無任蹜踖屛營之。四五字缺
司諫吳斗寅上疏。吏曹半行缺遞差之後,書狀官兼帶,當爲下批,拜表日期三四字缺改差是白乎矣,臺諫進退,該曹不敢擅便,上裁,何如?啓依所啓施行爲良如敎。
答淸風府院君金佑明疏。疏曰,省疏具悉。卿其安心勿辭,從容沐浴上來。
答工曹參判具仁墍疏曰,省疏具悉卿懇。卿之無他,予已諒矣。安心勿辭,從速察職。
答右副承旨金始振疏曰,省疏具悉。有懷必陳二字缺用深咎?爾其勿辭,從速察職。燼餘
上在慶德宮。停常參·經筵。
有政。
夜四更,流星出柳星上,入玉井星下,狀如鉢,尾長三四尺,色赤。
藥房都提調元斗杓,提調洪命夏,副提調朴世模啓曰,伏未審一旬來,聖候何如?臣等不能弛慮,敢來問安。答曰,知道。近來似有咳嗽之漸矣。
藥房再啓,臣等卽伏見問安之批,有近來似咳嗽之漸矣之敎。與柳後聖等諸醫商議,則皆以爲,似是微感之致,解表二陳湯,連進三帖,宜當云。此藥三貼,劑入,何如?答曰,知道。缺殿,藥房問安。答曰,知道。
半行缺經筵,取稟。傳曰,停。
金佐明啓曰,來十五日三四字缺講次,取稟。傳曰,爲之。
金佐明啓曰,今日祿二三字缺爲之事命下,而吏曹判書尹絳,以專經文臣殿講二三字缺進去,郞廳亦以應講之員,進參殿講,罷後爲政之意,敢啓。傳曰,知道。
金始振,以弘文館言啓曰,本館新錄,遷延至今,其在事體,不可不趁速爲之,而僚員不備,又無東壁,苟簡莫甚。取考本館謄錄,則自前新錄之時,如或擬望之人乏少,則啓請吏曹郞官及外任竝擬,非止一再,今日政,依前例勿論外任及吏曹郞官,竝爲差出,何如?傳曰,允。
以備邊司今十月十一日坐起,堂上進不進單子,傳于金始振曰,江華留守柳淰,旣已上來應書於進不進單子中,而今何以落漏耶?
金始振,以兵曹言啓曰,醫官趙徵奎加資事命下,而雖已資窮,未經準職,何以爲之?敢稟。傳曰,特陞堂上。
金始振,以義禁府言啓曰,以李東顯議處公事,屍船領來色吏,亦爲拿問事,判下矣。當該色吏,時在全南道右水營,發遣羅將,拿來之意,敢啓。傳曰,知道。
金始振,以義禁府言啓曰,一字缺平安道放未放啓本,乃尊崇後頒敎,而臣等意謂元子誕生,頒赦亦在其中,以無前之慶,曠蕩之典,略爲措辭,參酌減等,以俟睿裁,而依回啓施行事判下,臣等昏不致察之失,有所難免,不勝惶恐之至。回啓中,以金慶恒等罪犯皆重,今姑依啓聞仍配之意,改付標以入,何如?傳曰,知道。
金始振啓曰,伏見黃海道放未放啓本,則其中白翎定配罪人宋姓人,名犯文宗大王御諱,文書中,仍用本字,事體未安,使之改名,徒流二字缺改錄事,分付該曹,何如?傳曰,允。
金始振啓曰,近以李東顯米船査覈事,前後請拿之人甚多,羅卒相繼下去,非但驛路有弊,應拿之人,皆是無辜,微賤之類,亦必有侵撓破産之弊,行移本道,刻期捉送,未爲不可,而如以王府事體爲重,則追拿之人,令本道捉付於先去邏將,以除一分之弊,似當。此意分付該府,何如?傳曰,允。
兵批,行判書洪命夏進,參判朴長遠進,參議吳挺緯病,參知李殷相進,右副承旨金始振進。
吏批啓曰,江原道推考敬差官,以李觀徵差出矣。今聞觀徵臺諫遞職後,下在春川地云,敬差官當一字缺從速發送,而觀徵上來遲速,未可豫料,改差,何如?傳曰,允。
以李俊耉爲司諫,李晩榮爲司僕正,李敏迪爲副應敎,崔栢年爲典設別檢,尹坪爲典牲參奉,李時挺爲靈岩郡守,吳尙勳爲旌義縣監,檢閱單鄭載海,定州敎養官金虎翼,江原道敬差官丁昌燾,兼執義吳斗寅,學正單元梲。
以李正英爲副摠管,福昌君楨爲副摠管,宋時杰爲四山監役,洪處大爲五衛將,南淑爲所江僉使,副司果沈柏四山監役仕滿一字缺司直柳後聖,今加崇祿,副司果趙徵奎,今加折衝,所江僉使南淑,今加折衝,副護軍吳斗寅。
兵批啓曰,所江僉使,今當差出,而擬望之人乏少,階梯職未準朔中可合人,依例竝擬,何如?傳曰,允。
兵批啓曰,所江僉使,乃堂上之職,而新除授僉使南淑,無加資之命,何以爲之?取稟。傳曰,依例加資。
假注書趙遠期·李煦·金邦杰。
備忘記,傳于金始振曰,居首承文院副正字李煦,熟馬一匹,之次兼敎授李夏,承文院副正字申厚戴,漢城參軍李瑞雨,奉常主簿金元鼎,各半熟馬一匹賜給。
金始振,以備邊司言啓曰,以本司坐起進不進單子,傳曰,江華留守柳淰,旣已上來,一字缺書於進不進單子中,而今何以落漏耶事,命下矣。二三字缺柳淰今雖上來,無相議之事,則不參於坐起,故二三字缺單子中,自前不爲書入,敢啓。傳曰,知道。
吏批,行判書尹絳進,參判金壽恒病,參議趙復缺行都承旨金佐明進。燼餘
上在慶德宮。停常參·經筵。
夜一更,流星出羽林星下,入坤方天際,狀如甁,尾長五六尺許,色赤。
下直,江陵府使權格,鐵山府使許道。
藥房都提〈調〉元斗杓,副提調朴世模啓曰,伏未審夜來,聖候,何如?一字缺入湯劑已進一貼,而咳嗽之漸,視昨,亦何如?臣等憂慮未弛,敢來問安。答曰,知道。咳嗽時無加減矣。
右副承旨金始振三字缺言啓曰,京畿驪州居幼學十餘字缺曹,而旌表等事,係是重大,判書六七字缺呈辭之中,待判書出仕後回啓之意,敢啓。傳曰,知道。
右副承旨金始振,以禮曹言啓曰,數字缺科擧事目,非不嚴飭,而國綱解弛,人不畏法,場屋闌入之弊,愈往愈甚,誠爲痛駭。今此監試時,依上年例,令法府,別定禁吏,闌入人一一摘發科罪,何如?傳曰,允。
右副承旨金始振,以兵曹言啓曰,本曹郞廳李東溟·李䎘,俱以京試官出使,當此都試設場之日,各樣差備,未免苟簡。且其復命之期,當在來月念後,多事之地,尤不可久曠,正郞李東溟·李䎘,今姑改差,其代,令該曹,以在京無故人,今日內,口傳差出,何如?傳曰,允。
都承旨金佐明啓曰,注書兩員,以實官察任時甚少,事甚苟簡,而卽今被薦之人,皆有相避,不能備望,依近例,令應薦之員,更爲新薦,何如?傳曰,允。
右副承旨金始振,以都摠府言啓曰,今日入直軍士中日習射,請出標信。傳曰,知道。
右副承旨金始振啓曰,明日常參·經筵,取稟。傳曰,停。
行兵曹判書洪命夏箚曰,伏以臣忝在內局,已過半年,劇務叢身,筋力已盡,而適値玉候違豫之日,夙夜奔走,不敢乞免,以期顚仆而後已。卽者都試設張,逐日開場,今日問安,不得進參,進御之藥,亦不得監劑,不勝惶恐之至。仍念都試畢役,尙在十餘日之後,藥房重地,不可久曠,且臣精神昏耗,遇事茫然,禁府覆啓文書,亦有不察之失。伏乞聖慈,特加憐察,將臣所帶內局提調及判義禁之任,先賜遞改,以便公私,不勝幸甚。取進止。答曰,省箚具悉卿懇。卿其安心,而赴場畢役焉。
福昌君楨疏曰,伏以昨日二字缺不肖除授摠管,出於意外,拜受恩三四字缺悲感不知所以自容也。七八字缺吳挺緯卽臣外三寸叔也。臣七八字缺出繼之人,三寸至親,猶有緦麻之嫌,則三四字缺他冒據匪分之職,伏乞天地父母,特許處置,以便公私。臣不勝惶汗屛營之至,謹昧死以聞。傳曰,下該曹。
兵曹啓目,粘連二字缺下是白有亦,取考法典,則外親緦麻以上相避數字缺之嫌,福昌君楨與本曹參議吳挺緯,外三寸叔姪之間,而俱爲出繼爲白乎喩良置,猶有緦麻之嫌,果如疏辭,似當法典施行是白乎矣,宗班進退,自下不敢擅便,上裁,何如?啓依回啓施行爲良如敎。燼餘
上在慶德宮。停常參·經筵。
藥房都提調元斗杓,副提調朴世模啓曰,寒威斗緊,伏未審夜來,聖候,何如?湯劑旣進二貼,而咳嗽之候加減,比前,亦如何?臣等憂慮未弛,敢來問安。答曰,知道。咳嗽之症,與昨頗加矣。
藥房再啓曰,臣等卽伏承問安之批,有咳嗽之症,與昨頗加矣之敎,仍與諸御醫等商議,則前入湯劑,今姑停止,千緍導痰湯,加蘇葉七分,連進三貼降氣,而治咳嗽宜當云。此藥三貼,劑入,何如?答曰,知道。
大殿,政院問安。答曰,知道。
都承旨金佐明啓曰,左副承旨鄭萬和同姓四寸妹故縣監李二字缺鄭氏身死,服制已行四日,出仕,何如?傳曰,允。
同副承旨鄭麟卿,以春秋館郞廳,以監事諸堂上意啓曰,實錄分藏,不可小緩,赤裳山城及江華府十月間移安事,曾已入啓蒙允。今將擇日擧行,而赤裳山所藏宣祖朝實錄,亦爲一時移安,何如?傳曰,允。
右副承旨金始振,以刑曹言啓曰,今月初一日擊錚人,以私奴永輝奉承傳,下本曹後,自本曹捧招,則非私奴永輝,乃是正兵金明希,而兵曹結束色,誤以私奴永輝現告云,故捧招之中,以此書入矣。政院怪其身役姓名之俱差,推問兵曹色吏,而令該曹,明査處置事,入啓允下。所謂明希,亦更推詰問,則終始以正兵金明希爲言,而結束,以人情不給之故,誤以私奴永輝書入云。結束色李義海,則以爲當初問其役則私奴,問其名則永輝,而今此明希,役姓名不同,其間似有詐僞代身之弊云。明希處,以某縣某番正兵,某年月日充定,保人某某,軍案年歲幾何與否,更爲推問,則答以山陰縣案付統營正兵戶首對答,六月當番,元無保人云云。兵曹軍案相考,則美字二隊騎兵金明希,年丁卯二十三,戊子抄,新選移定,保人朴自明·宋一昌,明白載錄。以此又問于明希,則始爲直招,乃曰明希,果是其父之名,渠名則金己雲,而以同生妹一字缺冤事一時上來,上言之後,厥父下去,使渠身代二字缺擊錚,代身的實云云。捧招之後,日勢已暮,二三字缺査啓而己雲,卽令還囚,則重獄直李四五字缺押去之際,路中逃躱,獄官八九字缺不謹守直,任其逃走,其爲情狀,六七字缺李繼云及一時領去軍士金伊,竝爲囚禁,三四字缺日後之弊。且金明希,山陰正兵,則其父與子數字缺本縣金己雲,令本道,秘密跟捕,繫械上送之意,監司處,嚴飭分付,何如?傳曰,允。
右副承旨金始振,以兵曹言啓曰,自前禁旅侍衛之時,本無別破陣矣。頃日擧動之日,侍衛禁軍卸甲之際,非但放砲相應,至於進退坐作,亦用此砲,故曾已定奪於榻前,造作三穴銃。又以軍器寺別破陣二名,永屬於別將,自備戰馬,使之隨行,與禁軍少無異同,別破陣二名,依實差禁軍例,付祿何如?傳曰,允。
都承旨金佐明啓曰,明日常參·經筵,敢稟。傳曰,停。
吏曹口傳政事,以呂聖齊·卞榥爲兵曹正郞。
副應敎李敏迪疏曰,伏以臣奉職無狀,違忤貴臣,至使無根之語,誣及先人,是非虛實之辨,自有公論,在臣私分,一字缺當杜門俟命而已。前疏自列,聖明亦已洞燭,以此累被嚴召,皆不敢自進,至情未申,逋慢徒積,惶縮之中,只俟鈇鉞。今此恩授,又出於千萬夢寐之外,職名之隆重,人器之不似,姑置不言,而朝廷之未有處分,猶前日也,私分之不敢自進,又豈異於前日乎?臣竊念人臣事君,所奉者公法,所恃者公議,受命廉問,隨事直陳,本亦何罪,而橫爲巨室所醜詆,公肆飛語,厚誣神明,以公法爲可讐。然而朝廷不加別白公議,徒務含糊,則自今奉使之臣,孰肯爲懸官盡力哉?況先臣受知先朝,致位三事,禮遇之隆,不替始終,而淸白一節,則亦無負於國家,無端汚衊,至於如此,而泉二字缺冤終不爲一洗,則亦豈聖朝追待先臣之意哉?左氏傳曰,七八字缺時强臣專命,公室卑弱,魯政之六七字缺今日聖君在上,朝著淸明,紀綱法度,猶數字缺亦何苦而不一辨是非,惟相忍之爲務哉?且事數字缺盡止於兩端,不過虛實而已,實則臣當齰舌,泣訟不暇,何敢抗顔於縉紳,以辱淸朝,而虛則臣痛在心,情事未白,又豈可冒寵於邇列,自同平人乎?臣之初意,竊以爲大臣被誣,不以存沒而有間,則其在朝家大體,終必有明白處置,本不欲嘵嘵私訟,以待庭辨之公,而誣冤未釋,新命適降,經幄重地,旣不可虛曠,臣子情理,又不敢自隱,冒昧更陳,臣罪萬死。伏乞天地父母,特許遞免,以便公私,不勝幸甚。臣無任惶恐懇迫之至,謹昧死以聞。答曰,省疏具悉。爾其勿辭察職。
掌令朴增輝疏曰,伏以臣前月晦間,猝聞老母病重之報,冒呈辭單,干瀆宸嚴,伏蒙恩暇,及時歸見,母子相對,泣涕交零,竢得病勢少歇,卽當上去,而深痼之疾,一向彌留,差復未易,人子之情,不忍遽爾遠離。且臣下來時,倍道作行,觸冒風寒,內傷外感,頭痛兼劇,寒熱交攻,胸膈煩塞,食飮專廢,藥餌無效,旬月之間,決難登途,臣之所帶職名,非是閑漫之地,退在遠外,遲延時日,揆以分義,亦所不敢。不得不仰籲於天地父母之下,伏乞聖慈,諒臣病勢,亟許遞改,以便公私,不勝幸甚。臣無任激切屛營之至,謹昧死以聞。踏啓字。
左副承旨鄭萬和疏曰,伏以臣,伏蒙聖恩,猥叨近密之班,門戶過盛,恒切竦懼之心。不意今者,臣子載海,又入史局,臣益用驚懼,不知所措。仍伏念下一字缺史官,卽是政院郞僚也。父子同在一院,二字缺周旋,揆以事體,實所難便,在臣微分,亦所難安。況承旨·史官,皆例兼春秋六七字缺竝據,伏乞聖慈,俯諒五六字缺公私,不勝幸甚。臣無任悶縮屛營,謹昧死以聞。啓下該曹,吏曹啓目粘連一字缺下是白有亦,鄭萬和以其子載海入史局二字缺免本職,似涉過嫌是白在果,兼帶春秋,則一字缺前承旨例爲減下,乃所以重史官也。鄭萬和例兼修撰官,依例減下,何如?啓依允。
禁府啓曰,自前科擧事目,非不嚴飭,而國綱解弛,人不畏法,闌入之弊,愈往愈甚,誠爲痛駭。今此監試時,依上年例,令法府,別定禁吏,闌入人摘發科罪,何如?傳曰,允。禁府謄錄
上在慶德宮。停常參·經筵。
夜一更二更,月暈。
大殿,政院問安。答曰,知道。
藥房都提調元斗杓,副提調朴世模啓曰,伏未審夜來,聖候調攝,何如?昨日劑入千緡導痰湯,已進一貼,而咳嗽之候,別無加減耶?臣等憂慮未弛,敢來問安。答曰,知道。時無加減矣。
都承旨金佐明啓曰,明日一字缺殿講,明明日駙馬再揀擇,此兩日視數字缺稟。傳曰,知道。又以吏曹言十餘字缺以爲之,取稟。傳曰,明明日八九字缺以義禁府言啓曰,以刑曹粘目,所江僉使李慶綿罪犯深重,移本府處置事,允下矣。李慶綿時在缺江任所,發遣府書吏,拿來,何如?傳曰,允。
都承旨金佐明啓曰,檢閱鄭載海,除授累日,尙未肅拜數字缺備史官,以兼春秋代察,事甚苟簡,鄭載海牌招肅拜,使之察任,何如?傳曰,允。
傳曰,淸風府院君沐浴事,受由下去時,給馬事,分付。
右副承旨金始振啓曰,洪陽營將新兵符改造後,洪州營將舊兵符左二隻·右一隻,自該道收聚上來,故竝與內上左二雙,已爲燒火之意,敢啓。傳曰,知道。
都承旨金佐明啓曰,明日儒生殿講時,命官何大臣進去乎?敢稟。傳曰,左相進去。
右副承旨金始振,以摠戒廳言啓曰,本廳壯抄軍,分三運,上番准一朔替代之意,前已啓下矣。初運軍兵,今已上來,逢點實數三百十三名數字缺此分作三哨,依前例,與南營入直訓鍊都監軍士,明日替代之意,敢啓。傳曰,知道。燼餘
上在慶德宮。停常參·經筵。
大殿,政院問安。答曰,知道。
藥房都提調元斗杓,副提調朴世模啓曰,伏未審夜來,聖候調攝何如,前入湯劑,已進二貼矣,咳嗽之候,視昨別無加減耶?臣等憂慮未弛,敢來問安。答曰,知道。咳嗽之證,時無顯效矣。傳曰,典獄摘奸,輕囚放釋。
右副承旨金始振一二字缺承命馳進典獄署,點檢在囚罪人,則四五字缺女囚二十七合八十八石,竝爲逢點四五字缺一之子善伊,因京畿粘移,果以七八字缺僅十餘歲赤脫兒童也。舍人司奴番左以四五字缺也李男·金夢齒,則以士夫家發引時,不爲待五六字缺自一字缺族譜廳囚之,而其爲罪目,非族譜廳所一二字缺囚禁者也。司憲府書吏姜起賢,則以簡通閪失事也。奴山伊·婢春陽·香蘭等三名,則司憲府書吏劉義賢等相閫事,督現次知也。私婢者斤伊·愛潔·愛丹·英蘭等四名,則以他奴婢招引事,因呈狀被囚,而察其罪狀,殊涉不實。內資寺書員次知承今一字缺以酒房麴子未納之罪,而被囚己至七十餘日,司憲府三字缺丹伊,則書寫羅忠業所任不謹次知也。以上三字缺名,女囚九名罪狀,俱似不緊,故臣謹體聖上欽恤之敎,卽爲放送,此外成得賢妻數字缺觀其罪目,似是身犯殺人,而聽其所訴,則三年前疎棄之夫得賢犯罪督現事也。殺人罪人周。以下缺燼餘
上在慶德宮。停常參·經筵。
初昏,黑雲一道如氣,起自坤方,直指巽方,長竟天,廣尺許,良久乃滅。夜三更,月入東井星。
大殿,政院問安。答曰,知道。
藥房都提調元斗杓,副提調朴世模啓曰,伏未審夜來,聖候調攝,何如?前入湯劑三貼,連次進御,則已盡於昨日矣,咳嗽之候,視前加減何如?前藥不無小效,則當加進二三貼數字缺則亦當更議他藥,臣等憂慮未弛,敢來仰稟。答曰,知道。半行缺卽伏承問安之批,有別無半行缺慮,仍與柳後聖等諸御醫商議,則皆以三四字缺上咳嗽,因其膈上肺火而發,故用千緡導痰湯矣。數字缺進三貼,別無其效,則恐非當劑,醫學正傳咳嗽門,枳殼桔梗湯,治喘嗽,遇冬則發之證,元方中,去黃芩,加杏仁五分,連進三貼,宜當云。臣等取考治方,咳嗽遇冬則發,此寒包熱也云,似是當劑,此藥三貼劑入,何如?答曰,知道。
下直,懷德縣監李壽翼,橫城縣監兪楘。
有政。吏批,判書尹絳進,參判金壽恒呈辭,參議趙復陽進,都承旨金佐明進。以洪處大爲承旨,尹塏爲掌令,尹塼爲刑曹佐郞,金壽恒爲同春秋,吳斗寅爲司成,左副承旨鄭萬和兼春秋修撰官減下。以司僕主簿望單子,傳曰,前縣監梁濟臣除授。兵批,行判書洪命夏都試進,參判朴長遠都試進,參議吳挺緯都試進,參知李殷相進,右副承旨金始振進。以鄭榏·朴增輝一字缺副護軍,李䎘·李東溟爲副司直。
都承旨金佐明啓曰,自上以咳嗽,進藥間,視事頉稟。傳曰,知道。
右承旨洪處大,以兵曹言啓曰,都試設場,諸各司進排之官,例爲待候,而昨日繕工監官員,稱以監試試所,棘圍排設,限設圍,勿爲待候,臣等以雖不得來候,進排之物,各別申飭下人,俾無稽緩之弊之意,題送矣。監役頉報之後,調弓之炭,終不進排,當此日寒,禁軍等手凍,弓勁不能試射,臣等發牌當該進排官,而昨日不爲進來,今日始爲緩緩來到,揆諸事體,豈容如是?繕工監當該官員,姑先從重推考,色吏,令攸司推治,以懲怠慢之習,何如?傳曰,允。
吏批啓曰,全州判官權尙矩,以大倘捕捉加一字缺事,命下矣,權尙矩雖已資窮,未經準職,三字缺之,敢稟。傳曰,特陞堂上。
祔廟三四字缺都監儀軌廳郞廳,以都提調八九字缺崇冊禮三都監御覽八九字缺儀軌,旣已修正,今始粧䌙以入,而提調許積四五字缺郞廳尹趾美以在外未上來,被推解見任,竝不一字缺署之意,敢啓。傳曰,知道。
右副承旨金始振,以兵曹言啓曰,當日武學洪宗吉稱名人,自開陽門入來,一字缺差備門外擊錚,極爲駭愕。令攸司囚禁治罪,同門守門將李漢柱,常時不能禁斷雜人,以致闌入,亦爲非矣。推考,何如?傳曰,允。又以都摠府言啓曰,都摠管呂爾載,刑曹坐起進去晝仕,請出標信。傳曰,知道。
傳曰,史官二員待命,騎馬六匹立之。
政院啓曰,前所江僉使李慶綿拿來事,發遣書吏之意,自禁府,已爲啓請蒙允。而但李慶綿,以防禦使受密符,在任所,今雖見罷,必須交代後上來,今若送羅將,則當竝遣宣傳官,合符然後拿來。非但事體重大,羅將往來,其弊不貲,待其交代上來後拿問,似合權宜。惶恐敢稟。傳曰,知道。禁府謄錄
上在慶德宮。停常參·經筵。
未時,日暈。夜二更,月暈。三更,月暈,流星出南河星下,入弧星上,狀如拳,尾長三尺許,色白。四更,月暈。
大殿,政院問安。答曰,知道。
藥房都提調元斗杓,副提調朴世模啓曰,伏未審夜來,聖候調攝,何如?昨入湯劑,已進一貼乎?咳嗽之候,視昨,何如?臣等憂慮未弛,敢來問安。答曰,知道。慈殿症候,已言于醫官矣。
藥房再啓曰,四五字缺承醫女等所傳之言,慈殿十餘字缺御醫商議,則皆以爲半行缺加猪苓·澤瀉·葶藶子炒硏·黃連·車前子炒硏三四字缺炒各五分,連進累貼,調順三焦,降火行氣,則一字缺收效云。此藥三貼,姑先劑入,何如?答曰,知道。
慈殿,藥房·政院問安。答〈曰〉,知道。
慈殿,二品以上單子問安。答曰,勿爲問安。大殿,單子問安。答曰,知道。
左副承旨鄭萬和,以吏曹言啓曰,臺諫有闕,政事何以爲之?取稟。
左副承旨鄭萬和,以義禁府言啓曰,以刑曹啓目,成元屍身初二檢時,當該官員,移義禁府處置事,允下矣。中部參奉李勉行,漢城參軍李瑞雨,乃是該官,竝拿問,何如?傳曰,允。又以刑曹言啓曰,淸州居閑良郭興男,以其外祖父母無後身死,而奉祀不歸於渠身,歸於外嫡祖母蔡氏姊子鄭以濟子民覺處云云。枚呈上言,以兩造憑閱,得其實狀後,處置覆啓允下之後,鄭民覺,發差推捉,則家在城中,而多般稱托,終不現身,其爲情狀,極可痛駭,爲先捉囚,治其官旨拒逆之罪後,彼此曲直,詳覆處置,何如?傳曰,允。又以都摠府言啓曰,都摠管呂爾載刑曹坐起進去晝仕,請出標信。傳曰,知道。
司憲府執義李延年疏曰,伏以臣罪戾孤蹤,誤蒙收用,新命遽降,又忝憲職,震悸惶感,隕越無地。仍竊伏念,臣賦性昏滯,知識淺暗,當事顚敗,動致釁尤,累觸憲網,輒蒙寬宥,銘骨銜恩,刻心知悔,庶幾淬礪,補塞愆負,而蒙蔽旣深,自納穽陷,重犯罪咎,喪盡名義,至於前秋而極矣。臺論甚峻,人言未已,一字缺致紛紜,至煩嚴批,莫非臣持身無狀,猶不自反一二字缺信浮傳,出言狂妄,自抵刑章,理難逭逃。尙荷聖慈天覆,特從寬典,纔行薄罰,旋加收敍,曾數字缺何,除書繼下,復叨風憲之亞,仰惟七八字缺借之恩,俯省微臣半行缺命,奔走率職,以答隆眷半行缺洗實難,臣雖欲疆自修飾,忘廉忍恥八九字缺於公議之嚴何哉?如臣進退之義,固不足言,而旣數字缺淸明,重辱名器,使四方得以議朝廷之擧措,則臣罪爲益大數字缺重矣。徊惶怵迫,悶蹙罔措,不得不瀝血哀籲於天地父母之前,臣罪萬隕。伏乞聖明,亟賜鐫免臣職名,以重名器,使得杜門念咎,以安愚分,不勝萬幸。臣無任感恩懷慚,戰迫祈懇之至,謹昧死以聞。答曰,省疏具悉。爾其勿辭察職。燼餘
上在慶德宮。停常參·經筵。
慈殿,政院問安。答曰,知道。勿爲問安。
大殿,政院問安。答曰,知道。
藥房都提調元斗杓,副提調朴世模啓曰,伏未審夜來,聖候調攝何如,慈殿症候亦何如,昨日劑入湯劑,已一字缺一貼乎?臣等憂慮之至,敢來問安。答曰,知道。慈殿氣候及予之所患,已言于醫官矣。
慈殿,藥房問安。答曰,知道。
藥房再啓曰,卽伏承問安之答,慈殿症候及予之所患,已言于醫官半行缺醫商議,則皆以爲,慈殿仍近日七八字缺乃是感冒,倉廩散,加蘇葉·荊芥各七分,連四五字缺解,宜當云。此藥劑入之意,敢啓。答曰,知道。
鄭萬和,以都摠府言啓曰,今日入直軍士中〈日〉習射,請出標信。傳曰,知道。
鄭萬和啓曰,江華留守柳淰,以一二字缺堂有定奪事上來,今日還爲下去之意,敢啓。傳曰,姑留數三日事,分付。
以兵曹今十月十八日監軍巡將一字缺望及二十日入直訓鍊都監局別將·把摠·哨官·內三廳將·守門將等望單子,傳于鄭萬和曰,仍審。
假注書,落點申厚載·趙聖輔·朴信圭。
鄭萬和,以兵曹言啓曰,闕門闌入之弊,近來尤甚,本曺另加申明禁斷矣。卽者砲手李成吉稱名人,無腰牌而闌入,近仗軍士,依法捉來,則成吉畏其被罪,手扶禁川橋法石,拒逆不來,相詰一字缺曳之際,法石墮落,至於龜頭破傷,極爲驚駭。李成吉一字缺攸司囚治,法石分付該司,卽爲修改,何如?傳曰,允。
金始振,以禮曹言啓曰,監試,小學考講一所試官一二字缺內,今此照訖考講時,童蒙洪灝,擧措殊常,疑其代講,一二字缺致詰問,則以童蒙金滆姓名,代講設計,今旣現露,從二三字缺告云。童蒙韓聖箕應講之後,初以其姓名書塡,還稱二三字缺書,欲以趙說改書,考其四祖單子,則果是趙說單子,而問其四祖職姓名,則父名外,皆不通,代講的實云。童蒙愼汝楷,二所考講時,入講不通,更以汝樹變名,來講一所現露云。各人等,雖曰童蒙,不有國法,或同謀代講,或變名疊講,其爲情狀,俱極駭異,洪灝·金滆·韓聖箕·趙說·愼汝楷等,竝令攸司囚禁,依律科斷,何如?傳曰,允。
金始振啓曰,伏見全南道靈巖品官崔瀷定配啓本,則崔瀷,以前參奉,依法典除全家,照以之次律,杖一百徒三年云。崔瀷所犯,果是應被全家之罪,而以朝官,依受敎,用之次律,則刑曹行用之例,皆以流三千里照律,今此降從徒年,事涉不察,全南監司李泰淵推考,崔瀷照律,令該府,更稟處置,何如?傳曰,允。
大司諫南龍翼,司諫李俊耉,正言李缺箚曰,伏以天之疾威,至於今日而極矣。自春徂秋,恒三字缺飢旣極,國儲隨罄,中外憂遑,罔知攸濟,而乃於閉藏之月,雷又發聲,此實天行之失其常,而古人之所詠嘆也。將來之虞,不可勝言,而旣往之變,有大於此者,故上下恬然,不知警畏,臣竊惑焉。夫父之於子,見其過失,則或大杖而譴之,或微聲而責之,其怒雖殊,其所以慈愛戒訓則一也,今天旣大譴之矣,又微責之矣,何可戒於大而忽於微,不體天之慈愛之心乎?變不虛生,必有所召,臣等雖不知厥咎安在,何策可弭,而亦不可視爲尋常,不盡其恐懼修省之實也。臣等伏見殿下孝友之性,出於天植,惻怛誠懇,仁聞已洽,則旣有聖人之德矣,恢廓之度,足以有容,凝嚴莊重,聲色不大,則亦有聖人之量矣。以此應天,上帝可格,以此行政,至治可興。而卽祚以來,二字缺如初,災異日臻,紀綱日紊,委靡頹惰,式至于今,臣等竊怪焉。臣等雖無知識,粗有憂愛之忱,亦嘗有涇渭於心者,一字缺請先謁聖明之過,及臣僚之失,可乎?嗚呼,殿下之德,非不至矣,而踐履不篤,或肆於幽獨燕閒之中,殿下之量,非不弘矣,而包容太過,或忽於辨別取舍之際,事係宮家,則頗有芘護之私,言涉近昵,則顯示厭聞之色,時急公案,不卽疏判,循例批辭,亦多遲滯。故群下或窺其淺深,萬機或至於稽曠,以致擧朝徒尙循默,庶明,不思勵翼,悠悠泛泛,泄泄沓沓,漸成優游忨愒之風習,全無振作奮發底氣象,臣等竊歎焉。近日朝廷之上,號令不信,甲可乙否,朝出夕變,奉行之人,莫適所從,識者之寒心久矣。姑以今年科擧論之,當初廟一字缺之請退,蓋出儉歲之省費,而國家有慶,旣三字缺選擧,遠外武士,亦曾有先聚呼訴者,則五字缺然行之可也,一退之半行缺文移絡繹,三日公事,實合俗談,六七字缺其在國體,所損非細。況陵幸時騎射五六字缺外,故倉卒急遽之際,不成模樣,謁聖時取人二字缺不明言,而畢竟試取之規,有同例科,文武直赴之二字缺曾所未有,雖出一時之特恩,其爲失信則大矣。以此一字缺方擧人,莫不藉爲口實曰,朝家欺我哉。初服大慶之科,不與四方同之,街談巷議,衆謗群疑,亶究厥由,則無非朝家擧措,前後失當之致,今雖家諭戶說,亦安能止謗而釋疑哉?臣等竊慨焉。奢侈之習,爲今痼弊,財産之匱竭,物價之翔貴,皆由於此,而禁令不行,日加月增,將至於無可救之域,良由表則之地,導率未盡,稽久之習,變革猝難故也。噫,弋綈之化,速於移風,高䯻之害,劇於變俗,由家而國,自古而然。伏聞公主出一字缺其期不遠云,當此裁減之時,凡干儀物餪需,不可比一字缺於豐亨豫大之日,伏願殿下,嚴加節損,務從二字缺使群下,得以取法焉。人君動靜,不可不明白愼重,使二字缺皆知,而竊聞向者椒井擧動之時,或疑其臨幸主第,一字缺日作會,連次動駕,不但全在於浴椒云,近日宮中燕處之時,或言其躬臨禁苑,親覽雜戱,規外賞賜,多有不時之糜費云,外間嘵嘵之言,雖不可盡信,殿下處高明之上,拱穆淸之中,藹然一心,可質神明,則何獨使下民,致疑至此哉?伏願殿下,有改無勉,必愼其獨,使外間,無得竊議焉。仍竊伏念殿下好學之誠,待賢之禮,逈出百王,每於古今治亂之迹,邪正消長之會,未嘗不眷眷亹亹,三復致意,此實右文興化之機,而玉候違和,經筵長撤,儒賢退藏,啓沃久闕,此則勢無可奈何,亦係時之不幸也。第念典學不終,則心志易於二字缺接士時少,則德性無以薰陶,若於風日溫和三字缺明之時,竝引儒臣近臣於臥內,不必四字缺親自講讀,或論難聖一字缺或虛七八字缺以盡延訪之道,至如在庭之賢,則半行缺期於必致左右,責以朝夕輔導,不須縻以四五字缺林矜式,則其所裨益,豈淺尠哉?至若治心之要,則三字缺兩聖傳授家法,殿下誠能詳究精一之訓,更省危微之一字缺顯微無間,悠久不息,優入正大中和之域,則措諸事業,不一字缺徯志,紀綱必振,號令必信,以之革奢侈,以之愼動作,聖德因此而益明,儒賢因此而可致,恐懼修省之實,實在其中,節宣調養之方,亦不外是,而天怒之回,都在一轉移之間耳。臣等厚竊榮寵,忝居臺閣,目擊時艱,私憂過切,掇一字缺蒭狗,仰瀆宸嚴,伏惟殿下,勿以人廢言,留神裁擇焉。取進止。答曰,省覽卿等之箚辭,深言今日之病,憂國之忠,予用嘉悅,可不留心而體念焉?燼餘
上在慶德宮。停常參·經筵。
下直,宣川府使洪舜民。
巳時午時,日暈。夜三更,月暈左珥。四更,月暈。
大殿,政院問安。答曰,知道。
慈殿,藥房問安。答曰,非朝夕疾痛之症,勿爲問安。
藥房都提調元斗杓,副提調朴世模啓曰,伏未審夜來,聖候調攝,何如?湯劑已進一貼,而猶未和解耶?慈殿症候,亦何如?臣等憂慮之至,敢來問安。答曰,數字缺當言于醫官矣。半行缺等所傳之言,夜來上候,似有五六字缺散仍爲進御,宜當云,敢啓。答曰,知道。數字缺逐日間安。
鄭萬和,以御營廳言啓曰,以一二字缺記,傳曰,已前兒馬帖所受者,幾人乎事,命下矣。兒馬帖已爲受出者六名,連次入格,而兒馬帖未及受出者,三人矣,敢啓。傳曰,後日大將入侍時,更稟處之。
又以一字缺曹言啓曰,來二十日賓廳武臣講書,當爲設行,而與冬至望闕禮習儀相値,講書不得爲之之意,敢啓。傳曰,知道。
鄭麟卿啓曰,卽者紫門監役來言,禁川橋法石,今當修改,而可合之石,未易得之,勢將浮石于東郊矣。聞仁慶宮舊基禁川橋法石,撤毁棄置,卽與匠人,親往看審,則比之於破傷法石,體樣稍大,若可改鍊,則可以用之云。如此則功役甚省,可除浮石之弊,一字缺此移用之意,敢啓。傳曰,知道。
鄭萬和啓曰,御營廳馬兵,已受兼司僕帖,而又爲入格兒馬帖給二字缺以能走戰馬面給事,改付標,當日啓下矣。其別單二三字缺入啓未下之際,今十月初六日試才時,再次入格人李二字缺廳單子中,仍前以兒馬帖懸錄,而能走戰馬面給定一字缺在於初六日試才之前,李院所給馬,以能走戰馬,捧承一字缺傳乎?敢稟。傳曰,以此等事,更爲議定也,姑待登對。
金始振,以兵曹言啓曰,近來各陵守護軍老除·物故·廢疾之類,參奉不考案籍,報禮曹,直爲入啓頉下,多有詐爲之弊,故臣曹,今方査出釐正,而頃者泰陵守護軍,皆以年未滿老除,事甚可駭。自今以後,各陵參奉報本曹,考出軍案後啓下事,一字缺承傳矣。卽接禮曹啓下移文,則順陵守護軍李惡山保·徐旕福,守護軍金男物故代立,二三字缺又以金壬辰,充定於旕福之代,取考軍案,則金男二字缺物故之事,徐旕福亦無懸頉,而金壬辰三四字缺必本陵書員半行缺察之失,當該參奉姑先推考,本陵四五字缺禁從重科罪,此後守護軍頉下充定之際,四五字缺辭報本曹,考出軍案後施行事,更加申飭,何如?傳曰,允。燼餘
上在慶德宮。停常參·經筵。
夜一更,流星出天津星下,入西方天際,狀如拳,尾長二三尺許,色赤。三更,月犯軒轅左角星。五更,月暈。
大殿,政院問安。答曰,知道。
藥房都提調元斗杓,副提調朴世模啓曰,伏未審夜來,慈殿症候何如,上候昨夕又進湯劑後,一字缺盡和解,而咳嗽之候亦何如?詳知卽今氣候或三字缺更議他藥,臣等憂慮未弛,敢來問安,竝三四字缺傳曰,知道。症候,當言于醫官半行缺官等所傳之言,仍與七八字缺雖和解,餘熱猶存,咳嗽不止,淸肺湯連次四五字缺此藥三貼,姑先劑入,何如?答曰,知道。
有政。吏批,判書三字缺進,參判金壽恒呈辭,參議趙復陽進,右承旨洪處大進。以二字缺㯙爲大司憲,趙珩爲禮曹判書,崔致翁爲檢閱,全州判官權尙矩,今加通政,大倘捕捉也。以金澄爲全州判官,以金南重爲慶川君,權尙矩爲潭陽府使,鄭時雄爲寶城郡守,李二字缺實爲禁府都事,洪字翼爲靈岩郡守,李行進爲禮曹參判,李沖淵爲益山郡守,尹元擧爲掌令。兵批,判書洪命夏都試進,參判朴長遠習儀進,參議吳挺緯進,參知李殷相都試進,左副承旨鄭萬和進。以尹文擧爲副護軍。
備忘記,先王後宮淑容李氏爲淑儀,宋氏·李氏爲尙宮,一字缺氏爲尙食,金氏·崔氏爲尙寢,朱氏·黃氏·李氏爲尙功,呂氏爲典製,梁氏爲典設,尹氏·廉氏·金氏爲典贊,李氏·孫氏爲典一字缺,全氏·兪氏·李氏·崔氏爲典一字缺,李氏·吳氏·李氏·林氏爲奏商,一字缺氏爲尙宮,金氏爲尙服,成氏爲尙功,金氏爲典賓,金氏爲尙衣,朴氏·李氏·朱氏爲典製,李氏·全氏爲典贊,金氏爲典設,一字缺氏·朴氏·李氏爲典燈,崔氏·林氏·安氏·方氏·池氏·盧氏·朴氏爲典正,卞氏·李氏·朱氏·金氏·高氏·梁氏·方氏·金氏·池氏爲奏商,崔氏爲尙宮,張氏·元氏·洪氏爲典賓,趙氏·李氏·柳氏爲典製,金氏·任氏·張氏·韓氏·元氏·李氏·奇氏爲典燈,金氏·趙氏·白氏·金氏·安氏·孫氏·金氏·姜氏爲典正。
金佐明啓曰,小臣冬至望闕禮初度習儀進去,下直。傳曰,知道。
大司諫南龍翼,司諫李俊耉,正言李枝茂·兪命胤啓曰,國家之置臺官,關係甚重,不可人人苟充。當此振肅紀綱之日,尤不可不擇,而掌令尹塏,爲人庸闒,名稱素輕,一字缺儀皆以爲不合。請掌令尹塏遞差。答曰,依啓。
吏批啓曰,新授靈巖郡守李時挺戶奴,呈狀于政廳二三字缺父年今七十七歲,病勢極重,長在寢席,人子三四字缺離入啓處置云。李時挺半行缺弁守令,難於處置,七八字缺是沿邊,亦與內地無異,李時挺老父病勢如此,四五字缺令赴任,改差,如何?傳曰,允。燼餘
上在慶德宮。停常參·經筵。
辰時,日暈左珥。巳時午時,日暈兩珥。夜一更,流星出王良星下,入室星上,狀如鉢,尾長三四尺許,色赤。三更,月暈,暈上有冠,色內赤外靑。四更五更,月暈。
大殿,政院問安。答曰,知道。
藥房都提調元斗杓,副提調朴世模啓曰,伏未審夜來,慈殿症候二字缺上候餘熱,猶未盡減,而昨入湯劑,已進一貼乎,咳嗽之二三字缺如?臣等憂慮未弛,敢來問安。答曰,知道。三四字缺醫官矣。再啓半行缺御醫等商議,則熱候一字缺似減歇,咳嗽七八字缺爲進御,宜當云,敢啓。答曰,知道。
鄭萬和三四字缺言啓曰,今日入直軍士中日習射,請出標信。傳曰。二字缺
備忘記,尹氏·金氏·金氏爲掌縫,安氏·池氏爲掌藏一字缺處大啓曰,新除授檢閱崔致翁,時在全南道南原地,斯速乘馹上來事,下諭,何如?傳曰,允。
金佐明啓曰,平壤一字缺羅承逸者,與勳臣家,有田畓爭訟之事,見屈之後,逐日呼訢於闕門外,臣等欲知其曲折,取考京兆文案,則二字缺亦知其直在承逸,而引受敎,屈其訟,遐方無識之氓一字缺其有稱冤之端,臣等初欲具由啓達,而更思之,則當初公事判下之時,循例看過,聞渠呼訴之言,有所煩啓,則不但涉於侵官,慮有日後之弊,只令揮却而已矣。一字缺日諸承旨仕進三字缺漢又立於路傍,多般唱惡,指斥一字缺訟之宰臣,辭三字缺於發聲痛哭於闕門至近之地,其奸惡之狀,殊極痛一字缺日,本院旣已捉囚,請令二三字缺依法嚴治。且令該府,考一字缺受敎之在於何年,勳家折二字缺案之存否,明四字缺無遐氓歸怨國家之弊,何如?傳曰,允。
掌令宋時喆,持平李有相啓曰,新除授掌令尹元擧,時在忠公道連山地,請斯速乘馹上來事,下諭,何如?答曰,依啓。燼餘
上在慶德宮。停常參·經筵。
夜三更,流星出太微東垣內,入南方天際,狀如鉢,尾長三四尺許,色赤。
大殿,政院問安。答曰,知道。
藥房都提調元斗杓,提調洪命夏,副提調朴世模啓曰,伏未審夜來,慈殿証候,何如?自上寒熱之候,今已盡減,而湯劑連次進御乎?咳嗽之候,視昨日無顯效,予之所患,言于醫官矣。
再啓曰,三四字缺安之批,仍聞醫官半行缺議則皆以爲,慈殿半行缺心小腸火盛之致,養血淸火湯加木通一錢,連六七字缺上候煩熱咳嗽,猶未盡減,仍進前入湯劑宜當云。三四字缺火湯三貼,姑先劑入,何如?答曰,知道。
金佐明啓曰,數字缺敎養官之復設,在於先朝辛卯年間,其時事目,至數字缺如有厭憚規避之人,則准期不敍,還定本任,未準朔之數字缺未嘗輒擬他職矣。近年以來,大小官吏,玩法日甚,參下數字缺差之人,棄其官守,任意上京,免新於該館,仍付館職,數字缺本道了不管攝,任其去來,選部循例授職,略不爲異,殊數字缺着念奉公之意,事極未便。請令該曹,査出前後棄任一字缺來之官,竝從重推考,依當初事目施行,以懲其規免,自一字缺便之習,何如?傳曰,允。
禁府啓曰,以刑曹啓目李后光罪狀,移義禁府處置事,允下矣。李后光,自理山配所,方爲移囚慈山,發遣羅將,拿問後稟處,何如?傳曰,允。禁府謄錄
上在慶德宮。停常參·經筵。
夜一更,客星見於女星內,一字缺於塡星。
大殿,政院問安。答曰,知道。
慈殿問安。答曰,知道。
藥房都提調元斗杓,提調洪命夏,副提調朴世模啓曰,伏未審夜來,慈殿熱候,視昨何如,而養血淸火湯,已進一貼乎?自上煩熱之候,今已盡減,而咳嗽猶未止息耶?臣等憂慮未弛,敢來問安。答曰,知道。咳嗽之候比再昨,似有一分之效,今後勿爲逐日問安。
以今二十三四字缺不進單子,傳于半行缺以義禁府言啓曰,以七八字缺置事,允下矣。李后光自理山配所,方爲移三四字缺羅將拿問後,稟處,何如?傳曰,允。
鄭麟卿,以吏曹言啓曰,禮曹啓辭,接慰官李觀徵在外,不可等待其二三字缺合有變通之道,令該曹急速處置事,蒙允矣。臣二三字缺李觀徵接慰官差下之後,卽問于本家,則觀徵下去春川地,時未上來云。故卽發移文,催促使之上來矣。禮曹啓辭如此,接慰官李觀徵改差,其代差下之意,敢啓。傳曰,知道。
鄭麟卿,以吏曹言啓曰,臣等卽見政院啓辭,則以爲諸道敎養官之復設,事目至嚴。近年以來,大小官吏,玩法益甚,參下逢差之人,棄其官守,任意上京,仍付一字缺職,而本道了不管攝,選部循例授職,殊無着念奉公之一字缺請令該曹,査出前後棄任上來之官,竝從重推考,依二字缺初事目施行事三字缺取考敎養官移付館職之一字缺書,則曾在己亥年七月二字缺以咸興府敎養官三四字缺館薦狀移差博士,其二字缺爲成例,上年趙弘璧,以黃二字缺移差校書館二字缺日政,金應亨亦以定州敎養官,一字缺差校書館副正字,蓋此人等,非無端移差之比,因出身分一字缺後免新,致有本館薦狀,臣曾因其薦狀,循例差下矣。今政院啓辭如此,依啓辭,金光·趙弘璧·金應亨等,姑先推考,待敎養官有闕,還爲除授,何如?傳曰,允。燼餘
上在慶德宮。停常參·經筵。
下直,所江僉使南淑。
夜一更,陰雲客星,不得看候。
大殿,政院問安。答曰,知道。
金始振啓曰,伏見黃海兵使李重信上番軍士開坐啓本,則初貼一字缺水濕油染處,且印跡篆文,無一劃可辨,殊無敬謹之意,請從重推考。傳曰,允。
金始振,以都摠府言啓曰,今日數字缺軍士中日習射,請出標信。傳曰,知道。
金始振又三字缺府言啓曰,副摠管李正英,漢城府坐起進五六字缺標信。傳曰,知道。
半行缺來言同門鎖鑰內邊二字缺年久腐破八九字缺審形止,則必須開鑰然後,可以修改,令紫門卽爲三四字缺重宮門鎖鑰,不可私自開閉,出標信開鑰,何如?傳曰,一二字缺
鄭麟卿,以觀象監官員,以提調意啓曰,壬午生·丙戌生一二字缺只氏藏胎,今年四五月爲吉,臨時稟定事,上年秋曾已仰稟,而今年春,本監領事,以民飢方甚,且當農節,決不可動一字缺今年十一月,亦是吉朔,秋成後,更爲擇日稟定事,入啓蒙允矣。去八月,以十一月定行之意草記,呈于政院,則政院以非但一字缺期太早,且値領事未出,姑待領事之出以呈云,故有所等待矣。今則十一月已迫,當此苦寒之節,莫重石役,勢難及期就完,不得已待明春,更爲擇日稟定,何如?傳曰,允。燼餘
上在慶德宮。停常參·經筵。
下直,龍川府使李義健,一字缺山郡守柳晉三。
夜一更,客星移在女宿五度,去極一百一二字缺比前稍微,色白。
大殿,政院問安。答曰,知道。
金佐明啓曰,小臣冬至望闕禮二度習儀進去,下直。傳曰,知道。
藥房,慈殿問安。答曰,知道。
藥房都提調元斗杓,提調洪命夏,副提調朴世模啓曰,雪後寒緊,伏未審夜來,聖候,何如?咳嗽猶未盡減耶?慈殿六七字缺淸火湯進御。半行缺答曰,知道。慈殿症候,時無顯效。半行缺
行大司諫南龍翼,司諫李俊耉,正言李四五字缺曰,守令之除朝辭,事體甚重,雖或出於一時朝一二字缺聞有藩臣直請之擧矣。今此咸安郡守金善英,以道啓,特許除辭赴任,固知聖意以賑政爲急,而第念守令一字缺辭,其意有在,自家之官,苟簡莫甚,道臣之偃然啓一字缺失體甚矣。況善英,從前履歷聲績素蔑,曾在西路,一字缺多取笑之事。家住不遠,必有貽弊之端,蠲役賑救之責,不可付諸如此之人,而尤不可破格赴任,以啓後弊,請慶尙監司閔熙推考,咸安郡守金善英遞差,其代,急速差送。近來守令之厭避惡地,爲弊旣痼,必免乃已,國綱之解弛極矣。臣等取見全南道敬差官呂曾齊狀啓,則寶城郡守嚴台耉,厭其風土,必欲遞歸,非但不爲出待,監官以下,無一人出送境上,故爲生事之狀,不一而足云。該曹之只請罷黜,適足以遂其願,如此之人,若不二字缺重治,則前頭厭避故犯二字缺將無以懲戢。請前寶城郡守嚴台耉,依謀避邊倅二字缺罪,以警他人。諸宮家設庄冒占之弊,近來尤甚,良一二字缺呼冤極矣,諸臣之陳達多矣。當此新服之初,尤一二字缺飭痛革,使四方拭目觀化,而臣等伏聞新生公主房一字缺設庄於龍仁地,與居民爭訟田沓云。臣等聞來疑怪一字缺見龍仁縣令朴萬榮聽理文報,則其事果實,而導掌等,稱以買得,至持宮圖署,刦分所收之穀於未決訟之前,故文報末端措語有曰,宮圖署內辭意如此,縣令似難禁止云云,臣等看來不勝愕然之至。守宰一字缺不能執法有如此,誠爲可駭,而宮奴之使守宰莫敢誰何,亦豈聖上之美事乎?況公主方在襁褓中,一字缺非設庄營産之時,而使用圖書,爭訟田土,尤有一二字缺外間之聽聞,臣等固知如此細鎖之事,必非三四字缺所盡燭,而導掌輩,寅緣藉託,害及小五六字缺杜漸以祛後半行缺敍公主房導掌半行缺□朴萬榮姑先從重推考,可也。
鄭麟卿三四字缺龍仁縣令朴萬榮姑先從重推考可也二三字缺矣。臺諫方以罷職不敍論啓,推考承傳不一二字缺之之意,敢啓。傳曰,知道。
金始振啓曰,典獄一二字缺官職在典守獄囚而已,囚禁一事,非所擅爲,而臣等一字缺獄官,有私自囚人之事,發牌査問,則本署參奉一字缺淑來言,果以其三寸叔母夫奴子徵貢之事,拘留一二字缺同生弟云。獄官之私自囚人,此是前所未有之事,一二字缺甚駭愕,典獄參奉,請從重推考。傳曰,事一字缺駭異,先罷後推,以警日後。燼餘
上在慶德宮。停常參·經筵。
夜一更,客星,微見於西方游氣中,而游氣漸厚,所在宿度及去極度數,不得測侯。三更,黑雲一道如氣,自南方天際,直指東方,長十餘丈,廣尺許,至四更乃滅。
大殿,政院問安。答曰,知道。
金佐明,以吏曹言啓曰,守令有闕,政事何以爲之?取稟。
金始振,以備邊司言啓曰,接慰官擇差下送事,啓下有日,而該曹初以在鄕之人差出,再以衰拙之人差出,殊甚不當。接慰官李休徵改差,該曹堂郞推考,以在京人從速差遣,何如?傳曰,允。
洪處大,以禮七八字缺奸所當逐朔爲之,而今朔則本曹郞廳,多有公故,三四字缺不無弊端,姑勿出送之意,敢啓。傳曰,知道。
洪處大一字缺曹言啓曰,來十一月初七日,慈懿恭愼大王大妃殿誕日一二字缺及命婦陳賀節目磨鍊單子,依所啓施行事,判下矣。大妃殿誕日陳賀時,命婦曾無入參賀班之例,而今番尊一二字缺崇冊禮時,外命婦·公主·翁主·王子夫人外,宗親·朝士大夫命婦,則不爲入參事,自本曹入啓,定奪矣。今亦依此擧行一字缺敢稟。傳曰,內命婦陳賀一節,勿爲擧行,可也。
傳于金始振曰,大臣·備局堂上,引見。
禮曹參判李行進疏曰,臣本以一字缺病之人,曾在開城留守之日,重得痰火之症,棺槨之具,朝夕待盡者,首尾十五朔,百般調治,僅得生道,而衰暮之年,蘇復未易,長在床席,藥餌爲命矣。不意今者,臣之姓名,復入於除一字缺之中,至受天點,臣誠惶感,繼以驚訝,迨不自定。第臣之一二字缺疾非一朝猝發之症,積年沈痼,人貌變盡,扶杖而起,尙二三字缺戶庭之外,豈敢有祗謝恩命,遽齒朝列之望哉?伏乞聖慈,曲垂矜憐,將臣本職,亟許遞免,以便公私,不勝幸甚。臣無任崩迫祈懇之至,謹昧死以聞。踏啓字。
都承旨金佐明,左承旨朴世模,右承旨洪處大,同副承旨鄭麟卿疏曰,伏以臣等,俱以無似,待罪近密,絲毫無補,常切兢惶,近以一二細事,妄有所陳達,自不覺其陷於不職之一二字缺伏聞今日引見時,大臣深加詆斥,臣等不勝愧赧,決不可晷刻仍冒,伏願聖明,亟命鐫削臣等之職,以重出納之地,公私萬幸。臣等無任惶怖戰灼之至,謹昧死以聞。答曰,省疏具悉。卿等勿辭,從速察職。
巳時,上御興政堂,引見大臣·備局堂上。左議政沈之源,右議政元斗杓,兵曹判書洪命夏,右參贊洪重普,判尹李浣,戶曹判書鄭致和,禮曹判書趙珩,大司憲兪㯙,江華留守柳淰,左尹柳赫然,大司諫南龍翼,副提學兪棨,吏曹參議趙復陽,右副承旨金始振,假注書申厚載·李翊相,記事官尹深·鄭載海入侍。元斗杓曰,未審近日,聖候若何?上曰,一樣耳。斗杓曰,慈殿患候亦何如?上曰,尙未收效,悶何可言?沈之源曰,比年凶歉,民事罔極,天文示警,客星連出,無非臣等不稱之咎,伏乞策免臣等,改卜賢德。上曰,寔予否德之致,豈徒卿等之咎?洪命夏曰,今玆客星之犯女宿,恐或宮闈不嚴,有以致之也。愚臣之言,雖近漢儒,然弭災之道,一二字缺修省,伏願聖上,整飭宮闈,以爲弭災之本。兪棨曰,二三字缺齊分於東方,尤可憂也。上曰,予當惕念焉。三四字缺聞南方士子之言,一字缺卽今民生以半行缺元斗杓曰,自朝廷,有分三等收稅八九字缺稍實某處,被災啓聞,殊無着實之意四五字缺鄭致和曰,八道災結甚多,實結甚少,至於稍實一二字缺不欲上納,或願待明年,或願留本邑,前頭經費一二字缺策出,事甚悶迫矣。洪命夏曰,鹽盆·漁箭,今當定式一字缺至於光海君奉祀家鹽盆·漁箭,似不當罷矣。鄭致和曰,都正李挺漢,亦以田畓免稅事,呈訴於臣曹,挺漢卽德興大院君之奉祀孫也,似當依願施行,而臣曹不敢啓請矣。洪命夏曰,仁嬪房·光海奉祀家李挺漢家,一體免稅,而至於鹽盆·漁箭,竝皆勿罷,何如?上曰,依爲之。元斗杓曰,延興府院君·西平府院君家及綾城·昇平二勳臣家,亦有若干鹽盆·漁箭云,似不當罷推矣。沈之源曰,至於議政府·忠勳府,則何以爲之?上曰,此等事,參酌爲之。沈之源曰,前日許積疏中,有一字缺輩長老效嚬之說,人以爲指斥故相臣李敬輿,而一二字缺聞之所謂先輩長老,未必指李敬輿也。敬輿淸白一字缺表朝著之上,人言何從而至也?元斗杓曰,敬輿淸勤人一二字缺之,兪棨亦是淸白之人,而竝被指斥。至於李敏迪,以其父冤未雪之故,不敢出仕云矣,以大臣被斥之故,敢此仰達。上曰,敏迪疏中措語,蓋以其父淸白,亦未暴白爲言耳。兪棨曰,臣有先世破堰,賴人脩補,今方耕食,人言之來,臣不敢謂虛也。沈之源曰,所謂啓覆者,殺人·盜賊可疑之類也。近一字缺司僕賊人張水昌,盜銀一千餘兩,至於發覺還推,而尙不處斷,臣意則以爲不當入於啓覆中也。上曰,張水昌,不待時處斬,可也。沈之源曰,自古人君,以信爲本,苟或失信,則國何爲國?頃日謁聖時,有勿爲取人之敎,故一二字缺子,多不上來,厥後直赴,多至四人,豈非失信之甚者乎?一字缺意度之,不如還收之爲當矣。上曰,右相之意,如何?一二字缺曰,臣之意,與左相同矣。上曰,壯元外直赴三四字缺赴會試,前日賞格中,直赴會試八九字缺次以下,許赴增廣會試,則似爲便當。五六字缺赴會試者,通文武,竝赴增廣會試。洪命夏四五字缺衛廳軍官試射時,得中二十六者二人,而壯元二三字缺蒙賞,渠輩稱冤矣。上曰,中二十六者二人,竝直赴會試,可也。洪命夏曰,前寶城郡守嚴台耉,有本郡定配之命,而以前倅定配本郡,不無難便之事,定配隣邑,何如?上曰,依爲之。鄭致和曰,咸陵君李澥,以勳舊重臣,今年四等祿俸,全不受去云,係是重臣之事,敢此仰達。元斗杓曰,澥自以年老不任事,辭不受祿,自上時給食物,則宜當矣。鄭致和曰,臣之意則以爲載送常祿,事體似當矣。上曰,依爲之。金始振曰,故參判李應蓍之子,以李東顯事,至有拿問之命矣。其父生時,旣以書中本無米船之說,陳疏上達,則應蓍身死之後,囚推其子,事甚不當。況方在喪中,雖有所犯,似當容恕矣。沈之源曰,始振之言是矣。上曰,李應蓍一二字缺爲拿問。李浣曰,春間以備局査出餘丁,移給訓局,命下矣。餘丁一千五百名,雖未及移來,而其所收之木,令一字缺曹俸送,何如?上曰,依爲之。元斗杓曰,平壤負罪人羅承逸所謂勳臣家者,乃指宋英望·沈命世兩家,而仁祖朝,以逆家田畓,賜給二者也。丙寅年間,有此後勿爲聽理之敎,臣猶記得,而到今承逸,乃以無文書,爲執言之端,到處呼訴,殊極駭愕矣。經亂之後,公私文書,豈有得存之理乎?上曰,大臣之言如此,羅承逸事,勿爲更査,可也。斗杓曰,頃日宗廟祭時,酒味酸薄,獻官及一字缺祝不勝驚駭,使之呈課於憲府,憲府照律,不至甚一二字缺而承旨金始振,啓其擬律之太重,至於改律,祭一二字缺犯罪是何等重事,而乃敢如是乎?事甚駭異矣。一二字缺來祭酒之酸薄,入侍諸臣,無不知者矣。上曰,祭酒事,誠可驚駭。奉常寺當該官三四字缺元斗杓曰,近來二字缺之事,誠極惶七八字缺已極,出納之地,不應有如此事也。法七八字缺訟事必啓聞後,本曹隨其曲直,以爲立落四五字缺所在,近來京驛奴婢,則該曹直爲決訟以給,殊三四字缺亦依外方例,啓頉後,施行,何如?上曰,依爲之。趙復陽曰,各司貢物裁減頗多,藏氷大役,不可責之於貢物下人,聞其費用之數,則幾至三千石云。若自賑恤一二字缺出米募軍,則不過千石,可以藏氷,省費除弊,事極便當矣。上曰,依爲之。元斗杓曰,趙珩曾爲刑曹判書時,以李甲男年滿七十,有上敎而不爲刑推。及爲大司憲,以風聞刑推甲男,前後所爲,如是相反,極爲無據矣。上曰,趙珩所爲,殊甚不職,從重推考。大司憲兪㯙曰,平澤等九邑所收江都米,三邑則許令退捧,六邑則今當收捧上納,民情頗以爲悶云。此六邑所捧,亦爲仍留本官,以爲賑救之地,何如?上曰,令廟堂稟處。又所啓,今聞大臣之言,則李甲男二三字缺漢城府泛然考出,殊甚不當,請當該堂上·郞廳,竝二三字缺上曰,依啓。南龍翼曰,臣等昨以朴萬榮事,備盡論列,一二字缺蒙允許,臣等竊惑焉。此非泛然風聞之比,取考其聽理文報,則前後措語,節節無形,宮奴之使守令莫敢誰何,已極可駭,而爲守令者,一聽其言,文報中,至有宮圖署內辭意如此,縣令似難禁止之語,其疲軟不職之狀,不可推考而止。請命罷職不敍。上曰,依啓。又所啓,卽聞大臣之言,趙珩所爲,果未詳審,而李甲男,本以奸吏,三變其年歲,用意入籍之狀,極爲奸巧,請囚禁重治。上曰,依啓。元斗杓曰,兩司長官,於漢城府則請推,於李甲男則請囚,而不言趙珩前後相反之失,事極寒心矣。兪一二字缺臣只請該府堂上·郞廳帳籍不能詳考之失,趙珩之一二字缺得論列,重被大臣之斥,請命罷斥臣職。上曰,一二字缺金始振啓曰,大司憲兪㯙,再啓煩瀆,退待,何如?上曰,知道。大司諫南龍翼行啓,臣六七字缺失而李甲男奸狀,尤極痛駭,故有所五六字缺之詆斥,臣之疲軟之失著矣。請命遞斥臣職。二三字缺金始振啓曰,大司諫南龍翼,再啓煩瀆,退待,何如?上曰,知道,遂罷出。燼餘
上在慶德宮。停常參·經筵。
辰時巳時,日暈左珥,暈上有背,色內赤外靑。夜一更,客星,移在女宿八度,去極九十九〈度〉形體漸微,小於虛上星,色白,流星出虛星上,入河鼓星上,狀如拳,尾長三四尺許,色赤。
大殿,政院問安。答曰,知道。慈殿,藥房問安。答曰,知道。
藥房都提調元斗杓,提調洪命夏,副提調朴世模啓曰,昨御冷殿,酬酢二三字缺未審夜來,聖候,何如?臣等入侍時,親聞三四字缺不頻數,亦似不輕。且伏聞慈殿頻七八字缺敎,臣不勝憂慮,敢來問安。答曰,知道。四五字缺慈殿症候,當言于醫官矣。再啓曰,臣等卽伏聞二三字缺有慈殿症候,當言于醫官矣之敎,且聞醫二三字缺傳之言,仍與柳後聖等諸御醫商議,則熱候似減一二字缺湯劑不無其效,今又加進十餘貼。自上咳嗽亦不止,自一二字缺進淸肺湯,以收其效,宜當云,敢啓。答曰,知道。
洪處大啓曰,小臣方物封裹進去,下直。傳曰,知道。
鄭麟卿,以都摠府言啓曰,今日入直軍士中日習射,請出標信。傳曰,知道。
鄭麟卿,以司饔院官員,以提調意啓曰,生鮮前漁一二字缺主人等,聯名等〈呈〉狀于本院曰,近因泮氷漁船不得下海,遠道連魚,未及來到,百爾思量,闕供丁寧,願以雜魚,依例代納事,入啓處置云。考諸前例,則如此生鮮難得之時,雖一二字缺雜魚代封之規,而莫重御供,自下不敢擅便,惶恐敢稟。傳曰,依例爲之。
掌令宋時喆,持平李有相啓曰,臣等曾於金世鼎改照律時,取考律文,則祭享條一二字缺事缺少之文,有不如法之文。臣等以爲世鼎所犯,非是二三字缺少而乃是酒味酸薄,則當在於不如法之條,故相議改照矣。卽伏聞昨日筵中,大臣以啓請改照律,峻斥承旨一二字缺有奉常寺當該官拿推之命,臣等之擬律失當,至此矣。決不可一刻仍冒,請命遞斥臣等之職。答曰,勿辭,。
鄭萬和啓曰,掌令宋時喆,持平李有相,再啓煩瀆,退待物論云矣。傳曰,知道。
朴世模啓曰,左副承旨鄭萬和,右副承旨金始振進貢文書考覈望受點,而疏批未下,初不仕進,卽刻牌招,使之察任之意,敢啓。傳曰,知道。
左副承旨鄭萬和疏曰,伏以臣伏聞昨日榻前大臣陳啓,有攻斥本院之語,臣與同僚,所失無異。適以式暇在家,不得聯名於自列之疏,尤不勝惶懼。揆以事體,決難仍冒,伏乞聖明,亟命鐫削臣職幸甚。臣無任屛營祈懇之至,謹昧死以聞。答曰,省疏具悉。爾其勿辭,從速察職。
七八字缺以臣百無肖似,猥四字缺近密,蔑裨絲七八字缺細之事,時有所塵瀆,區區淺誠,竊欲自附於四五字缺豈料其自陷於循私之罪哉?近者平壤人羅承逸一二字缺不知其前後曲折,而逐日呼訴於諸承旨仕進之時,院一二字缺僚皆慮其或抱冤屈,略以更査之意,相議陳啓一二字缺初非有意於伸救也。至於金世鼎照律,則其罪名,乃祭酒酸薄,則律文中所謂牲牢之類不如法者,正是一字缺當之律,而照以缺少之罪,似非當律,故公事捧入之際,一字缺律文陳其所見而已,酒味之酸不酸,初非與論於其間也。臣於金世鼎,曾無半面之分,有何私情之可循,其時一二字缺官金南重,果是臣之從祖叔父,酒味之不覺其酸,亦果一二字缺是言而相見語及,在於事過之後,則啓陳律文之否一二字缺豈待於南重之言乎?且刑曹之照律色吏,在於臣未差刑房之日,則刑曹公事之不能覆逆,尤非臣之所知也。一二字缺君無狀,重被大臣徇私之斥,何可一刻仍冒,以爲淸朝二三字缺伏乞聖明,亟命鐫削臣職,仍令擧正其罪,二三字缺臣不忠者之戒,不勝幸甚。臣無任惶縮屛營之至,謹昧死以聞。答曰,省疏具悉。爾其勿辭,從束察職。
左參贊宋浚吉疏曰,伏以臣積病垂盡,萬緣成灰,唯惟以孤負兩朝不世殊渥,爲夙宵慙痛,向來聖批,雖許遞改憲職,而不許竝遞兼帶諸銜,溫綸懇惻,至以趁未深冬上來爲敎,繼有新除恩命,又出千萬夢寐之外,是則殿下猶謂臣爲可更齒於朝班也。臣誠惶愧悶塞,不知所以爲措。竊想玆辰,聖候已安,冬宵方永,晝夜一二字缺必逐日而開,其培擁本源,聳動瞻聆,制治而保邦者,一二字缺日新又新之效,臣雖不侫,亦係經幄舊臣,其欲趨一字缺末班,仰效一二,心豈窮已?而無如病隨時加,事與心違,一二字缺北辰但有區區拱向之忱。噫,其亦命之窮也,尙復何言?二三字缺邸狀閔應亨,以老病,辭遞是職,應亨年齡三四字缺强,且在京洛,若三字缺於閑局七八字缺況臣摧殘,甚於應亨,而身又在於田野,七八字缺然猶待巍爵,則無論義理,獨不有愧於應亨乎?一字缺體群臣其一,而先儒釋之曰,視群臣,猶吾四體也。殿下旣許應亨,而倘或不準臣辭,則是四體之中,不免爲二,豈理也哉?況前頭又有諸司殿最之擧,尤不宜瘝曠日,聖慈諒臣疾病情勢,匪出飾讓,將臣本職及兼帶成均館一字缺社稷署·掌樂院提調等任,一竝遞去,仍鐫仕籍,永不檢用,臣得以收拾桑楡,安意待盡,實天地父母終始生成之德也。臣無任慙恩畏義,激切悲泣之至,謹昧死以聞。答曰,省疏具悉卿懇。噫,卿何不諒予心至此哉?以卿論之,則豈有一字缺不齒於朝班之理,而遽下此等說話,使予心不安若是。且吾四體,豈有二視之理乎?然自有左右之別,此易變處也。卿其安心勿辭,從速上來,以副至望。
刑曹判書呂爾載,參判李翊疏曰,伏以莫重者殺獄,難知者獄情,被死者抱冤而不得償,殺人者幸免而終歸無事,則均之爲失刑,此所以愼重而審處也。今此成元之初再檢也,實因以病患致死懸錄,傷處三庫,貼席所傷,移文成送,而屍親久不埋葬,逐日呼訴,觀其情形一字缺無稱冤之端,而士夫間,亦多以初再檢,不以實報爲言者。臣等不能無疑,倣其前例,啓請三檢,則許多傷處,姑置不論一二字缺著七庫,本曹正郞金命說,漢城判官李命聃,當部數字缺趙時稷等,一樣開報者,而又撮其中表表者二庫,竝與初再檢所報三庫,摠計十二庫,皆是紫淸色,則雖不堅硬,傷處無疑,初旣曰傷處三庫,又曰貼席所傷,此非可疑處乎?分明傷處,落漏不報者,又如是狼藉,則謂之病患致死云者,亦何意乎?臣等反覆參考,枚擧請推矣。得見漢城參軍李瑞雨一字缺情則一則曰語意頗僻,一則曰刑曹所悶,一則曰其說旣窮之後,旋又變辭。啓辭一則曰循其私意,已極無謂,一則曰判官李命聃·趙時稷以下同聲合辭,皆以爲一無杖痕,而刑曹郞官追一字缺其說,啓辭中不擧論報之說,直指謂傷處,矇然上達,數字缺治獄之法,安有如此勒定之規乎云。無冤錄所載,明有可一字缺李命聃·趙時稷聯名開報,亦且尙存,瑞雨張皇自明之言,雖數字缺多辨而搆虛揑無,恣意侵辱,有若以臣等勒成殺獄一二字缺於嚴問之下,肆然欺罔,略無顧忌,臣等之受誣二三字缺其在朝家事體,豈容如是?臣等待罪該四五字缺被人醜詆,至於半行缺不勝幸甚。臣等無任祈懇屛營之至,謹昧死以聞。答曰,省疏具悉卿懇。就窮自明之言,何用引嫌乎?卿等安心勿辭,從速察職。燼餘
上在慶德宮。停常參·經筵。
下直,旌義縣監吳一字缺勳。
辰時巳時,有霧氣。夜一更,客星,移在女宿十一度,去極九十八度,形體小於虛上星,色白。二更,流星出文昌星下,八北河星下,狀如鉢,尾長三四尺許,色赤。
大殿,政院問安。答曰,知道。
鄭萬和啓曰,大司憲兪㯙,掌令宋時喆,持平李有相避嫌退二三字缺李延年未肅拜,掌令尹元擧,持平三四字缺今日茶時,以。半行缺
弘文館啓半行缺李敏迪呈辭,校理閔維重差祭,校理任翰伯四五字缺出去,副校理李敏敍今玆還朝,形跡不安,而敏迪無異,故肅拜後卽爲出去,上番勢將闕矣。敏迪引入之事,大臣旣已陳辨於榻前,自上亦洞燭,李敏迪·李敏敍,俱無不安之事,卽刻牌招,而推移入直,何如?傳曰,允。
鄭萬和,以禦營廳言啓曰,馬兵事目,依下敎,更爲磨鍊,新舊單子竝入,而騎蒭入格再次者,前後竝九名內,李戒伯·申愛崇·柳應成·朴枝建·趙明男·洪戒賢·李成業等七名,則旣已下番,方在外方,待其當番上來,能走戰馬,令司僕寺面給,而其中金尙敏,以事留在京中,朴枝賢時方立番。此兩人,則應受能走戰馬,爲先面給,渠等前後兒馬帖,則自本廳收取,送于本寺,以爲爻周之地。二字缺俊·宋永積等,則初以騎蒭入格,再以步技入格,數字缺初以步技入格,再以騎蒭入格,而此等三名,方爲一二字缺馬帖,竝未及受出,亦依磨鍊事目,令司僕寺數字缺馬面給之意,敢啓。傳曰,知道。
鄭萬和,以刑曹言啓曰,賊人張水昌,不待時處斬事命下,而今日則長陵受香,明日則各陵殿冬至祭受香,又是齋戒一二字缺一日則宗廟行祭正日,故不得行刑,待無故日行刑之意,敢啓。傳曰,知道。
洪處大啓曰,假注書申厚載,以其母病極重,蒼黃出去,似聞其病勢二三字缺差復未易云。申厚載改差,其代,卽爲差出,何如?傳曰,允。
假注書趙聖輔·趙遠期·金邦杰。
洪處大,以承文院官員,以都提調意啓曰,冬至使文一二字缺今日査對時,更加詳察,則採蔘各犯人等一二字缺謝表中,隕結爲期之期字,對隅不精,故改二三字缺其上寸心之心字,改以衷字,元單五六字缺書入之意,敢啓。傳曰,知道。
八九字缺接慰官半行缺合之人,而計除時在三司之員,其餘曾四五字缺歲衰遲,或新出六品,了無當差之員。前以李休徵,實出於不得已,而大臣啓遞,其後以呂聖齊數字缺際,曾聞有瘡患,而近日出仕,故意謂病已差復。呂聖齊又爲呈狀於本曹,以爲重患濕瘡,瘡處尙未合,今雖强疾供仕,一日跨馬數字缺使潰,以此病勢,實難登程云,而本曹則不爲聽理矣。聖齊呈狀於相位,則相位以實狀如此,不可仍送之意,使之呈狀于本曹,所患旣如彼,大臣之言,亦如此,接慰官呂聖齊,改差,何如?傳曰,允。
以備邊司諸宮家導掌等濫捧作弊啓本粘目,傳于鄭萬和曰,此回啓中,內需司則落漏耶,元不擧論耶?
司諫李俊耉,正言李枝茂啓曰,大司諫南龍翼一字缺□以爲趙珩果有所失,李甲男奸狀,尤極痛駭,敢啓矣。重被大臣之詆斥,臣之疲軟之失著矣。大司憲數字缺臣只請該府堂上·郞廳帳籍不能詳考之失數字缺事,未得論列,重被大臣之斥,掌令宋時喆,持平李有相,以臣等曾於金世鼎改照律時,取考律文,則祭享數字缺一事缺少之文一字缺不如法之文。臣等以爲世鼎所犯,非是一二字缺缺少而乃是酒味酸薄,則當在於不如法之條,故相議改照以入矣。卽伏聞昨日筵中,大臣以啓請改律,峻斥一二字缺而至有奉常寺當該官拿推之命,臣等之擬律失着,至此著矣。決不可一刻仍冒,竝三字缺而退,奸吏之罪爲可駭,則旋請囚治,意非偶然,數字缺未詳,責有所一字缺則請推該府,亦得其當,啓請改律,旣有成命,一二字缺考律更擬,有何所失,俱無可避之嫌,請行大司諫南龍翼,大司憲兪㯙,掌令宋時喆,持平李有相出仕。答曰,依啓。
上在慶德宮。停常參·經筵。
夜一更,客星在虛宿度內,形體比昨微小,又有濁氣,所在宿度,去極度數,不得窺測。
大殿,政院問安。答曰,知道。
藥房都提調元斗杓,提調洪命夏,右承旨鄭萬和啓曰,伏未審夜來,聖候,何如?咳嗽尙無所減,而昨入湯劑,已進一貼乎?慈殿症候,亦何如?臣等憂慮未弛,敢來問安。答曰,知道。慈殿入診爲之,可也。
口傳啓曰,前入加減八味丸,以日計之,則當盡於今六七日,而。二行缺
慈殿,藥房問安。答曰,知道。
藥房再啓曰,臣等卽伏聞醫女入診後,所傳之言,仍與柳後聖等諸醫商議,則皆以爲,慈殿熱候,有時升降,頭部微疼,似是熱在氣血分之致,四物湯,合小柴胡湯,加黃連酒炒·梔子炒各一錢,連進三貼,宜當云。此藥三貼,劑入,何如?答曰,知道。
掌令宋時喆,持平李有相啓曰,金世鼎之所犯,在於酒味酸薄,則元非缺少之比,而不如法,乃是當律,故臣等相議改照矣。伏見持平元萬里避辭,以憲府承風改律等語斥之,吁,異矣。前日之擬以缺少,本非當律,則臣等改以他律,只欲奏當而已,意外攻斥,實所未曉也。旣被同僚之詆,何敢晏然仍冒?昨緣日暮,今始來避,所失尤大。請命遞斥臣等之職。答曰,勿辭。
趙胤錫啓曰,掌令宋時喆,持平李有相再啓煩瀆,退待物論矣。傳曰,知道。
司諫李俊耉啓曰,頃日憲府之官,以金世鼎改律事,引避也,臣意以爲,一行半缺因此更擬,似無所失,十餘字缺元萬里避辭,至以承風改律等語,七八字缺時喆等,又以此引避,而本院當爲處置,則臣何敢晏然處置乎?請命遞斥臣職。答曰,勿辭。
趙亂錫啓曰,司諫李俊耉,再啓煩瀆,退待物論矣。傳曰,知道。
鄭麟卿,以吏曹言啓曰,臺諫有闕,政事何以爲之?敢稟。
趙胤錫啓曰,兵曹郞廳來言,闕內各處,入直軍士,夜巡檢云矣,敢啓。傳曰,知道。已上燼餘
上在慶德宮。停常參·經筵。
二更,客星在虛宿度內,而星體甚微,所在宿度及去極度數,不得測候。四更,流星出北極星下,入艮方天際,狀如鉢,尾長三四尺許,色赤。
大殿,政院問安。答曰,知道。
慈殿,藥房問安。答曰,知道。
趙胤錫啓曰,大司憲兪㯙呈辭受由,執義李延年呈辭未肅拜,掌令尹元擧在外,掌令宋時喆,持平李有相·元萬里引避退待,今日以監察茶時之意,敢啓。傳曰,知道。
藥房都提調元斗杓,提調洪命夏,右承旨鄭萬和啓曰,伏未審夜來,聖候,何如?咳嗽失音,視昨無減乎?慈殿熱候升降,頭部微疼,亦何如?昨入四物湯,合小柴胡湯,已爲再進乎?臣等憂慮未弛,敢來問安。答曰,知道。慈殿症候,已言于醫女矣。
趙胤錫,以都摠府言啓曰,今日入直軍士,中日習射,請出標信。傳曰,知道。
鄭麟卿,以賑恤廳言啓曰,東西氷庫藏氷,自本廳別探料理爲之事,曾已榻前定奪矣。各梗藏氷官,不可不別擇勤幹人,使之前期料理,例定本梗與其梗屬司中可合人,每梗各二員,豫先差定,何如?傳曰,允。
藥房再啓曰,臣等卽伏承醫女等所傳之言,柳後聖等所傳之敎,仍與諸醫商議,則皆以爲,慈殿外感,雖已和解,餘熱與頭疼之候猶存,似是宿患虛勞之證,因感冒而發也。逍遙散,加石膏煆一錢半,黃連酒炒·栬子炒各七分,細辛三分,連進五六貼,淸餘熱止頭疼,兼補氣血宜當云。此藥三貼,姑先劑入,何如?答曰,知道。
領中樞府事李景奭箚曰,半行缺甫從其日,始造昕庭,屛伏以來,昏耗益甚,視慌慌若失相,聽邈邈乎裒如,筵中之事,蓋莫之聞知。得見持平元萬里避辭於朝報,緣臣向日乞遞太常兼任箚語而發也,無論所聞所見之虛實眞妄,臺臣辭意深峻,臣何敢與較,亦何得晏然?耄矣無能,與年俱加,尙爾遲回,宜速衆謗,臣之不可尸素,到此尤著。伏願聖明,察臣蹤跡之難便,諒臣情事之苟且,奉常都提調,爲先亟賜遞免,以便公私,不勝幸甚。答曰,省疏具悉卿懇。此非卿之所失,何用辭爲?安心勿辭焉。
起頭四五字缺持平元萬里,掌令宋時喆,持平李有相,司諫李俊耉,竝引嫌而退。莫重祭酒,旣知酸薄,使之呈課,警責該掌,慨然之意,實在矯弊,初非缺少,且有比律,成命旣下,至令改擬,考律奏當,有何所失,處置立落,只憑避辭,法府改律,旣有可擬,循例請出,尤無所嫌,不可以此輕遞多官,請竝命出仕。答曰,依啓。
鄭萬和啓曰,掌令宋時喆,持平李有相,牌招不進矣。傳曰,知道。已上燼餘
備邊司啓曰,東西氷庫藏氷,自本廳別樣料理爲之事,曾已榻前定奪矣。各梗藏氷官,不可不別擇勤幹人,使之前期料理,元定本梗與其梗屬司中可合人,每梗各二員,豫先差定,何如?傳曰,允。備局謄錄
上在慶德宮。停常參·經筵。
夜一更,客星在虛宿度內。
大殿,政院問安。答曰,知道。
慈殿,藥房問安。答曰,知道。
趙胤錫啓曰,大司憲兪㯙呈辭受由,執義李延年未肅拜,掌令宋時喆,持平李有相牌不進,持平元萬里呈辭,掌令尹元擧在外,今日以監察茶時之意,敢啓。傳曰,知道。
藥房都提調元斗杓,提調洪命夏,右承旨鄭萬和啓曰,伏未審夜來,聖候何如,咳嗽失音,尙無所減耶,慈殿,頭部微疼煩熱之候,加減亦何如,逍遙散,昨進一貼乎?臣等憂慮未弛,敢來問安。答曰,知道。慈殿症候,當言于醫官矣。
再啓曰,卽伏承醫女所傳之言,醫官所傳之敎,仍與鄭後啓及諸醫商議,則皆以爲,慈殿頭疼煩熱等症,夜間稍似減歇,而汗氣猶未止息,昨入逍遙散,勿爲一日再進,仍進一貼後,更觀前頭症候,加入更議加減,宜當云,敢啓。答曰,知道。
鄭萬和啓曰,左承旨洪處大,同姓五寸姪幼學洪受漢妻李氏身死,服制已行四日,出仕,何如?傳曰,允。
鄭萬和,以內醫院官員,以都提調意啓曰,鍼醫趙宗式,術業頗精,所當入屬本院,而當此裁減之日,經費可慮,故不得啓請矣。今則鍼醫金重白,受由下鄕,還來遲速難期,其代,以趙宗式差下,何如?傳曰,允。
趙胤錫,以御營廳言啓曰,本廳軍保,當年收捧,翌年春上納,乃是規例。而陜川郡,因上年失稔,願爲待秋,至於粘移本郡,雖不入於災邑,比常年果爲失農,而十餘字缺本郡陳省,則不報本廳作木十四五字缺第念還給軍保,徵米未易,遠路駄載,或不無慮外之患,不得已依所送捧之。而莫重軍餉,任意作木之責,在所難免,陜川郡守柳炫,從重推考,以懲他邑,何如?傳曰,允。
又以義禁府言啓曰,今初八日增廣別試時,文科兩所,武科兩所,各有禁亂官一員,又有當直一員,本府入直一員,回公事一員,而都事十員,皆將赴擧,無一員餘存,假都事七員,令該曹照例差出,何如?傳曰,允。
又以兵曹言啓曰,去十月二十六日引見時,因臣命夏所啓,上曰,扈衛廳軍官試射時,中二十六者二人,直赴會試可也事,傳敎矣。取考扈衛廳啓下單子,則閑良愼而遠·朴昌俊等,試射之數,皆二十六中,依傳敎今番增廣會試,許赴之意,敢啓。傳曰,知道。
以吏曹京畿討捕使啓本二度粘目,傳于鄭麟卿曰,此兩回啓,措語矇矓,還出給,使以改入。
鄭麟卿,以戶曹言啓曰,年例進獻白紙,嶺南及全南山郡,以本色上納者外,皆自本二字缺給價貿用矣。一行二十餘字缺在僅得推移充數,一邊囚次知催督,而至今無意備納,事甚可駭。該廳豫給價各人等,令該曹各別刑推治罪,未納紙地,刻日督捧,何如?傳曰,允。
掌令宋時喆啓曰,臣旣被同僚重斥,廉隅所在,決難就列,而加以疝症猝發,呼吸不通,召牌之下,終未祗赴,逋慢之罪,萬殞難贖。而經夜之後,今始扶曳來避,臣罪尤大。請命鐫斥臣職。答曰,勿辭。
持平李有相啓曰,無狀小臣,忝居言地,絲毫無補,泯默隨行,常切愧懼于中矣。近以金世鼎改照律事,重被同僚之斥,不得不累次瀆擾,臣罪萬死。其事之曲折,具在於前後避辭中,今不欲更爲覼縷,而竊念世鼎,以該寺之官,莫重祭享之酒,未免酸薄,則惟當照法科罪,得其當而已,三尺至嚴,豈可以私意有低昂哉?不當擬而擬之,元非也,當改擬而不擬,亦非也。苟知失當,則奉成命考令甲,改之以他律,臣實不知其不可也。六行缺昨日召牌之下,竟未得祗赴,揆以分義,益增惶隕,逋慢之誅,尤無所逃。亟命鐫削臣職,因治臣罪。答曰,勿辭。
趙胤錫啓曰,掌令宋時喆,持平李有相再啓煩瀆,退待物論矣。傳曰,知道。
鄭萬和啓曰,伏見咸鏡監司權堣上送,增廣別試生員·進士入格人開坐啓本,則幼學金百珍之父義陵參奉涉,自本道差定,故元無資階,而書以將仕郞,幼學崔仲吉之父景男,只稱將仕郞訓導,而不書某邑訓導,幼學崔應之之父繼望,只稱將仕郞參奉,俱違格例,而矇然試取,當該試官,難免不察之失。該道試官,請竝推考。傳曰,允。已上燼餘
上在慶德宮。停常參·經筵。
夜一更,客星極微,若有若亡。
大殿,政院問安。答曰,知道。
慈殿,藥房問安。答曰,知道。
趙胤錫啓曰,大司憲未差,執義李延年,持平元萬里呈辭,掌令宋時喆,持平李有相避嫌退待,掌令尹元擧在外,今日以監察茶時之意,敢啓。答曰,知道。
藥房都提調元斗杓,右承旨鄭萬和啓曰,伏未審夜來,聖候何如,咳嗽失音,尙爾無減耶,慈殿症患,亦何如?詳知目今症候,方可更議加入加減。臣等憂慮未弛,敢來問安,竝此仰稟。答曰,知道。慈殿症候,已言于醫女矣。
再啓曰,臣等伏聞醫女所傳之言,仍與諸醫商議,而柳後聖,則病不入來,故遣趙徵奎相議,則皆以爲熱候頭疼,雖似減歇,而其他餘症,猶夫前者,虛勞始發之時,前進逍遙散元材中,柴胡減半,加入中,去石膏加藁本一鍼,蔓荊子。麻黃根各七分,浮小麥五分,連進三貼後,徐觀症勢,更議,宜當云。此藥三貼,劑入,何如?答曰,知道。
傳于左副〈承旨〉趙胤錫曰,李淀緘答中,所謂淑安公主房官婢還本役時,回啓公事,卽爲覓入。
趙胤錫啓曰,前禮曹判書趙珩上疏,踏啓字而下,故罷職傳旨,直爲捧入,而疏中有令攸司考律論罪之語,此上疏,下刑曹乎?敢稟。傳曰,知道。
答刑曹參議權大運疏曰,省疏具悉。所言旣非爾言,所失旣非爾失,何用爲嫌?爾其勿辭,從速察職。
答都承旨朴世模疏曰,省疏具悉。卿其勿辭,從速察職。
答右副承旨金始振疏曰,省疏具悉。爾其勿辭察職。
答知中樞府事宋時烈疏曰,省疏具悉卿懇。營穀一節,陳於榻前之臣,意非在於醜駭,心實道其不獲已也。貧寒士夫,到生死關頭,而不糶不害義之穀,而其可就死乎?事不爲嫌明矣。卿何引嫌若是乎?安心勿辭,須體至意,從速幡然,予日望之。
答兵曹判書洪命夏疏曰,省疏具悉卿懇。此豈卿之有意,而爲言哉?安心勿辭,從速察職。
持平元萬里啓曰,伏見持平李有相再避之辭,隱然譏斥,有若臣有意於其間者,誠可怪也。臣與金世鼎,素昧平生,有何愛憎,而當其飮福送言之時,亦豈知該官之爲誰哉?唯是祭享,國之大事,而酒味之酸薄,又非特籩豆不整之比,則與祭之臣,見而驚心,欲治當該之官,使之警惕於方來者,人臣致敬之道也,夫豈快心於傷人哉?解見任,律之最輕者也。祭酒酸薄,謂之不如法,而罪止於斯,則下此而祀事,犯小科者,又將置之何等輕律耶?臣竊未曉也。此緣臣妄言,致令相臣,又有陳箚之擧,尤難仍冒。請命遞斥臣職。答曰,勿辭。
趙胤錫啓曰,持平元萬里,再啓煩瀆,退待物論矣。傳曰,知道。
司諫李俊耉啓曰,憲府多官之避,本院今當處置,而第其避辭,又引改律是非一款,則臣之不敢處置,與前無異,何可晏然仍冒乎。請命遞斥臣職。答曰,勿辭。
趙胤錫啓曰,司諫李俊耉,再啓煩瀆,退待物論矣。傳曰,知道。
正言李枝茂啓曰,臣自前月念後,重得寒熱往來,症勢彌留,近來添劇,不能運身,冒死請急,見阻政院,臣誠悶蹙。憲府之官,以金世鼎改照律事,引避時,本院旣已處置,則臣亦當初相議處置之人也,所當與同僚一時偕避,而病勢如此,無路起動,終不得自列,臣罪至此極矣。憲府處置,又歸本院,而臣旣有當避不避,冒違格例之失,尤不可一刻仍冒。請命罷斥臣職。答曰,勿辭。
趙胤錫啓曰,正言李枝茂,再啓煩瀆,退待物論矣。傳曰,知道。
禮曹判書趙珩疏曰,伏以臣二字缺秋曹之日,吏曹書吏李甲男·劉世建等治罪公事到曹,而劉世建,則罪犯甚重,判付至嚴,故各別嚴刑,而僚席有言,甲男,以執吏,都封官敎,使世建入內,則世建,擅意分納云云,甲男,似非其罪,年且七十,不可施刑云。臣亦常見其白髮衰老之狀,意謂年滿擬律以啓,而啓下公事,不可斟酌施行,故使之一邊移文,考出年歲,以爲後考之地,而不數日陳疏蒙遞,旋忝憲府。適於開坐之日,持平李䎘,以其風聞數件之罪,捉致甲男,仍發言於席上曰,此漢,頃於刑曹,冒年免罪云。臣意極爲驚駭,累式年帳籍,移文謄來,則一曰六十八,一曰七十一,一曰七十三,始覺其冒錄之狀,以此添其罪目,別爲嚴刑矣。頃日大臣,以此事猝然陳達於榻前,而事在數月之前,臣全然忘却,以前後移文之意,錯謬以達而退。卽問于其時參議權大運,則五六字缺謄來云云。臣之罪戾,到此益著,七八字缺卽當上章以請,榻前所達,果爲昏錯之罪,而實錄奉安之行,只隔一宵,未及陳疏待罪,而辭陛出去矣。今玆復命,敢冒斧鉞之誅,仰暴難逃之罪狀。當初不待謄來,輕先擬律之罪,榻前不省誤達之罪,雖萬被誅戮,亦所甘心,伏願聖明,臣所帶職名,亟賜罷免,仍令攸司考律論罪,以爲人臣臨事不能詳愼者之戒,不勝幸甚。臣無任兢惶戰掉之至。啓下刑曹。
刑曹啓目,粘連啓下是白有亦,政院啓辭內,前禮曹判書趙珩上疏,踏啓字而下,故罷職傳旨,卽爲捧入,而疏中令攸司考律論罪之語,此上疏下刑曹乎?敢稟。傳曰,知道事,傳敎是白齊,事係宰臣,則雖發緘遲晩之後,臣曾不得照律,啓請上裁,允下後擧行,乃是流來法例也。今此趙珩,旣無發緘取招之事,臣曹不敢直爲考律請罪,半行缺而事異常規,有難擅便,上裁,何如?啓。依允。
刑曹參議權大運疏曰,伏以臣頃於甲男推治之時,同參其坐,不考帳籍,徑先擬律之失,與趙珩無異,臣誠惶恐,呈單縮伏矣。卽伏聞趙珩疏中措語,與其時實狀相左,臣不得不略陳曲折焉。去閏七月初九日開坐時,甲男以七十二納招,臣以爲依例移文,考籍處置云。則趙珩曰,甲男之年老,人孰不知,據衆證定罪,宜當云。臣亦見其衰老之狀,故終不能堅執,此則臣之罪也。其日開坐堂上,只臣與趙珩,則其疏中僚席有言云者,卽指臣而言也。而都封官敎,使世建入內,世建擅意分納云者,乃甲男原情中自明之辭,元非席上之語也。似非其罪,年且七十,不可施刑云者,亦非臣之所言也。擬律以啓,而使之一邊移文考籍,以爲後考之地云者,尤非實狀一行半缺此說耶?臣旣與之同參,則做錯之後,何敢有一毫推諉之意?而因其疏語之失實,終不得泯默,不勝愧懼之至。槪臣久參劇地,處事昏謬,莫重擬罪之際,不能依法考籍,不職之罪,臣實難免。伏乞聖明,先削臣職,仍治臣罪,以爲奉職不謹者之戒,千萬幸甚。無任惶悚隕越之至。
都承旨朴世模疏曰,伏以臣猥陳危悃,仰瀆宸嚴,誠意淺薄,未蒙恩遞,瀝血之懇,徒歸飾讓,慙惶悚慄,益無所措,臣雖愚昧,豈不知聖恩至渥?不可不恭謝,君命至嚴,不可不急趨,而第臣所叨之職,長於一院,責任之重,不比諸僚,從前註擬,必加愼簡,苟非其人,莫宜居之。蓋不但視其資格相當而已,必其人之才望踐歷,厭足人心,然後可以修職事而無苟充之譏矣。今臣釋褐登朝,屈指未十稔矣。論其人則藐然一新進,語其才則百無一取,冥行擿埴,碌碌隨行,觸事生疣,長短畢露,此則聖明之所洞燭耳。徒以恩資疊加,班序驟進,節次推轉,盤礴首席,實是夢寐之所不到,目今人物眇然,凡所謂命德之器,雖不可謂盡得人,亦豈有如臣之萬萬不稱者乎?臣若不自揣量,冒沒承當,則不惟止於臣之一身,受人嗤點,將以上爲朝廷之羞,名器之辱,此臣之所以甘受違慢之誅,而不敢承命者也。當此靜攝之中,敢以私懇,逐日煩瀆,臣之罪戾,實合萬死,而情勢悶迫,終不可泯默而已。伏乞天地父母,曲賜矜察,亟允前請,使聖明無虛授之失,微臣免匪據之諐,千萬幸甚。臣無任戰灼祈懇之至。
右副承旨金始振疏曰,伏以臣罪山積,聖恩天大,再申微悃,未蒙鐫斥,二行缺天譴未加,神理先責,席藁之中,宿病猝劇,百骸俱疼,四肢不收,委頓床褥,與死爲隣。旣以必不敢復出之身,又有決不能强起之疾,嚴召之下,竟未得趨詣,人臣分義,掃地盡矣。臣之罪戾,到此而益甚,臣之情勢,到此而益戚矣。伏乞聖明,亟命先削臣職名,仍治臣逋慢之罪,不勝幸甚。臣無任泣血祈懇之至。
行兵曹判書洪命夏疏曰,伏以數字缺大臣請査李一相事,臣亦從諸臣之後,略有所陳達。大槩營穀糶糴,異於元穀,從便推轉,亦有恒規,而貧寒受糶,自是士夫間尋常之事,元不足有損於廉隅之道。嘗聞知中樞宋時烈,雖一芥不以取諸人,而家世淸寒,不能自存,則受代營穀,間或有之,而償糴之際,或有受於此而納於彼者。臣意以爲一相之換穀,受米一斛,償納正租二斛云,米租換納,雖有所不同,而其受於此而納於彼,則似與宋時烈之事相類,故據此爲證,豈有他哉?今者宋時烈,以此陳疏自列,臣不勝瞿然之至,臣每有所懷,輙陳無隱,而至於此事,則實無一毫爲累於宋時烈,故率爾妄達,致有儒賢引咎之擧,臣誠惶恐,不得不冒陳當初所陳之本意。伏願聖明,俯賜諒察,亟命治臣妄陳之罪,臣無任戰灼祈懇之至。
知中樞府事宋時烈疏曰,伏以十餘字缺不惟不許,而反下收召之命,臣感激四字缺容措。夫朝廷者,公論所在,明法自出,命德討罪,雖人主亦不能有所低昂。今臣誠荷殿下再造之慈,然忍尤苟免,實非心之所願也。第以聖慈,旣施鴻私,而賤臣一向請罪,亦非分義之所安,故泯默因循,抑鬱而無誰語矣。玆者又竊伏聞,臺臣,非斥判書臣李一相之啓,其中營穀一段,臣亦有相類者矣。臣未及首實,而續聞筵臣,擧臣以聞云,是臣有罪自掩,而乃因公議,始得察擧矣,臣之罪戾,於是爲大矣。伏乞聖明,將臣職名,亟加鐫削,仍命有司,使與一相竝案照斷,則臣心安理得,萬無所恨矣。抑臣當此擧國同慶之日,獨以負犯之重,不敢進一拜,以露臣子歡忭之意,而只以道辜之章,屢煩宸聽,臣之情事,亦可悲矣。臣無任屛營危慄之至。已上燼餘
上在慶德宮。停常參·經筵。
客星,雲陰不測。
大王大妃殿,政院單子問安。答曰,知道。
慈殿·大殿·中殿,政院問安。答曰,知道。
大王大妃殿·慈殿,藥房問安。答曰,知道。
趙胤錫啓曰,大司憲未差,執義李延年呈辭,掌令尹元擧在外,掌令宋時喆,持平李有相·元萬里避嫌退待,今日以監察茶時之意,敢啓。傳曰,知道。
藥房都提調元斗杓,提調洪命夏,右承旨鄭萬和啓曰,伏未審夜來,聖候何如,咳嗽失音,視前無減乎?前後劑入訶子淸音湯六貼,以日計之,當盡於今日,詳知目今症候後,或停或更議他藥。慈殿症候,亦何如?臣等憂慮未弛,敢來問安,竝此仰稟。答曰,知道。慈殿症候及予之所患,當言于醫官矣。
再啓曰,臣伏承醫女所傳之言,醫官所傳之敎,仍與鄭後啓·趙徵奎及諸醫商議,則皆以爲,慈殿頭部重厚之候,雖似差減,有時腹中下牽之證,背部薰上之氣,尙爾如前,此是氣血虛弱之致,而逍遙散,卽補氣血之劑,昨入三貼進御後,更議加入而加減,自上咳嗽失音等候,連進訶子淸音湯五貼,猶未收效,恐非當劑,淸金降火湯,加麥門冬一錢,馬兜鈴七分,五六貼進御,宜當云。此藥三貼,劑入,何如?答曰,知道。
趙胤錫,以都摠府言啓曰,今日入直軍士,當爲中日習射,而大王大妃殿誕日陳賀相値,不得爲之之意,敢啓。傳曰,知道。
鄭萬和,以兵曹言啓曰,本曹啓下上言,凡二十三張內,十名限內現身,故已爲回啓,而安岳諸半行缺李善等十名,高陽砲手半行缺金德厚,廣州前萬戶孟尙賢,楊州幼學鄭以大,廣州旗牌官愼克良,楊州族親衛李仁祿,長端學生鄭說妻李氏,富平內禁衛金凞緝,廣州前萬戶尹後田,業武李有曾,延安前主簿李義弘奴西吉等,終不現身,不得回啓之意,敢啓。傳曰,知道。
趙胤錫啓曰,前日大臣·備局堂上引見時,以李甲男帳籍,漢城府泛然考出事,有當該堂上·郞廳推考之命矣。今見趙珩辭疏,則初不移文考籍,漢城府官員,似無推考之事,何以爲之?敢稟。傳曰,然則勿推,可也。
以都承旨朴世模呈辭,傳于趙胤錫曰,使之調理察職。
以兵曹今十一月初七日監軍巡將·守門將·訓鍊都監將官等望單子,傳于趙胤錫曰,仍番。
洪處大,以戶曹言啓曰,本曹啓下上言七度內,四度則已爲回啓,而其中仁川幼學申侃,熊川忠贊衛朴春立,韓山內奴彦男等,終不現身,故。二行缺
獻納金萬□一行缺事,不須再引,而病未赴召,在例當遞,前事勿避,自有前規,而亦旣請出,更何所嫌?法官改律,前已處置,更難可否,其勢卽然。疾病之來,人所難免,未卽引避,何必深嫌?請掌令宋時喆,持平李有相遞差,持平元萬里,司諫李俊耉,正言李枝茂,竝命出仕。答曰,依啓。
趙胤錫啓曰,出仕臺諫,今已日暮,待門命招之意,敢啓。傳曰,知道。已上燼餘
上在慶德宮。停常參·經筵。
夜一更,客星似爲消滅,而月光旣盛,不能詳候。四更,流星出軫星下,入巽方天際,狀如鉢,尾長四五尺許,色赤,光照地。
大殿,政院問安。答曰,知道。慈殿,藥房問安。答曰,知道。
藥房都提調元斗杓,提調洪命夏,右承旨鄭萬和啓曰,伏未審夜來,聖候何如,咳嗽失音,猶夫昨日,而淸金降火湯,已進一貼乎,慈殿症候,視昨加減亦何如?臣等憂慮未弛,敢來問安。答曰,知道。慈殿症候,已言于醫女矣。
鄭萬和,以禮曹意啓曰,一行半缺不得行公,科擧重事,不可不前期定奪云。自前雜科初試時,其司提調,專管設行,而典醫監提調李一相,時未行公,醫科初試,勢難設行於前定之日,揆以事勢,殊涉未安,似合有變通之擧,令該曹考例稟處,何如?傳曰,允。
又以禮曹言啓曰,增廣別試諸科覆試吉日,令日官推擇,原粘目中付標以入之意,敢啓。傳曰,知道。
鄭麟卿,以義禁府〈言〉啓曰,推考敬差官啓本,刑曹粘目,原州弑主罪人甲述·唜男·其土里等,係是綱常大罪,發遣都事,拿來,何如?傳曰,允。
副應敎李敏迪,校理閔維重四五字缺修撰李翊等箚曰,伏以孝者,善繼人之志,善述人之事者也。惟我先王,以天縱之聖,奮有爲之志,十年莅位,終始典學,萬機之暇,日御紬氈,金華之業,厥修罔覺,而林下之臣,迭侍啓沃。又能百度惟貞,治具畢張,策勵群臣,日有所事,精神之運,風動四方,而玩愒之習,幾變一時,以至於由內及外,精粹純白,聖敬日躋,邦勢日尊,此皆我先王勤聖學振紀綱之致也。先王之事,旣如此,則先王之志,亦豈不欲使今日緝熙之學,益臻於光明,而丕承之烈,益基於遠大也?況人情願其子孫,甚於其身,伏想我先王平日燕翼之謀,宗社付畀之托,必不以在天,而有間矣。仰惟聖上,天資粹美,自然近道,初政淸明,無大闕遺,而獨於講學一節,疎略太甚。自卽祚以來,今幾歲月,而中間開講,僅以日數,一曝十寒,二行缺不猶愈於女寺之終日左右耶?前年此時,猶有累次入對,而今則冬節將半,此擧亦廢,聖上之志,又怠於前年矣。去年今年,今日明日,日月逾邁,歲不我與,匹夫勤學,猶有惜寸光陰者,況人主所資於講學者,爲如何,而其可以燕安而荒廢也?聖明初服,志氣如此,則繼今以往,其憂益大,此不但左右承事之臣,所共憂歎,四方有志之士,莫不失望,臣等竊惜之。臣等且竊觀今日朝廷之上,公議不行,臺閣之間,直言不聞,盈庭發議,道謀靡定,是非無眞,名實不核,賞罰無章,刑政紊淆,交盤膠固,習以成俗,剛直正大之氣,日以銷沮,而怯懦苟循之風,日以養成,其衰耗偸塌,將至於不可收拾而不自覺。回視數年前事,亦不啻千丈一落,臣等竊思其故,亦由於聖上深居罕接,蔽於聽覽,優游不斷,過於含容,二行缺漸成陵夷,道揆法守,若置於相忘之域,公室日替,氣象奄奄,臣等竊惑焉。我先王,當積弱之後,力挽而振之,今聖上承少振之後,反頹而壞之,此臣等之所未曉也。嗚呼,今日國事,尙忍言哉?天下之勢,一至於此,外壓內困,危虞萬端。雖以我先王之明聖,超出百王,尙不能大有施展,僅得以粗保目前。況我聖上,生長深宮,春秋方富,險阻艱難之際,旣未備嘗矣,稼穡小人之情,旣未周知矣。其所以勤學勵治,一日爲急,而顧乃數月一講,時聽細務,欲以此求時敏之功,責嘉靖之效,以追續先王,不已難乎?伏願聖上,深留聖意,上述先志,開筵聽講,一倣祖宗朝故事,日講經訓,栽培義理,或聽史傳,詳論古今,使聰明日廣,德業日新也。臣等亦知近日玉候少愆,有難備例引接,而便殿臥聽,如臣等前日所請,一行半缺作士氣,核名實之歸,辨是非之眞,恢張公道,大礪廉恥,使大小之臣,奔走率職,有以洗濯其心,而一警動之,亦何以挽回於橫潰陵夷之餘,而振已頹之紀綱也?且盡罷公私魚鹽,歸之大農,以補軍國之用,此先王意也。今聞査籍,纔上有司,方議廢置,若以內需所屬,爲內用而置之,諸宮家,以親愛而置之,各衙門,以軍用而置之,功臣家,以舊恩而置之,則其可罷者,無幾矣。未知數年査出,果是何事,而公法自是不行,私門自是益擅,我先王杜私强公之美意,終亦弁髦於今日矣,是豈不重可惜也?傳曰,山海不以封,大典亦云,各道魚鹽,成籍藏于戶曹,分等收稅,私占者有罪,然則山海之不以私封,不但古制爲然,列聖經國之典,尤宜守以金石,況先王遺意,又丁寧若是,亦願聖上半行缺各衙門諸勳貴,一切革罷,半行缺立案之屬,亦宜一例罷之,一洗百年之痼弊,無爲苟且纖嗇之論,所撓奪焉。今若旣査而復置,則不特失信於窮民而爲笑於八方,私意勝而公法替,國事自此,蓋無可爲者矣。當此機會,殿下不可不快斷也,此亦聖上繼志述事之一事也。臣等俱以無似,待罪經幄,區區所懷,敢陳一二,惟聖明財察焉。取進止。答曰,省覽爾等之疏辭,眞是愛君之言,憂國之誠,深用嘉歎。經筵一節,豈欲廢墜祖宗故事而然哉?病根已深,至於夜對,則尤有已辨之處,燭光之明,如避水火,勤勤之志,萬倍於前年,末如之何,末端之事,觀其回啓而酌處焉。已上燼餘
上在慶德宮。停常參·經筵。
初昏,流星出自天中,入於南方,大如杯,色白,尾迹無,客星似消滅,而不能的知,有霧氣。
大殿,政院問安。答曰,知道。
藥房都提調元斗杓,提調洪命夏,右承旨鄭萬和啓曰,伏未審夜來,聖候何如,湯劑已進二貼,而咳嗽失音,別無收效之漸耶,慈殿症候亦何如?詳知目今症候,逍遙散加入之加減,可以議定,臣等憂慮未弛,敢來問安,竝此仰稟。答曰,知道。慈殿症候,當言于醫女矣。
再啓曰,卽伏聞醫女等所傳之言,仍與柳後聖及諸醫商議,則皆以爲,逍遙散,前所進御,已至六貼,而背部燻上之氣,雖似差減,頭疼進退,他證猶存,恐非當劑,升陽散火湯,是治血虛發熱之劑,此藥三貼,爲先進御後,徐觀前頭症候,更議宜當云。卽爲劑入,何如?答曰,依啓。
鄭萬和啓曰,京中上言二百二十八道內,違格三十七道,自已奴婢事及推刷,過限十七道,事甚猥雜,不當上聞者,三十一道,疊呈二道,合八十七道,啓字爻周次,還入之意,敢啓。傳曰,知道。
趙胤錫,以義禁府言啓曰,本府郞廳,皆以增廣初試,依法典給暇,假都事七員差出啓下,而都事一員,以弑主罪人拿來事出去,其代假都事一員,令該曹差出,何如?傳曰,允。
又以備邊司言啓曰,本司武郞廳具翧,仕滿十五朔,守令除授,或陞敍事,依例捧承傳施行,何如?傳曰,允。
傳于洪處大曰,政事,明日爲之。
行吏曹判書尹絳疏曰,伏以臣,竊聞柳斗章·閔璘等上言中,擧臣姓名,恣意侵辱云,臣不勝駭憤之至。斗章非理無狀之事,詳載於刑曹文案中,而臣旣被醜詆,不得不略陳其槪。臣於今年春初,忝長秋部,則訟者辛錫亨,曾於上年,上言啓下,其時參判柳赫然,以査覈之,覆啓蒙允,而訟隻柳斗章,多般稱頉,久不現身,閔璘則初卽來現,而推諉於斗章。及臣聽理之際,又有延安居民三十人,聯名呈狀,觀其所訴,則以爲斗章,以渠等田畓結負,曾以其奴名字應役之故,稱以己物,盜賣於官家,上年以此呈于憲府,推閱之後,宮家知其盜賣,還給田畓,而此後不無更生奸計之弊,右人罪狀,依律科斷云。文記相考,則所謂延安奴景時等,懸錄於辛錫亨外祖閔渙兄弟和解分執時,各有區處,則柳斗章·閔璘,以閔渙旁親二行缺痛駭,以其非理之罪,照律科斷,而斗章則事在一字缺前所犯,閔璘,則年過七十,只皆收贖而已。此等曲折,已悉於其時覆啓中,今不必覼縷,而臣重遭意外之辱,決不可晏然。伏乞聖明,亟命鐫遞臣職名,以安私分,千萬幸甚。臣無任屛營祈懇之至。答曰,省疏具悉卿懇。此非卿之所辭之事,卿其安心勿辭,從速察職。
領中樞府事李景奭箚曰,伏以臣,不敢晏然,太常兼任,爲先賜免事,陳短箚,而辭未達意,溫批靳許,感激之中,惶隕萬倍。臣於臺臣之攻斥,不欲較也辨也,實不敢自安也。卽欲申達不敢自安之意,而適値慶誕之節,昨與昨昨,默默以過矣。今臣更爲煩籲者,匪直爲事體廉隅,臺臣之所指斥,不專在於一時之酸薄,竝言其祀典重事,漸不如前,則所包者廣,意甚嚴截,律之以漢法大不敬也,非如泛論之言,國之一行半缺實,而掩護則亦非可忍也。臣聞此言以來,自反自省,戒飭官吏,以爲益加敬謹之地,而漸不如前之責,豈容只諉於下僚,敢復恬然,乃寂寥一箚爲倖免之資乎?臣若不脫此地,臣心無可安之時,伏願聖明,俯諒危懇,曲察愚忱,太常都提調之任,爲先亟遞,以重祀事,以存國體,以幸公私,不勝大願之至。
行判中樞府事鄭太和疏曰,伏以臣情勢悶縮,疾病沈綿,稽謝恩命,已過數朔,一味悚懼,置身無地。又自前月望後,重感風寒,仍患暴下,久而不息,眞元漸竭,委頓床席,末由自力,冬至節日,未參問安之列。今値大王大妣誕日,終不能趨赴賀班,臣之罪戾,視前益重,逋慢之誅,實所難逭。而殿最磨勘,且在前頭,臣雖欲虛帶職名,何可得也?伏乞聖明,俯察二行缺甚,臣不勝戰灼之至。
都承旨朴世模疏曰,伏以臣,匪據之地,竊吹爲懼,瀝血祈懇,則溫批續降於前後,狗馬之疾,勢難自力,冒呈辭單,則恩數又出於格外,臣誠惶蹙,尤不知所出。臣伏見近來加資者必辭,升職者必辭,已成循例不得已之事,則今臣所陳,不審聖上,亦以循例不得已者,視之耶?今臣危懇,有異於此,何者,臣是去年今日之堂下官也。分寸無可錄,絲毫無可取,而緋玉金紫,一時層疊,今又忝此首席,此豈安於心而晏然承當者乎?安於心者,容或爲虛辭飾讓,循例不得已之說,其心不安,則其所籲呼,一出於衷赤之不暇,何敢爲循例不得已之說,內以欺心,外以欺人哉?自亞長升擢,臣所不堪,而由此塗以進者,間或有之,故臣不力辭,而其心則已不安。僅半年升宰列半行缺授者,遜避無從,故臣半行缺新命,奄加於兩不安之上,臣心之悶蹙,豈但如隕于淵谷而已哉?嗚呼,樂膴仕而慕華貫,人情之所同,雖以如臣無似,若得留時引年,循序而進,則累疏塵瀆,不至如今日之支煩,而未及一朞,驟躐至此,環顧其中,蔑蔑如也,臣亦人也,豈得安於心也?況臣過福成災,疾勢轉劇,委頓床席,差復未易,雖欲貪榮戀恩,冒恥出仕,欲起還仆,趨詣無路,伏乞聖慈,曲加憐察,亟賜遞免,以便公私,千萬幸甚。臣無任戰灼祈懇之至。答行判中樞府事鄭太和疏曰,省疏具悉卿懇。疾病之來,人所難免,賀班不參,此豈所願?卿無可嫌之事,何用辭一字缺安心,勿辭調理焉。已上燼餘
上在慶德宮。停常參·經筵。
未時申時,日暈。夜一更,游氣蔽天,客星不得看候,月暈有霧氣。
下直,濟物萬戶金有鼎。
大殿,政院問安。答曰,知道。
慈殿,藥房問安。答曰,知道。
鄭萬和啓曰,都承旨朴世模未肅拜,左承旨洪處大式暇,不爲仕進,右副承旨金始振呈辭受由,左副承旨趙胤錫兵批政廳進參,臣萬和藥房問安進參,廳中只有同副承旨鄭麟卿,吏批政廳,何承旨進去乎?敢稟。傳曰,兵·吏批兼進。
藥房都提調元斗杓,提調洪命夏,右承旨鄭萬和啓曰,伏未審夜來,聖候何如?前入淸金降火湯,以日計之,昨者已盡三貼矣,咳嗽失音,尙無差減之效耶?慈殿症候加減,亦何如,而升陽散火湯,昨進一貼乎?臣等憂慮未已,敢來問安。答曰,知道。慈殿症候,已言于醫女矣。予之所患,當言于醫官矣。
再啓曰,臣等,伏承醫女等所傳之言,醫官等所傳之敎,仍與鄭後啓·趙徵奎及諸御醫商議,則皆以爲,慈殿諸症,視昨稍減,昨入升陽降火湯,仍爲進御,徐觀前頭症候,更議稟處。自上頭部微痛,似是微感之致,而前入淸金降火湯,亦多和解之材,加入中,更加荊芥一錢,薄荷七分,進御,似當云。一貼所入荊芥。薄荷,裹紙以入之意,敢啓。答曰,知道。
吏批,判書尹絳進,參判金壽恒出使,參議趙復陽進,左副承旨趙胤錫進。
兵批,判書洪命夏藥房進,參判朴長遠進,參議吳挺緯式暇,參知李殷相文武試官〈?〉,左副承旨趙胤錫進。
鄭萬和,以吏曹言啓曰,禮曹啓辭,典醫監提調變通事,允下矣。半行缺提調李一相,以專管半行缺提調有故,有所進退,李一相,典醫監提調,似當改差,而重臣兼帶之職,該曹不敢擅便,上裁,何如?傳曰,允。
吏批啓曰,憲府闕員,今當差出,而擬望之人乏少,守令中可合人竝擬,何如?傳曰,允。
以金佐明爲大司憲,李正英爲大司諫,金南重爲禮曹判書,尹擔爲郭山郡守,李允傅爲泰川郡守,蔡忠立爲南平縣監,尹埰爲右水運判官,柳挺輝爲監察,李䎘·李堥爲兵曹正·佐,金洪慶爲刑曹佐郞,李叔鎭爲軍器僉正,鄭致和爲奉常提調,兪㯙爲瓦署提調,呂曾齊爲掌令,鄭瀁爲持平,李稠爲社稷令,南龍翼爲右尹,李後山爲右承旨,洪重普爲典醫提調,金南重爲知義禁府事,水原府使姜瑜陞嘉善,尹深爲奉敎,李翊相爲承文正字。
副護軍兪㯙·南龍翼,副司直宋時喆·李有相。
趙胤錫,以都摠府言啓曰,今日入軍士,當爲中日習射,而政事相値,不得二行缺答前萬戶都愼徵疏曰,省疏具悉。嘉爾進言之誠,所陳之言,當令該曹議處焉。燼餘
前群山浦萬戶都愼徵,缺幸以父蔭,得免編伍之役,揆諸賤分,固已足矣。越在先朝,冒添萬戶之職,自顧微躬,不亦濫乎?銜恩感激,思欲隕首,臣民無祿,弓劍遽遠。邦家亨運,聖主新臨,敢以圖報先朝之心,願效萬一於殿下,伏願殿下,勿以臣卑鄙,而試垂採納焉。臣夏初伏見悶旱求言之敎,八事自責,十行懇惻,奉讀嗚咽,不覺流涕。微衷自激,欲效一得之愚,而病伏天涯,未裹千里之足,今玆詣闕,尺疏叫閽,固知今日之萬語,不如當初之一言,而胸中蘊畜,非日月矣,何可以時日稽遲,不盡平素之所懷乎?玆敢冒昧萬死,一二陳之,伏願殿下,恕其狂僭焉。一,邦之本,在民,民天在農,而一値旱災,全廢農事,哀我民斯,于何從祿?惟堤澤二行缺有築澤之處,而民之所欲者,守令不從,守令之欲行者,監司不聽,使其沃土,便作赤地,固本務農之政,顧安在哉?臣願下諭道臣,以從民願焉。一,國之大事,在於軍政,而近年以來,不遵國典,或一家父子,雖有五六,率皆從軍。此一款,自朝廷雖極分揀,而役處各異,則雖八父子,使不得減除,此豈非寒心處也?尤爲痛惋者,充定之時,不分年歲之稚弱,而苟充其數,類徵價布,六十應爲老除,而不得代定,則未免身役。雖得代定,不得人情,則難圖頉下,故赤子充額,白骨抱冤,如此而其敢望親其上死其長乎?皇天之示災,生民之失所,蓋出於此,臣願伸明軍政,嚴飭各官,四父子從軍者,使之減除,應爲老除者,勿使有人情,年歲稚弱者,勿使僭隱充定焉。一,以一人之身,缺則給復是何慰賞缺不給,一體施行焉。一,寺奴之各浦分防者,則番布三疋,而編伍者則除其貢布,分防與編伍,小無苦歇輕重之別,而何其軍政之不均如是耶?臣願寺奴作隊者,還收其布,自國家補用焉。一,嶺南左右兵營,一在於蔚山,一在於晉州,蔚山取近東萊,而未免太下,晉州,爲其扼湖路而未免太僻,賊鋒一發,分路北上,則蔚山迫近,卒難爲謀,晉州懸絶,緩不及事,兩營皆失便宜之地,不得一交兵,而賊已踰嶺矣。今若移左兵營永川,以當竹嶺之路,移右兵營于星州,以當秋風之路,島嶺直路,又在兩營之間,地形居中,聲勢相依,卒有緩急,庶得應變,臣願兩營,移于兩州,兼領牧守,則守禦之策得矣,虛費之用省矣。一,兵營劃給防軍者,一爲練習,一爲備邊,缺軍作農除草,近年以來,則募入屯民,使之竝缺而防軍,則停農役價,每一戶正租十三斗,太二斗收用,元軍所捧,合一年計之,則正租一千一百餘石,太一百五十餘石之多,旣徵價布,而酬應則租太之徵捧,又何虐耶?今若移營,兼以牧守,則防軍所納價布,自國家收用,所捧租太,革罷不捧,則軍無疊役之怨,國有補用之道矣。一,保民禦敵,在於山城,而得其地利,然後方可築斯。星州之禿容,新寧之花山,天作之地也。禿容則南撫伽倻,北接秋風,德有山峙其右,花山則東有滄海,北連太白,架山城在其西,阻三面以爲固,眞萬夫莫開之險也。自古及今,人皆願築,苟能移兵營于兩州,築山城于兩處,與架山以爲鼎足之形,保障之地,則南虞不足爲虞,半行缺豐,築城于兩處焉。半行缺非一非二,有監司焉,有兵使焉,有守令焉。監司號令之,兵使敎閱之,守令鍊習之,雖無營將,軍政豈至於虛疎,雖有營將,軍政豈至於益精?無鍊習分寸之效,有列邑貽害之弊,當今之世,若捐不急之官,則非營將而其誰?臣願各營將,皆令廢之,以其班料及賞軍布,補於國家焉。一,文武竝用,長久之道,而邊圉之任,皆委武臣,故不知撫恤,徒事威暴,剝下奉上,無所不至,軍民安得不困,物力安得不耗?苟能擇取文臣,有將才者,推轂授鉞,專制閫外,撫恤軍卒,愛惜財力,則軍有捍衛之誠,國無經費之虞矣。臣願統制使及兵·水使,以文武相遞任焉。一,三南各浦分防之軍,定給八十名之意,本爲收捧價布,缺給土卒,以爲缺一行半將入已之物,通計三南各浦,每月二十名所納之缺則其知幾千同耶?督徵窮殘之軍,竟歸浪費之地,臣竊痛之。伏願自今,各浦分防之軍,減給六十名,而其餘二十名所納之布,則或補國用,或減軍布,未爲不可,各浦所捧之布,雖減於前,必無損益於臨亂行師之際矣。一,列邑校生,各有額數,多不過九十,小不下三十,士族子弟,猶足以守校,以常漢子孫,稱以俊秀,率皆付校。所謂俊秀者,通文識字,才藝特出之謂也,而今之所謂俊秀者,或以所親者,或以請托者,不論才藝,不問門地,而公然入籍,逃避軍役,名分之紊亂,軍額之不增,良以此也。臣願如此之輩,一一査出,竝爲充定焉。一,戶籍,所以載錄人物,而近來此法解弛,一家之內,懸載戶籍者,十亡七八,當初缺半行不爲戶籍則已,必欲缺半行自今爲始,朝廷嚴勅道臣,申之守令,守令以儒品中,有威望者,別定約正,約正與各面有司,親自覈出儒品某生子,庶孽某生子,寺奴某生子,一一懸錄,報于守令,守令點檢成冊,人之名數,某之某役,某之物故,某之移逃,箇箇懸頉,枚報監司,監司啓聞,則生聚之法,可復見於今日,而無閑良之落漏,有戶口之歲增,臣願戶籍一事,不限式年,限以周年焉。一,服色,所以表貴賤也,而丙子以後,人心悖惡,俗尙奢侈,閭里間常漢,亦以紬衣絲笠,細帶韋鞋,赤狐耳掩,雜於道路,無顧忌憚,何以定名分辨貴賤乎?臣願先自京城,次及各道,一切禁斷,則上下分明矣,奢侈之習止矣。一,相欺也,爲之斗斛權衡以信之,而今之行用者,各用其器,斗斛大小,權衡輕重,大相缺二行法,而獨於嶺南,不設大同,抑何意歟?臣願待缺豐設立焉。一,生牛打殺,國之大禁,而今之爲倅者,不有法,爲民者,不知忌,郡邑皆設餔子,市廛別設屠肆,一日所斃者,不知幾千頭也,甚至於殺馬以賣者。噫,生民之資業,在於牛馬,而牛馬之殺,至於此極,生民之困窮,畜産之不蕃,豈無所由?臣願申明打殺之法,限十年一切嚴禁焉。凡此十五弊,皆是當今之急務,擧而行之,則制敵安民之策,豈外於此哉?臣本庸下,年踰三十,無所知識,而生長村閭,旣習農事,曾添武職,粗識軍務,豈所不知冒陳於君父前乎?築澤瀦水,則生民蒙其利澤矣,申明軍政,則士卒無所愁怨矣,沙汰校生,則學宮無混雜之累,而軍額實矣,革罷營將,則列邑無貽害之弊,而有萬一之補矣,移鎭兵營缺半行庶可休矣,文通武職缺半行可富矣。以至於戶籍也,服色也,斗斛也,牛禁也,及夫山城之築,各浦防軍之減除,寺奴之均役,大同之設,不可闕一者也。伏願聖明,留神於此,而竝加省察焉。臣情溢辭蹙,不知所裁,無任隕赴屛營之至。啓下兵曹,兵曹啓目粘連啓下是白有亦,觀此疏辭,其曰申明軍政者,不無意見是白在果,一家內四父子軍役對答,則其中一人,代定頉下載在事目,若不代定,則不得減除,勢所固然。而至於老除之人,雖得代定,不用人情,則亦未頉下是如爲白臥乎所,朝家軫念此弊,老除作木,旣已革罷。人情一事,非不禁斷,而弊習之痼,至於此極,若不別樣嚴禁,則無以懲戢,着令該邑守令,十分詳察,無委於監色之手,監·兵·水使,亦爲嚴飭各邑,一切痛禁爲白乎矣,如或缺二行各邑,猶未惕念擧行,致有潛隱充定之患,令各道亟加嚴飭爲白乎矣,其他條件,係是大段變通,令廟堂稟處,何如。啓依允。備邊司啓目粘連啓下是白有亦,觀此疏辭,許多條陳,不無意見是白有在果,堤堰修築,自有國法,該曹逐年申令,非不丁寧,而監司·守令,視爲尋常,慢不擧行,事極可駭,着令該曹,更加嚴飭爲白乎旀,射砲,皆是給糧一朔立防,而今又給復,已是難繼之道叱分不喩。別隊軍士,則皆是出身武學之類,國家所以見待者,與束伍自別叱分不喩,苦歇不同,給復慰悅,事理不當爲白乎旀,寺奴分防者,皆在其身貢,雖有收布之擧,本非疊役,偏入束伍之類,則雖除其身貢,往來操鍊,所費反重於分防,而今若與分防之類,一體收布,則未免疊役,事甚無理是白乎旀,兵營移設,事係重大,而至於新築山城,俱非缺半行水使文武交差,自有前規,缺半行嘗差遣文官,自有其意,今難猝然變通是白乎旀,防軍收布,專爲募立土卒,以爲資生之地,而邊將不能守法,歸於私用者,不無其人,而因此遽減四分之一,則各鎭物力,勢難支吾是白乎旀,常漢子孫,冒入校籍之類,査出定役,事實便當爲白乎矣,國家未及一番整頓之前,似難續續輕議是白乎旀,三年戶籍,自有令甲,要在詳盡,不必頻數,逐年計帳,徒致騷屑是白乎旀,常漢僭着之法,法府時方申明,斗斛權衡之制,該曹已有定式,別無更加申飭之事是白乎旀,嶺南大同,似當與兩湖,一體施行,而湖·嶺事勢,有異分叱不喩,連値凶荒,勢所未遑,稍待豐稔,熟講以處是白乎旀,牛馬打殺之禁,自有常法,而監司·守令,不能遵守法令,致有濫殺之弊,此一款乙良,申明中外,宜當,以此等意,分付,何如?啓依允。已上燼餘
上在慶德宮。停常參·經筵。
夜一更,有雲氣,流星出五車星下,入參旗星,狀如拳,尾長四五尺許,色赤,月暈。二更,月暈。
下直,防垣萬戶金興宗。
大殿,政院問安。答曰,知道。
慈殿,藥房問安。答曰,知道。勿爲問安。
藥房提調洪命夏,右副承旨趙胤錫啓曰,伏未審夜來,慈殿症候若何,聖候調攝,亦復如何,淸金降火湯,昨日加入兩材,乃發散之劑,進御之後,頭部微疼之候,有差減之效乎?一行缺言乎醫官矣。
再啓曰,臣等伏聞醫女所傳之言,慈殿症候之減,與昨無異。且伏承醫官所傳之敎,自上頭疼之候已差,而有時燻熱之氣尙存,臣等卽與鄭後啓·趙徵奎及諸御醫,反復詳議,則皆以爲,慈殿進御升陽散火湯,當盡於今日,姑觀明間症候,更議稟處。自上進御淸金降火湯,加入中,荊芥·薄荷,更加黃連·梔子炒·知母各七分宜當。且四計膏,亦能治痰治熱,時時進御,亦當云。此藥及加入三材,竝劑入之意,敢啓。答曰,知道。
洪處大啓曰,都承旨朴世模,藥房問安進去,臣處大及左副承旨鄭萬和,興平尉納采兩處宣醞進去,同副承旨鄭麟卿式暇,廳中只有右副承旨趙胤錫。出納之際,事甚苟簡,新除授右承旨李後山,牌招肅拜,使之察任,何如?傳曰,允。
洪處大啓曰,小臣,淑敬公主納采時宣醞事進去下直,傳曰,知道。
鄭萬和曰,小臣興平尉納采時宣醞半行缺洪處大啓曰,小臣淑敬公主納采半行缺知道。
鄭萬和啓曰,小臣興平尉納采事,右議政家宣醞後,還復命。傳曰,知道。
又啓曰,吉禮都監郞廳來言,主婚慶平君,興平尉納采禮畢後,還復命。傳曰,知道。
又啓曰,吉禮納采時,引路部將二員,例參於宣醞,而今日右議政家宣醞時,部將二員,皆未及參,事甚稽緩,請當該部將推考。傳曰,允。
備忘記,今下弓矢,防垣萬戶金興宗給之。
趙胤錫,以都摠府言啓曰,副摠管南老星,興平尉缺嘉禮都監堂上進去,晝仕,請出標信。傳曰,知道。
又以兵曹言啓曰,今十一月初十日閉門時,私奴成一稱名人,自興和門入來,差備門外擊錚,極爲駭愕。令攸司囚禁治罪,同守門將高遠翼,常時不能禁斷雜入,以致闌入,亦爲非矣。推考,何如?傳曰,允。
朴世模啓曰,以京畿監司狀啓,龍仁縣監空官,幾至二十日,秋捧之擧,一日爲急,新縣令柳卓然,未署經尙未赴任,令政院一行半缺自已訴冤之事,上言,啓下本院,而限內不爲現身,置之,何如?傳曰,允。
趙胤錫,以義禁府言啓曰,以前判書趙珩上疏,刑曹粘啓,移義禁府處置事,啓下矣。趙珩拿問之意,敢啓。傳曰,知道。
又以忠勳府言啓曰,前僉知劉尙顔上言,當爲回啓,而欲問親呈與否,累度招致,終不來現,依前例不爲回啓之意,敢啓。傳曰,知道。已上燼餘
上在慶德宮。停常參·經筵。
巳時,日暈。夜一更,天氣淸明,衆星呈露,而客星消滅不見,月犯畢星。
大殿,政院問安。答曰,知道。
藥房都提調元斗杓,提調洪命夏,副提調朴世模啓曰,伏未審夜來,聖候調攝何如,咳嗽·失音,燻熱等證,視昨別無所減耶,慈殿證候稍歇之候,更無日漸向歇之效乎?詳知目今症候,或仍進前藥,更議他藥,臣等憂慮未弛,敢來〈問安〉,竝此仰稟。答曰,知道。慈殿證候,已言于醫女矣。予之所患,當言于醫官矣。
再啓曰,臣等卽伏聞醫女等所傳之言,醫官等所傳之敎,因與商議,則柳後聖及諸御醫皆以爲,慈殿頭痛燻熱等候,視昨雖似減歇,浮脹猶夫前日,胸膈有煩憊之氣,亦有時燻上,此是氣血虛弱之致,行濕補氣養血湯,元材中去人蔘·白朮,加葶藶子·隔紙炒七分,梔子炒一錢,連進五六貼,治濕養血,以觀其後效與否,更議稟處,宜當。自上頭疼熱候,頗似減歇,前進湯劑,不無其效,已劑入一貼進御後,更觀明日症候而處之宜當云。慈殿進御湯藥三貼,姑先劑入,何如?答曰,知道。燼餘
上在慶德宮。□□
未時申時,日暈。
藥房都提調元斗杓,提調洪命夏,副提調朴世模啓曰,雪寒嚴凝,伏未審夜來,聖候調攝何如,咳嗽·失音,視昨無減耶?詳知目今症候,方可更議他藥,慈殿症情,亦何如,而昨日劑入湯劑,已進一貼否。臣等不勝憂慮,敢來問安,竝此仰稟。答曰,知道。慈殿症候,已言于醫女矣。予之所患,或加或減,且左眼有酸疼之氣,入診似可矣。
王大妃殿,藥房問安。答曰,知道。勿爲問安。
入診後,大殿,三提調口傳問安。答曰,知道。
再啓曰,入診罷出之後,臣等卽與柳後聖及諸御醫等商議,則皆以爲,咳嗽雖似減歇,尙未止息,似是肺熱未盡減祛之致,養血降火湯,加吉更七分,連進五六貼,宜當云。此藥三貼,姑先劑入進御後,徐觀症候,更議,何如?答曰,知道。
大殿,政院·玉堂問安。答曰,知道。內局謄錄
禁府啓曰,推考敬差官啓本,刑曹粘目,原州弑主罪人甲戌·唜男·其土里等,旣已直招,移義禁府處置事,允下矣。甲戌等,係是綱常大罪,發遣都事拿來,何如?傳曰,知道。
又啓曰,原州弑主罪人甲戌·唜男·其土里等,旣已拿來,乃是綱常罪人,依法例三省推鞫,何如?傳曰,允。
政院啓曰,三省罪人甲戌等,三省推鞫事,命下矣。何大臣進去乎?敢稟。傳曰,左相進去。
又啓曰,義禁府都事,以委官意來言,明日則國忌,今日則齋戒,來十六日三省推鞫爲之之意,敢啓。傳曰,知道。禁府謄錄
上在慶德宮。停常參·經筵。
藥房都提調元斗杓,提調洪命夏,副提調朴世模啓曰,伏未審夜來,聖候何如,咳嗽視昨無減,而左眼內眥酸疼之氣,今已差愈耶,昨入養血降火湯,已進一貼乎,慈殿症候,亦何如?臣等憂慮未弛,敢來問安。答曰,知道。慈殿症候,已言于醫女矣。予之所患,當言于醫官矣。
再啓曰,臣等卽伏聞醫女等所傳之言,醫官等所傳之敎,因與柳後聖及諸御醫等,反復商議,則皆以爲,慈殿諸症,雖似差減,自再昨進御行濕補氣養血湯之後,口中煩渴,胸膈有時燻熱之氣始發,而咳嗽亦間間有之。前入湯劑,欲治浮脹之症,故諸料中,多有性溫之材,恐其因此助熱而然也。姑停前藥,淸胃瀉火湯,加木通·桑白皮·地骨皮各一錢,連進五六貼宜當云。此藥三貼,姑先劑入,進御之後,徐觀症情,更議,稟處。自上咳嗽煩熱及左眼內眥如偸鍼等症,皆似漸減,因進昨日劑入養血降火湯,亦當云。敢啓。傳曰,知道。
申時,三提調啓曰,臣等卽伏聞醫女所傳之言,今日差晩後,慈殿頭疼,及眼珠微疼,咳嗽,與朝一樣云。因與柳後聖及諸御醫等商議,則此是外感之候,九味羌活湯,加荊芥·蘇葉·乾葛各七分,一日再進二貼,旋卽和解宜當云。此藥二貼劑入之意,敢啓。答曰,知道。內局謄錄
司諫李俊耉,正言兪命胤啓曰,曾在先朝,凡干積弊,擧皆次第革罷釐正,莫非出於恢張公道,而絶祛偏私之盛意也。末年,亦常欲革漁箭·鹽盆折受之痼弊,各衙門·諸宮家·各道監岳營,漁箭·鹽盆幾何,我國漁箭·鹽盆,大都幾何,竝令査覈之敎,蓋將大段變通,掃除積久之弊,裨益軍國之需,而未及停當,以至今日矣。臣等卽聞諸道査啓,今始上來,而其數似少不無落漏之患云,近來漁箭·鹽盆折受之弊,罔有紀極,茫茫洋海,盡入罔利,處處斥鹵,皆歸私窟,則環海三面,其數必多。而京外士夫,鄕里豪强,立案冒占之處,專不擧論,使先朝甚盛之擧,竟歸虛奪,臣等竊不勝慨然之至。臣等且見査啓中,監·兵營所屬,漁箭·鹽盆,其數尤爲尠少,則査啓之不能詳悉,據此可知。此而置之,則積年巨弊,終無可革之期,請諸道當該監司,從重推考,各其道漁箭·鹽盆,無論各衙門·諸宮家·各營所屬士夫·土豪等立案,一一更爲嚴査啓聞,依當初定奪施行。答曰,依啓。備局謄錄
上在慶德宮。停常參·經筵。
未時申時,日暈兩珥。
大殿,政院問安。答曰,知道。
慈殿,藥房問安。答曰,知道。
藥房都提調元斗杓,提調洪命夏,副提調朴世模啓曰,伏未審夜來,聖候何如?慈殿外感諸證,亦何如?昨入湯劑,已爲再進,而有和解之效耶?詳知卽今證候,可以議藥。自上進御湯劑,不無其效,則似當連進。臣等憂慮未弛,敢來問安,竝此仰稟。答曰,知道,二行缺醫女所傳之言,仍與柳後聖及諸御醫商議,則皆以爲,慈殿證候,再進昨入湯劑後,已收和解之效,而頭部厚重咳嗽等證猶存,此是餘熱未盡祛之致,淸火化痰湯元材中,去芒硝五分,連進三貼,宜當云。此藥三貼劑入,入診罷出之後,仍與柳後聖等商議,則自上眼胞所患,恐是風熱之致,自再昨進御養血降火湯,亦宜於治眼胞之患,仍進累貼,亦當云,敢啓。答曰,知道。
慈殿·大殿,政院·二品以上單子問安。答曰,知道。
初更三點,傳于趙胤錫曰,史官五員待命,騎馬十五匹立之。
趙胤錫啓曰,史官五員待命事,命下矣。史官不備,宣傳官二員代送之意,敢啓。傳曰,知道。
巳時,上御興政堂。藥房都提調元斗杓,提調洪命夏,副提調朴世模,注書李端錫,記事官李嵆·記事官鄭載海,醫官鄭後啓·崔有泰·趙徵奎·朴頵入侍。上御房內,都提調以下,伏於窓外,醫官等入診。上曰,自昨午後,眼胞堅硬頗甚,此何故而然耶?鄭後啓曰,猶有熱候而然也。趙徵奎曰,必是肝火盛而然也。上曰,欲爲受鍼,未知如何?醫官等曰,證候不至大段,而今日雨勢如此,來日是望日,受鍼似爲不可矣。上曰,慈殿進御之藥,已爲議定耶?咳嗽頻數,是以尤悶耳。醫官等曰,當出外議藥以稟矣。遂退出。上命開前窓。元斗杓曰,自上眼患,何如?上曰,似是偸鍼也。斗杓曰,自前有二行缺慈殿,九味羌活湯進御後,雖爲取汗,餘熱猶存,而證則自可和解,最爲悶慮者,前患浮脹之證也。又曰,世無良醫,至如柳後聖,亦甚衰老,今日入診,不得入侍,誠可悶也。上曰,非但醫官也,醫女亦然矣。必須善敎,期於成就,可也,敎訓則何以爲之耶?洪命夏曰,鍼則鍼醫敎之,藥則藥醫敎之矣。上曰,別樣敎訓,可也。元斗杓曰,申飭訓上,宜當矣。上曰,明其賞罰,然後可以成就矣。罷出。已上燼餘
上在慶德宮。停常參·經筵。
大殿,政院問安。答曰,知道。
慈殿,政院問安。答曰,知道。勿爲問安。
慈殿,藥房問安。答曰,知道。慈殿,二品以上單子問安,答曰,知道。勿爲問安。
大殿,二品以上單子問安。答曰,知道。
藥房都提調元斗杓,提調洪命夏,副提調朴世模啓曰,雨雪之後,日寒甚酷,伏未審夜來聖候調攝,何如?咳嗽及眼胞所患,視昨無減耶?慈殿證候,夜間,亦何如,而昨入湯劑,已進一貼乎?臣等憂慮未弛,敢來問安。答曰,予之所患半行缺證候,已言于醫女矣。
再啓曰,半行缺下問之敎,仍與鄭後啓·趙徵奎及諸御醫商議,則皆以爲,上胸膈痞悶,脇背牽引,下腹重墮等諸證,或不無外襲風寒之致,前日醫官等入侍時,雖已診候,似當更爲入診議藥,敢啓。傳曰,缺。
三啓曰,臣等伏聞醫女·醫官等所傳之敎,卽與柳後聖及諸御醫商議,則皆以爲,慈殿證候,和解之後,皆似差愈,而咳嗽猶未止息,昨入湯劑三貼,仍爲進御,宜當。自上所患必是寒襲內痞而然,平肝流氣飮,加金銀花·紫蘇葉各一錢,連進三貼,行氣消痞,兼爲和解,亦當云。此藥三貼,劑入,何如?答曰,知道。
都摠府啓曰,副摠管南老星,義禁府三省坐起進去晝仕,請出標信。傳曰,知道。
鄭麟卿,以都摠府言啓曰,今日缺直軍士,當爲中日習射,而政事相値,不得爲之之意,半行缺
洪處大啓曰,今日吏·兵批政廳,承旨半行缺藥房問安進去,右承旨半行缺左副承旨趙胤錫三省推鞫進去,廳中只有半行缺承旨鄭麟卿,兵批政廳,何承旨進去乎?敢稟。傳曰,吏·兵批兼進。
吏批,判書尹絳進,參判金壽恒出使,參議趙復陽進,右承旨李後山進。兵批,行判書洪命夏三省坐起進,參判朴長遠式暇,參議吳挺緯進,參知李殷相試官進,右承旨李後山進。
吏批啓曰,新除授全州判官金澄,呈狀于政廳曰,前任康津縣監時,以靈岩郡兼官,同郡分養馬二疋,連爲故失,以此越祿二等,依法處置,而司僕寺越等公事,時未到本曹,而旣有越等之事,則勢缺全州判官金澄,改差,何如?傳曰,允。
以鄭繼胄爲執義,朴增輝爲掌令,閔光赫爲黃澗縣監,魚尙儁爲禮曹正郞,徐必遠爲大司成,金卨爲庶尹李時顯爲靖陵參奉,金鳳瑞爲咸·定·永敎養官,沈世鼎爲同副承旨。
金始振·李延年·尹元擧·鄭萬和爲副護軍,趙宗□爲副司猛。
答漢城庶尹鄭瀁疏曰,省疏具悉。爾其勿辭察職。
鄭麟卿,以兵曹半行缺甚重,給暇調治,而病勢轉劇,出仕無期,佐郞尹□□出使在外,廻還遲速,時未預知,而本曹多事之地,不可暫曠,佐郞安昌·尹晢□姑改差,令該曹以世京無故人,差出,何如?傳曰,允。
兵曹啓曰,近來無故閑暇之類,欲免軍役,冒屬有廳,故今方釐正,而其中缺衛冒屬者,爲先査出,則至於二百八十三名之多。居在畿內,有根着健壯者,三十名,充定禁軍袱直,其餘步兵,缺充定,而年五十以上者,汰定餘丁,今年歲抄時,以此啓聞,而各邑守令,如或不遵臣曹分付,以此類充定於年例逃故闕額處,以爲塞責之地,則當該官吏,繩以重律之意,行會,何如?傳曰,允。
趙胤錫啓曰,小臣,三省坐〈起〉進去下直。傳曰,知道。
趙胤錫,以推鞫廳言啓曰,弑主罪人甲戌缺招後,依律處斷,唜男·其土半行缺答曰,依啓。
趙胤錫半行缺査覈回啓公事。傳曰,半行缺事世應蕩之中,其中尤甚於此中者査出,以懲首惡,宜矣事,判付矣。所當首惡若干人以啓,可也,而不分輕重,至於壽進宮延安屯田一款,亦爲混同書啓,其不辨首惡,推此可知。此與當初判付之意有異,此公事,承旨何以捧入乎事,傳敎矣。臣待罪該府屬耳,前後公事,未及致察,矇然捧入,致勤聖敎,不勝惶恐。此公事,缺出給,使之改入之意,敢啓。傳曰,知道。
鄭麟卿,以備邊司言啓曰,因全南監司李泰淵狀啓,濟州三邑所儲皮穀一萬石,許令船運,分賑沿海飢民,待秋成還捧,入送本州事,覆啓蒙允矣。今者取考該曹會案,則三邑米太皮穀都數,不滿三萬石,島民救濟,似難移給萬石之穀於他處,粘目中一萬石,以四千石付標以入之意,敢啓。傳曰,知道。
大司諫李正英,司諫李□缺正言兪命胤啓曰,前判書趙珩之不爲考籍,繩律定罪,大失刑官執法之體。及至榻前奏對顚錯,全左當初議論之實,其昏謬錯認,處事不能詳愼之罪,誠無所逃矣。聖上於其請罪之疏,旣允褫罷,又因其疏中缺定罪之語,至有囚繫囹圄之擧,珩之前後負犯,缺出於舛謬無情之事,旣有其罪,則罪之固可也,斥之固可也,而第念六卿之臣,異於庶僚,朝家待之,事體有別者,實爲堂陛之義也。且珩,歷事三朝,致位列卿,雖甚無狀,必不敢爲一小吏,自陷於罔上不測之罪也。近以此事,物議皆謂聖明有所未盡於待下之道,瞻聆所及,莫不驚歎,其損傷體貌,實自今始,請前判書趙珩,亟命放釋,仍寢考律之擧。刑官議囚,不可不十分半行缺論罪之時,旣不詳半行缺稱,據衆證定罪,半行缺判書趙珩,旣以此被罪,則參判半行缺難獨免,請刑曹參議權大運,缺罷後推。答曰,缺臺閣之臣,當惡其欺君罔上之賊,而豈可反護,而一字缺之乎?人心世道,良可恨也。權大運事,依啓。
持平元萬里啓曰,臣伏見忠公監司金徽罷黜,公州牧使洪宇遠狀啓,許多辭說,無非譏侮之意,而其間曲折,多有失實者,誠可笑也,亦可駭也。頃者臣之承召上來也,爲缺沿路之弊,延逢等事,一切除却,只令指路羅卒缺於各其境上矣。行到公州之境,指路之人,亦不出送,臣意謂主倅名流,忽於待人,故下輩成習,以至於此。及至官門五里,又無一吏出見者,到客舍,則大門牢鎖,寂無人影。臣立馬道中,彷徨良久,不得已往見監司金徽,備言本州下人之頑狀,徽亦二行缺懲其頑習矣。未過州境一息之地,還爲放送,其時事不過如斯,此皆徽之所目覩矣,臣何敢一言虛飭乎?曰凌晨而到者,其亦爲失實,臣過宿尼山,翌日抵公州,尼山之距公州,五十里也,臣有何忙事,半夜發程,凌晨馳過乎?彼缺尊名士,遭此觸忤,其心之不平,其言之不的,勢所固然,而徽旣知其實狀,而只據宇遠之狀,略無斟酌,張皇馳啓,其意,臣竊未曉也。曾聞宇遠,有棄歸之意,而亦慮厭避之嫌,金徽,以一家之親,爲其他靡不用極,而顧未有路乘此機會,竟售其計,在渠得矣,而爲臣者,不亦困乎?近來朝綱癈弛,體統不嚴,名流之出爲守宰者,簡傲自居,接待公行,多不得體,識者寒心,蓋已久矣。今臣區區之意,欲矯弊習,而缺侵侮乃至於此,缺非如臣疲劣,濫測風憲半行缺勿辭。
沈世鼎半行缺十一言內,十張則半行缺閔暄不爲現身,未得回啓,缺傳曰,知道。
李後山,以觀象監官員,〈以〉提調意啓曰,元子阿只氏,藏胎可合處看審事,傳敎矣。卽遣術官金克晩,看審以來,則公州·淸州等山,則最爲可合,春川則爲次云。金克晩所見,別單書入,此三處,以入受點,然後方可擇日定行,而當此隆寒,非但動役未易,前頭日期,亦且急迫,應行諸事,令本道急急擧行,何如?傳曰,允。
右承旨李後山,同副承旨沈世鼎啓曰,趙珩議論顚錯,果涉駭異,考律定罪,固無不可,而聖人用法,貴在原情,人臣雖無狀,爲一吏胥,飭辭欺罔,自陷不測之誅,原其本情,必無是理,而至以罔上之賊爲敎,又下刑推之命,若非極惡大罪,則重臣刑推,祖宗朝所無之事,擧措過中,人情必駭,一行缺中焉。臣等待罪近密,半行缺傳曰,觀此啓辭,誠可笑也。重臣刑推,祖宗朝所無之事云,則重臣欺君,亦在於祖宗朝乎?豈可以此爲言也,事涉駭怪矣。爾等强欲護私,任自爲之。
再啓曰,臣等非以趙珩爲無罪也。重臣刑推,擧措過中,竊恐有累於聖德,區區所懷,不敢不盡。伏承聖批,至以護私等語爲敎,臣等雖極無狀,豈有一毫私意於其間乎?嚴旨之下,寧欲鑽地以入,而不可得也。惶恐伏地待罪。傳曰,知道。勿待罪。以上燼餘
義禁府啓曰,弑主罪人甲戌旣已承服正刑,依律文妻子爲奴,破家瀦澤,降其邑號,罷其守令等事,令該司依律文擧行之意,捧承傳,何如?傳曰,允。禁府謄錄
上在慶德宮。停常參·經筵。
大殿,政院問安。答曰,知道。慈殿,藥房問安,答曰,傷寒,今已差愈,而他證則非一二日差歇之證,今後勿爲逐日問安。
藥房都提調元斗杓,提調洪命夏,副提調朴世模啓曰,伏未審夜來,聖候調攝,何如?胸臆煩悶,脇背牽引,下腹重墜之氣,別無加減,而平肝流氣飮,已進一貼乎?慈殿證候,視昨亦何如?臣等憂慮未弛,敢來問安。答曰,知道。慈殿證候,一行缺弑主罪人半行缺降其邑號,罷其守令等事,令該司依律文擧行之意,一字缺傳,何如?傳曰,允。
傳于鄭麟卿曰,正言兪命胤避嫌,還出給。
答玉堂箚曰,依啓。無情與有意,不問難服,此今日不可不窮覈,以杜其來弊耳。
答左·右相箚曰,省箚具悉。人臣之非,莫大於欺君,古人所謂刑不上大夫者,無乃指此而言耶?若然則旣上列卿以後,欺君罔上,略無顧忌,今日不治,後路大啓,卿等試思之。爲國之道,可不寒心乎?卿等安心焉。兩箚元本見下
鄭麟卿,以兵曹言啓曰,本曹啓下京中上言十一張內,八名現身,故已爲回啓,而其餘前萬戶朴爾澄,守門將金起英,內禁衛李繼男等三人,則終不現身,不得回啓之意,敢啓。傳曰,知道。
掌令呂曾齊,持平元萬里啓曰,國之根本,在於缺稔,振古所無,朝廷曲念民事,旣給全半行缺結多少田賦,次第應減,而貢物半行缺之徵,有倍於豐歲,半行缺災而減貢物,則全不擧論,所謂缺不豐實,而竝其災結所收,合責於實結,其在王政,不均莫甚。謂之難變,而終不變通,則凶歲將死之民,勢將不保,臣曾齊,頃承湖南敬差之命,目見而來。非獨湖南,他道亦然,請令廟堂,從長善處。前判書趙珩,前後所爲,無非做錯,旣罷其職,囚繫累日,足懲其罪,而刑推之命,又下於意慮之外,無論罪之輕重,旣已遲晩之後,更無得情之事。況刑不上大夫者,乃古之制,所歷事三朝,位至列卿,不宜遽加之刑。且其所犯,謂之誣罔,則恐非本情。聖上卽位以來,雖庶僚下官,未嘗不待之以禮,而獨於珩,有此過中之擧,瞻聆所及,莫不驚悚,臣等所爭,實非爲珩之地。請更加睿思,還收前判書趙珩刑推得情之命。親民之官,莫如守令,其人賢否,休戚係焉,新除授郭山郡守尹擔,元無履歷,年且衰耗,半行缺遞差。答曰,不允。令廟堂稟處事,遞差事依啓。
副應敎李敎迪,校理半行缺吳始壽,副修撰洪柱三箚曰,伏以臣等,處司寇之職,承按囚之命,始之奏當也,旣缺據法考籍,見謾於姦吏之冒年,後之登對也,又不能擧實罪,罪乃反昏忘而錯對,失實於告君之辭,及其陳疏自列也,又多推諉錯亂之語,人臣之處事如此,罪安敢辭?昨日諫院之官,旣請放釋,又請寢考律之命,是非無據,輕重失當,論事之體,不宜如是,請諫臣參啓之官,竝命遞差。且趙珩,固是有罪,而旣居列卿,則朝廷之待之也,不宜與下賤同科也。賈誼堂陛之喩,至爲痛切,公卿之臣,實爲人主之陪貳,因一時之罪,至加刑訊,則朝臣之僇辱,將自此大啓,而此後聖朝,亦不得復責以廉恥禮節矣。我祖宗,仁厚爲治,待下以禮,非無宰臣之有罪有責,而未嘗有此等擧錯,一行缺有間乎?至於聖敎所謂欺君罔上之賊等語,缺辭氣太過,失於平恕,又未盡燭其本狀也。原趙珩之情,實蓋出於昏謬顚錯,非故爲欺罔者,而人君待臣,亦有其道,罪非惡逆,則何可輕加以賊名乎?年前亦有如此聖批,而旋因諸臣言,卽命刪去矣。今日此敎,復踵前日之失,頻復頻失,臣等重爲聖明惜之。請亟寢前判書趙珩刑推之命,還收昨日過當之批,以全國朝數百年待士夫之禮焉。取進止。
左議政沈之源,右議政元斗杓箚曰,伏以臣等,伏聞以禁府,前判書趙珩元情啓目,特下刑推之命。凡罪人刑推,所以窮問其隱情,缺此趙珩,前已陳疏而自首,後乃半行缺可問之情。且珩,身居六卿之列,半行缺庶官自別,古人所半行缺庶尹鄭瀁疏曰,伏以微半行缺蔭,筮仕十許年來,歷典數邑,人缺待罪京兆少尹,涯分過矣。不意新命缺之外,驚惶震悸,置身無地。仍念憲職,何等名器,在於文臣,亦難其人,則蔭官之與是選者,必擇夫懋學篤行,聞望出世者,故出而膺命,終解其人,庸妄如臣者,學無一斑之闚,行無一節之稱,言行剌謬,絶無可述,到今大十二歲,宿疾綿惙,見事已迫,而家窶苦飢,苟爲祿仕,尋常慙赧,若其打容,不敢有一毫忘念,萌動於榮利。且臣眼目偏盲,脚膝攣痛,醜陋之狀,不一而足,加以喪禍之餘,殆至失性,此則人所目見而共知者,而銓官誤擬,謬恩遽被,豈不大駭物論耶?垂死賤臣,自知其不敢汚衊名器,羞辱淸朝,縮伏悚懼,恭俟公議之發。不料昨者,召命遽下,人臣之義,所當奔走祗承,而顧念臣分義,二行缺鐫削臣職名,以重名器,以安微分,臣無任瞻天〈析懇〉之至。燼餘
上在慶德宮。停常參·經筵。
未時申時,日暈。
藥房都提調元斗杓,提調洪命夏,副提調朴世模啓曰,伏未審夜來,聖候調攝,何如?胸背脇腹煩牽厚墜等候,尙無加減,而前入湯劑,已進二貼乎?慈殿症候,亦何如?淸火化痰湯三貼,已盡於昨日,詳知目今症候,可以更議他藥,故敢來問安,竝此仰稟。答曰,知道。慈殿症候,已言于醫女矣。予之所患,入診似當。
再啓曰,臣等卽伏聞醫女等所傳之言,因與柳後聖及諸御醫,反復商議,則以爲慈殿外感諸症,幾盡差愈,而浮脹及煩熱之氣,有時升降,咳嗽亦隨而發,此是濕熱在內之致,葶藶木香散,卽下水濕,消浮脹利小便之良劑,前者亦已收效,今又連次進御,宜當云。此藥一劑,姑先劑入,何如?答曰,知道。
入診後,因爲受鍼,三提調及醫官柳後聖·崔有泰·趙徵奎·朴頵,史官三員入侍。穴處,面部瞳子髎左右穴,迎香左右穴,手部合谷左右穴,尺澤左右穴,足部太衝左右穴。
受鍼後,藥房問安。答曰,知道。燼餘
上在慶德宮。停常參·經筵。
藥房都提調元斗杓,提調洪命夏,副提調朴世模啓曰,伏未審夜來,聖候調攝,何如?眼胞微浮,內眥赤暈,視昨無加減耶?今日又爲受鍼耶?慈殿症候,亦何如,而葶藶木香散,昨已進御否?臣等憂慮未弛,敢來問安,竝此仰稟。答曰,知道。慈殿症候,已言于醫女矣。今日亦爲受鍼,可也。
受鍼正時,隨時。三提調及醫官柳後聖·崔有泰·趙徵奎·金萬克等入侍。穴處,與昨同,而足部,加臨泣左右穴。
受鍼後,藥房問安。答曰,知道。
有政。燼餘
上在慶德宮。停常參·經筵。
下直,寶城郡守鄭時雄。
大殿,政院問安。答曰,知道。慈殿,藥房問安。答曰,知道。
藥房都提調元斗杓,提調洪命夏,副提調朴世模啓曰,伏未審夜來,聖候調攝,何如?眼胞微浮,內眥赤暈之證,視昨別無加減耶?與諸醫相議,則連日受鍼,今日似當停止,而明日稟處宜當云。慈殿證候,亦何如?臣等憂慮未弛,敢來問安。答曰,知道。慈殿證候,當言于醫女,予之所患,亦言于醫官矣。
藥房又啓曰,卽伏聞醫官處下問之敎,仍與趙徵奎等諸御醫相議,則眼胞浮氣,內眥赤暈,頗爲消減,而似有微感之候,九味羌活湯,加荊芥穗一錢,連進二貼,趁卽和解宜當云。此藥劑入,何如?自上連日受鍼,面部四穴,此處最忌風寒,深居無風溫室,而累日調攝,可收其效云。臣等區區憂慮,敢啓。答曰,知道。
三啓曰,臣等伏聞醫女等所傳之言,與柳後聖等諸御醫商議,則感冒和解之後,更爲微感之致,羌活沖和湯,加乾葛·荊芥·紫蘇各七分,連進二貼,趁卽和解宜當云。此藥二貼,劑入,何如?答曰,知道。
掌令朴增輝·呂曾齊,持平元萬里啓曰,公州爲邑,介在兩湖之交,物衆地大,且多土豪,其爲難治,非他郡邑之比也。在前差遣,必擇聲望素著者,而猶患不得其人,日就凋殘,莫可收拾,識者之寒心久矣。新除授牧使洪錫武,曾莅小邑,雖有勤幹之稱,人望素輕,決非殫壓之才,除目一下,物情駭異,請洪錫武遞差,其代,令該曹各別擇差,何如?答曰,不允。已上燼餘
上在慶德宮。停常參·經筵。
巳時未時,日暈。
大殿,政院問安。答曰,知道。
慈殿,藥房問安。答曰,知道。
藥房都提調元斗杓,提調洪命夏,副提調朴世模啓曰,伏未審夜來,聖候調攝,何如?昨入湯劑,旣已進御,而取汗和解耶?詳知目今證候,或停前藥,或更議他藥。且諸醫以爲,雖已和解,餘熱猶存,則姑停今日受鍼似當云,竝此仰稟。慈殿進御羌活沖和湯,亦已和解乎?臣等憂慮未弛,敢來問安。答曰,知道。慈殿症候,已言于醫女矣。予之所患,當言于醫官矣。再啓曰,臣等卽伏聞醫女所傳之言,仍與柳後聖及諸御醫商議,則皆以爲,慈殿昨入湯劑,連次進御後,夜間旣已和解,而頭部厚重,咳嗽亦有時而發,此是餘熱猶存而然,加減凉膈散,加桑白皮·地骨皮各一錢,紫蘇七分,連進五六貼,以瀉膈間餘熱,宜當云。此藥三貼,姑先劑入,何如?答曰,知道。
三啓曰,臣等卽伏聞醫官等所傳之敎,仍與柳後聖及諸御醫商議,則皆以爲,眼胞浮氣,內眥赤暈,幾盡消減,而頭部微疼,猶未盡祛,此是感冒餘熱,未盡和解之致。九味羌活湯,依前加入,加進一貼,宜當云。此藥卽爲劑入之意,敢啓。答曰,知道。
以禁府金元亮妻上言粘目,傳于鄭麟卿曰,李字之下,必有落書矣。
鄭麟卿啓曰,以義禁府金元亮妻上言粘目,傳曰,李字之下,必有落書矣事,傳敎缺公事,則金元亮上言,只書李字缺半行該府回啓,依其上言,而缺啓。傳曰,知道。
李後山,以承文院官員,以都提調意啓曰,伏見副司勇金以鍊,爲其父寫字官義信上言,吏曹回啓內,節該義信,扈入南漢文書獨當之勞,及屢書正副,積有勤勞者,依前或除實職,或陞加資事,因寫字官等上言,及該曹及本院回啓,以義信前後功勞,最爲表著,請令着實擧行,以爲激勸之地事,蒙允捧承傳,將至十年,尙未蒙加資之命,有此希冀,而在前寫字官善寫有勞者,固有賞職之規。令承文院,前例相考稟處事,入啓蒙允矣。取考本院文書,則啓辭內,節該寫字官,專爲事大交鄰文書,故自祖宗朝待之優厚,多方勸奬,積有勤仕者,或除實職,或加資給,以爲興起之地,而曾在先王朝,因渠輩陳疏,更爲捧承傳矣。卽今寫字官金義信,前後功勞,最爲表著,令該曹着實擧行事,去癸巳年缺二行捧承傳施行。
答行判中樞府事鄭太和箚曰,省箚具悉卿懇。卿之血誠,病裏冞切,予深感歎。兩件事,旣已處置矣,卿其安心焉。
答行判中樞府事鄭維城箚曰,省箚具悉卿懇。刑推之命,已從大臣之啓,卿其安心焉。
答領中樞府事李景奭箚曰,省箚具悉卿懇。刑推之命,已從大臣之啓,卿其安心焉。
答大司成徐必遠疏曰,省疏具悉。爾其勿辭,從速察職。
持平鄭瀁上疏。傳曰,下該曹。
掌令朴增輝·呂曾齊啓曰,公州爲邑,物衆地大,素稱難治,在前差遣,必擇聲望表著者,而猶患不得其人,日就凋殘,莫可收拾,識者寒心久矣。新除授牧使洪錫武,曾莅小邑,雖有勤幹之稱,人望素輕,決非彈壓之才,除目一下,物情駭異,請公州牧使洪錫武遞差,其代令該曹各別擇送。答曰,不允。
行判中樞府事鄭維城箚曰,伏以臣於前判尹趙珩科罪之事,聖批,以罔上之賊爲敎,繼下刑推之命,臣誠錯愕,恐爲聖德之累也。自古人臣,苟非極惡大罪,則刑不上大夫者,以嚴堂陛之義也。趙珩筵中失對,昏謬顚錯,固有其罪,而歷事三朝,職是列卿,而至於刑推取服,豈非聖世過中之擧乎?惟我太宗恭定大王,特敎代言韓尙德曰,刑房之任至重,卿其愼之,予若誤斷,直言無諱。其後尙德,隨事盡言,使刑法皆得其中,至今垂訓寶鑑,人皆欽仰聖謨,稱道不已,此非今日聖上之所可法者乎?昨日喉舌諸臣之陳啓,實遵故事,非出於護私,而反下情外之敎,其與祖宗遺訓,不亦相左乎?雖在下賤之罪,用刑失中,則人心不服,況玆卿宰之臣,橫罹法外之刑,則中外瞻聆,豈不有駭乎?缺二行伏願聖明,勿以人耄而癈言,特霽雷霆之威,使刑法得中,千萬幸甚。無任惶悚祈懇之至。取進止。
行判中樞府事鄭太和箚曰,伏以臣,伏聞前判書趙珩,下理取招,仍有刑推之命,臣不勝驚歎之至。趙珩前後所爲,俱甚可駭,天怒之震,固其宜也。若以欺君罔上,斷爲之案,則豈其本情也哉?珩雖無狀,殿下嘗置之六卿之列矣。況渠旣遲晩之後,加之以拷掠訊問,實是常例之所無,其有傷於聖祖仁厚之政,爲如何哉?據其見罪,施之以當施之律,則誰敢爲珩惜也?臺臣·儒臣與諸大臣,相繼上章,而未蒙察納,群下失望,相與咨嗟,臣在惶縮竢罪之中,而區區犬馬之忱,亦不能含默,伏乞聖明,更加三思,還收趙珩刑推之命,千萬幸甚。臣卽者又聞有備忘記,而司諫李正英等,削其官爵,缺半行悚然,三昨諫院之啓,以臣愚缺半行玉堂箚劾,誠爲至當之論,而至於遽下嚴敎,缺諸職竝被遠謫,聽聞皆駭,景像不佳。竊恐殿下,未制一時之怒,有此過重之擧。伏願殿下,克恢天地之量,少霽雷霆之威,亟寢聖旨,俾不爲失中之歸,則終有光於聖德矣。臣誠淺辭拙,有不足以仰格聖心,而知而不言,臣罪彌重,玆冒萬死略陳所懷,惟聖明垂察焉。
領中樞府事李景奭,伏以臣缺半行晝宵一念,惟以國事漸非,民生將盡,缺極之憂。晩而伏見院啓之批,臣誠不勝驚歎。珩雖有罪過,曾經六卿之臣,目之以賊,殊非大聖人之辭旨。如有忠愛之臣,必爲之爭執,而不容已焉。繼聞因禁府對簿之啓,刑推之命斯下,益不勝驚心太息,憂念萬萬,臣雖無似,何敢有一毫私護之意而然哉?實恐大爲聖德之累,深缺臣民之望也。伏願聖明,則前哲之訓,忘怒而諒察焉。趙珩,如果有意行詐,則是欺心也,欺天也,雖被重刑,何足惜乎?臣愚竊伏以理推之,珩固有罪,似出於公事場失察,造次間迷謬而然也。以臣觀之,事往者易忘,筵中所陳,辭語曲折,未能詳知,而無乃嚴威咫尺之下,惶㤼失措,而致有顚錯耶?臣於頃者,缺二行不復露章,對人自訟而已,先儒備論人之過失,事上過小,心上過大,今珩之事,若謂之出於心上,則雖微官,豈有爲一小吏,欺心於不違顔之地者乎?臣於珩,一飯差先,相接絶稀,昨年周旋於藥房者頗久,人固不易知,而略得其爲人,大抵似非恣爲奸惡底人也。夫欺罔者,城府深秘,奸回巧飭,聽之似是者之所敢爲也。如或不爾,有出於迷忘惶惑,而刑之似有意欺罔之刑,則不亦違於聖明寬恕之大德乎?因其自列之疏,已罷其職,又滯凍獄,則罰亦行矣。旣云遲晩,則情亦矯矣,而嚴命繼降,人謂之太過者,非過也。欲杜後弊者,無乃將以啓酷刑無窮之後弊,吾君則平日願忠之意也。昔者兪㯙,以缺受刑也,臣聞之,達夜不寐,缺半行得蒙霽威,嗚呼,其敢忘乎?缺半行臣之此心,幸荷日月之下燭也。今者事雖少異,實則同,臣之此言,亦何有私於珩哉?區區寸赤,亦在於爲聖德也,爲國事也,庶幾爲政以德,缺爲和,使中外群情,不至於缺望也。伏願聖明,勉遵中節之道,亟寢過重之刑,罪之以罪,用慰中外之望,以爲永命之助焉。臣之此言,若出於私,則伏辟所不敢辭也。刑不上大夫,禮也,而臣之只引已事,亦出於監于先王之古戒也,其永無愆,其不在玆乎?且聞左·右相進箚,而亦不聽從,臣尤愕然,如臣斂屛之愚劣,自知無足以裨補,而見吾君之過擧,又有自用咈諫之愆違,而垂死老臣,惟忤旨是懼,喑無一言,則是負宗社國家,而爲明時之罪人也,亦將何顔報先王於他日乎?且傳曰,善爲缺二行爲善人,則何以刑爲,惟其刑濫,則善人終必缺豈非慮後弊深者乎?臣雖無足觀,言非無稽,伏乞聖明,思之更思,毋致後悔,宗社幸甚,臣無任煎迫兢惶之至。
大司成徐必遠疏曰,伏以國家官人之道,無往不重,而師儒之長,其重又別。故除授之際,雖不得經明行修,衆所矜式之人,必得粗有文學,持身勤飭之人,然後方可以允士論而厭衆心。不然而空疎庸陋,不滿衆望者授之,群嘲而衆笑之,不惟當其任者,自取顚踣,名器由是而漸輕,士習由是而漸壞,非細事也。臣平生所望,唯在於科第,其所誦習,只是程式之文,而猶不及人,晩乃僅得至於文學經術,只聞其缺而已,則其空疎庸陋,已無可擬,而頃忝湖缺見書院末流之弊,率意缺半行士齊起而請罪,是臣空疎庸陋缺半行林之累,抗顔師席,寧不自愧。且臣失身娼流無倫,名騰白簡,非一非再,眞所謂有萬可棄,無一缺者也。如是而冒據,則不亦辱當世之士,而貽盛代之羞乎?嗚呼,士習者國家之元氣,治化之大本,有國先務,無大於養士。向日儒賢之退歸也,特請擇人久任,以責成效者,意非偶然。故朴長遠之雅望而連章累疏,必遞而後已,洪處亮之先進,而遜避無路,進於召命,況以如臣無狀,冒出而承當乎?臣自知甚明,聞命驚惶,縮伏私室,恭俟物議,今已累日,尙爾寥寥,理難一向退伏,玆敢仰首嗚號。伏乞聖慈,察臣悶蹙之情,諒臣由中之懇,特賜遞免,以便公私,千萬幸甚。臣無任踧踖戰灼之至。
持平鄭瀁疏曰,伏以臣,嚴召之下,旣不能行竢駕,則揆諸分義,缺二行難堪,而淵氷戰兢之懷,到此益無所容,不暇缺僭偎,又此哀籲焉。夫人臣分義,如天地之截然難犯也,廉恥,又人道砥礪其行者也。臣之命召不赴,旣犯分義,罪歸逋慢,則臣旣敢以倖免爲幸,而終安於心乎?冥行冒恥,從他笑罵,則廉恥之風,從此掃地矣。旣有犯分逋慢之罪,又忘人間羞恥之事,則雖在散職,亦不敢冒居,而況法府之糾正官邪者乎?其身旣失,而責人之明,必無是也。且念臣學旣空空,得名爲酒人,到今失性,心事長醉,面惡而目盲耳聾,行步蹇躄,持此醜形,出入臺端,決知其不敢,而祖宗朝莫重名器,由臣汚衊,而輕且賤焉,則臣罪至此尤大,而殃禍必至矣。臣之本情,隨分逐隊,不擇燥濕,盡悴奔走,死生以之,而分外淸班,知不敢輕進,終取其顚仆矣。伏乞聖明,特垂哀矜,亟治臣罪,仍削臣職名,不勝幸甚。缺半行至。啓下吏曹。吏曹啓目粘連啓下是白有〈亦〉,觀此上疏,則以爲嚴召之下,旣能行不竢駕,則旣犯〈逋〉慢,罪歸逋慢是如爲白乎旀,祖宗朝莫重名器,由臣汚衊,則臣罪尤大是如爲白有在果,鄭瀁之一生廉潔行誼,爲世共稱,注擬本職,實循公議。且其召牌不進,出於撝謙不敢當之意,別無逋慢之失,以其遜辭之,故不可輕許遞改是白乎矣,臺臣進退,該曹不敢擅便,上裁,何如?啓依允。已上燼餘
上在慶德宮。停常參·經筵。
下直,靈巖郡守洪宇翼。
午時,日暈。未時,日暈,太白見於巳地。申時,日暈。夜三更,月暈。
大殿,政院問安。答曰,知道。
慈殿,藥房問安。答曰,知道。
藥房都提調元斗杓,提調洪命夏,右承旨李後山啓曰,伏未審此時,聖候調攝,何如?昨入湯劑,已爲進御,而夜間取汗和解耶?有時頭部微疼,及眼胞微浮,內眥赤暈之候,視昨何如?慈殿症候,亦何如?臣等憂慮未弛,敢來問安。答曰,知道。慈殿症候,已言于醫女矣。予之所患,當言于醫官矣。藥房再啓曰,臣等伏聞醫女等所傳之言,與鄭後啓·趙徵奎諸御醫商議,則皆以爲,慈殿昨日午後,有微縮頭疼之候,咳嗽亦有時而發,此是和解後餘證,昨入加減凉膈散,卽淸熱之劑,而加入中,桑白皮·地骨皮,治咳嗽,蘇葉,發散行氣,仍進宜當云,敢啓。答曰,知道。
藥房三啓曰,臣等卽伏聞醫官等處下問之敎,仍與商議,則皆以爲自上微感之氣,猶未快解,夜間亦有頭部微疼之候。九味羌活湯,依前加入,更進一貼宜當云。此藥劑入之意,敢啓。答曰,知道。
趙胤錫,以都摠府言啓曰,今日入直軍士,中日習射,請出標信。傳曰,知道。
趙胤錫,以備邊司言啓曰,司憲府啓辭,國之根本,在於三南,而三南失稔,振古所無,朝廷曲念民事,旣給全災,又許分災,隨其災結多少,田賦次第應減,而貢物之價,未有處分,災結之減,移徵於實結,實結有倍於豐歲,田賦貢物,同是民役,而田賦則以災而減,貢物則全不擧論。所謂實結,亦不豐實,而竝其災結所收,合責於實結,其位〈在〉王政,不均莫甚。謂之難變而終不變通,則凶歲將死之民,勢將不保。臣曾齊,頃承湖南見差之命,目見而來,非獨湖南,他道亦然,請令廟堂,從長善處。答曰,依啓事,命下矣。嶺南及湖南左道貢物價,自賑恤廳料理分給,各司貢物主人各邑所納貢物價,則留捧各其邑,將爲明春賑救之資,而被災結數多縮,貢物種數,如前仍存,則實結所捧,必倍於常年,而湖西及湖南右道,已行大同,貢物價收米,一從實結而捧納,本無災結所徵之物,此則非所慮矣,而嶺南與湖南左道貢物之價,則若不別樣處之,其勢必不免災結混侵之弊,故臣等爲是之慮,計除災結,而實結所捧之數,今方參酌磨鍊矣。但一行餘缺待其畢磨鍊啓稟之意,敢啓。傳曰,知道。
李後山,以禮曹言啓曰,京居故宣敎郞高尙義妻柳氏上言,啓下本曹,而限內終不現身,不得回啓之意,敢啓。傳曰,知道。
李後山,以禮曹言啓曰,卽接宗簿寺移文,則靈陽都正翼俊,蓬江守烱仍,海陵副守特龍,靈昌副守翼哲,靈林副令翼秀,靈峰副令翼亮等,依法例願赴試藝云。取考法典,則文武科試取後,翌年宗親明善以下,會于闕內,講四書·三經,取粗以上,只取四人事,明白載錄。上年庚子式年文武科,旣爲取試,則今年,自當翌年之次矣。今此宗親試藝,依法例設行,何如?傳曰,允。
大司憲金佐明,執義鄭繼胄,掌令朴增輝·呂曾齊啓曰,公州,以路傍之邑,素稱難治,十數年來,因守宰數遞,敗尤甚,今至於不可收拾之地,新除授牧使洪錫武,雖云善治,屢被褒陞,銓曹之備擬缺而但人之才分,有限量,郡邑亦有缺半行引而長之也。錫武曾莅之邑,乃是被災之地,尤不宜缺此致有兩不便之端,請公州牧使洪錫武遞差,其代,擇差,目今文武蔭官之作散者,指不勝屈,臨政注擬,不爲其人,而頃日之政,以前郡守李稠,疊擬於兩職之窠,終至於受點而後已,物情殊以爲未妥,請社稷令李稠遞差,政曹堂上,從重推考。答曰,依啓。
正言李東溟啓曰,頃者李正英等四人,以論請放釋趙珩,仍寢考律之擧,天威震赫,特命削放,而旋因儒臣陳啓,還收投邊之命,凡在臣僚,孰不欽仰大聖人包荒之德,而第念罪有大小,律有輕重,隨其罪犯,施得其當,然後乃無過中之差矣。今者正英等論事顚錯,固不無其罪,而至若削版之律,非得罪名敎者,未嘗加焉,則以此施之於言責之臣,豈非過中之擧乎?聖人用律,在凡人猶不可不愼,況於缺二行請還收李正英等削版之命。答曰,不允。
以公州牧使洪錫武遞差傳旨,傳于沈世鼎曰,臺諫啓辭,亦以遞易有弊,錫武本職遞差,前任仍任。
鄭麟卿,以刑曹言啓曰,典獄署下人等所爲,極其無狀。頃日冒濫上言人金明希,啓下囚推下獄之際,中路見失,押去使令等,囚禁刑推,而猶不徵懼,昨日罪人等,刑推下獄時,啓下罪人業龍,又稱逃走,公然見失,極爲驚怪。昨夕罷坐時,許多罪人,一時下獄,或慮此患,申飭該署書吏等,另加看護押還之意,再三分付,而業龍,旣受二十二次之刑,肉破骨傷,不能運動,渠雖欲逃走,其勢末由,必有擔負之人,而次知押去者,亦不明言其某人擔行,其知情故放之狀,缺不可掩。此漢罪犯,尤爲凶詐,次知押去都使令金貴,各別嚴刑,期於得情,以杜日後之弊,業龍,被刑傷缺決難遠走,令左右捕盜廳,跟尋捕捉,何如?傳曰,允。
獻納宋時喆疏曰,伏以臣,本以庸陋,不如人之才,凡事無一可觀,尸素之誚,自知難逭,逐隊隨行,徒積年數。卽於夢寐之外,新命又下,兢惶感激,糜分難酬。惟當卽出謝恩,奔走供職,而第臣稟賦虛薄,夙嬰痼疾,所患胸脅牽痛,觸冷添劇,委頓床席,藥餌無效,虛帶淸銜,罪涉逋慢,敢冒萬死不得不籲呼於天地父母之下,伏乞聖慈,憐臣病狀,遞臣職名,使臣得以治療,復爲完人,則雖死猶生,隕結何已?且臣雖有狗馬之疾,而區區之懷,不能自抑,略將塵露之微,仰煩紸纊之聽,惟聖命之財幸焉。臣竊伏念我殿下,卽祚之初,典念于學,勵精圖治,待賢之禮,逈出古聖,勤政之心,不弛宵旴,故朝野栻目,想望治化矣。夫何近來,玉候愆和,久停經筵,儒賢遜荒,未聞納誨,此固群情所常悶鬱之事也。實出於事勢之不獲已也,開筵召對,則缺二行疏箚啓辭之入,亦多久留于中,事務之不擧缺成習,未必不由於此,則誠非細慮也,而況聖人之喜以物之當喜,怒以物之當怒,是聖人喜怒,不係於心,故或喜或怒,發皆中節而然也。七情之中,易發而難制者,惟怒爲甚,凡在匹夫,尙於克已懲忿,喫緊用工,則人主之動怒,尤不容少緩也,試以近事言之,重臣有做錯之罪,諫官有論事之失,則隨事施罰,未或不可,而前後嚴旨之降,率多過中之敎,至加以臣子不忍聞之語,致令群下,惶駭罔措,而刑推投畀之命,亦出於情法之外,雖風霆之怒,不日旋霽,日月之更,人皆仰之,而臣竊恐當初天怒震發,出於難制而然也。臣又竊聞向者尙方工匠,久入內庫,輕煖之具,制作頗多,外間傳聞,雖未必信,而倘有此事,則臣恐殿下,有嫌於服儉之德,而當此自省之日,尤不可不愼也。且公主釐降缺儀物,不可不務從簡約,以示缺半行凡此數條,無非殿下所當澄省之處也。伏願殿下,克勤克儉,無偏無黨,聽決無稽滯之患,待下無過中之擧,抑奢崇儉,爲四方之表準,則國家幸甚。臣無任激切祈懇之至,謹眛死以聞。答曰,省疏具悉。爾之愛君之誠,深用嘉尙,可不體念焉?爾其勿辭,從速察職。
副提學兪棨疏曰,伏以臣,素有賤累危惡之疾,當衰發作,逐歲轉甚,今年則自冬初已有此症,而俛勉供職,不敢言病。頃在試院,更添重傷,背若負氷,膈如焦火,精神昏眩,寢食俱廢,呈單請急,蓋出於萬分切迫。格外恩暇,又下於夢寐之外,臣誠惶縮,不知所出,滓穢之臣,遭逢累朝罔極之恩,添冒廊廟之末,待罪經幄之地,已經三歲,報蔑絲毫,尸素瘝曠之罪,固已積不幸今者,狗馬之疾,日漸增劇,生氣旣盡,死缺一行半之地,有不可一日曠闕,而賤疾一至此極,決無調治回蘇之望,玆敢冒死哀鳴。伏願天地父母,曲察微臣病勢危篤之狀,特命鐫遞臣本職及兼帶備邊司副提調·賑恤廳堂上之任,使之專意將攝,庶尋一脈生路,不勝幸甚。臣無任戰灼之至,謹昧死以聞。答曰,省疏具悉。爾其勿辭,調理察職。
戶曹粘啓,官糶收捧,雖在凶歲,不可全廢是白乎等,以三南及京畿·海西被災之邑,分其輕重,定數收捧事,定奪行會爲白有如乎,窮民終不能備納,若至於失所顚連,則宜有變通之擧,依儒臣所陳,姑令住催,以慰民心爲白乎矣,今將歲翻,捧糴過時,各官必已依定式收捧是白置,災邑還上,時捧實數,開錄啓聞,以爲守令勤慢憑考稟處之地宜當,以此意,五道監司處,竝爲行移,何如?啓依允。已上燼餘
校理閔維重疏曰,伏以臣於頃日,猥隨僚寀之後,敢進荒拙之言,區區忠愛之悃,實自附於有懷必達之義,及奉聖批,不以爲無取而斥之,反加優容而奬諭焉,惶感之至,還增媿慄。然念臣等縷縷陳說,非止一二,而其中講學一節,實關君德修否,治道汚隆,當今之急先務,告君第一之義,宜無出於此者,故其所以□也,詳,戒之也,切倦倦祈望之誠,庶幾有槪於聖心矣。缺聖明於此,聽納不快,辭氣不平,旣托之以疾病,又諭缺之何,有若牢拒堅塞,俾勿復言於缺半行憂歎,寤寐不安,莫知聖意之所在也,說而不缺聖人猶以爲戒,況初旣不說不從,則又何望其釋?且缺末如之何云者,卽自劃自棄,置之於無可奈何之地,而缺可有爲之辭也。如綸之音,何遽至此?實非群下平日所望於聖明,亦豈聖明從前所自期於心者哉?雖謂之一言喪邦,未爲過也。經幄之臣,職在近密,日趨起居之斑,豈不知玉候愆和,而敢爲難之請,故爲之强聒哉?誠以講學之功,一日爲急,而疾病之作,有時間歇,雖於靜攝之中,有難備儀間筵,時於臥內,召接講官,討論經史,訪問時務,以之啓發淸明,導宣鬱滯,則其於作心勉學之方,不無所助,而竝亦有益於保養之道矣,殿下何憚而不爲哉?竊想殿下,臨御日久,狃於燕安,立志不固,向學不篤,如此等說,厭於耳目,不覺訑訑之聲色,發之於懈怠之餘,不惟在二行缺筵,其時筵臣,上箚陳戒,則先王答曰,災異孔棘,日缺是豈予閑臥養病之時?第緣寒疾惡風,不得引接臣僚,憂鬱殊深,今見箚辭,我心噲然,寧不欣喜?其中大小臣僚之凡有懷欲達者,開講之日,來詣面啓之言,尤爲實切,不可不趁卽施行,其令政院,知委施行。嗚呼大哉,聖人之言也。其忘疾病之苦,恢虛受之量,警動於心,發諸言辭者,有足以令人感發興起,而君臣之間,情意交孚,尤可以想矣,豈非今日之所宜法者乎?夫帝王之治,本於修己,而修己之功,必資於學問之道無他,只在於講明義理,眞知力行,自然意誠心正,而身無修,則其於天下國家,擧而措之耳。苟能沈潛體認於性理之學,何以裁制事變於作爲際也。缺雖美,非學無以成就,才識雖高,非學無以充廣,是缺哲王,德全道備,其在所云爲,雖無不中於義理,猶且從缺未嘗有一毫自滿之心。所以高帝,有遜志時敏之缺熙光明之效也。殿下自在儲宮,早知爲學,又得一缺師之位,其薰陶之善,導養之正,商周以後,曾未有此。心好學,欲罷不能,孜孜不怠,厥修罔覺,而卽祚以來,缺繼延英講讀,漸至希濶,逮乎近日,已成廢閣,循是以缺爲常,則身安得修,國安得治乎?殿下春秋鼎盛,血氣方强,不以此時進修德業,荏苒歲月,以至蹉過,則志與年邁,心違,畢境所就,將復何如?至是而殿下雖欲悔之,已無及矣。朱子所謂如川之流,一往而不復者,政千古眞切語也。況人主一心,酬酢萬機,涵養難專,發用有餘,一日之內,本體湛然,善端呈露之時,絶無僅有,而勞擾紛雜之害,蓋無時而不然也。苟不强勉學問,澄澈本原,延見臣隣,開廣聰明,而深居罕接,不親書冊,婦寺便嬖,昵侍左右,服御玩好,羅列盈前,凡所以悅目蠱心,喪志害德者,又紛然交攻,則天理之正,卒無以勝夫人欲之私,轉輾蔽痼,侵滛銷鑠,遂至於不信先王之大道,而安於世俗缺二行爲存,飜覆之運,屯艱之會,古今所未嘗有,君臣之缺言收拾餘燼,扶延危綴,鎭靜休息,保有疆土者,莫非仁祖大王之賜也。逮我孝考,慷慨興憤,圖建大業,勤勞心事,淬礪精神,發號施令,雷厲風飛,規模宏遠,事無不擧,庶幾皇天助順,宗社重光,而東土不祿,奄遺千載之恨,此忠臣志士所以於邑長慟,而天下後世之所應深悲者也。今殿下受先王艱大之投,承先王振起之餘,一國臣民,擧踵延頸,皆以先王之志,望於殿下,先王之事,責於殿下,而抑國家治亂興亡之幾,廟社安危榮辱之兆,皆係於殿下之身。方此之時,殿下所以汲汲有爲,上慰陟降在天之靈,下副中外顒望之誠者,宜復如何,而莅位行政,已閱三載,而未聞一政一令一賞一刑,可以追繼前烈缺一世,而昧於遠圖,忽於大計,習於因循,倦於作爲,事務一任缺廢,而不思所以理之,紀綱一任其類壞而不思所以振之,量缺容衆而不能兼受衆善,博採群言,明足以察缺辨別邪正,顯示黜陟,用賢無終,權輿不承缺半行陽消陰長,私勝公廢,元氣餒虛,邪沴流行,由是氣象缺弛緩,上以臨下,下以承上,怠官慢職,玩時愒日,猶幸目前缺患,而不知天命人心之有難諶恃,嘻噫,此何象也?今日大小諸□非先朝恪勤奔走畏法奉公之人,風習大變,一至於此,是孰使哉?其稍有識慮,義不忘國者,莫不爲之深憂永歎,悶鬱阻塞。若此不已,無復可爲,則士大夫之愛惜名節,與世寡合,必皆不樂仕宦,色斯而擧,鄙夫庸流,其將接迹於朝矣。殿下試於淸燕之暇,乙丙之中,靜思深省,則不待臣言而亦必有惕然驚心,慨然疚懷者矣。苟如是則殿下豈可徒懷豫安之心,不思祖宗之託,國家之重乎?今日殿下所爲者,不但爲守文保成之計而已,殿下之所自任而自治者,若是其菲薄疎略,則臣未知振作,何時而可望,事業,何時而可成乎?誠願殿下,奮發聖志,痛自刻厲,深追旣缺益勉方來,栽培本源,恢張治道,俾聖學日新,缺不勝萬幸。且臣竊有所慨然於近來之事者,請得以略陳之。嗚呼,缺遭四年水旱之災,値諸路饑饉之患,公私儲蓄,蕩渴無餘,前頭賑救之艱,萬倍於今春。雖使殿下,日接群臣,周咨善策,猶懼其濟,顧乃不親裁量,不勤訪議,有司只憑文奏處分,但由常套,未見有切迫焦勞之意,惻怛哀憐之敎,可以感人心而動人聽者。設令任事之臣,盡心規劃,悉合機宜,殿下猶不當漠然,而不加之意,況又未必然者乎?臣聞外方形勢,被災雖有輕重,饑饉同歸一般,槪以言之,冬前僅或支活,而歲後必盡散亡,其被災最甚處,已自秋間,流離轉徙,不保田里者,往往有之。噫,君者,父母也,民者,赤子也,焉有父母孔邇,而不知其子之居移生死乎?臣願殿下,下諭諸道監司,訪問民間實狀,隨續上聞,使遠外閭巷之事,無不瞭然於缺之前,饑饉之色,若接乎目,愁歎之聲,若聞乎耳,日復一日,念玆在玆,缺於撫摩拯救之策,無所不用其極,則庶不負爲民父母之意。缺濬發德音,屢諭諸道,使之奉體聖心缺半行艱活民命爲心,則事有實效,民有所賴,而缺半行之路也。此卽先朝已行之事也,曾在先朝,諭旨頻缺惻,維時藩臣等守令,莫不感動自勵,蔀屋愚民,亦皆涕泣缺頌戴聖德,仁澤感人,其效有如是也。且春糶秋糴,所以爲民缺凶歲尤不可廢,而但災邑窮民,其勢必不能償納,若從而鞭罰督迫,則鮮不至於失所顚連。臣謂冝被災之邑,則姑令住催,以慰民心,而京畿傍海之邑,被災之酷,無異於三南,亦宜一體免也。臣又聞賑恤廳,因救荒乏資,又將賣爵募穀,已得旨施行云,前年之事,識者固已寒心,其可再踵於今日乎?夫爵賞之不可輕施,古人言之多矣,豈可以命德之物,視爲睹擲,以開求財之路耶?雖如通政·嘉善空階之帖,已是衰世不得已之事,況稱以加設,許賣正職,眞贗無別,名號實同,其何以貴貴尊尊,以監於民乎?假令所賣者少,所得者多,猶不忍作此寒乞之態,以損國體,況今年所折穀數,減於前年,穀逾貴而爵逾賤,而貴缺二行輿皀者,可以鑑矣。不但此也,此輩一得爵名,轉生缺滋久,私逕漸開,則必有寅緣冒進,浼累朝班者,防微之義,有不可不豫思也。國家雖急於救荒,不計其他,孔子猶以爲素食而不可去信,爵命之重,此之於信,顧可輕耶?臣謂亟令該廳,還寢賣爵之擧,以重國體幸甚。臣無任激切屛營之至,謹昧死以聞。答曰,省疏具悉。爾之愛君憂國之誠,溢於言表,可不留心而體念焉?末端之事,當令攸司議處焉。啓下賑恤廳,貼恤廳粘啓,國家遭此連歲無前之凶荒,公私赤立,許多飢民,賑救無策,今此空名帖募粟之擧,臣等非不知有損國體,而蓋出於萬分不得已。老職帖,自前常平廳,雖非凶年,亦有募粟之規是乎旀,所謂加設,亦據前日事目而磨鍊啓下,非今番始創之擧,而缺良民冒濫之弊,事目中只許士族,而賤人及良役者,勿許之意,已爲明白知悉,缺以其所納之類頗多,故竝許缺半行有如乎,不無因此濫雜之弊,儒臣之言,實有所見,旣缺帖之類,則勢難還收,而自今以後,良民勿許僉知·同知缺乙良,事目中改付標爲白乎旀,各邑還上督捧之擧,缺可廢,災邑窮民,勢難畢納,鞭仆囚繫,終至於流散,則缺不可不爲變通,令該曹更爲參酌稟處,何如?啓依允。已上燼餘
上在慶德宮。停常參·經筵。
未時,太白見於巳地。申時,日暈。三更四更,月暈左珥。
大殿,政院問安。答曰,知道。
藥房,慈殿問安。答曰,知道。藥房都提調元斗杓,提調洪命夏,左承旨洪處大啓曰,伏未審夜來,聖候調攝,何如?眼胞浮氣,內眥赤暈,幾分消散,而九味羌活湯,昨又進御,已盡和解乎?慈殿證候,亦何如?臣等憂慮未弛,敢來問安。答曰,知道。慈殿證候,已言于醫女矣。予之所患,當言于醫官矣。藥房再啓曰,伏聞醫女等所傳之言,醫官等處下問之敎,仍與鄭後啓·趙德奎及諸御醫商議,則皆以爲,慈殿昨日午間,微縮虛煩等證,與再昨午後之候無異,前入湯劑,今日仍進,姑觀夜間證情,明日更議以稟。自上餘熱,猶未盡瀉,頭部微疼,有時亦發,此是外感和解後,煩熱未盡祛之致,加減凉膈散,加石膏一錢半,黃連酒炒七分,連進三貼宜當云。此藥,卽爲劑入之意,敢啓。答曰,知道。
以賓廳進不進單子,傳于趙胤錫曰,二十六日開坐事,分付。
沈世鼎,以禮曹言啓曰,今月二十日本曹正郞魚尙儁,發遣恭陵·順陵·長陵摘奸,則三陵參奉,皆入番竝無頉之意,敢啓。傳曰,知道。
又以吏曹缺啓曰,來十二月初一日,行宗廟朔祭,初二日,行社稷·宗廟·南別殿臘享大祭,一時稠疊,獻官以下諸執事,應差之數,至百餘員之多,可差之員,尤爲乏少,禁府堂上刑官及武臣兼宣傳官,常時不爲缺半行餘
缺入直軍士中日習射,缺以〈都〉摠府言啓曰,今日入直軍士中日習射事,啓下矣。當日爲政事,不得爲之之意,敢啓。傳曰,知道。
吏批,判書尹絳進,參判金壽恒進,參議趙復陽進,左承旨洪處大進。
吏批啓曰,公州牧使,今當差出,而本州物衆地大,素稱難治,近來凋弊益甚,不可不擇差,而可合之人乏少,道內有聲績守令,竝擬,何如?傳曰,允。
以南老星爲大司諫,李延年爲司諫,宋時喆爲獻納,元萬石爲刑曹參議,梁爲郭山郡守,李慶果爲兵曹佐郞,洪□□爲公州牧使,卞熀爲海運判官,朴長遠爲兼同知義禁府事,李枝茂·尹晢爲副司果。缺二行半
以副應敎李敏迪上疏。缺
答領敦寧府事金祐明疏曰,省疏具悉。缺已在於卿之來到之前,則卿何有失乎?卿其安心焉。
答大司憲金佐明疏曰,省疏具悉。卿其勿辭察職。
答持平鄭瀁疏曰,省疏具悉。爾其勿辭察職。
巳時,上御興政堂。受鍼入侍,都提調元斗杓,提調洪命夏,副提調朴世模,史官李嵆·鄭載海,假注書趙聖輔,醫官柳後聖·崔有泰·趙徵奎·金萬直。上殿坐房內,都提調以下,伏於戶外,醫官入侍。上曰,兩眼有若以物蔽之者然,而欲合眼,則上下胞酸痛,且頭部甚痛矣。醫官等曰,眼胞稍有浮氣矣。徵奎·有泰·萬直等,出議于外曰,前日受鍼五穴外,加足部臨泣左右穴,而五穴中一穴,缺定奪還入,面部童子髎左右穴,迎香左右穴,手部缺左右穴,足部臨泣左右穴,大沖左右穴,受鍼氣候若何,咳嗽亦何如?缺洪命夏曰,受鍼之後,頗有其效乎?缺半行元斗杓曰,臣有所懷,敢請缺半行上前後下敎之意,孰不以爲至當乎?缺半行上曰,禁府公事,照律施行云者,亦異於缺半行直請照律,事體不當矣。命夏曰,缺遲晩也,照律施規例宜然矣。且念趙珩之罪,缺至於刑推,則誠爲過當,自上合有參酌之道矣。缺趙珩勿爲刑推。斗杓曰,至於臺諫,亦有放削之缺矣。上曰,臺諫之啓,一則曰亟命放釋,一則曰請寢缺半行趙珩無罪,而予囚之耶?斗杓曰,臺諫所爲,誠爲不當矣,然其罪豈至於削放乎?如臣輩自爲之事,雖不滿於人,至於君上,則望之以大聖人之道,此乃人臣之志也。罪當其罰,雖過於削放,猶之可也,若罰不當罪,則輕重皆爲失中之歸矣。今此臺臣之罪,豈至於削放乎?深恐有妨於大聖人包容之道,此所以臣之不避煩瀆,縷縷陳達者也。上曰,國家於臺諫,有耳目之寄,是非曲直,都在於臺諫,而臺諫如此,豈缺哉?此表裏相應之事也。缺半行入啓之後,臣問於李正英,則缺半行慮有大段鬧端,故勉從云矣。上曰,安有臺諫,心知其不當,而恐生鬧端,棄其所守,曲從他人之議者乎?罷出。玉堂請對入侍,副應敎李敏迪,校理閔維重·任翰伯,副校理李敏敍,修撰吳始壽,副修撰洪柱三,都承旨朴世模,史官李嵆·鄭載海,假注書趙聖輔。玉堂啓曰,近日連有未安之擧,本館旣已陳箚矣。然箚陳不能上達,故臣等請對入來矣。今聞趙珩刑推之命,旣已還寢缺蓋宰臣刑推,數百年所未有之事也。今已還缺半行遠而復之盛德,臣無任喜幸焉。至於臺臣投邊缺臣固知聖上,欲振頹綱而然也。然缺振,在於賞刑得中,擧措得當,而不在乎嚴刑重罰,缺半行誠爲失當,故本館亦已陳箚遞之矣。上曰,缺一行半考律,斯可矣。一則曰亟令放釋,一則曰講寢缺是何道理耶?設令正英等所爲,出於淡淡至公,以缺半行必是表裏相應之事也。敏迪曰,聖敎至當。缺半行烏得無罪乎?然罰各有所當,故雖笞杖薄缺罪而施焉,況乎削放之律,何等重罰,而一言不當缺臺臣乎?維重曰,上敎至當矣。群下孰不知諫院缺半行諫院之處事乖了,是非失當,誠有罪矣。至於投邊之律,恐不當其罪也。敏敍曰,小臣昨日入直,猝聞下敎,不勝驚惶,有所箚論矣。所謂振紀剛爲言者,非苟焉而已,必律當其罪,然後人心服而紀綱立矣。至於流放之律,堯之所施於四凶者也。臺諫妄言之失,豈至如四凶,而流放之律,豈所以加之妄言之臺臣者乎?敏迪曰,今此四臣之罪,果合於投邊,則臣等昵侍經幄,固當助成之不暇,豈敢有所爭執乎?罰不當則人皆稱冤,豈能鎭服缺無聳動之理矣。維重曰,缺半行其本情,亦有不然者矣。上曰,然則其啓辭,何以缺柱三曰,此事,諸臣陳達詳悉,更無所達矣。以論啓失當之故,施削放之典,則罪有重於此者,將何以施其罰乎?上曰,聞大臣之言,有一臺諫,發簡往復,恐生鬧端,黽勉從之云,誠可笑也。敏迪曰,旣書謹悉,則首發與勉從,將何擇焉?誠不可以此自解矣。諫臣以論啓失當,至於流放,實爲過重,故臣等苦缺爭耳。以古事言之,四罪而天下咸服,誠以四凶之罪,合於竄殛之典,故能致天下之咸服焉。今者四臣,有削放之命,中外咨嗟拂鬱,則亦異於天下咸服矣。維重曰,雖在近侍缺罪,則流放竄殛,固無所不可矣,倘非其罪,雖輿儓缺勒加之重罰,今者四臣,豈有投邊之罪乎?伏願聖明,特霽雷霆之威。上曰,國家以爲臺諫,付以耳目之寄,而論議缺如此,將何以爲之耶?維重曰,諫院之啓,槪以缺一行半輕重,下上其錘,人君之用罰,亦然矣。量其缺罰焉,若不觀其罪之如何,而從欲重其罰,則豈所謂得其中也哉?伏願少霽雷威,參酌施罰。上曰,爾等之言至此,缺當參酌爲之。敏迪曰,以經筵久廢之故,臣等有所箚缺臣固知聖候欠寧,難於引接而然也。然累月之間,豈無缺安寧之時乎?上曰,昨見校理之疏,予心不勝惕然。予之眼患缺至於夜對,尤忌燭光,故頃日箚子之批,以此爲言矣。校理之疏,以予有若厭聞是言者然,良用慨然。維重曰,小臣昵侍經幄,目見經筵之久廢,不勝憂慮,敢有疏陳矣,且伏聞中外皆顒望開筵矣。敏迪曰,凡所謂引接云者,非以尋行數墨,爲貴也。臣聞祖宗朝,無日不接群臣,至於日記中,承旨以某司言啓曰云者,皆承旨持公事入侍時啓達之事云矣。上謂承旨曰,此後不緊公事留院者,盡達可也。敏迪曰,京畿國缺半行荒,無異於三南,而督捧缺半行所,亦不可不念。且到今不得捧者,則今雖更催,決無備償,合有變通之道矣。上曰,令廟堂參酌稟處。敏敍曰,凡外利病,必盡達於朝廷,然後聰明廣而下無蔽情矣。今則不然,遠外民情,朝廷漠然不知,又不欲聞人言,此甚蔽政也。臣頃往關西,目見民瘼,有所疏陳,見防備局,今則太半收捧,已無可及,而外方民蔽,自上見蔽,而不得其實,極爲未安。請以疏中三件事,下諭于平安監司處,問其便否實狀,則道臣亦豈不實對乎?上曰,不可不問矣。令回啓之司,逐件歷擧,問于平安監司處,可也。罷出。
持平鄭瀁疏曰,伏以臣,缺縮伏懍懍,恭竢物議,意外嚴召繼降,缺不恭之誅,終不敢冒昧而進,惶懼隕越,無所逃罪。才敢上章,暴盡情實,冀蒙聖慈憐察,許卽鐫削,以重名器,以安微分,而誠未格天,天聽藐藐,反下包荒之命,臣實蘧蒢,不能俯仰,不得不再籲焉。臣之萬萬不似之狀,不但臣所自知,而擧世之人所共知者,而加以臣於丙子之亂,遌賊於舟中,身被五箭,又自觸刃,萬死回生,幸至今日,而目盲形殘,有駭瞻視。去夏又喪獨子,眛於達理,狂叫失性,意欲排遣,耽飮如渴,而浪言無實,稔有□過且又年來,墜馬重傷,膝節攣痛,行步蹇躄,不能趨蹌,尋常蔭職,已極苟冒,矧是淸班缺辱而冒據乎?重念朝家進退缺貽辱淸朝,則臣雖被誅戮,無以缺況臣旣犯違命之罪,方在應推之中,則憲缺之被推應遞,又是朝家令甲,一日虛帶,臣罪□深。伏乞聖明,特賜哀矜,亟命削臣所帶職名,仍治臣罪,以爲人臣逋慢之戒,不勝大幸。臣無任瞻天祈懇之至。
領敦寧府事金佑明疏曰,伏以臣於頃日之行,行到龍仁,縣令朴萬榮,見捉漏卜,方在應遞之中,不爲出待,臣非奉使之人,不欲責以事體,不發一言而去,道臣,乃以不謹接待,至於啓罷,臣已不勝其瞿然,豈料忠公監司金徽,又爲此擧乎?洪宇遠旣與持平元萬里,相較呈狀,決去於臣行未到之前,則其不得出待勢也,金徽,必以此爲缺罪目而黜之,何也?臣缺半行裨益國家事,而缺半行坐罷者相望,迎送之際,民怨必甚,民怨之缺職由臣身,則臣罪至此,而無所逃矣。伏願聖明,亟罷職名,以慰兩邑人民,千萬幸甚。臣不勝慚惶懇迫之至。
大司憲金佐明疏曰,伏以臣,不幸有狗馬之病,今過半月,少無所減,腰背全不運動,雖欲抵死起動,其勢末由。不然則當此聖上日三問寢,諸宰盈庭起居之辰,其敢一向退伏,息偃私室,有若全昧分義者然哉?使臣雖處散班,雖在平日,顧不當然,況所居者缺任,所遭者何時,而日以言病爲事,自速難退之罪戾乎?乃者日月之明,猶有所未燭,反下察職之命,此無非臣平日不能見信於君父,臣一則自訟,一則自悼,唯當屛縮缺兼帶備局提調等任,亟賜遞改,缺以警百僚,不勝幸甚。臣無任悶迫祈懇之至。
副應敎李敏迪疏曰,伏以臣,累將私懇,□冒鈇銊,跡涉猥僭,臣罪萬死。臣於上年,特授邑,實是曠世異數,而又以臣所生母,隔在西縣,還寢成命,此於分列之外,曲遂下情,事非前聞,恩出稀世,錫類逮下之仁,同朝孰不感動,而非臣糜粉,所能仰報,在臣私分,唯當趨走供職,以少效涓埃,而至於東西之命,一聽造化,不宜每每祈懇,自速嚴誅,而今臣情事,日迫一日,親年不待,奄已經歲,不得不仰首哀鳴,冒畢前懇,冀蒙聖朝終始憐察。臣情雖慼,臣罪益大,臣所後母,今年七十,痼疾在身,沈綿床席,扶持朝夕,每有懍懍之懼。況今年缺輙至危病,而臣家缺生事益落,帛肉養老,非所敢望,而窮缺疾病隨生,夕照如飛,風樹難期,如臣不肖,豈缺子,中夜以傷,怛然驚心,臣以極陋,猥荷異恩,出入華貫,前後踰分,而獨使老母,曾無一日之養,餘年幾何,其可待後耶?恐爲莫追之憾,以成難續之罪,此臣之所以日夜焦心,而前日累籲,聖明亦已洞燭矣。且臣竊自思悼,當世之人,有垂白而俱有父母者,有五十六十而具慶者焉。今臣旣失所怙,永抱無涯之慼,而獨有偏母,飢寒疾病,皆不得致其養焉,鮮民之生,又自悲矣。況臣母平生孤獨,恃臣爲命,養育成立,以至今日,子之至情,只願及此餘日,少酬反哺之願。雖老母之心,亦欲望致養於老年,而歲月荏苒,心與事違,缺辛苦之語,狂顧彷徨,不覺咽哽。幸逢聖上,方侍東朝,孝理之治,視古益隆,凡民之窮老而不得養者,亦爲之矜愍加惠,況臣服在近列,昵侍多年,而有母以不得養,疾痛而急呼,則天地父母,其終無哀憐耶?今若一向貪戀恩寵,畏避嚴誅,不自盡於慈覆之天,則臣身雖榮,母養益晩,是臣上負聖明獨阻錫類之化,而下負臣母永絶致養之望,玆用冒陳危悃,以終冀未卒之恩命,伏乞聖慈,憐臣情事,恕臣罪戾,損一弊邑,俾遂私願,則隨地報國家,內外何別?母子感祝,祝志願永畢矣。臣無任血誠祈懇之至。啓下吏曹,吏曹啓目粘連啓下是白有亦,觀此疏辭,則李敏迪,以其老母年至七十,缺菽水不繼,願乞一縣,得以供養,缺切迫,有足感動是白乎矣,卽今經幄之臣,至如敏迪者,不易多得,以其情願之懇切,似不當許其補外,疏內辭緣,姑爲勿施,何如?啓依允。
副校理李敏敍,副修撰洪柱三等箚曰,伏以臣等,卽伏聞有李正英等四人削職投邊之命,臣等不勝震悚憂悶之至,聖朝擧措,何遽至此?李正英等,不深究趙珩罪狀之輕重,見重臣一朝下獄,恐其過於重究,而不察其未底於法,慮其下理之過重,而不思竝寢考律之爲不當,是蓋謬於是非,而失於論事者,何嘗有一毫黨護之心哉?今乃遽加以情外之罪名,至有投畀之命,豈料聖明之世,乃有此近代所無之過擧也?殿下試觀自古投邊之罰,用之於何等罪狀,缺二行止於流竄,何後代法網之密也?其仁厚之德,與天同大者,千載之下,亦可想見矣。臣敏敍,曾於上年夜對時,伏見聖上,親聽此語而嘉之,今此四臣之一時妄論,不過聖上警策而敎誨處也,而遽施以四凶之罪,此豈體群臣愼用罰義哉,而於宋祖之訓,何如也?未知聖明,其有激惱而發者耶?若爾則尤非聖人物平心應事之道也。雖以此爲振厲之地,亦必擧措得宜而後,人心服而紀綱立,不在於一時過罰也。嗚呼,國事至此,時勢孔艱,天災時變,式月斯生,水旱飢饉,人類且盡,只是聖明在上,勤行善道,無大過擧,人心有所恃,而治道有可望矣。一朝乃有此等處分,使瞻聽駭惑,朝廷疑缺方之未聞諸臣之缺威怒,此臣等所大缺殿下固當詢于缺罰,不宜倉卒若是,況不不足以深罪者乎?伏願聖明,少霽雷威,亟寢李正英等削職投邊之敎,不勝幸甚。臣等非不知乙夜靜攝之中,煩擾爲未安,而忝居近職,目見君父過擧,未布之前,不可不急救,敢此冒陳,不勝惶恐。取進止。已上燼餘傳曰,二十六日開坐事,分付。燼餘
備邊司啓曰,宣廟朝王子·駙馬賜牌免稅田結存罷當否,該曹令廟堂定奪事覆啓允下,所當卽爲回啓,而該曹上年,以革罷啓下,今則至擧法文及兩朝受敎,請爲變通,此事不可率爾處之,日後登對時稟處,何如?傳曰,允。
又啓曰,今十一月十九日玉堂請對入侍時,副應敎李敏迪所啓,京畿,國之根本,理宜優恤,今年沿海之邑飢荒,無異於三南,而督捧還上,民多流離云。軍餉固重,赤子之失所,亦不可不念。且到今不得捧者,則今難更催,赤立之餘,決無備給之勢,合有變通之道矣。上曰,令廟堂參酌稟處事,命下矣。頃因京畿監司鄭知和狀啓,本司,以沿海被災尤甚,而民力已竭於江都移轉之輸納,常平廳·戶曹會付各穀,勢難準捧,尤甚被災,金浦·通津·交河·陽川·富平·仁川·喬桐等七邑,則三分之一,其餘水原·南陽·高陽·豐德等邑,則尤甚被災面,三分之二,減數收捧之意,已爲覆啓蒙允,分付于道臣矣,敢啓。傳曰,知道。
又啓曰,今十一月十九日,玉堂請對入侍時,副校理李敏敍所啓,凡外方利病,必盡達於朝廷,然後聰明廣而下無蔽情矣。今則不然,遠外民情,朝廷漠然不知,又不欲聞人言,此甚弊政也。臣頃往關西,目見有所疏陳,見防備局,今則太半收捧,已無可及,而外方民弊,自上見弊而不得其實,極爲未安。請以疏中三件事,下諭于平安監司處,問其便否實狀,則道臣亦豈敢不以實對乎?上曰,不可不問矣。令回啓之司,逐件歷擧,問于平安監司處可也事,命下矣。山火田收稅事,自賑恤廳通問于本道監司,當初所定五斗之內,減其二斗,只捧三斗,此非本廳勒定之數,諸邑作米,亦爲通問於本道,隨其身役輕重,參以本道市價,定其斗數,則亦非自此勒定之事。至於死故逃亡,侵徵隣族者,令本道明査啓聞,以爲稟處之地矣。今者儒臣所啓如此,依聖敎逐條歷擧,更問于平安監司之意,敢啓。傳曰,知道。備局謄錄
上在慶德宮。停常參·經筵。
未時,太白見於巳地。夜一更,流星出玉井星下,入闕丘星上,狀如拳,尾長二三尺許,色赤。五更,木星入氐星。
藥房都提調元斗杓,提調洪命夏,副提調朴世模啓曰,伏未審夜來,聖候調攝,何如?加減凉膈散,昨已進御,而和解後餘熱,猶未盡祛乎?慈殿症候,亦何如?臣等憂慮未弛,敢來問安。答曰,知道。慈殿症候,已言于醫女矣。予之所患,當言于醫官矣。
王大妃殿,藥房問安。答曰,知道。勿爲問安。
再啓曰,臣等卽伏聞醫女所傳之言,因與柳後聖及諸御醫商議,則皆以爲,慈殿午後諸症,視再昨三昨,稍似減歇,前進湯劑,不無其效,而浮脹之症,亦不可不顧念,養血淸火湯,加桑白皮·地骨皮各七分,連進五六貼,養血瀉火,兼進前入葶藶木香散,以治浮脹,宜當云。此藥三貼,姑先劑入,何如?答曰,所傳之言,多有落漏之處,更言于醫官矣。
三啓曰,臣等卽伏聞醫官等處下問之敎,因與柳後聖及諸御醫商議,則皆以爲,昨日申時,慈殿症候,視再昨稍減,而昏後寒氣,似襲室內,因有頭疼之候,必是再減。然小柴胡湯,加黃連酒炒,梔子炒各七分,荊介·蘇葉各一錢,連進二貼,臻卽和解,以觀來夜症情,更議稟處。自上頭疼·咳嗽·煩熱等症,亦是感冒風寒之致,十神湯,加吉更·桑白皮各七分,石膏一錢,細辛五分,今日再進宜當云。右兩藥,卽爲劑入,何如?答曰,知道。
謝恩〈使〉,獻納宋□□。
大司諫南□□辭職,入啓。
大殿,政院·玉堂問安。答曰,知道。
傳曰,前參判李敏求,平林君李元敬,都事權大載,副正字兪夏益,李沃,曺□卿,監察元搢,直長申禹翼,察訪朴敏行·盧光□,經歷金鼎鉉,判官李梓,典籍韓汝虎·李□翼,知義禁尹順之·趙啓遠,司諫朴相漢,修撰金萬均·睦兼善,僉正許楦,主簿韓得聖,牧使金搢·鄭基豐·鄭之虎·李尙逸·李垕,府使韓震琦·兪瑒·朴日省·金時卨·金宗一·呂閔齊·柳□□·李廷機·洪興祉·李興祿,郡守蘇東道·安□有·柳仁聲·李廷相·崔挺海·李澄·李徹祚·申謹·李燦漢·趙鉉·權順昌·崔尙崙·張善德·曺時亮·朴廷翔·洪□立,縣令李有源·鄭始有·李克儐,縣監南宗標·曺挺宇·金□黃·崔啓有·鄭好豐·丁時傑·李晩·白弘祐·蔡以恒·朴隆準·黃奉祖·徐必成·李時培·孫處愼·許暹·李禮男·崔自海·睦履善·金盛□·李忔·尹遇丁·宋挺濂·閔□□·宋相弼·朴守素·姜元禧·李俊傑·李世翊·李晸·趙廷璜·金繁·郭後昌·朴震卿·安緝,內官李瓚·朱希聖,兵使許東岦,護軍李時萬·徐璥·南胤先·薛□貞·李元煥·宋俊美·吳相□·鄭浟,萬戶房好生·黃楶·崔守仁,僉使金友仁,哨官朴孝民,宣傳官金之健,習讀鄭泰賢等敍用,前都事權大載·李以馨,察訪金□□·金□□·朴世堅,主簿尹楫·尹偉,判官宋明奎,敎養官金澤,參奉張澩,府使李元煥·崔逸,郡守洪南立·李徽祚·安縝·朴□健·李文柱·元簋·金□□,縣監張陽漢·曺挺宇·郭後昌·丁時傑·李晛·黃奉祖·朴隆準·白弘祐·蔡以恒,司直盧協·尹聖擧,監牧官朴自□·鄭浟·柳涵,萬戶全□□,武兼李暉·高振龍·金尙鳴,僉使申□□,虞候盧希遠,守門將金誠一,出身金尙健等,職牒還給事,下吏·兵曹。燼餘
上在慶德宮。停常參·經筵。
藥房都提調元斗杓,提調洪命夏,副提調朴世模啓曰,伏未審夜來,聖候調攝,何如?昨入湯劑,連次進御,而取汗浹洽,已盡和解耶?慈殿證候,小柴胡湯進御後,亦何如?臣等憂慮未弛,敢來問安。答曰,知道。慈殿症候,已言于醫女。予之再感之候,昨日別無汗氣,喉間如裂,咳嗽不快,失音愈甚,氣脈不平,今日湯劑,不可不連次進服矣。
再啓曰,臣等卽伏承下本院十神湯二貼,旣已連進,汗氣尙無,又二貼加劑入之敎,卽與鄭後啓·趙徵奎商議,則以爲昨依百代醫宗方文劑之,故錢數頗輕矣。今劑二貼,則依東醫寶鑑方文,元材錢數,從重以劑,加入中,去吉更·細辛,而石膏·桑白皮仍存,更加荊芥·金銀花各一錢,宜當云。依此劑入之意,敢啓。答曰,知道。
三啓曰,伏聞醫女等所傳之言,與鄭後啓·趙徵奎及諸御醫商議,則皆以爲,慈殿午後熱候頭疼,比前稍似有減,而昨入小柴胡湯,和解其半表半裏感寒之氣,本非專爲發散之劑,今日仍進此藥,以觀夜間證情,更議稟處,宜當云,敢啓。答曰,知道。燼餘
上在慶德宮。停常參·經筵。
夜一更,有霧氣。
藥房都提調元斗杓,提調洪命夏,副提調朴世模啓曰,伏未審夜來,聖候何如?昨入湯劑,連次進御,而已爲取汗和解乎?慈殿症候,亦何如?臣等憂慮未弛,敢來問安。答曰,知道。慈殿症候,已言于醫女矣。予之所患,亦言于醫官矣。
王大妃殿,藥房口傳問安。答曰,知道。今已差愈,勿爲問安。
再啓曰,臣等卽伏聞醫女等所傳之言,仍與柳後聖·鄭後啓·趙徵奎及諸御醫商議,則皆以爲,慈殿昨日午後頭疼煩熱之候,視再昨漸減,而猶未盡祛,前進小柴胡湯,和解風寒之感,瀉去心肝之熱,元材人參七分,減二分,前加入中,荊芥一錢,減三分,去蘇葉,更加連翹一錢,桑白皮·地骨皮各七分,連進三貼,宜當云。依此劑入之意,敢啓。答曰,知道。
三啓曰,臣等卽伏聞醫官等處下問之敎,仍與柳後聖及諸御醫商議,則自上感冒之候,十神湯三貼進御後,旣已取汗和解,而眼胞浮氣,咽候赤痛,皆是餘熱未盡祛而然。淸胃瀉火湯,加牛蒡子炒硏一錢,連進三貼,以瀉心胃之火,兼治咽喉之痛,宜當云。此藥,卽爲劑入,何如?答曰,知道。燼餘
上在慶德宮。停常參·經筵。
藥房都提調元斗杓,提調洪命夏,副提調朴世模啓曰,伏未審夜來,聖候調攝,何如?頭痛·失音,及咽喉之候,餘熱尙無差減,而昨入湯劑,已進一貼乎?慈殿症候,亦何如?臣等憂慮未弛,敢來問安。答曰,知道。慈殿症候,已言于醫女矣。予之咽喉剌痛之證,有加於昨日,當言于醫官矣。
再啓曰,臣等卽伏聞醫女等所傳之言,仍與鄭後啓·趙徵奎及諸御醫商議,則皆以爲,慈殿午後症候,雖似漸減,有時咳嗽鼻酸等症,猶未止息,此是感冒後餘症,昨入小柴胡湯,仍進宜當云,敢啓。答曰,知道。
三啓曰,臣等卽伏聞醫官等處下問之敎,仍與柳後聖·鄭後啓·趙徵奎及諸御醫商議,則皆以爲,咽喉赤爛,乃是上焦實熱未盡瀉之致,昨入淸胃瀉火湯,仍爲進御,而龍石散,時時管吹於當處,牛黃加金銀花茶,亦有時進御,宜當云。此兩藥,劑入,何如?答曰,知道。燼餘
上在慶德宮。停常參·經筵。
藥房都提調元斗杓,提調洪命夏,副提調朴世模啓曰,伏未審夜來,聖候調攝,何如?感冒餘熱,幾分差愈,龍石散管吹,牛黃末進御後,咽喉赤爛,別無加減乎?慈殿症候,亦何如?臣等憂慮未弛,敢來問安。答曰,知道。慈殿證候,旣已入診矣,詳議以啓。予之咽喉之痛,有加無減,達夜引飮,不得安睡矣。症候,當言于醫官矣。
再啓曰,臣等卽伏聞醫女等所傳之言,醫官等處下問之敎,仍與柳後聖及諸御醫商議,則皆以爲,慈殿頭疼咳嗽等症,自昨午後,雖似有加,此是感冒後餘熱進退之致,而夜間汗氣,遍洽玉體云。今方所進小柴胡湯,卽和解瀉熱,而不至於發散之劑,加入中,亦有止嗽之材,今日仍爲進御,以觀來夜證情,更議稟處。自上咽喉浮赤,視昨似入回頭之境,而前進湯劑,味惡苦口,進御之際,大有妨於咽喉之痛,加減凉膈散,亦淸熱瀉火之劑,加黃連酒炒麥門冬各一錢,荊芥穗七分,連進三貼宜當。此藥劑入之意,敢啓。答曰,知道。藥房日記
上在慶德宮。停常參·經筵。
夜一更,流星出文昌星下,入天囷星上,狀如鉢,尾長四五尺許,色赤黃。未時,太白見於巳地。
藥房都提調元斗杓,提調洪命夏,副提調朴世模啓曰,伏未審夜來,聖候調攝,何如?咽喉爛痛,眼胞偸鍼,視昨別無所減,而昨入加減凉膈散,已進一貼乎?慈殿症候,亦何如?臣等憂慮未弛,敢來問安。答曰,知道。慈殿及予之所患,已言于醫官矣。
王大妃殿,藥房口傳問安。答曰,知道。
再啓曰,臣等伏聞醫官等處下問之敎,與柳後聖等諸御醫商議,則皆以爲,慈殿咳嗽頭疼等症,皆是感冒後痰熱,結積於膈上而然。淸火化痰湯,加石膏一錢半,連進三貼宜當。自上咽喉之症,視昨漸至差減,仍進加減凉膈散,亦當云,敢啓。答曰,知道。
三啓曰,醫女等再次來傳,慈殿,午皷後頭疼,比前尤重之言,而與諸御醫商議,則皆以爲,痰熱結積膈上之致,以此議藥,敢啓。答曰,知道。
大殿,政院·玉堂·二品以上·六曹問安。答曰,知道。
慈殿,二品以上·六曹問安。答曰,知道。勿爲問安。
執義鄭繼胄,掌令朴增輝·呂曾齊,持平元萬里,就職。
司憲府照本,校理任翰伯矣,無緣闕直,罪杖八十,贖,奪告身三等,啓,功減一等。又照本,校書校理金璛,司錄趙遠期,儀賓都事盧興祉,造紙別提鄭益淸,瓦署別提元三樂,歸厚別提黃渼,內贍奉事黃克順等矣,內摘奸時,無緣闕直,則各笞四十收贖,私罪,竝只罷出,啓依允,功減一等。
持平元萬里啓曰,伏見忠公監司金徽辭疏,乘憤詬辱,無所不至,人之爲言,胡至此哉?洪宇遠之厭避圖遞,人所共言,而徽之於宇遠,爲一家之親,徽亦不敢自隱,則臣前日之避,不過告君以實而已,徽乃以□□蹈隙,眩惑人聽等語,擬臣於奸小手段,然則曲庇親屬,用意售私者,爲正人君子乎?至於龍仁縣令,與京畿監司爲幾寸之說,誠未滿一晒。朴萬榮,一蔭官也,本無厭避故犯之意,何可槪之於字遠之事,而援而爲証,請問於臣,此等無據之言,臣不欲多辨。且渠之爲字,猶言彼也,對己之稱也。古人用之於相敬之地者甚多,如朱晦庵之抵人書,稱張南軒以渠者,不一而足。我朝先正臣成渾與友書,亦稱先正臣李珥曰,渠,其他雜出於書籍者,不可勝記,而徽以爲用於常漢手下,尤可笑也。友朋間私相稱謂之際,猶可用之,則獨不可用於君父之前乎?如此文字間尋常之語,徽猶有所未知耶?此則不須深責於渠,而若其勢力淩駕云者,常漢鬪鬨時,鄙悖無倫之言,徽方以士夫相敬,責臣而反如此,士夫所不忍爲之說,其果自反而無慊乎?臣與徽,共立淸朝,所恃者公議,所勵者廉隅也。謂臣有勢力,何所指而言耶?其意所在,誠未可曉也。豈其恨臣覷破隱藏之情,故憤懥之甚,言不知擇耶?臣雖疲劣,誠不欲與徽,呶呶爭辨,傷事體而辱朝廷也。無非如臣無狀,濫居臺閣之致,請命鐫削臣職。答曰,勿辭,退待物論。
備忘記,承傳色內官所承批,當爲莫重,臺諫批答,至於李敏求等四字,落漏以傳,極爲驚駭,姑先從重推考。
諫院啓曰,李敏求,忘君負國,罪關宗社,得保首領,已是失刑,豈可復齒仕版,有若尋常負犯者然哉?曾在先朝,亦有敍命,而臺臣爭執,得請乃已,誠以王法不可撓,而公議不可遏也。今此敍用之命,又出於意慮之外,瞻聆所及,莫不驚駭,決不可以日月旣久而置之,請還收李敏求敍用之命。昨日本院啓辭中,還收李敏求敍用之命事,旣以依啓批下矣。卽者伏聞承傳色落漏誤傳云,莫重批答傳命,有此疎漏之事,極爲可駭,當該承傳色,請先罷後推。前啓,博川郡守鄭世衡遞差事,停啓。答曰,不允。罷職事,依啓。
吏曹判書尹絳三度呈辭。加給田。
憲府啓曰,持平元萬里,引嫌而退,陳疏爭辨,辭意不美,責有所歸,有何可避?請命出仕。伏見忠公監司金徽之疏,詆斥持平元萬里,張皇辭說,殊甚忿懥,非但士夫間言語不當如是也。臺閣之臣,體面自別,豈可不擇是非,投疏爭辨,以虧朝廷上相敬之道乎?請忠公監司金徽,從重推考。李敏求罪犯,關係宗社,而偃息都下,還帶職牒,已是朝廷之失刑。曾在先朝,雖有收敍之議,而臺臣力爭,竟寢成命,蓋其所犯至重,不可因國家之同慶,而有所容貸也。古人之以數赦,爲戒者,實慮小人之幸,而如敏求之罪,一例蒙原,則忘君負國之輩,將何以懲勵乎?敍命一下,物情莫不駭憤,請還收李敏求敍用之命。今此凶荒,振古所無,中外民庶之大命迫至,必須十分安撫,切無擾害,然後庶可支保矣。卽聞以侍女之選,掖庭下人,遍行閭閻,窮極搜覔,其間不無受賂操縱之弊,一女之選,十家被侵,閭里愁嘆,聖明何以得盡燭乎?古之人君,有遇災而救出宮女,今此選入之擧,雖不可已,而徐待年豐,付之有司,從容抄選,則必不如今日侵擾之甚,請侍女抄選,姑命停止,毋失都民之望。答曰,依啓。李敏求事,不允。已上朝報
上在慶德宮。停常參·經筵。
藥房都提調元斗杓,提調洪命夏,副提調朴世模啓曰,伏未審夜來,聖候調攝,若何?咽喉之痛,偸鍼之候,視昨尤有所減耶?慈殿頭疼·咳嗽,夜間加減,亦何如?臣等不勝憂慮,敢來問安。答曰,知道。慈殿症候,詳言于醫女矣。予之諸症,少無所減,而熱候頗似數上矣。
王大妃殿,藥房問安。答曰,知道。
再啓曰,臣等伏聞醫女所傳之言,與鄭後啓·趙徵奎及諸御醫商議,則皆以爲,慈殿頭疼·咳嗽,夜間雖不無少歇,今午間,亦不無更發之患,昨入淸火化痰湯,仍爲進御,徐觀前頭症情,更議稟處宜當,自上前症,仍進前入湯劑,似當收效云,敢啓。答曰,知道。
未時,傳曰,朝者慈殿議藥諸醫,卽爲招致。
三提調啓曰,臣等卽伏聞醫官等處下問之敎,不勝憂慮之至。仍與諸御醫反復商議,則皆以爲,慈殿右邊頭疼,熱候上升諸症,皆由於心肝之火,上衝而然也。當歸飮,加知母酒炒,蔓荊子酸各七分,連進二貼,宜當云。此藥二貼,卽爲劑入,且今夜臣等,率鄭後啓·趙徵奎·崔聖任等,直宿之意,敢啓。答曰,知道。提調以下直宿。
答大司諫南老星疏曰,省疏具悉。卿其勿辭,從速察職。
謝恩,護軍金佐明·睦兼善·許東岦,兵曹正郞李觀德。
大殿,政院·玉堂問安。答曰,知道。
慈殿·大殿,二品以上·六曹問安。答曰,知道。勿爲問安。
持平元萬里,就職。
假注書李翊相病,代李世華。
吏曹判書尹絳上疏。大槪,乞罷臣職,以正臣罪事。入啓。
前庶尹鄭瀁辭職上疏。入啓。
諫院啓曰,臣等以李敏求敍命還收事,連日論列,而未蒙允兪,臣等竊惑焉。敏求之罪,係關宗社,得保首領,亦云幸矣。曾在先朝,亦有敍命,而臺臣爭執,旋卽寢止,誠以大罪,不可全釋,而公議不可强拂也。今此敍用之命,又生意慮之外,瞻聆所及,莫不驚駭,不可以日月之旣久,霈澤之普遍,置而不論,請命還收李敏求敍用之命。近來士夫,或於風水之說,稍有形勢,則奪人墳山,恣行不法者,比比有之,不可不隨現重治也。前僉使李竚,身被衰服,而手自持杖,毆打人物,掘人塜墓,至於擧棺,委之於壑,聽聞所及,莫不驚駭。山訟曲直,雖不可知而掘人之塜,罪在法典,請前僉使李竚,拿問正罪。守令之遍辭臺官,其意有在,而新除授泰川縣監李允傅,不爲下直,徑先辭朝,其不顧事體之狀,已極可駭,而且其爲人庸闒,迷不省事,曾所履歷,亦多人言,面辭之際,恐有覺察,其不似之狀,有此自便之計,其爲情態,殊甚可惡,不可以微末之置之,請泰川縣監李允傅,從重推考。前啓,承傳色推考事,停啓。
憲府啓曰,李敏求罪犯,關係宗社,而偃息都下,還帶職牒,已是朝家之失刑。曾在先朝,雖有收敍之命,而臺臣力爭,竟寢成命,蓋其所犯至重,不可以國家之同慶,而有所容貸也。古人之數赦爲戒者,實慮小人之幸,而如敏求之罪。一例蒙原,則忘君負國之輩,後何以懲勵乎?敍命一下,物情莫不駭憤,請還收李敏求敍用之命。答曰,不允。
答諫院啓辭曰,依啓。李敏求事,不允。已上朝報郞廳李弘稷校正。日記廳郞廳李益普書。
上在慶德宮。停常參·經筵。
答吏曹判書尹絳疏曰,省疏具悉。卿其安心勿辭,從速察職。
答大司諫南老星疏曰,省疏具悉。卿其勿辭,從速察職。
謝恩,護軍鄭萬和·李時萬,判決事吳挺垣。
慈殿·大殿,政院·玉堂問安。答曰,知道。
四殿,二品以上·六曹問安。答曰,知道。
藥房啓曰,伏未審夜來,慈殿頭痛·咳嗽·寒縮·熱升等〈諸〉症,別無加減,而當歸飮,已進兩貼乎?自上咽喉偸鍼之候,亦何如?臣等不勝憂慮,敢此問安。
大王大妃殿·慈殿·中殿,藥房問安。答曰,知道。
藥房再啓曰,臣等卽伏聞醫女所傳,慈殿夜間症情,仍與柳後聖及諸御醫商議,則皆以爲,頭痛·咳嗽·寒縮·熱升諸症,雖似少歇,或不無午間更發之患,昨入當歸飮,旣已盡御,則今朝與夕後,更爲連進,宜當云。此藥二貼,卽爲劑入,何如?答曰,知道。
答藥房初啓曰,知道。慈殿諸症,已言于醫女矣。予之咽喉之痛。有時加減,失音之候,上熱之氣,尤爲甚苦矣。
藥房三啓曰,臣於卽伏承問安之批,與柳後聖及諸御醫等,反覆商議,則皆以爲咽喉之痛,與咳嗽失音之候,似出於感冒後諸經朝熱,聚鬱於膈上之致,故前者相議,以用加減凉膈散矣。三貼進御之後,別無顯效,此時肺間熱鬱而然。黃芩湯,乾葛·黃連酒炒各七分,連進三貼,專瀉肺熱宜當云。此藥,卽爲劑入,何如?答曰,知道。
答前庶尹鄭瀁疏曰,省疏具悉。爾其勿辭察職。
傳曰,近來如此疏章,何如是捧入乎?事甚未妥矣。
傳曰,史官三員待命,騎馬九匹立之,宗廟·社稷等處,祭所內摘奸。
全南左道京試官閔點入來。諫院朝報
上在慶德宮。停常參·經筵。
未時,太白見於巳地。玉堂日記
慈殿·大殿,政院·玉堂·三品以上·六曹問安。答曰,知道。
藥房啓曰,伏未審四更以後,慈殿諸症加減,何如?自上咽喉·咳嗽·熱候等症,黃芩湯進御後,加減亦何如?臣等不勝憂慮,敢此問安。且慈殿違豫累日,前後所進之藥,皆無顯效,恐是不得當劑之致,不可不廣議定奪。昌城都正佖,前參奉鄭維岳,醫術頗精,亦多見效於閭閻病患,竝招來相議,何如?答曰,知道。夜半後,諸症,已言于醫女矣。予之所患,時無加減,眼疾之苦,近頗深矣。
慈殿,藥房問安。答曰,知道。
禮曹啓曰,以諫院啓辭,傳敎矣。安邊釋王寺列聖位版,仍爲奉安,殊甚不當,令本道別定差使員,淨潔處埋安後啓聞事,道亦一體分付,何如?傳曰,允。
藥房再啓曰,臣等卽與昌城都正佖,前參奉鄭維岳及柳後聖以下諸御醫,以醫女所傳,夜半以後症候,反覆商議,則皆以爲,慈殿頭痛·熱候,無非心肺火上升之致,瀉火則諸症自當減歇,所進當歸飮,卽瀉熱降火之劑,而目今頭痛少歇,熱候似降,則不無其效,元材中黃芩酒炒七分,代片芩酒炒七分,加入中,去知母·蔓荊子,代入木通一錢,連進五六貼。自上所進黃芩湯,亦宜諸症,且可治眼胞偸鍼,所當連進,而元材中黃芩,則酒炒,荊芥,則減半,加□□乾葛七分,加三分,連進三貼,徐觀前頭症情,更議允當,而右藥各三貼,卽爲劑入,何如?答曰,知道。蔓荊子,何以減去乎?
院啓,臣等以李敏求敍命還收事,累日論列,未蒙允兪,臣等竊惑焉。敏求之罪,係關宗社,得保首領,亦云幸矣。曾在先朝,亦有敍命,而臺臣爭執,旋卽寢止。誠以大罪,不可全釋,而公議不可强拂也。今此敍用之命,又出意慮之外,瞻聆所及,莫不驚駭,不可以日月之旣久,霈澤之普遍,置而不論。請還收李敏求敍用之命。
府啓,臣以李敏求敍命還收事,累日論列,兪音尙閟,臣竊惑焉。李敏求罪犯,關係宗社,而偃息都下,還帶職牒,已是朝家之失刑。曾在先朝,雖有收敍之議,而臺臣力爭,還寢成命,蓋其所犯至重,不可因國家同慶而有所寬貸也。古人之以數赦爲戒者,實爲小人之幸,而如敏求之罪,一例蒙原,則忘君負國之輩,將何以懲勵乎?除用一下,物情無不駭憤,請勿留難,還收李敏求敍用之命。卽見社稷臘享大祭,監察呈課,則配一位初獻酒樽中,有數寸許草芥,故以第二樽祭酒,兼爲酌進於初二獻,奉俎官,亦爲顚蹶失儀云。莫重祭享,致有不謹,殊極驚駭,當該坍司,請命先罷後推,失儀奉俎官,從重推考。
領敦寧金佑明啓曰,臣以社稷臘享大祭獻官進去矣。國社配位初獻禮時,進詣樽所,則樽中,有數寸浮芥,不可仍爲酌進,故不得已以次樽所貯之酒,推移酌獻,使三獻各樽之禮,終未免欠缺,臣不勝惶恐待罪。當該坍司,難免不謹之責,請推考,守僕,亦令攸司治罪,何如?答曰,依啓。安心勿待罪。
禮曹佐郞趙相漢,致祭後,入來。諫院朝報
上在慶德宮。停常參·經筵。
謝恩,持平鄭瀁。
坍司應罷,社稷參奉李恒孚。
大殿,政院·玉堂問安。答曰,知道。二品以上·六曹問安。答曰,知道。
慈殿,藥房問安。答曰,知道。政院·玉堂·二品以上·六曹問安。答曰,知道。勿爲問安。
藥房啓曰,伏未審夜來,慈殿症候,視前何如?湯劑昨又進御乎?自上咽喉·眼患·失音·熱候,比昨加減,亦何如?臣等不勝憂慮,敢此問安。答曰,知道。慈殿症候,已言于醫女矣。予之咽喉之痛,稍似漸歇,失音之候,少無差減,言語之間,不勝其苦矣。
政院啓曰,以前庶尹鄭瀁上疏,傳曰,近來疏章,何如是紛紜捧入乎?事甚未妥矣事,命下矣。鄭瀁陳疏,今至四度,臣等亦知捧入之未妥,而瀁方帶憲職,以前任時事,旣被推勘,臺官被推,例爲引避見遞,故臣等累却其疏,使之出肅引避,而瀁終不肯從,投進不已。係是臺官之疏,不可一向相持,故臣等相議捧入矣,致勤聖敎,不勝惶恐。傳曰,知道。
持平鄭瀁啓曰,庸愚小臣,最出人下,半世祿仕,無非忝竊,而今此新命,有駭聽聞,不曾料名器之濫,乃至於此也。臣曾將惶蹙悶迫情勢,備列於前後之疏,不敢更陳。第臣之蹤迹,終有所不敢冒出者,故召牌之下,不得趨詣,已失臣子不俟駕之義,而又有前任漢城庶尹時被推之事,而緣臣累疏煩瀆,至有嚴敎政院之事,以此以彼,何敢晷刻仍冒?請命遞斥臣職。答曰,勿辭,退待物論。
執義鄭繼胄啓曰,李之翼,纔遞臺職,有此拿推之擧,臣非不知有傷於待臺諫之體,而第之翼今日之事,旣異於風聞論啓,聖上之必欲窮覈,意實有在,則待其究竟而論之,亦未晩矣,故姑進之矣。竊聞物論,以當論不論爲非,臣何敢晏然仍冒?請命遞斥臣職。答曰,勿辭,退待物論。
正言李□□啓曰,勿論事之是非虛實,而以曾在臺閣之臣,因其不論之事,至於拿推,則事體上大有所傷,臣非不知之,而第念之翼再避之辭,非尋常論啓之比,聖明之必欲嚴査覈實,意有所在,則不待一問,徑先論列,亦未知其妥當,故姑有所遲待矣。卽者憲府之官,以當論不論見非,物議引避,臣何敢晏然仍冒?請命遞斥臣職。答曰,勿辭,退待物論。
掌令朴增輝啓曰,卽者執義鄭繼胄,以李之翼事,當論不論爲避,之翼拿命之有傷事體,臣亦非不知之,而第之翼頃日之事,有異於尋常論啓,聖明之必欲明覈虛實,意有所在,不可與臺臣言事被罪,比而同之,故姑有所遲待矣。物議以當論不論爲非,則臣何敢晏然仍冒?請命遞斥臣職。答曰,勿辭,退待物論。
巳時·午時,日暈。未時,太白見於巳地,日暈左珥,日暈,暈上有背,色內赤外靑。夜五更,流星出星星上,入軫方天際,狀如拳,尾長三四尺許,色赤。諫院朝報
禁府啓曰,前水使崔廷顯,以在任時私造船隻事,拿獄而背腫極重,方在死生間,故姑爲保放事,入啓,允下矣。崔廷顯所患,令救療醫官,逐日看審,則腫勢雖未盡差,保放已久,還囚之意,敢啓。傳曰,姑待差歇還囚,可也。又啓曰,今日本府之坐,判府事臣洪命夏,方在藥房直所,不得來參,故罪人鄭世輔照律及李后光公事,不得回啓之意,敢啓。傳曰,知道。禁府謄錄
上在慶德宮。停常參·經筵。
未時,太白見於巳地。玉堂日記
謝恩,南平縣監蔡忠立。
慈殿,藥房問安。答曰,知道。
大殿,政院·玉堂問安。答曰,知道。
藥房啓曰,伏未審夜來,慈殿症候,何如?自上諸症,視昨,亦何如?臣等憂慮未弛,敢此問安。答曰,知道。慈殿症候,已言于醫女矣。予之所患,與昨一樣矣。
兵曹啓曰,本曹正郞李䎘,以京試官今已復命,而自行路重患寒疾,不得行公,使之調理察任,而所患之疾,近來轉劇,差復無期,逐日呈狀,速爲處置,而李䎘病勢如此,尙未察任,所掌煩劇之地,勢難久曠。正郞李䎘,今姑改差,何如?傳曰,允。
藥房再啓曰,臣等卽伏聞醫女所傳之言,且伏見入診後脈候所云,仍與昌城都正佖及柳後聖·鄭後啓·趙徵奎·成後龍·崔聖任諸御醫,反覆商議,則皆以爲,慈殿去夜,如物拳頭,左肩痲痺,胸膈煩悶,寢睡不安,精神有似昏迷,諸症無非心火升降之致,前進當歸飮,雖是諸經瀉火之劑,材料,無鎭惺心神之物,養血淸火湯,元材中,山棗仁,宜於寢睡不安,遠志·辰砂,宜當鎭心而降瀉心火,與當歸飮同功,此藥連進五六貼,宜當云。三貼卽爲劑入,何如?答曰,知道。
禁府,李竚拿囚。啓。
掌令呂曾齊啓曰,臣於銓官,旣有姻屬之嫌,則不可以前不避,而今又不避,況臺官去就而庶官自別?若幸其處置,請出而仍爲蹲據,則其於廉恥何哉?臣頃承湖南敬差之命,遍審二十五邑,區別災實,磨勘啓聞之後,道臣至於啓請變通,而該曹覆啓,詳悉無餘,聖明想必洞燭,臣何多辨?第其中不給分災云者,尤所未曉,次邑田災,山郡給陳,事目所無,臣安得不給,年分都目,俱在該道,一閱可知,而道臣以此爲言,無非臣奉使不職之致。且臣狗馬賤疾,遇寒尤重,頑痰結核,亘有胸腹,屈伸皆妨,病勢情勢,兩難處職。呈單見却,陳疏不入,方在縮伏之中矣。卽者兩司多官,以當論不論,相繼引避,臣以嫌當遞,自處不暇,何敢論列其是非乎?請命遞斥臣職,仍治臣奉使無狀之罪。答曰,勿辭,退待物論。
持平元萬里啓曰,臣酷被忠公監司金徹詬辱,廉隅所在,決不可抗顔臺席。就職之後,旋卽呈單,而見阻政院,方切憫戚矣。同僚以李之翼事,當論不論,相繼引避,物議之非,臣亦難免,何敢晏然苟冒乎?請命遞斥臣職。答曰,勿辭,退待物論。
獻納宋時喆啓曰,昨者兩司之官,以不論李之翼事,見非物議引避,之翼,纔遞臺官,遽下司敗,則豈不知事體之未安,而第聖明之欲爲詳査,意有所在,故姑遲之矣。物議以不論爲非,則臣亦何敢晏然?所當卽爲引嫌,而臣家有可疑之疾,奴僕數人,相繼臥痛,雖已出送,不敢卽詣闕下,齋宿他家,今始自列,昨日本院前啓,亦至闕啓,所失尤大,不可一刻仍冒,請命遞斥臣職。答曰,勿辭,退待物論。
吏曹啓目,吏曹正郞南九萬,受由過限未上來,改差。啓依允。
正言李有相啓曰,兩司之官,以李之翼事,皆引避,之翼所論,乃李一相事也。李一相,卽臣之同姓四寸兄也,臣何敢可否於其間乎?請命遞斥臣職。答曰,勿辭,退待物論。諫院朝報
政院啓曰,伏見義禁府李之翼元情公事,則各張行數,疎密不同,而誤字亦多,張付有不踏印處,誤書則卽令擦改,元公事,則改書之際,必致遲延,故不得已捧入,而當該堂上·郞廳,不察甚矣。請竝推考,何如?傳曰,允。禁府謄錄
上在慶德宮。停常參·經筵。
未時,太白見於巳地。
謝恩,護軍兪㯙·鄭之虎。
大殿,政院·玉堂問安。答曰,知道。
藥房啓曰,伏未審夜來,慈殿症候,視昨何如?自上眼胞·失音諸症,亦何如?前入黃芩湯三貼,已盡於昨日,而症情一樣,則似當仍進。臣等憂慮未弛,敢來問安,竝此仰稟。答曰,知道。慈殿症候,已言于醫女矣。予之所患,當言于醫官矣。
慈殿,藥房問安。答曰,知道。
兵曹判書洪命夏上疏。大槪,忝在金吾之長,酷被囚人之搆誣,貽辱淸朝,決難在職,徑離直所,趨出闕外,亟削臣職,仍治臣罪事。入啓。
左議政沈之源箚子。大槪,亟卜賢德,以重國事事。入啓。
右副承旨李後山,掃墳後入來。
玉堂箚子。大槪,頃日憲府多官,有請推吏曹前後異辭之失,持平元萬里,忠公監司金徽,忿辭相加,有傷士夫之風,而臺閣諸臣,尙無相規之擧,持平鄭瀁,旣被推勘,終難在職。請執義鄭繼胄,掌令朴增輝·呂曾齊,獻納宋時哲,正言李□□·李□□,持平鄭瀁,竝爲遞差,持平元萬里,忠公監司金徽,竝命罷職。本館箚批未下之前,禁府徑先按問李之翼,有關後弊,請當該堂上遞差,兼陳區區所懷,冀蒙財察事。入啓。
答兵曹判書洪命夏疏曰,省疏具悉卿懇。無根怪言,卿何多辨乎?內局直宿之事,不可久曠,卿其安心勿辭,從速察職。諫院朝報
兵曹判書洪命夏疏曰,伏以臣,卽者禁府郞廳,來示李之翼元情公事,許多供辭,專攻臣身,不遺餘力,一則曰,自上有梁穎南刑推之命,輒施歇杖,有得情之敎,而徑以上裁入啓,周遮掩覆之迹,昭然可見,一則曰,禁府亦幸其言,萬一或符,以售其周遮之計,一則曰,按覈之官,乃是泛然之色,終不更詰奸狀,一則曰,問于梁穎南之時,乃曰汝果僞造乎?穎南曰,僞造矣。遂以此謂之遲晩,同參堂上,不忍正視,一則曰,當初之意,實不欲訊問穎南,而乃發戲謔之說,故不得不以刑推,似當獻議。其所謂似之一字,卽是有所持難之意,而嘗試其意,一則曰,黽勉施刑,而無一杖痕,及至承傳摘奸看審之後,只下嚴刑之命,掩覆之官,始乃瞿然,而幸與無事,一則曰,愚弄朝廷,欺罔聖明,一則曰,判府事,方兼藥房提調,監劑監刑,竝擧一日之內,其他種種構捏之狀,有不可殫記,臣看來不勝驚駭之至。凡罪人捧招之際,先發問目,解文罪人則使郞廳傳讀而已,不解文罪人,則使之解釋而傳言,隨其所供而錄之。今此梁穎南捧招之時,亦如斯而已,其供辭中僞造一款,與上年刑曹·捕盜廳納招,小無異同,而歸之於戱謔,故元情結末其邊應立·墨石等一處面質後,稟處事入啓蒙允。其後與邊應立,面質之時,使郞廳多般究問,則穎南辭窮,僞造一款,旣已遲晩,似無更問之事,而戱謔飭辭,情狀可惡,故臣敢請刑規外之刑,刑推啓下之後,各別重訊,及其嚴刑得情,命下之後,渠以僞造書簡,雖已直招,恐被死罪,乃以戱謔而納招,以此遲晩。凡罪人遲晩之後,則直請照律例也,而旣有嚴刑之命,故臣等重其事體,以上裁入啓,其間有何周遮掩護之事乎?謂臣究問穎南之時,汝果僞造乎云云之說,尤不近理,僚席下吏,設有爲之翼地者,豈忍做出無據之言,以媚之翼乎?且臣設有泛然之色,之翼在家,其能私自送奴探視臣辭色乎?凡禁府刑推,如非逆獄及三省,則訊杖自有其規,而穎南則情狀可惡,故輒加嚴訊,兩脚肉破骨露,此僚席及下輩所共目覩者也。之翼供辭,有若承傳摘奸時,見其歇杖,入告于上前,宜有嚴譴,而上下嚴刑之敎,故臣幸其無事者,然其言尤不可測也。穎南僞造之狀,所共憤,殺亦無所惜,而但僞造私札,自有其律,有司所守者,三尺也,臣何敢有所低仰於其間乎?李一相所犯,果如之翼之言,則朋友絶之可也,同朝棄之可也,而尙必欲曲爲營護,敢生欺罔聖聰之計,則臣雖萬被誅戮,固所甘心。至於刑推,似當云者,此是公事場尋常措語,拈出似字,爲臣罪案,誠不滿一歎也。湖罰獄事,臣曾於箚中,已盡陳列羅,不必更辨也。且臣之初拜金吾時,亦嘗以方兼內局,陳疏辭免,而非但聖批不許,自仁祖朝至于當宁,竝兼兩任者,非止一二,故煩瀆是懼,黽勉行公,豈料今日,以此爲臣罪案乎?沙格各人,自是無辜之人,而臨杖輒指天呼冤,遐方之凍餒受刑,所見慘惻,外議皆以爲,累被訊杖,不免於死,則情甚可矜,啓請停刑,在所不已云,而臣以事係重大,未査之前,不敢遽請停刑矣。今者反被掩護之斥,以此觀之,譸張誣罔,無處不到,噫嘻,其亦甚矣。屍船之來泊花田,不由京江之說,旣出於東顯之供,而又出於沙格之招,故臣只授各人等所供之辭,而循例回啓而已,乃曰獻讞之際,譸張辭說,竭極用意,此尤不可測也。其所謂譸張辭說者,未知指何事,而獻讞之際,無非其實狀,臣亦安敢構虛捏無,以快之翼之心哉?且所謂對人揚言水營重記,只有若干物,寧有賂遺餘儲乎?重記取來後,掩置累日,不爲啓達云者,此又不成說話。臣之對人揚言之說,未知之翼,聞於何處,而當初東顯之招,水營重記有在,若取來見之,則可知虛實云,故亦因其所供之辭,啓請取來矣。重記上來之後,則待東顯事結末,方可憑閱處之而已,各人等停刑之前,固不當徑先啓達,而乃反執此攻臣,有若中間掩置者然,人之爲言,胡至於此?大槪之翼,向日避辭中說話,與上年論啓之語,多有違錯,今此供辭,又與避辭相左,首尾不相掩,有同兩人之語。初則曰李東顯,滿載米布於一船,竝與其船而送之,後則曰載屍之船解下,西江人多目見,而米布亦載此船,初則曰李一相·李應蓍,互相推諉不受,後則曰是言,出於應蓍之家,其避辭又曰,諸處所送船載之物,多有未推者。臣亦目見其人,而聞其言云,而今此供辭,不擧其人姓名,不言其所聞根因者,抑何意也?之翼辭窮計蹙,又欲求勝,謂臣曾伸一相,且有交分,移攻臣身,至於此極,正是應訟理曲者,豫見勝負之幾,詬辱訟官,欲移他手也。其心迹可哀也,臣不煩多辨,而忝在金吾之長,酷被囚人之醜詆,其所以貽辱淸朝大矣。伏乞聖明,曲加諒察,將臣本職及兼帶金吾之任,亟賜鐫削,以快人心,不勝幸甚。且臣當此慈候未寧,侍藥憂遑之曰,一身狼狽,宜不敢恤,而廉隅所關,不得不徑離內局之直,趨出闕門之外,恭俟嚴譴,臣罪萬死。臣無任惶縮戰灼之至,謹眛死以聞。批答已出內局謄錄
上在慶德宮。停常參·經筵。
謝恩,護軍鄭基豐。
答左議政沈之源箚曰,省箚具悉卿懇。卿辭至此,當速爲擧行焉。
大殿,政院·玉堂問安。答曰,知道。
藥房啓曰,伏未審夜來,慈殿症候,何如?自上眼胞·失音諸症,視昨別無加減耶?臣等憂慮未弛,敢此問安。答曰,知道。慈殿症候,已言于醫女矣。予之所患,少無加減矣。
統制使書目,虞候崔晩得,病重罷黜事。
慈殿,藥房問安。答曰,知道。
答玉堂箚曰,依啓。嗚呼,是何言也,是何言也?予雖極昏庸暗劣,都無見識,豈料爾等,以此見疑哉?深用傷歎之懷也。今若厭苦而不答,則可防其口,不爲之言乎?雖使三尺之童當之,想不如是也。事有其故,爾等試思之。近日輒因感冒咽喉之痛,失音而不能成言,眼赤而不能看字,意以爲玉堂之箚,與他臣疏章自別,方今予之所患,爾等想必知悉,其所陳箚之語,不可以數句文字,塞責而已,故差待數日,小成言語,則一賜面諭,可開上下相阻之疑矣。豈意爾等之思,不及於予情,而大疑宮掖,盛氣大言,一無和平底氣象,至於此哉?昨夜覽箚,今始言之,亦動爾等之意,誠因疾病,事事如此,所思歸於虛套,又受情外之說,慙赧愧懼,若無所容,復何言哉?且禁府堂上遞差云云事,實未曉其意也。在前玉堂之箚,自與臺啓有別,豈有待其停啓然哉?宜自異矣。
修撰李翊上疏。大槪,被人詆斥,不可冒居近列,乞賜鐫免,以謝人言事。入啓。
吏曹啓曰,臺諫有闕,政事,取稟。
辰時,白雲一道如氣,起自坤方,直指巽方,長十餘丈,廣尺許,良久乃滅。自辰時至未時,日暈。未時,太白見於巳地。諫院朝報
上在慶德宮。停常參·經筵。
有政。以金萬基爲校理。玉堂日記
去夜,傳曰,政事,明日爲之。
吏曹判書尹絳,身病出仕。
下直,黃澗縣監閔光爀。
校理閔維重,修撰吳始壽,副修撰洪柱三上疏。大槪,伏承嚴批,惶恐震慄,敢復畢露,區區憂愛之悃,冒瀆天聽,仍乞亟削臣等之職,且治臣等之罪事。入啓。
吏曹參判金壽恒辭職上疏。入啓。
大殿,政院問安。答曰,知道。
藥房啓曰,伏未審夜來,慈殿症候,何如?自上咳嗽·失音·眼胞添紅·內眥赤氣等症,視昨加減,亦何如?卽今症情一樣,則前進黃芩湯,似當仍進。臣等憂慮未弛,敢來問安,竝此仰稟。答曰,知道。慈殿症候,已言于醫女矣。予之所患,時無加減矣。
慈殿,藥房問安。答曰,知道。
答校理閔維重等疏曰,省疏具悉。昨者箚批,無他意也。祗在於慨歎君臣之間,無誠意相孚之情矣,奚爲引嫌乎?爾等勿辭,從速察職。
禮曹判書金南重上疏。大槪,李之翼,拿問事判下,已過累日,臣徒知無端淹滯之爲未安,率爾捧招,重被玉堂之論劾,臣難免昏謬不察之失。且梁穎南上裁公事,臣亦同參,而請推論劾,相繼而發,故未卽自列,所失尤著,決難强顔冒據,本職及兼帶金吾之任,竝乞鐫免,以謝物議事。入啓。
兵曹判書洪命夏箚子。大槪,更申前懇,金吾之任,亟賜遞免事。入啓。諫院朝報
訓鍊院啓曰,右部左司前哨砲手李海日,本以燕岐砲保,己亥年陞爲上京立役,而厭其行伍之役,今年四月,持所授各樣軍物逃亡,故分付本官囚次知跟捕上送之意,再三嚴飭矣。卽接燕岐縣監所報,李海日父母及切隣等,或囚或杖,督令現出,終不現身,海日逃接處,厥妻父密告,多定軍人,艱難捕捉囚禁,依法處置云。軍兵等逃亡之弊,雖或有之,曾未有持軍物逃亡者,而今此海日,則非但鳥銃·火藥·鐵丸·環刀等物,至於帳幕,竝爲盜去,情狀極爲痛惡,如此之人不可以尋常決棍而止。令本道兵使,發遣軍官,燕岐縣監眼同,逃軍李海日梟示啓聞之意,行移,何如?傳曰,允。訓局謄錄
上在慶德宮。停常參·經筵。
午時,太白見於巳地。玉堂日記
謝恩,護軍安應昌·金義信,校理金萬基,注書鄭載海,校書正字朴仁楨。
大殿,政院·玉堂問安。答曰,知道。
慈殿,藥房問安。答曰,知道。
藥房啓曰,伏未審夜來,慈殿調攝之候,何如?自上所患諸症,視昨加減,何如?臣等憂慮未弛,敢此問安。答曰,知道。慈殿症候,已言于醫女矣。予之所患,時無加減,且眼疾頗甚,欲爲受鍼,卽爲議啓。
藥房再啓曰,臣等卽伏承眼疾頗甚,欲爲受鍼,卽爲議啓之敎,仍與鄭後啓·趙徵奎及諸御醫等商議,則皆以爲,當此嚴寒之節,玉體受鍼,殊甚重難,而但詳察眼患輕重後,方可議定云。卽爲入診,何如?答曰,知道。
政院啓曰,卽見禮曹草記,則寧陵奉審時,觀象監提調,俱有所患,時未肅拜,本曹堂上,兼爲進去云。淸寢奉審,事極重大,昨日政下直之後,稟出提調,其意有在,而無一員進去,所患輕重,雖不可知,揆諸事體,極爲未安。觀象監提調,請竝察之。傳曰,允。
左議政沈之源,禮曹參議姜栢年,正郞魚尙儁,繕工提調吳竣,監役尹世章,寧陵奉審事出去。
大殿入診,仍爲受鍼。受鍼後,藥房·政院·玉堂·二品以上·六曹問安。答曰,知道。
藥房三啓曰,臣等入侍罷出,卽與柳後聖及諸御醫商議,則皆以爲,眼胞浮紅內眥赤暈等症,皆出於臟腑風熱上升之致,祛風淸熱散,卽治眼胞小經內眥赤氣之劑,加白蒺藜子炒去剌七分,連進五六貼,自當收效云。此藥三貼,卽爲劑入,何如?答曰,知道。
答兵曹判書洪命夏箚曰,省箚具悉卿懇。已諭予意矣。卿其安心勿辭而察職。
以禮曹,寧陵奉審時,禮曹堂上·觀象監提調兼進事單子,傳曰,一員,使之催促急速下送。
謝恩,護軍尹順之。
觀象監提調尹順之,寧陵奉審事,出去。
因傳敎,藥房直宿提調罷出。諫院朝報
上在慶德宮。停常參·經筵。
午時·未時,日暈兩珥,暈上有背,色內赤外靑。酉時,日暈。
謝恩,大司諫南老星,正言李枝茂,掌令崔攸之,持平李堥,儀賓都事李楫,戶曹佐郞李碩揆,司錄趙聖輔,學錄李在容·金潤璟,護軍文景參。
大殿,政院·玉堂問安。答曰,知道。
慈殿,藥房問安。答曰,知道。
藥房啓曰,伏未審夜來,慈殿咽喉之候,何如?自上所患諸症,及左邊眼胞受鍼處,視昨,亦何如,而祛風淸熱散,已進一貼乎?臣等憂慮未弛,敢來問安。答曰,知道。予之所患,與昨無異矣。
大司諫南老星啓曰,伏以微臣庸陋,百無一取,而歷事三朝,偏荷鴻造,前後忝叨,無非不稱,尋常愧恧,無所自容。四五年來,衰病轉劇,一切公務之外,閉門却掃,罕接人事,其於朝儀得失,不翅隔世人也。卽今群才彙進,賢路日廣,臺閣翺翔,罔非其人,矧玆薇垣之長,是何等職,而政官不知公論,擧臣備擬,意外天點,誤及臣名,臣誠惶怖驚怪,罔知所出。名器由是而不重,政體職此而乖當,議者之非,固知難免,縮伏私室,恭俟奏劾而已。經累日終無處置之事,臣之情迹狼狽極,瀆冒宸嚴,敢陳危悃,聖明不加譴責,及下溫旨,臣之憫蹙煎迫,加於一節,再次陳章,萬不獲已,而政院不諒,退却不入,帶職持久,瘝曠是懼,百爾思量,冒恥出謝,士夫廉隅,掃地盡矣,而逋慢之誅,亦無所逃。且伏聞李之翼供辭,醜詆金吾之官,罔有紀極,而其中又有同參堂上,不忍正視之語云,未知其指斥者何人,而臣亦其時同參人之一也,聞來不勝驚愕痛甚焉。王獄推問罪人,自有體例,堂上實不敢任意低仰,渠何臆料橫加,乃至於此?其爲情狀,尤可惡也。怪妄之言,雖不足擧論,而旣被囚人之侵困,則臣之決難冒居之嫌,又與稽謝之失,竝爲兩款,終不得晏然,乃敢瀆擾於靜攝淸齋之中,臣罪尤大,亟命遞斥臣職。答曰,勿辭,退待物論。
藥房再啓曰,卽伏聞醫女所傳之言,仍與柳後聖及諸御醫商議,則皆以爲,慈殿咽喉之症,乃傷寒後餘熱未盡祛之致,近來閭閻間,亦多有此症,養血淸火湯,卽瀉火淸熱之劑,亦宜於咽喉之痛,湯劑則仍進此藥,龍石散,亦爲管吹於當處,宜當云。散藥劑入,何如?答曰,知道。
工曹佐郞黃道光,典牲主夫李海寬,司僕判官朴邁,北部參奉李行夏,軍器判官金義讓,廣興主夫宋以穎,平市奉事洪處恭,東部主夫邊翊漢,司宰直長金三俊,西部參奉許堉,奉常主夫柳時蕃,南部參奉具夢協,藏氷事,出去。
領敦寧金佑明上疏,請屛郊外,以畢餘生事。留政院。
左議政沈之源,禮曹參議姜栢年,正郞魚尙儁,觀象監提調尹順之,繕工監提調吳竣,監役尹世章,寧陵奉審後,入來。
院啓,大司諫南老星,引嫌而退。陳疏辭免,有何稽謝之失?偶被侵困,本無可避之嫌,請大司諫南老星,出仕。答曰,依啓。
備忘記,觀象監提調副護軍尹順之,若非死病,則寧陵奉審,與他陵奉審自別,而初不進去,催促之後,始乃往來,果是死病,則何以死往來乎?政院招致問啓。
政院啓曰,卽招尹順之問之,則以爲臣曾以禁府之任,重被臺諫,恩敍之後,不敢抗顔卽出,不但久稽時日,年齡衰耄,已迫八十,朝暮就木之身,雖無實病,亦難任意行遠,而年來痰喘兼重,夜不交睫,痰熱上升,亦不得安臥,杜戶呻吟,已過五朔,而近又寒疾甚谻,渾身如縳,宿患疝症,乘時復發,時時上衝,不能屈伸,不得卽爲出謝。昨日午後,始知同僚不出,不得不忍死馳詣,以致稽緩,臣罪萬死無惜云矣。傳曰,尹順之·閔應協等,俱以當進之人,互相稱病,終至闕員,人臣之義,掃地盡矣。事極驚駭,竝拿問處之。
大司諫南老星,牌不進。諫院朝報
上在慶德宮。停常參·經筵。
禁府,尹順之·閔應協拿囚。啓。
下直,咸興判官申命圭,阿吾地萬戶夏霖雨。
謝恩,禮曹參判金佐明,護軍兪錫,校書校理禹敬錫,社稷參奉申汝拭,學錄柳松齊,驪州牧使成夏明。
兵曹參判朴長遠,吏曹參議趙復陽,辭職上疏。入啓。
大殿,政院·玉堂問安。答曰,知道。慈殿,藥房問安。答曰,知道。
政院啓曰,尹順之·閔應協等拿問傳旨,旣已擧行,而第念閔應協,方爲大司憲,帶職就理,恐傷事體,何以爲之?敢稟。傳曰,先捧遞差傳旨,後拿問,可也。
吏曹啓曰,臺諫有闕,政事,取稟,傳曰,明日爲之。
藥房啓曰,伏未審夜來,慈殿症候,若何?聖候調攝,亦復如何?眼患·失音諸症,連進祛風淸熱散之後,有差減之效乎?慈殿所患咽喉之痛,龍石散,管吹於當處,則亦有差減之效乎?臣等不勝憂慮,敢來問安。答曰,知道。慈殿症候,已言于醫女矣。予之所患,別無加減。
答禮曹判書金南重疏曰,省疏具悉。卿其勿辭,從速察職。
兵曹判書洪命夏上疏。大槪,臣之情勢,萬分□□本職及兼職,竝爲鐫免事。入啓。
副提學兪棨上疏。大槪,請亟停諸道捧入米之令,以少慰垂死殘民剜心之痛事。入啓。
答知事宋時烈疏曰,省疏具悉。卿之疾病,又至於此,深用慮焉。安心勿辭,益加善攝,以待春和,速改遐心,幡然上來,以慰至望。仍傳曰,知中樞府事病勢非輕,遣御醫權瑜看病。
答淸風府院君金佑明疏曰,省卿疏辭,不覺寒心。世道浮薄,一至於此,不勝驚慮之懷。中使雖是微官,乃是奉命之臣,古昔書史擅使中官之時,在於如何之世乎?謂卿以此者,實在於輕國家而蔑朝廷也。當用窮劾之令,奚爲出郊,以快其意乎?安心勿辭,從速察職,毋撓於浮論,毋孤予意。
答右參贊宋浚吉疏曰,省疏具悉卿懇。卿之未果於昨行,誠如疏辭,予亦可望於此時乎?但念安意善攝,以待春和日暖之時,無缺至望也。且末端眷眷懇懇之誠,可不留心而服膺焉?卿之帶此閑銜,何害於調理乎?安心勿辭。
答吏曹參議趙復陽,修撰李翊疏曰,省疏具悉。爾其勿辭,從速察職。
答吏曹參判金壽恒,兵曹參判朴長遠疏曰,省疏具悉。卿其勿辭,從速察職。
院啓,請還收李敏求敍用之命。答曰,不允。
府啓,請還收李敏求敍用之命。措辭見上新除授執義尹宣擧,時在忠公道尼山地,持平李翔,時在忠公道全義地,請竝斯速乘馹上來事,下諭。答曰,不允。下諭事,依啓。
大司諫南老星啓曰,臣於昨日肅謝之後,卽爲引避而退在臺廳,猝然中寒,寒戰昏眩,一身如剌,批答之下,僅得曳進,承受還家之後,頭痛極重,不省人事,而召牌慮降於此際,臣欲起還倒,竟不得祗承召命,臣雖無狀,粗識不俟駕之義矣。所患若不至大段苦劇,則何敢自速於慢命之誅乎?待其病勢稍減,今始自列,臣之罪戾,至此尤大,決難一刻冒在,亟命遞斥臣職。答曰,勿辭,退待物論。諫院朝報
傳曰,今下弓矢,阿吾地萬戶夏霖雨給送。內下記草
上在慶德宮。停常參·經筵。
有政。玉堂日記
謝恩,獻納南□□,護軍金震標·朴增輝,順陵參奉李商翼,護軍呂曾齊·鄭繼胄。
下直,南平縣監蔡忠道。
大殿,政院·玉堂問安。答曰,知道。
慈殿,藥房問安。答曰,知道。
藥房啓曰,伏未審夜來,慈殿調攝之候,咽喉微痛之氣,何如?自上所患諸症,進藥之後,加減亦何如?臣等憂慮未弛,敢來問安。答曰,知道。慈殿症候,已言于醫女矣。予之所患,別無顯效矣。
院啓,請還收李敏求敍用之命。措辭見上大司諫南老星,引嫌而退。疾病之來,雖所難免,而召牌不進,在例當遞。請大司諫南老星遞差。答曰,不允。遞差事,依啓。
禁府啓曰,趙珩勿爲刑推事,命下矣。趙珩照律乎?敢稟。傳曰,照律。
府啓,請還收李敏求敍用之命。措辭見上答曰,不允。
領敦寧金佑明上疏。大槪,更陳危懇,乞削臣本職兼帶等任事。入啓。
忠公監司李天基辭職上疏。入啓。
未時,太白見於巳地。
政院啓曰,明日待開門,提學牌招,使之春帖子出題製作,仍爲科次之意,敢啓。傳曰,知道。諫院朝報
禁府啓曰,領敦寧府事金佑明上疏,啓下本府,卽當回啓,而判府事臣洪命夏,纔以此事陳疏,嫌不敢與議,知事臣金南重·同知事臣朴長遠,俱被玉堂之箚劾,不敢行公。自前判府事有故,堂上位不齊,則凡公事不得取啓,乃是本府規例,此上疏,未卽回啓之意,敢啓。傳曰,旣已差出,從速回啓。禁府謄錄
上在慶德宮。停常參·經筵。
自昧爽至辰時,沈霧。午時,太白見於未地。
謝恩,承文正字李達意。
答副提學兪棨疏曰,省爾疏辭,不覺慘然之懷。當令政院,下諭諸道,使之停止焉。
忠公監司李天基上疏。下該曹。
大殿,政院·玉堂問安。答曰,知道。
慈殿,藥房問安。答曰,知道。
藥房啓曰,伏未審夜來,慈殿調攝,何如?自上所患諸症,加減,亦何如?臣等憂慮未弛,敢來問安。答曰,知道。慈殿症候,已言于醫女矣。予之所患,亦無加減矣。
全南監司書目,災邑守令挈眷當否,令廟堂變通事。
藥房再啓曰,臣等卽伏聞醫女等所傳之言,仍與柳後聖及諸御醫反覆商議,則皆以爲,慈殿夜間燻熱·咳嗽·胸膈煩悶等症,無非心肝火上升之致,而瀉火淸熱,莫善於養血淸火湯,今加香附便炒一錢,犀角七分,仍爲進御宜當,而香附則開鬱行氣,犀角則專治心肝之火云。三貼卽爲劑入,何如?答曰,知道。
禮曹判書金南重,兵曹參判朴長遠,辭職上疏。入啓。
右議政箚子。大槪,罪人水億,該曹按治,與臣獻議不同,亟令商量稟處事。入啓。答曰,省箚具悉卿懇。箚辭,當令該曹議處焉。
答禮曹判書金南重,兵曹參判朴長遠疏曰,省疏具悉。卿其勿辭,從速察職。
院啓,請還收李敏求敍用之命。措辭見上答曰,不允。
府啓,請還收李敏求敍用之命。措辭見上答曰,不允。
傳曰,明朝左·右相命招,使之卜相。諫院朝報
上在慶德宮。停常參·經筵。
辰時·巳時,日暈。申時,日暈兩珥。
有政。以金萬基爲獻納,吳始壽爲副校理。玉堂日記
謝恩,正言丁□□,掌令閔周冕,知敦寧趙啓遠,司饔主夫李仁碩,承文正字金。
吏曹參議趙復陽辭職上疏。入啓。
海運判官卞檀,漕船摘奸事,出去。
大殿,政院·玉堂問安。答曰,知道。
慈殿,藥房問安。答曰,知道。
賓廳,卜相封入。
吏曹啓曰,卜相封入,政事,何以爲之?敢稟。傳曰,當日爲之。
藥房啓曰,伏未審夜間,慈殿熱候·燻襲·胸膈煩悶等症,視前何如?自上所患諸症,加減亦何如?臣等憂慮未弛,敢來問安。答曰,知道。慈殿症候,已言于醫女矣。予之所患,別無顯效矣。
吏曹啓目,粘連忠公監司李天基上疏云云。觀此上疏,則費辭謙讓,□□老母今年八十,自去月病勢添劇,危症日加是如爲白有置,李天基之歷試京外,名稱已著,擇擬方伯之望,實非偶然,而但其老母病患,近甚危苦,喘息奄急,若不保頃刻,人子情理,勢難離違,似當依願是白乎矣,方伯進退,該曹不敢擅便,上裁,何如?啓依回啓施行。
正言丁昌燾啓曰,李敏求敍命還收之事,臣意竊有未能者。曾在先朝,筵臣·相臣,相繼陳達,請爲收敍,非止一再,則可見公議之已舊也。況其職牒,久已還給,則到今所爭,不過敍用耳。旣給職牒,職名在身,敍與不敍,無甚輕重。且其累廢以來,垂將三十年久,逢此莫大之慶,霈澤普被,則豈有重辟咸宥,獨靳於收敍之理乎?臣之陋見如是,欲以停論之意,發言於席上,則同僚堅執不從,不能苟同,勢難仍冒,請命遞斥臣職。答曰,勿辭,退待物論。
正言李枝茂啓曰,臣自數日以來,重患下泄之症,達夜苦痛,而院吏來言,獻納南九萬,將爲相會禮於本院云。臣力疾往參,而正言丁□□,以前啓宜停之意,猝發於席上,臣與獻納,皆言其兩司俱發之重論,不可以一人獨見,有所撓敗之,則丁昌燾,卽起而出去。槪見其避辭,則以筵臣·相臣,相繼陳啓,給牒收敍,無甚輕重,霈澤普被,重辟咸宥等語,爲救解之地,臣意竊以爲不然。臣亦曾聞筵臣·相臣陳達之語,只陳其文才可惜,而未嘗言其無罪。況筵臣·相臣,如是陳啓,而先朝不爲允從,則聖意有在,亦可知也。不論罪之輕重,若以旣爲給牒,當爲次第收敍之,則語意無據,不足多辨。今番大霈蒙宥者,果爲不小,臣未知如敏求之罪關宗社,而得釋者,有幾人耶?臣實未曉其意也。然彼旣以此引避,臣何敢晏然仍冒?請命遞斥臣職。答曰,勿辭,退待物論。
掌令閔周冕啓曰,國家之待臺諫,事體甚重,旣委以言責,且許以風聞,言雖失實,未嘗輕加以罪罰者,豈有他哉?所以開言路而杜後弊也。臣於李之翼拿問之擧,固知殿下必欲痛辨處置,而但念之翼曾爲臺諫,其言乃臺諫時事也。是非虛實,姑置不論,按覈之法,自有體例,而拿問言事臺諫,求得其隱情,此實前古所無之事,而創見於今日,其累於君德,傷於國脈,可勝言哉?當初拿問,已極未安,而況今捧招之後,尤無可囚之理,街巷竊議,莫曉所謂,物情駭嘆,久而未已。故臣於今日齊坐,發論於席上,敢請放釋,而同僚以爲元情公事,旣已捧入,時未判下,自上當爲處置,不必論啓云。噫,臣之所懼,正在於自上處置,而無一人爭執匡救之者耳。之翼在囚一日,則成君父一日之過擧,妨言路而啓後弊,莫此爲甚。供辭之入不入,自上處置與否,非所當論,誠宜勿拘早晩,汲汲論啓,期於回天,使一國之人,知朝廷有公論,而聖上有優容之美,則亦可謂善補過之一道,而同僚之意,堅執不回,此無非如臣無狀,忝居臺閣,言不見信之致,何可晏然苟冒?請命遞斥臣職。答曰,勿辭,退待物論。
兵曹參議李□□,參知金始振,牌招肅拜。
夜一更,有霧氣。二更,月暈,有霧氣。諫院朝報
上在慶德宮。停常參·經筵。
未時,太白見於巳地。夜二更·三更,月暈。
謝恩,副校理吳始壽,社稷令鄭瀁。
大殿,政院·玉堂問安。答曰,知道。
慈殿,藥房問安。答曰,知道。
藥房啓曰,伏未審夜來,慈殿燻熱煩悶等候,視昨何如?自上所患諸症,亦何如?臣等憂慮未弛,敢來問安。答曰,知道。慈殿症候,已言于醫女矣。予之所患,別無加減矣。
政院啓曰,本院注書鄭載海,卽春秋館領事鄭太和同姓三寸姪也。法當相避,鄭載海改差,其代,假注書差出,何如?傳曰,允。
假注書,柳晉昌。
持平李堥啓曰,臣於昨日,與掌令閔周冕開坐本府,周冕以請釋李之翼,發言於席上,臣以爲之翼之事,不可以泛然風聞,比而論之,自上必欲究覈虛實,聖意有在,而況今事體,有異當初,旣已取招入啓,時未判下,而徑請放釋,揆以法例,似未妥當爲言,而周冕終不回聽,卽起而出去。及見引避之辭,則其中自上當爲處置一款,亦非出於臣口,而周冕添作剩語,顯加詆斥,實未曉其意之所在也。昨緣日暮,今始來避,臣之所失,至此而著矣,何敢晏然仍冒?請命遞斥臣職。答曰,勿辭,退待物論。
儀賓府啓曰,本府郞廳,今秋冬等褒貶等第,當爲磨堪啓聞,而新除授都事李楫曰淺,故不得爲之之意,敢啓。傳曰,知道。
司錄,以左·右相意啓曰,領議政鄭太和,時未肅拜,本府秋冬等褒貶,限內不得爲之之意,敢啓。傳曰,知道。
宣惠廳郞廳,以都提調意啓曰,本廳提調有故,都提調領議政未出仕,秋冬等褒貶,限內不得爲之之意,敢啓。傳曰,知道。
工曹啓曰,本曹判書李一相,尙在城外,不爲行公,今秋冬等褒貶,限內不得爲之之意,敢啓。傳曰,知道。
領議政鄭太和上疏。大槪,情勢危迫,懇乞恩遞事。入啓。
弘文館啓曰,兩司引避,退待本館,當爲處置,而在家僚員,皆有故不來,臣等所見孤陋,不可處置多官。且日勢已暮,明日待開門,在家僚員,竝牌招,同議處置,何如?傳曰,允。
又啓曰,今秋冬等本館褒貶,領事鄭太和未肅拜,大提學李一相方在待罪中,限內不得爲之之意,敢啓。傳曰,知道。諫院朝報
上在慶德宮。停常參·經筵。
卯時·辰時,沈霧。未時,太白見於巳地。
有政。
承文正字朴尙馨,安胎書標官,以公州地出去。
謝恩,禁府都事姜碩老,成歡察訪柳文祐。
大殿,政院·玉堂問安。答曰,知道。
慈殿,藥房問安。答曰,知道。
藥房啓曰,伏未審夜間,慈殿調攝之候,何如?自上所患諸症,亦無加減耶?臣等憂慮未弛,敢來問安。答曰,知道。慈殿症候,已言于醫女矣。予之所患,別無顯效矣。
吏曹啓曰,本曹今秋冬等褒貶,今月望前,當爲磨勘,而參議趙復陽陳疏乞遞,堂上未備,限內不得爲之之意,敢啓。傳曰,知道。
禁府啓曰,本府郞廳,今秋冬等褒貶,當爲等第,而判府事臣洪命夏,陳疏辭職,未及批下,限內未得封進之意,敢啓。傳曰,知道。
禮曹啓曰,今秋冬等褒貶,限內當爲磨勘,而判書臣金南重,方在陳疏辭職中,不得爲之之意,敢啓。傳曰,知道。
司僕判官朴邁,北部參奉李行夏,藏氷後入來。
獻納金□□上疏。大槪,賤疾苦劇,不得祗肅,懇乞恩遞,兼陳所懷事。入啓。
兵曹啓曰,本曹褒貶,判書有故,限內不得磨勘之意,敢啓。傳曰,知道。
承文院官員,以都提調意啓曰,都提調領議政鄭太和,時未肅拜,本院今秋冬等褒貶,限內不得爲之之意,敢啓。傳曰,知道。
副校理吳始壽,修撰洪柱三上疏。大槪,處置之際,論議相左,冒陳危懇,祈蒙鐫罷事。入啓。
校理閔維重,修撰李翊上疏。大槪,兩司處置,因僚議不一,未免稽延,無非臣等疲劣不職之罪,請命亟遞臣等之職事。入啓。諫院朝報
兵曹判書洪命夏疏曰,伏以臣,行已無狀,旣不見信於人,樞機不密,反速興戎之患,捫舌莫及,置身無地,冒陳危迫之懇,恭竢譴罰之加,不謂天地父母,至隆至厚,旣不之罪,又賜溫批,臣誠感激,惟有涕淚。第臣蹤迹之危,進退之難,奚啻觸藩之羊跕泥之鳶哉?又臣伏聞淸風府院君金佑明再疏之語,尤不勝驚悚之至。頃者所傳,不過以其所聞,傳說於相親之間,小無一毫他意,而輾轉至此,其間曲折,已陳於前疏,固不敢更辨,而但謂臣疏,差違一款,不得不略陳焉。當初李行逸,見臣言李之翼說話,繼發此云云之說,故臣以之翼所言,認聽之,以此傳說者,只惡其言之無理,非謂實有是事也,其時聽之者,亦必記之矣。其後臣在內局時,行逸,以公事來見,臣更問其言根,則行逸答曰,其時小的,先言之翼所言,而仍以云云之說,繼之,公之認爲之翼之言,固也,而此言則初非聞於之翼,乃近來行言如此云云。故臣於疏中,不得不從實陳達,而行逸往來彼此,至於變說,則此必出於怯之致。夫豈臣之所知,而以此謂臣告君不以實,則豈臣千萬意慮之所及也哉?臣於初聞之時,已知其萬不近理,故往復之書,旣已備言矣。豈料其以此疑臣,一至於此乎?無論多少曲折,緣臣發口,致有今日之景色,皆所自取,尙誰咎哉?臣之罪戾,益無所逃,伏乞聖慈,更加曲察,將臣職名,亟賜鐫削,以重國體,以謝人言,不勝幸甚云云。批答已書禁府謄錄
上在慶德宮。停常參·經筵。
巳時·午時,日暈。未時,太白見於巳地。玉堂日記
謝恩,兵曹正郞任座。
答副校理吳始壽,修撰洪柱三,校理閔維重,修撰李翊疏曰,省疏具悉。爾等勿辭察職。
答領議政鄭太和疏曰,省疏具悉卿懇。嗚呼,卿以元老大臣,何不念國事至此乎?艱虞溢目,變怪百出,若涉大川,無有津涯,遑遑汲汲,如履杇氷,卿若不出,予將疇倚。昔者卿之辭職也,予固不許,雖疏上百度,終如之何?竟副卿意,此乃安卿意也。今者置卿首擬,可見輿論,授卿還領,可見予意。卿今上章,又欲思閑,何不念當初之意,反引無狀妄作之語,爲今日嫌乎?深體曩日之美意,復念國家安危,亟斷來章,以副朝野之望。
答領敦寧金佑明疏曰,省疏具悉卿懇。已諭予意,安心勿辭,入來察職。
答兵曹判書洪命夏疏曰,省疏具悉卿懇。行逸之言如此,則卿何引嫌乎?安心勿辭察職。
大殿,政院·玉堂問安。答曰,知道。
慈殿,藥房問安。答曰,知道。
黃海監司書目,海州呈,以副應敎李敏迪上疏上送事。啓。答曰,省疏具悉。爾其勿辭,往見老母,從速上來。
司宰直長金天俊,西部參奉許堉,軍器判官金義讓,廣興主夫宋以穎,工曹佐郞黃道光,典牲主夫李海寬,藏氷後入來。
政院啓曰,忠公道觀察使金徽,雖在罷職中,以不得褒貶等第之意,所當頉稟,而終不馳啓,不察甚矣,請推考。
又啓曰,平安道觀察使任義伯,今辛丑年秋冬等褒貶,無一人居下,殊無嚴明殿最之意,請推考。
又啓曰,江原監司李弘淵,江華府留守柳淰,京畿水使南斗振,慶尙左水使申瀏,今辛丑年秋冬等褒貶,邊將中無一人居下,殊無嚴明殿最之意,請推考。傳曰,允。
又啓曰,玉堂上下番,陳疏出去,以疏批未下,闕門已閉,終不入來,此雖與無緣闕番有異,而擅離禁直,事體未安,請當該應入之員,竝推考,留門牌招,使之入直,何如?傳曰,知道。勿爲推考。
又啓曰,玉堂上下番,留門牌招之意,纔已啓稟矣。修撰李翊,卽爲入來,校理吳始壽,來到闕門外,又爲陳疏,而夜深不敢捧入,以不可闕直之意,再三往復,終不入來,以致闕直,揆諸事體,極爲未安,請推考。傳曰,推考。
豐基幼學朴琜上疏。大槪,請獻宣祖大王御筆事。入啓。答曰,省疏具悉。所進御筆,欽翫不已,深嘉爲國之誠矣。仍傳曰,此人之誠,極爲可嘉,令該曹相當職除授。
藥房啓曰,伏未審夜間,慈殿調攝之候,何如?自上諸症,視昨頗有所減乎?臣等憂慮未弛,敢來問安。答曰,知道。慈殿症候,今已向差,今後勿爲逐日問安。
謝恩,大司諫李□□,大司憲洪重普。
副提學兪棨上疏。大槪,昨緣賤疾苦劇,未赴召命,惶蹙俟罪之中,不意召牌復臨,忍死扶病,來到闕下,敢冒萬死略申危迫之懇,乞遞臣本職及兼帶,仍治臣逋慢之罪事。入啓。
答吏曹參議趙復陽及副提學兪棨疏曰,省疏具悉。爾其勿辭察職。
答獻納金□□疏曰,省疏具悉。爾其勿辭察職。且末端事,可知體念焉。
忠公監司吳挺緯辭職上疏。入啓。答曰,省疏具悉卿懇。卿才允合此任,卿其勿辭,速往欽哉。
兵曹判書洪命夏上疏。大槪,更申危迫之懇,收臣職名,乞賜鐫削事。入啓。
今日引見時,左議政沈之源所啓,近日被囚之人,皆是年老之人,而禁府堂上,相繼引入,不爲開坐,故尙未元情,判義禁則被斥於囚人,揆以法例,不可輕遞,而知義禁府事金南重,同義禁府事朴長遠,旣被玉堂之斥,不可仍在其任矣。上曰,金南重·朴長遠遞差,今日開政差出,可也。諫院朝報
玉堂箚子。大槪,以李之翼,不可拿問之意,陳及於箚中,而旋聞禁府,已行按問,臣等不勝駭訝。凡命令之下,或有未允於事理,則臺閣近侍之臣,汲汲匡救者,必矣吾君,無一毫過當之擧而已也,本館陳箚,雖與諫官論執有異,批旨未下之前,有司宜不得擧行,而略不疑難,取供如例。此路一啓,則後弊難防,請禁府當該堂上遞差。答曰,禁府堂上遞差之事,實未曉其意也。在前玉堂之箚,自與臺啓有別,豈有待其停啓者然哉?宜自異矣。禁府謄錄
上在慶德宮。停常參·經筵。
下直,驪州牧使成夏明。
謝恩,同義禁南龍翼,忠公監司吳挺緯。
領議政鄭太和再疏。大槪,更陳危懇,乞賜遞改事。入啓。
大殿,政院·玉堂問安。答曰,知道。
校理閔維重上疏。大槪,臣旣有昨日入侍時僭率之失,又以處置稽延,見劾於諫官。且臣曾於箚中,以李之翼拿問,有傷國體爲言,憲府遽遞論執之臺官,大拂物議,臣之妄言之罪,至此益著。前後負犯,節節如此,陳疏不入,情勢悶蹙,旣不敢唐突就直,又不敢屛退私室,祗伏闕下,終宵彷徨,不得不冒死自列,伏乞亟命鐫削臣職,仍治臣罪事。
大司憲洪重普啓曰,臣於昨日,伏承召命,趨詣闕下,則前掌令閔周冕等避嫌草,自玉堂送來,只據其引嫌之事,以爲立落之地,而閔周冕三四字缺所不言之言,添作剩語,張皇引避,而無三四字缺失可遞,故以請遞之意,論啓矣。伏見校理閔維重上疏,大槪,則有李之翼拿問,有傷國體,遽遞論執之臺官,大乖物情等語,臣不勝瞿然之至。其所謂物情,未知如何,而臣之所見,與玉堂相左,不能苟而同之。旣被儒臣之斥,何可晏然仍冒?請命遞斥臣職。答曰,勿辭,退待物論。
平市奉事洪處恭,東部主夫邊翊漢,藏氷後入來。
政院啓曰,玉堂上下番,盡爲出去,陳疏到院,還爲出給,以不可連日闕直之意,再三往復,而終不入來,至於闕直,極爲非矣,請竝推考。傳曰,允。
修撰李翊上疏。大槪,因臣疏辭,辨明是非,致令同僚,目以譏斥,而投章引入。又以處置稽延,猝被諫官之彈劾。且臣曾以言事之臣,不可拿問陳及於箚中,而今日論執之臺官,遽至坐遞,妄言之罪,臣亦有之。形迹狼狽,不敢冒居近列,退伏闕外,恭俟嚴譴,投疏不入,竟致闕直,玆敢略陳所懷,猥達聖聰,懇乞亟削臣職,仍治臣罪,以謝人言事。入啓。
奉常主夫柳時茂,南部參奉具夢協,藏氷後入來。
玉堂箚子。大槪,大司憲洪重普,大司諫李一相遞差事。入啓。答曰,依啓。
答兵曹判書洪命夏疏曰,省疏具悉卿懇。卿其安心,勿辭察職。
答校理閔維重,修撰李翊疏曰,省疏具悉。爾其勿辭察職。
校理金萬均,牌招肅拜。
答領議政鄭太和疏曰,省疏具悉卿懇。已竭予意於前疏之批矣,夫復何言哉?安心勿辭,速出論道,以副上下之望。
正言李枝茂,就職。
院啓,李敏求還收敍命事,累日論列,未蒙允兪,臣竊惑焉。當初僨事諸臣,皆被誅死,而獨敏求得免,設使敏求,投諸荒裔,以終其身,於朝廷爲失刑。況在配之時,有所負犯,擧國之人,莫不憤嫉,豈可復縻以爵位,使爲不善者,益無所忌憚哉?先朝之旣敍還寢,聖意固非偶然,請勿留難,還收李敏求敍用之命。答曰,不允。諫院朝報
禁府啓曰,趙珩·鄭世輔·朴仁龍等,當爲照律,李后光·李勉行·李瑞雨,當爲稟處,平安道放未放啓本,當爲回啓,而本府規例,判府事有故,則以下堂上,捧招刑推外,不敢擅便矣。今者判府事洪命夏,方在陳疏,不得行公,待其出仕,方可擧行,而其中淸風府院君金佑明上疏回啓,則昨有從速回啓之別敎,故臣等相議以啓之意,敢啓。傳曰,知道。禁府謄錄
上在慶德宮。停常參·經筵。
未時,太白見於巳地。夜五更,月暈。玉堂日記
禮曹判書金南重,知義禁減下肅拜。
謝恩,獻納金□□,兵曹正郞李世翊,同義禁兪㯙。
吏曹啓曰,臺諫有闕,政事,取稟。
大殿,政院·玉堂問安。答曰,知道。
慈殿,藥房問安。答曰,知道。
藥房啓曰,伏未審夜來,慈殿調攝之候,何如?自上失音,視前別無所減乎?臣等憂慮未弛,敢來問安。答曰,知道。慈候,已言于醫女矣。予之所患,時無加減矣。
禁府啓目,粘連領敦寧金佑明上疏云云。今此疏中辭緣如此,而聖批以當用窮覈爲敎爲白有如乎,兵曹判書洪命夏上疏中,以禁府都事李行逸來傳爲言,李行逸拿囚,何如?啓依允。
又啓目,尹順之·閔應協等元情云云,旣已遲晩,照律,何如?啓依允。
藥房再啓曰,卽伏聞醫女等所傳慈殿症候,仍與柳後聖及諸御醫反覆商議,則皆以爲,慈聖熱候·燻襲·胸膈煩悶,似出於心火上升之致,故議進養血淸火湯矣。已進累貼,未收顯效,更爲詳量,則午後夜間,燻襲·煩悶,實是熱在血分而然。發熱使四物湯,加知母酒炒·黃栢酒炒·梔子炒·黃連·牧丹皮·紫胡各五分劑進,而此加入,以古人議定元方所載之材也,連進三貼宜當云。此藥劑入,何如?答曰,知道。
禁府,李行逸拿囚。啓。
禁府,李之翼元情公事判付內,以此辭意,除尋常各別嚴刑,鉤問於所囚諸漢及沙格·色吏等以啓爲乎矣,李之翼放釋。
明日宗室試藝時,考官二,尹絳·金壽恒,參考官四,金始振·鄭萬和·李敏敍·鄭植。
正言李枝茂啓曰,臣本庸駑,最居人下,累叨匪據,常切愧懼而已。伏見昨日玉堂箚本,則有李之翼事,至今不發,亦是臺閣之責之語,尤不勝瞿然之至。臣之差授本職,亦已多日,則不言之失,在所難免,請命遞斥臣職,答曰,勿辭,退待物論。
持平李堥啓曰,臣自再昨,猝感風寒,頭疼身熱,肢節如束,加以素患胸脇之痛,乘時發作,精神昏眩,不省人事,適於此際,召牌遽降,而欲起還倒,竟未祗赴,惶怖震越,罔知所以自處也。臣雖無狀,粗識不俟駕之義矣。臣之賤疾,如非萬分危綴,則何敢自速逋慢之誅乎?且臣情勢,尤有所狼狽者,卽伏見玉堂之箚,辭意嚴峻,臣不勝瞿然之至。長官旣以處置失當,至被劾遞,則以此以彼,決不可一刻苟冒,以駭物情,請命罷斥臣職。答曰,勿辭,退待物論。
兵曹判書洪命夏三疏。大槪,情勢病勢,萬無冒出之期,本職及兼帶,乞賜鐫削,以便公私事。入啓。
政院啓曰,明日宗室試藝事,禮曹旣爲啓下,命官試官,一依文臣殿講時例,磨鍊之意,亦在於事目中,試官,依此擧行,而命官,何大臣進去乎?敢稟。傳曰,知道。左相進去。
院啓,李敏求敍命還收之請,實出於輿論之公,而論列已久,兪音尙閟,臣竊未曉聖明之必欲收敍忘君負國之一敏求,而不恤其强拂公議者,亦獨何哉?敏求之罪,關係宗社,上通于天,況其當初量移,不出於朝廷本意,而其情狀陰兇,有不忍言者。人臣負犯至此,雖萬加誅戮,不足以快神人之憤,凡有血氣者,孰不振腕切齒,思食其肉,而至今假息於天壤間者,固是失刑之大者,而國綱之頹隳,國事之委靡,良由此也。今雖不能追正邦刑,豈可除其罪籍,復加收敍,使之揚揚然立於宰列,有同平人者哉?深恐國綱,不翅頹隳,國事不翅委靡,而終至於義理不明,忘君負國之徒,無所懲懼也。其時同罪者,竝皆伏法,而敏求獨免其死,雖使沒齒荒裔,幸已大矣。今又收敍,則死者豈不稱冤於地下乎?殿下若以敏救罪犯輕重,詢于公卿大夫,下至士庶,則苟非昧於義理,蔽於偏私者,孰敢以爲其罪之輕,而可以收敍乎?物情久而愈激,公論不可不循,請勿留難,還收李敏求敍用之命。竝引嫌而退。遣辭間泛及,不必深嫌,召牌下不進,勢難在職。請正言李枝茂出仕,持平李堥遞差。答曰,不允。處置事。依啓。諫院朝報
上在慶德宮。停常參·經筵。
安胎使呂爾載,從事官宋時喆,公州地出去。
京畿都事權斗樞,安胎陪行出去。
兵曹參判朴長遠,同義禁減下肅拜。
大殿,政院·玉堂問安。答曰,知道。
慈殿,藥房問安。答曰,知道。
藥房啓曰,伏未審夜來,慈聖調攝之候,何如?自上失音之候,尙無所減乎?臣等憂慮未弛,敢來問安。答曰,知道。慈候,已言于醫女矣。予之失音之候,似無顯效矣。
領議政鄭太和三疏。大槪,不避瀆擾之罪,更陳悶迫之情,乞賜遞免,以便公私事。入啓。
修撰洪柱三上疏。大槪,情勢狼狽,旣非一端,陳疏見却,方切悶蹙,昨緣賤疾,又未赴召,乞賜鐫削,以治臣罪事,及校理吳始壽辭職上疏。入啓。
正言李枝茂,就職。
假注書柳晉昌受由代,曺憲卿。
左議政沈之源箚子。大槪,今日宗室試藝,有命官之命,而賤疾猝劇,不得趨進,惶恐待罪事。入啓。
傳曰,黃昌副尉邊光輔身死,而其家艱窮,送終之事,束手以坐,末如之何。聞來慘然,無以爲懷。先朝恩眷,無下於諸附馬,而今已云亡。追念及此,當作如何懷耶否?令該曹量加顧視,以存先王終始如一之意事,言于該曹。
忠公監司吳挺緯上疏。大槪,請乞恩暇,往見老母事。入啓。
院啓,請還收李敏求敍用之命。措辭見上職在論思之臣,惟當以是非之公,導達開釋,以扶公議,而頃日玉堂,將處置諫院也。副校理吳始壽,副修撰洪柱三等,乃以偏私之見,起鬧陳疏,營護敏求,旣曰,有可恕之道,又以宥過爲言,此而可恕,孰不可恕?忘君負國之罪,其可謂之過誤乎?其時一會之員,以處置稽延,混被推考,殊非辨別是非之道,請副校理吳始壽,副修撰洪柱三等,竝命遞差。李之翼原情公事,旣已判下,而原情中所引言招諸人,時無究問之擧,竊念此獄,所當明白按竅,以辨其是非虛實。初若不得其言根,則猶或可也,而今旣現出,則不可置之而已也。放釋之事,臺官誠爲得體,而至於旣現出之言根,則必須拿問,然後可審其獄情也。今者只命更推沙格等,而不及於言根諸人,其於按獄之體,殊欠詳審,是非虛實,其何以覈出乎?李之翼所引言根諸人,請命拿問,俾無獄體欠闕之弊。答曰,依啓。李敏求事,勿煩。
答左議政沈之源箚曰,省箚具悉卿懇。卿其安心勿辭,亦勿待罪。
答校理吳始壽,副校理洪柱三疏曰,省疏具悉。爾其勿辭,從速察職。
答忠公監司疏曰,省疏具悉。卿其依願往見。
答兵曹判書洪命夏疏曰,省疏具悉。卿其勿辭察職。
右承旨李後山辭職上疏。入啓。答曰,遞差。諫院朝報
禁府啓曰,以諫院啓辭李之翼元情中所引言根諸人,時未究問者,竝拿問事,命下矣。元情中所引幼學李尙固,南原府使閔光熽,前府使崔逸等,竝拿問之意,敢啓。傳曰,知道。禁府謄錄
上在慶德宮。停常參·經筵。
未時,太白見於巳地。玉堂日記
答領議政鄭太和三疏曰,省疏具悉卿懇。卿其安心勿辭,速出行公,以副至望。
大殿,政院·玉堂問安,答曰,知道。
校理金萬均辭職上疏。入啓。
禮曹啓曰,傳敎矣。曾於乙酉年郡主阿只氏喪,依宗親二品三等禮葬例擧行矣。今此副尉之喪,與郡主喪,雖似有間,聖敎如此,凡干喪需,依倣此例擧行之意,分付該曹,何如?傳曰,允。
藥房啓曰,寒威甚酷,伏未審夜間,慈聖調攝之候,何如?自上失音之候,尙未漸減乎?臣等憂慮未弛,敢來問安。答曰,知道。慈殿症候,已言于醫女矣。予之失音之候,時無其效矣。
全南監司書目,新除授全州判官蘇斗山,身病甚重,非旬月可差之症,令該曹稟旨處置事。
獻納金萬基,懷德地掃墳呈辭。入啓。
政院啓曰,獻納金萬基,掃墳呈辭。傳曰,此呈辭,似爲違格,而無乃未察耶事,傳敎矣。掃墳呈辭,與身病呈辭有異,而臣未及詳察,率爾捧入,不勝惶恐,此呈辭還出給之意,敢啓。傳曰,知道。
獻納金萬基啓曰,臣本昏昧,凡諸格例,多所未解,掃墳呈辭單子,下吏誤書,大違本式,而臣全不覺察,懵然呈入,致勤聖敎,臣誠惶悚,罔知攸措。臣旣有此失,何敢仍冒臺職?請命遞斥臣職。答曰,勿辭,退待物論。
正言李枝茂上疏。大槪,病重,乞遞職名,兼陳趙珩等三臣事。入啓。
玉堂箚子。大槪,獻納金萬基出仕事。入啓。答曰,依啓。諫院朝報
禁府啓曰,以李尙固等拿問草記。傳曰,知道事,命下矣。李尙固,則方在京待命,故卽爲囚禁,而閔光熽時在全南道南原任所,崔逸時在京畿龍仁地云。竝發遣羅將拿來之意,敢啓。傳曰,知道。禁府謄錄
上在慶德宮。停常參·經筵。
未時,太白見於巳地。玉堂日記
下直,成歡察訪柳文祐。
謝恩,公州牧使崔文湜。
大殿,政院·玉堂問安。答曰,知道。
禁府啓曰,以諫院啓辭,李之翼元情中所引言根諸人,時未究問者,竝拿問事,命下矣。元情中所引幼學李尙固,南原府使閔光熽,前府使崔逸等,竝拿問之意,敢啓。傳曰,知道。
都承旨朴世模三度呈辭。入啓。加給由。
大司成徐必遠三度呈辭。入啓。遞差。
安胎使書目,詞訟重地,宿衛緊任,不可久曠,令該曹本差事。
慶尙監司書目,臣病重,辭職上疏上送事。
獻納金萬基就職後,懷德地掃墳呈辭。入啓。給由。
院啓,天下有不可撓奪之理,根於人心者,公論是也。李敏求敍命還收之請,卽今日公共之論也。上自公卿大夫,下至士庶媍孺,苟有一段公心,不至泯滅者,孰不爲敏求而可以收敍乎?敏求之罪,關係宗社,上通于天。況其當初量移,不出於朝廷本意,其情狀之陰凶,有不忍言者。人有負犯至此,雖萬加誅戮,不足以快神人之憤,凡有血氣者,孰不切齒?思欲甘心於敏救,而尙今假息於天壤之間者,固是失刑之大者,而國綱之頹廢,國事之委靡,良由此也。今雖不能追正邦刑,乃除其罪籍,復加收敍,使之揚揚然立於朝列,有同平人,則忘君負國之徒,擧將肆然無所懲懼,其害有難勝言也。其時同罪者,竝皆伏法,而敏求獨免其死,今又收敍則亦何以服死者之心哉?噫,敏求所犯,非他罪犯之比,實是國家之所不可忘者。今以歲月之久,日遠日忘,視若尋常,深恐義理,職此不明,臣於是尤不勝慨然焉。臺閣·玉堂之臣,有敢以偏私苟且之說,營護敏求者,殿下旣己允臺啓,而遞其職,則公議庶可伸矣,是非亦已明矣,而還收之請,尙靳允許,豈聖明已知營護敏求者之非,而敏求則反可收敍乎?臣竊所未曉者也。請勿留難,還收李敏求敍用之命。被劾之人,不得卽擬淸望者,政體當然也。昨者玉堂箚遞兩司,以其强引不當之嫌,迹涉規避也,而纔經彈論,旋擬臺職,至有受點者,揆以政體,雖甚未妥,不可無規正之道。請該曹當該堂上推考。答曰,不允。推考事,依啓。
傳曰,薄衣軍士,令該曹襦衣題給事。分付。
傳曰,典獄摘奸,輕囚放釋。
答慶尙監司疏曰,省疏具悉。方今之日,非方伯言病之時,卿其勿辭察職。
答校理金萬均,正言李枝茂疏曰,省疏具悉。爾其勿辭察職。
傳曰,政事,明日爲之。
上在慶德宮。停常參·經筵。
眛爽,流星出艮方天中,入巽方天際,狀如拳,尾長三四尺許,色赤。自辰時至申時,日暈兩珥。玉堂日記
下直,郭山郡守梁試。
謝恩,領議政鄭太和。
右正言李枝茂辭職上疏。入啓。
大殿,政院·玉堂問安。答曰,知道。勿爲問安。
校理李敏敍,修撰李翊上疏。大槪,請於淸燕,與諸僚賜對事。入啓。
慈殿,藥房問安。答曰,知道。日漸差歇,勿爲問安。
藥房啓曰,伏未審數日來,慈殿調攝之候,何如?自上失音之候,尙無所減乎?臣等憂慮未弛,敢來問安。答曰,知道。慈殿症候,已言于醫女矣。予之眼候,尙未快愈,苦歇無時,欲爲受鍼,入診似可。
護軍呂曾齊上疏。大槪,敢陳區區所懷,冀蒙採納事。
政院啓曰,今日爲政事,命下矣。都承旨朴世模呈辭受由,左副承旨趙胤錫藥房進去,同副承旨沈世鼎式暇,臣處大,習儀進去,廳中只有右副承旨鄭麟卿。吏·兵批政廳,無進去之員,何以爲之?敢稟。傳曰,都承旨牌招,吏·兵批兼進。
右副承旨鄭麟卿書啓,臣承命馳進典獄署,點檢在囚罪人,則啓下罪人三十四名,各衙門所囚四十五名,竝七十九名內,刑曹所囚金貴金,則士夫家染絲,多數受出,久不還償,罪車以積,則貸出私家銀子,不爲還償罪,次知私婢一花,則戶曹書吏價布不納罪,私婢來則以其子故至亂打罪,私奴天立,則其矣上典家雜物偸出罪,崔莞則知家之際,押去軍士亂打罪,司憲府所囚私奴忠男,則與隣里人相鬪罪,所由崔得伊妻連介,則以其夫所任遲晩罪,東學書吏金尙俊,則文臣朔試射時所任遲晩罪,本院所囚李義一,次知春伊,則內醫院藥材不納罪,此十名,則依聖上欽恤之敎,卽爲放送。右邊捕盜廳所囚,私奴太京,私婢春月等,則上典家木綿雜物偸出罪,罪名雖似不輕,同該廳旣施辭杖一次,傷處甚重,足懲其罪,故亦爲放送。刑曹所囚,金得立,則稱以徵債康翎陪吏處,馬匹奪取罪,固城京主人金應立,則勅使時白綿紙·海參等物不納罪,孫忠立正妻愛香·趙格正妻香伊等,則歲幣皮物不納罪。漢城府所囚,卞善男妻日隱介,則善山牒呈據兵營木四同,其夫貸出,不卽還償罪,此五名則罪名似重,不敢輕易放釋事,一寒如此,歲時迫近,姑爲保放事。殺人罪人文忠獻獄事,極涉可疑,忠獻之妻及子奴婢竝四名,以事干受刑,終始發明,皆以爲杖斃,則雖曰殺獄,合有審克之道,令該曹從速稟處。各宮道掌等濫徵情狀,雖極痛惡,如此酷寒,受刑二次,亦足徵其濫猾之罪,似當有酌處之擧。至於大同廳受價後,白綿紙不納之人八名,聽其所訴,則雖未准數,連有所納云,而經月囚繫,累次受刑,亦令該曹,觀其未收多少,劃卽許放,俾無滯獄之弊。北兵營褒貶啓本陪持人姜云吉,所犯殊涉可駭,故自本院啓請囚治,而此是絶塞愚蠢之人,設有其罪,遠來飢疲,累日被囚,寒凍特甚,所見慘然,所當卽放,而係是啓下罪人,故不敢擅便,竝此仰稟。傳曰,知道。姜云吉則卽放,其餘罪人,亦令該司速爲處決之意,申明分付。
答正言李□□疏曰,遞差。
都承旨朴世模牌招,身病出仕。
知事吳竣箚子。大槪,惠民署醫官等,抱冤變通事。入啓。
院啓,請還收李敏求敍用之命。答曰,不允。
大殿入診時,仍爲受針,受針後藥房·政院·玉堂·二品以上·六曹問安。答曰,知道。
領敦寧金佑明上疏。大槪,更申危懇,乞賜鐫斥事。入啓。
兵曹判書洪命夏四疏。大槪,情勢病勢,萬無冒出之期,當此受針問安之列,亦不得進,惶恐待罪,本職兼帶懇乞鐫免事。入啓。
今日入診時,右議政元斗杓所啓,當此嚴寒,軫恤罪囚,至於典獄所囚,亦有疏決之擧,而獨於禁府,未免有滯獄之患,尹順之·閔應協,皆以年老之人,在囚已過十餘日,蓋以判義禁,不得行公而然也。自前亦有次官承命照律之時,今亦合有變通之道矣。上曰,令次官從速照律,可也。諫院朝報
禁府啓曰,李之翼公事判付內,以此辭意,除尋常各別嚴刑鉤問於所囚諸漢及色吏·沙格等,以啓事,命下矣。臣等今方開坐,取考文案,則除沙格·色吏外,在囚常漢,只南梁穎南,而前日本府啓目內,以爲金墨石·河孝達,則旣已直招,似無可問之事,邊應立,則似無可問之事,竝請姑爲保放矣。今此判付中,有在囚諸漢之敎,保放三人等,亦爲一體保放乎?只在囚南梁穎南,刑推鉤問乎?敢此仰稟。傳曰,保放人等,亦爲一體問啓。又啓曰,云云事,傳敎矣。保放罪人金墨石·河孝達·邊應立等,還囚之意,敢啓。傳曰,知道。又啓曰,云云事,命下矣。卽當照律以啓,而自上受鍼之日,各司例爲廢坐,故今日本府,纔爲開坐,而旋卽罷坐,二十三日國忌齋戒,二十四日國忌,正日二十五日王大妃殿誕日,此四日內,不得照律以入之意,敢啓。傳曰,知道。禁府謄錄
上在慶德宮。停常參·經筵。
謝恩,右承旨鄭萬和,承文副正字李煦,訓鍊副正任翊夏。
藥房啓曰,伏未審夜來,慈殿調攝之候,何如?自上兩眼上胞受針處,視昨亦何如,而失音之候,尙無所減耶?臣等憂慮未弛,敢來問安。答曰,知道。慈候幾至差境,今後勿爲間日問安。
知事吳竣上疏。啓下該曹。
答兵曹判書洪命夏疏曰,省疏具悉。卿其勿辭,從速察職。
吏曹參議趙復陽三度呈辭,國忌齋戒,留政院。
京畿都事權斗樞〈安〉胎後入來。
前萬戶韓緝上疏。大槪,冒死敢陳愚見,冀蒙自上親耕勸農事。入啓。答曰。省疏具悉。爾之進言之誠,予用嘉尙,所陳之事,當令該曹議處焉。諫院朝報
上在慶德宮。停常參·經筵。
未時,太白見於巳地。玉堂日記
謝恩,司藝金宇亨。
江原監司書目,杆城別備穀二千二百五十石移給,災邑賑飢事。
禁府啓曰,命下矣。卽當照律以啓,而自上受針之日,各司例爲廢坐,故今日本府,纔爲開坐,而旋卽罷坐,二十三日國忌齋戒,二十四日國忌正月,二十五日王大妃殿誕日,此四日內,不得照律以入之意,敢啓。傳曰,知道。
明日王大妃殿誕日陳賀時,開門差早。諫院朝報
上在慶德宮。停常參·經筵。
未時,太白見於巳地。
謝恩,司諫李□□,持平李觀徵。
大司諫閔鼎重辭職上疏。入啓。
慈殿誕日,大王大妃殿·慈殿·大殿·中殿,政院·玉堂問安,答曰,知道。
司諫李□□啓曰,負累孤蹤,重以廢疾,法從之班,決難復玷,而才解憲職,旋叨諫官,一味綿綴,萬分狼狽,逐日請急,九閽難達,過期稽謝,只速逋慢,犯分蔑義,罪辜罔赦,而今者大司諫閔鼎重,卽臣之妻同生甥也。揆以法例,在下應遞,而病勢方苦,未卽引嫌,黽勉扶曳,今始來避,臣之所失,至此尤著,不可一刻仍冒,請命遞斥臣職。答曰,勿辭,退待物論。
持平李觀徵啓曰,臣賦性迂拙,見聞孤陋,目前論議,亦不能明知是非,況在久遠之事乎?李敏求之罪廢,今已二十有五年矣。臣以眇然後生,江都之事,專昧實狀,而卽今敍命還收之論,不但止於江都之事也。人臣負犯,果如是,則臣雖昏愚,豈有所見相左之理乎?第念敏求之事,皆在仁祖大王朝,審量輕重,宜莫如聖祖,而江都之罪,止於投竄,洞燭凶隱,亦莫如聖祖,而量移之後復下恩命,放還職牒,次第旋給,兩司論執,終不允兪,則聖意之不欲永棄者,必有所以也,故相臣韓興一,亦以目見江都之事,詳知首末之人,身爲憲長,主張停論,其後筵臣·大臣,以收敍之意,相繼陳達,則其時論議之出於參酌,亦可想也。大槪,論事之體,無小大輕重,必商確可否,乃愼重之道也,而本府僚員,適皆在外,無以商確可否,則旣不可强屈己見,苟爲未同之言,不敢自以爲是,獨停方張之論,決難仍冒言地,請命遞斥臣職。答曰,勿辭。
吏曹參議趙復陽三度呈辭。入啓。遞差。
答大司諫閔鼎重疏曰,省疏具悉。爾其勿辭,從速察職。
嶺陽君儇等上疏。大槪,列聖御筆,稽首摹刊,冒進睿覽事。入啓。
政院啓曰,迎祥詩,當爲製進,明日待開門,提學牌招,使之出韻,仍爲科次之意,敢啓。傳曰,知道。
今日引見時,榻前,正言李枝茂所啓,李敏求,罪關宗社之狀,旣已備盡陳達,而至於在配時事,自上今已洞燭,請還收李敏求敍用之命。上曰,依啓。又所啓,司諫李□□引嫌而退。相避之法,在下者當遞,請命遞差。上曰,依啓。又所啓,大司憲宋浚吉,時在忠公道懷德地,掌令鄭錀,時在開城府任所,正言郭□□,時在全南道康津地,請竝斯速乘馹上來事,下諭。上曰,依啓。領議政鄭太和所啓,判義禁洪命夏,方在引入之中,禁府罪囚,亦未疏決,洪命夏初雖以囚人所斥,事體難於遞改,而今有李行逸之事,未結末之前,有所難便,合有變通之道矣。上曰,此異於本職,王府重地,亦不可久曠,遞差可也。諫院朝報領議政鄭太和所啓,判義禁洪命夏,方在引入之中,禁府罪囚,尙未疏決,洪命夏,初雖以囚人所斥,事體難於遞改,而今有李行逸之事,未結末之前,有所難便,合有變通之道矣。上曰,此異於本職,王府重地,亦不可久曠,遞差可也。〈疊〉又所啓,尹順之·閔應協等,令次官照律之意,已爲啓下,而此外未照律者,及當爲擧行之事,亦令次官趁卽爲之,何如?上曰,依爲之。禁府謄錄
上在慶德宮。停常參·經筵。
未時,太白見於巳地。夜三更,流星出紫微垣內,入攝提星上,狀如鉢,尾長三四尺許,色白,光照地。
謝恩,開城經歷尹塏。
政院啓曰,正朝陳賀,應行於每年正月初一日,而初二日,是仁順王后忌辰,故自前退行於初三日矣。今則仁順王后,已爲祧遷,自明年陳賀等事,當用初一日,而該曹亦不擧論於節目啓下之時,殊涉矇矓。百官陳賀,雖有權停之命,而外方不可不分付,令該曹卽爲知委,何如?傳曰,允。
吏曹啓曰,臺諫有闕,政事,取稟。
禁府啓本,前判書趙珩矣,前任刑曹判書時,李甲男等刑推事命下,而不爲考出戶籍,直以年七十除刑爲白有如可,筵中甲男,考籍樣以陳達罪,決杖一百,徒三年,盡奪告身,私罪。啓依允。又啓目,李□行·李□□等,更無可問之事,似當一體分揀,上裁。啓一體放送。又啓本,觀象監提調尹順之·閔應協等矣,寧陵奉審時,俱以當進之人,互相稱疾,終至闕員,罪各杖一百贖,盡奪告身。啓功減一等。又啓本,前順天府使鄭世輔矣,米石區處之數,實與私用有異,其他雜穀,雖無入已之迹,卜物載船,難免不簡,罪決杖一百,告身盡行追奪。啓功減一等。
禁府,趙珩,平山金岩驛徒三年定配。啓。諫院朝報
上在慶德宮。停常參·經筵。
禁府都事朴重輝,趙珩定配事,平山出去。
謝恩,護軍李天基。
答領敦寧金佑明疏曰,省疏具悉卿懇。卿之不可不入城之意,已竭於前疏之批,何用多誥?安心勿辭,從速入來察職。
答校理李敏敍,修撰李翊疏曰,省疏具悉。爾等進誡之言,出於忠君憂國之誠,可不留心而惕念焉?竢問賜對,出於本心,有何更改之理乎?
吏曹參判金壽恒辭職上疏。入啓。
禮曹,秋冬等褒貶,兼敎授李敏迪·南九萬,奉常判官車轉坤,編修官李敏迪,禧陵參奉許炯,長陵參奉尹梅,以上中,東關王廟守直官朴德立,下。
慈殿,藥房問安。答曰,今已盡差,勿爲問安。
藥房啓曰,伏未審數日來,慈殿調攝之候,何如?自上失音及眼胞所患,視前別無所減乎?湯劑進御,非但累朔之久,祛風淸熱散,前後劑入之數,已至二十一貼,而以日計之,當盡於明日,詳知目今症候或議停藥,或更議他藥,諸御醫之意亦如此,臣等敢來問安。竝此仰稟。答曰,知道。慈候則別無大段差減之效,予之所患,失音或差或加,而眼候,則猶夫前日矣。
忠淸監司書目,尼山呈,以執義尹宣擧病重,上去不得事。
藥房再啓曰,臣等卽伏承問安批答,有慈候則別無大段差減之效,予之所患,失音則或差或加,而眼候則猶夫前日矣之敎。仍與鄭後啓·趙徵奎及諸御醫反覆商議,則皆以爲,慈殿所患平復,夜間燻熱煩悶等候差減,今已累日,四物湯,不無其效,但前後劑入,多至十二貼,盡御之後,姑爲停藥,過六七日後,更議專治浮脹之劑。自上所進祛風淸熱散,專治上焦諸經風熱,而二十一貼,當盡於明日,亦爲停止四五日,徐觀症情,更加他藥宜當云,敢此仰稟。答曰,知道。
答吏曹參判金壽恒疏曰,省疏具悉。卿其勿辭,從速察職。
以執義尹宣擧辭狀,傳曰,遞差。
全南道褒貶,濟州判官李萬枝,中。諫院朝報
上在慶德宮。停常參·經筵。
謝恩,護軍徐必遠·閔周冕,全州判官柳俔。諫院朝報
上在慶德宮。停常參·經筵。
未時,灑雨。玉堂日記郞廳李弘稷校正。日記廳郞廳李益普書。
