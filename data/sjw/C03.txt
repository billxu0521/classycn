上在慶德宮。停常參·經筵。
下直,公州牧使崔文湜。
未時,太白見於巳地。
仁順王后忌辰。
藥房都提調元斗杓,副提調朴世模啓曰,星歲移易,春氣隨回,伏未審邇間,慈殿調攝之候,何如?自上眼患·失音等候,亦何如?臣等憂慮未弛,敢來問安。答曰,知道。慈候無事,予之所患,別無快效矣。內下日記記草·內局謄錄
吏曹草記答曰,依啓。當該色吏,令攸司囚治,其時當該堂上·郞廳,竝推考。內下記草
傳曰,政事,當日爲之。
有政。吏批,判書尹絳,參判金壽恒,參議未差,承旨缺。
以鄭繼胄爲司諫,尹抃爲兵曹佐郞,南老星爲觀象監提調,李有昌爲直講,李垕爲宗簿寺正,李延年爲執義,權讓爲承文博士,李翊相爲承文著作,李英馦爲學錄,張遇一·金啓光爲學諭,孫湍爲奉常奉事,李在容爲奉常副奉事,吳竣爲判義禁,柳之芳爲刑曹正郞,兪棨爲吏曹參議。
戶曹判書鄭致和箚子。大槪,乞遞兼帶宣惠廳堂上之任事。入啓。下該曹。
漢城府右尹南龍翼,同姓五寸叔故幼學南得老妻鄭氏身死,服制已行七日,出仕,何如?啓依所啓施行。
副摠管淸平君溫三度呈辭。遞差。朝報
上在慶德宮。停常參·經筵。
未時,太白見於巳地。
宣惠廳郞廳,以三公意啓曰,本廳堂上皆有故,久未行公,凡干事務,未免積滯。堂上李一相,今姑改差,以禮曹參判金佐明,使之察任,何如?傳曰,允。已上宣惠廳謄錄
判義禁吳竣上疏。大槪,金吾之長,決非老病堪當,年前旣以衰老得遞,則到今筋力益衰,安有更叨之望?懇乞速遞,以便公私事。答曰,省疏具悉卿懇。卿其安心勿辭,從速察職。
兵曹啓曰,來初五日,朝參爲之事,取稟。傳曰,依啓。
謝恩,同知鄭韺,兵曹佐郞尹抃。朝報
上在慶德宮。停常參·經筵。
義禁府啓曰,本府坐起,連因拘忌,久未爲之。今日早朝,臣等始爲開坐,罪人元情及刑推等,次第擧行,而第念前日保放罪人邊應立·金墨石·河孝達還囚草記批答內,有保放人等,亦爲一體問啓之敎,以一體之敎觀之,則似當刑推,而以問啓之敎觀之,則與刑推問啓有異,何以爲之?敢稟。傳曰,初以刑推判下之後,更無停刑之敎,則本府守法而已,何用再三云云乎?禁府謄錄
兵曹口傳政事,以南龍翼·南老星·沈益顯爲副摠管。
禮曹參判金佐明上疏。大槪,宣惠廳堂上照法改遞事。下該廳。
領議政鄭太和箚子。大槪,天怒未弭,民命將盡,擧動時,勿爲用樂事。入啓。答曰,省箚具悉卿懇。卿辭允合於當今,宜令攸司,限秋成不作焉。
傳曰,明日朝參時,軒架鼓吹,竝令陳而不作事,分付。
謝恩,護軍李命相,刑曹正郞柳之芳,奉常副奉事李在容,僉知李應寅。
上在慶德宮。停常參·經筵。
未時,日暈左珥。
傳曰,大臣·備局堂上引見。內下日記
宣惠廳啓曰,戶曹判書鄭致和箚子內,臣之本職,例兼宣惠廳堂上,而臣兄太和,以領議政,又兼本廳都提調,應有相避,伏乞聖明,亟命遞臣宣惠廳堂上之任事。據本廳郞廳,以左·右相意啓曰,故相臣李時白爲本廳都提調時,其弟時昉爲本廳提調,年久察任,則此乃前例也。況大臣都察本廳,而戶曹判書例兼,則又無可避之嫌,戶曹判書鄭致和,仍令察任,何如?傳曰,允。
又啓曰,禮曹參判金佐明上疏內,臣卽伏見宣惠廳啓辭,以臣差下本廳堂上者,臣竊不勝該訝焉。臣素無才諝,又乏心計,猥叨籌司之任,已多年所,廟堂諸臣,豈不熟諳微臣之爲無用底物,而不量其才之可否,姑且副急補罅,其用違人器,擧失衆望,莫此之甚。本廳出納財穀,亞於地部,殿最郞屬,有同該司,不視以權設之衙門,其來允矣。戶曹判書鄭致和,以度支之長,爲例兼之任,尙且露章乞免,未及停當,今臣與同廳堂上洪命夏,有應避之嫌,而必剡臣名於稠人之中,苟焉充使,有若終可以供務者然,朝家擧措,豈容如是哉?伏願聖明亟下臣章,速令該廳,照法改差事。據本廳郞廳,以三公意啓曰,本廳新差堂上金佐明,以與洪命夏有應避之嫌,陳疏乞遞矣。本廳元是權設衙門,不用相避之例,而數年來,始定郞屬殿最之規,以此謂之有異於權設之司,有此辭免,衙門旣非法典所在各司之比,同是堂上,且無等第難便之嫌,金佐明仍令察任,何如?傳曰,允。竝宣惠廳謄錄
今初五日大臣·備局堂上引見時,領議政鄭太和所啓,賑恤廳不爲別設,故凡干公事,自備局爲之,事極苟簡,今後造成印信,使之自爲文書,何如?上曰,依爲之。又所啓,褒貶居下守令,久未差出,曠官可慮,自前都目,有故不卽爲之,則守令則或有先爲差出之時,今亦依此爲之可矣。上曰,依爲之。又所啓,禁府摘奸時罪人受刑輕重考啓事,未知自上有下敎耶?自前禁府摘奸時,若無考其杖痕之敎,則不爲驗視矣。上曰,抽栍摘奸處有之,而其日內摘奸書啓,不書杖痕輕重矣。鄭太和曰,旣考其杖痕,則不可不書啓矣。上曰,其時內官,從重推考。校理李敏敍所啓,今年飢饉,實關存亡,其爲切迫,甚於兵燹,朝家擧措,未有大慰民心者,今者正始之月,引接臣僚,此擧甚盛,此時亦不有大段處分,則無可望矣。且三南之蠲減,雖有其令,內之用度不省,則破東補西,左右那移,苟且之政百出,終不使民蒙實惠,方今形勢,無異於圍城中。請就今國家內外上下凡百用度及諸司貢物之類,減去三分之二,只存其一,分就其一分中,量酌輕重,稍加變通,以各衙門舊儲米布,計費支用,使無一毫侵及外方之事,乃可以少濟溝壑死亡之赤子矣。此實慰人心回天怒之大機會也,此事所關極重,請會議大臣·三司及有司之臣,斷而行之。鄭太和曰,曾有二品以上會議之規矣。上曰,二品以上及三司會議,稟處。又所啓,臣聞海西流民,多就關西,畿邑流民,則多就嶺北,蓋嶺北,固爲豐熟,而關西亦優於畿甸故也。自古有移民移粟之擧,此事亦難猝行,而流離之民,轉死道路,極爲可矜,請申飭嶺北·關西兩道,以其元穀,各別設賑,以待流離就食之民,俾免轉死之患。上曰,下諭中,添入此意,可也。又所啓,杆城郡守權坽,以別備穀物事,至有加資之命。前者元斗樞別備九千石穀,加資之後,因臺諫陳啓,旋卽還收,今此權坽所授之資,亦似過濫矣。鄭太和曰,權坽論以他賞,加資則還收,可矣。上曰,依爲之。判中樞府事鄭維城所啓,頃者判義禁差出時,物議皆歸於尹絳,而以在遠宋時烈及老病吳竣,致仕李澥備望,下敎加望之後,亦不自當,事甚非矣。尹絳推考,何如?上曰,依爲之。副修撰李翊所啓,前者李善基,以煙戶定給事被囚,自稱不給,而亦爲被罪,則金宇亨疏中,有前任洪陽時定給煙戶之言,監司亦有題給之事云,監司及金宇亨,亦安得獨免其罪乎?趙胤錫曰,監司則其時已爲推考矣。上曰,金宇亨姑先從重推考。又所啓,近來爵賞過濫,名器不重,水原府使姜瑜,以捕賊陞資,而以狀啓觀之,則賊黨五人,不訊自服,其夜,四人皆縊死,其間不無可疑之端,不爲査覈,徑先論賞,事體不當矣。上曰,査覈後處之,可也。又所啓,近來贓法不嚴,自先朝定配,使之終死於配所者,亦有蒙放之擧,極爲不當矣。上曰,謂誰也?鄭太和曰,此指沈棇,而曾在先朝,有終死配所之敎矣。上曰,先朝受敎如此,沈棇還發配所。又所啓,李敏求事,自上旣已明辨處置,而持平李觀徵,頃日引避,張皇辭說,眩亂是非,不爲退待,尙無自處之事,請命遞差。上曰,依爲之。大司諫閔鼎重所啓,今年飢饉癘疫,前古所無,三南流散之民,僵死道路者已多。又其父子不能相保,遺棄孩兒,處處有之,或有已死者,或有啼飢道傍者云,聞來慘怛,國家不幸,民事至此,誠可痛心。卽今內外儲蓄,雖甚乏少,流離道路,癘疫無救者,請命諸道,爲先賑濟。上曰,速爲下諭于三南監司。又所啓,卽聞京外富民,或欲收養遺棄兒,而未有朝家事目,恐爲日後之患,不敢收養云。今日之計,唯當以救死爲急,請令該廳,作爲事目,急速頒布,何如?上曰,分付該廳,速爲擧行,可也。又所啓,三南飢饉·癘疫方急,死亡者已多,而道臣不爲啓聞,致令朝廷,漠然不知,誠爲可駭。請三南監司竝推考。上曰,依啓。又所啓,外方流民離散死亡者,守令慮有罪責,自前不爲從實具報,誠極痛駭,請令諸道監司,申飭各邑,凡流散死亡者,一一報于監司,監使連續啓聞,俾令朝廷,悉知外方事情形勢,以爲內外相濟之地之意,竝及於下諭中,何如?上曰,依爲之。又所啓,此時賑政方急,三南守令,不可一日離其任所,凡以公私事故離任者,竝皆申飭,速爲還任。且令監司,毋得給由,以致曠官,何如?上曰,依爲之。又所啓,今日賑政,十分急迫,不但申飭戒督而已,亦不可無激勸之道,令該廳,別爲事目,待賑畢後,救活飢民數多者,監司·守令,竝爲論賞,何如?上曰,依爲之。又所啓,卽聞筵臣之言,刑曹罪人逃躱之事,極爲驚駭,當該堂上·郞廳,請命罷職。上曰,從重推考。又所啓,水原府使姜瑜,以病廢事,幾至半年,下吏夤緣作奸,侵民之害,不一而足,畿輔重鎭,豈可爲養病之坊乎?請命罷職。上曰,依啓。又所啓,正言李□□,頃日疏陳趙珩事,而是非不明,言語無倫,人皆傳笑,而尙無自處,有傷廉義,請命遞差。上曰,依啓。左副承旨趙胤錫所啓,全南監司李泰淵請推公事,久無擧行之處,推問其由,則禁府掩置,至於三朔,前月晦日,刑曹始爲推去云,事甚可駭矣。上曰,禁府堂上·郞廳推考,下人囚治,可也。
政院啓曰,雨雪時無開霽之勢,今日朝參擧動,何以爲之?敢稟。傳曰,停。
又啓曰,判中樞府事鄭維城,來詣請對云矣。傳曰,引見。
又啓曰,弘文館次官,則當爲入侍,而修撰李翊以前日賜對事命下,故亦爲來詣請對云矣,敢啓。傳曰,引見。
玉堂箚子。大槪,更申登對時所達未蒙允者,冀蒙採納事。入啓。
兵曹判書洪命夏上疏。大槪,酷被李行逸之搆誣,不得不略陳梗槪,仍懇乞亟削臣職,以正臣罪事。批答竝見下
知中樞府事吳竣上疏。大槪,老病之臣,決無承當判義禁之望,懇乞速賜遞改,以便公私事。啓下該曹。以上朝報
上在慶德宮,停常參·經筵。
未時,太白見於巳地。
答玉堂箚曰,省箚具悉。箚事已諭於登對時矣,更加留心焉。
答兵曹判書洪命夏疏曰,省疏具悉卿懇。予已盡燭,何用多辨?朝家旣已處置,於卿今無引嫌之事,安心勿辭,從速入來察職,俾本兵之事,無曠廢之患。竝內下記草
執義李延年啓曰,無似愚臣,諐殃旣極,鬼責荐加,年前重得喪失心性之病,展轉沈痼,遂成廢人,源委旣深,發作無常,此實同朝之臣,素所共知。比間傷感風寒,舊痾復發,兼患胸腹之痛,新命有日,尙稽祗謝,昨者恩牌臨門,而適緣痛勢方苦,無路轉身,未赴召命,人臣分義,掃地盡矣。不恭之誅,理所難逭,扶曳出肅,今姑來避,臣之罪戾,至此尤大,不可一刻仍冒,請命鐫削臣職。答曰,勿辭,退待物論。
府啓,近來各司之官,怠慢成習,不勤職事,至於祀享大禮,亦不敬謹,健元陵今正朝祭受香之際,贊者終不來參,又於永寧殿,今春享大祭肄儀之時,祝史齋郞,竝皆無緣不進,事極驚駭,應差人員,請竝命罷職。執義李延年引嫌而退。疾病之來,雖曰難免,召牌不進,在例當遞,請命遞差。答曰,依啓。
吏曹參議兪棨上疏。大槪,敢冒萬死,略陳任職無狀之罪,請命亟遞,新授本職及兼帶之任,仍治臣罪事。入啓。答曰,省疏具悉。爾其勿辭,從速察職。以上朝報
上在慶德宮。停常參·經筵。
藥房都提調元斗杓,副提調朴世模啓曰,伏未審邇間,慈殿調攝之候,何如?自上眼患·失音等症候,亦何如?春寒如此,憂慮未弛,敢來問安。答曰,知道。以待數日,議定鍼穴似可。
王大妃殿,藥房問安。答曰,知道。
藥房再啓曰,卽伏聞醫女等所傳之言,慈殿症候,停藥之後,別無所患,而但就寢之時,似不無胸膈間微煩之氣,仍與鄭後啓·趙徵奎及諸御醫,反覆相議,則皆以爲,血分之熱,恐或未盡祛之致,前進加入四物湯,卽治血分夜間之熱,而養血淸熱,莫善於此劑,更進五六貼宜當云。此藥三貼劑入,何如?答曰,知道。
傳曰,史官二員待命,騎馬六匹立之。宗廟·永寧殿春享大祭摘奸
備邊司啓曰,吏曹參議兪棨,以本司有司堂上,兼管賑恤之事,而除授本職,久不出仕,事多積滯,卽爲牌招肅拜,使之察任,何如?傳曰,允。
又啓曰,臣等與原任大臣及二品以上·三司諸臣,會于賓廳,以儒臣榻前陳達之意,再三商議。先將雜類受祿者,以散料磨鍊,則所減頗多。且議政府以下,自該曹進排之物,及下人受料之可減者,竝爲量減,而至於各樣貢物物種與價本,亦宜減省,而此則文書浩繁,非一二日所可考覈。令宣惠廳·戶曹·賑恤廳等官員,詳細算出,然後臣等更爲熟講,別單開錄,一邊入啓,以竢賜對之意,敢啓。傳曰,知道。
又啓曰,因再昨登對時儒臣所啓,就今用度及諸司貢物之類,減去三分之二事,當與原任大臣·二品以上及三司會議後,稟定於榻前矣。自前有如此會議之擧,則政院抄出應參之員,牌招來會,例也。明日齊會賓廳事,令政院,依例擧行,而二品中,非曾經實職之人,則不當竝招,以此分付,何如?傳曰,允。
政院啓曰,以備邊司啓辭,大臣·原任大臣·二品以上及三司會議裁減事,允下矣。除老病有故人員外,明日待開門,牌招賑恤廳堂上,應參之員,亦爲一體牌招之意,敢啓。傳曰,知道。
吏曹啓曰,水原府使有闕,依近例,令備邊司議薦,何如?傳曰,允。竝備局謄錄
政院啓曰,刑曹堂上·郞廳推考事,命下矣。臺諫方以罷職論啓,推考傳旨不得捧入之意,敢啓。傳曰,知道。
成均館官員,以同知館事意啓曰,今正月初七日,儒生上旬輪次,當爲設行,而春享大祭齋戒相値,不得設行之意,敢啓。傳曰,知道。
傳曰,政事,過大祭後,爲之。
傳曰,史官二員待命,騎馬六匹立之。以上朝報
上在慶德宮。停常參·經筵。
未時,太白見於巳地。
下直,開城經歷尹塏。
有政。吏批,判書尹絳□,參判金壽恒□,參議兪棨□,承旨缺進。
以呂聖齊爲持平,成台耉爲執義,尹敏聖爲敦寧參奉,以南斗樞爲宜寧縣監,金道鳴爲泗川縣監,嚴可訥爲比安縣監,李尙稷爲興陽縣監,吳挺垣爲水原府使,南宗伯爲積城縣監,盧濈爲穩城府使,許晟爲三水郡守,李叔鎭爲高城郡守,鄭斗齊爲長淵府使,李後老爲兎山縣監,具崟爲遂安郡守,尹行得爲嘉山郡守,閔汝老爲正言,尹絳爲判義禁府事,金壽民爲禁府都事,待敎崔致翁,學正權迪,承文正字鄭載嵩,承文副正字申厚載,竝單付,廣興主簿宋以穎,中部主簿趙時稷相換,扞城郡守權坽,嘉善降通政。吏曹謄錄及政軸
判義禁吳竣上疏。大槪,召牌下臨,病未趨詣,惶恐伏地待罪事。答曰,省疏具悉。卿其安心,勿待罪。
益興君洪重普上疏。大槪,召牌之下,病未趨進,乞削臣職,仍治臣逋慢之罪事。答曰,省疏具悉。卿其勿辭察職。
刑曹判書呂爾載上疏。大槪,病未赴召,惶恐待罪事。答曰,省疏具悉。卿其勿辭察職。
刑曹參判李翊漢上疏。大槪,召牌之下,病未趨詣,乞削臣職,仍治臣罪,以爲人臣慢命者之戒事。答曰,省疏具悉。卿其勿辭察職。
傳曰,明日常參爲之。
政院啓曰,來十一日,文臣殿講日次,取稟。傳曰,爲之。
又啓曰,來十一日輪對日次,取稟。傳曰,爲之。
兵曹判書洪命夏上疏。大槪,冒萬死更申前懇,乞削臣職,以正臣罪事。答曰,省疏具悉。已諭予意矣,何用固辭?卿其安心勿辭,速出察職。
政院啓曰,今日賓廳會議時,弘文館校理金萬均,承召來詣闕門外,以家有可疑之疾,陳疏到院而不敢捧入矣。此與無端不進有異,金萬均推考,何以爲之?敢啓。傳曰,然則勿推。
吏曹啓目,粘連觀此知事吳竣上疏云云。吳竣年紀雖老,精力尙强,金吾之長,似不至難堪,而耆老之臣,屢次陳懇,亦不可一向敦迫,姑宜許副其願是白乎矣,重臣進退,臣曹不敢擅便,上裁,何如?啓依回啓施行。以上朝報
上在慶德宮。停經筵,只常參爲之。
未時,太白見於巳地。夜一更二更,月暈。
下直,淸公監司吳挺緯。
卯時,常參時忠公監司吳挺緯引見同爲入侍上出御資政殿。承旨六員·史官二員,先百官三字缺行四拜禮于西庭。禮訖。朴世模·洪處大·鄭萬和·鄭麟卿,自拜八行缺禮曹佐郞崔繼亨,監察鄭後俊,缺數字記事官尹深在東班,東平尉鄭載崙,朗善君俁,知敦寧趙啓遠,陽遠君許選,禮曹參議金光燦,刑曹參議元萬石,參知金始振,刑曹佐郞柳之芳,兵曹佐郞李□□,工曹佐郞黃道光,注書李端錫在西班,序立于東西庭行禮。禮訖。領議政鄭太和以下諸官,各以其班,退出外庭,大司諫閔鼎重,校理閔維重,副校理李敏敍,仍上殿奏事,記事官尹深·崔致翁,入侍如常儀。閔鼎重啓曰,臣伏見全南監司狀啓,則右水使趙猷欲代造古阜郡戰船,而受其價米矣。古阜郡守不從,則趙猷發憤,重杖船將·色吏,其他悖慢之事不一云。從前水使代造戰船,責價於各邑之弊,罔有紀極,故因御史李尙眞書啓,明立禁令,船價亦減定,仍令道臣,如有犯禁者,則一一摘發請罪矣。今者趙猷,當此無前凶歲,越禁行私,乘憤侵虐,極爲痛駭,請命拿問定罪,以警他人,以防後弊。上曰,未知曲直在誰,姑先從重推考,觀其緘辭而處之。又啓曰,古阜郡守崔寬,旣被水使之侵切,則勢所不安,而聞其呈狀於監司也,語多不遜云。上官,雖先失其道,爲下者,何敢輒爲不遜之語乎?請古阜郡守崔寬罷職。上曰,若爲罷職,則正中其願,從重推考,可也。又啓曰,昨見政院啓辭,則殊甚猥濫矣。校理金萬均家,有可避之疾,難於行公,則啓稟處置,可也,旣不處置,又不得捧疏,而謂之異於無緣不進,至請勿推,揆以事體,豈容如是?請當該承旨推考。上曰,依啓。又啓曰,校理金萬均家,有可避之疾,則縱不得卽入禁直。當此上下憂遑之日,進參於裁省會議之所,有何不可?請命推考。上曰,依啓。又啓曰,臣聞京畿驪州地,有地震之異,而道臣尙無所聞,極爲非矣。近日諸道災異及民事,爲道臣者,恬不動念,亦不爲申飭守令,故守令亦不隨卽具報,每致如此之弊,使朝廷,漠然不知,請京畿監司鄭知和從重推考。上曰,依啓。閔維重曰,近來禁酒,乃是法典應行之事,當此上下憂遑之日,雖係御供,旣有議減之敎,內資供上酒,姑宜限一年姑罷,而如太常·養賢庫所用之酒,亦令權罷。且於外方使客接待之際,亦令勿爲用酒,爲當矣。上曰,兩處供上酒,曾已減之矣。兩慈殿供上酒,亦令限今年權罷,而其他玉堂所言之處,竝令勿爲用酒,可也。維重曰,臣受暇往還之路,目見癘疫甚盛,鄕村無一處得免者,若復漸至熾蔓,則死亡益多,無可及救,速宜依故事,設行癘祭於各道,此事決不可視以文具而不爲。若能至誠虔禱,則豈無感應消弭之理乎?上曰,全南監司始爲啓聞矣,爲先遣官設祭於全南道,可也。鄭萬和曰,今日擧動臨迫,諸官皆會之後,本院以啓下之事,將爲分付,招致禮曹郞廳,則尙不入來,事甚怠慢,請當該郞廳,從重推考。上曰,允。萬和曰,當此遇災節省之日,若係浮費,則雖少,不可不減,朔書與篆文賞格,居首者,草注紙五卷·筆四柄·墨三笏,之次草注紙三卷,又之次,草注紙二卷,每朔如此,通計二十卷,合一年計之,則其數亦多矣。居首賞格之紙五卷,今減爲二卷,竝與筆墨施賞,而之次以下之賞,則姑減,何如?上曰,限今年,依爲之。吳挺緯曰,鹽盆事,今方査覈,自朝家,當有處分之擧,革罷與否,非臣所敢與知,而救荒,無過於鹽矣。本道所在內司以下諸宮家·各衙門所屬鹽盆,限今年,特爲移給,則雖未知厥數之多少,而其爲蒙惠,何可盡達?上曰,內司所屬鹽盆春燔,移用於賑救,其餘他處所屬,言于備局,量宜處之。挺緯曰,戶曹所屬瑞山·泰安鹽鐵木,一年或四五十同,或五六十同矣。今聞戶曹判書因災邑文報,或爲移給使用於賑救云,所謂鹽鐵木,木品極麤,其數雖多,不足補用,而若以本色料理用之,則其於賑救,亦不無所補矣。此事直報該曹,亦可得請,而旣已登對矣,敢達。上曰,言于該曹,量處,可也。沈世鼎曰,伏聞知中樞府事宋時烈,渾家阻飢,至於賣書冊以糊口云。凡在小民,亦必賙賑,以救其飢,況於此人?不可無周急之道矣。上曰,言于本道監司,題給食物。
傳于沈世鼎曰,長生殿退件棺板一部,卽送于寅平尉家事,言于該曹。
沈世鼎,以兵曹言啓曰,本曹正郞李世翊,身病甚重,屢日廢仕,連次呈狀,而判書有故,勢難處置,使之給暇調治,而症勢一向危苦,差復無期。所掌軍色,尤是劇務,決難久曠,李世翊,令該曹今古改差,以在京無故人,差出,何如?傳曰,允。
執義成台耉上疏。大槪,積年痼疾,決無供職之望,敢陳危迫之懇,冀蒙遞免事。答曰,省疏具悉。爾其勿辭察職。
敎忠公道觀察使吳挺緯書,王若曰,騎曹爲佐,已知戎政之修,湖臬乘流,可期郵傳之速。朝臣共喜,宵旴何憂?睠彼五十州之缺碁,寔惟三百里之納秸。當定鼎於洛邑,鷄林固讓終南。逮駐蹕於山城,錦江暫成渭水。韓林貢紵,當岱畎之枲絲,瑞·泰征鹽,接京江之舟楫,征賦之煩稍歇,幸賴新令之便,水旱之災荐臻,或至今日而極。弱塡而壯散,安撫之念徒勤,罍恥而甁傾,賑活之策難遍,苟非通敏適用,曷能惻怛如傷,惟卿氣度軒昻,符采映發。燼餘缺以上燼餘及朝報
上在慶德宮。停常參·經筵。
卯時,日有重暈。自辰時至未時,日暈。夜一更,有霧氣。
寅平尉卒逝後,大殿·大王大妃殿·王大妃殿·中宮殿,政院問安。答曰,知道。
大王大妃殿,二品以上單子問安。答曰,知道。
大殿·王大妃殿·中宮殿,二品以上問安。答曰,知道。
藥房都提調元斗杓,副提調朴世模啓曰,寅平尉之喪,出於意外,驚慘之中,慈殿調攝之候,何如?自上眼患·失音等症,亦何如?受鍼當否,與諸醫商議,則皆以爲,春寒猶未解凍,此非行鍼之時,差待望後,日氣稍和,議穴宜當云。臣等不勝憂慮,敢來問安,竝此仰稟。答曰,慈候因驚悼慘痛,而有加於近日,胸膈痞滿之氣,亦頗甚矣。予之所患眼疾,亦加於數日矣。望後受鍼,不可不爲也。
藥房再啓曰,臣等卽與柳後聖及諸御醫,反覆商議,則皆以爲,慈殿所患諸症,皆出於心經之火,而心火之上升,亦由於勞神用慮,則今此寅平尉之喪,驚慘悲疚之中,心火之更發,勢所必然。養血淸火湯,通治三焦火之良劑,而尤切於瀉降心火,此藥豫爲進御,宜當云。三貼姑先劑入,何如?答曰,知道。
藥房三啓曰,卽伏聞有大妃殿則限十日,大殿·中殿則限七日,以素膳磨鍊之敎,臣等不勝憂悶之至。緦·小功之喪,成服後飮酒食肉,乃禮經所在,則古聖人參情制禮之意,可以見矣。雖在相敵之間,十日·七日行素,大有違於禮經本意。況慈殿與聖上,長在未寧進藥之中,尤不當過制行素,以致損傷元氣也。臣等待罪保護之地,不得不仰稟,伏乞聖明,俯察下情,上告慈聖,亟收素膳磨鍊之敎,以副群下區區之望,千萬幸甚。答曰,慈殿十日之限,啓請降五,事極幸矣。
藥房四啓曰,卽伏承問安之批,有慈聖胸膈痞滿之候之敎,與柳後聖及諸御醫,更爲商議,則以爲胸膈痞滿,皆是心火上升,鬱而不開而然。纔已啓稟,養血淸火湯,亦出於慮其發此症而議定云。依前啓稟,劑入之意,敢啓。答曰,知道。
傳于鄭萬和曰,今此寅平尉之喪,出於意外,其驚心慘痛之懷,難以形言。令該曹,別定郞官,禮葬等事,另加着實擧行。
洪處大啓曰,凡問安之日,則史官皆當來參,而注書李端錫,今日不爲仕進。朝廷問安之時,史官不備,未免苟簡,請李端錫推考。傳曰,允。
鄭萬和,以禮曹言啓曰,今正月初九日常參時,校理疊書閔維重所啓,臣受暇往還之路,目見癘疫甚盛,鄕村無一處得免者,若復漸至熾盛,則死亡益多,無可及救,速依故事,設行癘祭。此下燼餘缺
朴世模,以內醫院官員,以都提調意啓曰,凡特遣御醫看病之時,病勢輕重及危急氣絶等書啓,看病醫官,送于本院,則本院掌務官,傳于承傳色入啓,自是舊例,而今此寅平尉氣絶書啓,直傳於內間,使本院,茫然不知,其爲事狀,殊甚駭異。看病醫官梁濟臣·李祉述等,竝姑先從重推考,何如?傳曰,允。
司諫鄭繼胄啓曰,臣頃忝憲府,重被玉堂之箚遞,而彈墨未乾,又除諫官,廉隅所在,決不可冒昧羞恥,抗顔就列。況臣素患疝痛,今又復發,情勢病勢,俱難供職,屢呈辭單,見阻政院,縮伏惶懼之中,召牌又降。臣之病勢方苦,竟未趨詣,不恭之誅,誠所難逭,所當卽爲出避,而所患尙爾,無路轉身,經日之後,扶曳入肅,始爲引避,臣之罪戾,至此而無所逃矣。且臣近以李行逸之事,竊有所痛惋於心者。當初行逸云云之說,言於洪命夏也,其間曲折,則臣未之知,而臣與行逸,暫有面分。當行逸待命之時,臣適肅謝軍職,自闕下退來,路經禁府之前,歷見行逸,問曰外間之人,或言公自謂全不爲其語云,然乎?行逸答曰,何其然也?往來行言,如此如此,故堂郞之間,陳其所聞而已。然此其流言,而非聞於李之翼也。且曰,事已至此,何以則善也?臣曰,毋論罪之輕重有無,當從實而已云爾,則行逸亦曰,吾亦欲從實爲之云矣。今觀其供辭,則與前日言於臣者,全然不同,節節變辭之狀,昭不可掩,人之無狀,一至此哉?非但誣陷長官,至於此極,欺罔天聽,而眩亂一時之耳目,則宜施流竄之典,以示痛絶之意,豈可與李松齡輩言語推諉之事,比而同之,使自晏然偃息於門外乎?臣親聞其言,又叨言地,而旣因賤疾,有此逋慢之罪,不得論啓,以正其罪,臣之所失,至此益大,尤不可一刻仍冒,請命遞斥臣職。答曰,勿辭。
鄭麟卿啓曰,司諫鄭繼胄,再啓煩瀆,退待物論矣,傳曰,知道。
大司諫閔鼎重啓曰,臣於頃日登對也,以李行逸事,因大臣已發之端,妄有陳達,而聖上詢于諸臣,參酌處置矣。卽伏聞司諫鄭繼胄引避之辭,則兼陳行逸誣陷上官,欺罔天聽之狀,擧其所目覩耳聞於行逸者爲言,而備陳朝家施罰之太輕,臣於此,不勝瞿然焉。行逸之前後變說,用意巧陰,臣不待繼胄之言,固已見其供辭而知之,亦嘗略陳於榻前矣。第念行逸之變幻誣罔,皆出於畏死恇㤼,求生幸免之計,其罪狀,則流竄亦輕,論以大體,則不必窮治,故只援先朝已行之例,而不復論執於議對之際矣。同僚擧其耳目之所覩聞者,而爲此執法之論,臣誤引不同之科,輕發從輕之請,實有其失矣,何可晏然仍冒於諫官之列乎?請命遞斥臣職。答曰,勿辭。
鄭麟卿啓曰,大司諫閔鼎重,再啓煩瀆,退待物論矣。傳曰,知道。以上燼餘
政院啓曰,全南右水使趙猷推考事,命下矣。臺諫方以拿推論啓,推考傳旨不得捧入之意,敢啓。傳曰,知道。
又啓曰,古阜郡守崔寬推考事,命下矣。臺諫方以罷職論啓,推考傳旨不得捧入之意,敢啓。傳曰,知道。
禮曹啓曰,傳敎矣。禁酒一款,令法府·法曹,申明嚴禁。且養賢酒及使客接待時,勿爲用酒事,兩慈殿供上酒,限今年權停事,竝分付各該司及諸道,何如?傳曰,允。
又啓曰,傳敎矣。備局昨因全南監司狀啓,以本道癘疫熾盛之故,藥物,令兩醫司,覓送道內中央處,別遣近侍致祭事,覆啓矣。儒臣所啓又如此,遣官致祭事,趁卽擧行,而祭物,則令本道精備,隨時設行事,分付該道,何如?傳曰,允。以上朝報
上在慶德宮。停常參·經筵。
自午時至申時,日暈。夜自一更至三更,月暈。四更,月有兩珥。
鄭萬和啓曰,明日常參·經筵,取稟。傳曰,停。
藥房都提調元斗杓,副提調朴世模啓曰,伏未審夜間,慈殿驚慘之中,胸膈痞滿之氣,視昨加減,何如?自上失音等症,亦何如?臣等憂慮未弛,敢來問安。答曰,慈候,已言于醫女矣。予之所患,別無加減矣。
藥房再啓曰,昨伏承慈殿十日素膳啓請降五之敎,雖極幸矣,方在累朔未寧,進藥之中,違制行素,多至五日,則損傷元氣,以致日後之憂,勢所必然。伏願聖明,從容診稟,更加降減數日,千萬幸甚。且自上七日素膳請減之啓,終無可否之敎,臣等益不勝憂悶焉。自冬徂春,長在違豫之中,前頭又有受鍼之擧,而徑情强行不當行之事,以致大損元氣,揆諸情禮,俱未知其得宜,請加三思,亟收七日素饍之命,以副區區之望。臣等待罪保護之地,備知群下之情,不得不再次煩瀆,不勝惶恐之至。答曰,慈殿素膳,因國忌而然矣。予之素膳,限五日封進,可也。
趙胤錫,以都摠府言啓曰,今日入直軍士,當爲中日習射,而停朝市相値,不得爲之之意,敢啓。傳曰,知道。
又以賑恤廳言啓曰,今正月初五日大臣·備局堂上引見時,大司諫閔鼎重所啓,卽聞外方富民,或欲收養遺棄兒,而未有朝家事目,恐爲日後之患,不敢收養云。今日之計,唯當以救死爲急,請令該廳,作爲事目,急速頒布,何如?上曰,分付該廳,速爲擧行,可也。又所啓,今日賑救,十分急迫,不但申飭戒督而已,亦不可無激勸之道。令該廳,別爲事目,待賑政畢後,救活飢民數多者,監司·守令,竝爲論賞,何如?上曰,依爲之事,命下矣。遺棄兒收養,守令論賞事,賑恤事目中,添入以啓,而監司論賞一款,則監司乃是方面大官,與守令,事體不同,朝廷自當觀其成效,有所褒嘉,似不當入於事目之中,姑勿擧論,何如?傳曰,允。
府啓,竝引嫌而退。處置措辭竝燼餘請司諫鄭繼胄遞差,大司諫閔鼎重出仕。臣等伏見司諫鄭繼胄引避之辭,李行逸往來行言,堂郞之間,實有所陳云云,而按其所供之言,則不但與言於繼胄者,全然不同,前後變說,反覆陰巧,以至搆誣上官,欺罔天聽,其間情迹,有不忍言者,罪狀益著,不可屛黜門外而止,請李行逸竄逐邊遠。近來人心不淳,浮言日興,雖有聞於耳者,不必輕說於人,而兵曹判書洪命夏,身爲大官,不愼樞機,自取下官之誣辱,其在事體,所傷非細,請兵曹判書洪命夏從重推考。答曰,依啓。
大司諫閔鼎重啓曰,新除授正言閔汝老,時在忠公道鎭岑地,請斯速乘馹上來事,下諭。答曰,依啓。
兵曹判書洪命夏疏曰,伏以臣,前日所遭,前古所無,自惟缺無如革祛職名,退伏省愆,故投疏祈懇,不避煩瀆,缺批反覆丁寧,殿下之寬臣者至矣。待臣者極矣,君臣之間,有同父子,父之於子,敎諭如此,則一向退縮,非子之道,揆以分義,唯當顚倒趨走,以承恩命之不暇,而第念近日紛紜,專由臣之不愼樞機,且三朝犬馬,忝在崇班,而不得不與小官爭辨,以之貽辱於淸朝者甚矣。臣之負犯,旣至於此,則顧何敢晏然復出,自齒於平人哉?人之立於世者,無大於廉隅,國家之待臣僚者,亦無大於廉隅,臣若復出,則雖可謂之恭君命,至於廉隅,一切掃地盡矣。聖明何所用臣,臣亦以何道事君乎?竊念我朝一脈之不墜者,卽廉恥上事也。是以苟涉廉隅,雖細微如毫髮,此必曲避而力陳之,以爲士夫風節,此則聖上之所已知。近日所遭,雖蒙天日下燭,其可自缺無傷於廉隅乎?況聞伊日入侍之臣,有以遞臣職名仰達云者,此實諒臣缺不可冒出之狀而然也。他人之爲臣謀者,尙如此,況臣自謀之道乎?殿下之責於臣者,分義也,臣之龥於殿下者,廉恥也。分義廉恥,有互爲輕重之時,伏乞聖明,俯諒愚衷,將臣本職及兼帶,特賜鐫免,一以扶植廉隅,一以安愚分,千萬幸甚。答曰,省疏具悉卿懇。卿其安心勿辭,從速察職。
前司直李翔疏曰,伏以臣,祗受今月十一日下諭,以臣爲司憲府持平,使之乘馹上來者,臣承命跼蹐,若無所容,缺循省,匪榮伊懼,玆敢控瀝肝血,仰籲於天地父母之前,嗚呼,此豈循例飾讓之爲哉?念臣受氣甚薄,夙嬰疾病,精神耗損,視聽昏蔽,以是退縮,自分不齒於人,形骸雖具,乃一枵然空殼耳。至於前日入參經席,雖亦迫於嚴命,而爲不得已之擧。然回顧平昔,則其所得於口耳之末者,在臣猶可謂所長,而强解硬說,顚錯謬戾,無裨萬一,徒辱名器,缺思惟悔莫之追。況此臺憲之職,何等重任,國體朝綱缺疵民瘼,皆所當言。員秩雖卑,治忽所係,故雖在缺極選如是,而可使如臣疲癃殘疾,萬不逮人者當之,缺心未豫,百敗俱生,危亡之兆,不一而足。雖使朝家缺合人心尙患難救,況此誤恩,乃爲失宜之大者,四方缺議有識之竊歎,不獨歸於臣身,則深爲盛朝之惜也。然缺以義理之不可者言之,若臣之情勢,又有大叚危迫,而不能缺者,臣於前月,省父於京口,歸到中路,墜馬傷損,曳還調治,未有痊可之望,雖欲忘廉喪恥而進,其道末由。言責重地,不宜緣臣久曠,伏乞聖明,卽許改正,毋使愚臣,重貽狼狽之憂,則於公於私,實爲兩幸,臣無任云云。踏啓字。以上燼餘
上在慶德宮。停常參·經筵。
卯時,日有兩珥。夜自一更至三更,月暈。四更,月有兩珥。內下日記
鄭萬和啓曰,明日齋戒,明明日國忌,此兩日視事,頉稟。傳曰,知道。
王大妃殿,藥房口傳問安。答曰,知道。
藥房都提調元斗杓,副提調朴世模啓曰,伏未審夜來,慈聖驚慘之餘,調攝之候,何如?自上眼患·失音等症,亦何如?臣等憂慮未弛,敢來問安。答曰,慈候,已言于醫女矣。予之所患,一樣矣。內局謄錄
朴世模啓曰,右副承旨鄭麟卿家,有可疑之疾,陳疏到院,今方退却,而勢難出入於近密之地,合有變通之道,何以爲之?敢稟。傳曰,然則遞差。
趙胤錫,以都摠府言啓曰,副摠管南龍翼,義禁府褒貶坐起,進去晝仕,請出標信。傳曰,知道。
又以兵曹言啓曰,當日生員李行迪稱名人,自開陽門入來,差備門外擊錚,極爲駭愕。令攸司,囚禁治罪,同門守門將金萬英,常時不能禁斷雜人,以致闌入,亦爲非矣。推考,何如?傳曰,允。
又以備邊司言啓曰,今此減省變通,開錄別單,爲先書入,以備睿覽,而伏候某日來會之命矣,敢啓。傳曰,允。
又以備邊司言啓曰,今正月初九日引見時,忠公監司吳挺緯所啓,鹽盆之事,今方査覈,自朝家當有處分之擧,革罷與否,非臣所敢與知,而救茺,無過於鹽矣。本道所在內司以下諸宮家·各衙門所屬鹽盆,限今年,特爲移給,則雖未知厥數之多少,而其爲蒙惠,何可盡達?上曰,內司所屬鹽盆春燔,移用於賑救,其餘他慮所屬,言于備局,量宜處之事,命下矣。泛稱各衙所屬鹽盆,未能的知其數,某邑某衙門所屬幾坐,應收鹽亦當爲幾許,急速啓聞後,知其元數,量宜除給宜當,以此分付,何如?傳曰,允。
又以備邊司言啓曰,南漢軍餉還上畢捧之後,守禦使例爲啓請,發遣從事官封倉,而守禦使洪命夏,方在辭職之中,不得啓請,今已歲翻,停捧尙未擧行云,本廳從事官一員,依前發遣,封倉,何如?傳曰,允。
又以義禁府言啓曰,今日本府,以褒貶開坐,而適値山川節祀正日,凡干公事外,罪人刑推,則依前例,不得爲之之意,敢啓。傳曰,知道。
又以義禁府言啓曰,罪人崔廷顯,初以背腫保放,日子已久之後,曾以還囚之意啓請,則姑待差歇,還囚可也可事,傳敎矣。今則崔廷顯病患,已爲差復云,還囚之意,敢啓。傳曰,知道。
又以弘文館言啓曰,本館僚員之不齊,未有甚於近日。卽今上下番見存,只是三員,而下番則修撰臣李翊,獨爲入直,將至一月,事甚苟簡。後日政,上下番闕員竝爲差出,以爲推移入直之地,何如?傳曰,允。
鄭萬和啓曰,全南道癘祭,遣近侍設行事,昨日備局,覆啓蒙允矣。所當卽卽分付該曹,差出祭官,而備局該吏,尙不擧行,事甚可駭。當該色吏,令該曹,囚禁治罪,以爲警飭之地,何如?傳曰,允。
執義成台耉疏曰,伏以臣,積年痼疾,添得中風,決無缺擧朝所共知。前後忝冒,非止一再,而猥陳疏章,每蒙恩遞,粗安危喘,苟度時月。不意玆者,新命遽下,驚惶悶蹙,罔知攸措,敢將危悃,昨已陳瀆,而聖批溫諭,反下勿辭之敎,臣誠感激,尤不知所處。臣苟有一分自力起之望,則所當擔曳出肅之不暇,而臣之病勢,旣到十分地頭,奄奄喘息,斷績殆盡,不得不再籲於天地父母之下,臣罪萬死。伏乞聖慈,曲加矜惻,亟許遞免,公私幸甚。臣無任云云。踏啓字。以上燼餘
上在慶德宮。停常參·經筵。
仁獻王后忌辰齋戒。
趙胤錫啓曰,備邊司郞廳來言,今日賓廳坐起日次,而國忌齋戒相値,不得開坐云,敢啓。傳曰,知道。
傳于鄭萬和曰,以開月念間,淑缺公主當爲出閤矣。器皿等物及所接家舍半行缺修造事,分付該曹。數行缺。
獻納金萬基啓曰,臣伏蒙恩暇,歸掃先壠,以伸霜露之懷,無任感激于中。事訖,卽當上來,而有所違延,遂過由限,曠離職次,爲日已多,身爲臺官,違越法例,不可晏然仍冒。不得不瀆撓於淸齋之日,臣罪尤大,請命遞斥臣職。答曰,勿辭。
趙胤錫啓曰,獻納金萬基,再啓煩瀆,退待物論矣。傳曰,知道。
大司諫閔鼎重啓曰,獻納金萬基,引嫌而退。受由過限,雖不自安,據式計期,僅遲四日,道路遲延,事勢或然,不可以此輕遞臺官,以啓數遞之弊,請獻納金萬基出仕。答曰,依啓。
沈世鼎啓曰,臺諫出仕事,命下矣。日勢已暮,明日待開門,命招之意,敢啓。傳曰,知道。
夜一更,月暈。以上燼餘
上在慶德宮。停常參·經筵。
仁獻王后忌辰。
鄭萬和啓曰,明日常參·經筵,取稟。傳曰,停。
趙胤錫,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
又以摠戎廳言啓曰,本廳缺。以上燼餘
傳曰,寅平尉墓幕,令本道造給事,分付。
以大司憲宋浚吉病重,上去不得事狀啓,傳曰,遞差。竝朝報。
上在慶德宮。停常參·經筵。
鄭萬和啓曰,明日常參·經筵,取稟。傳曰,停。燼餘
王大妃殿,藥房口傳問安。答曰,知道。
藥房都提調元斗杓,副提調朴世模啓曰,伏未審邇間,慈殿調攝之候,何如?自上眼患·失音等症加減,亦何如?鍼穴議定,日氣尙寒,更觀數三日,稟處似當。臣等憂慮未弛,敢來問安,竝此仰稟。答曰,知道。慈殿症候,已言于醫女矣。明日議定穴處,可也。內局謄錄
政院啓曰,備邊司郞廳,以大臣意來言,明日當依下敎,來會賓廳,而原任大臣,不可不參,微稟爲當云,敢啓。傳曰,原任大臣,亦爲命招。備局謄錄
有政。吏批,判書尹絳缺,參判金壽恒缺,參議兪棨缺,承旨缺。
吏批啓曰,玉堂闕員,今當差出,而擬望之人乏少,時推相避,竝擬,何如?傳曰,允。
又啓曰,前頭有都目大政,本曹郞廳,時無見存之員,不可不差出,而擬望之人乏少,與該房承旨有相避人員,竝擬,何如?傳曰,允。
以尹飛卿爲同副承旨,李晩榮爲司諫,李翊爲吏曹正卽,金以鏡爲豐基郡守,蘇斗山爲安州判官,金萬基爲修撰,李觀徵爲平安都事,朴世基爲江華經歷,金基發爲兼引儀,李程爲持平,李柙爲兵曹正郞,權德徽爲禁府都事,金益勳爲軍器僉正,崔繼亨爲刑曹正郞,黃道平爲監察,金元厚爲濬源殿參奉,安宗悌爲監察,李端錫爲典籍,洪重普爲右參贊,李延年爲執義,宋時喆爲獻納,朴長遠爲大司憲,張善瀓爲忠勲都事,鄭植爲司僕寺正,李敏迪爲副校理,趙持綱爲司評,尹弼殷爲禮曹佐郞,學錄金斗翼,東昌尉權大恒單付,前水原府事姜瑜,嘉善今降通政,前僉知金嶰,今加嘉善,前郡守趙塤,今加通政。
兵批。判書洪命夏上疏,參判朴長遠進,參議李袗病,參知金始振病,左副承旨趙胤錫進。
以李梲·鄭麟卿·成台耉·鄭繼胄爲副護軍,李翔爲副司直。以上燼餘
趙胤錫啓曰,事變假注書李世華,察任已久,自數日前,猝患寒疾,症勢不輕云。不可等待其差復,李世華改差,他假注書差出,何如?傳曰,允。
以李翊相爲假注書,崔商翼爲事變假注書。
府啓,全南左水使朴浻,性本麤悖,目不識字,除拜之初,已多物議。及其赴任之後,刑杖濫酷,處事顚狂,列邑之騷擾難堪,有不暇言,而營下土卒,不勝侵虐,擧懷離散之心。且爲遊獵,無端離鎭,順天松廣寺,距本營二日餘程,而多率軍官,駄載娼物,當此大侵,民皆就盡之時,三日張宴,猶爲不足,轉往富裕村舍,沈惑村女,留連忘返,其擅自離鎭,放肆無忌之罪,不可不懲,請全南左水使朴浻罷職不敘。推刷完畢之後,續續追訴,不勝紛紜,勿令聽理,固知聖意有在,而第於令前,或因呈狀,或因上言,許令諸道査覆,旣已啓聞之後,明知其爲私賤,而因其受敎,竝仍錄案。近於罔民,其在國家,所失不多,揆以王法,所傷不細,請令該曹·該院,將令前已査之類,更爲稟處,俾無歸怨朝家之弊。淮陽水入面山田,龍洞宮折受,而有主民田,多入於其中。仍本道査啓,戶曹覆啓,請令還給本主,而以依量案施行判付,故癸卯量後加耕田,竝爲折受,雖曰加耕,居民耕食,已過六十餘年。且爲收稅應賦之地,則與元田無異,而混入於折受,使小民,失業流散,決非聖朝美事。且道掌李景男,去秋下去,一日耕各捧蜂淸二升,此外供饋之侈,徵歛之多,罔有紀極,怨苦之聲,載於道路,北來之人,莫不目見而詳言之。當此民生罔極之日,不宜有如此擧措,以益其怨,請龍洞宮折受田,卽爲革罷,道掌李景男,令該曹囚治,以杜後弊。答曰,不允。作弊道掌李景男囚治事,依啓。
傳曰,石灰三百石,送于寅平尉山所。以上燼餘及朝報
未時,太白見於巳地。內下記草
上在慶德宮。停常參·經筵。
鄭萬和啓曰,明日常參·經筵,取稟。傳曰,停。
藥房都提調元斗杓,副提調朴世模,慈殿問安。答曰,知道。
藥房啓曰,伏未審夜來,慈殿調攝之候,何如?自上眼患·失音等症,亦何如?今日賓廳大臣·諸宰,承命來待,如有引見之擧,則勞動玉體,臨下酬酢之後,似不當於診察脈候,而議定鍼穴,辰巳之間,爲先入診似當。臣等敢來問安,竝此仰稟。答曰,依啓。慈殿症候,詳言于醫女矣。
藥房再啓曰,臣等卽伏聞醫女等所傳之言,慈殿所患,仍與柳後聖及諸御醫,反覆商議,則皆以爲,本症皆出於心肝經火盛血不足之致,目今驚悸之候,亦由於新聞慘喪,心驚火動而然也。宜用養血淸火鎭驚之劑,養血安神湯,加遠志·梔子炒各一錢,柴胡七分,朱砂五分,連進五六貼,徐觀前頭症情,更議宜當云。此藥三貼,爲先劑入,何如?答曰,知道。
趙胤錫,以都摠府言啓曰,都摠管尹絳,除標信,賓廳坐起進去之意,敢啓。傳曰,知道。
鄭萬和,以司饔院官員,以都提調意啓曰,臣今日監封物膳,而京畿所封缺及漁夫日下生鮮,皆是陳久之魚。使之改備,則改納之魚,又如此。勢將闕供,不得已捧入,而渠輩□□氷凍之節,預貿遠方所産之魚,欲爲充數之缺氷已解,不封新鮮之魚,殊甚駭愕。京畿缺生鮮當該下人,竝令攸司,囚禁治罪,何如?傳曰,允。
傳于趙胤錫曰,大臣·備局堂上,引見。以上燼餘
未時,太白見於巳地。內下日記
巳時,上御興政堂。閉戶。藥房入診,都提調元斗杓,副提調朴世模,假注書曺憲卿,記事官尹深·崔致翁,伏於楹外,醫官柳後聖·鄭後啓·尹後益·崔有泰·趙徵奎等入侍。上曰,前則雖細行文字,看過不勞,而今則必須近前熟看而後,可見字樣。且自去月晦間,目淚不流,而眼睫燥,似俗所謂乾眼疾者然,故欲受鍼以解之耳。醫官等奏曰,今日有拘忌,不可行鍼矣。上曰,第出外,議穴以入,可也。醫官罷出後,元斗杓請缺上命入來。斗杓曰,今日非但以節候爲忌缺故望日行鍼,鍼家忌之云矣。上曰,今日五六行缺上曰,當初亦欲以今春間還御,而卽今時氣尙寒,特未及定計矣。卿言如此,當速爲還御爾。斗杓曰,雖然,不可以臣之一言,斷定大事。卽今以裁省面稟之事,大臣·諸宰,皆來待賓廳,如賜引見,竝須商議,以開月日氣和暖之時,還御似當矣。上曰,唯。仍罷出。燼餘
時原任大臣·備局堂上·三司長官引見入侍,午時,上御興政堂。大臣·備局堂上引見,領中樞府事李景奭,領議政鄭太和,右議政元斗杓,吏曹判書尹絳,戶曹判書鄭致和,判尹李浣,禮曹判書金南重,禮曹參判金佐明,左尹柳爀然,大司憲朴長遠,左副承旨趙胤錫,副護軍趙復陽,大司諫閔鼎重,吏曹參議兪棨,校理閔維重,假注書曺憲卿·崔商翼,記事官尹深·崔致翁入侍。李景奭曰,慈候違豫已久,而不意遭此驚慘之喪,五六行缺此流皆有應受之祿矣。上曰,然則此輩皆自七品減祿耶?太和曰,然矣。鄭致和曰,掖庭署司謁以上,則以遞兒付祿,而別監以下,則限今年,以散料磨鍊,畵員之流,竝視此減俸矣。鄭太和曰,司畜署,雖不急之官,而旣罷更設,意有所在,則勅行所需畜物之價,自戶曹量給,使之措辦應用之物,而官員則不必永減矣。上曰,然。鄭太和曰,兩醫司合爲一司似好,而惠民署,則直是主簿衙門,而貢物旣爲減去,則諸上司所用藥物,亦當有定式而後,可以支過矣。上曰,可議者,只此二件事耶?太和曰,此外已悉於文書□□永減之中,忠義·擧義等遞兒,亦在其中,故人皆落莫,而至於擧義遞兒,則右相以爲數十年受祿亦至矣云爾。上曰,國計無從,爲此迫不得已之擧,朝家待功臣之道,不當如是,宜乎人心之落莫也。鄭太和曰,京畿所入進上月令中,多有不緊之物,其價費不貲焉。如生蘇魚八十尾之價,至於三石十斗之多,且蒸中蝦·生大蝦·葦魚·眞魚·生蟹·生訥魚·錦鱗魚·蘇魚及僧芽蔑菜·海紅菜·僧菴草缺綠菜·新眞末·靑瓜·稷米·黍米·粟米·眞瓜·西瓜·茄子·東瓜·蓮實·榛子·楸子·薯藇·銀杏等二十八種之價,至於五百四十餘石之多。且凡生鮮一尾之價,亦給上米缺斗,如此之類,亦當隨其緊歇,量宜裁減,而許多名目,不可盡稟於席上,當於退出後,六七行缺上曰,元子宮燒木,以大殿進排之數,推移用之,元子宮四竈半,勿爲進排,可也。鄭太和曰,其人一名子一年之價,以細布缺同四十疋爲式,而通許掖庭署溫堗木,內各司燒木缺種炭及宗廟以下各處祭享時進排之數,外各司應用炭木之數,則其人布,所費甚多,而其間不無濫觴之弊。如侍講院書冊,旣下於弘文館,而猶以冊點火爲名,例入炭木,依前仍存。又如掖庭人及宮闕內缺等炊飯木所用,亦不貲矣。上曰,相議量減,似當矣。仍下問點火等各項所用炭木之數,幾何?太和曰,詳在元單中矣。上曰,此一千斤內,減其四百斤,可也。李景奭曰,當此民事孔慘之日,御供物膳,旣已減除,則太僕馬匹,尤當更減,以除一分之弊矣。廐有肥馬,野有餓莩,此實聖訓所戒也。漢時有不缺之馬,而古人亦以內廐馬其可減乎之語,爲進退之義,參之旣往,是非立見,勿謂所減之數已多,而又減數十匹,則聖上節損之德至矣,而下之觀缺亦深矣。鄭太和曰,曾以領府事陳箚,前減二十匹,後減四十匹,前後所減,已至六十匹之多,今又減之,則似未足於緩急使用之際矣。臣意則仍存馬匹之數,只減所食之穀,似當矣。上曰,減數非難,而不意使用之時,似有不足之患,馬匹,則仍存其數,自本寺,量減其料食,可也。五六行缺太和曰,還御事,旣已定奪矣。久廢缺修理之事,而此時外方民生,救死不贍,油芚草席等物,不可分定於各官,姑以該曹所存者,推移塡用,而亦因前排,補綴以用,似可也。上曰,戶曹有餘儲紙地耶?鄭致和曰,雖不能如常時修理之事,而本曹有若干用餘之紙,亦可以此推移矣。上曰,前日修理時,亦有自內出給之事,該曹不足之數,則今亦可以自內補給矣。李景奭曰,人臣,以君上厭聞之故,不盡其所懷,則是不忠也。營將之可罷,臣旣箚陳,而未蒙允兪,故敢此更達。方今飢餓荐仍,國用垂乏,而諸道營將之坐費廩料,誠爲無謂。當初設立之意,雖非不然,而此時浮費,不可不念。如以一時竝罷爲重難,則其中稍加裁革,如一道四營之處,召還其半,則以其廩費之用,可救許多飢民,値此大警動之時,大變通之事,則遠近觀聽,皆服聖上惜費軫民之至意矣。上曰,營將之設,意實有在,而況此飢饉之餘,脫有緩急之事,則營將不無所缺或者雖以爲臨時自京差遣,猶可及期周旋云,而此缺亦未爲得廷議,以此不能歸一矣。景奭曰,備盜缺雖無營將,自有兵·水使·討捕使等官,且今日邊虞,不至大叚,而民生之飢餒日甚,寧忍不顧浮費,而仍存不急之官,重貽飢民之戚哉?臣之必欲罷營將者,乃爲缺臣又聞近爲興平尉公主出閤,將修造仁祖大王本宮云,土木之役,此非其時,五六行缺上曰,外方癘疫,處處熾發云,而道臣何無啓聞者乎?且全南道遣官致祭事,亦無擧行之事,何耶?鄭太和曰,湖南設祭事,該曹旣已回啓判下,而其他諸道,則本道時無啓聞之事,自京先送祭官,亦似未當矣。缺年祭文中,有十無一瘳,百里蕭條之語,其時本道之人,皆以爲失實之文,而嫌其或近於言讖云矣。閔維重曰,今此裁省之事,雖非偶然,而歲運不可預料,今年之必得豐登,未可取必,而自上旣減御供,則群下之心,其何敢晏然於常祿之享乎?臣意則自今日百官頒祿,亦以散料頒給,爲可耳。上曰,一年之內,減而又減,則將何以責其廉恥耶?元斗杓曰,雖以缺其費則一也。鄭致和曰,今若以祿爲料,則只有缺之名,而實則無應減之數矣。閔維重曰,以遇災缺之意言之,則常祿之受,實有所未安於心者矣。上曰,豈可以祿料之易其名而上格天心乎?鄭太和曰,凡祿政事,例於科前爲之,而今以兵曹判書未行公之故,尙未擧行。非但衛士未卽受祿,或有自軍職,移拜實職,而未受其祿者。自前判書有故,則亦有參判爲祿政之時,今亦依此爲之,何如?上曰,當日內開政,差出參判,使之卽爲祿政事,可也。趙復陽曰,兩南飢饉,民命垂盡,本道田稅,今若畢運京中,則本處無他賑救之物,臣意則莫如仍置其道,以裨賑恤之用也。元斗杓曰,國家經費,專賴於田稅,而經費若絶,則四五行缺李景奭曰,今日之勢,與窮人治産之事相近,窮人契闊,若量入而爲出,則雖斗米尺布,誠無虛費之時矣。或因不得不爾,而至有意外濫費之事,則其産業,亦不以此而尤蹙也。今若只慮經費之不足,而徵賦於垂死之飢民,則是豈若保赤子之意也?況旣減之後,則必不無自然推移之事,臣意則全南右道田稅之未捧者,一切減免,以慰民心,可也。上曰,右道則姑爲減給,左道則仍令捧留道內,以資賑救之用,似好矣。鄭致和曰,嶺南之被災,不下於湖南,而曾無田稅減給之事,奚獨於湖南而減稅也?上曰,旣有災傷踏勘之事,則災實旣分,何可有混減之事也?趙復陽曰,忠公道,雖稱之次,而若其失稔處,則與他尤甚處,無異云矣。兪棨曰,京畿·黃海道,朝家不遑念及,其中被災處,似當有一體變通之事矣。尹絳曰,卽伏承兵曹參判差出之敎,而擬望之人,方在推考中,時推啓請之意,敢達於榻前。上曰,允。鄭太和曰,黃海兵使李重信,病重遞罷,而其代,以兵判未行公之故,未卽差出。邊閫重地,不可久曠,黃海兵使,令參判,議于備局,速爲差出,何如?上曰,依爲之。鄭太和曰,衛將闕員,久未差出,只以六員,分入四所,事甚苟簡,亦爲差出,何如?上曰,依爲之。五六行缺趙復陽曰,連年大旱,已極慘酷,而三冬無雪,土脈乾枯,前頭旱徵,亦可爲慮。自古國家,以水利爲重,涇渭淮漳,俱是大水,而皆堤防穿渠灌漑之功,蒙賴極大。我國堤堰頗多,且大川可以灌漑大野之處,亦多有之,而連値旱災,尙未修擧,請依祖宗朝舊典,復設堤堰司,擇出郞廳,分掌各道,申明擧行,而爲先別作事目,嚴飭諸道,使之着實擧行,宜當矣。上曰,依爲之。尹絳曰,伏見閔光熽原情公事判付,則以議處爲敎,而光熽之言,與李行逸有異,以臣所見,不可獨斷矣。大臣·諸宰臣,今方入侍,試賜問議,何如?元斗杓曰,旣以議處判下,而乃爲陳稟於榻前,有若嘗試者然,且欲與大臣,同參議處公事,殊未妥當矣。鄭致和曰,平安道田稅及收米,自前捧留本道,會錄於軍餉矣。今年則稅入減縮,前頭經費,決無可繼之勢,不得已淸南沿海三縣及平壤·中和等八邑辛丑條田稅收米,運來補用,何如?上曰,依爲之。鄭致和曰,年例方物所用白綿紙,以本色上納事,已爲定奪矣。一年恒定之數一萬三千二百卷,一從三南實結,依前磨鍊,則每二十八結零,當定白綿紙五六行缺鄭致和曰,軍職未及受祿之員,移拜實職,而科日已過,則彼此遷轉之際,俱失其祿,合有變通之擧矣。雖已移拜實職,而不爲受祿之員,則許付軍職遞兒宜當,依此擧行,何如?上曰,依爲之。元斗杓曰,江都移轉還上米黃海道海州·康翎·開城府等官,或有全未收捧者,或有未及收捧而棄來者,軍餉重事,極爲疎漏,此而不治,則無以懲礪。他日未捧守令,則令其道監司決杖,開城留守,則推考,其時經歷,亦爲決杖,何如?上曰,依爲之。朴長遠啓曰,全南左水使朴浻,除拜之日,已多物議,而到任之後,處事顚狂,刑杖過濫,營下士卒,擧懷離散之心。且爲遊獵,無端離鎭,多率軍官,駄載娼妓,當此大侵之時,三日張宴,猶爲不足,轉往富裕村,沈惑村女,留連忘返,其擅自離鎭,放肆無忌之罪,不可不懲,請命罷職不敍。上曰,更加詳察處之。又啓曰,推刷完畢後,追訴紛紜者,不許聽理,固知聖意有在,而第於令前,或因呈狀,或因上言,許令本道査覈,旣已啓聞之後,知其爲私賤,而猶且仍錄,近於罔民,揆以王政,所傷非細,請令該曹·該院,將令前已査之類,更爲稟處,俾無歸怨朝家之弊。上曰,不允。又啓曰,淮陽水入面山田,龍洞宮折受革罷事,措語燼見上缺上曰,不允。又啓曰,判義禁尹絳,以議處公事,乃爲稟處於榻前,有違規例,損傷事體,請命推考。上曰,依啓。大司諫閔鼎重啓曰,全南右水使趙猷,越禁行私,乘憤侵虐之狀,盡露於道臣啓聞之中,故昨以拿問定罪,警他人防後弊爲請矣。聖批乃欲觀其緘辭,審其曲直,而後處之,誠出於審重之意,而抑臣愚見,竊以爲不然也。猷之與古阜郡守崔寬,私憤相爭,則容或有曲直之未盡知,而至於違越禁條,代造戰船,責出價米,則旣出於道臣之狀,豈可不隨現重究,以防日後之弊乎?此事其在平日,猶爲巨弊,故朝廷仍御史廉問,別爲事目,爲之防禁矣。況當此無前凶歲,肆然責出三百石米於被災最甚之邑者,尤爲自恣無憚,若不嚴懲責罰,以警他人,以立後防,終無以杜此弊,而大乖於當初設禁之意,朝家法令,何以信必於四方乎?請全南右水使趙猷拿問定罪。上曰,已諭毋煩。又啓曰,近日災邑守令之遞罷,適中其願,誠如聖批,而第念古阜郡守崔寬,則身爲下官,敢向上官,多發不遜之語,形諸文狀,其在事體,不可置而不論。請古阜郡守崔寬罷職。上曰,已諭毋煩。閔鼎重曰,頃者李敏敍等,以鹽盆·漁箭等事陳箚,而箚批未下,雖於常參時,已承聖敎,而猶不若以文字下批之爲愈。且於忠公監司引見時,旣有內司鹽盆許用賑救之敎,則敏敍所稱限今年許民之事,亦令一體施行,似可矣。上曰,箚批則已下,而所言之事,當從容觀勢處之。四五行缺金佐明曰,戰兵船五年改造,三年改槊,例也。今年湖西,有戰兵船邑改槊當次者頗多,而改造之價米三百石,改槊之價米一百五十石。群議以爲戰兵船,雖或限滿,不至破傷,則差過一歲,亦爲可用之物云。當此飢饉之歲,不當浪費許多米石,今年則姑停改造改槊之役,何如?上曰,依爲之。趙復陽曰,三南飢饉日甚,賑救方急,上年御史之送,在於最晩,而猶不無其效,今年則賑恤御史,不可不早爲發送也。鄭太和曰,前送暗行御史還來書啓之辭,多未的當。且外方應捧之穀,或不無以未捧爲已捧之弊,御史下去,覈其虛實,則列邑,必不敢如前虛報矣。今番則以賑恤御史,極擇差送,何如?上曰,依爲之,而御史差出時,吏曹議於廟堂,極擇差出,先送兩南,可也。李浣曰,訓鍊都監砲保價布,以南漢山城所儲木代給事,前已定奪矣。厥木,今始取來看品,則木品甚麤,捧置未久,雖經累年,似不至傷破,而許多軍兵之往受,亦似有弊,以戶曹所儲木,分給,何如?上曰,依爲之。李浣曰,軍器寺三名日進上甲胄,今當磨鍊,而咸鏡道,則依前分付,三南則今年失稔尤甚,似不可不變通矣。上曰,三南,勿爲分付,可也。罷出。
朴世模啓曰,當日爲政事,命下矣。吏批政廳,該房承旨洪處大,當爲進去,而病未仕進,代房承旨鄭萬和,與判書尹絳相避,臣世模,與正郞李翊相避,吏批政廳,何承旨進去乎?敢稟。傳曰,吏·兵批兼進。
有政。吏批,判書尹絳病,參判金壽恒進,參議兪棨進,右副承旨趙胤錫進。兵批,判書洪命夏上疏,參判未差,參議李袗進,參知金始振進,右副承旨趙胤錫進。
以兪㯙爲兵曹參判,副護軍宋浚吉·金嶰·趙塤,副司直南九萬,竝單付。
傳于鄭萬和曰,移御擇日一款,雖無急急之事,而擇日爲之然後,凡事可以料理,禮曹判書雖已親聽傳敎於榻前,而擇日,速爲分付擧行。
尹飛卿,以弘文館言啓曰,新除授校理李敏迪,時在平安道永柔縣,經筵入番事緊,請斯速乘馹上來事,下諭。傳曰,允。
又以弘文館言啓曰,本館上番見存四員內,校理金萬均奉使出外,校理李敏迪在外未上來,副校理李敏敍以病呈辭,校理閔維重方在直所,卽遭服制出去,而下番只有修撰臣金萬基,他無推移之勢,李敏敍雖有身病,不至深重云,牌招入直,闕員,後日政差出,何如?傳曰,允。
左議政沈之源箚曰,伏以臣,自初旬四五字缺藥調治,已經累日,而衰老之人,差缺食飮專廢,元氣大敗,委頓床席,無望供職,槐院殿最,緣臣未得進參,退而又退,已極未安。今日賓廳,有來會之命,而臣之所患,尙無一分之效,伏枕呻痛,神氣昏迷,瞻望北闕,致身無路,臣不勝惶恐伏地待罪。取進止。答曰,省箚具悉卿懇。卿其安心,勿待罪。仍傳于鄭萬和曰,遣內醫看病。以上燼餘
醫官金立誠書啓,左議政沈之源病症看審,則自今月初七日猝患感冒之症,服藥調治,今已和解,而熱勢甚盛,厭廢食飮,煩渴亦甚,引飮無節,小便頻數,一飯之頃,幾至數三度云,此乃年衰氣虛,虛熱用事之致,加益智仁一錢,知母七分,淸心蓮子飮十餘貼,兼用縮泉丸,宜當云云。答曰,此藥材,竝送之。內局謄錄
上在慶德宮。停常參·經筵。
王大妃殿,藥房口傳問安。答曰,知道。
藥房都提調元斗杓,副提調朴世模啓曰,伏未審夜來,慈殿調攝之候,何如?昨日聖上,久御寒殿,酬酢移時,眼患·失音等症,恐或添傷乎?臣等憂慮未弛,敢來問安。答曰,知道。慈殿症候,詳言于醫女矣。
藥房再啓曰,臣等卽伏聞醫女所傳之言,仍與柳後聖及諸御醫商議,則皆以爲,慈殿微有頭疼,口中煩渴之候,必因微感而然矣。前入養血安神湯,亦是淸熱之劑,而元方加入中,無解表之材,元方栢子仁七分,代蘇葉七分,加入遠志代,加乾葛·荊芥各一錢,進御二貼宜當云。卽爲劑入,何如?答曰,知道。
司諫李晩榮啓曰,臣以無似,猥蒙三朝恩造,忝冒臺閣,已至數十年之久,及至今日,則精神筋力,已盡凋耗,尋常職務,猶且不堪,言責重地,豈可復玷?新授恩命,殊非衰敗如臣所敢承當,且臣家屬,置在仁川地,而獨身來仕。猝聞子婦重得怪疾,症勢危劇,急於往救,奔忙下去,昨日始還。雖緣私情切迫之致,而論以國法已犯,私自下鄕之罪,不可晏然冒居諫官之列,請命遞斥臣職。答曰,勿辭。
大司諫閔鼎重啓曰,司諫李晩榮,引嫌而退。往來鄕家,係是在該曹時事,聞又受由提調而去,則元無擅犯之失,移授諫職之後,何至援彼爲嫌?請司諫李晩榮出仕。答曰,依啓。
禮曹啓曰,以本曹移御擇日草記,傳曰,十一日,則四殿俱吉乎?問啓事,傳敎矣。卽者更問于日官,則十一日移御,大殿·大王大妃殿·王大妃殿·中宮殿四殿,皆爲平吉云,敢啓。傳曰,以此日,知委擧行,可也。
院啓,全南右水使趙猷拿問定罪事,古阜郡守崔寬罷職事。措語竝見上答曰,已諭毋煩。朝報
備邊司啓曰,頃因平安監司任義伯各樣穀物條陳狀啓,臣領議政鄭太和,以竝依狀啓施行事,榻前定奪行會,而末端屯軍收米一款,似難一體施行,故以更稟處置之意,知委本道矣。屯軍收米,當初事目中,旣已丁寧,分付,想必已爲收捧。且黃海道,則已盡收捧,今將運來,兩道屯軍,不可異同,一依黃海道例,除本邑案付有身役者外,一體收捧上送事,行會,何如?傳曰,允。備局謄錄
吏曹判書尹絳上疏。大槪,冒陳危迫之懇,本職及兼帶,竝乞鐫改事。答曰,省疏具悉。卿其安心勿辭,從速察職。
刑曹判書呂爾載上疏。大槪,病勢深痼,差復無期,加由之命,出於格外,冒死更籲,乞遞職名事。答曰,省疏具悉。卿其勿辭,從速察職。
校理李敏敍上疏。大槪,冒陳情勢,冀夢鐫免,以安微分事。答曰,省疏具悉。只贖之命,出於特敎,何用爲嫌?爾其勿辭,從速察職。以上朝報
未時,太白見於巳地。內下日記
巳時,上御興政堂。受鍼入侍時,都提調元斗杓,副提調朴世模,醫官鄭後啓·尹後益·崔有泰·趙徵奎·金萬直入侍。內下日記
大殿受鍼後,藥房·政院·玉堂·二品以上·六曹·大司憲問安。答曰,知道。
受鍼穴處,攅竹·合谷·神門·尺澤·大衝·崑崙·絶骨·三里等穴。內局謄錄
上在慶德宮。停常參·經筵。
未時,太白見於巳地。未時·申時,日暈。夜三更,月暈。四更,白雲一道如氣,起自坤方,直指巽方,長竟天,廣尺許,良久乃滅。內下日記
大殿,藥房·政院·玉堂問安。答曰,知道。
藥房都提調元斗杓,副提調朴世模啓曰,伏未審夜來,慈殿調攝之候,何如?自上受鍼後,氣候,亦何如?臣等憂慮未弛,敢來問安。答曰,知道。內局謄錄
傳曰,諸宗所進列聖御筆,敬奉欽玩不已。其廣求遺寶,精印進呈之誠,無以爲表。其令該曹,正以上各加一資,副正以下竝陞品。內下記草
院啓,全南右水使趙猷,不有新立禁令,欲造古阜戰船之罪,論列備盡,兪音尙閟,豈殿下以猷之所犯,造意而未成,故持難至此乎?其所以不得成其貪慾者,出於該邑守令不屈威令之致,非猷自止其非法之致也,而爲非見侮,亦已甚矣,寧有一毫可恕者乎?當初越禁造船設計之後,見防該邑,則乘憤肆虐,略不顧忌,先以重棍,酷加於代將及色吏,又於書目,題送以百棍八十棍決罰,恐喝代將以下諸監色。又以逐日用下米數,會計開報,脅迫守令,□使怵其威暴,順從其所欲,人之無恥無厭,乃至於此,而猶以土卒賑救,爲其藉口,其終始設心,節節可駭,豈宜以如此貪橫之輩,置之閫臬,任其放肆乎?況代造戰船,爲水營濫價徵督之資,故曾因御史書啓,嚴申禁斷之令,曾未幾何,爲猷壞了,而不復據法定罪,則後弊庸有極乎?此非等閑之罪,亦非風聞之比,按道之臣,擧猷題送書目之辭,從實啓聞,如是詳盡,猷與崔寬,曲直所在,槪可知矣。全南右水使趙猷,請命拿問定罪。崔寬身爲下官,敢向上官,多以不遜之語,形諸文狀,其在朝家事體,不可置而不論,古阜郡守崔寬請命罷職。答曰,不允。
府啓,全南左水使朴浻事,累日論列,未蒙允兪,臣竊惑焉。浻性本麤悖,目不識字,除拜之初,已多物議。及其赴任之後,刑杖濫酷,處事顚狂,列邑之騷擾難堪,有不暇言,而營下土卒,若逢兵火,擧懷離散之心。且爲遊獵,無端離鎭,順天松廣寺,距本營二日餘程,而多率軍官,駄載倡物,當此大侵,民皆就盡之時,三日張宴,猶爲不足,轉往富裕村舍,沈惑村女,留連有日,仍爲率置營下,爲一道譏笑之囮,此非泛然風聞之比,更無詳察之事,其擅自離鎭,放肆無忌之罪,不可不懲。請全南左水使朴浻罷職不敘。推刷完畢後,追訴紛紜者,勿許聽理,固知聖意有在,而第於令前,或因呈狀,或因上言,許令本道査覈,旣已啓聞之後,明知其爲私賤,而因其受敎,竝仍錄案。近於罔民,其在國家,所失不多,揆以王政,所傷非細。請令該曹·該院,將令前已査之類,更爲稟處,俾無歸怨朝家之弊。淮陽水入面山田,龍洞宮折受,而有主民田,多入於其中,因本道査啓,戶曹覆啓,請令還給,而以依量案施行判付,故癸卯量後加耕田,竝爲折受,雖曰加耕,居民耕食,已過六十餘年。且爲收稅應賦之地,則與元田無異,而混入於折受,使民失業流散,決非聖朝美事。道掌囚治,雖快民心,折受處尙存,則非但日後之侵漁,有加於前,四十餘里之地,擧將爲荒廢之所,何□而不罷,以重其冤乎?請龍洞宮折受田,卽令革罷。答曰,不允。朴浻事,依啓。
吏曹啓曰,臺諫有闕,政事,取稟。
又啓曰,來二十一日,祿都目政事爲之之意,敢啓。傳曰,知道。
判中樞府事鄭維城箚子。大槪,慘喪之餘,氣力澌毁,病勢危重,召命之下,不得趨詣,惶恐待罪事。答曰,省箚具悉卿懇。卿其安心勿辭,亦勿待罪。
全南監司書目。南原呈,以掌令崔攸之親病甚重,上去不得上疏上送事。傳曰,遞差。以上朝報
巳時,上御□□堂。受鍼入侍時,都提調元斗杓,副提調朴世模,醫官鄭後啓·尹後益·崔有泰·金萬直入侍。受鍼穴處,攅竹·合谷·神門·尺澤·大衝·崑崙·絶骨·三里等穴。內局謄錄
大殿受鍼後,藥房·政院·玉堂·二品以上·六曹·大司憲問安。答曰,知道。朝報
政院啓曰,掌令鄭鑰避嫌,傳曰,此事,與凡推考有異,所當陳章乞免,而乃敢偃然引避,事體殊常,何爲捧入乎事,傳敎矣。掌令鄭鑰,聞有決杖之命,待罪於禁府門外,而査覈現告之間,日子必多,所帶之職,不可一日仍在。有此引避之擧,臣等之意,亦以爲未妥,而臺諫避嫌,一事再避之外,則不可無端不捧,故臣等相議捧入矣。聖敎至此,不勝惶恐,此避嫌還出給之意,敢啓。傳曰,知道。朝報
上在慶德宮。停常參·經筵。
大殿,政院問安。答曰,知道。
藥房都提調元斗杓,副提調朴世模啓曰,伏未審夜來,慈殿調攝之候,何如?自上連日受鍼,氣候亦何如?微感之候,湯劑進御後,已收和解之效耶?臣等憂慮未弛,敢來問安。答曰,知道。慈殿症候,已言于醫女矣。予之所患,當言于醫官矣。
藥房再啓曰,卽伏聞醫女等所傳之言,醫官等所傳之敎,仍與商議,則皆以爲,慈殿夜間煩熱之候,雖似少減,猶未盡祛,加入四物湯仍爲進御,自上微感之候,亦未盡解,九味羌活湯仍進,以觀明日症候,更議宜當云,敢啓。答曰,知道。以上燼餘及內局謄錄
備忘記,傳于尹飛卿曰,今下草注紙五十卷,使之補用於修理事,分付該曹。
未時,太白見於巳地。
司諫李晩榮啓曰,全南右水使趙猷,不有新立事目,欲造賣古阜戰船之罪,論列備盡,兪音尙閟,豈殿下以猷之所犯造意而未成,故持難至此乎?其所以不得成其貪慾者,出於該邑守令不屈威令之致,非猷自止其非法之致也,而爲非見侮,亦已甚矣,寧有一毫可恕者乎?當初越法造船設計,見阻於該邑,則乘憤肆虐,略無顧忌,先以重棍,酷加於代將及色吏,又於書目題送五六行缺亦非泛然風聞,按道之臣,擧猷題送書目之辭,而啓聞如是詳盡,猷與崔寬曲直,槪可見矣。全南右水使趙猷,請命拿問定罪。古阜郡守崔寬,身爲下官,敢向上官,以不遜之語,形諸文狀,其在朝家事體,不可置而不論,古阜郡守崔寬,請命罷職。答曰,勿煩。
大司憲朴長遠,執義李延年,持平呂聖齊啓曰,推刷完畢後,追訴紛紜者,勿許聽理,固知聖意有在,而第於令前,或因呈狀,或因上言,許令本道査覈,旣已啓聞之後,明知其爲私賤而因其受敎,竝仍錄案,近於罔民,此下燼缺措語見上,淮陽水入面山田龍洞宮折受處革罷事。燼缺措語見上,臣等卽伏見備忘,有正以上加資之命,竊以爲過也。諸宗廣求御筆,摹刻呈進之誠,實爲可嘉,其在聖上欽玩褒賞之道,宜有特施之典,而至於許多宗班,一時增秩,事涉太濫,物情皆〈以〉爲未安,請表表終始主幹人外,正以上加資之命,竝爲還收,量施相當之賞。答曰,不允。推刷,令前査覈處之事,依啓。燼餘
禮曹草記。答曰,依允。狡倭情態,百出難測,路引一款,關係甚重,因其失火,而有所饒貸,則後路難遏,在我守約之道,據理防塞,必見路引而後,許其入柵,可也。內下記草
上在慶德宮。停常參·經筵。
未時,太白見於巳地。內下日記
藥房都提調元斗杓,副提調朴世模啓曰,伏未審夜來,慈殿調攝之候,何如?自上感冒之候,湯劑進御之後,幾分和解乎?臣等憂慮未弛,敢來問安。答曰,知道。慈殿症候,已言于醫女矣。予之所患,亦已言于醫官矣。
藥房再啓曰,卽伏聞醫女等所傳之言,醫官等所傳之敎,仍與柳後聖及諸御醫商議,則皆以爲,慈殿煩熱之候,稍似漸減,四物湯不無其效,仍爲進御,自上感冒之候,今雖和解,頭部微疼及餘熱猶存,加減凉膈散,加天門冬·石膏各一錢半,黃蓮酒炒七分,連進三貼宜當云。此藥卽爲劑入,何如?答曰,知道。以上內局謄錄
備邊司啓曰,因京畿監司鄭知和狀啓,還上各穀留庫實數,發遣本司文郞廳,漢南·漢北各一二邑抽栍摘奸事,旣已覆啓蒙允。當此飢民請糶之日,摘奸之後,當爲分給,發遣郞廳,不可少稽,本司郞廳安縝·尹抃等,將於明日內分送,漢南北邑名,竝爲列書以入,伏竢抽栍落點,而廣州,則皆是軍餉之穀,守禦使從事官,常常往來看檢,與他邑有異,故不爲書入矣。凡反庫計石之擧,未免多用人力,臣等當初只請一二邑摘奸者,雖是省弊之意,亦涉太簡,漢南·漢北各四五處,參酌落點,何如?傳曰,允。
又啓〈曰〉,全南左水使朴浻,因臺諫所啓,旣已罷職矣。此時海防重鎭,不可久曠,兵曹判書雖未參政,新水使,令該曹,速爲極擇差出,催促下送,何如?傳曰,允。
又啓曰,年前濟州漂到蠻人,置之京中不便,故竝送于全南兵營,官給口糧,除已物故者外,時存之數,尙二十三名矣。卽接全南監司李泰淵所報,則兵營是康津地方,以康津會付之米,題給蠻人之料,而本縣尤甚飢荒,還上所捧之米,僅至六十六石零,將來賑濟之資,猶患不足,蠻人所食,無以爲繼,此類移置他邑稍實處云。事勢誠如所報,令本道監司,參量多少,移置於左水營及左道大邑,而着意防禁,無橫行閭里之弊,宜當。以此意分付,何如?傳曰,允。備局謄錄
政院啓曰,移御吉日,已爲推擇啓下矣。修理之役,依前例,令戶·工曹堂上·郞廳,眼同看檢,何如?傳曰,允。
府啓,臣等以淮陽水入面山田龍洞宮折受革罷事,累日論列,而兪音尙閟,臣等竊惑焉。當初旣因本道査啓,戶曹覆啓,請令還給,而以依量案施行判付,故癸卯量後加耕田,竝爲折受,雖曰加耕,居民耕食,已過六十年之久。且爲收稅應賦之地,則與元田無異,而混入於折受,使峽民,失業流散,已非聖朝美事。至於該曹覆啓還給之後,有此靳惜之擧,此豈臣等所望於聖明者哉?請龍洞宮折受田,卽令革罷。臣等伏見備望,有正以上加資之命,臣等竊以爲過也。諸宗廣求列聖御筆,摹刻呈進之誠,實爲可嘉,其在聖上欽玩褒賞之道,宜有特施之典,而至於許多宗班,一時增秩,事涉太濫,物情皆以爲未安。請表表終始主幹人外,正以上加資之命,竝爲還收,量施相當之賞。掌令鄭鑰,以前任開城經歷時事,今有決杖之命,而身帶臺職,待罪金吾,査啓現告,雖未及來,當其引避之時,已知爲當該之官,則政院所當不爲捧入,啓稟變通,以存體例,而及其還給之後,尙無稟處之擧,使臺官,累日待命,此實曾所未有之事,揆以事體,殊甚未妥,請掌令鄭鑰遞差,當該承旨推考。答曰,不允。遞差事及推考事,依啓。
全南監司書目,今月初四日,金溝縣金山寺丈六佛及諸塗金之佛,與泰仁縣象節寺塗金佛像十王殿第一佛,出汗如流,順天松廣寺佛像,亦於今月初十日出汗,事係燮異事。
大司諫閔鼎重上疏。大槪,請命有司,明降指揮,全南監司李泰淵,則從重推考。所謂出汗佛像,則竝令邑倅,一一破碎,以滅其像,造言僧徒,則按以邦憲,永杜異類橫恣動訛之根。適緣僚員有故,未卽論啓,謹此具疏以聞事。入啓。啓下該曹。
傳曰,政事,明日爲之。以上朝報
上在慶德宮。停常參·經筵。
夜三更四更,月暈。內下日記
王大妃殿,藥房口傳問安。答曰,知道。
藥房都提調元斗杓,副提調朴世模啓曰,伏未審夜來,慈殿調攝之候,何如?自上頭部微疼,汗後餘煩等候,湯劑進御後,已盡減歇乎?臣等憂慮未弛,敢來問安。答曰,知道。慈殿症候,已言于醫女矣。予之所患,當言于醫官矣。內局謄錄
有政。吏批,判書尹絳呈辭,參判金壽恒□,參議兪棨□,承旨□□□進。
以李天基爲忠州牧使,李時挺爲長湍府使,金澄爲黃海道都事,姜世楨爲兼幽谷察訪,郭聖龜爲掌令,姜璿爲尙衣別提,李堥爲兵曹正郞,李延年爲修撰,權垕爲工曺佐郞,鄭瀁爲掌令,吳柱一爲義盈主簿,宋以穎爲尙衣主簿,崔攸之爲執義,李俊漢爲兼黃州牧使。
弘文館啓曰,本館下番金萬基,見患寒疾,累日呻痛,夜間又得癨亂,症勢猝重,勢難仍在直廬,而他無替入之員,不得已以上番姑降,而今日政,下番闕員差出,牌招肅拜,使之入直,何如?傳曰,允。以上吏曹謄錄及政軸
大司憲朴長遠啓曰,臣頃於登對之日,伏見判義禁尹絳,以議處公事,有所陳稟。臣意以爲,旣令議處,則未擧行之前,先稟於榻前,有違規例,損傷事體,故循例請推矣。昨見其緘辭,一則曰循例尋常之事,一則曰別無損傷事體,殊非臣所以論啓之意,臣於此,固已不安于心。繼見其再疏,則又以臺諫繼發,公議可畏爲辭,反加譏斥,疏意不平,臣之所論,不過隨事相規而已,至謂可畏,曾所未料也。重臣之緘辭旣如此,疏辭又如此,臣亦何敢自以爲是,而晏然仍冒乎?請命遞斥臣職。答曰,勿辭。
府啓,淮陽水入面龍洞宮折受革罷事,諸宗表表主幹人外,正以上加資之命,竝爲還收,量施相當之賞事。措語竝見上大司憲朴長遠,引嫌而退。請推之論,出於循例相規,則雖有緘辭之不平,別無可避之嫌,請命出仕。答曰,不允。出仕事,依啓。以上朝報
上在慶德宮。停常參·經筵。
未時·申時,日暈。內下日記
藥房都提調元斗杓,副提調朴世模啓曰,春寒猶峭,伏未審夜來,慈殿調攝之候,何如?自上感冒和解後,餘症已盡差愈,而今日當爲受鍼乎?臣等憂慮未弛,敢來問安,竝此仰稟。答曰,知道。入診後受鍼,可也。
巳時入診後,仍爲受鍼時,都提調元斗杓,副提調朴世模,醫官鄭後啓·尹後益·崔有泰·趙徵奎·金萬直入侍。內局謄錄
大殿受鍼後,藥房·政院·玉堂·二品以上·六曹·大司憲問安。答曰,知道。朝報
受鍼穴處,迎香·攅竹·合谷·神門·尺澤·大衝·崑崙·絶骨·三里等穴。內局謄錄
下直,全州判官柳俔,興陽縣監李尙稷。
院啓,全南右水使趙猷,拿問定罪事。措語見上答曰,不允。
府啓,淮陽水入面山田龍洞宮折受革罷事,諸宗表表終始主幹之人外,正以上加資之命,竝爲還收,量施相當之賞事。措語竝見上新除授執義崔攸之,時在全南道南原地,掌令郭聖龜,時在康津地,請竝斯速乘馹上來事,下諭。答曰,不允。下諭事,依啓。
玉堂箚子。大槪,請亟命該道,毁破出汗諸佛像,投諸水火,以示拔本塞源之意事。答曰,狂怪雖甚,前旣不碎,今何必碎乎?若投諸水火,則是亦動於妖說之一端也。以上朝報
答戶曹草記曰,旣不革罷,則置於定數之中,事涉矇矓矣。以上內下記草
上在慶德宮。停常參·經筵。
藥房都提調元斗杓,副提調朴世模啓曰,伏未審夜來,慈候調攝之候,何如?自上受鍼後,氣候亦何如?雨雪如此,受鍼與否,更待差晩,觀勢稟定似當。臣等敢來問安,竝此仰稟。答曰,知道。慈候,已言于醫女矣。入診後,受鍼與否議定,似可。
藥房再啓曰,臣等退與柳後聖及諸御醫反覆商議,則皆以爲,自上頭部,有時微疼,脈度不無煩熱,大便滑利等候,似是感冒餘熱,猶未盡祛之致,小柴胡湯,加黃連酒炒·梔子炒·連翹各一錢,連進三貼,和解表裏宜當云。此藥三貼,卽爲劑入,何如?答曰,知道。
入診後,藥房問安。答曰,知道。以上內局謄錄
傳曰,義禁府,何以久不開坐耶?問啓。
義禁府啓曰,義禁府,何久不開坐耶?問啓事,傳敎矣。本月初四日開坐,罪人等刑推之後,自初五日至初七日,以春享大祭齋戒,初八日正日不坐,初九日開坐事,分付,而初八日政,判義禁新除未肅謝,故次堂上,不敢擅便,使之稟定於判義禁,則初十日定爲開坐,而猝値停朝市,十二日始爲開坐,而以山川節祭,不得刑推之意,已爲啓達,十三日國忌齋戒,十四日正日,十五日望祭,十六日望日,十七日·十八日,自上受鍼,例爲廢坐,十九日·二十日,則判義禁臣絳上疏,同知事臣㯙,同知事臣龍翼式暇,同知事臣壽恒上疏。二十一日開坐事出令,而判義禁臣絳,呈辭受由,同知事臣壽恒,仍爲呈疏,同知事臣龍翼,病勢極重,堂上未備,不得開坐。二十二日自上受鍼,二十三日臣絳呈辭受由,臣壽恒·龍翼陳疏,臣㯙呈辭,不得開坐之意,惶恐敢啓。傳曰,知道。禁府謄錄
今月二十三日大臣·備局堂上引見時,司諫李晩榮所啓,臣卽伏聞大臣奏事,賑恤穀貿易事,萬分時急,而冬初行會公事,正月垂盡,尙無皀白云。該道監司之怠慢,極爲寒心,請該色營吏,爲先拿致京獄,推問治罪。上曰,依啓。
又所啓,臣又伏聞大臣上達之言,全南道立岩山城倉米,未盡收捧,而虛錄已捧之守令,及分賑之時,未準受去,而以畢受去樣瞞告守令,當爲査出治罪,而但本道査覈,例歸虛套,竝令賑恤御史,嚴明査出,從重治罪。上曰,依啓。備局謄錄
禮曹參判金佐明上疏。大槪在下答曰,省疏具悉。所陳之言,實合事宜,已令申飭,務用從略,俾不至濫費焉。卿其勿辭,從速察職。內下記草
大臣·備局堂上引見時,右議政元斗杓所啓,年荒此極,公私俱困,飢民賑救爲急務,而國用亦爲垂盡,不可不預爲料理矣。全南道田稅,兪棨·趙復陽,則以爲盡爲上納,則道內飢民,無以賑求,請左道田稅,盡爲減除云。鄭致和則以爲,不爲上納,則國用無以支當云矣,而臣意亦以爲國家經費,不可不念,全南道左右道尤甚被災邑,則勿爲輸納,其餘竝爲上納宜矣。上曰,依爲之。又所啓,去年秋冬間,全南道其人木及砲保,從市直貿穀,而左道貢物木,亦爲作米,以爲今春救荒之地,而擧行形止,監司至今不爲報知,極爲可駭矣。上曰,淹滯緣由,刻日査覈。
領議政鄭太和所啓,爲守宰者,多以干譽百姓爲事,去後立碑者,大爲紛紜,故曾於先朝,有禁斷之命,而近年不遵朝令,立碑之弊,反甚於前。如李泰淵遞來廣州之後,府民立碑,至於六處之多云,此實巨弊,不可不申飭嚴禁矣。上曰,此後又有立碑者,而不爲禁斷,則交代守令,査出治罪,可也。
吏曹參議兪棨所啓,湖西沿海列邑,被災特甚,故其時道臣啓聞,庚子條田稅,待秋退捧矣。辛丑年本道沿海,凶荒尤甚,於庚子條退徵田稅,今方催捧,而辛丑條田稅,一時竝督,赤地濱死之民,決無辨納之勢。應捧正供,每每退捧,事甚不可,而勢至於此,不可不姑緩一年所捧,沿海缺年退徵諸邑辛丑條上納田稅,依上年,使之待秋退徵,何如?副護軍趙復陽曰,新穀成熟之後,使之上納,則必無難捧之患矣。戶曹判書鄭致和曰,秋收當畢於冬初,未凍前船運上納,其勢必難矣。上曰,然則一半今春上納,一半待秋退捧,可也。
副護軍趙復陽所啓,兩南災邑田稅之代,宣惠廳各樣貢物,皆以賑恤西運之米充給,所餘不多,無以賑救都民,極可悶慮。關西管餉太,多數收捧云,其中如平壤·中和·永柔等邑所捧太六千石,除出取來,推移補用,何如?領議政鄭太和曰,此事,退而相議處置爲當矣。上曰,依爲之。
又所啓,伏見宣惠廳公事,則京畿·湖西大同,則毋論災實邑,皆減二斗,湖南大同,則尙無蠲減之令,十三斗之內,前雖已減,三斗不可不更爲從優蠲減矣。上曰,十斗之內,三斗又爲特減,可也。
又所啓,陂渠灌漑,乃是今日切急之務,守令着實奉行,多有成效者,則不可不別施褒賞。且此等任事,在於得人,而外方雖有人才,朝家常時無以詳知,不能調用,今於此事,若有相其水地之勢,善爲堤防灌漑,民蒙利澤者,則亦可以知其才而收用,此意竝入於堤堰事目中,何如?上曰,依爲之。
又所啓,火田搜括事目中,搜報最多者,有分等施賞之條,此亦不可失信,其中最優者,量宜論賞,似當矣。元斗杓曰,火田多寡,在於地之大小,自此似難的定,令本道,詳覈啓聞可矣。上曰,依爲之。
御營大將柳赫然所啓,湖南·嶺南御營軍保米,則因全南監司狀啓,一體裁減,湖西則未及定奪矣。牙山等十四邑,尤甚失稔云,毋論尤甚被災與稍實面,每名米三斗減除,以爲保存之地,木綿應納保人,則今年木花,不至於穀物之稀貴,且每名三斗除減,所捧猶九斗之米,則以木計價,足當二疋正木,不可減捧,依前上納事,知委慶尙·忠公·黃海等道,而黃海道安岳·載寧·信川·文化四邑,則其失稔無異三南,災邑收米,每名已減三斗,而延安一邑軍保,獨未蒙惠,一體減米,賑恤廳,亦以此行會各道,何如?上曰,依爲之。
吏曹參議兪棨所啓,堤堰司復設事,曾已定奪,將無擧行,而但舊例不能考出,何以處之?領議政鄭太和曰,旣無前例可據,則姑令戶曹判書及賑恤堂上,同爲句管,而郞廳則以戶曹郞官,差定察任,臣等亦可管攝矣。上曰,依爲之。以上備局謄錄
領議政鄭太和所啓,兩南沿海諸邑,凶荒甚酷,民將塡壑,其處罪人定配者,限秋成前,移配於各其道內稍稔處,何如?左副承旨趙胤錫曰,曾聞災邑定配罪人移配之際,亦有安土重遷,不願移配者云矣。上曰,兩道災邑定配罪人,竝令書啓。禁府謄錄
大殿,政院·玉堂問安。答曰,知道。
禮曹參判金佐明上疏。大槪,病未赴賓廳之會,乞遞職名事。批答見上
禮曹啓曰,粘連觀此大司諫閔鼎重上疏,則辭意森嚴,論議激烈爲白在果,第念毋論大小,事係變異,則道臣馳啓,在所不巳。全南監司李泰淵,似無可推之事是白乎旀,至於僧人輩報知本官,其意果出於造言興訛,惑亂民聽,則按以邦憲,未爲不可,而不辨虛實,先施重法是白在如中,此後雖有可聞之災異,不無相戒掩諱之弊,此亦不可不慮是白乎,在外佛汗之變,非止一二處,而曾無佛像破碎之擧兺不喩,弭災鎭物之道,無與於佛像之存毁,則此與古之投諸水火及佛首取來云者,亦似不同,毁像一事,實未知其的當是白乎矣,係是諫臣所論,臣曹不敢擅便,上裁,何如?啓依回啓施行。
大臣·備局堂上引見入侍時,大司憲朴長遠所啓,淮陽水入面山田,龍洞宮折受革罷事。措語見上上曰,不允。又所啓,諸宗表表主幹人外,正以上加資之命,竝爲還收,量施相當之賞事。措語見上上曰,勿煩。司諫李晩榮所啓,臣以趙猷暴橫蔑法罪狀,論執久矣,辭亦竭矣,而未蒙允兪,臣竊惑焉。猷之乘憤肆虐,威脅自恣之狀,姑置不論,而自祖宗朝海防船材之禁,事目極嚴,又在先朝,因御史狀啓,重申禁令,不啻丁寧。使水營,不得代造各邑各鎭堡戰船,意實有在,今者趙猷,身爲專管法禁之任,不遵朝廷申飭之法,肆然犯禁,略無顧忌,此而不治,後弊難防,請全南右水使趙猷拿問定罪。上曰,已諭毋煩。
又所啓。二條新啓措辭見上朝報
上在慶德宮。停常參·經筵。
藥房都提調元斗杓,副提調朴世模啓曰,伏未審夜來,慈殿調攝之候,何如?自上有時不安節,進藥後,視前亦何如?昨御寒殿,賜對群工,酬酢移時,不瑕有妨於調攝中乎?臣等憂慮未弛,敢來問安。答曰,知道。與昨無異矣。內局謄錄
賑恤廳啓曰,兩南賑恤御史,旣已差出,而全南道御史李䎘,時無職名,令該曺,口傳付軍職,何如?傳曰,允。
又啓曰,慶尙·全南兩道賑恤御史齎去事目,別單書入之意,敢啓。傳曰,知道。備局謄錄
院啓,全南右水使趙猷,暴橫蔑法罪狀,論執久矣,辭亦竭矣,而未蒙允兪,臣竊惑焉。猷之乘憤肆虐,威脅自恣之狀,姑置不論,而自祖宗朝海防船材之禁,事目極嚴。又在先朝,因御史狀啓,重申禁令,不啻丁寧,使水營,不得代造各邑戰船,意實有在,趙猷身爲主管禁令之任,不遵朝家申飭之令,肆然敢出代造之計,欲專凶年價米餘利,其冒法營私之罪,不可不治。請全南右水使趙猷拿問定罪。田稅之米,色品定式,必使極其精白,故農民,例以稻品之精白不雜者,擇取耕種,以爲稅米,雖在豐年,恒患辦出之難,增價換貿,爲弊不貲。況今大無之歲,以半成不實之稻,舂細取精,不但有耗縮之甚多,完好白精,勢難措得,而宮家收納,一依舊式,則凶歲飢民竭悶之狀,誠爲矜愍。當此凶荒慘目之時,百官祿俸米品,縱不如舊,有何所損於重祿之意乎?況此稅米,不專歸於頒祿者乎?臣意以爲,除三南山郡稍稔處水運田稅之外,今年田稅米,一如兩湖大同米,同色可食米收捧,則流瘠殘氓,庶蒙一分之惠也,請命該曺,依此定奪施行。答曰,不允。收米定奪事,當令該曺議處焉。
刑曹判書呂爾載上疏。大槪,作弊禁吏,據罪定配,而身居長席,不得預聞,乞削臣職,以便公私事。答曰,省疏具悉。所失不在於卿,卿何辭焉?安心勿辭察職。以上朝報
傳曰,政事,明日爲之。朝報
上在慶德宮。停常參·經筵。
未時,太白見於巳地。夜二更,流星出軫星下,入巽方天際,狀如拳,尾長二三尺,色赤,光照地。內下日記
王大妃殿,藥方口傳問安。答曰,知道。
藥房都提調元斗杓·副提調朴世模啓曰,伏未審夜來,慈殿調攝之候,何如?自上微患諸症,湯劑連進後,今已差愈乎?臣等憂慮未弛,敢來問安。答曰,知道。以上內局謄錄
義禁府啓曰,兩西道各邑中定配罪人,竝爲書啓事,傳敎矣。慶尙·全南兩道被災各邑中定配罪人,勿論輕重,一從本府罪案抄出,別單書入之意,敢啓。傳曰,令廟堂,稟旨處置,可也。禁府謄錄
有政。吏批,判書尹絳呈辭,參判金壽恒□,參議兪棨進,□承旨□□。
吏批啓曰,判書呈辭受由,參判兼同知義禁減下未肅拜,小臣獨政未安,何以爲之?敢稟。傳曰,只出緊任。
以金世器爲巨濟監令,閔汝老爲獻納,金佐明爲同義禁,李堥爲正言,益興君洪重普單付。以上吏曹謄錄及政軸
大殿,政院·玉堂問安。答曰,知道。
下直,宜寧縣監南斗樞。
院啓,全南右水使趙猷拿問定罪事。措語見上新除授獻納閔汝老,時在忠公道鎭岑地,請斯速乘馹上來事,下諭。答曰,不允。下諭事,依啓。
刑曹參議元萬石上疏。大槪,重被長官之斥,亟削臣職,以爲不有長官者之戒事。答曰,省疏具悉。爾其勿辭察職。
行護軍趙復陽·吏曹參議兪棨上疏。大槪,敢申榻前所陳之請,換留湖南嶺下田稅,以救本道民命事。啓下備邊司。以上朝報
上在慶德宮。停常參·經筵。
未時,太白見於巳地。申時·酉時,日暈兩珥。夜五更,月暈。內下日記
藥房都提調元斗杓,副提調朴世模啓曰,伏未審夜來,慈候調攝之候,何如?自上微患諸症,今已差愈乎?前入小柴胡湯,已盡於昨日,詳知目今症候,或仍進·或停止,或更議他藥,臣等敢來問安,竝此仰稟。答曰,知道。湯藥姑停,以觀明日,議鍼議藥,似可。內局謄錄
賑恤廳啓曰,堤堰事目,爲先下送諸道事,已爲榻前定奪矣,應行事目磨鍊,別單書入之意,敢啓。傳曰,知道。
備邊司啓曰,今此趙復陽·兪棨等陳疏,實出於救活飢民之至意,若有經費一分可繼之道,豈有□議於其間哉?頃者登對之日,臣等與度支之臣,只以左右路災邑田三稅留換陳請者,亦出於較量彼此事勢,折衷兩便,不得已之計也。嶺南倭供外田三稅萬有餘石,旣不上納,而湖南左右道田三稅通共元數米二萬五千八百十七石零,太一萬一千一百四十六石零內,疏中所請法聖倉及直上納米一萬五千六百七十九石零,太六千七百九十九石零計除,則上納者米一萬一百三十七石零,太四千三百四十六石零也。常年經用,專靠於兩南惟正之供,而常患不足,況今連歲失稔,地部儲畜,亦已匱竭,他道應入之稅,又從而減縮,今年十二月以後所用,雖以南漢·江都所儲取用,十一月以前所用,若不熟講於今日,及其告乏之後,則決難以一二千石而繼之。洪命夏·鄭致和,亦本廳堂上也,四臣從速商議,爲先詳知湖南各穀還上收捧砲保·御營軍保及貢物作米職帖·免講帖·募粟元數,且量議西運大米·小米分數之幾何,猶可以相換留置,則實合兩便,而但度支之臣,偏恤經費,賑恤之臣,專於救飢,如有一毫偏倚之心於其間,則終歸僨事之地,誠非細慮。各盡所見,十分善處,彼此俱得其宜,俾無後悔宜當。以此從速擧行,而以賑恤堂上,兼管堤堰司,旣已定奪於榻前,親承聖敎,不當以自當爲嫌,使之勿辭察任,何如?傳曰,允。以上備局謄錄
大殿,政院·玉堂問安。答曰,知道。
下直,兔山縣監李後老,積城縣監南宗伯,比安縣監嚴可訥。
院啓,全南右水使趙猷拿問定罪事。措語見上答曰,不允。
刑曹參判李翊漢上疏。大槪,冒萬死略陳梗槪,重被長官之斥,冀蒙鐫削事。答曰,省疏具悉。卿其勿辭,從速察職。
府啓,淮陽水入面山田龍洞宮折受革罷事,諸宗表表終始主幹人外,正以上加資還收,量施相當之賞典事。措語見上頃者引對之日,因司諫李晩榮所啓,有該營色吏拿致京獄之擧,臣長遠,亦入侍參聞,以爲拿致色吏,實涉苟且,所當卽爲論執,而怱遽罷出,未及陳啓矣。竊聞物議,多以爲該道監司,如有可罪之事,則直爲論罪,事體當然,而拿問之命,至於營吏,雖緣此時方伯不可輕易請罪之致,而推治下吏,乃是上官,檢飭下官之事,其在堂堂國家擧措,豈容如是?在前雖或有色吏換送推治之例,而亦未知其妥當,至於拿致京獄,曾所未有之事,非徒事體乖舛,貽笑四方,命令之姑息,紀綱之漸墜,未必不職由於此。且該道方面之臣,値此賑飢方急之日,凡百朝家分付,所當作速擧行,未及料理者,亦當連續報聞,而冬初行會之事,新正垂盡,尙無皀白,事甚可駭。雖有自備局定日査問之命,亦不可無爲先警責之擧,請該道監司從重推考,該色營吏,勿爲拿問,以重國體。答曰,不允。推考後治罪,似無不可,推考事,依啓。
京畿監司書目,廣州呈,以大司諫閔鼎重上疏上送事。答曰,省疏具悉。已諭於玉堂之批矣。
禮曹判書金南重,參判金佐明,參議姜栢年等上疏。大槪,乞罷臣等之職,以謝公議事。答曰,省疏具悉。此非特卿等之意,安心勿辭,從速察職。
吏曹啓曰,江華留守柳淰,旣已瓜滿,今當差出,依近例,令備邊司議遷,何如?傳曰,允。以上朝報
上在慶德宮。停常參·經筵。
辰時·巳時,日暈。未時,太白見於巳地。內下日記
藥房都提調元斗杓,副提調朴世模啓曰,伏未審夜來,慈殿調攝之候,何如?聖候,亦何如?議鍼議藥,今日爲之乎?臣等敢來問安,竝此仰稟。答曰,知道。內局謄錄
大殿受鍼後,藥房·政院·玉堂·朝廷·宗班問安。答曰,知道。內下日記
受鍼時,都提調元斗杓,副提調朴世模,醫官鄭後啓·尹後益·崔有泰·朴頵·金萬直入侍。
受鍼正時,巳正。
穴處,迎香·攅竹·合谷·神門·尺澤·大衝·崑崙·絶骨·三里等穴。
義禁〈府〉郞廳,以右議政元斗杓意啓曰,以兩南災邑罪人單子入啓禁府草記,傳曰,令廟堂,稟旨處置事,命下矣。領議政鄭太和,方遭外三寸叔喪,左議政沈之源以病不得行公,而領議政鄭太和,當出於數三日後,待其出仕,相議稟處之意,敢啓。傳曰,知道。禁府謄錄
備邊司啓曰,中江開市,例在於二月十五日,依前商賈預爲整齊,多持物貨,及期入送,俾無埋沒之弊事,兩西監司及開城留守等處,知委擧行,何如?傳曰,允。備局謄錄
下直,江華經歷朴世基。
司諫李晩榮啓曰,臣衰耗昏妄,唇舌亦輕,頃於榻前,伏聞諸臣所奏該道營吏拿問之請,率爾陳達,今被法府非斥,臣誠愧蹙,罔和攸措。大槪國綱不振,厥咎非一,而按道之臣,慢棄朝廷命令,此最爲今日委靡之大者也。況賑飢之政,勢迫燃眉,而。朝報此下無可考
府啓,前啓答曰,不允。遞差事及令廟堂議處事,依啓。司諫李晩榮遞差事內下記草
兵曹參知金始振上疏。大槪,全南道笠巖糶米,方有御史査覈之擧,査事未勘之前,不可晏然帶職,爲先遞免臣職事。啓下該曺。
刑曹判書呂爾載上疏。大槪,更申前懇,乞罷職名事。答曰,省疏具悉。卿其勿辭,從速察職。以上朝報
上在慶德宮。停常參·經筵。
藥房都提調元斗杓,副提調朴世模啓曰,伏未審夜來,慈殿調攝之候,何如?自上受鍼後,氣候亦何如?今日連爲受鍼乎?臣等敢來問安,竝此仰稟。答曰,知道。
受鍼時,都提調元斗杓,副提調朴世模,醫官鄭後啓·尹後益·崔有泰·趙徵奎·金萬直入侍。以上內局謄錄
大殿受鍼後,藥房·政院·玉堂·朝廷問安。答曰,知道。內下日記
大司憲朴長遠,持平呂聖齊啓曰,近年以來,天心未豫,飢饉荐臻,三南尤甚,民罹大災,塡壑之慘,有不忍言,朝家之所以講究荒政,軫念死亡之意,旣云至矣。至於國家用度,盡行減剋,損上益下之政,亦無以加矣。庶幾政化所曁,實惠普洽,而臣等愚意,竊以爲慰悅民心,感回和氣,以爲迓續休命之圖,則有所未盡擧者矣。要之災不虛生,由人所召,泝其本源,不無可究,水懦人狎,憲章多觸,則犴狴之冤,可疏而理也。公不勝私,遺珠有譏,則草茅閑散之士,可搜而用也。況聞染癘之毐,尤急於湖南,歲初死者,至於數百之多,則前頭之事,從可知矣,言念國事,爲之痛心。在今雖無可振之術,亦豈可立而視之,緩於救焚拯溺之爲乎?兩道繡衣,方受賑恤之命,非久辭出,所重雖在於賑政,奉使事體,亦當以洗冤澤物,求訪人材爲首,請令廟堂,商量稟裁,以此兩件事,別作事目,使之着實擧行。答曰,依啓。
備邊司啓曰,因臺諫啓辭,今此賑恤御史下去賑救時,道內人才及抱冤者,一一廣詢啓聞事,命下矣。賑恤御史齎去事目外,以此兩件事,別作事目,亦爲齎去之意,敢啓。傳曰,知道。以上備局謄錄
下直,長淵府使鄭斗齊,遂安郡守具崟。
吏曹啓曰,臺諫有闕,政事,取稟。傳曰,明日爲之。
政院啓曰,明日爲政事,命下,而左議政沈之源卒逝,停朝市單子到院,政事頉稟之意,敢啓。傳曰,知道。過國忌後爲之。
兵曹判書洪命夏上疏。大槪,臣之情事,決難抗顔冒出,加以賤疾沈痼,召牌之下,不得趨詣,惶恐待罪,仍懇乞鐫削職名事。答曰,省疏具悉卿懇。已明之事,已定之擧,何用苦苦深嫌若是哉?安心勿辭,速出察職。
兵曹判書洪命夏再疏。大槪,一日之內,再降召牌,不敢偃然退伏,不得不來詣闕門之外,更申危懇,冀蒙鐫免事。入啓。答曰,省疏具悉卿懇。已辨之事,豈以謂廉隅而終爲不出之理哉?況本兵之職,爲任甚重,豈可數旬曠官而不爲之恤乎?大政過期,孟春又盡,卿何不以此爲慮,而每以廉隅爲嫌乎?此予所以必出卿而後已,體此至意,安心勿辭,從速入來察職。
禮曹啓曰,左議政沈之源卒逝,自今日至三十日,停朝市。啓。以上朝報
上在慶德宮。停常參·經筵。
王大妃殿,藥房問安。答曰,知道。
藥房都提調元斗杓,副提調朴世模啓曰,伏未審夜來,慈殿調攝之候,何如?自上連日受鍼,氣候亦何如?今日受鍼,昨已定奪,時刻則依前以巳正爲之乎?臣等敢來問安,竝此仰稟。答曰,知道。今日勿爲受鍼。內局謄錄
下直,水原府使吳挺垣,高城郡守李叔鎭,豐基郡守金以鏡。
大殿,政院·玉堂問安。答曰,知道。
傳曰,長生殿退件棺板一部,送于內需司事,言于該曹。
平安監司書目,雲山郡守,諸屯還上收捧,不以實報,且有侵虐屯民之事,罷黜事。以上朝報
上在慶德宮。停常參·經筵。
藥房都提調元斗杓,副提調朴世模啓曰,春日常陰,伏未審夜來,慈殿調攝之候,何如?自上受鍼後,氣候亦何如?今日明日,卽晦朔,而鍼家拘忌也。此兩日受鍼,何以爲之乎?臣等敢來問安,竝此仰稟。答曰,知道。內局謄錄
宣祖昭敬大王忌辰齋戒。廊廳李壽鳳校。郞廳朴玶書。
上在慶德宮。停常參·經筵。
未時,太白見於巳地。
宣祖昭敬大王忌辰。
藥房都提調臣元斗杓,提調臣洪命夏,副提調臣朴世模啓曰,伏未審夜來,慈殿調攝之候,何如?聖候,亦何如?臣等憂慮未弛,敢來問安。答曰,知道。本院謄錄
吏曹啓曰,江華留守柳淰,旣已瓜滿,其代今當差出,依近例,令備邊司議薦,何如?傳曰,允。
大殿,政院·玉堂問安。答曰,知道。
政院啓曰,右承旨鄭萬和,外三寸叔前僉正黃泳身故,服制已行四日,出仕,何如?傳曰,允。
掌令鄭瀁啓曰,國朝憲臺,名器至重,決非如臣□癡所敢汚辱,而身又犯禁,待罪懍懍,昨日處置之辭,不惟不罪,又開出仕之路,驚惶震越,若墜淵谷。召牌之下,終不敢奔赴,逋慢之罪,益無所逃,請命亟削臣職。答曰,勿辭。
府啓,引嫌而退。處置請出,意非偶然,而旣未赴召,勢難在職,請命遞差。答曰,依啓。以上朝報
上在慶德宮。停常參·經筵。
自辰時至午時,日暈。未時,太白見於巳地。
藥房都提調元斗杓,提調洪命夏,副提調朴世模啓曰,伏未審夜來,慈殿調攝之候,何如?聖候,亦何如?今日當爲受鍼,臣等敢來問安,竝此仰稟。答曰,知道。
大殿,政院·玉堂問安。答曰,知道。
下直,嘉山郡守尹行得。
政院啓曰,今壬寅年年例守令薦單子一百六十七張,邊將薦單子一百六十一張捧入,而應薦不薦人員,令該曹察處,何如?傳曰,允。
吏曹啓曰,今月初七日都目政事爲之之意,敢啓。傳曰,知道。
有政。吏批,以鄭麟之爲成川府使,李綏邦爲雲山郡守,朴成阜爲平澤縣監,以上吏曹謄錄閔維重爲吏曹正郞。玉堂日記
巳時,受鍼入侍,都提調元斗杓,提調洪命夏,副提調朴世模,醫官鄭後啓·尹後益·崔有泰·趙徵奎·金萬直。內下日記
大殿受鍼後,藥房·政院·玉堂·朝廷問安。答曰,知道。內局謄錄玉堂日記
受鍼穴處,迎香·攢竹·合谷·神門·尺澤·大衝·崑崙·絶骨·三里等穴。
府啓,臣等淮陽水入面山田折受革罷事,累日論執,而尙靳一兪,臣等竊惜焉。此事之決不可不革罷之狀,已盡於前後之啓,竊惟聖明,非不洞燭於峽民失所,歸怨國家,而猶且持難至此,此豈臣等所望於聖明者哉?況今新化之日,惠澤未遍於窮蔀,而使諸宮任事之輩,侵占民田,以招疾苦,則四方聽聞,所關非細,此臣等之所以得請爲期,而不知止者也。請龍洞宮折受田,亟令革罷。臣等以宗室中,正以上加資還收事,累日論列,而連以不允爲敎,臣等竊未曉聖意之所在也。列聖御筆,盡誠刋進,則雖施賞加之重典,固無害於愛惜嚬笑之道而然歟?抑諸宗增秩,未有其梯,特欲因此遍施,以示敦親之義而然歟?必居一於是矣。臣等之意,竊以爲無論外廷宗班,爵賞過重,則人皆輕視,致壞邦憲,必令參酌輕重,使受授,不歸於虛然後,施賞敦親,竝行不悖,臣等不敢知聖上或未慮及於斯耶?況聞其陳疏之際,適値問安詣闕之日,其中有曾不干預者,亦多聯名於其疏,以致混入於施賞之中,非但有駭聽聞,其在諸宗有職之人,亦豈無不安之心乎?請令宗親府,抄啓稟處,終始主幹人,仍許賞加,其餘竝爲還收,量施相當之賞。臣等以該道營吏勿爲拿致京獄之意,論執至此,而聖批不允,臣等仰惟聖意豈不以旣有成命,旋又中止,亦係於政令之顚倒而然耶?臣等之意,則此事非但有乖國體,此路一啓,後弊可慮,事雖微細,所關甚重,臣等之論,只在於欲尊國體而已。請該營色吏,勿爲拿致京獄。答曰,不允。令宗親府抄啓稟事,依啓。
副司果南九萬上疏。大槪,今有奉命出外,兼訪人才之命,而前春所陳金萬英·柳震錫等,尙未擧論,請命政院,更取前疏,下之有司,明示處分事。啓下該曹。以上朝報
上在慶德宮。停常參·經筵。
社稷大祭齋戒。
未時,太白見於巳地。
藥房都提調元斗杓,提調洪命夏,副提調朴世模啓曰,伏未審夜來,慈殿調攝之候,何如?自上受鍼後,氣候亦何如?臣等憂慮未弛,敢來問安。答曰,知道。
賑恤御史南九萬·李䎘引見入侍時,慶尙道賑恤御史南九萬所啓,當此賑政方急之時,守令遞易,極爲有弊,事目中,亦有事畢後請罪之意,而若有罪狀已著,而不至於罷黜者,則未知何以爲之?上曰,如此守令,御史直爲決杖,可也。九萬曰,守令決杖之後,若或因其受杖,不肯察任,則尤極難處矣。上曰,如此之類,啓達朝廷,加等施罪,可也。全南道御史,亦一體爲之。以上備局謄錄
受鍼時,兵曹判書洪命夏所啓,大政,定於今初七日,而與受鍼時相値,初八日退行,何如?上曰,依爲之。吏曹謄錄
巳時,受鍼入侍,都提調元斗杓,提調洪命夏,副提調朴世模,醫官尹後益·崔有泰·趙徵奎·朴頵·金萬直。內下日記及本院謄錄
大殿受鍼後,藥房·政院·玉堂·朝廷問安。答曰,知道。內局謄錄玉堂日記
受鍼穴處,迎香·攢竹·合谷·神門·尺澤·大衝·崑崙·絶骨·三里等穴。
傳曰,賑恤御史,使之來待於閤門外,仍爲引見,領議政同爲入侍。
兵曹啓曰,統制使朴敬祉,旣已箇滿,令備邊司,依近例議薦,何如?傳曰,允。
政院啓曰,今壬寅年年例守令薦單子一百六十七丈,邊將薦單子一百六十一丈捧入,而應薦不薦人員,令該曹察處,何如?傳曰,允。以上朝報
上在慶德宮。停常參·經筵。
未時,太白見於巳地。
大殿誕日,藥房·政院·玉堂·朝廷·宗班問安。答曰,知道。
藥房都提調元斗杓,提調洪命夏,副提調朴世模啓曰,伏未審夜來,慈聖氣候,何如?自上昨日受鍼後,仍御寒殿,引接移時,不瑕有害於調攝之節乎?臣等憂慮未弛,敢來問安。答曰,知道。藥房謄錄
下直,泗川縣監金道鳴。
大王大妃殿·王大妃殿·中宮殿,藥房·政院·玉堂問安。答曰,知道。
府啓,臣等以淮陽水入面山田折受革罷事,累日論執,而尙靳一兪,臣等竊惑焉。此事之決不可不革罷之狀,已盡於前後之啓,竊惟聖明,非不洞燭於峽民失所,歸怨朝家,而猶且持難至此,臣等竊爲聖明惜之。況今新化之日,惠澤未蒙於窮蔀,而使諸宮任事輩,侵占民田,以招疾苦,則四方聽聞,所關非細,而曠日相持,徒傷事體,此豈臣等所望於聖明者哉?請龍洞〈宮〉折受田,亟令革罷。今此該道營吏拿致京獄之擧,特以此時方伯,不可輕罪,有此別樣警責之事,臣等亦非不知聖意以爲,旣有成命,難於中止,而臣等之意,則監司雖或有罪,拿問之命,決不可遽施於營吏之輩也。以此言之,則其爲國體所關,不亦重乎?非但有駭於遠近聽聞,乃以曾所未有之事,啓後來無窮之弊,此臣等所以不拘事之小大,而必爭乃已者也。至於遠方下人,囚係京獄,卽今貽弊之端,有難勝言,此則竊想聖明或未洞燭。當此飢饉孔慘之日,行一損國體有害無益之事,而貽遠人往來不貲之弊,亦今日所當深慮也。請該營色吏,勿爲拿致京獄。答曰,不允。以上朝報
上在慶德宮。停常參·經筵。
未時,太白見於巳地。夜一更,月犯畢星東股第二星。二更,月犯畢大星。
藥房都提調元斗杓,提調洪命夏,副提調朴世模啓曰,伏未審夜來,慈殿氣候,何如?自上調攝之候,亦何如?今日受鍼,依前以巳正爲之乎?臣等敢來問安,竝此仰稟。答曰,知道。
大殿,政院·玉堂問安。答曰,知道。
傳曰,二月將半,而拜陵與否,漠無啓稟之擧乎?問啓。內下記草
內醫院官員,以都提調·提調意啓曰,醫術非一朝成就之事,若無別樣激勸之擧,則未有明習成才之望。取考仁祖朝癸未年謄錄,則故相臣昇平府院君金瑬爲都提調時,引證故事,具由啓稟,藥醫·鍼醫中,表表著名之人,堂下官,則東班敍用,堂上官,則實職除授事,捧承傳施行,故皆懷興起之心,名醫輩出,醫術之盛,莫此時若也。此路一閉之後,不無落莫之嘆,將來廢業之患,亦甚可慮。且卽今醫官輩,仕勤廩薄,勢將難保,自今以後,一依祖宗朝舊例,捧承傳,申明擧行,以爲作興之地,何如?傳曰,允。吏曹謄錄
義禁府啓曰,以禁府兩南災邑定配罪人抄出別單,傳曰,令廟堂,稟旨處置,可也事,命下矣。今見別單所錄,則多是逆賊緣坐,或爲奴婢,定屬之類,與刑曹所管罪人有異,亦難輕議,後日登對時,更爲面稟後,議處,何如?傳曰,允。禁府謄錄
巳時,受鍼入侍,都提調元斗杓,提調洪命夏,副提調朴世模,醫官鄭後啓·尹後益·崔有泰·趙徵奎·金萬直。以上內下日記
大殿受鍼後,藥房·政院·玉堂·二品以上·六曹·大司憲問安。答曰,知道。
受鍼穴處,迎香·攢竹·合谷·神門·尺澤·大衝·崑崙·絶骨·三里等穴。
府啓,淮陽水入面山田折受革罷事,該營色吏,勿爲拿致京獄事。措辭竝見上。
以大司諫閔鼎重辭職上疏上送狀啓,傳曰,遞差。以上朝報
上在慶德宮。停常參·經筵。
未時,太白見於巳地。
藥房都提調元斗杓,提調洪命夏,副提調朴世模啓曰,伏未審夜來,慈殿氣候,何如?自上受鍼後,調攝之候,亦何如?臣等憂慮未弛,敢來問安。答曰,知道。
大殿,政院·玉堂問安。答曰,知道。
禮曹啓曰,傳曰,二月將半,而拜陵與否,漠然無啓稟之擧乎?問啓事,傳敎矣。今春陵幸日期,所當預爲取稟,而自上方在受鍼靜攝中,姑待受鍼停止,移御後取稟矣。聖敎如此,當展謁於何陵,而擇日於何間乎?敢稟。傳曰,陵則健元陵,而日期,則今月念後·開月上旬間,擇日以啓。
又啓曰,健元陵親幸吉日,令日官推擇,則今二月二十六日丑時,來三月初六日寅時,初九日丑時爲吉云。此三日中,以何日擧行乎?敢稟。傳曰,以今月二十六日擇日,可也。朝報
備邊司啓曰,凡科擧時,試官以下供饋,皆出於各司,而其費甚鉅,雖在常時,亦有難堪之患矣。今因連歲凶荒,外方貢物,旣無上納,且多減省,諸司下輩,方在號訴之中,而前頭連有監試·東堂會試,若不別樣變通,則將無以支保。曾在己卯·丁酉等年,試官以下所食糧饌,戶曹磨鍊入給,且定炊飯之人,使之自場中熟設供饋。其時事勢,不至如今日,而尙且如此,今依此例施行,以除各司之弊,在不可已,以此分付,何如?傳曰,允。
又啓曰,兩南被災邑,有身役當爲蠲布者,全南道則三萬七百餘名,慶尙道則一萬六千九百餘名,合四萬七千六百餘名,通計其價布,二千一百餘同。連年蠲減之餘,京外儲蓄,蕩竭無遺,百爾思量,計無所出,不得已略加參酌,尤甚邑所居應納三疋者,則二疋蠲減,一疋待秋退捧,應納二疋者,則一疋蠲減,一疋待秋退捧,之次邑應納三疋者,則蠲減一疋,退捧二疋,應納二疋者,則勿爲蠲減,待秋退捧似當。以此意,急速分付于三南監·兵·水使及各該司,何如?傳曰,允。
又啓曰,前日榻前取稟關西餉太六千石加運事,臣等更爲商議,則賑恤穀物不敷,兩南田稅留賑之代,充給之數甚多,他無推移繼用之路。平壤沿海近南邑所在太六千石,運米一時上納之意,急速分付于平安監司處,何如?傳曰,允。備局謄錄
府啓,淮陽水入面山田龍洞宮折受革罷事。該營色吏勿爲拿致京獄事。措語竝見上臣等卽伏見以禮曹稟啓,有健元陵拜謁之命,臣等仰惟聖情,軫此雨露旣濡之節,欲行園陵展掃之禮,固亦年例應行之舊典也。區區下情,非不欲仰體聖上追慕之誠,而第以方春阻飢,都下畿民,雖云不至如三南之甚,未及農耕,已有種食匱竭之憂,簡節煩費,自是從前申諭之至意,而乘輿動作,環衛以陳,則人馬自至於衆多,費用未免於浩繁,則其所以難行者一也。目今三南之飢,已到十分地頭,其中湖南飢疫死亡之變,聞來慘怛,有不忍言,則此時有此擧動,有若循常守舊者然,其在遠近聽聞,亦必有竊歎而不安者,夫孰知出於情禮之不得已乎?此所以難行者二也。至於京外閭閻間,癘疫·痘疫,處處大熾,人皆畏懼,無處可避,則擧動往來之際,非徒所經必無寧靜之地,隨駕許多之人,亦難一一區別於其間,揆以群下之情,爲聖上憂慮之忱,庸有極乎?此尤大段難行者三也。請加三思,亟寢陵幸之命。前水使李益達,削其官職,永不敍用,少慰湖南民心事。措語不見於朝報答曰,不允。
吏曹啓曰,臺諫有闕,政事,取稟。傳曰,明明日爲之。以上朝報
上在慶德宮。停常參·經筵。
夜二更,月入東井星。五更,有霧氣。
藥房都提調元斗杓,提調洪命夏,副提調朴世模啓曰,伏未審夜來,慈殿氣候,何如?自上調攝之候,亦何如?今日當爲受鍼,時刻以巳正爲之乎?臣等敢來問安,竝此仰稟。答曰,知道。
傳于藥房曰,因日暖,脫耳掩,有頭疼之候,雖非感冒,受鍼其無所害乎?議啓。
藥房口傳啓曰,伏承下敎,卽與藥醫·鍼醫等相議,則皆以爲,若是感冒之候,決不可受鍼,頭風之症,則受鍼似當,而必須診察然後,可知其受鍼當否云。卽爲入診後,稟定,何如?答曰,都目大政,旣已臨迫,移御亦不遠,姑觀症勢移御後,亦當爲之,入診受鍼,竝勿爲之,可也。以上藥房謄錄
弘文館啓曰,本館僚員之不備,未有甚於近日,下番只有二員,而修撰李延年病重,連呈辭單,修撰臣金萬基,獨爲入直,今將累旬,非但病故不可預料,前頭將有擧動時陪從之擧,而苟艱莫甚,不可不差出闕員,而目今見存之員絶乏,該曹難於備擬,自前有吏曹郞官竝擬之時,後日政,依此例,吏曹郞官竝擬差出,牌招肅拜,以爲推移入直之地,何如?傳曰,允。吏曹謄錄
備邊司啓曰,曾因兵曹正郞李堥上疏,咸鏡南北道軍兵操鍊時,題給糧米事,自本司,覆啓定奪矣。卽者戶曹,因咸鏡監司權堣移文,牒報于本司曰,北道九官軍兵,一從就操實數,五日給糧,則所放之料,田米五百三十六石零。一番費用,若是之多,今後每年春秋大操時,限三日給糧何如云。當初定奪,出於本司,故該曹如是稟報,道臣之意,亦以過多爲慮,自今依本道監司之言,使之限三日給料,何如?傳曰,允。
又啓曰,三南·畿甸尤甚被災之邑軍兵價布,分其輕重,或爲蠲減,或爲待秋退捧矣。海西信川·延安·白川·安岳·載寧等邑被災之慘,亦無異於南方,不可無惠恤之道。國計蕩竭,軍兵等價布,雖不得蠲免,其中尤甚赤地處居生者,依南方之次邑例,使之待秋備納,少慰飢民迫切之情,在所不已。以此意,黃海監·兵·水使處,行會,何如?傳曰,允。
又啓曰,東萊府使李元禎,以前任江陵府使時分養馬瘦瘠之故,應被降資之罰。旣已降資,則不可仍在東萊,此時遞易,事甚可慮,李元禎勿爲降資,依堂下守令例,遞來後越祿似當,以此分付該曹,何如?傳曰,允。
又啓曰,本司郞廳韓侃,奔走勤仕,已滿十五朔,依例陞敍,或守令除授事,捧承傳施行,何如?傳曰,允。以上竝備局謄錄
義禁府啓曰,以刑曹啓目,慶尙左兵營虞候洪受九罪狀,移義禁府處置事,允下矣。洪受九時在任所,依前例,發遣府羅將,拿來之意,敢啓。傳曰,知道。禁府謄錄
以司憲府忠公監司啓本兩度粘目,當該監司行移推考事,傳曰,請推蒙允後行移,應是規例,而直爲行移,有違規例,此兩公事,還出給。
大司憲朴長遠,持平李程·呂聖齊啓曰,臣等於昨日開坐,以忠公監司兩度啓本末端一貼,割斷判付之際,有違格式,請推監司,而臣等之意,不敢爲推考未下之前,直請行移,果爲格例,而慮或煩複,且不覺悟,仍爲入啓矣。今承此公事還出給之敎,臣等欲糾違例,反未免爲違例之歸,職忝法府,創開新規之失,亦無所逃,臣等何敢晏然仍冒乎?請命遞斥臣等之職。答曰,勿辭。
玉堂箚子。大槪,請大司憲朴長遠,持平李程·呂聖齊,竝命出仕事。答曰,依啓。
掌令鄭瀁上疏。大槪,冒陳愚見,冀蒙採施事。答曰,省疏具悉。爾之誠忠,予深尙之,可不留心焉?
判中樞府事許積上疏。大槪,乞遞中樞,以存體例,仍許倂遞兼帶知經筵,以便公私事。答曰,省疏具悉。卿其勿辭,調理察職。
正言李堥上疏。大槪,情勢病勢,俱極狼狽,冒死哀籲,祈蒙恩遞,仍陳所懷事。答曰,省疏具悉。爾其勿辭察職。仍傳曰,此上疏,下備邊司。以上朝報
上在慶德宮。停常參·經筵。
自昧爽,沈霧。自辰時至申時,日暈。
下直,長湍府使李時挺。內下日記
藥房都提調元斗杓,提調洪命夏,副提調朴世模啓曰,伏未審夜來,慈殿氣候,何如?自上頭疼之候,視昨亦何如?臣等憂慮未弛,敢來問安。答曰,知道。今後勿爲問安。內局謄錄
有政。吏批,判書尹絳進。參判金壽恒□,參議兪棨進,□承旨□□□。
吏批啓曰,今都目政,各歧仕滿應遷者及未準朔監察·禁府都事,各司久任·相避·時推人員,竝擬,何如?傳曰,允。
又啓曰,新除授濬源殿參奉金元厚,呈狀于政廳曰,除授本職,今已累日,所當肅謝赴任,而親年七十五歲,勢難遠離。且自鄕上來之際,中路落傷,晝夜剌痛,不能起動,數月之內,差復無期,斯速處置云。其父年至七十,非但情理切迫,落馬重傷,則勢難等待其差復,參奉金元厚改差,何如?傳曰,允。
又啓曰,司諫今當差出,而擬望之人乏少,畿邑守令,竝擬,何如?傳曰,允。
又啓曰,參判金壽恒,方患感冒之疾,昨日參政時,頗有苦痛之狀,夜來添重,今日不得參政云。今此大政,與常時政事不同,不可不同議,牌招同參,何如?傳曰,允。
傳曰,前後扈從有功勞人,戰亡·淸白吏子孫,各別收用事,言于兩銓。
又傳曰,淑敬公主嘉禮時都廳李晩榮加資,別工作監役李敏道,修理監役慮景命·李,使者□□,宗廟署副奉事洪淨等,陞敍。
以張善瀓爲鐵原府使,趙裒爲甲山府使,李必馨爲慶源府使,鄭瀁爲杆城郡守,申時豪爲碧潼郡守,李厚先爲忠公都事兼春秋館記注官,羅以俊爲江原都事兼春秋館記注官,金澄爲黃海都事兼春秋館記注官,趙相漢爲咸鏡都事兼春秋館記注官,李觀徵爲平安都事兼春秋館記注官,柳俔爲全州判官兼春秋館記注官,柳之芳爲安州判官,具益昌爲尙瑞直長,許徵爲南海縣令,朴昌文爲兼□□察訪,孫湍爲獒樹察訪,金克和爲兼大同察訪,鄭後俊爲鎭岑縣監,金鋿爲西原縣監兼春秋館記事官,權勩爲谷城縣監,李光迪爲咸平縣監兼春秋館記事官,朴元震爲昌原縣監,朴興宗爲鏡明吉敎養官,成瑑·李之白爲璿源殿參奉。以上吏曹謄錄
假注書金潤璋病,代以朴相馨爲假注書。
政院啓曰,右副承旨沈世鼎,同姓五寸姪幼學沈思淑身死,服制已行四日,出仕,何如?傳曰,允。
禮曹啓曰,監試覆試試官,無故備擬之人乏少,不得已每望,以二員備擬以入之意,敢啓。傳曰,知道。
備忘記,傳曰,主婚慶平君□鞍具馬一匹,堂上判書金南重·參議姜栢年,各熟馬一匹,判書趙珩·參判南老星,各上弦弓一張,參判兪㯙,兒馬一匹賜給。
府啓,龍洞宮山田折受革罷事。該營色吏勿爲拿致京獄事。陵幸停止事。措語竝見上前水使李益達,削其官職,永不敍用,少慰湖南民心事。答曰,勿煩。
戶曹判書鄭致和上疏。大槪,病不得赴召,亟遞臣職,仍治臣罪事。答曰,省疏具悉。卿其安心勿辭,調理察職。
全南監司書目,靈巖呈,以正言郭齊華辭職上疏上送事。傳曰,遞差。以上朝報
上在慶德宮。停常參·經筵。
大殿,政院·玉堂問安。答曰,知道。
義禁府啓曰,今此移御擧動時,本府都事十員內,大駕考喧都事左右各一員,挾輦都事左右各一員,當直都事一員,駕導駕後都事各二員,大王大妃殿考喧都事左右各一員,王大妃殿考喧都事左右各一員,中宮殿考喧都事左右各一員,本府留司都事一員,監試覆試兩所禁亂都事各一員,各差備竝十八員,而八員不足,假都事八員,令該曹差出,何如?傳曰,允。禁府謄錄
院啓,全南右水使趙猷拿問定罪事。措語見上今此陵幸,有所難便之意,憲府備盡論列,而未蒙允兪,臣竊悶焉。春秋展謁陵廟,其在聖上追遠之誠,固是不可廢之禮,而第念比年以來,連値大無,卽今三南阻飢之狀,慘不忍言,億萬蒼生,擧將嗷嗷垂盡,則此正君臣上下遑遑汲汲,唯以濟活斯民,爲急之時也。豈可以畿內飢荒,不如三南之甚,自同平日,有此年例循常之擧,臣恐聖上憂恤之道,抑有所未盡也。況且玉候,方在違豫之中,至於連日受鍼,而拜陵日期,亦甚不遠,如或侵晨動駕,乘昏還宮,則添傷之患,安保其必無?群下之區區憂慮,實出於此,其他些少煩費,有不暇論,請勿留難,亟寢健元陵親幸之命。答曰,勿煩。
府啓,臣等以淮陽水入面山田革罷事,浹旬論執,終不允兪,臣等之辭渴意涸,固不暇言,而聽聞所及,物情皆以爲未安,豈以聖明之所下燭,新政之所關係,於此一小事之當改,而持難至於此乎?此事雖小,山峽小民之被奪,四方傳聞之致駭,不亦大乎?此臣等之所以不得請則不知止者也。請勿留難,亟賜一兪。臣等以健元陵親幸擧動請寢之意,連日論執,而聖批不卽允從,非徒臣等區區之情,不勝憫鬱,群下之議,亦莫不然。臣等仰惟聖意,固切霜露之感,欲伸瞻掃之誠,實出於年例應行不得廢之情禮,而顧以目今時勢言之,三路百萬生靈,酷罹塡壑之慘,中外遑遑,罔知攸屆,朝廷上下,雖以救焚拯溺爲務,猶恐不濟,況以循常守舊之事,爲此動作之擧,以煩遠近聽聞乎?此亦猶不暇論,至於聖體常在違豫之中,數旬之內,受鍼之時居多,前頭移御未久,夙駕而出,乘昏而歸,則不瑕有添傷之患乎?其他癘疫痘疫之處處熾發,實難區別於所經之地衆聚之人,誠如前啓所陳,種種難行,非特爲煩費一事而已也。雖云春秋例行之典,臣等之意以爲,今春則決不可行也。請勿留難,亟寢陵幸之命。臣等伏見醫官趙徵奎僉知除授之命,臣等竊以爲過也。非但此人,不合於西樞實職,已於聖朝新政,特除之恩,頻加於此輩,聽聞所及,物情皆爲未妥,請還收趙徵奎僉知除授之命。近來爵賞猥雜,識者之寒心久矣。凡係獷悍大儻捕捉賞典,自有名數之多少,首從之區別,而亦多混施之譏,祖宗金石之典,幾何不壞盡乎?今此太僕銀賊所負之罪,雖極凶慘,旣與殺越人命之大儻,相去懸殊,而捕捉三人,皆被賞加之重典,事涉無據,莫此爲甚。請從事官李彦珪·軍官朴遠淇·部將李萬興等三人中,更査首功加資,其餘二人,還收賞加,量施相當之典。且臣等取考當初捕盜廳査啓,則其間措辭援例,顯有容私之迹,殊無從公査啓之意,極涉無謂,請當該捕盜大將從重推考,前水使李益達,削其官爵,永不敍用,少慰湖南民心事。答曰,不允。以上朝報
上在慶德宮。停常參·經筵。
夜一更二更,月暈。內下日記
備邊司啓曰,本司文郞廳安縝·尹抃等,分往漢南·漢北,各邑所捧各穀實數,出庫看審後來報,別無差錯,而其中利川·陰竹·安山·南陽四官,或有若干穀物縮數,而此則旣捧之後,因時急公用,皆有文書,初非虛錄之比,似無可罪之事,竝置之,何如?傳曰,允。
又啓曰,左參贊許積,戶曹參判徐元履,本司堂上差下,使之察任,何如?傳曰,允。以上備局謄錄
兵批啓曰,去十二月二十五日大臣·備局堂上引見時,上謂判尹李浣曰,本局郞廳李齊賢,監造鳥銃,其數,幾何?李浣曰,前造一千柄,今造一千二十柄矣。上曰,其品精好,前者便甲監造官嚴俊男,旣已施賞,則今此鳥銃監造之勞,亦當加賞,以勸將來,依嚴俊男例爲之,如何?領議政鄭太和曰,施賞之道,不可過濫,李齊賢監造鳥銃之勞,雖不下於嚴俊男,至於加資,則事甚過重。如此之事,自前亦有參酌施賞之典,取考前例以處,可矣。上曰,前例詳考書入事,傳敎矣。自戊寅以後賞典前例考出,別單書入之意,敢啓。傳曰,準職除授。吏曹謄錄
下直,忠州牧使李天基,幽谷察訪姜世楨,江原都事羅以俊。
大殿,政院·玉堂問安。答曰,知道。
以申厚載爲移御時假注書。
政院啓曰,弘文館上下番請對矣。傳曰,引見。
兵曹口傳政事,以嚴鼎耉·權大恒爲副摠管。
院啓,全南右水使趙猷拿問定罪事,亟寢健元陵親幸之命事,措語竝見上統營虞候,乃是武弁選職,而兵·水使階梯也,不可不擇人而遣之。新除授柳遐,曾在先朝,爲全州營將,不但處事愚僭,亦多侵虐軍卒之弊,其時以此,至於坐廢者久矣。以此已試愚悖之人,決不可畀以此任,統營虞候柳遐,請命遞差,其代,擇差下送。大同非他馬官之比,兼有憚壓之責,從前擇任,意非偶然,新除授大同察訪金克和,爲人庸闒,素無名稱,曾爲騎省郞官,亦以物議見遞,則西關營下督郵,不可付諸此人,請命遞差,其代,各別擇送。新除授大司諫洪處亮,時在京畿積城地,請斯速乘馹上來事,下諭。答曰,不允。下諭事,依啓。
府啓,龍洞宮折受革罷事。健元陵親幸停止事。趙徵奎僉知除授還收事。太僕銀賊捕捉從事官李彦珪·軍官朴遠淇·部將李萬興等三人中,更査首功加資,其餘二人,還收賞加,當該捕盜大將從重推考事。前水使李益達,削其官職,永不敍用,以慰湖南民心事。措語竝見上答曰,不允。推考事,依啓。
兵曹參判柳赫然上疏。大槪,亟賜鐫免,新授職名,以重官方,以安微分事。答曰,省疏具悉卿懇。國家用人,隨才收用,豈可徒以文武爲拘乎?卿其安心勿辭,從速察職。
忠公監司書目,懷德呈,以知事宋時烈上疏上送事。答曰,覽卿疏辭,深用爲愧。方伯之承命輸送食物,蓋出於周之之義也,而卿之引嫌爲恥,有大不安於心者,予豈欲以卿不安之物,强之哉?其爲不然有三,年年春間,有此輸送之物,一也,古人有周之之義,二也,在京當有本職之祿俸,在卿豈無月俸乎?其無疑三也。以此三者,爲名可矣,何必以微瑣他言,不安若是乎?安心勿辭領受,以副予意。以上朝報
上在昌德宮。停常參·經筵。
大殿,藥房·政院·玉堂問安。答曰,知道。
傳曰,日氣如此,似有雨徵,時刻差進,觀勢爲之。
傳曰,雨勢漸緊,王大妃殿,若未出宮,則何可仍爲擧動乎?
政院啓曰,待晴擧動,似爲合宜,急急分付于陪從承旨,何如?傳曰,急遣宣傳官,使之勿拘時刻,待晴擧動。
宗親府郞廳,以有司堂上意啓曰,憲府啓辭,列聖御筆刊進諸宗主幹人,令本府抄啓稟處事,蒙允矣。主幹之人抄啓,而摹寫有司人等,則宜入於稟處之中,旣有書啓之擧,參疏與否,非所當論,一體分秩書啓之意,敢啓。傳曰,終始主幹人及摹寫人等,竝加資,其餘有司,竝熟馬一匹面給。
大殿·大王大妃殿·王大妃殿·中宮殿移御後,藥房·政院·玉堂問安。答曰,知道。
院啓,趙猷之暴橫蔑法罪狀,閱月論執,兪音尙閟,臣竊未曉聖意之所在也。凡防納之罪,自有其律,今此水營之代造戰船者,卽防納之事也。猷之必欲責納價米者,亦犯防納之禁也。仰惟聖明非不知此,而未卽允從者,無乃聖意以猷爲造意而未成歟?臣嘗考諸律典,則有造意者,爲首罪之文。猷旣造意而犯禁,則烏得辭其罪乎?況且先朝,申明禁令,不啻丁寧,而犯禁者終無罪,則臣恐壞了邦憲,自今日創始也,此後雖有貪濫放縱,十倍於猷者,有何懲戢,而知所戒哉?猷之威脅自恣之狀,姑置不論,其冒法營私之罪,不可不治,請全南右水使趙猷拿問定罪。健元陵親幸停止事。措語見上統營虞候柳遐遞差,其代,擇差以送事。措語見上大同察訪金克和遞差,其代,各別擇送事。措語見上答曰,不允。
府啓,淮陽水入面山田折受革罷事。措語見上健元陵親幸擧動停止事。措語見上趙徵奎僉知除授還收事。措語見上太僕銀賊捕捉人從事官李彦珪·軍官朴遠淇·部將李萬興等三人中,更査首功加資,其餘二人,還收賞加,量施相當之典事。措語見上滿浦僉使,乃西邊重鎭也,自古必擇文武中,有名稱者差遣,意非偶然。況當此時,彼此禁制,益嚴且緊,不可不極擇差送,而新除授僉使金興運,曾爲守令,多有不謹之誚,甚至見捉於繡衣廉問之時,被罪收敍,固已幸矣,豈可復授沿邊重鎭,重貽土卒之害乎?請滿浦僉使金興運改差,其代,各別擇送。前水使李益達,削其官職,永不敍用,少慰湖南民心事。答曰,不允。以上朝報
上在昌德宮。停常參·經筵。
大王大妃殿·王大妃殿·中宮殿,藥房問安。答曰,知道。
藥房都提調元斗杓,副提調朴世模啓曰,春雪釀寒,伏未審夜來,慈殿氣候,何如?聖候,亦何如?昨日勞動玉體,冒雨移御於久廢之所,不瑕有害於靜攝之中乎?臣等憂慮未弛,敢來問安。答曰,無事。內局謄錄
大殿·大王大妃殿·王大妃殿·中宮殿,政院·玉堂·二品以上·六曹·大司憲問安。答曰,知道。
政院啓曰,來十五日儒生殿講日次,取稟。傳曰,爲之。
又啓曰,都承旨朴世模,異姓四寸妹前參奉韓斗相妻趙氏身死,服制已行四日,左副承旨趙胤錫,同姓四寸妹前參奉韓斗相妻趙氏身死,服制已行四日,竝爲出仕,何如?傳曰,允。
府啓,淮陽水入面山田折受革罷事。健元陵親幸停止事。趙徵奎僉知除授還收事。措語竝見上今此李彦珪等三人中,更査首功加資,其餘還收,量施賞典之請,實出於重惜恩賞,深慮後弊之意,而聖批連以不允爲敎,臣等竊未曉聖意之所在也。當初捕盜廳査啓之失,旣允請推之論,則賞典之過濫,聖明亦非不燭,而獨於此持難,以示牢拒之色,何不念及於名器之一輕,邦憲之益壞乎?不可以事小而忽之,此臣等之所以申請而不知止者也。請從事官李彦珪·軍官朴遠淇·部將李萬興等三人中,更査首功加資,其餘二人,還收賞加,量施相當之典。滿浦僉使金興運改差,其代,各別擇送事。措語見上前水使李益達,削其官職,永不敍用,少慰湖南民心事。答曰,不允。李彦珪等事,依啓。
院啓,全南右水使趙猷拿問定罪事。健元陵擧動停止事。統營虞候柳遐遞差,其代擇送事。大同察訪金克和遞差,其代各別擇送事。措語竝見上答曰,不允。金克和事,依啓。
吏曹參判金壽恒上疏。大槪,賤疾極重,頓無起動之勢,當此移御擧動之時,不得進參於隨扈之列,請罷臣職,仍治逋慢之罪事。答曰,省疏具悉。卿其勿辭,調理察職。
大司成李殷相上疏。大槪,新授職名,萬不近似,冒陳危懇,乞賜遞改,以安微分事。答曰,省疏具悉。爾其勿辭察職。
全南監司李泰淵辭職上疏上送事。答曰,省疏具悉。卿其勿辭,從速察職。
福寧君栯上疏。大槪,亟收新授加資之命,仍治逋慢之罪事。及福昌君禎上疏。大槪,亟收新授加資之命,以安微分事。及朗善君俁等上疏。大槪,亟收加資之命,以安微分事。答曰,省疏具悉。意非偶然,卿等安心勿辭焉。
嶺陽君儇上疏。大槪,敢將列聖御筆開刊曲折,冒死仰陳,仍請亟收加資之命,以安愚分事。答曰,省疏具悉。列聖遺墨,幾乎泯滅,精摹廣布爲己任,此豈有意於干賞而然哉?旣刊而拘嫌不進,是乃干賞,而義不當如是也。嗚呼,以爲分內之事,而無疑投進者,人之天眞,丈夫心事,豈可多疑,國家之施賞,自有異同,所以激勸而酬勞,每可比而同之乎?若然則今之施賞,奚有害於止後哉?卿等益加堅守,未完之爲欠缺,更加廣用心力焉。噫,摹而刻刊,終爲永世之寶,務用心眼之力,勿以字多爲貴,卿等念之念之,勿辭。以上朝報
上在昌德宮。停常參·經筵。
下直,平安都事李觀徵,黃海都事金澄。
司僕寺官員,以提調意啓曰,慶德宮爲時御所時,內乘一員加設矣。今則內廐馬無兩處分置之事,內乘李晸,令該曹減下之意,敢啓。傳曰,知道。
以李世華爲事變假注書。
以領府事李景奭子息成婚事,傳曰,給由馬。
掌令宋時喆,持平李程·呂聖齊啓曰,滿浦僉使金興運,曾爲西南守令,非但不治,多有不廉之誚,已試見敗之人,決不可復畀以沿邊重鎭。臣等相議論啓之際,亦知其請遞之歇後,而第興運所犯,事在旣往,且經徒配,則今不必追正其罪,故但請改差矣。今者長官見斥,大臣至於引避。臣等全昧故事之失,亦無異同,何敢晏然仍冒乎?請命遞斥臣等之職。答曰,勿辭。
院啓,全南右水使趙猷拿問定罪事,措語見上臣卽詣臺廳,槪聞今日筵中,大臣以陵幸擧動難便之意,略爲陳達,而未蒙允兪云,臣竊不勝鬱悶焉。仰惟聖明,以此時,爲何等時耶?比歲凶歉,實前古所罕有,而式至今年而極矣。三南赤地,民命將盡,想其嗷嗷之狀,傷心慘目,寧有若此之甚者乎?在聖上憂恤之道,所當大警于心,惟以拯救爲急,而不遑他事之時也,豈可以視同平日,行此年例循常之禮乎?古昔帝王救荒之政,有眚禮,所謂眚禮者,卽殺禮之意也。今此展謁陵廟之禮,固出於聖上追遠之誠,應行之擧,臣非不知聖意之將順,而以今日汲汲之勢言之,則在所當殺,而不暇念及於此也。況今聖候,方在違豫之中,至於受鍼,時未停止,則尤不可侵晨動駕,乘暮還宮,以犯必至之憂也。群下之區區憂慮,實出於此,請勿留難,亟寢健元陵親幸之命。臣以柳遐事,累日論執,而未蒙允兪。臣竊恐聖明,於遐前日罪犯,必有所未盡燭而然也。遐曾在先朝,爲全州營將,侵虐軍卒,罔有紀極,軍卒之中,素多工匠,故劫令私造,全不給價,少不如意,則倒懸棍打,甚至酷刑示威。且放軍牢,攫取閭閻家鷄狗,張樂飮酒,殆無虛日,或有下吏輩得罪者,捉致其妻,勒行娼妓之事,其他狂酗無倫之擧,不一而足。其時臺論,亦且重發,終以此,至於就囚編配。及授本職,物議莫不爲駭,如此已試愚悖之人,決不可畀以武弁選職,重貽水卒之害,請統營虞候柳遐遞差,其代,擇差以送。答曰,不允。
忠公監司書目,鎭岑呈,以獻納閔汝老上疏,上送事。傳曰,遞差。
吏曹啓曰,臺諫有闕,政事,取稟。傳曰,明日爲之。
傳曰,大臣·備局堂上,引見。
上御宣政殿。大臣·備局堂上內下日記引見入侍時,領議政鄭太和所啓,前日所達兩南災邑定配罪人移配事,刑曹則旣已擧行矣。禁府罪人中,逆賊緣坐爲奴定屬者,與定配有異,不可擧論。而雖逆賊族屬,非爲奴之類,則依刑曹罪人例,竝令本道,參酌移配,絶島定配者,亦許姑爲移配,或待秋還送配所。其中有住着資生之道,不願移配者,則從自願,仍置配所事,使義禁府,分付擧行,何如?上曰,依爲之,禁府謄錄大司憲朴長遠所啓,淮陽水入面山田革罷事。措語見上上曰,依該曹覆啓施行。又所啓,臣等以請寢陵幸,累日論列,而尙靳一兪,今此大臣,亦以此陳達,而自上以無大害爲敎。展謁陵寢,自是應行之事,果有何害哉?第臣區區之意,目今畿民,飢餒亦甚,凡事雖從簡略,不無所費,當此民事孔慘之日,爲此循常之擧,不徒有傷於外方瞻聽。且今癘疫痘疫,無處無之,衆擾之中,實難區別,此時動駕,尤極可慮,請寢健元陵親幸之命。上曰,亟停勿煩。又所啓,臣等以前水使李益達削其官職永不敍用事,累日論列,尙靳一兪。當初處置,旣已失刑,湖南之人,莫不怨咎,至以連歲枯旱,必由於此爲言云。至今雖不可更爲加罪,豈可復爲收用乎?請李益達削其官爵,永不敍用。上曰,依啓。又所啓,臣等以趙徵奎僉知還收事,備盡論列,而未蒙允兪,非但其人不合於西樞實職,特除之恩,頻加於此輩,臣等竊恐有累於聖明新政,請還收趙徵奎僉知除授之命。上曰,不允。又所啓,臣等以滿浦僉使金興運遞差,其代擇送事,論列已久,而未蒙允兪。此人曾爲守令,非但不治,多有不廉之誚,而復畀以沿邊重鎭,則生事於彼人,貽害於士卒,亦不可不慮,請滿浦僉使金興運遞差。上曰,不允。又所啓,小臣全昧故事,忝居臺憲之首,今此滿浦僉使金興運之論啓,亦以爲請改差,爲不可,而此人前旣經罪,則今又不可追正,故相議以請改差矣。今者大臣,於論人有罪,只請改差,此非故事等語,遽加非斥,臣何敢晏然仍冒乎?請命遞斥臣職。答曰,勿辭。以上朝報
上在昌德宮。停常參·經筵。
夜一更,月暈。
下直,舒川萬戶邊允祚。
有政。吏批,行判書尹絳呈辭受由,參判金壽恒病,參議兪棨進,□承旨□□□進。兵批,判書洪命夏呈辭受由,參判柳赫然□,參議□□□□,參知李袗□,□承旨□□□進。
吏批啓曰,判書尹絳呈辭,參判金壽恒病不來,小臣獨政未安,何以爲之?敢稟。傳曰,只出緊任。
以安鏡爲金海府使,李聖時爲兼大同察訪。吏曹謄錄
明日儒生殿講時,考官許積·金佐明,參考官兪棨·李殷相·李敏迪·閔維重。
政院啓曰,明日儒生殿講時,命官何大臣進去乎?敢稟。傳曰,領相進去。
監試覆試一二所,詣闕出榜。
司諫朴□□啓曰,臣以庸陋,猥蒙鴻造,忝廁淸班,涯分已極。況此薇院亞席,尤非如臣者所可堪當,臣雖欲貪榮冒玷,其如名器何,其於物議何?聞命踧踖,罔知攸處。且臣於庚子春,忝守長城,適當連歲飢荒,民命濱死之日,有留庫糶穀數外分給之事,未及收捧,至秋遞來,其間事狀,應悉於御史査覈之啓,今不敢徑先費辭,而方在俟罪震慄之中,不可冒居諫職。亦不可一向泯默,猥呈辭疏,見却於政院,縮伏私室,冞增悚懼。不料昨者,召牌遽降,人臣分義,所當行不俟駕,而顧念臣情勢,終有所不敢冒出者,竟未克祗承召命,臣罪萬死,揆以前後罪犯,俱不可一刻仍冒。請命罷斥臣職。答曰,勿辭。
院啓,全南右水使趙猷拿問定罪事,陵幸擧動停止事,統營虞候柳遐遞差,其代擇差以送事,措語竝見上臣竊伏聞三南飢餓濱死之民,流散丐乞,轉入江原·咸鏡等道者,繈續道路云。此蓋兩道農事,比他處稍稔故也。至於畿內列邑,亦多此類,而以至主客俱困云,聞見所及,誠極慘怛。以京中觀之,一人之家,一日所乞者,小不下數三名,則他可推知,其在朝家軫恤之道,固不可任其顚連,立而視死也。三南飢民,在其道內者,方被賑救之澤,而至如散之四方者,未蒙此惠,其情尤可慼矣。合有一體濟活之政,請江原·咸鏡·京畿等道臣處,嚴明行會,令其各官,流入飢民,另加搜錄別樣賑救,以示朝廷德意。大司憲朴長遠,掌令宋時喆,持平李程·呂聖齊,司諫朴□竝引嫌而退,繩以謀避,則自有定律,而論其不合,則請遞之外,更無所加。而況興運所犯,罰已行矣,尤非今日之所可追罪,則雖被大臣之斥,別無可遞之失,毋論事之輕重,方在査究之中,而召命之下,亦未祗赴,則勢難仍在臺職。請大司憲朴長遠,掌令宋時喆,持平李程·呂聖齊,竝命出仕,司諫朴□□遞差。答曰,亟停勿煩,處置事及流入飢民另加搜錄,別樣賑救事,依啓。
殿講儒生幼學李益華易純通,進士柳英立·趙時瑗易通,生員孫遇易略,幼學宋憲周論粗,閔榮達庸粗。以上朝報
上在昌德宮。停常參·經筵。
自卯時至酉時,日暈。
王大妃殿,藥房問安。答曰,知道。
藥房都提調元斗杓,副提調朴世模啓曰,春寒猶峭,伏未審數日來,慈殿氣候何如,自上調攝之候,亦何如?臣等憂慮未已,敢來問安。答曰,無事,勿爲問安。
下直,穩城府使盧濈,宣沙浦僉使林岱,天城萬戶權震錫。
傳曰,今下弓矢,穩城府使盧濈,宣沙浦僉使林岱處給送。
吏曹啓曰,臺諫有闕,政事,取稟。傳曰,當日爲之。
備忘記傳曰,居首幼學李益華,進士柳英立·趙時瑗,竝直赴會試,生員孫遇給二分,幼學宋憲周·閔榮達各紙四卷筆四柄墨三笏賜給。
有政。吏批,行判書尹絳呈辭受由,參判金壽恒病,參議兪棨進,□承旨□□□進。兵批,行判書洪命夏呈辭受由,參判柳赫然□,參議□□□,參知李袗□,□承旨□□□進。
吏批啓曰,判書尹絳呈辭受由,參判金壽恒病不來,小臣獨政未安,何以爲之?敢稟。傳曰,只出緊任。
又啓曰,司諫今當差出,而擬望之人乏少,畿邑守令,竝擬,何如?吏曹謄錄傳曰,允。
以金始振爲左副承旨。
常平廳啓曰,城內飢民,當依上年例,設粥賑救,令漢城府,成冊進呈,則五部飢民都數二百三十名,今月十五日爲始,設粥賑饋,而東西活人署出幕病人,詳知實數然後,亦只依前例,間五日乾糧題給之意,敢啓。傳曰,知道。
院啓,全南右水使趙猷拿問定罪事。健元陵親幸停止事。統營虞候柳遐遞差,其代擇差以送事。措語竝見上答曰,不允。
府啓,健元陵親幸停止事,趙徵奎僉知還收事。滿浦僉使金興運改差,其代各別擇送事。措語竝見上頃日寅平尉之喪,有墓幕造給之命,臣等固知聖上親親惻怛之至意,而第念目今飢荒孔慘,民命近止,凡在法典應行之事,擧皆蠲減,而一邊賑救,一邊役民,非但有歉聖上軫恤之道,雖欲驅策赴役,其勢亦不可得也。臣竊聞德恩府夫人喪,亦因年凶,自宣惠廳,參半給價,其餘則令本道,待秋造給。卽今時勢,尤有甚於上年,別役飢民,決非其時,請還收寅平尉墓幕造給之命。且近來不幸,大臣·駙馬之喪,相繼而出,凡所禮葬等事,不可與豐亨豫大之時,比而同之。至於役軍三百名,一朔赴役,其數太多,雖不滿此數,亦可以充役,一半則雖自宣惠廳給價,而一半則責立於畿甸之內,當此大侵之時,使阻飢濱死之民,偏受其弊,不可無別樣變通,請令該曹稟處,量減役軍之數。答曰,不允。
京畿監司書目,積城呈,以大司諫洪處亮上疏上送事。傳曰,遞差。以上朝報
上在昌德宮。停常參·經筵。
午時未時,日暈。
世宗莊憲大王忌辰齋戒。
政院啓曰,左副承旨金始振,以前任全南監司時,笠巖山城還上虛錄未覺察事,不敢自安,陳疏到院矣。曾以此自列,該曹以不必引嫌覆啓蒙允,旋卽行公,每每控辭,實涉煩瀆,且本院,非他閑漫之地,金始振卽爲牌招察任,何如?傳曰,允。
謝恩。獻納金□□,正言朴□□,護軍元萬石·金之鍵,金海府使安鏡。以上朝報
上在昌德宮。停常參·經筵。
世宗莊憲大王忌辰。
傳曰,明日常參爲之。
謝恩,護軍柳震立,軍器副奉事朴彦福。以上朝報
上在昌德宮。停常參·經筵。
義禁府啓曰,崔廷顯覈處,李竚査覈,及黃海道放未放公事,當爲回啓,而判義禁府事臣尹絳,方在陳疏中,今日坐,不得回啓之意,敢啓。傳曰,知道。禁府謄錄
卯時,上御□□□常參入侍時,大司諫徐必遠所啓,全南右水使趙猷事,累日論執,兪音尙靳。大槪防納之事,法禁至嚴,而如此事,所關尤大。凡戰船,自應造之官,造送然後,水使點察其好否,則應造之官,畏其嗔責,官物乃得厚完,若自水營造作,雖有脆薄之患,誰將檢飭乎?造船元非樂事,而猷欲自當,其意可知,此而不治,後弊難防。且法有造意者爲首罪之文,請全南右水使拿問定罪。上曰,依啓。又所啓,陵幸請寢事,累日論列,而尙未蒙允,臣等竊悶焉。近來連歲凶歉,至于今年而極矣。雖云節省其弊,亦不可視同平日,行此年例循常之擧也。古昔帝王,有荒政殺禮之文,以今事勢,亦當有殺禮之擧矣。昔者漢文帝,欲馳下峻坂,其時諫者曰,陛下縱自輕,奈宗廟·太后何?馳下峻坂,尙以爲危,況今閭閻,多不乾淨,豈可嘗試於萬有一分之危境哉?人臣愛君,無古今之異,請寢健元陵親幸之命。上曰,勿煩。又所啓,統營虞候柳遐,曾在先朝,爲全州,多有麤雜之事,管下之人,小不如意,則捉致其妻,勒行娼妓之事,濫役工匠,以營私用。統營工匠之多,倍於全州,以如此愚悖之人,豈可畀以武弁選職,重貽軍卒之弊乎?請統營虞候柳遐遞差,其代擇送。上曰,不可以一番所失,永棄其人,勿煩。掌令宋時喆所啓,臣等以陵幸請寢之意,論列已久,其間難便事勢,聖明旣已洞燭,不必爲煩達,而卽今拘忌之疾,處處皆然,所經之地,所聚之人,區別之難,誠如前日啓辭,請勿留難,亟寢健元陵親幸之命。上曰,勿煩。又所啓,臣等還收趙徵奎特除僉知之請,連日論列,而未蒙允兪,臣竊惜焉。非但此人不合於西樞實職,特除之命,頻加於此輩,不瑕有害於聖朝新政乎?請還收趙徵奎特除僉知之命。上曰,不允。又所啓,滿浦僉使金興運,曾爲西南守令,而有不廉之誚,且爲御史所擧正,至被編配之律,如此已試見敗之人,不可更畀以沿邊重鎭,請滿浦僉使金興運改差,其代擇送。上曰,不允。又所啓,寅平尉之喪,有墓幕造給之命,臣等固知聖上親親之至意,而第卽今民事,已到十分地頭,一邊賑救,一邊役民,似有歉於聖上軫恤之道,請還收寅平尉墓幕造給之命。且近來不幸,大臣·駙馬之喪,相繼而出,禮葬等事,豈可與豐亨豫大之時,比而同之?至於役軍三百名,一朔赴役云,雖不滿此數,亦可以充役,當此大侵之時,不可無別樣變通,請令該曹稟處,量減役軍之數。上曰,不允。墓幕,依德恩府夫人例施行。
戶曹參判徐元履上疏。大槪,老病不職,決難堪任重地,落傷甚重,頓無差復之望,本職及備局兼任,懇乞遞免,以延危喘事。答曰,省疏具悉。卿其勿辭,調理察職。
司諫鄭繼胄上疏。大槪,頃遭不測之搆誣,決不可抗顔冒進,乞命鐫削,以重名器事。答曰,省疏具悉。爾其勿辭察職。
吏曹判書尹絳上疏。大槪,俯察危迫之懇,亟遞本職及兼帶,以便公私事。答曰,省疏具悉卿懇。卿其安心,勿辭察職。
兵曹判書洪命夏上疏。大槪,情勢病勢如前,無强顔陳力之望,本職及兼帶,懇乞鐫免,以便公私事。答曰,省疏具悉卿懇。已諭予意,何用多誥?安心勿辭,從速察職。以上朝報
上在昌德宮。停常參·經筵。
夜四更五更,月暈。
藥房都提調元斗杓,副提調朴世模啓曰,伏未審邇間,慈殿氣候何如,昨日雨濕之中,勞動玉體,出御寒殿,引接群工,酬酢移時,不瑕有害於靜攝之中乎?且諸醫皆以爲,慈聖進藥,今已累朔,進御四物湯,亦已三十貼,所患諸症,今若差愈,今姑停止宜當云。臣等敢來問安,竝此仰稟。答曰,知道。無事。四物湯作丸進御,無乃不何乎?議啓。
王大妃殿,藥房問安。答曰,知道。
藥房再啓曰,四物湯作丸進御當否,臣等卽與諸御醫商議,則皆以爲,欲停湯劑,嫌其苦口,恐妨水刺矣。今若作丸進御,則非但功效必不及於湯劑,亦不無歛膈之慮,無已則以湯劑加進十餘貼,宜當云,敢啓。答曰,然則加進十貼,可也。
下直。豆毛浦萬戶張善活,蛇渡僉使權存,防踏僉使南海宇,會寧浦萬戶權順謙。
兵曹來二十一日朝參爲之事,啓下。
府啓,趙徵奎僉知還收事,禮葬時量減役軍事。措語竝見上答曰,勿煩。
院啓,忠勳府之設,專爲功臣,故本府都事差出之際,必以親功臣,子弟備擬,而親功臣子弟無可擬者然後,乃以舊功臣子孫擬望,卽流來不易之規也。頃日本府都事差出之時,親功臣子弟不無可擬之人,而該曹違棄舊例,以舊功臣子孫,擬望受點,物議皆以爲非。此而置之,則舊規漸墜,將有冒濫之弊,請前日政除授本府都事遞差,吏曹當該堂上推考。大小科放榜後,三日遊街,聞喜設宴,卽平時故事。而當此大無,御供祭享,皆爲節損之時,不可諉以故事而任其所爲。三日遊街,雖不可廢,遊街之時,倡樂及聞喜設宴,令該曹,一切禁斷,以示上下憂災之意,事有弊習,竝以傷敎害理者,不可不痛革也。今者士子新登大小科者,四館目之以新來,放榜之前,有四館日次之例。分館之後,有回刺免新之事,使之毁冠裂衣,喪其威儀,侵虐侮辱,無所不至,此事雖不知創於何時,而因循不改,誠極無據。其視中國接待新恩,加以禮貌者,爲如何哉?曾在宣廟朝,下敎禁革,而至于今日,此弊尤甚,良可歎也。請申明宣廟下敎之意,痛革四館侵辱新來之習。答曰,依啓。
兵曹判書洪命夏上疏。大槪,更申前懇,冀蒙鐫免,以全性命事。答曰,省疏具悉。卿其勿辭,從速察職。
吏曹判書尹絳上疏。大槪,更申前懇,乞賜遞改事。傳曰,近來如此呈疏,何如是紛紜乎?此上疏,還出給。以上朝報
上在昌德宮。停常參·經筵。
卯時辰時,日暈。
下直,忠公水使李仁夏,安州判官柳之芳,多慶浦萬戶鄭頫,南桃浦萬戶朴聖立。
政院啓曰,公事留院者二十度,敢啓。傳曰,承旨持公事入侍。
以申厚載爲假注書。
入侍時,兵曹判書洪命夏處,遣內醫看病事,傳敎。
司圃署提調尹絅啓曰,本署所屬菜田·芹畓,處處伏在,結數甚多,專爲供上。而近年以來,人多侵犯,諸宮家則駙馬四家,秩高宗室七家,合十一家,其他士大夫十六家奴子等,托以賭地,公然奪耕,若己有之,本署下人,莫敢誰何,坐待生事,豈不痛心哉?本署所屬大典付瓮匠十名,最優於諸各司者,其意有在,而自前元定十名,成冊櫃藏,專仰本署之役,非但沈菜大瓮,至如供上菜物,負載大小鳥甌等物,專力進排,俾無不足之患。中間不記年時,工曹啓請本署匠人,沒數移屬於本曹,本署所用瓮器,則工曹自請,自本曹給價,每年匠人價布二十疋矣。今則旣奪其所屬匠人,又從而專減其價布二十疋,其爲無據甚矣。請令本曹本色匠人,依前還屬,而若以爲難,則價布二十疋,依前例下。卽今元子宮進排設立已久,保·乳母以下分數亦多,而應下之物,該曹不爲磨鍊,最不足園頭軍農牛馬,至今因循苟簡,事極未安。元子宮進排磨鍊時,園頭軍農牛馬備盡磨鍊,俾無漏落窘迫之弊爲當。田畓奪耕諸宮家·宗室·士夫家□□奴子合二十七名,今後如有奪耕者,令刑曹·漢城府,一一囚禁重治事,請捧承傳施行。臣元非有風力幹事之人,今至九十六歲,精神都喪,氣力專沒,人輕言淺,自前凡有猥陳啓請,旋卽允下,而例不奉施,臣罪益加,慙懼轉切。伏願亟命鐫削臣提調之任,以授他有風力人,以重供上大事,惶恐敢啓。傳曰,依啓辭施行焉。卿其安心勿辭。
政院啓曰,全南右水使趙猷拿來事,命下矣。在任閫帥,必須竝遣宣傳官,持標信密符,合驗然後拿來。非但事體重大,海防主將,不可一日曠闕,令該曹,速爲出其代,趁卽下送,以待交任後,拿來,何如?傳曰,允。禁府謄錄
掌令宋時喆,持平李程·呂聖齊啓曰,臣等伏見大臣·駙馬之喪,禮葬役軍三百名一朔赴役之說,臣等竊以爲當此飢荒孔慘之日,不可與豐亨豫大之時,比而同之。故臣等相議論啓,請令該曹,量減其數矣。卽伏見兵曹草記,大臣之喪,造墓軍二百五十名,依近例定奪,一朔赴役,合以計之,則七千五百名也。此數尙且過多,量減之請,亦所不已。而第前啓中三百名之說,未免差誤,論事不能詳審之失著矣,臣等何敢晏然。請命遞斥臣等之職。答曰,非草記而啓目也。爾等勿論。
慶尙監司書目,本道飢民,前後竝八萬二千二百五十三名,染病一萬二千七百十名,物故二百九十八名,賑救形止馳啓事。以上朝報
上在昌德宮。停常參·經筵。
下直,三水郡守許晟。
政院啓曰,雨下如此,姑無晴意,朝參擧動,似難爲之。罷漏後開門一節,觀勢姑徐,何如?傳曰,停。
兵房承旨啓曰,文臣朔試射之規,乃是祖宗朝勸奬之意,而近來新進年少,皆懷自便,每當試射之日,稍係事務衙門者,輒稱官故,公然不進。至如米布出納,文書校準,豈無他日,而曲成名目,紛紜懸頉,事極未安。請自今以後,除臺諫·監察及闕內入直,因公出使,受由下鄕者外,一切勿許懸頉,以杜弊習,何如?傳曰,誠爲得體,依此施行。
禮曹判書金南重·右尹南龍翼啓曰,臣等俱以不似,忝爲二所監誠覆試試官矣。出榜旣久之後,始聞入格中一人,有封誤合之擧,不勝驚怪,卽爲取見其試券,則進士試三等第十六人賦次下試券所標之字卽七吳,皮封則乃四吳,而參榜擧子,則安州居崔湛也。誤爲編合之狀,明白無疑,卽爲推索七吳封於封官處,符合試券,則果爲沕合,拆見皮封,則卽平壤居楊顯望也。科此後字標編合,雖是封官與監試官之任,臣等旣參試官,莫重科試,有此差誤之擧,難免不察之失,不勝惶恐待罪。答曰,此非卿等之所失,安心勿待罪。
院啓,掌令宋時喆,持平李程·呂聖齊,竝引嫌而退,論事之體,貴得其當,措語少失,有何所傷?俱無可避之嫌,請掌令宋時喆,持平李程·呂聖齊竝命出仕。堤堰儲水,本爲農利,故堤內冒耕,禁令至嚴,祖宗朝爲民深慮,槪可見矣。國家向年,無連歲旱荒之災,故堤堰檢飭之法,自然弛廢,且自近年,生齒極繁,耕地日陝,故奸濫之輩,漸次冒點,致使祖宗朝美意,盡歸虛套,可勝歎哉。洪陽縣,有合德防築,蒙利之多,甲於內浦,故故相臣沈之源,爲州牧時,倍前修築,以爲利民之地。自數年前,前敎授趙湸者,多數冒耕,及其現露之後,稱以人情之用,多收木同於同惡輩,輸到京中,而湸素以風水之術,締結士夫,故諸處請囑,緩其徵贖之限,木同則盡爲私用,惟以遷延日月爲事,而冒耕則依舊。上年臺臣之經其州牧者,慣知曲折,痛其情狀,據法論啓,而該曹按治之際,多不以實,末稍歸罪於同事之常漢,首惡之趙湸,則無□放釋,其在按獄之道,豈容如是?湸之罪犯,專在冒耕,而冒耕一款,則全不擧論,只問其木疋去處,及牟陳金,以分賂本道營吏本官戶房納招,則在該曹之道,所當移文本道本官,問知其虛實,然後處之,而只以各該吏,自本道本官治罪之意,矇然啓請,不肯窮究得情。且聞湸與牟陳金面質時要緊說話,該曹入啓之時,公然拔去,顯有循私之跡云。請其時判書及色郞廳,竝爲罷職,趙湸·牟陳金及受賂營吏·戶房,更爲拿致京獄,質問虛實,依法科罪,一以懲該曹按事不實之罪,一以絶奸民冒耕堤堰之習。答曰,依啓。面質之際,緊切之辭,公事拔去云,殊極驚駭,深係於奸小輩用意之漸,如此之習,不可不嚴杜,竝拿問重處。
嶺陽君上疏。大槪,伏承不敢當之溫批,天恩罔極,感淚自零,而臣之情勢,萬分危迫,不得不更冒鈇鉞,再瀆天聽,伏乞還收加資之命,以安微分事。答曰,省疏具悉。已諭予意,卿其勿辭,從速察職。以上朝報
上在昌德宮。停常參·經筵。
下直,統制使金是聲,鐵串僉使鄭璲,許沙僉使鄭後善,吾叉浦萬戶金道命。
政院啓曰,卽伏見監試二所試官待罪啓辭,則平壤幼學楊顯望試券,誤合於安州幼學崔湛封,仍爲出榜,今始發覺云,莫重國試,如是差誤,殊涉可駭。字標編合,乃是封官與監試官之任,則其責固有所歸,而試官及出榜時當該四館,亦不無不禁之失,請二所封官·監試官及試官當該四館,竝從重推考,幼學崔湛,令該曹,榜目中拔去。傳曰,允。
掌令宋時喆,持平李程·呂聖齊啓曰,臣等再昨避辭中,啓目誤書以草記,致勤聖敎,臣等不勝惶悚震慄之至。大臣禮葬軍元數二百五十名,一半則自兵曹題給,其中又有□軍價所減之數,而臣等全不覺察,未得竝及於前日之啓,臣等之做錯,又加一層,前後昏謬之失,已極慙懼,連日瀆擾之罪,亦所難免,何敢一刻仍冒。請命遞斥臣等之職。答曰,勿辭。退待勿論。
大司諫徐必遠,獻納金□□,正言朴□□啓曰,臣等伏聞洪陽合德堤堰冒耕人趙湸·牟陳金等按治之際,該曹全沒其冒耕一款,只問其木疋去處,及其以分給本道營吏本官戶房,納招之後,又不査問其虛實,日前面質之際,趙湸潛勸牟陳金逃避之說,入啓時拔去云,故相議論啓矣。拿問命下之後,傳說之言,異於前聞,取見其時推案,則勘罪時,全沒冒耕一款及木疋去處,納招後不爲明査一款,則一如前聞,而牟陳金勸令逃避之說,不爲拔去,臣論事不能詳審之失著矣。請命遞斥臣等之職。答曰,勿辭。退待勿論。
院啓,臣昨伏見監試二所覆試試官待罪啓辭,皮封誤合之事,誠可驚駭。所謂賦次下試券所標之字卽七吳,皮封卽四吳也,七與四字,字體懸別,元非難卞之字。且聞試券與皮封,長短參差云,而以誤爲編合之故,致令莫重國試,無咎擧子,至有竝爲拔去之擧,此雖封官·監試官不能詳察之致,而諸試官亦不無其責,四館則例於拆封之際,詳加糾察,入格擧子試券中,如有違格之事,卽爲拔去,自是流來規例,而亦不致察,未免有如此之弊,揆以法例,俱極可駭。請封官·監試官拿推,主掌四館及試官竝罷職。掌令宋時喆,持平李程·呂聖齊,大司諫徐必遠,獻納金□□,正言朴□□竝引嫌而退,臺閣論事,許以風聞,則措語少差,不必深咎。刑官按獄,果欠明覈,至使首惡之人,終無罪罰,則據法論列,誠爲得體,而一款差誤,有何所嫌?不可以此輕遞多官,請掌令宋時喆,持平李程·呂聖齊,大司諫徐必遠,獻納金□□,正言朴□□竝命出仕。答曰,依啓。主掌四館及試官,竝從重推考可也。
刑曹參判李翊漢上疏。大槪,席藁待罪,請與長官,同被罪罰事,入啓。答曰,省疏具悉。卿其安心勿辭,亦勿待罪。以上朝報
上在昌德宮。停常參·經筵。
辰時,日暈左珥。
傳曰,大臣·備局堂上,引見。
政院啓曰,主掌四館及試官推考事,命下矣。臺諫方以罷職論啓,推考傳旨不得捧入之意,敢啓。傳曰,知道。
以李沃爲假注書。
政院啓曰,刑曹堂上·郞廳拿囚時,以諫院啓辭中趙湸按治之際,堤堰冒耕,全不擧論事,及面質要語,公然拔去等語,捧傳旨矣。今者諫院多官,以要語拔去一款,失實之意引避,則傳旨中此一款,似當付標,敢稟。傳曰,旣云失實,則拿問不當,元傳旨,爻周可也。
吏曹啓曰,判書望單子,以從二品中加望事,傳敎矣。臣等不敢直爲擬望,依近例,從二品中可合人,問于大臣,以擬,何如?傳曰,允。
傳曰,判尹李浣家,遣知事鄭後啓,看病。
掌令宋時喆,持平李程·呂聖齊啓曰,臣等俱以無似,待罪言地,無一裨補,日事瀆擾,慙悚已極,措躬無地。卽伏聞長官,以李益達事,被斥於諫臣,至於引避,臣等尤不勝瞿然之至。益達身爲主將,乘醉誤事,致滿萬生靈,一時渰沒,孤兒寡妻之怨毒,遍滿一道。非但往來湖南之人莫不憤言,本道守令陳弊之疏,歷擧益達之罪狀,則民情可見,安得不論?當初益達之得保首領,人皆曰失刑,今雖不可以追正其罪,諉之於日月之久,而循例收敍,復畀於將領之任,臣等竊未知其可也。削職不敍之請,只欲其終身禁錮,以少慰湖南民心矣。今者大司諫徐必遠,以其曾按本道時所聞,陳達於榻前,而以臣等所論爲失當,大臣·筵臣,相繼非之,臣等論一敗事之武夫,反被意外之斥,何敢自以爲是,而晏然於臺閣乎?請命遞斥臣職。答曰,勿辭。
引見時,右議政元斗杓所啓,武將之乏少,未有甚於近日,如內三廳禁軍,則必須年少有才力者而後,可堪其任,而禁軍將白弘性·尹友諒·柳震立等,皆以年老衰敗之人,苟充本職,卽今國家無事之日,渠等或可隨行逐隊,而脫有緩急,則將若之何哉?上曰,白弘性·尹友諒·柳震立三人中,尤甚老孱者改差。上謂元斗杓曰,武弁中不次被抄者,皆已敍用耶?斗杓曰,皆已敍用陞資,而其中李延禎一人,未及陞資,此外他無餘存者。擬望之際,每患乏少,曾前武科士夫子枝可合擢用者,更爲加抄,何如?上曰,依爲之。又所啓,近來國家多事,朝著乏人,正二品擬望之時,未免以老耋之人擬入,誠極苟簡。伏聞宣廟朝亂後用人,多以年少者陞擢,今自上臨御旣久,亦必以詳察人才矣。從二品中,擢用似可矣。上曰,先朝亦有抄選陞授之規,則今亦依此爲之,如何。斗杓曰,堂上官中可合陞擢者,依先朝故事,大臣當與銓曹,相議擇薦,而至如以嘉善陞授正二品,則必有特命,乃可擬望也。上曰,依爲之。又所啓,伏見慶尙監司閔熙狀啓,則飢殍載道,多有死亡者,誠可惻怛矣。上曰,湖南癘祭官,旣已發送,則嶺南亦當一體爲之矣。斗杓曰,依湖南例,別遣近侍,設祭于嶺南可矣。上曰,依爲之。護軍趙復陽所啓,湖南尤甚災邑辛丑條田稅,一半上納,一半退捧事,前已定奪矣。近聞被災各邑,民力已竭,遑遑汲汲之狀,有不忍聞。上年之春,不至如今春之甚,而庚子條田稅,尙許全數退捧,今春萬分急迫之時,疊徵兩年田三稅,辛丑之稅,雖捧其半,其勢亦所不堪。湖西沿海近北之邑,則平澤·牙山·新昌爲最甚,近南之邑,則林川·韓山·舒川爲最甚,上年退捧十三邑疊徵之稅,若不得盡爲變通,則最甚六邑辛丑條田三稅,竝爲待秋退捧,而必令於冬前上納,則庶可少寬目前之急,此乃民情所共至願云,必無冬前未及上納之患矣。吏曹參議兪棨曰,六邑所捧之數,不過二千五百餘石,其數不至浩多,該曹經用雖竭,及冬前運納,則亦無不及之患矣。上曰,此言,如何?斗杓曰,平澤等三邑,其數不過千餘石,運路且近,此則退捧爲當。而林·韓等三邑,運路稍遠,冬前上來,有不可必,待戶曹判書鄭致和出仕,議處,可矣。上曰,依爲之。吏曹判書尹絳所啓,今見慶源府使李必馨呈狀,欲遞而不敢自下擅斷矣。聞有八十老母,其情勢,合有變通矣。元斗杓曰,渠之情勢旣如此,則殊非謀避邊鎭之意,孝理之下,當有分揀之道矣。上曰,然則李必馨遞差可也。大司憲朴長遠所啓,臣等以趙徵奎特除僉知還收事,連日論執,久而未已者,非但以爲其人不可遽授西樞實職,特除之恩,恐貽累於聖朝政體,臣等之請,豈容□已?請還收趙徵奎特除僉知之命。上曰,不允。又所啓,臣本庸劣,百無可堪,況當此艱虞之日,國勢無可恃之際,忝居臺席之首,實無毫髮裨補,而徒事瀆擾,臣罪萬死。目今湖南民事罔極,加以染癘熾發,致此大災,莫究其故,問諸往來湖南之人,則皆言雖未知某事之應,而李益達之事,亦頗有言之者。臣等取見其道守令咸平縣監李光迪之疏,則詳陳其時事,至以因醉誤事,致有怨毒之故,臣與同僚,相議論啓,非欲追正其罪,以爲不可仍在仕版,乃以削職永不收敍,以少慰湖南民心爲請,而蒙允矣。今者大司諫徐必遠,以其曾按本道時所聞曲折,陳啓於榻前,而以臣等所論爲非,大臣又以其言爲非,承旨金始振,亦以爲當初殺之則已,到今追罪不可云。承旨所謂殺之之言,雖未知其可,而臣亦難免論事失當之失,何敢仍冒乎?請命遞斥臣職。上曰,勿辭。大司諫徐必遠所啓,臣以二所監試官·封官誤合皮封事,請命拿推,旣已蒙允。凡莫重國試,不爲詳察,未免疏漏之患,其時試官,亦不無所失。且見試官待罪啓辭中,有推諉封官·監試官之意,尤爲不當。旣已奉命之後,則凡有錯誤之事,不可區別也,試官請命罷職。上曰,依啓。又所啓,臣有所懷,不得不陳。凡國家之事,三公之外,六曹爲重,六曹之中,判書專掌凡事,而工曹雖云閑局,判書李一相不得出仕,今已八朔,國體豈容如是?工曹判書李一相遞差似可。上曰,遞差。又所啓,刑曹判書呂爾載,今聞入侍承旨啓稟,則不爲罷職矣。厥事旣有更査之擧,則其時堂上,不可仍置,請命遞差。上曰,依啓。以上朝報及備局謄錄
上在昌德宮。停常參·經筵。
夜三更,有氣如火光。
下直,西生僉使金俊琬,法聖萬戶鄭碩達。
政院啓曰,公事三十度留院矣,敢啓。傳曰,承旨持公事入侍。
獻納金□□,正言朴□□啓曰,堤堰冒耕,國禁嚴重,而奸民犯禁,近來尤甚。趙湸·牟陳金等所犯,該曹所當十分嚴治,以杜後弊,而乃於推問及勘罪之時,冒耕罪狀,一不提論,只以木疋收合之事,論斷陳稟,而首唱冒耕之趙湸,終至全釋,且其分給木疋於營吏·戶房等之說,所當移文本道,査出其虛實,而但以營吏等,自本道定罪入啓,按獄之體,豈宜如是?臣等當初論啓中,面質措語拔去一款,雖未免失實□□按獄之失當,如右所陳,則其不可遞差而止也明矣。臣等誤認當初依啓之批,已許其罷職而拿問,則出於特命,雖寢拿問之擧,罷職之罰,則固自在也。故不卽更論,亦未及與長官議定矣。長官入侍之後,始知罷職不在於當初依啓之中,而乃只以遞差論啓,與臣等所料,大不相同,臣等知刑官之不可不論罷,而未及論啓,遂至遞差,其何可泯默在職乎?請命遞斥臣之職。答曰,勿辭,退待物論。
大司諫徐必遠啓曰,臣以昨日試官等事連啓中,落漏主掌四館事,將爲引避,及到闕下,則同僚以刑曹前判書呂爾載終請遞差事引避矣。臣於榻前始聞呂爾載罷職,不在於前批之傳敎,以體例言之,所當以罷職論啓,而臣以失實一款,心甚不安,故倉卒間,只以遞差仰請。今見同僚避辭,則臣之所失著矣,以此以彼,俱難仍冒。請命遞斥臣職。答曰,勿辭。退待物論。
院啓,凡諸科擧試券封拆之時,四館專任其責,如有違格,則卽爲拔去,自是例也,而封誤合,漫不覺察,其不職甚矣。主掌四館請罷職。獻納金□□,正言朴□□,大司諫徐必遠,竝引嫌而退,請遞之論,未得其當,揆以體例,更論無妨,落漏不論,輕請遞差,雖涉率爾,不必深咎,俱無可遞之事,請獻納金□□,正言朴□□,大司諫徐必遠竝命出仕。答曰,依啓。
全南監司書目,靈巖呈,以掌令郭聖龜病重辭職上疏上送事。傳曰,遞差。
又書目,湖堰役軍之罪,理難獨免,諒臣情勢,正臣罪名事。上疏上送事。答曰,省疏具悉。卿其勿辭,從速察職。
兵曹判書洪命夏上疏。大槪,犬馬賤疾,一向沈痼,萬無供職之勢,更申危懇。冀蒙恩遞以延殘喘事。答曰,省疏具悉卿懇。卿其安心勿辭,調理察職。
全南監司書目,珍島呈,以有牛産犢一身四足一項兩頭三耳四目,事係變異事。以上朝報
上在昌德宮。停經筵·行朝參。
下直,龍津萬戶李行陟。
義禁府啓曰,以本府黃海道放未放粘目,傳曰,徒年竝宥之命,豈獨於刑曹乎?似涉不察矣事,判下矣。伏見刑曹粘目中,曾有徒年以下竝宥之命,而不但不能致察,黃瀗罪犯,係是滿贓,亦難輕議,仍置於未蒙宥之中矣。聖敎如此,不勝惶恐。黃瀗旣爲減等,當爲分揀,其公事改入之意,敢啓。傳曰,知道。禁府謄錄
司諫鄭繼胄,正言李堥啓曰,臣等昨日處置同僚之後,所當論罷刑官,而此非連啓之事,故姑待同僚之出,會於今日,相議以啓矣。物議以不卽論啓,有違故例爲非,臣等疏漏之失著矣。不可晏然仍冒,請命遞斥臣等之職。答曰,勿辭,退待物論。
院啓,司諫鄭繼胄,正言李堥竝引嫌而退,事異連啓,姑待相議,則未卽論啓,不必爲嫌,請司諫鄭繼胄,正言李堥竝命出仕。國家設置堤堰,嚴禁冒耕,立法之意,誠非偶然,而近來民不畏法,肆然侵占,不可不痛加懲治也。趙湸卽其中首惡,而其間情狀,尤極痛惡,該曹所當嚴加刑訊,施以本律,而推問勘斷之際,一不提論其冒耕之罪。且其木疋分給營吏等之說,亦當問于本道,得其許實,然後方可斷罪,而遽以渠輩所供論斷,而只令本道,罪其吏輩,其治獄終始,節節無據。遂使首惡之趙湸,至於全釋,誠極可駭,爲刑官者,失於按獄,而致有更査之擧,則決不可遞差而止。請前刑曹判書呂爾載罷職。答曰,不允。出仕事,依啓。
傳曰,今日朝參擧動時,着白小帽子人員,竝推考。
政院啓曰,左承旨鄭萬和同姓孼三寸叔副司正鄭晩身死,服制已行七日,出仕,何如?傳曰,允。
卯時,上御□□□朝參入侍時。以上朝報
上在昌德宮。停常參·經筵。
下直,彌串僉使崔應新,森森坡萬戶金時範。
備忘記,傳曰,今下弓失,彌串僉使崔應新,森森坡萬戶金時範處給送。
吏曹啓曰,臺諫有闕,政事,取稟。傳曰,當日爲之。
有政。吏批,行判書尹絳□,參判金壽恒□,參議兪棨□,□承旨□□□進。兵批,行判書洪命夏□,參判柳赫然□,參議□□□□,參知李袗□,□承旨□□□進。
以閔周冕爲掌令,趙復陽爲禮曹參議,朴信圭爲監察,黃冣爲兵曹正郞。
院啓,國家設置堤堰,嚴禁冒耕,立法之意,誠非偶然,而近來民不畏法,肆然侵占,不可不痛加懲治也。趙湸卽其中首惡,而其間情狀,尤極痛惡。該曹所當嚴加刑訊,施以本律,而推問勘斷之際,一不提論其冒耕之罪,且其木疋分給營吏等之說,亦當問于本道,得其虛實,然後方可斷罪,遽以渠輩所供論斷,而只令本道,罪其吏輩,其治獄終始,節節無據,遂使首惡之趙湸,至於全釋,誠極可駭。爲刑官者,失於按獄,而致有更査之擧,則決不可輕恕,請其時當該堂上罷職。雖有良法美政,必須令行禁止,乃可爲也。若令不行禁不止,則庶事頹廢,終無以爲國矣。四館之侵辱新來,弊習靡靡,事甚害理。曾在宣祖朝,深知其弊,下敎禁斷,其所以釐革弊俗之意,誠非偶然,而時勢寢遠,禁令解弛,至于今日,其弊尤甚,不可不申明宣廟下敎之意,痛加禁革,故臣等以此陳啓,允下矣。卽聞大典考講時,新榜生進有應講者,主掌四館,肆意侵辱,猶夫前日,墨塗其面目,使之盡喪其威儀,匍匐奔趨,其輕蔑禁令,極爲可駭。以此一事,可以見人心之玩法,法令之不行,不可無懲治之罪。請考講所當該主掌四館罷職。答曰,不允。主掌四館,從重推考。
兵曹判書洪命夏上疏。大槪,朝報缺答曰,省疏具悉卿懇。卿其安心勿辭,調理察職。以上朝報
上在昌德宮。停常參·經筵。
下直,黃海兵使李俊漢,統營虞候柳遐,德浦僉使權克用,慶尙左兵虞候李泰斗。
政院啓曰,主掌四館從重推考事,命下矣。臺諫方以罷職論啓,推考傳旨不得捧入之意,敢啓。傳曰,知道。
掌令閔周冕啓曰,蟣蝨小臣,百無一能,前後歷職,蔑效絲毫,冥行素餐,無所逃罪,而惟是事君勿欺四字,是臣之宿心也。人或莫我知,而臣之所以永矢自信者,非不篤矣。臣之上年忝叨憲官也,不揣時議,輕發囚人李之翼請釋之論,固知枘鑿難合,而席上爭執,彼此牴牾,反覆相難,辭說多端。引避之啓,未暇殫陳,而惹起同僚之深斥,目之以添作剩語,噫,造言欺君,用意誣人,人臣之極罪也。臣雖亡狀,俄次之間,安敢弄幻言語,至煩天聽,自速大戾也,而終無以家置一喙,不免爲辱人賤行。臣至今病悸,無地措躬,其不可從他笑罵,更辱名器也審矣。且臣素患風痰之疾,半身徧虛,手脚痿痺,頃於試射之時,不慣彎弓,以致無分,不意除目適下於推勘在身之日,臣尤不勝惶惑之至,負犯如此,非但法例當遞,不敢抗顔復入臺閣。請命遞斥臣職。答曰,勿辭。
大司憲朴長遠啓曰,以臣庸碌衰朽,忝長臺憲,本非所期,拜命以來,恒切愧懼。黽勉趨造,已閱旬朔,前後論事,皆係微小,而言不見重,動遭非斥,登對輒避,狼狽顚頓,竊想聖明,業已臨燭。臺閣體貌,由臣損壞,自揣才力,理宜屛退之不暇。加以狗馬賤疾,發於非時,今似暑癨,作苦彌日,徒以格外恩由,及於如臣眇末之故,惶恐感激,不得不冒昧復出,而又自引見,罷歸以後,症勢添重,一向昏倒,昨日召牌之下,終未祗赴,仰負殊恩,俯愧素心,踧踖窘迫,不知所措。經宿之後,敢來自劾,臣罪日積,實無所逃,何敢晷刻仍冒乎?請命遞斥臣職。答曰,勿辭。
掌令宋時喆啓曰,臺官苟有一毫難便之勢,則不敢冒進,誠以廉隅不可不礪,人言不可不恤也。今臣情勢之悶蹙,不止一二,則何敢抗顔就列,以益官謗哉?加以賤疾苦劇,委頓難動,臣之進退,尤極狼狽。召牌之下,終未祗赴,行不竢駕之義,至此掃地,逋慢之誅,萬殞難贖。以待病勢稍歇,今始扶曳來避,臣之罪戾,益無所逃,何敢一刻仍冒?請命遞斥臣職。答曰,勿辭。
持平李程啓曰,臣本無似,忝叨憲職,蔑效涓埃,尸素已久,常懷愧懼,若無所容。凡有論事,動招物議,可遞之失,前後非一,而抗顔冒居,徒事瀆擾,臣之情勢,固已悶蹙矣。且臣以草土餘喘,宿疾轉劇,又添外感,昏眩委頓,末由起動。召牌之降,適當此際,欲起還仆,竟未趨詣,揆以分義,罪合萬殞。決不可一刻仍冒,請命遞斥臣職。答曰,勿辭。
持平呂聖齊啓曰,無狀小臣,觸事昏謬,前後被斥,日事瀆擾,惶悚之中,慙恧益深。頃日齊坐時,臣發言於席上曰,益達之罪,昭著於其道守令之疏,民情可見,不可不論,則同僚亦以爲可,相議請罪而蒙允矣。論一敗事之武夫,致令長官見斥於筵中,至於引避,而終不自安,則臣是首發之人,安得晏然?況臣情勢之難,非特此事而已,不得不冒昧自劾,惟俟斥逐,意外請出召命臨門,牢坐不起,此豈臣子所敢安於心哉?第被斥之後,決難抗顔於臺閣,身病適又添劇,竟未能祗赴,臣之罪戾,至此益大,何敢一刻仍冒?請命遞斥臣職。答曰,勿辭。
正言李堥啓曰,臣卽伏見掌令閔周冕引避之辭,竊不勝瞿然之至。臣曾忝憲臺之時,周冕以請釋李之翼之意,發言於席上,臣意以爲拿囚之初,卽請還收,則猶或可也,至於取招之後判下之前,直請放釋,有遠法例云,則同僚堅執不回,必以汲汲論啓爲可云,而臣之謬見,不能苟同。及見避辭,則有以自上當爲處置,不必論啓爲臣所,□□臣心甚怪訝,莫知其故也。凡臺閣論事之體,當觀事理可否而已,自上處置與否,非下之所敢論也,事苟可論,豈可諉以自上處分,而終莫之言乎?周冕此語,殊無意味,必是錯聽臣言之致,不須呶呶强辨,而措語旣非臣之本意,則不可默無一言,安而受之,故臣之前日避辭中,略及添作剩語一款,而初無深意於其間矣。周冕又以用意誣人等語□□縷縷,有若臣斥同僚,以爲奪功者然,周冕之疑臣,何至此哉?尤不勝慙悚焉。決不可一刻仍冒,請命遞斥臣職。答曰,勿辭。
正言朴□□啓曰,臣以國家擇任人才,當先施以公,而不可使人或窺其萬一有毫髮之私也。今六卿有缺,選於貳列,擢而授之,而下之所推,上之所授,初不出於肝肺之至親,此豈所謂先示以公之道乎?新判書金佐明,早有才望,久歷淸顯,若其班秩已躋,品階相當,則雖授是職,亦何不可之有哉?第自下選置六卿之命,人皆傾望,以瞻朝廷之擧措,而輕於測料者豫有云云,及除目一出,果與相符,則遠外聽聞,豈不以爲下之所擧,卽爲希旨,上之所授,或係偏私耶。恐累淸朝大公之道,或啓後日無窮之弊,不可不反汗速改,以彰聖上無私之明。又以大司成之任,所係極重,人才成就,專責其人,如非學識通明,□重雅正之□莫宜居之。大司成李殷相,雖有文才,未允士望,擧此兩事,欲爲論啓,通于同僚,則往復再三,終未歸一,或欲盡改文字,全沒主意,臣之疲劣見輕之失著矣,其何敢一刻晏然在職乎?請命遞斥臣職。答曰,勿辭。
司諫鄭繼胄啓曰,臣於前日,得見同僚簡通,卽工曹判書金佐明改正及大司成李殷相遞差事也。臣意以爲,金佐明才望素著,大臣許薦,則似無可論之事,而第以肺腑至親,失義擢陞,則遠外聽聞,或不無狀之意。況論及貴戚,風采可尙,衰世之下,不可無如此之論,故臣不非其論,而以措語,則不可不詳愼之意答送。而至於李殷相師長之任,雖曰,不能翕然,不必爲過當之語,故亦以是意答送矣。卽者同僚,以見輕引避,則臣何敢晏然仍冒?請命遞斥臣職。答曰,勿辭。
都承旨朴世模上疏。大槪,病勢甚重,決難一日冒居喉舌之地,請命鐫削臣職事。答曰,省疏具悉。前後之啓,旣已異焉,則何用深嫌乎?卿其勿辭察職。
左承旨鄭萬和,左副承旨金始振,右副承旨沈世鼎上疏。大槪,路逢新榜生進,未免循例呼前,請罷臣等之職,以爲違越禁令者之戒事。答曰,省疏具悉。前後之啓,旣已異焉,則何用深嫌乎?爾等勿辭察職。
副校理李敏迪上疏。大槪,臣於放榜日,亦有進退新榜之失,匍匐奔趨,旣爲陳啓罪案,則臣不可獨免,請罷臣職,以爲玩法者之戒事。答曰,省疏具悉。前後之啓,旣已異焉,則何用深嫌乎?爾其勿辭察職。
忠公監司書目。各邑染病四千三百五十四名,前後死亡三百十一名,向差一百六十一名新痛一百七十五名開錄事。以上朝報
上在昌德宮。停常參·經筵。
傳曰,明日常參爲之。
政院啓曰,承旨持公事入侍事,命下矣。都承旨朴世模病未仕進,右承旨趙胤錫式暇不進,何承旨入侍乎?傳曰,右副承旨外,竝爲入侍。
獻納金□□啓曰,臣伏見諸承旨上疏之批,以前後之啓,旣已異焉爲敎,緣臣辭不達意,致有此敎,實不勝瞿然之至。本院前日啓辭中,所謂四館日次回剌免新云者,特擧甚者,以該其餘,而結語以痛革侵辱新來之習爲請,則凡係侵辱之事,固已竝入於禁令之中矣。後啓中墨塗面目,匍匐奔趨云者,豈可謂非侵辱之事,而亦豈有諉以非日次,而可以侵辱者哉?夫焉有如許半上落下之禁令,而本院前後之啓,實未嘗有辭意之差異者也。宣廟朝下敎禁革,意實非偶,臺臣申明,旣已允下,而俗正膠於弊習,未卽痛改,只此細事,尙且如此,則其何望釐革衆弊,更張庶政乎?此臣之深所慨然者也。且昨日同僚,以工曹判書金佐明改正事,大司成李殷相遞差事發簡矣。戚畹之臣,首先陞擢,聖世不宜有此事,改正之啓,實合事體,臺閣不可無此論,故臣卽擬與同僚,聯命論啓,而國子之長,固難其選,目今人才眇然,士望翕然者,指不多屈,則以李殷相之素有文名,歷踐華貫,而至於論遞殊涉過當,故竟未得歸一,同僚旣以見輕引避,臣何敢晏然仍冒?請命遞斥臣職。答曰,勿辭。
玉堂箚子。大槪,請大司憲朴長遠,掌令宋時喆,持平李程·呂聖齊,掌令閔周冕,正言李堥,司諫鄭繼胄,獻納金□□遞差,正言朴□□出仕事。答曰,依啓。
右承旨趙胤錫上疏。大槪,臣亦違越禁令之失,請罷職命事。答曰,省疏具悉。前後之啓,旣已異焉,則何必深嫌乎?爾其勿辭察職。
禮曹判書許積上疏。大槪,宗伯之任,萬不近似,乞賜遞免,以便公私事。答曰,省疏具悉。卿其安心勿辭,從速察職。
吏曹參判金壽恒上疏。大槪,朝報缺答曰,省疏具悉。卿其勿辭,調理察職。以上朝報
上在昌德宮。只常參,停經筵。
藥房都提調元斗杓,副提調朴世模啓曰,半旬之內,連有朝參·常參擧動,勞動玉體,出臨便殿,伏未審,聖候,何如?且慈殿進御湯劑,前後劑入四十貼,而已盡於昨日,故或停止或加進當否,與諸御醫反覆商議,則皆以爲,雖已收效,熱候脹候,猶未盡袪,四物湯加進十餘貼後,以觀前頭日氣漸暖,更議宜當云。此藥三貼,仍爲劑入,何如?答曰,知道。無事。
王大妃殿,藥房口傳問安。答曰,知道。
吏曹啓曰,臺諫有闕,政事,取稟。傳曰,當日爲之。
有政。吏批,判書尹絳□,參判金壽恒□,參議兪棨□,□承旨□□□進。兵批,判書洪命夏□,參判柳赫然□,參議洪處大□,參知李袗□,□承旨□□□進。
吏批啓曰,兩司多官,今當差出,而擬望之人乏少,守令·都事中,竝爲備擬。從二品窠闕,亦乏可擬之人,時推竝擬。傳曰,允。吏曹謄錄
正言朴□□啓曰,臣以就職,來詣闕下,而昨見同僚避辭,則以答諸承旨疏批,有以本院前後之啓,異辭爲敎也。臣於當初□□不欲使其非理侵辱,喪失威儀此下朝報缺請命遞斥臣職。答曰,勿辭。
卯時,上御□□殿,常參入侍時,大司諫徐必遠所啓,向者榻前李益達之事,只陳所聞而已,別無侵斥憲府請收罪名之事,而憲府多官,至於引避後牌不進,臣不敢獨爲晏然。請命遞斥臣職。上曰,勿辭。又所啓,自古戚畹之人,雖有可用之才,望上之人,不敢輕用者,懼□私名也。下之人,不敢輕薦者,恐招人言也。頃日工曹判書從二品加望之時,以金佐明備擬,至於受點,金佐明才望俱優,固無不可,而第超擢之擧,異於品內例授。且近日外間,有某也當得之說,除目一出,適與相符,殊涉未安,請工曹判書金佐明改正。上曰,依啓。又所啓,國子之長,爲任極重矣。缺極選古與副提學竝稱,近來稍變,人才眇然,如臣無似,亦嘗忝叨,至今追思,不勝愧忸。大司成李殷相文望雖優,士望不足,請命遞差。上曰,依啓。以上朝報郞廳李壽鳳校。郞廳朴玶書。
上在昌德宮。停常參·經筵。
辰時,日暈。夜四更,流星出心星下,入東方天際,狀如鉢,尾長四五尺許,色赤。內下日記
領議政鄭太和,右議政元斗杓箚子。答曰,省疏具悉卿懇。卿之擬薦,出於隨才,豈有意於希旨哉?年少輩妄言,何用爲嫌乎?安心勿辭,以副至望。內下記草
章敬王后忌辰齋戒。
上在昌德宮。停常參·經筵。
章敬王后忌辰。
判中樞府事李景奭箚子。答曰,省箚具悉卿懇。卿辭至此,當從容議處焉。
兵曹判書洪命夏上疏。答曰,省疏具悉卿懇。內局提調之任,當勉副矣。卿其安心勿辭,調理察職。
執義崔攸之上疏。答曰,省疏具悉。爾在鄕谷,目見民事之罔極,縷縷之言,無非慘心不忍聞之說,誠不知所以爲心也。所陳之事,可不留心焉?且災傷之事,似不當再擧矣。爾其勿辭,從速上來察職。
刑曹判書趙啓遠上疏。答曰,省疏具悉卿懇。秋曹之長,不可久曠,卿其勿辭,從速察職。以上內下記草
上在昌德宮。停常參·經筵。
辰時,日暈。未時,日暈左珥。內下日記
傳曰,大臣·備局堂上及冬至使,引見。備局謄錄
大臣·備局堂上引見時,領議政鄭太和所啓,全南右道之事,鄭致和旣已陳達,而頃聞其道敗船沙格軍被囚者,餓死獄中云,此亦足以感傷和氣矣。中外凡干獄囚,速爲處決,俾無稽滯之弊,何如?上曰,分付中外,使之擧行。
引見時,上曰,粱穎南旣以僞造書簡承服之後,累差嚴刑,而終不變其說,以此觀之,則非李一相手書分明矣。穎南之罪,何以處之,則可耶?領議政鄭太和曰,以前日僞造之罪,還發配所似當矣。上曰,前配所,則不宜還送,移配于北道遠地而停刑,沙格色吏及李東顯,竝爲一體放送。以上禁府謄錄
政院啓曰,明日增廣會試文科試所及武科一二所,兩司各一員,當爲進參,而憲府在京之員,只有掌令金萬均·慶㝡,其餘竝在外,合有變通之擧。令該曹,速爲稟處,何如?傳曰,允事傳敎矣。憲府之官四員在外,不可無變通之擧,持平李翔·蘇斗山兩人中一員,似當姑爲改差,以在京無故人差出,而臺臣進退,自下不敢擅便,上裁,何如?傳曰,蘇斗山改差,當日開政差出,可也。
弘文館啓曰,本館僚員,除出使及上下番入直之外,更無他員,而修撰李翊,數日內身病猝劇,後政上下番闕員差出,卽爲牌招肅拜,推移入直,何如?傳曰,允。
吏曹啓曰,以政院啓辭,卽者持平鄭脩牌招不進,試期在明,不可等待其自處,合有變通之擧。令該曹,斯速稟處,何如?傳曰,允事,命下矣。持平鄭脩牌招不進,科日在明,不可不變通,鄭脩改差,其代卽爲開政差出,何如?傳曰,允。以上吏曹謄錄
有政。吏批,判書尹絳□,參判金壽恒□,參議兪棨□。
以金萬基爲修撰,慶基殿參奉宋致遠,順陵參奉朴惟儁相換。吏曹政軸
吏曹參判金壽恒,司直申濡上疏。答曰,省疏具悉。卿其勿辭。
傳曰,國家之所重,莫如試院,今此文科會試試官參望者六員,而稱病不進,至於居半,國綱之解弛,由此可見,事極駭愕。文武試所稱病不進人員竝推考,竝爲牌招,以肅朝綱。
又傳曰,今此牌招不進人員,竝先罷後推。以上內下記草
上在昌德宮。停常參·經筵。燼餘
義禁府啓曰,今月初三日大臣·備局堂上引見時,臣尹絳親承聖敎,意謂李東顯以下諸人,竝入處決之中而卽具擧行條件,則沙格色吏及李東顯外邊應立·金墨石·河孝達等三人,不爲擧論,粱穎南旣已定配,則邊應立等三人,當與沙格·色吏,一體放送,而其名不在於擧行條件,何以爲之?敢稟。傳曰,一體放送。禁府謄錄
上在昌德宮。停常參·經筵。
仁政門外,朝參爲之。
朴世模啓曰,明日常參·經筵,取稟。傳曰,停。以上燼餘以下全缺
沈世鼎以武科一所試官言啓曰,自前武□□時兵書四書中,從自願一書臨講,而只解音釋者。以下缺
前司直李翔疏曰,伏以臣云云燼餘全缺答曰,省疏具悉。爾其勿辭,從速察職。內下記草
兵曹判書洪命夏辭職上疏,據曹回啓洪命夏所帶本職,責任甚重,非人人所能承當,不可輕許遞易是白乎矣,命夏所患之症,彌留已久,又添新恙,以其病勢觀之,則痊可無期,本兵重地,不可久曠,而該曹不敢容議,上裁,何如?啓依回啓施行。燼餘及吏曹謄錄
左副承旨金始振辭職上疏。踏啓字。元疏燼缺
副護軍金佐命上疏。大槪,朝報缺答曰,省疏具悉。人心不淑,白地造言,猶恐不及,況付會文字,指一句而謂之曰,此指某人而發也,奸細輩例爲之常態也。何用掛意?且筵中,旣已說破,則又何爲嫌乎?安心勿辭,從速察職。內下記草
諸承旨,持留院公事入侍。內下日記
上在昌德宮。停常參·經筵。
自未時至酉時,日暈。夜一更二更,月暈。內下日記
吏曹啓曰,承旨有闕,政事,取稟。傳曰,明日爲之。
兵曹啓曰,傳敎矣。上年榻前定奪時,前頭如有廣取別試之擧,則吳子·大學,篇章至少,試講不難,此二冊,以似當勿用陳啓,而其時無明白捧承傳之事矣。今番事目磨鍊時,臣赫然,通議于判書臣命夏,則今此增廣,雖曰倍數,異於廣取別試之比,又無捧承傳之事,增廣式年講式,昭在於法典,則本曹有難添入於事目中云,故依前謄錄,磨鍊啓下分付矣。且吳子·大學,必欲勿用,則前頭知會京外,使擧子等,豫知而後,不許試講,則似無稱冤之弊,而開場之後,不用此二冊,則擧子輩落莫,爲如何哉?依前事目擧行,何如?傳曰,吳子·大學,自古用之,則勿用之說,元非奇議,今後依前規爲之,可也。
武一所差備官,以試官意啓曰,六兩放射時,天字擧子金最第一矢彎弓將發之際,矢落于地。臣等以爲違格不得更射,仍給第二矢,金最以能才擧子,事涉冤痛之意,縷縷呼訴,而臣等以莫重國試,旣落之矢,不可更發之意言之。第二矢放射時,臣等及差備官以下,擧皆屬目,則第二矢則退六十步,第三矢則五十六步,臣等以遠射擧子,第一矢不得放射,可惜之意,相顧齊言矣。及見拾箭官及拾箭郞廳書送,則第二矢,皆以退六步書之矣。六步六十步之間,相去懸殊,而如是書之,事極可駭,莫重國試,不職如此。且或不無受憎伸縮之弊,都廳及拾箭官,令攸司推治,量箭監察,亦爲推考,何如?傳曰,允。
又啓曰,□□時兵書四書中,從自願一書臨講,而只解音釋者爲粗,音釋外曉解文義者或通或略,而武士之曉解文義者無多,故只問音釋,已成流來規例定式云。至於增廣,則音釋之外,訪問文義,且大學·吳子,則以篇章至少之故,講試不用事,定奪于榻前云。果有定奪之事,則今番事目中,所當擧論,而只以依前例武經七書·四書·五經中,從自願一書書塡而已,無某某冊不用之說,未知其故,所謂吳子·大學講試不用云者,別爲他講,而混同傳說乎?抑實爲此科,而該曹落漏於事目中乎?莫重國試,旣有所聞,不敢不達,前日榻前定奪與否,令該曹,擧行條件相考,使之明白分付,何如?傳曰,允。
又啓曰,試所規例,一從金鼓,且依都廳書送矣。昨日金最第二矢退六十步放射之後,已爲應鼓,傳唱相距,且近臣等,皆知其遠射,而書箭及試冊所錄如此,何以爲之?敢稟。傳曰,旣知其遠射,則依此錄給。
吏曹疊書啓曰,承旨有闕,政事,取稟。傳曰,明日爲之。
護軍李浣上疏。大槪,緣臣病伏曠務,致有慮外之說,亟罷臣職,以安微分事。答曰,省疏具悉卿懇。卿何動於流言,而有此陳卞之擧乎?予之所恃者何如,卿之所處者何如,動於奸言,不自鎭定耶?此予非所以望於卿也。安心勿辭,從容調理察職。
僉知閔鼎重疏曰,伏以臣伏聞昨者□□大司諫徐必遠啓陳,前判尹李浣辭職,出於不安之□聞之閭巷,亦聞於金萬均,及臣兩人云。臣不勝瞿然燼餘全缺,大槪,朝報亦缺答曰,省疏具悉。爾其勿辭察職。
大司成朴長遠上疏。大槪,朝報缺答曰,省疏具悉。卿其勿辭,從速察職。以上朝報
淸風府院君金佑明上疏。大槪,朝報缺答曰,省疏具悉卿懇。此與他將兵有異,尤何爲嫌乎?安心勿辭,從速察職。
答禮曹草記曰,雖云日暖,自與五六月有異,安敢執此爲頉乎?事極駭怪矣。以上內下日記
上在昌德宮。停常參·經筵。
自卯時至酉時,四方昏蒙,若下塵。日入時,日色赤。
下直,鐵原府使張善瀓。燼餘
閔鼎重,以兵曹言啓曰,今月初八日常參時,別雲劍仍前差下侍衛事,啓下矣。卽刻戶曹判書鄭致和針灸受由,海城君。以下燼缺
傳于尹飛卿曰,史官二員待命,騎馬六匹立之。
閔鼎重,以義禁府言啓曰,卽接月令醫員鄭來慶手本,則囚人李竚,本以宿病之人,方在草土中,呻吟度日,而自初五日,重得寒熱往來之症,食飮全廢,元氣澌盡,去夜氣絶,僅得復甦,氣息奄奄云。使之多般救療,而自前罪人病勢危急,則例有啓稟變通之事,惶恐敢啓。傳曰,保放,可也。燼餘
傳曰,前禮曹判書許積敍用。
又傳曰,前禮曹判書許積,兵曹判書除授。內下記草
有政。吏批,判書尹絳□,參判□□□,參議兪棨□,□承旨□□。
以洪重普爲禮曹判書,金佐明爲吏曹參判,呂爾載爲漢城判尹,宋奎濂爲兵曹正郞,李殷相爲左承旨,閔鼎重爲同副承旨,朴世堅爲司䆃寺正,洪重普爲內醫院提調,金佐明爲典牲提調,李廷機爲瑞興府使,李行進爲司宰提調,許積爲御營提調,學錄崔商翼單付。以上政軸
傳曰,明日常參爲之。
謝恩,左副承旨沈世鼎,右副承旨尹飛卿,同副承旨閔鼎重。以上朝報
上在昌德宮。停常參·經筵。
朴世模,以弘文館言啓曰,本館上番副校理臣李敏迪,以南學缺晝仕出去。傳曰,知道。燼餘
閔鼎重,以兵曹言啓曰,新除授判書許積,時在忠公道忠州地,斯速乘馹上來事,下諭,何如?傳曰,允。
大司諫徐必遠啓曰,臣於頃日,以所聞說話,陳達於榻前也。金·李兩臣之陳疏辨明,非不知之,兩疏旣出,則臣之自取狼狽,亦非不知之,而區區血忱,自不能已。及兩臣陳疏之後,各賜溫批,洞然開釋,臣之所願,只欲其如此而已。而第於金佐明疏中,有附會云云之說等語,此則非臣意也,臣之陳達,本出於悶其云云之言,則附會證成,理所不然,而人言之至,不敢晏然。且臣於伊日,歷擧一二臣名,仰達於天聽,物議皆咎臣以爲壞了臺閣,以此以彼,俱難仍冒。請命遞斥臣職。答曰,勿辭。
朴世模啓曰,今日常參時,上番翰林尹深,當爲入侍,而昨日入直,身有重病,陳疏到院,而不敢捧入矣,不得已以豫備兼春秋,推移入侍之意,敢啓。傳曰,知道。
前司直李翔疏曰,伏以臣向□所陳畢露情悃,實非尋常禮辭之比,而卽承批旨,未蒙鞶遞,惶怖煎迫,不知所出。然臣情勢,終不敢起而拜受□□閣之外,更無所爲,瀆擾之罪,有不敢避也。竊念臺憲之職,百責所萃,其選之不可不精,其任之不可不重,而可使如疲□百無一能者當之乎?臣雖欲不量而冒受,其如玷辱□□何,其如貽譏四方何?抑有所憾於殿下者,殿下此下燼餘全缺傳曰,遞差。
右承旨趙胤錫辭職上疏。踏啓字。燼餘
淸風府院君金佑明上疏。答曰,省疏具悉。已諭予意,卿其勿辭察職。
傳曰,李延年·任翰伯·洪柱三·金宇亨·閔點·吳始壽竝敍用。以上內下記草
下直,臨淄僉使金廷弼。
常參入侍時,司諫吳斗寅所啓,西路火田摘奸之擧,出於萬不得已,爲差員者,所當盡心奉行,俾無侵擾之弊,而德川郡守具仁廛,以刻督爲事,所過搔然,民不堪其苦,若不治罪,則無以慰西土民心,請具仁廛罷職。上曰,不允。又所啓,堤堰之設,民之蒙利大矣。臣曾過定州,聞本邑有堤堰,而管餉使屯田三十餘石落,在其中,故本州牧使壓於上司,不敢任意修築云。豈可爲三十石之畓,不念數百石畓之蒙利乎?請自今申飭各道,如有堤堰可以蒙利處,隨便修築,勿拘於上司之威,守令如有不爲擧行者,從重科罪。上曰,依啓。又所啓,今番使臣之行,臣忝冒行臺之任,不能檢飭一行,以被玉堂之斥,何敢仍冒?請命遞斥臣職。上曰,勿辭。修撰金萬基所啓,司諫吳斗寅引嫌而退,身爲行臺之任,不能檢飭,不無所失,請吳斗寅遞差,上曰,依啓。領議政鄭太和所啓,國家設科,事體極嚴,所關亦重,前者未有日出而試官始往試所時也,必於其日,入往試所者,乃招入多士於未明前也。今者大違規例,不獨多士缺望,人心皆以爲駭。當日入直承旨,內官不能趁卽稟處奉行,難免其責矣。上曰,入直承傳色內官推考。太和曰,奚但內官之罪乎?上曰,承旨竝爲推考。修撰金萬基所啓,掩骼埋胔,乃是先王之仁政也。國家自前亦嘗以此申飭該府,而近來全不擧行,城外咫尺之地,多有屍骸暴露道邊者,而該府不爲收瘞,誠極可駭。更爲申明掩骼之令,何如?上曰,事極慘惻,漢城府當該堂上·郞廳推考,各別分付,使之着實擧行。太和曰,京城則如此類,猶不至甚多,而外方,則飢民死於道路,而屍骸不收者何限,道臣處,亦爲一體分付,使之收瘞爲當矣。上曰,依爲之。萬基曰,臣春初以掃墳,受由下鄕,得聞民情,則大同設行之初,其作木之邑,自京下送見樣木,而木品不至細好,措備不難,故民皆便之矣。其後木品漸加,今則比當初其價□將倍簁,而及至上納,多有點退之患,民皆怨咨,以爲國家失信於民矣。及聞該廳堂上之言,則以爲木品甚劣云,與外方所聞,大不相同,其間曲折,誠未可知。而亦不無色吏輩中間換木,以致點退之弊矣。自朝廷不可不更加申明,一依當初見樣木收捧,而自本道,定差員領來上納,以防色吏換木之弊,似當矣。上曰,今後使本道定差使員,領來上納可也。
以金厦梴爲假注書。
謝恩,瑞興府使李廷機。以上朝報
上在昌德宮。停常參·經筵。
自昧爽至卯時,有霧氣。
朴世模啓曰,明日宗廟永寧殿春奉審相値,視事,頉稟。傳曰,知道。
閔鼎重,以都摠府言啓曰,今日入直軍士,中日習射,請出標信。傳曰,知道。燼餘
有政。吏批,判書尹絳病,參判金佐明未肅拜,參議兪棨進,都承旨朴世模進。兵批,判書許積在外,參判柳赫然病,參議洪處大□,參知李袗進,右副承旨沈世鼎進。
吏批啓曰,判書病不來,參判未肅拜,小臣獨政未安,何以爲之,敢稟。傳曰,只出緊任。
以權大運爲左承旨,金始振爲右承旨,宋奎濂爲持坪,吳始壽爲校理,鄭繼胄爲司諫,李浣爲工曹判書,洪柱三爲副修撰,副護軍李殷相·趙胤錫·吳斗寅·柳義傑,副司直李翔,副司果金阜榮竝單付。
閔鼎重,以兵曹言啓曰,當日忠翊衛□□稱名人,自丹鳳門入來,差備門外擊錚,極爲駭愕。令攸司,囚禁治罪,同門守門將河自崑,常時不能禁斷雜人,以致闌入,亦爲非矣,推考,何如?傳曰,允。
閔鼎重,以禮曹言啓曰,今月初十日宗廟春奉審爲之事啓下矣。卽接本署所報,則都提調未差,提調時未出仕,不得爲之云。待提調出仕後,爲之之意,敢啓。傳曰,知道。
閔鼎重,以弘文館言啓曰,本館僚員之苟簡,曾已仰達,今日政,上下番盡收差出,牌招肅拜,推移入直,何如?傳曰,允。
正言李端錫啓曰,西路火田摘奸之擧,出於萬不得已,爲差員者,所當盡心奉行,俾無侵擾之弊。而德川郡守具仁廛,專以刻督爲事,所過騷然,民不堪其苦。若不治其罪,則無以慰西土民心,請具仁廛罷職。大司諫徐必遠,引嫌而退,當初陳達,意在於開釋鎭定,則附會之說,實是情外,歷擧諸臣,亦出於盡言無隱,則其在事體,有何可嫌?大司諫徐必遠,請命出仕。答曰,依啓。
文科會試應辦官,以試官意啓曰,場屋易書,其意有在,而近來士習不美,圖囑易書之吏,使之精寫,已成痼弊。故今番則十分申飭,嚴可禁斷。至於食物出入之際,床盤器皿,一一點檢,俾無通奸之弊矣。今日科次時,朱草軸中,有一小紙,挾在於其間,見其文字,則乃寫策問頭辭,圖囑易書者也。卽爲査問易書者,則乃兵曹書吏洪益河,而渠亦直招,不敢隱諱,坼其試券,則乃進士李公著也。此是士子流來之弊,而旣爲現發之後,則不可置之,故擧子,則分付四館,使之停擧,而洪益河,則令攸司,囚禁治罪,以懲後日,何如?傳曰,允。
政院啓曰,左承旨李殷相,以家有可疑之疾,陳疏之意,旣已仰達於榻前矣。其疏今又到院,而聞其家內所患日熾云,決不可出入於近密之地,合有變通之道,何以爲之?敢稟。傳曰,然則遞差。
又啓曰,近日注書被薦之人,以相避,不得擬望,每以假官察任,事甚苟簡。依近例,令曾經本任之人,受薦於應薦之員,趁速差出,何如?傳曰,允。
兵曹,來十一日朝參爲之事,啓下。以上朝報
上在昌德宮。停常參·經筵。
自昧爽至辰時,有霧氣。
下直,江華留守兪㯙。內下日記
朴世模啓曰,近日廳中,位甚不齊,左承旨權大運陳疏批下,右承旨金始振呈辭還給,右副承旨尹飛卿,以頃日榻前大臣有所陳達,不敢自安,不得入來,竝牌招察任,何如?傳曰,允。
權大運,以賑恤廳言啓曰,京城左邊,自本廳設賑事,已爲定奪矣。訓鍊院科試旣罷,自明日,設賑於訓鍊院之意,敢啓。傳曰,知道。
閔鼎重,以御營廳言啓曰,前府使洪聖龜,本廳郞廳已爲啓下,而方在罷散中,時無職名,依例令該曹,付軍職,冠帶常仕,何如?傳曰,允。以上燼餘
判尹呂爾載疏曰,伏以臣性本缺隨處安分,雖無以獲罪於人者,臣專昧世機,不能推移,亦有以獲罪於人者,今臣所獲,凡一事而三款罪矣。以下燼餘
都摠管淸風府院君金佑明疏曰,伏以臣缺微悃,仰瀆天聽,文辭拙短,誠意淺薄,不能回天意而缺臣誠惶悶,不知所出。使臣常帶之任,如其萬一近似,則臣忝在缺當與國家同休戚,雖令赴湯蹈火,尙且不辭,若今。燼餘缺
左承旨權大運上疏。答曰,省疏具悉。爾其勿辭,從速察職。
領中樞府事李景奭箚子。答曰,省箚具悉卿懇。卿之勤懇忠赤,予深感歎。箚事,依卿之議處焉。
副護軍李一相上疏。答曰,省疏具悉卿懇。旣已辨明矣,卿何有嫌?安心勿辭察職。
副護軍宋浚吉,知中樞府事宋時烈上疏。答曰,省疏具悉。覽卿疏辭,如失左右。嗚呼,予之平日心事,卿猶未盡深思也。自卿去國之後,序將周矣。思想之懷,曷有其極,且大無之餘,歲又翻矣。餓莩載路,壯散弱塡,公私赤立,賑活無策,中宵無寐,食息靡寧,當今之時,所恃惟卿,卿何不念,徒以不然之事,强加引嫌,使予心懷,轉至不平之極乎?卿若不來,予將疇倚,到此地頭,不爲之救急耶?卿其體如煎之望,趁此和時,幡然上來,其於予之渴望之懷,雖不足道,其於卿之報先王之意,可謂至矣,卿其念哉。以上內下記草
藥房都提調元斗杓,副提調朴世模啓曰,春陰未解,天氣猶冷,伏未審近來,慈殿氣候,何如,聖候亦何如?且慈殿進御湯劑,已盡於昨日,而與諸御醫商議,則皆以爲,進御旣久,今姑停止宜當云。臣等敢來問安,竝此仰稟。答曰,知道。
藥房口傳啓曰,近來沈霧四塞,日氣凄冷,明日朝參,趂早出臨,必有仍此致傷之患,朝參停止,何如?答曰,命令旣出,停止不當。
藥房口傳再啓曰,近日沈霧,蒙塞不解,氣冷且毒,閭閻之人,燻襲得病者頗多,明日擧動請停,非特臣等之意,領相及群議皆如此,請加三思,停止,何如?答曰,然則停。以上內局謄錄
判尹呂爾載上疏。大槪,臣之情勢病勢,俱極悶蹙,冒萬死哀籲,乞遞職名,以安微分事。元疏燼餘在上答曰,省疏具悉。卿其勿辭,從速察職。
護軍李一相上疏。大槪,敢冒鈇鉞,仰籲崩迫之懇,乞削職名,歸死田里事。批答見上
左承旨權大運上疏。大槪,情勢悶蹙,不敢冒進,猥陳危悃,冀蒙恩遞事。批答見上
下直,甲山府使趙裒。
忠公監司書目,公州呈,以殿牌見失事。
政院啓曰,弘文館新授之員,以本館草記,牌招事亦下矣。今爲發牌,則校理吳始壽,副修撰洪柱三,皆詣闕下,稱病陳疏,而曾有牌招之後詣闕陳疏者,勿爲投入承傳,故還爲出給,則吳始壽等,終闕下便自退去,事體極爲不當,請推考。傳曰,允。以上朝報
上在昌德宮。停常參·經筵。
備邊司啓曰,領中樞府事李景奭箚子,啓下本司,卽當覆啓,而此事關係賑救緩急,實爲非細,論議亦且不一,後日登對時,稟處,何如?傳曰,允。備局謄錄
上在昌德宮。停常參·經筵。
下直,成川府使鄭麟卿,滿浦僉使金興運,城津僉使李承健。燼餘
傳曰,今下弓矢,滿浦僉使金興運,城津僉使李承健處,給送。內下記草
副修撰洪柱三上疏。答曰,省疏具悉。爾其勿辭,從速察職。內下記草
校理吳始壽疏曰,臣本不似,見解昏塞,處事乖宜,自致彈章,心常愧懼,分甘廢蟄。不意今者,特命收敍,繼有恩除,自惟庸陋之物,何以得此於聖明也?臣誠惶感,不知所出。分義所在,固當奔走就列之不暇,而第臣有萬分危迫之情勢,不得不仰首陳籲,臣罪萬死,臣罪萬死。仍念士夫持身,必以廉隅爲重者,本非爲其身而已,則其在砥礪之道,亦不可不以此責之也。臣何敢徒懷榮寵,抗顔冒出。燼餘缺答曰,省疏具悉,爾其勿辭察職。內下記草
傳曰,史官三員待命,騎馬九匹·卜馬六匹立之,章陵·宣·靖·英·獻陵·齊陵後,長陵摘奸事內下日記
修撰洪柱三上疏。大槪,嚴召之下,不得不趨詣闕下,而情勢狼狽,病勢又劇,冀蒙鐫罷,以安愚分事。批答見上
下直,獒樹察訪孫湍。
禮曹啓曰,謁聖時,儒生製述居首監役沈栢直赴殿試事,捧承傳矣。依前例,許赴於今增廣殿試之意,敢啓。傳曰,知道。
政院啓曰,下番翰林崔致翁,自此月初七日得病,盡夜苦痛,全廢飮食,不能起動,以其病狀,具疏累呈,而下番之任,異於他職,故不敢捧入,使之在直調理,而令本館他員,推移代察矣。今則病勢轉重,熱氣漸盛,不但供職無期,仍在禁直,亦爲未安,合有變通之道,敢此仰稟。傳曰,然則改差可也。
右承旨金始振上疏。大槪,召牌之下,力疾肅謝,而氣力欲掇,無計察任,乞賜遞免,以全性命事。批答在下以上朝報
上在昌德宮。停常參·經筵。
下直,全南右水使李尙敬。內下日記
賑恤廳啓曰,德川郡守具仁廛,因諫院啓辭罷職矣。當初火田搜括事目,有勤慢賞罰之語,平安監司任義伯枚擧事目,以具仁廛所管最多,居首啓聞,而因此論賞,恐涉過重,故臣等相議,以姑置覆啓,議者猶有失信之歎矣。仁廛乃以此事,至於罷職。苟有憑公利己之事,則固難免其罪,若以任怨擧職,反被罪責,則非但賞罰倒施,此後朝家命令,人莫適從,事雖微細,所關不輕。臣等擬陳於榻前,而日字遲延,不可等待,臣等區區所見如此,敢啓。答曰,然則具仁廛,勿罷其職可也。備局謄錄
右承旨金始振上疏。答曰,省疏具悉。爾其勿辭,從速察職。大槪見上
以柳晉昌爲假注書。
掌令金萬均·慶㝡啓曰,臣等於再昨之坐,推考公事照律以入之際,非不十分詳審,而學正權迪推緘照律,公私罪不爲懸錄,而臣等全不覺察,致勤下敎。臣等矇然不察之失,無所逃矣,何敢晏然仍冒。請命遞斥臣等之職。答曰,勿辭。
府啓,竝引嫌而退,文字落漏,雖未及察,而略其微嫌,以防輕遞,明有近例,請掌令金萬均·慶㝡竝出仕事。答曰,依啓。
院啓,春秋館下番,素稱苦務,例有稱頉規避之患,嚴立法制,朞服不得出見喪,出哭於闕門外而還入,其意蓋有在矣。近來法禁漸弛,古例幾墜,而以病辭遞,數十年來所未有之事也。昨見下番翰林崔致翁,以病遞職,疾病之來,人所難免,果有所患,則政院之啓遞亦宜,而但念此路一開之後,則輕病必將圖遞,政院援作後例。請前待敎崔致翁罷職,當該承旨從重推考。答曰,依啓。
正言李端錫啓曰,臣以德川郡守罷職事,論啓蒙允矣。卽伏見賑恤廳啓辭,則乃以賞罰倒施爲語,而聖批亦以勿罷爲敎,臣竊惑焉。當初事目中,雖有勤慢賞罰之語,而若以專事刻督,民不堪其苦者,謂之任怨擧職,則臣未知其可也。至於旣罷之後,旋有仍任之擧,則朝家事體,亦不當如是也。旣有該廳之啓,又有勿罷之敎,則臣之論事乖當之失著矣,何敢晏然仍冒?請命遞斥臣職。答曰,勿辭。
幼學李日龜上疏。大槪,孝宗大王御筆進獻事。入啓。以上朝報
上在昌德宮。停常參·經筵。燼餘
閔鼎重,以兵曹言啓曰,當日正兵李龍哲稱名人,自缺門入來,差備門外擊錚,極爲駭愕。令攸司囚禁治罪,同門守門將河自崑,常時不能禁斷雜人,以致闌入,亦爲非矣,推考,何如?傳曰,允。
金始振啓曰,文武科殿試試官,皆以來詣,而文科讀卷官望中,行判中樞府事鄭維城,以家有可疑之疾,不敢入來,又不敢陳箚之意送言,而行副護軍洪命夏,吏曹參判金佐明,俱以病不來。武科殿試試官望中,副護軍許東岦,亦以病不來。洪命夏·金佐明·許東岦竝推考,何如?傳曰,允。
大司諫徐必遠啓曰,臣於具仁廛論啓事,所失與同僚無異。請命遞斥臣職。答曰,勿辭。
司諫鄭繼胄啓曰,正言李端錫,大司諫徐必遠,竝引嫌而退,遵行事目,雖是擧職,苟至侵擾,不可不論,有何可避之事?請正言李端錫,大司諫徐必遠,竝命出仕,贓吏黃瀗,得保首領,以至今日者,蓋以其上變之功也。若使渠無此功,則其爲鐵鎖之鬼久矣。今因赦令,忽然蒙宥,人情莫不駭愕。況前後赦文,係干臟汚者,不在竝宥之中,則因赦減等,亦非常典,而因其減等,又全宥之,是失刑中之失刑也。三尺至嚴,斷不可貸,請贓吏黃瀗,還發配所。具仁廛事,臣等曾無所聞,因奉使同僚之還來,始得聞之,論啓得請,而實非耳目之所親見聞,故不無一分疑慮。近來朝士中,多言仁廛不惟刻督太深,多有以少爲多以無,爲多之事,臣等方恨以薄罰仰請。伏見賑恤廳啓辭,則有若任怨擧職,反被罪責者然,故臣等不得不引嫌,而第所謂任怨擧職云者,有未妥當。若使豪右之輩,多數隱匿,而仁廛一一採出,則猶可謂之任怨,而山峽窮民所耕些而勒使加數,則便是爲國家歛怨,非所謂任怨也。只據當初事目中勤慢賞罰之令,稱以任怨擧職,恐爲失信之歸,則事理不當。且本道監司啓聞之際,若不詳査其虛實,則所謂以少爲多,以無爲有之患,難保其必無,德川郡守具仁廛所管火田搜括處,請令本道,更爲詳査啓聞,以爲處置之地。答曰,依啓。黃瀗事,不允。
傳曰,史官二員待命,騎馬六匹立之。賑恤廳摘奸
護軍洪命夏上疏。大槪,賤疾沈痼,疔腫且劇,召牌之下,不得趨詣,不勝惶恐,伏地待罪事。答曰,省疏具悉。卿其安心勿辭,調理察職。
吏曹參判金佐明上疏。大槪,病勢彌留,決無差復之望,召牌下臨,不能趨赴,乞罷臣職,仍治臣罪事。答曰,省疏具悉。卿其勿辭,調理察。以上朝報
上在昌德宮。停常參·經筵。燼餘
大司諫徐必遠,正言李端錫啓曰,黃瀗得保首領,以至今日者,蓋以其上變之功也。若使渠無此功,則其爲鐵鎖之鬼久矣。今因赦令,忽然蒙宥,人情莫不駭愕。況前後赦文,係干贓汚者,不在竝宥之中,則因赦減等,亦非常典,而因其減等,又全宥之,是失刑中之失刑也。三尺至嚴,斷不可貸,請贓吏黃瀗,還發配所。近來朝士處身,失於太詳,雖循例相規之事,强引廉隅,以致傷損事體者多矣。頃日崔致翁,以病□遞之後,請推政院,只以防後弊而已,元無一毫侵毁其身名,而承旨中,稱以廉隅,或不仕進,或待門出去云,揆以事理,豈容如是?況喉舌之臣,事體自別,設有不安,尤宜顧藉,而以萬分不干之事,惟意所出,雖緣謬習,事極寒心。不仕徑出之承旨,請竝命從重推考,今後近列中,被推後强引廉隅,徑先出者,一一科罪,以革弊習事,捧承傳施行。答曰,依啓。黃瀗事,不允。燼餘及朝報郞廳李壽鳳校。郞廳朴玶書。
上在昌德宮。停常參·經筵。
自卯時至酉時,四方昏蒙若下塵。日入時,日色赤。內下日記
備邊司啓曰,兵曹判書許積在外,遲速難知,而兵批窠闕,多未塡差,致有曠官之弊,明日政,令次官差出,何如?傳曰,允。
又啓曰,領中樞府事李景奭箚子,前後之箚,竝卽卽議處事,命下矣。臣等意於榻前稟定者,文字覆啓,不如面陳之詳盡,故姑待登對之日,而原任大臣,前後陳箚,至於如此,臣等前日之見,亦有所思度者,而終不敢自是。湖南八邑田三稅,以租代捧事,則依箚辭施行,嶺南十一邑田三稅,旣許代捧雜穀,今不可又令退捧。至於公賤代奴贖身一款,自前例多虛名代納,旋出物故立案,奸僞百出,臣等嘗慣知其弊,不可輕許,依前定奪擧行,何如?傳曰,允。以上備局謄錄
下直,南海縣監許徵。
大司諫徐必遠,正言李端錫啓曰,春秋館下番,主記時政,不可須臾離次,故上下番之間,嚴立體貌,流來古風,至有有死無病之稱,數十年來,未嘗有以病得遞者。頃日,崔致翁,以病獲遞,臣等欲除後弊,相議論啓矣。物議以爲,朞服不敢見,妻喪不得赴等事,皆是本館謬例,元非法文所載,此言若行,有妨禮制,不可不速正云。臣等妄引古風,而不能致察於禮制,有妨所失大矣,不可仍冒。請命遞斥臣等之職。答曰,勿辭。
院啓,臣以黃瀗還發配所事,累日論列,兪音尙閟,臣亦知聖意之所在,而第事理有不然者。瀗之犯贓,至於累萬,在法當誅。此下措語同上衿川縣監柳益三,罷職不敍事。措語同上掌樂正金厦樑遞差事。措語同上大司諫徐必遠,正言李端錫,竝引嫌而退,流來古風,雖有云云,筆之於書,果似有妨,難免不察之失,請大司諫徐必遠,正言李端錫,竝命遞差。答曰,不允。處置事,依啓。
禮曹參議趙復陽,吏曹參議兪棨上疏。大槪,不勝憂旱之心,略陳愚淺之慮事。答曰,省覽爾等之疏辭,遑遑倒懸之懷,益不知所以爲心也。今若恒暍數日,哀我億萬生靈,其將置之於何處乎?思之悚慄,念之骨冷。且祈雨一節,雖云文具,予方會觀一兩日,使之擧行矣。爾等之言,誠是急務,其令該曹,劃卽施行,其他等事,竝令廟堂趁速議處焉。以上朝報
上在昌德宮。停常參·經筵。
日出時,日色赤。內下日記
有政。吏批,判書尹絳呈辭,參判金佐明陳疏,參議兪棨進,承旨□。
吏批啓曰,判書呈辭受由,參判陳疏,小臣獨政未安,何以爲之?敢稟。傳曰,只出緊任。
又啓曰,文科甲科第三人,當付七品職,而時無窠闕,直長中雖未準仕滿,依前例次次陞遷,以爲付職之地,何如?傳曰,允。
以柳慶昌爲禮曹參判,李枝茂爲掌令,李休徵爲持平,李世華·李嵇爲注書,崔震聖爲監察,李惟澤爲大興縣監,蘇斗山爲正言,呂曾齊爲掌令,李有相爲持平,洪處亮爲大司諫,金宇亨爲副校理,李松老爲伊川縣監,尹絳爲繕工提調,權世經爲瓦署別提,宋奎濂爲兵曹正郞,金錫胄爲典籍,柳之發爲司贍直長,綾州牧使李星徵,靑山縣監金益炅,今加通政,登科前資窮。以上吏曹謄錄及政軸
觀象監官員,以領事意啓曰,臣以齊陵奉審事,將於明日肅拜進去,本監提調一員,亦有進去,而此時夫馬廚傳之弊,不可不念。臣旣領本監之事,可以兼察其任,提調則勿爲進去宜當。曾在先朝,亦有如此之例,敢此仰稟。傳曰,依爲之。
以李翊相爲事變假注書。
院啓,黃瀗還發配所事,衿川縣監柳益三,罷職不敍事,掌樂正金厦樑遞差事。措語竝見上答曰,不允。柳益三事,更加詳察處之,令本道査覈事,依啓。
禮曹啓曰,以禮曹參議趙復陽,吏曹參議兪棨上疏,祈雨一節,令該曹趁卽施行事批下矣。旱災此甚,祈禱之擧,一日爲急,而今已夜深,祭官分差,祭文撰出之際,勢未及周旋,不卜日來二十日,當爲設行於風雲·雷雨·山川·雩祀·三角山·木覓山·漢江等,而常時祈雨之時,則例有次第擧行之事,而今見疏辭,則是擺脫節目之語,近侍重臣中,別遣設行乎?依常時祈雨之例,循次設行乎?敢此仰稟。傳曰,以常時差祭之規差定,而切勿以老病之人苟充焉。
都承旨朴世模疏。大槪,病勢深重,決難供職,懇乞亟賜遞免,以便公私事。答曰,省疏具悉。卿其勿辭,從速察職。
左承旨權大運上疏。大槪,情勢病勢,俱難供仕,冒陳危懇,乞賜遞免事。答曰,省疏具悉。爾其勿辭,從速察職。
同副承旨閔鼎重上疏。大槪,不察文書之失,與憲府之官無異,至有不安情勢,乞遞職名,仍記臣罪事。答〈曰〉,省疏具悉。爾其勿辭,從速察職。
吏曹參判金佐明上疏。大槪,病勢情勢,決難冒□,乞賜遞免,以安微分事。答曰,省疏具悉。卿其勿辭,從速察職。
禮曹參判李行進上疏。大槪,積病之餘,適得時令,肅謝無期,本職及兼帶,亟許遞免,以便公私事。答曰,省疏具悉。本職當勉副矣。卿其勿辭,調理察職。
以大司憲宋浚吉辭狀,傳曰,安心勿辭調理,斯速上來事回諭。以上朝報
上在昌德宮。停常參·經筵。
傳于閔鼎重曰,史官五員待命,騎馬十五匹立之,祈雨所內摘奸。
備忘記,傳于閔鼎重曰,今此摘奸時,所把驛馬,尤甚無形,至於終不得復命者有之。其於緩急之用,可不寒心乎?當該官吏,竝察之。以上燼餘
掌令李枝茂啓曰,臣以庸陋,累叨言地,自知不似,人謂斯何?物議之來,理所必至,而臣於前冬,忝在諫院,妄陳不當言之事,重被彈劾。今差本職,勢難冒出,而召牌之下,有不敢恤,黽勉趨詣,而廉隅所在,決不可抗顔在職。請命遞斥臣職。答曰,勿辭。
尹飛卿啓曰,掌令李枝茂,再啓煩瀆,退待物論矣。傳曰,知道。此下燼餘全缺
下直,咸鏡都事趙相漢。
禮曹啓曰,雜科覆試時,兩司官員,例爲進參,故前期移文於兩司矣。卽者諸試官,來會於試所,而憲府官員,皆不出謝,未有來參之員云。莫重國試,旣已開場之後,亦不可退定,何以爲之乎?敢稟。傳曰,牌招肅拜,使之進參,可也。
政院啓曰,憲府新授諸官,因傳敎牌招矣。持平李休徵,來詣闕外,稱有不安情勢,投疏退去。牌招之後,詣闕下陳疏者,勿爲捧入事,曾有承傳,故其疏則還爲出給,而李休徵,職是臺諫,牌不進推考傳旨,不得捧之之意,敢啓。傳曰,知道。
府啓,掌今李枝茂,引嫌而退,一時相規之事,到今經歲之後,不必引而爲嫌,掌令李枝茂,請命出仕。答曰,依啓。以上朝報
上在昌德宮。停常參·經筵。
自未時至酉時,日暈。夜二更至五更,有霧氣。以上燼餘及內下日記
漢城府啓曰,本府以詞訟衙門,郞廳四員,各分所逐,逐日供仕,猶患其不能周旋,而參軍李瑞雨,自本月初,病患深重,不爲仕進。本房劇務,曠廢已久,而病勢轉劇,差復無期,累次呈狀,無意出仕,參軍李瑞雨改差,其代,令該曹後政差出,使之趁卽察任,何如?傳曰,允。吏曹謄錄
權大運啓曰,當日爲政事,命下矣。吏批政廳,則右承旨金時振,以代房當爲進去,而兵批政廳,則該房承旨沈世鼎,受由在外,代房承旨閔鼎重,與兵曹參議洪處大,有相避,不得進去,何承旨進去乎?敢稟。傳曰,左承旨進去。
有政。吏批,判書尹絳呈辭受由,參判金佐明式暇,參議兪棨進,右承旨金始振進。
兵批,判書許積在外,參判柳赫然病,參議洪處大病,參知李袗進,左承旨權大運進。
吏批啓曰,判書尹絳呈辭,參判金佐明式暇,小臣獨政未安,何以爲之?敢稟。傳曰,只出緊任。
以柳淰爲都承旨,尹忭爲兵曹正郞,副護軍朴世模·李行進單付。以上燼餘
持平李休徵啓曰,犬馬微臣,百無一能,而特以家世之故,謬廁侍從之末,常存畏謹,不敢放傲矣。中間奇釁,猝然而生,轉作小臣難雪之痛,靡先朝好生之德,我殿下宥眚之仁,臣安能得有今日乎?拔臣□滓之中,復置臺閣之上,臣感激恩私,天地罔極,而祗緣心事莫白,悶默棲遑,將無以自容矣。昨者意外,召牌遽降,臣之狼狽,更加一層。臣於此際,反覆思惟,若以形跡,徊徨不進,則有負殊眷,終有所不自安,强把分義,冒昧徑出,則有傷廉隅,終有所不當然者。不得不黽勉趨詣,拜伏闕下,恭陳短疏,冀蒙天鑑之燭,而至牌招後陳疏,勿捧承傳,則臣跡阻朝端,殆近十載。始於政院啓辭,方乃知之,臣危惶以來精魄喪脫,冥行做錯,一至於此,尤不勝瞿然之至。積病況痼之餘,寒痰方劇,而旣有應推必遞之失,則固知進退俱極難便,而亦不敢一刻退伏,今始扶曳出謝,逋慢之誅,臣實難逭。請命亟遞臣職,仍治臣罪。答曰,勿辭。
府啓,持平李休徵,引嫌而退,趨詣闕下,陳疏退出,則與在家不進,雖似有間,而牌招後陳疏勿捧,旣有承傳,則應推之人,在例當遞,請命遞差。冬至使一行還歸之路,來到山海關,書狀官不愼行止,羞辱朝命,在使臣之道,所當據實馳啓,而等待自列,終不啓知,事體所在,不可無規正之擧。請書狀官罷職,使臣從重推考。答曰,依啓。
都承旨朴世模上疏。大槪,更伸危懇,冀蒙恩遞,俾尋生路事。傳曰,遞差。
備忘記,傳曰,今此摘奸,所把驛馬,尤甚不形,至於終不得復命者有之。其於緩急之用,可不寒心乎?當該官吏察之。
閔鼎重,以吏曹言啓曰,臺諫有闕,政事,取稟。以上朝報及燼餘
上在昌德宮。停常參·經筵。
自昧爽至辰時,有霧氣。夜四更至五更,有霧氣。
金始振啓曰,明日常參·經筵,取稟。傳曰,停。以上燼餘及內下日記
府啓,參下蔭官積滯之弊,言之久矣,因循至今,莫有變通,豈非朝廷之失乎?參奉六十六員,奉事二十二員,直長十八員。至於陵參奉準三十朔,始陞奉事,準奉事十五朔,始陞直長,而奉事之數,不啻倍減於參奉,雖至六十朔,或未陞奉事。況直長,比奉事尤少,而都事·參奉·別檢與參奉,通四歧供陞直長,而幼學四十歲,生進三十歲,方許筮仕,積了十年之久,未陞六品之階。雖有才智可用之士,自至衰老廢仕之境,朝家調敍之道,豈容如是?京參奉瓜限十五朔,而外參奉三十朔,尤爲無據。雖京司多事之地,豈曾逐日供仕?況南別殿·社稷參奉,輪回替直,一月之內,十五日,便是本家在家之日,而獨於外參奉,只計在職日,必準三十朔,甚不均矣。竊念祖宗朝陵殿之數,不至此多,故參奉之數,亦隨而少,奉事·直長,未嘗減省,雖準三十朔,不至於積滯。今若諉之祖宗朝舊章,而不思善變,則不幾於膠柱之甚乎?自今以後,都事·察訪·別檢,依監役例,滿三十朔直陞六品,京外參奉瓜限,竝以十五朔爲準。凡參下仕滿者,不待都目,隨滿卽遷,然後庶可以少革積滯之弊,請令該曹,作爲條式,稟旨變通。答曰,依啓。
吏曹啓曰,命下矣,參下官積滯之弊,果如憲府啓辭,合有變通之擧,而外參奉之準朔後淹滯,常由於奉事·直長之窠狹,若不開廣陞遷之路,而徒減其朔數,則積滯之弊,猶夫前日,京外參奉之同其朔數,殊非善變之道。且參下仕滿者,不待都目,隨滿卽遷,有違舊例,不可輕議。至於都事·察訪·別檢,依監役例,滿三十朔直陞六品,則可無積滯之弊,而三歧之竝爲直出六品,似爲太多。無已則其中都事一歧,自本任準三十朔直出六品,恐或無妨,係是官制變通,臣曹不敢擅便,議大臣定奪,何如?傳曰,允。以上吏曹謄錄
以朔書新抄及減下單子,傳于金始振曰,年少之輩,欲爲謀免,事甚不當。被抄之類,竝勿減下。燼餘
下直,大同察訪李聖時。
院啓,贓吏黃瀗還發配所事。措語見上
新除授大司諫洪處亮,時在京畿積城地,正言蘇斗山,時在全南道益山地,請竝斯速乘馹上來事,下諭。答曰,不允。下諭事,依啓。
護軍洪命夏上疏。大槪,更伸前懇,乞遞兼帶事。答曰,省疏具悉卿懇。守禦之職,雖是重任,從容調理,自可察職,安心勿辭焉。
吏曹判書尹絳箚子。大槪,乞遞繕工提調之任事。啓下該曹。以上朝報
吏曹啓曰,殿牌偸出之變,又出於公州,依近例當爲降號,勿罷守令,道號亦當改之,而本道三牧,皆以降號,府使只有淸風一邑,道號則改以忠淸,公州牧使崔文湜,則改以公山縣監,改下批之意,敢啓。傳曰,知道。
有政。吳挺緯爲忠淸監司,李翼老爲忠淸都事,朴尙賢爲伊川縣監,崔文湜爲公山縣監,柳千之爲景陽察訪。以上吏曹謄錄
上在昌德宮。停常參·經筵。
備邊司啓曰,本司武郞廳李松老,數日前以公事郞廳,臣太和分付之言,掩置不施,其怠慢自便之狀,殊涉駭異。本司方議罪罰之際,該曹未及聞知,備擬守令之望,至於受點,今若謂之遷轉,而置而不論,則非但倖免可惡,亦無以懲戒佗人,李松老,伊川縣監改差,何如?傳曰,允。備局謄錄
傳曰,史官三員待命,騎馬九匹立之。祈雨祭摘奸事
右議政元斗杓箚子。答曰,省箚具悉。看役陵事,自可推移,卿其安心勿辭,從容調理。以上內下記草
傳曰,右議政元斗杓家,遣御醫看病。
醫官權愉書啓,右議政元斗杓病症看審,則大槪今月二十日,猝得胸腹痛,至於厥逆,多用鍼藥,僅得少差,而連日廢食,元氣委薾,兼之大便秘塞,腹部脹滿,卽今利便爲急,宜以四物湯,加麥門冬·人蔘·郁李仁·肉蓯蓉各七分,桃仁五分,連用三四貼爲當之意,敢啓。答曰,此藥材,竝送之。內局謄錄
右議政元斗杓箚子。大槪,猝患胸痛,病勢甚苦,本職兼帶,兼乞鐫改,安意調治事。批答在上。朝報
上在昌德宮。停常參·經筵。
自辰時至酉時,日暈。夜五更,月暈。內下日記
昭憲王后忌辰齋戒。
政院啓曰,備邊司郞廳來言,今日賓廳坐起日次,而以國忌齋戒,不得開坐云矣,敢啓。傳曰,知道。備局謄錄
玉堂箚子。答曰,省箚具悉。當令政院,卽爲擧行焉。
備忘記,傳曰,嗚呼,自予忝位以來,于今三載,未見絲毫之利吾赤子,徒有水旱,而病我生靈,夙夜憂懼,恐墜祖宗付畀之意,未嘗頃刻忘于懷耳,今春旱魃,政當兩麥發穗之際,哀我嗷嗷飢癘之氓,日夕苦待者,惟是兩麥也。天怒孔赫,凄風連吹,烈日杲杲,田疇龜坼,草木萎黃,今若不雨,民無孑遺,靜言深思,罪亶在予,元元何辜?嗚呼,皇天胡不誅予,而忍爲此罔極焚灼之事乎?實欲溘然而無所聞見也。自今避正殿,益加修省,減膳禁酒等事,其令該曹劃卽擧行,承旨代予草敎,廣求直言,以補不逮。且今玆致災,實由於寡昧之凉德,其在百執事,豈無所失?其令中外大小官吏,同寅協恭,恪勤乃職,少答天譴。
右議政元斗杓箚子。大槪,病勢危苦,末由赴趨召命,惶恐待罪事。答曰,省箚具悉卿懇。卿其安心勿待罪。
傳曰,高陽舊郡基,乃是觀象監置簿,而棄之已久云。寅平尉喪,許令入葬事,分付于都監。
禮曹啓曰,齊陵陵上石物修改吉日,令日官推擇,則數月內無吉朔,來八月二日辰時爲吉云。而破缺石物,竝爲修改,則將有新石浮取之擧,似當別設修改都監,前期料理,以爲臨時擧行之地,令吏曹都監堂上·郞廳,考例差出,何如?傳曰,允。
政院啓曰,今日入侍時,只招大臣·六卿·三司,則備局堂上,有不得入參者,何以爲之?敢稟。傳曰,竝命招,賑恤廳堂上,亦爲命招。
傳曰,三司各一員入侍。以上朝報
玉堂箚子。大槪,旱災此酷,請於今日速召公卿·三司,面講消弭之策事。批答在上。
政院啓曰,以玉堂箚子,傳曰,當令政院,卽爲擧行事命下矣。三公·六卿·三司,卽當牌招,而原任大臣,亦爲命招乎?傳曰,依爲之。以上朝報
今日引見時,領議政鄭太和所啓,以齊陵奉審書啓,有裳石改造之命,而若改排裳石,則勢將有陵土修改之擧,事體重大,從前只以油灰塗于剝傷之處者,意似有在。今此裳石新造之事,似當商量爲之。上曰,予當初不知如是重大矣。姑以油灰塗補,從容議處事,分付該曹。上曰,全南監司處事,極爲非矣。旱災若甚,則所當連續馳啓,又請書幣祈雨,而昨於癘疫狀啓末端,乃以數三日內,不得雨澤,則無可奈何爲言,朝廷雖欲祈雨,勢難周旋於數三日之內,如是急迫,則果何爲而略入於他狀啓之末端乎?莫知其由也。同副承旨閔鼎重曰,全南監司李泰淵,請命推考?上曰,姑先從重推考。朝報
上在昌德宮,停常參·經筵。
昭憲王后忌辰。
自辰時至申時,日暈。
王大妃殿,藥房問安。答曰,知道。以上燼餘
藥房提調洪重普,同副承旨閔鼎重啓曰,伏未審夜來,聖候,何如?昨日久御便殿,引接移時,感冒之餘,或不無添傷之患耶?臣等區區憂慮,敢來問安。且詳知症候後,方可議藥,今日不可不入診,竝此仰稟。答曰,知道。
藥房再啓曰,臣等退與入侍醫官及柳後聖諸御醫商議,則皆以爲,防風通聖散,最宜於今日症候,兼治上焦風熱,及感冒餘症,加生地黃酒洗·黃連·牧丹皮各一錢,連用二十貼爲當云。此藥五貼,姑先劑入。且濕瘡當處,苦蔘·枯白礬·蛇床子各五錢,湯洗後,以貝毋膏乾摻,則生肌祛濕,亦可收效云。此兩藥,竝爲劑入之意,敢啓。答曰,知道。
藥房三啓曰,防風通聖散,最宜於今日症候,故相議啓達矣。卽承中使口傳之敎,則脚部酸疼之候,在於諸症中尤甚,似當先治此症,故更與諸御醫等商議,則當歸拈痛湯五六貼,姑先進御後,更觀症候加減,或仍進此藥,或繼進防風通聖散,宜當云。當歸拈痛湯三貼,爲先劑入,何如?答曰,知道。
藥房四啓曰,卽伏承下醫官之敎,自午後頭部深疼,寒熱往來之症,明是感冒之候,諸醫皆以爲,人蔘敗毒散,加荊芥穗·蘇葉·金銀花·乾曷各七分,一日再進,及時發散,宜當云。此藥三貼劑入之意,敢啓。答曰,知道。以上內局謄錄
閔鼎重啓曰,審理時,三司長,例爲牌招,而大司憲在外,副提學未差,以次官牌招之意,敢啓。傳曰,知道。
閔鼎重啓曰,臣等敢以求言傳敎,直爲宣布之意,仰稟矣。伏奉下敎,更命代草,臣等當奉行之不暇,而第念代草之規,自上命意,則承宣之臣,敷衍聖旨,播告中外例也。今此備忘,則至誠發中,辭意俱到,丁寧更無餘蘊,臣等雖極力修潤,實無以更加□贅一辭。且文帝方春之詔,光武十行之札,皆出實□不暇潤色,故當時感人者尤甚。臣等之必欲以備忘,直爲頒布者,誠以此也。再次仰稟,不勝惶恐。傳曰,辭意拙訥,而爾等之言,縷縷至此,依爲之。
權大運啓曰,行都承旨柳淰,同姓孽三寸姪閑良柳以英身故,服制已行七日,出仕,何如?傳曰,允。
閔鼎重啓曰,審理文書,今方催促,當於午間,畢爲修正,待領議政自陵所入來後,卽爲稟旨,而入侍諸臣,某某員入侍事,似當豫先分付來待,依上年例爲之乎?敢稟。審理則領議政入來後當爲之,而上年則入侍諸臣,某某人入侍耶?書啓事,命下矣。取考上年日記,則四月初十日,以審理冤獄引見時,時任大臣·原任大臣·六卿·禁府堂上·刑曹堂上·三司長官命招,承旨則本院,以審理與啓覆有異,幾員入侍乎?取稟,則有戶房外盡爲入侍之命矣,敢啓。傳曰,依此爲之。此下燼缺
右議政元斗杓箚曰,伏以臣於昨日,病未赴召,逋慢之罪,實所難逭,方切惶悚矣。今者玉候違和,至有入診議藥之事,而臣待罪內局,不得進參,臣於此尤不勝震慄之至。臣之病勢,一向危苦,旬望之間,難期其差愈,而當此逐日問安之時,決不虛帶保護之職,伏乞聖慈,將臣本職及兼帶內醫都提調,竝許遞改,以便公私,不勝幸甚。取進止。答曰,省箚具悉卿懇。卿其安心勿辭,亦勿待罪。燼餘
政院啓曰,領議政旣已入來,審理時入侍諸臣,卽當命招,而但念玉體未寧,此時引接,不無添傷之患。況審理之擧,罪人議讞之際,必致遲久,尤有妨於調攝。今日引見,何以爲之?敢稟。傳曰,引見爲之。朝報
上在昌德宮。停常參·經筵。
自辰時至申時,日暈。夜二更,艮方有氣如火光。
閔鼎重啓曰,上候未寧,平復間視事,頉稟。傳曰,知道。
大殿,政院問安。答曰,知道。
二品以上單子問安。答曰,知道。
藥房提調洪重普,右副承旨尹飛卿啓曰,伏未審夜來,聖候調攝何如,昨日人蔘敗毒散進御後,果有發散之效耶。脚部酸疼之候,加減,亦何如?臣等不勝憂慮,敢來問安。答曰,症候已言于醫官矣。
藥房再啓曰,卽伏承下醫官之敎,則昨日發汗頗洽,頭疼脚痛之候,皆得差歇云,不勝喜幸之至。吹嗽煩熱,乃是感冒餘症,人蔘敗毒散一貼,今日畢進御,以收快復之效。且煩熱之時,金銀花茶和牛黃四分,進御宜當云。金銀花茶三貼·牛黃一部,封入之意,敢啓。答曰,知道。
傳于沈世鼎曰,史官五員待命,騎馬十五匹立之。
金始振啓曰,史官五員待命事,傳敎矣。史官不備,以宣傳官二員代送之意,敢啓。傳曰,知道。
沈世鼎啓曰,吏曹郞廳來言,過國忌後爲政事,命下矣。今日乃宗廟奉審,且與祈雨祭齋戒相値,政事,何以爲之?敢稟。傳曰,過齋戒後爲之。
閔鼎重啓曰,昨日榻前,承命退出之後,時任大臣·原任大臣,與六卿·禁府·刑曹堂上·三司諸官,會于賓廳,取審理文書,一一考閱平議,而文案煩多,因日暮未畢,今朝更爲會議,卽刻始畢矣。第念上候,方在未寧之中,而從前審理之擧,不得完畢於一兩日之內,此時引接,有妨調攝,誠甚未安,何以爲之?敢稟。傳曰,午後頗有煩熱之候,似不得酬酢文書,更觀勢擧行,可也。以上燼餘
上在昌德宮。停常參·經筵。
自巳時至未時,日暈。
大殿,政院問安。答曰,知道。
大殿,二品以上單子問安。答曰,知道。燼餘
藥房提調洪重普,副提調柳淰啓曰,伏未審夜來,聖候調攝,何如?昨日連進人蔘敗毒散後,頭疼煩熱之候,有差減之效耶?臣等不勝憂慮,敢來問安。且詳知卽今症候,方可議藥,今日不可不入診之意,竝此仰稟。答曰,症候已言于醫官矣。
藥房再啓曰,卽伏聞下醫官之敎,仍與柳後聖等諸御醫商議,則夜來發汗,雖浹洽,午後或不無熱候復發之慮,皆以爲加減凉膈散,加黃連酒炒·桑白皮·地骨皮·天門冬各一錢,知毋·麻黃根各七分,浮小麥五分,日再進御,以治餘熱宜當云。此藥三貼劑入之意,敢啓。答曰,知道。藥房謄錄
有政。吏批,判書尹絳進,參判金佐明□,參議兪棨進,右承旨權大運進。
兵批,判書許積在外,參判柳赫然病,參議洪處大病,參知李袗進,左副承旨沈世鼎進。
沈世鼎,以都摠府言啓曰,都摠管金佑明,除標信尙衣院坐起進去之意,敢啓。傳曰,知道。
權大運啓曰,右承旨金始振,家間染患猝發,陳疏不敢入來之意,再昨旣已仰達矣。其疏不得捧入,而不敢仕進,今已累日,似當有變通之道,何以爲之?敢稟,傳曰,然則遞差可也。
權大運啓曰,政事,過齋戒後爲之事,命下矣。祈雨祭旣已罷齋,今日當爲開政,而都承旨柳淰,藥房進去,右承旨金始振,家有染患,陳疏之後,不敢入來,左副承旨沈世鼎,兵批政廳進去,廳中只有臣大運及右承旨尹飛卿同副承旨閔鼎重,而閔鼎重則吏批有相避,吏批政廳,何承旨進去乎?敢稟。傳曰,左承旨進去。
吏批啓曰,殿牌偸出之變,出於公州,依近例當爲降號,勿罷守令,道號亦當改之,而本道三牧,皆已降號府使,而只有淸風一邑,道號則改以忠淸,公州牧使崔文湜,則以公山縣監,改下批之意,敢啓。傳曰,知道。
以宋時喆爲尙衣院正,朴世模爲右尹,尹遇丁爲工曹佐郞,尹誼之爲工曹正郞,柳千之爲景陽察訪,趙宗冕爲禮賓參奉,洪瑑爲左尹,李世章爲漢城參軍,朴尙賢爲伊川縣監,李翼老爲忠淸都事,李端錫爲兵曹佐郞,張鍵爲典籍,李翊爲兵曹正郞,愼亨胤爲監察,宋奎光爲童蒙敎官,金禹均爲修撰,鄭萬和爲左承旨,權大運爲右承旨,尹宣擧爲執義,南宮楀爲氷庫別檢,李東老爲軍器主簿,李景奭爲軍資監都提調,元斗杓爲訓鍊都監都提調,尹抃爲持平,訐積爲軍器寺提調,鄭太和爲宗廟署都提調·司譯院都提調,副護軍金始振·趙忠善·崔攸之副司直,李休徵副司果,權□竝單付。
閔鼎重啓曰,昨以上候未寧,審理引見,何以爲之之意仰稟,則更觀明朝症勢擧行可也事,傳敎矣。自上感冒之候,雖已發汗,諸症尙未盡祛,若於此時,引接臣隣,酬酢文書,則不但妨於調攝,實有再感之慮,更竢玉體向安後,引見似當,惶恐敢啓。傳曰,依爲之。
閔鼎重,以司僕寺言啓曰,靈豐君㵓·益豐君□·淸平君佺·福善君柟等,熟馬一匹面給事命下,而本寺立待之馬,未備元數,待年例分養馬上來後,擧行事,曾以啓下矣。分養馬匹,今纔上來,面給馬別單書入,依此之意,敢啓。傳曰,知道。此下八九行缺
閔鼎重,以吏曹言啓曰,在仁祖朝,故相臣崔鳴吉,爲本曹判書時,□官參下積滯之故,啓請分差察訪,以爲直出六品之歧,承文院三窠,成均館五窠矣。厥後承文參下漸小,故分差之法遂廢,而成均館則分差五□之外,復設四學訓導,則陞遷之路,至於九窠,多寡之數,極爲不均。且近日承文院參下,積滯甚多,將至於十年不調,不可無變通之道,承文院參下察訪交差之窠,還復舊例。且以成均分差察訪二窠,移送承文院,待闕塡差,似合事宜,依此擧行,何如?傳曰,允。
閔鼎重,以成均館言啓曰,學宮之官,無他任事,大則朔望焚香,小則陞補製述時參坐而已。近來□肆怠慢,本館開坐時,經儒以下之無故不參常多,已極寒心,而今月十五日文廟焚香,只參下官一員,來參仍行之任,事甚可駭,故不進司藝以下人員,竝從重推考,何如?傳曰,允。以下五六行缺
院啓,黃瀗還發配所事,措語見上原州牧使金素,本以貪猾得名,累典州縣,到處不廉,及授本職,手段尤濫,不思字牧之重,專以肥己爲務,侵漁撓民之弊,不一其端,而最是徵斂過重,人不堪其苦,素乃秩高文官,如是不謹,則他又何責?當此年饑民困之時,如此猾吏,不可使一日在官,重貽其害,請原州牧使金素,罷職不敍。凡訟事決折之後,作木納官之規,自有定數,雖百口奴婢,百結田畓,毋過二十卷之多,乃是流來法文。而近來國法廢弛,□不遵行,貪官汚吏之輩,利其多捧,不有限量,□此訟者,或盡賣其決得奴婢田畓,亦難准備,□揆以法文,則誠極可駭。且理曲者,雖知見在□接訟,欲使理直者,困於作木之准納,詞訟之繁□多由此。請申飭京外,一遵法限,而申明□有犯科者,隨現重究。答曰,依啓。黃瀗事,不允。金素事,更加詳察處之,此下七八行缺。
掌令李枝茂·呂省齊,持平李有相來啓曰,統營創設之初,募得公私賤,稱以屯田軍,每一名給復一八結,耕作屯田,以軍需。及乎事定之後,其所耕作之田,各歸其主,旣罷其屯,而只存其軍,散在沿海各邑者,其數甚多,不得依數準給,減之又減,今復五十卜,而以復戶之價,勒捧正租一石,以屯軍之價,分給麤木一疋,勒捧白米一石,一人一年之納米租,各一石,凶歲饑民,逐年供□其勢難支,相繼逃亡。而統制使不許頉下,督之不已,淩辱守宰,侵徵族隣,冤聲登徹,罔有紀極,人避屯軍,甚於水火。子孫相傳,有若漕水軍之爲正軍可闕,而至於屯軍,不敢虛位,無田而謂屯,不耕而鳩軍,無名而濫捧米租,因循至今,豈有是理哉?一邑屯軍,多者幾至百名,少不下三四十名,合而計之,其數,幾何?雖除屯軍米租,而統營調度,不爲不足。況鳩聚許多丁壯,以爲橫斂封己之資,而守令莫敢誰何,朝廷未及察處,沿海之民,獨何罪哉?臣於數年前,奉使南州,慣聞其弊,不啻目覩,請統營近處,沿海各邑所在屯田軍,竝皆革罷。良人則移定正軍,私賤則束伍編伍,一以解海民無告之冤,一以充官軍闕額之地。批答見下
副護軍洪命夏疏曰,伏以國家不幸,旱災又慘,自上憂遑,引接諸臣,欲講消弭之策,至於召命,亦及於臣,臣之賤疾,雖甚沈痼,區區憂國之誠,□恒人,力疾扶曳,來詣闕下,則臣所患足病,方欲向膿,痛勢如剌,俄頃之間,毒氣入於足心,欲起還仆,玆未趨詣於入侍諸臣之後,仰瞻耿光而退,不勝惶恐,伏地待罪。伏願聖明,亟罷臣職,以安微分,不勝幸甚。臣無任祈懇戰灼之至,謹昧死以聞。答曰,省疏具悉。安心勿待罪焉。
兵曹判書許積疏曰,伏以臣曩緣乏人,濫叨春卿,臣之瞢禮,自知其萬不近似。旋聞諫院,果有劾臣之論,物議所在,不敢偃然承命,一日之內,再未赴召,遂令試院重事,致有顚倒之擧,事雖出於不已,迹則歸於逋慢。論以常憲,罪死不赦,聖度寬大,曲加恩貸,罷推之罰,特從輕典,臣感戴缺鴻私,賃船東□歸松楸,少伸雨露之感,杜門村廬,惟思省缺道。曾未幾日,恩敍旋下,特除司馬之命,及於千萬意慮之外,召旨遠臨鄕閭,缺乘馹上來,此實曠世稀有之缺異數,五六行缺臣於萬死之中,得以回甦缺力寔何缺雨露生成之渥,而一脈雖在,缺俱盡,昏昏然薾薾然,直一頹壞之土偶人爾,夫豈有陳力報效之望哉?不能者止,古有明戒,缺容亦臣所恥,雖不揮之使去,固宜捧身而退,缺免爲鍾鳴夜行之人。矧今旣退之後,其可以缺章之未及發爲幸,而復進於鵷鷺之班側缺於群彦之間,重貽淸朝之羞辱哉?士夫處身,廉隅爲貴,臣若忘廉喪恥,貪榮戀寵,不以士夫處身者自處,而冒沒苟進,則不但臣心之內愧,臣顔之外赧,人之視臣者,謂臣爲何如人哉?況與臣同罪之人,罪名猶存,而臣獨蒙恩,復玷卿列,亦臣心之不敢安也。且念臣曾在先朝,亦忝是任,竭盡心力者,首尾三年,而顧無一事之裨補,徒招武士之怨謗。到今愈邁,病愈痼,志氣又從而垂低之後,能堪昔年所不堪之任,理所必無,分量力定,知其必僨國事,此尤臣之所大懼也。臣之難冒者,旣不一其端,臣之狼狽,奚啻觸缺之羝羊,玆冒萬死仰暴危悃,伏乞聖明,諒臣蹤跡之臲卼,恕臣去就之顚倒,將臣本兼,亟許鐫免,俾令畢命松楸,不更爲人所笑,豈但微臣私幸而已?臣無任惶蹙事。答曰,省疏具悉卿懇。本兵之任,不可一日暫曠,今玆之命,意非偶然,何用多誥?安心勿辭,從速上來察職。
弘文館校理臣李敏迪,修撰臣金萬基等箚曰,伏以初頭燼缺豈於救焚之擧,遽下徐待之敎,臣等尤不勝煎迫之至。竊念聖明,惻□典畢擧,而視天夢夢,烈日愈杲,求之人事,□可庶幾者,只有慮囚一事,而事急勢迫,不敢少緩,以聖上今日症患,雖不得御殿廣詢,若於臥內,獨引首相及該房承旨該掌堂上,卽爲疏決,則猶愈於等待他日,曾在先朝,亦有接引於內寢時矣。焚惔至此,伏不承悶迫之至。取進止,答曰,省箚具悉。此何時耶?雖有疾病,若不至大段一刻方急之擧,何可晷刻遲待,大汗之餘,精神昏困,貼身床席,呻吟方苦,文書酬應,決無所望,故如是遑汲之事,使之姑徐,此豈予情,痛勢少減,何待時日乎?
吏曹參判金佐明疏曰,伏以臣於頃日除授本職之日,備擬典牲署提調之望,至受恩點矣。今者本曹判書尹絳,以方居首席,擬差繕工監提調,爲未安,至於露章乞免,臣不勝愧悚之至。以見任本曹堂上,擬差提擧之任,臣與尹絳,少無異同,不可仍冒,伏乞聖明,亟遞臣所帶典牲署提調,以存廉隅,不勝幸甚。臣無任云云。啓下吏曹。以上燼餘
同知義禁府事李行進上疏。答曰,省疏具悉。卿其安心勿辭焉。內下記草
府啓,文廟朔望焚香,不可闕之禮也。本館堂上,必湏親行,而堂上若皆有故,則堂下官,以次代行,乃是流來之例也。今月十五日焚香時,本館許多之官,豈盡有故,而終無一人進參者,至使養賢庫直長之員,代行焚香,此則曾所未有之事,其在尊師重禮之道,欠缺甚矣。瞻聆所及,莫不驚駭,請本館之官,除顯有公故及未肅拜在外者外,竝命先罷後推。統營屯軍事。在上答曰,依啓。統營屯軍事,令本道詳査啓聞後處之。以上朝報
上在昌德宮。停常參·經筵。
自巳時至未時,日暈。
大殿,政院問安。答曰,知道。
二品以上單子問安。答曰,知道。勿爲問安。
藥房提調洪重普,副提調柳淰啓曰,伏未審夜來,聖候調攝,何如?昨日加減凉膈散,進御後,煩熱之候,不爲復發耶?臣等不勝憂慮,敢來問安。且卽今詳知症候,或議他藥,或仍進前藥,今日入診之意,竝此仰稟。答曰,症候已言于醫官矣。
藥房再啓曰,卽伏聞下醫官之敎,仍與諸御醫等商議,則皆以爲,感冒之候,雖已和解,上焦餘熱,尙未盡祛,加減凉膈散加入中,天門冬更加一錢,今日亦爲再進,以爲治熱出汗之地,宜當云。此藥二貼劑入之意,敢啓。答曰,知道。
沈世鼎,以都摠府言啓曰,今日入直軍士,中日習射,請出標信。傳曰,知道。
鄭萬和,以春秋館言啓曰,近日左右史不備,以兼春秋代察,事甚苟簡,注書李嵇,還授本館之職,使之卽爲察任,何如?傳曰,允。
以禮曹四次祈雨祭單子,傳于鄭萬和曰,遣重臣設行。
鄭萬和,以禮曹言啓曰,各陵每月抽栍摘奸,而纔經內摘奸,此時夫馬之弊,亦不可不慮,今朔則姑不發送之意,敢啓,傳曰,知道。
柳淰,以吏曹言啓曰,禮曹四次祈雨祭單子,遣重臣設行事傳敎矣。從前重臣差祭,例以正二品以上塡差,而卽今正二品以上,除老病人外見存者絶少,實豫差竝十員,無以備擬,不得已以從二品,竝爲書入之意,敢啓。傳曰,知道。
權大運,以戶曹言啓曰,牙山倉漕船,已爲到泊京倉,本曹明日當依例點檢,而判書臣鄭致和,紺岳山祈雨祭獻官啓下,明日當爲受香,今此漕船點檢,待判書回還後擧行,則漕船到泊之後,累日留滯,不無虛疏之弊,不得已臣徐元履,臣洪處厚,明日出往江上,點檢之意,敢啓。傳曰,知道。
閔鼎重,以訓鍊都監言啓曰,前水使朴泂,馬兵左別將,前水使李東顯,前部千摠,已爲啓下,而俱在罷散中,時無職名,依例付軍職察任,何如?傳曰,允。
又以兵曹言啓曰,本月二十七日宣傳官等朔試射時,宣傳官鄭道遠,武臣兼宣傳官尹煜,精抄哨官韓之尙,竝未滿四中,武臣兼宣傳官金榏,不中,依前例汰去,何如?傳曰,允。七八行缺
以司憲府朴貴天等照律公事,傳于閔鼎重曰,何以不應爲條照律乎事,命下矣。法官照律,如無相當之條,則例以比律照入矣。今此陵官及書員所犯,乃是殿內不爲修掃之罪,則所照不應爲之律,雖云比律,太不相近,故再三參詳。而臣於律文,實爲昧昧,法官已照入之律,亦不敢擅議,仍爲捧入矣。今承下敎,臣以該房,亦難免不察之罪,不勝惶恐。此照律公事,還出給,使之改照入之意,敢啓。答曰,知道。
持平尹抃啓曰,螻蟻微臣,濫蒙洪造,再忝言地,絲毫無補,一向祈免,媿懼恒切。不料新命,又出分外,臣誠惶感,措躬無地。唯當奔走供職,糜粉爲期,而執義臣尹宣擧,卽臣之從父也。在法應避,請命遞斥臣職。答曰,勿辭。
閔鼎重啓曰,持平尹抃,再啓煩瀆,退待物論矣,敢啓。傳曰,知道。
司諫鄭繼胄,正言李堥啓曰,臣等以黃瀗還發配所事,累日論列,兪音尙閟,臣等實未曉聖意之所在。宋之太祖,仁厚之主也,常歎三代後法綱之密,而至於贓吏,無少假貸,誠以斂怨於民,其害無窮,六七行缺贓吏黃瀗,請勿留難,亟命還發配所。原州牧使金素,本以貪猾得名,累典州縣,到處不廉,及授本職,手段尤濫,侵漁擾民之弊,不一其端,而其中最著者,上年火田收稅之時,一日之耕,勒捧二日之□徵斂過重,民不堪苦,以此人言藉藉,莫不傳說,此非泛然風聞之比也。當此年饑民困之日,如此猾吏,不可使一日在官,重貽其害,請原州牧使金素,罷職不敍。造紙署別提李伸,本以卑微之人,曾附沈逆,爲其腹心,悖理之行,無所不至,得保首領,亦已幸矣,豈可復齒衣冠之列,以辱名器乎?物情莫不怪駭,造紙署別提李伸,請命削去仕版。答曰,不允。
掌令李枝茂,持平李有相啓曰,持平尹抃,引嫌而退,相避之法,在下應遞,請持平尹忭遞差。新除授執義尹宣擧,時在忠淸道尼山地,請斯速乘馹上來事,下諭。答曰,依啓。
領中樞府事李景奭箚曰,伏以臣杇質燼餘缺今日自賓廳退出,由金虎門外之路,見一常漢,露髮披衣,兩人挾扶而行,使人問之,被杖於都監云。雖未知其何罪,輕重間今日刑杖,殊欠齊敬之義,令政院申飭似當,敢以所見,竝此陳達。臣無任兢惶之至。取進止。答曰,省箚具悉卿懇。卿其安心勿辭焉。令政院申飭事,當使之稟處。
領議政鄭太和箚曰,伏以臣衰病比甚,筋力殆盡,隨例赴衙,猶且罔堪,有何精神思慮,管攝諸司之飭乎?臣本職之外,又多兼帶,懼深蚊負,自知難支,從前籲呼,亦已屢矣。不意昨日之政,宗廟署·司譯院等都提調之命,疊及於臣身,臣誠震悚,措躬無地。卽今大臣之列,尙有不得兼一司,而臣之前後所叨,偏重至此,不但臣心不安,終不敢承當,其在朝家事體亦不然也。伏乞聖明,憐臣癃痼之狀,諒臣肝膈之懇,新授兩處提調,亟許遞改,公私幸甚。取進止。答曰,省箚具悉卿懇。卿其安心勿辭焉。
掌令呂曾齊,持平李有相等疏曰,伏以燼餘八九行缺抑恐殿下之所以應天者,以文而不以實,以致天怒之益甚也耶?其所謂文者,不過避殿損膳□祼求言等事,而不待臣僚之請,殿下旣自行之矣。其所謂實者,殿下亦能盡之否乎?殿下卽作,今已三載矣。初年旱,下求言之敎,二年旱,又下求言之敎,初年求言,未知用某人之意,而革某事之弊,二年求言,未知擧某人之直,而釐某政之失乎?求而不用,不如不求之爲愈。旣言於初年者,反嘿於二年,而二年之旱,又甚於初年,此非殿下之自致乎?今奉聖旨,丁寧懇惻,溢於言表,雖至頑之民心,至高之天聽,亦可感回。而人之見此敎者,咸一口言曰,初年之敎如是,二年之敎又如是,而不見敷施於旣往,則安知非今日之求言,又同歸於初二年之求言乎?擧懷不信,不肯樂告以善,則殿下之所以求言者,非所以開言路,而乃所以杜言路也。七八行缺只以徒年爲限,而不問情罪之如何,則貪贓狼藉之黃瀗,亦在宥中,古人所謂賊忠良而惠姦宄者,不幸近之。旣會公卿諸臣,面議宥釋,似無未伸之冤,而第流配名籍,累千有餘,況此今年虐旱,不可以區區例宥,泛施應災之故事,審理之後,若不得雨,前或有更命審理之時,須就其不原於常赦,不入於審理之類,更加議讞,特用大霈之典,然後已怒之天心,庶可得而解矣。書之洪範,言休咎之徵甚詳,而以曰,肅爲時雨之徵,以曰,豫爲恒燠之徵。去年之冬,煖氣如春,點雪不下,泉源皆涸,捍旱之徵,已見於冬令,而慢不知省,馴至于今,節屆立夏,凄風日吹,夕朝寒冷,昏霧恒塞,當夏而不燠,當冬而反燠,寒燠失序,而欲望時雨之若,亦已難矣。頃者試官不進者,特出罷推,實出肅朝綱之盛意,而點批,乃下於厥明,前所未有之事,如是而欲責朝綱之肅,不亦徑廷乎?六七行缺洪範又曰,沈潛剛克,高明柔克。朱子訓之曰,資質沈潛者,當以剛治之,資質高明者,當以柔治之。竊□殿下沈潛有餘,而高明不足,則殿下之失,不在於剛,而在於柔,當從其失處,而益宜勉其不足者矣。目今講求雨之道者,必以親祭爲急先務,而聖上方有脚瘡,不便行祀,何敢自下强請,臣等之見,亦有所不然者。古之明君,默禱禁中,立致甘霔者,亦多有之。宋臣胡銓,對孝皇之問曰,此雨從陛下方寸中來,殿下雖不能躬親薦祼,而苟以成湯責己之心,終始自勵,雖在燕處之中,恒若對越,罔敢少忽,則視聽自我之天,豈有終惜滂沱之休,盡劉我赤子乎?詩曰,上帝臨汝,毋貳爾心。又曰,敬天之怒,毋敢戱豫。惟聖明留神服膺焉。臣等待罪言地,當言不言,必待殿下導之,然後方乃言之,而言不中理,臣罪萬死,伏乞聖慈,案其罪而錄其言,少垂察納,則於求災之道,不無少補矣。臣等無任云云。答曰,省覽爾等之疏辭,懇眷之誠,實非尋常應旨之比,深覺其致天災之孔慘,反躬責勵之外,夫復何言哉?
閔鼎重,以吏曹言啓曰,臺諫有闕,政事,何以爲之?取稟。傳曰,明日爲之。以上燼餘
上在昌德宮。停常參·經筵。
下直,瑞興府使李廷機。
自辰時至未時,日暈。夜四更五更,艮方坤方,有氣如火光。
大殿,政院問安。答曰,知道。
藥房提調洪重普,副提調柳淰啓曰,伏未審夜來,聖候調攝,何如?昨日再進加減凉膈散後,煩熱之候,顯有差減之效耶?臣等不勝憂慮,敢來問安。且詳知卽今症候,或議他藥,或連進前藥,今日入診之意,竝此仰稟。答曰,症候已言于醫官矣。
藥房再啓曰,卽伏聞下醫官之敎,仍與諸御醫等商議,則皆以爲,午後煩熱之候,左邊頭疼之症,皆是熱在血分之致,凉血地黃湯,加黃連·山梔子炒·知毋酒炒·黃柏酒炒·牡丹皮·柴胡各七分,連用三貼,宜當云。此藥三貼劑入之意,敢啓。答曰,知道。
有政。吏批,行判書尹絳病,參判金佐明病,參議兪棨進,行都承旨柳淰進。
吏批啓曰,判書尹絳,參判金佐明,俱以病不來,小臣獨政未安,何以爲之?敢稟。傳曰,只出緊任。
兵批,行判書許積在外,參判柳赫然病,參議洪處大進,參知李袗病,左副承旨沈世鼎進。
以南天澤爲持平,李嵇爲奉敎,許苾爲監察,尹忭爲直講,李萬榮爲養賢庫兼主簿,朴泂·李東顯爲副護軍。
吏批啓曰,新除授忠淸道都事李翼老,呈狀于政廳曰,與道內永同縣監金萬元,婚姻家相避云,在下者固所當遞,而未赴任都事改差,已成近例,都事李翼老,改差,何如?傳曰,允。
備忘記,傳于閔鼎重曰,領相·刑官·兩司各一員命招。
注書李嵇遷轉,代以洪萬衡爲假注書。
鄭萬和,以吏曹言啓曰,司憲府啓辭,參下蔭官積滯之弊,言之久矣,因循至今,莫有變通,豈非朝廷之失乎?參奉六十六員,奉事二十二員,直長十八員,至於陵參奉,准三十朔始陞奉事,准奉事十五朔,始陞直長,而奉事之數,不翅倍減於參奉,雖至六十朔,或未陞奉事。況直長,比奉事尤小,而都事·察訪·別檢,與參奉通四歧,共陞直長,而幼學四十歲,生進三十歲,方許筮仕,積了十年之久,未陞六品之階,雖有才智可用之士,自至衰老廢仕之境,朝家調敍之道,豈容如是?京參奉瓜限十五朔,而外參奉三十朔,尤爲無據,雖京司多事之地,豈曾逐日供仕?況南別殿·社稷參奉,輪回替直,一月之內,十五日,便是本家在家之日,而獨於外參奉,只計在直日,必准三十朔,甚不均矣。竊念祖宗朝陵殿之數,不至此多,故參奉之數,亦隨而小,奉事·直長,未嘗減省,雖准三十朔,不至於積滯。今若諉之祖宗朝舊章,而不思善變,則不幾於膠柱之甚乎?自今以後,都事·察訪·別檢,依監役例,滿三十朔直陞六品,京外參奉瓜限,竝以十五朔爲準,凡參下仕滿者,不待都目,隨滿卽遷,然後庶可以少革積滯之弊。請令該曹,作爲條式,稟旨變通,答曰,依啓事,命下矣。參下官積滯之弊,果如憲府啓辭,合有變通之擧,而外參奉之准朔後淹滯,常由於奉事·直長之窠狹,若不開廣陞遷之路,而徒減其朔數,則積滯之弊,猶夫前日,京外參奉之同其朔數,殊非善變之道。且參下仕滿者,不待都目,隨滿卽遷,有違舊例,不可輕議。至於都事·察訪·別檢,依監役例,滿三十朔直陞六品,則可無積滯之弊,而三歧之竝爲直出六品,似爲太多,無已則其中都事一歧,自本任准三十朔直出六品,恐或無妨。係是官制變通,臣曹不敢擅便,議大臣定奪,何如?傳曰,允事,傳敎矣。議于大臣,則領議政鄭太和議以爲,參下蔭官,雖有積滯之歎,自古已定之制,恐不可輕改。禁府都事,自本任准三十朔,直出六品,亦非舊例,而直長窠額不多,各歧陞遷之路甚狹,故該曹因此憲府之啓,欲試變通,實出於一時救弊之意,依此施行,似或無妨,伏惟上裁。領中樞府事李景奭議以爲,臺啓之慮積弊,欲其變而通之固也,而久於其任,歷踐小各司,乃舊章之本意,員多弊積,非無欲矯之議,其難之者,豈變更是重哉?政曹之難三歧,而惟都事一歧,准三十朔直出六品之說,亦出於稍廣遷轉之路,似乎得之矣。臣愚有底別見,伏惟上裁。行判中樞府事鄭維城以爲,參下蔭官積滯之弊,近來尤甚,憲府之啓,實出於矯弊之深意,不可無變通之擧。自古定行官制,因一時之弊,亦不可輕易變更,該曹回啓中,三歧舊制,變改重難者,實有意見。至於禁府都事,准三十朔者,直出六品之說,不至於大變官制,而稍廣陞遷之路,依此施行,恐或無妨,伏惟上裁。右議政元斗杓,病不收議,大臣之意如此,伏惟上裁。傳曰,依議施行。
閔鼎重,以義禁府言啓曰,備邊司啓辭,前彌串僉使白光祖,以劉貴全等潛越時,不能覺察之罪,昌城雲頭里堡,徒三年定配,咨報北京,其回答咨文,今纔出來,而頃者頒赦之後,禁府以白光祖,置諸蒙宥之列,日月未久,非但事理未妥。此是義州之人,不無爲彼所知之慮,白光祖,姑爲仍配宜當,以此分付禁府,何如?傳曰,允事,命下矣。前日平安道定配罪人放未放回啓時,本府不能覺察,誤以未結末罪人,置於蒙宥之列,致有顚倒之弊,不勝惶恐,卽以備局啓辭辭緣,密關于平安監司處,白光祖,使之仍前定配之意,敢啓。傳曰,知道。
閔鼎重啓曰,卽者領相,送言于本院曰,審理之擧,事體重大,原任大臣不可不同爲入侍,似當仰稟云,敢啓。傳曰,亦爲命招。
閔鼎重,以吏曹言啓曰,自前有審理之擧,則例有別歲抄之事,今則何以爲之?敢稟。傳曰,依例爲之。
備忘記,傳于閔鼎重曰,史官四員待命,騎馬十二匹立之。
掌令李枝茂,持平李有相啓曰,臣等俱以無似,待罪憲官,而至於律文,亦所全昧,昨於陵官照律之際,非不知事係重大,而考諸律文,未有相當之律,不得已以比律,依例照入矣。至有還出給之命,臣等擬律失當,至此著矣。請命遞斥臣等之職。答曰,勿辭。
沈世鼎啓曰,掌令李枝茂,持平李有相,再啓煩瀆,退待物論矣。傳曰,知道。
閔鼎重啓曰,司諫鄭繼胄,牌招不進,今日異於常時,更爲牌招乎?敢稟。傳曰,次官命招。
又啓曰,大臣以下,來詣賓廳矣。傳曰,引見。
又啓曰,史官四員待命事,命下矣。史官不足,以宣傳官一員代送之意,敢啓。傳曰,知道。以上燼餘
上御養心閤,審理引見,領中樞府事李景奭,領議政鄭太和,判中樞府事尹絳,知義禁府事金佐明,同副承旨閔鼎重,掌令呂曾齊,正言李堥,注書李世華,記事官尹深入侍。鄭太和曰,此公事,使承旨開讀,何如?上曰,各使該府官讀之,可也。鼎重曰,時囚,先決之,何如?上曰,依爲之。尹絳讀時囚秩,崔廷顯罪案。上曰,此則姑徐之。次讀李后光罪案。上曰,此事,如何?太和曰,不必死罪,絶島定配,似可矣。上曰,南地定配。次讀李竚·洪受九罪案。鼎重曰,旣令照律,以何律施之乎?上曰,杖一百徒三年照律。五六行缺次讀金夏振罪案。上曰,以前如此之事,何以處之?太和曰,初雖拿推,奪告身矣。上曰,以私罪,杖一百奪告身施之,卽爲放送。次讀定配秩忠州牧沈摠罪案。上曰,此則已知之矣,何以處之?太和曰,正月間,李翊達榻前時,臣亦有所云云,而槪沈摠,當初所犯,別無大段入已之事矣。景奭曰,臣亦聞之,蓋當初必考三度文書而後,虛實可辨,而只考一度文書,二度則不考云。其有不無冤枉之事,旣已放還,旋卽還發,亦似已甚矣。維城曰,其時臣以判義禁府事,處決此罪,而遠地定配,實出臣口矣。到今經年已久,似有分揀之道矣。上曰,兩司之意,如何?李堥曰,的是贓犯,則不可容貸,或有可恕處,則亦當分揀,而虛實未辨,似難猝然處之。曾齊曰,如宋明奎·李岌等,皆得蒙放,而惟獨沈摠,尙未蒙曠蕩之典,其冤爲如何哉?未知其事之虛實,不可輕議矣。李堥曰,臣於先朝,忝在史官,每於臣僚引接之際,得承下敎,則事係贓犯,少不容貸。今此沈摠所犯,若其眞的,則豈可因一時之審理,而有所輕議哉?上曰,何以處之則可也?太和曰,摠之所犯,臣亦未的虛實,而維城,蓋於當初決折其事,知其曲折,□放之意矣。維城曰,濫用則難免其罪,而別無入己之事矣。上曰,濫用與入己,有異耶?太和曰,有異。四五行缺上曰,然則放之。尹絳讀康津縣李萬□罪案。上曰,放送。次讀南海縣禮友罪案。上曰,放送。次讀南海縣孝吉罪案。上曰,此是代死之罪,而減死矣。次讀巨濟縣□罪案。太和曰,此則有關風敎,不可容貸矣。景奭曰,此等事有關風敎矣。次讀寧海府泰齊罪案。上曰,減等。次讀韓休罪案。上曰,此則勿論,可矣。仍謂太和曰,此事,如何?太和曰,李浣,亦言其不可放矣。上曰,浣之意,與予同矣。次讀義州府金□恒罪案。上曰,減等。次讀三和縣張文顯罪案。上曰,此則勿論。次讀李行逸罪案。上曰,此事,如何?景奭曰,以臣所見,當此曠蕩之時,不可仍置配所矣。太和曰,勿論其罪之輕重,上有老母,似當分揀矣。上曰,配所徒三年減等。次讀姜錫圭罪案。上曰,此則,何如?太和曰,事係殺獄,不可容貸。景奭曰,臣意亦如此矣。上曰,置之。次讀朴仁龍罪案。上曰,此則,如何?太和曰,此是臣弟爲監司時,啓聞□罪之事,而如此之弊,不可不懲,不必放送矣。上曰,置之。次讀梁穎南罪案。上曰,勿論。次讀李就日罪案。太和曰,此則五六行缺次讀尹善道罪案。上曰,此則,如何?太和曰,自外相議,則自上旣已撤去圍籬,似不敢論,而善道年已老矣,撤去圍籬,似或可矣。景奭曰,圍籬則後命也,撤去,可矣。維城曰,臣意亦然,而自外商論無異。□上曰,臺諫之意,如何?曾齊曰,本罪雖不可論,撤圍則似無妨矣。李堥曰,臣於當初,旣參按律之啓,今何敢輕議?上曰,初雖以按律爲啓,卽今所懷,言之何妨?堥曰,以春秋誅心之法論之,則善道之不誅幸耳,何可更有分揀之事。上曰,年前審理時,亦有此論矣。景奭曰,年前謂宋浚吉曰,此人情狀,雖可惡,不可以死罪論斷云爾,則浚吉亦以臣言爲然,至於陳達於榻前曰,曾齊曰,大臣所達,非以善道之精狀,爲可恕,只以年老垂死,撤圍無妨云,故臣意亦以爲可矣。上曰,當初以造冊事,多有云云之說矣。鼎重曰,其爲情態,殊極陰險,其在王法,不可容貸矣。年前大霈之時,纔有移酌之擧,而旋因筵臣陳達,還送配所,及其凶言益播,聖明深惡,特下圍籬之命,曾未幾何,遞撤圍籬,則奸兇覬覦之端,竊恐從此而啓也。上曰,群議皆以撤圍爲可,從群議撤圍。五六行缺次讀崔挺海·成震丙·李商霖罪案。上曰,一體放之。次讀趙珩罪案,無發落。次讀寅瑞罪案。上曰,放之。次讀金德泂罪案。上曰,寅瑞旣放,德泂寧有異同,一體放之。次讀金迬罪案。上曰,此罪,如何?太和曰,欲擇能文有名之人,先探首句,事甚無狀,而別無用私之事矣。上曰,放之。次讀丁繼榮罪案,無發落。次讀金興業·鄭時雄罪案。上曰,一體放之。次讀李成立罪案。上曰,放之。次讀姜愛善罪案,無發落。景奭曰,臣有所懷,敢此陳達,趙珩之事,雖曰罪涉欺罔,而其心則別無他腸,當此曠蕩之時,仍置配所,豈聖明欽恤之道哉?珩,在六卿之列,以一時做錯之事,累月囚繫,至於定配,聖朝待重臣之道,似乎太薄,及至今日,又無分揀之事,則不亦過乎?上曰,遠道放斥,則當有減等量移之擧,而珩之□旣不遠,且珩,雖有氷淸玉潔之心,其事則極其不正,有何容恕之理?徒年中未得蒙放者,亦豈有趙珩一人不得放,而審理無實之理哉?五六行缺太和曰,其中金海李克昌,海南李貴昌,尤可冤矣。貴昌以其時司謁,漏泄鞫廳之言,故臣等請拿定罪,克昌,以衛將所書員李亨長獄事時,橫被不干之罪,至於定配,而元非逆類矣。上曰,此二漢,何年定配?太和曰,今至十年矣。上曰,放之。鼎重曰,禁府罪人,皆已疏決,其餘則今姑退出,復爲入侍稟決,何如?上曰,依爲之。太和曰,戶曹罪人,何以處之?上曰,竝皆蕩滌。曾齊曰,掌令李枝茂,持平李有相,以臣等俱以無似,待罪憲官,而至於律文,亦所全昧,昨於陵官照律之際,非不知事係重大,而考諸律文,未有相當之律,不得已以比律依例照入矣。至有還出給之命,臣等擬律失當,至此著矣。竝引嫌〈而〉退,略其微嫌,以防數遞,雖有近例,而擬律之際,未免失當,勢難在職,請命遞差。上曰,依啓。又啓曰,新除授持平南天漢,時在慶尙道安東地,請斯速乘馹上來事,下諭。上曰,依啓。李堥曰,臣以黃瀗還發配所事,累日論列,兪音尙悶,臣竊惑焉。瀗之當初免死,特出□因其減等,又全釋之,大失討贓之意,黃瀗請勿留難,還發配所。上曰,一二年之間,有何關係於懲罪之事耶?不允。又啓曰,原州牧使金素,燼餘缺,措語見上請命罷職不敍。上曰,依啓。又啓曰,造紙署別提李伸,曾爲沈逆腹心,得保首領幸矣。不可齒在衣冠之列,請命削去仕版。上曰,不允。鼎重曰,原州牧使罷職事,初度啓辭中,貪猾得名四字,似未妥當,未免失體矣。上曰,予亦以爲不似矣。李堥曰,原州牧使金素,曾前累經守令,多有不廉之誚,故請罷之啓,有貪猾等語,筵臣以措語失當爲非,臣何敢自以爲是,而晏然而已?請命遞斥臣職。上曰,勿辭。鼎重曰,正言李堥,再啓煩瀆,退待物論矣。上曰,知道。曾齊曰,正言李堥,引嫌而退,原州牧使金素論啓,措語之失當,果如筵臣所達,而旣以火田徵稅過重,罷職蒙允之後,則不可以輕遞言官,請命出仕。上曰,依啓。遂罷出。
申時,復引見領中樞府事李景奭,領議政鄭太和,判中樞府事鄭維城,刑曹判書趙啓遠,刑曹參判南老星,左承旨鄭萬和,同副承旨閔鼎重,掌令呂曾齊,注書李世華,記事官尹深入侍。鼎重曰,此亦先決時囚乎?上曰,依爲之。鼎重曰,李希楫公事,曾以留院,今方持來,開讀以達,何如?上曰,依爲之。鼎重開讀後,上曰,此當爲啓覆耶?太和曰,當爲啓覆矣。旣不堪洞內坊役,欲爲免役之計,而爲此擧矣。上曰,此漢之罪,以減死定配,決折可矣。啓遠五六行缺鼎重曰,趙湸常時在鄕,多失人心,或不無□之弊矣。太和曰,姑爲囚禁,依其言更明査後,處之無妨矣。上曰,然矣。次達文忠獻·文夫敏等罪案,無發落。次達沙工金立妻亂生·格軍全已承妻春德罪案。上曰,此人等,竝可信人處保放。次達尹孝業妻得玉等罪案。上曰,備納有定限,保放過限後,還囚。次達李龍哲罪案。上曰,擊錚被囚者,因審理放送,則還爲冤抑矣。次達羅承逸罪案。上曰,此漢事,可痛矣。今若放送,則還復擊錚,其公事,速爲處決後,處之。次達朴太善罪案,無發落。次達得龍罪案。鼎重曰,此則罪名元不大段,容有可恕之道矣。上曰,可信人處保放。次達後淑罪案。上曰,後淑,何如人也?萬和曰,李甲男家,媒□賊者矣。啓遠曰,賊女,當定配邊遠,而卽今典獄署,甚無奴婢,欲劃給典獄署矣,無發落。上曰,此公事,左承旨讀之。萬和達崔運罪案。上曰,令本曹從速處決。五六行缺次達次信罪案。上曰,令本曹速爲處決。次達李順福接主人金鶴妻芿叱太罪案。上曰,令本曹速爲處決。次達柳楊龍罪案。上曰,令本曹速爲處決。次達具天善·具雲祥妻善等罪案太和曰此則似不關矣。上曰,竝放之。次達貴善罪案,上曰,令本曹速爲處決。次達孟虎業罪案,無發落。次達豐年罪案。上曰,令本曹速爲處決。次達婢義月罪案。啓遠曰,此則已決矣。次達彦玉·趙唜善等罪案,無發落。次達生伊罪案。上曰,令本曹從速處決。次達。李後俊罪案。上曰,令本曹處置。次達全應天罪案,申景男罪案,無發落。次達李春龍·戊寅等罪案,無發落。次達李愛賢罪案。上曰,從重治罪,放送。次達淸平君事知奴子高□罪案。上曰,定日督送後放送。次達貴男罪案。上曰,令本曹速爲處決。次達朴世欽次知□罪案。上曰,可信人處保放,定日督送,過限後還囚。五六行缺次達金永立·李光榮等罪案,無發落。次達高太仁罪案。老星曰,此與越境者有異矣。上曰,放之。次達陸天命罪案,無發落。次達應天·德卜等罪案。上曰,竝放之。次達朴士福·俊戒·俊回等罪案。上曰,置之。次達張鐵堅罪案。上曰,何以處之?僉曰,減等無妨矣。上曰,減等。次達種伊·雲鶴等罪案,無發落。次達蘇義生妻先伊·金信鶴等罪案。上曰,竝放還。次達房時元·亂一·崔德男罪案,無發落。次達吳碩龍罪案。上曰,減等。次達伏龍·武先罪案,無發落。次達江原道定配秩許邦益罪案,無發落。次達權甫男罪案。上曰,減等。次達高天弘妻應代·崔應元等罪案。上曰,置之。鼎重曰,上候未寧中,終日酬應文書,今姑罷出,明日入侍稟決,何如?上曰,依爲之。鼎重曰,睦林芳之事,可駭矣。五六行缺上曰,其所云云,何事也?太和曰,其中一款,乃礪山罪人錫胤,其子成日,其奴一男等事也。錫胤之孼六寸好仁,錫胤婢妾潛奸,率而逃走,其後錫胤,訪問逃居之處,使成日·一男,往捕好仁以來,仍於中路殺□而沈之水。及屍親發狀之後,成日·一男,皆以其父與上典之命,殺好仁云云,明白承服,故罪當償死,已爲覆啓下,而以獄體言之,則錫胤,乃律所謂造意□也。於罪爲首,在法不當死,而以一人之死,三人償命,殊涉過重。始振之意,以爲錫胤,則不可不窮推,以正其罪,而成日·一男,則似當爲別樣欽恤之擧云,臣之所見,亦與此無異矣。庚子冬啓覆時,成日·一男,已爲三覆啓下,而欲待錫胤承服後處斷,姑令仍囚,而錫胤則從速嚴刑得情之意,行移本道矣。監司李泰淵,欲爲全釋次,狀啓不卽擧行,殊甚不當。上曰,令本道宋錫胤,各別嚴刑得情,從速啓聞。鼎重曰,金始振疏中一款,乃興陽罪人雪香·金尙祿也。詳問文案,則雪香之夫兄金伊,欲誣陷雪香,稱以咀呪於其父明云家,而實無可證之端,未告官之前,私自倒懸錐剌,使之援告同謀之人,雪香不勝痛楚,亂引隣居諸人,則皆以爲不干,只以金尙祿□冶匠猜才之嫌云云,而竝爲告官,尤極孟浪。□明云則別無欲殺雪香之意,而金伊,獨□蓋金伊之必欲構誣雪香者,不過嫂叔□交搆讒訴之致,其有情迹,昭然有不可掩。燼餘缺
上在昌德宮。停常參·經筵。
貞憙王后忌辰齋戒。
藥房提調洪重普,左承旨鄭萬和啓曰,臣等來詣闕下,伏聞夜來,寒熱頭痛之候復發云,不勝驚慮之至。必須詳知卽今症候,方可議藥,趁早入診之意,敢此仰稟。答曰,症候已言于醫官矣。
藥房再啓曰,卽伏聞下醫官之敎,仍與柳後聖及諸御醫商議,則皆以爲夜來,發汗浹洽,諸症雖已差歇,每於午後,輒有煩熱等候,乃是熱在血分之致,四物湯元方中,熟地黃·薑汁炒·加黃連·梔子炒·知毋酒炒·黃柏酒炒·柴胡·牧丹皮各五分,連用以爲養血淸火之地,宜當云。此藥三貼,爲先劑入,而且連日引接諸臣,酬應文書,則非但有妨於調攝,必有添傷之患,今日引見審理,姑爲停止,何如?答曰,知道。以觀症勢處之。內局謄錄
傳曰,史官一員待命,騎馬三匹立之。內下記草
義禁府啓曰,罪人李竚,病勢深重,自本府因醫官手本啓達,則有保放之敎,故李竚,出置府外閭家矣。卽今病勢少歇,還囚決杖放送之意,敢啓。傳曰,知道。禁府謄錄
傳曰,右議政元斗杓家,遣御醫看病。
醫官趙徵奎書啓,右議政元斗杓病勢看審,則胸膈痞塞之氣,解鬱和中湯,加白芍藥酒炒一錢,砂仁硏炒七分,連服三貼後,雖似少歇,積聚之氣猶存,食飮壅滯不下,仍服解鬱和中湯,依前加入三四貼,似當。且多服峻劑,元氣虛損,補中益氣湯,隨症加減,繼用十餘貼,可收其效,此意詮次啓達。答曰,以藥材竝送之。內局謄錄
右議政元斗杓箚子。答曰,省箚具悉卿懇。卿其安心勿辭,從容善攝。
知義禁李行進上疏。答曰,省疏具悉。卿其安心勿辭,調理察職。
玉堂箚子。答曰,省覽爾等應旨之訓,辭語緊實,誡誨冞切,懃懇誠忠,溢乎言表,書紳服膺,其可已乎?當依箚辭議處焉。
前萬戶韓緝上疏。答曰,省疏具悉。嘉爾爲國進言之誠,所陳之事,其令廟堂議處焉。以上內下記草
上在昌德宮。停常參·經筵。
貞憙王后忌辰。
自昧爽至辰時,有霧氣。未時申時,日暈。
大殿,政院問安。答曰,知道。
藥房提調洪重普,副提調柳淰啓曰,休未審夜來,聖候調攝,何如?昨日四物湯進御後,煩熱之候,更不發作耶?臣等區區憂慮,敢來問安。答曰,知道。症候已言于醫官矣。
藥房再啓曰,卽伏聞下醫官之敎,則聖候諸症,幾盡差歇,不勝喜幸之至。仍與柳後聖·鄭後啓等及諸御醫商議,則四物湯前加入連進,以收快復之效,宜當云。昨日劑進四物湯,當盡於明日,待明日加劑入之意,敢啓。答曰,知道。
閔鼎重啓曰,審理入侍大臣以下諸員,皆以來會,敢稟。傳曰,引見。
沈世鼎,以都摠府言啓曰,今日入番軍士,當爲中日習射,而國忌相値,不得爲之之意,敢啓。傳曰,知道。
司諫鄭繼胄啓曰,臣重患疝症,發作無常,方在鍼灸之中,數日以來,又復剌痛,委頓呻吟,無路轉身,召牌之下,不得趨詣,逋慢之罪,誠無所逃,痛勢不止,經日之後,今始來避,所失尤大,決不可一刻仍冒。請命遞斥臣職。答曰,勿辭。
閔鼎重曰,司諫鄭繼胄,再啓煩瀆,退待物論矣。傳曰,知道。
正言李堥啓曰,臣於李伸,素眛平生,且未知爲人之如何,亦未知罪犯之輕重,而削版之論,發於僚席。亦且詳言其情迹之如此,同僚之言,不可不信,相議論啓矣。今聞物議莫不稱冤,論人不愼之失,在所難免,不可晏然。請命遞斥臣職。答曰,勿辭。
沈世鼎啓曰,正言李堥,再啓煩瀆,退待物論矣。傳曰,知道。
閔鼎重啓曰,刑曹啓目擊錚人權戒生元情議處公事,纔已啓下矣。臣詳其所供,則戒生之母愛香,愛香之母貴德,貴德之夫,姜晉東也。貴德,乃私賤,故晉東之父仲周,買贖於其上典處,則便是從良矣。仲周身死後,其妻趙氏,仍欲作爲自己奴婢,晉東之應吉,則謂之姓孫,而許良,晉東之女愛香等,則脅迫作爲婢僕,別給於其子姜說,故有此訴冤之擧。大槪,其舅之買贖其妾子之婦,本爲子孫地。豈有子獨從良,而女皆爲婢之理哉?趙氏之不有家翁之意,脅作奴婢,姜說,分執孼弟之女,俱係骨肉,前後訟官之三度決給於權戒生處,實爲明正,聽□事,元非監司之任,而全南監司李泰淵,猝然決給於□濱等處,誠爲失體。且於得當,今宜直據三度。以下燼餘
大司諫□疏曰,伏以陋微臣,身嬰痼疾,與死爲隣,分甘長廢,而每於除命,輒陳辭章,一味惶恐,如負重罪。向者召旨之下,疾勢危篤,冒死呼籲,卽蒙遞改,私情感激,若尋生路。曾未閱月,繼有新命,徊徨悶蹙,尤不知置身之所。臣猥將狗馬之疾,已陳於前日之疏,而今又仰首哀鳴,言亦支離,迹涉逋慢。而如以臣爲有一分强起之勢,而或未察沈痼之實狀,則寧伏瀆擾之罪,不敢更盡底蘊,臣罪萬殞猶輕。臣自得痰喘以來,四載治療,百藥無效,每於春秋,遍灸腹背,以爲支撑度日之地。今春感冒連仍,乍歇旋重,卽今春序垂盡,尙未施,方爲治感傷之候,連用發散之劑,元氣亦益敗,痰勢因此增劇,咳嗽不止,呼吸短促,火痰,造升於胸膈之間,精神,有時乎昏?,殆不省人事。當此暄暖之節,畏風閉戶,猶襲重裘,其他眼暗耳聾脚攣等症,難以毛擧。如此而驅策登程,一謝恩命乎?臣以世祿之臣,受恩三朝,素無不樂仕宦之志,如有分毫自力之地,何苦而一向屛蟄,自同棄物哉?臣雖冥頑,亦異木石,豈不知分義之嚴截,罪戾之重積乎?到此地頭,計沒奈何,敢申由中之懇,祈垂憫下之仁,伏乞聖慈,亟賜遞免,以便公私,不勝至幸。臣無任云云。踏啓字。
上御養心閤,審理引見。領中樞府事李景奭,領議政鄭太和,判中樞府事鄭維城,刑曹判書趙啓遠,刑曹參判南老星,左承旨鄭萬和,同副承旨閔鼎重,掌令呂曾齊,注書李世華,記事官尹深入侍。景奭曰,聖候平復,極可喜幸,而今又酬應許多文書,恐或添傷也。上曰,別無所害矣。太和曰,臣等之意,閉門溫室,恐有擁鬱之候,而有妨於調攝也。上曰,汗則多出,而不知其擁鬱也。鼎重曰,再昨審理單子啓下時,當日內,決杖者決杖,放釋者放釋,卽爲處決之後,雖至夜深,卽爲啓知事,□卽招禁府·刑曹,戶曹郞廳,色吏五六行缺上曰,其時聽分付郞廳,竝推考。萬和,達平安道定配秩金大吉罪案。上曰,比代射頗輕,放。次達李唜生·李應浩等罪案,上曰,此罪,如何?太和曰,此則重罪矣。萬和曰,臣爲黃海方伯時,細聞曲折,其爲情狀,極可痛駭矣。無發落。次達龍立罪案。上曰,此罪,如何?太和曰,似爲極罪矣。上曰,分揀放送。次達李千同罪案,無發落。次達松立罪案。太和曰,此與龍立之罪,相同矣。上曰,事係宮城內,減等。次達田興闢罪案,無發落。次達洪成玉罪案。上曰,減等。次達吳仁信罪案,無發落。次達承□罪案。上曰,其時首倡者殺之,此則脅從也,減等。次達玉仙罪案,無發落。次達崔知中罪案,仍曰,此則臣爲黃海方伯時,慣知事狀,而其罪不過不謹□矣。上曰,減等。次達安祿仙罪案。上曰,勿論。次達山日罪案。上曰,減等。次達安金·伊同罪案。上曰,放之。次達後緯·朱介同罪案,無發落。□曰,文案中罪人到配之月,或以正月懸錄,或以懸錄,殊甚雜錯,當該郞廳,請推考。上曰,依啓。五六行缺次達金義男·朴台京罪案。上曰,減等。次達金得先·李昌齡等罪案。上曰,置之。次達朴弘建罪案。上曰,何年流配耶?太和曰,今過十餘年矣。上曰,減等。次達李禮根等罪案,仍曰,此則不可不分揀矣。鼎重曰,終始變說陷人矣。上曰,置之。次達洪德已罪案。上曰,減等。次達金大已·安孝根罪案。上曰,減等。次達崔浩等罪案,無發落。次達八立罪案。太和曰,事係殺人,得保其生幸矣。鼎重曰,直告不諱,其情容可恕矣。老星曰,旣已減死,何必更爲擧論?上曰,何以處之?太和曰,法不當殺而情則可恕矣。上曰,減等。次達安癸成·金吉賢等罪案,無發落。次達天玉罪案。上曰,放之。次達方地弘·叔生等罪案,無發落。次達朴龍虎罪案。上曰,減等。次達允奉·仁卜等罪案。上曰,置之。次達金士元罪案。上曰,減等。次達愁山等罪案,無發落。次達金天山罪案。太和曰,此則容有可恕矣。上曰,減等。次達澤洛·得信罪案。上曰,竝發還原籍。次達李士立等罪案,無發落。次達梁夢錫罪案。上曰,此罪,如何?景奭曰,此則臣之曾所陳達,而南老星爲本府留守時事也。方其齋宿之時,豈知作□何人之手,而勒加罪名哉。老星曰,此是五六行缺次達仙花罪案。上曰,放之。次達金斗星罪案。上曰,此是鄭領府事所達事耶?太和,曰非也。此乃趙□煥爲黃州判官時事,而情有可恕之處矣。鼎重曰,其中一人,旣已梟示,此則似當分揀矣。上曰,放之。次達金同福罪案。上曰,無情之事,減等可也。次達金尙羽·明福等罪案,無發落。次達朴應祿罪案。上曰,減等。次達李仁建·愛男·金京元等罪案。上曰,置之。次達鄭無生罪案。太和曰,此是鄭斗仰之妾子,而以其母咀呪之故,無生,緣被其罪矣。□源,偏愛其妾,常常專房,一應家産,專在其手,□何可爭之物,而有咀呪之事。鼎重曰,事固如此,而無生,以童騃無所識之人,有何干豫之事?上曰,放之。次達金孝一罪案,朴成立罪案。上曰,置之。次達禹玄武罪案。上曰,減等。次達申禮立罪案,無發落。次達張順一罪案。上曰,減等。次達李雙龍·枝男等罪案,無發落。次達李澤龍罪案。上曰,減等。次達姜好先罪案,崔倫等罪案。鼎重曰,此時已入於戶曹單子中矣。萬和曰,自上酬應文書已多,今姑退出,差晩更爲入侍稟決,何如?上曰,依爲之。遂罷出。
未時,復入侍。鼎重曰,今承下敎,則再昨傳敎中,有決杖事,則今日爲之,處決等事,則明日開坐爲之有命,而司謁口傳時,遺漏處決一款,極爲可駭,司謁請推考。上曰,依爲之。上曰,卽今雲陰已解耶?維城曰,有若煙霧之氣四塞。上曰,此是旱徵矣。萬和達咸鏡道定配秩乭同·一生罪案。上曰,置之。次達崔之雄罪案。上曰,放之。次達金日俠·劉界尙等罪案,無發落。次達李義黃·金孝泛罪案。上曰,減等。次達姜太山·姜貴一等罪案。上曰,竝減等。次達姜京春·李成立罪案。上曰,減等。五六行缺次達仇還·陳汝信罪案,無發落。次達仁儉罪案。上曰,減等。次達仲立·雲承民等罪案。上曰,勿論。次達金伊罪案。啓遠曰,此漢之罪,有同□吉矣。上曰,減等。次達朴㖋同·李善文罪案,無發落。次達金守男·金士元罪案。上曰,竝減等。次達金千年·金禮文等罪案。上曰,勿論。次達立禮罪案。上曰,家口竝放。次達金秋立罪案。太和曰,此則不可擧論矣。曾以此漢之事,我國之貽弊不貲,甚可痛也。上曰,如此之流,若放釋,則後患必多,勿論。次達善鶴罪案,無發落。次達吳應金罪案。上曰,此罪,如何?鼎重曰,此是盜賊之父,而渠則無所犯矣。景奭曰,罰不及嗣,豈可延及其父。上曰,放之。次達得賢罪案。上曰,減等。次達安允生罪案。上曰,放之。次達朴萬河等罪案,無發落。次達□善罪案。上曰,減等。次達金得兼·李山立等罪案。上曰,此可痛矣,勿論。次達金戒香罪案。上曰,減等。次達孟奉常·裵希仁等罪案,無發落。次達金直振罪案。上曰,減等。數行缺次達申應先罪案。上曰,減等。次達永信罪案,無發落。次達尹賢吉罪案。上曰,二人同罪耶?萬和曰,同罪矣。上曰,竝減等。次達柳士英·趙廷國等罪案,無發落。次達夢男罪案。上曰,放還原籍官。次達白伊罪案,無發落。次達□籲罪案。鼎重曰,此人爲推開城府商賈奴婢事,□而反坐,蓋此人,曾於上言之時,多有詆斥訟官之言,故被此罪矣。太和曰,姑爲放送,使決其訟而後,査其曲直以處,似可矣。鼎重曰,雖使更訟,無勢孤蹤,豈得推治富商大賈之奴婢哉?宋浚吉,常言此人冤抑,每欲陳達榻前而未果,設有非理好訟□訟官之事,其罪豈至於遠地定配乎?上曰,放送後査決。次達士弘·伐巨之罪案,無發落。次達貴金伊·尹盼等罪案,無發落。次達士男罪案。上曰,減等。次達奉立罪案。上曰,放之。次達莫非罪案。上曰,不干於其妻,放之可也。次達徐莫難等罪案,無發落。次達金吉罪案。上曰,放之。次達末春·金莫同等罪案。上曰,置之。次達時建罪案。上曰,減等。次達山伊罪案。上曰,曺山擇減等。山伊,放〈之〉。鼎重曰,兩道罪人,旣已裁決,其他則明日更爲裁決似可矣。景奭曰,全南道罪案,先於今日裁決,如何?萬和曰,全南道罪案頗多,今日勢未及裁決矣。景奭曰,日氣甚暖,若有玉候添傷之患,則不必强而爲之。上曰,未決處有四道,明日午前,當決一道,午後當決三道。承旨先爲詳見以達。數行缺上曰,宗廟朔望及先蠶祭·祈雨祭受香之日,則元無致齋之規,以此爲頉,殊甚無謂。今後則除視事頉稟之日外,竝令開坐可也。受香日及享祀正日,罷齋後,則依弦望晦朔例,雖不用刑杖,使之開坐,而不爲懸頉可也。鼎重曰,各司開坐日數,自先朝已有定限,而今見各司坐不坐單子,則一月之內,開坐之日無多,其中吏曹坐起之數尤少,殊甚不當,當該堂上請推考。上曰,依爲之。萬和曰,吏曹外他各司,開坐日數,不及定限者,似當一體推考矣。上曰,以此單子考出可也。鼎重曰,考見禮曹·掌隷院單子,則開坐之數,皆不及於定限矣。上曰,竝推考。五六行缺鼎重曰,松都近處麗朝諸陵,多爲村氓所侵犯,又有頹毁之處,宜令禁斷矣。上曰,令該司分付該道,其完全處,則定其步數之限,使不得侵犯,其頹毁處,則別爲修築後,步數定限,某某處修築,某某處完全之意,詳細啓聞可也。鼎重曰,麗祖陵所,年歲已久,亦未得禁樵牧云矣。上曰,無守護之人耶?鼎重曰,當初必有自朝家定給之規,而今則其子孫守護云矣。上曰,麗太祖陵所守護,禁火禁伐事,別爲申飭,如有頹毁處,使之修築後,啓問,可也。萬和曰,近來禁府之累日廢坐,每緣堂上之不備,以致罪囚之久滯,殊甚不便,卽今李行進,方兼禁府堂上,而宿疾未瘳,不能出入云,似難察任矣。上曰,李行進同知義禁遞差,自今以後,禁府亦依刑曹·漢城府例,一月之內,十五日開坐事,定式擧行,而坐不坐單子,依他進呈事,分付,可也。鼎重曰,禁府堂上,每以老病之人擬差辭遞之際,自致官事之積滯矣。上曰,今後禁府堂上,勿以有病人擬差事,分付該曹。鼎重曰,今此審理時,該曹案付罪人,則已蒙裁決,而外方諸罪人,未及啓聞者,皆不得入於審理之中,宜令諸道道臣,奉承朝廷審理之至意,各其道內郡邑燼餘缺曾齊曰,司諫鄭繼胄,正言李堥,竝引嫌而退,避辭竝見上處置措語燼缺,請司諫鄭繼胄,正言李堥,竝命遞差。上曰,依啓。遂罷出。以上燼餘郞廳李壽鳳校。郞廳朴玶書。
上在昌德宮。停常參·經筵。
下直,慶源府使鄭韺。
大殿,政院·玉堂問安。答曰,知道。
藥房提調洪重普,右副承旨尹飛卿啓曰,伏未審夜來,聖候調攝,何如?昨日引接臣僚,酬酢終夕,或不無添傷之患耶?臣等不勝憂慮,敢來問安。答曰,知道。症候已言于醫官矣。
藥房再啓曰,卽伏聞下醫官之敎,仍與諸御醫商議,則聖候雖已差愈,而前進四物湯,不可不仍爲進御云。而此藥當進於今日,三貼劑入之意,敢啓。答曰,知道。
政院啓曰,審理入侍,大臣以下諸官,皆以來會矣,敢啓。傳曰,引見。
傳曰,今下弓矢,慶源府使鄭韺處給送。
備邊司啓曰,守禦使洪命夏辭免上疏,啓下本司矣。其所帶之任,有非人人可堪,不可輕遞,而右相方在調病之中,待出仕相議覆啓之意,敢啓。傳曰,知道。
吏曹啓目,粘連京畿監司狀啓,松岳山祈雨祭時,開城經歷尹塏,贊者差定,則本府移文內,經歷尹塏,近得寒疾,不得運身,勢難進參,不得已前朝官差定參祭云。當此遣重臣祈雨之時,尹塏病患,雖未知輕重之如何,而如有自力之勢,則必不敢不爲進參是白乎矣,莫重祭享執事,未免苟且塡差,事甚未安,不可諉以病故而置之,開城經歷尹塏,先罷後推,何如?啓依允。
有政。吏批,判書尹絳□,參判金佐明□,參議兪棨□,承旨□。
兵批,判書許積在外,參判柳赫然□,參議洪處大□,參知李袗□,承旨□。
吏批啓曰,新除授濬源殿參奉李之白,呈狀于政廳曰,上來謝恩治行下去之際,重得寒疾,委頓床席,旬月之內,赴任無期云。李之白改差,何如?傳曰,允。
以李晩榮爲原州牧使,李震夐爲忠淸都事,趙持綱爲燕歧縣監,金壽增爲平康縣監,宋錫福爲積城縣監,李耋爲濬源殿參奉,呂儆爲扶安縣監。
審理使引見時,同副承旨閔鼎重所啓,禁府堂上,多以老病之人,擬差辭遞之際,自致官事之積滯矣。上曰,今後禁府堂上,勿以有病人擬差事,分付該曹。左承旨鄭萬和所啓,伏見紺岳山祈雨祭獻官書啓,則其位版,束之以繩,塗之以紙云,此事雖未知出於何時,而祀典重事,官吏慢不致察,極爲可駭,令本道監司,査出當該守令,啓聞論罪,何如?上曰,依爲之。又所啓,伏見松岳山祈雨祭,獻官呂爾載狀啓,則豐德府使徐貞履,見差祭官,而到松都,病不進參,以致臨時苟簡,雖未知病勢之如何,而至有不參,事體未安。徐貞履請推考。上曰,依爲之。上曰,凡訟理,必三度見屈而後,方可施以非理好訟之律。自今以後,京外依此施行,而如有犯此罪定配者,則初度再度三度見屈之由,詳細載錄於啓聞文書中可也。刑曹判書趙啓遠所啓,該曹案付罪人,則已爲裁決。今春三朔諸道徒流案,有未及來到者,來到之後,何以爲之?太和曰,來到之後,該曹更爲抄錄稟處爲當。上曰,依爲之。掌令呂曾齊所啓,卽見紺嶽山祈雨祭監察課音,則香祝到積城境內,引路羅將,終不定送,至使獻官以下,經宿於村舍,已極可駭。及詣壇所之後,床卓亦不進排,縣監則偃息山下,翌朝始到,凡事全不檢飭,當此上下憂遑虔誠祈雨之日,其怠慢不勤之罪,不可推考而止。積城縣監南宗伯,請命罷職不敍。上曰,依啓。又所啓,卽伏見全南道賑恤御史狀啓,則扶安縣監柳炅,橫斂民間,怠棄賑政,已極驚愕。況當減饍撤樂,上下憂遑之日,酗酒張樂,侵辱儒生,略無顧忘,不可以尋常罷職,懲治其罪。扶安縣監柳炅,請命拿問定罪。上曰,依啓。朝報
上在昌德宮。停常參·經筵。
藥房提調洪重普,副提調柳淰啓曰,伏未審夜來,聖候調攝,何如?臣等憂慮未弛,敢來問安。答曰,知道。今後勿爲逐日問安。
傳曰,史官二員待命,騎馬六匹,卜馬四匹立之。祈雨祭摘奸。
下直,慶基殿參奉朴惟儁。
政院啓曰,新除授扶安縣監呂儆,曾經守令,亦無署經之事,明日卽爲發送事,依榻前定奪。令兵曹給馬下送之意,敢啓。傳曰,知道。
下直,扶安縣監呂儆。
政院啓曰,卽伏見京畿監司鄭知和狀啓,則開城經歷尹塏,松岳山祈雨祭執事,則畢竟進參,當初徒信本府移文,率爾馳啓,而尹塏初雖言病,後竟進參,則因此坐罷,實涉過重。開城留守之移文,京畿監司之狀啓,俱未免率爾,請開城留守,京畿監司鄭知和,竝推考。傳曰,允。
卯時,日有左珥。自巳時至酉時,日暈,朝報
右承旨權大運上疏。大槪缺答曰,省疏具悉。爾之愛君進言之誠,溢於言表,予深歎尙。南中三大獄事,已令處決焉。
監賑御史南九萬上疏。答曰,省疏具悉。爾其安意,勿辭察職。
正言李堥上疏。答曰,省疏具悉。爾其勿辭察職。以上內下記草
上在昌德宮。停常參·經筵。
大臣·備局堂上引見時,領議政鄭太和所啓,守禦使洪命夏,陳疏乞遞,而臣意以爲,重任不可輕遞,欲待右相出仕後,相議處置矣。朝者右相,送言於臣曰,守禦使,決不可許遞,亦不可久曠,速出察任事,定奪於榻前宜當云,敢稟。上曰,使之速出察任,可也。右參贊閔應亨所啓,北道營將,每於操鍊之時,聚會各邑之兵於一處,故仍致各邑累日空虛,不無意外之憂,且多種種之弊,合有變通之道矣。太和曰,雖或有如許弊端,而營將之設,其來久矣,不可猝然革罷,本道監·兵使處,詳問事勢,然後處之似當矣。上曰,依爲之。副校理金宇亨所啓,沿海畿邑之被災,無異於三南,而伏聞朝家,閉糴不給云。依上年例出給江都米,以爲賑救之地,何如?鄭太和曰,已爲分給矣。且聞南漢之穀,前日受糶之邑,亦有願受者云,參酌分給之意,亦爲分付,何如?上曰,依爲之。備局謄錄
傳曰,史官五員待命,騎馬十五匹立之。內下記草祈雨祭摘奸事
掌令慶㝡啓曰,亡狀小臣,猥蒙洪造,濫側臺閣之列,非止一再,而未嘗出一言論一事,惟其疲劣㤼愞之性,終不可矯礪,恒切憫惕于中矣。曾於前月,又忝憲府,浹旬備位,寂無一啓,循例文書,亦未致察,評彈之來,理所必然,而不能自處,竟被斥去,其爲臺閣之羞,固已甚矣。不料玆者,彈墨未乾,恩命旋降,臣誠惶愧,罔知所措。臺閣之官,與庶僚有異,故雖以細故被劾,不得卽擬於臺職,其意有在,而況臣之遭評,咎在不言,則其不可復玷於言地也審矣。銓曹之汲汲備擬,實不可曉也。臣雖欲不顧廉隅,冒昧供仕,其於公議何,其於事體何?決不可一刻苟冒,請命遞斥臣職。答曰,勿辭。
持平李東溟啓曰,無狀如臣,累忝匪據,未嘗出一言論一事,有所裨補,則不待人之劾臣,臣自劾之不暇矣。頃叨本職,雖有試院之進,罷出亦有日,而含嘿隨行,重被彈駁。且於處置同僚之際,當遞請出,益致物議之譁然,而彈墨未乾,又此忝冒,不但臣之乖分狼狽而已。臺官除拜,與庶官有異,則雖緣乏人,而其在該曹,事體決不當如是也。況於日前,以臣纔劾旋擬,至使該曹,替被臺評,則臣雖欲沒恥忘羞,靦然復出,其於嗤點何哉?當此上下憂災之日,應單退伏,分義不敢,而費辭自列,終歸瀆擾,臣罪尤大。何敢諉以旣往,而晏然苟嘿乎?請命遞斥臣職。答曰,勿辭。
大司諫李袗啓曰,臣本庸陋,最居人下,歷事三朝,濫荷鴻私,前後忝竊,已踰涯分,而效蔑涓埃,罪積丘山,恒懷愧懼,無地自容。千萬夢寐之外,有此新除之命,臣是何人,敢膺是選,惶感踧踖,罔知攸措,自顧不似,人謂斯何?縮伏私室,恭俟物議,不意今者,召牌臨門,揆以分義,義不俟駕,冒昧趨詣,祗謝恩命,嗤點之譏,實所難免。且臣待罪西銓時,以全家罪人事及坐起日少之故,方被推勘,臺閣舊例,在所當遞,尤難蹔冒,請命罷斥臣職。答曰,勿辭。
政院啓曰,玉堂諸官,請對矣。傳曰,入侍。又啓曰,右參贊閔應亨,入來請對,而備局諸臣,未罷之前,願得請對云矣。傳曰,入侍。
又啓曰,今日引見時,大提學差出,政院稟處事,命下矣。明日爲無故,三公·政府·東西壁·六卿·判尹,當爲命招圈點,而依舊例前大提學,亦爲命招,使之薦擬之意,敢啓。傳曰,知道。
引見時,領議政鄭太和所啓,冤獄旣已審理之,消弭之策,豈專在於宥罪也?凡有抱屈不伸者,竝宜留念矣。遐方雖有有才者,旣鮮相知之人,且無攀援之路,出身之後,例除之外,或有終身淹滯而死於田野者,誠可冤枉,請申飭該曹,各別收用,俾無抱屈之患,何如?上曰,依爲之。又所啓,近日左右史,每患不備,奉敎李嵇,爲注書時,亦請還授本館之職矣。前待敎崔致翁,當初病勢實重,故因政院之啓,而有改差之命,則崔致翁,元無應罷之罪矣。敍用則自下雖不敢請,而如此苟簡之時,則自前有變通之道矣。上曰,崔致翁敍用。上謂太和曰,新榜旣出,而史官如是苟且,其無應薦之人耶?太和曰,曾有被薦之人,時未取才,故不得付職矣。上曰,何不取才?太和曰,必須政府館閣堂上,俱會合坐以後,方爲取才,而大提學·提學·春秋館堂上,皆未差,故不得爲之矣。上曰,何不差出?太和曰,提學及春秋館堂上,則自該曹當爲差出,而至於大提學,則必有傳敎而後,政院啓稟,使前任之人,擬薦可合人,然後政府及應參堂上,無故命招圈點,仍爲差出矣。上曰,大提學差出事,政院稟處,館閣堂上,亦卽差出。吏曹判書尹綘所啓,文參下積滯之弊,近來尤甚,而至於都目應出之員,亦以未經承文院褒貶之故,不得陞遷,合有變通之道矣。上曰,褒貶,何至今不爲耶?太和曰,以大臣及提調,有故不得爲之矣。臣雖未悉故事,考之前例,則亦有褒貶前陞出之時矣。上曰,依前例陞出,可也。掌令呂曾齊啓曰,曾前審理引見之日,以安置罪人尹善道,撤去圍籬事下詢,而大臣之請撤圍籬者,非以善道罪狀,有所可恕,特以年老配久爲言。故臣以只撤圍籬,亦或一道,仰達矣。玉堂以不請還收圍籬爲非,臣旣被面斥,何敢晏然。請命罷斥臣職,以答公議。上曰,勿辭。以上朝報
上在昌德宮。停常參·經筵。
辰時,太白見於巳地。
藥房提調洪重普,副提調柳淰啓曰,伏未審夜來,聖候調攝,何如?昨日久御便殿,引接臣僚,得無添傷之患耶?近來濕痰加減,伏未知如何,前入洗藥及貝母膏,已爲試用耶?臣等區區憂慮,敢來問安。答曰,知道。當初濕瘡腐爛之處,頗有生肌之漸,而後發之處,左右少無異同,苦癢無時,浮堅無減矣。
藥房再啓曰,伏承聖批,當初腐爛之處,頗有生肌之漸,而後發之處,左右少無異同,苦癢無時,浮堅無減之敎,臣等不勝憂慮之至。卽與柳後聖等諸御醫商議,則前進四物湯,乃是淸熱補血之劑,亦合於兼治濕瘡,故連進十餘貼之意,曾已仰達,畢進御後,更議他藥宜當云,敢啓。答曰,知道。
沈世鼎啓曰,大司憲宋浚吉,執義尹宣擧,持平南天漢在外,掌令呂曾齊·慶㝡,持平李東溟避嫌退待,今日以監察茶時之意,敢啓。傳曰,知道。
閔鼎重啓曰,忠公道改號,故監·兵·水使兵符,今已改造。公州牧,亦爲降號,故本縣兵符,竝爲改造,今當下送於監司處,使之分傳各營及本縣,而監司敎·諭書,及兵·水使諭書,亦爲改造啓下,使本院書吏齎持,都傳於監司處,以此意下諭,何如?傳曰,允。
閔鼎重啓曰,大提學圈點時,右議政,右參贊閔應亨牌招,以病不進矣。傳曰,知道。
閔鼎重再啓曰,以大提學薦望事,前大提學李一相命招,則病勢極重,爲尋醫舁來,入城有日,而方在不省人事中,非但不能赴召,亦不能陳疏云。考見舊例,前大提學有故,則前前大提學薦望矣。今則前前大提學尹順之,亦在罷散中,自前如此之時,則遣史官受薦于大臣中,曾經大提學處矣。今亦依此例爲之之意,敢稟。傳曰,依爲之。
閔鼎重啓曰,以大提學薦望事,卽遣史官於領中樞府事李景奭處,則以爲在家薦望,不但有所不安,且聞見孤陋,似當進詣賓廳,與圈點諸臣,同爲議薦,而曾經兩館提學之人,亦在罷散中,不得擧論,欲以此意陳箚云矣,敢啓。傳曰,知道。
領議政鄭太和啓曰,臣朝承命招,來詣賓廳,而自前大提學圈點時,三公·政府東西壁·六卿·判尹同參,事體甚重,雖不得一齊來會,未聞有大臣一員,獨爲圈點之時,待右相出仕,無故日更爲來會,而右參贊閔應亨,亦令來參宜當。令政院臨時依此擧行,何如?答曰,依啓。
尹飛卿啓曰,同副承旨閔鼎重,病勢猝數字缺闕門外,都承旨柳淰,右承旨權大運缺右副承旨沈世鼎式暇不進,左承旨鄭萬和病不進,他無直宿之員,左承旨鄭萬和,牌招入直,何如?傳曰,允。
尹飛卿,以兵曹言啓曰,當日入番中禁〈軍〉李泰賢稱名人,入來,差備門外擊錚,極爲駭然。令攸司囚禁治罪,何如?傳曰,允。
尹飛卿,以刑曹言啓曰,時囚罪人審理時,令本曹速爲處決者十名,保放者十一名,而每坐處決之數,書啓事,命下矣。其後連有公故,今日始得開坐,時囚中成震協·次信·李順福·盧奉鶴妻芿叱左·李後浚及保放中金大璧妻時今等六名,卽爲處決放送,而捕盜廳受杖移來賊人崔達,則本曹未及推覈,已爲物故矣。此外時囚罪人等,則後坐連次處決之意,敢啓。傳曰,知道。
副校理金宇亨,修撰金萬基箚曰,伏以掌令慶㝡,以無狀小臣,濫廁臺閣,非止一再,而未嘗出一言論一事,惟其疲劣拙懦之性,終不可矯礪。曾於前日,又忝憲府,浹旬備位,寂無一啓,循例文書,亦未致察,而不能自處,竟被斥去,其爲臺閣之羞甚矣,不料前者,彈墨未乾,恩命旋降,臣之遭評,咎在不言,則其不可復玷於言地也決矣,臣雖欲冒昧供仕,其於公議何,其於事體何?不可一刻苟冒。持平李東溟,以頃叨本職,含默隨行,重被彈駁,且於處置同僚之際,當遞請出,益致物議,而彈墨未乾,又此忝叨,臣何敢諉以旣往,而晏然苟冒?掌令呂曾齊,以曾於審理之日,以安置罪人尹善道撤去圍籬事下詢,而大臣之請撤圍籬者,非以善道罪狀,有所可恕,特以年老配久爲言,故臣以只撤圍籬,亦或一道,仰達矣。玉堂以不請還收爲非,臣旣被面斥,何敢晏然,大司諫李袗,以臣本庸陋,最居人下,千萬夢寐之外,有此新除,縮伏私室,恭俟物議。不意今者,召牌臨門,冒昧趨詣,祗謝恩命,嗤點之譏,實所難免。且臣待罪西銓時,以全家罪人事,及坐起日少,方被推勘,臺閣舊例,在所當遞,尤難暫冒,竝引嫌而退,其時論遞缺旣往不必追嫌,凶人之罪,決難少貸,數字缺臺閣體例,異於凡官,旣帶推勘,勢難仍在。請掌令慶㝡,持平李東溟出仕,掌令呂曾齊,大司諫李袗遞差,取進止。答曰,依啓。
尹飛卿啓曰,臺諫有闕,政事,取稟。
右參贊閔應亨疏曰,伏以臣本愚妄之人也,愚妄之性,到老益甚,況年迫九十,殆不省人事,而區區願忠,一念猶存,凡有所懷,不能自抑,當此無前旱災,上下憂逞之日,妄意數事,有補於時政,不任區區,力疾强起,擬進一說,敢請登對,獲進淸光,言不知裁,雖出肝膈,不避忌諱,人之嗤點,有不可言,而纔出閤門,若將垂絶。歸來私室,氣息奄奄,召牌降臨,無計趨赴,顧臣虛帶職名,更添逋慢之罪,無非臣貪天寵眷,不早解職,自致狼狽也。慙愧矜惕,無以自容,伏乞聖明,先治臣逋慢之罪,亟遞臣本職及兼帶活人署提調,以便公私,不勝幸甚。臣無任云云。答曰,省疏具悉卿懇。昨者所陳,無非血誠中出,孰不知卿之憂國之誠?卿其安心勿辭焉。
獻納閔汝老疏曰,伏以臣以無狀,衰病且深,跧伏田廬,自分明時之棄物,于萬夢寐之外,謬恩橫加,屢授分外之職。卽此數月之間,召命績降,臣承命感激,涕淚自零,臣非木石,寧不知奔走先後,以效蚊蝱之力哉?第臣本以癃廢之人,數年以來,疊遭骨肉之喪,憂傷摧慟之餘,精神昏耗,氣力澌盡,無復仕進之望,而揆以分義,不敢退去私室,故力疾登程,寸寸前進,期以致身於天門之外,肅謝恩命,而後退者,是臣之志願。而驅馳之餘,宿疾復作,行到燕歧,痛勢轉劇,雖欲作勢起身,其首末由。噫,以無狀如臣者,百無一取,而幸忝諫官之列,身旣不得進,口又不得言,則臣之玷辱□到此尤大,而非所以事君以忠之義也。玆敢瀝血刳肝,妄陳愚見,惟聖明恕其狂僭,而特加省察焉。噫,今日爲何等時耶?仰而觀之,天變孔棘,俯而察之,地道呈妖,重之以飢饉連年,民生溝壑,公私窮竭,上下赤立,脫有警急,出於意慮之外,則臣未知以何兵而猂之。當此之時,上下恐懼,數字缺仰答天譴,猶慮夫不克有成,況重之以缺自底滅亡者乎?嗚呼,搢紳間彼此之說,實是亡國大禍,至於今日,分裂尤甚,衣冠之地,辦一戰場,用捨之顚倒,由此也,是非之混淆,由此也,庶政之叢挫,由此也。頃者儒臣之退,亦未必不由於此也。愈往愈甚,莫或知改,嗚呼,此何等時也?由今之世,無變今之弊,雖使堯·舜之君,佐以稷·契之臣,亦末如之何矣。然百年痼疾,救藥實難,如欲猝然而擊去之,只空殿下之朝廷耳。臣之愚意,以爲莫如痛察邪正之分,先定是非之心,當事正法,不可假貸,終始一意,久久自可見效矣。然不可使以惡黨惡之意,橫掛於聖裏,而接下之際,必盡禮致誠,期使其心,各自畏服,則今日在廷之臣,亦豈有觀感於上,而有所激礪也哉。又有一道焉。自上趁此和煦之時,大開正殿,登進百僚于庭,宣以香醴,賜以天語,悶然於家國之將亡,諄諄然垂涕而道之,喩以共和之意。且以宣廟御製,朝臣今日後,尙可定東西之詩,使各諷誦,藹然一堂,和氣可掬,則黨人,卽人臣也,親承面命,孰不釋然于中,改前之爲哉?聖敎若是,而然且不改,則非人類也,而不有君命,自有常刑,固宜繩之以律,以爲懲勸之方也。如是則偏黨之弊,庶乎少弛,而國家可做矣。臣竊聞貴戚之干政,鮮不僨之,考諸前史,昭然可監,雖以竇武·長孫無忌之忠賢,尙不得免焉,此已然之明戒也。頃在前歲,竊聞淸風府院君臣金佑明,與廷臣忿爭,至有抗章出郊之擧云,疎遠傳聞,雖未知顚末之如何,而只是國舅出郊之擧,實涉非常,故聞之者,莫不駭異。臣不料淸明新化之初,乃有如此事,而重爲淸風君惜之也。噫,國舅自處之道,惟當居閑守拙,罕與人接,其於朝廷是非,政令得失,漠然不相干,使閭巷之人,不知其有無者,乃大善也,豈可使呶呶者,指點而稱之,資其牙頰哉?況今人心不淑,喜造浮言,日後如有某事,稍涉於宮闈,則必將臆料而妄揣曰,某人干政,某事,某之爲也。同辭倡說,易惑難曉,雖以殿下大公至正之盛德,亦無以自解於人人矣。然則非但數字缺貽累於聖德矣,可不懼哉?伏願殿下缺臣聞程子之言曰,人主一日之內,接賢士大夫時多,親宦官宮妾之時少,則可以涵養氣質,薰陶德性,此眞確論也。伏覩殿下,自卽位以來,玉候長在未寧中,經筵久廢,儒臣罕接,未知殿下居閒處獨之時,所親信者何人,備顧問者誰歟?果若宦官也,宮妾也,則庸非可憂之大者乎?誠願殿下,當玉候康寧之時,則例設經筵,設或違豫,而不至大段,則亦宜便服御殿,晉接賢士,講明義理,引見老成,詢以得失,則聖學可進於高明,而爲治之道,亦有所資而明習矣。嗚呼,今日爲殿下之國,不亦難乎?大官則務去牙角,以保位爲能事,小官則計仕圖遷,以干祿爲得計,忠鯁之風,息,媚悅之習,成,朝廷之上,未嘗有經國遠謀,弘濟艱難,而國家之勢,如日下山,如水赴壑,駸駸然入於危亡之域,而殿下以杳然一身,獨處深宮之中,學問治道,豈盡講明,世變情僞,尙未周知,而一向委靡,頹惰不振,安能撥之亂,而歸之治,措一世於寧謐之地哉?然而否泰無常,轉移在上,殿下誠能奮發大志,講明聖學,而破朋黨,以和臣隣,尊朝廷以重體面,霜臺論列,則責之直士,經筵啓沃,則責之鴻儒,聽言必取其逆耳,用人必擇其敬憚,而又能明三尺之法,嚴科條之禁,使內外庶官,奔走率職,各得其位,則我國其庶幾,而殿下之能事畢矣。至於救荒之政,實是古今之急務,而朝家熟講而已行之,臣不敢更贅焉。臣竊觀方伯守令,承奉上旨,有所措劃者,雖有善有否,而民情大槪知上之愛我深,救我急,故雖至於窮餓困頓之極,而不敢生怨叛之心,盜賊不至竊發者,此其效也。至於湖西大同,一結二斗米之除賜,豈國儲餘裕,而有及於民哉?實出於救荒蠲租之盛意,而其所收之木綿,升數尺數,亦不必準舊,而卽聞宣惠廳,抵湖西關內,山郡作木,其品漸不如初,今聞變爲麤木,各加嚴飭,而若又踵前弊,則官吏難免其罪云,故列邑承風,競爲佳品,經營措辦之際,民不堪苦。噫,當此凶歲,溝壑之民,草食延命,而宣惠廳乃有此等擧措,何其不思之甚也?民間,或云宣惠廳數字缺計之,以今日市直,則不準前五斗米,故數字缺卽今米貴而木賤,以前之木,準今之木,則相當也。若他日木貴而米賤,則宣惠廳,其可從木直,加給以米乎?昔在仁祖朝初年,朝家,以木綿稀貴,凡州郡上納諸布,尺短則膠而長之,準尺而捧之,到于今稱之。然則宣惠廳今日之擧,何其與仁祖朝美政相反耶?伏願殿下,一依國典,必以五升布三十五尺爲準,則斯民庶蒙一分之惠矣。臣又聞各司奴婢及內需司奴婢身貢,及御營作米,庚子·辛丑條,曾以凶歲之故,待豐而退捧矣。至于今日,兩年未收米布,刻期疊徵,窮民不能猝辦,有田土者,賣其田土,有牛馬者,賣其牛馬,至於丐乞之流,則遑遑困頓之中,無計自辦,蹐天局地,號泣道路,其狀慘矣。當官者目見其然,而猶且拘囚而督納焉,當初爲民施惠之意,到今反爲虐民之歸,臣未知朝家,以今春,爲前日所待之豐而然耶,抑亦知其凶歲,而以國用不足,出於不得已而然耶?噫,惟爲殿下劃此計者,此亡國手段也,伏願殿下,軫念焉。噫,我國山澤之産,不爲不多,若使朝廷,輸鹽鐵之利,以資經用,則軍國之需,豈有不足之理哉?數字缺歸於宮家·權門·各司,而朝家則都不管了,而廷臣之日夜所求者,剝民之外,更無他策,此今日之所以爲今日也。殿下誠能志在寬民,則必有規劃善處之道,而抑恐今日朝廷之風力,殿下仁柔之盛德,終未克辦得也。然則臣之爲此言,不亦癡乎?知其必不能,而然且言之者,不亦慽乎?臣本以畎畝癡漢,樣不入俗,人皆謂之愚,而自以爲忠,人皆謂之狂,而自以爲直者也。前者累上疏章,猥陳妄言,而例下該曹,徒歸於政院休紙,迄可休矣。臣雖愚昧,豈不知含默,誠爲自爲之計,而目見國事日非,不勝忠憤之所激,敢此陳瀆,言雖狂僭,志切憂國,而有不能自已也。矧今臣年迫日索,狗馬病深,今始扶曳,而稽遲中路,敢上疏章,雖情勢固然,臣分都蔑,臣雖萬殞,尙有餘罪。伏乞聖明,特賜鐫削臣職,以安愚分,則公私幸甚。臣無任云云。答曰,省疏具悉。覽爾進言之疏,深用嘉尙,爾其勿辭,從速上來。
右議政元斗杓箚曰,伏以臣燼餘缺臣心隕越,若無所容,敢竭危忱,屢瀆宸嚴,燼餘缺至遣御醫,臣於病中,感激震怖,思欲忍死强出,少伸臣子之義,而病久氣敗,欲起還仆。不意今者,召牌又降,而臣之病勢,視前無減,末由恭趨於嚴召之下,逋慢之誅,前後難逃。伏乞聖慈,亟遞臣本職及兼帶內醫都提調,而俾臣安意調治,不勝幸甚。取進止。答曰,省箚具悉卿懇。卿其安心勿辭,從容善攝焉。
領中樞府事李景奭箚曰,伏以臣昏耗日甚,神識茫昧,況於文苑,若隔河山,不意今者,前大提學,病未得進,前前大提學,又在罷散中,以臣曾忝文任,政院啓請,史官來到,臣聞命敬惶,不敢唐突者,亦有以焉。臣嘗代匱,辭不獲已,今又猥當,尤覺未安。況文衡之任,須用宿望,兩館提學圈點竝擬者,乃流來古規也。今聞提學,無一見存,罷散之人,未經啓稟,徑先備薦,不可也。聞見孤陋,數字缺伏乞聖明,以難愼之意,察臣之懇,明降指揮,俾得捧行,不勝幸甚。取進止。答曰,省箚具悉卿懇。他日卿亦會于賓廳擬薦,可也。
上在昌德宮。停常參·經筵。
午時未時,日暈。夜一更,月暈。
尹飛卿啓曰,大司憲宋浚吉,執義尹宣擧,持平南天漢在外,掌令慶㝡,持平李東溟呈辭,掌令一員未差,今日以監察茶時之意,敢啓。傳曰,知道。
有政。
柳淰啓曰,政事,當日爲之事,命下矣。吏批則臣當進去,而兵批則該房承旨沈世鼎式暇,同副承旨閔鼎重身病陳疏,右承旨權大運亦以病不得仕進,廳中只有左承旨鄭萬和,二行缺吏批,行判書尹綘進,參判金佐明受由在外,參議兪棨服制,行都承旨柳淰進。以尹文擧爲大司諫,李枝茂爲掌令,金撝爲監察,崔致翁爲待敎,李達意爲承文博士,閔維重爲直講,李休徵爲兵曹正郞,鄭之益爲刑曹正郞,朴長遠爲兼同春秋,柳元之爲瓦署別提,郭世翼·李亨千爲典籍,任座爲兼春秋,金振元爲成均博士,李惟泰爲承旨,呂曾齊爲掌樂正。兵批,行判書許積在外,參判柳赫然病,參議洪處大病,參知元萬石進,左承旨鄭萬和進。以李袗·閔鼎重·呂曾齊爲副護軍,鄭倜爲同知,梁以立·趙碩耉·邢汝藎爲僉知,永達萬戶朴信立改稱事,承傳。
吏批啓曰,左右史及豫備未備,則不許六品遷轉,曾有定奪,而今日開政之初,藝文館,以本館去官遷狀,送于政廳,臣絳,昏不致察,視以循例之事,誤爲書入,不勝惶恐待罪。元單子中,藝文館付標勿施之意,竝此仰稟。傳曰,知道。勿待罪。
以宗簿寺原昌君玖,着白帽推考公事,傳于鄭萬和曰,與此同罪而照律從重,公事覓入。
尹飛卿,以義禁府言啓曰,以前水使趙猷元情公事判付內,崔寬,一體拿問,從實處之事,命下矣。崔寬,時在全南道古阜任所,依前例,府羅將發遣,拿來之意,敢啓。傳曰,知道。
權大運啓曰,卽見海運判官卞榥,法聖倉田稅上送事啓本,則乃前月二十三日成貼也。本倉,距京城不過八日程,而今始來呈,已極痛駭。且卞榥,畢運後上來復命,今已三日,啓本入來,乃在其後,其遲緩稽滯之罪,不可不治。啓本持來人,令攸司推治,何如?傳曰,允。
鄭萬和啓曰,新除授同副承旨李惟泰,時在忠淸道公山地,斯速乘馹上來事,下諭,何如?傳曰,允。
權大運,以觀象監官員言啓曰,相地官潘好義·金克萬·柳廷翰等,依榻前定奪,出送于金浦矣。其回來書呈之辭,如此,別單書入,以備睿覽。臣又面問術官,則。二行缺
同副承旨閔鼎重疏曰,臣於昨朝,忽得寒縮之疾,寒氣徹骨,振掉難定,及其少息,微熱作煩,乍往乍來,交戰不已,終日達宵,勢益加劇,頭目旋轉,腹痛下泄,諸症迭發,無非危惡之兆。臣以宿病疲苶之人,添此重症,實有難支之憂,第念政院事務,本非閒漫,而忝在末席,凡所行止,有不得自由,僵臥直廬,不敢徑出。又不敢廢其職事,呻吟少暇,呼喚吏人,强起扶坐,檢察文書矣。向午以來,症情大變,若不可淹延晷刻者然,臣之情勢,不但萬分悶迫,强此呻痛之狀,仍在淸禁之直,亦有所不安於心者,不得不冒死封章,仰瀆宸聽,伏乞聖明,特賜矜憐,亟遞職名,俾得退調私室,以尋生路,無任惶懼懇迫之至,謹昧死以聞。踏啓字。
上在昌德宮。停常參·經筵。
文定王后忌辰齋戒。
夜一更二更,月暈。
下直,大興縣監李惟澤。
藥房副提調柳淰啓曰,旱魃比酷,伏未審夜來聖候調攝何如,前進四物湯,以日計之,則當盡於明日,進御之後,已有快復之效耶?憂慮未已,敢來問安。答曰,旱暵愈慘,予心焦焚,雖服苦口之劑,似無其效,今姑停止,勿爲問安。
沈世鼎,以都摠府言啓曰,今日入直軍士,當爲中日習射,而二行缺入矣,此狀啓則何以不爲付籤而入之乎事,傳敎矣。係是缺救時急之事,故卽爲入啓,未及致察,病字不得付籤,不勝惶恐之至。傳曰,知道。
柳淰啓曰,卽伏見答藥房之批,憂災悶旱之意,溢於字字之外,凡在聽聞,孰不感泣?當此之時,救活民命,專在於守令,一日曠官,所關非細,卽今守令未赴任者,多至五員,其中未署經,亦至於三人,而諫院多官,呈辭受由之外,俱在外未上來,開坐署經,亦無其期,揆以事勢,合有變通之道。請令該曹稟旨處置,數日內催促發送,何如?傳曰,州縣,不可一日無守,未署經守令,及未赴任守令,竝除署經,明朝發送。
沈世鼎啓曰,大司憲宋浚吉,執義尹宣擧,持平南天漢在外,掌令慶㝡,持平李東溟呈辭,掌令李枝茂未肅拜,今日以監察茶時之意,敢啓。傳曰,知道。以上燼餘
上在昌德宮。停常參·經筵。
文定王后忌辰。
辰時巳時,日暈。
權大運啓曰,明日常參·經筵,取稟。傳曰,停。
又啓曰,來十一日,專經文臣殿講日次,取稟。傳曰,停。
沈世鼎啓曰,咸鏡道永達堡兵符,今已改造矣。依例令兵曹定禁軍齎送于本道監司,使之傳給,此意,監司處下諭,何如?傳曰,知道。
備忘記,傳于鄭萬和曰,卒左議政。三行缺
缺方訪問處之際,義州人任義男,以禾七驄騸馬,自爲願納,其誠可嘉,其馬亦有將來,依願捧留。而此是西塞之人,價本則或令本道題給,或自本寺給送,兩款中從渠所願施行,何如?傳曰,允。
掌令李枝茂啓曰,臣性質愚鈍,事多顚錯,前後所失,猶自知愧,物議之非,在所難免。臣於頃日登對之時,伏聞聖明憂旱惻怛之敎,身忝言地,固宜披盡愚衷,而終無一言而退。至於湖南御史之事,猝聞大臣之言,率爾請拿,而不覺論罪之過重。及見査啓,事異前聞,臣於此不勝慙悚之至。且臣曾以次官,進參賓廳審理會議之時,仍及罪人尹善道撤去圍籬之語,臣亦以爲若以年老撤圍,則亦或一道爲言矣。今者玉堂詆斥臺官,而以此見遞,則臣亦何敢獨爲晏然乎?請命遞斥臣職。答曰,勿辭。
尹飛卿啓曰,掌令李枝茂再啓煩瀆,退待物論矣。傳曰,知道。
持平李東溟所啓,掌令李枝茂,以臣性質愚鈍,事多顚錯,前後所失,猶自知愧,物議之非,在所難免。臣於頃日登對之時,伏聞聖明憂旱惻怛之敎,身忝言地,固宜披盡愚衷而終無一言而退。至於湖南御史之事,猝聞大臣之言,率爾請拿,而不覺論罪之過重。及見査啓,事異前聞,臣於此不勝慙悚之至。且曾以次官,進參賓廳審理會議之時,仍及罪人尹善道撤去圍籬之語,臣亦以爲,若以年老撤圍,則亦或一道爲言矣。今者玉堂詆斥臺官,而以此見遞,則臣亦何敢獨爲晏然乎?引嫌而退,率爾請拿,誠有其失,不爭撤籬者,有乖執法,請掌令李枝茂遞差。答曰,依啓。
權大運啓曰,宗廟奉審時,先告事由祭祝文,臣再三看過,而文字別無可改處,故卽爲捧入矣。啓下之後,便爲考見,則只製有頉各室祝文,而無頉各室祝文,則不爲製進,莫重祭文,不能詳審製進,極爲非矣。請兵曹參議。燼餘缺
下直,橫城縣監宋錫福,伊川縣監朴尙賢,平康縣監金壽增,燕岐縣監趙持綱。
護軍洪命夏箚子。大槪,賤疾沈痼,跡阻天陛,略陳所懷,以應聖旨事。答曰,覽卿應旨之箚,無非憂國愛君之誠,亦無非爲今痼弊之甚者,言之切實,意之誠忠,溢乎辭表,予深感歎。卿之爲國之誠,所進之言,依箚辭議處焉。
校理李敏迪上疏。大槪,乞遞臣職,以謝公議事。答曰,省疏具悉。請遞之議,予未曉出於中道也。爾無所失,安意勿辭察職。以上朝報
上在昌德宮。停常參·經筵。
下直,加里浦僉使洪有量。
藥房都提調元斗杓,左承旨鄭萬和啓曰,虔祈有應,甘澤滂沱,萬物其蘇,枯麥回生,自上靜攝中,憂災悶農之意,想已少弛,伏未審此時,聖候何如,且濕瘡塗洗之後,別無收效之漸耶?臣等憂慮未弛,敢來問安。答曰,霈然甘雨,勃然牟麥,庶蘇生民,其幸曷喩。但八路同霑,難以遠度,何伸渴望?濕瘡少無顯效矣。
有政。燼缺右承旨權大運進。以宋時喆爲掌令,黃中衍爲典籍,李延年爲司諫,機張縣監李旴,今加通政。捕賊多至十二名。
兵批,行判書許積在外,參判柳赫然進,參議洪處大病,參知元萬石病,左副承旨沈世鼎進。以李枝茂·成台耉爲司直,閔汝鎭爲副司直,尹振宗爲同知加設。
鄭萬和啓曰,各房公事二十九度,留院之意,敢啓。傳曰,持公事入侍。
大妃殿,藥房問安。答曰,知道。
鄭萬和啓曰,持公事入侍事,命下矣。都承旨柳淰式暇,不爲仕進,同副承旨李惟泰,在外未上來,何承旨入侍乎?且右承旨權大運,左副承旨沈世鼎,方進政廳,政事罷後入侍之意,竝此仰稟。傳曰,右副承旨外,竝入侍。
沈世鼎,以兵曹言啓曰,今四月初六日正兵蔡惟龜稱名人,自丹鳳門入來,差備門外擊錚,極爲駭愕。令攸司囚禁治罪,同門守門將李邦勳,常時不能禁斷雜人,以致闌入,亦爲非矣。推考,何如?傳曰,允。
備忘記,傳于權大運曰,今此遣大臣六次祈雨祭獻官以下,書啓。
持平李東溟啓曰,遇災而審理者,蓋慮或有含冤負屈,而感傷和氣也。非謂罪無輕重大小,而咸宥赦之也。尹善道之包藏陰慝,造爲凶言,欲以戕賊士林,而禍人國家者,論其罪狀,有浮四兇。當初流放之典,已不快於輿憤,而虺蜮之性,不悛其惡,益肆陰悖之說,惑亂人聽,必欲遂其奸計,聖上之特命加等圍籬,使不得與人交通者,實出於痛絶嚴防之意。而今因審理之擧,遽有撤籬之命,若善道者,亦可以竝擬於冤屈之科乎?禮固有耄不加刑之文,而釋之者曰,耄者,老而知已衰,雖或有罪,情不出於故,故不加刑,若善道之所爲,果可爲不出於故乎?自古元惡大憝之年及於耄而受刑者,何限,而獨於善道,爲之容貸,臣實未知其義之如何也。討罪懲惡之典,決不少寬,以長他日之禍萠,請加睿思,還收尹善道撤圍籬之命。頃者四次祈雨祭時,臣承差楊津典祀官,目見壇上位版奉安之所,則二間蔀屋,四圍土築,狹隘卑陋,塵埃堆積,出入之際,不能轉身,而床卓諸具,破裂補葺,不成模樣,位版亦有雨漏之痕,此是春秋致祭,每當旱乾,遣重臣祈禱之地,常時不敬如此,安望其冥應之不差乎?以此推之,各處祭所之間,類如此,從可知矣。畿甸物力,雖曰殘弊,數間瓦屋,一具床卓,豈難備辦,而使莫重祭享之所,苟簡若此,流來已久,雖不可摘發治罪,不可無申飭之擧,請令該道監司,一一審察,祀屋隘陋及床卓諸具破缺處,不待秋成,劃卽改造,以重祀典。近來朝廷不尊,奉使出外者,杖一下吏,無論其罪之如何,而爲守令者,輒生慍怒,構虛揑無,詆毁侵誣,無所不至,議者之寒心,久矣。日者湖南賑恤御史李䎘,過去公山時,本縣下吏,略被刑杖,初非大段事,而縣監崔文湜,遽肆忿怒,反實誣訐,欺罔大臣,上徹天聽,至有査覈之擧,此乃前所未有之事也。奉使事體,關係甚重,此時人心,亦不可全廢刑杖,而奉使之臣,若治列邑之吏,輒令査聞,則其在國體,所損,何如哉?文湜用意陷人之狀,已著於本道査啓中,不可不隨現重治,以杜後弊,請公山縣監崔文湜,罷職不敍。答曰,不允。不待秋成改措事,依啓。
沈世鼎,以兵曹言啓曰,幼學朴先之稱名人,自宣仁門入來,差備門外擊錚,極爲駭愕。令攸司囚禁治罪,同門守門將尹廷俊,常時不能禁斷雜人,以致闌入,亦爲非矣。推考,何如?傳曰,允。
尹飛卿,以刑曹言啓曰,前日審理時,時囚罪人,受敎速爲處決者十名內五名,則今月初四日,已爲處決,書啓矣。其餘一名柳楊龍段,罪狀甚重,未易處決,今姑仍囚,而保放秩一名,則前日處決書啓,而其餘十名,係是公家物件未納之人,督促不納,今姑仍爲保放之意,敢啓。傳曰,知道。燼餘
下直,原州牧使李晩榮。朝報
尹飛卿,以刑曹言啓曰,賊人春龍·繼善·丫赤·武仁等結案啓目判付內,殺越人命之賊,旣不待時,則以此爲例,終爲謬規是旀,武仁段,初不自告,似無其功是在果,捕捉丫赤之功,係於後路,特爲減死,絶島定配事,判下矣。武仁段,卽爲旌義定配,而春龍·繼善·丫赤三賊,則卽日當爲梟示。數行缺
權大運啓曰,吏曹郞廳來言,十一日祿都目政事爲之之意,敢啓。傳曰,知道。
尹飛卿,以吏曹言啓曰,臺諫有闕,政事,何以爲之?敢稟。傳曰,明日爲之。
尹飛卿,以刑曹言啓曰,典獄署殘弊,故賊女俊淑,永屬爲典獄婢事,頃於榻前,臣啓遠陳達矣。第念犯盜者,永屬於絶島,載在法典,則今此典獄署永屬,不可不捧承傳以爲後考。且本署,初非元無奴婢,而奴婢厭其殘弊,圖得移屬上司,故以致無形矣。今此永屬之後,竝其後所生,切勿移屬他處事,竝捧承傳施行之意,敢啓。傳曰,知道。
吏曹參判金佐明疏曰,伏以臣伏蒙恩暇,加土父母墳塋,聖恩如天,感淚徹泉。道之云遠,尙宜奔走言旋,以謝恩命,況路則由旬,地在郊畿,如非疾病之難堪,情勢之悶蹙,何敢罔念分義,塵瀆天聽,不避僭越之誅乎?臣本有積傷之病,雖軀殼徒存,虛憊太甚,自春以來,三缺種種陋證,難以畢陳,頃到丘壠之下,又得風寒,數字缺筋骸莫收,失足於跬步之間,傷至見血數字缺貼在床席,猶以職事有繫,癏曠是懼,敢呈州司,以數字缺例,不料該曹,不察微臣之實病,諉以年齡康莊,乃有數字缺理上來之請,臣未曉其意也。伏念此時何時,雖在微官末職,猶未敢偃息言病,便身竊廩,矧臣所帶之任,乃是銓部佐貳,籌司之重,金吾之緊,賑局之急,如有一分可起之路,臣雖無狀,亦有心腸,豈敢一向冒瀆,自速誅譴乎?臣竊惟念庶僚之曠職,爲今日之痼弊,無大無小,憂在於是,微臣爲國之忱,雖不及於恒人,亦嘗以此爲莫大之患,苟其人也,苟無病也,則委其任責其成,固是爲國之先務,苟非人也,如其病也,其可令尸癏曠,拖過時月,致國事之日隳哉?伏願殿下,憐臣病重實狀,察臣言出肝腸,亟將臣本職及兼帶備局·金吾·宣惠等任,盡許遞改,以幸國事,以幸臣身。臣無任悶迫祈懇之至,謹昧死以聞。答曰,省疏具悉。卿其安心勿辭。數行缺
判中樞府事鄭維城箚曰,伏以燼缺此乃莫大救民之盛擧也。賑恤缺異之惠,一道飢民,擧皆喁望於繡衣之行,承此命者,顧不重歟?惟當體聖上視民如傷之念,凡干號令,十分詳愼。而頃聞湖南御史李䎘,行過湖西,以廚傳末節,支待薄過,此時飢民,囚繫刑推,至於三四人,未到本道之前,嚴刻立威,該道之聞風驚動,爲如何哉?臣竊駭異之際,適値登對,伏聞聖敎,有軫念兩南賑救之意,臣旣有如此所聞,而終不直陳於此際,則有乖於無隱必達之義,故率爾仰達矣。伏見忠淸道査啓該曹覆啓辭意,則崔文湜,以反說失實之罪,重被推勘,失實之言,傳說者,旣被其罪,則信聽其言,妄達天聽者,何敢獨爲晏然乎?臣不勝瞿然之至。大槪査啓內,有曰,夕飯未熟之故,三公缺囚禁刑推,又以印馬瘦瘠,使令迷劣之故,兵房色吏移囚缺推,至於茶啖,代設粥一器,雉一脚,何如是草草之說,旣出於缺口,則以饌品器數過多,執言捧招,名其罪目,五六字缺之意乎,該曹執法之論,乃謂之別星當然之事,而虛五六字缺歸於傳說之人,臣旣爲只憑孟浪之說,虛罔上達之罪,而缺旣何可自安於心乎?臣不勝悚恧,罔知所以自處也。伏乞聖明,以此情勢,亟罷臣職,仍治臣罪,以爲妄言者之戒,不勝幸甚。臣無任惶恐戰灼。取進止。答曰,省箚具悉卿懇。隨聞悉陳,有何妄言之失乎?卿其安心勿辭,且卿辭之至此,誠爲得宜,崔文湜·李䎘等事,令廟堂處之焉。啓下備邊司,回啓,全南道賑恤御史李䎘,行過公山之日,因其支待之事,有所囚繫刑推是如,大臣旣有所聞,則陳達於榻前,實是無隱之義是白在果,爲守令者,忿其下吏之受罪,至於傳播都下,語亦不的,非但有傷事體,日後弊習,不可不慮,公山縣監崔文湜罷黜爲白乎矣,御史李䎘段置,湖西査問之事,出於本縣下輩之招,有難準信是白置,緘問之下,必不敢掩其實狀,李䎘姑先推考,何如?依回啓施行爲乎矣,旣罷崔文湜是遣,又推李䎘,似不當兩擧是置,勿推以觀事效,似可。以上燼餘
上御熙政堂。承旨持公事入侍時,左承旨鄭萬和,右承旨權大運,左副承旨沈世鼎,假注書洪萬衡,記事官尹深·崔致翁入侍。上曰,此雨未知遍及於遠方耶?鄭萬和曰,似非驟雨,遠方想必同然,誠可喜幸。上曰,然。不及於寒食日下雨之時矣。沈世鼎,讀武仁·繼善等公事判付內,殺越人命之賊,旣不待時,則以此爲例,終爲謬規是旀,武仁段,初不自告,似無其功是在果,捕捉丫赤之勞,係於後路是置。特爲減死,全家定配。鄭萬和曰,如此之類,宜令定配絶島矣。上曰,依爲之。鄭萬和,讀忠淸監司吳挺緯啓,刑曹粘目,金呂行刦奸公事判付內,法不可撓改是置,依律處斷,諸公事二十九度裁決後,鄭萬和曰,賑恤廳郞廳趙逢源,以病改差,其代以閔汝鎭纔已啓下矣。賑恤郞廳,逐日設粥饋民,事務煩劇,人所厭避者也。逢源病勢,果是實狀,則本職亦難行公,而今聞本職,則仍帶,只遞賑恤郞廳云,事甚未安,趙逢源本職,竝爲遞差。此下缺曰,凡內外官有拿命,則卽出其代矣。前者相臣建白以爲未及究竟之前,徑先出代,事體不當云,故其後凡被拿之人,不爲出代矣。今者古阜郡守趙猷,有一體拿問之命,結末遲速,未可豫料,而本郡尤甚被災之邑,賑政方急,曠官若久,則事甚可慮,近來拿推之官,雖不出代,此則似當有變通之道矣。鄭萬和曰,事雖如此,崔寬目前以厭避之故,終不許遞,今不可輕易出代,而本郡事務曠廢之患,誠極可慮,本道各別申飭兼官,凡干賑救等事,勿視尋常,着實擧行之意,使賑恤廳,移文本道監司處,何如?上曰,依爲之。罷出。以上燼餘
上在昌德宮。停常參·經筵。
備邊司啓曰,行副護軍洪命夏,應旨進箚,啓下本司矣。臣等觀其箚辭,累累所陳,無非切實,而末端所陳文武人才培養等款,有非造次定規於回啓之事,詢問故事,後日登對時,面稟定奪,何如?傳曰,知道。備局謄錄
義禁府啓曰,以柳炅元情公事,姑停刑推議處事判下,而判義禁府事臣尹絳,陳疏未下,趁未議啓之意,敢啓。傳曰,知道。禁府謄錄
備忘記,社稷·宗廟·北郊·山川獻官,領中樞府事李景奭,領議政鄭太和,判中樞府事鄭維城,各熟馬一匹面給,司䆃寺正朴世堅,熟馬一匹,典祀官奉常寺正尹珩,主簿金之鼎,參奉朴仁楨,大祝典籍李光稷,正郞閔重魯,副正字申厚載,各兒馬一匹,監察及諸執事以下,各上弦弓一張賜給。
府啓,尹善道還收撤圍籬之命事,措語見上崔文湜,欲快己意,構誣李䎘之狀,搢紳之所共知,聽聞之所同駭,其傷風敗俗,損乖體統,非細故也。李䎘行過公山,以違令盛膳,刑治下吏之說,旣播於文湜未及缺之前,沿路守令,聞其風聲,莫不撤去豐膳,待以薄具。入境之後,自奉尤簡,如州郡官吏,畏憚不便者,雖皆若其拘束,而至於簡約,則亦所共稱,南來之人,傳說如此,而缺之間,聞者非一,文湜之構誣,不待査覈,而固已難掩。且使文湜在職,而使其吏證其虛實,想其缺難保其明言,而供辭端緖,猶不敢沒其實狀,則文湜之心計,於此盡露而無餘矣。設令李䎘,發怒於飮食之薄惡,刑其下吏,其責有歸,自有公論,爲守令者,宜不敢揚言彰說,必欲中毒於使命之臣,況萬萬無此者乎?旣以如許等說,欺罔大臣,以至上聞,朝廷之不尊,紀綱之不嚴,觀於此事,尤可知矣。頃日査覈之擧,物議猶以爲失體,今者旣不明其是非,使構揑者受其罪,而反與奉命之臣,爭其曲直,而竝議處之,其在朝家事體,果何如哉?此而不治,則造言陷人之徒,將無所懲懼,而體統一虧,百弊漸生,其害有不可勝言者矣。請公山縣監崔文湜罷職不敍。答曰,不允。崔文湜事,依啓。
以修撰金萬均初度呈辭,傳曰,呈辭之紛紜,莫甚於此時,承旨捧入,亦甚未安,此呈辭還出給。
領中樞府事李景奭箚子。大槪,缺答曰,省箚具悉卿懇。久旱之餘,得此甘雨,生民之幸,曷有其極?其於予心,何惜一廐馬乎?卿其安心領受,且撤圍還收之措語,予實未曉,於卿有何所失乎?安心焉。
領議政鄭太和箚子。大槪,乞寢賜馬之命,以盡應天以實事。答曰,省箚具悉卿懇。今此賜馬之擧,豈在於弛忽畏天之心而出乎?卿其體此意,安心領受焉。
未時,蒼白雲一道如氣,起自巽方,直指日下,長十餘尺,廣二尺許,良久乃滅。又蒼白雲一道如氣,起自離方,直指巽方,長竟天,廣二三尺許,良久乃滅。
上在昌德宮。停常參·經筵。
權大運啓曰,明日專經文臣殿講相値,視事頉稟。傳曰,知道。
備忘記,傳于權大運曰,淑寧翁主駙馬,定於幼學朴泰長之子,言于該曹。
權大運,以禮曹言啓曰,專經文臣殿講人員,依例書啓,而雜頉中,權知承文院副正李猶龍·李沃·趙昌期等三人,不爲受由,私自下鄕,殊甚可駭。竝從重推考,何如?傳曰,允。
忠淸監司吳挺緯,以大興縣監李惟澤催促狀啓,書。數行缺
權大運啓曰,明日專經文臣殿講時,命官,何大臣進去乎?敢稟。傳曰,領相進去。
司諫李延年啓曰,新除授大司諫尹文擧,時在忠淸道尼山地,正言尹晢,時在慶尙道東萊府,請竝斯速乘馹上來事,下諭。答曰,依啓。尹晢,竣事後自當上來,勿爲下諭。
掌令宋時喆,持平李東溟啓曰,遇災而審理者,蓋慮有含冤負屈,而感傷和氣也,非謂罪無輕重大小,咸宥赦之也。尹善道之包藏陰慝,造爲兇言,欲以戕賊士林,而禍人國家,論其罪狀,有浮四凶。當初流放之典,已不快於輿情,而虺蜮之性,不悛其惡,益肆陰悖之說,惑亂人聽,必欲售其奸計。聖上之特命加等圍籬,使不得與人交通者,實出於痛絶嚴防之意,而今因審理之擧,遽有撤圍之命,若善道者,亦可以竝議於冤屈之科乎?禮固有耄不加刑之文,而釋之者曰,耄者老而知已衰,雖或有罪,情不出於故,燼餘若善道之所爲,果可謂不出於故乎?自古元惡大憝之有及於耄而受刑者何限,而獨於善道而爲之容貸,臣實未知其義之如何也。討罪懲惡之典,決不可少寬,以長他日之禍萠,請加睿思,還收尹善道撤去圍籬之命。答曰,勿煩。
尹飛卿啓曰,兵曹郞廳來言,闕內各處,夜巡檢之意,敢啓。傳曰,知道。
行判中樞府事鄭維城箚曰,伏以惟聖上,悶旱憂災,連下惻怛之敎,特霈曠蕩之典,凡所以感天消災之道,靡不用極,格回天怒,能致霈然之澤,凡在臣民,孰不感祝聖德乎?臣雖承命,攝行祈祀,而固非淺薄微誠,有所感應而得雨也。今此懋賞之典,遽出意外,臣誠惶愧,撫躬失措,臣若晏然冒受,則是所謂貪天之功,爲己力也,臣之罪戾,其可逃乎?況此崇朝之雨,邦域之內,旣不遍及,亦未周洽,而遽施重賞於不當施之地,其何以格天意而弭災沴乎?纔下恩賞之命,旋收甘霔之澤,反有屯膏之歎,天心之不厭,從可知也。數行缺專歸於傳說之人臣,不勝瞿然,蹙蹐之至,臣於此事,豈有左右偏倚之心哉?當初承命,移文本道,使之覆啓之時,臣之心中,亦以李䎘之事,爲可駭矣。及見監司吳挺緯査啓,則以爲李䎘先文,飭其支供從簡,而及到公州,推治下人,以其饌品器數過多,爲罪云,且各官下吏,雖有頑慢之罪,李䎘忍而過去,則於䎘之身,都無事矣,而雖其推治,亦不過爲別星數行缺薄饌生怒之說,傳播於京中,至陳於大臣之家,則反說失實,責有所歸,故臣與同僚相議,請推蒙允矣。至於粥一器雉一脚草草之說,出於陪吏之口,而亦非李䎘之所言,則臣曹何可憶度,以陪吏之言,爲李䎘之罪,謂其不誠出於從簡之意,而歸罪於御史也?該曹回啓,只循本道啓聞中辭說,則崔文湜,反說失實,旣已自露,此所以不得請推,豈料大臣,因此不安,至於陳箚也?無非臣愚迷不察事理,妄爲覆啓之致,請命先削臣職,仍治臣罪,以爲奏事失當者之戒。臣無任惶恐俟罪之至,謹昧死以聞。答曰,省疏具悉卿懇。已決末之事,何用辭爲?卿其安心勿辭,從速察職。
領議政鄭太和箚曰,伏以臣頃於審理之入侍榻前,請撤尹善道圍籬之事,與原任大臣無異,而臣心尤有所不安者。右參贊閔應亨之登對進言也,臣首承下詢,輒以所見,是其所陳,伊日筵中,物議已峻,繼以臺章,辭意甚嚴,臣實妄發,罪無所逃。臣徊徨數日,未及自劾,伏聞領中樞府事李景奭,昨先上箚,以惹鬧引咎,況臣所犯,不但止於此乎?伏乞聖明,亟命鐫削臣職,以謝方張之論,千萬幸甚。取進止。答曰,省箚具悉卿懇。日者各陳所見之際,卿何獨私於尹善道而然哉?意見之參差而然也。卿其安心勿辭焉。以上燼餘
上在昌德宮。停常參·經筵。
權大運啓曰,明日常參·經筵,取稟。傳曰,停。
又啓曰,來十五日,儒生殿講日次,而國忌相値,敢稟。傳曰,停。
鄭萬和啓曰,右副承旨尹飛卿,以家間染病猝發,至於子婦孫兒,一時竝痛,決不敢出入近密,卽者陳疏到院矣。其疏則不得捧入,而似當有變通之道,敢此仰稟。傳曰,遞差,可也。
沈世鼎,以都摠府言啓曰,副摠管洪瑑,漢城府坐起進去晝仕,請出標信。傳曰,知道。數行缺
以吏曹遠接使望單子,傳于權大運曰,議于大臣差出耶?
備忘記,傳于權大運曰,李日新敢進御筆,其誠可嘉,令該曹相當職除授。
有政。吏批,行判書尹絳進,參判金左明受由在外,參議兪棨進,行都承旨柳淰進。以金宇亨爲執義,金天錫爲兼參軍,朴珪爲祥雲察訪,李栽爲獻陵參奉,李世翊爲兵曹正郞,鄭榮漢爲公山縣監,洪命夏爲左參贊,金賓·鄭載嵩爲承文著作,申厚載·李煦爲承文正字,朴相馨·曺憲卿爲承文副正字,李翊相爲承文博士,朴仁楨爲校書博士,李延年爲承旨,李相成爲渭原郡守,李垕爲司諫。
兵批,行判書許積在外,參判柳赫然進,參議洪處大進,參知元萬石進,左副承旨沈世鼎進。以尹宣擧·尹飛卿爲副護軍,李翊爲副司果。
權大運,以吏曹言啓曰,以遠接使望單子,傳曰,議于大臣處差出耶事,命下矣。參議臣兪棨,進往大臣處,相議差出矣,敢啓。傳曰,知道。
權大運,以禮曹言啓曰,紺岳山位版所造栗木下送事,入啓蒙允矣。更爲思量,則下送本縣,必不能精造,令奉常寺精造,繕寫下送,何如?傳曰,允。
權大運,以禮曹言啓曰,卽接南別殿修理監役牒報,則今月初十日告祭後,卽爲修理始役,樓一間頹毁處,爲先赴役,而其中樓三間,平間十一間,大中門一間,東宮水刺間六間,造作者年久,地臺柱礎,大半凹陷,柱木腐杇,東傾西側,地正柱礎,若不堅固杵築,則修理之處,不久又有頹圮之患,修改之功,反歸於虛套,誠爲可慮。若欲完固造成,則不可不撤毁而改造,而地正不固,柱礎凹陷,則不可不更爲堅築,材木腐杇者,不當易以新之,依所報撤去改造,在所不已。令該曹造成雜物及匠人役軍等料布,磨鍊題給,宜當。且御齋室,當初以私家仍爲修理。數行缺
掌令宋時喆,持平李東溟啓曰,臣等以還收尹善道撤去圍籬之命,屢日論列,未蒙允命,臣等竊惑焉。夫所謂審理者,慮或有含冤抱屈,而減傷和氣之謂也,非謂罪無輕重大小,咸宥赦之也。善道之包藏陰慝,造爲凶言,欲以戕賊士林,禍人國家,論其罪狀,有浮四兇。當初之貸死投畀,已不快於輿情,而罔悛其惡,益肆陰悖之說,聖上之持命圍籬,使不得與人交通者,實出於痛絶嚴防之意。今此撤籬之命,遽出於意慮之外,豈以善道罔赦之罪,亦可竝擬於冤屈之科,而混施寬減之典乎?況其年前,已有勿入審理之命,到今凶計益彰,加等圍籬之後,而擧論伸理之流,欲寬其律,實是臣等之所未曉也。討罪懲惡之典,決不可少寬,以長他日之禍萠,請加睿思,還收尹善道撤去圍籬之命。答曰,不允。
權大運啓曰,領議政箚子批答,下於日未沒之前,以批答傳喩事,政府郞廳,卽爲發牌,屢度催促,則夜深之後,緩緩來到,其怠慢之狀,極爲可駭。請從重推考。昨日卽當請推,而以夜深煩瀆,爲未安,今始仰稟。傳曰,知道。
權大運啓曰,卽伏見咸鏡監司權堣狀啓及啓本,則多有油染處,而其中陵參奉除授啓本尤甚,殊無致謹之意,請權堣推考。傳曰,允。
又啓曰,今日專經文臣殿講時,弘文館修撰金萬基,以辭職疏批未下之故,方在直所,而不敢應講云。此雖與無緣不進有異,而旣在直所,則終不進參,亦涉未妥,修撰金萬基推考,何如?傳曰,允。
吏曹參判金佐明,疏曰,伏以無狀小臣,福過災生,人非旣深,鬼責隨重,貼在床席,奄過旬時,猥陳病狀,再瀆宸嚴,逋慢日積,譴責是俟。不料聖批慰諭,令臣調理上來,臣惶恐隕越,不知死所。使臣所患,旣已獲瘳可,猶不宜薄干政之譏,忽剝民之誚,貪榮冒寵,知進而不知退。況臣狗馬之疾,展轉沈痼,潛銷暗爍,日漸危綴,粒米不入口,呼吸不能定,庭戶之間,尙不得出,其敢望奔走供職於旬月之間乎?數行缺而莫顧人言而不恤,下甘於矯讓,上恬於虛據,終未免於顚沛,則微臣一身之利害,固不足言,其於朝政之得失,爲如何哉?臣聞君臣之間,猶父子之也,語云,人之所欲,天必從之,子有所懷,豈有不盡言於其父者乎,焉有慈父聞其子之大聲疾呼,而不之應者乎,又焉有聽卑之天,漠然不恤乎煢獨之籲告者乎?伏願聖明,天地父母,俯察微臣疾病之難强,情懇之危迫,本兼諸任,竝許遞改,則卽臣今日少愈,明日趨朝,生死隕結,圖報萬一。臣無任云云。答曰,省疏具悉。卿其安心勿辭,從速察職。
副校理金宇亨,修撰金萬基疏曰,臣等伏見副校理李敏迪上疏,疏批以請遞之議,予未曉出於中道爲敎,實不勝瞿然之至。竊念帝王討罪去惡之道,未嘗以呴呴小仁而有所假貸,故有曰,劓殄滅之,無遺育。有曰,速由玆義率敎,不如是則誠無以正元惡而懲奸兇之罪也。以此論之,尹善道之免於邦刑,而止投畀,固已失刑之大者,而豈得乎討罪去數行缺答曰,省疏具悉。爾等勿辭察職。
以知事宋時烈辭狀,傳曰,調理從速上來事,回諭。朝報
上在昌德宮。停常參·經筵。
禮曹啓曰,以政院啓辭,前日李一善,以提督出來時,自我待之,比大通官稍加矣。今見義州府尹狀啓,則牌文中,有會同館提督加一級李,此似是李一善也。彼只以提督出來,則待之之道,旣有前例,而今有加一級之語,似與前日有異,若陞號出來,而待之如前,無所增加,則不無臨時生事之弊,不可不豫先講定,俾無窘乏之患。而勅使未渡江之前,自此無以詳知,故昨日義州迎慰使,奉持御帖,則姑以三員磨鍊下送,而前頭接待節目,亦令禮官,急急明白定奪,分付各該司,何如?傳曰,允事,傳敎矣。李一善,前以提督出來時,待之之道,旣有其例,似不當只以加一級之言,便以勅使待之,而政院啓辭如此,亦不無臨時生事之慮,姑以三員磨鍊,待其渡江,以爲觀勢增減之地,宜當,而臣曹不敢容易講定,令廟堂商議定奪,何如?傳曰,允。備局謄錄
政院啓曰,凡各司官員闕直推緘,一依大典罷職照律者,乃是流來不易之規例也。卽見憲府紫門監役兪枋闕直,推考照律,則以附過還職擬入,此是前所未有之事,而法府公事,本院不敢還給,故仍爲捧入之意,敢啓。傳曰,所稟,還給,可也,豈可仍爲捧入乎?還出給。
掌令宋時喆,持平李東溟啓曰,臣等卽伏見政院啓辭,則以紫門監役兪枋,推考照律,附過還職擬入,前所未有等語取稟,已有還出給之敎,臣等不勝瞿然之至。闕直罷黜,昭在法典,臣等亦非不知,而兪枋所犯,有異於此。闕門之閉,乃日未昏之時,而適値移御之日,以諸具搬運事出去,則固非公然離次之比,而雖未及政院之急招,卽爲還到,改排門鐵,其不爲闕直,據此可知矣。臣等考見律文,則有擅離職次者,笞四十,附過還職之條。枋之罪犯,雖非無緣擅離,而與此相類,故臣等相議照入矣。今承還出給之敎,臣等議律乖當之失,著矣,何敢晏然仍冒。請命遞斥臣等之職。答曰,勿辭。
府啓,尹善道還收撤圍籬之命事。措語見上內需司設獄,不知始於何時,而至於今日,此弊滋甚,囚繫拷掠,擬律科斷,無異於刑曹,決非聖朝美事也。頃因大臣陳達,自上有今後自內司處決罪人,當令裁斷於刑曹徒流案之敎,凡在瞻聆,孰不欽歎其宮府一體之盛心也?然而凡有見罰者,內司旣已論斷之後,只以文案,移送刑曹而已,則不但事體不當,必不無因舊如前之弊,請自今內獄及內司官員印信,一切革罷,奴婢公事,則付於吏曹,科罪等事,則付於刑曹,移送文書,則以白文着押,一如司鑰輩手本例施行,以示王者無私之義。今此客使之行,正當旱暵飢饉,又値農月作苦,其一路民生,遑遑悶迫之狀,將不可勝言,請出內需司米布如干物,以助京畿站役,快示聖明憂災恤民之心。臺閣事體,與凡官有異,至於問禮等任,不由兩司而出者,其意有在,今者尹晢,頃日政擬望受點,實銓曹之未覺察也。且竣事日期,時未豫料,諫職亦不可久曠,請正言尹晢,令該曹稟處。掌令宋時喆,持平李東溟,竝引嫌而退,大凡罪罰,必原其情,而科斷徒以傳旨內辭意,直爲照律,而專不顧其緘辭所控,則安用法官爲哉,亦安有別公私之意哉?今此兪枋所犯,觀其所控,則實非公然離次之比,亦非摘奸所發覺者,則不可以闕直論斷也,明矣。而況搬移役軍,旋卽還到,改排門鐵,乃爲直宿,則誤下擅下二字,實枋之抱冤處,而此則法典文字,法官,莫如何矣。事有相類,例以此律,則以擅離職次擬斷,少無缺介之嫌,政院必欲以闕直照律,至於啓稟還給,臣未知其可也。請掌令宋時喆,持平李東溟,竝命出仕。答曰,發內需之米布,予豈惜哉?自有處分之道,如干兩字導君,予以爲非正大充明之論也。且尹晳之處置,何惜於該曹乎?兪枋之未及於政院急招者,乃由於闕直也。搬運之役,明日當存,何汲汲於搬運,而甘心於闕直乎?執法之官,其可自任其臆見若是乎?如以數遞言官之弊爲辭則已,不然則處置,似非得當矣。
左參贊洪命夏上疏。大槪,賤疾沈痼,新授本職及兼任,竝賜遞改,以便公私事。啓下該曹。
禮曹判書洪重普上疏。大槪,病勢危重,決無供職之望,本職兼帶內局提調,竝乞遞免事。答曰,省疏具悉。卿其勿辭察職。以上朝報
上在昌德宮。停常參·經筵。
藥房都提調元斗杓,副提調柳淰啓曰,首夏經旬,朝氣凉冷,伏未審近日,聖候,如何?濕瘡尙未斂合,而或有更發之處乎?臣等憂慮未弛,敢來問安。答曰,知道。濕瘡別無收效矣。
李延年啓曰,大司憲宋浚吉,持平南天漢在外,執義金宇亨牌不進,掌令慶㝡服制,掌令宋時喆,持平李東溟缺今日監察茶時之意,敢啓。傳曰,知道。
傳于沈世鼎曰,大臣·備局堂上,引見。
沈世鼎啓曰,判中樞府事鄭維城箚子到院,而以祈雨祭齋戒,留院之意,敢啓。傳曰,入之。
又啓曰,大臣·備局堂上引見時,三司例爲入侍,而諫院則全數在外,不得命招,執義金宇亨,牌不進矣。傳曰,知道。
又以大臣意啓曰,玉堂箚子,登對時,將爲回啓,玉堂下番,亦令入侍云,敢啓。傳曰,入侍。
以備忘記傳于沈世鼎曰,史官五員待命,騎馬十五匹立之。
沈世鼎啓曰,史官五員待命事,命下矣。史官不足,以宣傳官三員代送之意,敢啓。傳曰,知道。
又以備邊司言啓曰,卽見牌文,則與義州府尹狀啓中,連書加一級三員,有異提督,而不爲勅使明矣,以兩勅磨鍊擧行事,已自政院啓下分付,而其差備驛官,以勅使之例,差定以送矣。旣非勅使,則差備驛官,當爲一員,其餘三員,卽卽還爲上送,以除前路夫馬之弊宜當。以此意撥上行會于遠接使處,何如?傳曰,允。
李延年,以迎接都監言啓曰,勅使接待節目,會同開坐後,當爲磨鍊啓下,而館伴洪命夏,時未出仕,故會同之坐,不得趁卽爲之,遠道才人,若不急急催促,則必有未及之患,呈才人,依前例上送事,爲先發馬行會,何如?傳曰,允。
又以禮曹言啓曰,今此勅使前所呈儀註中,宴禮儀,以勅使三員磨鍊,問禮官,昨已齎去矣。今見牌文,則二員出來云,故改以二員磨鍊,今承文院繕寫,令兵曹別定禁軍,以撥馬罔夜下送于問禮官處,而前去宴儀一度,還爲上送之意,移文,何如?傳曰,允。
壬寅四月十三日,上御熙政堂,大臣·備局堂上,引見。領議政鄭太和,右議政元斗杓,工曹判書李浣,戶曹判書鄭致和,兵曹參判柳赫然,戶曹參判徐元履,禮曹參議趙復陽,吏曹參議兪棨,左副承旨沈世鼎,校理李敏迪,修撰金萬基,注書李世華,假注書李翊相,記事官尹深·崔致翁入侍。斗杓曰,近日來上候,何如?上曰,濕瘡尙未差,客行又至,悶不可言。斗杓曰,脚部瘡患,今則何如?上曰,少有勞動,則輒浮,蓋搖動其筋骨,故如是矣。斗杓曰,鍼藥無效,溫井,可矣,而遠地取來,已無眞液,亦無益矣。燼餘缺上曰,全南監司狀啓中,兩麥頗好云,極可幸也。斗杓曰,忠淸道牟麥亦好,惟獨京畿列邑,甚不實矣。上曰,黃海道,如何?斗杓曰,間間稍好,而不實處頗多云矣。太和曰,頃日玉堂箚陳等事,當爲詳議稟定,而文字不若親達,故敢此持來矣。上曰,旣爲議定乎?稟處,可也。斗杓曰,玉堂之言,是則是矣,而更與商議,則事多矛盾矣。上曰,列言條目。太和曰,玉堂箚中,擇任刑官,久任其職,郞署之任,尤宜愼簡,皆以二朞爲限云,其言是矣。依箚辭擧行,何如?上曰,時任刑判,何如?太和曰,臨事擔當,且有風力,今年逾七十,而除職之後,亦無過擧矣。上曰,依箚辭久任,可也。李敏迪曰,得人久任,則是矣,而至於刑曹郞官,則所掌煩劇,非他閑漫之比,各別擇差,以二朞爲限,時任郞官中,若有不能擧職者,則亦汰去,何如?上曰,各別擇差,限年久任,其中或有不合本任者,令本曹啓辭處置。太和曰,雖以久任置薄,昨日差除,今日又遷他職,甚不着實矣。上曰,昨日憲府啓辭中,正言尹晳,令該曹稟處,尹晳之竣事回期,不可豫料,而諫職亦不可久曠,則憲府自當處置,何必如是?太和曰,尹晳之廻還遲速,時未豫料,則遞差。可也。上曰,尹晢遞差太和曰,玉堂箚中,時遣京官,巡視庶獄一款,亦於今日議定,何如?上曰,燼餘數行缺李浣曰,有三保者,加給一名,有四保者,加給二名,每名身役,俱捧二匹,則砲保之役差減,而人不厭避云矣。李浣曰,砲保之苦役云者,不過每年每人價布三疋備納之故也。卽今砲保現存之數,一萬九千六百九十餘名,加得九千名,則每人可以收木二匹,而若使本官責定,則近萬之人,勢難辦得,分付應役砲保等二人,竝爲得閑丁一名,則舊保有減布之喜,而盡力覔丁,新保,聞歇役之奇,而亦爲樂赴,一二年內,雖未準數,期以五六年,則可準其數矣。且得閒丁者,減布,不得閑丁者,依前收布,則元非朝家失信之比,又無日後難處之患矣。上曰,依爲之。斗杓曰,玉堂所達,其誠可嘉,而至於漕水軍事,有不可猝然變通矣。太和曰,箚中柴場一事革罷之擧,亦當於今日議定矣。敏迪曰,內司立案宮家冒點之弊,罔有紀極,至於士夫之缺者,亦多分占,民間樵采之路,幾至絶矣。臣曾任戶曹郞官,詳知此事,凡內司受敎文書,皆送於戶曹,今若收聚其文書,一切革罷,則豈非聖朝之美事乎?上曰,柴場前後入啓立案文書,令內司收聚以稟。斗杓曰,各衙門屯田之弊,亦果如箚中所陳,而至於移屬戶曹,則事甚難便矣。致和曰,若移屬戶曹,則戶曹不敢辭,而前頭各樣責應之事,何以支堪哉?上曰,移送戶曹之後,戶曹之一一酬應,果爲難支矣。戶曹本是多事之地,何可添屬他衙門之事?敏迪曰,國家土田,必整頓歸一而後,庶有統攝,而今則各司封占,混亂無統,若是而國家模樣,何能成哉?萬基曰,臣亦聞外方物情,則各衙門土田,若不燼餘數行缺太和曰,洪命夏箚中所陳事,臣已請待右相出仕,回啓矣。其中湖堂抄選一款,大提學差出後,方可爲之矣。上曰,大提學差出後湖堂抄啓擧行。太和曰,儒生庭試,古有其事,而今不復行矣,似可擧行矣。上曰,武士亦有試才之事耶?斗杓曰,有之矣。太和曰,武士之曉達兵法,通解四書者抄用事,亦在箚中矣。苟得如此者擢用,則豈不好矣?斗杓曰,如此之人,何以得之?太和曰,新恩赴防之法,自前有之,而以上年飢荒之故,除赴防於北道等地,若此不已,則赴防之法,仍爲廢弛矣。斗杓曰,臣意則有不然者。時無警急,送之無益。若充於禁軍闕額,則使之自備弓馬,以待其朔數,似當矣。赫然曰,以禁軍登第,因爲赴防,自先朝而有成命。故御營軍馬隊缺言其勤勞,與禁軍無異,亦願除赴防矣。上曰,今番出身,內禁衛外,盡爲赴防。致和曰,本曹郞官,職務煩劇,各有所掌,不可暫曠,而正郞安命老,方差賑恤廳郞廳,不能專察本任,安命老,姑以閑官換差,何如?上曰,依爲之。李浣曰,本曹例捧匠人價布,以爲百事酬應,而本曹所屬匠人中,或以束伍,或以被災,或以貧賤,不能備納,未捧之數,至於四十餘同矣。雖在常時,亦多渴乏之患,而況今勅行當前,酬應多端。且有改造船隻之事,而所改船數亦多,事甚可悶。請貸用他司木二十餘同,以爲價布捧上後,還償之地,何如?太和曰,餘丁木五六同,白給工曹,其餘則使之貸用於他司,可矣。燼餘數行缺李浣曰,卽見京畿監司移文,則楊花渡津船,初以七隻定數,而孔岩津,則行人甚多,楊花渡,則行人鮮少,每以楊花渡之船,移於孔岩津,以濟公私之行,事甚不便矣。今後楊花渡與孔岩津,分置船隻,而孔岩津,則置四隻,楊花渡,則置三隻,何如?上曰,依爲之。敏迪曰,昨日掌令宋時喆,持平李東溟處置啓辭中,自以不允爲批,無出仕遞差之明敎,宜有處之之擧矣。斗杓曰,此臺諫,必不敢行公矣。上曰,宋時喆·李東溟遞差。敏迪曰,諸宮家免稅事,亦陳於箚中矣,何以處之?上曰,戶判熟思,善處之,可矣。致和曰,禁軍中,有馬醫禁軍二名,與實差禁軍,一體付祿矣。前年別破陣二名,亦依實差禁軍付祿缺各別遞兒付之耶?禁軍中,有未充窠闕,塡差禁軍而付祿耶?上曰,充其闕額而給祿,可也。復陽曰,上年旱災孔棘之時,故以爲兩湖大同收米,皆不得上來,該廳支用,他無出處,以西來米一萬五千石移給事定奪,而今則事異於前,湖西米萬餘石,已爲上納,該廳應下貢物數裁減者,亦六七千餘石,以此計之,則加剩之數,至於數千石,今無應送之事,而但該廳用度,亦甚不足,願得貸下前,已輸送一千石外,米四千石,更爲許貸,似合共濟之道矣。上曰,依爲之。遂罷出。以上燼餘
上在昌德宮。停常參·經筵。
恭惠王后忌辰齋戒。
辰時,太白見於巳地。
權大運啓曰,勅使牌文出來,今已屢日矣。都監凡事,一日爲慮,而館伴洪命夏,時未出仕,故會同之坐,尙未擧行,事多遲滯,極爲可慮。備局旣因其辭疏,斯速察任事,回啓蒙允,而辭疏今又到院,已爲還出給矣。卽爲牌招,使之察任,何如?傳曰,允。
權大運,以迎接都監言啓曰,都監儺禮色郞廳前縣令韓振夏,時無職名,令該曹口傳付軍職,冠帶常仕,何如?傳曰,允。燼餘數行缺
沈世鼎啓曰,以寅平尉發引,明日城門早開事,命下矣。城門開閉,自有定時,若使兵曹下人,獨往早開,仍爲不閉,以待罷漏,則事涉未安,令宣傳官及禁軍,奉標信符驗,臨時開門,喪柩旣出後,若未及開門之時,仍爲還閉,似合事宜,敢此仰稟。傳曰,依爲之。
權大運啓曰,昨日臣,差祈雨祭官,受香往白岳時,行到惠政橋,有一朝官,着朝衣,從巷口出,與香祝奉持人等馬竝驅,前導下人,高聲呵禁,則終不肯策馬回來,其無識之狀,極爲駭然,所帶下人,執捉知家矣。卽者捉致問之,則乃校書館校理禹敬錫也。近來法綱解弛,人心驕蹇,路逢香祝,亦不下馬,殊甚可駭,校書館校理禹敬錫,推考,何如?傳曰,允。
執義金宇亨啓曰,臣於再昨,伏承聖批,以如干兩字導君,予以爲非正大光明之論,又以尹晳處置,何借於該曹,又以處置,似非得當爲敎,臣不勝瞿然之至。臣雖無狀,粗識事君之道,豈敢以非義導君上哉?大凡人君聽納之道,觀其言之如何,可用則用之,不可用則置之而已,未嘗拈出措語間文字,爲瑕疵者,誠以在其言之如何,而文字之末病,不足咎也。聖意旣以發內需救飢民,爲不惜,則語意或有未瑩,庸何害於大義乎?臣誠愚惑,竊未曉其致勤縷縷也。尹晳之處置,臣意必欲借該曹者,近日三司規例,或以遞差爲彈論,故令該曹從容稟處,只明其臺閣事體而已,別無他意也。且兪枋之不及政院之招者,泛然論之,則雖似闕直,而觀其緘辭,以搬運之役,亦不輕而重,進排諸具,皆是內供,移御之際,不時取用,則必蒼黃窘迫,又有大於此者,何暇待於明日?同僚之以擅移職役擬律,乃是參酌之論,而政院之費辭啓稟,臣實未知其妥當。臣之處置請出,不過如此,而聖批嚴峻,逐節爲咎,臣安敢抗顔於法官之前乎?臣於其日,留門而出,不卽引嫌,終宵不安,耿耿待朝矣。素患胸痛,猝然發作,毒氣上衝,委臥床席,召牌臨門,竟闕祗赴,處暖發汗,氣息少甦,今始再經宿而來避,臣罪至此,益無所逃。請命遞斥臣職。答曰,措語之未瑩,文子之末病者,謂語意之未能通暢也,豈謂如干而爲之未瑩,又謂之末病乎?誠爲未瑩末病,不爲之云云,則將來之習,果如何耶?此予所以爲言也,今爾極口,自以爲是,予何多誥?勿辭。
李延年啓曰,執義金宇亨,再啓煩瀆,退待物論矣。傳曰,知道。
李延年啓曰,大司憲宋浚吉,持平南天漢在外,執義金宇亨引避退待,掌令慶㝡,上疏未下,掌令持平一員未差,今日以監察茶時之意,敢啓。傳曰,知道。
副校理李敏迪,修撰金萬基箚曰,伏以執義金宇亨,以臣於再昨,伏承聖批,以如干兩字導君,予以爲非正大光明之論,又以尹晳處置,何借於該曹,又以處置,似非得當爲敎,臣不勝瞿然之至。臣雖無狀,粗識事君之道,豈敢以非義導君上哉?大凡人君聽納之道,觀其言之如何,可用則用之,不可用則置之而已,未嘗拈出措語間文字爲瑕謗者,誠以在其言之如何,文字之末病,不足咎也。聖意旣以發內需救飢民,爲不惜,則語意雖或有未瑩,庸何害於大義乎?尹晳之處置,近日三司規例,或以遞差爲彈論,故令該曹從容稟處,只明其臺閣事體而已。且兪枋之不及政院之招者,泛然論之,雖似闕直,觀其緘辭,以搬移爲言,搬運之役,亦不輕而重,同僚之以擅離職役擬律,乃是參酌之論,臣之處置請出,不過如此,而聖批嚴峻,逐節爲咎,臣安敢抗顔於法官之列乎?臣於其日,留門而出,不卽引嫌,終宵不安,耿耿待朝矣。素患胸痛猝發,毒氣上衝,委臥沈痛,召牌臨門,竟闕祗詣,今始再經宿而來避,臣罪至此而無所逃矣。引嫌而退,措語間微失,不足深咎,體例上小錯,未必過嫌,且其一日供職,能有所論列,誠不可以細故輕遞,而但處置之乖當,召牌之不進,在例當遞,請執義金宇亨遞差。取進止。答曰,依啓。
權大運,以吏曹言啓曰,臺諫有闕,政事,何以爲之?取稟。傳曰,過國忌後爲之。以上燼餘
上在昌德宮。停常參·經筵。
恭惠王后忌辰。
柳淰啓曰,明日常參·經筵,取稟。傳曰,停。
李延年啓曰,大司憲宋浚吉,持平南天漢在外,執義掌令一員持平一員未差,掌令慶㝡上疏未下,今日以監察茶時之意,敢啓。傳曰,知道。
備忘記,傳于沈世鼎曰,史官一員待命,騎馬三疋立之。
沈世鼎,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。燼餘缺數行
司僕寺官員,以提調意啓曰,濟州牧使李枝馨遞任,進上馬三疋上來,禾毛色別單書入,而依前例內廐立養之意,敢啓。傳曰,知道。
李延年啓曰,平安監司任義伯農形狀啓,及審理啓本中,有油染之痕,殊無致謹之意,請任義伯推考。傳曰,允。
掌令慶㝡疏曰,伏以臣於月前,忝叨憲府,以久無論啓,至被劾遞,臣誠愧蹙,無地自容。不料彈墨未乾,新命又降,引咎自列,未蒙恩遞,呈單請急,見阻政院,臣之情勢,狼狽極矣。且臣所患宿疾,比來添劇,症患彌留,差可無期,當此上下憂遑之日,引病陳章,非不知義分之不敢,而臣之情勢病勢,俱難苟冒,不得不冒死仰籲於天地父母之下,伏乞聖慈,特賜亟罷臣職,仍治臣瀆擾之罪,不勝幸甚。且臣切有區區之見,竝此仰瀆焉。嗚呼,旱災之慘,未有今日之甚者也。比年大侵之餘,又値極無之凶,風凄日烈,雨意邈然,節屆芒種,種不入土,兩麥乾枯,無望成熟,哀我民生,大命皆迫,其將靡有孑遺,言念及此,不啻氣短。近來朝家,凡所以講求消弭之策,靡不用其極,而其不爲循例文具者幾希,惟是審理一款,最爲切實。殿下親與諸臣,屢日商議,旣盡審克之道,則有冤者,宜無不伸,感應之效,可歎影響之捷,而仁愛之天,尙靳回怒之意,抑未知太陽之光,或未遍照於覆盆之下耶?惟彼無知小民,誤觸法網,罪人妻孥,坐被編配,淪落他鄕,生計艱楚,雖在豐年樂歲,尙不能自存,況値饑饉荐臻,土着之民,亦皆流散,而此輩梏於拘係,縱欲適彼樂土,糊口於四方,而其勢末由。夫幽囚困苦之極,能自反躬而不怨天尤人,非此輩之所可爲,然則其愁怨之聲,亦足以感傷和氣。且囚籍論罪之法,或因傳旨辭緣,或因推官問目,斷爲罪案,自已發明之辭,不足爲擧論,故以罪案見之,無非重辟,而若徐究其情,則豈無可恕之端耶?國家審寃之典,尤宜先施於此輩也。臣之愚見,宜令該府該曹,更加燼餘數行缺審理之擧,旣已完畢,必無一毫之可議,而臣輒有愚見,不敢自隱,僭越之罪,無所逃矣。伏惟聖明,恕察焉。臣無任云云。答曰,省疏具悉。爾其勿辭,從速察職,所陳之事,當令廟堂議處。啓下備邊司。回啓,掌令慶㝡,請令該曹更加疏決,減等之中,參酌全釋未放之類,量宜減律爲白有在果,頃日審理時蒙宥,及減等之類,其數有多於曾前審理,而今又更議,事體未安,非有文案之外,明知其冤狀,則每就其名下罪目,定其取舍,今雖再審,與前何異?姑爲置之,何如?啓依允。燼餘
上在昌德宮。停常參·經筵。
下直,公山縣監鄭榮漢。
夜自一更至四更,月暈。
柳淰啓曰,明日常參·經筵,取稟。傳曰,停。
李延年啓曰,大司憲宋浚吉,持平南天漢在外,執義掌令一員,持平一員未差,掌令慶㝡服制,今日以監察茶時之意,敢啓。傳曰,知道。
有政。
吏批,行判書尹絳陳疏未下,參判金佐明式暇,參議兪棨進,行都承旨柳淰進。
兵批,行判書許積在外,參判柳赫然巡城坐起進,參議洪處大進,參知元萬石巡城坐起進,左副承旨沈世鼎進。
吏批啓曰,判書尹絳陳疏未下,參判金佐明式暇不進,小臣獨政未安,何以爲之?敢稟。傳曰,只出緊任。
又啓曰,執義,今當差出,而擬望之人絶乏,畿邑守令,竝擬,何如?傳曰,允。
吏批,以呂聖齊爲持平,李端錫爲正言,閔維重爲修撰,洪柱三爲校理,鄭晳爲執義,李程爲掌令,李慣爲刑曹正郞,鄭昌胄爲富平府使,戶曹正郞安命老,工曹正郞尹誼之相換,刑曹正郞金命說,工曹正郞李端夏相換。
兵批,以金宇亨爲副護軍,宋時喆·李東溟·李敏敍爲副司直,尹晳爲副司果。
柳淰啓曰,留院公事三十一度之意,敢啓。傳曰,左副承旨外,竝持公事入侍。
李延年,以刑曹言啓曰,本曹郞廳二員減省,時存六員內,公私多故,每坐只以數員進參,八房事務積滯,誠極可悶。正郞鄭之益,家在延安地,除授之後,下人進去,則病勢極重,不能上來云。鄭之益,卽爲遞差,今日政,以無故人各別擇差,俾無曠職之患。且正郞金命說,迎接都監郞廳差下,除本司矣,自今至于都監罷後,則其間閱月,多事之地,亦難久曠,依前例閒官換差,何如?傳曰,允。
權大運啓曰,大提學圈點事,曾以大臣賓廳啓辭,待右相出仕,無故日爲之事蒙允,而領中樞府事李景奭,箚批有卿亦會于賓廳擬薦之敎矣。明日是無故之日也,領右相·領中樞府事及政府東西壁六卿·判尹,明朝竝牌招,擬薦圈點,何如?傳曰,允。
權大運,以禮曹言啓曰,以麗朝諸陵摘奸事,發遣郞廳時,禧陵·孝陵,抽栍摘奸,則入直齋郞,竝無頉之意,敢啓。傳曰,知道。
沈世鼎,以兵曹言啓曰,今月十二日,私奴難奉,與私奴順善·碧金伊等三人,潛越仁慶宮城,斫伐松木,守宮內官巡審時,順善三人則逃走,難奉則被捉,仍爲捧招,移送本曹矣。本曹更爲推問,則越城犯禁之事,不能自掩,同類姓名居住,亦自指示。潛越宮城,偸斫生木,自有其律,令該曹照律科罪,而在逃三人,則使難奉指示捉捕,一體定罪,何如?傳曰,允。
權大運,以禮曹言啓曰,備忘記,淑寧翁主駙馬,定於朴泰長之子,言于該曹事,傳敎矣。吉禮日期,何間擇日乎?嘉禮廳,必前期排設,凡干諸事,當豫爲磨鍊擧行,敢此仰稟。傳曰,五月晦間,更爲稟定。
鄭萬和,以戶曹言啓曰,卽接內需司移文,則木七同,送于該曹,以爲補用於該曹及畿甸站上需用之地事,傳敎矣。畿甸所需,比本曹尤爲切急,故元數內一同,分除留本曹,以爲補用之地,其餘六同,則移送京畿監司處,使之均一分給於各站之意,敢啓。傳曰,知道。
副校理李敏迪,修撰金萬基等箚曰,伏以臣等,前上一箚,以應聖旨,而識見譾劣,智慮淺短,殊無嘉猷善策,足以槪聖心而底可績者。然其指陳今日之疵政,援据先正之微言,圖所以釐革積弊,修擧綱維者,乃出於惓惓之愚忠,則臣等之所望於聖明者,不在優容嘉尙,以爲一身之榮,實欲聽納採施,少補聖明之治也。而及至榻前定奪之後,不曰,久遠之弊,有難猝改,則乃曰,更張之政,不可輕議,膠於係累之私,而不能擺脫者有之,安於因循之習,而憚於改作者有之,其病民之大,而弊源之深者,擧諉之無可奈何,而終無變通之道,以臣等之辭語伉拙,又不能明言痛陳,使聖明曉然於弊不可不革,而民不可不救,則臣等之罪,罔有所逃矣。嗚呼,玆議也,內所妨害者,貴戚至親,外所挾持者,公卿大臣,今以疎賤一言,乃欲牴牾齟齬於其間,臣等亦知其不自量矣。然人君敢言,貴在能行,若不能行,不可謂能聽,若不能聽,烏可求哉?若是則遇災求言,只是故事而已,應爲進言,終無採擇之望。竊恐自今,欲進言者,有以覵殿下之無聽言之實心,而不復進無益之空言,其害,與拒諫奚異哉?臣等前箚中,極言竭論者,旣見奪於群議,終莫回乎聖聽。至於隣族之弊一款,全不擧論於條列稟定之中,而臣等亦未及覺察,致令其事,尙不蒙指揮,故臣等又不得不申復焉。夫生民之弊,所以轉徙流離,莫保其業者,旣由於良役之不均,而一人逋稅,九族罹殃,一室逃役,百家受害,則又隣族之弊,使然也。字牧之臣,坐視其弊,莫敢措手,戶口日漸耗減,田里日就蕭條,其勢必至於空燼餘數行缺因仍至今,尙未之改,人臣憂國如家者,固鮮其人。若聖明則是家事,又何以不顧畏民嵒,以永祈天命耶?苟能下令郡縣,流亡絶戶,竝去其籍,更勿侵虐隣族,則僅存者,旣得以安業,而流逋者,漸可以還集,豈非所失者少,而所得者多耶?且國家,以諫諍風憲之職,責諸臺閣,苟非其人,固不可久任,而若患其人之難得,遂謂久任之不可,則無是理也。雖有如劉安世之稱殿上虎,趙忭之號鐵面御史,若使之朝拜夕遞,昨除今遷,則亦無以盡其職,而成其效也。昔之宣廟朝,先正臣李珥,嘗進言曰,臺閣,爲國家耳目,主張公論,尤不可數易,而紛紛遞易,甚於庶官,耳目未定,公議焉寄?少過微失,輒不能在官,責望之重,宜若盡善盡美,而繼其後者,未必勝於前,失於前者,未必復於後,逾遞而逾不定,徒爲政事之頻煩而已。若不痛革此弊,則頹綱無由可振,治道無由可成,此誠識治之至言。欲望聖上,自今定爲令式,臺官雖有推勘,依國朝舊例,切勿許遞,未赴召,若緣疾病,或事勢之不得不然者,則亦不必遞。凡諸引嫌,苟非大段差失,則一切勿論,而申命該曹,十分愼簡,務得其人,殿下尤宜委任聽信,以長敢言之氣,優假包容,勿以小失爲咎,使得展布心力,無所沮奪,則豈如今日之遞易紛紜,視如傳舍,朝綱國紀,都不成樣耶?且臣等抑有所大懼焉。大凡人情,雖有所敬畏,而久則玩忽,雖有所振作,而終則放倒,不易保者,心,莫難持者,志也。國家不幸,逢天災怒,鞠凶連仍,生類將盡,今年之旱,焚惔至此,殿下之省愆責躬,畏天悶災之意,固靡所不至,而目今徂夏,時月寢久,尙未爲革一弊行一政,以大慰民心者,而倘或以崇朝霖霢,意其可潤枯涸,外方雨澤,遽謂普遍列邑,而前日焦勞惻怛者,有未能終始匪懈,則其何望天怒之能回,而災殄之能弭者乎?臣等非敢妄有所窺測,而區區過慮,敢此陳戒,誠願聖明,益加兢惕,雖使甘霈沛然,民有康食,常存此心,每如燼餘數行缺親稟睿裁,不宜復有論列,而犬馬願忠之誠,猶有未盡之餘意。又未免一二更瀆,惟聖明恕其狂僭,而留神垂察焉。取進止。答曰,省覽爾等末端勤懇陳戒之辭,深不覺其歎美之懷也。可示書紳而服膺焉?且隣族等弊兩條,其令廟堂依箚例定奪焉。下備邊司。無回。四月二十七日榻前定奪
行判府事鄭維城箚曰,伏以緣臣妄言,言根之人,旣彼重律,則臣不可一日晏然帶職,固當汲汲自劾,同被罪罰,而初非重大之事,轉輾至此,連章瀆擾,亦畏其妄作,冒沒廉隅,泯默遲回。不意刑部多官,因臣箚辭,陳疏引咎,原箚中別無侵攻法曹之語,而如是張皇,自前臣未知其意所在也。臣之發言,節節惹鬧,臣罪至此,益增惶悚,罔知攸處,不得不冒萬死畢露情悃,冀蒙察納焉。大槪,當初崔文湜,以不酌之言,傳說諸處,臣亦見欺,其情可惡,固有其罪,而但李䎘,年少氣銳之人,只知別星風稜,未諳使命體重,非公事勿用刑杖,自有國法,而至於微罪薄過,恣行刑杖,視若撻楚之輕罰,出於不識事理之致,固不足責。而當此餓莩相連,聖上憂遑惻怛之日,以接待少失,刑推被罪者,多至五六人,他邑之共被其害,從可知矣。廚傳從簡之令,可尙其志,而到處刑杖,民多怨咎,則從簡施惠,果安在哉?文湜所傳之言,雖曰失實,而濫刑一款,査啓難掩,營救之言,或謂風采可尙,或謂大吏畏憚,苦其拘束,爭相稱譽,恬不爲怪,未嘗有一言非之者,而以臣不爲掩護,輕發其說,皆以爲駭,衆口交攻,專責臣身,豈料是非之顚倒,乃至於斯耶?近來私意橫流,護黨成習,儕流所失,掩蔽忌諱,雖微過小失,不敢斥言,如臣老妄,不閑俗態,御史所爲,猝然聞之,不勝驚駭。適當登對,偶然妄達者,只人威顔,不敢忘諱所聞也,固非有意於擠陷而發也。群譏衆怒,訾議紛紜,有若大陷士類者然,豈非世道薄惡,一至於此,而亦豈知李䎘之氣勢,能使燼餘數行缺雖有大於此,倘非聖明覺察,則人皆畏忌,爭爲欺蔽,任其恣行,國事將日非矣,豈非大可寒心者乎?臣雖忘恥喪廉,而顚沛至此,何敢抗顔朝端,玷辱名器乎?況且頃日審理登對時,尹善道撤圍籬之事,下詢左右之際,臣與諸宰同辭,旣下成命之後,到今臺論方張,物議之非,臣亦難免,兩大臣旣以此引咎,目前臣何敢獨爲晏然乎?臣之情勢,以此以彼,決難在職,伏乞聖明,察臣危迫之懇,亟許鐫削職名,仍以謝物議,以安微分,不勝幸甚。臣無任云云。答曰,省箚具悉卿懇。卿之陳達於筵中,出於事君無隱之美意,何用爲嫌若是?安心勿辭焉。
右副承旨李惟泰疏曰,伏以臣猥以無狀,誤蒙聖恩,所以授臣職名,賜臣登對者,前後凡幾,而未嘗有一言半辭,報效於聖治,則回思慚愧,每發汗沾背也。不意聖上,念臣不置,復下恩旨,益增惶蹙,無所容措焉。臣於昨年,將情勢備陳於榻前矣。日月已久,區區冗瑣,何敢望或蒙記念耶?然今日烏鳥私情,視當日尤切,此非所以不飾,以誣聖慈也。且臣才無可用,言無可取,而謬加恩命,徒招人譏,則臣亦不敢知殿下,所以爲臣者,猶或有未盡澄察耶。當今災異荐臻,天警罔極,餓莩載塗,民憂罔極,公私罄竭,國計罔極,朝廷委薾,時事罔極,況可憂可虞,有大於此者,隱於冥冥,而人莫之測耶。此正殿下恐懼奮勵,遑遑汲汲,存心發政,表裏誠實,不可有一毫苟且姑息應足備數之事,而至於任官之道,尤失所憧奈何,殿下知臣如此,而復誤此新命耶?臣方疾病重劇,而有不暇言,名器至重,公議至嚴,伏乞聖明,亟許鐫削臣職,以安微分,公私幸甚。臣無任云云。答曰,省疏具悉。銀臺之任,不可久曠,爾其勿辭,從速上來。
行大司憲宋浚吉疏曰,伏以臣纔一狀,靳免憲職,恩命未回,前批先下,一札十行,辭旨隆懇,決非如臣譾劣,所敢承當者。念臣昵侍帷幄,亦有年所,燼餘數行缺直欲攢地以入,而不可得也。豈聖明遭罹否運,不堪多難,將伯助予之意,自切於宸衷,不覺所施之非其人耶?靜思聖懷,涕淚先零。噫,以臣不佞,遭逢聖明,可謂千載一時之會,臣非病風狂易,其欲策礪奔走,圖報萬一,豈有容已?而惟其多病無能,名實不孚,屢試僨敗,徒傷兩朝則哲之明,揣公量私,百計千慮,惟有收拾晩暮,以爲自靖自獻之圖,乃所以報先王忠殿下之職分,豈敢復爲縹纓結綬之計,以重自誤而誤朝家也。矧今桑楡景迫,餘日無幾,徒以聖恩之隆,黽勉承命,一朝薤露遽晞,溘然於旅邸,則在臣千古之譏,九原之羞,猶不足道者。其於聖德至仁,使萬物各得其所之道,如何哉?臣之此言,出於片片赤心,惟聖慈必賜諒恕而矜憐之矣。臣又有區區私懇,不敢爲隱於君父之前,臣之欲遷母祔父,情願已久,而遷就未成日家,謂今年逢吉,情事可伸,擬將以四月十七日破母墳,五月十二日合窆於父墓,前頭日月,實甚促迫。今臣方仕於朝,猶當乞歸經紀,古所謂公義私恩,迭爲輕重者,豈臣今日之謂耶?憲長重任,竊計已蒙恩遞,而倘或未也,懇乞速賜處置。且國子創設之職,當初不敢固辭,到今益覺慙悚,倂與社稷署·掌樂院提調等任,一例遞改,以便公私,千萬幸甚。且臣聞諸道路,近日玉候稍安,引接頻煩,宗社臣民之慶,孰逾於是?開筵講學,如藥餌茶飯之不容暫已,日新日躋,以爲涵養本源,祈天永命之地,想聖明已常加之意也。臣不勝瞻望云云。答曰,省疏具悉卿懇。纔竭予意於前日之批,復何言哉?卿以經營父母之墳,已定期日云,予何强迫卿之至情乎?且觀疏辭,日字不遠,事畢後趨未苦熱之前,從速然上來,以副渴望。燼餘
四月十六日,上御熙政堂。都承旨柳淰,左承旨鄭萬和,右承旨權大運,同副承旨李延年,持公事入侍,記事官李世華·尹深·崔致翁入侍。承旨各讀該掌公事,裁決於榻前後,柳淰曰,自上至誠憂災,而旱氣益甚,臣等亦奉命而往,虔誠祈禱,少無其應,雨意漠然,上下憂悶,爲如何哉?當此之時,勅行又至,西路支供,決知其無奈何矣。上曰,勅行尙不知以何事出來,可鬱矣。柳淰曰,臣待罪藥院,而自上瘡患,尙未完復,此時若有郊迎之勞,則添傷之慮,固不淺。且閭家癘疫痘患,無處無之,動駕出郊之際,亦不無憂慮矣。自都監雖當稟處,而臣意則必欲豫爲周旋,期於得請而後已,燼餘數行缺上曰,李一善出來云,其漢之凶悖,甚難待矣。柳淰曰,臣亦於西路,慣見李一善之事,不可以人理責之。萬和曰,寧海有地震之變,而本官文報,過十七日後,如傳於監營,稽滯甚矣。變異之事,所當趁卽上聞,而不爲督送,任他下人之頑慢可駭,寧海府使趙嗣基,請推考。上曰,依爲之。萬和曰,江華留守狀啓中,南乙音島所畜之羊,沒數溺死於潮水云,事甚可疑矣。柳淰曰,此物生育於其處,往來路熱,雖石壁,亦不跌墜,寧有渰死之理哉?雖或渰死,豈至於沒數乎?上曰,必有可疑之端矣。萬和曰,狀啓中不請守人之罪,而只請會減,亦甚未便。該曹旣已推治典牧之人,回啓蒙允,而本府當該官吏,亦難免其責,請竝推考。上曰,依啓。留守,亦爲推考。以上燼餘
上在昌德宮。停常參·經筵。
權大運啓曰,明日祈雨祭齋戒,視事頉稟。傳曰,知道。
又啓曰,來二十一日,輪臺日次,取稟。傳曰,停。
李延年啓曰,大司憲宋浚吉,執義鄭晢,持平南天漢在外,掌令慶㝡服制,掌令李程,持平呂聖齊未肅拜,今日以監察茶時之意,敢啓。傳曰,知道。
權大運,以弘文館言啓曰,上番副校理李敏迪,以南學兼敎授,本學坐起晝仕,出去之意,敢啓。傳曰,知道。燼餘數行缺
領中樞府事李景奭啓曰,文衡莫大之任,須遴一時文望,而纔經提學者,方在罷散之中,未經啓稟,徑爲薦擬,不可之意,已達於前箚中矣。臣今承召來詣賓廳,罷散之員亦爲薦擬,何如?答曰,依啓。
沈世鼎,以兵曹言啓曰,今日武臣堂上朔試射時,試官以刑曹判書趙啓遠,擬望受點矣。大提學圈點事,牌招,而以病不進云,勢難參於試官,其代當爲差出,而正二品中,絶無可擬之人,不得已以從二品付標以入之意,敢啓。傳曰,知道。
柳淰啓曰,假注書洪萬衡,曾有胸脇之痛,源委不輕,自數日,前症復作,痛勢日漸加重,不能行公,似難仍在察任,改差,何如?傳曰,允。
假注書望。〈落點〉魚震說·李宇鼎·曺憲卿。
沈世鼎,以備邊司言啓曰,玉堂箚子批答,有隣族等弊兩條,其令廟堂,依前箚例定奪之敎,前日箚子,稟定於榻前矣。今下箚子,後日登對時,持入面稟之意,敢啓。傳曰,知道。
權大運啓曰,今日賓廳,大提學圈點時,吏曹判書尹絳,禮曹判書洪重普,右參贊閔應亨,刑曹判書趙啓遠,命招不進矣。傳曰,知道。
又啓曰,吏曹郞廳來言,大提學,旣已圈點,政事,何以爲之?取稟。傳曰,當日爲之。
有政。
吏批,行判書尹絳陳疏未下,參判金佐明武臣試官進,參議兪棨進,都承旨柳淰進。啓曰,判書尹絳陳疏未下,參判金佐明武臣試官進去,小臣獨政未安,何以爲之?敢稟。傳曰,只出緊任。
以鄭時諶爲平昌郡守,尹晳爲兵曹佐郞,李翊爲副校理,金壽恒爲大提學兼弘文館大提學藝文館大提知成均館事校書提調。
兵批,判書許積在外,參判柳赫然病,參議洪處大病,參知元萬石進,左副承旨沈在鼎進。以金壽恒爲副護軍。燼餘數行缺
李延年,以工曹言啓曰,本曹郞廳六員內,正郞安命老,賑恤郞廳啓下,金命說迎接都監郞廳啓下,宋光栻受由下鄕,佐郞尹遇丁迎接都監郞廳啓下,只有佐郞權是經·權垕,而館所分工曹一員內,工曹一員差送,則本曹無一員見存,堂上坐起時及本曹上直等事,非但不成模樣,各處祭享時,雜物進排之際,亦將有不得周旋之事,甚可悶慮。請令迎接都監金命說·尹遇丁中,一人,都監郞廳改差,俾得專意察任,何如?傳曰,允。
禮曹判書洪重普疏曰,伏以臣之所患,一向危重,敢陳辭章,纔呈政院矣。不意玆者,召牌忽降,其在分義,固不俟駕,而臣自昨日,病勢轉劇,胸膈如刺,達夜叫苦,末由趨造於闕門之下,臣之罪戾,至此尤大。伏乞聖慈,亟遞臣職及兼帶內局提調,仍治臣逋慢之之罪,以安微分,千萬幸甚。臣無任云云。答曰,省疏具悉。卿其安心勿辭,調理察職。
右參贊閔應亨疏曰,伏以臣形體僅存,殘喘如縷,素患風痰,發作無常,少有失攝,彌月呻痛。頃日召牌之下,不能趨詣,敢陳自列之疏,反承褒諭之批,臣撫躬自憐,纔有恩饋,特軫舊物,微衷益激,感淚無從,而虛帶職名,癏曠是懼,玆呈長單,見阻政院,遲回屢日,矜惶罔措。卽者召牌又降,臣雖昏耄,尙有知識,分義所在,安敢復速逋慢之罪?而顧臣癃病,近添感冒,專廢飮啗,氣息奄奄,欲起還仆,終不能自力。伏乞聖明,先治臣逋慢之罪,亟遞臣本職兼帶活人署提調,以便公私,不勝幸甚。臣無任云云。答曰,省疏具悉。卿其安心勿辭,亦勿待罪。
副修撰任翰伯疏曰,伏以臣本庸陋,年且衰耗,祗蒙洪造,猥仄邇列,非止一二年,而未嘗進一策,燼餘數行缺臣何敢一刻仍冒於公論所在之地乎?且臣自數日前,重得感冒之症,頭痛極苦,熱氣熾盛,委頓床席,供職無期,冒死呈單,見阻政院,臣於此際,狼狽極矣。伏乞天地父母,諒臣情勢,憐臣病劇,亟許鐫削臣職名,以延殘喘,不勝幸甚。臣無任云云。答曰,省疏具悉。爾其勿辭,調理察職。
刑曹判書趙啓遠疏曰,伏以臣素多狗馬之疾,及今年衰,氣血耗憊,頭疼腹痛,食瘧之症,無日無之。頃於差祭雩壇,一日一夜,連觸江風,罷齋而歸,重得寒熱之症,痁氣甚毒,委頓不能運身,而今以圈點,召牌臨門,欲起還仆,不能趨命,臣之罪戾,至此極矣。玆敢席藁陳情,恭竢鈇鉞。且臣有驚惶懇迫之懷,君臣猶父子,子有所悶,不得不告於父也,臣請略陳焉。臣之庸陋,最居人下,尋常職務,猶不能擧,在昔少壯,亦不能猶人,今況年逾七十,病不離身,筋力消磨,精神惝怳。及忝本曹,辭未獲免,力疾趨衙,僅供職務,而遇事昏迷之狀,實如夢語醉步,聽訟接獄,莫酌端倪,至於奏議,率多失當,甲乙之謗,固所難免,而處分之乖,爲害益大。以臣無似,決難堪任,臣猶自愧,人謂斯何,臣何敢强顔苟冒,自速覆官敗事之誅也?連上辭章,見阻政院,罔知所以自處矣。伏聞筵中,有刑官久任之敎,臣誠至惶極恐,心力俱慄,不知所出。未久任責成者,先擇其人之謂也,不擇其人而俾久其職,則居一日,貽一日之害,事失其宜,處乖其當,終至於國政,以之隳哉,豈非可懼之甚也?自知其不似,而怙恩貪榮,終至顚僨,則臣之罪戾,奚得萬誅而可贖也?不得其人,强其久任,則恐非朝家爲官擇人之道也。且夫人臣分義,如或避劇憚勞,虛辭飾讓,則自陷於欺君之罪矣。假託疾病,偃然不赴,則亦自陷於慢君之罪矣。臣雖無狀,不至此之甚也。臣之情勢,俱是燼餘數行缺答曰,省疏具悉卿懇。卿雖年老,風力處事,過於少年之人,何用辭爲?安心勿辭,調理察職。
正言蘇斗山疏曰,伏以臣空疏譾劣,最居人下,猥蒙殊恩,幸擢科第,使得廁跡於廷紳之列,前後忝竊,無非愧懼。不意慈者,祗承有旨,以臣爲司諫院正言,且命乘馹上來,拜命惶駭,措躬無地。伏想該曹,必以乏人之故,備擬於此,而聖明亦不諒,遽有謬恩,自顧何狀,偏蒙聖渥,一至此哉?目今災異疊見,旱乾連仍,生民將盡,國家阽危,此正上下憂遑之秋也。凡所以出己見論利害,上格宸衷,下達輿情之責,專在於諫官,當擇忠直識理之士,俾盡耳目之責,資其匡救之力,豈可使如臣庸下之流,冒居重任,以貽朝廷之羞,自取其負乘之誚乎?且臣自上年冬初,重患疝症,症勢危劇,若不保朝夕,幸賴醫人之功,至春始尋生道,而根基深痼,完復無期,堂戶之間,行步亦艱,君命臨門,不能祗赴,此豈臣子承召命不俟駕之義也?分義之虧缺,罪戾之重積,臣固自知,而顧此沈痼,決非旬月之間,所可差愈。伏乞聖慈曲諒,亟賜遞改,以安微分,不勝幸甚。臣無任云云。答曰,省疏具悉。爾其勿辭,從速上來察職。以上燼餘
上在昌德宮。停常參·經筵。
自午時至申時,日暈。
權大運啓曰,明日常參·經筵,取稟。傳曰,停。
李延年,以都摠府言啓曰,今日入直軍士,當爲中日習射,而祈雨祭齋戒相値,不得爲之之意,敢啓。傳曰,知道。
傳于權大運曰,慕華館蜥蜴·祈雨祭獻官以下,書啓。
傳于權大運曰,獻官海城君金汝水,半熟馬一匹,監察權說,上弦弓一張賜給。
藥房都提調元斗杓,右承旨權大運啓曰,臣等卽伏聞自上左邊臀上,有腫候,似是濕痰之類,而與下部之瘡,有異,不勝驚慮。雖付促膿膏之藥,趁卽入診後,可以詳知其症情,敢來問安,竝此仰稟。答曰,知道。症候,當言于醫官矣。
仍以承傳色,口傳敎曰,入診則勿爲之,柳後聖·尹後益等,卽爲入送。
都提調口傳啓曰,柳後聖則病重不得入來,尹後益及醫官中稍勝者,崔聖任·金萬直等,卽爲入侍矣。
又啓曰,崔聖任入侍罷後,卽送柳後聖家,商議當藥,則後聖以爲,當用防風通聖散云,而此藥用於閭家,臣亦嘗試之,十服二十服之內,見效未易,當於明朝問安時,更爲商議以啓云。故此藥姑不劑入,生脈散則自今進御有益無害,自明日爲始,連進之意,敢啓。
大殿,政院問安。答曰,知道。以上朝報
上在昌德宮。停常參·經筵。
自昧爽至卯時,有霧氣。
權大運啓曰,上候未寧,平復間,視事頉稟。傳曰,知道。
大殿,政院問安。答曰,知道。
藥房都提調元斗杓,副提調柳淰啓曰,伏未審夜來,聖候調攝,何如,臀上瘇候,膿藥塗傅後,有向差之漸,而夜間無煩渴之候乎?臣等憂慮未弛,敢來問安。答曰,知道,症候已言于醫官矣。
都提調口傳啓曰,防風通聖散進御與否,昨已啓達矣。今日更與鄭後啓等諸御醫商議,則皆以爲此藥,必須。燼餘缺
權大運,以內醫院官員,以都提調·副提調意啓曰,鍼醫尹後益,連有不時急招之命,而果川任所,距京雖不過三十里,越江往來之際,不無遲滯之弊,令該府處置,何如?傳曰,允。
李延年,以備邊司言啓曰,大提學金壽恒,依例本司提調差下,使之察任,前大提學李一相本司提調之任,今姑減下,何如?傳曰,允。
又以義禁府言啓曰,以柳炅元情公事,姑停刑推,議處事判下,而判府事尹絳,陳疏未下,趁未議啓之意,敢啓。傳曰,知道。
又以迎接都監言啓曰,工曹啓辭,本曹郞廳六員內,正郞安命老,賑恤郞廳啓下,金命說,迎接都監郞廳啓下,宋光栻受由下鄕,佐郞尹遇丁,迎接都監郞廳啓下,只有佐郞權是經·權垕,而館所分工曹一員內,工曹一員差送,則本曹無一員見存。堂上坐起時,及本曹上直時,非但不成模樣,各處祭享時雜物進排之際,亦將不能周旋,事甚可慮。請令迎接都監金命說·尹遇丁中一人,都監郞廳改差,俾得專察本曹事務,何如?傳曰,允事,傳敎矣。都監郞廳,乃是苦役,人皆厭憚,故不許續續遞改矣。工曹正郞金命說,佐郞尹遇丁,旣已啓下,郞廳不可遞改,兩人中一員,令該曹他司閒官換差,何如?傳曰,允。
沈世鼎啓曰,忠淸監司·兵·水使兵符,及敎諭書下送之時,以都傳於監司處,使之分傳之意,啓下下諭者。不但前例如此,亦欲省書吏騎馬及草料之弊也。本院齎去書吏,固當依分付都傳於監司處,而監司亦當依前例都受,自本營分送,而卽見本道水使李仁夏狀啓,則有曰,諭書及兵符,政院書吏張悌昌,齎來云,此必院吏,冀有贈物,自願往傳之致也。院吏之不有分付,極爲可駭,待其還來,令該曹治罪,監司之不察。燼餘數行缺
掌令李程,持平呂聖齊啓曰,尹善道撤去圍籬之命,還收之請,今已累日,而未蒙允兪,臣等竊惑焉。夫所謂審理者,慮或有含冤抱屈,而感傷和氣之謂也,非謂罪無輕重大小,而咸宥之也。善道之包藏陰慝,造爲凶言,欲以戕殺士林,禍人國家,論其罪狀,有浮四凶。當初之貸死投畀,已不快於輿情,而罔悛其惡,益肆陰悖之說,聖上之特命撤圍,遽出於意慮之外,豈以善道罔赦之罪,亦可竝擬於冤屈之科,混施寬減之典乎?況於年前,已有勿入審理之敎,則到今凶計益彰之後,擧論於伸理之流,欲寬其律,實是臣等之所未曉也。討罪懲惡之典,決不可小寬,以長他日之禍萠,請加睿思,還收尹善道撤圍籬之命。內需司設獄,不知始於何時,而至于今日,此弊滋甚。囚繫拷掠,擬律科斷,無異於刑曹,實非聖朝美事也。頃因入侍諸臣陳達,自上有內需司處決罪人,當令載錄於刑曹徒流案之敎,凡在瞻聆,孰不欽嘆其宮府一體之盛心也?然而凡有罪罰者,內司旣已論斷,直配各道之後,只以到配狀,送於刑曹而已,則不但事體不當,安有革弊之意哉?且內司之官,決非掌印之人,印信之弊,言之久矣。昔在明廟朝,兩司請罷內司印信,明廟從之。其時中外大悅,至今傳說以爲盛擧,豈非今日之所可法者乎?請自今內獄及內司印信,一切革罷。奴婢等公事,則付於吏曹,科罪等事,則付於刑曹,移送文書,則以白文着押,一如司鑰輩手分例施行。近來國綱解弛,人不畏法,凡有禁令,恬不警飭,識者之寒心久矣。頃者聞喜宴倡樂一切禁斷事,臺啓蒙允,而今番大小科放榜之後,設酌觀戱者,比比有之,人聞傳說,莫不爲駭。以其現著者言之,永安尉洪柱元,吏曹判書尹絳,蓬山君炯信,掌樂僉正李聖淵,戶曹佐郞姜頊數行缺請永安尉洪柱元,吏曹判書尹絳,蓬山君炯信,掌樂僉正李聖淵,戶曹佐郞姜頊,竝命罷職。新除授執義鄭晳,時在京畿富平任所,請斯速乘馹上來事,下諭。答曰,不允。罷職事,及下諭事,依啓。
禮曹判書洪重普疏曰,伏以臣以狗馬賤疾,前後仰瀆於天聽者,實出於情勢之萬不獲已,而伏承聖批,每以調理察任爲敎,伏想聖明,必不下燭臣病之至此之重也。臣之所患,如有一分自力之勢,當此聖候未寧,災異孔棘之日,豈敢偃然言病,以圖自便之計哉?臣當初作痛之時,以爲尋常胸腹之痛,連用攻擊之劑,未免元氣之大敗,積痰扇動,乘時用事,虛火上升,則胸膈悶絶,呼吸不通,熱勢稍降,則神精委薾,昏倒不省,一日之內,升降無常。設使此症,數日內幸得差歇完復之效,固難以時月期,況諸症一向危劇,漸至難醫之域,臣之所帶數行缺伏乞聖慈,諒臣危懇,亟遞臣本職及兼帶內局提調,以便公私,千萬幸甚。臣無任云云。答曰,省疏具悉卿懇。內局提調之任,當勉副卿意矣。卿其安心勿辭,調理察職。以上燼餘
上在昌德宮。停常參·經筵。
藥房都提調元斗杓,副提調柳淰啓曰,伏未審夜來,聖候調攝,何如,濕瘡突出處,已入膿境,而膿膏連爲塗傅乎?煩渴之候,夜間亦何如?臣等憂慮未弛,敢來問安。答曰,症候已言于醫官矣。
柳淰啓曰,今日政官牌招,開政,何如?傳曰,允。
吏批啓曰,判書未差,參議病不來,小臣獨政未安,何以爲之?敢稟。傳曰,仍爲之。
吏房承旨啓曰,吏曹參判金佐明,與新判書洪命夏相避,卽爲出去,判書命招,開政,何如?傳曰,允。
又啓曰,新判書洪命夏命招,以病不來,參議兪棨疏批未下,今日政事,何以爲之?敢稟。傳曰,判書,更爲牌招,開政。
吏批啓曰,以本曹啓辭,果川縣監尹後益,今姑改差事。傳曰,有撥近邑相換可也事,傳敎矣。有撥近邑,只是高陽,而高陽乃郡守,果川乃縣監也。自前雖有縣監·郡守相換之時,此非常行之規,何以爲之?敢稟。傳曰,依例相換。吏曹謄錄
吏曹判書洪命夏疏。答曰,省疏具悉卿懇。以卿才望,何貶於銓衡之長乎?今玆之命,意非偶然,卿其勿辭,從速察職。
禮曹參議趙復陽,吏曹參議兪棨,右承旨權大運疏曰。答曰,省疏具悉。若不倡戱張樂,有何深嫌乎?爾其勿辭察職。
副校理李敏迪,修撰閔維重等疏。答曰,省疏具悉。爾其勿辭察職。以上內下記草
上在昌德宮。停常參·經筵。
大殿,政院問安。答曰,知道。
藥房都提調元斗杓,副提調柳淰啓曰,伏未審夜來,聖候調攝何如,濕瘡今旣盡膿乎?夜間煩渴之候,亦何如?臣等憂慮未弛,敢來問安。答曰,知道。症候已言於醫官矣。
沈世鼎,以都總府言啓曰,今日入直軍士,中日習射,請出標信。傳曰,知道。
備忘記,傳于政院曰,史官六員待命,騎馬〈十〉八匹立之。燼餘數行缺
權大運,以禮曹言啓曰,因遠接使呂爾載,平安監司任義伯狀啓,迎勅吉日,更令日官推擇,則來五月初七日國忌齋戒,初八日則仁祖大王忌辰,初九日則國忌齋戒,日且不吉,初十日則太宗大王忌辰,自十一日至十三日間不吉云。初六日以後,連七八日間,竝無吉日,殊甚可慮。勅使若於二十一日渡江,則自二十一日至初六日乃爲十五日,似無不及上來之理,勅使渡江後,以初六日以後連七八日間更無吉日之意,措辭言之。依前擇日,以初五日初六日兩日中,迎勅停當,勢所不已,以此意遠接使處,下諭,何如?傳曰,允。
傳于李延年曰,中路問安中使,依例禮單豫備事,分付。
李延年啓曰,凡擊錚人刑推一次後,問情以啓,而今則以年未滿,故除刑收贖矣。不聞其情,仍爲放送,似缺臣等待罪該房,區區所懷,惶恐敢稟。傳曰,以問判付以入。
又以司饔院官員,以都提調意啓曰,全南道五月朔竹笋進上,大王大妃殿封進一百本內,焦枯而色變者三十一本,腐朽而臭惡者十九本,王大妃殿封進一百本內,焦枯而色變者十本,腐朽而臭惡者十二本,大殿封進五十本內,焦枯而色變者十本,中宮殿封進六十本內,焦枯而色變者十七本,初不擇封,以致如此,殊無致謹之意,極爲非矣。請全南監司李泰淵推考,陪持人,令有司推治,何如?傳曰,允。
沈世鼎,以兵曹言啓曰,卽者騎馬十八匹立之事,命下矣。兩驛上中等一日立待二十匹內,調習馬三匹,備邊司公事馬一匹外,餘存者十六匹,不得已卜馬中二匹,推移擇把之意,敢啓。傳曰,知道。燼餘數行缺
正言李端錫啓曰,新除授司諫李垕,時在忠淸道連山縣,獻納李翊,時在京畿高陽地,請竝斯速乘馹上來事,下諭。答曰,依啓。
掌令李程,持平呂聖齊啓曰,尹善道撤去圍籬之命,還收之請,今已累日,而未蒙允兪,臣等竊惑焉。夫所謂審理者,慮或有含冤抱屈,而減傷和氣之謂也,非謂罪無大小輕重,而咸宥赦之也。善道之包藏陰慝,造爲凶言,欲以戕賊士林,禍人國家,論其罪狀,有浮四凶。當初之貸死投畀,已不快於輿情,而罔悛其惡,益肆陰悖之說。聖上之特命圍籬者,實出於痛絶嚴防之意,而今此撤籬之命,遽出於意慮之外,豈以善道之罔赦之罪,亦可竝擬於冤屈之科,而混施寬減之典乎?況於年前,已有勿入審理之敎,則到今凶計益彰之後,擧論於伸理之疏,欲寬其律,實是臣等之所未曉也。討罪懲惡之典,決不可少寬,以長他日禍萠,請尹善道撤去圍籬之命還收。內需司設獄,不知始於何時,而至于今日,其蔽滋甚,囚繫拷掠,擬律科斷,無異於刑曹,實非聖朝美事也。頃因入侍諸臣陳達,自上有今後自內司處決罪囚,當令載錄於刑曹徒流案之敎,凡在瞻聆,孰不欽其宮府一體之盛心也?然而凡有罪罰者,內司旣已論斷,直配各道之後,只以到配狀,送於刑曹而已,則不但事體不當,安有革弊之意哉?且內司之官,決非掌印之人,印信之弊,言之久矣。昔在明廟朝,兩司請罷內司印信,明廟從之,其時中外大悅,至今傳說,以爲盛擧,豈非今日之所可法乎?請自今內獄及內司印信,一切革罷。奴婢公事則付於吏曹,科罪等事,則付刑曹,移送文書,則以白文着押,一如司鑰輩手分例施行。高陽郡守尹後益,爲果川縣監時,邑內近處,有百餘石落,或起或陳之處,因堤堰申飭之擧,役闔境飢民,五六次築堰之後,以其沙石之地,不能儲水,爲一乾池,堤下許多田,則分定村牛,起耕付種,使民除草,因作官屯,有主之田燼餘數行缺請高陽郡守罷職。答曰,不允。
修撰金萬基,副修撰任翰伯等箚曰,伏以正言李端錫,以隣居蓬山君炯信,曾於其子小科時,略會洞人三四輩,臣亦在招呼中,暫時過從,旋卽起出,而旣往其家,則參會之失,臣實自犯,臣何敢默然在職?掌令慶㝡,以臣之兄子,幸忝小科應榜之後,所謂曲會觀戱之事,雖不盛張,果爲略設,則僚友之所共知,而不在科罪之中者,抑以臣兄,乃無職之人臣,則非家長故也。臣方忝在法官,違越禁令之罪,自臣家先犯,何敢晏然於臺次乎?掌令李程,持平呂聖齊,以臣等於昨日照律公事中,典籍盧尙欽,初度遲晩,所當區別於再度遲晩之類,而昏不覺察,致勤聖敎,至有還出給之命。且卽見掌令慶㝡引避之辭,乃以其兄家略設之事,謂僚友之所共知,有若臣等旣知而不論者然,臣等則全未聞知,而同僚之言如此,以此以彼,決不可一刻仍冒,竝引嫌而退。小集,旣非張宴之比,起出,在設戱之前,略設曲會,乃其兄家之事,身非家長,不必自當其失,混書修飭,雖未覺察,而自是細事,無職之人,旣無可論,而且未聞知,俱非可嫌,請正言李端錫,掌令慶㝡·李程,持平呂聖齊,竝命出仕。取進止。答曰,依啓。
知中樞府事吳竣疏曰,伏以臣年至八十,衰敗特甚,若係緊要,則以此筋力,萬無承當之勢,固宜優遊閑地,涵育於聖化中,庶畢餘年是分之得宜,千萬不意,昨政,以臣差除內局提調,臣聞命驚惶,心魂飛越,該曹必知臣決難供任,而注擬如此,雖緣承乏,竊自怪訝。庚子春臣忝差是任也,因該曹回啓,卽命遞改,須臾無死,尙延一縷,實天地父母之賜也。庚子之距今,已經三年矣,伊時尙以老病卽遞,燼餘數行缺伏乞聖慈,俯憐將盡之微喘,亟遞臣內局提調之任,以便公私,不勝幸甚。臣無任云云。答曰,省疏具悉。勿辭調理察職。以上燼餘
上在昌德宮。停常參·經筵。
巳時,太白見於午地。
大殿,政院問安。答曰,知道。
藥房都提調元斗杓,右承旨權大運啓曰,伏未審夜來,聖候調攝,何如?濕瘡今已濃潰,而夜間煩渴之候,亦如何?臣等憂慮未弛,敢來問安。答曰,知道,症候已言於醫官矣。
沈世鼎,以都摠府言啓曰,副摠管洪琢,漢城府坐起進去晝仕,請出標信。傳曰,知道。燼餘數行缺
事變假注書望。〈落點〉申儀華·姜碩賓·洪柱國。
李延年啓曰,昨日甁花內摘奸見頉人推考單子書啓時,北部嘉會坊,所謂李佐朗家,招問本部下人,則以前佐郞李汝舟現告,故捧傳旨啓下矣。卽者其洞下人來言,其家雖是李汝舟之家,而汝舟則在喪,下鄕已久,戶曹佐郞李碩揆借入云。甁花不說之責,在於時入之人,故以李碩揆改付標以入,而當部下人,初不詳審現告,致有改付標之擧,極爲過甚。其下人,令本院治罪之意,敢啓。傳曰,知道。
沈世鼎,以御營廳言啓曰,本廳馬隊,中日試才時,以騎蒭入格者,則兼司僕給帖,以騎蒭兼司僕受帖者,又以騎蒭入格,令司僕寺,能走戰馬面給,以騎蒭三次入格者,則別爲稟處事,當初定奪事目啓下矣。今四月二十一日,中日,兼司僕李戒伯,以騎蒭三次入格,何以爲之?敢此仰稟。傳曰,直赴殿試,可也。
李延年,以吏曹言啓曰,卽接戶曹移文,則忠淸道公州尙衣院奴婢身貢,積年未收,至於三百餘匹之多。雖曰,流來未收,後官自當其責,而司僕寺僉正李箕徵,前任本州牧使時,未收貢木,不卽準納,冒出解由,至於復職,李箕徵解由文書,還爲爻周,移文吏曹,何如?啓依允矣。李箕徵,前任公山時,尙衣院所納許多貢木,初不準納,徑出解由,至於復職,有違法例,旣出解由爻周之後,則不可仍在其職,司僕寺僉正李箕徵,改差,何如?傳曰,允。
沈世鼎啓曰,忠淸監司·兵·水使及公山營將公山縣監舊符右隻,及監·兵營上營將及縣監舊兵符左隻,各一,合九隻,監司吳挺緯,馳啓上送矣。當與門上舊兵符左隻,依例一時燒火,而當初新兵符改造之時,臣未諳方外規例,意謂兵·水使兵符左隻,亦上於監營,左隻各一,加造以送矣。伏見吳挺緯狀啓,則兵·水使兵符,別無營上之規,還爲上送,此。燼餘數行缺
正言李端錫啓曰,各道軍兵隣族之弊,爲近日病民莫大之患,而未有善變之道,因循至今,識者之寒心久矣。至於海西各樣民役,倍苦於他邑,軍兵在逃者,徵之隣族,而隣族不保,則窮尋其逃軍田畓竝作之人,稱以田耕,刻徵價布,其竝作之人,每年納布,其勢不堪,從而逃之,則又推其逃人田畓竝作者而錄之田案,勒徵價布,一如前日,其在國體,安有以兵爲名,而徵布於田耕之理哉?流來已久,該邑守令,縱難一一科罪,不可因而置之,以益其怨,請令本道監司,收聚各邑田案,盡爲燒火,其所闕額,令各其邑寬其年限,從容充定,以舒軍民一分之弊。近緣凶歉連年,慮其遞易之弊,守令雖有不治之聲,而鮮有規正之擧,欲其除弊,反以成弊,守令之恣意肆虐者,比比有之,識者之寒心久矣。長連縣監金鎰,自莅任以後,專事剝割,船載輦運,罔有紀極。曾爲田稅差員,亦多有不法之事,自西來者,莫不唾鄙。況當客使出來之日,若使此人在官,則其憑公濟私之弊,有不可勝言。長連縣監金鎰,請罷職不敍,其代令該曹各別擇送。答曰,令本道詳査啓聞後處之,金鎰事,更加詳察處之矣。
執義鄭晢啓曰,臣本百無一能,猥承分憂之任,蔑有撫字之效,徒然哺啜而已。不意馹召之命,出於夢寐之外,臣誠銜恩感激,揆分靡安,況玆新授職名,萬萬不似者乎?且臣於在任時,以年例守令邊將等當薦不薦,方在疊被推勘之中,勢難一刻仍冒憲職。請命遞斥臣職。答曰,勿辭。
沈世鼎啓曰,執義鄭晳,再啓煩瀆,退待物論矣。傳曰,知道。
掌令李程,持平呂聖齊啓曰,尹善道之包藏陰慝,造爲凶言,欲以戕賊士林,禍人國家,論其罪狀,有浮四凶。當初之貸死投畀,已不快於輿情,而罔悛其惡,益肆凶悖之說,聖上之特命圍籬者,實出於痛絶嚴防之意也。況其年前,已有勿入審理之敎,而今此撤去圍籬之命,遽出於意慮之外,豈以善道罔赦之罪,竝擬於冤屈之科,而混施寬減之典乎?討罪懲惡之典,不可少緩,請還收尹善道撤圍籬之命。內獄及內司印信革罷事,論列已久,而兪音尙悶,臣竊惑焉。頃因諸臣之陳達,自上有今後內司處決罪人,當今載錄於刑曹流徒案之敎,凡在瞻聆,孰不欽歎其宮府一體之盛心也?然而有罪罰者,內司旣已論斷,直配各道之後,只以到配狀,送於刑曹而已,則不但事體不當,安有革弊之意哉?內司印信之弊,言之久矣。昔在明廟朝,兩司請罷內司印信,明廟從之,至今傳說,以爲美事,豈非今日之所可法者乎?請自今內獄及內司印信,一切革罷。奴婢公事,則付於吏曹,科罪等事,〈則〉付於刑曹,移送文書,則以白文着押,一如司鑰輩手本例施行,高陽郡守尹後益,爲果川縣監時,邑內近處,有百餘石落或起或陳之處,因堤堰申飭之擧,役闔境飢民,五六次築堰之後,以其沙石之地,不能儲水,爲一乾池,堤下許多田,則分定村牛,起耕付種,使飢民除草,因作官屯,有主之田,混入於其中,而非壬丁以前文書,不許出給,民怨已多。且土木之役,大起非時,因緣營利,罔有紀極。其他政委下吏,種種不治之狀,莫不傳說,久有物議,而未及發矣。換授高陽,出於意外,除目一下,物情驚駭,已試小邑而不治者,不宜移授大邑,以貽民生之怨苦。況高陽,乃西路初站,責應煩夥,非他列邑之比,不可付諸此人,請高陽郡守尹後益罷職。贓吏黃瀗之罪惡,國人之所共憤者也。當初貸死定配,亦云失刑,而頃因審理之命,循例蒙放,實是意外,其時還收之論,出於公共,而率爾停論,將使滿贓之人,還家偃息,贓法之不嚴,職由於此。其於物情,莫不爲駭,請贓吏黃瀗,還發配所,其時停論臺官同副承旨李延年,從重推考。答曰,不允。
副護軍金壽恒疏曰,伏以臣於去月燼餘數行缺竊伏念兩館大提學,文柄責任至重,遴選最難,雖有詞華而歉於時望者,未可也。雖有時望而短於學術者,亦未可也。必得宗工哲匠之望實兼備者,以處其位,然後討論潤色,黼黻王猷,文運以之而增闢,士習以之而丕變,得人之效,有如是者,苟非其人,誠不可一朝居也。自國朝以來,歷數至今,曷嘗有如臣蔑蔑而膺是選者乎?臣本駑下,不及恒人,加以性本懶惰,少不彊學,未嘗讀誦一部書,以究其功力,其於作文蹊逕,殆若瞽者之摘埴,應俗雕篆之作,亦患窘澁,而不幸倖竊科第,早出宦途,自分暴棄,不復致意於文翰,徒以家世餘聲,冒占華顯,書堂之選,提學之任,實非臣所嘗自期,不惟臣心之愧懼罔措,其爲識者之嗤點,固已多矣。況此狎主詞盟之地,豈臣所能彷像其萬一哉?目今人才,雖曰不及古昔,數字缺不爲無人,擧以授之,實協輿論,而反使年少如臣者,以代匠之斲,臣之血指汙顔之羞,固不足言。二字缺將恐數百年相傳衣鉢,至臣身而墜失,重貼聖朝之玷累也哉。臣聞命以來,若墜坑塹,寢驚夢惕,危慮薰心,而竊意明廷之上,公議不泯,必當有駁正之擧,而側聽屢日,尙此寥寥,不得不披肝瀝血,仰籲宸嚴,臣之此言,一毫非飾,臣之此心,屋漏可證。伏乞聖慈,曲垂离照,俯憐微懇,亟命改臣所授文衡之任,以重名器,以安愚分,公私萬幸。臣無任云云,謹昧死以聞。答曰,省疏具悉。卿才允合文衡,僉議可見,以卿之才,深加引嫌若是乎?安心勿辭,從速察職。以上燼餘
上在昌德宮。停常參·經筵。
卯時辰時,日暈。巳時,太白見於午地。自未時至酉時,日暈。
大殿,政院問安。答曰,知道。
藥房都提調元斗杓,右承旨權大運啓曰,伏未審夜來,聖候調攝,何如?濕瘡膿處,夜間亦爲出汗,而證勢視昨有減乎?牛黃膏進御,而煩渴之候,亦何如?臣等憂慮未弛,敢來問安。答曰,症候已言于醫官矣。
正言李端錫啓曰,守令恣意肆虐者,比比有之,識者之寒心久矣,長連縣監金鎰,自莅任以來,專事剝割,船載輦運,罔有紀極。曾爲差員時,不法鄙瑣,特其餘事,自西來者無不目覩而言之,更無詳察之事。鎰之罪狀,不至於此,則當此農務方殷,客行迫頭之日,初豈論劾,而差送新倅,一日爲急,爲民除害,不容但已。長連縣監金鎰,請命罷職不敍。解由之法,爲缺奸蔽,而曲徑圖出,便占官爵,士夫廉恥,已不可責,而與授不宜異罪。尙衣前官,以許出解由旣奪告身,則圖出之官,不但文書爻周而止。司僕僉正李箕徵,請命罷職不敍。師儒之任,非如庶官之比,而近日擬差,間有庸雜之類,尙無糾劾之擧,物議莫不非之。司藝沈玖,曾爲咸鏡都事時,沈酗酒色,擧措怪駭,已作人世棄物,而遽叨師儒之任,在泮多士,羞居其下,請司藝沈玖遞差,自今以後,令該曹師儒,隨闕擇差。答曰,不允。金鎰事,依啓。
掌令李程,持平呂聖齊啓曰,尹善道之包藏陰慝,造爲凶言,欲以戕賊士林,禍人國家,論其罪惡,有浮四凶。當初之貸死投畀,已不快於輿情,而罔悛其惡,益肆凶悖之說。聖上之特命圍籬,實出於痛絶嚴防之意,而年前已爲勿入重〈審〉理之命,而今此撤圍之命,特出於意慮之外,豈以善道罔赦之罪,竝擬於冤屈之科,而混施寬減之典乎?討罪懲惡之典,不可小寬,請還收尹善道撤圍籬之命。內獄及內司印信革罷事,論列已久,而兪音尙閟,臣等竊惑焉。頃因諸臣之陳達,自上有今後內司處決罪人,當令載錄於刑曹徒流案之敎,凡在瞻聆,孰不欽歎其宮府一體之盛心也?然而有罪罰者,內司旣已論斷,直配各道之後,只以到配狀,送於刑曹而已,則不但事體之不當,安有革弊之意哉?內司印信之弊,言之,久矣。昔在明廟朝,兩司請罷內司印信,明廟從之,至今傳說,以爲美事,豈非今日之所可法者乎?請自今內司印信及內獄,一切革罷。奴婢公事,則付於吏曹,科罪等事,付於刑曹,移送文書,則以白文着押,一如司鑰輩手本例施行。高陽郡守尹後益,爲果川縣監時,邑內近處,有百餘石落或起或陳之處,因堤堰申飭之擧,役闔境飢民,五六次築堰之後,以其沙石之地,不能儲水,爲一乾池,堤下許多田,則分定村牛,起耕付種,使飢民除草,因作官屯,有主之田,混入其中,而非壬丁以前文書,不許出給,民怨已多。且土木之役,大起非時,因緣營利,罔有紀極,其他政委下吏,種種不治之狀,莫不傳說。已有物議,而未及發矣,換授高陽,出於意外,除目一下,物情驚駭,已試小邑而不治者,不宜移授大邑,以貽生民之怨咨。況高陽,乃西路初站,責應煩夥,非他列邑之比,尤不可付諸此人,請高陽郡守尹後益罷職。贓吏黃瀗之罪惡,國人之所共憤者也。當初貸死定配,亦云失刑,而頃因一時寬典,循例蒙放,實是意外,其時還收之論,出於公正,而率爾停論,將似滿贓之人,還家偃息,贓法之不嚴,職由於此。其在物情,莫不爲駭,請贓吏黃瀗,還發配所,其時停論臺官,同副承旨李延年,從重推考。執義鄭晳,以臣本百無一能,猥承分憂之任,蔑有撫字之效,徒自哺啜而已。不意馹召之命,出於夢寐之外,臣誠銜恩感激,揆分靡安,況玆新授職名,萬萬不似者乎?且臣於在任時,以年例守令邊將,當薦不薦,方在疊被推勘之中,勢難一刻仍冒憲職,引嫌而退,旣被推勘,勢難在職,執義鄭晢,請命遞差。答曰,不允。遞差事,依啓。
權大運啓曰,頃因遠接使呂爾載狀啓,迎勅吉日,更爲推擇,則自初七日至初十日,皆有國忌齋戒,自十一日至十三日,皆有故,以初五日初六日兩日中,迎勅停當事,纔已啓下下諭矣。卽見遠接使呂爾載等狀啓,則勅使出柵門後,三日留連,本月二十三日當爲渡江,而入京之期,似在於來月十二三日間云。迎勅吉日,更令該曹推擇下送,如何?傳曰,允。
知中樞府事吳竣疏曰,伏以臣纔將老朽,病重之狀,敢控一疏,乞解內局提調之任,而聖度包容,至以安心勿辭,調理察職爲敎。臣誠悶窘,踧踖罔措,仰惟日月之明,恐未下燭於螻蟻之微也。凡年至八十,則氣血耗盡,僅僅扶持,不死者幸矣。禮有杖於國,而不責以常例,則所以尙年全缺之者,必有其義。古語云,不容人力者,年之自老,不畀以筋力燼餘數行缺不敢煩瑣冒瀆,而加以重得時令,食物全廢,委頓沈痛,夜不交睫,呻吟之聲,不絶於口,此老臣一縷垂盡之秋,雖欲調理察任,仰體聖上曲盛之仁,而證勢一向如此,斷無起動之勢。前後血誠乞免者,實出於傾瀉肝膽,以畢將死之鳴也。當此君父未寧之時,內局緊任,不可久曠,伏乞天地父母,俯憐垂死微喘,亟許遞改,以便公私。無任云云。答曰,省疏具悉卿懇。內局提調之任,勉副焉。卿其勿辭,調理察職。
吏曹判書洪命夏疏曰,伏以臣無狀,偏蒙洪造,雖有負犯,輒賜曲庇,分外恩命,每於人先,臣雖冥頑,鏤骨感激,圖報萬一,有死而已。不意今日,又叨匪據,驚惶震悖,罔知所措,再承召牌,不敢退伏,燼餘數行缺愧懼冞切,若無所容。適緣政席,無他僚員,不得不進參政事而退,臣之狼狽,到此極矣。仍竊伏念國家之理亂,實係於任官之得失,銓部之長,其責尤重,固非人人所可冒據。而顧今時勢,與前頓異,朝著分潰,浮議縱橫,人才渺然,倖門大啓,雖使秉心至公,藻鑑至明者當之,猶難塞其矣。況如臣昏劣庸疎,已試蔑效者,今又冒受,則下速顚沛之患,上累則哲之明,其不敢强顔承當,重辱名器也審矣。且臣前患足疾,添傷於數日之內,浮大作痛,不能運步,以此病狀,決難供職,不避瀆擾,玆敢更籲,臣之罪戾,尤無所逃。伏乞聖慈,俯諒危懇,許遞臣職,以安微分,不勝幸甚。臣無任云云。答曰,省疏具悉。已諭予意於前日之批,安心勿辭,從速察職,毋負予意。
副護軍金壽恒疏曰,伏以臣以菲才末學,猝膺文衡之重燼餘數行缺登延閣,掌文柄,儒臣之所榮,當世之所艶,使臣才具,可以稱塞萬一,臣之榮願,亦與人同耳,何故固辭光寵,苟飾虛讓,自干僭越之誅哉?誠以短疎之才,不可强之使長,公朝名器,不可假而爲有,臣雖欲竊據匪據,以爲侈身之資,而其於僨國事而累聖鑑,何哉?抑臣又有區區危迫之懇,不得不罄竭於君父之前也。臣之釋褐立朝,今纔十餘年矣。以其齒則未及强仕,以其學則猶夫童習,旣無尺寸之長,有踰於人。又蔑絲縷之細,有補於國,而徒憑祖先之遣蔭,過蒙兩朝之殊渥,歷踐華劇,若固有之,遷資躐級,輒居人先,致身貳卿之列,豈臣夢寐之所嘗及哉?每承恩命,若添罪戾,臨深履薄,夙宵兢兢,及至今日,又叨萬不近似之職,是猶增重負於幾踣之身,注洪流於已盈之器,摧壓傾覆,可立而待也。設令臣有高才能文章,其爲不幸,正犯燼餘數行缺答曰,省疏具悉卿懇。巳喩予意於前批,何庸多誥?國家用人,貴乎稱才,豈可拘於年齒乎?卿其安心勿辭,從速察職。以上燼餘
上在昌德宮。停常參·經筵。
大殿,政院問安。傳曰,知道。
藥房都提調元斗杓,副提調柳淰啓曰,伏未審夜來,聖候調攝,何如,濕腫出汁幾許,而瘡口,視昨,亦何如?臣等憂慮未弛,敢來問安。答曰,知道。症候已言於醫官矣。
沈世鼎啓曰,今日都摠府入直軍士,當爲中日習射,而祈雨祭齋戒相値,不得爲之之意,敢啓。傳曰,知道。燼餘數行缺
有政。
吏批,行判書洪命夏進,參判尹文擧在外,參議兪棨進,都承旨柳淰進。以崔攸之爲執義,金萬基爲吏曹正郞,李東老爲長連縣監,朴邁爲司僕僉正,徐必成爲刑曹正郞,鄭晢爲掌樂僉正,李端夏爲直講,宋奎淵爲繕工監役,權淑爲禮曹正郞,崔壽徵爲引儀,鄭致和爲內醫提調,張鍵爲兼中學敎授,李亨千爲兼南學敎授,郭世翼爲兼東學敎授,黃中衍爲兼西學敎授,朴長遠爲兼同知義禁,金玉鉉爲尙衣正,李袤爲宗簿正,鄭致和爲平市提調,卜相,〈落點〉鄭維城·宋時烈·洪命夏。以李命聃爲司僕判官,李光稷爲禮曹佐郞,宋之濂爲繕工假監役,金振瀗爲軍器主簿,元斗杓爲左議政,鄭維城爲右議政,鄭太和爲承文都提調。
兵批,行判書許積在外,參判柳赫然將官朔試射進,參議洪處大進。參知元萬石病,左副承旨沈世鼎進,無政事。燼餘數行缺
沈世鼎,以兵曹言啓曰,今日宣傳官·將官等朔試射時,訓鍊都監哨官趙安孝,御營廳哨官朴思齊,未滿四中,依前汰去,何如?傳曰,允。
沈世鼎,以備邊司言啓曰,越境採蔘罪人鄭春同等三名,處決後當爲回咨,而將順付前頭使臣之行矣。得見遠接使·平安監司聯名狀啓,則李一善,問齎咨官已出與否云。齎咨解事驛官一員,各別擇差,今明日內,發行宜當,以此分付該曹·該院,何如?傳曰,允。
權大運,以禮曹言啓曰,迎接都監啓辭,頃者因遠接使呂爾載狀啓,迎勅吉日,更爲推擇,則來五月,自初七日至初十日。燼餘數行缺
又以迎接都監言啓曰,卽見遠接使呂爾載狀啓,李一善,落馬重傷,願得見鍼醫安禮,斯速命送,俾及於定州之間云。而安禮,乃是御醫,何以爲之?敢稟。傳曰,依願送之。
以迎接都監言啓曰,都監郞廳沈玖,本職被論,不得察任,沈玖改差,其代以掌樂正呂曾齊差下,使之察任,何如?傳曰,允。
權大運,以禮曹言啓曰,卽伏見弘文館副校理李敏迪,修撰閔維重等箚曰,伏以臣頃於榻前言,近日事,如老人能遠視而不能近視也。試以缺事言之,朝廷旣以西南癘疫,別遣近臣,設癘祭矣。今者都城中癘氣大熾,坊曲之間,十室五染,間有數家乾淨者,未有一洞全安者。長老之言,以爲近世未有,如以祈禳,爲無是理,則何行於西南,若謂之有是理,則何不行於京師耶?此又能遠視不能近視之驗也。伏望亟命有司,不卜日擧行,仍令各該司,盡其救藥糧廩之方也。且久旱之餘,得此甘雨,生民之慶,上關宗社,群下之喜,曷有其極。唯是病坊諸瘠,覆蓋疎漏,死生水火之中,加之而霑濕,其死必亟,竝命兩倉及惠廳賑給等,諸司分給空石,仍令政院,着實數行缺答曰,省箚具悉。所陳等事,竝令依箚辭施行焉。啓下禮曹,回啓,近日京中癘氣大熾,死亡相繼,極可驚慘。而厲祭,外方則設行,而京中無設行之時,故臣等累次相議而不敢輕請矣。今此儒臣箚論,深合事理,北郊,乃是癘壇,依箚辭不卜日,來二十八日設行,而北郊春秋之祭,例差漢城府堂上行之。今則旣與外方遣官有異,又與常時例行之祭有異,別遣重臣設行似當。李忻勳賢宗子,成台耉曾經侍從臣,俱死於染病,家皆至貧不能成喪,瞻聆莫不傷歎。燼餘數行缺
右議政元斗杓箚曰,伏以臣猥以無似,待罪鼎席,悠泛哺啜,未嘗有絲毫裨益。至於以人事君,大臣之職,而亦未能進一賢能,以贊聖候,常懷愧忸,若不自容。近見銓曹,拘於資級,臨政苟簡,適因登對,略陳區區之懷,伏想□有以槪聖念矣。爲國之道,用人爲大,而用人之術,不可他求,必擇其賢者能者,試之於位,而才有古今,不借於異代,則其中聲望之表著者,皆可隨才,而陞擢之也。惟我列聖,御世致治,固非一道,而其要惟以用人爲急,越次增秩,曾不少惜。當宣祖中興之日,有臣李恒福·李德馨·李元翼,皆以强壯之年,遽登爰立之班,卒能效力艱危,樹勳邦家,先大王之規模宏大,度越千古也。凡所拔擢,不拘常例,當時卿列,皆從睿簡,至以郞署而超授二品者有之,於慮賢才之或未盡收,注擬之或涉苟充,爰命大臣,抄錄可堪擢用者,次第陞秩,今其柄用者,皆此輩也。用人之誠,前代罕有,玆豈非殿下所當法者乎?嗚呼,乏人之歎,莫今日若也。銓衡擬望,隨品皆艱,一窠之差,政官,終日按籍,卒無推移之地,何暇甄別取舍,以循物議乎?苟其資級相當,不計癃耋猥雜,一倂充擬,以致職事墜廢,名器紊淆。以昨日政言之,內醫提調之望,吳竣則年七十六,閔應亨則八十五,冒曉奔走之役,豈其可堪,而亦豈聖朝憫老之義哉?政府必有東西壁,然後方可開座,而東壁則有旨乃除,西壁則因注意無人,不得備員,只有右參贊閔應亨,而老病如許,其何能責以職務乎?言念國事,誠可寒心也。殿下臨御四年,未嘗拔一賢擢一能所用,只循資級之間,其視列聖籲俊之誠,何如也?頃日金佐明之因薦陞授,實爲歉然,而遽因臺啓,旋收成命之刻印銷印,臣竊惜之。佐明,粵目先朝,才望素著,至於特旨擢拜,置諸籌司,則殿下豈可存嫌其間,而遽棄之哉?且臺臣之言,雖欠斟酌,其意則爲慮後弊,其言不可用,而其身則不可斥也。今若還降前命,以示惜才之意,優容言者,示其開納之誠,則豈非大公無偏之道乎?嗚呼,古人全才,雖不可猝求,而槪之一世,豈無可用之士乎?如金壽恒之文雅,李行進之峻潔,朴長遠之淳謹,李曼之幹局,亦可招致也。從二品之乏人,無異六卿,趙復陽·兪棨俱幹賑政,頗有成效,且其文學素優,合於擢用,李惟泰之山林儒望,徐必遠之確守不撓,皆不可不擧也。伏乞聖明深加澄省,如以臣言爲不妄,分付政官,隨闕備擬,殿下亦宜或斷睿衷,或循大臣,惟以得人爲務,毋拘資級,以廣賢路,則片善小藝,皆將起興於觀感之中,人才蔚興,豈不休哉?臣目見銓選艱乏,庶事曠闕,不任愚忱,妄有陳列,惟聖明留意焉。答曰,省覽卿箚。感歎卿之爲國誠忠也。其令該曹擧行,而予亦留心焉。以上燼餘
上在昌德宮。停常參·經筵。
大殿,政院問安。答曰,知道。
藥房都提調元斗杓,提調鄭致和·副提調柳淰啓曰,伏未審夜來,聖候調攝,何如?濕腫幾盡出汁,而瘡口視昨生肌乎?臣等不勝憂慮,敢來問安。答曰,瘡口惡汁,盡爲流出矣。燼餘數行缺
沈世鼎,以義禁府言啓曰,古阜郡守崔寬元情公事,有停刑推議處之敎,而本府以判府事許積上來後,議啓之意回啓。而卽今湖南賑政未畢,本邑事務,必多積滯。況崔寬,帶職在理,爲日已久,所率下人留京之弊,亦不可不慮,而許積上來,遲速難期,不可無變通之擧。令該府速爲議稟,似合事宜。臣以代房,區區所懷,惶恐敢啓。傳曰,依爲之。
權大運,以吏曹言啓曰,才難之歎,自古有之,而乏人之患,未有甚於近日。至於一品之秩,尤爲尠少,相當之員,按簿注擬,未免苟簡,不可無變通之道。卽伏見大臣箚子,實出於以人事君之道,今日之勢,孰有大於此者乎?況所薦之人,皆一時表著者也。本曹惟當依聖敎擧行,而第念超擢之擧,實非常例,政注之間,何敢直爲擬望乎?臨政之時,必有上敎,然後可以奉行矣。且所薦人中,亦不無先後次第之別,更問大臣,各隨其器,以授其職,然後可免虛授之刺,不可不更爲定奪。且所薦諸人,別單書入,自上特命除拜,亦有前例,何以爲之?竝此仰稟。傳曰,竝依此擧行,可也。
又以承文院官員,以都提調意啓曰,越境採蔘罪人處決後回咨,今當專差入送,而末端措語,略爲付標改入之意,敢啓。傳曰,知道。
正言李端錫啓曰,冒出解由,便占官爵,士夫廉恥,已不可責,而與授不宜異罪。尙衣前官,以許出解由,旣奪告身,則冒出之官,理宜同科,不可不隨現懲治,以杜後弊。前僉正李箕徵,請命罷職不敍。師儒之任,非如庶官之比,而近日擬差,間有庸雜之流,尙無糾劾之擧,公議莫不非之。司藝沈玖,曾爲咸鏡都事,沈酗酒色,擧措怪駭,已作人世棄物,而遽叨師儒之任,在泮多士,羞居其下,請司藝沈玖遞差,自今以後,令該曹,師儒,隨闕擇差。燼餘數行缺
掌令李程,持平呂聖齊啓曰,尹善道之包藏陰慝,造爲凶言,欲以戕賊士林,禍人國家,論其罪惡,有浮四凶。當初之貸死投畀,已不快於輿情,而罔悛其惡,益肆凶悖之說,聖上之特命圍籬之命,特出於痛絶防嚴之意,而年前已有勿入審理之命。而今此撤籬之命,特出於意慮之外,豈以善道罔赦之罪,竝擬於冤屈之科,而混施寬減之典乎?討罪懲惡之典,不可少緩,請還收尹善道撤圍籬之命。內獄及內司印信革罷事,論列已久,而兪音尙閟,臣等竊惑焉。頃因諸臣之陳達,自上有今後內司處決罪人,當令載錄於刑曹徒流案之敎,凡在瞻聆,孰不欽歎其宮府一體之盛心也?然而有罪罰者,內司旣已論斷,直配各道之後,只以到配狀,送於刑曹而已,則不但事體之不當,安有革弊之意哉?內司印信之弊,言之久矣。昔在明廟朝,兩司請罷內司印信,明廟從之,至今傳說,以爲美事,豈非今日之所可法者乎?請自今內司印信及內獄,一切革罷。奴婢公事,則付於吏曹,科罪等事,則付於刑曹,移送文書,則以白文着押,一如司鑰輩手本例施行。高陽郡守尹後益,爲果川縣監時,邑內近處,有百餘石落或起或陳之處,因堤堰申飭之擧,役闔境飢民,五六次築堰之後,以其沙石之地,不能儲水,爲一乾池,堤下許多田,則分定村牛,起耕付種,使飢民除草,因作官屯,有主之田,混入其中,而非壬丁以前文書,不許出給,民怨已多。且土木之役,大起非時,因緣營利,罔有紀極,其他政委下吏,種種不治之狀,莫不傳說,已有物議,而未及發矣,換授高陽,出於意外,除目一下,物情驚駭。已試小邑而不治者,不宜移授大邑,以貽生民之怨苦。況高陽,乃西路初站,責應煩夥,非他列邑之比,尤不可付諸此人,請高陽郡守尹後益罷職。贓吏黃瀗之罪惡,國人之所共憤者也。當初貸死定配,亦云失刑,而頃因一時寬典,循例蒙放,實是意外,其時還收之論,出於公議,而率爾停論,將使滿贓之人,還家偃息,贓法之不嚴,職由於此。其在物情,莫不爲駭,請贓吏黃瀗,還發配所,其時停論臺官同副承旨李延年,從重推考。士夫持身,不可不謹,而近來不自檢束,恣意猖披者有之,誠極寒心。前正言丁昌燾,頃於燈夕,與士子數人,乘醉逐娼,夜深之後,徒步而往,突入於於義洞近處武人輩女樂會飮之處,與武人相鬨,有同常漢,詬辱之言,無所不至,傳說藉藉,莫不爲駭,士夫羞辱,孰甚於此?當此減膳撤樂之日,縱酒聞樂,尤極無狀,請前正言丁昌燾,罷職不敍,同往士子及會飮武人輩,令該曹摘發後,武人亦爲科罪,士子令四館施罰。新除授執義崔攸之,時在全南道南原地,請斯速乘馹上來事,下諭。答曰,不允。罷職不敍,科罪施罰事及下諭事。依啓。以上燼餘
上在昌德宮。停常參·經筵。
大殿,政院問安。答曰,知道。
自巳時至未時,日暈日暈兩珥。
藥房都提調元斗杓,提調鄭致和,副提調柳淰啓曰,伏未審夜來,聖候調攝,如何,濕瘡出汁尙爾,瘡口視昨,亦何如?臣等憂慮未弛,敢來問安。答曰,知道。自今日後,勿爲逐日問安。燼餘數行缺
以吳始復爲假注書。
柳淰,以吏曹言啓曰,命下矣,大臣所薦之人,別單書入之意,敢啓。傳曰,知道。
沈世鼎,以賑恤廳言啓曰,上年畿邑田穀,最爲不實,到今根耕之節,種太絶乏,民皆渴悶云,不可無別樣顧濟之擧。本廳所在太二千石,特爲題給,令京畿監司,詳察各色緩急,而及時分給,而待秋除耗收捧上納之意,竝爲分付,何如?傳曰,允。
權大運,以吏曹言啓曰,以禮曹啓辭,北郊癘祭,別遣重臣設行事啓下矣。卽今六卿以上,除有故人外,絶無可擬之人,不得已刑官竝差書入之意,敢啓。傳曰,知道。
傳于沈世鼎曰,明日賓廳開座事,分付。
掌令李程啓曰,尹善道之包藏陰慝,造爲凶言,戕殺士林,禍人國家,論其罪惡,有浮四凶。當初之貸死投畀,已不快於輿情,而罔悛其惡,益肆凶悖之說,聖上之特命圍籬,實出於痛絶嚴防之意,而年前已有勿入審理之命。而今此撤籬之命,遽出於意慮之外,豈以善道罔赦之罪,竝擬於冤屈之科,而混施寬減之典乎?討罪懲惡之典,不可少緩,請還收尹善道撤圍籬之命。內獄及內司印信革罷事,論列已久,而兪音尙閟,臣竊惑焉。頃因諸臣之陳達,自上有今後內司處決罪人,當令載錄刑曹徒流案之敎,凡在瞻聆,孰不欽歎其宮府一體之盛心也?然而有罪罰者,內司旣已論斷,直配各道之後,只以到配狀,送於刑曹而已,則不但事體之不當,安有革弊革之意哉?內司印信之弊,言之,久矣。昔在明廟朝,兩司請罷內司印信,明廟從之,至今傳說,以爲美事,豈非今日之所可法者乎?請自今內司印信及內獄,一切革罷。奴婢公事,則付於吏曹,科罪等事,則付於刑曹,移送文書,則以白文着押,一如司鑰輩手本例施行。高陽郡守尹後益,爲果川縣監時,邑內近處,有百餘石落或起或陳之處,因堤堰申飭之擧,役闔境飢民,五六次築堰之後,以其沙石之地,不能儲水,爲一乾池,堤下許多田,則分定村牛,起耕付種,使飢民除草,因作宮屯,有主之田,混入其中,而非壬丁以前文書,不許出給,民怨已多。且土木之役,大起非時,因緣營利,罔有紀極,其他政委下吏,種種不治之狀,莫不傳說,已有物議。而未及發矣,換授高陽,出於意外,除目一下,物情驚駭,已試小邑而不治者,不宜移授大邑,以貽生民之弊,請高陽郡守尹後益罷職。贓吏黃瀗之當初貸死定配,亦云失刑,而循例蒙放,實是意外,其時還收之論,出於公正,而率爾停論,將使滿贓之人,還家偃息,物情莫不爲駭。請贓吏黃瀗,還發配所,其時停論臺官同副承旨李延年,從重推考。答曰,不允。
禮曹判書洪重普疏曰,伏以臣之病難供職之狀,更不敢仰瀆,而伏聞今番使行之。以下全缺
右議政鄭維城疏曰,伏以臣,本顓劣懵暗,全無識見,不能當世路之二字缺同朝之所共知,聖明亦已洞燭。西樞散秩,猶懼不堪,蹙踖罔措,愧竊公廩,不意新命,復出於人望之外,臣誠驚惶震惕,罔知所以自處也。仍竊伏念相臣之任,上應台躔,下率百僚,調陰陽而成歲功,贊化育而凝庶蹟,國家之治亂,世道之隆替,實係於輔佐之得失,苟非碩德重望,爲世所服者,實難苟充承當。臣於頃年,承乏使事,猝當擢畀,臣固知萬不近似,而適緣事勢迫急,辭不獲已,蒼黃就列,出處之間,初頭進退,已無可論,尸素經年,亦無猷爲,惶恐已極,何意缺變出私門,玷辱名〈器〉,負累縮伏,若無所容。以下全缺答曰,省疏具悉卿懇。嗚呼,卿試觀今日之時勢,比歲大侵,變怪百出,國事日以益非,人心日以益破,大川之將涉,無其津涯,言念及此,若隕淵谷。卿以宿德重望,何不念及於此,而以年久微瑣之事,控辭若是乎?深念國事之悶迫,客使之將到,安心勿辭,速出論道,以副朝野之望。以上燼餘
上在昌德宮。停常參·經筵。
柳淰啓曰,當此勅行臨迫之日,本院事務有加於常時,而廳中位不齊,未有甚於近日也。右副承旨李惟泰在外,同副承旨李延年被論出去,不爲仕進,已至五日,出納之際,事甚苟簡,同副承旨李延年遞差,政官牌招,開政差出之地,何如?傳曰,允。以下全缺
柳淰啓曰,以備邊司草記義州府尹卽日差出事,允下矣。政官卽爲命招開政之意,敢啓。傳曰,知道。
掌令李程,持平呂聖齊啓曰,卽伏見掌令慶㝡引避之辭,還收尹善道撤圍籬之請,至謂可以停啓,敢生沮遏之計,何其不有公議,一至於此哉?善道之包藏禍心,造爲凶言,罪在罔赦,此臣等所以口舌力爭,而不知止者也。宰相曰可,臺諫曰不可,謂不害於論事之體,而執以爲言,臣等竊未曉其意也。且伏聞相臣,以年少不解事之人,冒居臺閣,陳達於榻前云,雖未知指斥何人。而以臣等無似,忝居臺職,不解事之誚,焉得免乎?決不可一刻仍冒於臺次,請命遞斥臣職。答曰,勿辭。
沈世鼎啓曰,掌令李程,持平呂聖齊,再啓煩瀆,退待物論矣。傳曰,知道。
有政。吏批,判書洪命夏進,參判尹文擧在外,參議兪棨進,行都承旨柳淰進。
兵批,判書許積在外,參判柳赫然進,參議洪處大·參知元萬石進,左副承旨沈世鼎進。
傳于吏批曰,禮曹判書,從二品中加望。
以鄭載嵩爲典籍,崔元立爲居昌縣監,姜錫圭爲古阜郡守。此下燼缺
政院啓曰,以備局草記,義州府尹,卽日差送事,允下矣。政官卽爲牌招,開政之意,敢啓。傳曰,允。當在有政之上
大臣·備局堂上引見入侍時,左議政元斗杓所啓,右參贊閔應亨,年今八十五矣,豈能隨參於凡公事乎?前頭弘文錄合坐,亦難爲之矣。領議政鄭太和曰,史官取才,亦必有政府西壁,然後方可爲之矣。上曰,政府參贊,今日政,差出,可也。太和曰,臣黽勉行公,衰病轉深,而本職之外,兼帶亦多矣。司僕寺·宗廟署·司譯院提調之任,俱非閒漫,勢難堪任,此三提調,先爲減下,則庶得扶持供職。而泛然陳疏,恐難蒙允,故玆不避煩瀆,陳達於榻前矣。上曰,卿辭至此,司譯院提調,當勉副焉。吏曹判書洪命夏曰,本曹之事。必有郞廳而後,可以商確薦擬,收用人才,而自前本曹郞官,雖或差出,旋卽遞免,郞廳之曠闕已久,事極可悶矣。今後本曹郞官呈旬之擧,一切防塞,俾無如前數遞之事,何如?大司諫金宇亨所啓,崔寬之事,政院旣請議啓,而時無回啓之擧云。當此賑政未畢之時,本郡之曠官已久,殊甚可慮。且聞其曲折,崔寬亦不無所失,似當遞改,趁卽差出其代矣。太和曰,姑以拿推之代,差出,似可矣。上曰,崔寬遞差,其代今日政差出。掌令慶㝡所啓,臣久在服制中,不得與同僚相會,故近日本府論啓之事,間未豫知矣。今日旣得入侍,前啓竝當連啓,而其中尹善道撤圍籬之事,則臣之愚意,以爲頃者審理時,老成大臣間,以爲可者,必出於十分參酌之意也。及至成命旣下之後,因請還收,未知其爲必當也。況令爭執已久,可以停論,而拘於體例,未得與同僚可否相議,臣不可獨爲停啓。臣之愚見如此,亦不得連啓,何敢晏然?且相臣陳達年少不解事之人,冒居臺閣之弊,雖非指斥臣身,而其言正謂如臣者比也,尤不可一刻仍冒。請命遞斥臣職。上曰,勿辭。
同副承旨李延年上疏。大槪,嚴召之下,不得不趨詣闕下,而情勢狼狽,決難仍冒,亟賜鐫免,以謝公議事。答曰,省疏具悉。別無可引之嫌,爾其勿辭,從速察職。以上朝報
上在昌德宮。停常參·經筵。
巳時,太白見於午地。內下日記
藥房提調鄭致和,副提調柳淰啓曰,伏未審夜來,聖候調攝,何如,瘡口尙無完合之漸乎?昨日久御便殿,引接臣僚,恐有添傷之患,臣等不勝憂慮,敢來問安。答曰,知道。別無添傷之患,而瘡口之孔大,可容榛子矣。
政院啓曰,同副承旨李延年,昨日承召,來到闕外,陳疏退去,今日又不仕進。延年情勢,雖有所不安,疏批旣下,則其在分義,不可一向退伏。況本院非閒漫之地,僚員之不齊,未有甚於近日,出納之際,事多苟簡,同副承旨李延年,卽爲牌招,使之察任,何如?傳曰,允。
弘文館啓曰,兩司竝引避退待,本館,當爲處置,而同僚除在外外,副校理臣李敏迪,副修撰臣任翰伯,間有難便之意,不敢可否,修撰臣閔維重,與掌令李程,爲妻四寸親,法當相避,不得處置之意,敢啓。傳曰,知道。
政院啓曰,卽見弘文館草記,則兩司引避之員,本館當爲處置,而或有難便之事,或有相避之嫌,不敢處置云。臺官處置,不可遲滯,大司諫閔鼎重牌招肅拜,使之趁卽處置,何如?傳曰,允。
正言李端錫啓曰,臣於世務,都不通曉,而旣參言地,苟有所聞,則隨事陳達,亦其職分之不可已者也。逃軍之弊,八路同然,而至於海西,徵之隣族,隣族不保,則稱以田耕,作案徵布,爲一道病民之大弊。雖以大典言之,無主田移給他人條云,有軍役者死亡移徒,則及替立者,逃軍田土執耕者之徵布,猶有所據,而執耕者,不能保存,又從以逃之,則又奪其人之田,錄之田耕案,勒捧價布,窮民怨咨,有不勝言,而此豈王政之所可忍哉?臣之據實論啓,只是欲除軍民一分之弊,而不自覺其陷於不解事之罪矣。以臣無似,冒居臺閣,重被大臣之斥,臣當登時自列,而家在僻遠,聞知最晩,經宿之後,今始來避,臣罪尤大,何敢晏然仍冒。請命遞斥臣職。答曰,勿辭。
右議政鄭維城上疏。大槪,冒死更申前懇,乞賜鐫免事。答曰,省疏具悉卿懇。纔已竭予意於前後之批矣。卿其諒予至意,速出行公,以副上下之望。
右參贊閔應亨上疏。大槪,缺答曰,省疏具悉。頃日陳達之言,豈有私於龍哲哉?雖有彼此供辭間云云之說,奚足介意。卿其安心勿辭焉。且卿辭至此,本職當勉副矣。
上在昌慶宮。停常參·經筵。
自辰時至申時,日暈。內下日記
政院啓曰,遠接使·平安監司聯名狀啓,去二十六日成貼,而卽刻始爲來到,撥路之稽滯甚矣。當該撥將,査出治罪事,令備局分付,何如?備局謄錄
吏房承旨啓曰,傳曰,贊成差出事,親承傳敎,而今日政,又何不爲差出耶,傳敎矣。問于政官,則吏曹判書以爲前日入侍時,親承下敎,而精神昏耗,贊成·參贊之間,不能分明記憶,退與參議相議,則亦不能的記,欲待擧條啓下差出,故前日政,不得差出矣。昨伏見擧行條件,則參贊差出啓下,故今日政,參贊一員,僅得備擬差出矣。今承下敎,不勝惶恐云矣,敢啓。傳曰,知道。今日政,贊善差出擧行條件,亦爲付標,可也。
吏批,以司謁啓曰,贊成差出事,命下矣。贊成,乃貳公也。非如參贊之比,而正從一品中可合之人甚少,不得備三望以入之意,敢啓。傳曰,知道。吏曹謄錄
義禁府啓曰,以政院啓辭,古阜郡守崔寬,帶職在理,爲日已久,所率下輩留京之弊,亦不無慮,而判府事臣許積,上來遲速難期,不可無變通之擧,令該曹速爲議稟,似合事宜。傳曰,依此爲之事,命下矣。莫重議處公事,似難容易議讞,而今則古阜新郡守,已爲差出,非帶職在理之比,姑待判府事臣許積上來後,議啓,何如?傳曰,允。禁府謄錄
漢城府啓曰,以司憲府啓辭,允下矣。卽令當部,一一査報,則東部主簿邊翊漢牒呈內,前部將張羽瀛,幼學尹善履·河重圖·河命圖等,果爲會飮,而幼學金晉亨·洪億等,追往同參的實云。令攸司處置,何如?傳曰,允。
政院啓曰,兩司多官,退待已久,尙未處置,事甚未安,而大司諫閔鼎重疏批未下,不得處置,新除授持平李光稷,似當卽爲牌招肅拜,使之處置,何以爲之?敢稟。傳曰,竝牌招處置,可也。
政院啓曰,端午帖製進時,必須命招大提學出韻,仍爲科次矣。再明則迎勅習儀相値,明日當爲製進,而大提學金壽恒,疏批未下,明日牌招,何以爲之?敢稟。傳曰,明日牌招,可也。
大司諫閔鼎重啓曰,正言李端錫,引嫌而退,當初啓辭,上款欠詳,而欲矯民弊,大意固好,不可以此輕遞言官,請正言李端錫出仕。答曰,依啓。
持平李光稷啓曰,尹善道還收撤圍籬之命事,內司印信革罷事,高陽郡守尹後益罷職事,贓吏黃瀗還發配所事措辭見上,掌令慶㝡·李程,持平呂聖齊,竝引嫌而退。凶人之罪,漸殺,臺閣之論,方張,而必欲自異於公議,强爲無事中引嫌。又不明言其意見,至於援引借重終以成命旣下爲辭,多費心力,擧措無據。國家之置臺閣,所以寄耳目之責也,未必人人皆賢,言言皆是,而自古君上,必養其直氣,不欲摧折,而今乃混說泛稱,指以年少不解事等,顯示輕蔑,俾多官皆懷不安,竊恐從此啓人主輕視臺閣之心,臣未知其可也。旣是泛說,則其在臺閣有何可避,欲阻公論,責有所歸,請掌令慶㝡遞差,掌令李程,持平呂聖齊,竝命出仕。答曰,不允。處置事,依啓。
有政。吏批,判書洪命夏進,參判尹文擧在外,參議兪棨□承旨□進。兵批,判書許積□,參判柳赫然□,參議洪處大□,參知元萬石□,承旨缺□金始振爲左副承旨。
大司諫閔鼎重上疏。大槪,冒昧陳懇,乞遞臣職,仍治臣罪事。答曰,省疏具悉。此非深嫌之事,爾其勿辭,從速察職。
大提學金壽恒上疏。大槪缺答曰,省疏具悉。已諭予意於前後之批,何庸多誥?安心勿辭,速出察職,以副予意。郞廳李壽鳳校。郞廳朴玶書。
上在昌德宮。停常參·經筵。
備邊司啓曰,得接遠接使·平安監司聯名狀啓,則勅使入京査問時,義州地方官及印文中名付之人,一處憑處云。各人等若不前期捉來,則不無臨時窘急之事,李末乙生·盧永祿等二人,亦爲急速押直上送之意,本道監司處,以撥上行會,何如?傳曰,允。備局謄錄
藥房都提調元斗杓,提調鄭致和,副提調柳淰啓曰,伏未審數日來,聖候調攝,何如,瘡口幾許生肌,而尙無完合之漸耶?臣等憂慮未弛,敢來問安。答曰,知道。瘡根已出,其孔漸大,今付萬病膏,而新肌痛勢,頗加矣。
吏曹啓曰,臺諫有闕,政事,何以爲之?取稟。傳曰,明日爲之。
義禁府啓曰,以刑曹啓辭,文化囚逆賊緣坐人逃躱者之妾莫德,令義禁府稟處事,命下矣。莫重罪囚,臣等以次官,不敢容易議處,待判府事臣許積上來後,議啓之意,敢啓。傳曰,知道。禁府謄錄
政院啓曰,議政府右贊成宋時烈,時在忠淸道懷德地,乘馹上來事,下諭,何如?傳曰,允。
正言李端錫啓曰,庸下如臣,言事不詳,重被非斥,理宜遞免,而處置請出,實是意外,召牌降臨,義當趨詣,而素患疝症猝劇,昏倒不省,病勢情勢,一味狼狽,竟未祗赴,經宿之後,今始來避,逋慢之罪,益無所逃。請命遞斥臣職。答曰,勿辭。
持平李光稷啓曰,昨日聽批之後,下吏稱有議處傳旨,臣未暇詳察,泛然着署矣。其中兵曹正郞宋奎濂,卽臣之同壻也。在法當避,而全不覺悟,臣之昏謬之失著矣,不可仍冒,請命遞斥臣職。答曰,勿辭。
大司諫閔鼎重啓曰,正言李端錫,引嫌而退,情勢之不安,疾病之猝劇,雖云如此,有召不赴,在法宜遞,請命遞差。答曰,依啓。
府啓,尹善道還收撤圍籬事,內司印信革罷事,高陽郡守尹後益罷職事,贓吏黃瀗還發配所事,措語竝見上持平李光稷,引嫌而退,被推諸人,一紙議處,未及覺察,適出偶然,事甚微細,何必爲嫌?請命出仕。答曰,不允。處置事,依啓。
持平呂聖齊上疏。大槪,陳情乞遞事。踏啓字。以上朝報
上在昌德宮。停常參·經筵。
巳時,太白見於午地。內下日記
藥房都提調元斗杓,提調鄭致和,副提調柳淰啓曰,伏未審夜來,聖候調攝,何如,瘡口新肌,痛勢視昨,亦何如?且伏聞鍼醫所傳之敎,右邊眼胞上下,微有浮氣,內眥白晴,亦有赤暈之氣,趁卽入診後,進藥受鍼,方可議定,臣等敢來問安,竝此仰稟。答曰,知道。更觀數三日,受鍼,似可。內局謄錄
兵曹啓曰,北兵使有闕,依近例,令備邊司議薦,何如?傳曰,允。備局謄錄
迎勅都監啓曰,迎勅之日,來十四日最吉,而以路程記觀之,則十一日當爲入京云。故十一日十四日間,觀勢進退事,纔已下諭矣。卽見儐臣狀啓,則勅使到安州,留一日,必欲十二日入京,似無動聽之勢云。如不得更爲周旋,則以十二日迎勅之意,遠接使處回移,何如?傳曰,何其不察甚耶?如或加留一日,則以十三日迎勅之意,更爲回移乎?旣不擇吉日,則令遠接使,十二日十四日間,觀勢定日馳啓之意,回移,似合得宜矣。
又啓曰,以遠接使馳啓,十二日迎勅草記,傳曰,何其不察甚耶?如或加留一日,則以十三日迎勅之意,更爲回移乎?旣不擇吉日,則令遠接使,十二日十四日間,觀勢定日馳啓之意回移,似合得宜事,傳敎矣。勅行路程記,初以十一日入京,排日,而到安州留一日,不欲更留於他站,以十二日勒令入京,儐臣,使差備譯官,多般開諭,而不爲動聽云。如不得更爲周旋,則勢將十二日迎勅,故以此意覆啓,而措語未瑩,致勤聖敎,不勝惶恐。依聖敎令儐臣,觀勢定日馳啓之意,回移,何如?傳曰,允。迎接都監謄錄
有政。吏批,判書。缺當考
吏批啓曰,會寧府使,今當差出,而職秩相當者乏少,武弁堂上中,曾經閫帥者,及本道守令中可合人竝擬,何如?傳曰,允。
以郭齊華爲持平,閔應騫爲會寧府使,李東溟爲掌令,李端夏爲正言,任翰伯爲修撰,柳錫昌爲金溝縣令,慶㝡爲慶尙都事。吏批謄錄及政軸
府啓,尹善道還收撤圍籬事,內司印信革罷事,高陽郡守尹後益罷職事,贓吏黃瀗還發配所事,措語竝見上新除授持平郭齊華,時在全南道康津地,請斯速乘馹上來事,下諭。答曰,不允。下諭事,依啓。朝報
上在昌德宮。停常參·經筵。
午時至酉時,日暈。
孝宗宣文大王忌辰齋戒。
備邊司啓曰,政院啓辭,勅使接見時說話,依前書入,而措語必多疎漏之處。義州事,若有酬應之擧,則不可不豫爲講定,令廟堂詳審講論,以備睿覽,何如?傳曰,依啓事,命下矣。初頭接見時,循例說話,依政院條例施行宜當,而至於今番義州之事,則彼若發端,以邊民愚頑,屢犯禁令,前後抵罪者,非止一再,而猶不懲艾,復有此擧,殊甚慚愧云云。此外說話,似當臨時隨聞隨答,敢啓。答曰,知道。備局謄錄
兵曹判書許積上疏。答曰,省疏具悉卿懇。已悉予意於下諭之辭,何用多誥?客使入京,其期不遠,而且有所關之事云。卿受恩先朝,多所經過於其間,朝家所恃者,不越乎卿一人,而卿在鄕曲,杳無上來之期,卿胡忍忘耶?須體至意,安心勿辭,急速上來,俾無國事失機之患。
禮曹判書金佐明上疏。答曰,省疏具悉卿懇。卿才允合,僉意可見,予何多誥?安心勿辭,從速察職。
大司憲宋浚吉上疏。答曰,省疏具悉。葬事旣退於冬間,趁此上來,正其秋也,何惜乎一翻然,而使予心鬱鬱焉大有所失耶?體予前後之批,安心勿辭,從速上來,以副渴望。所辭本職,客使將至,今姑勉副卿意焉。卿其須體予懷,毋負企望。以上內下記草
禮曹判書金佐明上疏。大槪,新授職資,竝命還收,以重名器,以安微分事。批答在上
上在昌德宮。停常參·經筵。
孝宗宣文大王忌辰。
藥房都提調元斗杓,提調鄭致和,副提調柳淰啓曰,伏未審數日來,聖候調攝何如,瘡口新肌,痛猶未減歇,而右邊眼胞,上下微浮,內眥白晴赤暈,視前加減,亦何如?臣等憂慮未弛,敢來問安。答曰,知道。別無加減矣。內局謄錄
迎接都監啓曰,卽見遠接使狀啓,則李一善言內,兩站雜戱,京中儺禮,竝爲勿設云。儺禮廳則卽爲停罷,各道呈才人,亦爲放送之意,敢啓。傳曰,知道。迎接都監謄錄
上在昌德宮。停常參·經筵。
巳時,太白見於午地。內下日記
迎接都監啓曰,卽見儐臣狀啓,則勅使以十一日入京之意,丁寧言說云。昨日冒雨作行與否,雖未的知,彼旣以十一日爲定云,依此待候之意,分付,何如?傳曰,允。迎接都監謄錄
掌令李東溟啓曰,臣之庸陋,最居人下,猥荷洪造,累玷臺閣,未有一言,以塞官責,羞辱淸朝,固已多矣。意外新命,又及於已試無似之身,臣誠惶駭悶蹙,無知所以自措也。且臣頃忝本府,擧劾崔文湜搆誣使命之罪,及見大臣箚子,則至以爭相稱譽,媚說納功,私意橫流,護黨成習等語,顯斥而深攻之,如許除目,不但人之不忍受,而爲罪人,亦不可以此加諸人者也。蓋文湜之逞其私忿,構捏李䎘,本道之査覈,旣未能掩其實狀,廟堂議啓,亦分其是非而處之,則其間事狀,不難知矣。國家之所以維持一世,綱紀四方者,唯有體統存焉耳。無論事之輕重大小,一有所懷,則將來之弊,有不可勝言。臣之所論,只在於痛時俗之薄惡,惜事體之乖傷而已,豈料情外之斥,乃至於此哉?可欺以其方,君子之或不能免焉,校人之所誑,本無損於子産之聰明,則文湜之欺罔,臣豈有必從之理,而其在大臣,亦有何所歉哉?若使臣不劾文湜而後,方可免媚說納功之譏,請罪李䎘而後,乃不爲私意護黨之歸,則亦非大臣勉勵群工之道也。設令臣,嗜利無恥,惟欲媚說於人,則抑未知大臣之於小官,其地位輕重,果如何哉?此尤臣之所未曉,而竊自慨惜者也。臣不欲索言,以備敬讓之道,而旣被峻斥,決不可冒恥抗顔於臺閣之列,請命遞罷臣職。答曰,勿辭。
吏曹啓曰,臺官有闕,政事,何以爲之?取稟。傳曰,明日爲之。
府啓,尹善道還收撤圍籬事,措語見上內獄及內司印信革罷事,論列已久,而聖明每以不允爲敎,一向牢拒,臣竊惑焉。殿下爲一國之君主,治一國之民庶,如有犯罪之人,則勿論內外,惟當一付之攸司,以法治之而已,何必別設內獄,以備宮府一體之政乎?內司之弊,言之已久,而今不能直請革罷,只請去其印信,此甚微細,有何所難,而殿下於靳聽納,其視明廟快從兩司之請何如哉?內間形勢,臣雖未能詳知,而以臣愚昧,決知其罷之極不難也。如使四方之人,聞殿下之不準此請,而或疑殿下,不能打破一箇私字,則豈不有累於聖德乎?請自今內獄及內司印信,一切革罷,奴婢公事,付於吏曹,科罪等事,則付於刑曹,移送文書,則以白文着押,一如司鑰輩手本例施行。贓吏黃瀗還發配所事,措語見上掌令李東溟,引嫌而退,當初擧劾,欲存事體,情外被斥,有何所嫌?請命出仕。答曰,亟停勿煩,出仕事。依啓。
禮曹判書金佐明上疏。大槪,更陳危懇,乞收新命事。答曰,省疏具悉。已諭予意於前疏之批。且客使之入京,亦在不遠,卿其安心勿辭,從速察職。
京畿監司書目,校理吳始壽上疏上送事。答曰,省疏具悉。爾其勿辭,救護母病,從速察職。
副提學趙復陽上疏。大槪,缺答曰,省疏具悉。爾其勿辭,從速察職。以上朝報
上在昌德宮。停常參·經筵。
巳時,日暈,太白見於午地。內下日記
藥房都提調元斗杓,提調鄭致和,副提調柳淰啓曰,伏未審數日來,聖候調攝,何如,瘡口新肌痛勢,與眼胞微浮,白晴赤暈等候,視前無加減乎?頃有更觀數三日受鍼似可之敎,而若受鍼入診,可以議穴,臣等敢來問安,竝此仰稟。答曰,知道。內局謄錄
備邊司啓曰,禮曹啓辭,迎勅翌日,當有仁政殿權停例,頒敎之擧,而取考謄錄,則辛卯年及上年五月頒詔勅使時,詔書中,無頒赦之語,故本朝頒敎,竝皆權停矣。今番詔書中,亦無頒赦之事,則本朝頒敎一款,似當依上年例爲之,而臣曹不敢擅便,令廟堂議處,何如?傳曰,允事,命下矣。今來詔書中,旣無頒赦之語,赦宥一節,雖不當擧論,彼已稱慶布告,若止於受而置之,則似涉埋沒,迎詔翌日,只行頒敎之禮宜當,以此分付擧行,何如?傳曰,允。備局謄錄
有政。吏批,判書洪命夏習儀進,參判尹文擧在外,參議兪棨進,□承旨□進,□。
吏批啓曰,判書以習儀進去,參判在外,小臣獨政未安,何以爲之?敢稟。傳曰,只出緊任。
以南九萬爲獻納,金壽恒爲大司憲,平雲君俅爲司饔提調,平林君李元敬·海陵副守特龍·西溪令炯淑·蓬城令炯仲·蓬興令炯佐·西昌令炯彬·丹川副令景虎·瑞原監敬訓·花城監元憲·平城監孝憲·濟寧監達胤竝單付,江華留守兪㯙,今加嘉義,前郡守金國標,今加通政事,承傳。以上吏曹謄錄及政軸
政院啓曰,今日迎勅習儀時,兩司官員,當爲進參,而大司諫閔鼎重,以病陳疏到院,勅行臨迫之故,雖不得捧入。聞其病勢頗重,似難進參於今日習儀。諫院無他進參之員,正言李端夏,卽爲牌招肅拜,何如?傳曰,允。
又啓曰,前會寧府使柳汝,拿來事命下,而六鎭守令,與他守令有異,依近例交代後拿來,何如?傳曰,允。
持平李光稷啓曰,新除授大司憲金壽恒,卽臣之妻同生娚也。法當相避,請命遞斥臣職。答曰,勿辭。
府啓,尹善道還收撤圍籬事,內司印信革罷事,贓吏黃瀗還發配所事。措語竝見上持平李光稷,引嫌而退,相避之法,在下當遞,請命遞差。答曰,不允。遞差事,依啓。
司諫李□啓曰,臣爲見老母,往在臣兄益山縣任所,不意恩命,遽出夢寐之外,臣祗承驚惶,措躬無地。第臣以前任光州時,笠嚴山城糶穀事,方在推勘中,不可因在臺官,請命遞斥臣職。答曰,勿辭。
院啓,新除授獻納南九萬,以賑恤御史,時在慶尙道,請斯速乘馹上來事,下諭。答曰,竣事後,自當上來,姑勿下諭。
辰時,以上朝報大殿受鍼時,都提調元斗杓,提調鄭致和,副提調柳淰,醫官鄭後啓·尹後益·崔有泰·金萬直入侍。受鍼穴處〈?〉,大殿受鍼後,政院·玉堂·二品以上·六曹問安。答曰,知道。朝報
上在昌德宮。停常參·經筵。
仁祖純孝大王忌辰齋戒。
藥房都提調元斗杓,提調鄭致和,副提調柳淰啓曰,伏未審夜來,受鍼後聖候,何如?今日亦當受鍼,臣等敢來問安,竝此仰稟。答曰,知道。
大殿受鍼後,藥房問安。答曰,知道。
卯時受鍼時,都提調元斗杓,提調鄭致和,副提調柳淰,醫官鄭後啓·尹後益·崔有泰·金萬直入侍。內局謄錄
兵曹啓曰,本曹郞廳八員內,三員則館所進去,三員則蛟龍旗·標旗·黃龍亭差備進去,一員則守宮,餘存一員,迎勅時當爲侍衛,而佐郞尹晢,以接慰官未還,尹晢改差,擧動前,令該曹以在京無故人,口傳差出,何如?傳曰,允。吏曹謄錄
迎接都監啓曰,義州罪人二名,卽刻入來,姑令刑曹囚禁以待。且遠地之人,必無朝夕資食之路,依頃年北人例,令該司饋食之意,分付,何如?傳曰,允。迎接都監謄錄
吏曹口傳政事,以朴世堂爲兵曹佐郞。
掌令李東溟啓曰,臣狼狽顚頓,只俟罷斥,意外請出,召牌臨門,臣雖無狀,豈不知行不俟駕之義?而自念情勢,萬分悶蹙,有不敢抗顔復出,而又猝患暑瘧,症勢益劇,欲起還仆,終未自力,連慢之誅,因已難逃。而當此淸齋靜攝之日,又復瀆擾,臣之罪戾,至此尤大。請命遞斥臣職。備忘記,傳曰,昨者掌令李東溟引避之辭,極其怪妄。若無彼此之意,則自有公論,雖云情勢之不安,平心說話,亦可辨明,乃以怒氣盛言,侵侮大臣,不遺餘力,少無敬之之意,其不識事理,虧損體面,莫此爲甚。掌令李東溟遞差。
掌令李程啓曰,卽伏見昨日掌令李東溟引避之辭,備忘之敎,臣不勝瞿然之至。東溟避辭,蓋欲明其情外之斥,遣辭之間,雖不免支蔓,究其本意,則自陳情勢而已,非出於侵侮大臣,故敢請出仕矣。殿下旣允處置之啓,今於再避之辭,遽下嚴旨,至以怪妄爲敎,而特遞其在待臺閣之道,無乃太薄乎?臣旣有處置乖當之失,決不可晏然因冒,請命遞斥臣職。答曰,勿辭。以上朝報
上在昌德宮。停常參·經筵。
仁祖純孝大王忌辰。
藥房都提調元斗杓,提調鄭致和,副提調柳淰啓曰,伏未審夜來,聖候調攝,何如?今日又當受鍼,臣等取來問安,竝此仰稟。答曰,知道。
大殿受鍼後,藥房問安。答曰,知道。
卯時受鍼時,都提調元斗杓,提調鄭致和,副提調柳淰,醫官鄭後啓·尹後益·崔有泰·金萬直入侍。內局謄錄
備邊司啓曰,勅使行中所齎咨文,若於初日接見茶禮時,出傳,則自上覽訖,當有酬酢之語,別紙書入,以備睿覽之意,敢啓。傳曰,知道。備局謄錄
迎接都監啓曰,卽接遠接使呂爾載狀啓,則勅使以本月十一日入京爲定,而但迎勅吉時,同日卯時巽時兩時中,停當事,令首譯等從容詳探,欲爲開諭而不得其便,尙未定奪云。似是李一善提起上年事,以爲操縱之地,故舌官輩,亦不敢發言之致,依狀啓定以卯時,臨時周旋,勢所不已,以此回移,何如?傳曰,允。迎接都監謄錄
大司憲金壽恒啓曰,掌令李程,引避而退,當初請出之啓,旣賜允兪,則到今雖有特遞之命,處置臺官,有何乖當之嫌?請掌令李程出仕。答曰,依啓。
右議政鄭維城箚子。大槪,乞遞職名,以謝人言事。答曰,省箚具悉卿懇。年少輩無識怪妄之言,何足掛諸齒乎?卿其安心勿辭焉。
午時,白雲一道如氣,自東方直至西方,長十餘丈,廣尺許,良久乃滅。未時申時,日暈。以上朝報
上在昌德宮。停常參·經筵。
巳時,太白見於午地。內下日記
太宗恭定大王忌辰齋戒。
藥房都提調元斗杓,提調鄭致和,副提調柳淰啓曰,連爲累次受鍼,伏未審夜來,聖候調攝,何如?臣等憂慮未弛,敢來問安。答曰,知道。無事,今後勿爲問安。內局謄錄
備邊司啓曰,得見遠接使呂爾載馳啓,則李一善所言,與前有異。擧論監·兵使之外,至於義州中軍,亦當推問云云。彼所恐喝之言,雖不可準信,到京之後,或有推捉之擧,則日字漸至稽遲,義州其時中軍,使之騎撥來待宜當,以此分付平安監司,何如?傳曰,允。
又啓曰,義州罪人,先爲入來者,二名,令刑曹詳問當初越去被捉曲折,與所志辭緣,及到瀋供招之如何,使之語無顚錯,然後就供於査問之際宜當,在前亦有如此之例,卽爲分付擧行,何如?傳曰,允。備局謄錄
義禁府啓曰,勅使館所各門把守,及勅使出入時,禁喧假都事五員,書吏五人,令該曹依前差定,何如?傳曰,允。禁府謄錄
吏曹啓曰,接慰官尹晢,時無職名,令該曹口傳付軍職,何如?傳曰,允。吏曹謄錄
上在昌德宮。停常參·經筵。
太宗恭定大王忌辰。
領中樞府事李景奭箚子。答曰,省箚具悉卿懇。卿之意見,實合急務,當令有司,速爲擧行焉。
吏曹參判尹文擧上疏。答曰,省疏具悉。卿之所患,雖云宿病,豈無少差之時乎?安心勿辭,從速上來察職。內下記草
政院啓曰,傳曰,兵曹判書許積上來事,下諭已久,而何至今不來耶?可趁明日擧動前入來耶事,命下矣。下諭齎去下人,初八日廻來言,許積將以初七日乘船上來云,計其行,當於昨日間到京矣。今聞行到驪州地甓寺,病勢沈重,不得前進,將欲陳疏上送云,其勢似難於擧動前入來矣。傳曰,病勢雖云如此,非如冬節之比,趁査前入來,進參之意,急速分付。以上朝報
上在昌德宮。停常參·經筵。
慕華館迎勅擧動時,大駕入幕次後,藥房問安。答曰,知道。
還宮後,藥房問安。答曰,知道。內局謄錄
迎接都監啓曰,卽刻勅使,來入館所之意,敢啓。傳曰,知道。
又啓曰,今日爲始,各色郞廳,依例直宿之意,敢啓。傳曰,知道。
又啓曰,使差備譯官,依例請行見官禮,則勅使以爲,今番則除禮宜當云,敢啓。傳曰,知道。
又啓曰,勅使入館後,翌日例行下馬宴矣。明日下馬宴,依禮曹啓下,以親臨請行乎?敢稟。傳曰,依爲之。
又啓曰,勅使會于一處,使差備譯官,送言于臣等曰,速爲結棚於開春亭北,而比前高且廣濶,宜當云。依其言分付之意,敢啓。傳曰,知道。
又啓曰,不緊差備放送之意,定奪於大通官,各樣差備軍中,姑放三十三名,永放四十名矣,敢啓。傳曰,知道。
又啓曰,明日下馬宴,以親臨之意,令差備譯官措辭請行,則勅使以爲,非但自上纔經迎勅之禮,慮有勞動之患,俺等遠路驅馳之餘,亦甚憊困,明日則願勿親臨,此後豈無拜謁之日乎?宴床若分入各房,則可以安心受食云矣,敢啓。傳曰,依所言擧行,似可。
又啓曰,明日下馬宴,自上勿爲親臨,宴床分入各房事草記,傳曰,依所言擧行似可事,傳敎矣。取考前例,下馬宴,自上因彼言不爲親臨,則翌朝別遣中使,以不敢强拂客使之意,未得親行宴禮,不勝缺然等語,措辭致問。又遣大臣請行宴禮,其在待客之道,似無未盡之事,今番亦依此爲之乎?竝此敢稟。傳曰,然則依前規擧行,可也。
又啓曰,卽者提督,使差備譯官張炫,送言于臣等曰,今番査問之人,義州府尹之外,某某人又爲拿來耶?俺不可不先知云。臣等答曰,越犯被捉人,與所志名付人及把守將等,亦將拿來以待云爾,則又送言曰,今日接見時說話,都監必未及聞知矣。府尹之下,又有把守次知之人云,以語意觀之,則似指中軍與兵房軍官,而聞張炫之言,則行路中每以兵房軍官,不得無事爲言云。令備局趁速稟處,何如?傳曰,允。以上迎接都監謄錄
備邊司啓曰,迎接都監啓辭,卽者提督,使差備譯官張炫,送言于臣等曰,今番査問之人,義州府尹之外,某某人,又爲拿來耶?俺不可不先知云。臣等答曰,起犯被捉人,與所志名付人及把守將等,亦將拿來以待云爾,則又送言曰,今日接見說話,都監必未及聞知矣。府尹之下,又有把守次知之人云,以語意觀之,則似指中軍與兵房軍官,而聞張炫之言,則行路中,每以兵房軍官,不得無事爲言云。令備局趁速稟處,何如?傳曰,允事,命下矣。義州其時中軍,騎撥上送事,已於數日前分付,必不多日內上京,而提督之意,又在於兵房軍官,則不可不竝爲來待,亦速從撥上罔夜馳送之意,平安監司處,火急行會,何如?傳曰,允。備局謄錄
有政。吏批,判書洪命夏服制,參判尹文擧在外,參議兪棨進。承旨□□進。
吏批啓曰,判書服制,參判在外,小臣獨政未安,何以爲之?敢稟。傳曰,只出緊任。
以元萬里爲持平,安後說爲副修撰,朴敬祉爲兼鏡城都護府使,安縝爲掌令,吳斗寅爲司諫。以上吏曹謄錄及政軸
府啓,尹善道還收撤圍籬事,內司印信革罷事,贓吏黃瀗還發配所事,措辭竝見上近來都城內染病之熾盛,實前古之所未有也。方痛之人,所當一一出置於活人署,俾不與人相雜可也。今聞東關王廟近處路傍左右,連結病幕,其數甚多,往來行人,穿過其中,傳染之患,勢所必至。且端午陵寢祭物及香祝陪往之時,亦由此路,觸犯穢氣,事極寒心,漢城府及該部,不能致察禁斷,請當該官員,竝從重推考,病人則盡爲移該署。答曰,不允。末端事,依啓。
院啓,今年癘患,八路同然,入夏以來,熾蔓尤甚,至於擧家皆痛之人,則當其方農,全廢東作,其在朝家,不可不別樣拯救。而軍兵價布督納之令,急於星火,飢饉丐乞之民,雖非病患,猶難措備,況擧家方痛之類乎?當身方痛,則侵及一族,苟無一族,則侵及切隣。族隣旣無周旋辦備之路,則至於呈訴官家,病民田土,業已落種之處,放賣措爲者,率多有之,此豈朝家之所忍爲而不思變通之道乎?請令該曹抄出方農染病軍兵之類,當番價布,從便蠲減。泰仁·古阜兩邑,有甲戌量案,無主懸錄之地,而厥後民人,幾盡起耕,或有父子傳授者,或有轉相買賣者矣。新生公主宮奴,持戶曹關文,憑勢恐喝,盡爲占奪,去秋種牟之處,稱以宮屯,竝皆打作,民人呼冤,罔有紀極。甲戌量案雖以無主懸錄,其後數十年間人民之起耕者已久,則何可以量案無主之故,一時據奪乎?且金溝地,有大堤堰儲水之處,而近來陳廢有年矣。監司李泰淵到任之後,檢勅修築,儲水盈溢,堤下民田,蒙利者甚多。而新生公主宮奴,持圖書下來,將欲開墾其堤堰之內,雖是陳廢堤堰,當初創修,實爲民生,則一朝冒耕,猶且不可,況今方其修灌漑之地,豈可占奪開墾,使民人等不得蒙其利也。當此修築堤堰,而且申明行會之日,敢生冒犯之計,重歛民生之怨,此而不治,其流之弊,有不可勝言者。請令該道監司,囚禁宮奴,依法科罪,俾無民生呼冤之弊。古阜爲郡,素稱難治,二十餘年,連以南武,馴致凋殘,將不免爲弊邑矣。上年仍本道監司啓請,以文官擇差,頗有蘇殘之效矣。未幾見遞,又以武弁差送,當初啓文擇差之意,到今安在?況本郡,年來被災尤甚,革弊救民之責,視前益重,新除授古阜郡守姜錫圭,請命改差,其代,必以曾經臺侍,有名稱文官,各別擇送。答曰,不允。染病軍人價布,令該曹稟減事,依啓。且堰內起耕事,該曹有移文內司,使之禁斷,而又在於令後耶。査稟,可也。以上朝報
上在昌德宮。停常參·經筵。
藥房都提調元斗杓,副提調柳淰啓曰,昨日勞動玉體,遠臨郊外,還宮。燼餘缺
大殿,政院問安。傳曰,知道。
柳淰啓曰,同副承旨李延年,昨日陪從還宮後,猝然昏塞,不省人事,手足厥冷,言語不通,至日晩,用藥物少甦,仍爲出去矣。今聞夜來,病勢轉劇,十分危重,燼餘缺傳曰,然則遞差。
有政。吏批,判書洪命夏服制,參判尹文擧在外,參議兪棨進,都承旨柳淰進。
吏批啓曰,判書洪命夏服制,參判尹文擧在外未上來,小臣獨政未安,何以爲之?敢稟。傳曰,只出緊任。
以徐必遠爲左承旨,洪鍾聞爲監察,徐漢柱爲金化縣監。
兵批,判書許積在外,參判柳赫然進,參議洪處大進,參知元萬石□,右副承旨金始振進。以李延年爲副護軍,李東老爲副司果。
沈世鼎,以兵曹言啓曰,院啓今年癘患,八路同缺四字熾蔓尤甚,至於擧家皆痛之人,則當此方痛之時,缺數字其在朝家,不可不別樣拯救。而軍兵價布督納之令,急於缺數字飢饉丐乞之民,雖非病患,猶難措備,況擧家皆痛之類乎?缺數字方痛則侵及一族,苟無一族,則侵及切隣。旣無周旋辦備之路,則至於呈訢官家,病民田土,業已落種之處,放賣措爲,率多有之,此豈朝家之所忍爲,而不思變通之道乎?請令該曹,抄出方農染病軍兵之類,當番價布,從便蠲減。答曰,依啓事,命下矣。軍布蠲減,事係重大,待判書上來,稟處何如?傳曰,允。
鄭萬和啓曰,左承旨徐必遠,卽者承牌來詣闕門外,以家間婢子二人,患可疑之痛,出幕者今纔四日,而衛將亦不敢行公,何況近密之地乎?乞賜遞免之意,缺數字其家旣有染患云,其疏不得捧入矣,敢啓。傳曰,遞差,可也。
沈世鼎,以賑恤廳言啓曰,都城飢民缺止分給乾糧,而各部坊市民人,不得均蒙惠澤,方有缺四字不可不廣施周恤,除出本廳餘儲米一萬石,令漢城府·平市署等官,均一分給,待秋除耗還捧宜當,敢啓。傳曰,知道。
正言李端夏·蘇斗山啓曰,泰仁·古阜兩邑,有甲戌量案無主懸錄之地,而厥後民人,幾盡起耕,或有父子傳授者,或有轉相賣買者矣。新生公主宮奴,持戶曹關文,憑勢恐喝,缺數行措語見上監司,囚治宮奴,以杜橫占民田之弊。古阜爲郡,素稱難治,而二十餘年,連差南武,馴致凋殘,未免爲廢邑矣。上年因本道監司啓請,以文官擇差,頗有蘇殘之效。未幾見遞,又以武弁差送,當初啓聞擇差之意,到今安在?況本郡年來被災尤甚,革廢救民之策,視前益重,新除授古阜郡守姜錫圭許遞,卽令改差,其代,以曾經臺侍有名稱文官,各別擇送。答曰,不允。字牧之任,得人爲貴,豈可徒委於侍從之列乎?侍從之不治,不如南武之善治,觀其來效,似爲得宜矣。
掌令李程啓曰,尹善道事,論列已久,而兪音尙閟,臣竊惑焉。以善道罪狀論之,當初之減死投北,亦云末減,渠乃罔悛其惡,更造陰詭之說,熒惑人聽,流聞遠邇。殿下燭其情狀,特命圍籬,俾不得自便居止,以示深惡痛嫉之意,群情咸以爲快。纔過一歲,遽撤圍籬,反汗成命,一何太速,竊恐自此朝家討惡之典不嚴,而凶缺一字無所懲懼矣。況於年前,已有勿入審理之命,而今遽減等,循例蒙宥,有若尋常犯罪者然,其與前日之敎,何其異哉?公議益激,久而未已,請還收罪人尹善道撤圍之命。凡刑獄之政,有司存焉,如有犯罪者,無論內外,一委之該司,以法治之可也。別設內獄,屬諸中官,刑人繫人而不使管攝於攸司,寧有是理?況於其議巚奏當之際,安保其體聖上欽恤之仁,而一出於公正,能使被罪之人,得無冤屈之歎乎?且內司之弊,言之已久,而今不能直請革罷,只請去其印信,而殿下猶靳聽納,其與明廟,快從兩司之請,何其異哉?噫,宮府一體,是王者無私之政,古人之所以陳戒於其君者,可謂切至矣。今使兩司之官,掌印行公,監治刑獄,臺閣之臣,論之不從,臣恐四方之人,或疑殿下未能打破一箇私字,豈不有累於聖德乎?請自今內獄及內司印信,一切革罷。奴婢公事,則付於吏曹,科罪等事,則付於刑曹,移送文書,則以白文着署,一如司鑰輩手本缺數行者,初出於貸死而已,至於累減其罪,終至全釋,恐非先朝之本意也。瀗之罪犯,卽以滿贓彰著,實國人之所同憤,有何可恕之情,而比擬於雜犯輕罪,而混施寬宥之典乎?竊恐自此貪汚之徒,益無所忌憚,豈不寒心哉?請贓吏黃瀗,還發配所。答曰,亟停勿煩。
沈世鼎,以兵曹言啓曰,本曹判書許積,趁査事上來之意分付事,命下矣。其日卽以傳敎內辭緣,專人馳通矣。卽者自許積家,送人來言于本曹曰,聞命卽時,强疾乘船,達夜作行,來到楊根地,而所患之疾,症勢加重,缺數字如醉,殆不省事,不得前進,欲見醫官治療而無路得見云。病勢如此,不得急速上來之意,敢啓。傳曰,知道。卽遣同知鄭後啓看病以啓。
權大運,以迎接都監言啓曰,上勅使,使差備譯官,送言于臣等曰,東醫寶鑑一秩,願爲得去云。在前亦有求請之時,依其言令醫司覓給,何如?傳曰,允。
權大運,以迎接都監郞廳,以領議政意啓曰,臣與平雲君俅·錦林君愷胤,進詣館所,請行下馬宴,則勅使,答以昨聞自上欲爲親臨,以勞動爲慮,請勿下臨矣。今又別遣大臣,心甚感激,而俺等路困未蘇,宴床分入各房,則可以安心受食云。故御帖令差備譯官傳呈後,臣等退出之意,敢啓。傳曰,知道。
權大運,以迎接都監言啓曰,下馬宴,宰臣領議政以下,詣館所,令差備譯官,措辭請行宴禮,則勅使以爲,願勿親臨之意,昨已仰達矣。今又遣大臣請行,不勝感激,而俺等驅馳之餘,氣甚困憊,不得出受宴床,分入各房云。故依其言呈納御帖床排,亦爲入給之意,敢啓。傳曰,知道。
權大運,以迎接都監言啓曰,翌日晏,以親臨啓下矣。明日當行翌日晏,依啓下,以親臨請行乎?敢稟。傳曰,依爲之。
權大運,以迎接都監言啓曰,上勅使肩痛未差,招致安禮,施鍼之意,敢啓。傳曰,知道。
沈世鼎,以迎接都監言啓曰,工曹佐郞徐漢柱,以分缺數行看檢之事,不可付之新手,徐漢柱,金化縣監改差,仍授本職,使之察任,何如?傳曰,允。
沈世鼎,以迎接都監言啓曰,翌日宴,以親臨請行事草記,傳曰,依爲之事,傳敎矣。使差備譯官,以明日翌日宴,又有親臨設行之意,言于勅使,則勅使以爲,明日之宴,又有親臨之敎,雖極感激,勞動玉體,亦甚未安,宴床,依今日例,分入各房,則可以安心受食云。翌日宴,以宰臣請行之意,敢啓。傳曰,更爲措辭請行,可也。
權大運啓曰,宰臣鄭倜,館所問安進去,下直。傳曰,知道。
權大運啓曰,宰臣鄭倜,館所問安,則答以每見重臣下問,不勝感激,不知所達云矣。傳曰,知道。
沈世鼎,以吏曹言啓曰,承旨有闕,政事,何以爲之?取稟。傳曰,明日爲之。
敎中外大小臣僚耆老軍民閒良人等,王若曰,赫一怒而安民,功光前烈,頌十行而同慶,恩及外藩。肆敡誕告之辭,庸示均懽之意,今惟景命,集我大朝。當文皇之創基,陸讋水慓,逮章帝之定鼎,天與人歸。屬玆聖神之丕承,聿見征討之底訖。皇靈遠暢,薄炎海而蕩平,大勳克成,偃兵戈而休息。謳謠旣溢於中夏,澳汗亦布於東韓。玉節載臨,勞使華於萬里,瑤函乍啓,想喜色於九重。斯乃往牒之罕聞,宜興率土而齊忭。於戱,自今更始,幸際亨泰之期,僅舊維新,永涵生成之澤。故玆敎示,想宜知悉。大提學金壽恒製進以上燼餘
上在昌德宮。停常參·經筵。
有政。吏批,判書洪命夏服制,參判尹文擧在外,參議兪棨進,都承旨柳淰進。吏批啓曰,判書洪命夏服制,參判尹文擧在外未上來,小臣獨政未安,何以爲之?敢稟。傳曰,只出緊任。以趙胤錫爲承旨,以邊宥爲三水郡守,以尹杭爲金化縣監,工曹佐郞徐漢柱仍任。兵批,行判書許積在外,參判柳赫然賓廳進去,參議洪處大進,參知元萬石進,同副承旨沈世鼎進。以徐必遠爲副護軍。
金始振,以備邊司言啓曰,勅使回還後,當有謝恩·進賀之擧,使臣差出,方物措備等事,分付各該曹擧行,何如?傳曰,允。
權大運,以迎接都監言啓曰,翌日宴,以宰臣請行事草記,傳曰,更爲措辭請行可也事,傳敎矣。昨日緣夜深,未及更爲請行,而今日則雨勢如此,以親臨請行,事不誠實,似當仍以宰臣請行,何以爲之?敢稟。傳曰,措辭,以宰臣請行,可也。
權大運,以迎接都監言啓曰,卽者提督,以勅使之意,送言于臣等曰,空日應給雌牛,今日爲先入給云。依其言入給之意,敢啓。傳曰,知道。
權大運,以翌日宴宰臣意啓曰,臣健·臣湜·臣佐明等,來詣館所,以遣宰臣請宴之意,措辭,令差備官傳言于勅使,則答以自上,昨日有欲爲親臨之敎,今日又遣宰臣請宴,心甚感激,而出受宴禮,不如在房受食之爲便云。故御帖則卽令差備譯官入呈後,臣等退出之意,敢啓。傳曰,知道。
權大運,以迎接都監言啓曰,翌日宴,宰臣來詣館所,使差備譯官措辭請行宴禮,則勅使以爲,又遣宰臣,如是請宴,與親臨何異哉?心甚感激,而出受宴禮,不如在房受食之爲便云。呈納御帖退出之後,宴床,依其言分入之意,敢啓。傳曰,知道。
權大運,以迎接都監言啓曰,明日請宴草記,傳曰,依此速爲停當,以啓事,傳敎矣。明日仁政殿請宴,令差備譯官措辭以請,則勅使以爲俺等,蒙自上軫念,連日宴享,安坐受食,已極感激,今又請來,禮當進謁,而不久將有拜謁之便,俺等亦甚勞困,不得惟命心竊未安云。明日依他宴禮,以大臣請行乎?敢稟。傳曰,措辭依昨日宴例爲之。
趙胤錫啓曰,小臣館所進去,下直。傳曰,知道。又啓曰,小臣馳往館所,勅使前問安,則答以每遣近臣下問,不勝感激,不知所達云矣,敢啓。傳曰,知道。
權大運啓曰,卽見平安監司任義伯狀啓,則龍岡縣令許珽,遭母喪云。此時西路守令,必於勅使未回還之前,豫爲下去,然後凡所接待之需,及求請之物,方可周旋措備。請龍岡縣令,令該曹從速口傳差出,催促下送,何如?傳曰,允。
正言李端夏·蘇斗山啓曰,泰仁·古阜兩邑,有甲戌量案無主懸錄之地,而厥後民人,幾盡起耕,或有父子相傳者,或有轉相賣買者矣。新生公主宮奴,持戶曹關文,憑勢恐喝,盡爲占奪,去秋耕牟之處,竝皆打作,民人呼冤,罔有紀極。甲戌量案,雖以無主懸錄,其後數十年間民人之起耕已久,則何可以量案無主之故,一時據奪,措語見上缺數行臣等,以新除授古阜郡守姜錫圭事,連日論列,未蒙允兪。昨承聖批,乃以侍從之不治,不如南武之善治,觀其來效,似爲得宜爲敎,臣等竊惑焉。臣等亦非謂侍從皆能善治,而若擇其有風力者差送,則彈壓蘇殘之效,決非武弁之比。且錫圭,曾任興陽時,多有不治之聲,至今人皆言之,已試如此,則將來之效,有何可觀?況本郡,乃是南中大邑,爲治之難,非如興陽小縣,不善治於小縣者,何能善治於大邑乎?請新除授古阜郡守姜錫圭改差,其代,以曾經臺侍缺十行答曰,不允。末端事,察病之如何,自當觀勢爲之,豈必多設名目而後,開筵哉?
大司憲金壽恒,掌令李程啓曰,尹善道事,論列已久,而兪音尙閟,至以亟停勿煩爲敎,臣等竊惑焉。以善道罪狀論之,當初減死投荒,亦云末減,燼餘缺措語見上答曰,不允。末端事,已有他日登對時言之之敎矣。
兵曹判書許積疏曰,伏以臣之情勢,斷無冒進之理,而缺一字久未蒙遞,又有金吾新命,自惟微臣,何以獲此於聖明哉?臣誠惶感,不知死所。臣誠狼狽,亦不知所以竄身之地,繼而有格外特諭之擧,十行溫綸,有同慈父之詔子,而其中若曰,旣被先朝不世之恩遇,豈欲甘心於退在鄕曲哉?必情跡廉隅之萬不得已也。臣讀至於此,不覺心膽俱裂,而涕淚之沾臆也。嗚呼,先王罔極之恩,雖靡聖敎,臣敢忘耶?欲報之德,天地罔量,而臣不敢縷陳於今日,以傷殿下之心,益微臣之罪也。臣廉隅情迹之萬不得已,殿下業已俯察,而下敎之矣。而猶令臣從速上來者,抑獨何哉?臣竊惑焉。緣臣行世之無狀,時論攻臣之日甚,無乃日月高懸,或有所未盡照燭也耶。待臣來,更彈臣之議,盛行於朝著之間,人無不知,人無不言,雖以臣杜門鄕閭之聾耳,猶且飫聞,是則臣非不欲進,人使臣不敢進也。封疏自刻,不宜缺三行雖不加罪之,只以朝廷所恃者,不越乎卿一人爲敎,亦且責臣以周旋北客査問之際,臣曾在先朝,受是任,非一再,而未有絲毫之效,徒敢如山之謗,臣之不敢膺玆命,則決矣。而惟是分義至嚴,聖眷不可辜,微臣再辱,有不可顧,無寧冒恥復進,逢彈更退,以明臣不自由之迹,以決意促裝,强策病軀,聞命翌日,載船泝流,昨到驪州地,頭部之痛,猝重於舟中,謂是前患時令,因勞動更發,意欲調治半日,仍向前路,不敢卽以狗馬賤疾,有所塵瀆矣。缺三字症,愈往愈劇,頭如撞碎,目如刀割,肢節困倦,胸膈悶鬱,身搖搖如風中纛,心怦怦如危柱絃,聞人足音,輒卽驚怖仆地,奄奄氣息,朝暮且盡,無非臣死期已迫而然,更何言哉?誠恐生行死歸,以犯古人之譏,而重貽聖慈帷蓋之念,尙何望更入脩門,奔走供劇乎?是則臣非不欲進,而又使臣不敢進也。人非猶可活,天譴不可免,臣之缺九行答曰,省疏具悉卿懇。噫,人心之不淑,已到十分地頭,卿之此擧,不亦宜乎?今後復有云云之言,是乃侮君斥卿,使不得立於朝也,若然則自有朝家治之之律,卿胡爲嫌乎?且査事,秪在於數日之內,國家所恃者,唯卿,卿之所授者,亦係,安心勿辭,竢病少間,從速入來進參,毋孤予心。此下燼餘盡缺
上在昌德宮。停常參·經筵。
權大運啓曰,宰臣海寧君伋,館所問安進去下直。傳曰,知道。
又啓曰,宰臣海寧君伋,馳往館所,勅使前問安,則答以每遣宰臣下問,不勝惶恐,不知所達云矣。傳曰,知道。
柳淰啓曰,注書李世華,數日前,重得瘧疾,逐日苦痛,症勢非輕,一兩日內,似難調理行公,差病間,假注書差出,使之察任,何如?傳曰,允。
假注書李宇鼎落點。
金始振啓曰,卽見黃海燼餘缺數行寧國功臣懸錄,羅星斗之非親功臣,衆所共知,似是原從二字落書之所致,洪處尹不察之失,在所難免,請推考。傳曰,允。
吏曹口傳政事,以李慶果爲龍岡縣令,以領議政鄭太和爲謝恩進賀使,以金徽爲副使,李東溟爲書狀〈官〉。
趙胤錫,以備邊司言啓曰,慶尙監司閔熙,以逋欠蕩滌事,陳其所見啓稟,而事係重大,有難輕議,待他道啓聞齊到,一時參量覆啓之意,敢啓。傳曰,知道。
金始振,以義禁府言啓曰,罪人前渭原郡守朴燧,前慶源府使朴希閔,前居昌縣監成震熻等元情公事判付內,姑停刑推議處事,命下矣。莫重議處公事,臣等以次官,不敢容易讞議,待判義禁許積上來,議啓之意,敢啓。傳曰,知道。
趙胤錫,以兵曹言啓曰,卽者三局別將黃塯,呈狀于本曹曰,來十五日入直受點,而自十日重得頭痛,症勢甚盛,必是可疑之病,闕內入直,極爲悶迫云。果是可疑之病,則決難入直闕內,當有變通之道。不得已元單子,改付標以入之意,敢啓。傳曰,知道。
沈世鼎,以工曹言啓曰,本曹正郞宋光栻,受由下鄕,重患身病,不得上來云。當此客使到館多事之日,不可久曠職務,宋光栻改差,令該曹後政,其代,速爲差出,何如?傳曰,允。
又以吏曹言啓曰,龍岡縣令,以在京無故人,當爲差出,急速下送,故今日口傳政,以兵曹佐郞李慶果,擇擬受點矣。卽聞李慶果,遭其兄喪,昨往于黃海道金川地云。當此勅行多事之時,兵曹郞官,任自下鄕,極爲非矣。李慶果爲先推考,使之除朝辭赴任,而依本道狀啓,令該曹給馬下送,何如?傳曰,允。
又以賑恤廳言啓曰,關西各穀米及運來者,一萬二千餘石,今將畢運,已爲募送船隻矣。仍念西路米穀運來之數已多,本道民弊,亦不可不慮,就其當運之穀管餉田米四千二百四十六石零,太一千八百石,停留本道,使之分糶民間,以示朝家顧恤之意宜當,以此意,平安監司處知會,何如?傳曰,允。
正言李端夏·蘇斗山啓曰,經筵停廢已久,蓋緣聖候未寧所致,而下情不勝悶鬱。臣等輒以便宜開筵之說,有所論列矣。伏承聖批,以察病之如何,自當觀勢爲之,豈必多設名目而後開筵爲敎,臣等竊未曉聖意之所在也。殿下春秋鼎盛,學問方急,一日廢講,所損非細,常以眼患,持難於循例開筵,故臣等不得不引古事,論列其便宜之道也。夫調病亦非一道,藥餌鍼砭,只可以治其血氣之病,而苟無義理治心,以强其志氣,則其爲患害,殆有甚於血氣之病。是以缺數字莫不孜孜於講學,而先王初政,亦日三開筵,至於末年而猶不怠焉,此非今日殿下之所當法者乎?昔宋哲宗時,講官范祖禹,請勿以夏暑,權罷講筵,是以祖禹之賢,非不愛其君,而有此言也。誠以經傳訓說,莫非治心養氣之藥石,於此得力,雖盛暑,不爲害故也。今殿下以未寧之故,常處深宮之中,日與宦官宮妾親近,而無以開納陽明,恢廓志氣,則血氣隨而壅滯,精神亦未疎暢,欲以調病而轉增病也。請勿留難,快賜乾斷,依昨日啓辭之意,亟命儒臣入侍,以開講筵之規。泰仁·古阜兩邑,有甲戌量案無主懸錄之地,而厥後民人,幾盡起耕,或有父子傳授者,或有轉相賣買矣。新生公主宮奴,持戶曹關文,憑勢恐喝,盡爲占奪,去秋種牟之處,缺一行措語見上數十年間民人之起耕者已久,則何可以量案無主之故,一時據奪乎?此而不治,其流之弊,有不可勝言者。請令該道監司,囚治宮奴,以杜橫占民田之弊。臣等以新除授古阜郡守姜錫圭改差事,連日論列,而未蒙允兪。昨承聖批,乃以侍從之不治,不如南武之善治,觀其來效,似爲得宜爲敎,臣等竊惑焉。臣等亦非謂侍從皆能善治,而若擇其有風力者差送,則彈壓蘇殘之效,決非武弁之比。且錫圭曾任興陽時,多有不治之聲,至今人皆言之,已試如此,則將來之效,有何可觀?況本郡,乃南中大邑,爲治之難,非如興陽小縣,不善治於小縣者,何能善治於大邑乎?請新除授古阜郡守姜錫圭改差,其代,以曾經臺侍,有風力文官擇差。答曰,勿煩。
大司憲金壽恒,掌令李程啓曰,尹善道事,論執已久,而當靳一命,臣等竊未曉聖意之所在也。凡所以遇災審理者,慮其冤鬱之氣,或有所感傷和氣也。雖係重辜,事涉難明,情有可恕,則原以宥之,自是審克之道,而今此善道姦情兇態,畢露無餘,減死投北,亦云末減,有何難明可恕之端,而混施減等之典乎?況於年前,特下圍籬之命,又有勿入審理之敎,而及至今日,竝論審理,還撤圍籬,善道之罪無減於前,而一年之間,罪名漸殺,朝家擧措,豈容顚倒如此?竊恐自此陰凶之輩,益啓覬覦之心,終至於無所懲懼也。公議憤激,不得請則不止,請還收罪人尹善道撤圍籬之命。國家立法,莫嚴於討贓,而我朝法令,常失於寬,未有一人以贓伏法者,識者燼餘缺數行措語見上念功之意,論以三尺,失刑大矣。凡在輿情,莫不憤惋,雖使終身編配,其得保首領,死於牖下,在渠亦云幸矣,豈可使放還京輦,任其息偃,自同□於無故之人乎?況先朝屈法,出於只貸其性命,則到今累減其罪,終至全釋,豈是先朝之本意哉?此而置之,則贓吏無所懲,王法無所施,陵夷之勢,必至於莫可救也。請贓吏黃瀗,還發配所。答曰,不允。
權大運,以迎接都監言啓曰,卽刻上勅使,招致安禮,施鍼之意,敢啓。傳曰,知道。
沈世鼎,以迎接都監言啓曰,明日,乃是回禮宴日次,依例以宰臣請行之意,敢啓。傳曰,知道。
又以都監言啓曰,左議政以下,卽詣館所,使差備譯官,措辭請宴,則勅使以爲,昨日連承請來之命,而終不得祗赴,方切未安,今又遣大臣請宴,雖甚感激,路困未蘇,不得出受云。故宴床分入各房之意,敢啓。傳曰,知道。
又以都監郞廳,以左議政意啓曰,臣斗杓與臣佑明臣儞等,來詣館所,以承命請宴之意,使差備譯官措辭言之則勅使,答以再三請來,因路困終不得赴,徒懷感激之心矣。今又遣大臣請宴,自上繾綣之意,尤極感荷,路困未蘇,不能出受宴床,入給則可以安心分食云。故臣等只呈御帖,罷出之意,敢啓。傳曰,知道。
又以都監言啓曰,明日回禮宴,宰臣代行之意,令差備譯官傳言,則勅使以爲旣已連日受宴,明日宴則勿爲設行,以別雌牛入給云。在前宴禮日次不爲設宴,則別茶啖,具味數排入,別雌牛,亦爲入給矣。依其言擧行之意,敢啓。傳曰,知道。
又啓曰,卽者提督,以勅使意送言曰,俺等所報藥燒酒,願爲煑取以給云,依前所入材料,令兩醫司進排,而其中醫司所無唐材,則令內局,量宜覔給,煑取之人,亦爲定送之意,分付,何如?傳曰,允。以上燼餘
上在昌德宮。停常參·經筵。
下直,居昌縣監崔元立。
巳時,日暈,太白見於午地。夜四更五更,有霧氣。
趙胤錫啓曰,小臣館所問安進去下直。傳曰,知道。
又啓曰,小臣館所進去問安,則答以遣近臣下問,不勝感激云矣,敢啓。傳曰,知道。
傳于金始振曰,大臣以下,引見。
又傳于金始振曰,三公·備局坐起進參堂上·刑曹判書·都監堂上,竝命招。
趙胤錫啓曰,都監堂上竝命入侍事,命下矣。都監不可無待候堂上,何堂上命招乎?敢稟。傳曰,館伴洪命夏,命招,可也。
又啓曰,三司長官,亦爲命招乎?敢稟。傳曰,與賓廳之坐有異,勿爲命招。
金始振啓曰,吏曹參議兪棨,來參備局之坐,而家有不安,不得入侍之意,敢啓。傳曰,知道。
又啓曰,大臣以下,來詣賓廳矣,敢啓。傳曰,引見。
又啓曰,館伴洪命夏,命招來詣,而戶曹判書鄭致和,有稟定事,來詣賓廳,仍爲入侍之意,敢啓。傳曰,知道。
上御熙政堂。三公·備局堂上·刑曹判書·都監堂上入侍。領相鄭太和,左相元斗杓,右相鄭維城,吏判洪命夏,工判李浣,戶判鄭致和,刑判趙啓遠,禮判金佐明,兵參柳赫然,戶參徐元履,右副〈承旨〉金始振,假注書李宇鼎,事變假注書申儀華,記注官閔重魯,記事官尹深。
元斗杓曰,日候極熱,聖侯若何?上曰,氣候則平安矣。三公曰,面部似有熱毒之氣矣。上曰,以鼻患,時時付藥,而尙爾未差,可悶。上曰,彼之定限,乃今日也。査事,議爲之可也。元斗杓曰,譯官,以禮數事,見於勅使,則勅使曰,義尹已爲入來乎云矣。上曰,今日將爲議定耶?元斗杓曰,臣之意見則今日差晩議定,似當矣。鄭太和曰,李時術入來事,一善則旣已知之。今日午後,使譯官問於一善,速爲査問,可也。鄭維城曰,上候尙今。燼餘缺
上曰,戶判將有取稟事,未知何事耶。鄭致和曰,一善言今番則待之,無若前日,而自上待之之禮,亦不如前日云矣。元斗杓曰,每遣中使,頻頻問安,可矣。上曰,勅使入京,翌日使中使問之,翌日亦問之,而今日亦欲問之矣。元斗杓曰,別贈之物極多,何以爲之乎?鄭致和曰,若能無事,此査事,則雖或多贈可也,而一善之意,今則尙落落,豈可從其所願而贈之乎?元斗杓曰,臣以所聞事陳啓矣。聞彎尹,以一千之贈言於一善,則一善輩曰,一數,若加二數,則可也云。彼雖胡人,其爲貪慾,豈有如此之理乎?鄭太和曰,頃日接見勅使時,李一善,以監司不可無罪爲言,而自上以査問於時術後,可知,爲答,勅使以爲,善對云矣。上曰,自前亦有別贈之物矣。元斗杓曰,所贈之物,以謄錄給之可也。鄭太和曰,前日採蔘·熖硝査問之時,所贈之物,亦不極多,三數,乃其極數,而此外別無加贈之事矣。洪命夏曰,査問之前,不可徑先有所贈也。上曰,使之微問,探知其情,可矣。元斗杓曰,一善,前則若商賈然,與譯官輩計其銀兩,今則若浼浼者然矣。上曰,何其知其然也。元斗杓曰,大槪,京中私奴姜夢齒者,乃一先之妹夫也。此漢甚愚,操弄一善,而致有如此之弊矣。趙啓遠曰,臣聞罪人等捉來時,飮食小或不如意,則每曰,待吾等,不可如是,必善待然後可以無事云,故臣恐其臨死妄發,不問於刑曹,問於捕盜廳,而見其前來二人,則乃中路作弊者,其後來一人,則無他可疑矣。小臣使之解枷,因慰諭汝等,無懼,此罪不關矣。罪人等曰,若變辭則非但小人有罪生事國家,小人何敢如是乎云矣。缺數行鄭太和曰,彼輩亦曰,此則爲上官者,不能禁其下官之致,上官亦當有罪云矣。上曰,近年出來之使,皆不知之輩,蓋前日則雖有査事,査事,付於勅使,故所贈之物,不至甚多矣。今番則査事,付於一善,故如是操縱矣。鄭太和曰,李時術及越境人等罪案,何以停當乎?鄭維城曰,自前如此等事,不可自斷,稟其上國爲之,可也。上曰,然而革職定配,則似不可矣。鄭太和曰,上敎至當矣。上曰,李時術,若成給勿禁帖,則其罪頗重,而以我國地方爲帖,則當以減死爲議可也。鄭太和曰,然矣。上曰,前日參硝等査事時咨文,何人製之耶?鄭太和曰,蔡裕後製之,而其實則許積爲之矣。金始振曰,臣昨日往見李時術問曰,中江有柳木乎?時術曰,雖不多生,亦有之云矣。鄭致和曰,所贈之物,當依給之,而自前亦求鳥銃矣。今番則兩勅各求鳥銃二柄,而一善亦欲得之矣。上曰,勅使則可給,而一善則不必給也。諸宰曰,甚不關,何必不給乎?鄭致和曰,卽今備邊司,有前所用之餘十數柄,以此分給可也。而彼輩皆求倭鳥銃,何以爲之乎?上曰,初以我國鳥銃給之,而渠等皆不受,然後倭銃覓給,可矣。上曰,許積上來云耶?鄭太和曰,許積上疏上來云矣。上問承旨曰,上疏措語,何如?金始振曰,病勢尙未差復,本職及兼帶,竝賜遞免,則庶可隨行於諸宰之列云矣。上曰,今番使臣,何以定送乎?鄭太和曰,自前勅使出來,則例送謝恩使矣。金佐明曰,今番則以進賀使已定,使譯官問于一善,然後當兼謝恩,而若無是擧,則禮單諸物,似多減省矣。上曰,問之可也。金始振曰,遣中使問于一善事,使大臣議定可也。且昔魯時,有爲使者,必問事於展禽,不可不議定矣。鄭太和曰,非有奇謀秘計,何必議定乎?上曰,然矣。缺數行
金始振啓曰,臣承命榻前,取考丁酉年四月初一日査事時本院日記,則只有上幸南別宮,入西宴廳,接見勅使,平坐後,命招三公及兵曹判書許積,刑曹判書鄭致和,刑曹參判金佐明,同參査問之文,及推問說話而已。罪人等具枷杻與否,使書狀着某服坐某處,無現出處,所可考者,因勅使分付,每人各各招問事及罪人刑推時出外杖訊等事也。末終又有副使書狀招問一款,若依其時之例,則今番應問罪人等,亦當各捉入捧招之後,李時術則當於末路招問,而其時推問說話,則似無考證於今日之事,勅使缺一行更無考出之地,何以爲之?敢稟。傳曰,知道。
大司憲金壽恒,掌令李程啓曰,尹善道事,論執閱月,尙靳一兪,臣等竊未曉聖意之所在也。凡所以遇災審理者,慮其冤鬱之氣,或有感傷和氣也。雖係重辜,事涉難明,情有可恕,則原而宥之,自是審克之道。而今此善道,姦情兇態,畢露無餘,減死投荒,亦云末減,有何難明可恕之端,而混施減等之典乎?況於年前,特下圍籬之命,又有勿入審理之敎,而及至今日,竝論審理,還撤圍籬,善道之罪,無減於前,而一年之內,罪名漸殺,朝家擧措,豈容顚倒如此?竊恐自此陰兇之輩,益啓覬覦之心,終至於無所懲懼也。公議憤激,不得請則不止,請還收罪人尹善道撤圍籬之命。國家立法,莫嚴於討贓,而我朝法令,常失燼餘缺之,而滿贓濫猾之狀,豈有如黃瀗之特甚乎?當初貸死,雖出於一時念功之意,論以三尺,失刑大矣。凡在輿情,莫不憤惋,假令終身編配,其得保首領,死於牖下,在渠亦云幸矣,豈可使放還其家,任便偃息,自同於無故之人乎?況先朝屈法,只貸其性命,則到今累減其罪,終至全釋,豈是先朝之本意哉?此而置之,則贓吏無所懲,王法無所施,陵夷之勢,必至於莫可救也。請贓吏黃瀗,還發配所。官方之淆亂,莫甚於近日,銓曹每當大政,只循常格,或以雜歧,或以久勤,次第陞遷,而門地之高下,人物之賢否,有不暇問,東班六品之職,比平時減省已多,而猥雜之人,殆居其半,冒據衣冠之列,不似官員模樣,況望其修擧職事,憚壓下吏乎?以此或値缺一行而苟且,名器由是而日輕,豈不大可寒心哉?如此癏官尸位之輩,徒糜廩祿,置之無益,請令該曹依舊例澄汰,以淸仕路。宣傳官,卽宿衛近列武弁參下之極選,而近來公道不行,揀選不精,冗雜不似之類,間或有之,請令該曹詳審其門地爲人,一一區別澄汰。答曰,不允。
正言李端夏·蘇斗山啓曰,臣等以新生公主宮奴占奪民田事,論報有日,而兪音尙閟,臣等竊未知聖意之所在也。凡舊陳無主地,先執起耕者爲主,此乃京外通用之常典也。今此泰仁·古阜兩邑陳荒處,自甲戌年至今,以無主懸錄,而厥後民人,墾闢殆盡,連歲執耕,至于今將三十年矣。或父子傳授,或轉相賣買,皆有文券,而缺數行數點奪,甲量,雖以無主懸錄,厥後執耕,至於數十年之久,則便是有主之物,當初無主,非所當論也。若以此謂之無主,而憑勢冒占,則凡民田土,孰非無主,而不可奪乎?不惟窮民抱冤,罔有紀極,其在聖德,貽累非細。置而不論,則已矣,旣發而終不得請,則益啓宮奴縱恣之端,而終至於無所不至,臣等之累日論執,實爲此也。請令該道監司,囚治宮奴,以杜後日無窮之弊。答曰,不允。
趙胤錫,以兵曹言啓曰,當日幼學鄭恪稱名人,自敦化門入來,宣政門外擊錚,極爲駭愕。令攸司囚禁治罪,同門守門將孔尙簾,常時不能禁斷雜人,以致闌入,亦爲非矣。推考,何如?傳曰,允。
兵曹判書許積上疏,伏以臣,備將難進之勢,屢瀆愍下之聰,□矜必從,日夜懸望,緣臣誠薄,不能感動天聽,亦緣病痼神昏,未能構就文字,籲呼之章,每後於恩諭之降,臣罪萬死。臣於束裝登舟之日,已爲不知人間有羞恥事之人,豈敢復有孤負恩眷,遲徊中路之計,而不意鬼譴,接承人怒,未到驪州,危症猝發,進退維谷,投寄江寺,疾聲之呼,誠出於萬不獲已也。方竢批下,又承促召之命,臣誠惶感,强起病骸,舍舟策馬,冒夜疾馳,觸犯暑風,所患轉劇,頭如撞碎,目如針剌,痰壅咽喉,氣塞胸膈,缺二字嘔逆,一時兼發,精神昏昏,全不省事。自念在鄕之時,姪子纔患疑症,離寺之際,始聞乾凈亦未久,恐不止於前患之加重而已。僵臥楊根地閭舍,醫藥無路,自分必死,只待命盡之期,不圖太醫,承命遠來,救護取缺三行不自安,竊恐大哉王言,亦欠包含之量也。臣於此益切兢惶,無地自容,而不但餘症尙重,□□□運動□神損盡,非復人狀,顧何由束帶就列,奔走供職乎?咫尺天門,稽謝恩命,臣罪至此,益無所逃。至於査事曲折,臣雖不能詳知,槪以得於道路所傳者,想不至於爲國家之大患,軫□□之深憂,設令小有錯節,當事諸臣,自當周旋,如臣病劣昏昧者,自知無少裨益於其間也。然臣旣上來,不參而退,迹涉憚勞取便,臣亦何心自安?唯是本兵·金吾之重任,決難承當,儻蒙聖明,洞察危悃,將臣本職及兼帶,亟賜鐫改,使臣以散班,隨參於諸宰之後,則職名輕重,都不關於此際,而上可以免曠官,下可以安微分,唯聖明之留神焉。臣無任惶悚悶迫祈懇之至,謹昧死以聞。
趙胤錫啓曰,兵曹判書許積,到江上,明日査事時,似當啓請命招,而疏批未下,何以爲之?敢稟。傳曰,命招,可也。
答許積疏曰,省疏具悉卿懇。已諭予意於前疏之批,予復何言哉?安心勿辭,從速進參。
趙胤錫曰,守宮假承旨·假注書,前啓下仍爲守宮之意,敢啓。傳曰,知道。
金始振啓曰,卽者持平元萬里,以頃遭逆境,不容含默,略爲下釋,竟被公論之斥,復叨臺席,終有所不敢晏然之意,措辭引避,而前事勿避,已有先朝申明受敎,故還爲出□則自以情勢難便,必欲捧入,臺官避嫌,亦難一向退却,何以爲之?敢稟。傳曰,勿爲捧入。又以迎接都監言啓曰,明日自上擧動時刻,令差備譯官,言及於提督,則提督以爲勅使,以早起爲苦,擧動時刻差退,以辰時磨鍊爲當云。且査問之時,依丁酉年例,以平坐排設云,敢啓。傳曰,卯時出宮,自至辰時,以此爲答,可也。
又以都監言啓曰,以嚴時刻差退辰時草記。傳曰,卯時出宮,自至辰時,以此言及可也事,傳敎矣。使差備譯官,以時刻自爾差遲之意,言于提督,則答以以此時刻待候云矣,敢啓。傳曰,知道。
權大運,以都監言啓曰,臣等使差備譯官張。
上在昌德宮。停常參·經筵。
自昧爽至卯時,有霧氣。自巳時至未時,日暈。啓。
權大運啓曰,宰臣陽原君許選,館所問安進去,下直。傳曰,知道。
又啓曰,宰臣陽原君許選館所問安,則答以每遣宰臣下問,不勝感激云矣,敢啓。傳曰,知道。
金始振啓曰,內乘來言捲簾,取稟。傳曰,捲三面。
權大運,以都監言啓曰,勅使方爲裝束待候云矣,敢啓。傳曰,知道。
卯時,大駕出宮詣館所,入幕次後,藥房·政院問安。答曰,知道。
傳于趙胤錫曰,近仗軍士必須擇立身長一齊者,而今此擧動時,近仗軍士長短不齊,輦上動搖,有若水上乘船,極爲駭愕。當該部將先罷後推,近仗軍士抄擇,雖是部將之任,還宮時,令兵曹堂上·郞廳,親自精擇,俾無參差之患。
辰時査問。
柳淰·鄭萬和啓曰,自上出御小次時,排設司鑰,不鋪行步席,請推考。傳曰,允。
鄭萬和啓曰,侍衛將副摠管沈之溟,咫尺之地,高聲私語,殊失敬謹,請推考。傳曰,允。
申時,大駕還宮後,藥房·政院問安。傳曰,知道。
柳淰·鄭萬和啓曰,今日館所出御小次時,不知幕次設於宴廳西邊,怱遽之間,誤爲引導出楹外,見不鋪行步席,請推排設司鑰矣。今聞幕次正門,在於御座之後,亦鋪行步席云,請推司鑰,做錯莫甚,推考承傳,不得捧入。當初誤引之責,專在於臣等,不勝惶恐待罪。傳曰,知道,勿待罪。
以今月十六日兵曹監軍巡將·內三廳將·守門將·訓鍊都監把摠·哨官·局別將望單子,傳于趙胤錫曰,仍番。
司諫吳斗寅,正言李端夏啓曰,臣等以新生公主宮奴占奪民田事,論執有日,而兪音尙閟,臣等竊未知聖意之所在也。凡舊陳無主地,先執起耕者爲主,此乃京外通行之常典也。今此泰仁·古阜兩邑陳荒處,自甲戌年前,皆以無主懸錄,而厥後民人,墾闢殆盡,連歲執耕,至于今將三十年矣。或父子傳授,或轉相買賣,皆有文券燼餘缺明白,今者公主宮奴,持戶曹公文,托以無主,全數占奪,甲量,雖以無主懸錄,厥後執耕,至於數十年之久,則便是有主之物,當初無主,非所當論也。若以此謂之無主而憑勢冒占,則凡民田土,孰非無主不可奪乎?不惟窮民抱冤罔有其極,其在聖德,貽累非細。置而不論則已矣,旣發而終不得請,則益啓宮奴縱恣之端,而終至於無所不至,臣等之累日論執,實爲此也。請令該道監司,囚治宮奴,以杜日後無窮之弊。答曰,不允。
大司憲金壽恒,持平元萬里啓曰,尹善道事,論執閱月,而尙靳一兪,臣等竊未曉聖意之所在也。凡所以遇災審理者,慮其冤鬱之氣,或有所感傷和氣,雖係重辜,事涉難明,情有可恕,則原而宥之,自是審克之道。而今此善道姦情凶態,畢露無餘,減死投北,亦云末減,有何難明可恕之端,而混施減等之典乎?況於年前,特下圍籬之命,又有勿入審理之敎,而及至今日,竝論審理,還撤圍籬,善道之罪,無減於前,而一年之間,罪名漸殺,朝家擧措,豈容顚倒如此?竊恐自此陰凶之輩,益啓覬覦之心,終至於無所懲懼也。公議憤激,不得請則不止,請還收罪人尹善道撤圍籬之命。國家立法,莫嚴於討贓,而我朝法令,常失於寬,未有一人以贓伏法者,識者之寒心久矣。貪汚之吏,何代無之,而滿贓濫滑之狀,豈有如黃瀗之特甚者乎?當初貸死,出於一時念功之意,論以三尺,失刑大矣。凡在輿情,莫不憤惋,假令燼餘缺措語見上家任便息偃,自同於無故之人乎?況先朝屈法,只貸其性命,則到今累減其罪,終至全釋,豈是先朝之本意哉?此而置之,則贓吏無所懲,王法無所施,陵夷之勢,必至於莫可救也。請贓吏黃瀗,還發配所。官方之混淆,莫甚於近日,銓曹每當大政,只循常格,或以雜歧,或以久勤,次第陞遷,而門地之高下,人物之賢否,有不暇論。東班六品之職,比平時減省已多,而猥雜之人,殆居其半,冒據衣冠之列,不似官員模樣,況望其修擧職事,彈壓下吏乎?以此或値內外擇擬之窠,政官按簿歷數,難得其人,政體由是而苟且,名器由是而日輕,豈不大可寒心哉?沙汰之擧,旣有舊例,臣之此論,只欲該曹就其已甚者而去之耳。請令該曹,從速澄汰,以淸仕路。宣傳官,卽宿衛近列,武弁參下之極選,而近來公道不行,揀選不精,冗雜不似之類,間或有之,請令該曹,詳審其門地爲人,一一區別澄汰。近來國綱解弛,人懷自便,頃日頒敎時,西班參進者絶少,至以從二品爲班首,已極可駭,而今日擧動時,西班尤甚稀疎,至於宗親府·儀賓府,則不參者居多,其在事體,豈容如是?除衆所共知老病人員外,請竝命從重推考。答曰,不允。末端兩條及推考事,依啓。
權大運,以迎接都監言啓曰,今日別茶啖,依例非入之意,敢啓。傳曰,知道。
又以都監言啓曰,明日乃是別宴日次,依例以宰臣請行之意,敢啓。傳曰,知道。
又以都監言啓曰,勅使將於十八日回程云,燼餘缺啓曰,提督使差備譯官,送言于臣等曰,回咨文書□必於明早,撰出來示,都給禮單,亦於明日內入給,則十八日定爲回還云。文書趁速撰出,俾無催督之患,何如?傳曰,允。
又以都監言啓曰,臣等卽詣館所,使差備譯官,措辭請留,則勅使答以俺等,以査事,旣留累日,而今日完了。且日氣漸熱,勢難久留,定於十八日發行云矣,敢啓。傳曰,依例遣大臣請留。
又以都監言啓曰,明日別宴設行之意,令差備譯官,傳言于勅使,則勅使以爲,今又請宴,雖甚感激,累度旣受宴禮,且日氣甚熱,願勿設行云。臣等更爲措辭以請,則勅使答以俺等日日所受茶啖,與宴何異?依俺等之言,勿設宜當云,敢啓。傳曰,知道。
上御南別宮西宴廳,與勅使親行査事時,入侍,領議政鄭太和,左相元斗杓,右相鄭維城,判義禁許積,知義禁鄭致和,刑判趙啓遠,行都承旨柳淰,左承旨鄭萬和,右承旨權大運,左副承旨趙胤錫,右副承旨金始振,同副承旨沈世鼎,假注書吳始復·李宇鼎,事變假注書申儀華,記注官閔重魯,記事官尹深。
上接見勅使時,使御前通使通于勅使,而改缺數字上與勅使相問,然後因行茶禮。
鄭太和進曰,査事,問於勅使後行之,可也。令通使議于勅使則勅使曰,李時術爲先捉來査問,可也。上遂許而李時術捉致階下。鄭太和曰,罪案不可以文書通之,以言語傳之可也。上曰,以咨文辭緣燼餘缺趙啓遠問于時術曰,汝府下人輩,潛入上國地方,私自伐木,而汝成給帖文云,是何事耶?時術招辭曰,常時防禁極嚴,鴨緣江邊八處有禁所,而江中三島,乃我國地方也。人民多有耕作缺數字雖然,不可尋常置之,故每每戒之矣。下輩甚頑,私自越犯,豈有知而不禁,成給帖文之理乎?府尹則至極冤悶,若詳見其所志題音,則府尹之瞹昧,可知矣。一善以勅使言,問於時術曰,東國地方八處外,更無上國地方犯禁之處乎?判義禁及刑判偕往問之,則時術招辭曰,中江此邊,則我國地方,中江彼邊,則上國地方,而諸島則別無上國犯境之地矣。一善曰,時術言內,中江此邊,則有把守,越邊則無把守云,俺等則不知其事,今三公·六卿皆在,皆以鴨綠江爲限乎?上使許積,通于一善曰,上國地方,亦多有島,則何以泛看島中二字,而輕許伐木,以至如此乎?以此意,問於時術處,何如?一善,以勅使言答曰,國王欲問之事,亦或可矣。而時術招內,不知上國地方有島之說,中江無把守而下輩私自越境之說,皆是奸詐,以直招之意,先問可也。判義禁許積及刑曹判書趙啓遠,與一善偕往問之,則時術招內,彼境之有島,漠不聞知,實非奸詐之言,而泛然稱島,而不能覺察,此則自知其罪矣。一善又曰,時術明知越境之事,而謂之不能覺察云,尤極奸詐。此邊則無木,彼邊則有木,旣許其伐木,何以不知?許積及趙啓遠,與一善偕往問之曰,汝爲地方官,何不知越境之有島乎?時術招內曰,只知此邊之爲我國境,彼邊之爲上國境,而泛然燼餘缺而輕許伐木乎?時術招內曰,不問某島,而許其伐木,是則果有不察之罪,而蓋杖木,則下輩自爲措備,有何關於官家,而敢許其越境斫伐乎?一善又以勅使意言曰,帖文成給之時,上官亦能知之耶?以此問之,可矣。許積及趙啓遠,與一善偕往問之,則時術招內曰,杖木伐取,事甚不關,故不報上官,上官則不能知之矣。一善又以勅使意言曰,時術知情許伐事,終始稱冤,未能致察事,旣已遲晩,時術則出送,管人等捉入,而越江二人,爲先捧招,追後者一人,次問可也。上曰,判義禁及刑判問之,一善又以勅使意言曰,時術言內,鴨江八處有把守,島中往來時,必有帖文然後往來云。旣有把守,則禁處之外,私自往來,仍爲作農,是何事耶?上曰,此則非一朝一夕之故,旣已年久,因循至此,未知其何以至此,而把守外耕燼餘缺時納招之外,又有何語乎?以此問之可矣。許積及趙啓遠,問于罪人處,罪人等曰,瀋陽時納招之外,更無他辭矣。一善又以勅使意言曰,三人同行,汝二人則被捉於一時,而李末生稱名人,則避於何處,而能得逃免耶?以此問之可也。許積及趙啓遠,往問于罪人,則罪人等招辭曰,渠等呈所志時,李末生稱名人,則適患重病,故所志中,雖或聯名,而實不偕往矣。一善曰,末生之往與不往,府尹必能詳知,問之可也。上使許積及通使二人往問之,則時術曰,呈狀之時,只自題給而已,其餘事,則未能詳知矣。一善曰,此人等則出送,李末生捉入問之可也。許積與一善,偕往問之,則末生招內曰,當初呈狀時聯名之事,則渠亦知之,而入往之時,則病不能同行矣。一善曰,罪人等皆已捧招,暫時伏息,何如?上出就小次,上自幕次燼餘缺千摠者亦誰耶?鄭太和曰,義尹皆知之矣。勅使曰,千摠則義尹次知,而兵使則專不摠領耶?上曰,營下千摠,則兵使次知,府下千摠,則義尹次知,彼此本無摠攝之事矣。一善又曰,八處有把守,則把守將,亦八人耶?鄭太和曰,把守將則果是八人,而不必盡爲捉來,故其當島把守,將捉來矣。一善曰,然則捉入捧招可也。許積,與一善往問曰,渠爲把守將,何不禁止,而乃爲出送乎?把守將招內曰,宴廳島,則本是我國地方,自前時時往來,故出送矣。一善又問曰,汝何以知其往宴廳島耶?把守將曰,不知其文字,只信印迹出送矣,一善又曰,李末生則不知文字,而只知印信,則勿禁出送,事勢然矣。上曰,然則此漢出送,可矣。一善又曰,今則時術罪案,議定可也。上命三公及兵·刑判留諸左右,而令近侍及侍衛諸將以下皆出門外,其後說話,則史官不能記,遂畢査事。以上燼餘
上在昌德宮。停常參·經筵。
中殿誕日,二品以上·政院單子問安。答曰,知道。
藥房都提調元斗杓,副提調柳淰啓曰,昨者早臨客館,酬應良久,日暮冒熱還宮,伏未審夜來,聖體調攝,何如?臣等憂慮未弛,敢來問安。答曰,知道。
鄭萬和啓曰,小臣館所問安進去,下直。傳曰,知道。
沈世鼎啓曰,小臣館所請留進去,下直。傳曰,知道。
鄭萬和啓曰,小臣館所缺半行連日下問,不勝感激。俺等無事安過,不知所達云矣,敢啓。傳曰,知道。
沈世鼎啓曰,臣詣館所,使差備譯官,措辭請留於勅使,則答以俺等留此已久,且所幹之事已畢,明日則當發行云矣,敢啓。傳曰,遣大臣請留。
又以迎接都監言啓曰,以勅使請留草記。傳曰,遣大臣請留事,命下矣。自前承旨請留之後,遣大臣請留,乃是規例,何以爲之?敢稟。傳曰,依爲之。
金始振啓曰,凡擧動時,假承旨差出者,使之來在本院,或有出納之事,則代行承旨之任也。今番郊外及南別宮擧動之日,守宮假承旨吳䎙,來詣闕內,而不入本院,有違前規,事體未安。請吳䎙推考。傳曰,允。
柳淰啓曰,下番翰林崔致翁,本以病弱之人,呻痛之日恒多,不病之日恒少矣。今月十一日迎勅擧動後,添得寒疾,症勢極重,今至七日,漸至危劇,食飮專廢,熱候甚盛,昨日擧動,亦不得陪從。以此病狀,決難仍在禁直,而前日致翁病重之時,本院啓稟處置,則其時臺諫,極以本院之□□□啓稟爲非,今不敢復以變通之意,直爲仰達矣。令春秋館,稟處,何如?傳曰,允。
傳于趙胤錫曰,大臣·備局堂上,引見。
趙胤錫啓曰,戶曹判書鄭致和,自館所來詣賓廳,不得入侍之意,敢啓。傳曰,知道。
又啓曰,吏曹參議兪棨,家有可疑之病,不得入侍之意,敢啓。傳曰,知道。
又啓曰,大司諫閔鼎重,校理金宇亨,副校理李敏迪,修撰閔維重請對矣。傳曰,入侍。
柳淰,以春秋館郞廳,以領監事諸堂上意啓曰,政院啓辭,下番翰林崔致翁燼餘缺翰林薦之員,明日合坐取才,卽爲付職,察任,何如?傳曰,允。
忠淸道推考敬差官,落點鄭晳。
沈世鼎,以戶曹言啓曰,以江華留守狀啓,備邊司粘目,陳太三千石船運上送,以爲自本曹看色區處之地事,允下矣。狀啓中,以更過今夏,則將不得喂飼牛馬爲言,其陳腐不用,據此可知。三千石之太,今若一時運來,不得用於軍兵馬料,則非但虛費船價,勢甚難處,數百石爲先運來,觀其可用與否,然後處置宜當。以此意,江華留守處行移,何如?傳曰,允。
大臣引見時,大司諫閔鼎重所啓,泰仁·古阜兩邑民田占奪宮奴,請令該道監司囚治事,累日論啓,未蒙允許,未知聖意之所在。而臣竊以爲兩邑陳荒之地,甲戌量案中,雖以無主懸錄,而外方貧民,旣已開墾,便作已物,一朝見奪,則其爲冤抑,爲如何哉?請占奪宮奴,令該道監司囚治。上曰,一宮奴囚治,有何持難,而但前啓措語,殊未明白,未知其由也。又啓曰,以事理言之,則冒占之宮屯,亦當竝請革罷,而以前啓措辭觀之,則似是宮屯折受之內,亦有民田,而宮奴不爲區別,混同侵占,故只以囚治爲請矣。上曰,然矣。泛稱宮奴囚治,誠爲未瑩矣。又所啓,臣於此事,聞見所未及,且與發論同僚,未行相會之禮,其間曲折,有所未詳,而大槪從前宮屯折受之處,雖民田在於其中,而宮奴輩,例皆不爲區別,依勢占奪於外方,民怨莫此爲甚矣。況此兩邑陳荒之地,雖云無主,而窮民之無田土者,辛苦開墾,積年耕食,永作己物,農家恒産,一夫所耕,不過十餘斗地,而一朝見奪於宮家,則其冤,如何?上曰,啓辭如此,令該道監司·守令,戶曹關文外,冒濫作弊,則詳査處之,可也。副校理李敏迪,修撰閔維重所啓,癘祭祭文,臣等亦爲製進,而今聞京中,設祭於無祀位版,而祭文措辭,一如山川祈禳之詞,若祈禳於無祀鬼神,一如春秋癘祭,則祭文不當如是。若祈禳於山川望祀,則不當用無祀位版,且聞外方設壇之祭位版,書以癘祭之神,此亦未證據,請令禮官,議于大臣,考援古例,以爲一定之地。且祭文與所祭之神,若是不稱,則雖行癘祭,同於不祭,卽今癘氣愈熾,不可不。此下燼餘全缺
上在昌德宮。停常參·經筵。
金始振啓曰,宰臣宋文徵,館所問安進去,下直。傳曰,知道。
又啓曰,宰臣宋文徵館所問安,則答以每遣宰臣下問,不勝感激,俺等德分無事云矣。傳曰,知道。
王大妣殿,藥房·政院問安。答曰,知道。
大殿,政院問安。答曰,知道。
藥房都提調元斗杓,副提調柳淰啓曰,伏未審夜間,慈殿頭痛熱候,加減何如,湯劑已進一貼乎,自上調攝之候,亦何如?臣等不勝憂慮,敢來問安。答曰,知道。慈候,當言于醫女矣。
藥房再啓曰,臣等伏聞醫女等所傳慈殿症候,仍與柳後聖·鄭後啓·趙徵奎及諸御醫商議,則皆以爲,今番所患,雖因感冒而發,午後夜間,頭痛煩熱等候,自是素患之症,早春間進御古方加入四物湯,姑去朱砂,更加天門冬二錢·浮小麥五分,限數日日再進,徐觀症候,更議宜當云。此藥五貼,爲先劑入,何如?答曰,知道。
柳淰啓曰,餞慰使及問安假承旨,今當發送,而啓下中假承旨金尙重,浮腫極重,不能跨馬,安州餞慰使姜瑜,下去堤川地,未還云。竝以無故人,改付標以入,而姜瑜,以秩高帶職之人,不爲受由,私自下鄕,揆諸事體,殊極不當,請從重推考。傳曰,允。
柳淰又啓曰,以春秋館啓辭,翰林被薦之員,明日合坐取才,卽爲付職察任事,允下矣。被薦之人,今已取才付職,政事,何以爲之?敢稟。傳曰,明日爲之。
又啓曰,陰竹縣監蔡時欽,以祈祭官不參事,推考奪告身矣。客使將發,站役一日爲急,其代,令該曹口傳差出,卽爲署經,今日內發送,何如?傳曰,允。
口傳政事。陰竹縣監落點邊國翰。
柳淰啓曰,新除授陰竹縣監,今日內署經,卽爲發送事,允下矣。兩司城上所牌招,言送,何如?傳曰,允。
正言李端夏啓曰,臣之陋劣痼病,難容冒處臺閣,陳章乞改,出於血懇,而政院不以轉聞,臣不獲已,扶曳出仕,而中心慚懼,食息靡安矣。昨日榻前,長官以宮奴占奪民田事論啓,聖批以前啓措語殊未明白爲敎,臣伏不勝懼然燼餘缺僚商議以啓,而不自覺其措語之未瑩,臣之不察甚矣。臣聞泰仁·古阜兩邑,有甲戌量案無主懸錄之地,人民就其地,盡爲開懇,初非此田土之外別有宮屯,而只請囚治宮奴,蓋治其占奪之罪,則人民自當依舊耕作也。臣之本意如此,而論事不明,致勤聖敎,同僚旣以此引避,臣亦何敢晏然在職?昨緣日暮,今始來避,所失尤大。請命遞斥臣職。答曰,勿辭。
掌令李程啓曰,臣之家內,有可疑之疾,一時染痛者數人,臣於再昨,未及移避,方在犯染不潔之中,館所擧動時,不敢陪從於至近之地,陳疏乞免,見却政院,移寓他家,經宿之後,敢來自列,而身忝法官,旣未隨駕,則揆以事體,決不可晏然仍冒。請命遞斥臣職。答曰,勿辭。
司諫吳斗寅啓曰,無似如臣,復忝匪據,情勢悶蹙,徊徨累日,而適値再昨擧動,不得不冒昧就列,仍參於本院之啓矣。措語未瑩,致勤聖敎,同僚以此相繼引避,論事不明之失,臣亦難免,何敢晏然仍冒?請命遞斥臣職。答曰,勿辭。
金始振啓曰,正言李端夏,掌令李程,司諫吳斗寅,再啓煩瀆,退待物論矣。傳曰,知道。
大司憲金壽恒,掌令安縝,持平元萬里啓曰,尹善道事,論執閱月,而尙靳一兪,,臣等竊未曉聖意之所在也。凡所以遇災審理者,慮其冤鬱之氣,或有所感傷和氣也。雖係重辜,事涉難明,情有可恕,則原而宥之,自是審克之道。而今此善道姦情凶態,畢露無餘,減死投北,亦云末減,有何難明可恕之端,而混施減等之典乎?況於年前,特下圍籬之命,又有勿入審理之敎,而及至今日,竝論審理,還撤圍籬,善道之罪,無減於前,而一年之間,罪名漸殺,朝家擧措,豈容顚倒如此?竊恐自此陰兇之輩,益啓覬覦之心,終至於無所懲懼也。公議憤激,不得請則不止,請還收罪人尹善道撤圍籬之命。國家立法,莫嚴於討贓,而我朝法令,常失於寬,未有一人以贓伏法者,識者之寒心久矣。貪汚之吏,何代無之,而滿贓濫滑之狀,豈有如黃瀗之特甚者乎?當初貸死,雖出於一時念功之意,論以三尺,失刑大矣。凡在輿情,莫不憤惋,假令終身編配,其得保首領,死於牖下,在渠亦云幸矣,豈可使放還其家,任便息偃,自同於無故之人乎?況先朝屈法,只貸其性命,則到今累減其罪,終至全釋,豈是先朝之本意哉?此而置之,則贓吏無所懲,王法無所施,陵夷之勢,必至於莫可救也。請贓吏黃瀗,還發配所。掌令李程,以臣之家內,有可疑之疾,一時染痛者數人,臣於再昨,未及移避,而方在犯染不潔之中,館所擧動時,不敢陪從於至近之地,陳疏乞免,見却政院,移寓他家,經宿之後,敢來自列,而身忝法官,旣未隨駕,則揆以體例,決不可晏然仍冒。引嫌而退,家有疑疾,未及移避,則不敢陪從,勢所固然,請掌令李程出仕。答曰,不允。出仕事,依啓。
大司諫閔鼎重啓曰,正言蘇斗山,以卽伏聞榻前大司諫啓辭批答,則以前啓措語未瑩爲敎,臣不勝瞿然之至。夫所謂宮奴占奪處,甲戌量案中,雖以無主懸錄,其後民人幾盡起耕,則今皆爲有主之物,而宮奴托以量案無主燼餘缺者,欲治其占奪之罪也。旣治其罪,被奪民田,自歸于本主,臣之本意,不過如此,而遣辭之際,殊未明白,論事不明之罪,在所難免。正言李端夏,以昨日聖批,以前啓措語殊未明白爲敎,此事係是窮民失業呼冤之甚者,故臣與同僚,商議以啓,而不自覺其措語之未瑩,臣之不察甚矣。司諫吳斗寅,以措語未瑩,致勤聖敎,同僚以此相繼引避,論事不明之失,臣亦難免,竝引嫌而退。措語之間,難欠明白,要其大意,欲去民冤,不可以此輕遞言官,請正言蘇斗山·李端夏,司諫吳斗寅竝命出仕。答曰,依啓。
金始振啓曰,今已日暮,出仕臺諫,明朝命招之意,敢啓。傳曰,知道。
金始振,以迎接都監言啓曰,右議政,來詣館所,使差備譯官,措辭請留,則勅使以爲,明日定欲作行,至遣大臣,勤懇請留,明日則仍留,再明發還云矣,敢啓。傳曰,知道。
又以都監言啓曰,今日乃是空日,依例別茶啖排入之意,敢啓。傳曰,知道。
又都監言啓曰,提督以勅使之意,送言于臣等曰,査奏文書,何至今不爲來示乎?斯速入送,以爲停當之地云,敢啓。傳曰,知道。
又以都監言啓曰,勅使今月二十日巳時離發事,書出牌文,而待晴離發云。且路程記,亦爲書出,計其宿站,則發程第十七日,當到義州矣,敢啓。傳曰,知道。
以奏文草,傳于柳淰曰,今此奏文中,一款語似有落漏,雖非關重,而添入於無地自容之下,未知如何?
金始振,以都監言啓曰,上勅使,招致安禮,施鍼之意,敢啓。傳曰,知道。
又以都監言啓曰,勅使牌文姑勿發送事,令差備譯官,言于提督,則提督答以雨勢尙未開霽,不爲發送牌文,誠爲得宜。更觀明日發送云矣,敢啓。傳曰,知道。
慶尙道慶州等官儒生全有章等上疏,伏以臣之於君,猶子之於父也,赤子之於父母,飢寒焉愬之,疾痛焉呼之,愬則愍焉,呼則哀焉,思所以免其飢寒疾痛者,無所不用其極,斯固人情之所必至,而天理之所必然也。今臣等偏苦之害,不啻飢寒剝膚之患,有甚疾痛,不得不愬呼於天地父母之前,伏願殿下,少垂察焉。本道東萊納公米五斗作木一疋,乃是國家之定式,而其爲式,已不輕矣。又自辛卯年間,始有公木作米之事,而限以五年,每一疋換作十二斗,比於稅五斗,已過一倍有餘,而又有加升格糧轉輸之價。以此言之,則一石米之價,初爲三疋,而一疋木之價,反爲一石,於是乎一石米,滋爲三石,而爲三倍之稅矣。然而當初則以下道海運之稅米,充給其數,其代公木,上納該曹,而一石三疋,與前無異,則國有恤民之惠,而民不知其有變易矣。數年之後,該曹恤其經費之有縮,還收海邑稅米,輸之京師,以其所換公木作米之數,專責沿江二十二邑之民,其時米價,雖不至今日之翔貴。五斗飜作十二斗,則民情莫不駭然疑顧,而旣知朝廷之有不得已,且其限年垂盡,爲下之道,不敢不以趨令爲恭矣。不料玆者,公木作米,又復提起,而其數有加,爲弊益甚,沿邊之民,亦獨奚罪,而偏受其害,一至此哉?他道之所不有,而嶺南之所獨有,道內之所不便,而沿邊之所獨偏,則雖在豐稔之年,尙有不均之歎,況當赤立之日,可堪三倍之稅乎?年前御史臣金萬基,採訪民瘼,首以此歸奏,則廟堂所啓,令本道善處,而本道他無善處之道,燼缺水邊之邑,以此持難,未得變通,則水邊偏苦之弊,無時可已,豈不悶哉,豈不冤哉?仰惟聖明,政先一視,勤遵先王,特依先朝已行之例,以其海運稅米,除給彼人,而無傷民力,則固爲幸甚,如以經費有換,爲不可,則使之竝定山郡,分勞均役,抑其次也。如以山郡勞費有加爲慮,則將此作米之元數,遍定道內之諸邑,而可興海運上納之外,推其餘數,以充作米,則其在諸邑,所加之稅無多,而其在國家,苟且之政祛矣。比之沒加賦之名,爲病民之擧,亦豈不彰明正大乎?臣等生長嶺外,沐浴聖化,粟米事上,乃其職分之當爲,冒昧煩籲,固知分義之不敢,而不幸當一道所無之役,爲一道偏苦之民,抱冤莫伸,蓋有年矣。而天門九重,叫呼無從,何幸近日,獲覩求言之敎,豈但正議讜論之日進於冕旒,抑亦窮閻民隱之不隔於堂陛,故裹足千里,以聲其哀,僭越之罪,無所逃矣。惟願殿下,察其偏重之苦,諒其難支之勢,特賜快決變易之道,則二十二邑累萬生靈,庶蒙大聖人同仁之澤,非臣等殞結所可上報矣。臣等無任云云。啓下該曹,戶曹啓目粘連啓下是白有亦,觀此疏內所陳,則東萊府所納公貿木,以稅米五斗,作木一疋,乃是定式,而自辛卯年間,始有公木作米之事,每一疋,換作十二斗,比本稅五斗,已過一倍有餘,而又有加升轉輸之價。當初則以下道稅米,充給其數,其代公木,上納該曹一石三疋,與前無異。而其後該曹,恤其經費之有縮,還取海邑稅米,輸之京師,作米之數,專責沿江二十二邑,燼缺莫不駭然,而旣知朝廷之有所不得已,且垂盡爲下之道,不敢不趨令。玆者公木作米,又復提起,而其數有加,爲弊滋甚,沿邊之民,亦獨奚罪?本道他無善處之策,只有分定山郡,少舒一分之苦,而亦慮轉輸之費,有加於水邊,以此持難,未得變通,偏苦之弊,無時可已。依先朝已行之例,以其海運稅米,除給彼人,則固爲幸甚,如以經費有損爲不可,則竝定山郡,分勞均役,抑其次也。如以山郡勞費有加爲慮,則將作米元數,遍定道內諸邑,則其在諸邑,所加之稅無多,其在國家,苟且之政可祛是如爲有臥乎所,當初公木換米之擧,出於不得已,而三百同作米之數,多至一萬二千石是白乎等以,其時本道監司狀啓,辛卯年爲始,以甘同站海運稅米,限年換納,而厥後連値凶歉,田結大縮,本曹經費,決無可繼之勢乙仍于,乙未年臣許積,爲本曹判書時,以甘同倉稅米,不可仍許換給意,覆啓定奪,密陽等七邑田稅,依前還以本色上納是白如乎,今者又有公木換米之事,而其數有加於前,治邊之民,勢將難堪是如,如是陳疏爲白有臥乎所,一疋公木,換作十二斗之米,又有加升輸運之費,則殊涉偏苦,宜有稱冤,似當有變通之道是白乎矣,本曹經費,繼用無策,應上納之田稅,則有難換給是白在果,以作米元數,均一分定於道內諸邑,則可無偏苦之弊,而遠地輸納之際,其弊亦甚可慮,自前不得變通者,蓋出於此,更令本道監司,量事勢便否,啓聞後處置,何如?啓依允。以上燼餘
上在昌德宮。停常參·經筵。
金始振啓曰,小臣館所問安進去,下直。傳曰,知道。
又啓曰,小臣進詣館所,勅使前問安,則答以每遣近臣下問,不勝感激。俺等國王德分,無事支過云矣。傳曰,知道。
王大妃殿,藥房·政院問安。答曰,知道。日氣如此陰濕,予之所患不至大段,今後勿爲問安。
大殿,政院問安。答曰,知道。
藥房都提調元斗杓,副提調柳淰啓曰,伏未審夜來,慈殿症候,視昨何如,湯劑連次進御,而尙無收效之漸乎,自上調攝之候,亦何如?臣等不勝憂慮,敢來問安。答曰,知道。慈候幾盡如常,今後勿爲逐日問安。
開政。吏批,判書洪命夏館所進去,參判尹文擧在外,參議兪棨進,都承旨柳淰進。兵批,行判書許積進,參判柳赫然進,參議洪處大進,參知元萬石進,左副承旨趙胤錫進。
吏批啓曰,判書洪命夏館所進去,參判尹文擧在外未上來,小臣獨政未安,何以爲之?敢稟。傳曰,只出緊任。
落點,舍人洪宇遠,藍浦縣監韓侃,進賀謝恩副使單許積,檢閱單李翊相,兵曹佐郞鄭載嵩,工曹正郞黃世耉,監察盧景命,校理李敏敍。
兵批啓曰,各道營將之瓜滿者,至於五處之多,而不得可合之人,或有過六七朔未出代者。釜山僉使亦爲瓜滿,今當差出,而他無可以塡差之路,禁軍將將領被抄人,守令及瓜滿虞候,竝推移擬望,何如?傳曰,允。
又啓曰,尙州營將李彦珪,以捕賊陞資,除授本職矣,因臺諫啓辭,有更査□□之擧,故不得赴任,今已四朔。前營將朴敏道瓜限之過,至於八朔,合有變通之道。李彦珪營將姑先遞改,其代,以他人差出,何如?傳曰,允。
落點,僉知趙塤,訓鍊都正李壽昌,五衛將柳震立,曹司衛將韓震琦,訓鍊主簿單金尙健,副司直吳始壽,大丘營將李昌胄,洪陽營將曺無敵,兼司僕將金之鍵,曹司衛將吳䎙,釜山僉使韓公信,安東營將邊宥,武兼三朴安仁·孫後奭·李雲登,錦城營將趙碩耉,順天營將李泌,尙州營將金益厚,內禁衛將李,羽林衛將李璞。
兵批啓曰,安東營將邊宥,無加資之命,何以爲之?敢稟。傳曰,依例加資,安東營將邊宥,今加折衝。
備忘記曰,史官一員待命,騎馬三匹卜馬二匹立之。
柳淰啓曰,右承旨權大運異姓四寸弟幼學李震發身死,服制已行四日,出仕,何如?傳曰,允。
又以禮曹言啓曰,顯陵大王陵上及穆陵懿仁王后·仁穆王后兩陵陵土,因雨水頹圮,或至一半,或至三分之一,有非尋常小小傾頹之比。且將有油物蓋覆之擧,不可無告由慰安之擧,不卜日,今二十日隨時設行之意,分付各該司,急速擧行,何如?傳曰,允。
趙胤錫啓曰,兵曹判書許積,大司憲金壽恒,來詣請對矣,敢啓。傳曰,引見。
金始振啓曰,大臣以下旣已命招矣。隨其入來,直爲入侍乎?敢稟。傳曰,知道。
吏批啓曰,進賀·陳奏副使,以許積差送事,昨日備局啓請,令都監,言及於提督,彼亦爲然,則依前啓請施行。傳曰,允事,命下矣。臣棨,只見允下之批,全不省察都監言及一款,都監回啓未入之前,經先擬望以入,昏謬顚錯甚矣,不勝惶恐,伏地待罪。傳曰,知道。勿待罪。
金始振啓曰,承文院草記批答,係是時急分付之事,而承文院官員退在昌慶宮直所,故不得已使備局郞廳,傳于大臣,而奏文及草記入啓未下之前,承文院當該官員,不爲待候,事極怠慢,請推考。傳曰,允。
兵曹判書許積請對引見時,左承旨鄭萬和所啓,檢閱鄭翊相,當日開政,已爲下批矣。依前例,牌招察任,何如?上曰,依爲之。
許積請對引見時,許積所啓,尙州營將李彦珪,以加資未定奪之故,除授四朔,尙未赴任,似當處置。上曰,改差,可也。
大臣·備局堂上引見時,上曰,進賀副使,以兵曹判書許積差送。
柳淰,以禮曹言啓曰,卽接顯陵參奉所報,則今月十七日□□大王陵陵上西北邊陵土崩頹,而所頹者,自缺石上以欄干石計之,則至於五間,王后陵上南邊曲墻階一間半,亦爲傾頹,而丁字閣,自東邊中階,上至紅門外,爲水所鑿,深處幾一丈許,中階石一間,亦爲頹落云。又接穆陵參奉所報,則仁穆王后陵上西南面陵土崩頹,幾至三分之一,西南間階砌外築土,橫頹十把許,一半則崩離數尺或一尺,一半則毁落至平地,懿仁王后陵上東北邊陵土崩頹,而陵上通計,則所毁者一半云,極爲驚駭。依前例,大臣以下卽爲進去奉審,而三陵上,蓋覆油芚草芚等物,令該曹,急速進排之意,分付,何如?傳曰,允。
趙胤錫,以兵曹言啓曰,當日忠義衛趙邦安稱名人,自宣仁門入來,差備門外擊錚,極爲駭愕。令攸司囚禁治罪,同門守門將李以建,常時不能禁斷雜人,以致闌入,亦爲非矣。推考,何如?傳曰,允。
金始振,以司饔院官員,以都提調意啓曰,生鮮前漁夫主人等,齊訴于本院曰,今値江水大漲,漁人不得捉魚,日供生鮮,勢將闕封,願考前例,入啓處置云。取見文書,則在前如此之時,限水落間,許令雜魚軟鷄代封,而莫重御膳,自下不敢擅便,惶恐敢稟。傳曰,依啓。
又以戶曹言啓曰,自前陵寢奉審時,雖無本曹郞廳進去之事,今此顯陵·穆陵崩頹處,蓋覆油芚·草芚等物,各該司當爲進排,而不可無檢飭之官,郞廳一員給馬領去,使之檢飭進排,何如?傳曰,允。
司諫吳斗寅,正言李端夏·蘇斗山啓曰,臣等以泰仁·古阜民田占奪宮奴,請令該道監司囚治事,累日論啓矣。再昨榻前,以令該道監司,如有關文外冒濫作弊之事,則詳査處之可也之批。此由臣論事不明,聖明猶有所未盡洞燭,有是敎也。蓋此地,甲戌量案,以無主懸錄,故該曹缺宮奴憑此欲占,而其實則甲戌以後窮民之無田土者,辛苦開墾,積有年所,或相賣買,作爲世業。至今論之,則便是有主之物,而該曹關文中所謂無主者,卽此地也。今若一從關文而占取,則許多貧民,皆失其業,其爲冤抑,當如何哉?今雖有査處之敎,而關文外,則別無可査之事,請令該道監司,就該曹關文內査出宮庄折受於人民耕作處,還給本主,仍治宮奴冒濫作弊之罪。答曰,不允。
掌令李程·安縝,持平元萬里啓曰,尹善道事,論執閱月,而尙靳一兪,臣等竊未曉聖意之所存也。凡所以遇災審理者,慮其冤鬱之氣,或有所感傷和氣也。雖係重辜,事涉難明,情有可恕,則原而宥之,自是審克之道。而今此善道之奸情凶態畢露無餘,減死投北,亦云末減,有何難明可恕之端,而混施減等之典乎?況於年前,特下圍籬之命,又有勿入審理之敎,而及至今日,竝論審理,還撤圍籬,善道之罪,無減於前,而一年之間,罪名漸殺,朝家擧措,豈容顚倒如此?竊恐自此陰凶之輩,益啓覬覦之心,終至於無所懲懼也,公議憤激,不得請則不止,請還收罪人尹善道撤圍籬之命。國家立法,莫嚴於討贓,而我朝法令,常失於寬,未有一人以贓伏法者,識者之寒心久矣。貪汚之吏,何代無之,而滿贓濫猾之狀,豈有如黃瀗之特甚者乎?當初貸死,雖出於一時念功之意,論以三尺,失刑大矣。凡在輿情,莫不憤惋,假令終身編配,其得保首領,死於牖下,在渠亦云幸矣,豈可使放還其家,任便息偃,自同於無故之人乎?況先朝屈法,只貸其性命,則到今累減其罪,至於全釋,豈是先朝之本意哉?此而置之,則贓吏無所懲,王法無所施,陵夷之勢,必至於莫可救也。請贓吏黃瀗,還發配所。答曰,勿煩。
柳淰,以備邊司言啓曰,卽刻迎接都監堂上,馳送郞廳,言于臣等曰,提督求見査奏文書甚急,須速入送云。彼之催促,今已經日,尙未往示,事涉未妥,必待草本啓下後,方可擧行,故敢稟。傳曰,知道。
又以都監言啓曰,卽者提督送言曰,上勅使,以擬律文書尙不來示停留之故,頗有慍色云。使差備譯官,以時方出草正書之意,措辭開諭矣,敢啓。傳曰,知道。
又以都監言啓曰,卽者提督,又送言于臣等曰,上勅使以爲,査奏文書,雖不正書,擬罪措語,欲爲速見,草本卽爲入示,斯速停當云矣,敢啓。傳曰,知道。
又以都監言啓曰,今日別茶啖,依例排入,別雌牛,亦爲入給之意,敢啓。傳曰,知道。
又以都監言啓曰,副勅使,來至提督房,使樂工,彈伽倻琴,又爲唱歌云矣,敢啓。傳曰,知道。
金始振,以都監言啓曰,提督,言於差備譯官等曰,今日雨勢如此,朝家何不請留乎?張炫等答以昨日中使請留時,勅使以爲雨若開霽,則二十日當爲作行,而雨若連下,則自爾停行云。故姑不更爲請留之意爲答,而觀其辭色,則希有請留之擧,敢啓。傳曰,知道。
又以都監言啓曰,提督,使差備譯官,送言於臣等曰,勅使要得九味淸心元,願爲趁卽劑給云。在前亦有求請之時,今亦不得已依其言,令醫司量宜劑給,而唐材,則自戶曹貿給之意,敢啓。傳曰,知道。
又以都監言啓曰,卽者兵曹判書許積,大司憲金壽恒來詣,都監使差備譯官,以査奏文書待候之意,言于提督,則提督以爲文書姑先入送,以爲俺知其文書大旨,然後入示勅使之地云。故依其言,入送之意,敢啓。傳曰,知道。
上御熙政堂。大臣·備局堂上引見時,入侍,領相鄭太和,左相元斗杓,右相鄭維城,兵曹判書許積,工曹判書李浣,禮曹判書金佐明,戶曹判書鄭致和,兵曹參判柳赫然,戶曹參判徐元履,大提學金壽恒,左副承旨趙胤錫,假注書李宇鼎,事變假注書申儀華,記事官尹深·李翊相。上曰,彼有何云云耶?許積曰,蓋爲其耕作一事也。上曰,一善亦何言耶?許積曰,一善言內,欲生一人,而無誤朝廷之大事云矣。上曰,初往館所,則彼何以爲之耶?許積曰,咨文草,初使張炫讀之且解,或有未解處,則輒問於臣等,無事順下矣。至于中江間者介田云云處,便曰此則虛語也,不必載於奏文中云,而又至於議罪處,亦曰,此則甚非,何不以三罪爲議律,而無辭遲晩耶?臣等答曰,此則不然矣。當初査問時,義尹以不能覺察爲罪,則自當甘受缺情則殊極曖昧,納招汝等,豈不參聽耶?缺果然矣。雖然,咨文中措語不緊處,皆削之可也云矣。上曰,所謂不緊處,未知何語耶?許積曰,此則無的指處,而勅使及一善輩曰,吾等所問,只是三事,而今何添入客辭耶?臣等答曰,其時所問之事,如許如許,至于今日,何出此言乎云爾,則渠等,皆不答矣。又問曰,官員所供,何其太多,而下人輩所供,何其太少耶?臣等答以如此如此,則勅使等,皆微笑矣。彼又問曰,旣爲把守於此邊,又爲耕作於其外,可謂非矣,而以此奏文觀之,則時術則小無罪案,是何事耶?若此則非義尹之罪,乃朝廷之過也。此奏文,勿以如是支煩,善爲抄製,而以遲晩爲結末可也。不然則明日當請國王與大臣,更議處之云矣。上曰,然則奈何?以頃日之事觀之,則副使則頗有天眞,而上使,極爲奸兇矣。許積曰,然矣。上曰,此事,已議于大臣處乎?鄭太和曰,臣傳聞此事□□有請對之擧,使人探問,則許積等,旣已入來,故以致相違,如是遲延矣。上曰,左相亦聞之耶?鄭太和曰,臣則稍知,而左相則專不聞知矣。上曰,大槪此輩,以境域爲重,今聞許積所達之言,則勅使以奏文中措語支煩,爲執言之地云耳。許積曰,槪自前耕作之語,乃時術無罪之一端,而事至於此,以無罪之臣,定以死律,事甚不祥,而欲救時術,而貽患國家,則此非小事。若或生事於國家,則在時術之道,雖死自當甘受而無恨矣。金壽恒曰,彼若恐喝而止,則事甚不關,而轉至於此,耕作一款,若或削之,則於時術,無復望矣。鄭維城曰,許積,若以副使入去,則庶有可生之道矣。上曰,在上國處之之如何,雖許積入去,安缺鄭太和曰,此事明早,卽卽停當,而方外之缺辯爭執爲可矣。上曰,措辭强辯,而彼若聽從則可也,若或不聽,而徒增其怒,無益之辯,何必爲之?元斗杓曰,外人不知彼情,而徒欲以文字口舌相爭,是不識其事勢故耳。上曰,耕作文字,削之耶不削耶,何以爲之?三公皆議之。鄭太和曰,耕作一款,彼必欲改之,則何必强執乎?且彼旣以其島,許我國地方,則雖無耕作二字,何害之有?臣等之意,削之,可也。上曰,入侍諸臣,各陳其所懷。鄭致和曰,彼之所言如此,則耕作文字,決不可置也,從彼說可也。金佐明曰,臣初見耕作文字,意謂或有如此之患,事旣至此,斷不可不削矣。金壽恒曰,臣與許積相議,共製奏文,速爲定奪可也。上曰,僉意如此,則削之,可矣。其餘說話,日暮不能記,遂罷出。以上燼餘
上在昌德宮。停常參·經筵。
□□□啓曰,宰臣閔震益,館所問安進去,下直。傳曰,知道。
金始振啓曰,宰臣閔震益,進詣館所,勅使前問安,則答以每遣宰臣下問,不勝感激。俺等,國王德分,無事云矣。傳曰,知道。
趙胤錫,以都摠府言啓曰,副摠管李壽昌,以訓鍊院都正肅拜事,除標信,進去之意,敢啓。傳曰,知道。
傳于趙胤錫曰,下敎入侍之人,來待閤門外。
趙胤錫啓曰,副提學趙復陽,來詣請對矣。傳曰,引見。
權大運啓曰,兵曹判書許積,戶曹判書鄭致和,來詣請對矣。傳曰,引見。
又啓曰,勅使二十二日辰時離發牌文到院,出送之意,敢啓。傳曰,知道。
柳淰啓曰,同副承旨沈世鼎同姓八寸弟前都事沈光渭身死,服制已行四日,出仕,何如?傳曰,允。
權大運,以禮曹言啓曰,今五月十七日大臣·備局堂上引見時,副校理李敏迪,修撰閔維重所啓,癘祭祭文,臣等亦爲製進,而今聞京中,設祭於無祀位版,而祭文措語,則一如山川祈禳之詞。若祈禳於無祀鬼神,一如春秋癘祭,則祭文不當如是,若祈禳於山川望祀,則不當用無祀位版。且聞外方設壇之祭,位版書以癘祭之神,此亦未有證據,請令禮官,議于大臣,考據古例,以爲一定之地。且祭文與所祭之神,若是不稱,則已行之祭,同於不祭,卽今癘氣愈熾,不可不更爲設行矣。金佐明曰,令儒臣博考典禮擧行,何如?上曰,依爲之事,傳敎矣。議于大臣,則領中樞府事李景奭,領議政鄭太和,左議政元斗杓,右議政鄭維城以爲,頃日別行癘祭於北郊,而位版,則用城隍神位版,祭文頭辭,則稱以癘祭之神云,臣等亦得聞而駭訝。昨者玉堂之臣,有此陳達於榻前矣。嘗見五禮儀城隍發告之文,稱將以某月某日設壇北郊,祭闔境無祀鬼神,庶資神力,召集赴壇云云。至於癘祭敎書,稱王若曰,而其末端有曰爰命有司,爲壇於城北,遍祭闔境無祀鬼神,仍使當處城隍之神,召集群靈,以主此祭,惟爾衆神,携朋挈儔,來享飮食,無爲癘災,以干和氣云云。以此觀之,則將行癘祭缺城隍例也。今欲更爲設行,亦當依此缺城隍及癘祭之文添入,別爲設祭之意缺唯在該曹之稟施,伏惟上裁。大臣之意如此,上裁,何如?傳曰,依議施行。
趙胤錫,以賑恤廳言啓曰,癘疫出幕之類,數至累千,當此霖雨沾濕飢餓之中,若無別樣救恤之擧,則必多死亡之患,今方使活人署官員及部官,一一成冊,將爲分給糧資等物矣。活人署別提盧景命,昨日政,移授監察,此時若無本署官員,則事必虛疎,其代,令該曹,卽爲口傳差出,何如?傳曰,允。
掌令李程·安縝,持平元萬里啓曰,尹善道事,論執閱月,而尙斬一兪,臣等竊未曉聖意之所在也。凡所以遇災審理者,慮其冤鬱之氣,或有所感傷和氣也。雖在重辜,事涉難明,情有可恕,則原而宥之,自是審理之道。而今此善道奸情兇態,畢露無餘,減死投北,亦云末減,有何難明可恕之端,而混施減等之典乎?況於年前,特下圍籬之命,又有勿入審理之敎,而及至今日,竝論審理,還撤圍籬,善道之罪,無減於前,而一年之間,罪名漸殺,朝家擧措,豈容顚倒如此?竊恐自此陰兇之輩,益啓覬覦之心,終至於無所懲懼也。公議憤激,不得請則不止,請還收罪人尹善道撤圍籬之命。國家立法,莫嚴於討贓,而我朝法令,常失於寬,未有一人以贓伏法者,識者之寒心久矣。貪汚之吏,何代無之,而滿贓濫猾之狀,豈有如黃瀗之特甚者乎?當初貸死,雖出於一時念功之意,論以三尺,失刑大矣。凡在輿情,莫不憤惋,假令終身編配,其得保首領,死於牖下,在渠亦云幸矣,豈可使放還其家,任便息偃,自同於無故之人乎?況先朝屈法,只貸其性命,則到今累減其罪,至於全釋,豈是先朝之本意哉?此而置之,則贓吏無所懲,王法無所施,陵夷之勢,必至於莫可救也。請贓吏黃瀗還發配所。臣萬里,以傳啓來詣臺廳,而政院,稱以豫備不來,久不出待,凡引見之日,豫備來待例也。史官怠慢之習,殊甚可駭,而承旨不能檢飭,亦難免其失,請豫備史官·當該承旨,竝命從重推考。答曰,不允。推考事,依啓。
司諫吳斗寅,正言李端夏·蘇斗山啓曰,臣等以泰仁·古阜民田被奪於宮庄事,論列累日,尙靳快兪,査處之敎,只及於該曹關文之外,臣等竊恐聖明猶有所未盡洞燭於其間曲折,而有此內外之別也。蓋此地甲戌量案,以無主懸錄,故該曹出給關文,宮奴憑此欲占,而其實則甲戌以後,窮民之無田土者,辛苦開墾,積有年所,或相賣買,作爲己業,到今論之,則便是有主之物,而該曹關文中,所謂無主者,卽此地也。今若一從關文而占奪,則許多貧民,皆失其業,其爲冤抑,當如何哉?今雖有査處之敎,而關文外,則別無可査之事,請令該道監司,就該曹關文內,査出宮庄折受,前民人耕作處,還給本主,仍置宮奴冒濫作弊之罪。答曰,不允。
右議政鄭維城,膳工提調吳竣,觀象監提調趙啓遠,禮曹參判柳慶昌書啓,三陵前土崩頹處,臣等詳細奉審,則顯陵大王陵上頹圮處,五庫內未地,廣五尺高一尺,申地廣五尺高三尺,酉地廣五尺高四尺五寸,戌地廣三尺五寸高二尺八寸,亥地廣五尺高二尺二寸,王后陵上東邊曲墻下階一間半傾頹,其處中階及曲墻,亦將有頹圮之勢,西邊曲墻四間,處處頹拆,不久將爲一行缺東庭,今番大雨鑿穿之處,通計五十九間數字缺中階一間及御路階石,間間頹圮。此則修築之□不至大段,稍待開霽,使入番守護軍,漸次修補之意,一邊分付矣。丁字閣樑上塗灰,處處剝落,殿內仰土,三處雨漏,殿外亦有雨漏之處。穆陵懿仁王后陵上莎土頹圮,自酉地至寅地,廣三十一尺七寸高六尺,自陵上腰下,莎土盡爲頹崩,堆積於欄干石之內,仁穆王后陵上莎土頹圮,自申地至子地,廣二十九尺五寸高八尺,亦爲崩塌,堆積於欄干石之內,陵西邊外階補土崩頹處,高三十七尺五寸廣三十五尺,丁字閣殿外後邊二處雨漏。三陵莎土形止,雖有輕重之差,而所見極爲驚駭,竝爲圖畵以來,以備睿覽。三陵崩頹處,姑以油芚覆蓋。此下燼餘全缺
上在昌德宮。停常參·經筵。
權大運啓曰,小臣館所問安進去,下直。傳曰,知道。
又啓曰,館所問安,則答以每遣近侍下問,不勝感激,不知所達云矣,敢啓。傳曰,知道。
慈殿,藥房問安。答曰,知道。
藥房都提調元斗杓,副提調柳淰啓曰,伏未審數日間,慈殿症候,視前何如,聖候亦何如?慈殿進御湯劑,似當連用數十貼,而前日劑入五貼,以日計之,已盡於昨日,今當加劑以入,依前加入,三貼劑入,而今則日進一貼宜當云。此乃御醫等所見,臣等憂慮未弛,敢來問安,竝此仰稟。答曰,知道。
趙胤錫,以都摠府言啓曰,勅使不日將發,前頭郊外擧動時,本府堂上所當全數進參,而一員守宮之外,都摠官臣呂爾載,以伴送使西下,副摠管臣李壽昌,以訓鍊都監中軍進參,臣閔震益,以禁軍別將進參,臣洪瑑,以餞慰使出去,臣南老星,猝患暑霍,治療乖方,症勢極重,不省人事云。客使接待之時,侍衛不備如此,事甚未安。令兵曹趁速稟處,俾無臨時窘急之患,何如?傳曰,允。
又以備邊司言啓曰,本司武郞廳宣傳官閔鼎,奔走勤仕,已滿十五朔,六品遷轉,或守令除授事,依例捧承傳施行,何如?傳曰,允。
柳淰,以司饔院官員,以都提調意啓曰,黃海道五月朔中宮殿新産進上物饍狀中,以十斗書塡,而物目單子中,以七斗書塡,如是相左,殊甚怪訝。取考本院所上謄錄,則元數七斗載錄,依此捧入,而當初封進之時,必是誤書之致,難免不察之失,請封進官吏推考。傳曰,允。
鄭萬和啓曰,今日臣萬和,與同副承旨沈世鼎,當爲直宿,他僚,申後皆已出去矣。卽刻沈世鼎遭服制,將爲出去,右副承旨金始振,牌招入直,何如?傳曰,允。
又以兵曹言啓曰,都摠府啓辭,勅使不日將發,前頭郊外擧動時,本府堂上所當全數進參,而一員守宮之外,都摠管臣呂爾載,以伴送使西下,副摠管臣李壽昌,以訓鍊都監中軍進參,臣閔震益,以禁軍別將進參,臣洪瑑,以餞慰使出去,臣南老星,猝得暑霍,治療乖方,症勢極重,不省人事云。客使接待之時,侍衛不備如此,事甚未安,令兵曹趁速稟處,俾無臨時窘迫之患,何如?傳曰,允事,啓下矣。餞慰使將有不送之幾,洪瑑則或可進參於侍衛,而南老星病患甚重,方在不省人事中,則今姑改遞,其代,口傳差出,以爲侍衛之地,何如?傳曰,允。
吏曹口傳政事,落點活人別提吳道宗。兵曹口傳政事,落點副摠管朴世模。
掌令李程啓曰,無似如臣,久忝匪據,觸事做錯,每每瀆擾,常懷愧懼,若無所容。副提學趙復陽,卽臣之同姓四寸妹夫也,前任禮曹時,推考照律公事,臣以相避,不當着署,而頃日之坐,許多公事照入之時,昏不覺察,混同着署,其公事再度判下之後,始覺前日昏謬之失,不勝瞿然之至。矇然至今,趁未自劾之罪,益無所逃,決不可晏然仍冒。請命遞斥臣職。答曰,勿辭。
司諫吳斗寅,正言李端夏·蘇斗山啓曰,臣等以泰仁·古阜民田被奪於宮庄事,論列累日,尙靳快兪,査處之敎,只及於該曹關文之外,臣等竊恐聖明,猶有所未盡洞燭於其間曲折,而有此內外之別也?蓋此地,甲戌量案,以無主懸錄,故該曹出給關文,宮奴憑此欲占,而其實則甲戌以後,窮民之無田土者,辛苦開墾,積有年所,或相賣買,作爲世業,到今論之,則便是有主之物,而該曹關文中所謂無主者,卽此地也。今若一從關文而占取,則許多貧民,皆失其業,其爲冤抑,當如何哉?今雖有査處之敎,而關文外,則別無可査之事,請令該道監司,就該曹關文內,査出宮庄折受,前民人耕作處,還給本主,仍治宮奴作弊之罪。答曰,不允。
金始振啓曰,掌令李程,再啓煩瀆,退待物論矣。傳曰,知道。
大司憲金壽恒,掌令安縝,持平元萬里啓曰,尹善道事,論執閱月,而尙靳一兪,臣等竊未曉聖意之所在也。凡所以遇災審理者,慮其冤鬱之氣,或有所感傷和氣也。雖係重辜,事涉難明,情有可恕,則原而宥之,自是審克之道。而今此善道姦情兇態,畢露無餘,減死投北,亦云末減,有何難明可恕之端,而混施減等之典乎?況於年前,特下圍籬之命,又有勿入審理之敎,而及至今日,竝論審理,還撤圍籬,善道之罪,無減於前,一年之間,罪名漸殺,朝家擧措,豈容顚倒如此?竊恐自此陰兇之輩,益啓覬覦之心,終至於無所懲懼也。公議憤激,不得請則不止,請還收罪人尹善道撤圍籬之命。國家立法,莫嚴於討贓,而我朝法令,常失於寬,未有一人以贓伏法者,識者之寒心久矣。貪汚之吏,何代無之,而滿贓濫猾之狀,豈有如黃瀗之特甚者乎?當初貸死,雖出於一時念功之意,論以三尺,失刑大矣。凡在輿情,莫不憤惋,假令終身編配,其得保首領,死於牖下,在渠亦云幸矣,豈可使放還其家,任便息偃,自同於無故之人乎?況先朝屈法,只貸其性命,則到今累減其罪,終至全釋,豈是先朝之本意哉?此而置之,則贓吏無所懲,王法無所施,陵夷之勢,必至於莫可救也,請贓吏黃瀗還發配所。掌令李程,以副提學趙復陽卽臣同姓四寸妹夫也。推考照律公事,以相避不當署名,而許多公事照入之際,昏不致察,混同着署,判下之後始覺,不勝瞿然之至。不可晏然仍冒,引嫌而退,混署照律,雖欠詳祭,事出無情,不可輕遞,請掌令李程出仕。答曰,不允。出仕事,依啓。
權大運,以迎接都監言啓曰,張炫等,以提督之意來言曰,査奏文書,明早入來,停當,宜當云矣,敢啓。傳曰,知道。
又以都監言啓曰,勅使明日發程事,已爲定奪矣。兩勢如此,似當更遣中官請留之意,敢啓。傳曰,知道。
又以都監言啓曰,今日乃是空日,別茶啖依例排入,別雌牛,亦爲入給之意,敢啓。傳曰,知道。
又以都監言啓曰,明日上馬宴,親臨設行之意,使差備譯官,言于提督,則勅使以爲,道路泥濘,自上動駕,非但心甚未安。俺等行期已迫,自上所賜之物,當爲結裹,未遑受宴,願勿親臨,宴享亦勿設行,以雌牛入給,則與宴無異云矣,敢啓。傳曰,知道。
鄭萬和,以迎接都監言啓曰,兵曹判書許積,大提學金壽恒,早朝來待都監,而其間有偸隙彌縫之事,今始入送文書,則提督以下,持入於上使房,使許積等,入來西宴廳以待云矣,敢啓。傳曰,知道。
金始振,以都監言啓曰,副使會于一處,査奏文書,衙譯金大獻,讀其諺譯。且解旨義,一邊使金德生,以淸書飜譯,終日論難,往復於許積處,或刪或添,而其所刪添,不至大段。第緣日勢已暮,未盡停當,使許積等,姑爲退去,趁明朝來待云矣,敢啓。傳曰,知道。以上燼餘
上在昌德宮。停常參·經筵。
下直,古阜郡守姜錫圭,金溝縣令柳錫昌。
權大運啓曰,宰臣工曹參判具仁墍,館所問安進去,下直。傳曰,知道。
又啓曰,宰臣工曹參判具仁墍館所問安,則答以每遣重臣下問,不勝感激,不知所達云矣,敢啓。傳曰,知道。
又以司饔院官員,以都提調意啓曰,全南道六月朔各殿進上生竹笋,依例封進,而本道慮有腐傷之患,沈竹笋,亦爲封進矣。生竹笋旣已腐爛,不得捧入,故不得已只沈竹笋捧入之意,敢啓。傳曰,知道。
權大運,以弘文館言啓曰,今月十七日引見時,以癘疫祈禳之祭,禮曹判書金佐明所啓,令儒臣博考典禮,擧行,何如?上曰,依爲之事,命下矣。臣等卽日齊會,取考禮典,則周禮春官,大祝掌六祈,以同鬼神示,一曰類,二曰造,三曰禬,四曰禜,五曰故,六曰說。疏曰,天神人鬼地祗不和,則六癘作見,故以祈禮同之。禜,卽日月山川之祭也,春秋左氏傳鄭子産之言,山川之神,則水旱癘疫之災,於是乎禜之,日月星辰之神,霜雪風雨之不時,於是乎禜之。周禮春官又曰,國有大故天烖,彌祀社稷禱祠。疏曰,大故,兵寇也,天烖,癘疫水旱也,彌猶徧也,徧祀社稷及諸所禱。大明集禮曰,古者諸候,祭其封內山川,自唐以來,皆祭嶽鎭海瀆,祀官以當缺督剌史充。其或水旱災癘,則牧守各隨其缺內而祈謁,又攷大明集禮祭癘條,京師癘壇,在玄武湖中,祭日設城隍神位及天下城隍神位於壇上,設無祀鬼神等衆位於壇下之東西,而其祭文儀式,與本朝五禮儀所載者略同。此乃每歲春秋常行之祭,而使癘之無所歸依者,不失祭享,卽春秋傳所謂鬼無所歸,乃爲癘之意也。至於癘氣流行之後,祈禳之祭,則大明集禮及五禮儀皆無明文,以周禮春秋傳癘疫之災,禜于山川之神,彌祀社稷禱祠之文及集禮中,自唐以來,災癘,皆祭嶽鎭海瀆之言觀之,則祈禳之祭,皆當行於山川。且朱子祭山川又曰,風雨水旱癘疫之不時,以君候之不顯威神是震是祓,癘疫之祭,行于山川,此亦以可據,唯在禮官商確稟處,敢啓。傳曰,知道。
金始振啓曰,兵曹判書許積,大司憲金壽恒,來詣請對云矣,敢啓。傳曰,引見。
又啓曰,校理李敏迪,修撰任翰伯來詣請對云矣。傳曰,引見。
正言李端夏·蘇斗山啓曰,泰仁·古阜民田措語見上請令該道監司,就該曹關文內,査出宮庄折受,前民人耕作處,還給本主,仍治宮奴冒濫作弊之罪。答曰,勿煩。
大司憲金壽恒,掌令李程·安縝,持平元萬里啓曰,尹善道事,黃瀗還發配所事。答曰,亟停勿煩。措語竝見上
權大運,以迎接都監言啓曰,今日乃是空日,別茶啖依例排入之意,敢啓。傳曰,知道。
又以都監言啓曰,提督以勅使之意,使張炫送言曰,本國連値飢荒,霖雨又復如此,此時西路民弊,不可不慮。七處宴享,勿爲設行,餞慰使亦勿下送,郊外餞宴,則只以茶禮設行宜當云矣,敢啓。傳曰,知道。渠雖有云云,餞宴則以宴床待候,可也。
又以都監言啓曰,自前勅使各站宴享勿爲設行之時,則餞慰使,雖不下送,別遣問安使於松都·平壤或義州等一二處,以問其行李矣。今番則似當別送問安使於義州,令政院擧行,何如?傳曰,允。
又以都監言啓曰,上勅使招致安禮,又爲施鍼之意,敢啓。傳曰,知道。
又以都監言啓曰,査奏文書,兩勅使會于一處,令次通官金大獻,以淸書飜譯,相議之後,招入兵曹判書許積等矣,敢啓。傳曰,知道。
又啓曰,迎接都監啓曰,自前勅使各站宴享勿爲設行之時,則餞慰使雖不下送,別遣問安使於松都·平壤或義州等一二處,以問行李矣。今番則似當別遣問安使於義州,令政院擧行事,允下矣。上年五月勅使回還時,各站亦不設宴,故餞慰使不爲下送,而開城府·義州別問安使,則自吏曹差送,平壤則以本院啓下,假承旨仍送矣。今此別問安使,令吏曹差送,何如?傳曰,允。
金始振,以迎接都監言啓曰,都給禮單,依例入給,則上副使,出給霜華紙各五十卷,以白綿紙,倍數換入,禮單單馬,則累次點退,改入他馬,才品亦好,而猶以爲不滿。提督,捉入司僕次知書吏,決棍五度而止,使之更爲擇入善馬矣,敢啓。傳曰,知道。以上燼餘
上在昌德宮。停常參·經筵。
太祖大王忌辰齋戒。
王大妃殿,藥房問安。答曰,知道。
藥房都提調元斗杓,右承旨權大運啓曰,伏未審數日來,慈殿症候,視前何如,而湯劑連日進御乎,夜間,聖候,亦何如?臣等憂慮未弛,敢來問安。答曰,知道。慈殿症候,已言于醫女矣。
藥房再啓曰,卽伏聞醫女所傳慈殿症候,與趙徵奎及諸醫及覆商議,仍送崔聖任,通議于柳後聖,則皆以爲左右脇下往來牽痛之候,雖似頃年血塊,因其氣滯而作孼,以其脇痛而論之,必是肝氣鬱滯,挾痰而然。平肝流氣飮,破血治痰,淸熱行氣,且有功切於消脹,加大腹皮酒洗七分·枳角五分,先進數三貼,以觀前頭症情,更議宜當云。此藥三貼,爲先劑入,何如?答曰,知道。
趙胤錫啓曰,小臣館所問安進去,下直。傳曰,知道。
又啓曰,小臣問安於館所,答以每遣近侍,連日下問,不勝感激,不知所達云矣,敢啓。傳曰,知道。
又啓曰,監軍巡將之待開門納牌,例也。今日臣以館所問安進去之時,日已晩矣,而行到鐵物橋前路,逢着二所監軍巡將,始爲罷巡歸來,事異常規,殊涉怠慢,二所監軍閔最·巡將金之鑝請推考。傳曰,允。
金始振,以刑曹言啓曰,寡女□□□呈狀內,喪夫纔葬,率幼子獨宿,隣居局出身金祿,夜間突入,欲爲强奸,拒而不聽,仍爲詬呼,則隣里人,皆爲來聚云。金祿捉來推問,則雖不直服,不能自掩其罪,所當依律治罪,而係是出身,以此微細事,移禁府,事體不穩。自前出身作罪,則自本曹,有入啓治罪之擧,今亦依例治罪,何如?傳曰,允。
權大運,以禮曹言啓曰,以癘祭設行,議大臣草記。傳曰,依議施行事,命下。又因儒臣博考之啓,知道事,傳敎矣。臣等竊伏見諸大臣收議,則主意在於依常典所載癘祭例設行,而祭文中,添入因癘氣流行,別爲設祭之意,蓋五禮儀所載大小祀靡神□□,豈於癘氣之流行□□□亡有所遺忘,而不載其當祭之神乎?且癘祭祭文中,必曰毋爲癘災,以干和氣云者,其意蓋可見矣。儒臣之啓,乃子産答叔向之語,及自唐以來祭嶽瀆之說,以爲祭山川之證,此亦非無所據之論,而大臣之議,旣有依議施行之敎,儒臣之啓,只以知道批下,臣曹於此,更爲商確之事,從儒臣之請,更爲設祭,而依□□之議,遵用國朝典禮,何如?傳曰,依大臣獻議擧行。
又以禮曹言啓曰,以穆陵·顯陵大臣以下奉審啓辭,傳曰,事極驚慄,不可以頹圮之形,待秋修改,待晴趁卽擧行可也事,傳敎矣。三陵雨水之災,乃至於此,待秋修改,雖爲太遠,依聖敎,令該監從近擇日,則諸地官等以爲,五六七月,皆有拘忌,不可動犯之說,載在□□此三朔,則自前不得爲莎草改修之事,□□何以爲之?敢稟。傳曰,後日登對時,稟處。
又以禮曹言啓曰,以本曹癘祭定奪草記。傳曰,依大臣獻議,擧行事,命下矣。卽今京城,癘疫尙未寢息,不卜日,來二十六日,先行發告祭於南郊,二十九日更遣重臣,設祭於北郊宜當。令各該司畫卽擧行,何如?傳曰,允。
傳于趙胤錫曰,兵曹判書請對時,備局堂上亦爲入侍。
大臣·備句堂上引見時,禮曹判書金佐明所啓,以三陵改莎草草記,登對時稟處事,命下矣。何以爲之?上曰,頹圮處旣甚,則久不修改,極爲未安矣。領議政鄭太和曰,術家拘忌,雖不可無,而潦霽土乾之後,方可始役,八月修改,亦非晩矣。上曰,依爲之。
權大運,以迎接都監言啓曰,提督,送言于臣等曰,上勅使肩痛未止,連爲施鍼,俺等亦欲施鍼,安禮限義州,願爲帶行云,而安禮係是御醫,何以爲之?敢稟。傳曰,依其言,限義州隨往,可也。
又以都監言啓曰,査奏文書,勅使時無催促之言。且有等待之事,故許積等,方留待矣,敢啓。傳曰,知道。
又以都監言啓曰,今日乃是空日,別茶啖,依例排入,雌牛亦爲入給之意,敢啓。傳曰,知道。
金始振,以都監言啓曰,卽刻兵曹判書許積等,自闕下,直到都監,卽詣西宴廳,一邊令譯官,傳言回報之意矣,敢啓。傳曰,知道。
又以都監言啓曰,卽刻上副使,聞許積等來待西宴廳,卽爲招入云矣,敢啓。傳曰,知道。
上御熙政堂。大臣·備局堂上引見時,領議政鄭太和,左相元斗杓,右相鄭維城,兵曹判書許積,工曹判書李浣,禮曹判書金佐明,兵曹參判柳赫然,大提學金壽恒,左副承旨趙胤錫,假注書李宇鼎,事變假注書申儀華,記事官尹源·李翊相。上曰,昨日之事,夜間何以爲之乎?許積曰,昨夜往館所,則一善旣已就睡,故仍謂金大獻曰,禁地知而越去云者,措語甚重,未可改之乎?汝若力圖而能改,則必重報焉。又以時術之子□□長言通之曰,事至罔極,汝須極力周旋乎云云,則大獻曰,吾將善爲之。遂入副使房,相議後出語,而若送貂皮二百領於副使缺皆爲給,我則自有周旋之路云矣。俄頃送言于臣等曰,明日奏文停當時,勅使雖有缺氣,而我亦佯恕,諸公勿以爲慮,必力爭可也云。故臣等入見勅使,則彼以爲中江無把守,自古而然云者,是何事耶?須削之可也。臣答曰,此則渠之招辭,不可削去云爾,則副使相詰乃久曰,此則必非兵判之獨當也。須問於朝廷議處云,故臣等卽爲退去矣。上曰,其事旣已改之耶?許積曰,昨日以贈百金之重,說金大獻然後,始爲得請,夜間旣已改之矣。上曰,何以改之耶?鄭太和曰,禁地知而越送云者,大獻改以知其禁地,而致此越犯,爲措語云矣。上曰,然則大獻必有要功之事,不可無別贈之擧,而一善,則別無周旋之事矣。許積持咨文而進曰,知情之說,切欲强爭,而缺又出此事,故恐有惹起之端,不敢爭執云矣。鄭太和曰,不爲把守於中江之說,彼以爲執言之地,如是恐喝。又問於朝廷,旣以自古而然爲言,則到今不可變辭,今若反辭,則其於時術,罪名尤重,國家體面,亦不可歸罪於邊臣矣。許積又曰,臣以爲絞罪斬罪,自有等分,時術罪案,與管下等罪案,相換上下之意,詰之良久,則勅使曰,罪名雖有差等,其死則一也,不必改書於上下云。故臣等,亦不敢强爭矣。上曰,大者爭之,可也,小者則不爭,可也。許積曰,若或遲遲,則彼必致疑,臣與金壽恒,先爲退去,以爲議定,可也。上曰,依爲之。鄭維城曰,今番三陵陵土缺事,極爲非常,王后陵上尤甚,奉審啓辭批答,以爲待秋缺爲敎,當此潦水未霽之前,改爲修築,未知何如。上曰,今番雨水,覆沙處,幾何?鄭太和·元斗杓曰,外方狀啓,時未入來,覆沙之處,未知其幾許,而以京城近處觀之,則覆沙處,想必多矣。上曰,比之於己亥年則何如?柳赫然曰,亦不如己亥矣。上曰,下雨如盆之勢,則似不如己亥矣。禮判金佐明曰,三陵修改事,登對時以爲稟處事傳敎,而潦水未晴之前,似難爲之,何以爲之乎?上曰,崩頹處幾許?鄭太和曰,崩頹處甚大,必有改封墓之擧矣。鄭維城曰,崩頹處皆圖畵以進,於此可知矣。上曰,旣如是崩頹,則今不修改,事極未安,何以爲之乎?鄭太和曰,地家拘忌,雖不可論,而未開霽前,若或修改,則未久亦恐有如此之患矣。且以油芚及草芚善爲蓋覆,則似無所妨,八月修改,亦非晩矣。上曰,然則依爲之。上曰,都監草記,詳細以啓,可也。遂罷出。以上燼餘
上在昌德宮。停常參·經筵。
太祖大王忌辰。
藥房都提調元斗杓,右承旨權大運啓曰,陰雨未霽,日氣蒸熱,伏未審夜間,慈殿症候,視昨加減何如,而昨入湯劑,已進一貼乎?聖候調攝,亦何如?臣等憂慮未弛,敢來問安。答曰,知道。慈候,已言于醫女矣。今後勿爲間日問安。
王大妃殿,藥房問安。答曰,知道。
權大運啓曰,宰臣李挺漢,館所問安進去,下直。傳曰,知道。
又啓曰,宰臣李挺漢,進詣館所,勅使前問安,答以爲每遣宰臣下問,不勝感激,不知所達云矣,敢啓。傳曰,知道。
權大運,以迎接都監言啓曰,勅使會于一處,使譯官,招兵曹判書許積等來待云,故依其言,進詣西宴廳矣,敢啓。傳曰,知道。
又以都監言啓曰,上·副使禮單馬各二匹,提督親自擇執,無弊入給之意,敢啓。傳曰,知道。
又以都監言啓曰,今日乃是空日,別茶啖,依例排入之意,敢啓。傳曰,知道。
又以都監言啓曰,兵曹判書積等,自早朝來待,而勅使會于一處,今始招入矣,敢啓。傳曰,知道。
又以都監言啓曰,提督送言曰,自弘濟院至開城府,一路川水之深淺,行人之往來與否,使京畿監司,今日內報知云矣,敢啓。傳曰,知道。問于監司,先稟後言及,可也。
又以都監言啓曰,査奏文書正本與草本,使差備譯官入送,則勅使,使次通官金大憲相準之後,曰無差違處云,草本還爲出送矣,敢啓。傳曰,知道。
鄭萬和啓曰,同副承旨沈世鼎同姓八寸兄前承旨光洙身故,服制已行四日,出仕,何如?傳曰,允。以上燼餘
上在昌德宮。停常參·經筵。
巳時,日暈。
權大運啓曰,小臣館所問安進去,下直。傳曰,知道。
又啓曰,小臣進詣館所,勅使前問安,則答以每遣近臣下問,不勝感激,不知所達云矣。傳曰,知道。
趙胤錫,以都摠府言啓曰,副摠管朴世模,漢城府進去晝仕,請出標信。傳曰,知道。
權大運,以禮曹言啓曰,顯陵·穆陵陵上莎草,以八月修改事,已爲定奪於榻前矣。修改吉日,令日官推擇,則此下燼餘
又啓曰,勅使回還時,都承旨,例以別餞慰使,弘濟院出去,而都承旨柳淰,旣已遞差,卽日爲政差出,使之進去,何如?傳曰,允。燼餘
都承旨柳淰上疏。大槪,臣於再昨,在院中,猝得胸膈痞塞之症,呼吸不通,今至三日,一向危重,冒死乞遞職名,及時調治,得尋生路事。踏啓字。朝報
有政。吏批,行判書洪命夏館所進去,參判尹文擧在外未上來,參議兪棨進,右承旨權大運進。兵批,判書許積進,參判柳赫然□,參議洪處大進,參知元萬石□,左副承旨趙胤錫進。
吏批啓曰,判書館所進去,參判在外,小臣獨政未安,何以爲之?敢稟。傳曰,只出緊任。
以金壽恒爲都承旨,朴長遠爲大司憲,林俊業爲三水郡守,南勇賁爲彦陽縣監。政軸
院啓。泰仁·古阜民田還給本主,宮奴治罪事。措語見上答曰,不允。
府啓。尹善道撤圍籬還收事,贓吏黃瀗還發配所事。措語竝見上答曰,不允。竝朝報
權大運,以迎接都監言啓曰,提督以勅使之意送言曰,明日雨勢,如今日之微晴,則當爲發行,而若或大雨,則再明當發云矣,敢啓。傳曰,知道。
又以都監言啓曰,提督以勅使之意,送言于臣等曰,明日定爲發行,而當觀勢起馬,時刻早晩,不可豫定,雖日勢晩暮,弘濟院則可以出宿,自上郊外擧動,願爲停止云,敢啓。傳曰,知道。
又以都監言啓曰,提督,以勅使之意送言曰,今日欲爲發行矣,去夜雨勢大作,川水必爲漲溢,今日則仍留云矣,敢啓。傳曰,知道。
又以都監言啓曰,今日乃是空日,別茶啖依例排入,別雌牛,亦爲入給之意,敢啓。傳曰,知道。
沈世鼎,以迎接都監言啓曰,上勅使,招安禮,又爲施鍼之意,敢啓。傳曰,知道。
又以都監言啓曰,卽接京畿監司鄭知和馳報,則前路川水深淺探知人回來言內,自京城至坡州之間,他處川水,則可以渡涉,而廣灘,則非但水深沒頂,水勢甚急,不得越去,而雨勢達夜不止,卽今水深,必至丈餘,決難通行云,以此意將爲言及於勅使,依昨日傳敎,敢此先稟。傳曰,知道。
又以備邊司郞廳,以領議政意啓曰,臣行所齎査奏文書,所關甚重,到彼酬酢之際,須用解事譯官,首譯張炫,別爲帶去宜當。在前如此之時,則元定員役之外,亦有別啓請加帶之例,敢啓。傳曰,知道。
又以迎接都監言啓曰,勅使明日發行時刻,以初吹卯時,二吹辰時,三吹巳時出令矣,敢啓。傳曰,知道。
以備邊司草記,傳于沈世鼎曰,以親臨擧行,觀勢爲之,可也。
沈世鼎,以迎接都監言啓曰,以備邊司啓辭,明日郊外擧動,觀勢爲之可也事,傳敎矣。明日若有親臨之擧,則依前傳敎,以宴禮待候乎,只設茶禮乎?必須豫爲定奪,可無臨時窘迫之患,敢此仰稟。傳曰,兩床俱備以待,可也。
又以都監言啓曰,差備譯官張炫,以私語謂提督·大通官輩曰,自上以査事,一番親臨館所之後,不得更接勅使,其在待客之道,非但缺然,今此接待勅使,逈出常例,故明日郊外擧動嚴時刻已出云,則提督,答以勅使纔謂俺等曰,自上款遇俺等,明日若有親臨之擧,則自上勞動玉體,遠臨郊外,心甚不安,俺等當此暑熱,行禮亦苦,願勿親臨云。蓋勅使,因衙譯輩私語,已爲聞知,如是云云矣。提督且曰,明日擧動,雖出於優待之意,勅使之言,不啻丁寧。且許多卜駄,先爲載發而後,勅行當發,時刻則雖已發令,發行早晩,亦難豫知,此意卽通于都監,以爲轉聞之地,而自上或令都監,或遣中官,請行郊外茶禮,僚等決不可傳命於勅使前云矣,敢啓。傳曰,然則勿爲親臨,遣宰臣,措辭請行,可也。以上燼餘
上在昌德宮。停常參·經筵。
夜五更,月入畢星內,犯中星,金星,亦入畢星內。
權大運啓曰,宰臣閔震益,館所問安進去,下直。傳曰,知道。
又啓曰,宰臣閔震益,館所問安,則答以每遣宰臣下問,不勝感激,不至所達云矣,敢啓。傳曰,知道。
金始振,以都摠府言啓曰,副摠管朴世模,以餞宴宰臣,慕華館進去晝仕,請出標信。傳曰,知道。
正言蘇斗山啓曰,臣於昨日傳啓之時,啓辭中只及於關文之外之外字,誤以內字書塡,再三看過,終不覺悟,卽今論執,專在於內外之別,非如尋常文字之比,而如是誤書,昏謬不察之責,在所難免,請命遞斥臣職。答曰,勿辭。
權大運,以迎接都監言啓曰,卽刻勅使,館所離發之意,敢啓。傳曰,知道。
傳于鄭萬和曰,開城府問安使,今將發遣,禮單依前例給送事,分付。
權大運,以迎接都監言啓曰,勅使行到延恩門,百官祗送之班,使之除禮回班,及到沙峴底,臣等依例祗送,則亦令回班,提督·大通官等,下馬稱謝而去矣,敢啓。傳曰,知道。
又以都監郞廳,以右議政意啓曰,臣與沈之溟·朴世模,先詣慕華館,勅使將過,使譯官,餞宴排設之意傳通,仍爲請宴,則勅使以爲出入受宴,氣甚勞若,不得領受宴禮云,直爲過去矣,敢啓。傳曰,知道。
又以都監言啓曰,郊外餞宴,以大臣代行之意,依昨日傳敎,令差備譯官措辭請行,則上使通議於副使之後,答以不但設宴有弊,俺等之受宴行禮,亦甚爲苦,須勿設行云。宴享諸具,雖已待候於郊外,彼所言如此,必不受宴矣,敢啓。傳曰,知道。
掌令安縝啓曰,尹善道事,論執閱月,尙靳一兪,臣等竊未曉聖意之所在也。凡所以遇災審理者,慮其冤鬱之氣,或有所感傷和氣也。雖係重辜,事涉難明,情有可恕,則原而宥之,自是審克之道。而今此善道奸情兇態,畢露無餘,減死投北,亦云末減,有何難明可恕之端,而混施減等之典乎?況年前特下圍籬之命,又有勿入審理之敎,而及至今日,竝論審理,還撤圍籬,善道之罪,無減於前,而一年之間,罪名漸殺,朝家擧措,豈容顚倒如此?竊恐自此陰兇之輩,益啓覬覦之心,終至於無所懲懼也。公議憤激,不得請則不止,請還收罪人尹善道撤圍籬之命。國家立法,莫嚴於討贓,而我朝法令,常失於寬,未有一人以贓伏法者,識者之寒心久矣。貪汚之吏,何代無之,而滿贓濫猾之狀,豈有如黃瀗之特甚者乎?當初貸死,雖出於一時念功之意,論以三尺,失刑大矣。凡在輿情,莫不憤惋,假令終身編配,其得保首領,死於牖下,在渠亦云幸矣,豈可使放還其家,任便息偃,自同於無故之人乎?況先朝屈法,只貸其性命,則到今累減其罪,終至全釋,豈是先朝之本意哉?此而置之,則贓吏無所懲,王法無所施,凌夷之勢,必至於莫可救也,請贓吏黃瀗還發配所。答曰,不允。
司諫吳斗寅,正言李端夏·蘇斗山啓曰,臣等以泰仁·古阜民田被奪於宮庄事,論執踰旬,尙靳快兪,査處之敎,只及於該曹關文之外,臣等竊惑焉。蓋此地,甲戌量案雖以無主懸錄,而甲戌以後,貧民之無田土者,辛苦開墾,作爲世業,到今論之,則便是有主之物,而該曹關文中,所謂無主者,卽此地也。今若一從關文而占取,則許多貧民,皆失其業,其爲冤抑,當如何哉?噫。自夫宮家設庄,而民之害久矣。因循謬例,縱未能一切革罷,豈可更使吾民,失所呼冤,而莫之恤乎?論其開墾,則前後自別,若令査處,則內外宜均,此臣等之所以苦口力爭,必將准請而後已者也。請加三思,亟令該道監司,就該曹關文內,査出宮庄折受,前民人耕作處,還給本主,仍治宮奴冒濫作弊之罪。答曰,不允。
權大運啓曰,勅使旣已發程,自今日,事變假注書減省記之意,敢啓。傳曰。知道。
鄭萬和啓曰,黃海監司洪處尹,延安南大池池邊應爲儲水處還陳啓本末端,當爲書以謹具啓聞,而聞字落書,殊無致察之意,請推考。傳曰,允。以上燼餘
上在昌德宮。停常參·經筵。
下直,慶尙都事慶㝡。
藥房都提調元斗杓,提調鄭致和,副提調金壽恒啓曰,雨後新炎尤酷,伏未審近間,慈殿症候,何如?前入湯劑,以日計之,已盡於昨日,進御之後,不無其效,則當加進數三貼,此實諸醫之言。且自上調攝之候,亦何如?臣等憂慮未弛,敢來問安,竝此仰稟。答曰,知道。慈殿症候,已言于醫女矣。
藥房再啓曰,臣等卽伏聞醫女等所傳慈殿症候,與諸御醫商議,又遣崔聖任,通議于柳後聖,則皆以爲平肝流氣飮三貼進御之後,左右脇下牽痛之氣,今旣差歇,而熱候脹候,猶未減却,則必是陽氣鬱遏於脾土中所致,升陽散火湯,連進五六貼,疎散其鬱滯宜當云。此藥三貼,姑先劑入,何如?答曰,知道。
大妃殿,藥房問安。答曰,知道。
權大運啓曰,今當盛暑,明日乃初伏,盛暑間視事頉稟之意,敢啓。傳曰,知道。
沈世鼎,以都摠府言啓曰,副摠管洪瑑,漢城府坐起進去晝仕,請出標信。傳曰,知道。
以右議政鄭維城初度呈辭,傳于沈世鼎曰,不允批答。
權大運,以司饔院官員,以都提調意啓曰,京畿日次進上秀魚,比常時所封,頗缺故累度點退,而托以水漲難得,終不得已以缺改備,不得已八斤內三斤,則擇其中稍優者,封數行燼缺殊無盡心擇封之意,封進官吏難免其責,從重推考,何如?傳曰,允。
趙胤錫,以備邊司言啓曰,全南賑恤御使李䎘復命書啓別單,及監司李泰淵畢賑後狀啓啓下,而兩南,必須一體覆啓,待慶尙道畢賑文書齊到後,一時覆啓之意,敢啓。傳曰,知道。
金壽恒啓曰,假注書李宇鼎,以其母病出去,今日亦不仕進,聞其母病危重,實無察任之勢云。李宇鼎改差,他假注書差出,何如?傳曰,允。
沈世鼎,以吏曹言啓曰,今月二十九日北郊祭,遣重臣設行事,命下矣。正二品以上,除老病人外,無故之人絶無,常時不爲差祭之員,竝爲□□以入之意,敢啓。傳曰,知道。
掌令安縝啓曰,尹善道撤圍籬還收事,贓吏黃瀗還發配所事。措語竝見上答曰,勿煩。
司諫吳斗寅啓曰,泰仁·古阜民田折受宮庄處,還給本主,宮奴治罪事。措語見上答曰,勿煩。
金始振啓曰,右議政不允批答,今已閉門,明日傳諭之意,敢啓。傳曰,知道。以上燼餘
上在昌德宮。停常參·經筵。
趙胤錫,以兵曹言啓曰,宣傳官·將官等朔試射,今朔內當爲設行,而判書·參判,皆以身病呈辭,不得爲之之意,敢啓。傳曰,知道。
又以都摠府言啓曰,入直軍士中日習射事,勅使回還間,啓請姑停矣。旣已回程,依例今日爲始,當爲中日習射,而社稷移安祭相値,不得爲之之意,敢啓。傳曰,知道。
金壽恒啓曰,戶曹判書鄭致和,以家有可疑之疾,奴僕四人,相繼出幕,不敢出入藥房,請遞內局提調陳疏到院,而如此之疏,自前不得捧入,何以爲之?敢稟。傳曰,然則內局提調遞改,可也。
掌令安縝,持平元萬里啓曰,尹善道事,措語見上黃瀗還發配所事,措語見上臺閣論事,事體至嚴,或停或論,必須明白,而德川郡守具仁廛事,諫院姑爲停論,蓋待本道之査啓矣。此事結末,今已閱月,而矇然掩置,尙不究竟,若以本道之啓爲不實,則更爲論列,如其不然,亦卽停論,俾無本邑曠官之弊可也,豈宜不停不論,置之相忌之域哉?臺閣糾檢之地,猶且如此,則其何以責他人之怠慢乎?請司諫院在外及未行相會禮人員外,竝命遞差。武望之選,三甲竝稱,自前別遣,其歧別焉。新除授三水郡守林俊業,門地俾賤,且無名稱,題目之下,物情駭異,請改差,其代,令該曹極擇差送。笠巖儲穀,本爲緩急之用,而今見全南賑恤御史李䎘狀啓,則前府使李元禎,無置處之數,至於七百餘石之多,雖不知用於何處,而決非循例問備之事。況朝家,旣令御史按覈虛實,則其在事體,尤不當歇後處分,以爲他日不法者藉口之資,請長城前府使李元禎,爲先拿問,覈其實狀而處之。監司爲任,受委一方,點陟贓否,乃其職也。笠巖儲穀之虛疎,中外傳說,不勝其藉藉,朝家旣令御史,將行按覈,則其時道臣之不卽啓聞請罪,已極可駭。今見御史狀啓,移轉各邑,不得准數受去,論報監司者,非止一二處云,其知而掩置之狀,蓋可見矣。其循私不職,莫此爲甚,請其時監司金始振,先罷後推。答曰,不允。李元鎭拿問事及金始振先罷後推事,依啓。
掌令安縝啓曰,臣於上年忝守靈光時,因朝家分付,笠嚴留庫米太,分賑于列邑,而靈光郡所給之穀,長城府稱以穀少,不爲准給,故依其出給之數,受來之後,枚報于巡營矣。今日齊坐時,同僚以其時監司不卽啓聞爲非,發論於席上,臣旣有不得准受之失,又有不敢參啓之嫌,何敢晏然仍冒乎?請命遞斥臣職。答曰,勿辭。
趙胤錫啓曰,掌令安縝,再啓煩瀆,退待物論矣。傳曰,知道。
持平元萬里啓曰,掌令安縝引嫌而退,稱以穀少,不爲准給,咎失在人,枚報道臣,不卽査啓,責有所歸,實無可避之嫌,請掌令安縝出仕。答曰,依啓。
沈世鼎,以吏曹言啓曰,東萊府使有闕,依近例,令備邊司議薦,何如?傳曰,允。
巳時,太白見於午地。申時,日暈。
右議政鄭維城不允批答。王若曰,予無樂乎爲君,方倚卿而共理,卿何辭於此際,遽舍予而求休。卿其試思,予不多誥,念今國勢之孔棘,若涉大川而無涯。亢旱極於夏春,田疇多廢,淫霖浹於旬望,牟麥盡漂。周黎民之靡遺,擧塡溝壑,魯倉廋之告罄,無計賑調。正宜君臣共濟而不暇,惟玆輔相去位之何安?況卿之身係安危,與國而義同休戚。始獲知於仁廟,名譽夙彰,及授任於先朝,功勞冞著。見識通敏,叶蓍龜而不差,志操貞堅,譬氷蘖而愈潔。逮予嗣服之日,益切圖理之心,肆台司之果升,實輿望之允協。夙夜匪懈,唯靠鞠躬之忠,中間丐閑,暫循奉身之懇。屬金甌之再覆,喜鼎位之俱瞻。安石不起東山,奈蒼生之何恃,司馬復相中國,幸赤舃之重來。方深倚毗之誠,佇見匡輔之效。坐席未暖,曾日月之幾何,辭疏忽陳,抑霧露之有損。饑饉救恤之策,非卿誰與疇咨,軍國事務之繁,舍卿無以區劃。天不我憖,頃痛元老之云亡,予將疇倚,顧今耆德之無幾。震撼欲其鎭定,固當休之有容,神明必所扶持,夫豈望望然去。毋爲釋負之計,勉竭濟屯之猷。於戱,彦博杖以造朝,未嘗言病,仲淹退亦憂國,是以爲忠。此何等時,毋若是恝。所辭宜不允,故玆敎示,想宜知悉。弘文館修撰知製敎任翰伯製進以上燼餘
上在昌德宮。停常參·經筵。
趙胤錫,以都摠府言啓曰,副摠管朴世模,漢城府坐起進去晝仕,請出標信。傳曰,知道。
又以御營廳言啓曰,今此六番別馬隊試才賞格,從分數多少,以本廳所儲木綿面給後,別單書入之意,敢啓。傳曰,知道。
又以御營廳言啓曰,七番黃海道別馬隊四十八名,今已逢點整頓矣。來六月初一日,與本營別馬隊替代後,舊軍放送之意,敢啓。傳曰,知道。
右議政鄭維城再度呈辭。傳于沈世鼎曰,不允批答。
金壽恒啓曰,右副承旨金始振被論,昨日已稟政事矣。左承旨鄭萬和呈辭受由,右承旨權大運母病深重,陳疏辭職,未及批下,廳中位甚不齊,出納之際,事多苟簡,當日內差出闕員,牌招察任似當。且東萊府事李元禎,旣有拿問之命,其代,不可不趂速差送,竝此仰稟。傳曰,知道。政事,當日爲之。
又以禮曹言啓曰,去四月十六日,以本曹啓辭,淑寧翁主吉禮前期取稟事草記。傳曰,五月晦間,更爲取稟事,傳敎矣。吉禮日記,以何間推擇乎?傳曰,以十月推擇,可也。
趙胤錫,以義禁府言啓曰,卽接月令醫員韓時振手本,則囚人李時術,本以宿病之人,兼程疾馳之餘,仍爲繫獄,非但前症復發,痛勢漸劇。自再昨,又得寒縮之症,胸膈痞塞,不省人事,以相當藥物,時方救療云。自前罪人病勢危重,則有出置救療之例,何以爲之?惶恐敢稟。傳曰,差病間,姑放。
又以兵曹言啓曰,□□□部將牒呈于本曹曰,去夜二更,都監馬兵缺爲名者,折破敦化門水口,鐵箭一箇將缺之際,搖鈴軍士金建等,執捉來告云。本曹不勝驚駭,捉來窮問,則偸去之事,雖不直招,折破之迹,有難自掩,故卽爲囚禁矣。令攸司依法科罪,何如?傳曰,事極驚駭,令攸司趂卽就服,依律科斷。
沈世鼎,以漢城府言啓曰,因領中樞府事李景奭箚子,禮曹移文內,節該近日都城外染氣熾發,死亡相繼,苟有可以治療之方,則宜無所不用其極。箚子中所謂以療疫自任者,令漢城府卽爲訪缺辭施行何如事,入啓,判下矣。療疫自任者,數行燼缺招致本府,詳細問之,則崔瑞年過五十,試其術業者,皆言其無形。鄭光後則其名不知,部官誤以光俊書呈,不但名字之各異,問其術,則粗習治邪治瘧之方,至於療疫等術全昧云,而當部旣爲訪問牒報,韓明元·崔瑞·鄭晉等三人,送于東西活人署,與本署官員月令醫員等,眼同相議,使之救療病人,而救療間,令該曹爲先給料,以試其術業之能否而處之,何如?傳曰,允。
趙胤錫啓曰,東萊府使李元禎拿來啓目,今方入啓,而自前邊猝,例於交代後,拿來矣。新府使差出,催促下送後,發遣書吏之意,分付禁府,何如?傳曰,允,數行燼缺
有政。吏批,判書洪命夏進,參判尹文擧在外,參議兪棨進,行都承旨金壽恒進。兵批,判書許積呈辭,參判柳赫然病,參議洪處大病,參知元萬石進,右副承旨趙胤錫進。
吏批啓曰,本曹參判今當差出,而擬望之人乏少,承旨中可合人,竝擬,何如?傳曰,允。
以李殷相爲左承旨,李䎘爲副修撰,金佐明爲內醫提調,曺漢英爲禮曹參議,南九萬爲吏曹正郞,崔俊衡爲禮曹佐郞,金徽爲同義禁,李世基爲社稷參奉,鄭何爲義禁府都事,金重明爲軍器僉正,李尙眞爲吏曹參判,朴烶爲直講,金振元爲兼養賢直長,張遇一爲奉常寺參奉,李星徵爲東萊府使,李嵇爲典籍,李彙晉爲綾州牧使,李翊爲吏曹正郞,朴世堅爲獻納,尹文擧爲副護軍。
掌令安縝,持平元萬里啓曰,尹善道事,黃瀗還發配所事,司諫院在外及未行相會禮人員外,竝遞差事,三水郡守林俊業改差事。措語竝見上答曰,不允。諫院遞差事,依啓。
沈世鼎,以吏曹言啓曰,臺諫有闕,政事,何以爲之?取稟。傳曰,明日爲之。以上燼餘
副修撰安後說上疏。大槪,臣之情勢,不敢抗顔邇列,冒死呼籲,見阻政院,虛帶已久,身病且重,乞賜鐫遞,以重名器,以安微分事。答曰,省疏具悉。爾其勿辭,從速察職。內下記草及朝報
右承旨權大運上疏。答曰,省疏具悉。爾其勿辭,安意救護母病。內下記草郞廳李壽鳳校。郞廳朴玶書。
上在昌德宮。停常參·經筵。
藥房都提調元斗杓,副提調金壽恒啓曰,伏未審數日來,慈殿症候,何如,前入升陽散火湯,連日進御,而熱候猶未漸減乎?此劑以日計之,當盡於昨日,詳知卽今症情,或仍進或停或更議他藥。且上候,亦何如?臣等憂慮未弛,敢來問安,竝此仰稟。答曰,知道。慈候,已言于醫女矣。
藥房再啓曰,卽伏聞醫女等所傳慈殿症候,仍與諸御醫商議,則皆以爲,升陽散火湯連日進御後,熱候頗減,此藥不無其效,加進數三貼宜當云,柳後聖之意亦如此。三貼卽爲劑入,何如?答曰,知道。內局謄錄
有政。吏批判書洪命夏□,參判李尙眞□,參議兪棨□,□承旨□□□□□。以韓震琦爲左承旨,李延年爲同副承旨,朴純·呂聖齊爲正言,尹抃爲掌令。政軸
以閔宗道爲假注書。
府啓,尹善道還收撤圍籬事,□贓吏黃瀗還發配所事,措語竝見上武望之選,三甲竝稱,自前差遣,其歧別焉。新除授三水郡守林俊業,門地俾賤,且無名稱,題目之下,物情駭異,請林俊業改差,其代,令該曹極擇差送。相避之法,在下應遞,決不可牽私而換遞也。監察金撝,與文監察鄭䃏,有相避之嫌,以法論之,則金撝當遞,而金撝蔭官也。作散之後,慮其復職之未易,趙䃏則無故呈旬,終至遞免,金撝則幸其不遞,冒出行公,其循私蔑法,已極可駭,而日後之弊,亦不可不慮,請監察金撝·前監察趙䃏,竝命罷職不敍。東西活人署出幕病人,曾因玉堂陳箚,題給空石,得免雨水沾濕之患,而該官不謹奉行,今此霖雨,病幕頹毁,或有暴露雨中而死亡者,或有竝其屍體而漂流者,人多傳說,聽聞驚慘。其怠棄職事不善救活之狀,誠極可駭,請東西活人署當該官,竝命罷職。且令該曹優給空石,俾無病人沾濕死亡之患。凡論人之罪,自有定律,或輕或重,不宜異同。頃日北道武科試官及兵使之勘律也,本府以笞五十,解見任照斷,而臣等之意,以爲邊將赴擧,明有朝家禁令,爲兵使試官者,擅自許赴,至於參榜而拔去,則其罪,決不可解見任而止。故柳時楨追後擬律時,以杖一百奪告身,照入蒙允矣。科場違法,罪犯誠重,而柳時楨,旣以同罪,至於奪告身,則他試官及兵使,寧有獨受輕律之理哉?罪均罰異,實非用律公平之道,請北虞候李經漢,端川郡守李之馨,前兵使鄭傅賢照律,與柳時楨,一體施行。答曰,不允。罷職不敍,罷職事及末端事,依啓。
左副承旨權大運上疏。大槪,母病彌留,差復未易,更申危懇,乞賜遞免事。踏啓字。
左承旨李殷相上疏。大槪,缺答曰,省疏具悉。爾其勿辭,從速察職。
右議政鄭維城再度呈辭,不允批答。王若曰,奈國之多艱何哉?惟鼎位之專靠,而卿之入相屬耳,胡巽辭之繼來。予欲無言,公豈是恝。惟卿愷悌其性,溫潤之姿。處事雍容,未嘗有疾言遽色,操心介潔,眞可謂濁世淸流。荷聖祖之隆知,幾年近密,逮寧考之重寄,一節夷險。長地部而錢穀裕餘,擢天官而藻鑑明別,屬予纉承之日,彌深倚毗之誠。嗚呼,若子初生,非賢罔乂,果然得吾良佐,惟汝其諧,丕責在身,幾憚篤棐之念。伊時去位,蓋副暫休之忱,頃値中台之拆躔,益思舊人之圖任。裴度復知政事,允協衆心,司馬再入朝堂,咸稱宿德。方期燮理,擬濟艱虞,誰知仰成之辰,遽有丐閑之請。卿來幾日,想勤勞之無多,年未七旬,幸筋力之猶健。辭何遽出於不料,無乃別有所未安。縱有末俗之嘵嘵,固當置之度外,豈若小夫之悻悻,不能遣諸胸中。況今時勢之憂危,寧宜輔臣之休退。飢饉之中,癘疫方熾,相繼死亡,旱暵之餘,霖雨爲災,曷從耕作。念民事,予懷靡極,揆國體,卿去奚輕。客使纔還,太農告罄,謝价繼發,首席將空,百爾思之,一無可者。於戱,安危所係,敢曰在家不知,休戚與同,惟當爲國盡瘁。勉回遐志,亟斷來章,所辭宜不允,故玆敎示,想宜知悉。知製敎洪柱三製進以上朝報
上在昌德宮。停常參·經筵。
巳時,太白見於午地。內下日記
吏曹啓曰,傳敎矣。近來官方之混淆,實由於本曹大政時,只循常格,或以雜歧,或以久動,次第陞遷而然也。不可無一番澄汰之擧,而但其中有能不能之別,亦不可以門地之高下,有所取捨。臣等今日開坐,招致各司官員,或問以職事,或試以講書。通禮院引儀陰淑男·柳之瑞,最爲老孱,禮賓別提鄭弘瑞,亦甚卑微,義盈主簿吳柱一,司畜別提余龍吉,掌苑別提尹元甲,皆不解文字,陰淑男·柳之瑞·鄭弘瑞·吳柱一·余龍吉·尹元甲等,竝汰去,何如?傳曰,允。
又啓曰,卽接禮曹移文,則通禮院假引儀申得澄,自授本職以來,大小擧動,一不進參。去二月移御時,以執事官,亦不來參。今番勅使前後習儀時及迎勅擧動領詔日,偃然在家,終始不參云。事極驚駭,假引儀申得澄,爲先汰去,其罪狀,令攸司稟處,何如?傳曰,允。以上吏曹謄錄
政院啓曰,本院僚員之不齊,未有甚於近日。右承旨李殷相,上疏下批之後,又爲呈辭,左承旨韓震琦,同副承旨李延年,陳疏到院,而竝皆還出給矣。近密出納之地,不可一向曠職,韓震琦·李殷相·李延年,竝牌招察任,何如?傳曰,允。
府啓,尹善道還收撤圍籬事,贓吏黃瀗還發配所事。措語竝見上答曰,不允。
持平元萬里啓曰,臣竊聞外議,具仁廛事,結末已久,而諫院不爲明白究竟,仁廛以臺啓未停之故,不能行公。當此客行之時,曠廢職事,殆至累月,臣於齊坐,招問院吏,則吏言果爲姑停,而其啓草,方在本院云。凡臺啓停止,則啓草卽送於城上所之家,惟姑停之啓,留置以待結末,例也。且當初啓辭,以詳査處置爲結語,則本道査啓之來,今至五十日。當此寥寥,宜致物議,故臣與同僚相議,論遞諫院多官矣。卽考其時朝報,此事姑停,無現出處,諫院之査處爲言,且留啓草而終無究竟者,固有所失。本府泛稱姑停,難免失實之歸,何敢晏然仍冒乎?請命遞斥臣職。答曰,勿辭。
右議政鄭維城三度呈辭。傳曰,不允批答。
右贊成宋時烈上疏。大槪缺答曰,省疏具悉卿懇。已竭予意於前後之批,復何多誥?卿其體予至意,安心勿辭,速改遐心,幡然上來,毋負至望。
慶尙道賑恤御史南九萬上疏。大槪缺答曰,省疏具悉。予當依願,從速上來。
右議政鄭維城三度呈辭,不允批答。王若曰,建官惟百,寔賴股肱之良。執讓至三,更敷心服之告。義未可去,卿毋復辭。惟卿一代淸流,兩朝儁望。追先王殊遇,克勤克忠,予小子仰成,有馮有翼。惟其齊會之盛,是以倚毗者深,自頃暫辭黃扉,歎謨猷之久曠。及今重回赤舃,喜老成之猶存。震撼擊撞,佇見鎭定之量,水旱災癘,庶講消弭之方。何坐席之未溫,遽抗章而欲退。責其經濟,憂固在於君民,身佩安危,念豈暇於去就。所期伊尹一德之克享,不宜鄧彪三遜而彌高。精力未衰,尙堪盡瘁於國事,疾病雖苦,自可獲瘳於神扶。至如小嫌,務存大體。於戱,治臻亨泰,聞宰輔之處閑,運際艱屯,寧藎臣之去位。況休戚與共,宜殫乃誠。而進退何常,惟合於義。勉副至意,亟回遐心。所辭宜不允,故玆敎示,想宜知悉。知製敎金宇亨製進以上朝報
上在昌德宮。停常參·經筵。
傳于李延年曰,大臣·備局堂上,引見。
李延年,以備邊司言啓曰,議政府必有郞廳,然後始開合坐,而舍人洪宇遠,在外未上來,司錄趙聖輔,家裏癘疫方熾,其父方在臥痛之中,不得行公。前頭褒貶不遠,趙聖輔爲先改差,其代,後政差出,何如?傳曰,允。
掌令安縝啓曰,本府齊坐時,同僚發言於席上曰,曾以德川郡守具仁廛事,論啓姑停,而本意三字缺已久,自備局回啓,亦將至於半行缺此物議頗多,不可無糾正之擧云。半行缺果爲姑停答之,臣意亦以爲査啓旣來,回啓且久,而姑停之啓,尙未明白究竟,則諫院多官,不無所失,信聽院吏之言,遂從同僚之議,不得已論遞矣。昨見同僚避辭,則以此事姑停,不現於朝報,本府泛稱姑停,難免失實等語引嫌,而諫院之留置啓草,尙未究竟者,固有其失。臣之不能詳愼之失,與同僚無異,昨緣日暮,今始來避,所失尤大。請命遞斥臣職。答曰,勿辭。
李延年啓曰,掌令安縝,再啓煩瀆,退待物論矣。傳曰,知道。
又啓曰,引見時,三司長官當爲入侍,而大司諫閔鼎重,呈辭受由,司諫李程,家有疑疾,呈辭到院,勢難牌招,以獻納朴世堅牌招之意,敢啓。傳曰,知道。
又啓曰,大司憲朴長遠,掌令尹抃未肅拜,執義崔攸之,持平郭齊華在外,掌令安縝,持平元萬里引避退待,今日以監察茶時之意,敢啓。傳曰,知道。
傳于李延年曰,大臣·備局堂上引見事,命下已久,日晩數字缺必盛,臺諫不來而然耶?何至今不爲來詣閤門耶?數字缺傳敎矣。引見命下之後,臣等卽出命牌,累度催促,而大司憲,則牌不進,獻納則家在僻遠,今始來到闕外而陳疏,以此爲遲矣。
校理金宇亨,修撰閔維重箚曰,伏以持平元萬里,以臣竊聞外議,具仁廛事,結末已久,而諫院不爲明白究竟。仁廛以臺啓未停之故,不敢行公。當此客行之時,曠廢缺殆至累月,臣等齊坐,招問院吏,則吏言果爲姑停,而啓草方在本院云。凡臺啓停止,則啓草卽送于城上所之家,唯姑停之啓,留置以待結末,例也。且當初啓辭,以詳査處置爲結語,則本道査啓之來,今至五十日,尙此寂寥,宜被物議,故臣之〈與〉同僚相議,論遞諫院多官矣。卽考其時朝報,此事姑停無現出處,諫院之査處爲言,且缺啓草而終無究竟者,固有所失,本府之泛稱姑停,難免失實之歸,何敢晏然?掌令安縝,以頃日本府齊坐時,同僚發言於席上曰,諫院曾以具仁廛事,論啓姑停,而本意數字缺啓其來已久,自備局回啓,將至五十日,而數字缺物議頗多,不可無糾正之擧云。仍招院吏問之,則缺果爲姑停答之。臣亦以爲査啓旣來,回啓且久,而姑停之啓,尙未明白究竟,則諫院多官,不無所失。信聽院吏之言,遂從同僚之議,不得已論遞矣。昨見同僚避辭,則以此事姑停,不現於朝報,本府泛稱姑停,難免失實等語引嫌,而諫院之留置啓草,尙未究竟者,固有其失,而臣之不能詳愼之失,與同僚無異。竝引嫌而退,臺閣相規,事體殊重,所當詳愼,不可容易,當初諫院所啓,止於査處,而姑停之事,不現於朝報,則究竟與否,有何可責,率爾擧劾,終歸失實,不可仍在臺職,請持平元萬里,掌令安縝,竝命遞差。取進止。答曰,依啓。
李延年,以吏曹言啓曰,臺諫有闕,政事,取稟。傳曰,明日爲之。以上燼餘
上御熙政堂。大臣·備局堂上引見時,領議政鄭太和,左議政元斗杓,吏曹判書洪命夏,工曹判書李浣,副提學趙復陽,吏曹參議兪棨,同副承旨李延年,獻納朴世堅,注書李世華,假注書申儀華,記事官崔致翁·李翊相,入侍。斗杓曰,雨後日氣甚熱,聖候何如?上曰,氣候則少無害,而髮際似有熱毒,濕瘡又發矣。斗杓曰,慈殿症候,亦何如?上曰,比前頗減矣。斗杓曰,湯劑進御,今已累日矣。姑爲停止,待症勢加減,或仍進或更議他藥,宜當矣。上曰,頃日之雨,下三道則不至半行缺道亦有全不下雨處矣。半行缺甚害於牟麥收穫。且根耕節晩,當種木麥,而無種子云矣。上曰,種子某條覔給則好矣。斗杓曰,覔給實難矣。雖有木麥收捧之處,皆去皮以納,如之何哉?上以閔維重疏本,授諸領相,使之開讀。上曰,此初頭語,甚不襯着,而下款語如何?斗杓曰,臣等之意,則不須分別彼此矣。太和曰,以此提起奏聞,臣不知其可也。上曰,中江事,必須預爲停當而後,義州府尹可免日後如此之患矣。太和曰,其時伐木人,不由中江,從其上流合氷處越去云云矣。斗杓曰,缺廳別定我國人,使之居息隄防可矣。太和曰,其時若云中江亦有把守之事云云。上曰,中江越邊,無島嶼耶?命夏曰,臣觀輿地勝覽,則彼邊無島嶼矣。太和曰,此疏別無該司覆啓之事,仍爲留中可矣。上曰,然則不過爲休紙矣。太和曰,奏文,雖以極律磨勘,而李時術之罪,似不重大矣。上曰,判外之事,何可預知?太和曰,都在彼人之操縱,是可慮矣。且小臣奉命之行,欲爲先發矣。頃者勅行之還,臣出往迎恩門,則李·金兩通官,問臣行期遲速,臣答以當在開月望前云,則金山達曰,必於霖雨開霽之後,發行爲可云云,彼人似無督促之意矣。上曰,回期,當在十月間耶?太和曰,不出十一月矣。太和曰,各衙門船隻定數事,曾以數字缺下從當退與諸臣相議半行缺司饔院船隻,則以大典觀之,則半行缺卽今所存,一百五十九隻,議者以爲三字缺減去五十隻,以一百五十隻定數宜當云矣。上曰,此則法典所載,不必減去矣。太和曰,諸宮家船隻,則曾已定數矣。如內需司·明禮宮·鄕校宮·龍洞宮·壽進宮·於義洞宮船隻時存之外,切勿加數事,爲先分付,何如?上曰,依爲之。太和曰,推刷奴婢中,士族子枝代身許贖事,年前故相臣沈之源啓稟,缺通行會各道,而其事目,以今年五月,爲定限矣。五月晦前來到該院公事,則聽理,其他關由本道,雖在限內,而公事之來到該院,未及於五月晦前者,則切勿聽理事,申明定奪,何如?上曰,依爲之。太和曰,前日兩南賑恤御史引見時,請捧寺奴婢免賤價米,以補賑恤爲言,而奴則許之,婢則不爲擧論矣。御史下去後,亦有收捧寺婢之米,渠之一身,旣已免賤,則其子孫,永爲良人,日後之事可慮,而已捧之之米,亦不可還給。臣意則寺婢旣已納穀者,限己身免役,則渠之一身,自可閑遊,而其子孫,亦不失爲寺奴婢,事甚便好矣。上曰,寺婢納穀者,限己身免役,此後雖泛稱寺奴婢免賤,至於婢,則勿施。斗杓曰,都監軍士有闕·物故一千一百餘名,而此數充定甚難,不可不預爲料理矣。上曰,雖欲代定,一年間未易爲之,奈何?斗杓曰,癸甲年間,多得募入軍士,以充闕額。李浣則以爲,亦依其時事,募得充定,宜當云矣。上曰,從容料理,開月望後,更爲數字缺太和曰,若以數千石米募得,則或可充額,而該曹之前頭經費,極可慮矣。上曰,先爲料得食道而後,充定,可矣。李浣曰,闕額之數,雖使各官充定,其勢難矣。此事若行,內而臺臣之爭,外而道臣之啓,必將沓臻,而終無成矣。臣意則以爲京居砲手,各有其子,一月之內,或取十餘名,或取數十餘名,漸漸然加取,則庶可充數矣。復陽曰,如是收聚,何能盡充闕額?斗杓曰,臣意則飢餓流離者,給料收聚,則不患不足,賑恤廳用餘三千餘石,略略分給,以充其數可矣。太和曰,今雖收聚,日後何以繼給料乎?先朝加設七百名,還爲減下,只以當初元數定之,似爲便當矣。上曰,千名所食幾許?浣曰,一名或有食九斗者,或有食六斗者,或有食四斗者,自幼至老,其數不過九斗而止矣。上曰,馬兵則受食十五斗耶?浣曰,米太竝計,則十五餘斗矣。上曰,都監軍士闕額四百餘名,姑先充定,而以賑恤廳餘米一千石,募得,可矣。復陽曰,不須豫先定數,隨得隨給可矣。太和曰,嶺南儒生上疏中,細陳公貿木換米之弊,其事果難支矣。斗杓曰,不幸至此,將如之何?若除出田稅,添補於此,則國家經費,亦不成樣矣。上曰,移館一事,經年相執,尙未停當,是可悶矣。太和曰,接待雖云有弊,不可缺送之,至於熊浦移館事,半行缺可言決難許之。斗杓曰,半行缺陞擢之請,蓋緣目前悶迫之事,而缺有此擧矣。自上雖卽聽施,金佐明一人外,更無拔擢之事,聖意所在,雖不可知,如以爲可,不必一人而止矣。上曰,卽今無資憲窠闕耶?命夏曰,資憲則無,嘉善則有吏曹參判·大司憲窠,而必有自上特除之命及加望之敎而後,臣可陞差矣。上曰,此是着實擧行之事矣。命夏曰,近來朝廷上體例,漸至墜落,試以堂下侍從辭職言之,極其紛紜,殊甚未妥。曾在祖宗朝,堂下侍從新除之官,不敢陳疏辭職,蓋有拘於體例也。太和曰,古者如先正李珥堂下時,除拜三司,輒有疏辭,此則國家之所以見待,自己之所以自處,異於他,臣等自少忝叨華顯,至於陳疏辭職,有不敢,今則已成時風矣。命夏曰,自今以後,此等疏章,政院切勿捧入事,捧承傳何如?上曰,今後依古規,切勿陳疏辭職事,申飭分付,可也。李浣曰,各司粗成貌樣,專在於典僕,而本曹奴婢元數二十五名內,物故及掖庭定送者,諸宮家代受奴婢計除,只有奴子三名。堂上·郞廳差祭時,及公會之際,以此三名,無以成形。蓋各司典僕,厭其本寺之役,圖囑諸宮家,或稱宮家受賜奴婢中物故·逃亡·丐乞,圖出其代,事甚無謂矣。上曰,自今以後,諸宮家賜牌奴婢中,丐乞之代,切勿許給。復陽曰,丐乞代之稱極缺初該院之官,難免其責。半行缺何時而亦不可不査出,以杜後弊。上曰,丐乞代許給事,何年創始耶?李浣曰,諸宮家丐乞代,受出本曹奴婢三名,還給本曹,何如?上曰,工曹典僕諸宮家賜牌奴婢丐乞代三名,令該院還給。復陽曰,近日臺臣,以宮家冒占民田之事,逐日論啓,而久未允從,外情皆爲聖明惜之。而頃日戶曹回啓公事,下不安之敎,豈非聖德之一疪哉?臣之愚意,恐不當如是也。上曰,臺諫則是非不可不爭,各司則只從□□文處之而已。旣令該曹査啓其事,則當從公事所付之說,回啓可矣,豈宜添入不問之事,有所張皇哉?太和曰,臣亦問諸致和,則曰當初自某至某之文書中,不及堰缺云矣。命夏曰,放恣二字,殊未妥當,致和承此敎,何敢安心行公哉?斗杓曰,領相亦以戶曹回啓,爲不善處,而但念自上,斥以放恣,則似甚過當。大哉王言,豈容如是?復陽曰,凡臺臣所啓,若其允當,則快賜兪音,如或不可,則分明下敎,此是遠近缺然之道,而近日以來,每以不允爲答,下情莫知聖意之所在,甚爲鬱抑矣。上曰,辨釋是非,終見其辱,亦何益哉?近日避嫌之辭,多不遜順,予何必多辨,自取其辱哉?復陽曰,或有辭不達意,觸忤天聽,至以此爲辱,則聖敎尤未允當矣。上曰,卽今臺諫皆非一字不知,有何每不達意之事?李延年曰,刑曹判書趙啓遠,家有染疾,子孫中或一行缺形勢陳疏乞遞,而本院退却不捧矣。第家間染患旣熾,久不行公,詞訟劇務,曠廢可慮,係是重臣辭疏,何以處之乎?上曰,旣非自己所患,則有何不可行公之理乎?此後家有拘忌之疾者,非自己所患,出避數三日後,仍爲行公事,政院知悉,分付。遂罷出。燼餘
上在昌德宮。停常參·經筵。
藥房都提調臣元斗杓,右承旨臣李殷相啓曰,雨後蒸炎比劇,伏未審慈殿調候,何如,前入湯劑,今已盡御乎?熱候減歇,則當此盛暑,辛苦之劑,不可連進累貼,今姑停止似當,而熱候猶未減歇,則仍進四五貼亦當云。此乃柳後聖·趙徵奎·鄭後啓及諸御醫之論也。聖候,亦何如?臣等敢來問安,竝此仰稟。答曰,知道。慈候,下敎于醫女矣。
金壽恒啓曰,右副承旨沈世鼎數字缺觀其疏辭,則以爲家有疑疾半行缺相繼又痛,旣已犯染,不可出入於近密之地云。半行缺染患,則出入果涉未安,亦難引日癏曠,自前如此之疏,雖不捧入,亦有啓稟變通之擧矣,何以爲之?敢稟。傳曰,然則遞差,可也。
李延年,以都摠府言啓曰,副摠管洪瑑,漢城府坐起進去,請出標信。傳曰,知道。
又啓曰,大司憲朴長遠,掌令尹抃未肅拜,執義崔攸之,持平郭齊華在外掌令一員。持平一員未差,今日以監察茶時之意,敢啓,傳曰,知道。
有政。
金壽恒啓曰,今日吏·兵批政廳,承旨二員當爲分進,而臣壽恒,司饔院監膳後,仍進吏批政廳,右承旨李殷相,以代房,藥房進去,廳中只有左承旨臣韓宸琦·同副承旨臣李延年,兵批政廳,何承旨進去乎?敢稟。傳曰,吏·兵批兼進。
吏批,行判書洪命夏進,參判李尙眞在外,參議兪棨進,都承旨金壽恒進。
吏批啓曰,承旨有闕,今當差出,而擬望之人乏少,時推人員,竝擬,何如?傳曰,允。
以曺憲卿爲司錄,李尙逸爲寧海府使,崔孝騫爲端川郡守,呂聖齊爲修撰,金徽爲刑曹參判,李敏徵爲掌令,李嵆爲兵曹佐郞,金徽爲觀象監提調,姜栢年爲承旨,睦嗜善爲活人別提,李柙爲持平,金徽爲大司諫,金佐明爲同義禁,安後昌爲兵曹佐郞,李有相爲正言,姜栢年爲左承旨,韓宸琦爲右承旨,李殷相爲左副承旨,趙胤錫爲右副承旨。
兵批,行判書許積呈辭,參判柳赫然式暇,參議洪處大病,參知元萬石進,都承旨金壽恒進。
以南老星·沈世鼎·閔鼎重·安縝·李益亨爲副護軍,元萬里爲副司直,崔千仞爲副司果。
左議政鄭維城四度呈辭。傳曰,安心調理。
李延年啓曰,政府無郞廳,右議政呈辭批答,遣史官傳諭之意,敢啓。傳曰,知道。
又以訓鍊都監言啓曰,前掌令閔周冕,都監郞廳已爲啓下,而方在罷散中,時無職名,依近例,付軍職,冠帶常仕,何如?傳曰,允。
又啓曰,頃以司憲府所啓,東活人署別提吳道宗罷職事,承傳矣。今者吳道宗,旣以除職日淺,有勿罷之命,則其前交代察任官,似難免當該之責,何以爲之?敢稟。傳曰,其前交代官遞任,而今番雨水之前後與否,察處,可也。
兵曹判書許積疏曰,伏以臣之情勢,旣無冒進之理,病勢亦無自力之望。爲緣聖恩,不忍終始孤負者,不得不强病包羞,重入脩門,政當數字缺日,又不忍輒以私懇陳瀆,忍死奔走者,幾半行缺病添發,食飮全廢,精神昏憒,貼身床褥,半行缺木杇株,索然無復生意,冒昧呈單,祈蒙恩遞。數字缺官是懼,不專爲一身調治之計,而三度加由,出於格外,二字缺益不知置身之所也。臣當感激聖恩,策勵病軀,以供職事之不暇,而顧臣所患,非一朝偶發之症,根柢旣深,輾轉沈痼,以至今日而極矣。復起爲人,不可以時月期,臣之決難就列,正坐一疾之支離,不獨廉隅一節而已。緣一有病無死不可用之賤臣,坐令本兵重地,廢務經時,金吾諸囚,滯獄累月,思之至此,不如死之久矣。玆冒萬死,更籲宸嚴之下,伏乞聖慈,將臣本職及兼帶判義禁,亟賜鐫改,以便公私,不勝萬幸。答曰,省疏具悉。卿其安心勿辭,調理從速察職。仍傳曰,遣知事鄭後啓,看病。
戶曹判書鄭致和疏曰,伏以臣於上年,身罹必死之疾,荷天地生成之德,辛苦累朔,幸得回甦,而軀殼僅存,精神都喪,遇事茫然,前忘後失。度支重任,自知決難承當,除拜之日,輒事祈免,實非循例虛讓,而聖情不少恕諒,誤恩彌隆,惶悚震越,黽勉就列,至今冒居,亦所不期,絲毫效蔑,徒竊廩祿,尋常愧懼,若隕淵谷。臣性本庸愚,識見昏謬,當官處事,動輒失宜。至於入啓文書,亦不能詳愼,前後做錯,非至一再,聖鑑已燭,實狀難掩,其在公事,只合罷免,豈可一向貪戀,以致僨敗?且臣自經大病之後,元氣尙未完復,而冒熱奪走,傷於暑濕,前患腰脇之痛,發作甚重,屈伸起動,不能任意,加以眩暈之症,歇劇無常,有時昏仆,不省人事。以此病勢,斷無供職之望,猥將私懇,敢呈辭單,實出於萬不獲已。而乃有還出給之命,臣尤惶蹙,不知置身之所。臣所帶之職,旣非閑漫之任,暫時癏曠,臣罪益添,玆冒萬死,更籲宸嚴之下,伏乞聖慈,俯諒臣悶迫之情,將臣本職及兼帶知義禁府事,亟許遞免,俾免顚沛之患,不勝幸甚。答曰,省疏具悉。卿其勿辭,從速察職。
行副護軍閔應亨疏曰,伏以臣,所帶活人署提調之任,値此癘疫半行缺悶迫有倍於他人,而自歎救弭之無半行缺至於救療之常方,無所不用其極,申飭官吏數字缺東西兩署出去之病人,則是士大夫家使喚奴婢,單身缺無依賴之人也。稍有自存之形勢者,則不就兩署,各自出幕於遠近空處,而五部病人出幕之數,多至三千九百餘名,兩署出往者,前後都數近千,而死亡者,不滿二十名。以此見之,外處結幕之類,亦可推知也。今番大雨中,外處及川邊結幕者,多有漂溺,人或傳說,臣聞來驚惻,欲知漂溺之數,發遣兩署下人,訪問諸處,則川邊結幕者,或遠移他處,或稍移高處,未聞某人漂沒。難得其實狀之際,自賑恤廳,亦爲驚駭,處處訪問,而時未現出云,而至如冒雨致斃者,或不無其弊,此則其勢固然也。本暑殘弊莫甚,兩署只有書員各一名使令各二名,以此下人,實難周旋於各處病幕十餘里之間,而自賑恤廳,連給糧米,又給空石柴木之時,必使當部官,偕本署郞廳,點名分給,故因此槪知其數,而本署之不能遍救外處病人,勢所不及也。臣仍念饑饉癘疫之相仍,實是天行災異,而有國之所不能免也。臣獨省記宣廟朝缺年間事矣。免於兵火,死於飢疫者,十居八九,其時則搶攘之後,公私俱竭,不能賑救飢病,以致其死亡也。今年中外癘疫,近古所無之變,而都下之死亡之不至甚多者,此無他,聖明至誠賑救之效也。臣之前後登對時,縷縷以賑救一事陳達者,蓋以此也。苟無蓄積,雖欲賑救,其可得乎?伏願聖明,存心儉約,節省冗費,使有蓄積之財,以備不虞之需,終始留意焉。今此大雨中死亡之數,雖未及詳知幾人與否,而緣臣忝居提調,不能善爲分付,以致郞僚之見罷,臣安得免其責乎?至如東署別提吳道宗,除授本職,肅謝於前月二十三日,翌日雨止。設有冒雨致斃之病人,固非新除授之官所可知,而其尸居之責,混歸於無罪之道宗數字缺惶懼不安之心。伏乞聖慈,遞臣活人署提擧之任,無任祈懇屛營之至。答曰,省疏具悉。卿其勿辭察任,吳道宗事,果涉冤悶,使之勿罷焉。
忠淸道槐山居幼學全起淵疏曰,伏以臣以草野疎賤之蹤,涵育於聖化之中,跧伏於蓬蓽之下,君門九重,與世隔絶,國家之休戚,朝廷之得失,不得耳聞,而閭巷之愁歡,生民之憂樂,則固已目見矣。臣謹按,書曰作民父母,爲天下王。先儒釋之曰,謂之父母者,指其恩育而言,親親之意。臣雖疎遠,亦一殿下之窮民,則殿下是臣之父母也。父母有憂,子不憂其父母之憂,子之有憂,父母不憂其子之憂,則惡在其父子爲也?臣當殿下宵旴憂民之日,忘殿下父母之恩育,而不憂殿下之憂可乎?然而蚊蚋之飛,不能越數仞之陛,微賤之言,不能達九重之天,常思越分言事之戒,空懷杞國天傾之憂者,蓋有年矣。恭惟我殿下,以聖明之資,當亨泰之運,兢兢業業,恐懼修省,孜孜乾乾,日夜惕慮者,不出乎敬天愛民之外也。夫何近年以來,天怒於上,而災異疊出,民困於下,而怨咨朋興,去歲失稔,民不聊生,今年旱災,振古所無,數字缺兩麥亦枯,哀哀赤子,拾菜啖草,半行缺不知其幾何。若使鄭俠,復生於今日,半行缺冕旒之下矣。嗟呼,國依於民,民依於食,無食則無民,無民則無國,殿下之國,將近於無民,何以爲國,仰觀天理,俯察人事,危亡之漸,朝夕斯急,豈非大可寒心者乎?惟我聖上,惕然警畏,減膳避殿,特下聖旨,隨事責己,十行溫綸,奚止六責而已?敬天憂民之誠,溢於字字,虛己求言之意,見於行行,臣伏讀再三,不覺感淚雨下,而臣誠蠢昧,不知所言。然平日愛君父之心,實出於犬馬之誠,有不能自已者,故不避斧銊之誅,敢冒萬死,瀝血陳疏矣。伏願殿下,勿以臣狂僭而罪之也。嗚呼,皇天眷佑我東方,錫殿下以仁聖之資,作之君而建之極,肆我殿下,丕承前烈,以大有爲之資,奮大有爲之志,臣隣聳動,黎民顒望,今四年于玆矣。內無聲色之邇,外無貨利之殖,無一物之嗜好,形於宴私,無一事之過失,聞於中外,嚴恭寅畏,尊賢愛民,而治不及古,政多疵病,未見上應天心,下答民望,非常之災,式月斯生,民生失業,飢饉荐臻,上天之仁愛我殿下,必欲警懼惕勵,其亦至矣。此誠殿下奉天恤民,轉禍爲福之秋也。第觀近日之事,耳目之章,草野之疏,非不屢達于天聽,而直言則責以僭越而不用,巽言則視爲尋常而不省,大事則謂以重難,而莫能擧行,小事則付諸該司,而徒爲文具,然則殿下之求言,虛文而已,無其實也。縱有嘉言讜論,孰肯爲殿下,抽肝摧腎,發爲無益之論,而取譏於中外乎?所貴乎求言者,採用其言,救時濟艱也,有言而不用,則何事乎求言?噫。殿下誠欲轉災爲祥,撥亂圖治,則盍反其本乎?所謂本者何,殿下之一心是已,夫君心者,萬化之源,出治之本也。其源淸,則其流亦淸,其源濁,則其流亦濁,其本正,則其末亦正,其本不正,則其末亦不正矣。必也淸其源正其本,然後本源澄淸,如鑑未塵,如水未波,物之姸娟,莫逃其形,嘉謨嘉猷,無不察納,施諸萬事,綱擧目張,數字缺而治道成矣。伏願殿下,益自奮勵,半行缺措諸事業,期臻至治,則弭災保民半行缺中矣。臣旣以出治之本,妄陳於右,玆敢以九事數字缺立聖志也,任輔相也,求賢才也,開言路也,崇節儉也,振紀綱也,重外任也,平獄訟也,救民瘼也。所謂立聖志也者,心之所之,謂之志也,志立乎仁義,則爲堯爲舜,志役乎逞慾,則爲桀爲紂,是以志無定立,不自明斷,悠悠泛泛,玩時愒日,以至於委靡不振,則必歸於危亂之域矣。今我殿下,勵精圖治,爲日久矣,而何其天怒民怨,治效未著耶?抑亦殿下徒有其志,而不能擴充,終無實效而然耶?安於守舊,不能圖新而然耶?時有古今,道無古今,伏願殿下,以乾剛之德,求從欲之治,大小凡事,斷自聖衷,必以古昔聖帝明王爲己之規矩,掃除循常之塗轍。志於講學,則必欲窮理而盡性,志於求賢,則必欲盡致巖穴之士,志於施政,則必欲庶績之咸熙,志於化民,則必欲於變而時雍,以至事事物物,皆以此志,堅定不撓,則聖德日新,不爲功利之術所奪,不爲流俗之說所遷,君子有所感而興起,小人有所畏而屛跡,風行草偃之化,庶幾復見於今日矣。所謂任輔相者,輿地之廣,生齒之繁,不可以一人之身獨理,而□賴輔相之賢,然後能成萬機之務。自古帝王,未有不以任輔相爲先務者,天道不言,而歲功成品物亨者,乃四時之吏,五行之佐,宣其氣也。人君無爲,而萬邦寧百姓親者,乃股肱之臣,輔相之職,盡其道也。天道君道,同是一理,然則人君體,天行道,必得輔相之臣,然後庶績咸熙,而萬事理也。今我殿下所倚仗而委任者誰耶?廷臣擔當國事,奉公忘身者,亦誰耶?無所委任,萬機叢脞,則聖上誰與論道經邦,共天職任大責乎?伏願聖上,得其人而任之專,尊而禮之,重而敬之,責其成功,而殿下垂衣端拱,撮其綱領,不親細事,勿摘微以爲明,勿拒諫以爲辯,專務安民,革除弊政,改舊圖新,則百僚師師,萬姓皞皞,殷道復興,庶幾可致矣。所謂求賢才者,未聞自古人君數字缺獨能成其治者也,亦未聞人君至誠求賢半行缺今世之賢才,不出爲世用者,臣不敢知半行缺未得其方而然耶?世乏賢才,不能見用於世而然耶?數字缺天生一世人,自足了一世事,以此見之,則才不借於異代,而數字缺下至庶士,豈無經濟之才乎?惟在我殿下至誠求之而已,何患賢才之乏而不爲世用也?臣聞我國家祖宗朝用人之規,惟視才德,不專以科業爲重,故朝無曠官,野無遺賢,以致太平之治。自己卯士禍之後,士氣沮喪,一敗塗地,非由科擧而進,終不見用於世,祖宗朝良法,於斯掃地。自此以後,流俗之輩,專尙科業,不務實行者,十常八九矣。若引用遺逸,以爲臺諫,則群怪衆笑,毁謗隨起,必使不容於朝而後已,則養德山林,守靜杜門者,豈有苟售之理哉?伏願殿下,至誠求賢,與共天職,抑其躁進,擧其恬退,科擧之外,別求賢才,隨其才行,授以官爵。至於門蔭之入仕者,亦皆有一善之可錄然後錄之,則苞苴于謁,必不得行,而士知冒進之羞,朝無貨利之譏,韞櫝待價之士,亦有出爲世用者矣。所謂開言路者,廣開言路,能屈群策,則其興也勃然,杜絶言路,惡聞其過,則其亡也忽焉。然則興亡之判,皆係於言路之開不開也。書曰,明四目,達四聰,世之人辟,苟能廣四方之視聽,以決天下之壅蔽,則天地不足爲之大,日月不足爲之明矣。嗚呼,今日之言路,可謂開耶?臣竊聞之,殿下聖出天□而有玩愒不斷之怠,智周萬物,而無捨己從人之志,群臣循例奉承,而匹夫不獲自盡,如是則國事何由可正,太平何時可期乎?伏願殿下,痛自謙抑,務盡上情,使臺臣,盡不諱之忠,無阻隔之患,或於便殿,頻接大臣,講求治道,規畫機務,至於賢士之退處巖穴者,必皆咨詢時務,使盡嘉猷,且中外章奏,可行者行之,行之不中者不罪,惟察事之是非,斷自乾剛,不爲委靡,則將見人心皷舞,言路大開,嘉言罔伏,庶政日新矣。所謂崇節儉者,國家模樣數字缺資皆係於財用之豐饒,財用之豐饒,係於數字缺崇儉而節用,皆本於人君,人君好尙儉數字缺奢靡,公卿戚里,亦不敢踰制,半行缺國富而民足矣。昔漢文帝,惜十家之産,一臺數字缺唐太宗鑑隋人之弊,一殿不建,以成貞觀之治。惟此人君,惜費財用,撙節於一身者甚少,而功利之及於一世者甚廣,漢文·唐宗,亦能於此,而豈以我殿下體天之明聖,獨不能行耶?當今之時,國用已竭,民力已盡,勅使絡繹,冠蓋相望,接待酬應,財用難繼,將來爲國,何以成樣?捄時之策,當在節用,節用之方,只在尙儉,伏願殿下,慕大禹之惡衣,法周文之卑服,以儉約自奉,躬率臣民,則內自宮中,外至朝廷,以至八方,皆尙節儉,而不時之費,軍國之需,莫不□給而民有恒産,邦本永固矣。所謂振紀綱者,國家之所以扶持元氣者,紀綱也,紀綱振,則百度擧,紀綱紊,則萬事弛,紀綱之振,不在驅之以法,約之以威也,在於擧措得宜,政令誠信而已。人君以大公至正之道,發號施令,必以誠信,賞當其功,罰當其罪,則紀綱自振,而數字缺萬民可正也。殿下卽祚以來,銳意求治,治具畢張,而紀綱之不振者,臣不敢知,發號之際,未盡誠信而然耶?臣不敢知,在廷臣隣,不體殿下之至誠至信而然耶?擧措失宜,賞罰不信,朝發政令,暮旋阻撓,法禁不行,成憲多缺,如是而可望紀綱之振肅乎?伏願殿下,臨下之道,必以誠信,講究於未下令之前,使無朝令夕改之習,則紀綱不期振而自振矣。所謂重外任者,斯民之休戚,係於守令之賢否,而監司者,守令之綱也,監司得其人,則巡察列邑,考其治績,黜陟臧否之際,少無循私之弊,以善治爲最,以不治爲殿,則庶見吏稱其職,民安其業矣。臣聞漢宣帝有言曰,民所以安其田里而無愁怨歎息之聲者,政平□理,與我共此者,其惟良二千石乎?漢帝之所以重外任者,有如是矣。伏願殿下,痛革輕外之習,嚴立重外之政,別擇仁厚剛明可任方面者,以爲監司,數字缺陟明務在保民,而其殿最半行缺登庸凡官之初授六品者,例試吏治半行缺表表可稱者,超資擢用,則任百里之責者,數字缺莫不推聖上不忍人之心,行聖上不忍人之政,而民生可脫於塗炭之中,國家可奠於盤石之安矣。所謂平獄訟者,國家之興衰,係於獄訟也。爲政中正,則訟自理而民心悅,以致天地之氣和而災異不作,國以之興,爲政失中,則訟不理而民心冤,以致天地之氣乖而災異造作,國以之衰,然則獄訟之於國家,豈不重且大乎?近年以來,聽訟之官,多不得其才,誘於昏夜之苞苴,牽於權貴之請囑,不以□理爲是非,惟以强弱爲曲直,故有勢之人,恃其氣焰之威,武斷之輩,攀緣當路之貴,公然刦奪,民不敢抗,含憤蓄怨,罔有其極。古語云,一女抱冤,尙致三年之旱,一夫含悲,尙降五月之霜。方今邦域之內,抱冤含悲者,非止一夫一女,則安得不傷天地之和氣,召水旱之災乎?伏願殿下,嚴飭內外諸臣,一洗舊染之習,察辭以無偏,斷決以中正,修其五數字缺五敎則惟玆臣庶,罔或干正,止刑措之治,可回今日矣。所謂捄民瘼者,君依於國,國依於民,君非國,則君不爲君,國非民,則國不爲國。是以古之明君誼辟,講論治道,必以捄民瘼爲務矣。當今民瘼,固非一端,而以其大者而言之,則水·陸軍之逃故者,兵·水使每年必以代定□督於本邑,故爲守令者,難得年長之閑丁,刦於上司之威令,勢不獲已,以兒弱充定,故一軍家內應役者,多至四人,許多番布,一時督徵,或爲點退,貪寒之民,賣家賣田,轉輾價倍,不勝支當,終至於逃散。逃散之後,每年番布,侵徵於一族切隣,一族切隣,亦不堪其苦,仍爲流離,又徵於一族之一族,切隣之切隣,則民間疾苦,豈有甚於此乎?伏願殿下,洞燭此民瘼,播告於八方□□兒弱,待其年長,而徵其番布,逃故歲抄寬其□□必得壯定而後代定,亦使隣族,得免橫侵之患,則逃軍隣族,一時還集,欣欣然鼓舞於半行缺凡此九條,言雖蒭狗,半行缺誠能優容而受之,夬決而行之,則其於爲國數字缺伏願殿下,澄省焉。臣雖草莽賤臣,世受罔極之恩,臣祖父臣全有亨,以大提學臣全賓五代孫,世世受祿,祖父臣,曾在宣祖朝壬辰之變,目見搶攘之禍,不勝忠憤,抗章極言,宣祖大王,特命召對,嘉納禦侮之方,而以布衣,直授淸河縣監兼三道助防將,其後歷承旨·兵曹參知·兼備局有司堂上·經筵特進官,至于巡邊使者,皆出於聖朝罔極之恩。不幸甲子春,爲讐人所陷,與尹受謙·柳公亮等三十餘人,同時被戮,擧朝稱冤,故仁祖大王,卽命廟堂,雪冤復官爵,使祖父之魂,亦感泣於冥冥之中矣。臣之叔父生員臣全,奉老母率□弟,長在墓下,鹽醬不入於口,而三年粥,日夜號泣,五年之內,臣之祖母·叔父相繼而死,仁祖朝,監司以孝行聞,贈戶曹正郞。臣之父前監役臣全䥪,亦傷丁憂之日,疾病纏身,監司以一鄕之公論,啓聞于先朝,先朝特以常職,啓下該曹,斯亦感激天恩罔極之至也。前後聖恩,昊天罔極,則爲其祖之孫,爲其叔之姪,爲父之子者,碎首粉骨,何以圖報涓埃乎?當此自上求言之日,凡在臣民,若有所懷,固當陳達,況如臣之家,世受國家罔極之恩,而其可含默乎?區區愛君憂國之誠,有倍他人,出於至情,言不知裁,語多狂僭,伏願殿下,勿以人而廢言,留神採納焉,臣無任激切屛營之至。答曰,省疏具悉。爾之爲國盡言之誠,深用嘉尙。所陳者,當令攸司議處焉。備邊司回啓,全起淵以草野之臣,應旨進言,其誠有足可尙,疏內大意,以聖心爲出治之本,而條列九事,其中所謂立聖志·任輔相·求賢才·開言路·崇節儉·振紀綱等事,當自上體念,另擇方面,嚴明黜陟,固是重外任數字缺而凡官之初授六品者,例試外任半行缺該曹着實申明擧行半行缺獄訟之官,痛革違法循私之習,兒弱充定,侵徵隣族,則國家非不知此弊,而未遑釐正,稍待民數整頓,徐議之,何如?啓依允。以上燼餘
上在昌德宮。停常參·經筵。
李殷相,以都摠府言啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。
韓震琦,以弘文館言啓曰,本館下番修撰臣閔維重,自昨夕,耳後猝然生腫核,達夜苦痛,症勢潁重,不敢仍在直廬,而副修撰臣安後說,方在陳疏控辭之中,修撰呂聖齊副修撰李䎘,除授後俱未肅拜,他無替直之員,安後說·呂聖齊·李䎘竝牌招,使之推移入直,何如?傳曰,允。
大司憲朴長遠啓曰,臣本半行缺精氣薾然,其供庶司之務,尙且難堪,半行缺責之以繩糾之任乎?徒以上悞隆知,前後屢數字缺榮坐貽飢噤之哨,臣之不敢復入,不但臣所自知而已也。今玆新命,又下於夢寐之外,銜恩感惕,强起出射,是臣區區情私,而災緣過福,病生積傷,霍亂之症,轉成泄瀉,作止無常,苦痛彌日,眞元暴下,不能關攝,專廢飮食,委頓床席,情勢狼狽,萬不得已,呈草見却,幾至一旬。適又召牌下降,終不祗赴,揆以人臣行不俟駕之義,其爲惶恐踧踖,有不可勝言,而欲起還仆,未卽詣臺自劾,猥陳一疏,終不上徹,今始扶曳,出肅來避,又未免遲延,臣罪至此而尤大矣。決難一刻仍冒,請命遞斥臣職。答曰,勿辭。
李延年啓曰,大司憲朴長遠,再啓煩瀆,退待物論矣。傳曰,知道。
金壽恒,以吏曹言啓曰,承旨有闕,政事,何以爲之?取稟。
又啓曰,小臣校書館褒貶進去下直。傳曰,知道。
李殷相啓曰,大司憲朴長遠,避嫌退待,執義崔攸之持平郭齊華在外,掌令尹抃·李敏徵,持平李柙未肅拜,今日以監察茶時之意,敢啓。傳曰,知道。
獻納朴世堅啓曰,螻蟻微臣,才器庸薄,歷試內外,動輒獲戾,自從年來,屢犯憲章,曲荷寬宥,旋蒙收敍,寧不感激洪造,糜粉爲期,竭其心力,以效涓埃之報哉。第以臣新授恩命,實出夢寐之外,揆以涯分,萬不近似,徊徨數日,恭竢物議。言責重地,曠廢缺又不敢終默,披露陳疏,而見却於政院,再昨召牌之下,不敢退伏私室,趨詣闕下,而素患痰火氣上之症,加以冒感,適復猝劇,不得入侍,申冒自劾,而未徹宸聰,臣之進退,前後狼狽,雖緣情勢之迫蹙,其爲終未承命一也。違慢之咎,實所難免,以此以彼,不可一刻仍冒,而病未出肅,今始來避,臣之罪戾,至此尤大。請命鐫削臣職。答曰,勿辭。
李殷相啓曰,獻納朴世堅,再啓煩瀆,退待物論矣。傳曰,知道。
正言朴純啓曰,泰仁·古阜民田被奪於宮家事,論列已久,而尙靳快兪,査處之敎,只及於該曹關文之外,臣竊惑焉。甲戌量案,雖以無主懸錄,而甲戌以後貧民之無田土者,辛苦開墾,作爲世業,到今論之,則便是有主之物,而該曹關文中所謂無主者,卽此地也。今若一從關文而占取,則許多貪民,皆失其業,是徒有査處之名,而終無査處之實也,其爲冤抑,當如何哉?噫。自夫宮家之設庄,而民之害甚矣。因循謬例,縱未能一體革罷,豈可更使吾民,失所呼冤〈而〉莫之恤乎?論其開墾,則前後自別,若令査處,則內外宜均,此臣所以不避煩瀆,必將準請而後已者也。係關民弊,誠不可忽,請勿留難,亟令該道監司,就該曹關文內,査出宮庄折受,前民人耕作處,還給本主,仍治宮奴冒濫作弊之罪。大司憲朴長遠,以臣本半行缺精氣苶然,其供庶司之務,尙且難堪,半行缺責之以繩糾之任乎?徒以上悞隆知,前後屢試,只竊自榮,坐貽飢噤之哨,臣之不敢復入,不但臣所自知而已也。今玆新命,又下於夢寐之外,銜恩感惕,强起出謝,是臣區區情私,而災緣過福,病生積傷,霍亂之症,轉成泄瀉,作止無常,苦痛彌日,眞元暴下,不能關攝,專廢飮食,委身床席,情勢狼狽,萬不得已,呈單見却,幾至一旬。適又召牌下降,終不祗赴,揆以人臣行不俟駕之義,其爲惶恐踧踖,有不可勝言,而欲起還仆,未卽詣臺自劾,猥陳一疏,終不上徹,今始扶曳,出肅來避,又不免遲延,臣罪至此而尤大矣。決難一刻仍冒,請命遞斥臣職。獻納朴世堅,以螻蟻微臣,才器庸薄,歷試內外,動輒獲戾,自從年來,屢犯憲章,曲荷寬宥,旋蒙收敍,寧不感謝洪造,糜粉爲期,竭其心力,以效涓埃之報哉。第以臣新授恩命,實出夢寐之外,揆以涯分,萬不近似,徊徨數日,恭俟物議,言責重地,曠廢□又不敢終默,披露陳疏,而見却於政院。再昨召牌之下,不敢退伏私室,趨詣闕下,而素患痰火氣上之症,加以冒感,適復猝劇,不得入侍,申冒自劾,而未徹宸聰,臣之進退,前後狼狽,雖緣情勢之迫蹙,其爲終未承命一也。違慢之咎,實所難免,以此以彼,不可一刻仍冒,而病未出肅,今始來避,臣之罪戾,至此尤大。請命鐫削臣職。引嫌而退,疾病之來,人所難免,而旣未赴召,在例應遞,召詣闕外,投疏退歸,揆以近例,亦難在職。請大司憲朴長遠獻納朴世堅,竝命遞差。答曰,不允。處置事。依啓。以上燼餘
上在昌德宮。停常參·經筵。
右議政鄭維城五度呈辭。傳曰,安心調理。內下記草
訓鍊都監啓曰,今日臣等,聚會將官於北營,依前榻前定奪,別試射矣。闕內入直把摠哨官等,以旗牌哨官,姑爲代直試射之意,敢啓。傳曰,知道。訓局謄錄
戶曹判書鄭致和上疏。大槪,敢陳悶迫之懇,更乞遞免事。答曰,省疏具悉。卿其勿辭,從速察職。
司諫李□□啓曰,臣本庸下,百不如人,而承乏忝叨,累玷臺席,涯分已溢,尸素是愧。千萬夢寐之外,又叨新命,惶蹙蹜踖,罔知所措。竊念言責之職,本非等閑,而況此亞長地望自別,如臣湔劣,豈敢承當,以貽匪據之誚乎?且臣忝在憲府時,鄭傅賢等推考公事,似與違令缺相近,故與同僚相議照入矣。今者柳時楨之照律,旣已從重,而臺論又請鄭傅賢等改律,則臣之照擬輕律之失,無所逃免,何敢以免去本府而晏然於諫官之列乎?臣於頃日,以此事,詣臺自劾,未及聽批,恩點先下,驚惶退出,益復狼狽。家有疑疾,不敢肅謝,抽身出宿,累日之後,敢來自列,臣之罪戾,至此尤大。決不可一刻仍冒,請命遞斥臣職。答曰,勿辭。
政院啓曰,留院公事二十四道矣,敢啓。傳曰,持公事入侍。
傳曰,政事,明日爲之。
院啓,泰仁·古阜民田被奪於宮庄事,論列已久,尙靳快兪,査處之敎,只及於該曹關文之外,臣竊惑焉。甲戌量案,雖以無主懸錄,而甲戌以後,貧民之無田土者,辛苦開墾,作爲世業,到今論之,則便是有主之物,而該曹關文中所謂無主者,卽此地也。今若一從關文而占取,則許多貧民,皆失其業,是徒有査處之名,終無査處之實也,其爲冤抑,當何如哉?噫。自夫宮家之設庄,而民之害久矣。因循謬例,終未能一切革罷,豈可更使吾民,失所呼冤而莫之恤乎?論其開墾,則前後自別,若令査處,則內外宜均,此臣所以不避煩瀆,必將準請而後已者也。係關民弊,誠不可忽,請勿爲難,亟命該道監司,就該曹關文內,査出宮庄折受,前民人耕作處,還給本主,仍治宮奴冒濫作弊之罪。司諫李□□引嫌而退,曾在憲府,擬律雖輕,自是前事,有何可避之嫌?請命出仕。答曰,不允。出仕事,依啓。
政院啓曰,命下矣。左承旨姜栢年未肅拜,一員未差,廳中只有臣壽恒等四員,何承旨入侍乎?敢稟。傳曰,同副承旨外,竝入侍。
承旨持公事入侍時,金壽恒所啓,左承旨姜栢年,以家間染患,日昨陳疏到院,而元疏不敢捧入,啓辭亦涉煩數,故還給其疏,擬於登對時面稟矣。槪聞姜栢年,頃遭女子之喪,家內不安,婢僕相繼作痛,方欲出避,而未得住着之所云。頃日引見時,家有可疑之疾者,非自已所患,則出避行公事,已有傳敎,而本院則異於他司,不可出入近密,實有未安,亦不可等待出避,以致曠職,宜有變通之道。上曰,然則遞差。
又所啓,戶曹判書鄭致和,陳疏辭職,久不行公,參判·參議,相繼呈告,度支劇務,曠廢多日,事甚可慮矣。鄭致和旣承放恣之敎,不敢自安,勢所固然。當初回啓措語,雖未免差誤之失,豈敢有放恣之心哉?又呈上疏,恐涉煩擾,雖不敢卽爲捧入,而重臣自處,異於微官,揆其情勢,誠難偃然行公矣。上曰,戶判牌招察任,可也。
戶曹判書鄭致和上疏。大槪,病重未赴召命,乞削臣職,仍治臣罪事。答曰,省疏具悉。卿其勿辭,從速察職。
執義崔攸之啓曰,無狀小臣,猥蒙寵擢,數月之內,恩召再降,驚惶蹜踖,無地自容。而老母宿病,積月危苦,人子情理,十分悶迫。前日之未赴,罪積如山,今不敢更顧私情,黽勉登道,而重患暑暍,扶曳寸進,今始入謝,由限已過,逋慢之罪,固無所逃。而臣又有愚妄謬戾之罪,尤不可負此含糊,重貽淸朝之嗤點也。臣於去年,奉命湖西,目擊凶災之孔慘,受由還鄕,不忍丘民之愁痛,敢以暵畓徵賦之冤,略及於向日封章之中矣。側聞筵臣,以爲國法之不許給陳,蓋爲務農也。又以臣之不識大典爲罪,臣不勝瞿然之至,乃取大典及續錄而詳考之,則大典有曰,每年九月,守令審定年分災傷田及因病未耕田,竝聽田夫狀告,錄曰,全災傷田及全陳田免稅云云。務農條曰,守令勸飭四面,使軫時耕耘,且助不給病戶田,令族親隣里耕耘,勿使陳荒云云,臣之愚意,以爲常歲陳田,亦許免稅,則如此凶災之枯暵者,豈有不給陳之理乎?病未農作,是一人之私患,而尙在矜恤,則苦旱未種,乃農家大病,其何忍徵稅於焦田乎?若其務農條所謂勸飭助給云者,可見勤恤之至,勿使陳荒云者,豈是不給陳之謂乎?然則爲務農不給陳之法,不見於大典,且於大明律,無故荒蕪田地及不種桑麻之類,有笞治徵稅之法,無故致荒者,明知其罪,則治徵或可,而如此大旱,擧國之通災,百萬蒼生之飢餓者,其可擬於無故之律乎?惟玆大典本意,則明明如日星,勿論年歲之豐歉,未種者,則錄於陳,被傷者,則籍於災,一從實狀,而除其賦稅,乃是亘古今不易之大經也。先王作法,皆出於正道者,於斯可見,而世降弊滋,國民未孚,甲戌量田時,姑有暵田不給陳之令,而或低或昂,未有遺一。丁酉以霈澤周洽,秧不失時,不許給陳,戊戌以旱乾太甚,故未付種處,竝令給陳,皆出於一時之變更,非大典之常經也。而其時民情之怨恨,猶不至如今之極者,良以豐凶有緩急故也。至於去年之旱,無前大變也,國家濟恤之策,靡不用極,仁政之特施者,不爲不勤,而獨於此枯暵未種之畓,竝錄於豐案,失稔垂死之殘民,督之以虛賦,不料聖德之世,乃有如此之政也。噫。民生稼穡之事,極勞且艱,陸田之太豆,有不得無雨而成,水田之稻秧,豈可以無澤而種哉?天實爲之,民何罪焉?皇天降災於是田,而國家徵賦於其田,如是而曰謹天威恤民隱,天必不我之諶也,事已遠矣。今不可追,而臣之所以叫號而不已者,誠以近年天運,凶夥豐尠,日後或有如許之災,而又用如許之法,則臣竊恐上天之怒,無時可弭,下民之怨,無時可解,而亦未知國家終如何耳。古之人有憂治世,而至有痛哭者,可見至誠所激也。臣之前疏中,所謂一事可以喪邦云者,有同乎杞國憂天之傾,狂愚至此,筵臣之責,固所當矣。臣誠惶懼,不敢晏然仍冒。請命罷斥臣職。答曰,勿辭。以上朝報
上在昌德宮。停常參·經筵。
藥房都提調元斗杓,提調金佐明,左承旨韓震琦啓曰,蒸炎比劇,伏未審此時,慈殿調攝之候,何如,聖候,亦何如?臣等憂慮未弛,敢來問安。且慈殿進御前入湯劑,已盡於昨日,三貼今又劑入之意,敢啓。答曰,知道。內局謄錄
有政。吏批,判書洪命夏式暇,參判李尙眞在外,參議兪棨進,□承旨□□□進。
吏批啓曰,承旨多闕,而擬望之人乏少,時推竝擬。且大司憲今當差出,而可擬之人絶乏,承旨中可合人,竝擬,何如?傳曰,允。
又啓曰,新除授端川郡守崔孝騫,呈狀于本曹曰,八十老母,素有宿病,長在寢席,數日前猝得痢疾,病勢危劇,勢難一刻離側,入啓處置云。崔孝騫情理,果爲切迫,不可等待其親病之差歇,端川郡守崔孝騫改差,何如?傳曰,允。
又啓曰,判書式暇,參判在外未上來,小臣獨政未安,何以爲之?敢稟。傳曰,只出緊任。
以柳慶昌爲大司憲,鄭萬和爲左副承旨,兪㻛爲右副承旨,金益廉爲獻納,沈世鼎爲海州牧使,朱敬直爲典涓司直長。以上吏曹謄錄及政軸
司直李一相上疏。大槪,沈痼垂絶之中,旣有未赴召命之罪,又於前頭褒貶之坐,將不得進參。懇乞亟遞尙衣院·司譯院提調之任,仍治臣前日逋慢之罪事。答曰,省疏具悉。卿其勿辭,調理察職。
兵曹判書許積上疏。大槪,病勢沈痼,差復無期,更申危懇,乞遞本職及兼帶,以便公私事。答曰,省疏具悉。卿辭至此,金吾之任,當勉副焉。卿其安心勿辭,從速察職。
戶曹參判徐元履上疏。大槪,奉職無狀,亟許鐫削事。答曰,省疏具悉。勿辭從速察職。
府啓,尹善道還收撤圍籬事,贓吏黃瀗還發配所事,措語竝見上執義崔攸之引嫌而退,登道有病,不卽前進,肅謝過限,其勢固然。災田免稅,旣載大典,則疏陳徵賦之冤,爲慮民隱,筵臣所言,何必爲嫌?請命出仕。答曰,不允。出仕事。依啓。
院啓,泰仁·右阜宮庄革罷,民田還給事,金溝提堰內,冒耕宮奴囚治事。措語竝見上答曰,不允。以上朝報
上在昌德宮。停常參·經筵。
右議政鄭維城六度呈辭。傳曰,安心調理。內下記草
正言朴純啓曰,臣本無似,猥竊匪據,辭未上徹,强顔冒出,而未有一言裨補,徒以前啓,連日瀆擾,臣之惶愧,固已久矣。大槪宮奴之折受其田,旣有該曹關文,則非如任意橫占之比,而同僚皆未出仕,臺閣之啓,例不得任自加減,故仍前論啓。昨日始與同僚,行相會禮,相與參酌,刪去此一節矣。今承聖批,實不知置身之所也。緣臣論啓無狀,致勤嚴敎,臣之罪戾,至此極矣。不可一刻仍冒,請命遞斥臣職。答曰,勿辭。
左副承旨鄭萬和上疏。大槪,情勢病勢,俱難供職,敢陳危懇,冀蒙鐫遞事。答曰,省疏具悉。爾其勿辭,從速察職。
右議政鄭維城六度呈辭。傳曰,安心調理。
府啓,尹善道還收撤圍籬事,贓吏黃瀗還發配所事。措語竝見上答曰,勿煩。
院啓,泰仁·古阜宮庄革罷,民田還給事,金溝堤堰內,冒耕宮奴囚治事。措語竝見上答曰,依啓。但臺閣之上,意見顚倒,奚至於此哉?極駭笑矣。末端事不允。以上朝報
上在昌德宮。停常參·經筵。
巳時,太白見於午地。
李殷相啓曰,右副承旨兪㻛,除拜之後,連呈辭職之疏,而本院不爲捧入矣。僚員之不齊,今已累日,出納之際,事多苟簡,右副承旨兪㻛,卽爲牌招,使之察任,何如?傳曰,允。
李延年,以都摠府言啓曰,副摠管朴世模,漢城府坐起進去晝仕,請出標信。傳曰,知道。
韓震琦,以備邊司言啓曰,慶尙道賑恤御史南九萬狀啓,啓下成冊,亦爲來到,而査考穀數,參以守令能否,兩南當爲一體定奪,此非造次間循例回啓之事,從容會同兩道御史,相議覆啓之意,敢啓。傳曰,知道。
正言李有相啓曰,臣於再昨肅謝之後,與同僚,行相會禮,因論前啓兩邑設庄事連啓措語,臣意以爲宮家設庄,爲今日巨弊,不可不得請後已,而但宮奴,則旣持該曹關文而下去,似不當深治,故相議刪去。至於堤堰之內,雖是陳荒之處,不許冒耕,自是法制,且當初反貼,泛許陳廢處折受,則宮奴之藉此混占之罪,不可不治,故以此意,相議論啓矣。今承嚴敎,臣何敢晏然仍冒於臺職乎?昨緣日暮,今始來避,臣之所失尤大。請命遞斥臣職。答曰,勿辭。
鄭萬和啓曰,正言李有相,再啓煩瀆,退待物論矣。傳曰,知道。
掌令李敏徵·尹抃,持平李柙啓曰,臣等以尹善道事,論列累月,兪音尙悶,竊未曉聖意之所在也。善道之奸情凶態,聖明之所洞燭也,當初幸賴日月之明,未售其陰慘之計,而論其罪狀,則貸死投北,亦云末減,有何一毫可恕可疑之端,至施減等之典乎?年前圍籬之命,實出於深惡痛嫉之意,又有勿入審理之敎,而今乃竝論審理,還撤圍籬,其與前日之敎,一何相反,朝家擧措,豈容如是?自古討惡之典不嚴,則凶人無所懲懼,而其流之禍,至於不可勝言,所關非細,公議益激,請還收罪人尹善道撤圍籬之命。黃瀗滿贓濫猾之罪,實國人之所共憤,而王法之所難貸者也。當初之特爲減死,其在朝家念功之道,蔑以加矣,終身編配,死於牖下,於渠亦云幸矣。至於放還其家,使之任便偃息,安有是理?況先朝屈法,只貸性命,則到今全釋,亦豈先朝之本意哉?竊恐貪汚之輩,益無忌憚,而國家贓法,終至於廢而不行,請贓吏黃瀗還發配所。答曰,勿煩。
司諫李程啓曰,金溝堤堰內宮奴冒耕事,該曹査稟間姑停,而今者該曹旣已査啓矣,大槪,堤堰修築,本爲民田之蒙利,無論陳廢與否,堤內之不許冒耕,自有禁制,則雖在令前,當初折受,已是法外,況此恤飢除弊之日,何可論令之先後,而使重修灌漑之地,盡歸宮奴之占奪,重斂民生之怨苦哉?且該曹反貼,泛許陳廢處折受,而宮奴之憑藉公文,混占堰內之罪,不可不痛懲。請令該道監司,囚治宮奴,劃卽禁斷,俾無民生呼冤之弊。正言朴純,以臣本無似,猥竊匪據,辭未上徹,强顔冒出,而未有一言裨補,徒以前啓,連日瀆擾,臣之惶愧,固已久矣。大槪宮奴之折受其田,旣有該曹關文,則非如任意橫占之比,同僚皆未出仕,臺閣之啓,例不得任自加減,故因前論啓。昨日始與同僚,行相會禮,相與參酌,刪去此一節矣。今承聖批,實不知置身之所也,緣臣論啓無狀,致勤嚴敎,臣之罪戾,至此極矣,不可一刻仍冒。正言李有相,以臣於再昨肅謝之後,與同僚,行相會禮,因論前啓兩邑宮家設庄事連啓措語,臣意以爲宮家設庄,爲今日巨弊,不可不得請後已,而宮奴則旣持該曹關文而下去,似不當深治,故相議刪去。至於堤堰之內,雖是陳荒之處,不許冒耕,自是法制。且當初反貼,泛許陳廢處折受,則宮奴之藉此混占之罪,不可不治,故以此意,相議論啓矣。今承嚴敎,臣何敢晏然仍冒於臺職乎?竝引嫌而退。宮奴冒濫之罪,初旣請治,則到今拔去,固爲不可,若以爲旣持公文,不當深治,則兩啓宮奴事無異同,而或存或刪,殊失論事之體。請正言朴純·李有相,竝命遞差。答曰,不允。處置事,依啓。
李延年,以吏曹啓曰,臺諫有闕,政事,何以爲之?取稟。傳曰,政事,明日爲之。
戶曹判書鄭致和疏曰,伏以臣,猥將私懇,屢瀆天聽,未赴召命,罪添逋慢,前後負犯,實合萬隕。而聖德包容,至今寬貸,譴罰不加,尙使帶職,惶恐感激,罔知攸措。第臣所患,如有察任之勢,則當此多事之日,何敢一向縮伏,久廢職務,以速癏曠,數字缺病出積傷,漸至添劇,委頓床席,今旣累月,半行缺難期,連章祈免,萬不獲已,而誠未上格,數字缺進退狼狽,益切惶悶。且臣昏謬做錯,旣承嚴旨,缺悚懼無地自容,臣之情勢終難晏然之狀,筵臣陳達於榻前,此實群議之所同然也,臣不可冒恥仍據也決矣。伏乞聖慈,特垂體下之仁,俯諒危迫之懇,將臣本職及兼任知義禁府事,亟許鐫遞,以便公私,千萬幸甚。答曰,省疏具悉。卿其勿辭察任。
兵曹判書許積疏曰,伏以臣,貪生念重,揆分不暇,猥將私懇,屢瀆天聽,罪合萬隕,嚴譴是竢。不圖聖度包容,曲垂憐察,不惟不加之罪,特許遞金吾之任,臣雖頑鈍,亦豈不知愛欲其生之至仁也?臣當策勵病軀,奔走供職,以答聖恩之萬一,而臣誠不幸,百疾相仍,三昨之夜,猝患胸腹交痛之症,未詳病情,調治乖方,頃刻之間,一脈幾絶,及至天明,吐泄無數,始知其爲霍亂,急灸臍中,且服藥餌,日夕之後,僅得回甦。又於昨昏,前症復發,胸腹若剌,暴下如注,種種危症,姑不敢苶縷,而卽今氣息綿綴,若不保朝夕之狀,人所目見而共危之者也。深恐死於尸竊之中,重貽聖慈帷蓋之念,尙何望束帶就列,以酬應委積之劇務也哉?本兵是何等重地,而緣臣多病,癏曠至此,臣之罪戾,固無所逃,而其於國事之疎虞,亦復如何?況今褒貶迫頭,大政當前,尤不當等待遲延,以損國體,念及於此,添一重病。今臣更籲,誠出於萬不獲已也,非獨爲一身調治之計而已也。伏乞聖明,俯諒危懇,將臣本職,亟賜遞免,使無官事曠廢之患,俾臣受再生之恩,則公私萬幸。臣無任祈懇之至。答曰,省疏具悉。卿其安心勿辭,調理察職。
大司成徐必遠疏曰,伏以臣,以萬萬無似之身,又忝師儒之長,驚惶悶蹙,不知所出。臣之前日出仕,非以爲文學士望,沕合無欠,直以投疏祈懇,未蒙恩遞,一向退伏,分義不然,故雖敢强顔冒出,而自知不稱,恒懷愧懼之心。自彈李殷相之後,數字缺何則,殷相,士望雖遜,文才有餘,半行缺以臣論之,眞所謂以燕伐燕,而第於其時,半行缺故黽勉同參,終至得請,到今追思,面頸自赤。不意今者,又此忝叨,雖欲强出,奈人笑何?師儒之長,一國重任,殷相不合,臣亦不合,均以不合之人,在他人則論之,在自身則當之,古今天下,寧有此理?廉隅大損,公議可畏,反覆思惟,決難承當,伏乞聖慈,亟賜遞免,以重名器,千萬幸甚。仍竊伏念,私之一字,喪邦之根柢,而近年以來,漸至橫肆,其間小小所爲,固難枚擧。至於十目所視之地,顯有不公之事,街談巷議,莫不藉藉,而臺閣寥寥,尙無一言,故所未及知者,獨吾聖上耳。臣何敢計一身之利害,有懷含默,終爲負君父之人哉?臣伏見玉堂之官,例兼經筵,專任其獻納論思輔道成就之責,其爲任,不其重乎?其重如此,故其選之亦重。自前弘文錄之規,初擇一時才望之表著者,本館多官,齊會圈點,取其優數,名曰本館錄,三公及政府東西壁館閣堂上,齊會都堂,取考本館所錄之人,不合而冒錄者則刪之,可錄而見遺者則添之,名曰都堂錄,乃以備擬。夫以一司之錄,初經於本館,再經於都堂,重複考察,極其詳審者,無他,欲重不欲輕,欲公不欲私,欲精不欲粗之意。而頃日都堂圈取之時,尹趾美·元萬里等,俱以未參本館錄之人,忽然被錄,而他人無豫者,豈都堂可錄之人,止此兩人而然耶?尹趾美,相臣之妹子,元萬里,相臣之親子,門閥雖如此,所謂都堂者,卽政府別名,政府之席,乃是三公,而見遺本館錄之其子其姪,獨得豫焉,雖謂之無私,臣不敢信。臣聞故相臣李浚慶,當都堂圈點之日,其子在應錄之中,而手筆抹去曰,吾兒之不合,吾自知之。浚慶所爲,雖未知果出至意,而無私之名,至今傳言,此豈非後人之所可法者?而伊日之失,在於點數之多,臣未知參圈諸臣,其亦出於公心而果協公議耶?大官如此,其何以責他人之無私乎?至如崔攸之·宋奎濂,俱以不合之人,賴有姻婭,冒濫參錄,其何以默衆口而厭人心乎?臣半行缺擧正以勵風節,以懲將來,而退步如朴長遠數字缺如閔鼎重緘口結舌,汲汲圖遞,今之國事,可謂寒心。今之大小臣僚,赤心奉公者,絶無而僅有,若殿下一切任他,不加詳察,則將來之弊,有難捄藥,伏乞殿下,少留意焉。臣旣無言責之任,則凡有得失,不當開口,而褊性莫化,謬見難回,今又妄言,大觸時諱,出位之罪,臣亦自知。臣疏一出,必致百場紛擾,伏乞殿下,遞臣本職,仍治臣罪,以靖朝著,公私幸甚。臣無任惶恐隕越之至。答曰,省疏具悉。嘉爾爲國之誠,爾其勿辭察職。以上燼餘
上在昌德宮。停常參·經筵。
藥房提調金佐明,同副承旨李延年啓曰,伏熱方盛,伏未審此時,慈殿調攝之候若何,聖候,亦何如?慈殿進御升陽散火湯,今已十八貼矣。諸醫等皆以爲,此是治熱之劑,熱候退降,則不宜連進前藥,必須詳知卽今症候然後,始可議定他藥云。敢來問安,竝此仰稟。答曰,知道。慈殿症候,已言于醫女矣。
慈殿,藥房問安。答曰,知道。
藥房再啓曰,卽伏聞醫女所傳之言,慈殿熱候,自進御升陽散火湯之後,大勢旣減,卽今則難時時煩熱,而不至大段云。卽與柳後聖等諸醫商議,則慈殿浮賬之候,乃是主症,而節候又値暑濕方盛之時,平胃散合四笭散,加黃連七分,辰砂一錢,十餘貼連進宜當云。此藥三貼爲先劑入之意,敢啓。答曰,知道。
有政。
吏批,判書洪命夏進,參判李尙眞在外未肅拜,參議兪棨病,左副承旨鄭萬和進。
兵批,判書許積上疏。參判柳赫然進,參議洪處大病,參知元萬石病,左副承旨鄭萬和進。
韓震琦啓曰,今日爲政事,命下矣。都承旨金壽恒式暇,右承旨李殷相,病未仕進,左副承旨鄭萬和,以該房,兵批政廳進去,同副承旨李延年,藥房進去,廳中只有臣震琦右副承旨兪瑒,吏批政廳,何承旨進去乎?敢稟。傳曰,兵·吏批兼進。
以判義禁望單子,傳于吏批曰,加望。
吏批啓曰,以判義禁望單子傳曰,加望事,命下矣。卽今一品中現存之員,只有尹絳·洪命夏,而尹絳方在罷散中,洪命夏方任政官,不敢自擬,不得加望以入云。何以爲之?敢稟。傳曰,旣有加望之敎,則雖政官,有何嫌焉乎?
以吳始壽爲正言,安縝爲正言,金爲承文博士,宋光拭爲尼山縣監,洪錫龜爲端川郡守,朴長遠爲禮曹參判,李時楳爲刑曹參判,朴世模爲兼同知義禁府事,趙遠期爲注書,洪命夏爲判義禁。
以朴純·李有相爲副司果。
右議政鄭維城七度呈辭。傳曰,安心調理。
鄭萬和,以都監言啓曰,前府使全東□都監郞廳已爲啓下,而方在罷散中,時無職名,依例付軍職,冠帶常仕,何如?傳曰,允。
領議政鄭太和鍼灸呈辭。傳曰,給由。仍傳曰,遣內醫看病。
鄭萬和,以兵曹言啓曰,本曹正郞宋奎濂,今日二所監軍受點,而猝得霍亂,症勢極重,不得運動云。不得已元單子付標以入之意,敢啓。傳曰,知道。
以慶尙監司狀啓,安東邑內人家,盡爲沈沒,癘疫結幕之人,或至漂沒事,傳于兪瑒曰,渰死漂沒人等,令本道各別恤典擧行。
兪瑒,以司僕寺官員,以提調意啓曰,濟州判官李萬枚遞任,進上馬三匹上來,依前禾毛色別單以入,而內廐留養之意,敢啓。傳曰,知道。
掌令李敏徵·尹抃,持平李柙啓曰,臣等卽見大司成徐必遠疏本,則以都堂新錄事有云,臺閣寥寥無一言,而辭甚峻截。臣等不勝瞿然之至,臣等俱以無似,忝居臺席,旣乏風采,且無見識,未有一事以塞言責,尸素之譏,自知難免,人言之來,固其宜矣。旣被攻斥,不可晏然仍冒。請命遞斥臣等之職。答曰,勿辭。
兪瑒啓曰,掌令李敏徵·尹抃,持平李柙再啓煩瀆,退待物論矣。傳曰,知道。
司諫李程啓曰,臣卽見大司成徐必遠疏本,以玉堂新錄事,有臺閣寥寥尙無一言之語,臣不勝瞿然之至。如臣無似,忝叨匪據,尸素苟度,愧懼恒切,噤默之責,烏得免乎?身居臺職,旣被不言之斥,何敢一刻仍冒乎?請命遞斥臣職。答曰,勿辭。
兪瑒啓曰,司諫李程,再啓煩瀆,退待物論矣。傳曰,知道。
自巳時至酉時,日暈。
夜一更,月暈廻木星。以上燼餘
上在昌德宮。停常參·經筵。
巳時,太白見於午地。
李延年啓曰,今十五日儒生殿講日次,而上前開柝相値,何以爲之?敢稟。傳曰,停。
兪瑒啓曰,大司憲柳慶昌未肅拜,執義崔攸之呈辭,掌令李敏徵·尹抃,持平李柙,引避退待,持平郭齊華在外,今日以監察茶時之意,敢啓。傳曰,知道。
鄭萬和,以都摠府言啓曰,今日入直軍士,中日習射,請出標信。傳曰,知道。
又以都摠府言啓曰,副摠管朴世模,昨日政同義禁府事除授數字缺肅拜之意,敢啓。傳曰,知道。
左議政元斗杓初度呈辭。傳于李延年曰,不允批答。
李延年,以工曹言啓曰,本曹所屬四山監役及尙衣院官員等,今春夏等褒貶,當爲等第,而漢城府堂上·尙衣院提調,竝有故,不得磨勘。造紙署上年秋冬等褒貶,其時本署提調竝有故,不得磨勘矣。今春夏等時等第,封進之意,敢啓。傳曰,知道。
以忠淸監司狀啓,鎭川等縣,大雨連日,山崖崩頹,壓死人物事,傳于李延年曰,渰死壓死人等,令本道各別恤典擧行。
行大司諫金徽啓曰,司諫李程,以不言玉堂新錄事引避,臣當處置,而程之被斥,旣出於大司成徐必遠,必遠,卽臣之婚姻家也。臣有可避之嫌,何敢是非於其間,而晏然處置乎?請命遞斥臣職。答曰,勿辭。
兪瑒啓曰,大司諫金懲,再啓煩瀆,退待物論矣。傳曰,知道。以上燼餘
上在昌德宮。停常參·經筵。
自巳時至未時,日暈。酉時,日暈。
兪瑒啓曰,大司憲柳慶昌未肅拜,執義崔攸之呈辭,掌令李敏徵·尹抃,持平李柙避嫌退待,持平郭齊華在外,今日以監察茶時之意,敢啓。傳曰,知道。
弘文館副校理臣金宇亨,副修撰臣安後說等箚曰,伏以掌令李敏徵·尹抃持平李柙,以卽見徐必遠疏本,則以都堂新錄事有云,臺閣寥寥尙無一言,而辭甚峻截。臣等不勝瞿然之至。臣等俱以無似,忝居臺席,旣乏風采,且無見識,未有一事以塞言責,尸素之譏,自知難免,人言之來,固其宜矣。旣被攻斥,不可晏然仍冒。司諫李程,以臣卽見徐必遠疏本,以玉堂新錄事,有臺閣寥寥尙無一言之語,如臣無狀,忝叨匪據,噤默之責,烏得免乎?身居臺職,旣被不言之斥,何敢仍冒。大司諫金徽,以司諫李程以不言玉堂新錄事引避,臣當處置,而程之被斥,出於徐必遠,必遠,卽臣婚姻家也。臣有可避之嫌,何敢晏然處置,竝引嫌而退。大凡論議,各有意見,則惟當從公是非,旣因被斥爲嫌,不可以此輕遞多官,婚家有避,難容可否,則不敢處置,其勢亦然。請掌令李敏徵·尹抃,持平李柙,司諫李程,大司諫金徽竝命出仕,取進止。答曰,依啓。
傳于李延年曰,召對爲之。
傳于鄭萬和曰,召對後,北兵使朴敬祉,仍爲引見。
右議政鄭維城八度呈辭。傳于李延年曰,遣承旨敦諭。
右承旨李殷相初度呈辭。傳于李延年曰,還出給。
備忘記,傳于鄭萬和曰,六月將半,産出已久之物,至今尙不封薦新者有之,其怠慢之狀,殊極驚駭。禮曹堂上從重推考,各司當該官,竝汰去。
李延年啓曰,臣承命往諭于右議政鄭維城處,則以爲臣之情勢病勢,萬分危迫,呈單請急,實出於萬萬不得已,而前後恩批,寵諭丁寧,旣極惶感,措躬無地。不意今者,近侍臨門,諭以十行綸音,不啻若耳提面命,奉讀未半,感淚自零。分義所在,固當趨命之不暇,而所患賤疾,一向沈痼,澌敗已極,難以自力。況言旣參都堂圈點,同被循私之斥,公議至嚴,方在俟罪之中,亦何敢抗顔就列,以益其罪戾乎?惶恐縮伏,罔知攸處云矣,敢啓。傳曰,知道。
李延年啓曰,司諫李程,牌不進矣。
領議政臣鄭太和箚曰,伏以臣,本月初九日,方在司饔院褒貶之坐,得聞大司成徐必遠疏辭大槪,臣誠惶駭,惟當退俟公議,而前患右邊肩臂之痛,猝然加劇,骨節如碎,肌膚如剌,終夕達曙,頃刻不歇,諸司殿最,未及盡勘,無端縮伏,亦所不敢,玆乞鍼灸之暇矣。及見原疏,臣尤震悚,不知數字缺弘文錄圈點之日,臣之娣子尹趾美,亦在被抄之中,點之多少,非臣所知,而臣居首席,心豈得安?歸語一家,實自瞿然。至於元萬里·崔攸之·宋奎濂皆臣所圈之人,臣則自以爲出於公心,而斥以不公,人言至此,無非臣無狀之致,尙誰咎哉?臣仍據重任,添此循私之罪,今若不退,未知前頭,又陷何等地也。臣病勢甚苦,殆不省事,上章自劾,亦後於人,臣罪益重。伏乞聖明,亟罷臣職,以謝物情,千萬幸甚,取進止。答曰,省箚具悉卿懇。必遠之疏,言雖直截,實則不必盡是,此予所以洞知也明矣。卿何深引少嫌,爲此控辭?安心勿辭,深存大體,從容善攝,速出行公,以副予意。
行都承旨兼大提學金壽恒疏曰,伏以臣,伏見大司成徐必遠上疏。極言都堂弘文錄之不公,有曰崔攸之·宋奎濂,俱以不合之人,賴有姻婭之力,冒濫參錄,何以默衆口而厭人心云,臣不勝瞿然慚悚之至。宋奎濂,卽臣妹夫也,其人之合與不合,人心之厭與不厭,自有公議,臣不敢容喙,而當初本館之選,奎濂得參準點,此則玉堂諸臣,豈以臣姻婭而曲循其私哉?第於都堂抄錄之日,臣忝在館閣之列,亦參末席,圈點旣出他手,則非臣所可勸止,而人言之至此者,必疑其藉臣之力,得以冒占也。凡本館新錄,必待多官會議,完定然後,始爲圈點,而至於都堂,則初無議定之規,各隨意見,以次圈點,終計其點數多少,而爲之取舍,參坐之人,雖有相避不圈者,而點數若在應選,則亦未嘗廢焉。奎濂點數之中選,臣固不能豫料,而臣雖萬萬無狀,亦何敢爲一家之私,有所費力其間哉?然而臣之平日行己,苟能一出於公正,使人不敢疑其有私,則人之爲言,胡得焉?無非臣之陋賤,不見信於同朝,有以致此,反躬恧縮,尙何言哉?且其疏中,峻斥尹趾美·元萬里之被錄,則以伊日點數之多,爲參圈諸臣之失,臣亦參圈之人也,隨衆取舍,豈有他心,而不能審愼,致咈物情,則譏斥之來,誠無所辭。臣不敢呶呶自明,以重其罪戾也。仍念臣不量才分,徒貪榮寵,數字缺自速嗤點,雖無此事,曷嘗少安於心哉?今若仍因,蹲冒不退,則竊恐瑕累百出,謗議四集,終至於遭無限狼狽而後已也。伏乞天地父母,曲垂諒察,將臣本職及兼帶文衡之任,亟先鐫遞,仍治臣循私蔑公之罪,以謝人言,以爲後戒,不勝幸甚。臣無任惶怖隕越之至。答曰,省疏具悉。卿其安心勿辭,從速察職。
吏曹判書洪命夏疏曰,伏以頃者都堂弘文錄圈點之日,臣亦以銓曹堂上,進參矣。卽伏見大司成徐必遠疏本,專攻都堂錄圈點之不公,臣不勝瞿然驚悚之至。都堂會錄,元無完定之規,自末席次次圈點,而隨其點數之多少,以爲取舍之地,臣之圈點者,非止此數人,就侍從中,無身累有文才者,擇而圈點,則得參者有之,不得參者亦有之。臣雖無狀,何敢不顧公議,一循私意於其間乎?今此必遠之論,雖涉過中,意甚嚴截,臣不敢多辯,以損國體也。臣旣被重斥,惟當自劾之不暇,而適値開政之日,僚員以病不進,臣不得不冒恥參政,而至於判義禁差出之際,有加望之敎,而一品中無他可擬之人,臣亦不敢自擬,而終承聖敎,至受天點,惶恐感愧,罔知攸措。仍竊伏念,臣於上年,冒忝金吾之任,奉職無狀,旣遭囚人之醜詆,又被下官之誣辱,此國朝數百年來所未有之事也。伏蒙日月下燭,拯之重淵,置之膝上,惟思隕結,圖報萬一,而旣貽朝家之辱,反叨匪據之地,恒自愧恧,若無所容,決不可復此兼帶,抗顔出仕,重汚名器。伏願天地父母,察臣情勢之狼狽,諒臣危悃之崩迫,將臣兼帶判金吾之任,亟賜鐫罷,以安微分,不勝幸甚。答曰,省疏具悉。卿其安心勿辭,從速察職。
右參贊洪重普疏曰,伏以頃者弘文錄圈點之時,臣亦以本職,進參於都堂之會,卽伏見大司成徐必遠之疏,臣不勝瞿然之至。苟非必遠之直,殿下安得而知之?但宋奎濂,自參下官,已經淸顯,人多許之,崔攸之,以博學見稱,尹趾美,以名家之子,出身已久,而絶不交遊於朋儕間,人以是多之。元萬里,出入臺侍,別無身累,諸臣圈點之際,不謀而同,其間曲折,如斯而已。臣之所圈點者,寧有他意,而必遠之論意甚嚴截,臣何敢多辯,以爲自明之地乎?伏乞聖明,亟罷臣職,仍治臣罪,以謝人心,千萬幸甚。答曰,省疏具悉。卿其安心勿辭,從速察職。
吏曹參議兪棨疏曰,伏以頃日都堂開坐抄選弘文館新錄之人,臣以政官,猥參於圈席之末矣。今者伏見大司成徐必遠疏本,峻斥當日抄錄之不公,臣不勝瞿然驚悚。臣識見素昧,不能銓鑑人才,此固臣平日之罪,而至於都堂齊會,遴揀經幄之才,此是何等擧措,而敢容一毫私意於其間哉?然旣被人指斥,則不可晏然在職,而抑臣尤有大罪焉。當初本館圈錄之時,臣忝居首席,而臣之豚犬賤息,冒參錄末,臣誠驚愕慙懼,而猶不能手自抹去,如古人所爲,臣亦何敢諉以事在旣往而不復追理乎?今日之罪,臣宜先坐,臣之罪狀,旣如此,而自列之章,屢阻政院,獨後諸臣,益增惶縮,不知所出。伏願聖明,亟遞臣本職及兼帶備邊司副提調之任,仍治臣罪,以謝物議,不勝幸甚。答曰,省疏具悉。爾其勿辭,從速察職。
禮曹參判朴長遠疏曰,伏以無狀如臣,本不足以備聖朝之器使,而謬蒙洪造,累叨匪據,涓埃未報,罪戾徒積。頃忝栢府,適有狗馬之疾,下泄之症,彌日作苦,久稽肅謝,至未赴名,狼狽之極,獲蒙恩遞。趁病小間,出謝軍職,蓋其感惕之私,不容自已而然耳。臣伏見徐必遠之疏中,以近來臺閣寥寥無言爲辭,而斥臣以退步,謂臣以不足責,臣心愧恥,固不足言,而貽辱名器,豈云淺鮮?噫。臣之退步,豈臣所欲哉?竊計歷仕兩朝,以至于今二十餘年之間,拜官輒辭,不敢小安者,亦豈敢私便其身之圖哉?良以非才任職,大懼僨事,一宜退也。恒憂母病,念不及他,二宜退也。身且早衰,精已不逮,三宜退也。甁罌滿溢,過福招災,四宜退也。臣之欲退,實出血忱,非敢飭辭,以欺聖明,而退步之斥,烏得免乎?其在聖朝大明黜陟之道,理宜斥退,必不待臣之自言,而不惟不斥,反加榮寵,臣亦可退不退,徒竊祿位,人言之來,實所甘心。夫以一無足責之身,每當萬不可堪之任,回思慙悸,無所逃遁,方擬呈單,乞遞軍職及兼帶之際,春官貳卿之命,又下於夢寐之外,不知聖明,復奚取於臣哉?臣聞命以來數字缺失據益切惶恐,以此情勢,決無冒出之望。加以暑症添劇,數字缺迫前,曠職可慮,揆以公私,何可一刻虛帶,重貽人之笑侮乎?伏乞天地父母,俯察危迫之懇,將臣新授本職及兼帶同知經筵春秋館司饔院提調等,亟命鐫削,仍許退閑,以安微分,以謝物議,千萬幸甚。答曰,省疏具悉。卿其安心勿辭,從速察職。
上御熙政堂,召對入侍,參贊官兪瑒,侍讀官金宇亨,檢討官安後說,記事官趙遠期·崔致翁·李翊相。金宇亨進讀大學衍義益稷篇。自益曰止仲虺之誥自用則小章,上曰,須詳釋其文義。宇亨曰,禹,首以愼之一字戒帝,而愼之之道,在惟幾惟康,故繼以此四字。然內外交養,然後可收丕應之效,故曰,其弼直,動惟徯志,而以申命用休終之。上曰,人君在位之道,固莫大於愼之一字,惟幾惟康,蓋言其用功喫緊處,蓋幾者,念慮之初,康者,偸佚之際,尤當致愼處也。安後說曰,人君之所當愼,豈有過於幾與康也?上曰,丕應之丕,當釋以大字之義乎?後說對曰,然矣。安汝止之止,指心之所止而言乎?宇亨對曰,然矣。讀至章下之註,上曰,膠擾之義,云何?宇亨對曰,狀其煩擾纏繞,不能擺脫之意。宇亨曰,人君修德之效,至於萬邦懷,自滿之禍,至於九族離,豈非可畏之甚乎?惟其以禮制心,以義制事,故遠者懷,親者不離,然而好問,則其行綽有餘,自用則不免於小數字缺上曰,此語誠然。强戾自用,終取滅亡者,非頃羽乎?兪瑒曰,儒臣陳達之辭,皆是矣。然,自上體念處,惟在於幾康二字,幾者,戒之初也。易曰,惟幾也,能成天下之務,康者,謹之於豫也。傳曰,宴安鴆毒,人君之酬酢萬機,深居九重,若能事事戒之於初,謹之於豫,則豈有所失乎?後說曰,幾微之際,不可不察,勺水滔天,熖火燎原,可不深戒哉?上曰,然哉。幾微之中,亦有大小緩急矣。上曰,建中于民者,表之於己,而下民自然效之,則非有意於建而然也。後說曰,是以,註曰己之中,乃民之中,中建于己,而民亦歸於建中云矣。上曰,萬邦懷,九族離,西山,以多助寡助解之,可謂切實矣。上曰,懋昭大德之懋,勉力之謂乎?後說曰,書傳懋字,皆以勉意釋之,懋昭大德,乃一篇之要,而昭德之要,又在於主敬矣。上曰,德不日新,則至於九族乃離,其可不懋昭乎?上曰,此篇首綴以人心道心之危微,次以懋德建中繼之者,何意耶?宇亨曰,此篇皆論帝王爲學之道,出治之本,故備載堯·舜·禹·湯告戒之辭矣。上曰,安汝止,專指操心而言乎?兪瑒曰,然矣。上曰,人而若不操心,與禽獸奚擇。瑒曰,心爲一身之主宰,而敬乃一心之主宰,動靜毫忽之間,若不操存,則心無主宰,而流入於禽獸,此古昔聖賢,必以敬爲操心之要也。上曰,獸有麒麟,禽有鳳凰,豈不愈於失心蠢動之人乎?上曰,予聞以下仲虺之言乎?後說曰,皆仲虺引古之語也。上曰,仲虺·傅說,固大賢之知學者也。如太公望,古人誰堪比者。宇亨曰,風后,力牧之比也。後說曰,伊尹,傅說之疇也,風后·力牧,茫不可徵矣。上曰,然矣。如敬勝怠吉之語,可謂知學之要矣。上曰,張良之見貶於程子,以何耶?後說曰,乃背盟追羽之事也。上曰,其時事勢,不得不然。至於燒絶棧道,分明爲韓,非爲漢也,而及其歸後,韓王成,爲羽所殺,不得已復歸漢王畫計,觀於導引辟穀,可見矣。自古不能保全功臣,無如漢王,抑何故耶,後說說曰,聖敎誠然。唐·宋之君,皆能保全功臣,如宋高祖杯酒釋兵權,其智過於漢高祖遠矣。兪瑒曰,韓信之對陳豨謀叛之說,古人亦以爲誣矣。上曰,漢之待韓信,可謂薄矣。當時天下之未定也,信擧足左右,實爲輕重,旣定天下之後,使與噲等伍,安得不叛乎?宇亨曰,楚·漢之强弱懸殊,而漢高有人君之度,故能變弱爲强,成此四百年基業,成敗不在强弱也。後說曰,詩人有捲土重來未可知之句,此戱語耳。項羽雖渡烏江,安得勝漢乎?上曰,項羽旣殺義帝,殺降子嬰,掘始皇塜,所爲如此,安得有天下乎?後說曰,羽殺義帝,乃綱常之大變,漢之基業,皆主於爲義帝發喪矣。上曰,此皆三老蕫公之功,人之有天命者,雖欲殺之,終不能害。鴻門之宴,范增之玞三擧,終不敢害漢王,豈非有天命者乎?後說曰,項伯之終始救護漢王,亦非偶然而然。上曰,此皆張良之所敎也。漢王得天下,首戮丁公,以戒人臣,而頃伯,則乃反封候,是未可知也。金宇亨曰,寺奴婢所納免賤價米,賑恤御史,旣已收捧,以補賑救之資,而頃日因領議政鄭太和所啓,寺婢則只許己身免役,不許免賤事,已爲定奪矣。當初事目,雖未知,如何,而其時旣許免賤,到今只許免役,恐不免失信之歸矣。上曰,後日登對時,更爲稟處。宇亨曰,近日徐必遠上疏論都堂新錄之事,其直截風采,誠爲可尙,而但弘文錄,古來無相避之規矣。兪瑒曰,近以徐必遠上疏。疏章甚爲紛紜,皆自本院退却,而但吏曹判書都承旨上疏。入啓已久,而批答未下,洪命夏·金壽恒所帶之職,皆是緊任,故敢達矣。上曰,注書出去,北兵使招來。上曰,本道道路遼遠,凡事未能詳知,而年年開市,未免生事,以何故耶?朴敬祉曰,小臣近來未嘗佩符北道,故未能詳知事故矣。兪瑒曰,小臣於我國城池,幾盡周覽,鏡城城池,甚爲完固,每奇其樓堞之制。後見日本城池,其規一樣,今聞漸至頹廢云,可令收築矣。上曰,北道壤接彼邊,故不敢顯然收築。瑒曰,隨毁隨築,則可不煩彼人耳目矣。上曰,兵使到任之後,着意收築,可也。朴敬祉曰,本道防秋旣廢之後,民擇其所居而居之,城市一空,脫有緩急,無以守禦,此甚難矣。上曰,若城堞,壞一堞則築之,毁一壁則完之,若此難處之事,不可爲也。到彼善爲料理,無煩彼人耳目,可也。
左議政元斗杓身病初度呈辭,不允批答。王若曰,予意已悉於昨者,卿辭奚爲而至哉?毋執小嫌,玆庸多誥,試看國事之扤隉,重以民生之凋殘,客使纔旋,尙在於境上,老弱皆□□納諸溝中,淫霖浹旬,政當刈麥之月,妖星見晝半句缺人皆言今日國家殆哉岌岌,予未知何樣禍機伏於冥冥,數字缺圖治,猶恐未濟。矧輔相奉身求退,其將疇依,惟卿以安危所係之身,與國有休戚與同之義。名藏石室,夙著扶社之功。望高泰山,實多鎭物之力。方資碩畫,擬濟時艱。有容休休,在卿爲餘事。無私蹇蹇,是予所嘗知。何意引咎之餘,遽有丐閑之請。不足介於懷也,無乃辭之過歟?況彼章疏之間,別無深意,抑亦朝廷之上,自有公言。至於夙夜之勤勞,榮衛或損。終焉神相之扶護,疾恙卽瘳。自右揆請告以來,尙慮公務之多曠。若老成相繼而去,誰致庶績之允釐。益竭扶顚之猷,毋爲釋負之計。於戱,國之所恃,惟卿等數人。卿若不思,置國於何地。勉存大體,亟回遐心。所辭宜不允,故玆敎示,想宜知悉。副修撰安後說製進以上燼餘
上在昌德宮。停常參·經筵。
藥房提調臣金佐明,同副承旨臣李延年啓曰,伏未審數日來,慈殿調候若何,昨有晉接之擧,夜間聖候,亦何如,慈殿進御湯藥三貼,已盡於昨日,伏未知有微效否乎?今當加劑以入,故敢來問安,竝此仰稟。答曰,知道。慈候,已言于醫女矣。
慈殿,藥房問安。答曰,知道。
藥房再啓曰,前者慈殿進御升陽散火湯,則太主升散,平胃散合四苓散,則乃是平和脾胃,渗瀉濕熱之劑,冀收一分之效於脹候,玆請仍進矣。卽伏聞醫女所傳之言,此藥不但無效,反有頭疼氣困之候云,更與柳後聖等諸醫商確,則此藥姑爲停止,升陽散火湯,前旣有效,今又還爲進御宜當云。此藥三貼劑入之意,敢啓。答曰,知道。
鄭萬和啓曰,備邊司郞廳來言,今日賓廳坐起日次,而三公有故,不得開坐云矣。傳曰,知道。
兪瑒啓曰,大司憲柳慶昌未肅拜,執義崔攸之呈辭受由,掌令李敏徵·尹抃,持平李柙呈辭,持平郭齊華在外,今日以監察茶時之意,敢啓。傳曰,知道。
鄭萬和,以都摠府言啓曰,副摠管朴世模,漢城府坐起進去晝仕,請出標信。傳曰,知道。
左議政元斗杓再度呈辭。傳于李延年曰,不允批答。
韓震琦,以漢城府言啓曰,今春夏等褒貶,當爲等第,而判尹臣呂爾載,以伴送使西下,限內不得磨勘之意,敢啓,傳曰,知道。
李延年啓曰,江華留守兪㯙,江原監司李弘淵,忠淸水使李仁夏,今春夏等褒貶啓本到院,而皮封上面印迹違戾,顯有拆見改封之痕,莫重考績等第啓聞文書,中間任自拆見,殊極可駭,啓本陪持下人,令該曹囚禁,推覈處之,何如?傳曰,允。
李延年,以戶曹言啓曰,本曹所屬司宰監,去年秋冬等褒貶,本監提調有故,限內不得磨勘,今始等第啓聞之意,敢啓。傳曰,知道。
又以戶曹言啓曰,本曹所屬五部官員等今春夏等殿最,判尹呂爾載,奉使在外,限內不得磨勘啓聞之意,敢啓。傳曰,知道。
又以弘文館言啓曰,今春夏等褒貶,領事鄭太和,鍼灸呈辭受由,大提學金壽恒,亦爲呈辭受由,限內不得爲之之意,敢啓。傳曰,知道。
正言吳始壽啓曰,臣頃忝玉堂之日,同參新錄圈點矣。今者本館被錄之人,以不合見斥,則何敢晏然於臺閣乎?請命遞斥臣職。答曰,勿辭。
正言安縝啓曰,無狀小臣,濫竊恩榮,一月之內,再叨匪據,感激踧踖,若無所容。福過災生,疾病纏身,蟄伏私室,聞見孤陋,其於時政之得失,朝議之是非,實同聾瞽,則其何以隨事論列,能盡其職乎?今者大司成徐必遠,疏陳都堂新錄之事,極言四人被選之不可,譏斥臺閣之無言,兩司多官,相繼引避,而都堂圈點,在於臣數字缺之時,則不言之誚,臣亦難免,何敢晏然仍冒乎?近緣宿病添劇,未卽引避,累日之後,今始來避,臣之所失,至此尤大。請命遞斥臣職。答曰,勿辭。
司諫李程啓曰,臣之忝居臺閣,前後累月,絲毫無補,瀆擾是事,常懷慙悚,若無所容。臣宿患眩暈之症,當暑必劇,數日以來,復發甚重,昏倒不省,末由運動。昨日召牌之降,適當此際,欲起還仆,竟未趨詣,逋慢之罪,實合萬隕,何敢一刻仍冒?請命遞斥臣職。答曰,勿辭。
行大司諫金徽啓曰,臣於昨日就職之後,司諫李程牌不進,本院前啓,無城上所,不得連啓,而臣昏不覺察,不能以姑停之意,分付院吏,俾出朝報,墜落格例,所失大矣。請命遞斥臣職。答曰,勿辭。
兪瑒啓曰,正言吳始壽·安縝,司諫李程,大司諫金徽,再啓煩瀆,退待物論矣。傳曰,知道。
掌令李敏徵·尹抃啓曰,諫院之官,全數引避,本府當爲處置,而其中安縝避辭,與臣等一事也,何敢晏然處置?請命遞斥臣等之職。答曰,勿辭。
持平李柙啓曰,諫院多官,方在引避退待中,本府當爲處置,而司諫李程,卽臣之同生兄也,在法當避。且正言安縝,以不言見斥引避,臣於此事,嫌則一也,不敢晏然處置。請命遞斥臣職。答曰,勿辭。
兪瑒啓曰,掌令李敏徵·尹抃,持平李柙再啓〈煩瀆〉,退待物論矣。傳曰,知道。
弘文館校理臣金宇亨,副修撰臣安後說等箚曰,正言吳始壽·安縝,司諫李程,大司諫金徽,掌令李敏徵·尹抃,持平李柙,竝引嫌而退,都堂選錄,旣有增減,則本館參錄,小嫌奚引,前事勿避,明有近例,則及今移授,不當追嫌。疾病之來,人所難免,而召牌不進,涉於圖遞,前啓姑停,雖未分付,而事近微細,不可輕遞,不言引避,一事有嫌,在法當嫌,難容可否,則不敢處置,其勢皆然。請正言吳始壽·安縝,大司諫金徽,掌令李敏徵·尹抃,持平李柙出仕,司諫李程遞差,取進止。答曰,依啓。
李延年啓曰,臺諫出仕事,命下矣。闕門已閉,明朝命招之意,敢啓。傳曰,知道。
右議政鄭維城箚曰,伏以臣,濫將危迫之懇,冒上辭單,已過八度,癏曠職務,亦浹旬望,日事瀆擾,仰干天威,跧伏私室,只俟嚴譴。乃於夢寐之外,至遣近侍,特下溫諭,懇惻之旨,溢於言表,自顧無狀之臣,何以獲此於聖明,伏地莊誦,感淚惶汗,不覺交瀉。揆諸分義,卽當扶曳就列,以答洪私,而第臣當初所患泄痢之症,雖似少蘇,而慘喪驚毁之餘,元氣大損,陰陽相敓,寒熱交攻,轉成氣霍,發作無常,食飮專廢,漸至委頓,以此病勢,萬無自力供職之望。此臣之所以惶悶蹙迫,罔知攸措者也。況臣再入台司,徒積尸素之誚,蔑效涓埃之報,動輒取侮貽訾,只自玷辱名器,恒切惶愧,若無所容。至於徐必遠之疏中,擧劾都堂弘文錄參圈諸臣,謂之循私蔑公,顯加詆斥,辭意峻截,臣亦其時參圈之人也,不勝駭惶戰慄之至。大槪都堂圈取時,難容私意曲折,必已備陳於諸宰引咎之章,臣不敢縷縷陳辯,有若相較也。雖無親屬參錄者,旣入於循私指目之中,而至謂之數字缺尤有甚焉,臣何敢晏然獨免,不爲引罷自劾乎?臣之難冒之勢,到此益深,不得不冒萬死更籲於宸嚴之下,伏乞聖慈,諒臣崩迫之懇,臣之職名,亟許鐫免,以謝人言,以安微分,千萬幸甚。答曰,省箚具悉卿懇。已悉予意於近侍之諭,而卿何不諒若是乎?深念國家危虞之勢,亟斷來章,安心勿辭,速出論道,以副上下之望。
吏曹判書洪命夏疏曰,伏以臣,奉職無狀,被人重斥,冒陳自劾之章,恭竢譴罰之加,聖度如天,不惟不之罪,反下溫批,臣誠惶感,罔知所以自處也。都堂會錄,是何等擧也,圈點不公,是何等罪也,而臣旣犯之,致有物議,何可以聖明曲庇爲自幸,晏然冒出乎?況金吾新命,出於承乏,而臣之一端廉隅,猶未泯滅,中心愧懼,若無所容。當此殿最迫限,獄囚久滯之日,臣之情勢,苟不萬分崩迫,而臣之狼狽,苟不轉加一層,則何敢冒死重籲,以煩天聽乎?伏乞天地父母,更加諒察,將臣本職及兼帶金吾之任,竝賜鐫免,以便公私,不勝幸甚。答曰,省疏具悉。卿其安心勿辭,從速察職。以上燼餘
上在昌德宮。停常參·經筵。
巳時,太白見於午地。
李殷相,以吏曹言啓曰,臺諫有闕,政事,何以爲之?取稟。傳曰,明日爲之。
兪瑒啓曰,大司憲柳慶昌未肅拜,執義崔攸之呈辭受由,掌令李敏徵·尹抃呈辭,持平李柙牌不進,持平郭齊華在外,今日以監察茶時之意,敢啓。傳曰,知道。
又啓曰,兵曹新抄文臣試射單子中,柳之發字,以芳字誤書,而多事紛擾中,不能致察,矇然捧入,不勝惶恐,數字缺之發,改付標以入,而本曹當該郞廳推考,何如?傳曰,允。
傳于李殷相曰,召對爲之。
李殷相,以宗親府郞廳,以有司堂上意啓曰,本府今春夏等褒貶,當爲磨勘,而有司堂上三員內,慶平君臣玏,身有病患,一員未差,限內不得爲之之意,敢啓。傳曰,知道。
兪瑒,以都摠府言啓曰,今日入直軍士,中日習射,請出標信。傳曰,知道。
又啓曰,副摠管朴世模,義禁府褒貶坐起進去晝仕,請出標信。傳曰,知道。
又以義禁府言啓曰,推考敬差官啓本,刑曹粘目天安弑祖母罪人申一生,旣已承服,移義禁府處置事,允下矣。係是綱常罪人,依例發遣都事,拿來,何如?傳曰,允。
李殷相啓曰,今春夏等本院褒貶,當爲磨勘,而都承旨金壽恒,以身病,呈辭受由,限內不得爲之之意,敢啓。傳曰,知道。
又以內醫院官員,以提調意啓曰,本院今春夏等褒貶,當爲磨勘,而都提調臣元斗杓,方在呈告中,限內不得爲之之意,敢啓。傳曰,知道。
又以禮曹言啓曰,本曹及所屬各司,今春夏等褒貶,當爲等第,而參判臣朴長遠,參議臣曺漢英,俱未出仕,限內不得磨勘之意,敢啓。傳曰,知道。
兪瑒,以訓鍊都監言啓曰,都監郞廳及將官等今春夏等褒貶,當爲等第,而都提調臣元斗杓,方在呈告中,限內不得磨勘之意,敢啓。傳曰,知道。
李殷相,以禮言啓曰,纛祭之所,在於本曹之傍,祠宇之外,繚以垣墻,有守直官,有庫子,有軍士,而自前全不看護,頓無致敬意。今者臣佐明,開坐於本曹,見放牧馬畜,晒曝弊衣於簷下,欲招責守直之人,則官員以下,皆不在焉。事甚駭愕,考諸祀典,則纛祭獻官,以兵曹判書塡差,其不輕而重也如此,而常時抛擲,墻則半頹,門則缺扉,草萊滿目,汚穢堆庭,敬神之道,豈容如是?今日見闕守直官及軍士,令攸司推考治罪,此後則令漢城府,各別修掃,俾無如前慢忽不敬之弊,何如?傳曰,依啓。當該官員,先罷後推。
兪瑒,以兵曹言啓曰,禁軍及別軍職,自四月至九月,六朔馬草價,依例磨鍊,則禁軍所持官私馬竝五百九十九匹,別軍職馬七匹,每馬各給三匹,通計應給木三十四同二十八匹矣。一半則順贊木,一半則餘丁木,依前例題給,何如?傳曰,允。
正言安縝啓曰,臣於朝者,以就職事,來詣臺廳之後,伏聞有召對之命,持前啓,猝然入侍,金溝地堤堰內冒耕宮奴,請令該道監司囚治禁斷之意,循例連啓矣。自上雖以不允下答,而亦以當初旣已禁斷,則有何更爲禁斷之意下敎。故臣亦以臺閣規例,未行相會禮,則前啓措語,不得任意添刪之意,陳達矣。第念堤堰修築,本爲民田之蒙利,而宮奴憑藉公文,混占堰內,故臺臣,以此論執,久而不止。而頃日該曹査啓之批,旣無申明禁斷之敎,本道監司革罷後馳啓之擧,近來本院之啓,亦未有快兪之批,朝野臣民,何以知聖上無私一體禁斷之盛意乎?以今日批答中,不允二字觀之,則雖似有尙未允從之意,果爲一體禁斷,應在革罷之中,而矇然連啓,則臣實有昏謬不察之失。榻前下敎之時,亦不卽引避,以此以彼,俱難晏然仍冒,請命遞斥臣職。答曰,勿辭。
兪瑒啓曰,正言安縝,再啓煩瀆,退待物論矣。
正言吳始壽啓曰,正言安縝,引嫌而退,雖有禁斷之令,旣無明白之批,則只連前啓,有何所失?正言安縝,請命出仕。答曰,依啓。
李殷相,以議政府言啓曰,三公皆有故,今春夏等褒貶,限內不得爲之之意,敢啓。傳曰,知道。
領中樞府事李景奭疏曰,伏以臣,深居委巷,聾如瞽如,朝家之事,漠然未知,卿宰名流,久未得見,玉堂都堂之錄,過後始聞,見朝報而知某某矣。晩聞大司成徐必遠陳疏有所云云,而未得其詳,槪聞執義崔攸之,亦被其指斥,賴有姻婭之力,冒濫參錄云。攸之妻黨,無立朝之人,其兄前佐郞崔徽之之前妻,乃臣之妹也。心竊疑訝,無乃以此謂臣爲姻婭耶?又復思之,古之訓釋姻婭,各有其義,兄弟之妻同生,謂之連婚則可也,稱以姻婭,似無其理。問諸崔攸之,答云未知指誰,而若果因兄言之,豈有謬戾之至此者乎?問諸人,皆以爲然,而無他可指。臣竊伏思,惟告君之辭,必須詳愼,必遠素以敢言自許。且必有實見得然後,可筆之於疏章,謂之姻婭之力者,亦非歇後語,謂其有勢力也。旣曰有勢力,則此非無形,必有可據之實狀,反躬加省,旣非姻婭,又無勢力,未詳其所指,而徑先自當,亦甚可笑。徒知課缺之爲重,未覺自謀之不密,樞府太常,連日進參。昨者罷坐還家,向夕得以夤緣探問,始知其所謂姻婭者,指臣身數字誤愚闇也。身在指目之中,而晏然趨公,於此益知臣之昏謬缺雖無罪過,決不堪供世也。臣早際聖作,過蒙殊遇,位極分踰,老而不死,從大臣之後,垂二十年矣。飽更險艱,經閱百變,今臣之致此言,政坐運數之屯,必遠有何憎疾於臣,故爲攻臣而然哉?臣暮道已窮,鬼事自迫,縱使在朝,能幾年所,鍾漏告盡,犯知足之戒久矣,宜乎此言之來也。如臣者,異乎他大臣之所遭,危蹤束帶,已極苟且,向以訟獄之事,厚招詬辱,今玆意外之言,又至於此,此非人之所爲也。殆造物者之警臣也,同朝之人,尙未詳知,其在異方之聞見,何所不至?無論彼此,不幸轉輾,如或陷於危域,聖明雖欲曲保殘喘,有難以爲之地矣。臣之此言,非特爲身,實出於爲國家深長慮,庶不欲貽朝廷之憂,而羞當世之士也。伏乞聖慈,察臣危衷,遂臣至願,本職及兼帶等任,亟賜鐫罷,俾得屛伏,公私不勝大幸。答曰,省疏具悉卿懇。今之此事,何與於卿身,而引嫌若是?且末端之言,何用過慮至此哉?卿其安心勿辭。
判敦寧府事尹絅疏曰,伏以無狀小臣,沐浴聖化,九十有六,忝叨祿位,不記年數,天地盛恩,小臣偏蒙,欲報之德,粉骨何辭?祗緣風神蕭散,精力無多,非不至誠檢飭,而號令不行,當此菜物已成之節,六月初一日封進薦新,今至十二日闕封進,此豈郞僚不職?實臣尸素之致,臣不勝驚魂遞魄,直欲鑽地以入,萬死之外,更有何言?臣不勝惶恐待罪之至。答曰,省疏具悉卿懇。卿其安心勿待罪。
副司直李行進疏曰,伏以臣,積病之餘,特蒙天恩,得除內資寺提調者久矣。今月初六日始爲開坐,褒貶於本寺,則竊聞薦新眞苽,尙未進封,極以爲駭。等第時,當該郞廳用罰居貶矣。今承汰去之命,臣尤不勝瞿然之至。凡月令進封之物,不能檢飭,致勤聖敎,惶恐待罪。答曰,省疏具悉。卿其安心勿待罪。
大司憲柳慶昌疏曰,伏以臣本庸陋,百不及人,歷事三朝,濫蒙鴻造,前後忝叨,無非不似,尋常愧懼,若隕淵谷。今玆新命,又出於夢寐之外,驚惶感泣,無地措躬。仍竊伏念,風憲首席,職位最重,如非公明正直之風素著者,則其何以繩愆糾謬,以正官邪,而振頹綱乎?數字缺强壯之年,已不敢承當,況此衰頹疾病之餘,以何精神,當聖上耳目之寄,副朝廷責望之重乎?不但自知甚明,人必不壓數字缺臣之素患眼病,源委已深,轉成痼疾。自燕路遠役之後,觸冒風沙,入夏以來,舊症復作,目睛澁痛,翳膜漸蔽,如隔縰縭,視物朦朧,將爲廢盲之人。而適當多事之時,不敢言病,忍死供職,今四箇月矣。頃者赴衙還家之路,重得暑癨,胸脇痞塞,手足厥冷,吐瀉之餘,仍成泄痢,一日之內,度數無算,眞元大敗,氣息垂盡,奄奄若不保朝夕,出謝恩命,已無可望,不得不冒死呈單,見却政院,區區情懇,無路上徹,臣誠狼狽,罔知所爲。伏願聖慈,天地父母,察臣危悃,遞臣職名,俾得專意調治,以延殘喘,不勝幸甚。答曰,省疏具悉。卿其勿辭,從速察職。
持平郭齊華疏曰,伏以臣,前承恩旨,未獲祗赴,緣臣情勢萬不獲已,而罪積逋慢,祗竢鈇銊。夢寐之外,新命又降,顧臣無狀,何以得此,言實兢惶,益無所容。趁限趨謝,不但分義當然,抑臣犬馬之誠,有不能自已,則已試之愧,冒進之嫌,亦不暇顧。而第臣母病,入夏尤劇,專却食飮,眞元已脫,長委床席,百骸俱痛,種種別症,時時發作,靡晝靡夜,扶護悶泣,人子之情,實難暫時離捨。而且於前月,染病猝發於家間,蒼黃出避,渾室尙在憂畏之中,則臣之今日進退,狼狽又甚矣。逡巡之際,罪戾漸重,祈懇之辭,猥瑣亦極,而情切勢迫,不得不冒萬死,申籲於天地父母之前,伏乞聖慈,特賜矜察,亟許鐫遞,公私萬幸。噫,殿下之以言召臣,適當殿下遇災修省之日,而臣身旣不能進,口又不能言,則是重負殿下,而死有餘罪矣。況臣在野,目擊心傷,私憂過慮,誠欲效其款款之愚,則敢不略陳仰瀆於淸聽。嗚呼,兩南,爲國根柢,而海隅蒼生,不啻百萬,頻年被災,去歲尤酷,田野蕭然,全無所收,草根木皮,亦且不贍,自冬徂春,餓莩相望,生者流移,半塡溝壑,十室九空,如經兵火,百餘年來,未有此變,天意人事,可爲痛哭。而幸賴聖上惻然猶己之飢,賑活之策,靡極不用,蠲除粗稅,宣布德音,孑遺之民,差有生意,而飢饉之極,癘疫之熾,數字缺無一瘳,哀我生靈,死亡殆盡,而雨澤雖得,農功已失,數字缺氣象悽愴。噫,天之必欲盡劉我斯民者,抑何意歟?靜思厥由,吁亦可畏,一念是不是,便是上帝監觀,則休咎之徵,豈無所召,而如臣疎逖,跧伏草野,其於朝政,有同聾瞽。況某事之爲某應,固不可以測知,則臣可敢妄有開陳,而亦何敢終默不達乎?嗚呼,人君之撫世應物,無非事者,而一言一動,悉關治忽。然其要,在於一心,則臣未知今日措之政令,發於施爲者,一出於中正,而無偏倚繆戾之患歟不乎?綜名責實,是人君用舍之道,而臣恐殿下於此,或有所未盡,翕受敷施,是人君聽言之道,而臣恐殿下於此,或有所未盡。納汙藏疾,是人君容物之道,而臣恐殿下於此,或有所未盡。優遊欠斷,乃人君制事之病,臣恐殿下,或未免有此病。喜怒不節,乃人君接下之病,而臣恐殿下,或未免有此病。名器至重,而臣恐有太濫之弊。宮闈至嚴,而臣恐有不密之弊。法令,所以勸懲,而臣未見其效矣。節儉,所以表率,而臣未見其效矣。公道不行,而私意橫流,定論無聞,而浮言日興,以至百度乖剌,萬品失序,則天心之不享,乖氣之致災,固無足怪矣。誠願殿下,惕然自省,先立聖志,益勉聖學,誠正之功,敬畏之實,一念一息,無或間斷,春氷虎尾,終始不怠,則蒼蒼者天,已在殿下方寸間,云爲動靜,莫不徯志,而愚臣前所陳,不過一轉移耳。轉災爲祥,捷於影響,垂盡之民,亦庶乎其回蘇,祈天永命之道,其不在是乎?伏願聖明,懋戒哉。臣之愚陋,本無識知,而目見生民將盡,天命欲絶,憂愛之私,竊不自勝,數句陳言,亦不知裁,僭妄之誅,固所難逭。伏願殿下,少恕其愚,而試垂聽焉。謹昧死以聞。答曰,省疏具悉。爾之陳誡之言,可不留心而體念焉?爾其勿辭,從速上來。
吏曹參判李尙眞疏曰,伏以臣之庸愚,不惟臣自知,實具僚之所共見,今且罪積而喪二親,殃極而嬰百病,斷知爲盛世之棄物。只自悼聖恩之靡報,玆者新命遞降,俾貳銓衡,寵眷超常,榮耀溢世,臣誠銜恩感激,撫躬惶愧,莫知所以自處也。是職之重其選,自古有國之所愼也。今日朝廷,雖云乏人,未嘗有如臣冒據者,此豈獨數字缺之外哉,人必皆驚於除目之下矣。名器之玷,正自臣始,臣數字缺當此已審矣,而況有狗馬之疾,萬無奔走之勢,則雖在可堪之任,亦無以自效矣。臣稟氣虛弱,素多疾病,八年之內,再經草土,一身表裏,無不受傷,而眼視之昏,耳聽之聵,手足之痲痺,精神之迷瞀,特其甚者,其於家居日用酬酢,尙不比平人,其何以陳力就列,供職治事哉?此其諸症根本深痼,旣無差愈之望,而卽今腫毒,又發於脚褪,膿潰靡常,殆無完處,塗身牀席,轉側須人,只此一症,亦非旬月所可起動,則尤無引日虛帶之理。玆敢冒死哀籲於天地父母之下,伏乞聖慈,垂察於人器之不稱,竝憐臣痼疾之難醫,將臣新授職名,亟賜鐫改,以幸公私。仍竊伏念,臣離違輦轂,倐已四載,臣子區區之誠,豈不欲趁今趨詣,重瞻宸極?而官旣非所可據,身且不能自力,竟乖微忱,虛辱恩命,豈但未死之前,寸心耿結,實負逋慢之罪,萬殞有餘,臣情迫勢蹙,仰干宸威,無任瞻天望雲祈懇震惕之至。答曰,省疏具悉。卿其勿辭,從速上來。
左議政元斗杓再度呈辭,不允批答。王若曰,丁寧之意已諭,予非偶然,巽避之章亟來,卿胡乃爾,惟負荷之甚重,豈進退之可輕,言念國家之維持,寔賴老成之匡救。富貴來逼,本無意於自圖,巖廊再登,允有叶於衆望,礪山帶河之申誓,功烈最高,房謀杜斷之竝稱,名聲夙著,庶幾一心同德,終始二人共貞,何料仰成之辰,遞有丐閑之請。百責所萃,固宜震撼不撓,一人之言,亦非去就攸係,置而不較,姑自付於悠悠,休焉有容,寧自同於悻悻,矧今水災之酷,又出賑政之餘,右揆不出,而誰與講求,首相告病,而誰與規畫。鼎席久曠,於國體爲如何?丙枕不安,軫予懷之曷已。知卿筋力康壯,微恙自廖,以卿器局宏深,小嫌何介?勉回若浼之志,用副如渴之誠。於戱,涉大水無津涯,倚毗冞切。追先王之恩遇,報效可忘。卿宜審思,予不多誥。所辭宜不允,故玆敎示,想宜知悉。司僕寺正閔點製進
上御熙政堂。召對入侍,參贊官李殷相,侍讀官金宇亨,正言安縝,檢討官安後說,記事官趙遠期·崔致翁·李翊相。宇亨進講伊尹作咸有一德章。止周公作立政,以克俊有德章。宇亨曰,伊尹旣復政厥辟,將告歸,乃作咸有一德,以陳戒于太甲。一德,乃古之聖學,而後王所當法者也。伊尹若在,則可以左右厥辟,而今且告歸,故作此以訓之也。上曰,躬曁湯,咸有一德云者,伊尹亦有一德乎?宇亨曰,然矣。德一則動而吉,德不一,動罔不凶,而所以一德之要,乃在師善,主善之要,又在於協于克一矣。上曰,克一之一,乃一德之一乎?對曰,然矣。安後說曰,此篇甚有次第,初言德之不可不一,次言德二三之凶,繼申終始惟一之義,末言主善協一之道,不可不察也。上曰,湯之有一德,亦賴伊尹輔佐之功乎?後說曰,湯之有一德,蓋資伊尹之力,而亦由學而成就矣。李殷相曰,伊尹有可師之德,故湯學焉而後,臣之所以咸有一德也。上曰,註所謂一出一入之心,爲或作或輟之事云者,可爲善形容心之不一矣。殷相曰,眞德秀語,亦有銛鋒悍馬出入無常之語,皆善喩也。上曰,所謂乍見入井之孺子,惻隱興焉,引用之義,與孟子本文,似異矣。宇亨曰,乍見入井,興其惻隱者,心之一也,若有內交要譽之心,萌於中,則是心之不一也。西山之所以引用,只明心之一與不一,別無異於孟子本文矣。上曰,究其歸則一也。宇亨曰,周公復政成王告歸之時,乃作立政,以訓于王,一篇之中,專言官人之道,而結之以克厥宅心,其指深矣。上曰,克厥宅心,與克宅厥心,有異乎?宇亨曰,厥字宅字,雖有上下之異,而文義則同矣。上曰,上下厥字,亦有意乎?後說曰,意同而文異者,此之謂也。宇亨曰,用人之要,莫大於克宅厥心,宅者,定之之謂也,人君一定其心,而邪正自分,善惡莫逃,可以能用人矣。然而自古人君,孰不知之,而其於用舍,鮮能如告之訓者,皆以心無定主故也。殷相曰,人君孰不欲正人是用,邪人是辨,而未免倒置者,亦由於心無定主故也。上曰,知惡而不能退,知善而不能進者,古亦有之矣。對曰,然矣。上曰,奚獨用人爲然,必也心有定主,百事可做。殷相曰,惟精惟一,允執厥中,乃堯舜之心法,而仁祖之所以傳授於先王者也。治心之要,莫過於此,聖上所當提撕警察,日加體念處也。又曰,近來日勢極熱,久賜晉接,恐或有妨,而前日召對之時,進講之後,自上必讀過一遍矣,上曰,召對夕講,不讀前授,且數字缺復故不能讀過矣。殷相曰,一番進講,太似忽率,前有數字缺讀一遍之規,今不可復乎?又曰,日氣稍凉之後,頻賜召對,而亦令備局堂上入侍,前有此規矣。上曰,用人,乃立政之本,宅心,乃用人之本,心無定主,是非邪正,易爲眩亂,故周公之訓,丁寧如此矣。宇亨曰,莫非後王之所當體念也。上曰,此冊懸吐,亦有未盡處矣。後說曰,惟其如是,故臣等相議,改其若干處,而未及盡改其未盡處。殷相曰,經書吐,不可改也,此則改之何妨?中國人讀書,本無懸吐之規,只用句絶矣,上曰,吐則有無,無大關緊,而經傳,若竝註解,蒙學何由識之,論語之註,尤爲切要於學者矣。殷相曰,非但論語,經傳若無註釋,亦難解矣。上曰,詩傳之著,在書傳之後乎?殷相曰,書傳,記唐虞之事,詩傳,述周國之風,書傳先矣。書傳,所以導政事,備載聖賢都兪之盛,治亂興亡之跡,乃人君之龜鑑也。上曰,始皇焚詩書,可謂大怪事矣。後說曰,秦皇虐焰雖毒,詩書終不泯滅,出於孔壁之藏,而傳於伏生之口矣。殷相曰,自上眼患尙爾,開筵雖未易,召對頻數爲之,群臣雖未善講,不無所益矣。宇亨曰,本館諸僚,近因徐必遠之疏,相繼引入,本館事體,甚爲苟簡矣。後說曰,本館圈點時,同參之員,則以所圈人不合,被斥引入,新授之員,則以新錄中人,亦爲引入矣。宇亨曰,當初圈點時,諸僚一循公議,相議可否而爲之,新錄之員,旣有指斥之人,尤無所嫌矣。自上似當分釋明白,下敎矣。上曰,竝卽牌招察任。正言安縝曰,金溝堤堰內宮奴冒耕事,該曹査稟間姑停,而今者該曹旣已査啓矣。大槪,堤堰收築,本爲民田之蒙利,無論陳廢與否,堰內之不許冒耕,自有禁制,則雖在令前,當初折受,已是法外。況當此恤飢除弊之日,何可論令之先後,而使重修灌漑之地,盡歸宮奴之占奪,重斂生民之怨苦哉?且該曹反貼,泛許陳廢處折受,而宮奴之憑藉公文,混占堰內之罪,不可不懲。請令該道監司,囚治宮奴,畫卽禁斷,俾無民生呼冤之弊。上曰,堤堰司設立之後,皆禁斷矣,今何更爲禁斷乎?不允。
萬海監司洪處尹疏曰,伏以臣,誠愚賤衰庸,百無一能,濫荷聖眷,委畀一道,受命以來,寢息不安,思所以撫綏斯民,以稱報效。而惟是連年大侵,公私赤立,殿屎方急,溝壑是阽,臣雖費精勞神,夙宵籌度,而智慮淺短,未獲良策。凡係生民之弊,而事體不至重大者,亦不敢自擅,具由啓聞,間或得請,而不足除民瘼百分之一。今則又將遞歸,終蔑分寸之裨益,尸素之罪,無所逃矣。玆以槪陳一道之弊,仰冀朝廷有所變通,伏望試垂睿覽焉。本道民戶,不過五萬有餘,而諸色軍兵·各司奴·驛吏卒·御營軍·京砲保·匠保諸員及兩營所屬,合而計之,則多至八萬餘人,京驛吏卒奉足,不在其中,道內公良賤一身兩役者,槪居五分之三矣。雖未知某某人,疊應某某役,而身役之重,至於此甚,雖在樂歲,民猶不堪,而況連値大饑乎?一身之役,尙難支當,而況族役交侵乎?一族之役,議者言之久矣,而皆以爲宿衛之軍,軍需之布,所係重大,不可變通,只許限年蕩滌。其蕩滌時,民皆感說,則其復設時,民怨,若何?一族旣逃,則數字缺一族之族,族之族,又從而逃亡,逃籍日多,族籍日繁,數字缺道而後已,可不寒心哉?且如定役之規,搜得閑丁,有無役捧招者,意非偶然,而京驛吏卒奉足,則不見當身,徒以傳聞,勒定其役,所謂傳聞,安知不出於有嫌人之口乎?虛名及不當定役之人,多在其中,故査辨之際,民間騷擾,怨讟朋興,此誠不可變通之事乎?外方,則以外方定役,而京役,則以京人定役,必是祖宗朝定式,京役奉足之定於本道,未知始於何人,而昉於何時耶?若謂地界相接,便於京役云爾,則湖西·嶺西,豈不與畿甸接壤,而只獨侵及本道,以添病民之一大弊乎?諸色軍兵·匠保諸員,雖案年未準,分明在逃已久者,竝皆蕩滌,使各其守令,不拘年限,隨得隨定,以畢充爲限,其未及畢充之間,則宿衛軍軍需布,皆自該曹,推移充用,勿復侵及隣族,京役奉足,亦令勿定於外方,以除一分之弊,則本道孑遺之民,庶有得生之望,民生豈不幸甚?本道之多田少畓,而土品瘠薄,不可比擬於三南。先正臣李珥嘗稱下三道出稅四斗,則黃海道雖減半,亦未均平云,則在前已有此論,到今國用不足之日,減稅一事,不敢輕議。特以丁丑之初,瘡痍未起,客使絡繹,自朝廷軫念兩西民事,正供之外,多行裁減,民之蒙惠,固已多矣。至於關西,則田三稅,竝留其道,砲布·價布·御營保米,皆所無有,至於大小進上,一切停罷,使之專力於客使接應。而客使之到關西者,未有不由本道,徑直入京,則本道策應之繁,與關西,略無異同,而本道,則田稅收米,每年上納,上納之際,其費不貲。且逐朔新産進上,間朔墨進上,春秋藥材進上,皆係上供之物,所費多少,爲臣子者,所不敢計較,而上供,極其零星,京人情耗費,倍蓗於元數,至於元收米二斗之外,別收米五斗,則往在唐將住箚椵島之時,目以西糧,始爲創設,因仍不罷,至于今日,又變爲貢物價,竝令上納,本道之役,比之關西,不幾於偏重乎?藥材中,牛黃,其價甚重,白殭蠶,土産無形,故必以唐材貿納,然後方免封進官責罰,非所産而循例納錫,實非舊例,後弊可慮。況近年以來,凶歉特甚,而重役依舊,民安得不窮且怨乎?雖不得與關西數字缺項之役,稍加量減,以爲海隅殘民保存之地,則國事豈不幸甚?本道一面皆海,一面皆山,壤地褊狹,居民尠少,卽今時起田結,不滿五萬,而諸宮家設屯,多至六十一處,宮差旁午,貽害民間,識者之竊歎久矣。今聞諸宮差人,或稱買得,或稱折受,信川·平山·載寧等地民人耕食之地,恣意占奪,略無忌憚,民皆叩心,控訴無所,冤氣召災,實有其理,則今此萬民之怨,豈不足以感傷和氣乎?前後進言者,莫不以此等事上陳,自上亦未嘗逆耳,卽令有司,査覆革罷,而終未見一施行者,豈獨宮家不有朝家命令而乃爾哉?良以已前折受之地,欲以一朝,猝然釐革,其勢有未易者,雖不得一切施行,而又可使逐年廣占,無所限量也哉?閑田地有盡,而宮家之開拓無已,卽今民間耕食之地,不問文券之有無,混同入已,古今天下,寧有是理哉?此而不禁,則失業之民,擧將流散,本旣不固,邦亦不寧,則臣未知諸宮家獨得享有其富,而其所聚者,有不爲大盜積乎?以殿下孝友之德,或恐有歉於承奉慈旨,雖不欲痛加禁遏,豈可不稍存限節,毋使濫觴,以爲民生保存之地乎?本道弊瘼,難以毛擧,而今此數款事,最是民生之所不能支,怨讟之所由而起者,臣旣耳聞而目見,則以平日區區願忠之誠,不忍隱默,敢進狂妄之說,伏惟殿下,勿以謗訕爲疑,特賜優容而採納焉,豈勝幸甚?啓下兵曹,兵曹回啓,海西民役之苦,最甚於他道,今此道臣之委曲陳疏,蓋在於少紓民力,不至於流散。其中京驛吏奉足一款,誠有不見當〈身〉傳聞勒定之弊是白在果,他道通定之役,雖不可獨減於此道,此後驛保案相考,酌定其名數,勿至過濫,諸色軍兵·匠保諸員等,年未準而在逃已久者,竝皆蕩滌,使其守令,不拘年限,隨得隨定事,可謂便民之政。而守令之充額難期,軍需之費用無限,自該曹充用,其勢末由,似難施行。他餘事,令各該司,覆啓處置,何如?啓依允。啓下戶曹,戶曹回啓,觀此疏辭,則本道田稅收米,每年上納之際,其費不貲,逐朔新産及春秋藥材間朔墨進上,京人情耗費,倍蓗於元數,至於元收米二斗之外,別收米五斗,則往在唐將駐箚之時,目以西糧,始爲創設,因仍不罷,至于今日,又變爲貢物價,竝令上納,本道之役,比關西偏重。況近年以來,凶歉特甚,而重役依舊,民安得不窮且怨乎?雖不得與關西數字缺項之役,稍加量減,以爲海隅殘民保存之地幸甚。本道壤地偏狹,居民尠少,而諸宮家設屯,多至六十一處,宮差旁午,貽害民間,識者之竊歎久矣。今聞宮家差人,或稱買得,或稱折受,信川·平山·載寧等地民人耕食之地,恣意占奪,略無忌憚,民皆叩心,控訴無所。本道形勢,與關西有異,關西稅收米,則自前捧留各其邑,以備不時軍餉,而本道田稅米,及三手糧二斗貢物價收米五斗,則以補經費之用,乃是流來舊例,不可以一時凶歉,故輕許量減,三邑宮家設庄之弊,時方臺諫論執,待其結末處置,進上藥材中,牛黃·白僵蠶變通事,令內醫院稟處,何如?啓依允。內醫院回啓,本道年例所定牛黃二十部內,八部段,自宣惠廳價本,收捧貿送,十二部段,從該邑所願,本邑上納,本院一年所用,常患不足,卜定本道各邑,其來已久。白殭蠶元數只二兩,本土所産,雖云無形,或以唐材貿納,其弊不至於病民,似難輕減。道臣疏中,只爲陳弊,而別無分明請減之語,仍前上納事,分付,何如?啓依允。司僕寺回啓,本道各邑諸員逃故已久者,所當依此疏,竝皆蕩滌,而勿論久近,一開蕩滌之路,則必多虛疎之弊,所謂闕額,使各其守令,不拘年限,隨得隨定,則許多闕額,終無準定之期,令本道各邑逃故久近,闕額多少,詳細抄出,成冊上送,以爲憑考處置之地,何如?啓依允。工曹回啓,本曹所屬匠人之在本道者一百五十餘名,而曾無逃亡頉報之事,設或有數年來逃故之弊,逃亡未久之人,決難蕩滌,物故人,則一依法典,這這代定,依此擧行,何如?啓依允。以上燼餘
上在昌德宮。停常參·經筵。
李延年啓曰,大司憲柳慶昌未肅拜,執義未差,掌令李敏徵·尹抃呈辭,持平李柙牌不進,持平郭齊華在外,今日以監察茶時之意,敢啓。傳曰,知道。
李延年啓曰,今春夏等褒貶,北兵使鄭傅賢不爲上送,事甚駭異,請鄭傅賢推考。傳曰,允。
又以都摠府言啓曰,副摠管朴世模,以罪人決杖事,義禁府坐起進去晝仕,請出標信。傳曰,知道。
以左議政元斗杓三度呈辭,傳于李殷相曰,不允批答。
李延年,以兵曹言啓曰,今壬寅春夏等本曹褒貶軍職啓本中,塗擦二處矣,敢啓。傳曰,知道。
持平李柙啓曰,伏以無狀小臣,濫蒙鴻造,前後忝叨,已踰涯分,還顧蔑蔑,報答無階,惟當策勵魯鈍,盡瘁爲期。第臣本以宿疾偏虛之人,加以草土中,累經大病,積傷餘症,根柢已痼,痰塊凝結,升降無常,胸脇牽引,呼吸窒塞。近又因暑發作,症甚危劇,昨日召命之降,適當此際,終未祗詣,人臣不俟駕之義,掃地盡矣。罪合萬殞,惶恐隕越,決不可一刻仍冒,請命遞斥臣職。答曰,勿辭。
李延年啓曰,持平李柙牌不進引嫌,憲府當爲處置,而掌令李敏徵·尹抃等,稱以情勢難便,不敢處置而引避。情勢難便云者,卽指前事而言也。臣以前事勿避,不得捧入之意,再三送言矣。今見其再避,則以爲臺諫啓辭,非捧承傳之事,則不可還給,至以見輕爲辭,其所謂情勢難便云者,指何事而云耶,臣未知其意所在,而旣被臺官之斥,此啓辭,不得不捧入,惶恐敢啓。傳曰,召牌不進,偃然謂之情勢之難便,出於無識,此避辭勿捧。
掌令李敏徵·尹抃啓曰,持平李柙,引避退待,臣等當爲處置,而凡召牌不進,雖緣疾病之來,或由情勢之難便,則李柙與臣等初旣聯名引避者也。情勢之難便,小無異同,不敢處置,勢所固然。臣等卽以此意來避,則傳啓之後,政院退却不捧。凡臺閣之啓,非捧承傳之事,則不可任意還給矣。臣等連日瀆擾,固知未安,而事涉當避,勢不獲已,則揆之體例,亦安得晏然而已乎?遭此狼狽,無非臣等見輕之致,尤不可一刻仍冒。請命遞斥臣等之職。
掌令李敏徵·尹抃啓曰,臣等卽伏見下政院之敎,不勝驚惶戰慄之至。近來召牌不進,前後相繼,雖以疾病爲辭,其情則或不無出於不安者,故臣等,敢陳處置同僚難便之勢。而辭不達意,致勤嚴敎,何敢晏然仍冒?請命罷斥臣等之職。答曰,勿辭。
李延年啓曰,持平李柙再啓煩瀆,退待物論矣。傳曰,知道。
又啓曰,掌令李敏徵·尹抃,再啓煩瀆,退待物論矣。傳曰,知道。
又啓曰,江原監司李弘淵,今春夏等守令·邊將褒貶,無一人居下,黃海監司洪處尹,江華留守兪㯙,京畿水使南斗柄,邊將褒貶,無一人居下,殊無嚴明殿最之意,請竝推考。傳曰,允。
李延年,以吏曹言啓曰,以黃海監司狀啓,延安·信川兩邑守令,盡心賑捄,民多生活,不可無褒賞之典。本曹覆啓,則相當賞典,前例相考稟處事,判下矣。臣曹所當援例稟處,而三南守令之賑救勤慢,時無定奪,姑待備局回啓,一時稟處,何如?傳曰,允。以上燼餘
上在昌德宮。停常參·經筵。
兪瑒啓曰,大司憲柳慶昌未肅拜,執義未差,掌令李敏徵·尹抃,持平李柙避嫌退待,持平郭齊華在外,今日以監察茶時之意,敢啓。傳曰,知道。
藥房提調金佐明,同副承旨李延年,慈殿問安。答曰,知道。
藥房啓曰,雨氣蒸鬱,伏未審此時,聖候若何,慈殿進御湯劑三貼,當盡於昨日,伏未知熱候稍降之效,得如前日否。今當加劑以入,問安竝稟。答曰,知道。慈候,已言于醫女矣。
假注書望,注書李世華受由,代尹堦。
鄭萬和,以都摠府言啓曰,副摠管朴世模,義禁府坐起進去晝仕,請出標信。傳曰,知道。
有政。吏批,判書洪命夏進,參判李尙眞在外,參議兪棨病,右承旨李殷相進。以吳斗寅爲執義,黃世耉爲戶曹正郞,呂爾載爲兼知義禁,鄭繼胄爲司諫,金夏樑爲禮賓正,承文著作二單李煦·申厚載,正字單曺憲卿,副正字單朴仁基·宋時喆,李枝茂爲掌令,李端錫爲持平。
兵批。判書許積病,參判柳赫然病,參議洪處大進,參知元萬石病,左副承旨鄭萬和進。以全東屹·崔攸之·李程爲護軍,閔維重爲副司果。
兪瑒,以兵曹言啓曰,宣傳官尹世雄,頃日本廳齊會之時,不遵古例,必欲守謬規,凌蔑行首宣傳官,多發悖慢之語,事甚可駭,不可仍置其任。宣傳官尹世雄汰去,何如?傳曰,允。
又以兵曹言啓曰,司憲府啓辭,宣傳官,卽宿衛近列,武弁參下之極選,而近來公道不行,揀選不精,冗雜不似之類,間或有之。請令該曹詳審其門地爲人,一一區別澄汰事,答曰,依啓事,允下矣。宣傳官之門地高下,臣曹無路詳知,故分付本廳,使之詳細査報,則本廳回報言,宣傳官之任,非如凡官之比,自本廳抄薦時,各有薦主,多官齊會,圈點歸一後,始報本曹,及其除授之後,廳中再三可否,方爲許參,又爲署經於兩司矣。今因分付,會同詳議,一無門地不足之員云。此外他無更査之事,而至於爲人,則雖不可一切以貌取舍,古亦身言書判之事,故臣等今日會坐,招致宣傳官等,見其容貌,聽其言語,則中朴興仁·尹後衡等二人,俱不合侍衛,爲先汰去,何如?傳曰,允。
李延年,以戶曹言啓曰,卽接長興庫牒呈,則因次知中使分付,內用廣大白紋席三十張,長廣細草席五十張,當爲進排,而細草席,則本庫旣無遺在,亦非市上常有之物,至今不得進排,勢將生事,極爲悶慮云。若以常草席進排,則本曹所儲可以推移用下,而至於長廣細草席,則元無常時來貢,修理當次,則別爲分定於三南取用矣。卽今前在已盡,市上亦無可貿之勢,倉卒間,實難辦備,不得已數字缺於湖西近邑,使之措備上送,以爲進排之地,何如?傳曰,此是次知中使分付耶?問啓。
韓震琦·李殷相·李延年啓曰,以修撰李䎘,獻納金益廉等上疏。傳曰,此上疏取稟,然後,入啓事定奪矣。擧行條件,何以書出,而如是無端捧入乎事,傳敎矣。其時擧行條件,非不詳盡,故如此之疏,則稟旨矣。今此李䎘·金益廉兩人之疏,則與凡例辭疏有異,故臣等相議捧入,而諸臣疏章到院紛沓之際,不能覺察,未及稟啓,致勤嚴敎,臣等不勝惶恐待罪。傳曰,勿待罪。
正言安縝啓曰,持平李柙,以伏以無狀小臣,濫蒙鴻造,前後忝叨,已踰涯分,還顧蔑蔑,報答無階,惟當策勵魯鈍,盡瘁爲期。第臣本以宿病之人,加以草土中,累經大病,積傷餘症,根柢已痼,痰塊凝結,胸脇牽引。近又因暑發作,症甚危劇,昨日召命之降,適當此際,終未祗詣,罪合萬殞,決不可一刻仍冒。掌令李敏徵·尹抃,以臣等卽伏見下政院之敎,不勝驚惶戰慄之至。近來召牌不進,前後相繼,雖以疾病爲辭,其情則或不無出於不安者,故臣等敢陳處置同僚難便之勢。而辭不達意,致勤嚴敎,何敢晏然仍冒,竝引嫌而退。召牌之下,宜卽祗赴,而引病不進,實涉圖遞,嚴旨之下,出於意外,殊非優待其臣之意,而不當避而强避,亦難免苟且之失。請持平李柙,掌令李敏徵·尹抃竝命遞差。答曰,依啓。
領中樞府李景奭疏曰,伏以臣昨夕,伏承聖批,溫諭丁寧,若接淸光,親聆玉音,臣跪讀數四,不勝感激,蛟淚自零。噫。便訣吾君,豈臣之所欲,終南之戀,自結于中,而顧臣屛伏之計,匪今斯今。迺自西還重除樞府之初,已有此意,疏章累上,未蒙恩許,僶俛遲回,常懷慙懼之心。凡此訾謗之來,實無尤人之意,反求省愆,益歎斂跡之遲。今日申懇,非爲橫,危蹤素衷,冀賜憐察,進退以禮,使不爲苟冒喪恥之臣,則其爲榮耀,孰有大於此者乎?亦足爲聖世之美譚矣。況臣之欲屛,豈專在於偸閑?區區深慮,尤有切於不測,未然之事,不可豫憂,雖不敢一一煩達,而因往推來,患常出於意外。先朝拜疏時,嘗以爲雖不可謂之必有,亦不可不謂之必無,臣之淺見,素來如此也,今何敢多談?伏願聖明,特加諒察,亟垂照燭,臣之本職及兼帶等任,竝賜鐫免,俾成公私之大幸,臣不勝祈懇惶虞之至。答曰,省疏具悉卿懇。已諭予意於前疏之批矣。卿其安心勿辭焉。
都承旨金壽恒疏曰,伏以臣,小器易溢,過福生災,人非鬼責,理所必至,以情勢之臲卼,加疾病之沈苦,公義私分,俱合斥免,而露章自劾,反承溫批,呈單請急,又蒙恩由,驚惶感泣,罔知所出。臣身狼狽,雖切悶迫,聖眷優渥,有踰尋常,惟當卽出就列,不暇顧他,而第臣賤疾,頓無自力之勢,不得不冒昧申籲,以冀聖明之憐察也。臣於春間,得病甚重,數月彌留,幾危者數矣。雖荷天地生成之德,復起爲人,而眞元一敗,未易再蘇,殆若經霜之草,索然無復生意。少有勞動,虛汗如瀉,神思耗損,遇事憒憒,無異於衰敗之人,顧此筋力,實無供劇之具,而適丁朝家事殷,非臣子私便之時,及叨本職,又値僚員不齊,黽勉奔走,不敢告病矣。自近日以來,傷於暑濕,乍寒乍熱,似瘧非瘧,頭惱如碎,肢節如解,胃虛而水穀不化,胸煩而痰火用事,昏昏悶悶,長在床席,此由大病之餘,風邪乘之,非如一時偶感之症。必須久久調養,可期完復,而喉舌地重,異於他司,臣之退伏,亦且浹旬矣。本院殿最,緣臣廢闕,藥房問安,久未進參,癏曠逋慢之罪,固已積矣。又豈可留時引日,虛帶職名,使銀臺首席,爲微臣養病之坊乎?臣之瀝血屢瀆,實出於萬不獲已,伏乞聖慈,曲加矜諒,將臣本職兼任,一倂鐫免,以便公私,千萬幸甚。臣無任兢惶懇迫之至。答曰,省疏具悉。卿其勿辭,從速察職。
判敦寧府事尹絅疏曰,伏以流頭節日,一年佳辰,西眞等瓜,正當興産,而莫重薦新供上,公然闕封,更待何時,託以節候差脫,或稱成熟未洽,其聞或不無未盡善者,而若使及時役志,箇箇擇取,則豈有全然闕封之理乎?念之至此,尤不覺悚惕,此莫非緣臣耄矣無能,不善指揮所致。臣積年數字缺止至於今日,上以責及該曹,下以汰去郞僚,如臣無狀,稱以提調,而獨保職名,豈有此理?昨日疏端,極欲兼陳鐫削之懇,而一邊待罪,一邊請罷,辭意睽違,到口不出,通宵耿耿,今始呼籲,臣罪尤大。臣本職及兼帶司圃提調,竝命罷斥。臣不朕惶恐懇祈切祝之至。答曰,省疏具悉卿懇。卿其勿辭察職。
左議政元斗杓三度呈辭,不允批答。王若曰,國家之安危,在於宰相,如人身之動止,由乎股肱,職任如是不輕,進退胡可率意?惟卿廊廟之器,社稷之臣。補天浴日之勳,夙著於盟府,鎭國撫民之責,已收於先朝,歷勤勞之百爲,視夷險之一致,逮予嗣服以後,彌篤仰成之心。密勿謀猷,總軍國之大小,前後出入,係朝廷之重輕,期共濟乎艱危,以永保於終始。豈料注意之際,遽見求退之章,莫回其心,無乃台德之難補。不安厥位,何必小嫌之介懷?固宜有容而休休,不須相較而悻悻。夙宵盡瘁,雖有疾病之侵,神明所扶,庶見藥餌之效,顧國事一至於此,而憂虞十倍於前。旱澇連仍,罔知懷保之策,災異沓見,若爲消弭之方,有朝夕莫保之形,無毫髮轉危之勢。群工一心而勠力,猶恐顚濟,大臣相繼而控辭,疇克匡救。毋爲釋負之計,益竭濟屯之猷。於戱,上下旣孚,人言非所當慮。休戚與共,大義不可以忘。須思永肩,以體至意。所辭宜不允,故玆敎示,想〈宜〉知悉,知製敎兵曹參議洪處大製進以上燼餘
上在昌德宮。停常參·經筵。
下直,藍浦縣監韓侃。
兪瑒啓曰,大司憲柳慶昌,執義吳斗寅,掌令宋時喆·李枝茂,持平李端錫未肅拜,持平郭齊華在外,今日以監察茶時之意,敢啓。傳曰,知道。
鄭萬和,以都摠府言啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。
左議政元斗杓四度呈辭,右議政鄭維城十度呈辭,傳于李殷相曰,安心調理。
韓震琦啓曰,假注書尹堦,時無職名,依例付軍職,冠帶常仕,何如?傳曰,允。
又以戶曹言啓曰,曹所啓卽接長興庫牒呈,則因次知中使分付,內用廣大白紋席三十張,長廣細草席五十張,當爲進排,而細草席,則本庫旣無遺在,亦非市上常有之物,至今不得進排,勢將生事,極爲悶慮云。若以常草席進排,則本曹所儲,可以推移用下,而至於長廣細草席,則元無常時來貢,修理當次,則別爲分定於三南取用矣。卽今前在旣盡,市上亦無可貿之勢,倉卒間,實難辦備,不得已急急分定於湖西近邑,使之措備上送,以爲進排之地,何如事,傳曰,此是次知中使分付耶,問啓事,傳敎矣。內用白紋席三十張,細草席五十張進排事,初以廂庫內官手本啓下,而長興庫,不得進排,論報牒呈中,有次知中使分付之語,故本曹啓辭時,誤以此措語先啓,手本,則未及擧論,臣等難免不察之失,不勝惶恐,敢啓。傳曰,知道。莫重入啓公事,該庫牒呈,如是不察,其怠慢之狀,殊極痛駭。當該官汰去,席子則勿爲分定於湖西,以本曹所儲,推移入之。
鄭萬和,以武臣堂上朔試射所差備,以試官意啓曰,今日雨勢如此,試射不得爲之之意,敢啓。傳曰,知道。
傳于韓震琦曰,歸厚署外棺板一部,送于內需司事,言于該曹。
李延年,以吏曹言啓曰,今日臣等開坐,招致各司官員,考講大典,則軍器寺主簿金振瀗不通,東部主簿邊翊漢,北部主簿李昌垾,皆稱病不進。金振瀗·邊翊漢·李昌垾竝汰去,何如?傳曰,允。
鄭萬和,以義禁府言啓曰,弑祖母罪人申一生,今已拿來,乃是綱常罪人,依法例,三省推鞫,何如?傳曰,允。
鄭萬和啓曰,罪人申一生,三省推鞫事,命下矣,委官何大臣進去乎?敢稟。傳曰,領相進去。
又啓曰,罪人申一生,三省推鞫事,命下矣。明日待開門,兩司城上所牌招言送,何如?傳曰,允。
李延年,以禮曹言啓曰,治腫廳敎授,與鍼醫·醫女等,逐日會於本廳,病人來則卽爲鍼治,病家招之,則卽爲往見,定爲恒式。本曹時數字缺有不進者,則敎授罷黜,鍼醫醫女等,令攸司從重囚治事,入啓定奪於先朝矣,近來本廳之官,抛棄官事,醫女等,徒費料食,事甚可駭。卽者自本曹摘奸,則敎授金萬直,入直內局,醫官則只一人見在,醫女五人皆闕,極爲過甚,竝令攸司,從重囚治,以警日後,何如?傳曰,允。
李延年,以吏曹言啓曰,來二十一日,都目政事爲之之意,敢啓。傳曰,知道。以上燼餘
上在昌德宮。停常參·經筵。
鄭禺和,以都摠府言啓曰,副摠管洪瑑,漢城府坐起進去晝仕,請出標信。傳曰,知道。
兪瑒啓曰,義禁府郞廳,以委官意來言,省鞫事體甚重,禁府堂上,不可不備員,而知事鄭致和陳疏,疏批未下,知事呂爾載,以伴送使,西下,合有變通之擧云,敢啓。傳曰,呂爾載,令該曹照例,稟處。
兪瑒啓曰,知義禁呂爾載,令該曹照例稟處事,命下矣。以聽傳敎次,卽招該曹郞廳,則屢次催促,尙不進來,聽傳敎之事,致令遲滯,事極怠慢。當該郞廳,從重推考,何如?傳曰,允。
李殷相,以吏曹言啓曰,以委官稟啓,省鞫事體甚重,不可不備員,而知事鄭致和,疏批未下,知事呂爾載,以伴送使,西下,合有變通之擧事。傳曰,呂爾載,令該曹照例稟處事,命下矣。自前省鞫時,禁府堂上必須備員,然後方可開坐推鞫,蓋重其事體也。知義禁呂爾載,奉命在外,似當今姑遞改,卽出其代,使之參鞫,而自下不敢擅便,上裁,何如?傳曰,依爲之。
兪瑒啓曰,知義禁呂爾載遞差事,命下矣。卽爲開政,差出其代,牌招肅拜,使之進參省鞫,何如?傳曰,允。
有政。吏批,判書洪命夏進,參判李尙眞在外,參議兪棨進,右承旨李殷相進。以金南重爲兼知義禁,永安尉洪柱元,慶川君金南重,蓬山君烱信,已上敍用事承傳。
兵批,判書許積病,參判柳赫然,參議洪處大,參知元萬石進,右副承旨鄭萬和進。以尹絳·尹順之·閔應協·申濡·金應海·南龍翼·李益亨·全東屹·李敏徵·尹抃·李慶綿爲副護軍,副司直李柙,副司正尹堦。
李殷相,以弘文館言啓曰,本館下番副修撰安後說,方爲入直,而以三省推鞫問事郞廳,今將出去,修撰呂聖齊則以爲,其女子方患可疑之疾,不免有醫藥相通之事,陳疏到院,不敢入直,副修撰李䎘,則時未肅拜,而今聞亦有病患,他無替直之員,不得已以上番,姑降下番,下番闕員,今日政差出,牌招肅拜,使之入直,何如?傳曰,允。
戶曹判書鄭致和疏曰,伏以臣,昨於回啓之時,直陳臣誤爲措語之失矣,不意卽者,有該庫該官汰去之命,臣不勝驚惶震悚之至。當初長興庫牒呈,枚擧廂庫內官手本辭緣,而以其未卽進排之故,論報往復,至於再三,終以本曹所儲輸送,使之進排,則其回報牒呈中,有次知中使看品分付之語,臣節該其文字構出啓草,前後曲折,未能詳盡,致勤下問。昏謬不察,罪實在臣,該官則本無所失,而枉被汰去之罰,臣何敢移罪於無罪之人,而自爲晏然在職乎?伏乞聖明,亟命鐫罷臣職,以正數字缺,臣無任戰慄祈懇之至。答曰,省疏具悉卿懇。卿其勿辭,從速察職。
傳于韓震琦曰,今觀戶判鄭致和疏辭,則本庫之官,似無所失,汰去傳旨,爻周,可也。
都承旨金壽恒上疏,傳于李延年曰,還出給。
兪瑒啓曰,小臣三省推鞫進去,下直。傳曰,知道。
鞫廳啓曰,罪人申一生所供如此,弑其祖母之時,雖稱發狂不省人事,而綱常極惡之罪,不可有所容議,令該府依律文處置,何如?傳曰,允。
獻納金益廉啓曰,臣雖至愚,粗知分義之至嚴,曾前忝叨之日,曷嘗有偃然辭職之疏乎?第以今日,新命出於罪廢之餘,臣之情迹,萬分蹙迫,有不敢冒出之勢,而伏聞有辭疏勿捧之敎,臣於此,不知所以自處。累日呈單,實出於萬不獲已,旋又伏聞情勢難便之疏,則許令微稟,臣乃敢冒死哀籲,而呈輒見却,至於五日而後,始爲捧入矣。臣伏見下政院之敎,辭意極嚴,繼有臣疏還下之命,臣誠驚惶戰恐,罔知措躬之所。緣臣露章,喉舌之臣,旣已待罪,臣何敢晏然仍冒?請命遞斥臣職。答曰,勿辭。
兪瑒啓曰,獻納金益廉,再啓煩瀆,退待物論矣。傳曰,知道。
正言安縝啓曰,黃州·晉州,素稱病鄕,人皆厭惡,極力謀避之地也。晉州牧使李奎老,除授纔過一歲,黃州判官金炫文,赴任未及周年,皆無不治之聲,且無病重之言,而今見該道褒貶,則皆置下考,其圖遞之迹,灼然可知。今若未滿瓜限,一年而遞,則此後差遣之人,皆必謀避,而迎送頻數,官事凋耗,將至於莫可收拾之地。請晉州牧使李奎老,黃州判官金炫文,今番下考,竝爲爻周,仍令還任,以準瓜期,兩道監司,亦難免貶黜不公之責,竝從重推考。獻納金益廉,引嫌而退,辭疏還下,雖涉不安,而政院待罪,實由闕稟,則旣無所失,有何可避之嫌?請獻納金益廉出仕。答曰,依啓。
領中樞府事李景奭疏曰,伏以臣,昨夕伏承申諭之批,益不勝惶感之至。臣雖無見識,粗知事君之道,豈可以一人之言,而輒爲悻悻之擧哉?臣思量已熟數字缺滿目艱虞,雖無所補,陳章乞免,非其時矣。不忍便訣,缺遲回,玆者橫逆之加,適出於千萬意不到之處,此不過見臣蹣跚苟冒之狀,聞人指點詆毁之語,不思詳察,言之如此,蓋臣自速之也。他人被攻者,臣不知其盡出於公論,而臣之見斥,臣獨以爲公論,臣無與焉,而直以官高,億而斥之,不亦爲公論之尤者乎,不亦爲可畏之甚者乎?於是乎臣之蹤迹,益難晏然,無影無形之中,可以尋究而尙且橫加,況乎積疑積怨之地,寧可保其無他?極知連章之甚瀆,而不能自已,此豈特便身是圖哉?臣竊復自悼,西隣嘖言,固無足怪,其在我人,宜若相悉,而亦至於此,層瀾起於平地,九疑生於咫尺,備嘗艱難,又値此境,危蹤殘喘,不屛何爲?然而雖蒙恩許,何忍遠離轂下?或京或鄕,往來自由,可如先朝得請時矣。伏乞聖明,俯諒臣懇非外由中,亟免臣職,兼任竝遞,俾得進退終始涵容於恩禮之中,則死日生年,私榮公幸,庸可量哉?臣不任祈懇殞越之至。答曰,省疏具悉。卿其安心勿辭,以副予意。
弘文館副校理李敏迪疏曰,伏以臣,有七十病母,爲養情而再次陳乞,終爲有司所格,積僭猥之誅,抱切迫之願,遲回禁闥,倐已經歲。今則母年益深,母病益痼,夕照如飛,不容留宿,每一念至,忽忽如狂,不得不更披危悃,籲天求哀,臣情雖戚,臣罪亦大。仍竊伏念,如臣無狀,本無寸長,蒙被誤恩,遂躋邇列,延英累歲,昵侍淸光,顧臣何人,敢冒斯榮,而非臣糜粉所可仰報,惟當奔走爲恭,以少報涓埃,豈欲離違闕庭,自遠於江海之外哉?第以臣母,高年隆疾,歲添月加,氣息奄奄,長在床席。家又窮迫,値此荐飢,井臼蕭然,艱苦溢目,甘旨之供,非所敢望,菽水之養,或至不充,臣亦何心,顧戀於承明金馬之榮,而不爲老母,謀一日之養哉?古人云,往而不可返者,年也,逝而不可待者,親也。一日二日,餘日無幾,差違此時,逮養難必,人子之所不忍言,敢達於宸聽,臣之情事,亦云悲矣,此臣所以干冒鈇銊,至再至三,冀幸於天地父母之前也。伏乞聖慈,憐臣悶迫之情,恕臣猥越之罪,數字缺俾遂私養,則長日事君,豈無他日,而孝理之下,無數字缺,臣無任蹐地懷惶,瞻天望恩,涕泣懇祈之至。啓下吏曹,吏曹啓目粘連,啓下是白有亦,副校理李敏迪,家貧親老,願得一縣,前後陳疏,雖出於情理之萬分切迫,卽今經幄之臣,文學才望如敏迪者,誠難易得是白乎等以,臣曹曾以姑勿施行之意,覆啓蒙允爲白有如乎,今又陳疏,如是懇切,似當依願施行是白乎矣,玉堂諸臣,一時補外,事體亦涉未安,臣曹不敢擅便,上裁,何如?啓回啓誠然,令該曹特給賜米爲良如敎。
弘文館副修撰安後說疏曰,伏以臣,猥被兩朝洪造,出入邇列,于今十餘年矣。居常感激,糜粉自誓,而顧無才分可以稱塞,每當前席講讀,未嘗不愧汗沾衣,不圖今者,復忝匪據,再近淸光,雖伏獵金根,不足以仰答顧問之盛意,而人臣至榮,莫此若也。區區所願,豈敢欲乍違承明之直哉,而臣有老母,年迫七十,宿疾纏身,自臣兄之亡,慘痛在心,病遂沈痼,日甚一日,加以臣家業素貧,菽水未繼,況當飢歲,丐貸爲資,甘旨之奉,更何望哉?臣母每謂臣曰,吾病如此,餘日幾何?若於生前,暫忘貧苦,則吾無恨也。臣雖頑蠢,亦有秉彝之天,每聞此言,中心,如何?掩泣而退,悲不自勝。嗚呼,孝有不及,養有不時,古人所謂當喜懼之年,較短長之日者,良以此也。臣於上年,冒死陳懇,冀補一縣,猥蒙聖上哀憐,特下臣疏於該曹,該曹亦知臣情事之切迫,而只以其時玉堂被錄之人甚少,擬望苟簡,今姑置之回啓,其意,蓋有所待也。今則本館新錄之人,不爲不多,臣之情理,益急於上年,春暈莫挽,風樹不停,言念及此,有不忍言,玆敢按露肝腸,仰籲於孝理之下。若蒙聖上恕其煩猥,畀以便近一邑,則臣雖無狀,庶幾上不負朝廷恤民之至意,下可遂人子奉母之至情,母子感祝,殞首結草。伏乞天地父母,終始垂憐焉。臣無任涕泣祈懇之至。啓下吏曹,吏曹啓目粘連,啓下是白有亦,副修撰安後說,家貧親老,曾於上年分,陳疏乞縣,而其時大臣,以經幄出入之人,不可輕易補數字缺陳達於榻前,故臣曹覆啓勿施爲白有如乎,今又陳疏如是,似當依願施行是白乎矣,後說以先朝賜暇之人,文翰最優,久在經幄之地,以稱顧問之責是白沙餘良,儒臣三員,相繼投疏,一時補外,則其在政體,亦涉未安,自下不敢擅便,上裁,何如?啓回啓誠然,令該曹特給賜米爲良如敎。以上燼餘
上在昌德宮。停常參·經筵。
藥房提調臣金佐明,副提調臣金壽恒,慈殿問安。答曰,知道。
藥房啓曰,霪霖不止,陰濕比甚,伏未審聖體·慈候,若何?慈殿進御藥,當盡於昨日,症候如前無異,則今當加劑以入,臣等憂慮之至,敢來問安,竝稟。答曰,知道。慈候,已言于醫女矣。
鄭萬和,以都摠府言啓曰,副摠管李壽昌,以訓鍊院都正,內三廳將鬼取才事,慕華館坐起進去晝仕,請出標信。傳曰,知道。
左議政元斗杓五度呈辭,傳于金壽恒曰,安心調理。
兪瑒,以義禁府言啓曰,今日本府三省推鞫時,郞廳輩,非但不能檢飭書吏·邏將,臣等之言,亦不擧行,莫重省鞫,不能成樣,殊甚可駭。上經歷許纘,刑房都事鄭何,從重推考,何如?傳曰,事極驚駭,先罷後推。
兪瑒,以義禁府言啓曰,綱常罪人申一生,旣已承服正刑,依律文破家瀦澤,降其邑號,罷其守令等事,令該曹擧行之意,捧承傳,何如?傳曰,允。
禮曹參判朴長遠上疏,傳于韓震琦曰,此上疏,還出給。
鄭萬和啓曰,事變假注書申儀華,重患暑症,不能察任,今已累日,不可等待其差歇,申儀華改差,他假注書差出,何如?傳曰,允。
事變假注書望,趙師錫·洪萬衡·李明錫。
兪瑒啓曰,禁府以綱常罪人申一生破家瀦澤等事,依律文擧行之意,啓稟草記中,妻子爲奴一款,全然落漏,而臣以該房,不能覺察,矇然捧入,已爲允下,不勝惶恐。卽者該府添入此一款,來呈草記捧入之意,敢啓。傳曰,知道。
兪瑒,以義禁府言啓曰,綱常罪人申一生,旣已正刑,依律文破家豬澤,降其邑號,罷其守令等事啓稟之際,罪人妻子爲奴定屬一款,落漏於啓辭中,臣等難免不察之失,不勝惶恐。此一款添入,捧承傳,何如?傳曰,允。
持平李端錫啓曰,臣於昨日,承召肅謝之後,尹善道·黃瀗等事,當爲連啓,故仍留臺廳,方欲傳啓之際,禁府下吏來言,三省推鞫,今將開坐云。僚員有故,臣當進參,事勢急遽,卽爲出來,而罷鞫之後,日勢已暮,未及詣闕,終至闕啓,臣何敢晏然在職?請命遞斥臣職。答曰,勿辭。
兪瑒啓曰,持平李端錫,再啓煩瀆,退待物論矣。傳曰,知道。
掌令李枝茂啓曰,臣自數三日,觸傷暑濕,重患胸腹,而不敢稽謝恩命,扶曳出肅。臣於尹善道事,初旣不能爭執,今難冒居,玆敢自列,政院諉以前事而出給,還家之後,症患添劇,不得運動,萬不獲已,冒呈辭單,而又爲見却,臣不勝悶蹙之至。臣所患如此,旣不能進參三省之坐,又不得詣闕傳啓,致令同僚,有引避之擧,臣之所失,至此尤大。請命罷斥臣職。答曰,勿辭。
兪瑒啓曰,掌令李枝茂,再啓煩瀆,退待物論矣。傳曰,知道。
大司憲柳慶昌啓曰,風憲重任,萬不近似,狗馬賤疾,十分危數字缺疏冀蒙恩遞,而不惟不遞,反承溫批,冞增惶感,若無所容。第臣病勢無減,稽謝是懼,再陳危懇,實出於萬不獲已,而連日見阻政院,一味悚縮,罔知攸措。揆以分義,不敢一向退伏,今始扶曳肅謝,逋慢之罪,安所敢逃?且以六月令節産薦新闕封事,有禮曹堂上特推之命,臣待罪禮官,已至累朔,而移拜本職,今纔若干日,則不能檢飭之失,臣實當之,方在推勘之中,臣何敢晏然於臺席乎?決不可一刻仍冒,請命遞斥臣職。答曰,勿辭。
兪瑒啓曰,大司憲柳慶昌再啓煩瀆,退待物論矣。傳曰,知道。
掌令宋時喆啓曰,尹善道事,論列累月,兪音尙閟,竊未曉聖意之所在也。善道之奸情兇態,聖明之所洞燭也,當初幸賴日月之明,未售其陰慘之計,而論其罪狀,則貸死投北,亦云末減,有何一毫可恕·可疑之端,而至施減等之典乎?年前圍籬之命,實出於深惡痛嫉之意,又有勿入審理之敎,而今乃竝論審理,還撤圍籬,其與前日之敎,一何相反,朝家擧措,豈容如是?自古討惡之典不嚴,則兇人無所懲懼,而其流之禍,終至於不可勝言,所關非細,公議益激,不得請則決不可止。請還收罪人尹善道撤圍籬之命。黃瀗滿贓濫滑之罪,實國人之所共憤,而王法之所難貸者也。當初之特爲減死,其在朝家念功之道,蔑以加矣,終身編配,死於牖下,於渠亦云幸矣,至於放還其家,使之任便偃息,自同平常之人,安有是理?況先朝屈法,只貸其性命,則到今全釋,亦豈先朝之本意哉?竊恐自此貪汚之徒,益無所忌憚,而國家贓法,終至於廢而不行。請贓吏黃瀗還發配所。持平李端錫,大司憲柳慶昌,掌令李枝茂,竝引嫌而退,罷鞫日暮,未及傳啓,事勢則然,有何可遞?緣病稽謝,雖無所失,旣被推勘,不可仍在,呈單見阻,勢難參鞫,闕啓勿遞,已有近例。請持平李端錫,掌令李枝茂出仕,大司憲柳慶昌遞差。答曰,不允。處置事,依啓。
金壽恒啓曰,注書日記趁卽修正事,自前非不申飭,而缺終不致意,置之相忘之域。今年正月以後日記,全不修正數字缺臣頃於月初,嚴飭催督,俾趁望前,無遺修正矣,今日入院問之,則只若干人外,皆不修正,其怠慢之習,不可不懲。前注書李嵆,前假注書曺憲卿·李沃·朴相馨·魚震說,請竝推考。且在家修正,事體不當,其中秘密之事,亦似有煩,故曾在先朝,因承旨所啓,無論實假注書,日記未修正前,勿許遞免。雖以不得已事許遞,日記則入來本院修正事,永爲定式矣,近來此規墜廢,殊涉未妥。今後依前定奪施行事,申明分付,何如?傳曰,允。以上燼餘
上在昌德宮。停常參·經筵。
鄭萬和,以都總府言啓曰,副摠管李壽昌,以文臣朔試射試官,訓鍊院進去晝仕,請出標信。傳曰,知道。
又以都摠府言啓曰,今日入直軍士,當爲中日習射,而賓廳講書相値,不得爲之之意,敢啓。傳曰,知道。
又以都摠府言啓曰,副摠管沈之溟,以武臣講書事,除標信,賓廳進去之意,敢啓。傳曰,知道。
金壽恒啓曰,留院公事十三度,而久未取稟,故敢啓。傳曰,持而入侍。
又啓曰,持公事入侍,命下矣,同副承旨李延年式暇,廳中仕進承旨五員,何承旨入侍乎?敢稟。傳曰,右副承旨外,竝入侍。
又啓曰,臺諫有闕,政事,依例取稟,而大政在明,不爲取稟之意,敢啓。傳曰,知道。
李殷相,以禮曹言啓曰,京畿監司鄭知和,以江水大漲,魚鮮難得,限水落間,以他可合之物代封事,狀啓,啓下本曹矣。卽今潦漲,無異往日,魚鮮難得,誠如狀啓內辭緣,雖甚未安,姑以他可合之物,代封進事,分付本道及該院,何如?傳曰,允。
金壽恒啓曰,副提學趙復陽,校理洪柱三·李敏敍,副校理金宇亨·李敏迪,副修撰安後說等,來詣請對矣,敢啓。傳曰,入侍。
兪瑒,以兵曹言啓曰,內三廳,乃武弁初授揀選之職也,在前令各其本廳,抄薦門地及爲人可合是任者,自本曹,或試藝,或講書,擇其被薦中最優者擬望,古例然也。曾在乙未年間,禁軍加設變通之時,以兩班武弁之不肯隷於禁軍之故,令內三廳,必以名屬禁軍者,抄薦除授事,定奪擧行,而兩班之可合內三廳者,多不能入格於禁軍取材。禁軍中,絶無可合於內三廳者,故丁酉年間,臣積曾忝本曹時,不得已定奪於榻前,略爲變通,被薦於內三廳者,不論取才入格與否,竝爲禁軍,口傳過一都試,得免才落者,擬望於內三廳。至於重來,則以其曾經禁軍之故,雖非時仕者,亦爲擬望矣,近年以來,則乏人尤甚,又不能遵守過一都試之規,被薦於內三廳者,講書則仍存前例,而取才則比之禁軍取才,稍減步數,定以六兩九十步,三矢中兩矢入格者,禁軍口傳後,旋卽擬望於內三廳,旣不及隨行於禁軍之列,則雖無入屬禁軍之實,亦是存羊之意,而此亦定奪於榻前者也。今此都目,內三廳之曾已有闕及仕滿應薦者,雖除却南行宣傳官,竝計參下武兼,則至於二十六員之多,而時仕禁軍中,則被薦者只三人,重來被薦者,亦只五人,此外十八人,則無路塡差。故臣等昨日,會坐于慕華館,聚會本廳被薦者,依近例,以六兩三矢九十步取才,則二矢以上入格者,纔十二人,而講書不通者一人,重來之不通者亦二人,許多闕員,將不得塡差者幾半,已極可慮,而入格之類,雖欲禁軍口傳後擬望,一自近日,禁軍額數定以六百七十缺有闕卽差,無一闕額,今玆取才之類,不得爲禁軍口傳後擬望,事勢尤極難處,何以爲之?敢稟。傳曰,以此入格之數,推移塡差於仕滿之闕,其餘,已有闕額之類,過大政後,更爲取才後塡差,可也,不可徒守定數之規,入格人等,竝付禁軍。
金壽恒,以吏曹言啓曰,都目大政,必有實郞廳然後開政,乃是流來古規也。本曹郞廳現存三員內,正郞南九萬,時未復命,李翊,褒貶居中,只有正郞金萬基,方在服制中,而成服已過。自前大政,政官有除服制進參之時,明日大政,正郞金萬基,使之進參,何如?傳曰,允。
執義吳斗寅,掌令宋時喆,持平李端錫啓曰,臣等以尹善道事,論列累月,兪音尙閟,竊未曉聖意之所在也。善道之姦情兇態,聖明之所洞燭也,當初幸賴日月之明,未售其陰慘之計,而論其罪狀,則貸死投北,亦云末減,有何一毫可恕·可疑之端,至施減等之典乎?年前圍籬之命,實出於深惡痛嫉之意,又有勿入審理之敎,而今乃竝論審理,還撤圍籬,其與前日之敎,一何相反,朝家擧措,豈容如是?自前討惡之典不嚴,則凶人無所懲懼,而其流之禍,終至於不可勝言,所關非細,公議益激。請還收罪人尹善道撤圍籬之命。黃瀗滿贓濫猾之罪,實國人之所共憤,而王法之所難貸者也。當初之特爲減死,其在朝家念功之道,蔑以加矣,終身編配,死於牖下,於渠亦云幸矣,至於放還其家,使之任便偃息,安有是理?況先朝屈法,只貸其性命,則到今全釋,亦豈先朝之本意哉?竊恐自此貪汚之徒,益無忌憚,而國家贓法,終至於廢而不行。請贓吏黃瀗還發配所。答曰,勿煩。
正言安縝啓曰,近來守令之厭避惡地,極力圖遞者,前後相繼,而黃州·晉州,尤甚謀避之地,故臣於再昨,以晉州牧使李奎老·黃州判官金炫文等,下考爻周,還任準期,兩道監司從重推考之意,論啓蒙允矣。卽伏聞都堂之坐,相臣以下諸議,皆以啓辭中,下考爻周,仍令還任等事,爲甚非云,臣不勝瞿然之至。臣於當初,得見褒貶第目,或以病勢沈痼,或以受由遲還,皆置下考,臣之愚意以爲,炫文病重,曾所未聞,奎老遲還,催促不難,而到任未久,竝皆貶黜,顯有圖避之跡,難免不公之責,故臣不量法例之當否,欲杜厭避之痼弊,乃敢率爾論啓矣。今聞廟議如此,臣何敢一刻晏然於臺職乎?請命罷斥臣職。答曰,勿辭。
兪瑒啓曰,臣承命馳進典獄署,點檢在囚罪人,則啓下囚人十四名,刑曹囚人四十四名,來關囚人十名,各司直囚十八名,刑曹拘留人六名,通計九十二名內,罪名稍涉重大者,不敢擧論。刑曹所囚奴莫立,以其兄應善,受價賣奴後,逃避不現之故,被囚,吏曹所囚私婢日化,以其上典鄭鐵明引屬留曹價布未及備納罪,被囚,司憲府所囚書吏李行點,以除下書吏姜己賢不告官員,私自許屬罪,被囚,本院所囚私奴梁戒先·一山·得蘭·鶴只,私婢一香·命介等,或以典醫監·惠民署久任次知,或以醫司貢物主人,以內局牛黃未納罪,被囚,刑曹拘留人私婢禮貞·香彔·愛香·還伊·春玉·玉禮等,或以次知,或以推閱,其中一人,無罪名拘留。上頂囚人九名,拘留人六名,卽爲放送,私奴尹卓,私婢貴香·景今等,以其上典決後仍執□捉不現之故,被囚,竝保放,其餘囚人,罪名各有輕重,而或有經年被囚,累次受刑者,滿獄號訴,有同鬼形,當聖上欽恤之日,不無滯獄抱冤之弊。請令各該司,從速處決。受刑罪囚,如是數多,月令醫官,所當不離救療,而稱以待令於刑曹坐起,不卽現身,事甚可駭。令攸司推治,如何?傳曰,依啓,其餘罪人,令各該司從速處決之意,申明分付,可也。
上御熙政堂。承旨持公事,玉堂請對入侍,都承旨金壽恒,左承旨韓震琦,右承旨李殷相,左副承旨鄭萬和,副提學趙復陽,校理洪柱三·李敏敍,副校理金宇亨·李敏迪·安後說,記事官趙遠期·崔致翁·李翊相。上曰,霪雨至此,水災必酷,民事極可慮也。金壽恒曰,今番雨勢之暴急,曾所未有,江水漲溢,亦甚於頃日之雨云,禾黍被災之慘,可以想矣。該曹必以未及秋節,不敢請行祈晴之祭,而自前水災如此之時,則雖未及秋節,亦行祈晴祭矣。上曰,令該曹稟處。又曰,頃因諫院啓辭,晉州牧使李奎老,黃州判官金炫文,下等爻周,仍授本職事,旣已允下矣。考績黜陟,乃是國家莫重之典,爻周下等,實是無前之規,且關後弊,事甚未安。兩邑守令,果有厭避之跡,則似當施以他罰矣。上曰,謀避守令,用罰前例,令該曹相考,稟處,下等爻周事勿施,可也。李殷相曰,癘疫之熾,近來尤甚,問于兩醫司,則方痛者其數,幾至五百人,前者雖已分給空石,而潦雨尙今不止,必多霑濕飢餓之患,若干空石及糧資,似當又爲題給矣。上曰,空石糧資,量給,可也。副提學趙復陽曰,東西活人署病人之外,至如私出幕者,亦有四千餘名,前者旣已數次給糧,而今當又爲題給矣。上曰,東西活人署病人,連給糧米,私出幕者,令該廳,量宜給糧。復陽曰,頃日水災之慘,京中可謂甚矣,而嶺南爲尤甚,忠淸道亦被其害,人之覆溺者多矣,極爲驚慘。近日之雨,道路斷絶,未聞外奇,而欲達區區憂慮之心,請對入來矣,國家不幸,始旱終澇,水災之應,皆以陰盛爲戒,豈不畏哉?加以癘氣遍滿,人之染死者無算,未知所以致此者,亦未知前頭復有何應,而天之警告,一至於此,豈非可憂之甚者乎?上曰,水災之慘,甚於旱災,覆沙之處,永不爲耕食之地云矣。李敏敍曰,陵谷變易處,亦云多矣。復陽曰,水災之年,高處田土,例有結實之望,而今年則以春旱之故,不能落種,亦無可望。上曰,嶺南之事,甚可悶也。今日之雨,不如去月之雨,而片時暴下,山水漲溢則過之矣。敏敍曰,今日暴雨,似非尋常之災,古人亦以大水爲深戒矣。復陽曰,自古論水災者,以君德而言,則目以內寵,以朝廷而言,則目以權臣,以今觀之,別無此等事,而朝廷氣象,日漸委靡,未知其故。敏敍曰,自上當宁以來,夙夜勵精,常懷憂懼之心,而近來例行經筵,亦爲久廢,方外物情,多以公事稽滯,爲憂。凡帝王之道,莫如勤政·懋學二事而已,當此無前之大災,當有大警動大變革之擧,策勵臣工,一心圖治,以爲應天之實矣。上曰,經筵,近以眼患,未免久廢。頃者二次召對之後,有添加之漸,以此停之,此後,雖不如常例開筵,亦當觀勢,頻頻爲之矣。敏敍曰,自古帝王之道,自强爲大,不進則退,萬事皆然,況於爲國乎?若不痛加振勵,難望修擧廢墜,自古委靡之習,實基亡國之禍,近日上下所當慮者,莫過於此矣。李敏迪曰,古人言災異,雖不言某事之致,而恐懼修省,有不敢數字缺臣雖不敢知某事所召,而一年之內,旱·澇相仍,驚心慘目,上下遑遑,危亂之兆,亦已著矣。內而當戒者女謁,外而當戒者陰邪,至於夷狄潢池之變,何可不慮?遇災而懼,祥桑雊雉,不害爲勃興之階,而悠悠泛泛,未有若今日之應天災者,上而不見警懼之實,下而猶踵泄泄之習。試以臺閣言之,自徐必遠上疏之後,不欲論其是非,見形避跡,乃至於此,臺閣雖謂之無一人擧職,不爲過矣。此小事也,而猶如此,若有大於此者,則從可知矣,然而此非獨臺諫之罪也,自上待臺諫,亦有未盡,自上以爲是,而臺諫以爲非,自上以爲非,而臺諫以爲是。爭是非於殿陛之間,未嘗遽施訑訑之色者,所以示優待之意,而激勸而成就之,不欲挫其氣也,今乃不然,諤諤之言,輒逆於耳,而過當之敎,比比有之,唯唯之習,勢所必至,而委靡之弊,豈可獨責於臺諫乎?上曰,委靡之習,雖曰由此,而近觀臺諫之所爲,亦有未盡是者。頃日有一臺官,召牌不進,而至以情勢難便,爲言,君臣分義,何敢乃爾?然則召牌,撞破不用,可也。敏迪曰,臣之所達,非謂此等事也,此等事,可謂未盡是矣,然而優而容之,乃是聖德前日之敎,無識二字,亦非待臺閣之道也。上曰,此輩,只思亟遞其職,而不知無識之出於其口也。趙復陽曰,言路開閉,繫國存亡,諫官雖有所失,不可不優待矣。上曰,此等事,如何處之,乃爲恰好耶?復陽曰,臣以爲,雖是其是者是之,非其非者非之,優容之道,每當在於其間也。上曰,自前召牌不進,固非一二,豈其盡有實病而然?未有顯然唱言,偃然不進若此者也,召牌不進,今爲臺諫圖遞之門路矣。敏敍曰,前日金堤堤堰之批,駭笑二字,實爲未安。若此些少之事,何可與臺諫,辨其曲直乎?敏迪曰,臣所達之意,欲令聖上於言動辭氣之間,發無不中,非謂置其是非而不論也。復陽曰,人君之道,固莫善於虛受,言可用則用之,不可用則置之,和顔色而受之,猶恐直言之不聞於耳。至小小是非,不必辨其曲直,則君臣上下,無否隔之患,若於此等小事,察察明其是非,屑屑辨其曲直,則言路漸至於壅塞,豈不大可懼哉?敏敍曰,人君若不恢河海之量,而廣開言路,則犯顔諫爭者,千百載乃有一人,故古來言直臣,必稱王魏,而太宗若不聽從,徵珪何敢苦口而爭乎?臣之所望,在於恢弘聖度,扶植直氣,使犯顔諫爭之臣,接數字缺復陽曰,舜好問而好察邇言,斯其爲舜,而後世稱之不已,此非可師可法者乎?敏敍曰,以近日之事,觀之,求言之敎旣下之後,寥寥言責,臣外更無一人指陳得失者,豈當今擧措盡合人心而然?自上亦當自反處也。復陽曰,宋徽宗時,有大水之災,李綱上疏,極言可防夷狄之禍,而終被黜斥,竟致亡國之患,宋仁宗時,亦遇水災,避殿減膳,蠲除民役,克盡消弭之道,而終底太平,惟此兩君,其遇水災,一也,徽宗以亡,仁宗以興,非天之降災有殊也,應之之道,有異故也。臣意以爲,今日修省之道,固當無所不用其極,而至如宋時烈·宋浚吉·尹文擧·李惟泰等處,諭以上來之意,兼詢弭災之策,宜矣,自上奮發志氣,振勵治道,亦待此等人上來之後,可以有爲矣。敏敍曰,頃日遇旱災之時,君臣上下,雖遑遑汲汲,而未有大警動·大變革之事,今玆水災之慘,又至於此,豈可晏然無所警懼,如前日乎?上曰,右贊成處,旣已下諭,疏批,亦以上來之意,懇懇言及,而未有幡然之意,予甚缺然,副提學所言,是矣,右贊成·前大司憲處,特爲下諭,兼詢所懷,尹文擧·李惟泰處,亦爲下諭,可也。復陽曰,自上因此大災,克盡修省,必待上來,與之圖治,則此數人,皆非果於忘世者,豈有終不上來之理乎?敏敍曰,立志,萬事之根柢,自上先定意向,使上下臣僚,四方瞻聆,灼然知上意之所欲爲然後,召此在野之賢,與共圖治,則夫安有不可回之勢乎?敏迪曰,臣旣已委靡之弊,仰陳於前,而復有所懷,不得不更達矣。諸宮家免稅結數,戶曹旣已磨鍊,備局亦爲議定,而時無處分公事,臣恐此事,近於親愛之辟也。上曰,免稅等事,後日登對時,欲爲面定,至於各道鹽盆·漁箭等事,以更爲査考之故,時無發落矣。復陽曰,諸宮免稅,以祖宗朝職田之數,準之,踰越太甚,亦有至於千結者,畿邑田結之數,若至如此之多,爲饒邑矣。上曰,參酌商議,定其免稅,似未晩也。復陽曰,自前遇災之時,例有恤獄之擧,頃者雖經審理,或不無抱冤之人,京獄輕囚,似當放釋,而外方罪囚,亦令該道速爲疏決啓聞,宜矣。上曰,各道監司處,以此意下諭,可也。敏迪曰,當此酷熱霖雨之時,典獄罪囚所處獄間,尤甚頹圮之處,合有修葺之擧。復陽曰,輕囚·重囚,不宜混置一處,添造數三間,分置,似當矣。上曰,令該曹修補其頹破處,俾無傷死之患,添造若干間,輕重罪囚,亦爲區別分置,可也。復陽曰,自前魯山·燕山兩墓,或有致祭之時,當此遇災之日,似當缺上曰,魯山墓致祭,固知之矣,燕山墓,亦有致祭之時耶?復陽曰,曾在先朝,亦爲別遣禮官致祭矣。上曰,令禮官詳考,稟處。上謂李殷相曰,右贊成·前大司憲處,遣史官下諭事及尹·李兩人處,亦爲下諭事,纔已言及矣,承旨已諭予意耶?殷相曰,退出之後,當以下諭之意,構草以啓矣。金壽恒曰,自前如此盛暑,例有京獄摘奸,疏決輕囚之事,敢稟。上曰,典獄摘奸,輕囚放釋。以上燼餘
上在昌德宮。停常參·經筵。
巳時,太白見於午地。
有都目大政。
吏批,判書洪命夏進,參判李尙眞在外,參議兪棨進,都承旨金壽恒進。
兵批,判書許積進,參判柳赫然進,參議洪處大進,參知元萬石進,左副承旨鄭萬和進。
吏批啓曰,今都目政,各岐仕滿應遷者,相避及未準朔監察·義禁府都事·各司久任官員時推人員,竝擬,何如?傳曰,允。
又啓曰,吉州牧使今當差出,而文臣堂上中,除老病·有故·有老親人,則擬望之人乏少,文臣正三品堂下中,曾經侍從及時任臺諫,竝擬,何如?傳曰,允。
兵批啓曰,慶尙右兵使今當差出,而擬望之人乏少,他道水使竝擬,何如?傳曰,允。
吏批啓曰,慶尙監司瓜滿,其代,今當差出,而擬望之人乏少,承旨及守令中可合人,竝擬,何如?傳曰,允。
傳于李殷相曰,前後扈從有功勞人·戰亡·淸白吏子孫,各別收用事,言于兩銓。
吏批啓曰,綱常罪人申一生,乃天安郡胎生人也,旣已承服正刑,依律文,天安郡守降爲縣監,郡守柳頲罷黜,何如?傳曰,允。
以宣傳官望單子,傳于兵批曰,忠臣子孫,則雖不經禁軍,直爲擬望於內三廳耶?回啓曰,金應河孫金世龜,前日有特命收用,去二月都目政,已擬於宣傳官,故雖未經禁軍,今番又爲擬望矣。傳曰,如此事,則變通後擧行,可也。
兵批啓曰,水原大儻各三名進告捕捉人前僉使崔宗斗,出身崔壽溟等,加階事判下,未及下批之際,府使姜瑜因筵臣啓辭,還收其賞加,故崔宗斗等加資,尙未擧行,而姜瑜,則以罪人徑斃之故,雖收其賞加,大儻捕捉之崔宗斗等,則似當依前判下施行,何以爲之?敢稟。傳曰,依前判付施行。
兵批啓曰,再昨臣等,會坐于慕華館,招致各岐仕滿及久任應遷之類,察其身言之時,仕滿部將方日省,稱病不進,所當依吏曹規例汰去,而以其勤苦積仕之故,雖不汰去,今都目,勿爲遷轉事,臣等相議定奪,而臣積紛撓中,未及通於吏批,以致吏批循例擬望於司畜署別提,至於受點,實由臣積昏不覺察之致,不勝惶恐,而方日省,則不可許出六品,方日省別提則改正,姑爲仍直本任,何如?傳曰,允。
兵批啓曰,前僉使崔宗斗,出身崔壽溟,前經歷尹時達,前萬戶金實,以捕賊之功,有加資之命,而今此四人,雖已資窮,俱未經準職,何以爲之?敢稟。傳曰,特陞堂上。
吏批啓曰,今六月二十日承旨持公事入侍時,都承旨金壽恒所啓,頃因諫院啓辭,晉州牧使李奎老,黃州判官金炫文下等爻周,仍授本任事,旣已允下矣。考績黜陟,乃是國家莫重之典,爻周下等,實是無前之規,且關後弊,事甚未安,兩邑守令,果有謀避之跡,則似當施以他罰矣。上曰,謀避守令,用罰前例,令該曹相考稟處,下等爻周事,則勿施可也事,傳敎矣。守令之謀避,惡地用罰,在仁祖朝初,則定配於本邑,而厥後朝家,慮有民弊,復令定配於隣邑。且於先朝,亦有準期不敍,還除外任之時,此則隨其罪犯輕重,或定配,或準期不敍。今此晉州牧使李奎老,黃州判官金炫文等有病之說,近雖傳播,不無圖遞之跡,似當參酌施罰,而自下不敢擅便,上裁,何如?傳曰,以準期不敍還除外任之規,施之,可也。
以宋浚吉爲大司憲,姜栢年爲禮曹參議,沈攸爲兵曹正郞,姜瑜爲刑曹參議,柳命才爲瓦署別提,崔世慶爲內資直長,李亨千爲慈仁縣監,柳挺輝爲沃溝縣監,愼亨胤爲洪原縣監,洪柱三爲醴泉郡守,尹抃爲洪陽縣監,鄭基豐爲西原縣監,任翰伯爲吉州牧使,宋國藎爲引儀,權是經爲砥平縣監,李弘猷爲龍潭縣監,權德徽爲三登縣監,趙相周爲樂安郡守,金斗翼爲學正,李煿爲學正,李東相爲昌城府使,安宗悌爲康翎縣監,姜栢年爲黃海監司,朴世模爲京畿監司,柳志立爲定平府使,金命說爲鏡城判官,鄭岐壽爲司甕直長,羅八紀爲濟州判官,柳天三爲監察,鄭知和爲右尹,李斗煥爲引儀,李翊爲通津縣監,兪槮爲義禁府都事,成熙績爲司議,趙見素爲監察,任座爲司藝,張鍵爲監察,李昌炫爲居山察訪,趙胤錫爲禮曹參議,洪璡爲義盈庫直長,張萬雄爲禮賓別提,沈之瀗爲內贍奉事,全東屹爲中和府使,尹遇丁爲工曹佐郞,具益昌爲義盈庫主簿,李有相爲修撰,尹世任爲濟用正,沈榥爲宗簿正,金宗一爲司䆃正,尹絳爲掌樂提調,宋時燾爲長興庫主簿,安時翊爲造紙署別提,辛晅爲司宰主簿,許堉爲司贍奉事,李垕爲司成,李爲尙瑞直長,洪淨爲尙瑞副直長,許欽爲監察,柳命才爲司評,鄭始昌爲義禁府都事,方日省爲司畜別提,趙襑爲掌苑別提,李爲司圃別提,任應宗爲東部主簿,李益輝爲司䆃主簿,李翮爲宗廟副奉事,韓爲軍器僉正,李復一爲左水運判官,具翧爲軍器主簿,李漢桂爲北部主簿,丁爰相爲引儀,李炯爲歸厚別提,姜飜爲瓦署別提,李克明爲假引儀,李翼老爲直講,李尙彦爲工曹佐郞,李厚先爲黃州判官,鄭始成爲晉州牧使,南九萬爲兼東學敎授,吳始壽爲校理,金光烒爲義禁府都事,任湜爲禮賓主簿,鄭昌徵爲工曹正郞,李端夏爲正言,鄭知和爲瓦署提調,南龍翼爲知義禁,全尙文爲兼引儀,全汝翰爲司畜別提,李恢爲天安縣監,蘇斗山爲兵曹正郞,安應龜爲順陵參奉,姜恰爲省峴察訪,金紐爲童蒙敎官,閔蓍重·李元龜爲典設別檢,金震粹爲內侍敎官,金鍵爲英陵參奉,南聖薰·李顒爲氷庫別檢,李恒爲孝陵參奉,金棐爲西部參奉,鄭萬和爲慶尙監司,趙嘉錫爲檢閱,洪處亮爲江原監司,權大運爲承旨,朴忠基爲順陵參奉,玄禹績爲假引儀,尹深·金韶夏爲典籍,權迪爲兼南學敎授,全洽爲安德文敎養官,李煿爲奉常奉事,任翰伯加通政。
兵批,以吳竣爲判中樞,權坽爲曹司衛將,李壽昌爲慶尙右兵使,鄭基豐·金汝溫爲五衛將,金重明爲訓鍊副正,尹墺爲都摠經歷,朴晟爲訓鍊僉正,河羲圖爲訓鍊判官,孔尙廉爲武兼,李濂爲晉州監牧官,申弘棹爲順天監牧官,李惟禎爲龍缺吳爲四山監役,尹天賚爲訓鍊都正,朴長卿爲都摠都事,權岦爲興陽監牧官,柳苾爲海州監牧官,林大樴爲鐵山監牧官,李以建爲武兼,金後天爲都摠都事,全仁男爲忠翊衛將,具鑽·許興善爲忠翊衛將,尹起商爲宣傳官,鄭知和爲同知,任之翰爲訓鍊主簿,李百熙爲舒川萬戶,申命全爲都摠經歷,金起英爲加背梁萬戶,白弘性爲安興僉使,崔定·柳徽爲宣傳官,李星文·黃惟厚爲守門將,柳俊昌爲副護軍,李元老爲副摠管,元成集爲同知,鄭知和爲副摠管,金萬雄爲甘浦萬戶,奇慶遇爲開雲浦萬戶,鄭俠爲安骨浦萬戶,鄭時凝爲黔毛浦萬戶,洪處尹爲僉知,趙師錫爲副司正,金弘振爲副司果,朴長卿爲都摠管,尹絳爲判中樞,尹順之爲知中樞,朴信圭爲文兼,宋昌爲文兼,禹光績爲訓鍊判官,金尙澄爲武兼,趙襑爲武兼,金伸·金尙潤爲缺金重鳴爲部將,李益亨爲北虞候,崔晩得爲南虞候,具仁墅爲惠山僉使,朴任龍爲月串僉使,鄭槳爲武兼,金善鳴爲部將,方世健爲守門將,尹聖擧爲高嶺僉使,尹墺爲慶尙右兵虞候,白如圭爲部將,鄭汝翰爲宣傳官,景時煥爲守門將,柳俊昌爲五衛將,李薈爲慶德假衛將,禹光績爲別害僉使,全發英爲景福假衛將,任之翰爲訓鍊判官,慶一會爲都摠經歷,金後益爲西北萬戶,韓光緝爲守門將,尹昌元爲部將,崔宗斗·崔壽溟·尹時達·金實加折衝,田得雨爲玉連萬戶,韓義虎爲神方仇非萬戶,張晛爲梨津萬戶,李承吉爲鉢浦萬戶,孟官正爲包伊萬戶,姜瓊立爲訓鍊主簿,尹後淵爲武兼,任聖任爲訓鍊主簿,元讓山爲乶下僉使,河羲圖爲高山里僉使,李謝鎭爲內禁衛將,具翧爲都摠都事,朴元彬爲助羅浦萬戶,趙塤爲副護軍,安必勃爲守門將,李廷奭爲龜山召募別將,朴相亮爲菁川召募別將,柳晟爲鷹牌頭,閔熙·李弘淵爲僉知,趙時一爲訓鍊判官,柳慶昌·曺漢英·睦兼善·李謝鎭·徐尙卨·柳檉·金德逸·崔宗斗·崔壽溟·尹時達·金實爲副護軍,宋昌·朴信圭·鄭槳·孔尙廉·金尙澄·崔壁爲武兼,鄭在爲金烏別將。權管秩,三千金鍵,黃柘坡尹起淵,大坡兒林義敏,楸仇非韓相稷,山羊會崔澤龍,乫軒張汝翼,代登浦金水明,登公仇非崔成立,黃土岐伊金時亮。
右副承旨兪瑒啓曰,事變假注書趙師錫,時無職名,付軍職,冠帶常仕,何如?傳曰,允。
李殷相,以司饔院官員,以都提調意啓曰,卽者鷹牌頭李時一·吳道南等牒呈內,供上生雉,專責於外方鷹師,而近因雨下水漲,道路阻塞,日次鷹師,切不上來,京中家養之雉,已盡無餘,勢將闕供,事極渴悶,願爲入啓,依前例代封云。臣等取考謄錄,如此水漲之時,則果有活鷄代封之規,限數日,合有變通之擧,而莫重御供,自下不敢擅便,惶恐敢稟。傳曰,依例爲之。
以金載顯爲假注書。
李殷相,以禮曹言啓曰,今月二十四日,乃是立秋節。還御正殿,復常膳·擊鼓等事,當依前例擧行,而但立秋時刻,在於同日亥正三刻,至二十五日缺之,以此分付各該司,何如?傳曰,允。
執義吳斗寅,掌令宋時喆,持平李端錫啓曰,臣等以尹善道事,論列累月,兪音尙閟,竊未曉聖意之所在也。善道之奸情兇態,聖明之所洞燭也,當初幸賴日月之明,未售其陰慘之計,而論其罪狀,則貸死投北,亦云末減,有何一毫可恕可疑之端,而至施減等之典乎?年前圍籬之命,實出於深惡痛嫉之意,又有勿入審理之敎,而今乃竝論審理,還撤圍籬,其與前日之敎,一何相反,朝家擧措,豈容如是?自古討惡之典不嚴,則兇人無所懲懼,而其流之禍,終至於不可勝言,所關非細,公議益激,不得請則決不可止。請還收罪人尹善道撤圍籬之命。黃瀗滿贓濫猾之罪,實國人之所共憤,而王法之所難貸者也。當初之特爲減死,其在朝家念功之道,蔑以加矣,終身編配,死於牖下,於渠亦云幸矣,至於放還其家,任便息偃,自同平常之人,安有是理?況先朝屈法,只貸其性命,則到今全釋,亦豈先朝之本意哉?竊恐貪汚之徒,益無所忌憚,而國家贓法,終至於廢而不行。請贓吏黃瀗還發配所。答曰,亟停勿煩。
持平李端錫啓曰,臣卽以傳啓事,來詣臺廳,聽批之後,始聞昨日玉堂入侍時說話,則以近日臺官呈辭引入,峻加譏斥云,臣忝叨本職之後,果有情勢之難便。且緣臣病,冒呈辭單,而其時適以三省推鞫,召牌繼降,分義所在,不得不出肅,而旣呈長單之後,則譏斥之來,臣實難免,不卽聞知,今始自列,臣之所失,至此尤大,何敢晏然在職?請命遞斥臣職。
執義吳斗寅啓曰,無似如臣,復叨匪據,情勢狼狽,身病且重,不得不冒呈辭單,見阻政院,亦不敢一向退伏,黽勉出謝矣,卽伏見同僚引避之辭,則儒臣之譏斥,臣亦難免,何敢晏然仍冒?請命遞斥臣職。答曰,勿辭。
行大司諫金徽啓曰,臣卽聞以忠淸監司洪陽糴穀事狀啓,備局回啓中,有上年六月分付,不卽査啓云云等語云,而原啓,臣時未得見,未詳其曲折,而言之待罪湖西,在於上年冬,雖旋卽見罷,而不能趁速査啓之罪,臣亦有之,何敢以日淺自解乎?且臣頃於就職之日,同僚有故,前啓不得連傳,而姑停書出,頓然忘却,遂令置之不啓不停之中,臣之不察,於是爲大,不可以處置請出,而晏然而已,故旋投長單,冀蒙恩遞,累阻政院,未得上徹,則又不當以此每每煩瀆,玆敢冒出行公屬耳。伏聞玉堂之臣,深斥近日臺臣呈告紛擾之弊於筵中,而謂由於徐必遠之疏,辭意頗峻云。臣於此論,嫌不敢可否,已陳於前日避辭中,則臣之呈告,不係於必遠之疏,人孰不知,而若不問事勢之如何,只以呈告爲言,則臣亦有失,以此以彼,俱難冒據。請命遞斥臣職。答曰,勿辭。
李延年啓曰,持平李端錫,執義吳斗寅,大司諫金徽,再啓煩瀆,退待物論矣。傳曰,知道。
李延年,以禮曹言啓曰,今六月二十日承旨持公事入侍及玉堂請對時,上曰,霪雨至此,水災必酷,民事極可慮也。都承旨金壽恒曰,今番雨勢之暴急,曾所未有,江水漲溢,亦甚於頃日之雨云,禾稼被災,可以想矣。該曹必以未及秋節,不敢請行祈晴之祭,而自前水災如此之時,則雖未及秋節,亦有祈晴之例矣。上曰,令該曹稟處事,傳敎矣,近日霪霖不止,遠近水災之慘,不言可想。憂念之心,不能少弛,而秪以夏令未盡,徑請說禜,爲未安,等侍多時矣,自昨忽已開霽,卽今則似無祈晴之事,姑觀前頭雨暘,更爲稟處,何如?傳曰,允。
左議政元斗杓六度呈辭,傳于李殷相曰,安心調理。
李延年,以禮曹言啓曰,今六月二十日玉堂請對時,副提學趙復陽所啓,自前遇災之日,魯山·燕山之墓,有致祭之擧,曾在先朝,亦爲別遣禮官,致祭矣。上曰,令禮官詳考稟處事,傳敎矣。魯山墓,則中廟朝,遣左承旨申鏛致祭,宣廟朝丙子年,遣假承旨柳塤致祭,越六年辛巳,改封墓立石,遣右副承旨李海壽祭之,越二十二年癸卯,又遣右副承旨鄭㷤祭之,先朝癸巳秋,臣佐明,亦以禮官,承命往祭而來,累朝盛德之事,在今日遵行,實爲合當,不特爲遇災而擧此典也。至於燕山墓,則在中廟朝,遣承旨李自華一祭而止,其後則不擧,至於癸巳,祭魯山墓時,因大臣收議,遣禮官,一體賜祭矣,敢啓。傳曰,魯山之墓,旣有節祭,當此大水,遣官致祭,似無所妨矣。且燕山之墓,旣無自朝家設祭之規,則遇災而後必祭於燕山當否,議數字缺
夜一更,流星,出王良星上,入織女星下,狀如鉢,尾長五六尺許,色赤,光照地。三更,蒼白雲一道如氣,起自乾方,直指巽方,長可十餘丈,廣可尺餘,漸進巽方,良久乃滅。
大司成徐必遠疏曰,伏以,近日朝著之紛紜,實由臣言,臣憂惶悶蹙,一味退伏,卽伏見領府事臣李景奭三疏,臣驚駭錯愕,置身無地。臣褊性莫化,妄觸時諱,滄浪自取,內訟不暇,而第其疏辭,至曰直以官高,億而斥之,顯然以臣爲知其無與而造言構誣者然。雖在卑賤之人,亦不可造言而橫加,而況於大臣之尊重乎?今欲無辭服罪,甘爲陷人之歸,則本情有不然,今欲粗陳一二,有如辨明之爲,則事體有不敢,百爾商量,未得其宜。旋自伏念,君父之前,旣發言端,則惟當畢其辭說,以俟裁處,亦何敢一前一却,乍露乍隱,反爲彼此不及之人哉?玆敢冒死,略陳梗槪,閭巷流傳之說,元非士夫可信之言,信之猶不可,而況於告君乎?去冬弘錄時,某相公,爲某人宣力之說,卽閭巷流傳之言。臣雖無似,亦知其輕信之不可,上達之不可,而第臣之聞而信之,發於前疏者,亦自有由,何也?臣聞崔攸之,曾於丙子冬,入南漢圍城之中,得拜洗馬之職,及昭顯世子北行之際,被抄於從行中,則攸之稱有老母,號訴於備局,遂得免焉,而其高聲發惡之狀,其時目見者,無不憤惋。其後攸之登第,議薦史局之時,竟以此被論,而其論適出於與攸之異色之人,故伸救之者,皆歸之黨論,及其與攸之同色而目見其事者,立證而痛斥之然後,其論乃息。臣常以爲,南漢當日之變,卽臣子效命之秋,凡有職名者,雖不能挺身自願,何忍爲宮官而圖免於被抄之後乎?斷非人理所可爲之事,歲月旣久之後,人言漸息,援引力重,雖得冒據兩司,至於玉堂極選,斷然不可也。臣又聞李景奭,當攸之史薦被論之日,極力救解於筵中,又責同色而立證者曰,以令公之言,攸之當爲棄人,此何事耶云,至今有傳言者矣。臣常以爲,其人雖可愛,旣有所失,則親厚之間,雖不能擔當而力斥,至於汲汲圖解,斷非公心之發也。臣於兩臣事,耳聞而心評者,自前如此,故去冬聞言之時,果爲輕信私自,以爲旣於往者,入而告君父,出而責私交,其爲攸之地者,可謂至矣。苟有愛數字缺昔重而今輕,前厚而後薄,人之云云,斷可信也,此所以發於前日之疏也。以此言之,則臣之前日之言,實非白地構揑,而今見其疏,臣果有罪,何也?李景奭,三朝舊臣,年迫七十,厚德重望,無出其右,其所以自待者,何如耶?如有一毫干涉之事,則雖不能引咎自首,甘心伏罪,亦何至連章累疏,重言複言而不知止乎?大官·小官,體面自別,雖以目見之事,彼若曰我無是也,則小官之道,固不能斥以必然。況臣所言,非得於目見,出於傳聞,則臣何敢自以爲是,歸曲於彼乎?誣陷之罪,臣願自當,且姻婭與連家,實非混施之文字,而緣臣誤下,致爲執言之端,則其中所謂不可如是謬戾云者,極是而至當矣。臣一擧而兩失,罪安可逃?至其末端自悼處數句說話,其是非當否,自有能辨之者,臣姑置之,臣負罪旣如彼,蒙辱又如此,將何顔面,更事君父,將何顔面,更立人世,將何顔面,更見僚友,將何顔面,更對吏胥?不治臣罪,讒口不息,不斥臣身,朝著不淸。伏乞聖慈,亟削臣職,仍賜斥黜,千萬幸甚。臣無任崩迫屛營之至,謹昧死以聞。答曰,省疏具悉。爾其勿辭察職。
行護軍宋浚吉疏曰,伏以臣於日者,伏承聖批,委曲懇惻,有逾尋常,褫臣憲職,仍令臣從速赴召者,臣誠惶感,無地自容。且讀聖諭,至有予心鬱鬱,大有所失等敎,臣於是尤不勝涕淚之交頤。以臣之故,使聖心不寧,至形於筆札文字之間者,乃至於此,臣雖粉身湛宗,又何以謝贖其罪?其欲趁承嚴命,以申情義,豈有窮已?顧臣衰病益甚,氣血益耗,兩目花昏,僅辨白黑,兩脚麻痺,行庭用扶,居常懍懍,若不保朝暮,以此精力,豈望出戶外一步地,以爲生行死歸之計耶?最是兼帶諸銜,尙在肩上,殿最之際,或有緣臣而退期者,以此惶悚,益無所容。懇乞聖慈,憐臣疾病垂盡之狀,將臣所帶社稷署·掌樂院·成均館祭酒等任,亟令遞去,俾臣得以安意待盡,公私不勝幸甚。臣無任瞻天望聖激切祈懇之至,謹昧死以聞。答曰,省疏具悉卿懇。纔付予意於史官之諭,復何多誥?卿其體予至懷,亟改遐心,從速幡然上來,以扶危危之國勢,以補寡昧之不逮。
前府使朴弘竬疏曰,伏以臣本賤武,幸通仕路,累忝非分之職,濫廁堂上之列,天恩罔極,恒懷隕結之誠,而庸拙才疎,最居人下,報效無路,罪合萬死,不敢容喙於覆載之間。及至今日,天怒於上,星光晝見,地怒於下,變怪百出,連年凶荒,前古所無,民命將絶,殿下畏天之怒,恐懼修省,下求言之敎,奉讀嗚咽,不覺感淚自零,敢達芻蕘之言,伏願殿下垂察焉。自古未有捨本治末,以保國家之君也。民者,國之本也,而今世之民,恒居有恒産者鮮小,一二年作農,官家依例欲徵賦稅,則輒爲移居,謀避厥役,爲字牧之人,無可禁抑之策,其何能均一賦役乎?其中安土重遷者,則非但本官之侵役,萃於一身,生子胎髮未燥,監·兵營及京上司,潛隱定役,一女之子,雖或四五,皆未滿十歲之兒,一時督納價布,則饑饉赤脫之民,左提右挈,負抱乳兒,來訴於官庭,而爲守令者,答以無可奈何,則夫妻慟哭呼天之狀,慘不忍見,一婦含冤,足傷和氣,況其麗不億者乎?數字缺恐由於此也。詩曰,天生烝民,有物有則。號牌,乃是爲國缺之本,而總綱領,烝民之法則也。上自三公,下至公·私賤,有役之人,一從戶籍之數,先自號牌,而無身役閑丁,每歲只捧一疋木,以補未及充定軍保之價,而過三年後,業儒之人則講書,業武之人則試射,施以三令五申之法。才落之人,勿爲卽定軍役,每年只徵一疋木,以補闕額軍保之價,而再次見落然後,以定相當之役,則士·農·工·商,各自勤業,有恒産·恒心,無惰其四肢。遊衣·遊食,謀避身役,散之四方,一族侵責之患,則家給人足,無騷屑之端,軍額自然充定,民和於下,則天應於上矣。孟子謂滕臣畢戰曰,夫仁政,必自經界始,經界不正,井地不均,五穀不平。非但聖訓如此,國家先施量田之法於三南,則武斷鄕曲之類,恐其發覺結卜欺隱之跡,有言令不便者,量田旣畢,賦役均一,則萬口一談,皆稱良法,而不爲量田,他道之民,則有奚爲後我之歎,民之憔悴,田結不均之狀,槪可想矣。豪强之人,則一日耕田,只以一二卜懸錄,而貧賤之民,則一日耕田,多至二十餘卜,而每年敬差官之行,例不自覺加起之結卜,則書員等,視其賂物之多少而加減,故必加於貧寒無告之民,此民之至冤極痛處也。若使剛明守令,親執量田之籌,而勿爲委之於下吏書員之手,則民無虛費賂物之弊,亦無不均之歎,而小邑則一二朔內,可以皆量田,而或云以年凶爲嫌,此正求三年之艾,而不知民願之甚者也。一依三南量田時事目,畢量之後,轉報上司,則發遣御史,抽栍字數改量,而如有一毫循私之邑,則守令·鄕所·監官·色吏等,從輕重科罪事,申明行會,則必無犯法自陷於罪網之地,而庶無可欺之方矣。大槪,下三道一等之畓,一斗之種,所出六七石,雖五六等畓,一斗之種,亦出二三石之穀。京畿等道,則絶無一等之地,皆是五六等之地,故雖或糞其畓,而有水之處,一斗之種,不過出二石之穀,不爲詳察地之肥瘠高下等品,而與下三道,一視定卜賦役,則民之呼冤,如水益深。墾耕之地,無一畝漏落,則田結收稅之數,必倍於前,而國無匱乏之患,太倉之穀盈滿,則數字缺祖宗朝所載頒祿之制,以遵先聖厚祿之訓,以缺之本,近歲凶荒,飢饉流離之狀,固不足仰達,而雖是大夫祿,不足以代其耕,不足以事父母畜妻子,饑寒逼身,不顧廉恥,丐乞於列邑,故爲守令者,不得不浚民膏血,以爲責應之地,生民之憔悴,勢所然也。忠臣·孝子之子孫,有流離丐乞,不得奉祀者,竊恐有乖於崇德象賢之道也。列聖先王,法唐虞卑宮室惡衣服,而恐有苗裔奢侈之端,大小臣民家舍之間數,衣服之升品定式,以載法典,故宣祖大王,未有造給過制之家,衣服亦尙儉約升麤,而常着有手澤弊衣一件,賜給義昌君,則義昌君,敬誡于內,以爲自家臨終時斂襲之衣,故一如遺言,則大小吊客,莫不流涕曰,聖德如此,故臨御四十年,未有凶荒之歲云,天時之感應,人事之悅服,亦已見矣。上行下效,捷於影響,若有作奸犯科,及爲忠善者,刑上究,賞下流,如唐虞擧八元定四罪,而天下咸服,則孰敢不正?禁令條件,遵祖宗成憲,而大小臣民,京外家舍,自三十年以後過制者,令所居官,摘發撤毁,材瓦和賣,以補公用,遣近侍,如有犯科者,官吏竝爲定罪,則必無庇護欺詐之端。破家亡國,恒於奢,故崇禎皇帝,玳瑁爲楹,奢侈無禁,嬖孼用事,以致於陷沒宗社,灰燼臺榭,天鑑孔昭,此正人君恐懼戒愼處也。我國壤地雖滕,山高水麗,號爲高麗,而山岳之靈,鍾出人才,大賢名儒,世不乏絶,文章侔擬中華。法令嚴明,文武將相,各盡蹇蹇之道,戮力于內外,故雖以唐太宗之兵威,見挫而退。至於麗末,荒淫酒色,奢侈遊宴,嬖幸用事之後,南倭北狄,年年侵伐,尙能禦侮,未有如丙子被兵之慘。將相英雄,古今無異,丙子年,則不能擇將之致也。孔子曰,賢人敎民,七年可以卽戎矣,以不敎民戰,是謂棄之。孟子曰,不敎民而用之,謂之殃民,殃民者,不容於堯·舜之世,兵家有君不擇將,以其將與敵,將不知卒,以其卒與敵,好戰必亡。天下雖安,忘戰必危,故三代之君,有春振旅·秋治兵·冬蒐之,鍊士卒豫付,如手足之捍頭目數字缺之捷,我國亦遵周法,設都護·鎭管·僉節制使之例,缺統率郡縣,鍊習於農隙之時,恩威竝行,將之視卒,如赤子,卒之事將,如嚴父,故所向無敵,太平二百年。文恬武嬉,日漸解弛,有賊起發,則朝拜將,夕出師,素無將卒法令恩威之施,無異驅群羊,格猛虎,此所謂以卒與敵也。受國厚恩廉恥之臣,自取其義,以死報國,亦有望風奔潰,背國偸生,得保首領,均是臣子,死或輕於鴻毛,或重於泰山,此皆由於人主不能致察賢否,委之重任而然也。爲將僨事,則誅及父母妻子,故以進死爲榮,而將任不限年月,以滅賊爲期,今則鎭管,皆差文·南,而若有警報,則改差以武。營將亦限年月,何知士卒勇怯强弱智愚而用之,未有同甘苦投醪之澤,卒何有死長之心乎?文·南·武中,曾爲守令,治績最著,有牧民禦衆才之人,擇差營將,以兼本倅,挈家不限年月,敎訓成效,然後移拜監·兵使,或移拜他營將,而監·兵使,亦兼本倅挈家如兩界,而依古例,復設判官,使掌民役,而軍務專責大將,則無旅進旅退姑息之政,以振頹綱,則軍法自然嚴明矣。兵家云,有敢死卒三千,橫行天下,今之一營之卒,非特三千,轉弱爲强,專在於一時將之智·仁·勇矣。古之欲爲筮仕立身之人,學書不成則學弓,學弓不成則蔭官,故公卿之子,率多操弓發身,亦許淸要,而法典,沿邊守令,兵曹同議除授云者,以武弁,在兵曹堂上之列,必知儕輩賢才而薦,故宣祖大王朝,南彦純長忝銀臺·兩銓,以備顧問兵務。今則非徒不許三曹郞官,一道許多守令中,只有武臣三四人,而若有攀緣仕路之勢,則雖幼學,職至三四品,故門閥子弟,則無一人操弓者。仕路一變,有損於用武之典,而當今宿德家世之將,只數三人,死後,則恐乏代領之將也。取得武士,莫如大科,故宣祖大王朝,累設歇科,乃得一代之名將,而武臣等,有卒成千載之勳業,功存社稷,此已行之驗也。行會八道,武藝四技中,二技入格,則三經·四書中,二書從自願,武經七書臨講,粗以上取之數字缺三技入格者,則四書中一書,武經一書,從自願臨講,粗以上取之,優定初試之數,而咸聚京中,復試以初試之規,則可得文武備具之才,以爲陰雨之備矣。世道人心,日漸巧詐,私賤之背主投入諸上司及各驛之弊,未有甚於此時。身死已久三四代祖母之名,假稱某驛舊遠逃亡婢子,而符同下吏,退計年月,追錄於公家奴婢案,遐方殘迷之民,不得仰辨,只自叩胸呼冤,此亦感傷和氣之一端也。依祖宗朝限年勿受理之典,俾無叛主綱常之變,十年間則山川變易,海曲有浦落泥生,可以作畓處,以生道役民,則雖勞,必不至於怨呼,亦有癸亥年以後逆家田畓屬於諸上司,而至於忠勳府,則元勳大臣,盡爲卒逝,時存勳臣數少,似無用道之廣,他日不無下吏肥己之資。如此田畓等處,賜給於無田畓公主,而卽今立案處,則民之原田相雜,勢將難保,率土之濱,莫非赤子,以施一視同仁之澤,下令禁抑,俾無流離呼冤之端。村民作家之地,必擇享吉處,而祖上舊遠之基,則不忍移居,況太祖大王開國初,聿臨胥宇之基乎?其時侍從之臣,皆是五百年應世大賢之人,其於地理之妙,必不異於先賢之知,而參酌定基。伏願殿下,撤毁一離宮,移造景福宮,勿使宏壯過大,法唐虞宮室,而給僧徒度牒赴役,京上司·內需司及監·兵·水使所儲米·布,以爲工匠募軍糧資,則不日成之矣。上奉慈殿,安享太平,無惟疾之憂,下使兆民,無流離飢餒之患,則此宗社千萬世無疆之福也。殿下卽位以來,未聞政令之大段過失,而天怒益甚,無乃敬大臣體群臣之道,情義未孚,不好〈廷〉臣,其所受敎,只行文具,有拒諫之失而然耶?孔子曰,修己以安百姓。伏願殿下,以堯·舜之道,爲修己之資,非堯·舜之道,勿爲發號施令於大小政務之間,以湯之六事,責於己,而思所以獲罪于天,降此慘痛旱災之由,有則改之,無則加勉,私慾凈盡,則天必回怒爲慈矣。孟子曰,遵先王之法而過者,未之有也,一遵法典,則民無呼冤,年豐時和,雨順風調,指日可望矣。臣世受國恩,不勝犬馬之情,敢進愚狂之辭,無任惶恐屛營之至,謹昧死以聞。答曰,省疏具悉。嘉爾爲國之誠,所陳之辭,其令攸司議處焉。啓下備邊司,備邊司啓目,粘連啓下是白有亦,朴弘竬,以武臣應旨陳疏,其說縷縷,皆是今日中外之所共言者,其意可尙是白在果,號牌·量田,非不知可行,而卽今事勢,有難輕擧是白乎旀,服用之奢侈,第宅之踰制,爲今之痼弊。惟在聖上躬行導率,而令有司,申嚴禁條,俾無如前之弊爲白乎旀,目今人物眇然,以武以文,俱有才難之歎,擇將久任,歷試責效,在所不已,而苟不得人,難行此法是白乎旀,不專武技,講書廣取,則可得調用之人,不待此疏,朝家亦已知之,早晩有別設之科,則臨時講定規式,宜當是白乎旀,私賤投公之弊,其來已久,殊甚痛惡。惟在整頓驛案,隨其現發,依律重究,不必每定年限是白乎旀,至於海曲築堰,勳府田畓給與宮家事段,勢多難便,不可施行是白乎旀,景福宮重建事,前此有言之者,而時屈擧贏,決難輕議是白乎旀,末端陳戒之辭,不可以芻蕘之言而忽之,加諸聖念,何如?啓依允。以上燼餘
上在昌德宮。停常參·經筵。
巳時,太白見於午地。
慈殿,藥房問安。答曰,知道。
藥房提調臣金佐明,右承旨李殷相啓曰,積雨雖收,炎熱尙酷,昨經大政,竟日酬酢,伏未審夜來,聖體,若何?慈殿進御湯藥三貼,當盡於昨日,熱候升降,如無加減,則今當加劑以入,敢來問安竝稟。答曰,知道。慈候,已言于醫女矣。
兪瑒,以兵曹言啓曰,訓鍊院所報內,本院,乃是武科設場及春秋都試文·武試才之所,而亦是常時數多武士習藝之處也。射場本來汚下,小有雨水,則泥濘而缺箭,甚難矣。今此霖雨時,上流之水,泛漲於射場,衝破數字缺有之,不但泥濘而已,若不及今修治,則前頭設場,極爲可慮。若得到防軍數日之役,則可以修治云,本院地勢,誠如所報,今七月當番軍士上來逢點後,竝與雇立軍,赴役二日,以爲及時修治之地,俾無前頭設場時泥濘之弊,何如?傳曰,允。
李延年,以右邊捕盜廳言啓曰,承旨典獄署摘奸書啓,臣承命馳進典獄署,點檢在囚罪人,則啓下囚人十四名,刑曹囚人四十四名,來關囚人十名,各司直囚十八名,刑曹拘留人六名,通計九十二名內,罪名稍涉重大者,不敢輕論。刑曹所囚私奴莫立,以其兄應善受價賣奴後,逃避不現之故,被囚,吏曹所囚私婢日花,以其上典鄭鐵明引屬留曹價布,未及備納罪,被囚,司憲府所囚書吏李行點,以除下書吏姜己賢,不告官員,私自許屬罪,被囚,本院所囚私奴梁戒先·一山·得蘭·鶴只,私婢一香·命介等,或以典醫監·惠民署久任次知,或以醫司貢物主人,以內局牛黃未納罪,被囚,刑曹拘留人私婢禮貞·香彔·愛香·還伊·春玉·玉禮等,或以次知,或以推閱,其中一人,無罪名拘留。上頃囚人九名,拘留人六名,卽爲放送,私奴尹卓,私婢貴春·景今等,以其上典決後,仍執推捉不現之故,被囚,竝保放。其餘囚人,罪名各有輕重,而或有經年被囚,累次受刑者,滿獄號訴,有同鬼形,當聖上欽恤之日,不無滯獄抱冤之弊。請令各該司,從速處決。受刑罪囚,如是數多,月令醫官,所當不離救療,而稱以待令於刑曹坐起,不卽現身,事甚可駭。令攸司推治,何如?傳曰,依啓。其餘罪人,令各該司從速處決之意,申明分付,可也事,命下矣。賊人李應信·張必善等,則所偸雜物,不至大段,故昨已放釋,趙應善·於屯,則現贓之物狼藉,黨與時方跟捕,不得放送之意,敢啓。傳曰,知道。
李殷相,以禮曹言啓曰,曾在先朝乙未年間,本曹以大典所載,醫女月講,則本署提調主之,四季朔考講,則本曹與本署提調,眼同爲之,論其賞罰之意,啓達,則有金科玉條,束之高閣,何以得行?啓辭甚是,依此爲之事,傳敎,而近年以來,久不擧行,故四五日前,以依前考講之意,分付本署矣。今日之坐醫女四五人,或稱染病,或稱受由,不爲現點,本署敎授顯有循私欺隱之跡,殊極可駭。敎授宋擎日,爲先汰去,以醫術精明者,擇差,而至於醫女愛丹,則以捕賊之功,因渠上言,自本曹覆啓免賤。凡捕賊之人,自有賞布題給之法,莫重公賤,因此免賤,殊涉過濫,且有後弊,愛丹,還屬本役,令該曹更論應施之賞,何如?傳曰,允。
李殷相,以禮曹言啓曰,曹啓辭今六月二十日玉堂請對時,副提學趙復陽所啓,自前遇災之日,魯山·燕山之墓,有致祭之擧,曾在先朝,亦爲別遣禮官致祭矣。上曰,令禮官詳考稟處事,傳敎矣。魯山墓,則中廟朝,遣左承旨申鏛致祭,宣廟朝丙子年,遣假承旨柳塤致祭,越六年辛巳,改封墓立石,遣右副承旨李海壽祭之,越二十二年癸卯,又遣右副承旨鄭㷤祭之,先朝癸巳秋,臣佐明,亦以禮官,承命往祭而來,累朝盛德之事,在今日遵行,實爲合當,不特爲遇災而擧此典也。至於燕山墓,則在中廟朝,遣承旨李自華,一祭而止,其後則不擧,至癸巳祭魯山墓時,因大臣收議,遣禮官一體賜祭矣,敢啓。傳曰,魯山之墓,旣有節祭,當此大水,遣官致祭,似無所妨矣。且燕山之墓,旣無自朝家設祭之規,則遇災而後,必祭於燕山當否,議于大臣以啓事,傳敎矣。議于大臣,則領議政鄭太和以爲,自祖宗朝,續有致祭於魯山墓之時,而其出於遇災,則臣所未及聞者。至於燕山墓,則中宗朝以後,只兩度賜祭,可見其不得比於魯山之墓矣。今若別有特命,一體賜祭,固無不可,而遇災而祭,臣不知其何如也,伏惟上裁。右議政鄭維城以爲,魯山墓,自祖宗朝,連續致祭,卽有前例,因災異致祭與否,未能詳知,而至燕山墓,兩度賜祭,亦在祖宗朝,則此亦已行之例,當此遇災之日,兩墓一體致祭無妨,伏惟上裁。領中樞府事李景奭,被斥縮伏,不敢獻議云,左議政元斗杓,病不收議。大臣之意如此,上裁,何如?傳曰,依領議政議,依前規,遣禮官一體致祭,而謂之遇災致祭,則事甚不當矣。
掌令宋時喆啓曰,尹善道事,論列累月,兪音尙閟,竊未曉聖意之所在也。善道之姦情兇態,聖明之所洞燭也,當初幸賴日月之明,未售其陰慘之計,而論其罪狀,則貸死投北,亦云末減,有何一毫可恕可疑之端,而至施減等之典乎?年前圍籬之命,實出於深惡痛嫉之意,又有勿入審理之敎,而今乃竝論審理,還撤圍籬,其與前日之敎,一何相反,朝家擧措,豈容如是?自古討惡之典不嚴,則兇人無所懲懼,而其流之禍,終至於不可勝言,所關非細,公議益激,不得請則決不可止。請還收罪人尹善道撤圍籬之命。黃瀗滿贓濫猾之罪,實國人之所共憤,而王法之所難貸者也。當初之特爲減死,其在朝家念功之道,蔑以加矣,終身編配,死於牖下,於渠亦云幸矣,至於放還其家,使之任便息偃,自同平常之人,安有是理?況先朝屈法,只貸性命,則到今全釋,亦豈先朝之本意哉?竊恐自此貪汚之徒,益無忌憚,而國家贓法,終至於廢而不行。請贓吏黃瀗還發配所。新除授大司憲宋浚吉,時在忠淸道懷德地,請斯速乘馹上來事,下諭。正言安縝,以近來守令之厭避惡地,極力圖遞者,前後相繼,而黃州·晉州,尤甚謀避之地,故臣於再昨,以晉州牧使李奎老,黃州判官金炫文等,下考爻周,還任準期,兩道監司從重推考之意,論啓蒙允矣,卽伏聞都堂之坐,相臣以下諸議,皆以啓辭中下考爻周還任等事,爲甚非云,臣不勝瞿然之至。臣於當初,得見褒貶題目,或以病勢沈痼,或以受由遲還,皆置下考。臣之愚意以爲,炫文病重,曾所未聞,奎老遲還,催促不難,而到任未久,竝皆貶黜,顯有圖遞之跡,難免不公之責,故臣不量法例之當否,欲杜厭避之痼弊,乃敢率爾論啓矣,今聞廟議如此,臣何敢一刻晏然於臺職乎?持平李端錫,以臣卽以傳啓事,來詣臺廳,聽批之後,始聞昨日玉堂入侍時說話,則以近日臺官呈辭引入,峻加譏斥云。臣忝叨本職之後,果有情勢之難便,且緣身病,冒呈辭單,而其時適以三省推鞫,召牌繼降,分義所在,不得不出肅,而旣呈長單之後,則譏斥之來,臣實難免。不卽聞知,今始自列,臣之所失,到此尤大,何敢晏然在職?行大司鍊金徽,以臣卽聞以忠淸監司洪陽糴穀事狀啓,備局回啓中,有上年六月分付,不卽査啓云云等語云,而原啓,臣時未及得見,未詳曲折,而臣之待罪湖西,在於上年冬,雖旋見罷,而不能趁速査啓之失,臣亦有之,何敢以日淺自解乎?且臣頃於就職之日,同僚有故,前啓不得連傳,而姑停書出,頓然忘却,遂令置之不啓不停之中,臣之不察,於是爲大。不可以處置請出,而晏然而已,故旋投長單,冀蒙恩遞,累阻政院,未得上徹,則尤不當以此每每煩瀆,玆敢冒出,行公屬耳。伏聞玉堂之臣,深斥近日臺臣呈告紛紜之弊於筵中,而謂由於徐必遠之疏,辭意頗峻云。臣於此論,嫌不敢可否,已陳於前日避辭中,則臣之呈告,不係於必遠之疏,人孰不知,而若不問事勢之如何,只以呈告爲言,則臣亦有失,以此以彼,俱難冒據。執義吳斗寅,以無似如臣,復叨匪據,情勢狼狽,身病且重,不得不冒呈辭單,見阻政院,亦不敢一向退伏,黽勉出謝矣,卽伏見同僚引避之辭,則儒臣之譏斥,臣亦難免,何敢晏然仍冒?掌令李枝茂,以臣昨伏見同僚引避之辭,玉堂,峻斥呈告之弊云,臣不勝瞿然之地。臣之不敢忝居之狀已悉於前避中,冒呈辭單,雖出於不獲已,而譏斥之來,烏得免乎?臣旣有參啓難便之嫌,又被儒臣筵中之斥,決不可一刻苟冒。獻納金益廉,以臣伏見兩司諸臣引避之辭,乃呈辭被斥事也。臣之不敢冒出之勢,同朝之所共知,雖與兩司諸臣,有異,而第惟臣之呈告,亦在於此時,則規避之斥,理難獨免,晏然苟冒,竝引嫌而退。考績重典,有難撓改,而輕請爻周,果涉率爾,未卽査啓,不必爲嫌,其所呈告,本非避事,諸臣情勢,各有難便,則循例呈單,有何不可?請大司諫金徽,持平李端錫,執義吳斗寅,掌令李枝茂,獻納金益廉出仕,正言安縝遞差。答曰,不允。下諭事及處置事,依啓。
兪瑒啓曰,巡將單子中,不得以病懸頉,例也。朝者,兵曹來呈單子,而以病懸頉者,多至三人,不知某人,果是實病與否,使之改書以入矣。巡將洪柱一落點後,稱以病重,不能起動云,病之輕重,未能的知,而日勢已晩,稱病不進,極爲非矣。請洪柱一從重推考,元單子,亦數字缺,敢啓。傳曰,允。
李殷相,以吏曹言啓曰,臺諫有闕,政事,何以爲之?取稟。以上燼餘
上在昌德宮。停常參·經筵。
辰時,日暈。巳時,太白見於午地。夜一更,流星出北極星下,入乾方天際,狀如拳,尾長二三尺許,色白。
權大運,以都摠府言啓曰,今日入直軍士,中日習射,請出標信。傳曰,知道。
傳曰,大臣·備局堂上,引見。
左議政元斗杓七度呈辭。傳曰,遣承旨敦諭。
金壽恒啓曰,假注書金載顯,時無職名,依例付軍職,冠帶常仕,何如?傳曰,允。
領中樞府事李景奭疏曰,伏以臣於十八日,伏承三疏之批,感益切而懼益深。臣嘗謂人曰,徐必遠,言雖過激,志則欲公,數字缺退之計已久,故陳疏至三,不知我心者,以爲有所介然而缺不當爾也,及奉聖敎,更不敢連瀆矣。抵夕忽聞必遠又疏,而滿紙狼藉,見者·聞者,莫不驚駭,政院還送,使之改語,經夜而後,改呈云。臣聞來笑而曰,政院還送,不知其意,如其直言無諱,則卽爲捧入,可也,何至於還送而改之也?似不無後弊,默俟啓下,以爲自處之地,昨夜伏聞已下,今朝得見謄草,則以臣所見,無前日所傳之語,而亦猶大暴雨之餘,亂雲飄散,點點餘痕,尙有凝着,臣尤自笑而自愧者。古之人有云,旬月之間,善惡變狀,人臣善惡之狀,變於一夜之間,何太遽也?旣非姻婭,則所疑可釋,而復引去冬弘錄時流傳之言,以爲不億之實,又拾丁亥年一二年少小諫,以已甚被斥之遺緖,不有先朝是非已定之論,以爲攻臣陷人之根基,結之以必不昔重而今輕,前厚而後薄人之云云,斷可信也。臣於弘錄,無所與知,其時月,臣未詳記,而如曰宣力,則必有見聞者,未知臣何時言於何人,而傳之者聞於何人耶?自辨其不億,而結之以必不者,自不覺其首尾之牴牾,臣甚惜之,異色·同色之言,又何可羞之甚也?臣雖迷忘,有意之言,不至全忘,同色者,臣未思其謂誰也,思而諱之,則臣難免欺罔之罪,未思而言之如此,則無可奈何。臣雖不妄論議,詎免人之指目,而私室之言,恥及於談人分黨?臣於仁祖朝封事曰,黨論之偏私,非惟聖上之所深惡,亦愚臣之所深恥,東西南北之言,未嘗發於臣口。臣雖無狀,豈敢自欺其心,而上欺天乎?其後,臣謂人曰,常痛兇人之逞惡,故大北,則直稱於言語間,恐涉於不自覺也。玆者,臣旣被其申斥,惟當自反而已,言及之而不直,則旣往之事,聖明何以知之?玆敢粗陳其槪。蓋臣於丙子之難,扈入南漢,目覩其時之事矣,後十二年丁亥夏,向所謂一二小諫,偏見慘礉,論削崔攸之之翰薦也。伊時耆老搢紳,尙多在朝,譁然怪之,指故相臣洪瑞鳳而言曰,曾爲承文正字,大被困於一時,加以削職,榜示之而已,久之分館,則不敢請削者,典憲猶未紊也。今日之缺慘也,衆論如一,臣入告于榻前,出而露章,其略曰,朝廷之論議和平然後,擧措得而人心服矣。歷觀前代之治亂,篤厚寬平,未始不爲治朝,深文密網,未嘗不爲亂階,夫忘君負國,人臣之極罪,爲人臣子,實有此罪,則凡有血氣,皆當痛惡,寧有一毫可惜之心也?心知其如此而救之者,是亦忘君負國者也。如或有情事可恕,未必盡如言者之言,則陸贄所謂跡可責而情可矜,聖王懼疑似之陷,非辜不之責也者,果不當於理耶?攸之,以儒生,隨其父承旨崔葕,將老母入於南漢,得除洗馬,而洗馬之除,在於下城前數日。其時訛言沸騰,以爲大駕若出,蒙古且入,人子情理,不忍棄老母而先行,及其翊衛之官將,換以武臣,則有頉與否,講院招問,攸之入陳其情勢者,因其問也。直入政院,似非實狀問答之際,侍從諸臣及大小多官,四面環坐而聽之,所謂悖理之言,未知何說,諸人尙存,非可誣也。還京之後,有所厭憚,則其罪不可逭,而旣有陪從半減之命,姜文明又拜洗馬,則攸之及他洗馬,已自無職,無復可行之事矣。但其所失,在於高聲,聲高者,稠擾之中,欲其解聽,而疑謗之言,乃基於此,察其言而見其色者,謂之悶迫,不察其言而只聽其聲者,謂之忿厲,以理推之,則悶固有之,忿何以發?然此臣之所見聞然爾,其是其非,付諸公論,可也。臣所達主意,則以其追削之創新法也,人人甚其追削者,旣無前例,必有後弊,壞了典憲,非細事也。德宗,以苗晉卿曾有不臣之言,竝與其子而屛斥,陸贄深明其不然,此豈懷偏心而罔其君者哉?其曰遭逢聖明,千載一遇,前此救人之陷,伸人之枉,非止一再,非但聖明不以爲疑,輒蒙嘉納而施之,此皆曠世盛德事也云云,蓋小諫輩,以臣救解攸之爲言,故臣敢陳達,如是請譴矣。朱子修綱目,人臣邂逅得罪,而大臣救解獲免者,予之臣,未見其罪之也。當時小諫所言,直入政院,已非實狀,而今此疏中,謂之號訴備局者,豈轉輾而重誤耶?孔子曰,君子,成人之美,不成人之惡。子貢曰,君子,有惡乎?曰有,惡稱人之惡者,此則人之有惡,而君子惡其稱也,本無惡而必欲稱而成之者,臣未見其和平廣大之氣像也。所謂引咎自首,甘心伏罪者,引咎宜矣,自首者,何事也?甘心伏罪,臣未知其意之所在也。臣果有罪,則自有公議,寧待自首,連章累疏,重言複言者,自陳其懇迫之忱,何與於他?古之大臣乞解者,或至於數十度,何曾被人抑而止之?臣愚竊以爲,時相之速出,得大臣之道也,臣之不屛,失朝廷之體也。何則,當此之時,受重任者,何可不容人言,而不思盡瘁之義?如臣寄在閑局者,斂却危蹤,收得殘喘,得爲聖世知足之臣,庶保士大夫晩歲之名節,則去留同歸於憂時,進退均囿於涵育矣。噫,卷舒行藏,隨時而變,君子去就,惟義之趨,淺劣衰朽之質,何敢望古人之風?惟其素所願,則不在於忘廉喪恥,貽朝廷之羞矣。臣今拜章,從此出郭,瞻望北闕,不勝心懸神越之至。嗚呼,畝畝江湖,此心何異?況得蒙恩許,或鄕或京,如昔年之爲,則渭水終南,非遠隔之地。伏乞聖明,諒臣危懇,出於萬不得已,遞臣本職,竝與兼帶而鐫免,則公私兩幸,存沒俱榮,感戴之誠,曷有窮已?臣無任戰兢祈祝之至,謹昧死以聞。答曰,省疏具悉卿懇。無據不知本末之言,卿何過爲引嫌,作此輕動之擧,虧損體面乎?予心不安,無以爲諭,體此至意,安心勿辭,從速入來,以副至望。仍傳曰,遣史官傳諭。
開城留守吳挺一疏曰,伏以臣有偏母,年踰七十,屢經喪患,疾恙沈痼,氣力綿綴,委頓床席者,已多年矣。去歲之秋,扶病載船,僅到臣之任所,母子相依,一年便養,涵泳恩澤,感篆心骨,今夏初,家間有疾病事故,萬分不獲已者,老母輿疾,先還京口。臣之情理·事勢,決不忍須臾暫離,而伊時勅奇猝至,公務鞅掌,不敢言私,黽勉支過矣。卽聞老母不幸慘遇同氣之喪,衰弱心腸,不自裁抑,悲痛過節,傷損日甚。況添得暑癨暴痢,舊症新痛,一時交作,飮啖專廢,氣息奄奄,若將莫保朝夕云,聞來驚懼,方寸已亂,在遠憂煎,直欲狂奔。竊伏念,本府旣非關防重鎭,暫時歸省,似無太乖法例者,而任情直行,亦所不敢。曾於上年受任之初,未及將母,母病危劇,冒陳情懇,乞解歸護,自上特下溫批,許令往來救護,臣誠惶感,及時奔救,得保危喘,言念及此,尙不覺感涕交頤也。今臣情勢之悶迫,又殆過於前,故不得不瀝血疾呼於天地父母之前。伏乞聖明,特垂憐察,亟遞臣職,俾得趁卽救護,則此實聖朝孝理之下,推恩曲濟之澤也。況臣聞病驚怵,心神靡定,恭俟恩批,勢將遲留,人子情理,有難堪忍,蒼黃拜疏,冒夜馳進,僭越之罪,益無所逃。臣不勝惶恐待罪,謹昧死以聞。答曰,省疏具悉。卿其勿辭,往來救護母病。
上御熙政堂。領議政鄭太和,右議政鄭維城,工曹判書李浣,戶曹判書鄭致和,禮曹判書金佐明,兵曹參判柳赫然,戶曹參判徐元履,大司諫金徽,左副承旨權大運,副提學趙復陽,執義吳斗寅,假注書金載顯·趙師錫,記事官李翊相·趙嘉錫入侍。鄭太和進曰,雨水過度,暑熱太甚,伏未審上候,何如?上曰,無他疾恙,而入夏以來,濕瘡之苦,頗甚,是以爲悶耳。鄭維城曰,當此蒸熱,濕瘡之苦,誠所難堪矣,伏慮之至。太和曰,今年水災爲甚,民事極可慮也。上曰,當初雨水,頗爲適中,不意水害之慘,至於如此也。太和曰,全南道,則尙無水災害穀之報,此則良幸矣,嶺南爲甚,而洛東江以下尤慘云耳。維城曰,江原道水災亦甚,所恃者惟田穀,而今番之雨,又爲漂蕩,已無秋成之望云,極可慮也。太和曰,竊聞田穀被水處,艱得木麥落種矣,今番又爲漂蕩,無可奈何云矣。上曰,今番之雨,比前日,何如耶?太和曰,以京中見之,則似甚於前日,廣通橋幾至濫溢,江水之漲,亦甚於前云矣。上曰,江水之漲,則必由於水上雨水之多耳。維城曰,水災之害,甚於旱災矣。上曰,然矣。以卽今所見言之,人之殞命者,已甚多矣。維城曰,染病人結幕於川邊者,多致漂死云耳。金徽曰,近來三四年大旱之餘,水災又如此,未知緣何闕失致此,而聖上反躬自省,則庶可知消弭之方矣,近觀事涉諸宮家事,則上必持難,雖或聽從,而黽勉以從,殊非虛受之道也。昔者,唐代宗特罷承平公主水磑,代宗,乃庸主而猶尙如此,以殿下之聖明,反不及乎?臣竊惜之。臣非敢以啓辭進達也,特伸所懷。上曰,全南道雨水,不甚多耶,何不爲災也?太和曰,全南道則非特不爲災也,或有雨水不足處云矣。趙復陽曰,竊聞南來人言,則蘆嶺以下農事最好,而以上則亦多水害處云矣。鄭太和曰,以全南道賑恤御史李䎘狀啓,寺婢納米者,竝請免賤,而事目內只許奴子免賤,婢子不爲擧論,故婢子納米者,以免役定奪矣。頃日儒臣,請依奴子例,婢子亦竝許免賤,則自上有後日登對時定奪之敎矣,何以爲之乎?上曰,自願免役,則免役,或願受本米,則還給事,令道臣,從其情願,啓聞後擧行,可也。復陽曰,近以此事,外議甚紛紜,皆以失信爲慮矣。上曰,當初婢子免賤事,旣不擧論,則到今許令免役,似非失信之擧矣。復陽曰,免役則依前定奪爲之,除出其所納之米,若干還給,未知如何?領相與禮判·戶判,皆曰此則甚不當矣。上曰,嶺南則無如此事耶?太和曰,嶺南則元無婢子納米者矣。太和曰,自上卽位之後,則胎峯有石物排設修治之擧,而未及爲之矣。考見觀象監古事,則亦有修治之例,擧行,何如?上曰,何時有此擧耶?太和曰,明宗朝,遣政府贊成·禮曹堂上·觀象監提調,胎峰改封與否,奉審然後,有石物排設修治之擧矣,今則似無奉審之事,而石物排設等事,令該曹考例稟處,如何?上曰,待秋成爲之,可也。金佐明曰,今此式年監試,定於七月二十八日,東堂定於八月十六日矣。科擧不得以初定日設行,每每退行,事甚未安,而外議以爲,今年農事,竝被水旱之災,其時新穀,似未及登熟,外方擧子,裹糧爲難,不可不退行云矣。大臣今方入侍,下詢處之,如何?上謂領·右相曰,諸意,如何?鄭太和·鄭維城曰,新穀未登,裹糧之難,果如金佐明之言,退行於八月,宜當矣。上曰,斟酌差退。維城曰,今番雨水,外方水邊結幕數字缺元居人則人皆知之,故報知官家,旣已擧行恤典,而其他流離丐乞於他鄕,仍致漂死而不能掩骸者,亦多有之云,不可無自官埋瘞之擧矣。上曰,無依據無族屬流離漂死之類埋葬等事,令本道,特爲着實擧行,可也。佐明曰,京中各部所報,漂死云者亦多,而究其實狀,則死者只一人,而餘皆妄傳矣。復陽曰,漂死之說,果是虛傳云,而今番大雨時,東活人署病人,因其屋頹壓,三母子一時掩死云,聞來可慘矣。上曰,大槪,壓死之禍,甚於漂死矣。權大運曰,病人壓死,至於三名,而本署官員,尙無報知之擧,事極非矣。當該官推考,何如?鄭太和曰,招問實狀,然後處置,似可矣。上曰,此言是矣。維城曰,今番水災,必有所召,伏想聖心憂慮爲如何?弭災之道,似不可不盡矣。金徽所陳,甚是嘉言,而自上無酬酢之語,待諫臣之言,豈容如是乎?柳赫然曰,臣頃於巡城時,見南山烽燧,則候望之處,松林茂翳,不得看望,不可不斫伐,以通候望,而所當斫伐者,不過十餘株矣。令兵曹·漢城府郞廳,眼同斫伐,何如?上曰,依爲之。又啓曰,峨嵯山,則絶無擧烽之時,雖有雲霧晦冥,不得候望之日,豈至於如此之甚乎?不可無摘奸變通之擧矣。烽燧斷絶處,姑先詳問於京畿·江原·咸鏡三道監司處,待其啓聞後,稟處,何如?上曰,依爲之。李浣曰,北道則嶺甚高峻,雲霧晦冥,故烽燧看望,誠爲難矣。金佐明曰,全南左道水營,水土甚惡,似當有變通之擧矣。上曰,何以爲之,則可也?太和曰,金佐明,必有所見,問之,何如?佐明曰,防踏僉使所住之鎭,差勝於水營云矣。太和曰,此事似不可不變通,而亦甚重大矣,令本道監司與水使同議,審察便宜,啓聞後稟處,何如?上曰,依爲之。吳斗寅所啓,請還收尹善道撤圍籬之命。啓辭同前上曰,不允。又所啓,黃瀗還發配所事。啓辭同前上曰,勿煩。
權大運啓曰,今日引見時,副提學趙復陽所啓,東活人署病人,今番大雨時,家舍頹壓,死者至於三人,事甚矜慘云。若有是事,而該署不爲報知,則官員不無其罪,故卽者招問本署官員,則禁府都事尹抗家婢子,以染患,率其兩子,出去入接於本署庫間,今二十日大雨時,庫間頹壓,三人一時果爲俱斃,二十一日報于漢城府云。招問漢城府書吏則以爲,其報狀不得見之云,而活人署下人則以爲,卽將報狀,呈于漢城府云,互相推諉之狀,殊極痛駭。此下人等,令攸司査覈治罪,壓死人等,令該曹恤典擧行,何如?傳曰,允。
兪瑒啓曰,臣承命,往諭于左議政元斗杓則以爲,臣年衰病劇,加以暑熱中傷,重得嘔瀉之症,奔走供仕,實無自力之望,冒呈辭單,出於萬不獲已,庶幾天鑑曲燭,俾得遂願,不意恩批荐降,繼有近侍之臨諭,十行懃懇,不翅耳提而面命。臣非木石,寧不知聖眷之爲感,奉承之爲恭,而顧臣難進之勢,非但疾病而已,則悶蹙情悃,業已聖明之所矜察矣,撫躬兢惶,不知所達云矣,敢啓。傳曰,知道。以上燼餘
上在昌德宮。停常參·經筵。
下直,三水郡守林俊業。
巳時,太白見於午地。夜一更,流星出角星下,入坤方天際,狀如鉢,尾長七八尺許,色赤,光照地。
權大運啓曰,以禮曹啓辭,今日亥正三刻,乃是立秋節,還御正殿,復常膳·擊皷等事,竝自二十五日擧行事,蒙允矣。節候入於亥時,今日已盡,御正殿復常膳,則自明日擧行,固宜,而禁漏擊皷,則似當隨其入節時刻而爲之,亥正三刻以前,則依□擊錚,以後則擊皷事,分付禁漏,何如?傳曰,允。
數字缺潭陽府使權尙矩論賞上裁粘目,傳于權大運曰,啓與判付辭意,有異,還出給。
執義吳斗寅,掌令宋時喆,持平李端錫啓曰,臣等以尹道善事,論列累月,兪音尙閟,竊未曉聖意之所在也。善道之姦情兇態,聖明之所洞燭也,幸賴日月之明,未售其陰慘之計,而論其罪狀,則貸死投北,亦云末減。年前圍籬之命,實出於深惡痛嫉之意,又有勿入審理之敎,而今乃竝論審理,還撤圍籬,其與前日之敎,一何相反,朝家擧措,豈容如是?自古討惡之典不嚴,則兇人無所懲懼,而其流之禍,終至於不可勝言,所關非細,公議益激,不得請則決不可止。請還收尹善道撤圍籬之命。西原,今雖爲縣,素是雄州,兵營移設之後,事務尤劇,苟非勤幹剸煩之才,莫宜居之。新除授西原縣監鄭基豐,年迫七十,衰老已極,營下劇地,決非所堪。請西原縣監鄭基豐遞差,其代,以年少有才局之人,各別擇送。內外交差,固無不可,而至於侍從之臣,亦不宜容易補外,新除授通津縣監李翊,以出入經幄之人,雖是居□於殿最,無端除拜外任,揆諸政體,殊未妥當。請通津縣監李翊遞改,吏曹當該堂上·郞廳推考。咸鏡南·北虞候,爲任比他道最重,必以堂上擇送者,意非偶然,而新除授南兵營虞候崔晩得,本以闒茸,嗜酒成病,曾前莅任,到處貽笑。況今年老,昏耗已極,關防副貳之任,不可如是苟充。請南虞候崔晩得改差,其代擇送。答曰,不允。通津縣監改差事及推考事,依啓。
判敦寧府事尹絅疏曰,伏以,今年菜物,固爲不熟,而至於儀不及物,實是人事之未盡。貢物下人,專不及時役志,春初種植之日,西果田,依常時從水邊濕地擇種,故到今受害,最先而尤甚,根蔓沒數漂失,此非人事之不盡善而然耶?公私田圃,一樣如此,更無可求之路,今日供上,亦已闕封,臣萬死之外,更無所達,不勝惶恐待罪。答曰,省疏具悉卿懇。旣已薦新,則不可無權道,供上一事,姑待時日而封進,似無所妨矣。卿其安心勿待罪焉。
黃海監司姜栢年疏曰,伏以臣,性劣數字缺事而十餘年來,再忝閫任,已云濫矣。況今衰朽已極,宿病連發,且於頃日,慘遭女息之喪,心神驚越,幾至喪性,軀殼雖存,特一行屍耳,今玆新命,出於千萬意外,臣聞命兢惶,罔知攸措。仍竊伏念,海西巡察之任,異諸他路,有客使擯接之事,從前是任,必擇年少有才局之人,其意有在,如臣衰病疏迂者,決難承當。且臣之所患宿症,乃積傷所發,而目今種種諸症,漸入難醫,常時出入之際,脚力萎憊,有時顚仆者數矣。以此精神氣力,尤無供職之望,百爾思量,萬不可堪,不得不冒死籲呼於天地父母之前,臣罪萬死。況一日之內,天點再下,臣是何人,受恩至此,揣分兢惶,益無所容。區區報效之願,只在於奔走奉職,臣之病勢,苟不至大段深重,則臣何敢冒昧仰瀆,自干斧銊之誅哉?伏乞聖慈,俯察危悃,亟賜鐫免,以便公私,無任幸甚。臣不勝隕越祈懇之至。答曰,卿其勿辭,速往欽哉。
副司直李長英疏曰,伏以,臣父先臣景稷,曾蒙賜諡孝肅矣。慈殿上尊號後,則便當諱避,而臣在鐵原任所,未卽陳疏,遞歸之後,病患·喪患連仍,且値公故,遷延時月,今始冒達,尤不勝惶恐未安之至。請命攸司,依例改議。臣無任兢惶屛營之至,謹昧死以聞。批答踏啓字,禮曹啓目,粘連啓下是白有亦,身後易名,非如生時名號官稱之比,且其賜諡,在於上尊號之前,則到今追改,無可據禮典明文是白在果,疏內辭緣如此,請命該寺,更議他諡,何如?啓依允。以上燼餘
上在昌德宮。停常參·經筵。
巳時,太白見於午地。
慈殿,藥房問安。答曰,知道。
藥房啓曰,近來炎熱比甚,而夜間則微有凉氣,伏未審慈殿調攝之候,比前若何?所進湯劑,今當加劑以入,敢來問安。答曰,慈候,已言于醫女矣。
李殷相,以司饔院官員,以都提調意啓曰,司圃署供上西果,薦新後卽爲封進,乃是規例,而稱以水災,今日不爲封進,殊甚非矣。本署當該官員從重推考,何如?傳曰,允。
以賑恤御史南九萬請對啓辭,傳于李延年曰,引見。
執義吳斗寅,掌令宋時喆,持平李端錫啓曰,臣等以尹善道事,論列累月,兪音尙閟,竊未曉聖意之所在也。善道之姦情兇態,聖明之所洞燭也,幸賴日月之明,未售其陰慘之計,而論其罪狀,則貸死投北,亦云末減。年前圍籬之命,實出於深惡痛嫉之意,又有勿入審理之敎,而今乃竝論審理,還撤圍籬,其與前日之敎,一何相反,朝家擧措,豈容如是?自古討惡之典不嚴,則兇人無所懲懼,而其流之禍,終至於不可勝言,所關非細,公議益激,不得請則決不可止。請還收罪人尹善道撤圍籬之命。西原,今雖爲縣,素是雄州,兵營移設之後,事務尤劇,苟非勤幹剸煩之才,莫宜居之。新除授西原縣監鄭基豐,年迫七十,衰耗已極,營下劇地,決非所堪。請西原縣監鄭基豐遞差,其代,以年少有才局之人,各別擇送。咸鏡南·北虞候,爲任比他道最重,必以堂上擇送者,意非偶然,而新除授南兵營虞候崔晩得,本以闒茸,嗜酒成病,曾前莅任,到處貽笑。況今年老,昏耗已極,關防副貳之任,不可如是苟充。請南虞候崔晩得改差,其代擇送。答曰,不允。
行大司諫金徽,司諫鄭繼胄啓曰,全南道賑救時納米寺婢,御史請免賤,而因廟議稟定,自上有或免役,或還給,從其情願啓聞之敎,臣等之意,竊以爲不然也。當初免賤之事,婢子則雖不擧論,而亦無明白防塞之事,則御史之許其納米,勢所然也,竭急之時,旣已取用,稍緩之後,乃有此擧,則遠近聽聞,以爲何如也?雖失許多奴婢,固不可以失信,況爲一口之婢,乃有此計較利害之事乎?王者之政,決不可如是。請納米五十石婢子,依御史狀啓,許令免賤。答曰,如是苟且,則己身免役,可也。
上御熙政堂。同副承旨李延年,慶尙道賑恤御史南九萬,假注書金載顯,記事官李翊相·趙嘉錫入侍。上曰,竣事以來,凡道內事,如何?南九萬曰,凶歉孔慘,而賴聖上軫念之深,守令等,亦皆惕慮賑政,故僅能救濟,雖是飢荒之歲,別無盜賊之患矣。上曰,若强盜之類,無之耶?凶歲盜賊,例爲民患,而今乃無之云數字缺九萬曰,臣在慶尙道時,以有根着追入飢民所給穀物分等蕩滌事,稟啓蒙允,而初意,則追入飢民中,尤甚貧殘難捧者,欲爲減除矣。文書磨勘時,與守宰等,商量,皆以爲,所謂飢民,雖有些少差等,而元不懸殊,誠難取舍,不如一樣半減,受食二斗者,則減其一斗,受食四斗者,則減其二斗云,故臣亦依其言蕩滌矣。上曰,當初自朝廷,無分付之事耶?九萬曰,別無明白分付事,而只因臣之狀啓之辭,自賑恤廳,回啓蒙允而已。當初則意謂一道飢民,其麗不億,賑給之際,所費必多,故秋來還俸,只請半減矣,賑事旣竣,畢勘文書之後,更考蕩滌外餘存之穀數,則米三千石零,租五千石零也。大槪,今番白給用下穀數,常平廳劃給一萬石內,所用只四千餘石,監營別會穀所用,只五千餘石而已。上曰,以如彼飢凶,觀之,則所賑穀數,不甚多矣。九萬曰,賑給之時,所費元不多,故臣上來時,監司閔熙謂臣曰,今此蕩滌,實是莫大之惠,而猶未免一半還捧,不如全減之爲快。且其餘存未蕩滌數,不至太多,今若自朝家,有全減之令,而自常平廳,捐許三四千石,則其餘當自監營,以別會穀會減云,凡追入飢民所受穀物,竝許蕩滌,何如?且本道新監司已去,前監司不久當爲還朝,前監司旣知首末,使之畢勘此事後上來,亦何如?上曰,令廟堂稟處。上曰,守令中賑政優劣,如何?九萬曰,已悉於別單中,而最不能擧職者,醴泉郡守也,最善者,尙州牧使也。又曰,居昌移轉米,頃因臣狀啓賑恤廳回啓,使受去之邑,一從受來米色,還送居昌,故以此知委列邑,而更聞民情,則受去移轉之邑,距居昌或有三四日程者。春間則救死不贍,故不計道里遠近受來,而三四日程運價,例當所運穀物之半,秋來若使受來之人,輸納居昌,則不如以白米納本官之爲愈云,此說誠然,未知何以處之,可矣。上曰,令廟堂從長稟處,可也。上曰,自咸鏡道移轉之米,何以處之耶?九萬曰,當初誠數字缺運來矣,幸以及來,故賑救之時,大有所賴。若非其米,則何以濟一道之民乎?上曰,其米則皆以白給耶?九萬曰,皆以還捧次分給,而其中白給者,些少耳。各道斗斛不齊,嶺北之斛,差小於嶺南,秋來還捧時,若以大斛捧之,則似有民怨矣。又曰,春夏間賑事方急之時,則守令畏朝廷分付,不敢遞去,而秋後,則必欲遞去者甚多。蓋今秋民事之難處,有甚於賑恤時,必使詳知首末之人,當之可也。若有新舊遞易之弊,則其間民事之可慮,官事之虛疎,有不可勝言矣,限今秋冬,凡守令,切勿輕許遞易遷動,何如?上曰,言于吏曹。李延年曰,本月初,以染病人因霖雨漂死事,活人署當該官査處事,因傳敎回啓,發落尙未下,何以爲之?上曰,此事,前後官員察任日字,欲爲更問於登對時而處之,故不下耳,前後官員中,誰任其責耶?李延年曰,當其霖雨時,前後官察任日字,雖有差別之可論,而大槪,各二日矣。上曰,頃聞副提學之言,則元無漂死者云,置之,可也。上問南九萬曰,飢民死者,凡幾許耶?九萬曰,飢而死者六百餘人,因病致死者一千四五百人,合二千餘人矣。罷出。
領中樞府事李景奭疏曰,伏以臣,再昨拜疏,出宿城外,昨日遲遲之行,夕抵江郊,回惶瞻望,心若有亡,不自意史官承命踵至,驚惶祗迎,伏而奉讀,溫批明旨,丁寧諄切,臣誠不勝感涕之自零,繼之以惶恐罔措。臣非木石,寧不變動?分義所在,難容敢違,而宿計在屛,適會可言,陳情申請,如順風而呼,不能自已,臣罪萬死。夫朝廷之上,禮法所在,士夫進退,惟義而已,禮壞則名分紊矣,義晦則廉恥喪矣,名分紊而廉恥喪,則國不國而人不人,亂亡隨之。古之人,爲國必以禮,持身必以義者,豈徒在於應文而自重也哉?其慮之也,深且遠矣。是以,王政之振綱立紀,聖賢之辟色·辟言,皆由乎禮與義也,使臣事君之道,亦豈外乎此哉?舍此嚴督而已,苟且而已,考諸往史,其治亂之跡,亦昭昭矣。如臣無狀,賦性愚劣,本無操守,又乏見識,出而施諸云爲者,無足以益於事而信乎人,動輒得謗,誰昔然矣?下而爲吏郞也,或目之以奸邪,而初判吏部也,或謂之不公,慵拙而不能數字缺而不知怒,以過半生矣。到今白首,閱歷習坎,雖無自作之□戾,日復懍懍,常恐或傷仁祖大王及先王過奬誤知之明,食息不弛于心矣,駑馬易躓,險途難咎,不敢付諸數,而益增兢惕,料外群訾驚怪,莫測到此,亦不可不謂之命也。冒申宿願,煩陳往事,尤極惶悚,臣無可比數而得諸方策,竊企砥礪者,則果非杜撰,然而禮云義云者,何敢自擬於無似之身?乃所願,則固在於此,蓋非特爲私也,抑爲國家朝廷也。自在於是非之外,向亦然矣,而惟混跡於城中,故疑謗之口來焉,休官屛伏,或鄕或京之計,於是乎益切,勉時相以盡瘁,戒微軀以知足者,亦出於任重處閑之各自別焉。伏乞聖明,量度之以義,進退之以禮,本職兼帶遞免,俾遂蠱之上九,知止足之意,得爲復之初九,無祗悔之吉,則終始天地父母之生全,非隕結之可盡報也。臣無任跼蹐戰慄之至。答曰,省疏具悉卿懇。已諭予意於昨者之批,復何言哉?卿其安心勿辭,須體至意,以副輿望。
左議政元斗杓疏曰,伏以臣,年衰病侵,靡日不痛,種種症患,疊見層出,而苟其不至於大段難於起動,則未嘗一日而廢公,誠以分義至重,國家多事,身之私計,有不可遑也。一自首夏,重經胸痛之後,元氣大脫,精力耗盡,而適當客使之來,不得言病,黽勉供仕,而觸熱奔走,已覺暗裡之侵削矣。近復泄痢添加,度數無算,藥未收效,症至彌留,請急之單,誠出於不已,而天鑑不諒,恩兪尙靳,繼遣近侍,諭以速出之義,臣於此,兢惶震怖,益不知置身之所也。如臣之類,本無俾益於聖朝,只因辭退之章,霑叨恩渥,至此之隆,而一向哀籲,適足以增臣之罪,則今計惟有奉承嚴敎,庶不陷於不恭之誅,而疾病之外,又有情勢之難便,臣安得不疾號於天地父母之前,而使聖明,有以矜察之也?凡都堂弘錄,本無完議之規,圈點之時,若有相避之員,則只不圈於其人名下,點數多少,付之他手而已,則無與也。是以,雖父子祖孫兄弟翁壻之親,而未嘗爲嫌者,其例甚多。往古之事,不須廣引,而以宣廟朝以後班班可記者,言之,故相臣尹斗壽在相位,而其子暄,參於己亥之錄,尹昉在相位,其孫墀姪順之,參於□□之錄,吳允謙在相位,其壻具鳳瑞,參於丁卯之錄。近在先大王朝癸巳之錄,鄭太和在相位,其弟萬和,以次點參焉,丁酉之錄,臣忝居相位,女壻李敏敍,亦以次點參焉,此古今通行之規,流來旣久,而此外親屬之參圈而被錄者,殆不能盡擧也。頃日臣子萬里之參錄也,臣雖無狀,豈不知榮耀之爲可懼,極選之爲冒濫,而圈點旣出於他手?古事之可據,又如彼明白,私心雖切不安,亦無可奈何於其間,只自悚然而已。未及思抹去之爲好擧措也,循私之斥,出於意外,噫,此豈知臣之本情而言哉?臣於先朝,受恩最深,區區追報之誠,未嘗自謂後人,何敢以私自蔽,喪其素心乎?雖然,臣從大臣之後,七年于玆矣。平日言行,苟能見信於人,則人亦不敢以此遽疑於臣身也,此臣所以環顧慚悼,籲號乞免,至此之苦而不知止者也。伏乞聖慈,諒臣危迫之懇,察臣難進之勢,本職兼帶,一倂鐫免,以謝人言,以安愚分,公私不勝幸甚。臣無任戰慄祈懇之至。答曰,省疏具悉卿懇。無實之言,卿何過爲引嫌,使予心,不安若是?噫,卿試見今日之國事,旱·澇相仍,變怪百出,危危汲汲之勢,如川之無涯,卿以宿德元老,何不念及於此,而以小嫌爲辭乎?此予所以終始不許也。雖有疾病之作,自可待勿藥之效,安心勿辭,亟斷來章,以副朝野之望。
京畿監司朴世模疏曰,伏以臣,空疎庸碌,無所肖似,偏荷洪造,驟躋金紫之班,踰涯溢分,恒懼過福之災,今玆新命,又出於千萬夢寐之外,兢惶戰越,實無置身之地。顧臣無狀,雖尋常職務,猶恐不稱,況此畿輔布政,何等重任,而不自揣量,遽爾承當,坐速臨事僨敗之患,重貽朝廷輕授之累乎?恭俟物議,尙爾寥寥,故不得不冒死呼籲於天地父母之前。伏乞聖慈,俯諒微懇,亟許遞免,以安微分,千萬幸甚。臣無任屛營祈懇之至。答曰,省疏具悉。卿其勿辭,速往欽哉。
慶尙監司鄭萬和疏曰,伏以臣本庸陋,百無一能,前後忝竊,皆出誤恩。至於方面重寄,尤不近似,而臣於缺海西,辭不得請,黽勉赴任,瓜代之間,得免譴罰,亦數字缺千萬夢寐之外,又有新授之命,臣驚悚震越,不知置身之所。惟玆嶺南,不比他道,物衆地大,素號難治,加以連年飢饉,民未蘇息,邊上事機,酬應漸難,此時此任,視前益重,得其人而付之,猶懼其不濟,況孱劣不才,如臣已試者乎?臣雖夙夜焦勞,竭盡心力,才分有限,終必顚沛,臣身罪戾,有不暇念,其於僨國事,何哉?伏乞聖明,察臣肝膈之懇,諒臣悶迫之情,亟許遞改臣職,以授可堪之人,公私幸甚。臣無任戰灼屛營之至。答曰,省疏具悉。卿其勿辭,速往欽哉。以上燼餘
上在昌德宮。停常參·經筵。
懿仁王后忌辰齋戒。
金壽恒啓曰,左議政八度呈辭到院,而國忌齋戒,留院之意,敢啓。傳曰,入之。
李延年啓曰,李領府事上疏到院,而國忌齋戒,留院之意,敢啓。傳曰,入之。
左議政元斗杓八度呈辭,傳于金壽恒曰,安心調理。
韓震琦,以賑恤廳言啓曰,今二十日承旨持公事,玉堂請對入侍時,都城外私出幕病人成冊,量宜給糧事,命下矣。卽爲分付各部,使部官,親往摘奸成冊,則東西南北四部私幕病人所報之數,老弱竝通計四□□□十名,每一名,十日乾糧米各六升,合一百七十四石分給,而使部官·活人署官員,眼同均給之意,敢啓。答曰,知道。
權大運,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
李殷相,以禮曹言啓曰,今日發遣本曹郞廳,昌陵·敬陵·孝陵·禧陵齋郞以下守直與否摘奸,則竝無頉,敢啓。傳曰,知道。以上燼餘
上在昌德宮。停常參·經筵。
懿仁王后忌辰。
傳于李延年曰,政事,過國忌後爲之。
金壽恒啓曰,傳曰,陰雲密密,雨勢暴急,若是不已,又成懷襄之災,祈晴一事,該曹之姑待雨·暘稟處者,何意耶?若過則祈之無益,政院亦何寥寥乎事,傳敎矣。頃日禮曹草記,以祈晴祭,姑觀前頭雨·暘,稟處事啓下矣。霪雨又作,連日不止,頓無開霽之望,秋節已過,更無等待之事,而該曹尙不稟處,極涉稽緩,故今早招致該曹下吏問之,則對以姑觀前頭,將欲啓稟云,劃卽入啓之意,纔已嚴飭以送矣,□□聖敎不勝惶恐。祈晴祭,不卜日急速設行事,分付該曹,何如?傳曰,允。
金壽恒,以禮曹言啓曰,傳曰,陰雲密密,雨勢暴急,若是不已,又成懷襄之災,祈晴一事,該曹之姑待雨·暘稟處者,何意耶?若過則祈之無益,政院何其寥寥乎事,傳敎矣。以今月二十九日四門禜祭,設行三日而止之意,啓辭正書之際,聖敎如此,不勝惶恐。以此分付各該司,趁卽擧行之意,敢啓。傳曰,知道。
李延年,以吏曹言啓曰,今六月二十九日,行四門禜祭,來七月初一日,行宗廟朔祭,初八日,行永寧殿宗廟秋享大祭,鱗次稠疊,獻官及執事應差之數,至於一百四十餘員之多。除老病·有公頉人員,則萬無推移塡差之路,不得已禁府堂上·刑官及堂下宗室常時不爲差祭之員,依近例,竝爲通融塡差,而每每啓請,似涉煩瀆。自今以後,大祭稠疊之時,則常時不爲差祭之員,通融塡差事,捧承傳施行,何如?傳曰,允。
正言李端夏疏曰,伏以臣,疲癃殘疾,無物可倫,承藉先蔭,獲沾官祿,在臣涯分,固已爲足,倖占科名,旋授諫職,此豈臣平生夢想之所到者乎?頃當客行之時,辭免章奏,不得上達,黽勉出謝,尸職度日,竟以差失,被論而遞,今者意外,復叨恩命,臣縮恧惶感,罔知攸措。欲陳辭疏,則慮阻於政院,欲露長單,則畏譏於儒臣,欲出而供仕,則臣於比日,宿病增劇,喘息綿延,與死爲隣,以在家垂盡之氣力,安敢望就列而奔走乎?徊徨屢日,終不得不出於呼籲之計,冀蒙天日之鑑,庶幾矜察焉。臣之所患,非尋常疾症之比也,本緣稟氣至薄,且遭慘切喪患,仍得驚悸怔忡之症,轉輾沈痼,幾至喪性,治之以百藥千方,雖得小差,積傷之極,元氣已竭,調保之艱,有同極老之人,稍遇難堪之事,心患輒動,一時焚灼,宿功盡敗,以如此之病人,閑漫官職,猶懼不能堪供,況能處言責之地,堪任諫諍論駁之事乎?臣又聞古人有言,勞疾之人,不可近耿光,所謂勞疾,卽指如臣所患而云也。想其入侍威顔之下,當有顚錯之擧,故古人有言也,今臣之不敢冒處臺侍,亦有犯此戒之懼。伏乞聖慈,天地父母,俯諒臣病勢·情勢,非他人常例疾病,常例辭免之比,亟許鐫免臣職,永勿復授臺官,俾臣螻蟻之命,曲荷生成之造,得守其分,以終其身,千萬幸甚。臣仍竊伏念,當今國勢,至艱危矣,陰陽失和,水旱交災,百萬蒼生,陷於塗炭,尙賴聖上初政,殷憂惕慮,凡所以救災恤民者,靡不用極,故國家幸不至於顚覆。臣之所懼,聖心或不能繼續於終始,漸至於怠忽廢弛之域,則國家事,將有不可言者矣。伏願殿下,勉學而治心,修己而進賢,和朝廷,集忠慮,施仁政,祛弊瘼,一意於此,不少放下,則邦本日固,國勢日振矣。如臣病人,雖廢置閑散,或退伏田野,若蒙聖澤涵濡,不卽塡於溝壑,而得見國家平泰之盛,則臣雖死之日,猶生之年也。臣無任祈懇戰懼之至。踏啓字。以上燼餘
上在昌德宮。停常參·經筵。
仁穆王后忌辰。
夜五更,太白入東井星內。
慈殿,藥房問安。答曰,知道。
藥房提調臣金佐明,副提調臣金壽恒啓曰,霪雨復作,連日不止,伏未審聖候,若何?慈殿進御升陽散火湯,今至三十貼,進輒有效云,症候一樣,則今當加劑以入,敢來問安竝稟。答曰,知道。慈候,已言於醫女矣。
李延年啓曰,左議政九度呈辭到院,而國忌留院之意,敢啓。
本院啓曰,頃者大司成徐必遠再疏到院,而顧缺以臣伏見領府事李景奭三疏爲言,臣等以爲,李景奭數字缺之前,如是云云,事甚未妥。此一款,使之刪改來呈之意,言之,領府事疏中,似不無後弊爲言,臣等待罪出納之地,不勝惶恐之至。答曰,知道。以上燼餘
上在昌德宮。停常參·經筵。
自昧爽至卯時,有霧氣。巳時,太白見於午地。
有政。吏批,判書洪命夏呈辭受由,參判李尙眞在外,參議兪棨進,都承旨金壽恒進。
吏批啓曰,判書洪命夏呈辭受由,參判李尙眞在外未上來,小臣獨政未安,何以爲之?敢稟。傳曰,只出緊任。
以沈攸·李䎘爲正言,尹飛卿爲通津縣監,崔致翁爲奉敎,李元老爲完陽君,潭陽府使權尙矩,今加嘉善,大儻捕捉加資事判下。
兵批,判書許積呈辭,參判柳赫然將官朔試射坐起進去,參議洪處大進,參知元萬石病,左副承旨權大運進。
以安縝·李端夏·李䎘·洪柱彦·權斗樞·閔鼎〈重〉·姜頊爲副司果,金載顯爲副司正,李尙立爲同知,李穦·玄太始·安應昌爲同知。
權大運,以都摠府言啓曰,今日入直軍士,中日習射,請出標信。答曰,知道。
左議政元斗杓九度呈辭,傳于李殷相曰,安心調理。
李延年啓曰,慶尙道賑恤御史南九萬書啓,所謂不善狀者八邑,誤以十一邑,書於頭辭之故,陳疏到院,係是該官事體不當,故還爲出給,而臣以代房,初不能覺察,矇然捧入,不勝惶恐。其書啓誤書處,付標以入之意,敢啓。傳曰,知道。
以忠淸監司,以議政府右贊成宋時烈病重遞職事,傳于李殷相曰,安心勿辭,調理從速上來之意,回諭。
韓震琦,以戶曹言啓曰,今正月等爲始,東西班正職及雜職五品以下至七品祿俸各一石,局出身料太各一斗,以田米代給事,前已啓下矣。卽今各倉遺在之數,太則可以支用,而田米不足,自七月等,還以本色太,題給之意,敢啓。傳曰,知道。
金壽恒,以吏曹言啓曰,新除授康翎縣監安宗悌,呈狀于政廳曰,家有老母,年今八十二歲,所授之邑,乃是除挈眷之地,勢不得將母,情勢切迫。親年七十者,勿敍三百里外,載在法典,依例入啓處置云。康翎縣監安宗悌改差,何如?傳曰,允。
權大運,以備邊司言啓曰,今六月二十五日慶尙道賑恤御史南九萬引見時所啓,本道監司已出,前監司不久當爲還朝,前監司旣知首末,畢勘此事後上來,何如?上曰,令廟堂稟處事,命下矣。賑恤文書査勘,不過一朔之內,足以完了,新監司四十日治裝赴任之際,可以畢磨勘,而雖或差過常限,知其文書修整後,使之辭朝,宜當,以此分付,何如?傳曰,允。
權大運,以備邊司言啓曰,今六月二十五日慶尙道賑恤御史引見時,御史南九萬所啓,臣在慶尙道時,以有根着追入飢民所給穀物,分等蕩滌事,稟啓蒙允,而初意則追入飢民中,尤甚難堪者,欲爲減除。文書磨勘之時,與守宰等,商議則皆以爲,所謂飢民,雖有些少差等,而元不懸殊,誠難取舍,不如一樣半減,受食二斗者,則減其一斗,受食四斗者,則減其二斗云,故臣亦依此言蕩滌矣,畢勘文書之後,更考蕩滌外餘存之數,則米三千石零,租五千石零也。大槪,今番白給用下穀數,常平廳劃給一萬石內,所用只四千餘石,監營別會穀所用,只五千餘石,所費元不多,故臣上來時,監司閔熙謂臣曰,今此蕩滌,實是莫大之惠,而猶未免一半還捧,不如全減之爲快。且其餘存未蕩滌之數,不至太多,今若自朝廷有全減之令,而自常平廳,捐許三四千石,則其餘,當自監營,以別會穀會減云,凡追入飢民所受穀物,竝許蕩滌,何如?上曰,令廟堂稟處事,命下矣。追入飢民,與元無根着,有異,分給穀物,待秋還捧,固無不可,而所謂飢民,雖有些少差等,不甚懸殊。常平廳劃給萬石之內,尙有五千餘石,本道監司,亦欲以營穀充補云,依御史所啓蕩滌,以示朝廷德意,宜當,以此分付,何如?傳曰,允。
權大運,以御營廳言啓曰,八番黃海道別馬隊四十九名,今已逢點整頓矣。來七月初一日,與七番別馬隊替代後,舊軍放送之意,敢啓。傳曰,知道。
權大運,以御營廳言啓曰,今此七番別馬隊試才賞格,從分數多寡,以本廳所儲木綿面給後,別單書入之意,敢啓。傳曰,知道。
李延年,以兵曹言啓曰,本月二十九日宣傳官·將官等朔試射時,訓鍊都監把摠成震炆,摠戎廳哨官白致亮,武臣兼宣傳官柳震陽·尹培,未滿四中,武臣兼宣傳官韓震英四月朔退試,亦未滿四中,摠戎廳哨官崔彦相,稱病不進,竝依前例汰去,何如?傳曰,允。
李延年,以扈衛廳言啓曰,自仁祖朝癸亥年本廳設立之初,擧義別單中,陞堂上者,以別將啓下,與內三廳及五衛等將,一體計仕,輪付其品遞兒實職,而五衛將·內三廳將,則周年遞改,扈衛別將,則缺移授他任,則無瓜遞之規,故自付遞兒實職之後,更計仕日,別將·衛將中,實仕最多者,陞付實職,四十年舊規,而絶無越次相錯之弊矣。始自上年,衛將廳不遵舊規,專以私情,創爲攘奪之計,去四月等,本廳別將宋文徵,仕日最多,宜先陞付,而以新除衛將,越次奪付,事極駭愕。所當卽爲入啓釐正,而不但成事不言,將待日後處分,故姑置之矣,今七月朔付祿時,不可任意取舍之意,本廳移文兵曹,則終不回答。今日罷政之後,始爲稱頉論報,別將積仕之人,元不擧論,皆以今年正·二月除授衛將,越次濫付,其不有先朝啓下舊例,蔑視上司之狀,極爲可駭。請當該衛將及兵曹當該堂上,竝從重推考,後日政,一從仕日多寡,依先朝啓下之例,改付遞兒,何如?傳曰,允。
行大司諫金徽,司諫鄭繼胄啓曰,納米婢子之免役與還給,俱爲失信之歸,故臣等玆敢論列,而聖批以如是苟且,則己身免役可也爲敎。聖上亦已知其苟且矣,免役與還給,事雖不同,而其失信於民則一也。或以爲,當初朝家,別無許贖之事,而御史輕許失信之責,自有所歸,此實不然。當初稟定之時,其後回啓之際,皆無區別奴婢明白防塞之事,故不復致疑,有此許多米石備納之事,而賑政已過之後,今始區別,不令許贖,則失信之責,其不歸於朝廷乎?臣非不知一婢之事,極其微細,而朝家失信,不係於事之大小,請納米婢子許令免賤。答曰,旣已限己身免役,則有何失信乎?誠如啓辭,則反有不均之歎矣,不允。
執義吳斗寅,掌令李枝茂,持平李端錫啓曰,臣等以尹善道事,論列累月,兪音尙閟,竊未曉聖意之所在也。善道之姦情兇態,聖明之所洞燭也,幸賴日月之明,未售其陰慘之計,而論其罪狀,則貸死投北,亦云末減。年前圍籬之命,實出於深惡痛嫉之意,又有勿入審理之敎,而今乃竝論審理,還撤圍籬,其與前日之敎,一何相反,朝家擧措,豈容如是?自古討惡之典不嚴,則兇人無所懲懼,而其流之禍,終至於不可勝言,所關非細,公議益激,不得請則決不可止。請還收罪人尹善道撤圍籬之命。西原今雖爲縣,素是雄州,兵營移設之後,事務尤劇,苟非勤幹剸煩之才,莫宜居之。新除授西原縣監鄭基豐,年迫七十,衰耗已極,營下劇地,決非所堪。請西原縣監鄭基豐遞差,其代以年少有才局之人,各別擇送。咸鏡南北虞候爲任,比他道最重,必以堂上擇送者,意非偶然,而新除授南兵營虞候崔晩得,本以闒茸,嗜酒成病,曾前莅任,到處貽笑。況今年老,衰病俱極,關防副貳之任,不可如是苟充,此非留難之事。請南虞候崔晩得改差,其代擇送。近來爲閫帥之任者,所帶褊裨,全然不擇,率多無賴之徒,其間貽弊之端,不可勝言。黃海兵使李俊漢,帶率軍官,發怒於本官,下人恣意亂打,因致隕命,本道方爲捉囚,獄情已著云,事極驚駭。俊漢,身爲主將,不能禁戢其管下,致隕人命之責,不可不懲。請黃海兵使李俊漢罷職。捕賊陞資,雖出於賞典,而過濫之弊,近來尤甚,名器之不重,未必不由於此。潭陽府使權尙矩,前任全州判官時,纔已捕賊,超陞堂上,曾未一歲,又以捕賊,遞授嘉善,尙矩雖有戢捕之勞,豈無他賞之可施,而必以金玉之秩,疊授於周年之內哉?況嘉善,便是宰列,尤不可濫施。請潭陽府使權尙矩新授加資改正,論以他賞。答曰,不允。鄭基豐事,依啓。
領中樞府事李景奭疏曰,伏以臣,猥承明旨之後,敢復連章,罪合萬死,方俟嚴譴,昨昏祗奉疏批,不翅如綸,溫旨藹然,有不敢當,感泣惶隕,措躬無所。古之人宜去有二,日不俟終,今臣可屛,不止於二,危蹤苟冒,遠慮近憂之狀,崎嶇屯蹇,跋前疐後之勢,業陳其槪,不敢每煩,而尙有底裡未得盡者,今若不達,有違無隱,敢此披露,冀垂財察。臣以連昏之故,習知崔攸之之爲人,其孝友之行,學術之優,有過於人,無不及焉。臣曾因目覩,暴其冤狀,其後自致,奚假臣力?不久得通淸路,至於兩司亞長,臣粗聞先輩之餘論,亞長,一時之極選,非人人所可居也。因弘文之錄,而始言其不合,何其晩也?知其不爲姻婭,則旋引昔年之伸救,以證今日之宣力,其罪果如其所言,則何但不合於玉堂而已乎?然似涉相較,臣甚羞之,今將有所達,故提此一款,略及之耳。臣所最歎者,緣臣累疏,使可惜之人才,轉爲明時之負累,此則徐必遠之言,欲公而反歸於不公,非特爲攸之惜之,實爲必遠惜之,甚也。臣及聞其疏所言,乃指臣身數字缺曰,雖非姻婭,我知其可如使得見名流,而言及攸之數字缺直爲薦引,其學行,則必稱之,而幸而前後一無此事,故雖有所云云,心甚坦然,而必遠再疏末端,揚之抑之,似乎淫哇旣陳,曲終奏雅,而雖不能自首伏罪,何至重言·複言等語?是臣之罪。又曰蒙辱如此,則辱直言之罪,亦有之,臣之本心,恐傷言路,句語之間,自以爲,無盛氣之言,而人言胡至於此?如以西隣嘖言,爲怒,則此實從前所用之言,敍事之際,不覺其爲嫌。且曰我人,則我者,異彼之謂,人者,對己之稱,堯跖·聖狂之對稱,亦可謂之辱乎?然謂之非,則何可辨焉?臣誠無似,忝在大臣之後,不能甘心伏罪,敢辱直言之臣,只此一事,亦難冒進,臣獨何面,仍保爵秩?伏乞聖慈,俯諒危忱,特察微懇,揆之於義,退之以義,亟將本職及兼帶,竝賜鐫免,俾無公私苟且之失,勿貽朝廷羞辱之患,不勝大願。臣無任瞻天望日蹜踖懇祝之至。答曰,省疏具悉卿懇。已竭予意於前後之批,卿須體至意,安心勿辭,以副予望。
慶尙道柒谷居幼學李伯雨等疏曰,伏以臣等竊聞,一人向隅,滿堂不樂,匹夫不獲,聖王有憂。臣等輿情之愁歎,不啻一人之向隅,闔境之失所,非特匹夫之不獲,則臣等之六月于邁,千里籲哀,實出於不獲已也,伏願殿下少垂察焉。臣等竊惟,粵在仁廟朝,新築架山城,而初則割屬於大丘,旋因土民等陳疏,別作一邑,而姑設城內,徐待數年事寧之後,將移於城下平地,當時狀啓中,有此一款,此實其時道臣之量度形勢也。遷延歲月,今至二十三年之久,而移邑之命,尙今未下,邑民難支之狀,言則長矣。年前繡衣,採達民情,聖上軫念,思解倒懸,特命本道,啓稟移邑,四境側耳,若死回生,而廟堂慮其年侵,至以姑觀民事,更爲稟處回啓,臣等飢渴之望,無路得伸,而轉壑之患,到此急矣。噫,山城設邑之弊,邑民之缺已條陳矣,道臣回啓,亦陳其大槪矣,前後御史書啓,備陳無餘矣。臣等今不敢縷縷煩瀆,而剝膚之痛,數字缺今年甚於去年,而凶年癘疫之後,人事大變,前日所能辦,今日不能辦,以致百事跳騰,而民役益苦,如欲一一條列,實涉煩猥。民情苦悶,此時尤切,而廟算之持難移設,欲待後日,亦出於恤民之意也,而移設則民可保,不移設,則民不可保,其輕重緩急,大相懸絶矣。況城下,有八莒縣倉,而且有民家與官舍相接,若使太守,移設于此,則不待營構,自成官府,一轉移間,百里其蘇矣。朝廷或慮移邑城事便疎,則臣等惑焉。繕城池治軍旅,在乎守宰之得人,豈由於設邑城內外之別乎?惟其然也,故築城之初,割屬於大丘,屬之於五十里之大丘,尙無不可,況城下十里之近乎?我國山城之設,不爲不多,而設邑於城中者,只有南漢而未聞其他,則何必獨於架山,設邑城中而後,得爲關防之地乎,而況所貴乎山城者,將爲其病民乎,抑爲其利民乎?城不自城,以人而城,若夫齊民受害,愁歎日滋,寇賊未至,人和先失,此豈朝廷置城之本意哉?臣等亦非盡病風喪心之人,苟有所益於國家,而有一分可支之路,則豈敢重百里之繭,犯九天之威,自先朝至今日,泣血緘疏,至再至三,而瀆擾不已乎?卽今形勢,饑饉之餘,繼以癘疫,死亡太半,滿目慘然。若不及此時變通,而因循度日,一任其愁苦,則不出數年之後,其勢將至於環境而不能保,臣等之情,其亦慽矣。伏願殿下,俯採民情,特命移邑於城下,使凶年孑遺之民,得免流離顚沛之苦,則國家幸甚,生民幸甚。臣等無任憂遑悶蹙切迫祈懇之至,謹昧死而聞。啓下備邊司,備邊司啓目,粘連啓下是白有亦,柒谷民情,以城中設邑,爲悶,移置之請,前後連續是白乎矣,至今持難,意有所在,非以年凶之故,難於缺是白去乙,今又如是陳疏,新監司到任後,詳審地勢,參量事勢,啓聞後更爲議處,何如?啓依允。以上燼餘
上在昌德宮。停常參·經筵。
巳時,太白見於午地。
權大運,以都摠府言啓曰,副摠管洪瑑,漢城府坐起進去晝仕,請出標信。傳曰,知道。
京畿監司以西果不得封進事,狀啓,傳于李殷相曰,勿待罪事,回諭。
左議政元斗杓十度呈辭。傳于李殷相曰,遣承旨敦諭。
權大運,以都摠府言啓曰,副摠管沈之溟,以會同分軍事,除標信,內兵曹進去之意,敢啓。傳曰,知道。
李延年,以漢城府言啓曰,療疫自任者,崔瑞·鄭晉昌·韓明元等三人,竝爲給料,與活人署官員·月令醫員等,使之眼同數字缺以試其術業之能否而處之事,入啓允下,前月初五日,分付東西活人署矣。卽接西活人署所報,則救療人崔瑞,病人所接缺及病人衣服,竝付朱砂符,作燒以蒼白朮,夜半稱以逐鬼,以朱砂等物,又爲散擲,而少無治效,韓明元,則現身之後,自稱全昧醫術,旋卽逃走,不知去處云。東活人署所報,則鄭晉昌累度誦經,盡心逐鬼,而少無分效云。各人等所爲,不但已試之人,明言其無驗,當初臣等觀其容貌,聽其所言,亦知其萬不近似,而因大臣啓辭,至於禮曹移文本府,旣爲搜得,姑試其術,觀其能否,以爲處置之地,而今幾一朔,徒費官料,少無治效,置之無益,且涉怪妄,竝令罷遣,何如?傳曰,允。
李殷相,以弘文館言啓曰,本館下番見存三員內,修撰呂聖齊,陳疏到館,修撰李有相,時未肅拜,副修撰臣安後說,獨爲入直,非但疾病事故,未可豫料,揆之事體,亦甚苟簡。修撰李有相,牌招肅拜,何如?傳曰,允。
李殷相啓曰,自前大臣之兼帶提調等任,或有下該曹考例稟處之時,而至於本職辭免,則未有令該曹覆啓之規矣。今此領議政鄭太和辭免箚子,以令該曹,考例以啓爲批,而且踏啓字,有違前規,惶恐敢稟。傳曰,此非循例回啓之事,故亦不以稟處爲辭也。原箚中,有樞府官銜亦有奉使之例云,故欲知某年某相,以樞府官銜出使之規,以爲取舍之地矣,此意誠然,此事先問於吏曹以啓然後,批答當下矣。
兪瑒啓曰,以領議政箚子,傳曰,原箚中,有樞府官銜亦有奉使之例云,某年某相,以樞府官銜出使之規,問於吏曹以啓事,命下矣。卽招吏曹郞官,使之考出則以爲,取考近年以來使臣啓下單子,則庚寅年,故相臣金堉,以領中樞府事,入去,而只以本職結銜,丁酉年六月,故相臣沈之源,以左議政,上使受點,而十月赴京時,則以領中樞府事,結銜,左議政,未知其間緣何故遞改相職,其他時任相臣之赴京者,例皆帶職往還,曾未有以出疆之故,解任者。此外更無可考之例矣,敢啓。傳曰,知道。
掌令李枝茂·宋時喆,持平李端錫啓曰,臣等以尹善道事,論列累月,兪音尙閟,竊未曉聖意之所在也。善道之姦情兇態,聖明之所洞燭也,當初幸賴日月之明,未售其陰慘之計,而論其罪狀,則貸死投北,亦云末減。年前圍籬之命,實出於深惡痛嫉之意,又有勿入審理之敎,而今乃竝論審理,還撤圍籬,其與前日之敎,一何相反,朝家擧措,豈容如是?自古討惡之典不嚴,則兇人無所懲懼,而其流之禍,終至於不可勝言,所關非細,公議益激,不得請則決不可止。請還收罪人尹善道撤圍籬之命。咸鏡南北虞候,爲任比他道最重,必以堂上擇送者,意非偶然,而新除授南兵營虞候崔晩得,本以闒茸,嗜酒成病,曾前莅任,到處貽笑。況今年老,衰病俱極,關防副貳之任,不可如是苟充,此非留難之事。請南虞候崔晩得改差,其代擇送。近來爲閫帥之任者,所帶褊裨,全然不擇,率多無賴之徒,其間貽弊之端,不可勝言。黃海兵使李俊漢,帶率軍官,發怒於本官,下人恣意亂打,因致隕命,本道今方捉囚,獄情已著云,事極驚駭。俊漢,身爲主將,不能禁戢其管下,致隕人命之責,不可不懲。請黃海兵使李俊漢罷職。捕賊陞資,雖出於一時賞典,而過濫之弊,近來尤甚,名器之不重,未必不由於此。潭陽府使權尙矩,前任全州判官之時,以捕賊,超陞堂上,曾未一年,又以捕賊,遽授嘉善,尙矩雖有戢捕之勞,豈無他賞之可施,而必以金玉之秩,疊授於八九朔哉?況嘉善,便是宰列,尤不可以濫施。請潭陽府使權尙矩新授加資改正,論以他賞。答曰,不允。
大司諫金徽,司諫鄭繼胄啓曰,臣等以微細之事,累請而不止者,誠以失信之,爲可惜,而聖批,有有何失信之敎,失信之爲不可,聖上亦已知之矣。只限己身,則雖令免賤,其子孫之不得從良與免役,一也,渠若知如此,則必無應募之理矣,旣許於奴,而不許於婢,則竊恐不均之歎,正在於是也。五十石米穀,雖在豐登之時,措辦極難,況當無前凶荒,斗米萬錢之日,若非家財豐饒,不能辦備,初無奴婢區別之事,故欲爲子孫之計。他缺竭力應募,而賑政旣過之後,始令只贖其身,則此非失信而何歟?今春飢饉,言之慘矣。草食爲命,道殣相續,數字缺也,輸納如許之穀,救活許多人命,則子孫從良數字缺而何乃計較利害,重爲失信之歸乎?王者之政,決不可如是。請納米五十石寺婢,勿限己身,許令免賤。答曰,雖捐棄公賤百餘口,豈爲持難哉?一身則同,而所施者均,此欲均而反不均,勿煩。
權大運啓曰,臣承命往諭于左議政元斗杓則以爲,臣一病沈綿,痊復無期,而職名缺狼狽益甚,當此上下憂遑之日,一向瀆擾,豈不知罪合萬殞,而區區情悃,終不能自已?庶冀天日在上,曲垂矜愍,不意近侍之臨諭,前後荐降,臣撫躬惶惕,不覺感淚之交流也。臣忝叨匪據,三年于玆矣,服勤奔走,猶不足以效其萬一。況今賤疾彌留,曠職旣久,則丐閑之請,非敢爲自便之圖,而辭不獲命,反叨寵榮,乃至於此,臣情迫蹙,不知所達云矣,敢啓。傳曰,知道。
全南監司,以朔膳乾雉,終不如前日所封,待罪狀啓,傳于李殷相曰,勿待罪事,回諭。
假注書尹堦啓曰,臣承命往諭于右贊成宋時烈則以爲,臣於前月,祗承疏批,非惟不許□□其招徠懇惻之意,出於尋常,聖恩如此,微衷正激。當爲趨進天門,少伸蟻忱,而臣新添暑症,無計起發,故敢於缺纔上乞免之狀矣,不料夢寐之外,史官遠臨,傳諭聖批,禮意愈隆,辭旨愈勤,臣祗奉隕越,感淚如傾。臣例於夏暑,舊病發作,歲以爲常矣,今年則視前倍加,危症闖出,喘息憊劣,朝不保夕,今欲捨命登途,則將不及一二程,而滅死無疑矣,此則恐非聖世之所願聞也。以是,不敢生出脚之計,孤恩背義,莫此爲甚,戰慄慚悼,寧欲無生也。又聞自上使史官,面諭聖旨,俾詢以消弭災異之道,臣尤不勝惶悚之至。臣病伏窮鄕,如聾塞耳,聖德之闕失,朝廷之謬戾,邈無所聞,旣不知何事是招災致異之由,則其消弭之道,何以知之?縱或知之,又豈造次之可盡,而況臣愚昧陋劣,不及於人者哉?無已則有一說焉,敢冒萬死,以浼宸聽。□□飢饉荐仍,死者相枕,而猶未有怨讟之朋興,嘯聚之竊發者,此無他,人人皆知聖上有誠心軫恤之恩故。然則今日之務,豈外於誠之一字哉?然一念之微,私意間之,而少有怠忽,則雖在燕私蠖濩之中,自然呈露顯見,而□□違逆□□□外者,捷於影響矣,況其發之於事爲之著乎?最是缺示群下此爲國□□□孟子推其理,至於不奪不饜而缺則其爲戒,可謂至嚴矣。此皆由於私不克而德未誠之致,則雖有聲音笑貌之美,彼至愚而神者,豈能以孚感乎?民旣如此,則視聽自我之天,亦豈能悅豫而不降以災異乎?德非可以徒誠,必有遜志典學之功,緝熙而日新,然後可以語誠,而比來聖候違豫,久廢經席,若是而不與處者,未免婦寺之昵,則其所以害天理而流人慾者,必多矣。其於誠之之道,豈不如適越而北轅乎?此臣所以仰屋長吁,而死不能瞑目者云矣,敢啓。傳曰,知道。
又啓曰,臣承命往諭于行護軍宋浚吉則以爲,臣病伏窮廬,待盡朝暮,不料聖明,特降諭,遠遣近侍,催臣赴朝,旨意隆懇,此豈庸陋如臣所敢當者?驚惶隕越,覔死無路。噫,臣雖退歸,何嘗一飯敢忘吾君,從前召旨,亦旣頻仍,中宵感念,每自泣涕,豈不欲仰承德意,更竭駑鈍,以效涓涘?顧臣年來,衰病轉劇,精神凋耗,最是兩目全昏,殆不辨黑白,白晝太陽之下,猶,以下缺
方捉囚,獄情已著云,事極驚駭。俊漢,身爲主將,不能禁戢其管下,致隕人命之責,不可不懲。請黃海兵使李俊漢罷職。捕賊陞資,雖出於於一時賞典,而過濫之弊,近來尤甚,名器之不重,未必不由於此。潭陽府使權尙矩,前任全州判官時,纔以捕賊,超陞堂上,曾未一年,又以捕賊,遽授嘉善,尙矩雖有戢捕之勞,豈無他賞之當施,而必以金玉之秩,疊授於八九朔之間哉?況嘉善,便是宰列,尤不可濫施。請潭陽府使權尙矩新授加資改正,論以他賞。答曰,不允。崔晩得·權尙矩事,依啓。
兵曹判書許積上疏。大槪,病勢彌留,差復無期,冒死陳懇,乞賜遞免,以便公私事。答曰,省疏具悉卿懇。卿其安心勿辭,從速察職。
左議政元斗杓上疏。大槪,近侍再臨,溫諭懃懇,病勢一向彌留,冒死陳情,本職兼帶,冀蒙恩遞事。答曰,省疏具悉卿懇。已悉予意於前後之批,復何言哉?卿其安心勿辭,速出論道,以副上下之望。仍傳曰,遣內醫看病。
江原監司洪處亮上疏。大槪在下答曰,省疏具悉。卿才允合,何用辭爲?卿其勿辭,速往欽哉。以上朝報
仁宗榮靖大王忌辰。
上在昌德宮。停常參·經筵。
吏曹啓〈曰〉,司憲府啓曰,捕賊陞資,雖出於一時賞典,而過濫之弊,近來尤甚,名器之不重,未必不由於此。潭陽府使權尙矩,前任全州判官時,纔已捕賊,超陞堂上,曾未一年,又以捕賊,遽授嘉善,尙矩雖有戢捕之勞,豈無他賞之可施,而必以金玉之秩,疊授於八九朔之間哉?況嘉善,便是宰列,尤不可以濫施。請潭陽府使權尙矩,新授加資改正,論以他賞。答曰,依啓事,傳敎矣。自前守令之以善治功勞,加階而改正者,或陞敍,或準職除授,或有賜馬·賜表裡之時,而各因一時功勞輕重施賞,元無一定可考之例。今權尙矩賞典,旣以陞資爲過重,則似當論以次賞,而恩賞重事,自下不敢擅便,上裁,何如?傳曰,熟馬一匹面給。
又啓曰,慶尙·全南兩道御史·守令以下能否等第啓本,自賑恤廳回啓,啓下本曹,今當覆啓取稟,而許多守令以下黜陟·賞罰,事體重大,而判書臣洪命夏,尙在辭職中,待其出仕,回啓之意,敢啓。傳曰,知道。以上吏曹謄錄
下直,慶尙右兵虞候尹墺。
政院啓曰,史局重地,不可暫曠。雖有難便之事,不敢任意出去,自是流來舊規,今者下番翰林趙嘉錫,以自中體例間小嫌,不言於臣等,輕先出去,屢度送言,催促還入,而終不入來,闕門已閉,事甚可駭。請檢閱趙嘉錫,從重推考,卽爲牌招,留門入直,何如?傳曰,依啓。勿爲牌招,以上番推移入直。
又啓曰,以上番推移入直事,命下矣。上番翰林李翊相,今當移入下番,而豫備翰林崔致翁,家在城外,春秋館,無入直之員,何以爲之?敢稟。傳曰,他員無可入直者乎?
又啓曰,傳敎矣,從前翰林有故,則例以兼春秋入直,今亦不得已以兼春秋入直之意,敢啓。傳曰,知道。
執義吳斗寅,掌令宋時喆,持平李端錫啓曰,近以尹善道事,爭執已過屢月,善道之罪,前後備盡論列,聖明非不洞燭,而一向牢拒,兪音尙閟,此無非如臣等不似,忝居臺閣,誠意淺薄,文辭短拙,不能上格天聽,下副公議,有負言責,方切愧懼矣。伏見獻納金益廉疏辭,則至以連□一紙之等語,顯加譏斥,臣等不職之責,無所難免,何敢晏然苟冒?請命遞斥臣等之職。答曰,勿辭。
掌令李枝茂啓曰,臣忝叨本職,纔過旬望,而瀆擾至三,臣罪萬死。臣於還收之論,實有前後異同之嫌,再次引咎,規外請出,累呈辭單,終始見阻,一向引入,亦極惶悚,玆敢冒出,有違臺閣體例,臣方切悶蹙之際,卽伏見獻納金益廉疏本,又有譏斥之語,尤不覺瞿然之至。臣之情勢,狼狽至此,決不可咎刻仍在,請命罷斥臣職。答曰,勿辭。
弘文館官員,以大提學意啓曰,以弘文館夏三朔月課文臣製述單子,傳曰,旣謂之夏三朔月課,則洪柱三之除外任,在於季朔念後,而何以外任懸頉耶事,命下矣。在前月課製述之規,京官則限以季朔晦日,外官則退一朔製呈,而雖是罷散之人,若於晦日前付職,則亦爲製進,雖三朔在職之人,臨時遞職,則亦入於不製之中。今此柱三除外任,在於限前,當退朔製進,故以外任懸錄云矣,敢啓。傳曰,知道。
吏曹判書洪命夏,更申前懇,本兼諸任亟賜遞免事。答曰,省疏具悉。此非大小臣僚投閑之時,卿其勿辭,從速察職。以上朝報
上在昌德宮。停常參·經筵。
備忘記,傳曰,今日賓廳坐起,進參人員,極其稀少,事甚怠慢。除在外·受由者外,竝從重推考。
備邊司啓曰,柒谷儒生李伯雨等上疏,邑居移設之事,及全南道賑恤御史民瘼別單,俱係重大,待領·左相出仕後,回啓之意,敢啓。傳曰,知道。備局謄錄
政院啓曰,以趙嘉錫元情公事,傳曰,凡義禁府公事,拿推與禁推元情公事,結語有異乎事,傳敎矣。問于禁府則以爲,凡拿推則元情公事結語,以旣已遲晩律何如,稟旨蒙允後,方爲照律以入,禁推則元情公事,旣爲遲晩,直爲照律,古例當然,而今者判府事洪命夏,方在陳疏中,未及出仕,故不得卽爲照律,如是結語云矣,敢啓。傳曰,知道。禁府謄錄
正言李䎘啓曰,庸陋微臣,最居人下,觸事謬誤,釁尤百出,聖度包荒,未遽斥退,一月之內,除命再降,臣誠惶感,若無所容。惟當奔走供職,少答洪造,而第臣炎程積誠之餘,疾病轉輾益苦,委頓枕席,無計自力。且於本院所論公賤許贖一款,有所不安於私義,縮伏愧懼,不敢冒出,虛帶職名,久未自處,臣罪至此,更加一倍矣。仍竊伏念,臣之春初奉命也,豫慮賑穀之雖辦,乃以寺奴婢納米免賤事,稟達於榻前,則自上有下去本道,臨時啓文之敎。故臣廣循道內,應募者若干,除內需司·壽進宮奴婢外,各司奴婢則只兩人,而間願代奴添米,臣一依其願,具由馳啓,則其回啓,有曰內需司·壽進宮,自下不敢擅便,而各司奴子納米五十石者,當爲許贖,代奴添米,則似爲不當,使之準納米粟後許贖云云。臣旣得行會文字,則未見其區別奴婢之語,而見識昏愚,亦不曾念及於此,追有願贖者,一奴一婢,不復疑難,一例許贖,直爲移牒於該廳矣。今此奴婢區別之論,始發於荒政旣畢之後,言官屢爭,聖聽莫回,其是非得失之辨,臣不須備陳,緣臣奉使無狀,致令失信之責,歸於君上,則臣安敢泯默而已也?蓋臣迫於賑飢,惟幸得穀,不暇計較於奴婢輕重之分,一例施行,妄許贖免,處事輕率,臣實有罪。雖伏刑章,固無可辭,至如無知下賤,深信約令,不憚納穀,謂獲所願,及至今日,所望歸虛,則必不無專怨於臣身,而將以爲朝家紿我以募穀,旣得而食言,緩急之間,有所操縱,一人呼冤,衆口喧傳,則其有損於國體,貽累於聖德,非細故也,至此而朝廷雖欲正臣之罪,以謝外方,亦無以家喩而戶說也。臣嘗見朱子,論及募粟施賞,有曰,事急則箝之,以爲一時之用,事正則酬之,以爲後日之勸,旋觀今日,失信已多,別有緩急,何以使衆?又曰,使已輸者,無恨不滿之意,使未輸者,有欽艶慕用之心,信令已行,願應者衆,則緩急之間,雖百萬之粟,可指揮而辦。夫勸分與納穀,賞爵之令與免賤,其事雖殊,其理則一也,若以此說而觀之,正中今日之病,勿論事體如何,其爲利害,的然易見。方且反覆卻難,爭較得失於飢民口吻之中,今日朝廷處置,竊恐未出於深思,而殆朱子所謂失信之爲甚憂,而壞其權宜之爲可惜者也。春秋行賑之日,君臣上下,汲汲遑遑,傾囷倒廩,百方措畫,庶幾救活萬億赤子之命,顧何嘗念及於此等瑣細之事乎?臣愚以爲,寧失一婢而不可失信也,寧繩臣以重律而不可罔民也,亦願聖上,毋忘昔日救焚拯溺之急也。臣自有此事,食息未寧,省愆知罪,無地措躬,更將何顔可居臺閣乎?且臣叫痛之中,不遑餘事,夏等月課,未及製進,方在應推之中,以此以彼,決難苟冒,請命遞斥臣職。答曰,爾無自明之言,予何知之?勿辭。
大司諫金徽啓曰,兩司多官,俱引避矣,臣當處置,而卽見獻納金益廉避辭,則有曰,乘隙希覬,情甚可惡,此則指斥前參贊閔應亨,而末端有亦無明白是非者,此則譏詆臺官之言也。雖未知其造意之如何,而臣忝居言地,安敢任他而晏然乎?當初閔應亨,請釋尹善道之意,不過以其年迫八十,死於絶島,爲可矜而已,乘隙希覬,實是情外,益廉之謬辱耆舊之臣,胡至於此?謂之臣其日入侍,必無非斥應亨之心,豈可掇拾益廉之餘論,至今追咎乎?臣旣被其斥,勢難處置多官,請命遞斥臣職。答曰,勿辭。
下直,濟州牧使李翊漢。
弘文館啓曰,兩司多官,竝皆引避,本館當爲進參,而日勢已暮,明日待開門,在外同僚,牌招同參處置,如何?傳曰,允。以上朝報
上在昌德宮。停常參·經筵。
藥房提調金佐明,副提調金壽恒啓曰,大風連日,暑熱亦甚,伏未審聖候,若何?慈候與前一樣,則湯藥又當加劑以入,敢來問安,竝稟。答曰,知道。
藥房再啓曰,臣等卽伏聞醫女所傳之言,慈殿調候,與前無異,但近間咳嗽,有時而發,喉中亦有小小滯痰。卽與柳後聖及諸御醫商議則皆以爲,進御茶漿,多是冷物,咳嗽滯痰,恐因此而致,前進升陽散火湯,加桑白皮·地骨皮各七分,加進三貼,徐觀前頭症勢更議,宜當云,此藥三貼,劑入之意,敢啓。答曰,知道。
傳曰,今進賀使,老病大臣入去,元定醫員減下,御醫安禮,別爲入送。以上內局謄錄
義禁府啓曰,慶尙道賑恤御史南九萬書啓,刑曹粘目內,李碩老竝其子,移義禁府處置事,判下矣。李碩老及其子石乭伊,時在慶尙道蔚山地,依前例發遣府羅將拿來之意,敢啓。傳曰,知道。禁府謄錄
有政。吏批,判書洪命夏進,參判未差,參議兪棨,承旨進。兵批,判書許積,參判柳赫然,參議洪處大,參知元萬石,承旨。吏批啓曰,本曹參判,今當差出,而擬望之人乏少,承旨中可合人,竝擬,何如?傳曰,允。
又啓曰,新除授東部主簿任應宗,因訓鍊院去館薦狀,依例差下矣,觀其爲人,容貌擧止,不似官員,而年且衰耗,目不知書。主簿任應宗,汰去,何如?傳曰,允。
又啓曰,慶尙·全南兩道賑恤御史書啓中,守令賑政能否等第事,自賑恤廳覆啓,啓下本曹,今當稟處,而與常時暗行御史廉問書啓,有異,後日備局之坐,與賑恤諸堂上,相議定奪於大臣後,覆啓之意,敢啓。傳曰,知道。
以閔鼎重爲大司成,慶一會爲嘉山郡守,崔尙崙爲奉常判官,安翼龍爲軍器主簿,李休徵爲忠淸都事,丁昌燾爲兵曹正郞,李泰英爲順川郡守,李松老爲泰川縣監,安縝爲西原縣監,成就吉爲康翎縣監,朴純爲兵曹正郞,李敏行爲寧遠郡守,權道經爲東部主簿,金壽恒爲吏曹參判,洪茂爲司僕主簿,南龍翼爲都承旨。以上吏曹謄錄及政軸
下直,海州牧使沈世鼎,綾州牧使李彙晉,沃溝縣令柳挺輝,舒川萬戶李百熙。
政院啓曰,假注書尹趾善,時無職名,付軍職冠帶常仕,何如?
獻納金益廉啓曰,臣過蒙恩寵,思報萬一,以知無不言,言無不盡,竊期於平生,一心無改,九死罔悔。及見災異疊至,聖衷憂惱,臣於此時,百念在中,略具短疏,言及時事,自信孤忠,任人側目,殿下以爲,臣之此言,爲身計耶,爲國家耶?臣伏見聖上下玉堂之批,辭意嚴峻,斥臣以輕怪,臣不勝戰慄之至。臣不思一身之計,言人之所不言,輕則輕矣,但臣之所論,乃明是非杜邪議,則臣未知其怪也。臣竊恐聖上,厭薄愚臣之際,未免有下語之誤也,臣不自揣量,觸犯已多,誠未格天,致有嚴敎,臣何顔面,晏然更冒於臺席乎?請命遞斥臣職。答曰,勿辭。
政院啓曰,卽者執義吳斗寅,掌令宋時喆,持平李端錫等,召牌就職後,又有引避,而伏見金益廉避辭則以爲,臣等引避之辭,乃與本意相反云云,而其實與昨日所避,一也。一事再避,旣有前日承傳,故不敢捧入之意,再三言送,而必欲捧入,臺官避辭,自本院似難一向退却,何以爲之?敢稟。傳曰,旣有一事不得再避之規,則强令捧入者,誤矣,勿捧。
副提學趙復陽,校理吳始壽·李敏敍,副校理金宇亨,修撰李有相上疏。大槪,臣等旣被獻納金益廉之指斥,不敢處置兩司,請遞臣等之職事。答曰,省疏具悉。輕怪之言,爾等何庸辭爲?爾等安意,勿辭處置。
玉堂箚子。大槪,執義吳斗寅,掌令宋時喆,持平李端錫,司諫鄭啓胄,獻納金益廉出仕,掌令李之茂,正言李光溭,大司諫金徽遞差事。答曰,依啓。以上朝報
上在昌德宮。停常參·經筵。
傳曰,有面諭事,明朝入來之意,送言于李領府事。內下記草
傳曰,兵曹參判柳赫然家,遣內醫看病。
醫官金立誠書啓,兵曹參判柳赫然,病症看審,則素患土疾之人,元氣虛弱,暑濕供仕之餘,又患瘧疾,僅得離却,去月二十九日,猝得癨亂,危劇累日,今纔痛定,餘毒尙在,痰氣亦盛。此是暑濕積傷之致,連用淸暑六和湯五六貼宜當之意,敢啓。答曰,此藥材竝送之。內局謄錄
都承旨南龍翼上疏。答曰,省疏具悉。卿其勿辭,從速察職。
右議政鄭維城箚子。大槪在下答曰,省疏具悉卿懇。領府事,以浮虛狂言,終至出郊,不得自安,予心慮念,不翅懃懇,而不能改意入城,實無以爲心也。又聞思卿之決意,予深驚愕,茫不知所以爲處也。予當更加誠意,以期挽留焉,卿其安心勿辭。內下記草
右議政鄭維城箚子。大槪,乞賜遞免,略陳所懷事。
都承旨南龍翼上疏。大槪,陳情乞遞事。
司諫鄭啓胄啓曰,獻納金益廉,嚴旨之下,不能自安,引避退待。臣當處置,而臣於此事,不敢處置,與前無異,不得不更來瀆擾,臣罪尤大,決不可一刻仍冒,請命遞斥臣職。答曰,勿辭。
執義吳斗寅,掌令宋時喆,持平李端錫啓曰,臣等昨伏見獻納金益廉避辭,則指斥臣等引避之辭,與其本意相反。又曰,日月旣久之後,人無明言是非者云,臣等於此,不勝瞿然之至。夫善道之罪惡,乃公論之所難貸,而全釋之請,遽出於審理之後,其在瞻聆,孰不爲駭,而至今置而不論者,豈有他哉?爲其年老·言耄,而已臣等旣被詆斥,則其勢不得不再避,而政院稟以一事再上,又有勿爲捧入之敎,臣等情勢狼狽,方在悶蹙之中矣。卽者諫院之避,本府當爲處置,臣等俱是被斥之人,亦何敢晏然處置?連事瀆擾,罪戾尤大,決不可一刻仍冒,請命遞斥臣等之職。答曰,勿辭。
吏曹啓曰,臺諫有闕,政事,何以爲之?敢稟。傳曰,明日爲之。以上朝報
上在昌德宮。停常參·經筵。
巳時,太白見於午地。內下日記
有政。吏批,判書洪命夏進,參判金壽恒未肅拜,參議兪棨病,承旨進。兵批,判書許積,參判柳赫然,參議洪處大,參知元萬石,承旨。吏批啓曰,近來本曹堂上·郞廳,久未備員,臣獨爲參政,事甚苟簡。參判未出仕,參議今方呈告,而所患不至大段云,參判·參議,竝命牌招出仕,使之參政,何如?傳曰,允。
又啓曰,玉堂闕員及臺官,今當差出,而可擬之人乏少,相避及外任,竝擬,何如?傳曰,允。
又啓曰,楊州牧使,今當差出,而本州乃畿輔重地,可擬之人乏少,畿邑中有風力善治守令,竝擬,何如?傳曰,允。
以李尙眞爲大司諫,李憪爲楊州牧使,呂爾載爲兼知義禁府事,朴長遠爲兼同知成均館事,朴承健爲掌令,李端相爲應敎,朴純爲全南都事,金萬均爲副修撰,睦兼善爲淸風府使,尹深爲兼中學敎授,金韶夏爲兼西學敎授,南九萬爲兼校書校理,閔維重爲吏曹正郞,韓公億爲井邑縣監,尹深爲正言,南九萬爲副應敎。宗簿正沈榥,慶尙都事慶最,忠淸都事李休徵,戶曹佐郞禹昌績,交河縣監李奎齡,西原縣監安縝,竝兼春秋單付。
今日領中樞府事李景奭引見時,領中樞府事李景奭所啓,人才調用之路,不可不廣,古之用人,必取地望。臣於先朝,忝在廟堂時,故相臣完南府院君李厚源,爲咸鏡監司,臣聞其北巡之行,抵書訪以人才可用者,則厚源答以無特出之人云,臣嘗慨歎矣。古語曰,北方之人多智,我國西北,實武士之府庫也,若隨才調用,則固未嘗乏人矣。上曰,可用之人採訪啓聞之意,下諭于西北監司處,可也。以上吏曹謄錄
下直,月串僉使朴任龍。
正言沈攸啓曰,螻蟻微臣,最居人下,無望備數於聖朝臣僚之末,而加以纔經草土,攀號餘喘,寄延朝夕,特一天地窮人,不意一旬之內,荐蒙恩除,騎命未謝,又移諫省,臣聞命以來,驚感跼蹐,涕血交頤。非惟自揣微分,叨榮至此,卽當祗肅,一瞻天陛,以伸臣子區區至情,至於臣之亡父,痛臣祖父抱怨泉壤,憂傷成疾,終至殞歿。臨歿,一語戒臣,盡忠幽明,一缺上格蒼天,歿後追敍,獲復官資,臣缺剖心骨,自期糜粉,不止臣之一身。雖至擧族捐生,以及子孫,亦不足以仰報聖明罔極之恩,則臣不遑顧他,惟思竭力盡命,庶答鴻造,誠願曷極?徒以臣之至痛,猶未畢伸,情理遑遑,如無控訴,臣獨何人,敢冒入臺省,而任補闕之責乎?萬不得已瀝血露章,籲呼哀懇,以祈鐫免,而見阻於政院,臣之狼狽,其在見聞,孰不哀憐?徊徨屢日,今始出謝,而以如此情勢,終禫之月,未暇念及於月課文字,終未製呈,旣在應推之中,以此以彼,決難仍冒,請命遞斥臣職。答曰,勿辭。
弘文館啓曰,兩司多官,竝皆引避,本館當爲處置,而臣等所見孤陋,在家同僚,竝牌招,相議處置,何如?傳曰,允。
玉堂箚子。大槪,獻納金益廉,司諫鄭啓胄,執義吳斗寅,掌令宋時喆,持平李端錫出仕,正言沈攸遞差事。答曰,依啓。以上朝報
上在昌德宮。停常參·經筵。
巳時,太白見於午地。內下日記
王大妃殿,藥房口傳問安。答曰,知道。
藥房都提調元斗杓,副提調南龍翼啓曰,老炎猶酷,夜氣微冷,伏未審數日來,慈殿調候,何如,聖候,亦何如?慈殿進御湯劑,加入之後,有時咳嗽與喉中滯痰,或有減歇之效耶?詳知卽今症候,更爲議處,臣等敢來問安,竝此仰稟。答曰,知道。慈候,已言于醫女矣,近來老炎尤烈,眼患微赤,恐致添傷,欲爲受鍼,議啓。
藥房再啓曰,臣等卽伏聞醫女等所傳之言,慈殿症患,猶夫前日,所減咳嗽滯痰,亦似差減,而玉體出汗,視前有加。卽與柳後聖及諸御醫,商議則皆以爲,今此流汗,必是胃熱發散而然,加減凉膈散,加天門冬二錢,黃連酒炒七分,連進五六貼,以淸膈上之熱,則汗氣自當止歇云。此藥三貼,姑先劑入,何如?答曰,知道。
藥房三啓曰,卽伏承問安之批,有近來老炎尤烈,眼患微赤,恐致添傷,欲爲受鍼議啓之敎。臣等卽與柳後聖及諸御醫·鍼醫等,商議則皆以爲,隆寒盛暑受鍼,醫家大忌,六月雖過,老炎尙劇,當此腠裡毛孔虛開之時,決不可加之以損泄之方。處暑乃今初十日也,姑觀數日,處暑過後更議,宜當云,敢稟。答曰,知道。以上內局謄錄
備忘記,傳曰,史官二員待命,騎馬六匹立之。宗廟·永寧殿秋享大祭摘奸事。內下記草
吏曹啓曰,在前御史別單中守令褒啓,則本曹以施賞之意,覆啓蒙允後,乃爲考例稟處,而今番兩南賑恤御史書啓,則啓下備局,備局令該曹考例稟旨,施以賞罰事,覆啓允下。故臣等亦不敢循例擅便,依本曹啓辭,定奪於大臣,論賞以入之意,敢啓。傳曰,知道。
又啓曰,新除授嘉山郡守慶一會,前任博川郡守時,以嘉山郡兼任往來,頗有不謹之事云。除授本郡之後,不無人言,不可使之赴任,嘉山郡守慶一會,改差,何如?傳曰,允。以上吏曹謄錄
政院啓曰,今日奉敎崔致翁,病親呈辭來呈,而以大祭齋戒,不得捧入之意,言之矣,今聞已爲出去云,雖出於情勢之切迫,而不待辭單之入啓,輕先出去,殊未妥當。請崔致翁推考,以兼春秋代直,何如?傳曰,允。
成均館官員,以同知館事意啓曰,今七月初七日,儒生上旬輪次,秋享大祭齋戒相値,不得行之之意,敢啓。傳曰,知道。
弘文館啓曰,新除授應敎李端相,時在忠淸道淸風任所,經筵入番事緊,請斯速乘馹上來事。傳曰,允。
吏曹啓曰,臺諫有闕,政事,何以爲之?敢稟。傳曰,明日爲之。以上朝報
上在昌德宮。停常參·經筵。
下直,高嶺僉使尹聖擧。
備忘記,傳曰,今下弓矢,高嶺僉使尹聖擧處,給送。內下記草
義禁府啓曰,本府獄間,因地形卑濕,幾盡傾危,去夜南獄六間,忽然傾覆,大門三間,亦將傾頹。莫重王獄,不可不及時造成,令該曹數日內,趁卽改造,其他傾頹之處,竝爲修改之意,分付,何如?傳曰,允。禁府謄錄
有政。吏批,判書洪命夏□,參判金壽恒□,參議兪棨□,承旨□□進。兵批,判書許積□,參判柳赫然□,參議洪處大□,承旨□□進。
以沈攸爲兵曹正郞,朴世堂爲正言,宋國藎爲監察,李東溟爲兼掌令。典涓司直長鄭績,奉事李誠國,參奉金宗立,竝單付。吏曹政軸
下直,天安縣監李恢,包伊萬戶孟友正,甘浦萬戶金萬雄。
政院啓曰,來十一日專經文臣殿講日次,取稟。傳曰,爲之。
禮曹啓曰,胎峰石物,待秋成爲之事,命下矣。莫重役事,必須當定日分付,然後可以措備物力,得免窘急之患,故令日官推擇,則浮石始役吉日,來九月十八日,欄干石排設處開基吉日,十月二十四日卯時,造排吉日,十一月初七日卯時爲吉云。且考觀象監所在明廟朝胎峰欄干石·表石等造排時謄錄,則浮石差使員,本道守令中差定,而役夫及曳運軍,則調用煙軍·僧軍矣。令本道擇定勤幹差員,令於胎峯所在大興縣側近邑産石處浮取,而若送京匠人,則外方受弊不少,道內洪陽·西原等邑,多有善手石工,本道量其工役多少,捉付成才者若干名於差員處,令差員進往瑞山郡,奉審明宗大王胎峰欄干石·標石·龜臺石等,一一見樣,乾造於産石處,令其易運,然後曳入於胎峰之下,始爲正造,而所入匠人中,若是自本道未易得者,待其移文,自京下送,宜當,依此擧行之意,爲先付之該道,何如?傳曰,允。
以洪柱國爲事變假注書。
政院啓曰,假注書洪柱國,時無職名,依例付軍職,冠帶常仕,何如?傳曰,允。
吏曹啓曰,今日本曹開坐時,禮賓寺別提張萬雄,歸厚署別提李炯,皆以新除授之官,無端不進於參謁,軍資監·禮賓寺·南別宮官員公事置簿,竝皆不爲考準,怠慢之習,不可不懲。禮賓別提張萬雄,歸厚別提李炯,軍資監·南別宮·禮賓寺當該官員,竝姑先從重推考,何如?傳曰,允。以上朝報
上在昌德宮。停常參·經筵。
備邊司啓曰,有司堂上禮曹判書金佐明,昨日政,除授摠管,而本司酬應事務,專在於有司堂上,不得兼察摠管,自有前例。金佐明摠管,改差,何如?傳曰,允。
又啓曰,中江開市,例在於八月十五日,依前商賈,豫爲整齊,多持物貨,及期入送,俾無埋沒之弊事,兩西監司及開城留守等處,知委擧行,何如?傳曰,允。以上備局謄錄
上在昌德宮。停常參·經筵。
巳時,太白見於午地。內下日記
藥房都提調元斗杓,副提調南龍翼啓曰,霪雨未霽,日氣蒸鬱,伏未審此時,慈殿調候,何如,聖候,亦何如?慈殿進御加減凉膈散三貼,已盡於昨日,或有微效,則加進三貼,已達於前日之啓。且自上眼患微赤,視前無加減乎?今日雖處暑,雨氣沈濕,暑熱不減,恐非受鍼之時。徐觀數日,更議稟處,此乃諸醫之見,何以爲之?敢來問安,竝此仰稟。答曰,知道。內局謄錄
政院啓曰,明日專經文臣殿講時命官,何大臣進去乎?敢稟。傳曰,左相進去。以上朝報
上在昌德宮。停常參·經筵。
備忘記,傳曰,今日仁政殿專經文臣命官殿講時,居首,承文著作李煦,副司正鄭載海,各半熟馬一匹賜給。
以領議政鄭太和,果川地父母墳拜掃事,傳曰,給由馬,澆奠床備給。以上內下記草
訓鍊都監啓曰,將官等別試射時,闕內入直把摠·哨官等,替直試射之意,前已啓達,而其時下雨,不得擧行矣。今日將官褒貶後,仍爲試射,內直將官,以旗牌哨官,替直試射之意,敢啓。傳曰,知道。
又啓曰,都監把摠以下將官等褒貶過後都目大政前,臣等,依舊例齊會,試射優等之人,令該曹相當職除授,以爲激勸事,曾於榻前稟定矣。緣臣斗杓,身病呈告,今日與軍色提調許積·李浣及糧餉色提調鄭致和,會同於北營,以柳葉箭十巡試射,把摠以下四十一員,則其中哨官李翔,以二十六分入格居首,令兩銓相當職隨闕除授,以爲聳動之地,何如?傳曰,允。訓局謄錄
下直,砥平縣監權是經。
以柳之發爲事變假注書。
政院啓曰,今日處暑,自明日視事,當爲取稟,而雖過處暑,日氣蒸鬱,眼患未寧,平復間視事,仍爲頉稟之意,敢啓。傳曰,知道。
院啓,新除授大司諫李尙眞,時在全南道全州地,請斯速乘馹上來事,下諭。答曰,依啓。
府啓,尹善道還收撤圍籬事。措語見上近來爲閫帥之任者,全不擇其褊裨,貽弊之端,不可勝言。黃海兵使李俊漢帶率軍官,發怒於本官下人,恣意亂打,仍致殞命,本道囚治云,事極驚駭。俊漢,身爲主將,不能禁戢管下,致殞人命,此而置之,將無以懲勵他人。請黃海兵使李俊漢罷職。答曰,不允。以上朝報
上在昌德宮。停常參·經筵。
巳時,太白見於午地。內下日記
下直,洪陽縣監尹抃,安興僉使白弘性,梨津萬戶張晛,曹羅萬戶朴元賓,金甲島萬戶李以建。
兵曹啓曰,本曹正郞丁昌燾,除授之後,以病呈狀,使之調理察任,則因稱病勢深重,決無自力之路,其中有曰,曾以意外之說,重被臺評,亦不可冒置行公,未申白之前,至於四度呈狀而不已。前日之事,不但銓堂,旣知其無實而擬望,該曹郞官,引前嫌不仕,事甚未安,而病勢果爲深重,則本曹務劇之地,不可等待其差復。正郞丁昌燾,改差,何如?傳曰,允。
禮曹啓曰,近來秋霖積日,而乍雨旋霽,不至害穀矣,今者崇朝之雨,至於平陸成川,若此不已,則害穀必甚,前頭民事,亦甚可慮。祈晴之擧,似不可已,則卜日今十四日,四門設禜,虔誠祈止之意,分付各該司,何如?傳曰,允。
府啓,尹善道還收撤圍籬之命事,黃海兵使李俊漢罷職事。措語竝見上答曰,不允。李俊漢,推考,可也。
吏曹啓曰,臺諫有闕,政事,何以爲之?敢稟。傳曰,明日爲之。
政院啓曰,頃以獄囚疏決後啓聞之意,下諭于各道監司矣。在道臣之道,唯當申飭列邑,將各項罪囚,從輕重劃卽疏決,如是本道難擅之事,具由啓稟,未爲不可,而今見全南監司啓本後錄,以未放·稟放,分三等開錄,有若赦令審理時啓聞者然,係是無前之規,有難創開,事甚未便。全南監司李泰淵,推考,何如?傳曰,依啓。此啓本,勿施。
全南監司書目,康津呈,以持平郭齊華病重,上去不得事。傳曰,遞差。以上朝報
上在昌德宮。停常參·經筵。
王大妃殿,藥房口傳問安。答曰,知道。
藥房都提調元斗杓,提調金佐明,左承旨韓震琦啓曰,雨後夜氣微凉,伏未審數日來,慈殿調候,何如,聖候,亦何如?慈殿進御湯劑,已盡於昨日,詳知卽今症候,或更議他藥,或停前劑。且自上眼患微赤,一樣無加減乎?有加則受鍼雖不可已,似減則當此老炎方劇之時受鍼,恐或無益而有損,差待暑退,宜當。此乃柳後聖·尹後益以下諸醫之言,敢來問安,竝此仰稟。答曰,知道。慈候已言于醫女矣,且眼候雖澁,近來老炎猶盛,受鍼,姑觀念後更議,似可。
藥房再啓曰,卽伏承醫女等所傳,慈殿諸症,與前差減時一樣,而汗氣亦似止歇。與柳後聖及諸御醫,商議,則春夏以來,連進湯藥,乘此諸症差減,姑爲停止苦劑,似當云,敢啓。答曰,知道。以上內局謄錄
傳曰,大臣·備局堂上,引見。備局謄錄
引見時,領議政鄭太和所啓,還上未捧守令,皆被定配之律,而李晶·李世翊,則以錦城兼官時事,止於罷職,全東屹,以古阜兼官時事,至於定配,其後因近臣等啓達,均被罷職之律矣,今者井邑縣監羅襻,以長城兼官定配事,判下,事甚冤抑矣。上曰,羅襻·李晶·李世翊,一體施行。禁府謄錄左議政元斗杓所啓,中軍爲任甚重,非他將領之比。訓鍊中軍李壽昌,除授兵使之後,絶無可合之人,尙不得出其代,欲以鄭傅賢差下,而方在奪告身中,故不得啓下矣。上曰,然則鄭傅賢,職牒還給,可也。訓局謄錄
有政。吏批,判書洪命夏,參判金壽恒,參議兪棨,承旨進。兵批,判書許積,參判柳赫然,參議洪處大,參知元萬石,承旨進。
以朴烶爲持平,洪鐩爲江原都事,尹善得爲引儀,許積·南龍翼爲承文提調,申命全爲嘉山郡守,金世鼎爲兵曹佐郞,李尙彦爲旌善郡守。學正金兌一,學錄李英馦,竝單付。吏曹政軸
下直,樂安郡守趙相周,黔毛浦萬戶鄭時凝。
禮曹啓曰,昨朝大雨暴注,勢甚非常,臣等不勝憂慮,終請設禜矣,自昨午後,旋復收霽,今雖沈霧,姑無雨徵,此際仍請祈晴之祭,事甚未安。享官,時未受香,趁此姑爲停止,更觀數日,更稟定奪,何如?傳曰,允。
政院啓曰,黃海兵使李俊漢,推考事,命下矣。臺諫方以罷職論啓,推考傳旨,不得捧之之意,敢啓。傳曰,知道。
承文院官員,以都提調意啓曰,兵曹判書許積,都承旨南龍翼,本院提調差下,何如?傳曰,允。
引見時,執義吳斗寅所啓,請還收尹善道撤圍籬之命事。上曰,不允。又所啓,黃海兵使李俊漢,請命罷職事。上曰,已諭,毋煩。措語竝見上
自昧爽至卯時,有霧氣。辰時巳時,日暈,未時,日暈。以上朝報
上在昌德宮。停常參·經筵。
御營廳啓曰,本廳把摠以下將官等,依訓鍊都監例,試射優等之人,令該曹調用,以爲激勸之地事,曾於榻前定奪矣。今日臣太和,與提調臣許積·大將臣柳赫然,會坐訓鍊院,以柳葉箭十巡,試射把摠·哨官竝三十二員,則其中哨官前僉使朴來復,以二十七分居首,令該曹相當職除授,何如?傳曰,允。吏曹謄錄
吏曹啓曰,在外御史別單中守令褒啓,則本曹以施賞之意,覆啓蒙允後,乃爲考例稟處,而今番西南賑恤御史書啓,則啓下備局,備局,令該曹考例稟旨,施以賞罰事,覆啓允下。故臣等亦不敢循例擅便,依本曹啓辭,定奪於本司,論賞以入之意,敢啓。傳曰,知道。
政院啓曰,以慶尙·全南兩道賑恤御史褒啓,尙州牧使李聖基,密陽府使李之馧,錦山郡守安獻徵,前東萊府使李元禎等,各熟馬一匹賜給事,命下矣,未知某人面給,某人賜帖乎?敢稟。傳曰,竝面給。
府啓,尹善道還收撤圍籬事,黃海兵使李俊漢罷職事。措語竝見上答曰,亟停,勿煩。
院啓,閫帥之任,在得其人,不暇更論其他,而昨者大臣,以新授慶尙右兵使李壽昌,直係中軍,不當出外,而爲其久在京師,鞍馬疲弊,亦不可不遣,至達於榻前,此豈朝廷所以差遣閫帥之意哉?若不論人才之堪否,而只念鞍馬之凋弊,爲其私地若是委曲,則可羞之甚,無過於此矣。彼爲閫帥者,亦必以此藉口,豈復有所忌憚,而知所以自勵哉?啓日後閫帥濫猾之弊,未必不由於壽昌之此行,慶尙右兵使李壽昌,請命遞差。答曰,司諫鄭繼胄,旣參入侍,而辭意之大失本意,至此耶?勿煩。
政院啓曰,副應敎南九萬,校理李敏敍,來詣請對矣。傳曰,引見。入侍時,南九萬所啓,金海地淑明公主房農所屯民等數百餘人,當臣行過本府之時,擁馬呈文泣訴曰,本宮道掌張斗吉稱名者,以本宮收稅事,下來,而本地被災尤酷,田畓所出,無以充其應稅之數,故斗吉攘奪屯民之牛馬·釜鼎·器皿·匙箸,而其不能卽給者,則結縛亂打,殘虐刻徵,罔有紀極,冤呼撤天,無所控告云。臣使本府査覈以報,則屯民輩,又啓他日斗吉之中毒,至爲變辭,本府以爲,斗吉本無侵虐之事,而吾等自爲備給。且呈文御史,亦非吾等之意,出於安得獻之敎誘云。然見本府報狀中列錄屯民見奪之器物,則斗吉之侵暴,不言可知。無告窮民,見暴如此,而猶有所畏怯,不敢直陳其實狀,如此等事,自朝廷若不明白痛懲,則民何以得保其生乎?上曰,收捧其稅,乃渠之所幹,而攘奪牛馬,殊甚可駭。宮奴,令攸司囚治。
都承旨南龍翼上疏。大槪,乞遞承文院提調之任,以安微分事。答曰,省疏具悉。卿其勿辭察職。
入侍時,南九萬所啓,臣曾以賑恤御史,與李䎘一時拜辭於榻前時,臣等泛承下敎,只以前日賑救事,納穀免賤而已,未覺奴子與婢子之有別。臣下去嶺南,訪閒願納穀物之人,奴子則有之,婢子,適無應募者,故臣則不得爲之,李䎘,未知事目之本意,至許婢子之免賤,差誤之失,果有之,而旣許免賤之後,只許免役,則渠等必以爲國家失信矣。一口婢子,至爲微細,而此後朝家命令,民必不信,所關非細,仍令免賤,何如?上曰,然則寺婢則依前免賤,李䎘,有不察之失,推考,可也。李敏敍所啓,今年飢饉水旱,上下憂遑,有不可言。卽今雖或有稍稔之望,水災旣慘,前頭民事,又未可知,臣意以爲,朝廷擧措,不可少弛。向日憂懼之意,此心操舍之分,事雖微細,所關非細。伏聞胎峯石物之役,以大臣所啓,將有待秋始役之命,雖是祖宗朝已行之事,昔漢文,惜露臺之費而不爲之,如此之時,不可爲不急之役。且曾前所不行者,擧行於今秋,則亦有寬縱興作之慮,停止,似當矣。左副承旨權大運曰,王子·公主之胎峯,亦有封標之事,而大王胎峯,卽位而後,石物加排設,有先朝已行之例,此非出於上命,乃大臣啓辭之事,且不可與露臺,比而論之矣。上曰,大臣言,先朝已行之例,且比諸游觀之設,似乎有間,故使之待秋擧行,此非出於弛縱戒心之致,而所言如此,令該曹更爲稟處。以上朝報
上在昌德宮。停常參·經筵。
下直,中和府使全東屹,安骨萬戶鄭㑛,開雲浦萬戶辛慶雨,鉢浦萬戶李承吉,龍津萬戶李惟禎。
司諫鄭繼胄啓曰,臣於再昨忝在入侍之例,得聞大臣,以李壽昌,久在京師,鞍馬疲弊,不得不遣之語,陳達於搨前,竊自知其言未妥,而係是大臣之言,故不敢率爾論辯,泯默而退矣。昨與同僚行相會禮之後,因言大臣爲如許之言,而不敢論斥云爾,則同僚皆言,大臣則雖不敢論斥,而壽昌則不當使之赴任,若使壽昌,仍赴其任,則人皆藉口,無所忌憚云云。臣意亦以爲,爲壽昌者,旣聞此言,則亦何敢偃然赴任乎,而況大臣者,一國之具瞻也,一言一事,皆爲四方之所傳說,今者此言,旣出於大臣,則雖是偶然而發,似非有意之言,而遠近聽聞之者,安得以知其詳乎?必將曰今之差遣閫帥,只爲鞍馬之疲弊也云矣,其所以貽譏朝廷,爲如何哉?壽昌此任,決不可仍送,故因與相議論啓矣。伏承聖批,以臣旣忝入侍,而辭意大失本意,爲敎,遣辭之際,語或未瑩,而臣之意見,則不過如斯。反復思惟,實未知本意之相失,而聖敎如此,則何敢晏然仍冒於一刻乎?請命遞斥臣職。答曰,勿辭。
府啓,尹善道還收撤圍籬事,黃海兵使李俊漢罷職事。措語竝見上答曰,不允。
正言朴世堂·尹深啓曰,臣等,昨與同僚行相會禮時,司諫臣鄭繼胄,言及再昨榻前大臣所陳李壽昌事之未安,臣等聞來,不勝駭歎。仍竊伏念,閫職之除,非使其人,得爲鮮肥鞍馬之地,奈何細氈之颺言,敢及猥屑之微私,容使麤猾之輩,得爲藉口之資乎?朝廷之擇守〈令〉·閫帥,尙患不得其人,雖以廉謹責勵,而貪婪者,尙且接跡,若以自己之豐瘠便否,乃爲取捨之地,果如所聞者,則彼爲閫帥者,將曰大臣旣告之矣,君上旣知之矣,終無顧忌之心,是不幾爲海墨之歸乎?僚席之議,旣無異同,論遞壽昌,意實在此。蓋與君相爭是非者,臺諫之職耳,一可一否,隨事論斥,又何所憚,而伏見鄭繼胄引避之辭,自陳榻前,不及論辯之由,因曰,同僚皆云,大臣則雖不敢論辯云,只此一言,令人大慚,國家之置臺諫,果奚爲也?昨日之啓,非所以糾大臣之失耶?席上言語,本無云云,而繼胄之言,如此,獨不爲大臣羞恥事耶?噫,因大臣之一言,而啓武將無忌之端,因繼胄之言,而墜臺閣繩糾之體,今日朝廷不亦殆哉?臣等旣承大失本意之敎,又有貽羞臺閣之嫌,何敢抗顔仍冒?請命遞斥臣等之職。答曰,勿辭。
修撰呂聖齊上疏。大槪,缺答曰,省疏具悉。爾其勿辭往省焉。以上朝報
上在昌德宮。停常參·經筵。
巳時,太白見於午地。內下日記
下直,慈仁縣監李亨千,尼山縣監宋光拭。
執義吳斗寅啓曰,諫院諸官,因慶尙兵使李壽昌論啓事,皆以引避,本府當爲處置,而李壽昌,卽臣之異姓四寸兄也。旣有當避之嫌,何敢晏然處置?請命遞斥臣職。答曰,勿辭。
府啓,尹善道還收撤圍籬之命事,措語見上司諫鄭繼胄,正言朴世堂·尹深,執義吳斗寅,竝引嫌而退。榻前說話,親聞論啓,則未安之批,實出於情外,而爲是大臣之言,不敢率爾論辯,終被同僚之斥,殊失諫官之體,一席相議之言語,未免今日之差違,責有所歸,何必爲嫌?相避之規,旣在法典,則嫌不處置,其勢固然。請司諫鄭繼胄遞差,正言朴世堂·尹深,執義吳斗寅,竝命出仕。答曰,不允。處置事,依啓。
院啓,慶尙右兵使李壽昌遞差事。措語見上答曰,不允。
判中樞府事尹絳上疏。大槪,腰痛愈甚,決無供職之望,本職及兼帶,懇乞遞改事。答曰,省疏具悉。卿其勿辭察職。
獻納金益廉上疏。大槪缺答曰,爾其勿辭察職。
吏曹啓曰,守令多窠,政事,何以爲之?敢稟。傳曰,明日爲之。以上朝報
上在昌德宮。停常參·經筵。
巳時,太白見於午地。內下日記
王大妃殿,藥房口傳問安。答曰,知道。
藥房都提調元斗杓,提調金佐明,副提調南龍翼啓曰,積雨新晴,日氣乍凉,伏未審慈殿調候,何如,自上眼患微赤,亦何如?臣等憂慮未弛,敢來問安。答曰,知道。慈候雖有藥效,而夏秋之際,恐或有熱生之患,扶元氣淸本熱,防風寒止虛汗之劑,深思量議以啓。
藥房再啓曰,卽伏承批下之敎,卽與鄭後啓·趙徵奎等諸御醫,商議則皆以爲,慈殿進御湯劑,累朔之後,停止纔經五箇日,而今若更進,似無當初姑停之意,徐觀前頭四五日,廣議熟講以定,似宜,而如不得已而進御,則淸熱,防風寒,止虛汗,莫善於頃日進御加減凉膈散,而熱減防寒止汗,則元氣自然補實,今又仍進亦當,諸醫之見,皆無異同,敢此仰稟。答曰,知道。竝內局謄錄
有政。吏批,判書洪命夏,參判金壽恒,參議兪棨,承旨進。兵批,判書許積,參判柳赫然,參議洪處大,參知元萬石,承旨進。
以李一相爲左參贊,洪南立爲禮曹正郞,金萬基爲副校理,沈攸爲金堤郡守,崔孝騫爲直講,金鼎夏爲工曹正郞,李敏迪爲司諫,李東溟爲直講,安命老爲梁山郡守,尹起商爲長興府使,丁昌燾爲兵曹正郞,金義讓爲長鬐縣監,全命龍爲蔚山府使,元振澤·柳晉昌爲典籍。慶基殿參奉權惕,濟用監參奉鞠旻相換,學錄張遇一,校書副正字金時輝,竝單付,前判官李廷立,今加通政,加資事承傳。吏曹政軸
院啓,李壽昌遞差事。措語見上答曰,亟停勿煩。
府啓,尹善道還收撤圍籬事。措語見上近來蔭官初入仕之路,或不無濫雜之弊,隨聞懲汰之擧,在不可已,而英陵參奉金鍵,得罪於倫紀,見棄於人類,猥與仕路,至齒齋郞,鄕黨之人,莫不嗤點,搢紳之間,亦多傳說,如此悖倫之人,決不可置諸衣冠之列。請英陵參奉金鍵,削去仕版。答曰,不允。金鍵事,依啓。以上朝報
上在昌德宮。停常參·經筵。
自辰時至未時,日暈。內下日記
院啓,答曰,已諭,毋煩。李壽昌事
府啓,答曰,毋煩。前啓以上內下記草
吏曹啓曰,上年玉堂之臣,以本曹不爲調用鄕薦爲非,陳達於榻前,請令各道,別薦才行之士,而一道各薦五人矣。頃日大政,考見諸道所薦啓本,則尙州幼學金鍵,以有行有才,百事可堪,懸錄於名下,故副擬於英陵參奉,至於受點矣。今見憲府啓辭,則金鍵得罪倫紀,見棄人類,至削仕版,如此不齒鄕黨之人,敢以才行,冒薦啓聞,事極可駭。鄕中所薦之人,令本道從重科罪,本州牧使及本道監司,亦難免不謹察擧之失,竝姑先從重推考,以懲其後,何如?傳曰,允。
戶曹啓曰,本曹郞廳,職務甚緊,兼春秋入直及豫備,勿爲啓下事,曾於榻前定奪矣。別庫次知佐郞禹昌績,以兼春秋,上番時方入直,不得察本任,開庫出納,連日停廢,事極悶慮。禹昌績,兼春秋上番,依前定奪,減下,何如?傳曰,允。以上吏曹謄錄
上在昌德宮。停常參·經筵。
巳時,太白見於午地。內下日記
校理李敏敍上疏。大槪在下答曰,省疏具悉。爾其勿辭往省焉。永柔縣覲親事
副護軍尹文擧上疏。大槪無答曰,省疏具悉。卿何孤負若是耶?卿其勿辭,從速上來。
校理李敏敍上疏。大槪,乞遞職名,歸省母病事。批答見上
政院啓曰,承旨持留院公事入侍事,命下矣,臣與承旨五人竝仕進,何承旨入侍乎?傳曰,同副承旨外,竝入侍。
府啓,尹善道還收撤圍籬事。措語見上答曰,不允。
京畿監司書目,楊州呈,獻納金益廉病重,上去不得事。傳曰,遞差。
入侍時,右副承旨兪瑒所啓,頃因水災,自上軫念,獄囚之多滯,特令京外,劃卽疏決,至有下諭八路之擧,聖朝欽恤之意,至矣。臣於其時,承命摘奸典獄,則囚人九十二名,其中罪名稍輕,卽爲放釋,而其餘從輕重,竝卽疏決之意,因傳敎分付各該司矣。其後典獄囚徒,日漸增多,今至一百十四名,其中罪名重大,未易結末者,姑置不論,而刑曹及各司所囚,罪止笞杖者,亦至屢日囚繫,或仍相鬪,至於多囚。同參之人,不卽處決,以致獄囚之滋多,殊非聖朝恤囚之意,自今以後,罪名稍輕,而非有推閱之事,則或施刑推,或施笞杖,卽爲放釋,宜當矣。上曰,罪止笞杖者則卽施笞杖,可以刑推者則卽施刑推,竝卽疏決,不得任意久囚事,分付各該司,可也。以上朝報
上在昌德宮。停常參·經筵。
巳時,太白見於午地。申時酉時,日暈。內下日記
訓鍊都監啓曰,前兵使鄭傅賢,都監中軍啓下,而方在罷散中,時無職名,依例付軍職,冠帶常仕,何如?傳曰,允。訓局謄錄
左議政元斗杓箚子。答曰,省箚具悉卿懇。噫,聽言傳說,無不可愼,況辱大臣而貶其人乎?今者繼胄麤疲之事,世堂輕怪之言,一何至此?世道之寒心,誠可恨也。卿何以深加引嫌,有此控辭乎?安心勿辭,以副予意。內下記草
下直,寧海府使李尙逸,洪原縣監愼亨胤,濟州判官羅八紀,神方仇非萬戶韓義虎。
府啓,尹善道還收撤圍籬之命事。措語見上答曰,勿煩。
兵曹口傳政事,以金纘先,爲上土僉使。
左議政元斗杓箚子。大槪,敢陳危迫之懇,乞賜鐫免事。批答在上以上朝報
上在昌德宮。停常參·經筵。
巳時,太白見於午地。內下日記
王大妃殿,藥房口傳問安。答曰,知道。
藥房提調金佐明,副提調南龍翼啓曰,伏未審數日來,慈殿調候,若何?自上眼候微赤,比前無減否?曾以念後,更議受鍼之意,下敎矣,卽今秋炎未退,諸醫等皆以爲,症候別無所減,則更待暑退,宜當云,敢此仰稟。答曰,知道。受鍼,定於五六日,可也。
藥房再啓曰,受鍼定於五六日,可也事,下敎矣。卽令諸醫等,推擇受鍼吉日,則今二十三日下弦,二十四日不宜鍼剌,二十六日入節日,而五日·七日,則以入節前後日,皆爲鍼家所忌,二十八日·九日,亦皆有拘忌,今月內,更無吉日,來八月初三日,最吉云。何以爲之,敢稟。答曰,知道。內局謄錄
下直,上土僉使金纘先,西北萬戶金後益。
備忘記,傳曰,今下弓矢,上土僉使金纘先,西北萬戶金後益處,給送。內下記草
兵曹啓曰,再昨臣等,會坐于慕華館,招致各岐及久勤應遷之類,察其身言之時,仕滿部將方日省,稱病不進,所當依吏曹規例汰去,而以其勤苦之故,雖不汰去,今都目勿爲遷轉事,臣等相議定奪,而臣許積,紛擾之中,未及相通於吏曹,以致吏批循例擬望於司畜別提,至於受點,實由臣積昏不覺察之致,不勝惶恐,而方日省,則不可許出六品。方日省改正,姑爲仍置本任,何如?傳曰,允。吏曹謄錄
府啓。答曰,不允。尹善道事
大司憲宋浚吉上疏。大槪無答曰,省疏具悉卿懇。噫,今之國事,可不殆哉?天災時變,式月斯生,備無相仍,迭害民生,念之心寒,罔思攸措。省卿疏辭,如睡始覺,如渴就水,縷縷懃懇之言,實出忠赤,可見卿之不忘予之至誠也。予雖不敏,可不書紳而服膺焉?且卿旣不忘予,則去國經年,一無作行之機耶?寥寥寂寂,定意愈堅,遐心莫改,卿之捨我,奚其速耶?予之戀卿,不翅懇懇,上來之報,月輒以期,春去夏盡,以至于今,予之情懷,當作如何?然深念卿之疾病彌留也,益加善攝,趁此仲秋,少改遐心,以副企望。於卿於朝,關係非細,於情於國,其幸曷諭?卿其體此至意,念哉念哉。內下記草
下直,晉州牧使鄭始成,通津縣監尹飛卿,三登縣令權德徽,龍潭縣令李弘猷。
吏曹啓曰,臺諫有闕,政事,何以爲之?取稟。傳曰,明日爲之。
正言朴世堂啓曰,臣卽伏見左議政臣元斗杓箚辭及答箚之批,臣不勝惶駭悚恧之至。臣頃於僚席之會,聞大臣陳李壽昌事,妄謂事雖微細,損傷甚大,卽論大臣之失言,及壽昌之當遞矣。今大臣箚中,以謂臺臣所啓,大失本意云,以臣觀之,箚中所謂武弁在京,艱苦鞍馬凋弊等語,正臣所指猥屑之私,而乃以爲無其實者,抑何歟?若謂專指與混稱之有異,則如此等語,皆不當出於大臣,非謂必在壽昌然後爲不可也。況語及壽昌之出外,而有此云云,則聞者何信而知其言之不爲其人地耶?夫慢藏者非緣盜,以入室者謂之誨盜,則今乃艱苦凋弊之是念,而謂當內外交授,不可缺者,獨不爲誨盜之歸乎?噫,今之使於朝者,如非寒賤猝起之人,則孰不有先父兄執友在位者乎?如或某相有失,某卿可論,而爲臺官者,曰是於吾有私分,不敢論也,人之言之者,亦以爲某與某有私分,其不敢論同矣。遂認爲事理之當然,一有不然,責怒隨至,反甚於素疎不好者,苟非專心瞻顧,曲意掩護,則難以自容,是豈國家之利耶?今大臣,遽責以臣以負先交而沽時名,大臣之於臣,爲先執友,果如所云。然私交自私交,公議自公議,箚辭及此,臣竊惑焉。古人云,凡有忠慮缺大臣之責人,固如是矣,今則一言相規,輒施怒色,而殿下亦且盛加摧折,以爲慰藉大臣之地,所謂出一言而莫敢矯其非者,將不幸近之矣。臣旣被大臣之斥,又承嚴峻之批,不可一刻在職。請亟命鐫削臣職。答曰,勿辭。已上朝報
上在昌德宮。停常參·經筵。
禮曹草記。元辭在下答曰,當展謁於健元陵,以八月念間推擇,可也。內下記草
有政。吏批,判書洪命夏,參判金壽恒,參議兪棨,承旨進。兵批,判書許積,參判柳赫然,參議洪處大,參知元萬石,承旨進。
吏批啓曰,新除授忠淸都事李休徵,呈狀于政廳曰,六十草土,重得大病,幾死復甦,前後除職,黽勉行公,而目昧神耗,吐血嘔痰,手掌靑凸,胸脇剌痛,決難巡歷覆審,速爲入啓處置云。李休徵所患,人所共知,以此病勢,前頭試場,年分之役,必不免缺之患,忠淸都事李休徵,改差,何如?傳曰,允。
又啓曰,卽接全南監司粘連,則新除授黃州判官李厚先,時在全州地,而自忠淸都事遞罷之後,浮氣遍身,手足痿痺,又患眼疾,幾至廢明,以此病勢,萬無赴任之路云。李厚先所患,若不至於死生之間,則所當舁疾上來,呈狀本曹,而至於直呈本州,有此粘移,非但有違體例,亦不無謀避之迹,依法例黃州判官李厚先罷職,準期不敍,何如?傳曰,允。
以李楘爲黃州判官,洪興祖爲良才察訪,元植爲工曹正郞,郭齊華爲兵曹正郞,李時彬爲軍器判官,朴世堅爲獻納,柳震錫爲英陵參奉,蘇斗山爲忠淸都事。中學訓導任弘亮,南學訓導鄭民獻,成均博士李耉徵·金是榮,竝單付。以上吏曹謄錄及政軸
下直,楊州牧使李憪。
大司成閔鼎重上疏。答曰,省疏具悉。爾其勿辭察職。
左參贊李一相上疏。大槪,賤疾,一向沈綿,冒陳危懇,乞蒙恩遞事。答曰,省疏具悉。卿其勿辭,從速察職。
院啓,正言朴世堂,引嫌而退。今此李壽昌一事,聖上旣敎而大失本意,大臣亦曰,話頭泛論,而但錢穀甲兵,古人猶以爲,非宰相所知,而武弁鞍馬之凋弊,非所以敷奏於細氈之上,諫臣之爲慮後弊,隨事獻規,自是職分。而至於情外之斥,辭意太峻,大臣,百責所萃,與國共體,獨不念言路之重耶?況在聖朝,尊禮大臣,優容臺諫之道,如股肱耳目,可以相須,不可偏廢,則缺然之敎,尤非屢施於諫官者。請正言朴世堂出仕。答曰,依啓。
以金奧爲假注書。
府啓,尹善道還收撤圍籬之命事。措語見上答曰,不允。以上朝報
上在昌德宮。停常參·經筵。
顯德王后忌辰齋戒。
藥房都提調元斗杓,提調金佐明,副提調南龍翼啓曰,伏未審此時,慈殿調候,何如,聖候,亦何如?慈殿前後進御加減凉膈散,多至十二貼,而此非長久進御之劑,故與諸御醫,商議則皆以爲,詳知卽今症候,更議他藥,宜當云,臣等敢來問安,竝此仰稟。答曰,知道。慈候,已言於醫女矣。
藥房再啓曰,卽伏聞醫女等所傳,則慈殿症候,與鄭後啓·趙徵奎及諸御醫,商議,又爲通問于柳後聖則皆以爲,近日所患,皆由於五心煩熱,當歸飮,加朱砂末五分,連翹一錢,連進五六貼,自當熱降汗止云。此藥三貼,姑先劑入,何如?答曰,知道。以上內局謄錄
政院啓曰,備邊司郞廳來言,今日乃賓廳坐起日次,而方物封裹相値,不得開坐云矣,敢啓。傳曰,知道。使之明日開坐。備局謄錄
戶曹啓曰,本曹正郞李秞,以版籍次知郞廳,兼察別營軍兵放料,所掌比他尤緊,不可一日曠任,而不意今政,慶尙左道災傷敬差官,受點往來,竣事必費數三朔,事極悶慮。李秞敬差官改差,以他無故人,極擇差出,何如?傳曰,允。
禮曹啓曰,每年各陵展謁,春則二三月,秋則八九月,恒式取稟事,定奪矣,今秋展謁於何陵,而擇日於何間乎?敢此仰稟。批答在上
正言朴世堂啓曰,如臣無狀,濫處臺閣,竊不自揆,妄一論事,區區之意,蓋不過恐損朝廷事體,而旣招橫詆之言,又承嚴峻之批,臣身輕微,有不足數。緣臣妄發,重貽淸朝之羞辱,臣何顔面,更冒玆地?昨者召牌之下,義不俟駕,而臣之情迹,狼狽至此,不敢祗承,臣罪萬殞。臣旣有不趨召命之失,而新除授獻納朴世堅,卽臣親兄也,於法當避,以此以彼,決不可仍冒,請亟命鐫斥臣職。答曰,勿辭。
府啓,尹善道還收撤圍籬事。措語見上答曰,不允。
院啓,正言朴世堂,引嫌而退,召牌不進,相避之在下者,俱係當遞,請命遞差。答曰,依啓。以上朝報
上在昌德宮。停常參·經筵。
顯德王后忌辰。
傳曰,大臣·備局堂上,引見。
引見時,禮曹判書金佐明所啓,湖南山郡大同,曾以待今年秋成後,擧行事議定矣,領相今將遠行,今日似當定奪矣。鄭太和曰,一道之地,或爲大同,或不爲大同,事體殊涉不當,湖南山郡,亦爲大同事,待秋成卽爲擧行,可矣。上曰,此事旣已定行,爲意,而遷延至今,良可歎也,今年則定行,可也。太和曰,京畿量田,今秋不可不爲,而但差送京官,似爲有弊,使各其守令,從容打量,而監司主管檢察,則事甚便當矣。許積曰,量田則不可不爲,而若專委守令,則守令之能擧是任者,有幾人乎?使戶曹主管,又時送京官摘奸,然後方可無虛疎之弊矣。元斗杓·鄭維城曰,畿邑田政,甚爲虛疎,量田之擧,每欲行之,而連値凶年,至今未果,今年則不可不行也。下詢於入侍諸臣,處之,何如?上曰,今年定行當否,諸宰各陳意見。洪命夏曰,量田,乃已定之意,而每値年凶,不得行之,今年不爲,更待何時?臣意亦以爲,今年必可行也。鄭致和曰,京畿田結,平時則十三萬結,今則只有三萬餘結,畿甸之地,無不開懇,而如是減縮,今年量田,斷不可已也。金佐明·金壽恒·趙復陽·兪棨等,皆曰,畿田打量,今年必行,可也。柳赫然曰,量田之議,曾已講定,至於畿邑書員,來學算法於戶曹,而至今遷延,今年則行之,可也。李敏迪曰,每以凶年停止,而今年稍稔,必行,可也,而打量之道,必以正經界,爲本,不以多得民結,爲務,可也。上曰,別遣京官一款,姑爲安徐,而令該曹,分付監司,使各其守令,嚴明着實,爲先量田,而遣該郞無時摘奸,如有一毫未詳,官吏,嚴加重律,可也。以上備局謄錄洪命夏曰,上年因連年凶荒,三南尤甚,被災處新除授守令,限上年秋成,使之除挈眷矣,外議或以爲,反爲本邑之弊,今年農事,似有登熟之望,除挈眷事,何以爲之乎?上曰,自本曹分付,使之挈眷,可也。權大運曰,自上引見及開筵之時,春秋館上下番,皆入侍,故豫備史官,來待政院例也,而今日引見時,豫備兼春秋刑曹正郞閔重魯,使之依例來待於本院,則受由於本曹堂上,已爲下鄕云。旣已豫備兼春秋啓下,則豈可只爲受由於本曹而下鄕乎?事極非矣,推考,何如?上曰,依爲之。大運曰,兼春秋,或以上番,或以豫備啓下,則事體爲重,而事務煩劇之司,則每爲草記,續續頉下,甚爲不當,今後使不得如前煩請頉下,何如?上曰,依爲之。大運曰,兼春秋之員,只是六曹郞官及承文院判校·宗簿寺正,而或有未及差出者。工曹兼春秋權垕,以鄕曲之人,不閑禮貌,入侍之時,或多失儀之事,以此等人,啓下未安,他無推移之員,事甚苟簡矣。上曰,然則權垕改差,可也。太和曰,史官未備之事,前日引見時,已爲陳達矣。崔致翁,以居中,遞職下鄕,趙嘉錫,方在奪告身中,左右史不備,極爲苟簡,別樣處置,自下不敢直請,使時存史官,不拘常例,速爲新薦,未知何如,而當有變通之事矣。上曰,如此則使在職之史官新薦,可也。許積曰,凡翰林新薦之規,同官若在奪告身,則或有獨薦之擧,而同官若在罷散中,則不得獨薦,例也。上曰,崔致翁,以居中之故,不得薦乎?太和曰,然矣。上曰,然則崔致翁之中,蕩滌,可也。以上吏曹謄錄元斗杓曰,近來文臣朔試射,甚爲無形矣。太和曰,曾前文臣試射時,射官等,帶弓箭,詣試官前,有拜禮之規,今則甚不嚴肅,射官等,亂坐廳上,恣吸南草,至使下人輩供對云,事極駭異矣。柳赫然曰,文臣試射,夏月則三十巡,冬月則二十巡,通計一年所中箭數,至於五百畫者,例有賞典,故有此規,而雖武士,射之數巡,則臂力尙不能支持,至於文臣試射,則十巡僅僅發矢矣。上曰,巡數過多,似難盡射,今後日長之時,則以十五巡,日短之時,則以十巡,定爲恒式。且射官之無禮於試官,則殊甚可駭,若或有如前亂雜之弊,而試官不能禁斷,則難免其罰,令該曹,以此別爲事目,可也。結束謄錄
下直,端川郡守洪錫龜,康翎縣監成就吉,醴泉郡守洪柱三。
府啓,尹善道還收撤圍籬事。措語見上答曰,不允。以上朝報
上在昌德宮。停常參·經筵。
刑曹草記。傳曰,政院該吏及本曹趁不推尋色吏,竝囚禁治罪。內下記草
上在昌德宮。停常參·經筵。
王大妃殿,藥房口傳問安。答曰,知道。
藥房都提調元斗杓,提調金佐明,副提調南龍翼啓曰,秋陰未解,夜氣生凉,伏未審此時,慈殿調候,何如,聖候,亦何如?慈殿所患,當歸飮進御後,煩熱·虛汗·汗毒諸症,或不無收效之漸耶?此藥已盡於昨日,依前啓請,三貼,似當加劑以入,臣等敢來問安,竝此仰稟。答曰,知道。內局謄錄
禮曹草記,傳曰,此非苟且之事,儒臣之陳戒如此,姑令停止,可也。胎峯改修事
府啓,答曰,勿煩。前啓
江華留守兪㯙上疏。答曰,省疏具悉。卿其勿辭察職。內下記草
陳奏兼謝恩正使領議政鄭太和,副使行兵曹判書許積,出去。經筵日記
上在昌德宮。停常參·經筵。
巳時,太白見於午地。內下日記
有政。吏批,判書洪命夏,參判金壽恒,參議兪棨,承旨□進。兵批,判書□,參判柳赫然,參議洪處大,參知元萬石,承旨□進。
以朴世堂爲兵曹正郞,金國瑞爲假引儀,尹晳爲正言。兼執義李垕,兼掌令沈榥·李枝茂·李敏徵,兼持平李柙·丁昌燾,兼春秋元植·李叔達·李暹·尹益亨·兼中學敎授柳晉昌,兼南學敎授元振澤,奉敎崔致翁,學諭韓翊周,竝單付。以上政軸
備忘記,傳曰,今下弓矢,別害僉使禹光績處,給送。
府啓。答曰,不允。前啓以上內下記草
上在昌德宮。停常參·經筵。
巳時,太白見於午地,申時,日暈。內下日記
下直,昌城府使李東相,惠山僉使具仁墅,玉連萬戶田得雨。
備忘記,傳曰,今下弓矢,昌城府使李東相,惠山僉使具仁墅,玉連萬戶田得雨處,給送。
傳曰,正言尹晳下諭事,旣已依啓,而但念尹晳所管之事,不可付諸生手之人,正言尹晳,今姑改差,以竣其事。
府啓,答曰,不允。前啓遞差事,依啓。
院啓,答曰,依啓。正言尹晳下諭事司諫李敏迪出仕事
以淸風府院君金佑明掃墳事,傳曰,給由馬,澆奠床備給。
以領議政鄭太和辭職狀啓,傳曰,已悉予意於登對之日,卿其安心勿辭,無事往返事,回諭。
吏曹參議兪棨上疏。答曰,省疏具悉。爾其勿辭,從速往來。以上內下記草
上在昌德宮。停常參·經筵。
下直,乶下僉使元讓山。
藥房提調金佐明,副提調南龍翼啓曰,伏未審數日來,慈候,何如,聖體,亦何如?慈殿進御當歸飮三貼,當盡於昨日,而此藥非長久進御之劑,必須詳知卽今症候之何如,更議他藥,敢來問安,竝此仰稟。答曰,知道。慈候已言于醫女矣。
藥房再啓曰,卽伏聞醫女所傳,慈殿進御當歸飮六貼之後,汗毒·煩熱等症,旣已差歇,而但近日,又有舌上生刺,齒齦暫浮之候云。卽與柳後聖·鄭後啓等諸御醫,商議則皆以爲,此是胃熱所致,淸胃瀉火湯,加柴胡·地骨皮各一錢,連進五六貼,宜當云。此藥三貼,爲先劑入,何如?答曰,知道。
藥房三啓曰,臣等伏承下醫官之敎,大王大妃殿暑感之候,似不輕歇,不勝驚慮之至。與柳後聖及諸御醫等,商議則皆以爲,柴胡四物湯,加黃連酒炒·梔子炒各一錢,石膏一錢半,一日再進,可收和解暑感之效云。此藥三貼,卽爲劑入,何如?答曰,知道。
大王大妃殿·王大妃殿,藥房口傳問安。答曰,知道。以上內局謄錄
備忘記,傳曰,今下弓矢,乶下僉使元讓山處,給送。
院啓。答曰,依啓。兵判洪重普遞差事,吏曹當該堂郞推考事,陵上頹圮處修改時,別遣堂上一人事,居山察訪李昌炫遞差事
府啓,答曰,不允。尹善道事以上內下記草
郞廳李壽鳳校。郞廳朴玶書
上在昌德宮。停常參·經筵。
下直,北虞候李益亨。
大王大妃殿·王大妃殿·中宮殿,藥房口傳問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,大王大妃殿症候,何如,慈殿調候與聖候,亦何如?大王大妃殿,連進柴胡四物湯後,別無和解之效耶?慈殿舌刺及齒齦微浮,淸胃瀉火湯進御之後,亦有收效之漸乎?詳知兩殿卽今症候,或仍進前劑,或更議他藥,臣等憂慮未淺,敢來問安,竝此仰稟。答曰,知道。兩殿症候,當言于醫女矣。
藥房再啓曰,卽伏承醫女等所傳之言,仍與柳後聖及諸御醫,商議則皆以爲,兩殿症候,似無加減,昨入湯劑仍進,宜當。且慈殿舌刺與齒齦微浮之候,趁未消減,則白礬末消和湯水,頻數口含,亦當云,白礬作末以入之意,敢啓。答曰,知道。內局謄錄
備忘記,傳曰,今下弓矢,北虞候李益亨處,給送。
禮曹草記。答曰,依右議政議,施行。內下記草
上在昌德宮。停常參·經筵。
下直,高山里僉使河羲圖。
大王大妃殿,藥房口傳問安。答曰,今則差愈,勿爲問安。
王大妃殿,藥房口傳問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,大王大妃殿症候,慈殿舌刺齒齦微浮之氣,視昨,何如,聖候,亦何如?慈殿進御淸胃瀉火湯,初以五六貼稟定,今當加劑以入,而大王大妃殿所進之劑,詳知卽今症候,方可更議,臣等憂慮未弛,敢來問安,竝此仰稟。答曰,知道。兩慈殿症候,已言于醫女矣。
藥房再啓曰,卽伏聞醫女所傳之言,大王大妃殿燻熱之候,每發於午後與夜間,玉體困重,尙爾未減,與柳後聖及諸御醫,商議則皆以爲,必是餘熱,猶在血分而然。前進柴胡四物湯,更加牧丹皮一錢,加進二貼,宜當云,此藥卽爲劑入之意,敢啓。答曰,知道。以上內局謄錄
備忘記,傳曰,今下弓矢,高山里僉使河羲圖處,給送。
宣惠廳草記。傳曰,後日登對時,更稟處之。湖南山郡大同事
府啓,答曰,不允。前啓益山前縣監蘇山海削去仕版事,縣監李沖淵罷職不敍事。依啓。以上內下記草
上在昌德宮。停常參·經筵。
巳時,太白見於午地,未時申時,日暈。內下日記
大王大妃殿·王大妃殿·中宮殿,藥房口傳問安。答曰,知道。
藥房都提調元斗杓,提調金佐明,副提調南龍翼啓曰,伏未審此時,大王大妃殿症候,何如?夜間熱候降減之候,更不上升,而劑入加入四物湯,卽已進御乎?慈殿調候與聖候,亦何如?臣等不勝憂悶,敢此問安。答曰,知道。大王大妃殿症候,詳言于醫女矣。
藥房再啓曰,今日受鍼,曾已稟定,而節雖中秋,陰雲未解,日氣猶鬱,此時受鍼,或恐其有害而無益,諸醫之見,群下之情,皆如此,玆敢仰稟。答曰,已言于醫官矣。
藥房三啓曰,卽伏承醫官處下問之敎,令諸鍼醫擇日,則今月十二日·十四日爲吉,而其前皆受鍼拘忌之日云。何日爲定乎?敢稟。答曰,知道。
藥房四啓曰,大王大妃殿症候,連次進藥之後,別無減歇之效,臣等不勝憂慮之至。今夜爲始,臣斗杓與提調等,率醫官柳後聖·鄭後啓·趙徵奎,本院直宿之意,敢啓。答曰,提調以下,輪回入直,可也。以上內局謄錄
義禁府啓曰,因刑曹粘目,蔚山居前縣監李碩老,竝其子石乭伊拿來,而石乭伊所犯之罪,但與其父碩老所犯有異。且石乭伊,旣非朝官,事係殺獄,依例移送刑曹,何如?傳曰,允。禁府謄錄
府啓,答曰,勿煩。前啓
開城留守吳挺一上疏。答曰,省疏具悉。今日朝家處置之道,不可遞卿之職,理固然矣。卿其安心勿辭,速往察職。內下記草
上在昌德宮。停常參·經筵。
大王大妃殿,藥房口傳問安。答曰,知道。勿爲問安。
慈殿,藥房口傳問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,大王大妃殿症候,視昨加減,何如,而湯劑連次進御乎?慈殿調候與聖候,亦何如?臣等憂慮未弛,敢來問安。答曰,知道。大王大妃殿症候,已言于醫女矣。內局謄錄
有政。吏批,判書洪命夏,參判金壽恒,參議兪棨,承旨□進。兵批,判書未差,參判柳赫然,參議洪處大,參知元萬石,承旨□進。
以柳慶昌爲大司成,金萬均爲正言,李程爲執義,洪琂爲益山郡守,金克和爲兼居山察訪,趙鉉爲渭原郡守,金佐明爲兵曹判書兼御營提調·訓鍊都監提調·軍器寺提調。校書副正字田,益興君洪重普,竝單付。政軸
備忘記,傳曰,吏曹參判金壽恒,禮曹判書除授。內下記草
禮曹啓曰,南別殿春奉審時,御室及水刺間等諸處修理事,執頉書啓,其後又因本殿所報,以正殿第一室壁土浸潤之故,臣曹更爲奉審,撤改溫堗,令修理監役金宇慶,使之監董矣。修理之役,始於夏初,至七月望間完畢,發遣郞廳摘奸,則正殿第一室溫堗二間,竝爲改修,溫氣周遍,東邊,舊有全欌子,不得開閉,今則作爲開闔,御室·水刺·御井·蓋屋及大門·東宮齋室·水刺間·諸執事房,都合三十二間,皆爲精造,施以丹雘。前後階石,三處隱溝,舊用雜石築造,故每每頹塡,今番則監役,不費價布,掘得熟石,改築極其堅固,安香廳東樓,亦爲起頹易瓦,內外墻垣六十餘間,亦爲改築。雖是監董之官職分內事,而金宇慶,爲人精詳勤幹,兩朔之內,獨當大役,速爲完了,似不可無勸奬之道。令該曹考例稟處,何如?傳曰,允。
吏曹啓曰,禮曹草記,傳曰,允事,傳敎矣。監役金宇慶,南別殿修改時,數朔之內,獨當大役,趁卽完畢,乃是職分內事,不必論以賞典,而取考前例,則各司官員,公廨六七間新造,皆蒙六品遷轉之賞。此則果爲過濫,今此金宇慶所幹之役,視諸尋常公廨六七間造作,大相不同,而事係恩典,自下不敢擅便,上裁,何如?傳曰,六品遷轉,可也。以上吏曹謄錄
院啓,缺國初定制,以此下數行朝報缺高陽郡守尹後益,陽城縣監金垓,永平縣監沈樞,竝命遞差事,措語竝見上,當考。答曰,依啓。末端事,不允。
府啓,尹善道還收撤圍籬事。措語見上臣等,伏見戶曹年分事目,則今年年事稍豐,別無給陳之事,農事之稍豐信否,虛實區別,給陳一事,不可不詳審而變通也。臣承健,新從南土來,目見禾穀之茂碩,沿海之地,尤有勝焉,可見天道之循環而不偏也。然而初不起耕處,頗多有之,咫尺之間,一邊茂實,一邊陳廢,蓋其田主,或死染病,或闔家染病而過節不息,或流寓遠地而未及還來,或全無種食,以致陳廢,此類甚多。其得活於萬死之餘者,及見禾穀之茂實,彷徨道路,至有涕泣而呑聲者,遇之莫不慘然矜惻。如此之類,合有恤典,而旣無給陳之擧,則陳田賦稅,出於何地?法典,勿爲輕議給陳云者,非此之謂也。當太平無事之日,逐末者多,故勿令給陳,以懲懦農,可知惰事之罪也。今以此罰,施之於此輩,則其與立法之本意,豈不大相乖戾乎?今年病民之數,各道前後狀啓,可考而知也。亡死餘喘,來守舊土,生利蕭然,而幸賴年事之稍實,以爲丐乞圖活之計,則古人所謂澤鴻之哀鳴,正謂此也。不有周宣勞集之擧,而又從以徵斂之,則今之所謂遵守法典者,反未免虐民之歸也,豈非大可傷痛處乎?請加三思,亟令該曹,特爲變通,給陳一款,添入於事目中,以爲及時行會之地。海西三邑諸宮家設庄革罷事,措語見上平山府使尹㻩,拿問定罪,信川郡守李松岭,載寧郡守李德夏罷職不敍事。措語竝見上,當考。以黃海監司狀本,觀之,旣曰三官所爲,誠極無謂。至於平山陰村,初見成冊,不勝驚駭。只遣軍官摘奸之後,三邑守令,終不請罪,殊欠道臣之體,請黃海監司洪處尹,從重推考。戶曹,以平山等處宮家設庄事,曾已覆啓,旋承嚴旨,及其再啓之際,惶惝失措,一則曰,猝然當之,一則曰,泛然看過,入啓公事,猶不詳察,則其他事務,亦復何責?前後之啓,如出二人之手,有若隨其批旨,不定意見,隨他低昂者然,非但物情可駭,亦不無日後之慮,請戶曹當該堂上遞差。答曰,不允。給陳一款,令該曹稟處。以上朝報
上在昌德宮。停常參·經筵。
大王大妃殿·王大妃殿,藥房問安。答曰,知道。
藥房都提調元斗杓,副提調南龍翼啓曰,秋雨通宵,夜氣凉冷,伏未審此時,大王大妃殿症候,視昨何如,慈殿調候,聖候,亦何如?兩殿進御湯劑,諸御醫皆以爲,仍加進御,各三貼劑入,似當,臣等憂慮未弛,敢來問安,竝此仰稟。答曰,知道。大王大妃殿症候,已言于醫女矣。內局謄錄
傳曰,大臣·備局堂上,引見。
政院啓曰,傳曰,大臣·備局堂上,引見,而只來會賓廳三員入侍事,命下矣,大臣·備局堂上引見之時,則三司官員,例爲入侍矣。三司官員命招,何以爲之乎?傳曰,只令來會之員入侍,而何以更稟乎?
引見時,左議政元斗杓所啓,自前焰硝,有間年煑取之規,而去年則因凶荒停止矣,今歲則稍豐,似當自今年更爲煑取矣。上曰,依爲之。斗杓曰,下三道束伍軍,連以凶年,不爲操鍊,故給復事,姑停矣。上曰,給復,自何年停止乎?斗杓曰,自庚子歲停之耳。上曰,然則自今年給復,可也。斗杓曰,今年量田,旣爲定奪,更無撓改乎?上曰,然矣。斗杓曰,令各其守令行之之事,外議皆以爲便,而若專委監司與守令,則恐有虛疎之患矣。甲戌量田時,臣爲全南監司,其時朝家,別遣量田使爲之矣。上曰,其時爲量田使者,誰耶?斗杓曰,左道則朴潢,右道則鄭基廣,爲之矣。上曰,職秩,如何?斗杓曰,以堂上官差送矣,京官不必送之,言爲其往在道內,有廚傳之弊也。京畿之地,去京不遠,量田使,今雖差出,各邑打量文書,隨卽馳報于量田使,則量田使在京,亦可考其虛僞與着實矣,如有錯誤處,量田使,單騎馳進嫡奸,似好。左·右道,各出量田使一人,而員役則以戶曹·兵曹有料布書吏,定送,算員,亦令戶曹定送打算,宜矣。洪命夏曰,別遣量田使,與各其守令,打量兩件事中,必須今日稟定,若或勅使出來,則事難從容,分出左·右量田使,及時打量,似好矣。上曰,若出量田使,則吏曹當差出乎?斗杓曰,臣等來會賓廳,已議其可合人矣。閔鼎重,詳密穎悟,凡事不爲放過,金始振,亦多才智,算法且熟,必善爲量田之事,今若差出量田使,則無出兩人之右者矣。上曰,然則量田使差出,可也。斗杓曰,今若差出,則稱以量田使乎,稱以均田使乎?稱號,今日似當定之矣。上曰,以均田使爲號,可也。命夏曰,湖南大同作木事,曾於庚子年引見時,或以爲,七斗作木,宜當,而自上以爲,十三斗作木二疋,爲可,領議政鄭太和以爲,上敎至當矣。今則從何說爲定乎?上曰,依前定奪,以十三斗作木二疋,可也。斗杓曰,賑恤廳用餘米·布·銀子,今當歸之於戶曹,而若混置於戶曹庫中,則當此經費不足之日,不無混同用下之弊,不可不別作一庫而藏之,以待不時之用也。上曰,別作一庫,切勿混同用下,可也。趙復陽曰,賑恤廳米·布,今將移送戶曹矣。臣與兪棨,每論此事,竊以爲,宣惠廳則事務頗簡,京外糶糴出納,可以專意料理,戶曹則事務甚劇,旣難專一。且不能一人常存,竊恐京中米·布,則漸歸經費之用,外方穀物,亦歸元穀之無面,以此思之,則莫如移送宣惠廳,使之主管之,爲便矣。上曰,此事,何如?鄭維城曰,戶曹若有不得已可用之事,則雖別置,啓請用之,亦不難矣。但爲分付戶曹,勿令任意費用,似可矣。上曰,此米,戶曹若非大段緊急事,則雖有用處,不可用一石。但年年田稅,相換充數,俾無陳久不可用之患,如有用下之事,則議于大臣啓稟,可也。命夏曰,臣前後待罪於銓曹,久矣。前則州郡擬望,猶爲不難矣,今則乏人太甚,州郡擬望之際,亦甚苟簡。州郡可合之人,就議於大臣,別爲抄選,臨政調用,旣有前例,今亦依此爲之,何如?上曰,依爲之。斗杓曰,平安監司任義伯,賑恤時京運之穀,其數甚多,今無以充其數,欲得許通老職帖各百餘張,以爲得穀之道云,似當施行矣。上曰,依爲之。以上備局謄錄
吏曹啓曰,近來百隷怠官,因懷自便,至於大小差祭,惟以規避爲事,殊極寒心。今日社稷祭肄儀時,壇下執禮禮曹正郞魚有儁,臨時稱病,終不進參,致有顚錯之患,其怠慢之習,不可不懲。魚有儁,從重推考,何如?傳曰,允。
府啓,尹善道還收撤圍籬事。海西三邑宮庄革罷事。平山府使尹㻩,信川郡守李松岭,載寧郡守李德夏罷職不敍事。黃海監司從重推考事。戶曹當該堂上遞差事。措語竝見上答曰,不允。
引見時,獻納朴世堅所啓,昨日所啓三邑守令遞差事,蓋出於量田時擇倅之意,而自上不爲允從矣。高陽郡守尹後益,輕躁不似,不可臨民,陽城縣監金垓,目不知書,政委下吏,永平縣監沈樞,年少之人,擧措癡妄,眛於事務。量田重事,不可付諸如此之輩,請竝命遞差。上曰,臨事處置,不可以其人之爲人,豫度而知之,當觀事之結末,如有不能,施罰未晩,不允。又所啓,漣川縣監南得朋之親族,頃逢火賊,其家人,擊傷其賊,幾至死域。同黨曳出之後,尋其血痕,則迤向楊州之境,故得朋,自漣川行過楊州時,楊州村民,適有行止荒唐而猝死者,得朋,疑其爲被擊之賊,使其下吏,發檢屍體,則原無傷痕,因楊州論報其事,治其下吏之罪矣。旣非漣川之境,而越境治盜,擧措顚倒,不可治其下吏而止。請漣川縣監南得朋,先罷後推。上曰,依啓。以上朝報
上在昌德宮。停常參·經筵。
大王大妃殿,藥房問安。答曰,知道。
王大妃殿,藥房問安。答曰,知道。勿爲問安。
藥房都提調元斗杓,副提調南龍翼啓曰,伏未審夜來,大王大妃殿症候,慈殿調候,何如,自上眼澁,白睛微赤之氣,視昨,亦何如?臣等憂慮未弛,敢來問安。答曰,知道。大王大妃殿症候,已言于醫女矣。予之眼澁等症,與昨無異,些少拘忌,不可盡忌,今明日間,定爲受鍼,可也。
藥房再啓曰,卽伏承問安之批,有予之眼澁等症,與昨無異,些少拘忌,不可盡忌,今明日間,定爲受鍼,可也之敎,不勝憂慮之至。更令鍼醫擇日,則今日拘忌,不至大段,明日則忌在左脚足,決不可始爲受鍼云,無已則今日受鍼,何如?答曰,依啓。
藥房三啓曰,大王大妃殿進御湯劑,退與諸御醫,商議則皆以爲,加味四物湯,加藁本一錢,連進五六貼,宜當云。此藥三貼,卽爲劑入,何如?答曰,知道。以上內局謄錄
傳曰,前承旨金始振,敍用。內下記草
下直,吉州牧使任翰伯,井邑縣監韓公億。
執義李程啓曰,臣同生弟李柙,將以全南道京試官,兼帶發行,在法相避,不可仍冒。請命遞斥臣職。答曰,勿辭。
府啓,尹善道還收撤圍籬事。海西三邑宮庄革罷事。平山府尹尹㻩,信川郡守李松岭,載寧郡守李德夏罷職不敍事。黃海監司洪處尹,從重推考事。戶曹當該堂上遞差事。措語竝見上執義李程,引嫌而退。相避之法,在下應遞,卽令京試官改遞,雖似急迫,臺中事體,執法而已。請執義李程出仕。答曰,不允。出仕事,依啓。
院啓,臣等以京畿三邑守令遞差事,連日論啓,而未蒙允從,臣等竊恐聖上之明,猶有所未察於此者也。夫量田大擧,生民之休戚,改正經界,惟在得人而任之,此事之行,文書往來之煩夥,結卜差使之細密,土民强弱之呑竝,吏胥奸猾之舞弄,其間濶狹弛張,庸有旣乎?一失其才,則其爲王政之疵累,斯民之弊瘼者,有不暇毛擧而指陳。雖素稱剛明者,惟以克均爲艱,況以如今日紀綱,委諸闒茸非才,而可望其能爲乎?旣誤之後,噬臍無及,欲委他人而改爲之,其勢果可能爲乎?欲隨其不能者而罪之,則病民僨事之後,雖罪其人,果有所補乎?此臣等所以必欲先擧最甚,而豫擇其人者也。高陽郡守尹後益,輕躁不似,未曉民情,轉授三邑,到處皆然。陽城縣監金垓,性旣鈍騃,不解文書,道內不治,稱以爲最。永平縣監沈樞,癡妄滋甚,處事顚謬,峽中殘邑,民不堪苦。此三邑,皆在京城咫尺之地,非但不治之迹,旣已彰聞,或曾以被劾而不得蒙允,或考中道臣而蕩滌幸免,或已試見敗而不改前轍,此豈臣等億度而爲之乎?如此之人,決不可望其打辦駁正之擧,又非以無事時可以能堪,而有事然後,方不可任,此三人之尙在字牧,固已莫不爲駭。且醫官之前此典邑,非一,而獨擧後益者,以其千不似萬不近。沈樞·金垓,俱以名門舊族,出典小邑,旣是猥濫,而醜疣層出,人以爲,必不可堪者,此皆公論所在,不可强拂。請高陽郡守尹後益,陽城縣監金垓,永平縣令沈樞,玆命遞差。答曰,已諭,勿煩。
兵曹判書金左明上疏。大槪,本兵重任,決難承當,本職兼帶,竝乞遞免事。答曰,省疏具悉卿懇。安心勿辭,從速察職。以上朝報
巳時,上御養志堂受鍼時,都提調元斗杓,副提調南龍翼,醫官柳後聖·鄭後啓·趙徵奎·崔有泰·金萬直入侍。大殿受鍼後,藥房·政院·玉堂問安。答曰,知道。
上在昌德宮。停常參·經筵。
大王大妃殿,藥房問安。答曰,知道。
藥房都提調元斗杓,副提調南龍翼啓曰,伏未審夜來,大王大妃殿症候,慈殿調候,何如,自上眼患,受鍼之後,視昨,何如?昨日受鍼,時刻似晩,今日則進定於辰正,何如?敢來問安,竝此仰稟。答曰,知道。大王大妃殿症候,當言于醫官矣。
辰時受鍼時,都提調元斗杓,副提調南龍翼,醫官鄭後啓·尹後益·崔有泰·趙徵奎·金萬直入侍。受鍼穴處,攢竹·迎香·合谷·尺澤·大衝·三里等穴。大殿受鍼後,政院·藥房·玉堂問安。答曰,知道。以上內局謄錄
備忘記,傳曰,史官一員待命,騎馬三匹立之。內下記草
政院啓曰,執義李程,旣已出仕,京試官兼持平李柙,在於應遞之中,而監試開場,只隔十一日,鄕試程途且遠云,必於一二日內,差送試官,可以及期下去矣。令該曹速爲稟處,何如?傳曰,允。
吏曹啓曰,政院啓辭稟處事,傳敎矣。全南道京試官兼持平李柙,與執義李程,兄弟相避,兼持平李柙,所當出避,以待處置,乃是古例,而頃年兼掌令鄭樸,與其時掌令李枝茂,相避之故,李枝茂,援例陳疏,則因事急迫,李枝茂,遞改掌令,此出於一時變通,似不可援例。今此兼持平李柙,以常例言之則在下當遞,而但遠道試期已迫,遞改之際,事雖狼狽,臺閣體例亦重,臣曹不敢擅便,上裁,何如?傳曰,執義李程,今姑遞差。吏曹謄錄
南龍翼啓曰,卽因入診醫女,伏聞大王大妃殿,脈候洪數,熱氣頗盛云。卽與柳後聖諸御醫等,反覆商議則皆以爲,昨入加味四物湯,亦是淸熱之劑,而不卽收效者,蓋緣鬱熱藏伏,不能升散之致,加味四物湯,姑爲停止,升陽散火湯五貼連進,宜當云。此藥三貼,爲先劑入之意,敢啓。答曰,知道。內局謄錄
下直,西原縣監安縝,江原都事洪鐩。
傳曰,史官一員待命,騎馬三匹立之。以上朝報
上在昌德宮。停常參·經筵。
大王大妃殿·王大妃殿·大殿·中宮殿,藥房口傳問安。答曰,知道。
藥房都提調元斗杓,提調金佐明,副提調南龍翼啓曰,大王大妃殿症候,頗重,非尋常感冒之比,勢將彌留,今日爲始,設侍藥廳,而臣斗杓,與提調等,竝爲直宿。且前承旨李元鎭,昌城都正佖,前參奉鄭維岳,醫術頗精,使之同參議藥。前監役李耆善,居在忠州,幼學趙泂,居在淸州,亦以醫術,見稱,移文所居道,使之給馬,急速起送,何如?答曰,依啓。內局謄錄
司僕寺官員,以都提調意啓曰,內乘韓楫·洪重亨,俱以都摠經歷,兼察內寺之任,常時調馬與入番之際,未免苟簡。當此陵幸時,御乘馬,逐日調習,且動駕之日,尤難進參於本府侍衛之列,內乘韓楫·洪重亨等本職,依近例閑官換差,何如?傳曰,允。吏曹謄錄
下直,全南都事朴純。
院啓,京畿三邑守令遞差事。措語見上答曰,不允。
府啓,尹善道還收撤圍籬事。海西三邑宮庄革罷事。平山·信川·載寧三邑守令,罷職不敍事。黃海監司洪處尹從重推考事。戶曹當該堂上遞差事。措語竝見上答曰,不允。
兵曹口傳政事,李耆善·鄭維岳爲副司果。
大王大妃殿·大殿,侍藥廳·政院·玉堂夕問安。答曰,知道。
禮曹判書金壽恒上疏。大槪,千萬夢寐之外,遽承陞擢之命,驚惶震慄,罔知所措。不得不冒陳崩迫之懇,冀收成命,以重名器,以安微分事。答曰,省疏具悉卿懇。卿才允合擢用,何用辭爲?卿其安心勿辭,從速察職。已上朝報
上在昌德宮。停常參·經筵。
卯時辰時,有霧氣。
下直,泰川縣監李松老。
大王大妃殿,藥房·政院·玉堂·朝廷·宗班問安。答曰,知道。內下日記
藥房都提調元斗杓,提調金佐明,副提調南龍翼啓曰,大王大妃殿症候,夜間頗歇,寢睡亦似稍安,臣等不勝喜幸之至。自上勞動玉體,連宵不得安寢,伏未審眼澁微赤之氣,加減,何如?今日受鍼,前已定奪,似不當已,敢此仰稟。答曰,知道。無事。內局謄錄
侍藥廳啓曰,大王大妃殿。此下缺答曰,知道。燼餘
大王大妃殿·大殿,侍藥廳·政院·玉堂夕問安。答曰,知道。
司諫李敏迪,獻納朴世堅,正言金萬均啓曰,京畿量田時,三邑守令遞差事。措語見上答曰,不允。
掌令宋時喆·朴承健,持平李端錫啓曰,尹善道還收撤圍籬事。海西三邑宮庄革罷事。信川郡守李松岭,載寧郡守李德夏,罷職不敍,平山府使尹㻩,拿問定罪事。戶曹當該堂上遞差事。措語竝見上結城縣監羅萬葉,於仁宗大王國忌之日,與品官,肆然會飮,略無顧忌,其無識之事狀,聞者莫不驚駭。如此之人,不可仍置臨民之任,請結城縣監罷職。答曰,不允。羅萬葉事,更加商察處之。
掌令宋時喆·朴承健,持平李端錫·朴烶啓曰,臣等,以平山·信川·載寧等邑三邑守令罷職事,連日論列,未蒙允兪,言不見信,宜卽斥退。又竊聞物議,以平山府使尹㻩,受制宮差,打量有主之田,其間可駭之狀,不但爲載·信二官,不報道臣,直送成冊之比,而不別輕重,一例論罷,皆以爲,非臣等論事不詳,旣有罪重律輕之失,臣等何敢晏然在職?請命遞斥臣職。答曰,勿辭。
大王大妃殿·大殿,侍藥廳·政院·玉堂夕問安。答曰,知道。
巳時,上御養志堂受鍼。入侍,藥房都提調元斗杓,副提調南龍翼,記事官缺記事官李翊相,醫官鄭後啓·尹後益·崔有泰·趙徵奎·金萬直。提調·史官,伏於戶外,只醫官入侍。受鍼,大衝·三里·合谷·尺澤·迎香·攢竹穴,罷出。
大殿受鍼後,藥房·政院·玉堂·六曹·大司諫問安。答曰,知道。以上燼餘及朝報
上在昌德宮。停常參·經筵。
下直,順川郡守李泰英。
自昧爽至辰時,沈霧,午時未時,日暈。
大殿·大王大妃殿,政院問安。答曰,知道。
慈殿·中殿,藥房問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,大王大妃殿症候,視昨,何如,自上眼澁白睛赤氣,受鍼之後,加減,亦何如?凡眼患,最有妨於火光,而累日晨昏侍疾之際,必多對燭之時,臣等不勝憂慮。今日亦當受鍼,而昨日時刻似晩,今日則進定於辰正,似當,玆敢問安,竝此仰稟。答曰,知道。
侍藥廳啓曰,大王大妃殿,今日進御湯劑,與前承旨李元鎭·淸城都正佖·前參奉鄭惟岳及柳後聖以下諸御醫,反復相議則皆以爲,保中湯,健脾·淸熱·治痰·定嘔吐,且已收效,加進一貼,宜當。此藥隨時劑煎以入,何如?答曰,知道。
兪瑒啓曰,卽見忠淸監司狀啓,藍浦縣監南沃,敗舡推考緘辭,燼缺以南沃祖以興,以仁祖朝振武原從功臣燼缺原從人所共知,而莫重啓聞,如是誤書,殊無敬勤之意,忠淸監司吳挺緯,請推考。傳曰,允。
藥房再啓曰,臣等卽伏見醫女入診後缺御醫商議,則皆以爲,以脈度此下燼缺答曰,知道。
以咸鏡監司狀啓,德原海夫金應一家,山崩壓死人顧恤事,傳于權大運曰,令本道恤典擧行。
司諫李敏迪,獻納朴世堅,正言金萬均啓曰,京畿三邑守令遞差事。措語見上答曰,不允。
掌令宋時喆·朴承健,持平朴烶啓曰,尹善道還收撤圍籬事。海西三邑宮庄革罷事。信川·載寧兩邑守令,罷職不敍,平山府使尹㻩,拿問定罪事。戶曹當該堂上遞差事。結城縣監羅萬葉罷職事。措語竝見上答曰,不允。以上燼餘及朝報巳初,上御養志堂受鍼。入侍,藥房都提調元斗杓,提調金佐明,副提調南龍翼,記事官趙遠期,記事官□□□,記事官李翊相,醫官鄭後啓·尹後益·崔有泰·趙徵奎·金萬直。提調·史官,伏於戶外,只醫官入侍。受鍼,大衝·三里·合谷·尺澤·迎香·絲竹空等穴,罷出。燼餘
大殿受鍼後,藥房·政院·玉堂·二品以上·六曹問安。答曰,知道。
大王大妃殿·大殿,侍藥廳·政院·玉堂夕問安。答曰,知道。朝報
上在昌德宮。停常參·經筵。
大殿,藥房·政院·玉堂問安。答曰,知道。內下日記
大王大妃殿·王大妃殿·中宮殿,藥房問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,大王大妃殿症候,視昨,何如,聖候,亦何如?累日侍疾之中,勞動玉體,夜不安寢,亦多對燭之時,眼澁微赤之氣,恐未易收效,臣等憂慮不淺。今日受鍼時刻,依昨日,定於巳初乎?玆敢問安,竝此仰稟。答曰,知道。
巳初受鍼時,都提調元斗杓,提調金佐明,副提調南龍翼,醫官鄭後啓·尹後益·崔有泰·趙徵奎·金萬直入侍。受鍼穴處,絲竹空·迎香·合谷·尺澤·大衝·三里等穴。
大殿受鍼後,藥房·政院·玉堂問安。答曰,知道。以上內局謄錄
下直,旌善郡守李尙彦,南虞候柳震立。
侍藥廳啓曰,大王大妃殿進御湯劑,與前承旨李元鎭,昌城都正佖,前參奉鄭維岳及柳後聖以下諸御醫,詳細商議則皆以爲,淸熱導痰湯,補脾瀉熱,治痰之當劑,加梔子仁·薑汁炒七分連進,宜當云。此藥精製,隨時煎入,何如?答曰,知道。
院啓,京畿三邑守令遞差事。措語見上答曰,不允。
府啓,尹善道還收撤圍籬之命事。海西三邑宮庄革罷事。信川·載寧兩邑守令,罷職不敍,平山府使尹㻩,拿問定罪事。措語竝見上結城縣監羅萬葉罷職事。措語見上答曰,不允。
大王大妃殿·大殿,侍藥廳·政院·玉堂夕問安。答曰,知道。以上朝報
上在昌德宮。停常參·經筵。
大王大妃殿·王大妃殿·中宮殿,藥房問安。答曰,知道。
藥房都提調元斗杓,提調金佐明,副提調南龍翼啓曰,秋雨通宵,日氣陰凉,伏未審夜間,大王大妃殿氣候,視昨,何如?水刺寢睡,日漸差勝云,不勝喜幸之至。慈殿氣候,亦何如?上候累度受鍼後,眼胞微浮,白睛赤氣,有收效之漸乎?臣等憂慮未弛,敢此問安。答曰,大王大妃殿症候,則似有向差之漸,而午後頭疼,別無減歇之效,以此憂悶。慈候當言于醫女矣,予則無事矣。內局謄錄
侍藥廳啓曰,臣等伏承問安之批,有大王大妃殿症候,似有差減之漸,而午後頭疼,別無減歇之效,以此憂悶,爲敎,臣等不勝悶慮之至。卽與昌城都正佖等及柳後聖以下諸御醫相議,則昌城都正佖·李元鎭·鄭維岳·成後龍則以爲,午後頭疼,皆因痰火上升之致,仍進淸熱導痰湯,盡瀉其熱,則頭疼自當止歇。柳後聖·鄭後啓·趙徵奎·朴頵·李祉述·李東馨等以爲,申時頭疼燻煩之氣,如期而發,必是心經火升而然。先進養血淸火湯二三貼,以降其熱,則頭疼自止,此後淸熱導痰湯,仍爲進御累貼,宜當云。臣等全昧藥理,雖不敢取捨於其間,仍進淸熱導痰湯,以待頭疼之減歇,則恐未易期,先進養血淸火湯,攻瀉心火之上升,似或得宜。此藥,姑先製煎以入,何如?敢稟。答曰,依啓。
院啓,京畿三邑守令遞差事。措語見上答曰,不允。
持平朴烶啓曰,臣之衰病疲劣,不能供職之狀,同朝之所共知,何待臣之自陳,而適値侍藥設廳,上下憂遑之日,不敢控辭,黽勉隨行,已多日矣。昨日羅萬葉罷職論啓簡通中,改構措語,有及至祧遷之日,禮制雖不敢不遵等語,殊非殫辭所定者,故以或改或削,無妨之意,答送,而不待答通,輕先傳啓,臣之見輕同僚,不敢爲有無,於此可見。何可一日冒居?請命遞斥臣職。答曰,勿辭。
掌令朴承健啓曰,臣於昨日,以城上所,將欲詣闕傳啓,仍念羅萬葉之事,雖似細瑣,其情亦有可綴者。蚩蚩愚氓,亦知七月忌辰之日,則彼萬葉,豈獨不知,而謂已祧遷,有此恣意會飮之事,故略以祧遷時,臣民不忍之意,構草簡通于同僚矣。旣詣臺廳,苦待其答,而趁未回來,以致日勢將暮,恐有窘迫之患,故不得已傳啓之後,始得見之,則同僚皆以謹悉書送,或言數字之未妥,而無他語矣,獨持平朴烶,以祧遷一款,似非啓辭措語,祛之如何云,而已無可及,卽以此意,又爲簡通矣。卽見其避辭,則以徑先傳啓,見輕同僚等語,顯加詆斥,吁亦異矣。隨其日勢,一邊簡通,一邊傳啓,已有前例,況其所執,原非大段之事,終必引避,臣亦未免從以瀆擾於侍藥憂遑之日,臣罪尤大。請命遞斥臣職。答曰,勿辭。
侍藥廳啓曰,臣等,卽伏見大王大妃殿汗後,醫女入診所錄諺書,卽與昌城都正佖等及柳後聖以下諸御醫,相議則皆以爲,以脈候觀之,汗後餘熱頗重,加減凉膈散,加黃蓮酒炒,麥門冬各七分,卽爲煎進,或夜半後又進瀉熱,宜當云。此藥爲先製煎以入,何如?答曰,依爲之。
掌令宋時喆啓曰,伏見同僚避辭,則以昨日城上所,不待簡通回報,輕先傳啓,見輕同僚等語,爲嫌。臣亦答通之人,則其所見輕,與同僚無異,而日暮之後,城上所又通,而不得已傳啓之意,揆諸體例,雖似未妥,而其間事體,亦或急遽而然,故書送謹悉。同僚旣以此引避,臣亦何敢晏然乎?請命遞斥臣職。答曰,勿辭。
持平李端錫〈啓曰〉,昨日城上所,以羅萬葉罷職事,改構啓草以送,臣於簡通,旣書謹悉,且以若干文字改之之意,答送矣。良久之後,城上所,又以答通不來,日勢已暮,不得已傳啓之意,更爲簡通,而意以爲不待簡通,輕先傳啓。雖未妥當,其間事勢,或不無急遽之致,故又以謹悉書送,則臣亦未免有失,而同僚旣以此引避,臣何敢晏然乎?請命遞斥臣職。答曰,勿辭。
大王大妃殿·大殿,侍藥廳夕問安。答曰,知道。以上朝報
神德王后忌辰齋戒。
上在昌德宮。停常參·經筵。
大殿,藥房·政院·玉堂問安。答曰,知道。內下日記
大王大妃殿·王大妃殿·中宮殿,藥房問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,大王大妃殿汗後餘熱,視昨,何如,慈殿氣候,亦何如?自上眼患,受鍼以來,尙無收效之漸乎?今日似當受鍼,時刻則依前定於巳初乎?臣等憂慮不淺,敢此問安。答曰,知道。大王大妃殿症候,發汗之後,今朝則頗勝於昨日矣。慈候當言于醫女矣,今日受鍼爲之,可也。
巳時受鍼時,都提調元斗杓,提調金佐明,副提調南龍翼,醫官鄭後啓·尹後益·崔有泰·趙徵奎·金萬直入侍。受鍼穴處,絲竹空·迎香·合谷·尺澤·大衝·三里等穴。大殿受鍼後,藥房·政院·玉堂問安。答曰,知道。內局謄錄
有政。吏批,判書洪命夏進,參判未差,參議兪棨□,承旨□□進。兵批,判書金佐明□,參判柳赫然,參議洪處大□,參知元萬石□,承旨□進。
以朴長遠爲吏曹參判,尹宣擧爲執義,李休徵爲三陟府使,崔廷顯爲平海郡守,尹坤爲漣川縣監,尹晳爲副修撰,李晸爲咸興判官。承文正字朴仁基,學正崔商翼,竝單付。吏曹政軸
政院啓曰,卽見東萊府使狀啓及倭人書契別幅,沈水盡濕,極爲驚駭。招問陪持人則以爲,非自東萊陪持,直爲上來,乃以撥站,傳相替來,而各站皆有傳授侤音,今此沾濕,非渠所知云。取考其所持侤音,則果有各站捧招,而其中咸昌公兄文狀,有曰,狀啓陪持人,行到縣地,溺水致死,狀啓漂到於尙州地,艱難推尋上送云。陪持人溺死之說,果是,則實爲驚惻,而欲免不謹陪持之罪,假托爲說,則極爲痛惡。令本道詳細査覈,溺死的實則施以恤典,假溺死則從重科罪,何如?傳曰,允。備局謄錄
下直,梁山郡守安慶老,良才察訪金克和。
院啓,京畿三邑守令遞差事。持平朴烶,掌令朴承健·宋時喆,持平李端錫,竝引嫌而退,不待答通,輕先傳啓,責有所歸,其外多官,俱無可避之嫌。請掌令朴承健遞差。持平朴烶,掌令宋時喆,持平李端錫出仕。答曰,不允。處置事,依啓。
府啓,尹善道還收撤圍籬事。海西三邑宮庄革罷事。信川郡守李松岭,載寧郡守李德夏罷職不敍,平山府使尹㻩拿問定罪事。結城縣監羅萬葉罷職事。措語竝見上新除授執義尹宣擧,時在忠淸道尼山地,請斯速乘馹上來事,下諭。答曰,不允。羅萬葉,推考,下諭事,依啓。
吏曹啓曰,臺諫有闕,政事,取稟。傳曰,明日爲之。
兵曹口傳政事,以趙泂爲副司勇。
以修撰呂聖齊辭狀,傳曰,遞差。
今日受鍼入侍時,都提調元斗杓所啓,前頭陵幸之期,只隔十餘日,而日氣尙熱,以二十九日退行,似當矣。上曰,退行,可也。又所啓,事非重大,而科擧當前,故有陳達之事矣。前日丁昌燾,當減膳撤樂之時,有會飮之擧,故至被臺論罷職,其時同參士人,亦以臺論停擧矣,今則昌燾,旣蒙敍命,已爲試官之同參士人,尙在被罰之中,似爲冤抑矣。上曰,解停,可也。又所啓,自鄕上來之醫官,自前例有付軍職給料之擧,而參下之料太少,難以挨過,故曾有參上付料之時,今亦依此爲之,何如?上曰,依前給料,可也。金佐明曰,趙泂與李嗜善,一體付軍職給料,何如?上曰,依爲之。以上朝報
上在昌德宮。停常參·經筵。
下直,寧遠郡守李敏行。
吏批,判書洪命夏進,參判朴長遠未肅拜,參議兪棨受由在外,右承旨李殷相進。兵批,判書金佐明侍藥廳進,參判柳赫然病,參議洪處大病,參知元萬石進,左副承旨權大運進。
大王大妃殿·大殿,政院·玉堂·二品以上問安。答曰,知道。
大王大妃殿,侍藥廳問安。答曰,知道。
王大妃殿,藥房問安。答曰,知道。
大殿受鍼後,政院·玉堂·藥房問安,二品以上單子問安。答曰,知道。
藥房都提調元斗杓,提調金佐明,副提南龍翼啓曰,伏未審夜來,大王大妃殿症候,視昨日差歇後,加減,何如,慈殿氣候,亦何如?自上經旬侍疾,晨昏勞動,恐未免因此而致傷,臣等不勝憂慮。今日亦爲受鍼,而時刻則依昨日,定於巳正乎?玆敢問安,竝此仰稟。答曰,知道。大王大妃殿症候,與昨一樣,而寢睡似不如昨日矣。
侍藥廳啓曰,臣等,卽伏聞醫女等,大王大妃殿入診後所傳之言,卽與諸御醫,商議則皆以爲,頭部右邊微重,玉音亦似重濁,恐是汗後表虛之時,微襲今朝寒凉之氣而然。先以金銀花濃煎茶,和淸心元進御,更待夕間入診議藥,似當云,敢啓。答曰,依啓。
侍藥廳啓曰,臣等,卽伏見大王大妃殿,醫女等入診後諺書所錄,與昌城都正佖等及柳後聖以下諸御醫,商議則皆以爲,今此脈度,漸至稍安云,不勝喜幸。仍議今日所進之藥,則加減凉膈散,依前加入,更進一貼,盡瀉餘熱,更觀明朝症候,議定久進之藥,宜當云。此藥劑煎,隨時以入,何如?答曰,知道。
禮曹參判趙復陽除授,張遇一爲奉常副奉事,金時輝爲奉常參奉,安後說爲掌令,呂曾齊爲楊州牧使,李萬榮爲長水察訪,李晉爲引儀,兼參軍尹塏爲司䆃正,朴承健爲副護軍,李敏迪爲副司直,呂聖齊爲副司果。
掌令宋時喆,持平李端錫·朴烶啓曰,臣等,以尹善道事,苦口爭執,今已五箇月矣,上下相持,天聽愈邈,臣等切不勝悶鬱焉。善道之罪惡,前後備盡論列,聖明亦已洞燭,年前撤圍籬之命,實出於深惡痛嫉之意,又有勿入審理之敎,而今乃竝論審理,還撤圍籬,前後之敎,一何相反耶?若論其罪狀,則當初貸死,亦云末減,而投北之後,猶不知悛,肆然著說,益恣胸臆,其奸情兇態,灼然難掩,聖明旣知元無可恕之道,則何必强拂群情,遽撤旣圍之籬乎?自古討惡之典不嚴,則兇人無所懲懼,而其流之禍,終至於不可勝言矣。所關非細,公議益激,此臣等之所以不避煩瀆,必欲準請而後已也。請還收尹善道撤圍籬之命。缺,措語見上彼三邑之民,亦非殿下赤子乎?缺路而不之恤焉,徒爲至親營業之地,則不幾於缺股肱之肉,而充心腹之飢者乎?平山·載寧設庄之所,盜賣之漢,旣送本道,自可査辨,信川爲邑,地方甚少,前此設庄,多至十二處,而又割南面,盡屬宮家,則環一境之內,餘地無幾,如革其郡則已,郡不可革則斷不可更爲設屯於南面。至於平山陰村,則有主者,有文券者,已起耕者,不翅百數,而又有許多村落,碁布於其間,則前後左右,決非盡數陳荒之處,而恣意打量,混同成冊。至穿二十里之地,幾至四五丈之深,而猶不得引水,窮民方耕之田,鑿作空渠,不給其代,此豈聖世之所宜有者哉?初緣各邑之宰,恐動於宮差禍福之說,無意區別,直送成冊,又有主幹者,中間用事,百端弄幻,以至於此,伏想聖明,豈盡知這般事狀哉?且宮家,雖無一二耕獲之所,必無飢寒之理,而至使聖上,未免有過擧,則小民之歸怨國家,抑其次耳,彼宮家亦豈自安於心乎?信川南面·平山陰村設庄等處,請竝命革罷,三邑守令,不辨民田,不報道臣,直送成冊於內司,均有其罪。況方有更査之擧,不可付諸當初誤着之手,而至於平山府使尹㻩,尤極無謂,符同宮差,恐失其意,指東西南北,折長補短,幾至六七十里之地,不計民村·民田,又爲混入於成冊,而士夫墳山,亦在其中,生民之怨,已不可暇言,而泉下朽骨,亦不得安焉,使之至此者,豈聖上之所知也?尹㻩爲國斂怨之狀,節節可駭。請信川郡守李松岭,載寧郡守李德夏,罷職不敍,平山府使尹㻩,拿問定罪。答曰,毋庸執堅。
司諫李敏迪,獻納朴世堅,正言金萬均啓曰,臣等,以京畿量田時三邑守令不可不遞之意,累次論列,而聖明尙今留難,不賜允兪,臣等之惑,滋甚。無乃聖明以爲,臣等所論豫憂未試之量田,而不擧其疵政之實狀乎?尹後益·金垓·沈樞等,歷試累邑,到處不治。試以一二事,言之,尹後益則以其輕躁昧事,故受制下吏,出役用民之際,無復條理,非有大戾,而民自不支,金垓則今番救荒方頒布民間時,使戶出紙米,以爲謄出之費,擧此一事,其他可知,道內不治,稱以爲最。沈樞則國恤時癡妄顚倒之擧,雖曰已往,而及授此邑,不察輕重,乘氣濫杖,峽中殘民,尤不堪苦,京城咫尺之地,固作風聞不實之比,雖非量田之擧,決不可畀以字牧之任。況玆量田之行,得人爲要,親民之切,莫如守令,旣誤之後,噬腸不及,雖罪其人,何補於事?數邑生民休戚之所係,豈容嘗試於不可堪之人哉?公論所在,不可强拂。請高陽郡守尹後益,陽城縣監金垓,永平縣監沈樞,竝命遞差。曾在先朝,以各陵參奉大小修理,勿許施賞事,已爲定奪矣。今此繕工監假監役金宇慶,以南別殿修理,有六品遷轉之命,宇慶,以繕工之官,分差修理,自其職分,則監董之官,有何可酬之勞乎?官方無漸,倖門必多,況別殿與陵室,事體無別。請依各陵修理例,勿施金宇慶六品遷轉之命。山林川澤,乃國之寶,而虞衡之官所掌者也,自前代,恩澤之封,未聞有以山海之利,畀諸私家者。逮我朝宮戚之賜,亦未有抱絡山海之地,而爲其田業者,式至今日,山澤之爲宮家折受之處,不知其幾,典章一壞,分制易僭,將至於國不爲國矣。吾東邦域,固爲褊小,雖閑曠山澤,若以十里·五里之大,而割與宮家,便作永業,則私門之勢益張,而公家之地日蹙。況萬世國基,螽斯慶繁,而此例已開,競相踵襲,則顧將又如之何哉?列聖以來,恩澤之賜,靡不周至,而二百餘年不開此路者,夫豈非爲之深思而然哉?國制有定,恩典有限,冒濫之弊,不可長也。諸宮家,稱以火田柴場,廣占山麓及沿海漁場,擅收漁利於折受處者,請令該曹,各道一一査出,竝爲革罷。答曰,不允。
前參判金壽恒疏曰,伏以臣,猥蒙寵擢,危悸靡定,封章懇辭,實缺天鑑不諒,反降奬諭,至令從速察職,臣誠惶悶煎迫,罔知缺出。方將瀝血申籲,冀蒙矜許,而適於此際,臺啓峻發,陳疏辭職之人,一例論勘,臣雖無狀,亦有秉彝之天,當此東朝侍藥,上下憂遑之日,豈不知臣子分義,不敢寧居,而顧臣情勢,萬分危迫,斷無冒出之路。只俟逋慢之誅,泯默縮伏,殆若冥頑無識者然,臣之狼狽,可謂極矣。第臣伏見臺啓,有曰,其中有情勢之不得已者云,若論其不得已之情勢,則豈有過於臣者哉?今臣不有臺啓,强聒宸聽,缺罪也,不量涯分,冒據·匪據,亦罪也。然而煩聒之罪,止於一身,冒據之譏,上累聖明,臣何敢畏一身之罪,而終缺聖明之累乎?切念八座之位,至隆也,宗伯之任,至重〈也〉,上不可以輕授,下不可以虛受,雖使臣才學俱優,地望相稱缺若是太驟,隆顯若是太早,則無以鎭服衆心。雖使臣循資而致之,高年而處之,旣無才學,又無地望,則亦無以稱塞重任,有一於此,尙難僥冒,況其兼之者乎?銓注之地,一循公議,當初擬望,皆耆宿重望之人,不知聖明,何取於眇然一無似之臣,而乃有此誤恩也?夫捨老成而取後進,違銓望而用特旨,事理乖常,政體失宜,其何能無咈於輿情乎?公議至此,廉隅亦重,臣雖欲貪榮戀寵,强顔承命,顧何可得也?到此地頭,盛滿招損之災,臣亦有不暇恤,區區所大懼,只缺辱睿簡而汚名器,危衷所迫,不避僭越,臣罪萬死萬死。伏乞聖慈,哀憐垂察,亟收成命,仍治臣罪,以謝物議,以安微分,千萬幸甚。答曰,省疏具悉卿懇。已諭予意矣,卿其勿辭,從速察職。
上御養心堂受鍼。入侍,藥房都提調元斗杓,提調金佐明,副提調南龍翼,記事官趙遠期,記注官元植,醫官鄭後啓·尹後益·崔有泰·趙徵奎·金萬直。提調·史官,伏於戶外,只醫官入侍。受鍼,大沖·三里·合谷·尺澤·迎香·絲竹空等穴。以上燼餘
上在昌德宮。停常參·經筵。
自辰時至午時,日暈,申時酉時,日暈,夜一更,月暈。
大王大妃殿·王大妃殿,政院·玉堂問安。答曰,知道。
大殿·中〈宮〉殿,元子誕日,政院·玉堂單子問安。答曰,知道。
大王大妃殿,侍藥廳問安,王大妃殿·中〈宮〉殿,藥房問安。答曰,知道。
四殿,二品以上單子問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,大王大妃殿症候,視昨夕,何如,慈殿氣候與聖候,何如?臣等憂慮未弛,敢來問安。答曰,知道。大王大妃殿症候,與昨夕差歇後一樣,而頭部則益覺頗勝矣。
侍藥廳啓曰,卽伏承問安之批,有大王大妃殿症候,與昨夕一樣,而頭部則益覺頗勝矣之敎,臣等不勝喜幸之至。感冒汗後,淸熱之劑,似不當連進累貼,故與昌城都正佖等及柳後聖以下諸御醫,反覆商議,則皆以爲,脾氣不實,暫襲風寒,痰火因此上升,頭疼燻煩之氣,皆由此而發。淸補治火,莫愈於前進淸熱導痰湯,加梔子仁·薑汁炒七分,連進四五貼,宜當云,此藥一貼劑煎,隨時以入,何如?答曰,依啓。
權大運,以兵曹言啓曰,今十六日,司僕寺提調及訓局御營大將,以箭串放牧馬捉給軍兵事,出去云。禁軍別將,不可不一時出往,擇執禁軍所給之馬,而別將閔震益,方爲入直,單子中付標以入,以他員,改受代直,何如?傳曰,往還間,以他將代直。
權大運,以兵曹言啓曰,今七月二十四日引見時,左議政元斗杓所啓,近來文臣朔試射,甚爲無形矣。領議政鄭太和曰,曾前朔試射時,射官等,帶弓箭詣試官前,有拜禮之規,近則甚不嚴肅,射官等,亂坐廳上,恣吸南草,至使下輩供箭云,事極駭異矣。參判柳赫然曰,文臣試射,夏月則三十巡,冬月則二十巡,槪通計一年所中箭數,至於五百畫者,例有賞典,故有此規,而雖武士,射至累巡,則臂力尙不能支持,至於文臣,則射到十巡,僅僅發矢矣。上曰,巡數過多,似難盡射,今後日長之時則以十五巡,日短之時則以十巡,定爲恒式。且射官之無禮於試官前,殊深可駭,若或有如前亂雜之弊,而試官不能禁斷,則難免其罰,令該曹以此別爲事目,付諸壁上,分付試官,可也事,傳敎矣。文臣朔試射規例,磨練以入之意,敢啓。傳曰,知道。數行缺
司諫李敏迪,獻納朴世堅,正言金萬均啓曰,臣等,以京畿量田時,三邑守令,不可不遞之意,累次論列,而聖明尙今留難,不賜允兪,臣等之惑,滋甚。無乃聖明以爲,臣等所論,豫憂未試之量田,而不擧其疵政之實狀乎?尹後益·金垓·沈樞等,歷試累邑,到處不治。試以一二事,言之,尹後益則以其輕躁昧事之故,受制下吏,出役用民之際,無復條理,非有大戾,而民自不支。金垓則今番救荒之方頒布民間時,使戶出紙米,以爲謄出之費,擧此一事,其他可知,道內不治,稱以爲最。沈樞則國恤時癡妄顚倒之事,雖曰已往,而及授此邑,不察輕重,乘氣濫杖,峽中殘民,尤不堪苦,京城咫尺之地,固非風聞不實之比,雖非量田之擧,決不可畀以字牧之責。況玆量田之行,得人爲要,親民之切,莫如守令,旣誤之後,噬臍不及,雖罪其人,無補於事,數邑生民休戚之所係,豈容嘗試於決不可用之人哉?公論所在,不可强拂。請高陽郡守尹後益,陽城縣監金垓,永平縣令沈樞,竝命遞差。曾在先朝,以各陵參奉大小修理,勿許施賞事,已有定奪矣,今此繕工監假監役金宇慶,以南別殿修理,有六品遷轉之命,宇慶,以繕工之官,分差修理,自其職分,則監董之官,有何可酬之勞乎?官方無漸,倖門必多,況別殿與陵室,事體無別。請依各陵修理例,勿施金宇慶六品遷轉之命。山林川澤,乃國之寶,而虞衡之官所掌者也,自前代恩澤之封,未聞有以山海之利,畀諸私家者。逮我朝宮戚之賜,亦未有抱絡山海之地,而爲其田業者,式至今日,山澤之宮家折受之處,不知其幾,典章一壞,分制易僭,將至國不爲國矣。吾東邦域,固爲褊小,雖閑曠山澤,若以十里·五里之大,而割與宮家,便作永業,則私門之勢益張,而公家之地日蹙。況萬世國基,螽斯慶繁,而此例已開,競相踵襲,則顧將又如之何耶?列聖以來,恩澤之賜,靡不周至,而二百餘年,不開此路者,夫豈非爲之深思而然哉?國制有定,恩典有限,冒濫之弊,不可長也。諸宮家,稱以火田柴場,廣占山麓及沿海漁場,擅受漁利等處折受者。請令該曹·各道,一一査出,竝爲革罷。答曰,勿煩。
掌令宋時喆,持平李端錫·朴烶啓曰,臣等,以尹善道事,苦口爭執,今已五箇月矣,上下相持,天聽愈邈,臣等竊不勝悶鬱焉。善道罪惡,前後備盡論列,聖明亦已洞燭,年前圍籬之命,實出於深惡痛嫉之意,又有勿入審理之敎,而今乃竝論審理,還撤圍籬,前後之敎,一何相反耶?若論其罪狀,則當初貸死,亦云末減,而投北之後,猶不知悛,肆然著說,益恣兇臆,其奸情兇態,灼然難掩,聖明旣知其元無可恕之道,則何必强顔拂情,遽撤旣圍之籬乎?自古討惡之典不嚴,則兇人無所懲懼,而其流之禍,終至於不可勝言。所關非細,公論益激,此臣等之所以不避煩瀆,必欲準請而後已也。請還收罪人尹善道撤圍籬之命。今之宮家,非殿下至親乎,彼三邑之民,亦非殿下赤子乎?使赤子失所,叫號道路,而不之恤焉,徒爲至親營業之地,則不幾於古人所謂割股肱之肉,而充心腹之飢者乎?平山·載寧設庄之所,盜賣之漢,旣送本道,自可査辨,信川爲邑,地方甚少,前此設庄,多至十二處,而又割南面,盡屬宮家,則環一境之內,餘地無幾,如革罷其郡則已,郡不可罷則斷不可更爲設屯於南面。至於平山陰村,則有主者,有文券者,已起耕者,不翅百數,又有許多村落,碁布於其間,則前後左右,決非盡數陳荒之處,而恣意打量,混同成冊。至穿二十里之地,幾至四五丈之深,而猶不得引水,窮民方耕之田,鑿作空渠,不給其代,此豈聖世之所宜有者哉?初緣各邑之宰,恐動於宮差禍福之說,無意區別,直送成冊,又有主幹者,中間用事,百般弄幻,以至於此,伏想聖明,豈盡知這樣事狀哉?且念宮家,雖無一二耕獲之所,必無飢寒之憂,而至使聖上,未免有過擧,則小民之歸怨國家,抑其次耳,彼宮家亦豈自安於心乎?信川南面·平山陰村設庄等處,請竝命革罷。三邑守令,不辨民田,不報道臣,直送於內司,均有其罪。況方有更査之擧,不可付諸當初誤着之手,而至於平山府使尹㻩,尤極無謂,符同宮差,恐失其意指,東西南北,折長補短,幾至六七十里之地,不計民村·民田,又爲混入於成冊,而士夫墳山,亦在其中,生民之怨,已不可言,而泉下朽骨,亦不得安焉,使之至此者,豈聖上所知也?尹㻩爲國斂怨之狀,節節可駭。請信川郡守李松岭,載寧郡守李德夏,罷職不敍,平山府使尹㻩,拿問定罪。答曰,不允。
侍藥廳啓曰,臣等卽伏聞柳後聖所傳聖敎,仍與諸御醫商議,則大王大妃殿目今症候,暫開牕戶,便覺寒氣之來襲,此似是汗後元氣虛弱之致。似當進御補劑,而遽進補劑,亦不無助熱之慮,蔘·朮調中湯,分數雖甚輕,不無輕輕瀉熱,補元和胃之效,一日再進,宜當云,此藥,明朝爲始,劑煎以入,何如?答曰,依啓。以上燼餘及朝報
上在昌德宮。停常參·經筵。
夜二更三更,月暈,五更,月暈。
大王大妃殿·大殿,侍藥廳·政院·玉堂問安,王大妃殿·中〈宮〉殿,藥房問安。答曰,知道。
大王大妃殿,二品以上單子問安。答曰,知道。勿爲問安。
大殿,二品以上單子問安。答曰,知道。
大殿受鍼後,藥房·政院·玉堂問安,二品以上單子問安。答曰,知道。
大王大妃殿·大殿,侍藥廳·政院·王堂問安。答曰,知道。
藥房都提調臣元斗杓,提調臣金佐明,副提調臣南龍翼啓曰,伏未審夜來,大王大妃殿症候,視昨夕,何如,慈殿氣候與聖候,亦何如?今日似當受鍼,定於依前巳正乎?玆敢問安,竝此仰稟。答曰,知道。大王大妃殿症候,漸至差境矣。
兪瑒啓曰,以都承旨南龍翼所啓,下番翰林李翊相,病勢極重,不能起動,每以兼春秋代察,事極未安,推考事,傳曰,依啓,若是實病,則使之調理可也事,命下矣。旣有調理行公之命,則似難仍在直所,而史局重地,只有下番一人,無他推移之員,何以爲之乎?敢稟。傳曰,然則在直調理,可也。
司諫李敏迪,獻納朴世堅,正言金萬均啓曰,臣等,以京畿量田時,三邑守令不可不遞之意,累次論列,而聖明尙今留難,不賜允兪,臣等之惑,滋甚。無乃聖明以爲,臣等所論,豫憂未試之量田,而不擧其疵政之實狀乎?尹後益則以其輕躁昧事之故,受制下吏,出役用民之際,無復條理,非有大戾而民自不支。金垓則今番救荒方頒布民間時,使戶出紙米,以爲謄出之費,擧此一事,其他可知,道內不治,稱以爲最。沈樞則國恤時,癡妄顚倒之事,雖曰已往,而及授此邑,不察輕重,乘氣濫杖,殘民尤不堪苦,京城咫尺之地,固非風聞不實之比,雖非量田之擧,決不可畀以字牧之責。況玆量田之行,得人爲要,親民之切,莫如守令,旣誤之後,噬臍不及,雖罪其人,無補於事,數邑生民休戚之所繫,豈容嘗試於決不可堪之人哉?公論所在,不可强拂。請高陽郡守尹後益,陽城縣監金垓,永平縣令沈樞,竝命遞差。曾在先朝,以各陵參奉,大小修理,勿許施賞事,已有定奪矣,今此繕工假監役金宇慶,以南別殿修理,有六品遷轉之命。宇慶,以繕工之官,分差修理,自其職分,則監董之官,有何可酬之勞乎?官方無漸,倖門必多,況別殿與陵室,事體無別。請依各陵修理例,勿施金宇慶六品遷轉之命。山林川澤,乃國之寶,而虞衡之官所掌者也。自前代恩澤之封,未聞有以山海之利,畀諸私家者。逮我朝宮戚之賜,亦未有包絡山海之利,而爲其田業者。或至今日山澤之爲宮家折受之處,不知其幾,典章一壞,分制易僭,將至於國不爲國矣。吾東邦域,固爲褊小,雖閑曠山澤,若以十里·五里之大,而割與宮家,便作永業,則私門之勢益張,而公家之地日蹙。況萬世國基,螽斯慶繁,而此例已開,競相踵襲,則顧將又如之何哉?列聖以來,恩澤慈睦,非不周至,而二百餘年,不開此路者,夫豈非爲之深思而然哉?國制有定,冒濫之弊,不可長也。諸宮家,稱以火田柴場,廣占山麓及沿海漁場,擅收漁利等處折受者,請令該曹·各道,一一査出,竝爲革罷。答曰,不允。
掌令宋時喆,持平李端錫·朴烶啓曰,臣等,以尹善道事,苦口力爭,今已五箇月矣,上下相持,天聽愈邈,臣等竊不勝悶鬱焉。善道之罪惡,前後備盡論列,聖明亦已洞燭,年前圍籬之命,實出於深惡痛嫉之意,又有勿入審理之敎,而今乃竝論審理,還〈收〉撤圍籬,前後之敎,一何相反耶?若論其罪狀,則當初貸死,亦云末減,而投北之後,猶不知悛,肆然著說,益恣胸臆,其姦情凶態,灼然難掩,聖明旣知其元無可恕之道,則何必强拂群情,遽撤旣圍之籬乎?自古討惡之典不嚴,則凶人無所懲懼,而其流之禍,終至於不可勝言。所關匪細,公議益激,此臣等之所以不避煩瀆,必欲準請而後已也。請還收尹善道撤圍籬之命。臣等,以宮庄革罷事,累日論列,而聖敎每以不允,爲批,臣等竊惑焉。平山·載寧設庄之所,盜賣之漢,旣送本道,自可査辨。信川爲邑,地方甚小,前此設庄,已至十二處之多,而又割南面,盡屬宮家,則環一境之內,餘地無幾,斷不可更爲設屯於南面。至於平山陰村,則有主者,有文券者,有起耕者,不翅百數,而又有許多村落,碁布於其間,則前後左右,決非盡數陳荒之處,而恣意打量,混同成冊。至使窮民耕食之田,多至二十餘里,而旣不得分柝,又不給其代,則宮家未蒙其利,小民徒失其田,此豈聖世之所宜有者哉?初緣各邑之宰,恐動於宮差禍福之說,無意區別,直送成冊,又有主幹者,中間用事,百般幻弄,以至於此。伏想聖明,豈盡知這樣事狀哉?且念宮家,雖無一二耕獲之所,必無飢寒之憂,而至使聖上,未免有過擧,則小民之歸怨國家,抑其次耳,彼宮家亦豈自安於心乎?信川南面·平山陰村設庄等處,請竝命革罷。三邑守令,不辨民田,不報道臣,直送成冊於內司,均有其罪。況方有更査之擧,不可付諸誤着之手,而至於平山府使尹㻩,尤極無謂,符同宮差,恐失意指,東西南北,折長補短,幾至六七十里之地,不計民村·民田,又爲混入於成冊,而士夫墳山,亦在其中,生民之怨,已不暇言,而泉下朽骨,亦不得安焉,使之至此者,豈聖上所知也?尹㻩爲國斂怨之狀,節節可駭。請信川郡守李松岭,載寧郡守李德夏,罷職不敍,平山府使尹㻩,拿問定罪。答曰,不允。
兪瑒,以吏曹言啓曰,承旨有闕,政事,何以爲之?取稟。
同副承旨李延年疏曰,伏以臣,今曉聽漏赴衙,行到磚石洞,所騎之馬驚逸,以致墜落,跌觸石隅,惛絶移時,幸賴傔從左右□致醫師,多般救療,僅得復甦,而左邊半身,帶瘀浮赤,骨脛違戾,胸脅牽搐,有若攢剌,呼吸不通。病勢之苦,頃刻難忍,一縷餘命,死生莫分,而念臣所忝之職,係是喉舌重地,夙夜之務,決難暫曠,不得不冒昧疾呼於侍藥憂遑之日。伏乞天地父母,俯察危迫之懇,亟先遞臣職名,不勝幸甚。臣無任瞻天戰灼,煎迫祈懇之至,謹昧死以聞。答曰,遞差。以上燼餘
上在昌德宮。停常參·經筵。
大王大妃殿·大殿,侍藥廳·政院·玉堂問安。答曰,知道。
王大妃殿·中〈宮〉殿,藥房問安。答曰,知道。大殿受鍼後,藥房·政院·玉堂問安,二品以上單子問安。答曰,知道。大王大妃殿·大殿,藥房夕問安。答曰,知道。
藥房都提調臣元斗杓,提調臣金佐明,副提調臣南龍翼啓曰,伏未審夜來,大王大妃殿證候,與昨夕,如何,慈殿氣候與聖候,亦如何?今日當爲受鍼,時刻,依前定於巳正乎?臣等玆敢問安,竝此仰稟。答曰,知道。大王大妃殿症候,已至差境,只自欣抃而已。
備忘記,大王大妃殿證候,幾至復常,自今日罷侍藥廳。且逐日供進之物,實非可合之品,近日侍藥廳所封饌品,使之姑限五六日,仍封事,分付。
侍藥廳啓曰,臣等卽伏見下政院之敎,大王大妃殿證候,幾至復常,自今日罷侍藥廳。且逐日供進之物,實非可合之品,近日侍藥廳所封饌物,使之姑限五六日,仍封事,命下矣,臣等不勝喜慶之至。大王大妃殿,雖已幾至復常,臣等不敢遽爾退出,自今日,臣斗杓以下一人,率醫官柳後聖·鄭後啓·趙徵奎等,輪回直宿於藥房,監進藥物·饌品,宜當,敢此仰稟。答曰,旣已罷出矣,勿爲輪直,可也。
李殷相,以吏曹言啓曰,近年以來,監試東堂試官擬望之際,每患乏人,以堂上中文翰之人擇擬者,出於一時變通,而今番則堂上中可擬者乏少,故以堂下官,依例擬望以入之意,敢啓。傳曰,知道。
兪瑒,以司僕寺提調言啓曰,臣於昨日,與訓鍊大將·御營大將及禁軍別將,同往箭串,擇其中稍可之馬,訓鍊都監一百六十匹,御營廳十一匹,禁軍五十五匹,分給之意,敢啓。傳曰,知道。
以慶尙監司狀啓,咸昌大灘驛人等十七人溺死事,傳于兪瑒曰,渰死人等,令本道各別恤典擧行。
兪瑒,以弘文館言啓曰,本館僚員不齊,事甚苟簡。下番則只有修撰臣李有相,獨爲入直,更無替直之員。疾病·事故,未可豫料,明日政,本館闕員,盡數差出,牌招肅拜,使之推移入直,何如?傳曰,允。
持平朴烶啓曰,臣伏聞,刑曹公事中議政府奴業伊呈狀內,有其父洪㖋知,爲其洞內兩班李生員稱名者所打傷,而李姓人又囑憲府,風聞推捉等語,臣不勝驚怪之至。此中所謂李姓人,卽臣外孫婿李世恭也,其家與臣所居,相去稍遠,而臣且老病,常時不能往來,其所爲之事,何從而知之?況本府風聞之規,雖不於坐起之時,相議發差,或城上所,直爲推捉於茶時。若有所聞,則亦有在家而爲之者云,而臣之參坐時,則終無此等事,至於茶時,秋三朔,適非臣所掌,臣之出仕亦屬耳,未嘗一出風聞。今此洪㖋知之風聞,外言騰播之後,始乃聞知,昨者招問該吏,則果有是事,臣雖縮伏私室,專無所干,而身忝法官,混被指詆,臣何敢晏然在職?請命遞斥臣職。答曰,勿辭。
兪瑒啓曰,持平朴烶,再啓煩瀆,退待物論矣。傳曰,知道。
司諫李敏迪,獻納朴世堅,正言金萬均啓曰,臣等,以京畿量田時三邑守令不可不遞之意,累次論列,而聖明以爲,臣等所論,豫憂未試之量田,而不擧其疵政之實狀乎?尹後益·金垓·沈樞等,歷試累邑,到處不治。試以一二事,言之,尹後益則以其輕躁昧事之故,受制下吏,出役用民之際,無復條理,非有大戾,民自不支。金垓則今番救荒方頒布民間時,使戶出紙米,以爲謄出之費,擧此一事,其他可知,道內不治,稱以爲最。沈樞則國恤時癡妄顚倒之事,雖曰已往,而及授此任,不察輕重,乘氣濫杖,峽中殘民,尤不堪苦,京城咫尺之地,固非風聞不實之比,雖非量田之擧,決不可畀以字牧之任。況玆量田之行,得人爲要,親民之切,莫如守令,旣誤之後,噬臍不及,雖罪其人,無補於事,數邑生民休戚所繫,豈容嘗試於決不可堪之人哉?公論所在,不可强拂。請高陽郡守尹後益,陽城縣監金垓,永平縣監沈樞,竝命遞差。曾在先朝,以各陵參奉大小修理,勿許施賞事,已有定奪矣,今此繕工監假監役金宇慶,以南別殿修理,有六品遷轉之命。宇慶,以繕工之官,分差修理,自其職分,則監董之官,有何可酬之勞乎?官方無漸,倖門必多,況別殿與陵室,事體無別,請依各陵修理例,勿施金宇慶六品遷轉之命。山林川澤,乃國之寶,而虞衡之官所掌者也。自前代,恩澤之封,未聞有以山海之利,畀諸私家者。逮我朝,宮戚之賜,亦未有包絡山海之地,而爲其田業者。或至今日,山澤之爲宮家折受之患,不知其幾,典章一壞,分制易僭,將至於國不爲國矣。吾東邦域,固爲褊小,雖閑曠山澤,若以十里·五里之地,割與宮家,便作永業,則私門之勢益張,而公家之地日蹙。況萬世國基,螽斯慶繁,而此例已開,競相踵襲,則顧將又如之何哉?列聖以來,恩澤慈睦,非不周至,而二百餘年來,不開此路者,夫豈非爲之深長慮而然哉?國制有定,恩典有限,冒濫之弊,不可長也,諸宮家,稱以火田柴場,廣占山麓及沿海漁場,擅收漁利等處折受者。請令該曹·各道,一一査出,竝爲革罷。答曰,不允。
掌令宋時喆,持平李端錫啓曰,臣等伏見同僚避辭,卽洪㖋知風聞事也。凡風聞之規,臺官如有所聞,則不待完議而爲之,今此㖋知之風聞,雖不出於臣等之手,而其子狀中,旣已指詆,憲府同僚,以此引避,則臣等何敢以非所與議,而晏然而已乎?請命遞斥臣等之職。答曰,勿辭。
兪㻛啓曰,掌令宋時喆,持平李端錫,再啓煩瀆,退待物論矣。傳曰,知道。
傳于李殷相曰,政事,明日爲之。
禮曹參判趙復陽疏曰,伏以,日昨之政,特命除臣爲禮曹參判者。臣竊聞爵者,人主所命有德而有功者也,苟其無德與功,而加之以爵,則在上爲誤恩,在下爲虛受,上下俱失其宜,而天職以之廢墜,一嚬一笑,猶且愛之,況以爵與人,使卑踰尊,其不可輕而重也,明矣。臣之庸陋,臣實自知,濫蒙三朝洪造,歷遍華要,涯分已踰,絲毫蔑補,佐貳銓席而自速宮謗,忝長經幄而無所裨補,上負聖渥之隆,下招士友之責,環顧愧恧,譴罰是俟。不意今者,遄蒙中批之擢陞,驚惶震越,無地置身。不知聖明,何所取於碌碌駑下之一愚臣,而非常之寵,乃至於此,是豈臣千萬夢寐之所敢到者?夫嘉善階品,便是宰列,春官亞卿,自非等閑,豈是無功無德之臣,驟膺殊擢,以重辱淸班乎?以下燼缺答曰,省疏具悉。卿才允合此任,何用辭爲?卿其勿辭察職。以上燼餘及朝報
下直,長鬐縣監金義讓。朝報
上御養志堂受鍼。入侍,藥房都提調元斗杓,提調金佐明,副提調南龍翼,記事官趙遠期,記注官元植,醫官鄭後啓·尹後益·崔有泰·趙徵奎·金萬直。提調·史官,伏於戶外,只醫官入侍。受鍼,大沖·三里·合谷·尺澤·迎香·攢竹。燼餘
上在昌德宮。停常參·經筵。
昧爽,有霜氣。申時,白雲一道如氣,起自坤方,直指巽方,長十餘丈,廣尺許,良久乃滅。酉時,日暈,蒼白雲一道如氣,起自暈上,逶迤指南,長十餘丈,廣尺許,漸進東方,良久乃滅。夜自一更至三更,月暈。
下直,楊州牧使呂曾齊。
吏批,行判書洪命夏進,參判朴長遠未肅拜,參議兪棨受由在外,右承旨李殷相進。兵批,判書金佐明病,參判柳赫然〈?〉,參議洪處大病,參知元萬石進,右副承旨兪瑒進。
兪瑒啓曰,大司憲宋浚吉,執義尹宣擧在外,掌令宋時喆,持平朴烶·李端錫避嫌退待,掌令安後說未肅拜,今日以監察茶時之意,敢啓。傳曰,知道。
大王大妃殿,藥房·政院·玉堂問安。答曰,知道。
大殿,藥房·政院·玉堂問安,二品以上單子問安。答曰,知道。
藥房都提調臣元斗杓,副提調臣南龍翼啓曰,伏未審夜來,大王大妃殿證候,何如,慈殿氣候與聖候,亦何如?今日亦當受鍼,時刻,依前定於巳正乎?臣等敢來問安,竝此仰稟。答曰,知道。大王大妃殿證候,幾至平常,慈候當言于醫女矣,受鍼則差遲爲之,可也。
韓震琦啓曰,左副承旨權大運,陳疏到院,觀其疏辭則以爲,今旬前,家內使喚婢子得病,苦痛四五日,症似可疑,故出送門外,卽欲陳疏,則同僚皆言,一人作痛,不可遽謂之染患,而旣已出送門外,則不必瀆擾於侍藥之日,故止之矣,自再昨,一婢繼痛,症情相同,其爲染患無疑,決難仍在近密之地云。家間旣有可疑之疾,婢僕相繼臥痛,則元疏雖不敢捧入,而合有變通之道,敢此仰稟。傳曰,遞差,可也。
傳于韓震琦曰,今聞錦林君女子身死云,令戶曹喪需從優題給事,分付。
以兪瑒爲左副承旨,鄭榏爲右副承旨,趙胤錫爲同副承旨,金鼎夏爲通川郡守,黃裒爲金化縣監,具翧爲蔚珍縣監,朴世相爲金城縣監,金益廉爲掌樂正,安後說爲副修撰,吳斗寅爲修撰,權讓爲典籍,朴承健爲掌令,李光稷爲正言,徐必遠爲禮曹參議,李弘淵爲判決事,李延年·權大運爲副護軍,尹深爲副司果。
韓震琦啓曰,廳中位不齊,未有甚於近日,出納之際,事多苟簡。新除授右副承旨鄭榏,同副承旨趙胤錫,竝卽爲牌招肅拜,使之察任,何如?傳曰,允。
李殷相,以監試初試一所試官言啓曰,自前典醫監醫官,例於開場之日,持藥物待候,而今日入場儒生,猝有病患,急招醫官,則頓無形影,累度催促,最晩來到,所用藥物,亦不持來,其怠慢之狀,極爲痛駭。當該醫官,令攸司從重推治,何如?傳曰,允。
以戶曹錦林君女子喪需題給單子,傳于趙胤錫曰,事甚略少矣。
司諫李敏迪,獻納朴世堅,正言金萬均啓曰,臣等,以京畿量田時三邑守令不可不遞之意,累次論列,而聖明尙今留難,不賜允兪,臣等之惑,滋甚。無乃聖明以爲,臣等所論,豫憂未試之量田,而不擧其疵政之實狀乎?尹後益·金垓·沈樞等,歷試累邑,到處不治。試以一二事,言之,尹後益則以其輕躁昧事之故,受制下吏,出役用民之際,無復條理,非有大戾而民自不支。金垓則今番救荒方頒布民間時,使戶出紙米,以爲謄出之費,擧此一事,其他可知,道內不治,稱以爲最。沈樞則國恤時癡妄顚倒之事,雖曰已往,而及授此邑,不察輕重,乘氣濫杖,峽中殘民,尤不堪苦,京城咫尺之地,固非風聞不實之比,雖非量田之擧,決不可畀以字牧之責。況玆量田之行,得人爲要,親民之切,莫如守令,旣誤之後,噬臍不及,雖罪其人,無補於事,數邑生民休戚之所繫,豈容嘗試於決不可堪之人哉?公論所在,不可强拂。請高陽郡守尹後益,陽城縣監金垓,永平縣令沈樞,竝命遞差。曾在先朝,以各陵參奉大小修理,勿許施賞事,已有定奪矣,今此繕工監假監役金宇慶,以南別殿修理,有六品遷轉之命,宇慶,以繕工之官,分差修理,自其職分,則監董之官,有何可酬之勞乎?官方無漸,倖門必多,況別殿與陵室,事體無別。請依各陵修理例,勿施金宇慶六品遷轉之命。山林川澤,乃國之寶,而虞衡之官所掌者也。自前恩澤之封,未聞有以山海之利,畀諸私家者。逮我朝,宮戚之賜,亦未有包絡山海之地,而爲其田業者。式至今日,山澤之爲宮家折受之處,不知其幾,典章一壞,分制易僭,將至於國不爲國矣。吾東邦域,固爲褊小,雖閑曠山澤,若以十里·五里之大,而割與宮家,便作永業,則私門之勢益張,而公家之地日蹙。況萬世國基,螽期慶繁,而此例已開,競相踵襲,則顧將又如之何哉?列聖以來,恩澤慈睦,非不周至,而二百餘年,不開此路者,夫豈非爲之深長慮而然哉?國制有定,恩典有限,冒濫之弊,不可長也。諸宮家稱以火田柴場,廣占山麓及沿海漁場,擅收漁利等處折受者。請令該曹·各道,一一査出,竝爲革罷。持平朴烶,以臣伏聞,刑曹公事中議政府奴業伊呈狀內,有其父洪㖋知,爲其洞內兩班李生員稱名人所打傷,而李姓人,又囑憲府,風聞推捉等語,臣不勝驚怪之至。狀中所謂李姓人,卽臣之外孫婿李世恭也。其家與臣所居,相去稍遠,而臣且老病,常時不能往來,其所爲之事,何從而知之?況本府風聞之規,雖不於坐起時,相議發差,或城上所,直爲推捉於茶時,若有所聞,則亦有在家而爲之云,而臣之參坐時,絶無此等事,至於茶時,則秋三朔,適非臣所掌,臣之出仕亦屬耳,未嘗一出風聞。今此洪㖋知之風聞,外言騰播之後,始乃聞知,昨者招問該吏,則果有是事,臣雖縮伏私室,專無所干,而身忝法官,混被指詆,臣何敢晏然在職?掌令宋時喆,持平李端錫,以臣等伏見同僚避辭,卽洪㖋知風聞事也。凡風聞之規,臺官如有風聞,則不待完議而爲之,今此㖋知之風聞,雖不出於臣等之手,而其子狀中,旣已指詆,憲府同僚,以此引避,則臣等何敢以非所與議,而晏然而已乎?竝引嫌而退,多官避辭,皆以爲,不出風聞,則事出於已遞之官,俱無可避之嫌。請持平朴烶,掌令宋時喆,持平李端錫,竝命出仕。答曰,不允。出仕事,依啓。
掌令宋時喆,持平李端錫·朴烶啓曰,臣等以尹善道事,苦口爭執,今已五箇月矣,上下相持,天聽愈邈,臣等竊不勝悶鬱焉。善道罪惡,前後備盡論列,聖明亦已洞燭,年前圍籬之命,實出於深惡痛嫉之意,又有勿入審理之敎,而今乃竝論審理,還撤圍籬,前後之敎,一何相反耶?若論其罪狀,則當初貸死,亦云末減,而投北之後,猶不知悛,肆然著說,益恣胸臆,其奸情兇態,灼然難掩,聖明旣知其元無可恕之道,則何必强拂群情,遽撤旣圍之籬乎?自古討惡之典不嚴,則兇人無所懲懼,而其流之禍,終至於不可勝言。所關非細,公議益激,此臣等之所以不避煩瀆,必欲準請而後已也。請還收罪人尹善道撤圍籬之命。臣等,以宮庄革罷事,累日論列,而聖敎每以不允,爲批,臣竊惑焉。平山·載寧設庄之所,盜賣之漢,旣送本道,自可査辨。信川爲邑,地方甚少,前此設庄,已至十二處之多,而又割南面,盡屬宮家,則環一境之內,餘地無幾,將不可更爲設屯於南面。至於平山陰村,則有主者,有文券者,有起耕者,不翅百數,而又有許多村落,碁布於其間,則前後左右,決非盡數陳荒之處,而恣意打量,混同成冊。至穿窮民耕食之田,多至二十餘里,而旣不得引水,又不給其代,則宮家未蒙其利,小民徒失其田,此豈聖世之所宜有者哉?初緣各邑之宰,恐動於宮差禍福之說,無意區別,直送成冊,又有主幹者,中間用事,百般弄幻,以至於此。伏想聖明,豈盡知這樣事狀哉?且念宮家,雖無一二耕穫之所,必無飢寒之憂,而至使聖上未免有過擧,則小民之歸怨國家,抑其次也,彼宮家亦豈自安於心乎?信川南面·平山陰村設庄等處,請竝命革罷。三邑守令,不辨民田,不報道臣,直送成冊於內司,均有其罪。況方有更査之擧,不可付諸當初誤着之手,而至於平山府使尹㻩,尤極無謂,符同宮差,恐失意指,東西南北,折長補短,幾至六七十里之地,不計民村·民田,又爲混入於成冊,而士夫墳山,亦在其中,生民之怨,已不暇言,而泉下朽骨,亦不得安焉,使之至此者,豈聖上所知也?尹㻩,爲國斂怨之狀,節節可駭。請信川郡守李松岭,載寧郡守李德夏,罷職不敍,平山府使尹㻩,拿問定罪。答曰,勿煩。
正言尹深疏曰,伏以臣,以眇末新進,庸魯下品,通籍之初,遽叨邇列,陞出未幾,冒玷言地,是何偏蒙鴻造,一至於此,環顧其中,莫知所由。臣率育於祖母,而祖母之年,已迫八十,臣父之齒,又過六旬,經年在京,久阻省覲,私情所迫,冒呈由單,幸蒙恩暇,竦戴登途,父子相見於久別之餘,榮幸之極,不覺感涕自零也。惟當刻期還朝,庶免逋慢之誅,而第臣受氣素虛,本不能暑,每遇夏日,輒患暍病,自六月念後,前證已發,而衝冒暑雨,間關跋涉,加以處處阻水,浹旬方達,霧雨蒸濕之所濟,舊證越添,勢所必至也。及其來到之後,嘔泄·霍亂諸證,種種層出,氣息萎苶,食飮全廢,僵臥床席,無計運動,自量病勢日月之內,決難强起作行,而職名在身,由限已過,呻痛之中,益加兢惕,不知所出也。燼缺世堂,顚頓狼狽,竟至遞免,則臣亦何顔,獨自晏然?事旣如彼,臣之病勢又如此,一向沈綿,轉側須人,自念生道,萬無可望。伏乞聖慈,亟賜鐫免,以延危喘,千萬幸甚。臣無任兢惶祈懇之至,謹昧死以聞。答曰,遞差。以上燼餘
上在昌德宮。停常參·經筵。
大王大妃殿·王大妃殿,藥房問安。大殿,政院·玉堂問安。答曰,知道。
藥房都提調臣元斗杓,副提調臣南龍翼啓曰,伏未審夜來,大王大妃殿調候與慈殿氣候,何如?自上受鍼累度,日氣漸凉,若不善攝,竊恐無效而有損,臣等憂慮未弛,敢來問安。答曰,無事。
正言李光稷啓曰,臣之外兄臣金萬均,方爲正言,而臣又忝授本職,法應相避,請命遞斥臣職。答曰,勿辭。四五行缺
兪瑒,以都摠府言啓曰,副摠管具仁墍,工曹坐起進去,請出標信。傳曰,知道。
韓震琦,以戶曹言啓曰,以錦林君女子喪需題給單子,傳曰,事甚略少矣事,傳敎矣。參酌加磨鍊,元單子中,付標以入之意,敢啓。傳曰,外棺板一部,亦爲加磨鍊題給。
李殷相,以司譯院都提調言啓曰,臣等,待罪本院提調以後,四廳所屬譯官等,聚會試講,觀其言語能否,則各該譯,慣通其言者絶無,而至於尋常淺近之語,能通者亦少,若無別樣激礪勸課之擧,則譯舌將廢,誠非細慮。故臣維城,頃日登對時,此意陳達,則自上特下定限,試才不通者,盡爲汰定軍役之命,其後該曹覆啓內,譯官等試才年限遲速,則令該院,商量啓稟事,允下矣。試講之期,數三朔內,促迫定限,則缺仕許多應講譯輩,未及講習之前,不通者盡行汰定,非但渠輩稱冤實深,亦不無失才之歎,一周年緩期,自癸卯年十月內,定行汰講,而毋論祿官前銜,敎誨年少聰敏被選別遞兒,上次上通事及四廳生徒等,一依案數,無遺知委,竝令前期訓習。及其試講之時,提調與兼敎授,齊會試才,而其規則講書之外,必以長辭·蔓語,齊入論難,從重試取,其餘不通該語者,依榻前定奪,竝爲汰定軍役事,捧承傳施行。且竊念,譯輩一生勤苦學業,所大欲只在於赴京。曩在明廟朝時,使行赴京譯官,直與漢人,酬酢言語,不能慣通華語,則不得與於赴京之列,渠亦不敢生意於冒赴,故雖無朝家勸課,而各自奮發,銳意學習,以譯爲名者,無不能通其語矣。一自淸國通使以來,赴京譯官所與通言語者,只是大通衙譯而已,淸·漢人,絶無接話五六行缺赴京當次之譯,毋論堂上·臨時,嚴明試才,不通其語數字缺越次,未及解語之前,終不許送,則人皆激發,各自勤業,數字缺勸課之着實,無過於此也。依此捧承傳施行,何如?傳曰,允。
南龍翼等啓曰,陵幸擧動,日期已迫,各該司及京畿應行諸事,當一遵舊例擧行矣。臣等取考庚子年日記,則自上特念畿民之弊,如道路修治·植炬·運炬等事,皆不準常例。至如晝停所,陵內排設,所用雜物,竝令京各司進排,而上年陵幸時,亦命依此分付矣。莫重擧動時供御之具,一任簡便,亦甚未安,而聖上軫恤畿民,省去糜弊之至意,實出尋常,今亦依上年例爲之乎?必須前期知委,可無虛費民力之患,敢此仰稟。答曰,依啓。
兪瑒啓曰,凡下敎之事,司謁來傳於該房,則卽爲擧行,例也。午間,別監以武臣三字缺廳講書加抄單子覓入事,來言於本院,書吏·院吏,以司謁不爲來傳之故,意非傳敎之事,不言於臣,別監亦不以此,言于司謁。良久之後,司謁始爲來促,以致不卽擧行,當該別監及書吏怠慢之習,不可不懲,自本院治罪之意,敢啓。傳曰,允。
掌令宋時喆,持平李端錫·朴烶啓曰,臣等以尹善道事,苦口爭執,今已五箇月矣,上下相持,天聽愈邈,臣等竊不勝悶鬱焉。善道之罪惡,前後備盡論列,聖明亦已洞燭,年前圍籬之命,實出於深惡痛嫉之意,又有勿入審理之敎,而今乃竝論審理,還撤圍籬,前後之敎,一何相反耶?若論其罪狀,則當初貸死,亦云末減,而投北之後,猶不知悛,肆然著說,益恣胸臆,其姦情兇態,灼然難掩,聖明旣知其元無可恕之道,則何必强拂群情,遽撤旣圍之籬乎?自古討惡之典不嚴,則兇人無所懲懼,而其流之禍五六行缺此下措語竝同上,前後左右,決非盡數陳荒之處,而恣意打量,混同成冊。至穿窮民耕食之田,多至二十餘里,而旣不得引水,又不給其代,則宮家未蒙其利,小民徒失其田,此豈聖世之所宜有者哉?初緣各邑之宰,恐動於宮差禍福之說,無意區別,直送成冊,又有主幹者,中間用事,百般弄幻,以至於此。伏想聖明,豈盡知這樣事狀哉?且念宮家,雖無一二耕穫之所,必無飢寒之憂,而至使聖上,未免有過擧,則小民之歸怨國家,抑其次耳,彼宮家,亦豈自安於心乎?信川南面·平山陰村設庄等處,請竝命革罷。三邑守令,不辨民田,不報道臣,直送成冊於內司,均有其罪。況方有更査之擧,不可付諸當初誤着之手,而至於平山府使尹㻩,尤極無謂,符同宮差,恐失意指,東西南北,折長補短,幾至六七十里之地,不計民村·民田,又爲混入於成冊,而士夫墳山,亦在其中,生民之怨,已不暇言,而泉下朽骨,亦不得安焉,使之至此者,豈聖上所知也?尹㻩爲國斂怨之狀,節節可駭。請信川郡守李松岭·載寧郡守李德夏,罷職不敍,平山府使尹㻩,拿問定罪。答曰,不允。
司諫李敏迪,獻納朴世堅,正言金萬均啓曰,臣等以京畿量田時三邑守令不可不遞之意,累次論列,而聖明尙今留難,不賜允兪,臣等之惑,滋甚。無乃聖明以爲,臣等所論,豫憂未試之量田,而未擧其疪政之實狀乎?尹後益·金垓·沈樞等,歷試累邑,到處不治。試以一二事,言之,尹後益則以其輕躁昧事之故,受侮下吏,出役用民之際,無復條理,非有大戾,而民自不支。金垓則今番救荒方頒布民間時,使戶出紙米,以爲謄出五六行缺措語同上請高陽郡守尹後益·陽城縣監金垓·永平縣監沈樞,竝命遞差。山林川澤,乃國之寶,而虞衡之官所掌者也。自前代恩澤之封,未聞有以山海之利,畀諸私家者。逮我朝,宮戚之賜,亦未有包絡山海之地,而爲其田業者。式至今日,山澤之爲宮家折受之處,不知其幾,典章一壞,分制易僭,將至於國不爲國矣。吾東邦域,固爲褊小,雖閑曠山澤,若以十里·五里之大,而割與宮家,便作永業,則私門之勢益張,而公家之地日蹙。況萬世國基,螽斯慶繁,而此例已開,競相踵襲,則顧將又如之何哉?列聖以來,恩澤慈睦,非不周至,而二百餘年,不開此路者,夫豈非爲之深長慮而然哉?國制有定,恩典有限,冒濫之弊,不可長也。諸宮家,稱以火田柴場,廣占山麓及沿海漁場,擅收漁利等處折受者,請令該曹·各道,一一査出,竝爲革罷。
司諫李敏迪,獻納朴世堅啓曰,正言李光稷,以臣之外兄臣金萬均,方爲正言,臣又忝授本職,法應相避,不可仍冒,引嫌而退。職名雖同,上下官相避之法,在下者當遞,正言李光稷,請命遞差。答曰,勿煩。處置事,依啓。
李殷相,以吏曹言啓曰,臺諫有闕,政事,何以爲之?取稟。傳曰,明日爲之。
前參判金壽恒疏曰,伏以臣,情迫勢蹙,不容數字缺當此侍藥憂遑之日,一向屛伏,屢瀆宸嚴,自知罪合萬殞,而聖度包容,不賜譴何,溫批丁寧,有踰尋常,感泣之餘,惶悶倂切。拜爵控辭,士夫常禮,伏想聖明,必以臣之陳懇,出於例讓,而未察其危厲之情,狼狽之勢也。竊念朝廷之上,公議爲重,雖小官庶僚,苟有未允於公議,則尙不敢冒據其職,況正卿何大峻秩,宗伯何等重任,而可以强顔苟叨乎?人雖至愚,各有數字缺之明,臣於新命,不堪承當之狀,不待人言,臣已自知。五六行缺答曰,省疏具悉。卿其勿辭,從速察職。
副護軍金始振疏曰,伏以臣,至愚極拙,百無一能,前後事蔑效絲毫,加以積病沈痼,筋力不逮,非但在臣之義,不能者宜止,其在國家用人之道,不勝任者宜退之矣。仍竊伏聞,大臣謂臣有才解算,請差均田使之任,至於起廢特敍,付以軍職,臣誠驚惶罔措,欲隕淵谷也。夫結負乘除,自有書員與算士,檢摠之官,本無事乎自執牙籌,而今之所以爲才而取於臣者,乃在於算術末技,則均田之政,不亦太輕,而使四方聽聞,其爲羞朝廷,何如哉?且伏念,頃以長城笠巖山城糶米一事,臺論再發,御史査戡,監司·守令,罪無輕重,而守令則或已編配,或方在囚,臣獨只罷職名,猶以罪同罰異,恒懷倖免之慚,曾未數月,復齒朝列,臣之抗顔冒出,有不足論,而竊恐法體,不當如是之偏頗也。數字缺以事則必敗,以法則不平,一任無似之臣,而五六字缺伏乞聖明,俯諒衷曲,深存事體,還收敍用之命,亟遞均田使之任,以便公私,不勝幸甚。臣無任戰灼祈懇之至,謹昧死以聞。答曰,省疏具悉。爾其勿辭,從速察職。
行大司諫李尙眞疏曰,伏以臣之乞解前職,冒死至再者,不全爲人器之不稱,實由賤疾方劇,無以致身,而其爲逋慢之誅,則在所不可逭。幸賴仁覆之天,體下垂憫,不加之罪,乃賜準許,臣從此釋負于躬,庶可以專意調治,方知生成之恩,無所不覃,至使臣得尋生路,臣實惶實恐實感泣焉。不料不多日,旋蒙恩授,遠降召旨,臣是何人,洊叨寵眷,至此極耶?臣誠魂益驚,夢益悸,勢益狼狽,茫然不省其置身之所也。職事之重,前後無異,此非臣所可得以擇斯二而辭受者也。況臣追念先朝,擢數行缺彌增悚慄。顧臣譾劣,荷此謬恩之稠疊,乃反牢臥鄕廬,每辱恩命,則揆以臣子道理,厥罪,如何?唯當稍待病間,卽入修門,自視筋力所及,以聽朝家進退,故塗身床席,度日如年,而向來鍼·藥,俱無寸效,適遇與臣同症而獲痊者,曾是浴于淸安地椒井矣。臣方欲寸寸馱往以試之,而旣未趨命,則雖爲治病,義不可便自私出,今若職名祛身,則卽可往浴,浴後一分得差,則亦當轉向都下,以爲瞻望象魏之地。伏乞聖明,特垂俯諒於右項數三事不可虛帶之狀,亟許鐫免,以便公私,不勝幸甚。仍竊惟念,官以諫名,古謂得言,得言而言,臣知其不可也,自以爲不似,而不思一日之責,但思解免者,臣亦不知其可也。臣之愚意如是,故不揆不似,不計應遞,唯思仰陳一言,而臣纔經草土,又在遐鄕,聽聞所及,未得其詳,則聖躬之過失,朝廷之闕遺,臣不敢輕議。惟其天災之慘,民生之困,實國人所共見,缺自深憂過慮者也。究厥所由,則不可謂聖躬無過失,朝政無闕遺,臣雖未能的指某事之應,而卽今諸道,連歲旱飢之餘,又此水澇之災,其他變異,疊見層出,人事如何而召之,天意如何而致之,求之人事,可見天意。惟殿下自省聖躬,而有可改者則改之,俯察朝政,而有可革者則革之,懍然恐懼,克念禍亂伏於冥冥,若不保朝夕,無少忽焉,則庶可以消天災而紓國憂矣。蓋嘗以朝家施措之或出於傳聞及或見於宣布外方者,見之,則私意橫流之狀,委靡不振之勢,不待明者而知之。今日在廷幾箇誠臣,半是先私後公,無非悠泛而玩愒,甚者,不知君上之爲可畏,王法之爲至嚴,駸駸縱恣,將無所不至,其亡之憂,恐不在天災也。閭巷缺尙皆謂殿下,過於仁聖,群臣易爲欺蔽,此誠臣子此下燼餘全缺答曰,省疏具悉。卿之縷縷陳誡之言,不翅藥石之論,意甚切實,予甚慨歎卿忠也,疏辭當令廟堂議處焉。且卿之所辭之職,今姑勉副矣,卿其沐浴往來焉。內下記草
上在昌德宮。停常參·經筵。
下直,黃州判官李棨。
申時,日有左珥。夜三更,月入畢星中,月暈。五更,月暈,流星出王良星下,入紫微西垣內,大如鉢,尾長尺許,色黃,月食畢大星。
大王大妃殿·王大妃殿,藥房問安。答曰,知道。
藥房都提調元斗杓,副提調南龍翼啓曰,雨後夜氣凉冷,伏未審,大王大妃殿調候,何如,慈殿氣候與聖候,亦何如?臣等憂慮未弛,敢來問安。答曰,知道。大王大妃殿氣候則一樣,而以脈候觀之,則卽今用藥,似微矣,更議他藥,可也。
藥房再啓曰,臣等伏承問安之批,大王大妃殿症候則一樣,而以脈候觀之,則卽今用藥,似微矣,更議他藥,可也之敎。且伏見醫女等入診後脈候所錄諺書,與諸御醫,商議則皆以爲,六脈之中,五脈平順,但右寸脈,以浮散書錄,故詳細更問于井玉,則答曰,重按虛弱,故書之以浮散云。諸醫以爲,氣候雖就差境,脾胃未及完實,故右寸脈軟弱無力,而然今若遽進補劑,則恐不無餘熱用事之慮,近日所進蔘·朮調中湯,自是淸補之劑,而分數甚輕,故雖未收峻補之效,一日再進,意亦有在,此藥仍進,宜當云,敢稟。答曰,依啓。
兪瑒,以都摠府言啓曰,都摠管呂爾載,漢城府坐起進去晝仕,請出標信。傳曰,知道。
又以都摠府言啓曰,副摠管綾山君僖,武臣講書事,除標信賓廳坐起進去之意,敢啓。傳曰,知道。
有政。吏批,行判書洪命夏進,參判朴長遠未肅拜,參議兪棨受由在外,行都承旨南龍翼進。兵批,判書金佐明上疏,參判柳赫然病,參議洪處大進,參知元萬石病,左副承旨兪瑒進。
以閔鼎重爲大司諫,呂聖齊爲正言,柳頲·朴仁楨爲典籍,李敏敍爲校理。掌樂主簿洪柱天,典牲注簿李海寬,相換,奉常僉正金志顔,漢城庶尹金卨,相換,軍資參奉李祉述,禮賓參奉趙宗冕,相換,奉常直長李達意,兼養賢主簿黃中衍,檢閱趙嘉錫,竝單付。李尙眞爲副護軍,李光稷·李悅爲副司果。
趙胤錫,以尙衣院官員,以提調意啓曰,前頭陵幸不遠,御座·駕轎,當自慶德宮,移送太僕,慶德宮·昌慶宮兩闕正門,令兵曹竝卽稟開,何如?傳曰,允。
傳于兪瑒曰,本月二十七日前,欲爲閱武矣,分付本兵。
兪瑒,以監試初試一所應辦官,以試官意啓曰,昨日收券之數,多至三千四百餘張,書標割封,至於今朝而始畢。監試官更考券軸,則制字·裳字之間,無衣字所標,故卽爲取考謄錄官字標置簿,則作軸後,盡爲圈標,而衣字獨無圈標。且考封䌤官所割皮封,則亦無衣字書塡者,此必是達夜此下燼缺傳曰,當該謄錄官,姑先從重推考,此兩儒生所爲,事甚駭愕。從重論罰,可也。
兪瑒,以司僕寺官員,以提調意啓曰,今此陵幸時,入把馬數,依前例別單書啓,以此整齊,而自前京畿驛馬應把之數,亦令兵曹,急速知會該道,俾無臨時未及之患,何如?傳曰,允。
□啓曰,新除授檢閱趙嘉錫,旣已特敍付職,卽爲牌招肅拜,使之察任,檢閱李翊相,以身病,曾有在直調理之命,而症勢尙未差愈,姑令出去調治,上番則以兼春秋,仍爲入直,何如?傳曰,允。
韓震琦啓曰,假注書尹趾完,自數日前,重得傷寒,晝夜苦痛,不能運動,臣等招致目覩,則其症勢,果爲非輕,前頭擧動臨迫,不可等待其差愈。他假注書差出,使之察任,何如?傳曰,允。
以姜碩賓爲假注書。
兪瑒,以兵曹言啓曰,尙衣院啓曰,前頭陵幸不遠,御座·駕轎,當自慶德宮,移送太僕,慶德宮·昌慶宮兩闕正門,令兵曹竝卽稟開,何如?傳曰,允事,傳敎矣。兩闕正門,除標信開閉之意,敢啓。傳曰,知道。
政院啓曰,臣等伏見備忘,有本月二十七日前,欲爲閱武之敎。此固法典所載應行之事,而第念,聖上連日侍藥之餘,眼候未盡差復,受鍼纔停,陵幸亦迫,必須前期靜攝,庶幾吾王無疾之喜,而近日日候,日漸凉冷,今若觸冒朝寒,鍼穴受風,則傷損之患,理所必至,臣民之憂,曷有其極?臣等忝居近密,不任區區之慮,敢此仰達。伏乞特加三思,姑寢陵幸前閱武之命。傳曰,人之疾病,痛苦在身,其可忽乎?卿等勿慮。
韓震琦,以戶曹言啓曰,大殿·中〈宮〉殿逐朔供上紙,因賑恤裁省,以草注紙代封矣,來十月朔爲始,還以本色封進之意,知委擧行。且元子宮供上紙及香醞等七種,限缺勿入事,曾有傳敎,故至今權減,自九月朔依例封進之意,敢啓。傳曰,知道。以上燼缺
兪瑒,以刑曹言啓曰,本曹詞訟之地,事務煩劇,比他司尤甚。郞廳各有所掌,訟牒紛紜,逐日仕進,各房聽理之際,日不暇給,而正郞閔重魯,以兼春秋,除本司上直,不得察任,所掌之務,日漸稽滯,極爲可慮。閔重魯兼春秋上番之任,以他司兼春秋,改付標頉下出番,以爲察任之地,何如?傳曰,允。
又以兵曹言啓曰,當日鄕吏兪益相稱名人,自丹鳳門入來,差備門外擊錚,極爲駭愕。令攸司囚禁治罪,同門守門將方世健,常時不能禁斷雜人,以致闌入,亦爲非矣,推考,何如?傳曰,允。
又以弘文館言啓曰,新除授校理李敏敍,時在平安道永柔縣,經筵入番事緊,請斯速乘馹上來事,下諭。傳曰,允。
又以兵曹言啓曰,閱武事命下之後,卽遣事知兼司僕,馳往露梁,將臺與道路·橋梁,使之看檢,而今二十五日卯時,已爲啓下。其間日字急迫,且聞將臺北邊沙渚,潦水未落,周營之時,恐有不妨,或不無臨時窘迫之弊,將臺·道路·橋梁,觀其形勢,急急修治事,分付漢城府·工曹·繕工監及訓局之意,敢啓。傳曰,知道。
□啓曰,朝者有下敎之事,而至今無黑白,本院不爲催促耶事,傳敎矣。下敎之後,卽爲分付于兵曹,而擧行形止,趁不入啓,故自本院捉囚色吏次知,頻頻催促,而日晩之後,尙無聲息,方欲請推郞廳矣,今承下敎,不勝惶恐,當該郞廳,請推考。傳曰,允。
兪瑒,以兵曹言啓曰,傳曰,本月二十七日前,欲爲閱武矣,分付本兵事,命下矣。擇日則令該曹,卽當依例推擇,處所亦甲午年例,當設于露梁,以此分付于訓局及御營廳,而但今此上番御營之卒,不爲赴番,幾至五六十朔之久。且京中逢點,定於二十五日,點閱團束,必費三四日字矣,今若合操於二十七日之內,恐未及周旋,何以爲之?敢稟。傳曰,兵者,以備不時也,豈定日字乎?
司諫李敏迪,獻納朴世堅,正言金萬均啓曰,京畿量田時,三邑守令,竝命遞差事。措語燼缺而多見上,山林川澤,乃國之寶,而虞衡之官所掌者也。自前代,恩澤之封,未聞有以山海之利,畀諸私家者。逮我朝,宮戚之賜,亦未有包絡山海之地,而爲其田業者。式至今日,山澤之爲宮家折受之處,不知其幾,典章一壞,分制易僭,將至於國不爲國矣。吾東邦域,固爲褊小,雖閑曠山澤,若以十里·五里之大,而割與宮家,便作永業,則私門之勢益張,而公家之地日蹙。況萬世國基,螽斯慶繁,而此例已開,競相踵襲,則顧將又如之何哉?列聖以來,恩澤慈睦,非不周至,而二百餘年,不開此路者,夫豈非爲之深慮而然哉?國制有定,恩典有限,冒濫之弊,不可長也。諸宮家,稱以火田柴場,廣占山麓及沿海漁場,擅收漁利等處折受者,請令該曹,一一査出,竝爲革罷事。新除授正言呂聖齊,時在慶尙道金山郡,請斯速乘馹上來事,下諭。答曰,不允。下諭事,依啓。
掌令朴承健啓曰,臣前任本職,遲參茶時之際,聞士子李世恭爲名人,酷被常漢之詬辱,至有不忍聞之言,閭里間悖惡可駭之習,近來益甚。糾正風俗,乃法府之責,故卽以凌辱士夫之罪,依法發差,及其逃身之前,使之捉囚矣,差吏來言,厥漢,捉向典獄之際,見之則身被打傷,病勢危重,何以爲之云。臣初因風聞而發差,被杖一款,漠然不聞,今聞此言,還極怪愕,卽令停止,還送其家,故在家同僚,亦不知矣。其後十餘日,聞厥漢身死,而其子呈狀中,有至囑法府,圖出風聞之語,故同僚擧皆引避,臣雖隨聞卽止,然初不詳悉,使彼爲藉口招詆之資,而致令同僚不安者,是臣罪也。不敢以旣遞其職,而有若晏然者,故不得已陳疏請罪,而見却政院,呡默退伏,無路暴白。不意恩命又下,俟罪之中,益增惶恐,一味踧蹜,罔知攸措。今聞其呈狀中,又有獄官不受保放知家等語云,卽此一款,益見其言之無一可據,旣有法府分付,則獄官何敢不受,如不得已,則必有具由牒報之擧。況本府規例,一官員,有風聞捉囚之擧,則刑吏,必具由報知于諸官員,故同僚之所爲,雖或微細,同僚無不知之。況獄官,苟有文報,則豈有不知之理乎?今此風聞,初出於不知有打傷之事,而旣知之後,卽爲停止,送還其家,曾不踰時,則此與初不分付者,無異,故刑吏亦無報知之擧,此同僚之所以不及聞知者也。厥漢卽還其家,久乃身死,則保放知家之說,不待辯說而自破矣。然臣身忝法官,重被獄囚元隻之構誣,貽辱臺閣,莫此爲甚,何敢一刻苟冒乎?請命遞斥臣職。答曰,勿辭。
兪瑒啓曰,掌令朴承健,再啓煩瀆,退待物論矣。傳曰,知道。
持平朴烶啓曰,掌令朴承健,引避而退,本府當爲處置,而其避辭中,有李世恭之名,所謂世恭,卽臣之外孫婿也。於臣有一家之嫌,不敢晏然處置,何可一刻仍冒乎?請命遞斥臣職。答曰,勿辭。
兪瑒啓曰,持平朴烶,再啓煩瀆,退待物論矣。傳曰,知道。
掌令宋時喆,持平李端錫啓曰,尹善道事。措語見上載寧·信川·平山等邑宮家設庄,竝命革罷,信川郡守李松岭,載寧郡守李德夏,罷職不敍,平山府使尹謙,拿問定罪事。措語竝見上掌令朴承健,持平朴烶,竝引嫌而退。當初風聞,出於適然,而及其詳知,旋卽停止,事係一家,不敢處置,勢所固然,有何可嫌?請掌令朴承健,持平朴烶,竝命出仕。答曰,不允。出仕事,依啓。
兪瑒啓曰,臺諫出仕事,命下矣,今已夜深,明朝命招之意,敢啓。傳曰,知道。以上燼餘
兵曹判書金佐明疏曰,伏以,司馬之長,是何等重任,無似之臣,是何等庸材,而廟堂之剡薦旣誤,聖明之遽授又失,環顧臣身,萬不近似,血辭陳懇,期以解免,而適會東朝侍藥,短疏中格,黽勉出肅,隨參藥房之後列,有若乘時倖竊者然,臣心愧忸,又如何哉?才分蔑如,衆望難允,天地覆載,萬物各遂其性,日月照臨,毫毛寧有所隱?伏乞聖明,曲察危衷,亟許鐫免,更畀可堪之人,毋令重器,久致瘝曠,國事幸甚,臣身幸甚。臣無任云云。答曰,省疏具悉。卿其安心勿辭,從速察職。
吏曹參判朴長遠疏曰,伏以臣於本月二十三日,以長陵秋夕祭獻官,受香出去,吏曹下人,追趲臣行於中路,持示其缺草,伏聞亞銓新命,遽及於歷試無效之六七行燼缺臣竊伏惟念,參貳東銓,爲任至重,苟非才器備具,望實兼孚者,莫宜居之,則臣之冒沒隨行,積有年紀,一言無補,一事罔措,以終累我三朝則哲之明,爲一時群議衆笑之囮者,奚爲而獲忝匪據,至於此哉?該曹之備擬,天點之批下,皆出於人望之外,臣窮思到底,莫究厥由。噫,聖明之乏人,抑何至此耶?以臣爲或可以當此任,則器使之方乖焉,以臣爲姑令試可而後已,則朝家難愼之道,豈亶使然哉?與其靦然冒受,顚沛於末終而上下胥失焉,則臣寧被違命之誅,千萬不敢起拜而承當也,於是焉決矣。抑臣區區螻蟻之悃,又有所不敢自阻於君父之前者,倘蒙矜許,如天之覆燾,雨露之沾潤,使一物之微,無不各遂其爲,則他日結草之報,寔臣所自勉而已。臣有老母,縷喘僅全於喪亂,酷禍之餘,痼疾支綴於累朝,推仁之下,今過數月,恰已七十歲人,奄奄朝夕,若將不保。臣以獨子,無兄弟之人,隨象供仕,扶將護視之責,只靠家人,人子情理,每思之,未嘗不懍然以懼。加以早已衰朽,年貌,殆若老人之狀,朝友所共見而怪之者,臣何敢一毫欺誣於天日之下,而精神筋力之不逮,固不敢言?如目視昏翳之病,本自十年前有之,今則因衰漸劇,悶瞀滋甚,至於啓單簽署。雖在當晝淸明之際,亦不辨筆路去處,多致點畫濃汚,而改其本幅,此又未免爲吏胥掩口嘲笑之資,如此而堪任於庶官末務,尙亦難矣。況何望不量缺子之輕重,而强加驅策,以冀僥倖於萬一乎?臣之病勢旣如彼,情勢又如此,進退之狼狽,已到十分地頭,而此下燼缺答曰,省疏具悉。卿其勿辭察職。
右副承旨鄭榏疏曰,伏以臣之譾劣,最居人下,而前後叨竊,無非不似。昨者新命,出於夢寐之外,召牌之下,不得不趨詣祗肅,而方切悚蹙于中矣,卽見義禁府啓目,擊錚人梁士國元情,臣不勝愧恧之至。臣忝在前任時,得見梁士國上言,則自刑曹覆啓移送,已至三年,依官式,亦已久矣,而所謂其隻李楹嫡同生兄之孫子,爲臣亡兄之女婿。當此人心不淑之時,不無連家之嫌,似不敢晏然聽理,而爲訟官者,不得强引法外之嫌,法文所載,亦甚嚴截,何可避不當避之嫌,徒思自己之免謗,而啓下三年之訟,一任其淹滯乎?況考見李楹決得立案,則旣已再度得伸,故略擧彼此曲直,以再度得伸者,勿爲聽理之意,依承傳覆啓勿施矣。今此梁士國元情中,誣詆之言,不一而足,至有有連家相避之說,有營救知非誤決等語,臣何敢諉之於訟者之構誣,而晏然冒玷於近密之地乎?伏乞聖慈,亟遞臣職,仍治臣罪,不勝幸甚。臣無任云云。答曰,省疏具悉。訟者之言,何必掛齒?爾其勿辭,從速察職。
吏曹參議兪棨疏曰,伏以臣,祗受恩暇,歸省丘墓,感激鴻私,繼以涕淚。仍竊伏念,臣之此行,適當陵幸迫近之日,而直緣私情孔急,冒昧陳章,初意只欲省墓加土之後,遄啓歸程,謂可逮及於擧動之日矣。臣素以癃病積敗之人,數年以來,衰朽特甚,今玆長路跋涉,種種諸症,大致增劇,氣上神昏,視聽幾隔,腰痛脚痿,行步亦艱。以此病狀,實無致身之望,而且以日辰不利,工役未辦,加土之期,差退半旬,事訖之後,雖欲忍死扶曳,寸寸前進,而陵幸之日,決不此下燼缺答曰,省疏具悉。爾其勿辭,調理上來察職。
弘文館校理金宇亨,修撰吳斗寅等箚曰,伏以,天心不豫,災害沓臻,飢饉癘疫,死亡相繼,夏秋旱·澇,缺之病,不傷於旱者,敗於水,不敗於水者,害於風,穉禾纔秀,寒候旋至,加以星文示異,物怪呈妖,變敗危疑之象,不一而足,此正君臣上下,憂勤儆戒,不遑暇食之秋也。臣等竊伏見,聖明遇災以來,降旨責躬,求聞闕失,避殿撤懸,常存敬畏,應天之誠,靡不切至,而徒應故事,實效蔑如。章奏之間,雖加奬諭,而求諸事爲,終無採用之實,聽納之際,非不虛受,而事係宮家,輒示訑訑之色,賜對從容,酬·答如響,而旋卽停止。常多十日之寒,臨事施措,寬平是尙,而日就姑息,殊欠振作之方,臣等未知若是,而謂之應天以實,而其於古明王側身修省之道,果如何哉?詩曰,敬天之怒,無敢戱豫,敬天之渝,無敢馳驅,昊天曰明,及爾出王,昊天曰朝,及爾遊衍。先儒釋之曰,天之怒,不可不敬,其敢戱豫乎?天之變,不可不敬,其敢馳驅乎?昊天曰明,及爾出王,言出入之際,而天必與之俱也,昊天曰朝,及爾遊衍,言一動息之頃,而天必與之同也,蓋言人君之一出入一動息,無非與天俱同,而不可不敬愼者也。臣等竊念,閱武之擧,雖倣於古昔蒐狩之禮,而後世從之,未免失遊豫之度,雖在豐亨豫大之日,尙且戒謹於此,況今天怒猶盛,災沴荐至,民瘵未蘇,愁歎盈野,誠宜夙宵震惕,一心對越,其於出入動息,尤不可忽之也。伏願聖明,鑑詩人之戒愼出入之節,亟寢閱武之擧,以盡修省之道,不勝幸甚。取進止。答曰,省覽爾等之箚,出於陳戒之意,予甚嘉之,而然猶未量予意也。近來輦下軍兵,日減其數,老弱將半,若無臨閱飭勵之擧,而任棄無形之地,則以備不虞之兵,將何用焉?此今日不可已之事,豈出於弛戒心慢天怒而然哉?爾等勿以爲怪。
禮曹參判趙復陽疏曰,伏以臣,夢寐之外,遄蒙寵擢,冒死陳籲,冀幸鐫改,伏承聖批,非惟不準六七行缺伏惟聖上,勵精求治,務在得人而任職。雖於如臣愚下,或慮其有尺寸可試,有此不次之除,而臣則自知其無一可稱,不啻甚明,其何敢苟貪恩私,冒昧自進,以傷聖上之明,以招當世之譏哉?況今下大夫之列,才學兼備而負一時之望者,不爲無人,臣是何人,敢居人先,撫躬惴慄,若無所容。無德而祿,傳稱其殃,負乘致寇,易有明戒,謬當非分之寵,不但義之所不敢出,過福之災,理所必至,此又臣之所大懼也,斯皆臣衷赤至懇,非敢爲一毫虛飾,以重罪戾也。伏願聖明,察臣至懇,亟命還收新授職名,上以重國家爵人之道,下以安微臣不肖之分,不勝幸甚。臣無任云云。答曰,省疏具悉。已諭予意矣,卿其勿辭察職。以上燼餘
上在昌德宮。停常參·經筵。
貞顯王后忌辰齋戒。
酉時,日有左珥。夜自二更至四更,月暈。
南龍翼,以吏曹言〈啓曰〉,臺諫有闕,政事,何以爲之?敢稟。傳曰,過國忌後爲之。
大王大妃殿,藥房問安。答曰,知道。勿爲問安。
王大妃殿,藥房問安。答曰,知道。
藥房都提調元斗杓,提調金佐明,副提調南龍翼啓曰,日氣漸寒,伏未審夜來,大王大妃殿調候,何如?慈殿氣候與聖候,亦何如?臣等憂慮未弛,敢來問安。答曰,知道。無事。
南龍翼啓曰,左議政元斗杓,右議政鄭維城,兵曹判書金佐明,來詣賓廳請對矣。傳曰,引見。此下燼餘
下直,南虞候柳震立。朝報
上御熙政堂引見。左議政元斗杓,右議政鄭維城,兵曹判書金佐明,都承旨南龍翼,記事官趙遠期,記注官閔重魯,記事官趙嘉錫入侍。元斗杓曰,累度受鍼之後,眼患,比前何如?上曰,不無其效矣。斗杓曰,今廾五日閱武事,命下。而自上受鍼,未滿七日,江上擧動,必有所傷,而又未過三四日,將有拜陵之行,實有妨於調攝。且以閱武之事言之,露梁閱武之場,甚爲廣闊,而數少軍兵,稀疎結陣。非但不成模樣,親臨習操,事體重大,擧措不可埋沒。且御營軍逢點,曾定於二十五日,決無趁期團結之望,今此閱武之擧,退行於陵幸之後,似爲宜當矣。上曰,陵幸之後退行,則日氣似當漸寒,以此爲難矣。斗杓曰,若定於九月初旬間,則寒氣必不至大段矣。鄭維城曰,小臣之意以爲,纔經受鍼,又爲擧動於江上,終日受風,則非但鍼效難收,添傷之患,在所必至矣。金佐明曰,受鍼未久,卽爲閱武,閱武未久,又爲陵幸,則添傷必矣。且御營軍則旣無趁期之路,訓局軍兵,只是五六千,而一半結陣,一半扈衛,亦難成形矣。南龍翼曰,臣等之意,亦以受鍼後連爲擧動爲慮,敢達區區之懷,而未蒙允兪,方用悶鬱矣。聞此形勢,則決無趁期整齊之路,若從大臣之請,則誠爲合宜矣。上曰,閱武,陵幸後退定,而九月初四五日後,擇日,可也。南龍翼曰,眼患久未復常而然也。今者再爲擧動,而獨未開經筵,外間不無以此爲議者矣。鄭維城曰,都承旨之言,誠爲是矣。元斗杓曰,春塘臺設行之規,曾有定例,今年則何以爲之乎?頃者欲爲庭試,而未果設行,當此士子多聚京中之日,合有庭試取人之擧矣。鄭維城曰,武才乏人,無如近日。內三廳雖有窠闕,未能塡差,文武取人之擧,似不可已矣。南龍翼曰,外方擧子,今方多聚京中,若設取人之擧,必須急速分付,咸得聞知,俾勿徑先散去,何如?上曰,觀武才,以九月爲之,而儒生亦爲庭試,可也。鄭維城曰,陵幸迫近,前頭又有設科之擧,而禮曹判書金壽恒,久不出仕,合有變通矣。南龍翼曰,小臣亦欲以此意,仰達矣。上曰,禮判牌招出仕。金佐明曰,頃者以丁昌燾會飮之事,其時亦有武人被停者矣。今則同參士人,旣已解停,武人似當一體解停矣。上曰,解停,可也。上曰,頃覽一所草記,則士子有製呈五句者云,其習可惡矣。南龍翼曰,向日雖有摘發之命,已割其皮封而呈之云,似難摘發矣。上曰,拖白,甚爲無聊,故作此狀耶?龍翼曰,科場之中,文才不足之類,比比作此態耳。鄭維城曰,賑恤,今雖已罷,外方多有文報來到者,無主管之人。禮曹參判趙復陽,久爲賑恤廳堂上,詳知首末,備局堂上啓下,使之主管,何如?上曰,依爲之。罷出。以上燼餘
上在昌德宮。停常參·經筵。
貞憲王后忌辰。
自辰時至酉時,日暈。夜五更,月暈。
大王大妃殿,藥房問安。答曰,知道。
王大妃殿,藥房問安。答曰,知道。勿爲問安。
藥房都提調元斗杓,提調金佐明,副提調南龍翼啓曰,伏未審夜來,大王大妃殿調候,何如?慈殿氣候與聖候,亦何如?臣等憂慮未弛,敢來問安。答曰,知道。大王大妃殿氣候一樣矣。
兪瑒,以兵曹言啓曰,陵幸時各差備入把驛馬,別單書入之意,敢啓。傳曰,知道。
傳于李殷相曰,侍藥廳都提調以下,書啓。以上燼餘
上在昌德宮。停常參·經筵。
王大妃殿,藥房問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,大王大妃殿調候,何如?慈殿氣候與聖候,亦何如?臣等憂慮未弛,敢來問安。答曰,知道。
鄭榏,以都摠府言啓曰,副摠管洪瑑,以漢城府坐起,進去晝仕,請出標信。傳曰,知道。
李殷相,以禮曹言啓曰,數行燼缺武科初試開場初七日,國忌齋戒,數字缺初九日平吉云。日期雖似稍遠,事勢如此,不得已以初九日,改付標以入之意,敢啓。傳曰,初四五日不缺乎。
李殷相,以禮曹言啓曰,自己亥十二月十五日殿講以後,壬寅二月十五日殿講及製述,儒生之得賜二分者十三人,得一分者十八人,合以計之則三十一人也。在前因本曹入啓定奪,恩賜二分則竝直赴會試,一分則分送漢城試,兩所,較藝等第,已成規例。今番式年,亦依此試行之意,分付,何如?傳曰,允。
以慶尙監司接慰官尹晳身死狀啓,傳于南龍翼曰,事甚慘然,令所經各官,使之護喪。
以兵曹陵幸時節目單子,傳于趙胤錫曰,馬兵一款,與先王朝節目有異,以其時節目改付標,送軍牢五雙,而有別差備,又一雙,加磨鍊以入。
福昌君楨初度呈辭,傳于南龍翼曰,使之調理察職。
李殷相,以禮曹言啓曰,淑寧翁主吉禮,以十二月二十一日,擇日啓下矣。吉禮所用物目,必須預爲磨鍊,依前例嘉禮廳排設,何如?傳曰,允。
又以監試初試一所應辦官,以試官意啓曰,今朝初場試券科次之際,至推字□本軸,十丈之外,有試券一丈,縮入於券軸之中,而不割封,不書標,亦不貫繩。必是紛踏作軸之時,紙端不齊,縮入於計數貫繩,以致如此,當該收券官,似難免不察之失。且其試券,似不當不爲科次,而旣不割封,又無定標,則有難任意科次,不得不具由,敢啓。傳曰,當該收券官推考,此試券,仍爲科次,可也。
又以兵曹言啓曰,以本曹閱武吉日改付標草記,傳曰。數行缺
有政。
吏批,判書洪命夏進,參判朴長遠進,參議兪棨□,都承旨南龍翼進。兵批,判書金佐明□,參判柳赫然進,參議洪處大進,參知元萬里□,右副承旨鄭榏進。
以尹文擧爲大司憲,李德周爲三嘉縣監,權讓爲中學敎授,朴仁楨爲東學校授,金南重爲宗簿提調,同副承旨趙胤錫,兼春秋減下,朴長遠爲副摠管,朴之墉爲宣傳官,崔嶰爲大多浦僉使,高擎天爲三千〈浦〉權管,朴尙元爲守門將,具鐄爲慶德宮假衛將,南宮忠爲忠翊衛衛將,洪重亨爲訓鍊僉正,朴晟爲都摠經歷,趙威鳳爲文兼,沈時顯爲部將,盧益堅爲武兼,宋浚吉·李端相爲護軍,李命岳·姜立·閔暹爲副司果。
鄭榏,以兵曹言啓曰,本曹佐郞李嵆,以其母病危重,累次呈狀,而使之觀病勢察任矣。今者又有呈狀曰,老母常患痰火上升之症,至衰境,連遭慘喪,氣血俱脫。頃因飮啖失節,重得胸脇之痛,頑痰成塊,上升膈間,則昏眩窒塞,手足厥冷,氣力綿綴,不能收拾。至於藥餌,旋卽嘔吐,老人筋力,日漸澌敗。所帶之職,固非閉慢之官,況今陵幸擧動,只隔六七日,而萬無供仕之望。李嵆所掌,乃是乘輿司,而同任正郞丁昌燾,亦以京試官在外,當此擧動臨迫之時,無一員察見本務,事甚可慮,李嵆·丁昌燾,竝姑改差,何如?傳曰,允。
司諫李敏迪,獻納朴世堅,正言金萬均啓曰,臣等,以京畿量田時,三邑守令不可不遞之意,累累論列,而聖明尙令留難,不賜允兪,臣等之惑滋甚。無乃聖明以爲,臣等所論,預憂未試之數行缺措語見上雖曰已往,而及授此邑,不察輕重,乘氣濫杖,峽中殘民,尤不堪苦。京城咫尺之地,固非風聞不實之比,雖非量田之擧,決不可畀以字牧之任。況玆量田之行,得人爲要,親民之切,莫如守令。旣誤之後,噬臍不及,雖罪其人,無補於事,數邑生民休戚之所係矣。豈容嘗試於決不可堪之人哉?公論所在,不可强拂。請高陽郡守尹後益·陽城縣監金垓·永平縣令沈樞,竝命遞差。山林川澤,乃國之寶,而虞衡之官所掌者也。自前代,恩澤之封,未聞有以山海之利,畀諸私家者。逮我朝宮戚之賜,亦未有包絡山海之地,而爲其田業者。式至今日,山澤反爲宮家折受之處,不知其幾,典章一壞,分制易僭,將至於國不爲國矣。吾東邦域,固爲褊小,雖閑曠山澤,若以十里五里之大,而割與宮家,便作産業,則私門之勢益張,公家之地日蹙。況萬世國基,螽斯慶繁,而此例已開,競相踵襲,則顧將又如之何哉?列聖以來,恩澤慈睦,非不周至。而二百餘年,不開此路者,夫豈非爲之深長慮而然哉?國制有定,恩典有限,冒濫之弊,不可長也。諸宮家,以火田柴場,廣占山麓及沿海漁場,擅收漁利等處折受者,請令該曹·各道,一一査出,竝爲革罷。答曰,不允。
掌令宋時喆·朴承健,持平李端錫·朴烶啓曰,臣等,以尹善道事,苦口爭執,今已五箇月數行缺措語見上灼然難掩,聖明旣知元無可恕之道,則何必强拂燼缺措語見上自古討惡之典不嚴,則人無所懲懼,而其流之禍,終至於不可勝言。所關非細,公議益激,此臣等之所以不避煩瀆,必欲準請而不已也。請還收罪人尹善道撤圍籬之命。信川南面·平山陰村等處,設庄革罷之事,臣等論列,已逾累累,尙靳一兪,臣等切惑焉。近日論事,稍涉宮家,輒不蒙允,伏想聖明,豈僻於親愛而使然哉?此不過各邑之宰,初不區別,而中間用事者,百端弄幻,以至於此。聖明何以盡知這樣事狀哉?宮家設庄不罷,則小民失所,小民失所,則國不爲國,國不爲國,則宮家設庄,雖至千所,亦何以獨享其富哉?臣等所爭,非阿小民,非斥宮家,實出於爲國家計。請加三思,亟命革罷。三邑守令,不辨民田,不報道臣,直送成冊於內司,均有其罪。況方有更査之擧,不可付諸當初誤着之手。而至於平山府使尹㻩,尤極無謂,受制宮差,恐失意指,東西南北,折長補短,幾至六七十里之地。不計民村民田,又爲混入於成冊,而士夫墳山,亦在其中,生民之怨,已不暇言,而泉下朽骨,亦不得安焉。使之至此者,豈聖上之所知也?尹㻩爲國斂怨之狀,節節可駭。請信川郡守李松齡·載寧郡守李德夏,罷職不敍,平山府使尹㻩,拿問定罪。新除授大司憲尹文擧,時在忠淸道石城地,請斯速乘馹上來事,下諭。答曰,不允。下諭事,依啓。
禮曹啓曰,以兵曹陵幸時節目單子,傳曰,兵馬一款,與先王朝節目有異,以其時節目改付標,且軍牢五雙,而有別差備,又一雙,加磨鍊以入事,傳敎矣。軍牢又一雙,則依下敎,當爲加磨鍊以入。而取考先朝陵幸時節目,丁酉九月孝陵擧動時,則都監馬兵,道路陜窄處外,左右邊各百步侍衛,壬辰九月健元陵擧動時,則馬兵,除左右挾輦,左廂頭局侍衛。而今番則依庚子年擧動時榻前定奪,一哨則空輦後前導,一哨則兵曹都摠府後,行別隊而行事,磨鍊以入矣。若依先朝壬辰陵幸時節目付標,則別無大異於上年擧動時節目。若依先朝孝陵擧動時例,距左右各百步侍衛,則卽今路傍,禾穀收穫未半,田畓損傷之弊,在所必至,何以爲之?敢稟。傳曰,知道。然則依前事目,施行,可也。
大司諫閔鼎重疏曰,伏以數行缺聖眷隆重,奉戴難勝。仍竊伏念,臣平生,百無一能,徒有孤忠,慷慨思奮,未嘗爲苟祿全軀之計。中嬰疾病,沈痼多年,連遭喪禍,志氣摧殘,一息僅存,萬念俱灰,自知不堪復爲當世之用。惟以受恩深厚,報答無路,徊徨眷戀,進退失據,旣不能奔走缺以盡臣子服勤之節,又不能引自退伏,以遵古人能缺之訓。不但臣心愧懼,恒不自安,重致公論峻激,斥之以緘默之罪,辜恩瘝職,莫此爲甚。誠宜杜門自屛,訟尤省愆,可塞舊釁。其何敢更擧顔面,再當言責,揚揚然缺是,論可否於殿陛之下哉?至於量田之擧,實是平稅均役之本。今者聖意,欲修久廢之政,而先行近甸,爲諸路缺此誠古昔聖王之所重,而事之利害,實關於國家生民,其在擇人委任之道,有不可輕授也,明矣。堂堂聖朝,群彦林立,計智之士,諳練之才,自有其人。豈可以臣迂疎孱病,蔑效歷試者,謬竝薦目,遽授重任,任其僨事,而不之恤乎?仍念打量一事,最費功力,未可以時月爲期。而州縣奉行缺多端,有難歷齊,一任守宰,則因循散漫,勢多不便,欲爲檢督,則役巨文繁,力必不逮。又其經折算計之法,皆臣之素所昧昧者,一失照察,巧僞百出,猾吏舞文,窮民失業。緣臣一人之謬,當難勝之任,遂使一路生民,盡被其害。則臣雖萬被誅戮,亦將何補於敗事之後乎?夫均田正界,國之大事,平稅均役,民所至願。凡百在職,苟有識慮,缺殫竭以之自效,況蒙恩受任,得管其事,苟有缺可以裨益,其何敢先一身之勞佚,而後生民之利病哉?第臣才力之難堪,自知甚明,非敢飾言游辭,徒爲遜讓虛文也。又臣所患,沈痼已久,發作無常,有如職事缺前,病勢猝劇,稽延過時,重誤事數行缺特賜矜憐,納臣瀝血之懇,缺本職及均田之任,以重國事,以安微分。答曰,省疏具悉。爾其勿辭,從速察職。
夜四更五更,月暈。
開城留守吳挺一疏曰,伏以臣病勢危篤,情事痛迫之狀,到此十分地頭,不得不瀝血籲號於宸嚴之下。方俟僭越之誅,不惟不之罪,反下溫批,辭旨丁寧,臣非木石,寧不感德?揆以分義,固當奔走還任之不暇,而第念再破舊碑,貽辱先臣,罪者臣身,何敢尤人?然此等作變之擧,雖謂之出於一二人之手,實係乎民俗之不淑,實是惡習染成之致也。臣仍竊伏念,舊都風習,素稱淳厚,一自向年儒生輩鄕戰分黨之後,人心之偸薄,無復舊時樣,互相缺搆,按多仇視,甚至於起獄聚訟。伊時朝廷之以嚴刑遠配之律,思所以丕變之道。而彼此缺猶不自新,有同化外之民,將至於莫可收拾,識者寒心,固已多矣。化民成俗之責,旣非如臣庸陋之人所可承當。況今數月之內,再遭無前之變,臣於政令之間,拂民心招民怨者,不一而足,據此可知。今者聖明,許臣遞免,仍令察任者,必出於欲其矯惡習折奸弊之意,而積怨僨事之臣,將何顔面,更對吏民,號令一府乎?前頭一層之變,又加一層者,難保其必無。臣之一身之患,固不足恤,而虧損國體,當復如何?朝家處置之道,莫若擇遣以負重望有風力之人,以正其惡習,以鎭其亂民,毋使數百年故都,置諸無可奈何之地,豈不幸甚哉?加以臣狗馬賤疾,日復日劇,眞元內削,客邪外攻,膈壅頭眩之症,十分深痼,委頓床席,藥餌是資。以下數行缺傳曰,下該曹。吏曹回啓,開城留守吳挺一,以其病勢之危篤,情事之痛迫,縷縷號籲爲白有在果。以國體言之,則舊都民俗之不淑,至於此極,決不可以其私情之狼狽,依顧許遞是白乎矣,待其病差,使之下去,則非但瓜期已迫,曠官之弊,亦甚可慮。而宰臣進退,臣曹不敢擅便,上裁,何如?啓依回啓施行。已上燼餘
上在昌德宮。停常參·經筵。
大王大妃殿,藥房問安。答曰,無事。勿爲問安。
王大妃殿問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,大王大妃殿調候,何如?慈殿氣候與聖候,亦何如?臣等憂慮未弛,敢來問安。答曰,知道。
鄭榏,以都摠府言啓曰,頃日大王大妃殿氣候未寧,中日習射事姑停矣。今日爲始,入直軍士中日習射,請出標信。傳曰,知道。
又以都摠府言啓曰,副摠管洪瑑,漢城府坐起,進去晝仕,請出標信。傳曰,知道。
司諫李敏迪,獻納朴世堅,正言金萬均啓曰,臣等,以京畿量田時三邑守令,不可不遞之意,累次論列,而聖明尙今留難,不賜允兪,臣等之惑滋甚。無乃聖明以爲,臣等所論,豫憂未試之量田,而不擧其疵政之實狀乎?尹後益·金垓·沈樞等,歷試累邑,到處不治。試以一二事言之,尹後益則以其輕躁昧事之故,受制下吏,出役用民之際,無復條理,非有大戾而民自不支。金垓則今番救荒方頒布民間時,使戶出紙米,以爲謄出之費,擧此一事,其他可知,道內不治,稱以爲最。沈樞則國恤時癡妄顚倒之事,雖曰已往,而及授此邑,不察輕重,乘氣濫杖,峽中殘民,尤不堪苦。京城咫尺之地,固非風聞不實之比,雖非量田之擧,決不可畀以字牧之責。況此量田之行,得人爲要,親民之切,莫如守令。旣誤之後,噬臍不及,雖罪其人,何補於事,數邑生民休戚之所係,豈容嘗試於不可堪之人哉?公論所在,不可强拂。請高陽郡守尹後益·陽城縣監金垓·永平縣監沈樞,竝命遞差。山林川澤,乃國之寶,而虞衡之官所掌者也。自前代,恩澤之封,未聞有以山海之利,畀諸私家者。逮我朝,宮戚之賜,亦未嘗包絡山海之地,而爲其田業者。式至今日,山澤之爲宮家折受之處,不知其幾,典章一壞,分制易僭,將至於國不爲國矣。吾東邦域,固爲褊小,雖閑曠山野,若以十里五里之大,而割與宮家,便作永業,則私門之勢益張,公家之地日蹙。況萬世國基,螽斯慶繁,而此例已開,競相踵襲,則顧將又如之何哉?列聖以來,恩澤之賜,非不周至。而二百餘年,不開此路者,夫豈非爲之深思而然哉?國制有定,恩典有限,冒濫之弊,不可長也。諸宮家,稱以火田柴場,廣占山麓及沿海漁場,擅收漁利等折受處者,請令該曹·各道,一一査出,竝爲革罷。答曰,不允。
掌令宋時喆·朴承健,持平李端錫·朴烶啓曰,臣等,以尹善道事,苦口爭執,今至五箇月矣,上下相持,天聽逾邈,臣等竊不勝悶鬱焉。善道之罪惡,前後備盡論列,聖明亦已洞燭,年前圍籬之命,實出於深惡痛嫉之意,又有勿入審理之敎矣。今乃竝論審理,還撤圍籬,前後之敎,一何相反耶?若論其罪狀,則當初貸死,亦云末減,而投北之後,猶不知悛,肆然著說,益恣兇臆,其情兇態,灼然難掩。聖明旣知元無可恕之道,則何必强拂群情,遽撤旣圍之籬乎?目今討惡之典不嚴,則兇人無所懲懼,而其流之禍,至於不可勝言。所關非細,公議益激,此臣等之所以不避煩瀆,必欲準請而後已也。請還收尹善道撤圍籬之命。信川南面·平山陰村等處,設庄革罷之事,臣等論列,已逾累日,尙靳一命,臣等竊惑焉。近日論事,稍涉宮家,輒不蒙允。伏想聖明,豈僻於親愛而然哉?此不過各邑之宰,初不區別,而中間用事者,百般弄幻,以至於此,聖明何以盡知這樣事狀乎?宮庄不罷則小民失所,民失所則國不爲,國不爲國,則宮家設庄,雖云千所,亦何以獨享其富哉?臣等所爭,非阿小民,非斥宮家,實出於爲國之計。請加三思,亟命革罷。三邑守令,不辨民田,不報道臣,直送成冊於內司,均有其罪。況方有更査之擧,不可付諸當初誤事之手,而至於平山府使尹㻩,尤極無謂,受制宮差,恐失意指,東西南北,折長補短,幾至六七十里之地。不計民村民田,又爲混入於成冊,而士夫墳山,亦在其中,生民之怨,已不暇言,而泉下杇骨,亦不得安焉。使之至此者,豈聖上之所知也?尹㻩爲國斂怨之狀,節節可駭。請信川郡守李松齡·載寧郡守李德夏,罷職不敍,平山府使尹㻩,拿問定罪。答曰,不允。
刑曹判書趙啓遠疏曰,伏以臣本以衰杇之人,忝叨匪據之任,黽勉供仕,今已半年矣。素患髀脚濕瘡之症,每年例發於夏秋,而今年則重觸暑濕,其症倍劇,坐臥牽礙,行步磨戞,欲爲跨馬,則瘡處痛楚,有若刃刺,不能片時據鞍。而職名在身,亦難廢仕,扶載轎上,蹣跚趨衙,有駭人視,自愧臣心,而無暇請急,以至于今矣。卽聞陵幸之期,只隔五日,本曹堂上一員,例當陪從,而缺二人或以積年痰病,或以浹旬寒疾,俱在苦劇,將不得陪從。臣之瘡患,亦又方劇,雖欲作氣跨馬,勢不可得矣。今臣之病,非如昏倒委頓者,若平安無事之時,酬酢之事,則猶可帶疾勉行。而至於忙急之際,動身忍痛,奔走驅馳,則未及數步,必將顚仆于道路矣,臣之情事,其亦戚矣。當此聖上動駕之時,臣子分義,如有一分可堪陪從之勢,則何以露章煩籲於不敢言病之時乎?只緣本曹陪從之員,將至廢闕,臣誠惶悚,無地自容。日已迫矣,事已急矣。其在缺伏願聖明,亟遞臣職,仍治臣罪,速出臣代,以備陪從之班,不勝幸甚。臣無任兢惶祈懇之至,謹昧死以聞。答曰,省疏具悉。卿其安心勿辭,調理察職。
禮曹參判趙復陽疏曰,伏以無似愚臣,猥蒙燼餘數行缺實同朝之所共知。雖尋常職事,亦懼不能堪,至於陪外庭之議,論當世之務,不但臣意念之不及,世亦未嘗以此期臣。臣頃者,謬當賑恤之任,非不欲竭誠殫智,以效萬一,而計本甚拙,事不如意。兩南赤子之飢死,其數不小,任事之臣,責實難辭,思之悚然,若無所容,已試無用,於此亦可見矣。籌司寧是一分近似?竊聞大臣,以賑恤文書主管爲辭,當此賑局已罷之後,雖有外方若干文書,又豈至以此,別出主管之官乎?伏願聖明,俯察愚臣肝膈之懇,亟命還收備邊司堂上之任,不勝幸甚。答曰,省疏具悉。卿其勿辭,從速察職。
備忘記,傳于南龍翼曰,詞訟重地,副貳之官,一時身病,不可久曠。參判李時楳,今姑改差。以上燼餘
上在昌德宮。停常參·經筵。
王大妃殿,藥房問安。答曰,知道。
藥房都提調元斗杓,提調金佐明,副提調南龍翼啓曰,秋陰未解,日氣猶凉,伏未審夜來,大王大妃殿調候,何如?慈殿氣候與聖候,亦何如?臣等憂慮未弛,敢來問安。答曰,知道。
李殷相,以禮曹言啓曰,以本曹啓辭,大王大妃殿平復,告廟陳賀事,蒙允矣。告廟陳賀吉日時,令日官推擇,則今月二十五日,二十七日,三十日,爲吉云。而二十五日,則日字已迫,勢未及周旋,二十七日,乃是陵幸親祭相値,不可行陳賀之禮。若過三十日以後,則不但連有拘忌,日期漸遲,亦涉未安。不得已以三十日曉頭,先行告廟祭,同日午時,大殿·大王大妃殿,百官進箋陳賀,頒敎似當。以此日時,知委擧行,何如?傳曰,允。
兪瑒,以兵曹言啓曰,本曹乘輿色正郞丁昌燾,佐郞李嵆,竝爲改差。而擧動日期漸迫,數日來,姑無開政之事,畿驛馬點考等,勢將遲延,事甚可慮。兩人之代,令該曹以在京無故人,口傳差出,察任,何如?傳曰,允。
又以備邊司言啓曰,本司有司堂上一員,未差久矣。其代,以堂上禮曹參判趙復陽,兼察,何如?傳曰,允。
又以備邊司言啓曰,卽接接慰官李嵆呈狀,則其老母,本以宿疾之人,添得胸脇痛,痰火上升之時,則有時窒塞,藥物亦不得呑下,氣力漸盡。至於前任兵曹佐郞,亦不得行公,旣已見遞,人子之情,決不可遠離云。李嵆母病危重,臣等亦已詳知,接慰官之任,不可曠日遲待。李嵆改差,其代,令該曹從速差出,何如?傳曰,允。
李殷相,以禮曹言啓曰,今此大王大妃殿平復陳賀,各道所封方物物膳,所當依例封進。大殿·大王大妃殿·中宮殿,竝依例冬至方物物目數封進之意,各道及開城府,移文知委,何如?傳曰,依庚寅·癸缺兩年例施行。
又以禮曹言啓曰,監試初試一所試官啓辭,昨日收券之數,多至二千四百餘張,書標割封,於今朝而始畢。監試官,更考券軸,則制字,裳字之間,無衣字所標,故卽爲取見謄錄,官字標置簿冊,他字則作軸後,盡爲圈標,而衣字,獨無圈標。且封彌官所掌,割取皮封,則亦無衣字書塡者。此是達夜紛擾之中,越字書塡者,謄錄官,似難免不察之罪。燼餘缺後,試券二張,加入於作軸燼餘數字缺割去其皮封,而裨篇只書三句,一則割去紙面所書四祖,而裨篇只書五句,二丈俱是未缺似是儒生,欲免曳白之致。而場屋事體,至嚴且重,不得不具由,敢啓。傳曰,當該謄錄官,姑先推考,此兩儒生所爲,事甚駭愕,從重論罰可也事,命下矣。自前試場,或呈半篇,或投空紙者,比比有之。此出於不文擧子輩,欲免曳白之名而然也。儒生如此之習,誠極痛駭。今此試券二丈,一則割去皮封,一則削去四祖。雖欲論罰,無從摘發,置之,何如?傳曰,允。
又以吏曹言啓曰,卽接禮曹移文,則新除授通禮院假引儀金國瑞,時在全南道茂朱地,上來無期。當此陵幸之日,本院官員各差備,其數不足云。假引儀金國瑞,改差,何如?傳曰,允。
掌令宋時喆,持平李端錫啓曰,頃日掌令朴承健之處置也,臣等以爲,當初風聞,雖涉率爾,及知實狀,旋卽停止,則似無可遞之事,故相議請出矣。今聞物議,皆以爲非云。臣等何敢晏然在職?請命遞斥臣職。答曰,勿辭。
鄭榏啓曰,掌令宋時喆,持平李端錫,再啓煩瀆,退待物論矣。傳曰,知道。
兪瑒啓曰,內乘來言,自今日明日,至東道洗馬之意,敢啓。傳曰,知道。
掌令朴承健啓曰,臣前以風聞引避,應遞不遞,益增惶恐。所當自處,而陵幸迫近,不敢呈告,黽勉冒出,勢甚狼狽。今者同僚,旣以處置乖當引避,則臣之處事顚倒,見非物議,固也。決不可一刻苟冒,請命遞斥臣職。答曰,勿辭。
鄭榏啓曰,掌令朴承健,再啓煩瀆,退待物論矣。傳曰,知道。
持平朴烶啓曰,同僚引嫌而退,臣當處置,而掌令朴承健避辭中,有當遞不遞之語。此則前日之嫌,猶在也。臣於此事,不敢處置之嫌,與前無異,臣何敢晏然處置乎?不可一日仍冒於臺次,請命遞斥臣職。答曰,勿辭。
鄭榏啓曰,持平朴烶,再啓煩瀆,退待物論矣。傳曰,知道。
司諫李敏迪,獻納朴世堅,正言金萬均啓曰,臣等,以京畿三邑守令,不可不遞之意,累次論列,而聖明尙今留難,不賜允兪,臣等之惑滋甚。無乃聖明以爲,臣等所論,豫憂未試之量田,而不擧其疵政之實狀乎?尹後益·金垓·沈樞等,歷試累邑,到處不治。試以一二事言之,尹後益則以其輕躁昧事之故,受制下吏,出役用民之際,無復條理,非有大戾,而民自不支。金垓則今番救荒方頒布民間時,使戶出紙米,以爲謄出之費,擧此一節,其他可知,道內不治,稱以爲最。沈樞則國恤時癡妄顚倒之擧,雖曰已往,而及授此邑,不察輕重,乘氣濫杖,峽中殘民,尤不堪苦。京城咫尺之地,固非風聞不實之比,雖非量田之擧,決不可畀以字牧之責。況此量田之行,得人爲要,親民之切,莫如守令。旣誤之後,噬臍不及,雖罪其人,何補於事?數邑生民休戚之所係,豈容嘗試於不可堪之人哉?公論所在,不可强拂。請高陽郡守尹後益·陽城縣監金垓·永平縣監沈樞,竝命遞差。惟我國家,聖神相承,克知基業之惟艱,爲之深思遠慮,立可久之規,垂可繼之法者,至矣盡矣。及至近代,法紀日紊,侈靡日滋。其爲弊也,莫過於宮家之太盛,則知其可懼,思所以裁節抑損,使之謹守者,亶在今日。臣等近以山林川澤冒濫折受之害,論執彌旬,天聽逾邈,無乃聖上或偏於親愛,而經邦遠計有未暇恤歟?臣等竊爲聖上惜之。前代恩澤之賜,未有以山澤之利,爲私家所擅者。而今之宮家折受,遍滿遠近,不知其幾。吾東邦域,固爲偏小,雖十里五里之閑土,一受恩賜,便作永業。則國家萬世,將何以繼之耶?列聖以來,二百餘年,不開此路者,實有深意。夫豈慈睦之恩,有所未周而然哉?典章至重,分制至嚴,此固上不得以濫恩,下不得以僭分者也。諸宮家,稱以火田柴田,廣占山麓及沿海漁場,擅收漁利處折受,請令該曹,一一査出,竝爲革罷。掌令宋時喆,持平李端錫,掌令朴承健,持平朴烶,竝引嫌而退,處置同僚,措語不明,做錯臺官,强請出仕,物議之非,宜所不免。法司風聞,事體重大,而初不詳審,旣出旋止。元告指詆,因其自取,一家有嫌,不敢處置,亦出於事勢之固然。掌令宋時喆,持平李端錫,掌令朴承健,遞差,持平朴烶出仕。答曰,不允。處置事,依啓。
吏曹口傳政事,以李光稷爲兵曹佐郞,李端夏爲兵曹佐郞。
李殷相,以吏曹言啓曰,臺諫有闕,政事,何以爲之?取稟。
兪瑒啓曰,日將臨暮,出仕臺諫,明日待開門,命招之意,敢啓。傳曰,知道。以上燼餘
下直,漣川縣監尹坤。以上朝報
上在昌德宮。停常參·經筵。
王大妃殿,藥房問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,大王大妃殿調候,何如?慈殿氣候與聖候,亦何如?臣等憂慮未弛,敢來問安。答曰,知道。勿爲逐日問安。
李殷相啓曰,今三十日,大王大妃殿·大殿,陳賀事,命下矣。明日待開門,大提學金壽恒牌招,頒敎文製進之意,敢啓。傳曰,知道。
傳曰,政事,當日爲之。吏批,判書洪命夏進,參判未肅拜,參議兪棨在外,都承旨南龍翼進。兵批,判書金佐明病,參判柳赫然式暇,參議洪處大進,參知元萬石式暇,左副承旨兪瑒進。
吏批啓曰,鍾城府使,今當差出,而堂上中,除老病·有老親外,可擬之人乏少,堂下三品侍從中可合之人,竝擬,何如?傳曰,允。
又啓曰,卽接通禮院牒呈,則今此陵幸時,本院官員各處差備應入之數甚多,而引儀丁爰相,以訓鍊都監將官,除本仕不爲察任,勢難推移,速爲處置云。該司之官,兼察將官,旣是近來謬例,當此擧動之日,尤不可兼察。引儀丁爰相,改差,何如?傳曰,允。
又啓曰,四館積滯,未有甚於近來,依例秋別遷,何如?傳曰,允。
又啓曰,新除授長興府使尹起商,以其戶奴,呈狀于政廳曰,除授本職之後,赴任期限已迫,而其老母,重得痢疾,專廢飮食,已過二十餘日,氣力澌盡,朝夕難保,人子情理,不忍遠捨云。長興與邊地有異,其老母所患,方在死生間,勢難許赴,長興府使尹起商,改差,何如?傳曰,允。
又啓曰,執義尹宣擧,與大司憲尹文擧,同生兄弟,法當相避,時方在外,上來無期。當此擧動疊迫之時,合有變通之道,敢稟。傳曰,執義尹宣擧改差。
又啓曰,卽接司僕寺移文,則陵幸擧動時,本寺正,例爲進鞭,而本寺正閔點,以監試試官,方入試所,出榜無期,速爲處置云。司僕寺正閔點,改差,何如?傳曰,允。
以朴千榮爲監察,韓爲慶興府使,鄭載海爲奉敎,李翊相爲待敎,李煦爲承文博士,曺憲卿爲承文著作,柳瑗爲假引儀,安後說爲掌令,李翔爲持平,金徽爲刑曹參判,金南重爲開城留守,李益昌爲引儀,鄭載海爲典籍,四館去官朴世堅爲掌令,吳挺彦爲長興府使,沈榥爲鍾城付使,趙復陽爲同知義禁府事,韓楫爲軍器僉正,吳斗寅爲執義,宋時喆爲獻納,鄭樸爲司僕寺正,閔點爲宗簿寺正,吳纘緖爲興德縣監,鄭東望爲學諭。
吏批啓曰,新除授鍾城府使沈榥,無加資之命,何以爲之?敢稟。傳曰,依例加資。
鍾城府使沈榥,今加通政。
吳挺一爲副護軍,李端錫·韓楫·閔點爲副司直,趙威鳳爲副司果。
李殷相,以禮曹言啓曰,麗朝舊陵,一一求得,定步數,耕牧禁斷,偸葬掘去事,自庚子年稟定。今年四月,發遣郞廳,摘奸太祖陵及七陵外,他陵三十五所,又爲求得,一一定步數,禁耕牧偸葬事,旣以啓稟定奪,分付於該道·該府矣。祖宗朝所未遑之事,到今修擧,仁厚之意,有光聽聞,不當更容他議。而許多諸陵,一以一百五十步爲限,撤毁人家,痛禁耕牧,則失業之民,將不知幾許,入葬人等,亦令依此限掘去,則有主之墳,自可移葬,而無主之墳,勢將棄骨山壑,亦非王者掩胔之政也。此非自祖宗朝有禁斷之事,而到今猝然禁斷,則宜有小民呼冤之端。且諸陵近處必有人家,然後凡禁護之事,可以得力。臣等愚意以爲,入葬與起耕,輕重有間。就以士夫家葬山言之,步數之限,只在於禁人埋葬,不在於缺矣。今此麗朝各陵新入葬者,則依前定奪步數,一切禁斷而已。入葬者則限五十步掘去,無主則平土,陵在岡上者,則雖是隣岡,在五十步之內者,亦令掘移,耕種則亦以五十步爲限。而若是高岡之陵,則不拘步數,自岡下許令仍耕,似爲無妨。然則前稟定奪一百五十步之限,只禁其新入葬而已,家舍田畓,似不在此限矣。且伏念麗祖太祖,有統一之功,其他如顯宗缺宗·忠敬王,亦有可稱之功德,亦享於崇義殿。此等諸陵,宜有別樣封植禁斷之擧。故太祖陵則旣以二百步定限,顯宗以下之陵,則以一百五十步定限,其餘七陵及今番追得三十五陵,則以一百步定限,以示差等,似合事宜。且其守護一節,專責於本府之官。而臣等聞前日摘奸郞廳之言,則王氏子孫,有居在本府者,使其子孫中解事者,專掌其事,如有犯禁燼餘數行缺一一開錄書啓,以爲後日憑考之地,似爲便當,而事係變通,臣曹不敢擅便,議大臣處之,何如?傳曰,後日登對時,稟處。
瓦署提調鄭知和啓曰,本署殘弊日甚,近來各處進排之事,不能成形,且有難支之勢。蓋書員輩,皆以雇立之人,不堪被侵於上司,察任未久,旋卽逃避。遞代之間,進排實用文書,趁不報減於限內,其弊漸至於此。今年則雨水連仍,如各陵丁字閣及宮闕公廨墻垣修改應入之瓦,比前倍蓰。而適値裁損,以減半之燔,許多進排,無以充數,戶曹每以遺在,使之取用矣。臣取考文書,則所謂遺在云者,乃是年前未及會減者,合而計之,其數雖多,其實已盡用下,此則實入文書及上下關子可考而知也。文書磨勘過限,則怠慢官吏,當受其罪,而其已用之數,以遺在,更爲責懲於貧殘貢物下人,不亦冤抑耶?揆以事理,不當如是,合有變通之擧。令該曹詳考前後文書,過限未會減者,卽爲會減,俾無懲責之弊。今年月課外,加進排之數,亦爲磨鍊給價,以爲殘司支保之地,何如?傳曰,依啓。
兪瑒,以扈衛廳言啓曰,自先朝優恤輦下將士,且係於軍容,故將官禁軍及扈衛軍官等,雖着紬衣,有勿禁之敎,則便是成命。而禁軍不爲區別,雖佩傳令牌之人,尋常執捉,以充呈課之數,必使本廳移文請放。受敎之意,若是丁寧,而禁軍輩,濫滑操縱,一至於此,殊是痛惡。昨者臣斗杓軍官,又爲被捉挾袖紬衣,不得已成送移文。今若不有警飭之擧,無以杜弊於將來,當該禁吏及所由,令攸司囚禁,以爲懲戢之地,何如?傳曰,依啓。燼餘數行缺
李殷相,以長生殿言啓曰,臣李浣·臣趙復陽等,今日詣長生殿,奉審內外榟宮,則準百度漆,內榟宮四部,初鍊板材五部,而外榟宮栢材,則只有一部所入。蓋緣戊戌年斫伐取來之後,非但各處需用之數甚繁,不爲遣官斫取,今已五年,餘存板材之數少,勢所固然。今年則不可不及時斫取,令該曹差出敬差官,依例下送于全南道莞島,十分揀擇監伐,待明春初運,何如?傳曰,允。
持平朴烶啓曰,臣以尹善道事,苦口爭執,今已五箇月矣。上下相持,天聽逾邈,臣竊不勝悶鬱。善道之罪惡,前後備盡論列,聖明亦已洞燭。年前圍籬之命,實出於深惡痛嫉之意,又有勿入審理之敎。而今乃竝論審理,還撤圍籬,前後之敎,一何相反耶?若論其罪狀,則當初貸死,亦云末減,而投北之後,猶不知悛,肆然著說,益恣兇臆,其奸情兇態,灼然難掩。聖明旣知元無可恕之道,則何必强拂群情,遽撤旣圍之籬乎?自古討惡之典不嚴,則兇人無所懲懼,而其流之禍,終至於不可勝言。所關非細,公議益激,此臣之所以不避煩瀆,必欲準請而後已者也,請還收罪人尹善道撤圍籬之命。信川南面·平山陰村等處,設庄革罷之事,臣之論列,已逾累日,尙靳一命,臣等竊惑焉。近日論事,稍涉宮家,輒不蒙允。伏想聖明,豈僻於親愛而然哉?此不過各邑之宰,初不區別,而中間用事,百般弄幻,以至於此,聖明何以盡知這樣事狀乎?宮庄不罷則小民失所,小民失所則國不爲國,國不爲國則宮家設庄,雖云千所,亦何以獨享其富哉?臣等所爭,非阿小民,非斥宮家,實出於爲國之計,請加三思,亟命革罷。三邑守令,不辨民田,不報道臣,直送成冊於內司,均有其罪。況方有更査之擧,不可付諸當初誤事之手。而至於平山府使尹㻩,尤極無謂,受制宮差,恐失意指,東西南北,折長補短,幾至六七十里之地。不計民村民田,又爲混入於成冊,而士夫墳山,亦在其中,生民之怨,已不可暇言,而泉下杇骨,亦不得安焉。使之至此者,豈聖明之所知也?尹㻩爲國斂怨之狀,節節可駭。請信川郡守李松齡·載寧郡守李德夏罷職不敍,平山府使尹㻩,拿問定罪。答曰,毋庸堅執。
獻納朴世堅,正言金萬均啓曰,臣等以京畿量田時三邑守令,不可不遞之意,累次論列,而聖明尙今留難,不賜允兪,臣等之惑滋甚。無乃聖明以爲,臣等所論,豫憂未試之量田,而不擧其疵政之實狀乎?尹後益·金垓·沈樞等,歷試累邑,到處不治。試以一二事言之,尹後益則以其輕躁昧事之故,受制下吏,出役用民之際,無復條理,非有大戾,而民自不支。金垓則今番救荒方頒布民間時,使戶出紙米,以爲謄出之費,擧此一節,其他可知,道內不治,稱以爲最。沈樞則國恤時,癡妄顚倒之擧,雖曰已往,而及授此邑,不察輕重,乘氣濫杖,峽中殘民,尤不堪苦。京城咫尺之地,固非風聞不實之比,雖非量田之擧,決不可畀以字牧之責。況此量田之行,得人爲要,親民之切,莫如守令。旣誤之後,噬臍不及,雖罪其人,何補於事,數邑生民休戚之所係,豈容嘗試於不可堪之人哉?公論所在,不可强拂。請高陽郡守尹後益·陽城縣監金垓·永平縣監沈樞,竝命遞差。惟我國家,聖神相承,克知基業之惟艱,爲之深思遠慮,立可久之規,垂可繼之法,至矣盡矣。及至近代,法紀自紊,侈靡日滋,其爲弊之大,莫過於宮家之太盛,則知其可懼,思所以裁抑節損,使之謹守者,亶在今日。臣等近以山林川澤冒濫折受之害,論執彌旬,而天聽逾邈。無乃聖上,或偏於親愛,而經邦遠計,有未暇恤歟?臣等竊爲聖上惜之。前代恩澤之賜,未有以山澤之利,爲私家所擅者。而今之宮家折受,遍滿遠近,不知其幾,吾東邦域,固爲偏少,雖十里五里之閑土,一受恩賜,便作永業,則國家萬世,將何以繼之耶?列聖以來二百餘年,不開此路者,實有深意。夫豈慈睦之恩,有所未周而然哉?典章至重,分制至嚴,此固上不得以濫恩,下不得以僭分者也。諸宮家,稱以火田柴場,廣占山麓及沿海漁場,擅收漁利處折受,請令該曹·各道,一一査出,竝爲革罷。以上燼餘
上在昌德宮。停常參·經筵。
兪瑒啓曰,來二十九日陵幸時,何大臣留都乎?敢稟。傳曰,領中樞府事留都。
傳于趙胤錫曰,秋陰未散,雨意漸緊,道路之泥濘,軍兵之添濕,難保其必無。今此陵幸吉日,姑令該曹,三四日內,連書擇日以啓。
兪瑒,以都摠府言啓曰,今日入直軍士,當爲中日習射,而以親祭齋戒,不得爲之之意,敢啓。傳曰,知道。燼餘數行缺
又以御營廳言啓曰,本廳缺部屬左右司十哨軍兵及各差備軍逢點實數,一千六百十一名,黃海道別馬隊五十名,已爲整頓矣。來九月初一日,新營·東營·集春營,當爲入直,而集春營,則依前例與訓鍊都監軍兵,替代入直,何如?傳曰,允。
鄭榏,以義禁府言啓曰,目前陵幸擧動時,本府都事十員內九員,則以爲差備陪從,一員留都,而今番則適値監試兩試所試場,時未出榜。都事二員,以禁亂官,方在試所,他無推移之員,假都事二員,令該曹差出,何如?傳曰,允。
傳于趙胤錫曰,陳賀節目入之。
判敦寧府事尹絅疏曰,伏以小臣,優遊聖朝,沐浴淸化,久叨非分,忍而不能捨也。以至今日,適値節候之遲暮,仍成藥物之不熟,莫重進御之物,闕供非至一再。每以萬死無惜,籲呼於天威之下,惶恐隕越,罔知攸爲。近來風勢,峭硬太早,露氣凝寒已久,間或淸霜連夜,各邑蔬菜,無不枯損,西果益加萎絶。不但郊畿,至於松都·忠原之境,種植爲業之地,與皆一樣,貢物下人,四求空還。臣忝叨提調之任,已多年矣。西果月令,未準定限,時或有之矣。至於仲秋之月,徑先停進,曾所未有。臣固知萬死猶輕,而繼供無策,不得不昧死陳達,臣不勝惶恐戰兢懇祈之至,謹昧死以聞。答曰,省疏具悉。比之常年,則近甚驚駭,而卿豈可誣乎?實出於事勢之切迫,使之特令停止,卿其安心,勿辭察職。
趙胤錫,以禮曹言啓曰,傳曰,秋陰未散,雨意漸緊,道路之泥濘,軍兵之添濕,難保其必無,今此陵幸吉日,姑令該曹,三四日內,連書擇日以啓事,傳敎矣。令日官改擇,則今月三十日爲吉云,而自開月初一日至初三日,皆爲不吉云。三十日將行告廟陳賀之禮,故以三四日後推擇,則初四日爲吉。而閱武之期,定於此日,他無無故吉日云,何以爲之?敢稟。傳曰,以初四日爲之,而閱武則停行,可也。
掌令安後說啓曰,臣纔遭膝下之慘,家無率往掩土之人,至情所迫,冒法自往,經宿於江外。身爲執憲之官,而先自壞了。況於此時,移授館職,本館已請牌召蒙允,政院聞臣遠出,遂停出牌,使旣成之命,無端中寢,而終無啓稟請罪之擧,豈容臣自別而然耶?臣冒昧陳章,悶蹙俟譴之中,又參本職,臣益不勝惶悚焉。前後所犯,俱非細故,法不可以自隳,罪不可以倖免,矧敢一刻冒據臺職乎?不得不瀆擾於淸齋之日,請命鐫削臣職。答曰,勿辭。
鄭榏啓曰,掌令安後說,再啓煩瀆,退待物論矣。傳曰,知道。
敎慶尙道觀察使鄭萬和書。王若曰,作藩屛於一方,非其人莫可。兼兵民之二柄,視諸古益難,免責任之不輕,然稱塞之亦寡。以慈祥見稱,而或失於疲軟。以幹局爲務,而或流於苛煩。至若苟焉而偸安,無取拙者之爲政。各失朝家擇才之意,同歸俗吏敗事之譏。予甚悼之。誰其可者。惟卿,才猷敏達,性宇精剛。世德名門,喬木之遺風不替。盤根錯節,利器之遊刃有恢。譽望早著於在缺聰明尤推於剸劇。逮玆經年於近密,益殫夙夜之勤勞。溫彦博之敷奏詳明,雖宜在於左右。陶長沙之缺微密,姑且試於荊湘。睠彼羅氏之遺疆,實惟我國之天作。提封沃野之千里,富庶休養之百年。俗尙詩書,素稱鄒魯之化。民好詞牒,抑爲貝魏之徒。又況密邇於島蠻,尙煩覉縻於館候。金繒歲輸以萬計,人獸日變於百端。古今之形勢纍焉,每患無策。東南之民力竭矣,要在得人。矧此邦赤地之餘,屬寡昧旰食之久。玆授卿守慶尙道觀察使兼兵馬水軍節度使·巡察使,卿其祗若予命,往盡乃心。周民孑遺,宜宣撫摩之德意。漢家制度,敬遵察擧之科條。敎化一以敦其本原,武備可以振其廢墮。民有疾苦,無忽於周詢。政有便宜,無安於坐視。疏通積弊,訪問遺才。夷狄之情,審察其幾而示威信。封疆之事,愼守其一而爲約條。州縣之職勿苟侵,黜陟之典勿私撓,官通訓,任卿專缺罪大辟,稟予以裁。於戱,非謹飭無以事君,燼餘一行缺故玆敎示,想宜知悉。弘文館校理□□□製進
司諫李敏迪,正言金萬均啓曰,以京畿量田時三邑守令,不可不遞之意,累次論列,而聖朝尙今留難,不賜允兪,臣等之惑滋甚。無乃聖朝以爲,臣等所論,豫憂未試之量田,而不擧其疵政之實狀乎?尹後益·金垓·沈樞,歷試累邑,到處不治。試以一二事言之,尹後益則以其輕躁昧事之故,受制下吏,出役用民之際,無復條理,非有大戾,而民自不支。金垓則今番救荒方頒布民間時,使戶出紙米,以爲謄出之費,擧此一節,其他可知,道內不治,稱以爲最。沈樞則國恤時,癡妄顚倒之擧,雖曰已往,而及授此邑,不察輕重,乘氣濫杖,峽中殘民,尤不堪苦。京城咫尺之地,固非風聞不實之比,雖非量田之擧,決不可畀以字牧之責。況此量田之行,得人爲要,親民之切,莫如守令。旣誤之後,噬臍不及,雖罪其人,何補於事,數邑生民休戚之所係,豈容嘗試於不可堪之人哉?公論所在,不可强拂。請高陽郡守尹後益·陽城縣監金垓·永平縣監沈樞,竝命遞差。惟我國家,聖神相承,克知基業之惟艱,爲之深思遠慮,立可久之規,垂可繼之法,至矣盡矣。及至近代,法紀日紊,侈靡日滋,其爲弊之大,莫過於宮家之太盛,則其可懼,思所以裁抑節損,使之謹守者,亶在今日。臣等近以山林川澤冒濫折受之害,論執逾旬,天聽邈然。無乃聖上或偏於親愛,而經邦遠計有未暇恤歟?臣等竊爲聖上惜之。前代恩澤之賜,未有以山澤之利,爲私家所擅者,而今之宮家折受,遍滿遠近,不知其幾。吾東邦域,固爲偏小,雖十里五里之閑土,一受恩賜,便作永業,則國家萬世,將何以繼之耶?列聖以來二百餘年,不開此路,實有深意。夫豈慈睦之恩,有所未周而然哉?典章至重,分制至嚴,此固上不得已濫恩,下不得以僣分者也。諸宮家,稱以火田柴場,廣占山麓及沿海漁場,擅收漁利處折受,請令該曹·各道,一一査出,竝爲革罷。
持平朴烶啓曰,臣以尹善道事,苦口爭執,今已五箇月矣。上下相持,天聽逾貌,臣竊不勝悶鬱。善道之罪惡,前後備盡論列,聖明亦以洞燭,年前圍籬之命,實出於深惡痛嫉之意。又有勿入審理之敎,而今乃竝論審理,還撤圍籬,前後之敎,一何相反耶?若論其罪狀,則當初貸死,亦云末減,而投北之後,猶不知悛,肆然著說,益恣兇臆,其奸情兇態,灼然難掩。聖明旣知元無可恕之道,何必强拂群情,遽撤旣圍之籬乎?自古討惡之典不嚴,則兇人無所懲懼,而其流之禍,終至於不可勝言。所關非細,公議益激,此臣之所以不避煩瀆,必欲準請而後已者也。請還收罪人尹善道撤籬之命。信川南面·平山陰村等處,設庄革罷之事,臣之論列,已逾累日,尙靳一命,臣竊惑焉。近日論事,稍涉宮家,輒不蒙允,伏想聖明,豈僻於親愛而然哉?此不過各邑之宰,初不區別,而中間用事,百般弄幻,以至於此。聖明何以盡知這樣事狀乎?宮庄不罷,則小民失所,小民失所,則國不爲國。國不爲國,則宮家設庄,雖云千所,亦何以獨享其富哉?臣之所爭,非阿小民,非斥宮家,實出於爲國之計,請加三思,亟命革罷。三邑守令,不辨民田,不報道臣,直送成冊於內司,均有其罪。況方有更査之擧,不可付諸當初誤事之手。而至於平山府使尹㻩,尤極無謂,受制宮差,恐失意指,東西南北,折長補短,幾至六七十里之地,不計民村民田,又爲混入於成冊,而士夫墳山,亦在其中,生民之怨,已不可暇言,而泉下杇骨,亦不得安焉。使之至此,豈聖明之所知也?尹㻩爲國斂怨之狀,節節可駭。請信川郡守李松齡·載寧郡守李德夏,罷職不敍,平山府使尹㻩,拿問定罪。掌令安後說,引嫌而退,遠出經宿,迫於事情,而旣違法例,勢難仍在臺職,請遞差。新除授司憲府持平李翔,時在忠淸道全義地,請斯速乘馹上來事,下諭。答曰,不允。處置事及下諭事,依啓。
答院曰,不允。
下直,慶尙監司鄭萬和。以上燼餘及朝報
上在昌德宮。停常參·經筵。
大王大妃殿·王大妃殿,藥房問安。答曰,知道。
藥房都提調元斗杓,提調金佐明,副提調南龍翼啓曰,秋雨通宵,日氣陰凉,伏未審數日來,大王大妃殿調候,何如?慈殿氣候與聖候,亦何如?臣等憂慮未弛,敢來問安。答曰,知道。
李殷相,以吏曹言啓曰,臺諫有闕,政事何以爲之?取稟。燼餘數行缺
趙胤錫,以軍資監官員,以都提調意啓曰,凡有國役,多少進排之物,本監及廣興倉,竝爲之。而本監物力,不及於廣興倉,常患難支。卽今事勢,稅貢比前減縮,供飯有加無減,陵幸時所用諸具,百般拮据,僅成貌樣。親行閱武之擧,迫在前頭,沙場等地許多地排,又非陵幸時所入之比。貢物主人等,奔走拮据,猶恐太半之不足,滿庭呼訴,勢難支吾。式年東堂初試應辦官,復定於本監,日字雖有差相先後,下輩之彼此往復,周旋措辦之際,力有所不及,勢有所未暇,下輩遑遑爭訴,而不敢輒爲煩啓。玆者本監官員,目覩其離散之狀,支存者甚少,極用渴悶。應辦,重役也。該曹按次輪,定例也。不宜換易,而事之不可堪,至於此極,則必須變通。若以曾行者已缺數年,目今疊役,不至如本監,而官司換定,後勿爲例。缺卽與朝三暮四者同,庶可支過,敢此煩達,令該曹趁速處之,何如?傳曰,允。
以戶曹參議洪處厚三度呈辭,傳于趙胤錫曰,使之從速察職。
刑曹判書趙啓遠疏曰,伏以庸陋微臣,忝冒匪據,懼深瘝官,意切辭退,加以有疾,勢難供仕。適値陵幸之時,各司長官,例爲陪從,而臣之病勢,不能跨馬,玆以陳乞遞免,誠出於不得已之擧。伏承聖批溫諭,不遞臣職,反遞副貳之官,臣誠惶恐,罔知攸措。以臣陳疏,辭意不明,同僚見遞,臣之不安於心,尤復如何?臣之不可一刻仍冒,於此益著。士夫立朝,廉恥爲重,安有逐去同僚而偃然自在者乎?古有踰墻走鑽地入之語,臣之情事,不幸近之。伏願聖上,俯察微臣惶悶之懇,亟罷臣本職,仍治臣罪。臣無任跼蹐惶悶之地,謹昧死以聞。答曰,省疏具悉。卿其勿辭,從速察職。
護軍尹文擧疏曰,伏以臣病伏垂死之中,猥被特召之命,瀝血籲呼,冀收缺夙夜憂懼,戀闕流涕而已。昨者伏承道臣傳諭,聖批責以孤負之罪,申以上來之敎,訓勵之意,至嚴至勤。臣奉讀未半,魂悸神慄,慙惶感泣,罔知所以措躬也。竊念臣旣纏縛死疾,已無陳力奔走之望,則亦當竭誠殫智,獻其一得,以圖涓埃之報。而臣本昏愚,又蔑學術,實無知識,可以裨補萬一,終不敢仰效一言,以塞十行之明旨。其孤盛意負大恩,雖微聖上之諭,臣實自知。噫,臣之筋力則已廢矣,精神則已昧矣。收召徒煩而禮數虛辱,則臣子之義,已掃地矣。日月之明,已燭其如此,而尙且假之以優禮,不加以逋慢之刑者,臣之愚劣無用之實,猶未盡暴於上下,恒疾不死,久伏田間,虛聲轉輾,積有以上欺天聽故也。此臣所以前後哀鳴,求死不得者也。籧篨醜敗之狀,不敢每溷於宸嚴,螻蟻祈懇之辭,不敢每瀆於缺矯誣逋負之孽,不宜每逭於常刑。伏望天地父母,察臣垂死之命,未有驅策之期,諒臣大聲之呼,實無告訢之缺亟寢招徠之擧,仍正慢負之律,以安微分,以肅朝綱,千萬幸甚。臣無任兢惶隕越戰灼俟罪之至,謹昧死以聞。
戶曹參判徐元履疏曰,伏以臣賤疾苦劇,供職無期,呈告至三,出於萬不獲已之道。不意加由之命,猥及格外,心神驚動,經宿靡定,區區縷喘,泯然欲絶,臣之狼狽極矣,情勢亦迫矣。到此地頭,雖甚惶恐,何敢悶默苟度,有若早晩自力者然哉?臣之所患,初出於暑感,轉輾爲氣瘧,症勢日以益加。今則已至十分難醫之地,喘息雖存,特一未入地之人也。其敢有奔走供職之望?若區區所望,如得解職閑住,專意治療,積以歲月,以聽死生之天,則庶幾無憾於病人自處之道。不暇念及於事體如何,一向塵瀆爲事,臣罪萬死,而情則憾矣。豈非聖上惻然矜恤之地乎?且臣奉職無狀,致有臺評,論啓累日,燼餘數行缺非但臣有歉於進退大關,而聖上待臺閣之道甚薄,此又臣之罪也。當初回啓時,判書雖非法典應避之嫌,旣曰不安於心,則臣終始固辭,不無避事之嫌,卽爲回啓以入,而老病之人,精神不逮。雖欲致察,豈無疎漏之患乎?文書間,旣有大段不察之失,則罪罷猶輕,更敢干預於改啓乎?非不知事勢難便,而還下有日,掩置未安,在下之官,不敢更煩長官。且其不察一款,自是臣之所失,寧欲自當其事。敢以宮家折受後起耕者,移屬宮家,其餘,竝令仍前勿許之意,措語改啓,而當初不察之失,未免自反惶悚。宜乎傍觀者,指點譏斥,而隨其批旨,不定己見,任他低仰云者,是何語也。臣雖無狀,何敢別有他意於其間哉?不復是非於移屬之事,而泛然歸咎於臣,前後異辭,臣亦未曉其意也。世道至於此矣。臣雖無疾病,自處之道,不敢一日虛帶職名。況病勢決難供仕者乎?伏乞聖慈,憐臣病勢之危篤,察臣情勢之狼狽,將臣本職及兼帶備局堂上之任,亟許遞免,以安垂死病喘,不勝幸甚。臣無任崩迫悶蹙之至,謹昧死以聞。答曰,省疏具悉。卿其勿辭,從速察職。
以全南監司李泰淵九月令石榴退捧事待罪狀啓,傳于趙胤錫曰,勿待罪,回諭。
持平朴烶啓曰,臣以尹善道事,苦口爭執,今已五箇月矣。上下相持,天聽逾邈,臣竊不勝悶鬱。善道之罪惡,前後備盡論列,聖明亦已洞燭,年前圍籬之命,實出於深惡痛嫉之意。又有勿入審理之敎,而今乃竝論審理,還撤圍籬,前後之敎,一何相反耶?若論其罪狀,則當初貸死,亦云末減,而投北之後,猶不知悛,肆然著說,益恣兇臆,其奸情兇態,灼然難掩。而聖明旣知元無可恕之道,則何必强拂群情,遂撤旣圍之籬乎?自古討惡之典不嚴,則兇人無所懲懼,而其流之禍,終至於不可勝言。所關非細,公議益激,此臣之所以不避煩瀆,必欲準請而後已者也。請還收罪人尹善道撤圍籬之命。信川南面·平山陰村等處,設庄革罷之事,臣之論列,已逾累日,尙靳一命,臣竊惑焉。近日論事,稍涉宮家,輒不蒙允,伏想聖明,豈僻於親愛而然哉?此不過各邑守宰,初不區別,而中間用事,百般弄幻,以至於此。聖明何以盡知這般事樣乎?宮庄不罷,則小民失所,小民失所,則國不爲國,國不爲國,則宮家設庄,雖云千所,而亦何以獨享其富哉?臣之所爭,非阿小民,非斥宮家,實出於爲國之計,請加三思,亟命革罷。三邑守令,不辨民田,不報道臣,直送成冊於內司,均有其罪。況方有更査之擧,不可付諸當初誤事之手。而至於平山府使尹㻩,尤極無謂,受制宮差,恐失意指,東西南北,折長補短,幾至六七十里之地,不計民村民田,又爲混入於成冊,而士夫墳山,亦在其中,生民之怨,已不可暇言,而泉下朽骨,亦不得安焉。使之至此,豈聖明之所知也?尹㻩爲國斂怨之狀,節節可駭。請信川郡守李松齡·載寧郡守李德夏,罷職不敍,平山府使尹㻩,拿問定罪。
司諫李敏迪,正言金萬均啓曰,臣等,以京畿量田時三邑守令,不可不遞之意,累次論列,而聖朝尙今留難,不賜允兪,臣等之惑滋甚。無乃聖朝以爲,臣等所論,豫憂未試之量田,而不擧其疵政之實狀乎?尹後益·金垓·沈樞,歷試累邑,到處不治。誠以一二事言之,尹後益則以其輕躁昧事之故,受制下吏,出役用民之際,無復條理,非有大戾,而民不自支。金垓則今番救荒方頒布民間時,使戶出紙米,以爲謄出之費,擧此一節,其他可知,道內不治,稱以爲最。沈樞則國恤時,癡妄顚倒之擧,雖曰已往,而及授此邑,不察輕重,乘氣濫杖,峽中殘民,尤不堪苦。京城咫尺之地,固非風聞不實之比,雖非量田之擧,決不可畀以字牧之責。況此量田之行,得人爲要,親民之切,莫如守令。旣誤之後,噬臍不及,雖罪其人,何補於事,數邑生民休戚之所係,豈容嘗試於不可堪之人哉?公論所在,不可强拂。請高陽郡守尹後益·陽城縣監金垓·永平縣監沈樞,竝命遞差。惟我國家,聖神相承,克知基業之惟艱,爲之深思遠慮,立可久之規,垂可繼之法,至矣盡矣。及至近代,法紀日紊,侈靡日滋,其爲弊之大,莫過於宮家之太盛,則知其可懼,思所以裁節抑損,使之謹守者,亶在今日。臣等近以山林川澤冒濫折受之害,論執逾旬,天聽邈然。無乃聖上,或偏於親愛,而經邦遠計,有未暇恤歟?臣等竊爲聖上惜之。前代恩澤之賜,未有以山澤之利,爲私家所擅者。而今之宮家折受,遍滿遠近,不知其幾。吾東邦域,固爲偏小,雖十里五里之閑土,一受恩賜,便作永業,則國家萬世,將何以繼之耶?列聖以來二百餘年,不開此路者,實有深意。夫豈慈睦之恩,有所未周而然哉?典章至重,分制至嚴,此固上不得以濫恩,下不得以僭分者也。諸宮家,稱以火田柴場,廣占山麓及沿海漁場,擅收漁利處折受,令該曹·各道,一一査出,竝爲革罷。四館之停擧士子,雖在缺惟當詳審,而況事關倫紀,是何等缺豈可以未實之聞,輕以加人乎?今番監試時擧子成昌震,父母俱存,而四館,以不奔喪,爲罪停擧,罪人以莫大之惡,終爲虛誣之缺不但尋常不察而已。請當該四館主張之官罷職,同參之員推考。答曰,不允。末端事。依啓。
答府曰,亟停,勿煩。
答護軍尹文擧疏曰,省疏具悉。卿其勿辭,從速上來。原疏在上以上燼餘及朝報
上在昌德宮。停常參·經筵。
下直,竹山府使全命龍。
政院啓曰,大司諫閔鼎重,司諫李敏迪,獻納宋時喆,正言金萬均請對矣。傳曰,今朝暫得微感,發汗已洽,而餘汗未止,恐致凍傷,不得引見,所懷,使之書入。
大司諫閔鼎重,司諫李敏迪,獻納宋時喆,正言金萬均啓曰,臣等俱以無似,待罪言地,竊見聖上,講筵久停,引接罕濶,聖德無望成就,群情不能宣達,言路杜塞,紀綱陵夷,私意公行,民生困悴,區區憂愛之誠,無所不至。所欲仰達者,亦非一二事,草草文字,恐不足以畀陳危悃,感激天聽,思欲一瞻淸光,以盡所懷,□戒□思,敢請入對矣。伏承聖敎,以微感不得引見爲答,臣等未知玉候違和,輕重之如何,而第念君臣猶父子也。雖在調攝之中,暫時延訪,亦何所不可?而臣等雖微官,以諫爲名,欲陳者,皆國家事,咫尺閶闔,候望彷徨,終不得進見,訑訑聲色,不在於峻斥深拒。只此擧措,足以拒人於千里之外,此雖出於臣等才識庸陋,誠意淺薄,以致聖上之輕視,獨不念重臺閣開言路之地乎?臣等將何顔面,仍冒諫職?請命遞斥臣等之職。答曰,勿辭。
大殿,藥房·政院·玉堂問安。答曰,知道。
政院啓曰,臣等伏見答政院之批,□今朝暫有微感,發汗已洽,而餘汗未止之敎,不勝驚慮。卽今聖候,何如?雖已和解,似當有議藥之事,敢來問安,竝此仰稟。答曰,此病出於拒諫而然,雖感添傷,臣子實爲憂乎?卿等獨勿爲慮。
府啓,尹善道還收撤圍籬事,海西兩邑宮庄革罷事,平山府使尹㻩拿問定罪事,載寧郡守李德夏·信川郡守李松齡罷職不敍事。措語竝見上答曰,不允。三邑守令,姑先從重推考。
政院啓曰,傳曰,今此避嫌臺官四官,自以皆非牌招時稱病不進之人耶?本院無可考事。
上在昌德宮。停常參·經筵。
下直,渭源郡守趙鉉。
大殿,藥房·政院·玉堂問安。答曰,知道。
藥房都提調元斗杓,提調金佐明,副提調南龍翼啓曰,雨後風高,日氣寒冷,伏未審數日來,大王大妃殿調候與慈殿氣候,何如?夜間聖候,亦何如?雖已和解,餘汗未止,或有熱候,則不可不議藥,臣等憂慮未弛,敢來問安,竝此仰稟。答曰,知道。淸熱止嗽之劑議啓。大王大妃殿問安。答曰,知道。王大妃殿問安。答曰,知道。
藥房再啓曰,卽伏承問安之批,有淸熱止嗽之劑議啓之敎。陵幸不遠,聖候違豫,臣尤不勝悶慮之至。與柳後聖及諸御醫商議,則皆以爲,淸肺湯,加蘇葉七分,連進三貼宜當云。此藥卽爲劑入,何如?答曰,知道。
大司諫閔鼎重,司諫李敏迪,獻納宋時喆,正言金萬均啓曰,臣等昨承嚴旨,至有臣子所不忍聞者。臣等狂妄觸激之罪,雖被誅戮,固所甘心。其在事君以直之道,豈敢畏威懼罪,默默自退,不盡所懷乎聖明之下哉?臺閣事體,與庶官不同,初旣請對而未有□□接,有何顔面,可以冒處?旣承嚴批,折之以不忍聞之說,斥之以人臣之極罪。不但臣等之驚惶欲死,其爲聖上之過擧,爲如何,而不爲之一言陳白乎?臣等所言,無非出於愛君之至誠,而亦皆循臺閣之舊例也。愚忠所激,語不知裁,天怒益震,至命還給。臣等徊徨失措,不敢更煩於乙丙之枕,退伏私室,終宵戰慄。昔富弼言于宋英宗曰,天子亦有怒焉,出九師以伐四夷,否則陳鈇銊以誅大臣。今日陛下之怒,不爲當事也。必以小臣,有大過惡不可恕者。何不誅臣以激□下□聖上罪臣等三四人,有何可恕,使天地之重而聲色之震,乃至於此乎?喜怒之際,四方有所窺測也,臣等罪戾之中,亦竊爲聖上惜之也。臣等負此莫大之罪名,進不敢自暴。
上在昌德宮。停常參·經筵。
藥房都提調元斗杓,提調金佐明,副提調南龍翼啓曰,伏未審夜來,大王大妃殿調□□慈殿氣候,何如?聖候,亦何如?昨入淸肺湯,已爲進御,而餘熱咳嗽等症,卽無所減乎?臣等憂慮未弛,敢來問安。答曰,知道。時無所減矣。
王大妃殿,藥房問安。答曰,知道。
大司諫閔鼎重,司諫李敏迪,獻納宋時喆,正言金萬均啓曰,臣等作事□□□□□□□□雷霆□□□□聖批無非□□□□□□□□義□□屛伏俟譴,而適値陳賀大禮,時刻漸邇,且承傳敎,使之進參,犬馬之情,亦得少伸鰲忭之誠,强顔就列,不復知爲羞恥事,貽辱名器,臣等之罪益大。仍念以怒加人於敵以下,猶且不敢,況子而怒父,臣而怒君乎?當臣等請對之日,初未知聖候諐疾,而引接有妨,諫院多官,全數請對,事體旣重,聖批又以微感發汗爲敎。臥內賜對,亦是前例美事,暫時延訪,亦何至大妨?區區之望,實在於此。夫豈有一毫致疑君父之心哉?願忠之意,非不至矣。見事未營,因此轉激,此實臣等之罪也。大臣箚批,則敎旨極嚴,至以人心世道,爲慨然。是天威猶未霽,聖疑尙未釋。而特以大禮臨迫,姑使進參而已,非以臣等之罪,爲可恕也。臣等雖極無狀,所忝之職,異於凡僚,聖上亦宜進退以禮,非禮於臣等而敢進者也。又豈可一邊施怒,一邊幽蟄,使之彷徨悶蹙,無所容身耶?今臣等罪戾如此,不可一日冒居臺職,又不可不明正其罪,以懲缺王章旣申,私分亦安。請命削臣等之職,仍治臣等之罪。答曰,勿辭。
府啓,尹善道還收撤圍籬事,海西兩邑宮庄革罷事,平山府使尹㻩拿問定罪事。措語竝見上近日以來,適緣聖上接下稍罕。向者諫院諸臣之請對,亦必以面陳所懷缺紙上文字,雖値玉候少諐,慨慕先朝盛事,思近咫尺之顔,庶暴區區之悃。而不對所聞,先自引避,轉成□激,重觸天威。原其始也,上非不欲問其所言,下非〈不〉能仰體聖意。第以缺隔天門,情志未孚,遂令諸諫臣,不得進其所言。又値聖上不隨虛心聽納,反疑其臣等,不能體諒聖心。夫其所以至此者,豈有他哉?只爲君臣之間,情辭未接,蔽阻未祛而已。吁,其爲災,一至此哉?以是而言,則諫臣等,雖有所負於聖明者,而聖明,亦豈能盡其聽納之道而然哉?昨日申喩諫臣,不啻丁寧,間或有過重未安之處,而責之以相孚,許之以面對,此正打破疑阻,霽威解顔,康色奘納,進前畢忠之秋也。旣見之後,其言之差當與否,在於諫院諸臣。其聽之而採擇以用,在我殿下,此臣等昨已爲請,聖批猶靳一兪者,何哉?彼所欲言,意謂昔事,雖不敢知,而彼諫臣等,亦豈自爲身謀哉?將以論國事而補聖化也。今若從容賜對,開張聖聽,則豈不有光於虛受之量,而又足爲補拾闕遺之資也。至於一夜之間,再承嚴批,惶蹙悶鬱,不得不更避,則政院捧入,元無他意。而至下情外之敎,又有特推之命,豈不爲病於聖德上鑑空食平之體耶?不遠而復,聖人所訓,請召對諫院諸臣,還收承旨特推之命。大司諫閔鼎重,司諫李敏迪,獻納宋時喆,正言金萬均,竝引避而退,多官請對,出於有懷必達,則玉候偶愆,雖未得引接過激之失,亦宜優容,而嚴旨屢降,實是意外。至於大臣箚批,又有過中之辭氣。而聖意本在於開釋,則豈於諸臣,猶有未霽之威,未釋之疑而然也。自列之後,先參賀班,旣得其宜,有何可嫌?惟當務積誠意,益陳言責,使上下之間,導揚和平氣象,此誠聖朝之美事,諸臣之所宜勉者也。請大司諫閔鼎重,司諫李敏迪,獻納宋時喆,正言金萬均,竝命出仕。答曰,亟停勿煩,出仕事,依啓。
陳賀頒敎文。王若曰,慈候失寧,方臻憂於缺皇穹垂眷,旋有喜於復常。肆頒用亶之辭,庸示同慶之意。言念寡昧之踐位,自幸長樂之承顔。太任徽音,允協周雅之祿。宣后盛德,克贊宋朝之治翼。少子於沖年,幾奉含飴之樂。追先王之達孝,擧循視膳之儀。詎料榮衛之有愆,至閱旬月而彌篤。寢門缺不暇正履而行。直心焦煎,只切中夜之禱。式賴暝眩之收效,遄見視疾之缺顧淺薄之微誠,敢曰有格。荷神明之冥祐,終致乃瘳。萬壽無疆,可占春暉之益缺群工共忭,實關朝野之均歡。旣祗告於宗祊,仍誕頒於中外。爰施雷雨之霈澤,克體天地之生成。自本月三十日昧爽以前,雜犯死罪以下,咸爲赦之,在官者,各加一資,資窮者代加。於戱,孝愛因親,庶彰維新之化。推仁及物,用覃竝育之恩。故玆敎示,想宜知悉。大提學金壽恒製進以上朝報
卯時,有霧氣。申時,黃赤色二道如氣,起自坤方,直指巽方,長竟天,廣尺許,良久乃滅。
上在昌德宮。停常參·經筵。
藥房都提調元斗杓,提調金佐明,副提調南龍翼啓曰,霜寒漸緊,伏未審夜來,大王大妃殿與慈殿氣候,何如?聖候,亦何如?前入湯劑,連次進御,而餘煩咳嗽,視昨無減乎?陵行只隔一日,尙未平復,恐致添傷,臣等憂慮益切,敢來問安。答曰,與昨一樣。
再啓曰,卽伏承問安之批,有與昨一樣之敎,臣等不勝憂慮之至。近日霜寒漸緊,風勢益高,而自上愆候,與昨一樣,則汗後表虛之時,暫冒風寒,易致添傷。況於此際,觸犯曉霜,勞動玉體,遠幸陵所,則傷損之患,勢所必至,群下之憂,庸有極哉?再明擧動,不可不退。臣等待罪保護之地,區區所懷,敢此陳稟。答曰,欲觀明朝氣候定奪。
大殿,政院問安。傳曰,知道。
傳于兪瑒曰,陵幸閱武節目,入之。
以今九月初一日內摘奸單子,傳曰,缺見摘奸單子,則東營入直御營軍一名闕點,此缺軍士有異,事甚驚駭,當該入直把摠·哨官,令缺事,分付。
以陵幸時都摠府寶劍及守宮缺兪瑒曰,陵幸時,亦有導駕之事,下敎矣。問于都摠府,則□□□以爲陵幸擧動時,他各司則不爲導駕,而□□□□限京城十里內,自前不爲導駕云。元單子還入之意,敢啓。傳曰,知道。
韓震琦·兪瑒·鄭榏啓曰,卽伏見藥房啓辭之批,以更觀明朝氣候定奪,似可爲敎。臣等竊念聖候,解表未久,腠理未固,一夜之間,雖得差愈之效,當此霜寒猝緊之時,決難凌晨動駕,觸冒風寒,往返數十里之地,添傷之患,勢所必至,其在聖人愼疾之道,不當如是。臣等待罪近密,不勝憂慮之至,區區所懷,惶恐敢達。請依藥房退行之啓,以副群下之望。傳曰,依啓辭退之。
傳于兪瑒曰,陵幸吉日,改擇以入,而勿以單日啓下,連書擇日以啓。
刑曹參議姜瑜疏曰,伏以臣本稟受虛弱,缺年齡衰暮,自去冬□□□以來,心氣之傷損,精神之缺甚□日,不敢與平人□□而猶自强起奔走,缺欲以此報三朝恩渥之萬一也。頃從缺感患,身之內,無處不痛,而繼有大王大妃殿缺參於六曹問安之列,三日之後,症勢危苦,缺發□□久久調治,則庶有自力之望。而又於缺開窓戶未□再感,六脈浮數,百骸牽束,寒熱往來,氣火上升,頭疼不止,肺胃俱病,頑痰凝結,胸膈痞塞,咽喉呼吸,盡缺乏。委頓床席,無路運動,一匙之粥,亦未入口,面頰浮缺一兩旬之間,詞訟劇地,豈宜曠廢之至此乎?缺且因長官陳疏,參判臣李時楳,以病旣蒙特遞,臣是同病,何可倖其獨免,虛帶職名,冒沒廉恥,終始泯默而已乎?伏乞天地,特賜憐察,亟許鐫遞,仍正臣罪,以爲□焉□者□不勝幸甚。無任戰灼祈懇之至,謹昧死以聞。答曰,省疏具悉。卿其勿辭,從速察職。
執義吳斗寅啓曰,兼持平李押,卽臣之同婿,相避法,在下應避。而李押,今方奉使在外,勢難遞易,故不爲煩避矣。今聞物議,在下者奉使未還,則在上者當遞云。臣之未諳舊例,當避不避之失,在所難免,何敢苟冒臺席乎?不得不瀆擾於淸齋之日,臣罪尤大。請命遞斥臣職。答曰,勿辭。
鄭榏啓曰,執義吳斗寅,再啓煩瀆,退待物論矣。傳曰,知道。
又啓曰,大司諫閔鼎重,司諫李敏迪,獻納宋時喆,正言金萬均,牌招不進矣。傳曰,知道。
右承旨李殷相,同副承旨趙胤錫,推考傳旨還下。
掌令朴世堅,持平朴烶啓曰,執義吳斗寅,引嫌而退,相避之規,在下應遞,自是舊例。則奉命未還之前,在朝者之以此徑遞,旣非法意,何足爲嫌?請出仕。答曰,依啓。
大司諫閔鼎重,司諫李敏迪,獻納宋時喆,正言金萬均啓曰,臣等受恩深重,妄有獻忠之誠,文字不足以自達,故敢請入對,而初不知聖候之愆度,冒瀆於調攝之中,臣等之罪,一也。諫院多官,旣已請對,不得進見,則臺閣自劾,雖是舊例,遣辭狂妄,致激天怒,臣等之罪,二也。嚴旨之下,固當俟罪不暇,而區區衷悃,終欲畢達,未免累次煩溷,未寧之中,達夜酬酢,臣等之罪,三也。大禮臨迫,傳敎又下,徒知分義之不敢辭,莫思進退之不可苟,不待物議,輕先就列,喪其廉恥,玷辱名器,臣等之罪,四也。自聖上臨御以來,待下以禮,優假言者,而緣臣等無狀,轉輾激惱,上下太阻,雷霆遽震,辭氣擧措之間,大非聖人喜怒任物之道,使四方窺測,而群情驚恐,臣等之罪,五也。自惟人臣,負此五罪,誅譴□外,實無置身之地,決不可自同無罪,晏然就職,而處置請出,曾是意外。旣承嚴召,終不敢自進,違慢之罪,益無所逃,陵幸迫期,亦不敢一向縮伏,又此瀆擾。請命先削臣等之職,仍治臣等之罪。答曰,勿辭。
鄭榏啓曰,大司諫閔鼎重,司諫李敏迪,獻納宋時喆,正言金萬均,再啓煩瀆,退待物論矣。傳曰,知道。
執義吳斗寅,掌令朴世堅,持平朴烶啓曰,臣等以尹善道事,苦口爭執,今已幾半年矣。上下相持,天聽愈邈,臣等竊不勝憫鬱焉。善道之罪惡,前後備盡論列,聖明亦已洞燭,年前圍籬之命,實出於深惡痛嫉之意。又有勿入審理之敎,而今乃竝論審理,還撤圍籬,前後之敎,一何相反耶?若論其罪狀,則當初貸死,亦云末減,而投北之後,猶不知悛,肆然著說,益恣兇臆,其奸情凶態,灼然難掩,聖明旣知無可恕之道,則何必强拂群情,遽撤旣圍之籬乎?自古討惡之典不嚴,則凶人無所懲懼,而其流之禍,終至於不可勝言。所關非細,公議益激,此臣等之所以不避煩瀆,必欲得請而後已也。請還收尹善道撤圍籬之命。臣等近以海西兩邑宮庄革罷事,論執已久,天聽邈然,臣等不勝悶鬱,重爲朝家惜之也。宮庄折受,已成痼弊,若初無限界,泛以無主陳荒爲稱,則其廣包濶占,以爲橫冒之資,從可知之矣。雖其閑曠陳廢之地,固不可任其所占,隨請隨許,以貽滋蔓,而蠶食之害。況其中有主民田,皆持文券,而各邑守宰,初不區別,使之不敢申辨,惟聽猾僕之橫恣,則其爲殃民病國之端,庸有極哉?旣知其如此,而猶且不罷,則是爲宮家些少之利,終爲壞國綱搖邦本之歸,請加三思,亟命革罷。平山府使尹㻩,爲其境內宮庄之設,引水開渠之處,至於二十餘里。其中穿過民田者,不爲不多,怨毒拂鬱,曾不恤念,終不報知於監司。且地方數十里之間,居民之持文券欲辨者,多至四百餘張,所當明査區別,枚擧論報,而一切揮却,初不取考,則身爲字牧之任,徒知曲循宮差之意,以爲盡力之計,而曾不思民之莫伸,歸怨於國家,其畏㤼宮家,不恤民隱之狀,節節可駭,不可尋常推考而止。請平山府使尹㻩,拿問定罪。
大司諫閔鼎重,司諫李敏迪,正言金萬均,獻納宋時喆,竝引嫌而退。今日諫臣之屢避,由於上下相阻,嚴旨繼下,有不敢自安而然。君臣之間,貴乎相孚以誠,雷霆之威,不待竟日而霽,則少竢和豫,召對諸臣,進盡忠言者,固是盛朝之美事,聖明之所當勉。而情勢所迫,旣不敢赴召,則其在體例,勢難在職,請竝命遞差。答曰,不允。敢□召牌,必欲遞改,事欠誠敬,而今日處置,不可徒守舊例,竝令出仕。
鄭榏啓曰,臺諫出仕事,命下矣。今已夜深,缺招之意,敢啓。傳曰,知道。
又以禮曹言啓曰,缺儒生庭試,九月內設行事,已命下。而欲待觀缺曹定日之後,參酌日字之遠近,庭試正月缺大王大妃殿平復之慶,已行告廟陳賀之禮。當有缺之擧,取考前例,則曾在□朝辛未年,因仁穆王后平復之慶,設別試取人,而初試咸聚京師,分三所取六百人,又於□朝庚寅年,以大王大妃殿平復之慶,亦命設科,而以科擧頻數,遠方擧子,上京有弊,備局啓稟設行庭試矣。癸巳年,又以大王大妃殿平復之慶,議大臣,依辛未年例,設行六百初試別試矣。今此設科,別試與庭試,必須豫爲定奪然後,方可知委擧行,而旣有春塘臺庭試,似不當疊行。科擧事重,臣曹不敢擅便,議大臣定奪,何如?傳曰,允事,傳敎矣。議于大臣,則領中樞府事李景奭以爲,大王大妃殿,有疾平復,莫大之慶,設科,所以同慶也。同慶而不爲特設,附合於已定之庭試,事甚苟艱,慮其上京之有弊,使外方多士,不得來赴,亦有違於同慶之意。臣之愚見,逢此大慶,小弊難論,依辛未年例而爲之,則便是兩朝成憲,難容別議,伏惟上裁。左議政□□□以爲,今此慶科,依辛未年·癸巳年例,似當設行別試。而今此春塘臺庭試設行,已有成命,今此慶科,依庚寅年例,合設庭試,優數取人,亦似便當。臣之淺見如是,伏惟上裁。右議政鄭維城以爲,今此慶科,合設於已定之庭試,事甚□簡,殊非因大慶別設科擧之意。臣之愚意,依辛未·癸巳兩年已行之例,設行別試,似合事理,伏惟上裁。大臣之意如此,上裁,何如?傳曰,從多議施行。
缺竟天,廣尺許,良久乃滅。酉時,日暈。燼餘
上在昌德宮。停常參·經筵。
藥房都提調元斗杓,副提調南龍翼啓曰,伏未審夜來,大王大妃殿,與慈殿氣候,何如?自上餘煩咳嗽,尙爾無加減乎?前劑入淸肺湯三貼,已盡於昨日矣。詳知目今症候,或仍進前劑或更議他藥,憂慮未弛,敢來問安,竝此仰稟。答曰,餘熱咳嗽,猶未減去,前藥仍進御。
大殿,政院問安。傳曰,知道。
兪瑒,以都摠府言啓曰,入直軍士,中日習射,請出標缺進不進單子,傳于兪瑒曰。缺
以右承旨李殷相,同副承旨趙胤錫等上疏。傳于鄭榏曰,還出給。
鄭榏,以禮曹言啓曰,傳曰,陵幸吉日,改擇以入,而勿以單日啓下,連書擇日以啓事,傳敎矣。問于日官,則初九日·十二日·十六日·十八日爲吉云,初九日,卽閱武定日。而陵幸旣退,則閱武亦當退行,陵幸吉日,以何日定之乎?敢稟。傳曰,以初九日定行,而閱武則十二日爲之,可也。
又以禮曹言啓曰,以大王大妃殿平復之慶,依癸巳年例,別試設行事,議大言定奪矣。設科吉日,令日官推擇,則文武科初試,來十月二十四日,講經十一月二十日,殿試十二月初四日,放榜同月十九日爲吉云。以此日擧行,而初試規矩,初場論賦具篇,終場策問一道,分三所各取二百,講經,四書抽生一書,三經,自願一經,取粗以上,咸聚京師事,亦依癸巳年例,八道·開城府·江華府,移文發馬知委,何如?傳曰,允。
執義吳斗寅,掌令朴世堅,持平朴烶啓曰,臣等昨者請遞諫院多官也,竊於私心,反有所不安者,請小陳之。今此諸臣之事,誠過激。古語云,君仁則臣直。然則其過於激者,亦足以彰殿下之包容也。況君臣之際,以義合者也,爲君固難,爲臣亦不易。彼之有懷欲陳,首先咨訪者,此誠古今通義,其餘小小曲節,夫豈足有所拘礙?不赴召命,則例雖應遞,而不竢和豫,更賜引接,聽納其言,此固臣等之所敢望,而聖上之所當勉者也。第身爲法官,徒守常規,此乃臣等守株之愚也。至於反覆申諭,竝令出仕,是聖人容物之量,誠非臣等所可及者。第念彼諸臣等,幸遇聖主,誤觸嚴威。上豈以是眞有嫉怒之意,下豈以是終失誠敬之道哉?臣等固知必無是理也。不然古人何以雨霜雪而謂之無非敎也,必〈又〉何責難陳善,而謂之事君之敬乎?臣等伏覩前後嚴批,雖有警責之端,申諭丁寧,實示開釋之路,此固群臣所以一忻一悚,慚然彼諸臣自處之道,其爲震慄靡惜,當如何也?不料今者,又以放犯召牌,必欲遞改爲敎。綸綍之言,烏可與二三諸臣有若相較,尙有所礙於與天同大之淵襟哉?臣等又竊惜之。雖然,殿下旣已使之出仕,苟能從此,强顔奬問,進盡忠言,則此誠聖人犯而不較,不遷不貳,涵養德性之一大幾也。臣等徒守舊例,率爾請遞之失,在所難免,請命遞斥臣等之職。答曰,勿辭。
大司諫閔鼎重,獻納宋時喆,正言金萬均啓曰,臣等罪戾深重,情勢狼狽,嚴召之下,終不敢自進,逋慢之罪,實所難免。特出之命,出於格外,固當仰承聖意,奔走就列,而第處置請遞之官,決不可仍冒諫職,請命遞斥臣等之職。答曰,勿辭。
司諫李敏迪啓曰,臣情勢狼狽,罪戾深重,召牌不進之罪,處置已遞之嫌,與同僚無異,而臣曾在御史時,以洪陽逋欠事,書啓矣。今見忠淸監司査覈狀啓,則臣所廉訪,盡歸虛地,民間傳聞,雖未自信其必實,而經年鉤覈,虛實有無之相懸,至於如此,則奉使不職之責,更無所逃。以此以彼,決不可仍冒,請命遞斥臣職。答曰,勿辭。
鄭榏啓曰,執義吳斗寅,掌令朴世堅,持平朴烶,大司諫閔鼎重,獻納宋時喆,正言金萬均,司諫李敏迪,再啓煩瀆,退待物論矣。傳曰,知道。
弘文館修撰李有相,伏以執義吳斗寅,掌令朴世堅,持平朴烶,〈大〉司諫閔鼎重,獻納宋時喆,正言金萬均,司諫李敏迪,竝引嫌而退,不赴召牌,循例請遞,而特命出仕,聖意有在。則處置之臣,不必以此爲嫌,嚴召之不進,蓋緣情勢之惶蹙,而聖敎之特出,足見優容之盛意,則唯當益勉其忠告,何可更拘於常規?當初書啓,出於民間之傳聞,則雖未能盡實,不可以此輕遞,請竝命出仕。取進止。答曰,依啓。
鄭榏啓曰,臺諫出仕事,命下矣。今已夜深,明日待開門,牌招之意,敢啓。傳曰,知道。
鄭榏,以漢城府言啓曰,本府,名雖二品衙門,而元無貢物之人,典僕只有婢子□名,奴子二名。坐起及凡公會時,茶母之役,鋪陳排設等事,專責於此輩,數少奴婢,逐日待令,擧將難保。府中書吏·使令,本府郞廳,帶率人等,竝爲雇立,缺他無出處,每月定其肉牌之數,以其肉缺流來規例,而今歲凶荒,異於前日,不可無撙節之缺減牌數,又減下人,不成衙門模樣。而今此文科初試時,應辦官,猝然移定於本府。若干米布饌物,雖有該曹題給之數,他餘應辦之物,厥數缺自本曹添給之數,考出上年已行之例,則正木四十餘缺木十餘同,拮据補用,而今則一尺之布,斷無出處。許多缺炊辦無人,百爾思量,辦給無策。本府事,十分缺急,移定他司之意,欲爲具由啓稟。而不但日期急迫,缺靜攝中煩啓未安,進留數日。一邊經營,則給價取用之物,及器皿諸具,在前或取用給價,或用後還下,自是舊例。故將爲依前分付之際,平市署,曾以諸宮家·各衙門貿易禁斷事,捧承傳云云,亦不許取用。今此科場所用,實非私貿易之比。各前,旣是本府所屬,而仍公取用,元不係於本署,捧承傳之本意。況本府,若不取用於各前,則雖欲給價,亦無得處,故上年本府應辦官時,取用,亦在本署,捧承傳之後,依上例各前取用,如何?傳曰,允。燼餘
上在昌德宮。停常參·經筵。
夜□□□政院問安。傳曰,知道。
藥房都提調元斗杓,副提調南龍翼啓曰,秋雨氣冷,伏未審夜來,大王大妃殿與慈殿氣候,何如?自上愆候,視昨,亦何如?臣等憂慮未弛,敢來問安。答曰,知道。
南龍翼□□□□啓曰,今式年東堂初試,分三所設場,文監察三員,例以監試官,每所進參,而文監察三員中,監察張鍵受由,缺場只隔一日,無他監試官進參之人,監察缺卽爲差出,何如?傳曰,允。
韓震琦,以戶曹□□□□先朝平市署提調,備陳被侵難支之狀,諸上司貿易之事,一切禁斷之意,申明奉承傳矣。厥後各衙門缺前習近□其弊滋甚,誠可寒心。今者漢城府,以文科缺場中所用□物,欲爲取辦缺器皿諸具,各前取用,自是舊例爲辭,缺器皿之外,應用雜物缺無進排之勢,委缺試官支供缺應入器皿,亦令缺其費元不至缺木,且有式年戶籍缺民愁後,方可支用,只不足盤器皿缺他司,例自應辦所,直爲給價貿用,切勿貽害於市民,以遵捧承傳之意,一以爲市民保存之地,何如?傳曰,本府之矇然啓請錯矣。依此擧行,可也。
南龍翼,以禮曹言啓曰,陵幸時,出宮吉時,以丑·寅間艮時,推擇以啓。而厥後有時刻差□之敎,故退定於寅時缺艮時啓下,而時刻太早,缺昏黑缺動駕移時缺依上年以寅時缺於夏間,因玉堂缺各一人使之覔缺有英等手本,則缺差愈別無醫治之事云,缺傳曰,知道。
李延平缺摘奸單子,傳曰,今見摘奸單子,則東營入直缺一名闕點,此與各軍堡直宿軍士有異,事甚驚駭,當入直把摠·哨官,令本廳從重決棍事,分付事,傳敎矣。臣赫然,適入直缺行,今日開坐本廳,當該把摠具光弼,缺二十度之意,敢啓。傳曰,知道。
執義吳斗寅,掌令朴世堅,持平朴烶啓曰,臣等以尹善道事,苦口爭執,今幾年乎〈矣〉,天聽逾邈,尙不允從。夫善道之罪惡貫盈,聖明非不洞燭,當初貸死,亦云末減,投北之後,猶不知悛,肆然著說,益恣兇臆,隱然有惑衆煽禍之心。年前圍籬之命,實出於深惡痛嫉之意,亦有勿入審理之敎。而今乃竝論審理之中,還撤旣圍之籬,前後之敎,一何相反耶?奸凶罪狀,更無可理之冤,而臣等爭執,實循懲惡之典,則王法至嚴,群情難拂,聖上何惜於此人,終靳一兪,若是相持之久?臣等竊恐奸情兇態,益無所懲懼,而其流之禍,終至於不可勝言。所關非細,公議益激,請還收罪人尹善道撤圍籬之命。近以海西宮庄革罷事,論執已久。天聽邈然,臣等不勝悶鬱,重爲朝家惜之也。宮庄折受,已成痼弊,若初無限界,泛以無主陳荒爲稱,其廣包濶占,以爲橫冒之資,從可知矣。雖其閑曠陳廢之地,固不可任其所占,隨請隨許,以貽滋蔓蠶食之害。況其中有主民田,皆持文券,而各邑守宰,初不區別,使之不敢伸辨,惟聽猾僕之橫恣,其爲殃民病國之端,庸有極哉?旣知其如此,而猶且不罷,則是爲宮家些少之利,終爲壞法綱搖邦本之歸,請加三思,亟命革罷。平山府使尹㻩,爲其境內宮庄之設,引水開渠□之遠,至於四十餘里。其中穿過民田者,不爲不多,怨毒拂鬱,而曾不恤念,終不報知營門。且地方十里之間,道民之持券取辨者,多至四百餘張,所當明査區別,枚擧論報,而一切麾却,初不取考。身爲字牧,徒知曲循宮差之意,以爲盡力之計,曾不思民怨莫伸,歸冤國家,其畏㤼宮家,不恤民隱之狀,節節可駭,不可尋常推考而止。請平山府使尹㻩,拿問定罪。答曰,毋庸煩瀆。
大司諫閔鼎重,司諫李敏迪,獻納宋時喆,正言金萬均啓曰,臣等以京畿量田時,三邑守令,不可不遞之意,累次論列,而聖明尙今留難,不賜允兪,臣等之惑滋甚。無乃聖明,以爲臣等所論,豫憂未試之量田,而不擧其疵政之實狀乎?尹後益·金垓·沈樞,歷試累邑,到處不治。試以一二事言之,尹後益則以其輕躁昧事之故,受制下吏,出役用民之際,無復條理,非有大戾,而民不自支。金垓則今番救荒方頒布民間時,使戶出紙米,以爲謄出之費,擧此一事,其他可知,道內不治,稱以爲最。沈樞則國恤時,癡妄顚倒之事,雖曰已往,而及授此邑,不察輕重,乘氣濫杖,峽中殘民,尤不堪苦。京城咫尺之地,固非風聞不實之比,雖非量田之擧,決不可畀以字牧之責。況玆量田之行,得人爲要,親民之切,莫如守令。旣誤之後,噬臍不及,雖罪其人,何補於事?數邑生民休戚之所繫,豈容嘗試於不可堪之人哉?公論所在,不可强拂。請高陽郡守尹後益·陽城縣監金垓·永平縣監沈樞,竝命遞差。惟我國家,聖神相承,克知基業之惟艱,爲之深思遠慮,立可久之規,垂可繼之法者,至矣盡矣。及至中代,法紀日紊,侈靡日滋,而其爲弊之大,莫過於宮家之盛,則知其可懼,思所以裁節抑損,使之謹制者,亶在今日。臣等近以山林川澤冒濫折受之害,論執彌旬,天聽邈然。無乃聖上,或偏於親愛,而經邦遠計,有不可恤歟?臣等重爲聖上惜之。前代恩澤之賜,未有以山澤之利,爲私家所擅,今之宮家折受處,遍滿遠近,不知其幾。吾東邦域,固爲偏小,雖十里五里之閑土,一受恩賜,便作永業,則國家萬世,將何以繼之耶?烈聖以來,二百餘年,不開此路者,實有深意,夫豈慈睦之恩,有所未周而然哉?典章至重,分制至嚴,此固上不得以濫恩,下不得以僭分者也。諸宮家,稱火田柴場,廣占山麓及沿海漁場,擅收漁利處折受,令該曹·各道,一一査出,竝爲革罷。答曰,不允。
吏曹啓曰,臺諫有闕,政事,取稟。傳曰,政事,明日爲之。
趙胤錫啓曰,一所試官缺出榜來詣,不得已請出留門標信,而此前□□當該試官,請竝推考。傳曰,允。燼餘
禮曹判書金壽恒箚曰,伏以慈候平復,慶莫大焉。設科取士,所以與八方同慶,大臣之意,以附合庭試爲未安,請行別試者,蓋欲遵兩朝之成憲也。第念庭試,與別試同慶,別試則有初試焉,有講經焉。有殿試□□之間,鱗次設場,缺外方文武擧子,來聚京師,動經累月,則今月〈年〉雖云稍稔,其齎糧往來之費,主客俱困之弊,必不缺今之赴擧□□者,亦不少。政當冬月,官務孔殷,累年停廢之役,竝擧缺程督,尙患其日不暇給。若至久曠官守,其害當復如何?庭試則外方擧子缺一番出入,旋卽罷歸,其與別試之久留煩費,不可同日而論。春塘臺庭試,旣有成命,而武科初試,與觀武才初試,不無缺勢云。臣之愚意,庭試不必設行,只行觀武才,而別設庭試,缺使外方士子,得以咸赴,試取之數,稍加於常時,以示同慶之意,則無附合他科之嫌,而亦可以省其弊端矣。大臣之意以爲,大慶,不可顧小弊,而慶科之設庭試,曾有辛卯已行之例,則亦是先朝成憲。況科擧之頻數,實非美事,今春增廣缺此言,不但爲省弊而已也。伏惟聖明,更詢廟堂處之,缺甚,臣有此淺見,擬待登對稟達,而別〈試〉日期,旣已啓下,卽將缺中外,如有變通之擧,則必須急速定奪,可無後時之患,敢此率爾仰達。臣無任惶悚之至。啓下備邊司。回啓,臣斗杓,以別試庭試設便否,旣已備陳於下詢之時,而與春塘臺庭試合設當否,更於榻前商確定奪似當。本司諸臣缺鄭致和·金佐明·柳赫然·趙復陽之意,亦如臣斗杓□□□當初下詢時,以慶科重大,事體言之,則不可不□□□故勿爲附合庭試,設行別試,□□□陳淺見,而別試設行之際,種種難便事勢,果與金壽恒箚中所陳□議亦如此。臣不敢偏守前見,依此施行,何如?啓依允。燼餘
上在昌德宮。停常參·經筵。
有政。缺大司諫以竝命招。
鄭榏啓曰,大司缺命招來詣矣,敢啓。
兪瑒啓曰,憲府長官□□□官入侍之意,敢啓。傳曰,知道。
傳于韓震琦曰,歸厚署棺板一部,送于內需司事,言于該曹。
鄭榏啓曰,文臣監察,當入試所,新除授監察鄭載海,牌招肅拜後,卽爲署經之意,兩司城上所牌招言,何如?傳曰,允。
傳于兪瑒曰,閔鼎重·李敏迪·□□□備局來會,大臣以下,竝令入侍。
吏批,□□□□□□進,參判朴長遠都摠府入直,參議兪棨受由在外,都承旨南龍翼進。
兵批,判書金佐明進,參判柳赫然進,參議洪處大進,參知元萬石病,□□承旨兪瑒進。
以朴承健爲掌令,以鄭載海爲監察,□□□徵爲高陽郡守,以尹以益爲永平縣監,以李仁碩爲□□□□□,洪柱天爲陽城縣監,以李敏道爲監察,以□□□□□□,以李䎘爲副修撰,以南老星爲宗簿□□□爲典籍,以姜□□□曹正郞,以任耋爲司饔主簿,□□□自南爲典牲主簿,金興祉爲司畜主簿,以朴廷郁爲濬源殿參奉,海川君暎,在喪終制。
兵批啓曰,五衛將柳俊昌戶奴,呈狀內本曹曰,上典去八月二十五日,自直所猝患傷寒,手足戰掉,言語倒錯,不省人事。扶曳還家之後,□□□束胸腹間,剌痛牽引,呼吸不通,粒米不得入口。當此擧動稠疊之日,虛帶職名,亦甚惶恐,玆敢再次煩訴,入啓處置云。柳俊昌病勢如此,不可等待其差歇,今姑改差,何如?傳曰,允。
以李延年爲五衛將,以李鳳齡以都摠經歷,以李振昌·裴文諒·朴廷翔爲武兼,以文□□□爲造山萬戶,以高弘遠爲細川權管,以安後說·李時□·尹後益爲副護軍,以金崇建爲梨洞權管,以李惟源爲文兼。
趙胤錫,以吏曹言啓曰,今缺所設場,而□□□□員備擬之意,敢啓。傳曰,知道。□□□□都監言啓曰,新造旗麾祭,今月初六日子時□□□□例放砲,大吹打設行之意,敢啓。傳曰,知道。燼餘
上御熙政堂,引見。左議政元斗杓,右議政鄭維城,吏曹判書洪命夏,工曹判書李浣,戶曹判書鄭致和,兵曹判書金佐明,禮曹判書金壽恒,兵曹參判柳赫然,禮曹參判趙復陽,左副承旨兪瑒,大司諫閔鼎重,司諫李敏迪,獻納宋時喆,正言金萬均,執義吳斗寅,校理金萬基,記事官趙遠期,假注書柳之發,記事官李翊相·趙嘉錫,入侍。元斗杓曰,自上咳嗽微感等症,視前何如?而已盡和解乎?上曰,幾差愈矣。鄭維城曰,玉音猶未如常矣。上曰,咳嗽時時發作,故時時如此矣。鄭維城曰,陵幸之期,只隔數日,而聖候當未平復,凌晨擧動,恐有缺臣等不勝憂慮之至。上曰,所患已向差道,不必爲慮。斗杓缺刻太早,差退宜當。兪瑒曰,擧動時刻,已退定於寅時,缺還上逋欠,當觀今年農事之結實,以爲定數徵捧之地,缺欲收其半,戶曹判書鄭致和,欲捧三分之二,速爲定奪宜矣。上曰,減半收捧,何如?鄭致和曰,今年年事稍登,不可不捧三分之二矣。洪命夏曰,年事稍豐,累年逋欠不可一時徵督。上曰,吾意亦以收捧其半爲宜矣。今戶判之意,三分徵二,亦有所見,諸臣之意,何如?閔□□□□□李敏迪曰,積年逋欠,何可猝然盡捧?金萬基曰,減半之諭,□□□□。上曰,初不酌定,期於多捧,或因道臣之馳啓,旋爲減捧之令,則徒爲損缺不如參酌必捧之數,以爲擧行之地,似爲宜當。今年還上,則應在畢捧之前,不必擧論,而只往年分給未收還上,每人減半徵捧,□無不均之弊。洪命夏曰,湖南辛丑條大同未收米二斗,今年退捧缺定奪矣。今年雖稍豐,各樣逋欠還上,一時督捧,其勢有所不已,缺大同米二斗減除,似爲宜當矣。上曰,依爲之。金壽恒缺火禁步數定限事,前者旣已聖敎,具載草記。缺上曰,竝依本曹草記施行可也。金佐明,春塘臺庭試□□事,備邊司復啓,以榻前定奪事,允下矣。何以爲之?上曰,大王大妃殿平復稱慶,庭試旣爲定行,春塘臺對擧,則以文臣庭試擧行,可也。李浣曰,元子宮小木進排事,以年□之故,限今年權減,自明年當爲進排,預爲分付,何如?上曰,依爲之。鄭致和曰,量田事目,已爲啓下,而今此均田使,非如缺不可隨事啓聞,必須別設一廳,各出郞廳二員,使之檢察文書及打筭等事,而處所則以慶德宮·備邊司爲之,似爲便當。以此一款,添入於事目中,何如?上曰,依爲之。李敏迪曰,臣以宮家免稅事仰達,自上有以六百結爲定數之敎。臣意以爲,國家萬世之基,必思可繼之道矣。宮家免稅,何如是太多乎?上曰,其時予欲定數,而論缺若以五百結定限,則未知,如何?洪命夏曰,諸議以五百〈結〉爲太多,以四百結定之,則其數倍於職田,似乎得宜矣。事必有依據,然後方可永久遵行。大君·公主,定以四百四十餘結,亦缺金佐明曰,頃日引見後,臣等皆以爲以五百結爲定限,則缺太多矣。上□□敏迪曰,於爾等之意,如何?李敏迪曰,今之所爭,只六十結,以五百結定限,亦或□□閔鼎重曰,臣意初以實結四百結定限,則合於事宜,故以此仰達缺以五百結定限,似爲可矣。金萬基曰,五百結之諫臣缺不至大段,以此定數爲當。宋時喆·金萬均曰,臣等之意,缺上曰,今日三司之意如此。大君·公主,則以五百結爲限,王子·翁主,以三百結爲限,折受中雖有陳結,竝以時起實結充給,而其數無過此限宜矣。洪命夏曰,兩湖各邑官需米,因年凶裁減矣。今則依大同事目給之,何如?缺元斗杓曰,缺束伍闕額,不可不急時充定,令各邑守令,隨其缺于營將,營將轉報于兵曹,以爲考其勤慢之地,似當矣。金佐明曰,各邑束伍充定時,例以密封抄定,故頗有騷屑之端,若令逐朔抄報,則似爲有弊矣。上曰,限三朔充闕之數,一一報知於兵曹□□金佐明曰,三朔內文書,恐未及磨勘以報矣。元斗杓曰,當初營將,缺頗有軍政修擧之效矣。近來營將差遣之人,非但漸不如前,□從營將之號,故闕額雖多,未卽抄報,事甚不當。缺曹自朝廷,時或發遣御史,按檢其實數,而依事目科罪事,移文各道監·兵使,使之着實擧行,何如?上〈曰〉,御史□□□□所抄軍兵額數,考覈其定虛實,則尤爲好矣。柳赫然曰,若使各官,一從營將之令,充定束伍闕額,有何難哉?上曰,自今以後,使營將錄闕額充定數,逐朔報知於兵曹可也。元斗杓曰,江華移轉還上,各邑所收米,例於冬前,輸納於江都,而仁川府所受移轉二百缺受半一百石,則秋捧時勿爲輸納於江都,捧置於於紫燕,使其□□仍爲本鎭,還上何如?上曰,依爲之。金佐明曰,營將家在近地者,則自前有相換之規矣。大丘營將朴始漢,家在於淸道,本邑卽大丘所屬也,不可仍在其職,以他營將相換,何如?上曰,依爲之。李浣曰,□監軍兵闕額甚多,自京募得二百餘名充定事,曾已定奪,而京外無他充額之路。庚子束伍砲手,各道已爲缺今年則農事稍豐,束伍砲手,知委上番,何如?上曰,依爲之。柳赫然曰,缺之擧,出於特典,自下不敢有所陳達,而前缺以片箭邊三中直赴,而馬兵李得善,則柳葉箭缺中,片箭二中,騎蒭三中,則金德浩片箭邊三中,金尙說片箭串一中,邊二,皆不得一體蒙恩矣,敢稟。上曰,片箭三中,曾有直赴乎?赫然曰,有之矣。上曰,各人等缺所在軍兵等,因連歲凶荒,飢死流離者,缺把摠守,趁卽巡歷點閱,何如?上曰,依爲之。上曰,缺閔鼎重曰,臣等作事怪妄,屢承嚴批,蹙伏缺賜引接,不勝惶恐。上曰,爾等所欲言者何事?缺已文,臣等不勝悶慮。然則陵幸觀武才,次第缺可知,而經幄久廢,臣隣罕接,臣等悶鬱缺于人主之一心,人主一心之怠缺警戒之銘者,知此地也。殿下之深宮所爲,臣等固缺大夫時少,接缺未差復,最妨於看書,故冊子上工夫缺愈,將開經筵。且頃者爾等之請對缺急所懷矣。閔鼎重曰,經筵雖缺且伏聞自上缺可盡□而無乃或有此事耶?李敏迪曰,三代之君,尙矣不論,而至如漢唐之君,若欲爲治,未嘗廢講,□□魏,何足道也,而亦有開卷有益之說。其日群臣之所望於聖上者,無極不至。於開經筵引接百僚,使之講論治道,考求治亂,則志氣可以奮發,頹綱有以振萬機之惟機惟康允也,出治之龜鑑缺何以知哉,國事何以理哉?且引見之命,三司缺祖宗之朝,一月之間,朝參者六,常參者缺所以不可及也。缺稟可也。閔鼎重曰,宮家缺前有識之言,皆以爲不可缺與民共之,豈可折一山一海缺盡論,亟命革罷缺處矣。閔鼎重曰,賑恤事完後,監司·守令缺諫職時,陳啓蒙允矣。慶尙監司閔熙,則缺恤廳換出,俾爲賑飢之用,而啓下行會缺下去之後,始陳難捧之狀。全南監司缺捧之事,亦不趁時擧行,至於該吏拿致缺亦安得晏然無責乎?朝廷令令,全不□行之缺,兩南飢民,冬間未設賑之前,多有致死者。道臣不能詳察民事,□□廷,致令聖上惻怛之意,終有所不得盡被。請慶尙監司閔熙·全南監司李泰淵,竝命罷職。上曰,依啓。閔鼎重曰,缺冬前者,雖出於監司之不卽報知,賑恤缺堂上,竝從重推考。上曰,依啓。閔鼎重曰,缺私贈之數,監司則至於三千人,兵使亦至缺可因一時恐喝,輕用如此乎?□□後弊,請監司缺命罷職。上曰,客使將到,則缺因臺諫之避嫌,天怒震疊,群下莫不悚懼。今日引對缺入侍諸臣,孰不感動?而諫院所啓,多是不□之說,而不言當言之事,臣請陳之。戶曹參判徐元履,缺罷職,改爲覆啓之後,至有格外加由之命,則外議缺上曰,徐元履等,當初罷職者,以其回啓之誤,而戶曹堂上,當擇人差之。徐元履,乃大臣之所薦也,以此加由,非以將順而然也。閔鼎重曰,戶曹堂上,當初回啓,大意固好,而有曲折未盡察矣。旣承嚴敎之後,其在廉恥,豈敢更爲回啓乎?況前後回啓,大相不同,若出異手。聖上前則特罷,後則加由,群議皆以爲聖上惡其違拂,而喜其順旨也。臣等未及陳達重臣之斥□矣,請命遞斥臣等之職。上曰,勿辭。上謂承旨兪瑒曰,物議如此,戶曹參判徐元履,參議洪處厚,竝遞差。吳斗寅曰,以尹善道□□上下相持,缺天聽愈邈,尙不允從,臣竊□□□善道之罪惡,缺初貸死,亦云末減,投北之後,猶不知悛,肆然著缺籬之命,實出於深惡痛嫉之意,亦有缺竝論審理,還撤旣圍之籬,前後之敎,一何相反耶?缺無可理之冤,臣之爭執,實循懲惡之典,公議缺收尹善道撤圍籬之命,缺以海西宮庄革罷事,論列已久。天聽邈然,臣不勝悶鬱焉。宮庄折受,已成痼弊,若無界限,泛以無主陳荒爲號,則廣包濶占之弊,從可知之。雖閑曠陳廢之地,固不可任其所占,隨請隨許,缺民田皆持文券,而各邑守宰,初不區別,使不得缺庸有極哉?旣知其如此而不罷,則是爲宮家些少之利,終爲壞國邦本之歸,請加三思,亟命革罷。上曰,不允。吳斗寅曰,平山府使尹㻩,爲其境內宮庄之設,引水開渠,至於二十餘□□穿過民田,不爲不多,而曾不顧恤,終不報知於監司。且居民之持文券欲辨者,多至四百餘張,所當明査枚報,而一切麾却,曾不缺宮家,曲循宮差之意,不恤民怨,歸怨國家之狀,節節缺尋常推考而止。請平山府使尹㻩,拿問定罪。上曰,觀缺未晩。李敏迪曰,頃日李昌炫事,臣曾以該曹事體論啓矣。出嫁女旣無當罪之律,則逆家婿,似無當終身永棄之事,當有一番定奪矣。洪命夏曾在先朝,李昌炫爲康津縣監時,臣爲大司憲。以昌炫,是德仁女婿,越其署經矣。其後入侍榻前,□□爲人可惜,不可終棄之意。其時相臣沈之源以爲,昌炫曾爲兵曹郞官,而至於署經之官,則似不當除拜矣,以此定奪,明有受敎,故其後又除輸城察訪,仍事見罷矣。頃日居山察訪有闕,備擬受點,因臺論駁遞,似不當終爲廢棄矣。上曰,淸華職及應爲署經官外,許令除拜,可也。燼餘
上在昌德宮。停常參·經筵。
下直,益山郡守缺
李殷相啓曰,視事缺齋〈戒〉,明明日初九日陵幸。缺
兪瑒,以都摠府言啓曰,今□□□□宗廟秋奉審相値,不得爲之之意,敢啓。傳曰,知道。
又以都摠府言啓曰,本府堂上十員中,都摠管李元老,副摠管洪瑑□武科一二所試官,皆已進去,今此陵幸動駕時,寶劍□□守宮一員外,侍衛,勢難備員,事甚□□□□遞,令兵曹姑先改差,其代,以在京無故人,卽□□□□傳曰,允。
李殷相,以敦寧府言啓曰,缺稍存模樣者,缺國家軫念殘司,特給□□□奴婢缺而其後該曹,直爲抄缺則不敢擧論,而其中奴厚缺以宮家賜牌啓下,有若爭奪,不缺豈如是,國家初旣定給於本府,則似不當移送他處,而□處皆以啓下爲言。本府不敢以受賜先後,有所爭執,其代,令該院京案奴婢中定給宜當。且本府堂上·郞廳,俱□官,而若大小祀典公會,則未有不參之時。本府□族譜廳直房等守直,亦不可嚴,則使令軍,之數,雖□□□有裕,而減之又減,到今見存者,只使令二名,軍士五名而已。□□三郞廳公事出入之際,三處守直之責,何以□□□□除之數,雖難一一復舊,己亥所減族譜廳書吏料米,本府使令一名,族譜廳軍士一名,令該曹十月爲始,依前磨鍊施行□□□不成模樣之弊,何如?傳曰,允。
趙胤錫,以武□□□□試官意啓曰,凡武科設場之後,定送拾箭官□□□擧子發射之後,親往矢落處,量其步數□□□一邊呼唱,一邊打錚鼓,俾廳上曉然知□□□□通行之規也。臣等今日開場之後,東西拾箭官□□親審,只令軍士輩拾箭,累次檢飭,不肯聽從。方欲入啓論罪之際,地字□□李歧岳,木箭第二矢發射之後,軍士輩誤□□□私習無標之箭,徑先打錚。俄而擧子李歧岳□□□射木箭,則墮落於東邊,而拾箭於西邊,誤爲打錚,□當該拾箭官訓鍊院奉事金纘□問其曲折,則諉以軍士輩誤着。莫重國試,如是怠慢,事極可駭。□□□交代拾箭官訓鍊院奉事金承文,使之替察,則□□□所木箭三矢,竝爲封上,而第二矢,以七十三步懸錄,文招金承文,問其曲折,則以爲軍士輩,追得李歧岳第二矢而來,問其步數,則軍士輩稱以七十三步。纔到之初,軍士已爲拔矢,只憑渠輩之言,蒼卒書塡於矢上云。此則似是急遽間做錯,而初因金纘□□親審入格之矢,誤爲打錚,其在擧子,實爲冤抑。而所謂七十三步云者,只是軍士之口傳,則有不可以此準信。金纘達之初不爲親審之罪,不可不懲,令攸司從重科罪,如何?傳曰,允。
又以兵曹言啓曰,本曹郞廳八員內,一員在外,四員以武科試官,方在試所,擧動時隨駕之員,及內外司入直之員,無以推移。在外,正郞郭齊華遞差,其代,口傳差出,使之察任,何如?傳曰,允。
鄭榏,以兵曹言啓曰,武臣兼宣傳官,以武臣前銜差出乎?本曹下吏怠慢,莫重官案,付缺不修正,前郡守朴廷翔名下,無懸頉之事,□至於備擬受點矣。卽聞朴廷翔,方在奪告身中云,不勝惶恐。朴廷翔改差,當該色吏,令攸司囚禁嚴治,以懲後弊,何如?傳曰,允。
又以兵曹言啓曰,今此大王大妃殿平復後,因慶別設之科,以庭試設行事,旣已判下矣。文武似當一體廣取,而□□武科庭試,則例爲初試,在前試取之數,多寡不等。□□今番則不爲定數,隨其入格而取之乎?甲申·丙戌年,則取四百人,辛卯·乙未年,則取二百人,今則從何年之數定之乎?且初試日期,必須遠定,然後外方擧子,及期上來,今月晦,開月□□擇定,急急知會宜當,令日官以此推擇,何如?傳曰,□□甲申·丙戌·乙未等科,仍何事設行耶,考啓。
掌令朴世堅,持平朴烶啓曰,臣等以尹善道,苦口爭執,今旣半年,天聽愈邈,尙不允從。夫尹善道之罪惡貫盈,聖鑑非不洞燭。當初貸死,亦云末減,投北之後,猶不知悛,肆然著說,益恣兇臆,隱有惑衆煽禍之心。年前圍籬之命,實出於深惡痛嫉之意,亦有勿入審理之命,而今乃竝論於審理之中,還撤旣圍之籬,前後之敎,一何相反耶?奸兇罪狀,元無可理之冤,而□□爭執,實循懲惡之典,則王法至嚴,群情難拂,聖上何惜於此人,終靳一愈,若是相持之久?臣等竊恐其奸情兇態,益無所懲,罔知失邦憲之可畏也。公議愈激不容,請還收罪人尹善道撤圍籬之命。臣等所論海西兩邑宮庄革罷事,論之已久,其爲弊瘼之端,聖上亦必俯察其由。而靳惜兪音,相持至此,此事非徒爲兩邑之害,竊恐爲聖德之累也。夫慈愛惟親,欲其富厚,與其過於抑損,寧過於優厚者,非殿下仁睦之盛德乎?然而國制有定,典憲至嚴,固不可以踰也。雖曰無主陳荒之地,任其廣包濶占,滋蔓蠶食,無所限制,隨請隨許,不恤許多民怨,不念一邑巨弊。而聖心偏倚,惟宮戚之是庇,則國制何以定,典憲何以守哉?平山地穿渠二十餘里之間,所害民田及四百六張之文券,皆不之問,則其將奪諸民而與宮家乎?苟爲如是而不之禁,則細民寧保其生,宮家何所不至乎?信川一境十二宮庄,固所不可,而又加益之,則本官之賦役,其將從何以出乎?知其如此,猶且不罷,則是徒循一宮家,何以利之意,而不恤遠方深害,使小民怨國謗國,而上莫之知也。臣等固知宮庄之爲民害,不止於此。而二邑宮庄,特其已聞者,則一國之內所不聞者,從可知矣。殿下雖欲偏厚宮家,臣等亦安敢避瀆擾之誅,不爲苦口爭執哉?民怨所係,不可終拒,公論所在,不可强拂,請勿留難,亟命革罷。平山府使尹㻩,爲其境內宮庄之設,引水開渠之遠,至於二十餘里。其中穿過民田者,不爲不多,怨毒拂鬱,曾不恤念,終不報知於監司。且地方數十里之間,居民之持券欲辨者,多至四百餘張,所當明査區別,枚擧論報,而一切麾却,初〈不〉取考,則身爲字牧之任,徒知循宮差之意,以爲盡力之計。曾不思民怨莫伸,歸怨國家,其畏㤼宮家,不恤民隱之狀,節節可駭,不可尋常推考而止。請平山府使尹㻩,拿問定罪。答曰,不允。
大司諫閔鼎重,司諫李敏迪,獻納宋時喆,正言金萬均啓曰,臣等近以山林川澤冒濫折受之弊,論執彌旬,昨日引對,亦爲備盡論列,而天聽愈邈,臣等竊未曉聖意之所在也。主第之盛,最稱二京,而未聞以華垈江海,爲其私釆者,祖宗朝慈愛親睦,非不至矣,而亦未聞以山海爲恩澤之賜也。今者諸宮家折受處,遍滿遠近,不知其幾,而山藪海場,盡爲所占,此皆公法凌夷,私門擅利,濫恩僭分,將無所不至也。臣等且竊惟國之將治,必立經陳紀,雖貴戚巨室,亦不敢踰越,況士庶乎?國之將衰,必綱壞法弛,雖士庶下賤,皆得以凌犯,況貴戚乎?若非裁節抑損,使之謹守,則分制一壞,不但爲一時民弊而已。諸宮家稱以火田柴場,廣占山麓及沿海漁場,擅受漁利處折受者,請令該曹·各道,一一査出,竝爲革罷。答曰,毋庸瀆擾。燼餘
上在昌德宮。停常參·經筵。
藥房都提調元斗杓,提調金佐明,副提調南龍翼啓曰,伏未審數日來,大王大妃殿與慈殿氣候,何如?自上咳嗽之候,猶未止息乎?臣等憂慮未弛,敢來問安。答曰,知道。
吏曹口傳政事,以李端錫爲兵曹正郞。
內醫院官員,以都提調意啓曰,今初五日陵幸時,提調一員,似當留在本院,而臣斗杓不可不扈駕,臣佐明,以兵曹判書,臣龍翼,以都承旨,亦不可落後。取考前例,己丑年長陵擧動時,則經宿之地,故以其時日,闕內大將韓興一,本院啓請而代察,壬辰年健元陵擧動時,則本院亦爲啓稟,而答以此與經夜擧動有異,似不必留在爲敎,故提調三員,竝扈駕矣。今番則何爲之?敢稟。傳曰,依壬辰年例,勿爲留在,可也。
兪瑒,以兵曹言啓曰,以本曹武科庭試初試,從何年例定數草記?傳曰,知道。辛巳·甲申·丙戌·乙未等科,仍何事設行,考啓事,下敎矣。取考各年庭試判下承傳,辛巳·甲申年,則皆以外方擧子仍式年及別試,坌集京中之故,或仍禮曹啓辭,或仍備局啓辭設行,丙戌年則重試對擧,別試初試罷榜故設行,乙未年則仍特敎設行,見辛卯年,仍慈殿平復,亦設庭試,而初試取二百人矣,敢啓。傳曰,癸巳平復別試,取幾人耶,卽爲考啓。
兪瑒,以兵曹言啓曰,以禮曹武科所進去監察四員,推移進參於諸處,令兵曹速爲稟處事,傳曰,允事,命下矣。武所進去監察四員內,二員則以監試官下直肅拜後進去,二員則以量箭官,自本府分差以去矣。科擧停止,他處進去,事甚重難。而但辛卯年長陵陵幸時,亦與設場之日相値,其時亦有停射之擧云。禮曹啓辭施行,而兩所進去差備官中,亦多有應參侍衛之員,旣爲停射,則亦令依例隨駕之意,竝爲分付,何如?傳曰,允。
鄭榏,以禁府言啓曰,以刑曹黃儁耉推考後科罪事粘目,傳曰,當自義禁府稟處,此公事還出給事,傳敎矣。凡朝官請罪公事,啓下刑曹,則推考發緘,重者移本府稟處例也。今此黃儁耉所犯,非他推勘之比,而該曹泛請發緘,致有下敎,雖異常規,原公事,旣下本府。前縣監黃儁耉,拿問,何如?傳曰,允。又以漢城府言啓曰,陵幸時十里內道路,五部之官,分定修治處,次次導駕,自是規例。而東部參奉李尙翼,聞有親病,下鄕未還,主簿權道經,差祭先詣陵所,當部將無導駕之員,揆以體例,極爲未安。參奉李尙翼親病輕重,未知如何,而當此擧動之日,不爲受由,任意下鄕,殊極可駭,爲先汰去。主簿權道經,令該曹祭官改差,俾察導駕之任,以重事體,何如?傳曰,允。兪瑒以兵曹言啓曰,以本曹草記,傳曰,癸巳平復別試取幾人耶,卽爲考啓事,命下矣。癸巳別試初試,則取三百人矣,敢啓。傳曰,今取四百,可也。
夜五更,流星出柳星下,天際,狀如鉢,尾長三四尺許,色赤。燼餘
上在昌德宮。停常參·經筵。
世祖大王忌辰。
陵幸親祭齋戒。
南龍翼啓曰,守宮注書,以事變假注書柳之發,察任之意,敢啓。傳曰,知道。
自前陵幸時,監軍巡將,例以前落點仍察,明日擧動時,亦爲依近例施行之意,敢啓。傳曰,知道。
又以兵曹言啓曰,武科庭試吉日,令日官推擇則十月初三日爲吉云。以此日定行之意,發馬知會于外方,何如?傳曰,允。
傳于李殷相曰,擧動時刻似晩,稍早進定。
兪瑒啓曰,卽者御營郞廳來言,留都御營軍兵把子前洞口結陳云,敢啓。傳曰,知道。
又啓曰,御營廳郞廳來言,初昏後,懸燈刁斗之意,敢啓。傳曰,知道。
又以扈衛別將領中樞府事意,啓曰,臣承命留都,一依啓下事目,率領扈衛三廳軍官,大駕出還宮時,結陣於備邊司前路,晝則移陣于敦化門外,扈衛之意,敢啓。傳曰,知道。燼餘
上在昌德宮。停常參,幸健元陵親祭。
寅時,上以小轎出宮,至仁政門外,又乘馬,遞馬于沙河里,晝停于松溪,入幕次後,政院·藥房問安。答曰,知道。
趙胤錫啓曰,小臣以兩大妃殿問安進去矣。傳曰,知道。
辰時,上乘駕轎,至陵所,入幕次後,政院·藥房·二品以上問安。答曰,知道。
上出幕次,詣寧陵展謁,行四拜禮後,承旨李殷相進啓曰,自上行望陵禮,仍詣陵上奉審乎?敢稟。上曰,旣已來此,則奉審,可也。仍詣陵上,惟承旨·史官陪從。上指卯地·辰地等所排石物曰,所改之石,何石耶?李殷相曰,辰地闌干,乃是修改處矣。上指子地裳石曰,石上此色何痕耶?李殷相曰,此是地北,恒陰而無陽,故有苔色上石矣。辰地裳石闌干等石,觀其修改處,似爲精堅,此後則可無憂矣。上曰,今年過冬後,始可以知矣。上周視陵內,駐立良久,仍掩淚而過。上曰,自此將謁何陵乎?李殷相曰,當謁顯陵矣。上詣顯陵展謁,行四拜禮後,又詣穆陵展謁,行四拜禮,仍詣健元陵展謁後,入小次。少時,行出次,詣東階上,行四拜禮後,奠酌,還御小次。右議政鄭維城,行亞獻,淸風府院君金佑明,行終獻。上出次,又詣東階上,行四拜禮後,還小次。南龍翼啓曰,儀註則有奉審節目,而纔行奉審於寧陵,想玉體勞憊,而日候暑熱,姑爲停止何如?答曰,出次觀碑文,當觀勢爲之。上仍出次,詣碑石下。上曰,神道碑,何獨此陵有之,而他陵則無之耶?李殷相曰,唯。太祖及太宗兩陵,乃有神道碑,而他陵則無之。蓋以臣子贊君德,未安也。上曰,碑陰所記功臣,誰某耶?南龍翼讀盡開國功臣,自義安大君,至任彦忠·韓忠曰,此下則定社及佐命功臣矣。李殷相曰,原文製述,則權近,書寫則成石磷,篆文則鄭傅矣。上仍詣陵上,小憩于莎臺之左。李殷相曰,此陵所封莎草,移自永興,而乃是國初所封,其後無改封之事矣。上曰,果未聞曾有改封之事矣。李殷相曰,非但莎草,至今□新,此陵石物之制,比他陵最爲精巧堅緻矣。上曰,此山環抱合拱,形勢甚奇矣。兪瑒曰,此山缺而殆天所以慳秘,以爲劒舃之藏矣。上仍詣陵上,指裳石等物曰,此石之制,異於他陵矣。李殷相曰,此則□石堅排,與今他陵石物之制,有異矣。兪瑒曰,觀此陵治地之制,實有長遠之慮,排石之外,則治傾側,以爲導水之地,故未有水患之慮矣。寧陵始事時,臣爲畿內守令,以差員進來,略及此意於幹事諸臣,而使之通穴於墻下,以導雨水,則以爲五禮儀所無,而平正治地,甚爲未安矣。上還下時,陵前數步許,當中排片石,問于諸承旨曰,此何石耶?鄭榏曰,似是定方位之石矣。李殷相曰,當問于解事守僕矣。守僕曰,此是定陵時,所標中心石矣。上還憩于莎臺之左。上曰,所謂中心石,卽定坐向者耶?李殷相曰,然矣。若定午,則東西北自別矣。上曰,山脈來勢,何從而知之耶?兪瑒曰,術士輩,以尋龍,稍易於定穴云矣。此山來龍,則自康陵·泰陵而來矣。李殷相曰,聞當初太祖定陵時,卜得此山,有爲萬世之意,欲倣中朝萬壽山之事,故有多結局處,風水家,皆稱道矣。上曰,此山坐向,何向耶?必有記處,承旨往見陵上石物,可也。李殷相往見而來曰,未有記處矣。以坐地觀之,則似是子坐午向,而曾聞此向,與子午差池云矣。上仍下陵,還詣碑石下,南龍翼仰讀碑陰曰,以癸坐而丁向,記之矣。上仍下拜位,行四拜,還幕次後,政院·藥房·二品以上問安。答曰,知道。
李殷相啓曰,自寧陵詣顯陵時,禮貌官,誤爲引導,致有良久駐輿之事,極爲可駭。請該禮貌官及通禮,從重推考。傳曰,允。
趙胤錫來啓曰,兩大妃殿問安,則答曰,無事爲敎矣。
傳于兪瑒曰,還官時,百官揷羽。
傳于南龍翼曰,限關王廟,還宮時捧上言。
備忘記,傳于兪瑒曰,京畿監司朴世模,虎皮一令,楊州牧使呂曾齊,弓子一張,長箭一部,健元陵參奉睦林馨·李慶雨,各弓子一張賜給。
未時,上還駕,至晝停,入幕次後,政院·藥房問安。答曰,知道。
下魚饌果物于政院·都摠府·兵曹及諸將。
南龍翼啓曰,左議政元斗杓,右議政鄭維城,吏曹判書洪命夏,兵曹判書金佐明請對矣。傳曰,引見。
傳于南龍翼曰,史官一員入侍。
上出幕次,乘馬過松溪之野,傳于駕後曰,道路狹隘,人馬雜遝,禁軍則使之進發前行,可也。
傳于禁軍別將曰,先使禁軍,往于沙河之野,結方陣以待。禁軍遂先往結陣于野次,上過陣前,命駕後內官傳言,罷陣後,仍傳曰,禁軍等,使之西馳馬。
上遞馬于沙阿路次,至宗廟前路下馬,行十餘步,又乘馬還宮。還宮後,政院·藥房·二品以〈上〉問安。答曰,知道。
夜一更,白雲一道如氣,自乾方直至坤方,長竟天,尺許,良久乃滅,月暈。燼餘
上在昌德宮。停常參·經筵。
大王大妃殿,藥房問安。答曰,知道。
王大妃殿問安。答曰,知道。
藥房都提調元斗杓,提調金佐明,副提調南龍翼啓曰,昨日遠幸陵所,勞動行禮,陟登高岡,奉審二陵,伏未審夜來,聖體,何如?大王大妃殿與慈殿氣候,亦何如?臣等憂慮未弛,敢來問安。答曰,知道,無事。大殿,政院·玉堂·二品以上·六曹·大司諫問安。答曰,知道。
兪瑒,以訓鍊都監言啓曰,十二日親臨閱武,已爲定奪,明日例爲習操宮墻外,入直軍,除標信出用之意,敢啓。傳曰,知道。
以忠淸監司狀啓,右贊成宋時烈,以病不得上去事,傳于李殷相曰,勿辭。從容調理上來事,回諭。
兪瑒,以兵曹言啓曰,春塘臺觀武才設行事,已於榻前定奪矣。日期以何間擇定乎?且觀武才,亦有初試試取之時,今則何以爲之乎?必須前期定奪,然後始可分付擧行,敢此仰稟。傳曰,擇日則以開月初旬間爲之,有不爲初試之時耶,考啓。
又以備邊司言啓曰,今十二日親臨觀武才時,該曹節目中,御營軍兵,自闕門外侍衛,到敎場,屬於訓局軍兵尾局,一體結陣合操事,磨鍊以入矣。今日本司會坐時,與兩局大將相議,則李浣以爲,今此節目,卽先朝已行之規,依此設行宜當。柳赫然以爲,兩局軍兵,合爲一陣,事雖當然,而但本廳大將旗鼓,與中軍空設屛處於陣外,事甚未安。解陣行軍之際,與訓局軍兵,一樣周營,及其報變,趨陣之訓局軍兵,依例排御營軍兵,則別作一陣,各自進退宜當云。以已行前例言之,則一營兩大將,事多拘礙,合爲一陣矣。今聞柳赫然之言,不無意見,而事異前規,不可不前期定奪,敢此仰稟。傳曰,旣已分付矣。
以備邊司,今十二日親臨閱武時,御營廳軍兵,別作一陣事草記,傳于兪瑒曰,以此草記中若干措語,有難斷定。訓鍊大將李浣,御營大將柳赫然,卽爲牌招。
兪瑒啓曰,訓鍊大將李浣,御營大將柳赫然,命招來詣矣。傳曰,使之入侍。
又以兵曹言啓曰,本曹草記,傳曰,擇日則以開月初旬間爲之,而有不爲初試之時耶,考啓事,下敎矣。取考文書,則壬辰·癸巳·甲午·乙未·戊戌觀武才時,竝設初試。唯上年陵幸後,親臨試才時,不設初試矣,敢啓。傳曰,依例初試,可也。
大司諫閔鼎重,司諫李敏迪,正言金萬均啓曰,臣等近以山林川澤冒濫折受之弊,論執彌旬,頃日引對,亦爲備盡論列,而天聽愈邈,臣等竊未曉聖意之所在也。主第之盛,最稱二京,而未聞以華垈江海,爲其私采者。祖宗朝慈愛親睦,非不至矣,而亦未聞以山海,爲恩澤之賜也。今者諸宮家折受處,遍滿遠近,不知其幾,而山藪漁場,盡爲所占,此皆公法凌夷,私門擅利,濫恩僭分,將無所不至也。臣等且竊惟國之將治,必立經陳紀,雖貴戚巨室,亦不敢逾越,況士庶乎?國之將衰,必綱壞法夷,雖士庶下賤,皆得以淩犯,況貴戚乎?若非裁節抑損,使之謹守,則分制一壞,不但爲一時民弊。諸宮家,稱以火田柴場,廣占山麓及沿海漁場,擅收漁利等處折受者,請令該曹·各道,一一査出,竝爲革罷。答曰,不允。
掌令朴世堅啓曰,臣於頃日,連行城上所之任,陵幸試場適與相値,監察員數,不足於分差,故移文該曹,旣爲變通。而本月初八日光陵忌辰祭,監察所當預爲分差,則雖未變通之前,本廳卽當預告以處,而初不擧論於分臺時,故臣則全不覺察其由矣。今聞以獻官狀啓,有該曹請令察處之擧云,臣之所失大矣。何敢晏然在職?請命遞斥臣職。答曰,勿辭。
鄭榏啓曰,掌令朴世堅,再啓煩瀆,退待勿論矣。傳曰,知道。
掌令朴承健啓曰,同僚引避,則處置之際,城上所,必持避嫌啓草,就于長官,或亞長家,相議構草以啓者例也。今此同僚避嫌,適出於日晩後,亞長家,又在城外遠地。臣以城上所,在家避嫌入啓後,始持其啓草,往于城外相議構草,又爲簡通他僚之際,日勢已晩。及詣臺廳,以傳啓之意,通于政院,則政院以爲注書一員,引見入侍無他員,終不出待。雖緣事勢之適然,而不得早啓,以致留滯,夜深猶未傳啓,墜落臺風,實自臣始,何敢一刻苟冒?請命遞斥臣。答曰,勿辭。
兪瑒啓曰,掌令朴承健再啓煩瀆,退待物論矣。傳曰,知道。
夜一更二更,月暈。四更五更,電光。燼餘
上在昌德宮。停常參·經筵。
下直,金化縣監黃寯,多大浦僉使崔嶰。
執義吳斗寅啓曰,伏見同僚引避之辭,以爲亞長家,在於城外,相議構草之際,日勢已暮,又曰不能早啓,以致留滯夜深云。所謂亞長,卽指臣而言也。緣其往來臣家,構草之間,自致日暮,則其不得趁早來啓之失,實由於臣。故臣以嫌不敢晏然處置之意來避,而政院謂無可避之辭,不肯捧入,臣實未曉其意也。臣旣有當避之嫌,終不敢處置同僚,請命遞斥臣職。傳曰,家在遠處,若是法外,則以此引避,猶或可也。不然則有何可避之事乎?政院之初不捧入是矣,今何捧入乎?此避嫌還出給。
府啓,海西兩邑宮庄革罷事,平山府使尹㻩拿問定罪事。措語竝見上
掌令朴承健·朴世堅,竝引嫌而退。監察廳,旣不擧論於分臺時城上所之未及覺察,其勢固然。雖或察處,責有所歸,來詣臺廳之後,適與引見相値,未卽傳啓,實由於史官之未備,則別無可避之嫌。請掌令朴承健·朴世堅,竝命出仕。凡監察分臺之規,必自監廳前書監察姓名,及應爲差送處,投呈于茶時,則城上所塡差以送者,例然也。竊聞監察許欽,爲赴武擧,圖免分差,今月初五日茶時,公然落書其姓名於試場差備分差座目中,其間用意,已不可掩。且於禮曹,祭監差定移文來到之後,光陵忌辰祭,監察差送事,本廳中間掩置,終不書呈於城上所。故雖値監察員數不足之時,未及預先變通,以致祭監之不備,監察廳所爲,誠極可駭。請監察許欽,罷職不敍,當該行首掌務監察,竝罷職。答曰,不允。末端事,處置事,依啓。
諫院箚子。大槪,更申前請,冀蒙擇納事。答曰,省箚具悉。爾等縷縷至懇之意,予庸嘉之,可不留心焉?
院啓,臣等近以山林川澤冒濫折受之弊,論執閱月,頃日引對,亦爲備盡陳列,而天聽逾邈,臣等竊未曉聖意之所在也。主第之盛,最稱二京,而未聞以華垈江海,爲其私采者。祖宗朝慈愛親睦,非不至矣,而亦聞以山海爲恩澤之賜也。今者諸宮家折受處,遍滿遠近,不知其幾,山藪海場,盡爲所占,此皆公法陵夷,私門擅利,濫恩僭分,將無所不至也。臣等且竊惟國之將治,必立經陳紀,雖貴戚巨室,亦不敢踰越,況士庶乎?國之將衰,必綱壞法夷,雖士庶下賤,皆得以陵犯,況貴戚乎?若非裁折抑損,使之謹守,則分制一壞,不但爲一時民弊而已。諸宮家稱以火田柴場,廣占山麓及沿海漁場,擅收漁利處折受,令該曹·各道,一一査出,竝爲革罷。答曰,不允。
以貳相宋時烈辭狀,傳曰,勿辭。從容調理上來事,回諭。以上朝報
上在昌德宮。停常參·經筵。
大駕詣沙汀後,藥房·政院·玉堂問安。答曰,知道。
大駕還宮後,藥房·政院·玉堂·二品以上·六曹·大司諫問安。答曰,知道。以上朝報
擧動時,大司諫閔鼎重所啓,凡有傳敎之事,則承旨必親自分付,古例然也。今此榻前傳敎之事,當該承旨,必使宣傳官傳說,非徒不爲詳悉,其在事體,極爲未安,請命推考。上曰,依啓。又所啓,臣纔以承旨失體事,論啓請推而蒙允矣。其在事體,所當惕念,而旣已推考之後,猶不親傳,極爲非矣。至如笏記中節目,則猶可使宣傳官傳道而傳敎分付之事,承旨不爲親傳,而豈可以宣傳官傳說乎?該房承旨請命遞差。上曰,初雖誤矣,旣已推考不避,遞差。又所啓,非有傳敎之事,及奏事之際,承旨·史官,或不隨入榻前,極爲非矣。請都承旨南龍翼推考。上曰,允。以上朝報
上在昌德宮。停常參·經筵。
下直,長水察訪李萬榮。
大殿,政院·玉堂問安。答曰,知道。
藥房都提調元斗杓,提調金佐明,右承旨李殷相啓曰,昨者早冒霜寒,出臨敎場,向夕還宮,伏未審夜來,聖候,何如?大王大妃殿與慈殿氣候,亦何如?臣等憂慮未弛,敢來問安。答曰,知道。無事。
堂令朴承健啓曰,臣於頃日傳啓之際,適値引見,終不得傳啓,引嫌而退矣。今聞曾在庚子冬,自上有承旨入侍時,臺諫入來,則使之入侍陳啓可也之敎,故用此爲例云。而臣於是時,昏不覺悟,政院亦不言傳敎,以致違例,敢事瀆擾,臣之所失大矣。物議所在,何敢以事在旣往而晏然苟冒乎?請命遞斥臣職。答曰,勿辭。
藥房啓曰,內殿産期,當在十一月,本院知悉事,命下矣。取考流來謄錄,則産期例有進退,故前期三朔設廳,而醫官預爲直宿,依此擧行之意,敢啓。傳曰,知道。入直則觀勢爲之,可也。
執義吳斗寅啓曰,再昨同僚,以政院不爲出待,終未傳啓引嫌,而實由於事勢之適然,故處置請出矣。今者又以曾有承旨入侍時,則臺諫榻前啓之之敎,而昏不覺悟,違例引避,至以物議所在爲言。然則處置乖當之失,臣實難免,何敢晏然仍冒乎?請命遞斥臣職。答曰,勿辭。
院啓,宮家折受革罷事,措語見上爲人後爲之子,乃常經通義,無子而有子,父子之倫已定,反以所生父母,爲伯·叔父母,則與親子無毫髮之殊。雖或有立後之後,所生親子者,亦當以兄弟之序,重其嫡支,而世俗常情,歸重於親子,遂以親子奉祀。而掩所後子爲衆庶,是先王立後之本意不明,而父子爲假□之親,倫紀紊錯,所係非輕。曾在仁祖朝,禮官引胡安國故事,請以所後子奉祀,已成受敎。如故相臣崔鳴吉等家,皆遵用此法矣。其後士大夫,往往不顧所繼,復以親子爲後,其有傷於倫理大矣。請命禮曹,更加申明,自仁祖朝受敎以後,竝一一改正。史苑古風,爲下番者,雖遭服制,亦不許出,蓋所以重史事也。然念服有輕重,公法私情,有不可不相參者,假如遭其祖父諸父兄弟及妻喪者,亦不得出哭,而初喪未斂殯之前,晏然以朝衫公服,趨走法從近密之地,則究之天理人情,寧有是乎?史事雖重,亦傷禮敎,請命政院,議于大臣,隨其服之輕重而定爲法式,雖不得給暇如禮,竝許成服後出仕。答曰,不允。末端兩事,議大臣處之。
府啓,海西兩邑宮庄革罷事,平山府使尹㻩拿問定罪事,掌令朴承健,執義吳斗寅竝引嫌而退,入侍陳啓,曾有成命,而旣已違例,勢難仍冒。以違例爲嫌者,不在當初引咎,則隨以請出,固無所失。請掌令朴承健遞差,執義吳斗寅出仕。凡臺諫來啓,或値承旨入侍之時,則使之入來陳啓事,曾有年前傳敎。頃日本府城上所之來詣臺廳也,入直承旨,固當遵依成命,卽令臺官,入對前奏,而矇然不察,以致終不得傳啓,揆以事體,亦不無所失。請當該承旨推考。答曰,不允。處置事,依啓。
吏曹啓曰,臺諫有闕,政事,取稟。傳曰,明日爲之。以上朝報
上在昌德宮。停常參·經筵。
府啓,海西兩邑折受革罷事,平山府使尹㻩拿問定罪事,當該承旨推考事。措語竝見上遠方宮庄,必有陳告指示之人,然後可設,而奸細之輩,覬幸於假其勢焰,極其陰猾,以爲自己之資,而啗利宮家。則爲宮家者,受其所蔽,嫁怨國家,貽累朝廷者,此乃城狐社鼠之常態也。臣聞平山陰村設庄處,手本所稱,以無主陳荒爲言。而托以居民,地大卜小,欺隱加耕之地,使之改量,奪其久遠祖業之田産,其所以借弄宮戚,橫潛至此者,本道之狀啓,諫院之陳箚,旣有所指之人,則不可不隨現正法,懲一勵百。請令本道監司,摘發其中尤甚用錢者,一一押送京獄,窮査論斷。答曰,不允。
院啓,宮家冒濫折受革罷事。措語見上
有政。
吏批,判書洪命夏參,參判朴長遠□,參議兪棨□,承旨□□□進。兵批,判書金佐明□,參判柳赫然□,參議洪處大□,參知元萬石□,承旨□□□進。
以李端錫爲正言,鄭輔漢爲監察,洪重普爲右參贊,金萬均爲副修撰,柳慶昌爲大司憲,姜璿爲監察,郭齊華爲掌令,李爲監察,閔汝鎭爲槐山郡守,李爲平昌郡守,承文院副正字朴相馨·趙聖輔竝單付。政軸
上在昌德宮。停常參·經筵。
下直,金城縣令朴世相。
藥房都提調元斗杓,提調金佐明,同副承旨趙胤錫啓曰,伏未審數日來,大王大妃殿與慈殿氣候,何如?聖候,亦何如?臣等憂慮未弛,敢來問安。答曰,知道。
傳曰,大臣·備局堂上,引見。
備邊司啓曰,本廳郞廳刑曹正郞李慣,通禮院引儀李有益,權知承文院正字尹堦,依他都監郞廳例,凡公會勿參,差祭安徐,除本司上直。前判官趙世煥,時無職名,令該曹付軍職,冠帶常仕,何如?傳曰,允。燼餘
上在昌德宮。停常參·經筵。
以李明錫爲事變假注書。
鄭榏,以御營廳言啓曰,大將臣赫然,親承聖敎於榻前,士族子枝業武者,六十三人,爲先別單書入之意,敢啓。傳曰,兵判與御營大將,進往可試處試射,而規矩則以六兩三矢二矢〈中〉百二十步以上,騎蒭一次二中以上,試取以來。
鄭榏,以武科一所差備官,以試官意啓曰,今鳥銃發放時,寅字擧子張天羽,第三次試放之後,東貫革監的官訓鍊院奉事徐忠繼來言曰,方其鐵丸來時,有兩丸次第之聲,進去親審,則一丸中在貫革之上,一丸中在貫革之傍。西貫監的官訓鍊院奉事嚴奉起,亦怪其丸聲之相聯,言說於渠云。卽令取來貫革,臣等親自審見其標紙所付處,與當初出給紙通計,則監的官少無差錯處,而丸穴則果如監的官之言。近來人心奸巧,擧〈子〉僥倖其偶中,藏藥時,或有納兩丸之習。今此張天羽所爲,亦出於此,殊極駭愕。監的缺陣朴昌生·李宗元等,雖未知其相應與否,而□置之,竝令攸司囚禁重治,何如?傳曰,允。
備忘記,傳于趙胤錫曰,侍藥廳都提調左議政元斗杓,鞍具馬一匹,提調判書金佐明,副提調都承旨南龍翼,各熟馬一匹賜給。史官元植陞敍注書,趙遠期六品遷轉,議藥同參柳後聖·鄭後啓·趙徵奎竝加資,御醫柳德澤·金藎誠·辛德淸·朴頵·南應琛·崔聖任,侍藥廳掌務官朴生萬·柳諶,各半熟馬一匹賜給,御醫李東馨,東班實職除授,議藥同參梁濟臣·李祉述·成後龍·昌城都正佖·前承旨李元禛·前參奉鄭維岳各兒馬一匹,掌務官尹弘任·辛器碩,劑藥官朴升馨·金立誠·崔興勃·邊永淸,各上弦弓一張賜給,醫女等,木布各別從優題給,下人等,令該曹,木布,前例相考題給,大王大妃殿承傳色高山晉·鄭胤田,侍藥廳次知內官高永男,各半熟馬一匹,司謁李之元,兒馬一匹,差備內官昇復晉·金廷藎,各上弦弓一張賜給,前監南爾極·李汝勉,令該曹,米布,磨鍊題給。
執義吳斗寅啓曰,遠方宮庄,必有陳告指示之人,然後可設,而奸細之輩,覬幸於假其勢焰,舞其陰猾,以爲自己之資,而啗利宮家。則爲宮家者,受其所蔽,嫁怨國家,移怒朝廷者,此乃城狐社鼠之常態也。臣聞平山陰村設庄處,手本所稱,以無主陳荒爲言,而托以居民,地大卜小,欺隱而〈加〉耕之地,使之改量,奪其久遠祖業之田産,其所借弄宮戚,橫濫至此者,本道之狀啓,諫院之陳箚,旣有所指之人,則不可不隨現正法,懲一礪百。請令本道監司,摘發其中尤甚奸濫者一二人,捉送京獄,嚴査論斷。答曰,勿煩。
辰時巳時,日暈。夜五更,電光。燼餘
上在昌德宮。停常參·經筵。
夜四更,流星出天津星下,入乾方天際,狀如拳,尾長尺許,色白。
趙胤錫,以禮曹言啓曰,司諫院啓辭,爲人後者,爲之子,乃常經通義,無子而有子,父子之倫已定,反以所生父母,爲伯·叔父母,則與親子無毫髮之殊。雖或有立後之後,又生親子者,亦當以兄弟之序,定〈其〉嫡支,而世俗常情,歸重於親子,欲以親子奉祀,而舍所後子爲衆庶,是先王立後之本意不明,而父子爲假合之親,倫紀紊錯,所係非輕。曾在仁祖朝,禮官引胡安國故事,請以所後子奉祀,已成受敎。如故相臣崔鳴吉等家,皆遵用此法。其後士大夫,往往不顧禮律,復以親子爲嫡,其有傷於倫理大矣。命禮曹,更加申明,自仁祖朝受敎以後,有違者,竝一一改定,答曰,議大臣處之事,命下矣。議于大臣,則領中樞府事李景奭以爲,繼後之事,紛紜久矣。臣竊聞國朝嘉靖癸丑,受敎立嗣後,生親子,親子奉祀,繼後子,論以衆子,毋得罷繼。又於仁祖朝,故相臣崔鳴吉,繼後後己生子,請從胡文定故事,以繼後子爲長子,蒙允。前後令甲如此,而士夫家行之,有未一齊,豈久者未甚傳,近者失申明歟?宜乎諫院有此啓也。夫天倫一定,序不可易。求諸古人,則武候諸葛亮無子,取兄瑾子喬爲子,及亮生子瞻,以喬爲嫡。文定公胡安國養其兄子寅,後生二子寧·宏,而以寅爲後,此實可法矣。若依啓辭,自仁祖朝受敎後,違者一切釐正,則不可也。年所已多,久近不齊,恐不免參差異同之舛錯,或反缺於禮不明而法不行也。臣之愚賤之見,自今日申明布告中外,反正後受敎,永爲定式,則上不廢嘉靖時受敎,下不違仁祖朝成憲,以爲遵行,未知如何?伏惟上裁。左議政元斗杓以爲,爲人後者,缺明訓則或以己出爲承重,殊非明倫序重嫡嗣之缺論,擧經爲證,又援仁祖受敎,臣〈何〉敢異同?伏惟上裁。右議政鄭維城以爲,旣爲立後之後,則父子之倫,繼嗣之序,亦已定矣。禮經之意至嚴,豈可以己出,有所取舍,紊亂其間乎?況在仁祖朝,明有受敎,朝臣中亦多遵行者,臣何更容別議?伏惟上裁。大臣之意如此,上裁何如?傳曰,依嘉靖癸丑受敎施行。
又啓曰,以禮曹繼後議大臣草記,傳曰,李領府事收議中,嘉靖癸丑云者,是何朝耶,禮曹有可考文書事,命下矣。嘉靖癸丑,卽明宗朝,而可考文書,問于禮曹,則別無受敎可考處云。而考諸詞訟類聚,則嘉靖癸丑四月受敎內,立嗣後生子奉祀,則繼後子,論以衆子,毋得紛紜罷繼云云。今此收議中所引者,似是此條矣,敢啓。傳曰,知道。
執義吳斗寅啓曰,遠方宮庄,必有陳告指示之人,然後可設,而奸細之輩,覬幸於假其勢焰,舞其陰猾,以爲自己之資,而啗利宮家。則爲宮家者,受其所蔽,嫁怨國家,貽累朝廷者,此乃城狐社鼠之常態也。臣聞平山陰村設庄處手本,稱以無主陳荒爲言,而托以居民地大卜小,欺隱加耕之地,使之改量,奪其久遠祖業之田産。其所以借弄宮戚,橫濫至此者,本道之狀啓,諫院陳箚,旣有所指之人,則不可不隨現正法,懲一礪百。請令本道監司,摘發其中尤奸濫者一二人,捉送京獄,嚴査論斷。答曰,不允。
正言李端錫啓曰,諸道山海折受等處革罷事,旣有査啓之命,則前後折受之應在申明嚴禁之中。而至於畿甸之不可不一體禁斷之意,前後之啓,備盡論列。此而仍存,則其在事體,偏而不周,其爲民害,有甚於諸道。請畿甸諸宮折受柴場等處,竝命革罷。史局謬規,請議大臣參酌變通之意,陳啓蒙允矣。今見大臣獻議,專引古例,殊無參酌之義。蓋史局古風,雖有流傳之語,元非令甲所載,而禮經森然,自有聖人定制,則强引謬例,迫人以情理之所不忍,果是以禮導下之意哉?大臣之議援例而已,臺閣所爭,爲存禮敎,禮敎一虧,將復責以何義?參情酌禮,以定一時之制,惟在聖上,請命政院,更議大臣,裁量變通,偶得無悖於禮經,不妨於公法,以爲常行之式。答曰,不允。旣已收議,有何更議之事乎?已上燼餘
上在昌德宮。□常參。
趙胤錫,以司僕寺官員,以提調意啓曰,曾仍歲饑,內外寺恒立馬所養黃豆,限今年每匹各減一升,而但箭串捉入新立馬,累經霾雨,未免骨立。內外寺邊馬,冬節養飼,與草靑時有異,亦必有瘦瘠之患,所減之太,元數不多,自十月朔爲始,令該曹依例上下,何如?傳曰,允。
正言呂聖齊啓曰,臣伏蒙恩暇,往見病父,仍有狗馬之疾,未卽上來,冒昧呈病,幸蒙許遞。曾未幾何,新命又下,榮耀之極,益增惶懼,分義所在,不敢每每言病,繩勉作行。而素患濕瘡,每當八九月之交,如期而作,遠路跋涉,處處濃潰,不堪痒痛,寸寸前進,舍馬就舟,自未免遲滯。陳賀大禮,未伸鰲忭之忱,陵幸從班,未隨諸臣之後,擧動,未及來參,臣之罪戾,固已大矣。況於陳賀之日,本院多官,皆在引避中,政院啓稟,請出在外官之代,在外者,卽臣也。旣爲請遞之官,晏然仍冒,斷無是理。以此以彼,決難在職,請命遞斥臣職。答曰,勿辭。
趙胤□啓曰,正言呂聖齊再啓煩瀆,退待物論矣。傳曰,知道。燼餘
上在昌德宮。停常參·經筵。
藥房都提調元斗杓,提調金佐明,提調南龍翼啓曰,霜寒斗緊,伏未審近日,大王大妃殿與慈殿氣候,何如?聖候,亦何如?臣等不無憂慮,敢來問安。答曰,知道。予之咳嗽,晝輕夜重,有加無減,所進之藥,或更議,或仍進,再服與否,商議以啓。
再啓曰,卽伏承問安之批,有予之咳嗽,晝輕夜重,有加無減,所進之藥,或更議或仍進,再服與否,商議以啓之敎。卽與鄭後啓以下,諸御醫相議,則皆以爲,咳嗽晝輕夜重,則二毋淸順湯,有勝於淸肺湯,加石膏一錢半,連進五六貼,而日再進,亦當云。此藥劑入,何如?傳曰,知道。
中殿,藥房問安。答曰,知道。
大殿,政院問安。答曰,知道。
正言李端錫所啓,諸道山海折受處革罷事,旣有査啓之命,則前後折受,應在申明禁斷之中。而至於畿甸之不可不一體禁斷之意,前後陳啓,備盡論列。此而仍存,則其在事體之偏而不周,其爲民害,有甚於諸道。請京畿諸宮家折受柴場等處,竝命革罷。史局古風,雖流傳之語,元非令甲所載,而禮經森然,自有聖人定制,則强引謬例,迫人以情理之所不忍,果是以禮導下之道哉?大臣之意,援例而已,臺閣所爭,爲存禮敎。禮敎一虧,將復責以何義?參情酌禮,以定一時之制,惟在聖上,請勿留難,裁量變通,俾得無悖於禮經,不妨公法,以爲常行之定式。爲人後者,爲之子,乃是常經通義,父子之倫已定。雖或有立後之後,又生親子者,亦當以兄弟之序,定其嫡支。而世俗常情,不知倫理,若生親子,則皆罷繼後之子。故明宗朝受敎,親子奉祀,繼後子論以衆子,毋得紛紜罷繼。蓋所以禁罷繼,而定一時之權宜也。然以此而求之天理人情,則父子之間,有何彼此,而未免爲假合之親,兄弟之倫,紊錯乖亂,而失其天倫之常,有傷風敎,爲如何哉?仁祖朝受敎,實欲正其悖俗,引胡安國故事,立萬古經常之典,此誠聖人隨時損益,制禮設防,以爲天下後世法者也。今乃壞仁祖已立之常經,循世俗悖理之私情,則是仁祖之所已定者,殿下反從而紊亂也。請還寢依嘉靖癸丑受敎施行之命,令禮官,自仁祖朝受敎以後,有違者,竝一一改定。正言呂聖齊,以伏蒙恩暇,往見病父,仍有狗馬之疾,未卽上來,冒昧呈病,幸蒙許遞。曾未幾何,新命又下,榮耀之極,益增惶懼,分義所在,不敢每每言病,黽勉作行。素患濕瘡,每當八九月之交,如期而作,遠路跋涉,處處濃潰,不堪痒痛,寸寸前進,舍馬就舟,自未免遲滯。陳賀大禮,未伸鰲忭之誠,陵幸從班,未隨諸臣之後,前後擧動,未及來參,臣之罪戾,固已大矣。況於陳賀之日,本院多官,皆在引避中,政院啓稟,請出在外臺官之代,在外者,卽臣也。旣爲請遞之官,晏然仍冒?斷無是理。以此以彼,決難在職,引嫌而退。身有疾病,未及上來,出於事勢之然,而政院啓稟,別無他意,有何可避之嫌?請命出仕。平安監司任義伯等,請罪之論,蓋出於防後弊而警,固當論罪之有無而已。豈可煩於聽聞而有所沮撓哉?如或謂之有才能,而有此旣罷還仍之命,則臣亦有說。義伯雖有擧職之稱,只此一事,乃不擧職之大者,有何可赦之道乎?況金體乾之因義伯得免,尤所無據。此而置之,無以爲後日戒。請平安監司任義伯,兵使金體乾,竝命罷職。答曰,不允。出仕事。依啓。
夜二更,流星出織女星上,入乾方天際,狀如甁,尾長尺許,色白,光照地。五更,流星出畢星上,入坤方天際,狀如鉢,尾長三四尺許,色赤。
鄭榏啓曰,正言呂聖齊出仕事,命下矣。闕門垂閉,明日待開〈門〉命招之意,敢啓。傳曰,知道。燼餘
上在昌德宮。停常參·經筵。
李殷相啓曰,上候未寧,凡公事,頉稟。傳曰,知道。
藥房都提調元斗杓,提調金佐明,副提調南龍翼啓曰,伏未審夜來,聖候,何如?昨入湯劑,已進幾貼,而咳嗽尙無加減乎?臣等憂慮未弛,敢來問安。答曰,知道。別無所減,勿爲逐日問安。
大殿,政院問安。答曰,知道。
鄭榏啓曰,掌令朴世堅,來詣請對矣。傳曰,引見。
正言李端錫啓曰,本院曾以諸宮家山海折受革罷事論啓,而自上有令該曹査啓。柴場則因大司憲宋浚吉上疏,江原道內諸宮家各衙門折受處,竝令卽爲革罷,漁梁則忠淸暗行御史書啓中,備陳洪州等四邑海洋,宮家分占之弊,而備局,以令本道査出啓聞停罷,仍踵前習者,從重論罪,若此封略海洋之類,一體禁斷之意,覆啓蒙允矣。以此觀之,山海折受等處,朝家非不有禁斷之令,而法綱解弛,私門擅利,封略包括之弊,猶夫前日。至於火田,公然折受,廣占山麓,爲民之害,有難勝言。且江原道柴場,旣有禁令,則諸道折受處,不可不一竝革罷。而畿甸柴場之弊,尤有甚於他處。請諸宮家火田柴場,及漁場折受等處,令該曹·各道,一一査出,竝爲革罷。史局古風,雖有流傳之語,元非令甲所載,而禮經森然,自有聖人之定制。則强引謬例,迫人以情理之所不忍,果是以禮導下之道哉?大臣之議,援例而已,臺閣所爭,爲存禮敎,禮敎一虧,將復責以何義?參情酌禮,以定一時之制,惟在聖上。請勿留難,裁量變通,俾得無悖於禮經,不妨於公法,以爲常行之定式。爲人後者,爲之子,乃是常經通義。父子〈之〉倫已定,雖或有立後之後,又生親子者,亦當以兄弟之序,定其嫡支。而世俗常情,不知倫理,若生親子,則皆罷繼後之子。故明宗朝受敎,親子奉祀,繼後子,論以衆子,毋得紛紜罷繼,蓋所以禁罷繼,而定一時之權宜也。然以此求之天理人情,則父子之間,有何彼此,而未免爲假合之親,兄弟之倫,紊錯乖亂,失其天倫之常,有傷風敎爲如此哉?仁祖朝受敎,實欲正此悖俗,引胡安國故事,立萬古經常之典,此誠聖人隨時損益,制禮設防,以爲天下後世法者也。今乃壞仁祖已立之常經,循世俗悖理之私情,則是仁祖之所已定者,殿下反從而紊之也。請還寢依嘉靖癸丑受敎施行之命,令禮官,自仁祖朝受敎以後,有違者,竝一一改定。平安監司任義伯等,請罪之論,蓋出於防後弊而警他人,則當論罪之有無而已,豈可以煩於聽聞,而有所沮撓哉?如或謂之有才能,有此旣罷旋仍之命,則臣亦有說。義伯有擧職之稱,只此一事,乃不擧職之大者,有何可赦之道乎?況金體乾,因義伯得免,尤無所據,此而置之,無以爲後日戒。請平安監司任義伯,兵使金體乾,竝命罷職。答曰,亟停勿煩,平安監司·兵使事,已諭勿煩。
夜自二更至五更,月暈。三更,流星出密雲中,入北方天際,狀如□,尾長五六尺許,色白。燼餘
上在昌德宮。停常參·經筵。
司諫李敏迪啓曰,臣伏聞掌令朴世堅,以宮家免稅結數太多,陳達於榻前,臣不勝慙悚。其日聖上,俯詢群臣,論難再三,歸一而後,始有成命。諫臣苟能當事力爭,則聖上亦必夬從。而緣臣無狀,遽爾將順,遂成聖朝過擧,臣罪至此,而無所逃矣。又伏見戶曹回啓,柴場則只罷關東,而不及於海西,火田則只禁山腰以上,而無申明禁令。京畿山林川澤折受處,竝革罷之事,缺臣初未知海西柴場,不入於定奪,而混同論啓中,此則諫臣傳啓之失實。而至於火田,則癸巳年,因玄禹錫上疏,遂下禁令。缺備局引見時,先王,以西路山田之弊,罔有紀極。葱秀山,乃國中名山,亦有此患。此皆流民,謀避田結役,事極痛駭,不可不各別嚴禁爲敎。該曹以今此火田禁令,不但黃海一道,各道山底各邑,無處不然。自朝家嚴禁,非止一再,而全不禁斷,誠極寒心。別定差員,嚴査摘奸,使不得仍前耕作覆啓,以此行會八道矣。其後江原按臣,以本界皆高山峻嶺,平地絶少,無田之民,流散可慮,請許山腰以下,馳啓蒙允矣。然則先王未始不罷,而只許山腰者,所以姑借無業之民。今者有司,不究當初嚴禁之意,而只擧山腰以下之文,則戶曹之不察處也。且諸臣,陳江海折受之弊,聖上旣許禁斷傳敎,諸道一體査問,則京畿外方,初無分別,備局覆啓所謂,若此封略江海之類,一體禁斷者,又豈獨湖西一方而已哉?京畿川澤,不在革罷云者,此又戶曹之失實也。仍念關東·海西,皆是王民,聖上仁覆一域,咸囿於同仁之中。而獨於二道之民,異視彼此,抑又何也?且先王深疾流民避役,首下禁令,使居平土,至爲鳥獸之難馴,山腰之許,蓋不得已也,非欲遽止也。昔山越險阻,欲爲揚土,患缺先王之意,豈不及此?臣意以爲,雖不能一齊驅逐,若至公然折受,以爲逋逃淵藪之主,則甚不可也。況畿甸,乃本根重地,理宜優恤,百役所萃,灌輸京師,侵苦之端,倍蓰外方。而旣不禁柴場,又橫奪漁利,則深山窮海,皆不得其生矣。臣不知諸所收利至幾何,而爲國家斂怨,一至此哉?雖親愛之至,欲其富厚,而惟其所欲,以爲限定。以至於包括山藪,封略江海,則民安得不困,國安得不削?此誠古今之所罕聞也。臣歷觀前代創業之初,未嘗不以艱難而興,持盈之時,未嘗不以侈泰而衰。是以,盈滿之際,非儉無以安,非法無以制。豐亨豫大之說,卒亡靖康,章·蔡之罪,所以上通於天也。唐初公主食邑三百戶,而開元·天寶之際,增至千戶,未嘗不儉,而其終未嘗不侈,儉侈之間,盛衰之分也。雖以我朝言之,太祖朝王子,本缺只百餘結。至大典時,則職田至二百餘結,而今至免稅多者至有一千四百結者。聖上稍加節損,雖限以五百,而比國初,加數倍矣,比中世,加一倍矣。況柴場折受,江海折受,則祖宗盛時所未有,而火田折受,則實自今日創始,網山羅海,括錙銖遺利,以歸私門。今日之侈,視祖宗之儉,又何如也?我朝立國,亦三百年矣。此亦持盈戒滿之時,而狃安之際,物盛用廣,亦勢所致然。而不以險自安,以法自制,則盈者必溢,滿者必傾,豈不深可懼而大可憂哉?且今小民,咨嗟行路,以目咸指宮家者,實由於去亂日久,生殖日庶,尺土寸畝,殆無閑曠,而內司宮差,羅織八方,鷹羅鳥抄,呑噬無厭,遺利又從而奪之,生靈困苦,無所告訴,以至於〈此〉也。我民休戚,姑且不言,而千人所指,萬口怨詛,亦豈宮家之計哉?皇朝之傾覆,非他故也。宦寺用事,而皇庄遍滿,民不聊生,聚以爲盜,殷鑑豈遠乎哉?臣不善奉職,行且缺而區區所懷,願得終言也。臣旣有將順之罪,又有失實之責,決不可仍冒臺閣,請命罷斥臣職。答曰,勿辭。
韓震琦啓,司諫李敏〈迪〉,再啓煩瀆,退待物論矣。傳曰,知道。
正言李端錫啓,諸宮家山海冒濫折受之弊,備盡論列,而兪音尙閟,臣竊惑焉。設令宮家,無他産業,惟以折受收稅,賴而爲資,尙不可任其冒占。況雖無折受之利,必無艱乏之患,而只足以害於民病於國而已乎?曾在年前,雖無禁斷之令,猶可自今,一竝革罷。況旣有禁令,不啻嚴明,而法綱解弛,私門擅恣,不有朝家公禁,益滋冒濫之弊。從前折受之處,非但不罷,冒占侵虐之害,甚於前日,國事至此,良可寒心。蓋江原道柴場,旣有革罷之令,則諸道及畿甸,不可不一竝禁斷也。封略海洋,初旣一體禁之,則豈謂京畿不在其中乎?其於火田,公然折受,廣占山麓,其爲民害,諸處同然。請諸宮家柴場火田,及漁場折受處,令該曹·各道,一一査出,竝爲革罷。史局古風,雖有流傳之語,元非令甲所載,而禮經森然,自有聖人定制。則强引謬例,迫人以情理之所不忍,果是以禮導下之道哉?大臣之議,援例〈而已〉,臺閣所爭,爲存禮敎,禮敎一虧,將復責以何義?參情酌禮,以定一時之制,唯在聖上。請勿留難,裁量變通,俾得無悖於禮經,不妨於公法,以爲常行之定式。爲人後者,爲之子,乃常經通義。父子之倫已定,雖或有立後之後,生親子者,亦當以兄弟之序,定其嫡支。而世俗常情,不知倫理,若生親子,則皆罷繼後之子。故明宗朝受敎,親子奉祀,繼後者論以衆子,毋得紛紜罷繼者,蓋所以禁罷繼,而定一時權宜之制也。然以此而求之天理人情,則父子之間,有何彼此,而未免爲假合之親,兄弟之倫,紊錯乖亂,而失其天理之常,有傷風敎,爲如何哉?仁祖受敎,實欲正此悖俗,引胡安國古事,立萬古經常之典,此誠聖人隨時損益,制禮設防,以爲天下後世法者也。今乃壞仁祖已立之常經,循世俗悖理之私情,則是仁祖之所已正者,殿下反從而紊之也。請還寢依嘉靖癸丑受敎施行之命,亟令禮官,自仁祖朝受敎以後,有違者,竝一一改定。答曰,毋庸堅執。
大司憲柳慶昌啓曰,掌令朴世堅以宮庄收稅之數,過多之意,仰陳愚〈衷〉之懷矣。缺勤聖敎,死罪死罪,身居臺閣,旣失論事之體,何敢晏然?請命遞斥臣職,引嫌而退。請對陳啓,出於有懷必達,則不可以辭不達意,有所輕遞。掌令朴世堅出仕。答曰,依啓。
鄭榏啓曰,臺諫出仕事,命下矣。今已夜深,待明日開門,命招之意,敢啓。傳曰,知道。
夜五更,月暈。燼餘
上在昌德宮。停常參·經筵。
神懿王后忌辰齋戒。
藥房都提調元斗杓,副提調南龍翼啓曰,伏未審日來,聖候,何如?前入湯劑,以日再進計之,則已盡於昨日矣。卽與諸御醫商議,則皆以爲,雖有小效,加進五六貼,時無收效之漸,仍進宜當云。此藥五六貼劑入,何如?臣等憂慮未弛,敢來問安,竝此仰稟。答曰,知道。燼餘
上在昌德宮。停常參·經筵。
神懿王后,忌辰。
李殷相啓曰,大司憲柳慶昌,掌令朴世堅上疏,執義吳斗寅受由在外,掌令郭齊華,持平李柙·李翔在外。今日以監察茶時之意,敢啓。傳曰,知道。
自昧爽至辰時,有霧氣。夜一更,流星出〈織〉女星下,入南方天際,狀如拳,尾長三四尺許,色赤。四更,流星出於密雲中,入南方天際,狀如鉢,尾長三四尺許,色赤。啓。燼餘
上在昌德宮。停常參·經筵。
鄭榏啓曰,大司憲柳慶昌,掌令朴世堅上疏,執義吳斗寅受由在外,掌令郭齊華,持平李翔·李押在外。今日監察茶時之意,敢啓。傳曰,知道。
藥房都提調元斗杓,副提調南龍翼啓曰,伏未審數日來,聖候,何如?前後劑入二毋淸順湯,多至十二貼,而以一日再進計之,則十貼旣已進御於昨日矣。咳嗽之候,別無加減乎?尙爾無微效,則似當更議他藥,不無其效,則仍爲加進三四貼宜當。此乃諸醫之意,臣等憂慮未弛,敢來問安,竝此仰稟。答曰,知道。尙無顯效,更議他藥,可也。又啓曰,伏承問安之批,有此藥少無顯效,更議他〈藥〉可也爲敎。臣等卽與鄭後啓以下諸御醫商議,則皆以爲,前劑終未收效,不可仍爲加進,淸金降火湯,治熱嗽瀉胃火,加麥門冬·黃蓮·薑汁炒一錢,馬兜鈴七分,連進五六貼,宜當云。此藥三貼,卽爲劑入,何如?答曰,似非當劑,更議以入。又啓曰,卽伏承議藥之批,有似非當劑,更議以入之敎。卽與鄭後啓以下諸御醫商議,則淸金降火湯,治熱嗽能瀉肺胃之火,火降則痰消嗽止,故相議以定矣。今若更議,則淸火消痰湯,亦治熱痰,結在於胸膈之症,此三貼進御宜當云。卽爲劑入,何如?答曰,知道。
大司諫閔鼎重啓曰,臣有不敢苟冒之義,昧死封章,冀蒙恩遞,伏奉聖批,缺不許,臣實惶愧,莫知措身之所。今臣不安之勢,固亦多端,至於繼後之子一款,實係倫紀之大者,一誤則父子失其親,兄弟失其序,禮制大壞,僭亂將萌,其割豈爲一時命令之誤,政事之失而已哉?若使臣初無改正違法者之請,則殿下亦必無此命,而雖有違法而亂倫者,只在其人一家之內,而不至爲制於一國之中也。今乃緣臣妄發,使殿下有此莫大之謬擧,而壞萬世經常之法。是臣不獨獲罪於殿下,亦將大得罪於禮經,實無顔面,可復立於淸朝耶?且必罷宮家免稅之過多,海西柴場,何不擧之矣,缺損法固爭,又不能詳實陳啓,以致憲官入對,同僚自劾,此皆臣之不敢晏者。而然臣方以妄言亂人父子之倫,壞了先王之憲,罪戾之大,莫此爲甚。尙何敢開口論說,更及他事?請命鐫削臣職,以彰臣罪。答曰,勿辭。缺啓曰,大司諫閔鼎重,再啓煩瀆,退待物論矣。傳曰,知道。
持平李柙啓曰,伏以無狀小臣,濫蒙洪造,前後忝叨,常懷愧懼。不意新除之命,又下於出使未還之前,在道承召,伏不勝兢惶感激之至。第執義吳斗寅,卽臣之同婿也。在法當遞,請命遞斥臣職。答曰,勿辭。
鄭榏啓曰,持平李柙,再啓煩瀆,退待物論矣。傳曰,知道。燼餘
上在昌德宮。停常參·經筵。
鄭榏啓曰,大司憲柳慶昌,掌令朴世堅上疏,執義吳斗寅受由在不,掌令郭齊華,持平李翔在外,一員未差。今日監察茶時之意,敢啓。傳曰,知道。
又以兵曹言啓曰,在前觀武才時,武臣嘉善以上,除初試許赴矣。依前擧案進呈之意,分付,何如?傳曰,允。燼餘
上在昌德宮。停常參·經筵。
藥房都提調元斗杓,提調金佐明,副提調南龍翼啓曰,伏未審數日來,聖候調攝,何如?前入湯劑,已進幾貼,而尙無減歇之漸乎?詳知目今症候,或加進前劑,或更議他藥,臣等憂慮未弛,敢來問安,竝此仰稟。答曰,時無加減。
中宮殿,藥房問安。答曰,知道。
大司諫閔鼎重啓曰,臣以無似,忝叨諫長,自知狂愚無取,疾病已痼,不足以仰承淸朝耳目之托,懇辭不獲,黽勉就列,冒昧入來,思所以竭心殫力,以報萬一。而識昧誠淺,無一言可槪於聖心,觸事生疣,蹤迹狼狽,援義陳情,繼又自劾,聖慈不許,臺啓請出,臣實惶愧,無所容措。召命之下,義不竢駕。而第臣職居言責,而不得其言,其在公法,宜加顯黜。與其喪恥冒進,重爲朝紳之羞,無寧自抵禁憲,早伏違命之誅。瞻望徊徨,竟不敢祗赴,逋慢之罪,益無所逃。請命亟削臣職,仍治臣罪。答曰,勿辭。
院啓,諸宮家柴場·漁場折受革罷事,史官服制變通事,繼後子,自仁祖朝受敎以後有違者,改定〈事〉。措語竝見上大司諫閔鼎重,引嫌而退,身居諫職,言不見施,召牌不進,固出於情勢之難便,而旣未祗赴,在例當遞。請大司諫閔鼎重遞差。答曰,不允。遞差事,依啓。以上朝報
有政。吏批,判書洪命夏□,參判朴長遠□,參議兪棨□,承旨□□□進。兵批,判書金佐明□,參判柳赫然□,參議洪處大□,參知元萬石□,承旨□□□□。
以李弘淵爲大司諫,尹絳爲刑曹判書,徐元履爲咸鏡監司,李尙眞爲大司成,李柙爲兵曹正郞,李惇臨爲工曹佐郞,趙沔爲英陵參奉,嚴鼎耉爲錦山郡守,金宇慶爲長興主簿,尹耕擧爲東部參奉,姜時萬爲中部參奉,韓友琦爲刑曹正郞,權大運爲豐德府使,趙聖輔爲注書,宋時燾爲靈山縣監,張世明·李紳夏爲氷庫別檢,李光稷爲持平,安後悅爲獻納,尹遇丁爲戶曹佐郞,黃晈爲童蒙敎官,學正,李雲林單付。政軸
上在昌德宮。停常參·經筵。
下直,伊川縣監黃碩鳴。
禮曹啓曰,傳敎矣。當初榜目啓下之後,見高靈縣監李堂揆之子玄錫,得參初試。臣等亦聞驚怪,欲爲入啓處置,而旋聞李堂揆之娶妻於陜川地,其子居在陜川,已過累年云。考諸事目,則時居之人,則雖在一二年之內,竝許錄名云。玄錫之事,欲更加詳問處之矣。筵臣陳達如此,道臣以此啓聞。玄錫雖是時居道內之人,試所,在於高靈,而以其縣縣監之子,入場參榜,果涉可駭。李玄錫,榜目中撥去,依事目,限三年停擧,何如?傳曰,允。
正言李□□啓曰,史局事及立後事,論列累日者,只欲存禮敎正倫紀而已。史局古風,流來雖久,而其於禮敎之壞,孰重孰輕?況父子之名旣定,而遽以己出與非己出,有若彼此,則父子兄弟之倫,已爲紊且亂矣。改與不改,只在事理之當否,禮法之得失,豈可計較其難便與不難便,而有所改否者哉?大臣上箚,縷縷陳辨,而嚴峻之批,亦出於思慮之外。臣以此等事,方爲論啓,則何敢晏然而已乎?請命遞斥臣職。答曰,勿辭。
夜二更,黑雲一道如氣,起自艮方,直指坤方,長竟天,廣尺許,漸進巽方,良久乃滅。以上朝報
上在昌德宮。停常參·經筵。
藥房都提調元斗杓,提調金佐明,副提調南龍翼啓曰,伏未審數日來,聖候,何如?前後劑入之藥,已進幾貼,而咳嗽猶未減歇乎?詳知目今症候,當更議他劑,臣等憂慮未弛,敢來問安,竝此仰稟。答曰,知道。症候當言于醫官矣。
藥房再啓曰,卽伏聞醫官等處下問之敎,與諸御醫商議,則皆以爲,淸金降火湯,能寫肺胃之火,加黃連·薑汁炒·麥門冬一錢,馬兜鈴七分,連進四五貼,宜當云。此藥卽爲劑入,何如?答曰,知道。
院啓,宮家冒濫折受革罷事,史局謬規變通事,繼後子,自仁祖朝受敎以後,有違者改定事。措語竝見上正言李□□引嫌而退。今此論執,只欲正其謬規,明其定禮。而嚴批之下,出於意外,實有歉於待臺閣之道,論事之臣,有何可避之嫌?請正言李□□出仕。新除授獻納□□□時在京畿廣州地,請命斯速乘馹上來事。答曰,不允。處置事,及下諭事。依啓。
夜一更,流星出五車星下,入艮方天際,狀如拳,尾長三四尺許,色白。以上朝報
上在昌德宮。停常參·經筵。
左議政元斗杓箚子。大槪,奉審往返,當費累日,乞遞內局之任。仍於歸路,歷省父母墳事。答曰,省箚具悉卿懇。內局之任,,自可推移,仍往省掃,有何不可?卿其安心,勿辭往來焉。仍傳曰,澆奠床備給。
傳曰,諸承旨持公事入侍,左承旨留院,兩司城上所入侍。
護軍李惟泰上疏。大槪,缺答曰,省覽疏辭。懇懇衷心,縷縷陳誡,可不存心而惕念焉?且往者疏辭,近因饑荒,有所礙窒,久未議處,予深不安于心矣。今將令廟堂議以處之,而萬言之疏,不如面議以處,若待爾之上來,而商議擧行矣。爾若以國事爲憂,則斯速上來,以參議國家之事,不至稽滯。爾其勿辭,斯速上來,毋負予意。以上朝報
入侍時,春塘臺擧動,來十月初三日進定事定奪。朝報
上在昌德宮。停常參·經筵。
藥房都提調元斗杓,提調金佐明,副提調南龍翼〈啓曰〉伏未審數日來,聖候,何如?再昨劑入淸金降火湯,已進幾貼,而咳嗽尙無減歇之效乎?不無其效,則似當加進,尙爾無效,則更議他藥,臣等憂慮未弛,敢來問安,竝此仰稟。答曰,知道。姑爲仍進數貼,可也。
大司諫李弘淵啓曰,本院方以繼後改定事論啓,而臣之婚家,亦有此事,婚家相避,載在法典,不可晏然仍冒,請命遞斥臣職。
政院啓曰,卽者大司諫李弘淵,以本院方以繼後改定事論啓,而以其婚家,亦有此事,不可晏然之意來避,而以諫院所論,欲其改定法制,昨有指斥之事處,則似無可避之嫌。不當避之辭,勿爲捧入,曾有受敎不可捧入之意,再三反覆,則必欲入啓。臺諫體面,與庶官有異,不得已捧入之意,敢啓。傳曰,不可爲避,勿爲捧入。
大司諫李弘淵啓曰,本院繼後改定之論,適緣婚家可避之嫌,略擧其不自晏然之意,依例而避。則政院退却不捧,往覆數三,終至於啓稟,至有勿爲捧入之計,臣誠惶蹙,無地自容。第念相避之法,載在令甲,而政院諉以非有指斥之處,執以爲不當避之嫌,驟觀則似矣,而實有所大不然者。設令臣忝居於此論始發之時,意見參差,各執所見,有所論辨,則人將曰別無指斥,元無可嫌云乎?必爲之事涉婚家,而不避嫌逼,妄加是非,指點攻斥,四面而至矣。到今綴正之言,缺然隨至,何以異於是乎?微臣引嫌,斷不可已,而政院之終始堅執,必欲使臣狼狽悶蹙,不得不有所陳瀆者,抑何故耶?其將不有法典,全沒避嫌,然後爲得於體禮之當乎?臣實未曉其意也。此無非臣平日無狀,不能見信於朝紳之致,尤不可一刻冒據,請命遞斥臣職。答曰,勿辭。
政院啓曰,以本月二十九日入侍時,擧行條件中臺諫啓辭,傳曰,榻前所啓,一依其所陳而書入,不當添刪其措語。今見掌令朴世堅所啓,元不啓達,而書入之事,幾至三分之二。且多先後倒錯,至於批答之辭,亦有失誤處。注書不爲起草於榻前,退而補傳其文字,而書入耶?承旨徒知陳啓於前,而不知所以檢飭耶事,命下矣。凡臺諫榻前所啓,退出之後,自外書送,則入侍注書,與該房承旨,相議書入。措語文字中,雖有若干增損,而若不失其本意,則臺諫書送啓辭,不得輕易刪改,自是規例。而至於批答,則尤不敢不十分致謹,商量書入矣。今承下敎,臣等俱以入侍之人,難免不察之失,不勝惶恐。當該注書,請推考,元啓辭,使之改書以入之意,敢啓。傳曰,知道。
掌令朴世堅啓曰,臣以蹇拙之性,濫叨匪據之地,碌碌隨人,絲毫無補,犬馬之誠,無以自效,恒切愧懼,只俟罪戾。昨日入侍,誠淺語拙,非獨未回天聽,而反示深拒之辭意。臣之所論者,國家遠計,一言纔發,情義便阻,此豈所以廣言路而回聖聽乎?臣竊恐聖心偏係,終未盡祛而然也。卽又伏聞昨者擧行條件中,以臣所啓書入之草,至下掌令朴世堅所啓,元不啓達,而書入之事,幾至三分之二,且多先後倒錯之敎,政院仍此請推當該注書,臣尤不勝戰悚之至。凡引見罷退之後,入侍臺諫,曾有書送所啓之例。臣於傳奏之際,口宣之語,有時礙滯,拙澁之文,草草所構,其有不合處,則固不免也。因此而臺閣體例,坐臣墜落,嚴敎旣下,遂以刪削啓草,則臣罪至此而不止一端,豈可一日在職?如臣不職之比,廢斥之固可也。然而前後聖敎太欠和平,上下相乖,轉輾至此,必使論事之臣,至於摧折而後已。當此國綱陵替之日,其何以責臣隣之盡忠,以補朝政之闕失哉?無非臣忝冒匪據,奉職無狀之致,請命鐫削臣職。答曰,勿辭。
院啓。諸宮家冒濫折受革罷事,史局謬規變通事,繼後子自仁祖朝受敎以後有違者,竝一一改定事。措語竝見上大司諫李弘淵,引嫌而退,所論凡稱,初無指斥,則揆以事體,有何所嫌?請大司諫李弘淵出仕。答曰,不允。處置事依啓。
持平李翊上疏。大槪無答曰,省疏具悉。爾之眷眷,陳誡之意,可不留心焉?條陳等事,令廟堂議處,爾其勿辭上來。
判中樞吳竣上疏。病勢極重,不得運動,待罪於膳工提調,陵寢奉審,不得隨參,膳工提調,爲先遞改事。答曰,省疏具悉。卿其安心,勿辭察職。朝報郞廳李壽鳳校。郞廳朴玶書。
上在昌德宮。停常參·經筵。
府啓。前啓及刑曹堂郞罷職事,及掌令朴世堅出仕事,擧子張天羽,更爲科斷事答曰,不允。出仕事,及更爲科斷事,依啓。內下記草
上在昌德宮。停常參·經筵。
持平李光稷啓曰,昨者諫院多官,全數引避,本府當爲處置。而臣父方爲諫長,臣不可晏然處置,昨緣夜深,不敢煩啓,經宿之後,今始來避,所失大矣。請命遞斥臣職。答曰,勿辭。
春塘臺文臣庭試科次,三上,安獻徵,三中,閔點,三下,兪瑒,鄭晳,金萬基,李翊相。以上朝報
上在昌德宮。停常參·經筵。
辰時,上臨御春塘臺後,藥房口傳問安。答曰,知道。
鄭榏啓曰,大司憲柳慶昌,執義吳斗寅受由在外,掌令朴世堅牌不進,掌令郭齊華在外未上來,持平李光稷避嫌退待。今日以監察茶時之意,敢啓。傳曰,知道。
上殿坐後,承旨·史官·侍衛諸將,依昨日分左右入侍如儀。兪瑒。此下缺七八行
鄭榏啓曰,掌令朴世堅,以避嫌入來云,敢啓。上曰,使之人侍。掌令朴世堅啓曰,臣於頃日,不識忌諱,妄論國事,而前後聖敎嚴峻,示以厭薄之意,誠無顔面,可以承命就列。況擧行條件,已與口宣倒錯而刪削,當該注書,又以鋪張文字而被推。緣臣無狀,誠未上達,仰負聖明。又使推勘,及於他人,臣何敢冒恥供職,以辱臺閣乎?昨於召牌之降,臣之情勢,實爲惶蹙,竟未敢趨命,臣之罪戾,至此尤大,豈可一刻冒居乎?請命鐫削臣職,仍治逋慢之罪。上曰,勿辭。兪瑒曰,霧氣頗重,不辨表旗,數行燼缺元斗杓曰,霧消間,姑爲停止,何如?上曰,陂上柳樹下,可辨表旗而拔之耶?令宣傳官看審啓達。瑒曰,令宣傳官看審,則可以分辨云矣。上曰,承旨率漏水官,同往看檢,拔漏,可也。南龍翼曰,承旨看檢拔漏,事體未安,先試他技,騎射姑停,何如?上曰,然則姑停射蒭鳥銃貫革尺量,而以霧消間姑停之,缺射之人,使之整齊待令,可也。元斗杓曰,今番庭試,外方擧子之上來者甚多,而初試額數頗少,渠輩殊爲落莫,缺額參酌加定,何如?鄭維城曰,如此事,問于兩大將則可矣。上曰,方欲相議矣,何以則可,兩大將竝爲進前,各陳所見。元斗杓曰,臣聞外議,或以爲不定其數,而峻其規矩,缺宜加數百,而以示廣取之意。於缺上謂金佐明曰,兵判之意,何如?佐明曰,此下燼缺李浣曰,不然。不爲定數,則啓武士僥倖之心,峻其規矩,則取武士見欺之怨,臣未缺也。且設科取人,國之重事,豈可自壞法例,苟循擧子之心乎?若兩所各加一百,以六百爲限,而平其規矩,則事體缺上曰,兩所各加二百,以八百爲限,可也。上謂韓震琦曰,文臣庭試試官,明日使之來會。元斗杓曰,伏聞自上咳嗽頻數,未審聖侯,若何?上曰,頗愈於前矣。兪瑒曰,砲手當爲試放,敢啓。上曰,一貫革,幾人作耦而放耶?李浣曰,二人作耦矣。上曰,曾前不以四人作耦乎?浣曰,規矩則如此,而缺狹窄,故以二人作耦矣。且御座稍近,燼缺上曰,依前一貫革,以四人作耦,數行燼缺上曰,計分,可也。上謂兪瑒曰,射蒭後,殺手,使之待令,先試雙劍事,分付。上曰,雙劍等,第何以定其優劣耶?李浣曰,飜身輕銃,用劍敏捷者,爲善手,故視此等第矣。雙劍試藝迄,兪瑒技藝,取稟。上曰,試偃月刀,以金者斤失勢退出事。上曰,何以出送耶?兪瑒曰,失勢云矣。上曰,何以謂之失勢耶?柳赫然曰,擧刀輪轉之際,刀刃不能直下未免缺也。張敬順,又失勢退出。上曰,此人亦爲失勢乎?□□□曰,偃月刀,兩手竝執刀柄,上下其手,而輪轉者,以其缺手,則放却不執刀柄,乃失勢也。五六行燼缺上曰,拳法手,何以定其勝負耶?李浣曰,相解進退,別無勝負,故在先朝時,以能打人者爲勝,而以被打爲輸矣。上曰,今亦依此爲之。柳赫然曰,拳法,乃宋之□□裕之所制作,而其法有三十六勢也。其論曰,隻身空拳,可以戰九州,且有畫本矣。上曰,馬兵常習鞭蒭乎?李浣曰,常時每爲試藝矣。上曰,常時私習,如騎蒭乎?浣曰,不至如騎蒭之勤,而亦爲私習矣。上曰,亦有其勢乎?浣曰,豈無其勢乎?馬未及堠,以一手輪轉,而及至於堠,以兩手揮擊者,乃其勢也。金佐明曰,雖云以兩手揮擊,而每以一手而擊之矣。浣曰,揮之以一手,而擊之以兩手矣。上曰,以兩手擊之,其技亦難矣。上曰,文臣試射,何人之矢,最缺曰,金兌一,弱臂挽强,全體戰掉,矢燼缺落水田,忽然墜在大路,計其步數,缺射直向小亭,而猶越小墻。比諸金兌一,則缺上曰,左副承旨,似爲力弱,而能操弓,中數亦多,常時着功□□□元斗杓曰,兪瑒,元來善射,曾在先朝,亦爲居首而受賞矣。上曰,鳥銃中不中,詳細懸錄事,言于試官,呼唱高聲爲之事,卽爲分付于差備官,可也。兪瑜曰,日勢已暮,姑罷之意,敢啓。上曰,知道。
副應敎南九萬,校理李敏敍,副校理金萬基,修撰金萬均·李䎘箚曰,伏以國制,大小擧動時,皆令缺從其意有在也。春塘臺雖是闕內近地,聖上終缺至於連日,而三司之臣,無一人入侍。其在事體,亦缺且本館,職居禁密,退在不入,尤非朝夕侍從之□兩司各一人及本館入直之員,竝命入侍。取進止。答曰,省箚具悉。依近例爲之,可也。以上燼餘
傳曰,文臣庭試試官,明日使之來會。
玉堂箚子。大槪,司諫李敏迪,正言李端錫,大司諫李弘淵,持平李光稷,竝命出仕,正言呂聖齊遞差事。答曰,依啓。朴世堅處置,似失常規,且特出,非自下所擅,遞差。以上朝報
上在昌德宮。停常參·經筵。
一更至五更,電光。
辰時,上臨御春塘臺後,藥房問安。傳曰,知道。
入侍時,承旨及史官·注書·侍衛諸將,左右列侍,竝與昨同。
鄭榏啓曰,大司憲柳慶昌,執義吳斗寅在外,掌令朴世堅缺置批答未下。掌令郭齊華,持平李光稷,缺今日以監察茶時之意,敢啓。答曰,知道。以下四丈燼缺
鄭榏啓曰,持平李光稷,以就職來詣,仍請對矣。上曰,使之入侍,可也。李光稷啓曰,宮家免稅,爲害甚大,聖上特與諸臣商確定數,甚盛擧也。但作缺其弊猶貪,不可不詳審於立法之初。而今此所定者,有倍職田之數,顧安有酌定之意?本府之啓請更議,專出於此。而聖上不惟不從,又令仍前勿爲定數,缺陳荒云者,尤爲無據,去亂滋久,人物蕃庶,寸土尺地,開墾殆盡。而宮家稱以無主而折受,仍爲蠶食民田之計。此而不革,則病民痼弊,無時可祛。請還收仍前勿爲定式之敎,更與宰執·侍從及在野儒賢,博議酌定,以立折衷之制,則無論海堰山田,稱以無主而折受者,別令該曹,廟堂詢問,各道革罷。上曰,勿煩。且爾所謂職田之規,異於予之缺光稷曰,臣於職田之規,未諳國朝典章,奏達之際,未免差誤,請命遞斥臣職。上曰,勿辭。光稷又啓曰,擧子,能足爲用奸科場之迹,昭然難掩。而刑曹不復詳覈情狀,泛請參酌照律,已極無謂。及其照律之際,必用制書有違律,旣曰科場重事,則安敢用如此輕律乎?身爲法官,惟務分釋罪人,而不思國有常典,事極驚駭。而況其罪狀,將復從重科斷,則尤不可付諸蔑法之官,請刑曹當該堂郞,竝命罷職。上曰,不允。缺則豈止於罷職而止,缺末而觀此照律公事,橫說竪說,缺指爲循私,而亦不可謂一出於缺其職乎?鄭榏曰,臣之所見,其律甚輕。且缺之言爲主,臣欲啓稟不捧,而方在待罪中,缺又啓曰,臣頃忝兵曹郞官時,以收稅事出往,缺情,則近年軍兵闕額充定,及西北民刷還,凡干擾缺切停止矣。今歲稍稔之故,將爲竝擧行云。當此缺姓,東西奔走,有難支堪。如此等事,請限今年停罷,廟堂議處。又啓曰,聖上於章疏之批,優容言者,而亦時有過泛之事矣。如前正言呂聖齊之疏,只示嘉奬之意,而終無採用之實,誠爲未安,宜令廟堂議處矣。上曰,其疏,只陳沿路聞見,而不請議處,故置之矣。出給廟堂,使之議處。
南龍翼曰,小臣吏批政廳進去,敢啓。傳曰,知道。
吏批,判書洪命夏進,參判朴長遠侍衛進,參議未差,都承旨南龍翼進。
兵批,判書金佐明,參判柳赫然侍衛進,參議洪處大進,右副承旨鄭榏進。
吏批啓曰,本曹參議,今當差出,而擬望之人乏少,守令中曾經擬望之人,竝擬,何如?傳曰,允。
以李齊衡爲掌令,李夏爲正言,以李長英爲富平府使,徐漢柱爲永春縣監,李善基爲陜川郡守,吳挺一爲判決事,徐必遠爲吏曹參議。
以兪棨·朴世堅爲副司直,呂聖齊爲副司果,朴成後·李信杙爲副護軍,朴命元爲僉知,南宮忠爲同知,李得立爲在德萬戶,金得生爲漁游澗僉使,李廉齊爲魚面萬戶,金璉爲呂島萬戶,黃海澄爲茂山僉使,李受徵爲赤梁萬戶,張愛聲今加嘉善。
以下十七行燼缺酉時以上燼餘上還宮後,藥房·政院·玉堂·二品以上·六曹問安。答曰,知道。
入侍時,右議政鄭維城所啓,頃者崔攸之弘文錄,領府事少無干與之事,而徐必遠詬辱誣陷,極其狼藉,外間公議,間以爲非。雖擬於閑漫之望,而吏曹則不當擧擬,而過爲褒揚,若有直節者然。今者直擬吏曹參議之望,吏曹所爲,極爲非矣。吏曹當該堂上郞廳,請竝推考。上曰,卿言是矣。吏曹堂郞,竝推考。徐必遠,吏曹參議亦爲遞差。司諫李敏迪所啓,諸宮家柴場·火田·漁場·折受等處革罷事。措語見上上曰,不允。又所啓,史局謬規變通事。措語見上上曰,不允。又所啓,繼後子奉祀事。措語見上上曰,兩朝皆有受敎,而今則俱爲不得遵行之歸,爾等之言是矣,而領府事之意且好。目今以後,依仁祖朝受敎施行,而有違者一切禁斷。又所啓,五禮儀宗廟大祭,則自上親行,以大臣差亞·終獻官,而如或有未能親行,則大臣攝行,例也。今此冬享大祭,獻官俱以宗班塡差,而東班則無一人差祭,至於執事,亦多苟充,事極駭愕。請吏曹當該堂上推考,此後宗廟四享大祭攝行時,獻官,大臣非有大段事故,則必以大臣塡差。上曰,依啓。又所啓,溫井擧動,別無定奪,而忠淸監司吳挺緯,妄信虛言,收捧行宮之材,分定御供之物,過至於移關隣道,致有搔擾之事,極爲可駭。請忠淸監司吳挺緯罷職。上曰,其實狀有難的知,推考。備忘記,傳曰,兵曹佐郞安後昌,御前行步緩緩,先罷後推。以上朝報
上在昌德宮。停常參·經筵。
夜五更,流星出北斗星下,入艮方天際,狀如鉢,尾長五六尺許,色赤。
藥房都提調元斗杓,提調金佐明,副提調南龍翼啓曰,連三日自天明,出臨冷處,終夕還宮,伏未審夜來,聖候,何如?咳嗽視昨無加減乎?臣等憂慮未弛,敢來問安。答曰,知道。無事。中殿問安。答曰,知道。以下二行燼缺
備忘記,傳曰,同知宋岦,以年過八十之人,彎弓騎射,少無衰老之狀,雖不得中,矍鑠之氣,無媿古人,特爲加資。以下十行燼缺
備忘記,司直安獻徵,熟馬一匹面給,之次宗簿正閔點,虎皮一令面給,左副承旨兪瑒,掌樂僉正鄭晳,副校理金萬基,待敎李翊相,各虎皮一令賜給。
備忘記,居首司正朴信圭,熟馬一匹面給,承旨兪瑒,正郞閔重魯,虎皮一令,司僕正鄭樸,博士李煦,典籍權讓,左尹洪瑑,典籍柳晉昌,司錄曺憲卿,各兒馬一匹賜給。
政院啓曰,忠淸監司吳挺緯推考事,命下矣。臺諫方以罷職論啓,推考傳旨,不得捧之之意,敢啓。傳曰,知道。
兵曹啓曰,今此庭試武科初試,堂上試官擬望之人乏少,每望,以兩員備擬以入之意,敢啓。傳曰,知道。以上朝報
上在昌德宮。停常參·經筵。
辰時巳時,日暈。夜三更,流星出北斗星上,入軒轅星上,狀如鉢,尾長四五尺許,赤□□□。以下五十三行燼缺
大司諫李弘淵,司諫李敏迪,正言李端錫·李夏啓曰,諸宮家山海冒濫折受之弊,備盡論列,而兪音尙閟,臣等竊惑焉。設令宮家,無他産業,唯以折受收稅,賴以爲資,尙不可任其冒占。況雖無折受之利,必無艱乏之患,而足以害於民病於國而已。曾在年前,雖無禁令,猶可一竝革罷。況旣有禁令,不啻嚴明,而法綱解弛,私門擅恣,不有朝家之禁,益滋冒濫之弊,從前折受之處,非但不罷,冒占侵虐之害,甚於前日,國事至此,良可寒心。蓋江原道柴場,旣有革罷之令,諸道及畿甸,不可不一竝禁斷也。封略海澤,初旣一體禁之,則豈獨京畿不在其中也?流民火田,猶有禁止之令,則其可使宮家,公然折受,遍滿諸道,而莫之禁乎?請諸宮家柴場·火田及漁場折受,令該曹·各道,一一査出,竝爲革罷。史局謬規變通之意,累日論列,未蒙允許。此下燼缺措語見上以下二十四行燼缺
司諫李敏迪,正言李端錫·李夏啓曰,繼後後,生親子,以繼後子奉祀事,旣有自今定制。而但念仁祖朝旣有受敎,而先王大法,終泥而不行者,無他。以我國法禁不嚴,綱紀之陵夷,而士夫家又習知朝家,雖有所令,而未能堅持不變,乍行乍止,故各任私意,無所顧憚,倫常之重,旣正而後紊,至於如此。若不自仁祖朝定制後,一切釐整,則後益無所忌,而終歸於不行之地矣。且法令之行,當如金石。仁祖朝旣有定制,則定制之後,自當釐正,又何可自今爲始,而虧國體廢邦憲也?其爲苟且,莫此爲甚。請命禮官,自仁祖朝受敎以後,有違者,一一改定。溫井擧動,初無定奪之事,而忠淸監司吳挺緯,妄信虛傳,收捧行宮材木,分定供御之物,至於移關隣道,致令道內搔擾,其顚倒妄作,無故動民之罪,不可推考而止。臣等所聞,亦非泛然風聞之比,請忠淸監司吳挺緯罷職。臣等伏聞因大臣所啓,有吏曹堂上郞廳推考,參議徐必遠遞差之命,臣等竊以爲言路缺有未深思也。徐必遠誤信傳聞,譏斥元老之臣,孰不以爲做錯?然特是言時妄作,辨時憤激,曷嘗有用意誣陷,故爲詬辱,如大臣所啓也?論人必原其情,如徐必遠者,自許敢言,素著狂直,如以爲妄作憤激。則渠亦無辭,若罪以用意誣陷,則決非其情,設使必遠,眞有意於誣陷,則豈止於沮其極選?如出於一時做錯,則不過爲狂妄之過,又何可追咎哉?蓋徐必遠之言,雖多不中,而要爲敢言之士,自古敢言之士,例少安詳,而率多輕疎,朝廷之待之,亦宜取其大者,而不責以小節。若一有過誤,輒隨以誣陷之名分,決非治朝美事,而言路崎嶇,必自此是矣。臣等竊爲國家惜此大體〈也〉。該曹之意,亦在於略其細故,而仍用舊望,則只是任一時公議,而別無所失。請還收吏曹堂郞推考,吏曹參議徐必遠遞差之命。答曰,不允。繼後,已諭毋煩。
副應敎南九萬,副校理金宇亨,副修撰李䎘等上疏。大槪,臣等,伏見本館處置兩司箚批,臣等顚錯之失,無所逃矣。請命先削臣等之職,仍治臣等之罪事。答曰,爾等勿辭察職。
吏曹參判朴長遠上疏。大槪,命牌之降,不敢不趨詣闕下,而老母宿病中,近得泄痢,症勢深重,情理煎迫,決無供職之望。冒陳危懇,乞遞職名,俾得救護,仍治臣職,以警他人事。答曰,省疏具悉。卿其勿辭,從速察職。
刑曹判書尹絳上疏。大槪,秋府劇務,決非老敗之人,所可堪任,懇乞遞改,以便公私事。答曰,省疏具悉卿懇。卿其勿辭,從速察職。以上燼餘及朝報
上在昌德宮。停常參·經筵。以下八行燼缺
吏批,以曺漢英爲右副承旨,鄭載海爲兵曹佐郞,鄭樸爲楊州牧使,□□□□參議,元振澤爲工曹佐郞,李世華爲承文博士,朴仁基爲承文著作,田爲校書正字,徐相民爲平市令,薛觀徵爲珍島縣監,以殿牌碎破,降縣事判下。以下十七行燼缺
大司諫李弘淵,司諫李敏迪,正言李端錫·李夏啓曰,今此諸宮家折受山海革罷之請,臣等所言,只就聖朝已下指揮而言之。江原道柴場,旣以蜂布之稅,害及峽民,特命全罷。然海西柴場,獨無蜂布,而害不及民耶?況王者之政,當爲一視。海西·關東,何有彼此?至於京畿,則灌輸之繁,倍蓰他道。京師撨採,皆仰近甸,而囿藪之爲穽於國中者,處處皆然,尤不可不罷。江海漁場,則聖上之明斷,廟堂之覆啓,皆許禁斷,則今日所請,欲望更命有司,嚴立法例,一體申令而已。抑臣等之所甚慨然者,卽今征賦日煩,民財日窮,田野之民,旣不聊生。而又此窮山深海,盡被侵毒,則飛走路窮,更無樂生之民矣。聖上爲民父母,寧不惻然於斯耶?乃若火田,則當初禁令,不但臣等言之,大臣亦爲備盡矣。今雖使設方定制,漸爲之處,而猶恐逋逃迸氣,日成淵藪。況以宮家勢力,因啓下折受,招納流亡,以爲溪洞窟穴,則遂成膠固,後不可爲計矣。且諸宮家折受,無處不及,無利不放,而前此獨未聞火田折受矣。今則遍滿中外,籠絡山藪,征利之密,可謂已甚。而無窮之害,實自今始,此亦不可以已乎?臺諫爲人主耳目,民之所好而衆所欲與者,不得不言。民之所惡而衆所欲去者,又不得不言。凡此數事,公論所在,群情所願,民生之困苦,民怨之所叢,則臣等亦何敢苦口力爭?踰月不止,而聖上亦不宜强拂公論群情,不念民生民怨,而獨私一二諸宮也?請勿留難,諸宮家柴場·漁場·火田折受等處,令該曹·各道,一一査出,竝爲革罷。溫井擧動,初無定奪之事,而忠淸監司吳挺緯,妄信虛傳,收捧行宮材木,分定供御之物,而至於移關隣道,致令道內騷擾。其顚倒妄作,無故動民之罪,不可推考而止。臣等所聞,又非泛然風聞之比,請忠淸監司吳挺緯罷職。臣等伏聞因大臣所啓,有吏曹堂上郞廳推考,參議徐必遠遞差之命。臣等竊以爲,大臣之論人,不得其平,而聖上之爲言路計,有未深思也。徐必遠之誤信傳聞,譏斥元老之臣,孰不爲做錯?然特是言時妄作,辨時憤激,曷嘗有用意誣陷,故爲誣辱,如大臣所啓也?論人必原其情,如徐必遠者,自許敢言,素著狂直,如以爲妄作憤激,則渠固無辭。若罪以用意誣陷,則決非其情。設使必遠,眞有意於誣陷,則其罪豈止於沮其極選?如出於一時做錯,則不過爲狂妄之過,又何可追咎?大蓋徐必遠之言,雖多不中,而要爲敢言之士。自古敢言之士,例少安詳,率多輕疎,朝廷之待之,亦宜取其大處,而不責以小節。若一有過誤,輒隨以誣陷之名,則決非治朝美事,而言路崎嶇,必自此始矣。臣等竊爲國家,惜此大體也。該曹之意,亦在於略其細故,而仍用舊望,則只是循一時公議,而別無所失。請還收吏曹堂上郞廳推考,吏曹參議徐必遠遞差之命。答曰,不允。
司諫李敏迪,正言李端錫·李夏啓曰,繼後後,生親子,以繼後子奉祀,旣有自今定制。但念仁祖之朝旣有受敎,而先王大法,泥而不行者,無他。以我國法禁之不嚴,綱紀之陵夷,而士夫家又習知朝家。雖有所令,而不能堅持不變,乍行乍止,故各任私意,無所顧憚,倫常之重,旣正而後紊,至於如此。若不自仁祖朝定制後,一切釐正,則後益無所忌,而終歸不行之地矣。且法令之行,當如金石。仁祖朝旣有定制,則定制之後,自當釐正,又何必自今爲始,而虧國體而廢邦憲也?其爲苟且,莫此爲甚。請令禮官,自仁祖朝受敎以後,有違者,竝一一改定。答曰,不允。以上燼餘
上在昌德宮。停常參·經筵。此下三行燼缺
藥房提調金佐明,副提調南龍翼啓曰,伏未審數日來,聖候,何如?湯劑之停,今已累日,咳嗽之候,漸自差減否乎?臣等不任憂慮,敢來問安。答曰,知道。明朝入診後,議藥,可也。
再啓曰,卽伏承問安之批,以明朝入診後,議藥爲敎,臣等不勝憂慮之至。凡大小病患,趁卽治療,然後收效必捷。且下敎中,不及卽今愆和之爲某症,臣等尤有所悶鬱。不可等待明朝,卽與諸醫登時入診,何如?答曰,非有急時之症,今已日晩,診察之法,不如早朝矣。以下五行燼缺
中殿,藥房問安。答曰,知道。
大司諫李弘淵,司諫李敏迪,正言李端錫·李夏啓曰,今此諸宮家折受山海革罷之請,臣等所言,只就聖朝已下指揮而論之。江原道柴場,旣以蜂布之稅,害及峽民,而特命全罷。然則海西柴場,獨無蜂布,而害不及耶?況王者之政,當爲一視。海西·關東,何有彼此?至於京畿,則灌輸之繁,倍蓰他道,京師撨採,皆仰近甸,而囿藪之爲阱於國中者,處處皆然,尤不可不罷矣。江海魚場,則聖上之明斷,廟堂之覆啓,皆許禁斷,則今日所請,欲望更命有司,嚴立法例,一體申令而已。抑臣等之所深慨然者,卽今征賦日煩,民財日窮,田野之民,旣不聊其生。而又此窮山深海,盡被侵毒,則飛走路窮,旣無樂生之民矣。聖上爲民父母,寧不惻然於斯耶?乃若火田,則當初禁令之意,不但臣等言之,大臣亦爲備陳矣。今雖使設方定制,漸爲之處,而猶恐逋逃迸集,日成淵藪。況以宮家勢力,因啓下折受,招納流亡,以爲谿洞窟穴,則遂成膠固,後不可爲計矣。且諸宮家折受,無處不及,無利不放,而前此獨未聞火田折受矣。今則遍滿中外,籠絡山藪,征利之徒,可謂已甚。而無窮之害,實自今日始,此亦不可以已乎?臺諫爲人主耳目,民之所好而衆所欲與者,不得不言。民之所惡而衆所欲祛者,又不得不言。凡此數事,若非公論所在,群情所願,民生困苦,民怨之所叢,則臣等亦何敢苦口爭力?踰月不止,而聖上亦不宜强拂公論群情,不念民生民怨,而獨私一一諸宮也?請勿留難,諸宮家柴場·漁場·火田·折受等處,令該曹·各道,一一査出,竝爲革罷。溫井擧動,初無定奪之事,而忠淸監司吳挺緯,妄信虛傳,收捧行宮之材木,分定供御之物,至於移關隣邑,致令道內騷擾,其顚倒妄作,無故動民之罪,不可推考而止。且臣等所聞亦非泛然風聞之比,請忠淸監司吳挺緯罷職。臣等伏聞因大臣所啓,有吏曹堂上郞廳推考,參議徐必遠遞差之命,臣等竊以爲大臣之論人,不得其平,而聖上之爲言路計,有未深思也。徐必遠之誤信傳聞,譏斥元老之臣,孰不以爲做錯?然特是言時妄作,辨時憤激,曷嘗有用意誣陷,故爲詬辱,如大臣所啓也?論人必原其情,如徐必遠者,自許敢言,素著狂直,如以爲妄作憤激,則渠固無辭,若罪以用意誣陷,則決非其情。設使必遠,眞有意於誣陷,則其罪豈止於沮其極選?如出於一時做錯,則不過爲狂妄之過,又何可追咎?大槪,徐必遠之言,雖多不中,而要爲敢言之士。自古敢言之士,例少安詳,而率多輕疎,朝廷之待之,亦宜取其大處,而不責以少節。若一有過誤,而輒隨以誣陷之名,則決非治朝美事,而言路崎嶇,必自此始矣,臣等竊爲國家惜此大體也。該曹之意,亦在於略其細故,而仍用舊望,則只是循一時公議,而別無所失,請還收吏曹堂上郞廳推考,吏曹參議徐必遠遞差之命。醫官輔國,古所未有,而創自今日,官方之亂極矣。今此柳後聖,雖有議藥之功,亦一醫官,酬以他賞則可矣。而至於輔國,則品秩崇極,禮數絶等,決非醫功雜流所可冒授。惟名與器,不可以假人,聖人明有其訓,繁纓至微,而以爲不如多與之邑。輔國崇祿,是何等名爵,而濫及於醫官白徒耶?醫官旣已冒受,此路一開,則宦譯亦將生心於輔國矣。數百年大防,由此而壞,豈非聖朝之所當惜處也?瞻聆所及,莫不驚愕。知事柳後聖輔國加資,請命改正。答曰,不允。
司諫李敏迪,正言李端錫·李夏啓曰,繼後後,生親子,以繼後子奉祀事,旣有自今定制。而但念仁祖朝旣有受敎,而先王大法,終泥而不行者,無他。以我國法禁之不嚴,綱紀之陵夷,而大夫家,又習知朝家。雖有所令,而未能堅持不變,乍行乍止,故各任私意,無所顧憚,倫常之重,旣正而後紊,至於如此。若不自仁祖朝定制後一切釐正,則後益無所忌,而終歸於不行之地矣。且法令之行,當如金石。仁祖朝旣有定制,則定制之後,自當釐正,又何必自今爲始,而虧國體廢邦憲也?其爲苟且,莫此爲甚。請命禮官,自仁祖朝受敎以後,有違者,竝一一改正。答曰,亟停勿煩。
執義吳斗寅啓曰,臣猥蒙恩暇,修省父墳,惶感之極,唯有涕淚。適緣狗馬之疾,未卽來參於擧動之時,臣不勝悚縮竢罪之至。且本府,以諸宮家免稅,更議酌定事,今方論啓。而頃於五百結定式之日,臣忝在入侍之列,旣不能爭執於下詢三司之際,其率爾將順之罪,至此而尤無所逃矣。臣實慙悚,自劾之不暇,何敢晏然仍冒,更有所論列乎?請命遞斥臣職。答曰,勿辭。
兪瑒啓曰,執義吳斗寅,再啓煩瀆,退待物論矣。傳曰,知道。
答右議政鄭維城箚曰,省箚具悉卿懇。卿果欲防言路,啓後弊而爲言哉?不必相較,安心勿辭,以副予意。
答咸鏡監司徐元履大槪缺疏曰,省疏具悉卿懇。卿雖年老,氣力猶强,何庸辭爲?安心勿辭,速往欽哉。
答右副承旨曺漢英疏曰,省疏具悉。爾其勿辭,從速察職。以上燼餘及朝報
上在昌德宮。停常參·經筵。
下直,慶興府使韓,富平府使李長英。
大殿,政院·玉堂問安。答曰,知道。
藥房提調金佐明,副提調南龍翼啓曰,伏未審夜來,聖候,若何?昨日伏承診察議藥之敎,臣等明發不寐,敢來問安。卽與醫官等,趁此淸早入診,何如?答曰,知道。
藥房再啓曰,臣等退出,與鄭後啓·趙徵奎等及諸御醫商議,則皆以爲,自上咳嗽之候,雖已減歇,而中氣未實,肌表未固,餘熱亦未盡除,宜用淸熱導痰湯,而祛元入南星,加貝母五分進御爲當。又送鄭後啓·趙徵奎,問于柳後聖,則以爲,卽今聖候中氣之不足,實由於曾前多進凉劑之致,淸熱補虛治痰之材,不爲不足。貝母不必加入,只加梔子連皮炒七分,姑進十貼宜當云,依此劑入乎?敢稟。答曰,知道。
備忘記,傳曰,今下弓失,慶興府使韓處給送。
大司諫李弘淵,司諫李敏迪啓曰,臣等伏見大臣箚辭,不勝瞿然。徐必遠之誤信傳聞,譏斥元老之臣,不但爲大臣所非,臣等亦爲非也。但大臣以爲誣陷,而臣等則以爲妄作。夫有意而構揑,謂之誣陷,無情而猝發,謂之妄作。誣陷妄作,只在於有意無情之間,而跡雖近似,心實天壤。徐必遠所聞雖誤,旣有所聞,則率意而發,非有他腸,此臣等所謂無情也。原其本心,旣非誣陷,則言雖失實,乃是適爾,又何可以此追責乎?近來俗習日渝,士氣日靡。如徐必遠,雖不中不端,要以敢言自許,賢於苟容媕阿之臣遠矣。論事一不當,而罪斥隨之,則臣等所謂言路而防,亦非過慮也。且古今言事之人,例近於激訐譏犯,若以沽直要名,遽加言者,則雖眞有直言極諫,無能逃此指目,此衰季恒患而非盛世事也。大臣此言,雖因事偶發,而於是乎失言,臣等竊惜之。自古國家,懲戒督責,常施於治職之吏,寬假優容,每加於言事之臣,缺一言者,以廣言路,顧何害於朝綱體統耶?宰相曰是,諫官曰非,自是通誼,臣等不必引嫌。而因此轉輾,大臣至於上章,今旣峻斤如是,臣等亦何敢晏然冒處,以益罪戾?請命遞斥臣等之職。答曰,勿辭。
吏曹啓曰,來十一日錄都目政事爲之之意,敢啓。傳曰,知道。
大司憲柳慶昌辭職上疏。踏啓字。
辰時,上御□□堂入診,入侍時,提調金佐明,副提調南龍翼,醫官鄭後啓·趙徵奎·安慶昌·尹後益。以上朝報及內局謄錄
上在昌德宮。停常參·經筵。
下直,楊州牧使鄭樸。
中宮殿,藥房問安。答曰,知道。
藥房提調金佐明,副提調南龍翼啓曰,伏未審夜來,聖候,何如?日氣漸寒,玉體欠和,雖進湯劑,一兩日之間,收效未易,臣等不任憂慮,敢來問安。答曰,知道。
政院啓曰,明日專經文臣殿講時命官,何大臣進去乎?傳曰,右相進去。
院啓,宮家折受山海·柴場·漁場革罷事,繼後子奉祀事,吏曹堂郞推考,參議徐必遠遞差還收事。柳後聖輔國加資還收事,措語竝見上執義吳斗寅,大司諫李弘淵,司諫李敏迪,竝引嫌而退。免稅定式,不妨更議,則初不爭執,不必深嫌。宰相·諫官,曰是曰非,則其爭者公,有何所失?請執義吳斗寅,大司諫李弘淵,司諫李敏迪竝命出仕。答曰,不允。出仕事,依啓。
右副承旨曺漢英上疏。大槪,嚴召之下,病未趨赴,亟命罷遞,隨正逋慢之罪事。踏啓字。
正言李端錫上疏。大槪,旣被大臣之斥,且迫奉使之行,乞遞職名,以便公私事。啓下該曹。以上朝報
上在昌德宮。停常參·經筵。
巳時未時申時,日暈。
下直,豐德府使權大運。
藥房提調金佐明,副提調南龍翼啓曰,伏未審聖候,如何?湯劑連日進御,咳嗽之候,幾盡差減否乎?臣等憂慮之至,敢來問安。答曰,症候,當言于醫官矣。
藥房再啓曰,卽伏聞醫官之言,聖候諸症,俱是微感寒氣之致,小腹之似脹旋止,亦由於肝熱。與鄭後啓等諸御醫商議,則皆以爲,小柴胡湯,加麥門冬·石膏煅·乾葛各一錢,山梔炒七分·蘇葉五分,連進三貼宜當云。而通議于柳後聖,則其意亦無異同,此藥三貼,卽爲劑進,何如?答曰,知道。
吏批啓曰,判書洪命夏呈辭受由,參議未差,小臣獨政未安,何以爲之?敢稟。傳曰,仍爲之。
以權坽爲左承旨,洪重普爲大司憲,李翊爲校理,鄭晳爲修撰,宋昌爲兵曹佐郞,金洪慶爲刑曹正郞,郭世翼爲監察,李程爲司僕寺正,柳晉昌爲刑曹佐郞,尹塏爲正言,金璁爲承文副正字,缺金潤璋爲學諭,通政南景達·禹治澤,今加嘉善。
兵批,以□□□·柳慶昌·閔泰亨·洪宇亮·沈緖·李益善·趙胤錫·洪處厚爲副護軍,曺漢英爲副司直,金重鎰爲司正,金萬均缺一爲副司果,李宇鼎爲副司猛。以下二十二行燼缺
司諫李敏迪啓曰,臺閣所論,雖係微細,旣發之後,則必待僚議歸一而後停之,例也。忠淸監司吳挺緯,作事顚倒,無故擾民,不可不相規,故本院以此連啓矣。獻納安後說,肅謝後四五日,屢托病故,不爲相會。因昨日處置,敢爲獨停,如以所論爲不然,則自陳己見,或直請臣罪,皆無所不可。而乘同僚引入之際,不待通議,無端停論,略無顧忌,此何機關,而汲汲如是耶?無非臣庸陋見輕之致,請命遞斥臣職。答曰,勿辭。以下一行燼缺
大司諫李弘淵啓曰,累日連啓之論,遽停於諸僚退待之際,若非蔑視,必無此事。其不可靦然仍冒,與司諫李敏迪,無異,請命遞斥臣職。答曰,勿辭。
兪瑒啓曰,大司諫李弘淵,再啓煩瀆,退待物論矣。傳曰,知道。
吏批,判書洪命夏呈辭受由,參判朴長遠進,參議未差,都承旨南龍翼進。
兵批,判書金佐明病,參判柳赫然,參議洪處大病,參知元萬石進,右副承旨兪瑒進。以下十五行燼缺
答吏曹判書洪命夏疏曰,省疏具悉卿懇。卿其安心勿辭,從速察職。大槪在下
吏曹判書洪命夏上疏。大槪,犬馬賤疾,日漸沈痼,用人乖當,貽累聖朝,決不可冒居銓席,將臣職名,亟賜鐫削事。批答在上以上朝報
上在昌德宮。停常參·經筵。
未時,日暈。
大殿,政院問安。答曰,知道。
中殿,藥房問安。答曰,知道。
藥房提調金佐明,副提調南龍翼啓曰,通宵雨下,向曉陰鬱,伏未審此時,聖候調攝,若何?昨入湯劑,伏想已進一貼,卽今症候,比昨差減否?臣等憂慮未弛,敢來問安。且加減八味元進御當否,問于柳後聖,則以爲,多進甚好云。此藥亦爲劑入之意,敢啓。答曰,知道。
獻納安後說啓曰,臣頃在鄕曲,重患寒疾,上來之後,餘症尙劇,呈章請急,出於萬不得已。再昨以處置事,强疾詣闕,取見前啓數件,略刪措語。其中忠淸監司吳挺緯事,非但臣所聞不同而已,且旣已推考,似不必曠日持久。故臣循例停止,而未相會之前,凡論議之發,或停,不相通報,亦例也。同僚如以臣爲不當停,而必欲準請,則更陳己見,平心言之,可也。何可驟加情外之斥,目之以略無顧忌乎?況臣於此論之停否,有何汲汲機關,同僚之言及此,良可慨也。至於病未相會,差遲數日者,目前何限,而未聞同僚,指爲罪案也。無非如臣無狀,不能見信於同僚之致,請命遞斥臣職。答曰,勿辭。以下二十七行燼缺
政院啓曰,庭試武科初試二所監試官李端錫,旣遞本職,諫院見存之員,相繼引避,獨有新除授正言尹塏。請卽牌招肅拜,使之進參試所,何如?傳曰,允。
玉堂箚子。大槪,大司諫李弘淵,司諫李敏迪,竝命出仕,獻納安後說遞差事。答曰,依啓。以上朝報
上在昌德宮。停常參·經筵。
申時,日有右珥。
下直,平昌郡守李,赤梁萬戶李受徵。
鄭榏啓曰,大司憲洪重普未肅拜,執義吳斗寅上疏,掌令郭齊華,持平李翔在外,掌令李齊衡,持平李光稷試所進去。今日以監察茶時之意,敢啓。傳曰,知道。
又啓曰,明日常參·經筵,取稟。傳曰,停。
大殿,政院問安。答曰,知道。
藥房都提調元斗杓,提調金佐明,副提調南龍翼啓曰,雨後寒緊,伏未審夜來,聖候調攝,何如?前入湯劑,已進二貼,而尙爾無效耶?臣等憂慮未弛,敢來問安。答曰,知道。以下十七行燼缺
答吏曹判書洪命夏疏曰,省疏具悉卿懇。卿其勿辭,從速察職。
答執義吳斗寅疏曰,省疏具悉,爾其勿辭察職。
答判尹呂爾載摠管辭免上疏。踏啓字。
二更,中宮殿小廁房,火延煙桶,旋卽撲滅後,大殿,政院問安。答曰,無事。
中殿,政院問安。答曰,無事。
吏曹判書洪命夏上疏。大槪,更申前懇,亟賜鐫免,以便公私事。批答在上
執義吳斗寅上疏。大槪,情勢病勢,俱難仍冒,冒死哀籲,乞遞職名事。批答在上
判尹呂爾載上疏。大槪,行期已迫,治任方急,兼帶摠管,爲先遞改,以便公私事。批答在上以下朝報
上在昌德宮。停常參·經筵。
夜一更,月暈。
韓震琦啓曰,明日儒生殿講相値,視事頉稟。傳曰,知道。
大王大妃殿·王大妃殿·大殿·中殿,政院問安。答曰,知道。
大王大妃殿·王大妃殿·大殿·中殿,玉堂·二品·六曹·大司諫問安。答曰,知道。
中殿,藥房問安。〈答曰〉,知道。
藥房都提調元斗杓,提調金佐明,副提調南龍翼啓曰,伏〈未〉審夜來,聖候調攝,何如?昨入湯劑,已進一貼,而尙未收效乎?詳知卽今症候,或仍進前劑,或更議他藥,臣等憂慮未弛,敢來問安。答曰,知道。症候已言于醫官矣。
再啓曰,臣等卽伏聞醫官之言,仍與諸御醫商議,則皆以爲,自上微感之氣,雖似和解,餘熱猶未盡祛,加減凉膈散,加桑白皮·地黃皮·麥門冬·天花粉各一錢,連進三貼宜當云。此藥卽爲劑入之意,敢啓。答曰,知道。
兪瑒啓曰,大司憲洪重普上疏,執義吳斗寅呈辭,掌令李齊衡,持平李光稷試所進,掌令郭齊華,持平李翔在外。今日以監察茶時之意,敢啓。傳曰,知道。
缺以弘文館言啓曰,本館下番二員內,修撰鄭晳,以武缺試官,時未復命,只有副修撰臣李䎘,獨爲入直。今日李䎘,以守禦廳事,下去江原道,他無替直之人,不得已以上番始降,而副校理金宇亨,以身病呈辭,時未入啓,卽爲牌招,推移入直,何如?傳曰,允。
韓震琦啓曰,明日儒生殿講時命官,何大臣進去乎?敢稟。傳曰,領中樞進去。以下二十五行燼缺
答大司憲洪重普疏曰,省疏具悉。卿其勿辭,從速察職。
答玉堂箚曰,省覽箚辭,深切慨歎,眷眷之言,予用嘉之。且經筵事,豈有他哉?後日當面諭。
傳于韓震琦曰,政事,明日爲之。
大司憲洪重普上疏。大槪,宿疾沈綿,萬無供仕之望,乞遞新授職名,以便公私事。
玉堂箚子。大槪,請亟開經筵,且從兩司所論,以彰聽納之明事。批答竝見上
弘文館啓曰,新除授校理李翊,時在忠淸道全義地,經筵入番事緊,請斯速乘馹上來事,下諭。傳曰,允。以上朝報
上在昌德宮。停常參·經筵。
未時,雨雹,狀如大豆。夜三更,月犯畢星,有霧氣。
兪瑒啓曰,大司憲洪重普未肅拜,執義吳斗寅呈辭,掌令李齊衡,持平李光稷試所進,掌令郭齊華,持平李翔在外。今日以監察茶時之意,敢啓。傳曰,知道。
大殿,政院問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,聖候調攝,何如?昨入加減凉膈散,已進一貼,而別無收效之漸乎?臣等憂慮未弛,敢來問安。答曰,昨夕又得再感,夜來旋爲發汗,而猶未覺快解矣。
藥房再啓曰,臣等卽伏承問安之批,不勝驚慮,卽與諸御醫商議,則人蔘敗毒散,加黃連·梔子炒·荊芥·蘇葉各一錢,連進二三貼,速爲快解,宜當云。此藥卽爲劑入,何如?答曰,知道。
有政。
吏批,行判書洪命夏受由,參判朴長遠進,參議未差,都承旨南龍翼進。
兵批,判書金佐明進,參判柳爀然賓廳坐起進,參議洪處大受由,參知元萬石進,右副承旨兪瑒進。
吏批啓曰,判書洪命夏,時未出仕,參議未差,小臣獨政未安,何以爲之?敢稟。傳曰,仍爲之。
以兪棨爲同副承旨,李翊爲獻納,安後說爲副修撰,吳始壽爲修撰,李端錫爲直講,李煦·尹衡聖爲典籍,兼持平李端錫。
吏批啓曰,守令有闕,多至五六處,而今日日勢已暮,且小臣獨政,難以備擬,待判書出仕,差出之意,敢啓。傳曰,知道。
兵批啓曰,今南兵使,今當差出,而擬望之人乏少,他道守令中可合人,竝擬,何如?傳曰,允。
以沈之溟爲都摠管,朴敏道爲內禁衛將,柳時成爲訓鍊副正,洪汝濟·李培·李以時·愼省行爲武兼,金誠一爲五衛將,具文治爲全南兵使,李時萬爲五衛將,李延年□□□將,鄭後諶爲護軍,李經漢·李有相爲副司直,金樑國爲副司果。以下二十行燼缺
以備忘記,傳于韓震琦曰,居首幼學朴文道,直赴會試,幼學李善昌,給二分,進士柳景瑞·幼學宋悳周·進士尹荇,各給一分,幼學文徵後·生員申光斗,各紙四卷·筆四柄·墨三笏賜給。
以宗簿寺李寅陽等缺同傳于韓震琦曰,旣云猥濫,則決之以無已,可也。缺兪瑒,以忠勳府言啓曰,忠義朴仁成,幼學任順缺啓下本府,而欲問其親呈與否,招致,則過限不缺啓之意,敢啓。傳曰,知道。
韓震琦,以産室廳醫官,以都提調意啓曰,中宮殿,産室廳排設,吉日,曾已推擇於今十六日辰時啓下矣。明日依此時排說,何如?傳曰,知道。
兪瑒,以武科二所差備官,以試官意啓曰,今日龍缺等整齊入坐,試庭之後,有一人背坐畏忌,氣色殊常,促來推問,則果是通津出身蔡承吉,而爲其姪金俊祥,調弓缺如此之類,若不重治,則闌入代射之弊,無以防禁。攸司依法治罪,何如?傳曰,允。
正言尹塏啓曰,犬馬微臣,奇釁百出之餘,誤蒙收用之典。千萬意外,復忝諫職,感激洪造,唯以顚仆爲期。顧臣庸陋,最居人下,猥滋淸班,自知不似,叨冒不止,譏斥顯加。向日差許,實出激揚之論,彈墨未乾,公議尙嚴,而新命纔下,召牌繼至,驚惶隕越,罔知攸措。情勢狠狽,不敢趨命,逋慢之罪,萬死難贖。第念國家之所重者名器,士夫之所貴者廉恥,而臣忘廉喪恥,貽辱名器,亦爲極矣。若復貪戀聖恩,一向冒陳,抗顔揚揚,再入臺席,則臣之不知羞恥,豈止爲從他笑罵而已?其輕朝廷蔑公議,辜負天寵,誤衊臺閣之罪,又尙如何哉?臣雖無狀,亦有秉彝一端,豈不知分義至嚴,違命有誅,而誠不忍以臣一遞,重爲淸朝之辱也?且臣素患痰喘,迨迫十年,三秋閉戶,頓絶人事。又自數日,添淂疝痛,症勢急劇,萬無自力之望,以致不得趨詣召命,而出謝引避,亦後數日,決不可仍冒。請命鐫改臣職,仍治臣罪,以爲臣子慢命者之戒。答曰,勿辭。
兪瑒啓曰,正言尹塏,再啓煩瀆,退待物論矣。傳曰,知道。
大司諫李弘淵啓曰,正言尹塏,引嫌而退,趁未出肅。雖緣病勢之固然,而旣未赴召,勢難在職,請正言尹塏遞差。答曰,依啓。
掌令李齊衡上疏。大槪,父子相避,載在法典,令該曹照例遞改事。啓下該曹。
吏曹啓目粘連,觀此掌令李齊衡上疏。則以其子端錫,兼帶下批,父子相避,乞遞本職爲白有臥乎所。相避之法,在下應遞,則齊衡不當遞改,而端錫出疆兼銜,事異常規。齊衡所帶之職,似當姑許遞改是白乎矣。臺諫進退,非該曹所敢擅便,上裁,何如?啓依回啓施行。以上朝報
上在昌德宮。停常參·經筵。
夜二更,有霧氣。三更,月暈,有霧氣。四更,月暈。
大殿,政院問安。答曰,知道。
中殿,藥房問安。答曰,知道。
藥房都提調元斗杓,提調金佐明,副提調南龍翼啓曰,雨後霜重,伏未審此時,聖候調攝,如何?人蔘敗毒散,昨已進御,而已收快解之效乎?臣等憂慮未弛,敢來問安。答曰,知道。症候當言于醫官矣。
藥房再啓曰,臣等卽伏聞醫官等之言,與諸御醫商議,則皆以爲,自上感冒之候,幾盡和解,而餘熱猶存,加減凉膈散,加黃連炒七分·麥門冬一錢,姑先進御三貼,宜當云。此藥劑入之意,敢啓。答曰,知道。
産室廳醫官,以都提調·提調意啓曰,中宮殿産室廳,已爲排設,提調一員及醫官等,自今日直宿之意,敢稟。傳曰,來月初生,直宿,可也。
韓震琦啓曰,大司憲洪重普未肅拜,執義吳斗寅呈辭,掌令李齊衡·持平李光稷試所進去,掌令郭齊華·持平李翔在外。今日以監察茶時之意,敢啓。傳曰,知道。
韓震琦,以吏曹言啓曰,臺諫有闕,政事,何以爲之?取稟。傳曰,明明日爲之。
鄭榏啓曰,今此武科庭試初試一所監試官掌令李齊衡,陳疏遞職,而大司憲洪重普陳疏未肅拜,掌令郭齊華·持平李翔在外,持平李光稷二所進去,執義吳斗寅,卽爲牌招,使之進參,何如?傳曰,允。以下二十二行燼缺
大司諫李弘淵啓曰,新除授獻納李翊,時在忠淸道全義地,請斯速乘馹上來事,下諭。答曰,依啓。以上燼餘及朝報
上在昌德宮。停常參·經筵。
辰時,日暈,虹見西方。
大殿,政院問安。傳曰,知道。
藥房都提調元斗杓,提調金佐明,副提調南龍翼啓曰,伏未審夜來,聖候調攝,何〈如〉?加減凉膈散,已進一貼,而餘熱視昨,亦何如?臣等憂慮未弛,敢來問安。答曰,知道。與昨無異矣。以下八行燼缺
鄭榏,以兵言啓曰,本曹草記,傳曰,判付之加資云者,加一資之規缺敎矣。今此趙琛·李俊等,本曹賞格稟裁公事,則缺敎,而法典捕賊條,所謂元有職者,加階之語,乃是從前資加一階之謂也。前趙俊興·趙琛·李俊等論賞啓目,臣曹援據廣州中軍成晩達,捕四賊加階,尹時達,進告指示六賊,軍官金實,首捕四賊,加階之例,覆啓矣。以今姑依近例施行事,缺判下,而但在前捕賊蒙賞之人,率皆資窮。若有未準者,則本□依例取稟,必待特命之下,然後始爲加資。故元階缺者,皆陞堂上。至於未資窮之類,則當元階加一資,缺番啓本中,趙俊興元階宣略,故今加定略,李俊則缺良無本資云。自前如此之類,或邊將除授,或相當職缺六品貼成給,而李俊所捕之賊,亦數頗多,故據前例缺矣,竝此仰稟。傳曰,然則依前啓辭爲之。
又以武科二所差備官,以試官意啓曰,前日同字擧子,試取時,姜泌·姜時望兩人,越次呼名。至於入格現露之後,爻周勿施,差備官,亦爲條目捧招,以爲懲礪之地。今者人字擧子洪益·洪俊益等,又爲換名誤射,事甚駭愕。入格擧子,旣已爻周勿施,則呼名給箭官等所犯,雖出於無情,不可條目而止,當該前後差備官,竝從重推考,何如?傳曰,允。以下九行燼缺
故統制使李舜臣祠宇額號望,武烈·壯烈。
忠烈。
鄭榏,以武科一所差備官,以試官意啓曰,近來科場不嚴,擧子錄名時,或有俱錄兩所。若不入格於一所,則更射於二所,以爲必得之計,此弊不可不痛懲。故臣取考二所呼名之類相準,則擧子康堯弼,旣射於洪字,而又入於二所冬字。卽爲移文二所,謄來其四祖,則果是一人兩錄。卽令其保擧人等,推促於安山地,覈其奸狀,則渠亦無辭。且其二所掛錄單子中,保擧人,則武兼張希尹·司果金大器·前奉事金穆三人。而問於他人,則無一知名之人,問於堯弼,則渠亦以爲不知,而此是內禁衛趙益承所爲云。似是虛作人名,以爲保擧,而發覺之後,猶不吐實,其爲奸狀,節節痛駭。康堯弼及趙益承,竝令攸司囚禁拘問,何如?傳曰,允。以上燼餘
上在昌德宮。停常參·經筵。
夜一更,流星出北斗星□□□方天際,狀如鉢,尾長四五尺許,色赤,光照地。三更,□□□。
大殿,政院問安。答曰,知道。
藥房都提調元斗杓,提調金佐明,副提調南龍翼啓曰,曉雨纔歇,冬日似春,伏未審夜來,聖候調攝,何如?加減凉膈散,已進二貼,而餘熱猶未減乎?臣等憂慮未弛,敢來問安。答曰,知道。今後勿爲逐日問安。
有政。
吏批,行判書洪命夏不進,參判朴長遠進,參議未差,行都承旨南龍翼進。兵批,判書金佐明內局進,參判柳爀然病,參議未差,參知元萬石□,右副承旨鄭榏進。
吏批啓曰,判書□□□□參議未差,□□□□小臣獨政未安,何以爲之?敢稟。傳曰,仍爲之。
□□□□言,宋時喆爲掌令,李殷相爲禮曹參議,李延年爲參知,呂聖齊爲校理,申厚載爲承文博士,兵曹參議元萬石,參知李延年。
以朴以㫥·洪處大·李齊衡爲副護軍,□□□果。
鄭榏,以都摠府言啓曰,今日入直軍士,中日習射,請出標信。傳曰,知道。
以京畿監司朴世權,以前楊州牧使呂曾齊推減辭職狀啓,傳曰,勿辭察職事,回諭。
鄭榏啓曰,憲府之官,近甚未齊,本府之不得開坐,已至一朔。非但許多推緘,久未結末,推考傳旨,不得承受者,至於十六度之多。事甚未安,掌令宋時喆,卽爲牌招肅拜,使之承受,何如?傳曰,允。
鄭榏,以都摠府言啓曰,今日入直軍士,中日習射事,標信啓下矣。雨勢不霽,射庭泥濘,不得爲之之意,敢啓。傳曰,知道。
又以兵曹言啓曰,□□□鄕吏兪益祥稱名人,自宣仁門入來,差備門外擊錚,極爲駭愕。令收司囚禁治罪,同守門將李晠,常時不能禁斷雜人,以致闌入,亦爲非矣。推考,何如?傳曰,允。
掌令宋時喆啓曰,臣曾叨諫院,忝在入侍之列,諸宮家免稅五百結定式下詢之際,不爲終始爭執,率爾將順矣。玆者本府,以結數太多,更爲酌定事,方爲論啓。臣之不能當事力爭之罪,無所逃矣,何敢一刻仍冒?請命遞斥臣職。答曰,勿辭。
鄭榏啓曰,掌令宋時喆,再啓煩瀆,退待物論矣。傳曰,知道。
右議政鄭維城箚子。大槪,懇乞鐫免職名,仍治臣妄言害事之罪,以快公議事。答曰,省箚具悉卿懇。卿之不欲相較之意,亦合事體,有何引嫌之理乎?安心勿辭,以副予意。以上朝報
上在昌德宮。停常參·經筵。
兪瑒,以都摠言啓曰,副摠管具仁墍,工曹坐起進去晝仕,請出標信。傳曰,知道。
以右議政鄭維城初度呈辭,傳于權玲曰,不允批答。以下十六行燼缺
大司憲洪重普啓曰,掌令宋時哲,以臣曾叨諫院,忝在入侍之列,諸宮家免稅五百結定式下詢之際,不爲終始力爭,率爾將順矣。玆者本府,以結數太多,更爲的定事,方相論啓,臣之不能當事力爭之罪,無所逃,引嫌而退矣。臺臣論事,惟視公議之,如何,不愜衆心,則不妨更論,初不爭執,何必爲嫌?請掌令宋時哲出仕。答曰,依啓。
以京畿監司朴世模辭狀,傳曰,勿辭察任事,回諭。
政院啓曰,頃日政廳,吏批,以守令多窠,待判書出仕後,差出事,纔爲草記,故昨日政,亦不敢旋卽差出矣。第念目今守令之闕,多至七邑,而適當觀武方殷之時,差除赴任,一日爲急。且平山,卽孔道岩邑,而府使尹㻩,方在拿囚中,曠官屢朔,民弊可知。拿囚代差出,自有前例,其代及七邑之闕,竝於明日政差出,催促赴任,何如?傳曰,允。以上朝報
上在昌德宮。停常參·經筵。
夜四更,白雲一道如氣,起自艮方,直指乾方,長竟天,廣尺許,良久乃滅。月犯軒轅左南星。
中殿,藥房問安。答曰,知道。
藥房都提調元斗杓,提調金佐明,副提調南龍翼啓曰,日寒漸緊,伏未審數日來,聖候調攝,何如?湯劑連進,而餘熱猶未盡祛耶?臣等憂慮未已,敢來問安。答曰,知道。
有政。
吏批,行判書洪命夏陳疏,參判朴長遠進,參議未差,都承旨南龍翼進。兵批,判書金佐明內局進,參判柳爀然□,參議元萬石□,參知李延年進,左副承旨兪瑒進。
吏批啓曰,判書□□□陳疏辭職,參議未差,小臣獨政未安,何以爲之?取稟。傳曰,仍爲之。
以李碩揆爲義禁都事,權說爲定山縣監,尹弼殷爲海南縣監,南斗傍爲利城縣監,洪柱彦爲信川郡守,盧尙義爲載寧郡守,尹天賚爲永興府使,尹世任爲平山府使,禹昌績爲義城縣令。
朴文範爲副護軍,□□。
兪瑒,兵曹言啓曰,禁軍及別軍職等,自十月至缺價,依例磨鍊,則禁軍所持公私馬,竝六百十六匹,缺六匹,每馬各給三匹,通計應給木三十七同十六匹矣。缺則順贊木,一半則餘丁木,依前題給,何如?傳曰,允。
韓震琦,以禮曹言啓曰,文武科庭試吉日,曾以今月二十四日啓下,而今番武科初試擧子錄名之數,比前倍蓰,前頭開試尙遠云。今欲退定日期,則外方儒生及守令之赴試者,久留等待,其弊不貲。曾在仁祖甲申年及己丑年庭試,以外方擧子留待之有弊,儒生庭試,爲先設行,武科則初試出榜後,別設殿試,放榜則同日爲之。旣有已行之規,今亦依此例,儒生庭試,則先行二十四日,武科則待初試完畢後別設,放榜則文武同日行之,似爲便當,大臣之意,亦如此。敢稟。傳曰,依爲之。
兪瑒,以武二所差備官,以試官意啓曰,擧子李時閔,來納忠義口傳帖文,臣等取考宗簿寺置簿,則以時閔懸錄,而帖文中閔字二處,皆爲塗改,其臨時塗缺傳曰,允。
又以都摠府言啓曰,副摠官沈之溟,以除標信,賓廳坐起進去之意,敢啓。傳曰,知道。
鄭榏啓曰,京外配囚,例於立春前三度啓覆,而今番則啓覆罪人,外方有四人,依例分付該曹,各其推案,預爲修整,以爲臨時更稟擧行之地,何如?傳曰,允。
答吏曹判書洪命夏疏曰,省疏具悉。已諭予意矣。卿其勿辭,從速察職,大槪缺以上燼餘
上在昌德宮。停常參·經筵。
藥房提調金佐明,副提調南龍翼啓曰,伏未審夜來,聖候調攝,何如?寒燠之氣,近甚不調,大王大妃殿·王大妃殿,玉候一樣安寧否乎?自上進御加減凉膈散,已至五帖矣。卽今餘熱盡減與否,必須詳知,然後或更議他藥,或姑停湯劑,臣等不任憂慮,敢來問安,竝此仰稟。答曰,知道。
大王大妃殿氣候,與慈殿症候,當言于醫女矣。予之所患,亦言于醫官矣。
慈殿,藥房問安。答曰,知道。
藥房再啓曰,臣等卽伏承醫女及醫官等所傳之言,與柳後聖及諸御醫商議,則皆以爲,慈殿咳嗽,似是近間通行之症,淸火化痰湯,去芒硝連進二貼,徐觀明日證候,更議稟處。上候則餘熱盡減,姑停他藥,仍進參朮調中湯,宜當云。淸火化痰湯,卽爲劑入,何如?答曰,知道。
三啓曰,卽伏聞醫女入診後,下醫官之敎,慈殿證候,不但咳嗽而已,外感之候,似非輕歇。與諸御醫等商議,則宜進人蔘敗毒散,加黃連·梔子炒各七分,荊芥·蘇葉各一錢,速爲和解云。此藥二貼,卽爲劑入之意,敢啓。答曰,知道。
兪瑒,以都摠府言啓曰,今日入直軍士,中日習射,請出標信。傳曰,知道。
以右議政鄭維城再度呈辭,傳于韓震琦曰,不允批答。
權坽啓曰,同副承旨兪棨五寸叔,故縣監兪得魯妻崔氏身死,服制已行四日,出仕,何如?傳曰,允。
慈殿·大殿,政院問安。答曰,知道
兪㻛,以義禁府言啓曰,以刑曹啓曰,察訪楊廷藎與呂曾齊,卽爲置對,覈其實狀事,允下矣。竝卽爲拿囚之意,敢啓。傳曰,知道。
韓震琦,以忠勳府言啓曰,忠義沈君道□□□等上言,啓下本府,而過限不見,依例不爲回啓之意,敢啓。傳曰,知道。
權坽,以戶曹言啓曰,本曹郞廳,勿爲頻數遷動之意,非但自前屢奉承傳,臣致和,亦於榻前,申明定奪矣。佐郞禹昌績,以別庫次知郞廳,所掌最緊。而今日政,拜義城縣令,遞易之際,事多虛疎,禹昌績義城縣令改差,還授本任,何如?傳曰,允。
內醫院官員,以提調·副提調意啓曰,卽者大王大妃殿·王大妃殿症候,言于醫女缺敎矣。卽招醫女正玉·丹春等,則稱以渠等,同伴醫缺日,不爲告知於本院,而遠出江外云。雖已走馬缺過午後到。正玉等所爲,殊極過甚,令攸司從重缺日,何如?傳曰,囚禁次知後,厥醫如科罪缺候之地,可也。以下十行燼缺
兪瑒,又以武科一所差備官,以試官意啓曰,昨日開場之後,前主簿鄭世華·金明浩等,來言於臣等曰,擧子金順奉·孝奉兄弟單子,曾爲着保錄名於一所,而今聞疊錄於二所,自二所移來,故不得不來告云。臣等取考一所錄名成冊,則推字校生金順奉,年三十七,居寶城,保,前主簿鄭世華·武兼吳世明,司果申檝,及字校生金孝奉,年三十一,居寶城,兩保,則與順奉保擧人同,而末保則司果金明浩。又考二所移來單子,則果爲疊錄於行字,孝奉疊錄於難字,兩人三保,則皆是一所二錄,單子中保擧之人,但沒名□□則校生改以閑良,居住則寶城,改以京,年歲亦皆差異。順奉等,初旣着名於兩件單子,以致疊錄於兩所,而及其順奉缺甚可駭。擧子金順奉·孝奉及保擧人鄭世華·吳世明·申檝·金明浩等,竝令攸司,囚禁推治,何如?傳曰,允。以下十四行燼缺
兪瑒,以義禁府言啓曰,今此庭試時,闕門三處,武科兩所及本府都事□□□等,應爲分把,多至八員。而本府都事,竝皆赴試缺令該曹,依前例臨時差出,何如?傳曰,允。
兪瑒啓曰,卽見全南道左水使兪椗啓本,小幅細書,有妨御覽。且紙尾全無餘地,踏啓字處,殊無致察之意,請推考。傳曰,允。以上燼餘
上在昌德宮。停常參·經筵。
夜一更,東方有氣,如火光。
王大妃殿,政院問安。答曰,知道。勿爲問安。藥房問安,答曰,知道。
大殿,政院問安。答曰,知道。
藥房都提調元斗杓,提調金佐明,副提調南龍翼啓曰,日氣斗寒,伏未審夜來,慈殿症候,何如?人蔘敗毒散,已進幾貼,而猶未取汗乎?自上調攝之候,亦何如?臣等憂慮未弛,敢來問安。答曰,知道。慈殿證候,已言于醫女矣。予之所患,已言于醫官矣。
藥房再啓曰,卽伏聞醫女及醫官等所傳之言,與柳後聖以下諸御醫商議,則皆以爲,慈殿症候,旣已汗解,而餘熱咳嗽,猶未盡減,淸火化痰湯,元方,去芒硝連進三帖,宜當。上候則外感雖解,餘症猶存,咳嗽亦有時而作,參蘇飮,加黃芩酒炒一錢,連進三貼,亦當云。此兩藥,卽爲劑入,何如?答曰,知道。
以仁同儒生閔元龍等上疏。傳曰,□□□□□。
兪瑒,以武科一所差備官,以試官意啓曰,卽者四字擧子崔梲,入庭臨射,多有荒唐形迹。及其六兩入格之後,問其四祖名字,稱以初不解文,不能知其爲某字云。且考疤記成冊,則非但形體不同,面鐵之鐵字,改書以傳字,代射之迹,明白無疑。卽招其保擧人部將張九三·姜弼周·申守道等問之,則果非崔梲,乃梲之妻娚梁楚雄他。仍爲推捉崔梲而來現,一處覈實,則梲方爲小軍,故欲免其役,同謀代射,的實云。更爲考閱試冊,則梁楚雄,荒字入射,六兩一二矢二十步,三矢二十三步,入格矣。此人等代射之罪,不可不痛懲。擧子崔梲·梁楚雄,竝令攸司囚禁重治,保擧人等,不諱直告,至於推捉來現。雖與欺隱掩護者有間,初不詳審,致有冒錄代射之弊,亦令攸司推治,何如?傳曰,允。
又以武科一所差備官,以試官意啓曰,昨日五字擧子宣文敎,六兩入格之後,問其四祖,則不能通分。卽招其保擧人司果李一臣·李夢良·李萬榮等問之,則皆以爲曾不識面,不爲着保云。更詰文敎,則乃以其兄時峻之所爲爲答。卽爲推捉宣時峻,與保擧人等,一處面質,則渠之單子,及其弟時屹·文敎之保,竝以此三人僞着的實。而四祖旣已不通,而三保亦皆僞着,則文敎之不爲代射,亦未可知,擧子宣時峻·宣時屹·宣文敎等,竝令攸司囚禁推治,何如?傳曰,允。以下八行燼缺
兪棨,以武科一所差備官,以試官意啓曰,昨日大字擧子黃基,六兩三矢,俱已遠射,及其單子着名之際,觀其狀貌,則與前日遠射擧子洪德英,相髣彿。臣等疑其代射,考其單子,則其父,卽故水使用正,而其保,則以主簿朴士榮·別提李應培·司果孫尙敏等三人爲塡。招問三人,曾不相知,又不着保云。更詰黃基,則以爲此是同接人李榮發所爲云。卽爲推捉榮發,詰問黃基代射與否,且與保擧人等,一處面質,則榮發初不直告黃基之代射,兩保擧則果是渠之所受給云。更考試冊,則露字擧子洪德藎,陸兩三矢俱入,而疤記相考,則亦與黃基相似。招致德藎之保擧都摠都事朴長卿問之,則果非黃基,乃燕岐人洪德藎也。德藎不敢發明,乃以渠則旣已入射露字,今又爲黃基代射,的實納招。李榮發,亦知黃基情迹之難掩,始乃變辭,諉以保擧僞着,只是黃基之所爲云。卽爲推捉黃基,覈其奸狀,無辭自服。與子黃基·洪德藎,同謀代射之罪,李榮發僞着保擧掩護同惡之狀,節節痛駭,竝令攸司囚禁重治,何如?傳曰,允。
大司諫李弘淵,司諫李敏迪,正言尹深啓曰,今此諸宮家折受山海革罷之請,臣等所言,只就聖朝已下指揮而論之。江原道柴場,旣以蜂布之稅,害及峽民,而特命全罷。然則海西柴場,獨無彼此,至於京畿灌輸之繁,陪蓰他道。京師樵採,皆仰近甸,而囿藪之爲穽於國中者,處處皆然,尤不可不罷。江海漁場,則聖上之明斷,廟堂之覆啓,皆許禁斷,則今日所請,欲望更命有司,嚴立法例,一體申令而已。抑臣之所深慨然者,卽今征賦日煩,民財日窮,田野之民,豈不聊其生?而又此窮山深海,盡被侵毒,則飛走路窮,更無樂生之民矣。聖上爲民父母,寧不惻然於斯耶?乃若火田,則當初禁令之意,非但臣等言之,大臣亦爲備陳矣。今雖設方定制,漸爲之處,而猶恐逋逃迸集,日成淵藪。況以宮家勢力,因啓下折受,招納流亡,以爲豁峒窟穴,則遂成膠固,後不可爲計矣。且諸宮家折受,無處不及,無利不放,而前此獨未聞火田折受矣。今則遍滿中外,籠絡山藪,証利之密,可謂已甚,而無窮之害,實自今始矣。此亦不可以已乎?臺諫爲人主耳目,民之所好,而衆所欲與者,不得不言,民之所惡,而衆所欲去者,又不得不言。凡此數事,若非公論所在,群情所願,民生之困苦,民怨之所叢,則臣等亦何敢苦口力爭?踰月不止,而聖上亦不宜强拂公論群情,不念民生民怨,而獨私一二諸宮也。請勿留難,諸宮家柴場·漁場·火田折受等處,令該曹各道,一一査出,竝爲革罷。溫井擧動,初無定奪之事,而忠淸監司吳挺緯,妄信虛傳,收捧行宮材木,分定供御之物,至於移關隣道,致令道內搔擾。其顚倒妄作,無故動民之罪,不可推考而止。臣等所聞,又非泛然風聞之比,請忠淸監司吳挺緯罷職。臣等伏聞因大臣所啓,有吏曹堂上郞廳推考,參議徐必遠遞差之命。臣等竊以爲大臣之論人,未得其平,而聖上之爲言路計,有未深思也。徐必遠之誤信傳聞,譏斥元老之臣,孰不以爲做錯?然特是言時妄作,辨時憤激,曷嘗有用意誣陷,故爲詬辱,如大臣所啓也?論人,必原其情,如徐必遠者,自許敢言,素著狂直,如以爲妄作憤激,渠固無辭。若罪以用意誣陷,則決非其情。設使必遠,眞有意於誣陷,則其意豈止於沮其極選,如出於一時做錯,則又何可追咎?大槪,徐必遠之言,雖多不中,要爲敢言之士。自古敢言之士,例少安詳,而率多輕疎,朝廷之待之,亦宜取其大處,而不責以少節。若一有過誤,輒隨以誣陷之名,則決非治朝美事,而言路崎嶇,必自此始矣。該曹之意,亦在於略其細故,仍用舊望,則只是循一時公議,而別無所失。請還收吏曹堂上郞廳推考,參議徐必遠遞差之命。醫官輔國,古所未有,而創自今日,官方之亂極矣。今此柳後聖,雖有議藥之功,亦一醫官耳,施以他賞則可矣。至於輔國,則品秩崇極,禮數絶等,決非醫功雜技所可冒受。名與器,不可以假人,聖人所訓,繁纓至微,而以爲不如多與之邑。輔國崇祿,是何等名爵,而濫及於醫官白徒乎?百年大防,由此而壞,豈非聖朝之所當愛惜處也?瞻聆所及,莫不驚愕。知事柳後聖輔國加資,請命改正。答曰,不允。正言尹深啓曰,繼後後,生親子,以繼後子奉祀事,旣有自今定制。而但念仁祖朝旣有受敎,而先王大法,終泥而不行者,無他。以我國法禁之不嚴,綱紀之陵夷,而士夫家又習知朝家。雖有所令,而未能堅持不變,乍行乍止,故各任私意,無所顧〈忌〉,倫常之重,旣正而復紊,至於如此。若不自仁祖朝定制後,一切釐正,則益無所忌,而終歸於不行之地。且法令之行,當如金石。仁祖朝旣有定制,則定制之後,自當釐正,又何必自今爲始,而虧國體廢邦憲也?其爲苟且,莫此爲甚。請命禮官,自仁祖朝受敎以後有違者,竝一一改定。答曰,不允。
兪棨,以吏曹言啓曰,臺諫有闕,政事,何以爲之?取稟。傳曰,明日爲之。以上燼餘
上在昌德宮。停常參·經筵。
自昧爽至辰時,有霧氣。
慈殿,政院問安。答曰,知道。勿爲問安。
大殿,政院問安。答曰,知道。
慈殿,藥房問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,慈殿症候,進藥之後,視昨加減,何如?自上調攝之候,亦何如?而蔘蘇飮,已進一貼乎?臣等憂慮未弛,敢來問安。答曰,知道。慈殿症候,已言于醫女矣。
藥房再啓曰,臣等卽伏聞醫女等所傳之言,與鄭後啓·趙徵奎·朴頵及諸御醫商議,則皆以爲,慈殿症候,雖已汗解,頭部厚重,咽喉微紅之氣猶存,小柴胡湯,加生地黃·荊芥各一錢,黃連炒·梔子炒各七分,防風·薄荷各五分,連進二貼,盡祛餘症宜當云。此藥卽爲劑入,何如?答曰,知道。
有政。吏批,行判書洪命夏陳疏受由,參判朴長遠進,參議未差,行都承旨南龍翼進。兵批,判書金佐明內局進,參判柳赫然□,參議元萬石病,參知李延年進,左副承旨兪瑒進。
吏批啓曰,判書洪命夏,時未出仕,參議未差,小臣獨政未安,何以爲之?敢稟。傳曰,仍爲之。
以閔汝老爲獻納,洪聖龜爲義城縣監,權迪爲禮曹佐郞,具益昌爲監察,李□□爲兼春秋,吳命說爲學正,戶曹佐郞禹昌績仍任事承傳,李翊·金宇亨爲副司直,南一星爲副司果。
右議政鄭維城三度呈辭。傳曰,不允批答。
傳曰,賓廳來會備局堂上及入番玉堂,當爲引見事,分付。
南龍翼啓曰,明日儒生庭試試官,可擬之人乏少,以二望備入之意,敢啓。傳曰,知道。
南龍翼啓曰,□□□事畢間,香室,移接于典設司,而藝文館則明日□□之意,敢啓。傳曰,知道。
兪瑒啓曰,今日入侍時,大司憲洪重普所啓,刑曹堂上郞廳推考事,□□以刑曹堂上郞廳,曾已推考,誤爲上達矣。退考當初府啓批答,則張天羽,更爲科斷事依啓,而刑曹堂上郞廳,無推考之事。近來該曹堂上被推之數甚多。臣於榻前奏對之際,不能詳記,率爾仰達,昏謬顚錯,莫此爲甚,不勝惶恐待罪。刑曹堂上郞廳推考,何以爲之?敢稟。傳曰,知道。勿待罪,批答則以當初發落書出,可也。以上燼餘
領中樞府事李景奭箚曰,伏以臣無德之殃,過分之災,仍成酷禍,奄失獨子,情鍾之痛,宿疾添劇。昨纔反哭□□報虞,精神都失,視聽俱迷,雖處閑任,有難察務。且臣尤有所不安於心者。右議政臣鄭維城陳達之事,非爲臣也,卽朝廷事體,而轉輾至此,引入非得己也。雖非臣所與知,而缺厥初實由於臣,臣安得晏然而已?耄矣無能,久竊祿位,知止之戒,固已多矣。譏誚之來,烏得免乎?私情公議,缺伏乞聖慈,俯察微忱,特察危懇,將臣本職及兼帶等任,亟賜鐫免,俾得斂迹,以終餘年,公私不勝幸甚。臣無任兢惶憫迫之至,取進止。答曰,省箚具悉卿懇。卿其安心勿辭。燼餘
上御熙政堂。大臣·備局堂上,引見。入侍,左議政元斗杓,工曹判書李浣,戶曹判書鄭致和,兵曹判書金佐明,禮曹判書金壽恒,江華留守兪㯙,兵曹參判柳赫然,大司憲洪重普,大司諫李弘淵,左副承旨兪瑒,校理李敏敍,修撰吳始壽,注書趙聖輔,假注書李明錫,記事官李翊相·趙嘉錫。元斗杓曰,慈殿症候,因醫女所傳,槪伏聞之矣。聖上調攝之候,未知如何。上曰,別無疾痛處,而日氣斗寒之故,常若感冒,言語失音,咳嗽亦未差矣。斗杓曰,以時術事,深以爲虞矣。今見使臣狀啓,不但時術,止於革職,其免死,誠爲多幸矣。上曰,時術,止於革職,犯□□□可幸也。大槪,觀其所爲,使我。燼缺
兪㯙曰,往年本府還上陳腐太,改色事,已爲定奪,而以幾石作幾石乎,未有指的分付,故欲爲定奪,而上來矣。斗杓曰,柳淰爲留守,未分給陳太,元數九千石內,三千石,則應爲分給本府之民還捧者也。因兪㯙啓聞,將爲改色,以二石作一石,則當爲一千五百石矣,以此定奪,未知何如。上曰,依爲之。㯙曰,本府古有中軍矣。都事設立之後,以下人數少,官員太多減去,以都事兼之。若在時平無事時則未爲不可,而脫有緩急,則不可無領軍之將,中軍復設,宜當矣。洪重普曰,曾在先朝,臣爲江華留守時,新設都事,先王,使以都事主管軍器,中軍摠領軍部矣。減去中軍,以□□頃日因荒裁省之時矣。斗杓曰,兪㯙所達之言是矣。中軍復設宜當,而前水使李益達,爲人可合此任,以此人差定,何如?上曰,依爲之。㯙曰,本府,非但軍器軍食之儲而已,國用重物,多數移置,而定配罪人,必送其地。當初本意,蓋爲其民物鮮少,而今則本土居民,日漸繁庶,不良之徒,聚會其間,不無可慮之端。此後則勿爲定配事,捧承傳,何如?上曰,予意本亦如此,此後勿爲定配事,分付于京外各衙門,可也。備局謄錄㯙曰,本府移轉之牛,多至五十餘頭,轉回喂養,民弊不貲,有難堪之勢。槪聞民情,皆願狀啓變通云,故敢此仰達。上曰,此事何以處之,則可也?元斗杓曰,非但江華·京畿列邑,多移轉之牛,民甚苦之矣。曾在先王朝,輦轂軍士,一番犒饋,下問于諸臣。臣以軍士一百名,給牛一首,白米一升,計給各廳,使之犒饋,而牛則以移轉牛取用,□爲上達,而爲之矣。今若欲除此弊,則依先朝。燼缺
李浣曰,諸道庚子束伍砲手上番之意,前已陳達矣。今月二十日京中逢點事,分付各道,而京畿·忠淸·黃海·江原等道,則或有一名二名未到之處,而全南道則五十名內,三十七名未到,慶尙道則三十名內,十六名未到。開城府則元戶五名,而庚子年不爲充定,今方搜得,限內未及上送云,事甚怠慢。尤甚闕點兩南監司,及開城留守,不可不推考,而束伍砲手上送時,例定差使員領送矣。京畿·忠淸·全南等道,則依例定差使員上送。而慶尙·江原·黃海道,則差使員亦不定送,極爲非矣。上曰,尤甚闕到全南監司,庚子年不爲充定,開城留守,先罷後推,其他監司推考,各邑守令,雖一名未及期限,令各其道監司,拿致營門,決棍後,使之啓聞。浣曰,軍兵闕額甚多。自京募入者,二百二十餘人,今此束伍上來者,二百餘人,以補闕額,而尙未充數者,六百餘名,前頭充額,計沒奈何。京畿各官,以砲保勒定束伍,或隷於摠戒使,或隷於守禦使。其數將數百名,以砲保之移屬各衙門者,陞戶,何如?上曰,依爲之。浣曰,都監馬兵六哨,及隨率別武士知彀旗牌,其數幾至八百,各受黑角交子兩弓。而常時習射之際,多有破傷,故或新造以給,或改造以給,常患難繼矣。自己亥年,因凶荒,弓矢人裁減,戶曹年例所送黑角六十桶,亦不送。故目今弓矢,勢難造給,極爲可慮。弓矢人,依例給料,角弓,亦令戶曹輸送,何如?上曰,依爲之。訓局謄錄浣曰,咸鏡道□□□方物甲胄,壬寅條三名日方物甲胄,自軍器寺,今方□□下三道,則以年凶之故,上尊號及今年三名日方物,竝已稟達停止矣。來癸卯條三名日方物甲胄□□□□稟定,分付諸道矣。上曰,三南壬寅三名日方物甲胄,已爲磨鍊,上年上尊號方物甲胄,及癸卯條三名日甲胄,所造物力,依前收捧,打造可也。洪重普啓曰,宮家免稅革罷事。措辭見上上曰,已諭毋煩。又啓曰,此下燼缺李弘淵啓曰,諸宮家柴場·漁場·火田折受革罷事。措辭見上上曰,不允。又啓曰,溫井擧動,燼缺忠淸監司吳挺緯,妄信虛傳,收捧行宮材木缺物,至於移關隣道,致令道內搔擾,不可推考而止,請忠淸監司吳挺緯罷職。上曰,不允。且誤爲停論之官,引避退待之後,無別樣擧措,循例連啓,未知如何。弘淵曰,事若□□則必有相糾之擧,此則何至於糾劾乎?上曰,在前□□停之事,則發論之人,以見輕引避之後,不爲退待,而□誤停之失矣。弘淵曰,或論或否,固非一道矣。弘淵曰,前啓繼後子事,臣有所嫌避,曾未聯名,故不爲啓□□。臣伏聞因大臣所啓,有吏曹堂上郞廳推考□□遞差之命。臣竊以爲大臣之論人,未得其燼缺柳後聖輔國改正事。措語見上上曰,不允。又啓曰,獻納閔汝老,時在忠淸道鎭岑地,請斯速乘馹上來事,下諭。上曰,依啓。李敏敍曰,無似如臣,待罪經幄。而近因聖候未寧,經筵停廢已久,虛帶華銜,坐費廩粟,臣誠不勝愧恧之至。聖上卽位之初,頻開講筵,引接儒臣,討論經史,缺孚,中外延頸,欣逢盛際。自前年以來,無端廢講,至□常賜對,亦甚稀罕,如此而其可望聖學之□□修擧耶?聖候,雖曰欠和,數月之內,豈無一日□□令微痾,或未全祛,深房燠室,閉戶聽經,亦何□乎?自前每有擧行之敎,而終不爲之,臣數字缺上曰,近來經筵,停廢已久,予心亦豈能安乎?燼缺字艱澁,感冒且重,言語失音,不得開筵。至感冒快解,則時時引接聽講,有何厭若而不爲乎?敏敍曰,向者自上陵幸及閱武,連日爲之,而不憚勞苦,□□□每以疾病爲敎。臣竊念聖上誠孝出天,其□□□行或忘勤勞,而至於閱武之擧,亦能勉强而出,經筵每以疾病爲解,而無端廢講乎?燼缺宮家及內間之事,則一向牢拒,每以不允爲缺意間阻。古所謂訑訑之色,拒人於千里之外,□□□今者,兩司長官啓達之事,俱不允從,何也?當□□及三司入侍之時,何不快賜聖諭,以示□□以解群下之惑耶?上曰,事之曲直,一番則皆已書缺言之而後,爲得乎?敏敍曰,古人云,君道下制,此等從而一向牢拒,臣不任悶鬱焉。山林川澤,與民共之,豈有宮家擅封,而罔利哉?臺諫論執之中,此事尤□□□免稅之規,尤非令甲所載。而大君職田,亦□□□有如今日之濫觴者哉?上曰,予所聞職田□□臺諫所言矣。且此免稅,乃內司屬私免稅□□□言,故前日朴世堅之論啓也,予令依前不□□□□曰,遵先王之法,而過者未之有也。今則無職田之制,□□□之規,依倣職田,而爲免稅何如?上曰,屬□□□當屬私而免稅,正如外間私奴婢之規矣。燼缺上曰,官階先後之違格,出於無情,且非用奸之事,勿爲執頉可也。且以字體執爲違格云。此等事,亦勿執頉可也。□□曰,官階先後執頉之類,旣以勿爲執頉,定奪矣。今番□□類,似難追射,何以爲之?上曰,此類柳葉箭□□試射,可也。上謂兪瑒曰,政院上言違格□□□執頉耶?瑒曰,上言執頉,則不至於以字體執頉□□□曰,上言違格,亦有不當執頉而執頉者矣。金佐明曰,天鵝薦新,各道輪回封進矣。今年六月宣惠廳坐起時,京人有自願捉納受價者,故依其所志題給矣。今番捉納生天鵝十一首,及期薦新。此後亦爲自京貿用,而其價則令各其應封之道,給之,何如?上曰,依爲之。□□曰,西北,乃弓馬之鄕也。人材衆多,而無一人立於朝者,□□爲落莫矣。頃者平安監司因朝廷分付,訪問□□□此之輩,爲先收用可矣。小臣淺慮,則使其道監兵使。此下燼餘全缺
上在昌德宮。停常參·經筵。
下直,全南監司趙龜錫。朝報
王大妃殿,藥房問安。答曰,知道。
藥房都提調元斗杓,右承旨韓震琦啓曰,伏未審夜來,慈殿症候,何如?小柴胡湯,已進幾貼,而咽喉紅色,頭部厚重之氣,尙無所減乎?且自上靜攝之中,昨臨便殿,酬酢移時,不無所妨,蔘蘇飮,連日進御之後,猶未收效耶?臣等憂慮未弛,敢來問安。答曰,知道。慈候已言于醫女矣。予之所患,當言于醫官矣。
藥房再啓曰,卽伏承醫女及醫官等所傳之言,仍與諸御醫商議,則皆以爲,慈殿感冒汗解之後,口中煩渴,頭部微重,玉體猶未輕快,皆因餘熱尙在肺胃之致。淸胃瀉火湯,加麥門冬一錢,連進五貼,而或日再進,亦當云。此兩藥卽爲劑入,何如?答曰,知道。以上內局謄錄
院啓。諸宮家山海折受及火田革罷之請,昨於榻前。臣李弘淵言語拙訥,不能盡陳所懷,其不能感回天聽,固其所也。而若其從前啓達之辭,則亦已屢瀆上聽,今不敢每每煩瀆。抑臣等區區願忠之誠,則竊以爲民生休戚係安危,而諸宮家富厚之樂,亦必待國家平泰然後乃得以安享。古今天下,豈有國勢阽危,民怨日深,而諸宮家獨能無患之理哉?卽今同胞之民,日就困苦,而宮家侵毒之害,偏及於山海,則無告之民,將何以聊生,而怨歸於國,當復何如?今若不念民生之利病,國勢之如何,而事係宮家,一切拒却,豈不大爲剌謬於輕重本末之道乎?況火田,在所當禁,而亦在宮家折受之中,則無窮之害,必自今始,而征利之密,可謂已甚。此所以群情衆議之久益憫鬱者也。臣等受一時耳目之寄,循國人公共之言,竭誠爭執,冀見轉環之美,乃其職耳。若非輿情所激,民怨所叢,則何敢閱月苦爭,而不知止乎?請勿留難,諸宮家柴場·漁場·火田折受等處,令該曹·各道,一一査出,竝爲革罷。繼後後,生親子,以繼後子奉祀事,旣有自今定制,而但念仁祖朝,旣有受敎,而先王大法,終泥而不行者,無他。以我國法禁之不嚴,綱紀之凌夷。而士夫家,又習知朝家雖有所令,而未能堅持不變,乍行乍止,故各任私意,無所顧憚,倫常之重,旣正而復紊,至於如此。若不自仁祖定制後,一切釐正,則後益無所忌,而終歸於不行之地矣。且法令之行,當如金石。仁祖朝旣有定制,則定制之後,自當釐正,又何必自今爲始,虧國體廢邦憲也?其爲苟且,莫此爲甚。請命禮官,自仁祖朝受敎以後有違者,竝一一改正。□□臣等,以吏曹堂上郞廳,及參議徐必遠等事,備盡論列矣。聖明旣允推考還收之請,而獨不許必遠何哉?必遠之誤信傳聞,譏斥元老,孰不以爲做錯?然特出於一時之妄作,苟豈有用意誣陷,如大臣所啓也?論人必原其情,如以必遠爲妄作,則渠固無辭,若非以用意誣陷,則決非其情。設使必遠,眞有意於誣陷,則其罪豈止於沮其極選而已哉?大槪必遠,自許無隱,素著狂直,其言雖多不中,要爲敢言之士。朝廷之待之,只當取其大處,而不責以小節。若一有過誤,輒隨以誣陷之名,而擯斥退黜,使不得容於朝,則此豈治朝之美事,而言者亦將以此爲戒矣。聖明之所當愛惜,而顧念處,豈不在是乎?請還收吏曹參議徐必遠遞差之命。醫官輔國,古所未有,而創自今日。凡在聽聞,孰不駭然?今此柳後聖,雖有議藥之功,亦一醫官耳。輔國是何等名位,而遽以加之於醫工雜流乎?殿下若念其功,則厚賜重賚,無所不可,豈可加以不當加之爵秩,苟以榮之,而終使群情缺望,公議拂鬱,名器因而不重,官方從而淆亂乎?數百年大防,因此一壞,則宦譯之輩,亦將生心,而人主爵賞大柄,必不得爲勵世之具,此臣等之所大懼,而必欲得請而後已者也。柳後聖輔國加資,請命改正。答曰,毋庸堅執。
掌令宋時喆上疏。大槪,冒陳危懇,乞遞職名事。踏啓字。
右議政鄭維城三度呈辭。不允批答。王若曰,予意已悉於前,不欲申申以誥。卿辭胡至於此,須回邁邁之心。安危所關,進退奚遽。惟卿,風猷蘊藉,氣度端凝。國耳忘家,公耳忘私。忠誠已著於平日,貴而能貧,高而能下,謙恭自持於一生。昔我先王,固已寵擢於崑桂。惟予小子,又能倚重於鹽梅。從容廟堂,必以惠鮮爲務。奏對筵席,無不凱切當心。卿方自任以經綸,予亦有待於啓沃。何意仰成之日,遽見引疾之章。論議之異,自古已然。何必□□□爲也,艱虞之事,至今極矣。亦豈休退時乎?宜思古君子休休,毋若小丈夫倖倖。顧今經界之政,在所當修,尙念饑疫餘民,必多胥怨。矧爾變怪層疊,可見仁愛之天,至於疾病連仍,未免遲滯于事。値首揆出疆,誰與共國?若大水無津,罔知攸濟。此所以倚卿冞篤,其何忍棄予如遺?夙宵憂勞,固知致疾之易。神明扶護,何難勿藥而瘳?益勉篤棐之心,毋替終始之意。於戱寬裕,足以容物。勿拘小嫌,進退不可任情。務存大體,所辭宜不允。故玆敎示,想宜知悉。知製敎洪處尹製進以上朝報
上在昌德宮。停常參·經筵。
下直,咸興判官李晸,濬源殿參奉朴廷郁。朝報
王大妃殿·中宮殿,藥房問安。答曰,知道。
藥房提調金佐明,副提調南龍翼啓曰,伏未審夜來,聖候調攝,何如?慈殿調攝之候,亦何如?昨入湯劑進御之後,時無見效否乎?臣等憂慮未弛,敢來問安。答曰,知道。慈殿症候,已言于醫女矣。內局謄錄
右議政鄭維城四度呈辭。傳曰,安心調理。
吏曹啓曰,臺諫有闕,政事,取稟。傳曰,當日爲之。
政院啓曰,刑曹當該堂上郞廳推考事,命下矣。臺諫方以罷職論啓,推考傳旨,不得捧入之意,敢啓。傳曰,知道。
武科一所差備官,以試官意啓曰,難字擧子孔繼善,六兩入格之後,問其保擧,則語澁不能明言。問于其保擧人前縣監閔暹·宣傳官閔最彦·都摠都事閔鼎,則皆以爲,曾不相知,不爲着保云。乃以其所書職名及差署相準,則果非三人等手筆。更爲詰問繼善,則以爲自鄕上來,無處受保,果爲密取其同接人金賜鎰所受保,摹寫僞造云。擧子孔繼善,令攸司囚禁推治,其入於僞造保擧人等,亦爲發緘推考,何如?傳曰,依啓。僞造保擧人,則勿推,可也。
又啓曰,昨以擧子鄭好義·鄭䌖·洪興祉等,請罪草記,傳曰,試院體例,沮屈若是耶事,傳敎矣。當初鄭好義,六兩入格後,問其四祖,則所答不明。故臣等考其保擧,則以承旨鄭榏,爲首保,而職銜中,只書通政大夫承政院右副承旨兼經筵參贊官。而參贊官之贊字,挾書其傍,參贊官之下,不書春秋館修撰官以下,鄭樸爲次保,而以通訓大夫行司僕寺正書之。通訓之於正職,本無行字,以修撰金萬基爲末保,而只書通訓大夫行弘文館修撰,修撰之下,不書知製敎經筵春秋等銜。而弘文館之弘字則不弓邊書之,館字則以舍字邊書之。三人職姓名及着署,皆以一筆書之,其爲僞造,判然無疑。而試院體例,極嚴且重,各人等筆迹着署,不可不憑準,然後啓達。故卽取其手書憑準,則非但筆迹,萬不近似,至於着署,則全不相倣。故更爲詰問於好義,則稱以厥祖厥叔所爲,而僞着則的實。而臣等,昨不知保擧人等一體請罪之體例,而不特職銜之誤書,筆迹之相反,節節孟浪。渠旣以僞着自服,則三人處更無推問之事。故只以鄭好義及鄭䌖·洪興祉等請罪之意,啓稟,而措語之際,未能詳盡,致動聖敎,不勝惶恐。第許多朝官之中,拈出三人之名,僞造保擧者,必有所以。鄭好義·鄭䌖·洪興祉等,竝令攸司囚禁重治,其入於僞造保擧人等,亦爲發緘推考,何如?傳曰,依啓。僞造保擧人,則勿推,可也。
又啓曰,昨日覆字擧子羅裺,六兩入格之後,問其四祖,則所答不明,觀其狀貌,則年可二十餘歲,而單子則以三十五書之。臣等疑其代射,卽招其首保司果張振翀問之,則不爲直告,而以爲此是故兵使羅允孚之妾子,實非代射云。臣等更問曰,若是庶孽,則當以許通書之,若未許通者,則不當冒赴云。則振翀不能發明,乃曰,初不知事目,果爲着保云。臣等極以爲怪,更招其次保武兼林夏儒問之,則以爲羅裺,是渠同鄕相切之人,故果爲着保,而此則非羅裺,乃代射之人也。因爲推捉羅裺而來現。又招其末保前判官梁俊榮問之,則亦與林夏儒同辭。覈問羅裺,則無辭發明,果令其四寸弟鄭國望代射的實云。更考羅裺之弟,器字擧子羅之單子,則三保皆是羅裺之保,其中林夏儒·梁俊榮,則皆非二人之手筆。卽爲推捉羅問之,則又是羅裺之所僞着云。未許通庶孽稱閑良冒赴者,自有當施之律,而又與他人同謀代射,其爲情狀,節節奸巧。張振翀之掩護代射,諱不直告之狀,尤極痛駭。林夏儒等,直告實狀,至於推捉羅裺而來現,雖與張振翀有間,而初不詳審着保,致有代射之弊。擧子羅裺·鄭國望及保擧人張振翀·林夏儒·梁俊榮,竝令攸司囚禁推治,羅僞造保擧之罪,亦爲推治,何如?傳曰,允。
又啓曰,今番擧子輩,僞造保擧之弊,不勝紛紜,故臣等考閱單子,察其眞僞矣。力字擧子洪錫範單子中,以承旨韓震琦爲保,而職銜則以通政大夫承政院右承旨兼經筵參贊官書之,而參贊官之下,不書春秋館修撰官,以前執義李程爲次保,而以通訓大夫前行司憲府執義書之。李程旣遞執義,則自有應帶之軍職,必不以前職書之。以僉正鄭晳爲末保,而以通訓大夫行掌樂院僉正兼知製敎書之,知製敎之上,本無兼字。三人職姓名及着署,皆是一人之所書,其僞造形迹,判然無疑。三人之手筆着署,又爲憑準,則箇箇相反。更爲詰問於錫範,則僞着之迹,無辭發明,而乃反推諉於其四寸兄鄭好義,以爲自免之計。其間實狀,有難的知,而好義,卽洪興祉之妹子,錫範,卽洪興祉之子也。前後僞着之擧,皆出於其家,尤極痛駭。好義則方在推治之中,洪錫範,卽爲一體囚禁重治。保擧人等,亦依鄭好義僞造保擧人等例,發緘推考,何如?傳曰,依啓。僞造保擧人,則勿推,可也。
又啓曰,今番之科,擧子數多雜人,未免相雜濫僞之事,不一而足,誠極痛駭。身字擧子金是璋,臨射呼不之後,其名似是數日前已射之人,取考試冊,則果爲已射於收字,呼不於身字,其保擧,則前判官金大琦·前僉正金大玩·副司果鄭興善等,前後單子,俱爲着名。捉來推問,則前後着保,專然不知,且非渠等之筆迹云。又爲詰問是璋,則渠亦不敢隱諱,乃言前後單子所着保擧,皆渠自爲僞着云。國家禁令,非不嚴明,而是璋乃敢僞着保擧,再疊錄名,以爲必得之計,其奸濫之罪,不可不痛懲,令攸司囚禁治罪,何如?傳曰,允。
武科二所差備官,以試官意啓曰,監試官持平李光稷,重得寒疾,雖扶曳來參於開坐之初,而不得察任,已有日矣。熱勢甚盛,脣舌皆黑,日漸有加,萬無自力之望。非但所見可慮,莫重監試官之任,不可不備員,合有備員變通之道,令政院稟處,何如?傳曰,允。
政院啓曰,武科二所監試官持平李光稷,身病不得察任,其代當爲差送。而執義吳斗寅一所進去,掌令郭齊華方爲避嫌,掌令一員,持平一員未差,本府官,只有大司憲洪重普,命招使之進參,何如?傳曰,允。
院啓,諸宮家山海折受革罷之請,臣等前後論列,竭盡底蘊,而聖明尙靳一兪,實緣臣等,誠意淺薄,不能感回天聽。抑臣等區區之意,終不敢自已者,誠以民生休戚,係國安危。而諸宮家富厚之樂,亦必待國家平泰,然後乃得以安享。古今天下,豈有國勢阽危,民怨日深,而諸宮家獨能無患之理哉?卽今同胞之民,日就困苦,而宮家侵毒之害,偏及於山海,則無告之民,將何以聊生,而怨歸於國,當復如何?今若不念民生之利病,國勢之如何,而事係宮家,一切拒却,則豈不大相剌謬於輕重本末之道乎?況火田,在所當禁,而亦在宮家折受之中,則無窮之害,必自今始,而征利之密,可謂已甚,此所以群情衆議之久益憫鬱者也。臣等受一時耳目之寄,循國人公共之言,竭誠爭執,冀見轉環之美,乃其職耳。若非輿情所激,民怨所叢,則何敢閱月苦爭而不知止乎?請勿留難,諸宮家柴場·漁場·火田折受等處,令該曹·各道,一一査出,竝爲革罷。□□繼後子奉祀事。措語仝上吏曹參議徐必遠遞差還收事。措語見上柳後聖輔國加資改正事。措語上同答曰,不允。
右副承旨鄭榏上疏。大槪,擧子僞着之事,雖不與於臣,而臣之姓名,旣入於試所草記中,不敢晏然於近密出納之地,乞遞職名事。答曰,省疏具悉。爾其勿辭,從速察職。以上朝報
有政。吏批,行判書洪命夏呈辭,參判朴長遠進,參議未差,□□承旨□□□進。兵批,判書金佐明□,參判柳赫然□,參議元萬石□,參知李延年□□□承旨□□□進。
弘文館啓曰,上番見存四員,而副應敎南九萬,校理李敏敍,副校理金萬基,俱以庭試試官,方入試所。校理呂聖齊,時未肅拜,他無替直之員,校理呂聖齊,牌招入直。下番三員內,副修撰李䎘,以守禦廳牙兵習操事,纔往江原道,修撰鄭晳,以武科二所試官,方在試所,修撰臣吳始壽,獨爲入直。非但事體苟簡,疾病事故,有難預知,下番闕員,後政差出,牌招肅拜,推移入直,何如?傳曰,允。吏曹謄錄
上在昌德宮。停常參·經筵。
下直,咸鏡監司徐元履。朝報
大殿,政院·玉堂問安。答曰,知道。
王大妃殿,玉堂問安。答曰,知道。勿爲問安。
藥房問安。答曰,知道。
藥房都提調元斗杓,副提調南龍翼啓曰,伏未審夜來,慈殿症候,若何?前入柴胡四物湯,已進兩貼,而諸症視昨漸減乎?聖候,亦何如?而淸胃瀉火湯,連次進御之後,不無其效乎?幾貼進御,症候加減,詳知然後,或停藥或更議他藥。臣等憂慮未弛,敢來問安,竝此仰稟。答曰,知道。慈殿症候與予之所患,已言于醫女·醫官矣。
藥房再啓曰,卽伏聞醫女·醫官等所傳之言,仍與諸御醫商議,更通議于柳後聖,則皆以爲,慈殿咳嗽頭疼,咽喉,有時色赤而不安,皆由下焦之熱,燻襲肺經之致。黃芩湯,加馬兜鈐·紫菀茸·天門冬·蘇葉·貝母薑製各七分,連進三貼宜當。自上症候,寒氣外襲,再感而然。人蔘敗毒散,加蘇葉·荊芥各一錢,麻黃去節,黃芩酒炒各七分,連進二貼,趁卽和解,亦當云。此兩藥劑入,何如?答曰,知道。內局謄錄
南龍翼啓曰,今日廳中,位甚不齊。臣龍翼方進藥房,右承旨韓震琦式暇,左承旨權坽·同副承旨兪棨病不仕進,左副承旨兪瑒,亦以式暇。文書畢考覈後,當爲出去,只有右副承旨臣鄭榏,苟簡莫甚。左承旨權坽·同副承旨兪棨,卽爲牌招察任,何如?傳曰,允。
武科二所差備官,以試官意啓曰,良字擧子金英道,以年三十六,書單子中。而察其字劃墨色,則六字,決是添書,故招入推問,則渠亦以爲添書。考其都目,亦以三十懸錄,加錄年數,臨場添改,必有用情之端。必字擧子李東榮,年三十五,觀其容色,僅如二十餘歲。人以是怪訝,推問根脚,則答以陰竹人,爲自本廳成冊云。卽考從缺及本廳錄名,則無其名,問保擧,則安時震·金光旭,而問其居住,則以爲皆在遠鄕云。其情迹極爲殊常,竝令攸司囚禁治罪,何如?傳曰,允。
刑曹啓曰,以武科一所啓辭,命下矣。擧子鄭好義,則卽爲囚禁,而鄭榘·洪興祉,係是朝官,移義禁府處置,何如?傳曰,允。
院啓,諸宮家山海折受革罷事。措語同上繼後子奉祀事。措語同上柳後聖輔國加資改正事。措語同上答曰,不允。
夜二更三更,巽方有氣如火光。以上朝報
上在昌德宮。停常參·經筵。
下直,錦山郡守嚴鼎耉。
大殿,政院·玉堂問安。答曰,知道。
王大妃殿,藥房問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,慈殿症候,何如?黃芩湯已進一貼,而諸症視昨尙無所減乎?聖候,人蔘敗毒散,昨已進御,而猶未和解乎?臣等憂慮未弛,敢來問安。答曰,知道。慈殿症候,已言于醫女矣。內局謄錄
右議政鄭維城五度呈辭。傳曰,安心調理。
持平呂聖齊啓曰,臣頃忝諫院時,秋朔月課,病未能製呈,以此自劾而蒙遞。遞後例有推勘,而政院尙不捧傳旨。雖未知其故,而臣旣在□推中,決不可晏然於臺職,請命遞斥臣職。答曰,勿辭。
南龍翼啓曰,卽見持平呂聖齊避嫌,則以月課不作推考,政院尙不捧旨爲辭,臣不勝驚怪。卽問該吏,則以爲曾因相臣所啓,臺諫以推考,引嫌見遞,則其推考,爻周勿施,故果援此例,不爲抄出於察推中。不知其後庚子年,又有勿論引嫌與否,推考勿爲蕩滌之敎云。該吏所爲,極涉矇然,卽爲治罪除下,而其時該房承旨,旣已遞改。臣以代房,適書其判付,故敢陳曲折。呂聖齊推考傳旨,所當追捧以入,而方在臺職,姑不得捧入之意,竝此陳啓。傳曰,知道。特爲蕩滌。
院啓,諸宮家柴場·漁場·火田折受,竝爲革罷事。繼後子,自仁祖朝受敎以後有違者,一一改定事。柳後聖輔國加資改正事。措語竝見上答曰,亟停勿煩。
府啓,宮家免稅革罷事。措辭見上擧子張天羽,用奸射場之迹,昭然難掩。而刑曹不復詳覈其情狀,泛請參酌照律,已極無謂。及其照律之際,又用制書有違,杖一百之律,旣是科場重事,則安敢用如此輕律乎?身爲刑官,唯務分釋罪人,而不思國有常法,事極可駭。況天羽罪狀,將復從重科斷,則尤不可付諸蔑法之官,揆諸事體,不可推考而止。請刑曹當該堂上郞廳,竝命罷職。持平呂聖齊,引嫌而退,□推之避,一遞諫職,則至今不捧傳旨,其責自有所歸,請命出仕。□□月課不製,爲察推,而旣有引避見遞後,捧傳旨之近例,則持平呂聖齊推考傳旨,至今忘置不捧。雖緣該吏之矇矓,而不察之責,承旨自難得免,請其時當該承旨推考。答曰,不允。出仕事及推考事,依啓。以上朝報
承文院官員,以都提調意啓曰,今此冬至·正朝·聖節等拜表,以今月二十八日啓定後,文書旣已正書矣。拜表又退於三十日,而其間日字,不過數日,塗擦則恐難痕跡,在前已多有如此之時,今亦勿改仍用,何如?傳曰,允。槐院謄錄
上在昌德宮。停常參·經筵。
下直,龍泉府使尹友諒,靈山縣監宋時壽。
大殿,政院·玉堂問安。答曰,知道。
王大妃殿·中宮殿,藥房問安。答曰,知道。
藥房都提調元斗杓,提調金佐明,左承旨權坽啓曰,伏未審夜來,慈殿症候,何如?黃芩湯已進幾貼,而諸症視昨不無差減之效耶?聖候,亦何如?而人蔘敗毒散,連進二貼,而取汗和解乎?臣等憂慮未弛,敢來問安,答曰,知道。慈殿症候,已言于醫女矣。
承文院官員,以都提調意啓曰,吏曹參判朴長遠,禮曹參判趙復陽,本院提調差下,使之察任,何如?傳曰,允。
兵曹啓曰,本曹事務煩多,非他司之比。而新除授佐郞鄭載海,下去慶尙道,身有病患,不得上來云。鄭載海,今姑改差,何如?傳曰,允。
院啓。諸宮家柴場·漁場·火田折受革罷事。繼後子,自仁祖朝受敎以後有違者,竝一一改定事。柳後聖輔國加資改正事。措語竝見上答曰,不允。
府啓。宮家免稅事。刑曹堂上郞廳罷職事。措語竝見上答曰,亟停勿煩。
辰時,地動,自北方向坤方,日暈。巳時,日暈。
上在昌德宮。停常參·經筵。
大殿,政院·玉堂問安。答曰,知道。
王大妃殿,藥房問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,慈殿症候,何如?黃芩湯,連日進御,而諸症尙無減歇之效乎?自上調攝之候,亦何如?臣等憂慮未弛,敢來問安。答曰,知道。慈候已言于醫女矣。
藥房再啓曰,臣等卽伏聞醫女等所傳之言,仍與鄭後啓以下諸御醫商議,仍送趙徵奎,通議于柳後聖。則皆以爲,慈殿咳嗽熱作,頭部微重等症,似是因下焦之熱,燻襲肺經而然。黃芩湯,卽瀉熱治嗽之劑,故相議劑進矣。連進累貼,尙未收效,熱候輒作於夜間,如期而至,必是熱在血分之致,加入四物湯,連進數三貼宜當云。此藥卽爲劑入,何如?答曰,知道。
右議政鄭維城六度呈辭。傳曰,安心調理。
傳曰,召對爲之。
召對入侍時,侍讀官金萬基,檢討官吳始壽,參贊官南龍翼,記事官趙遠期·崔致翁·趙嘉錫,掌令郭齊華,正言尹深同爲入侍。入侍時,上謂參贊官南龍翼曰,吏曹判書洪命夏,明日牌招,使之察任。尹深啓曰,諸宮家山海折受革罷之請,臣等已盡論列,其是非利害,亦甚明白,而一向牢拒,臣等竊惑焉。目今生齒日繁,食事日艱,有業之民,亦難聊生。而彼山田海採之民,皆無本業,而逐末資生者,無一人稍實,而擧皆朝不慮夕之徒也。今乃革其生業,以給宮家,使之恣意侵虐,無所不至,而莫之恤焉。聖明爲民父母,何忍爲此?況火田旣有禁令,又許宮家之折受,又安有如此法令乎?請勿留難,諸宮家柴場·漁場·火田折受等處,令該曹·各道,一一査出,竝爲革罷。上曰,不允。又啓曰,繼後後,生親子,以繼後子奉祀事,旣有自今定制矣。但仁祖朝,旣有受敎而至今不行者,無他。法令不嚴,乍行乍止,未能堅持不變之故也。若不自仁祖朝受敎以後,一切釐正,則終歸於不行之地。且法令之行,當如金石。旣有受敎,自當釐正,又何必自今爲始,虧損國體乎?請命禮官,自仁祖朝受敎以後,有違者,一一改定。上曰,不允。又啓曰,醫官輔國,古所未有,而創自今日,孰不駭然?柳後聖,雖有議藥之功,亦一醫官耳。輔國是何等名位,而遽爾加之於醫工雜流乎?殿下若念其功,豈無相當之典?此路一開,則雜技之類,擧將生心名器,因而不重官方,從而淆亂,爵賞大柄,必不得爲勵世之具,此非細故也。柳後聖輔國加資,請命改正。上曰,不允。掌令郭齊華啓曰,臣之前後逋慢,罪合萬死,今始上來,誠是分義之所不敢容已,而途中疾作,僅僅扶曳,亦未及祗謝於限日之內,則過限言遞之法例,其在庶官尙然。況臣所叨,旣是法官,則臣何敢晏然仍冒,而不自劾乎?伊日引避,傳啓之後,政院謂有勿捧之承傳,再三往復,終不捧入,臣誠悶蹙,又呈辭單。而一日二日,一例見阻,臣情勢狼狽已極矣。又於此際,適當引避,同僚處置之事,不得不冒出,而惶恧一倍,罔知所以自處。卽伏聞昨日下政院之敎,臣尤不勝瞿然之至。緣臣進退無據,致煩下問,臣之罪戾,至此而無所逃矣。臣何敢一刻仍冒?請命遞斥臣職。上曰,勿辭。
南龍翼啓曰,掌令郭齊華,再啓煩瀆,退待物論矣。傳曰,知道。
持平呂聖齊啓曰,各宮家免稅之弊,至今因循,前後言者,固已多矣。頃日榻前商確定數,比諸伊日,無復限量之時,不可同年而語。然此數亦甚過多,宜其有更議之請,而第念只減其數,而仍存免稅之規,則竊以爲有其名而無其實也。卽今宮庄多者,千有餘結,處處折受,稱以免稅,鳩聚屯民,作一逋藪,募入民田,私自收稅,是劃一國之半,屬之宮家,未免爲無地無稅無民之國,豈國法初無禁令限制,而濫觴之患,至於此極耶?以此觀之,今雖定限,若有免稅之名,則日後漸加之弊,勢所必至。道掌之侵暴捉去,甚於前日,顧安有痛革痼弊之意哉?臣受命廉察時,聞見甚詳,心常痛歎曰,不革此弊,則必至於無國而後已。何幸聖上,特與諸臣,思所以釐正,有此大變通之時,必須善處,可爲永久遵行之地矣。大典諸田條,有職田·賜田稅,竝納京倉,以軍資米豆換給之法。職田之法,今雖不可復行,以其免稅之捧,竝輸京倉,分給宮家,如職田之規,則無損於宮家,而有得於國體,豈不名義正當,上下俱便耶?臣之愚意,本來如此,已陳於前日疏中,今不可改其前見,而卽者本府之啓,只請減定其數。臣欲以定數後,輸送京倉,換給宮家等語,添入前啓中,則同僚亦以臣言爲是。而但連日論啓,曾不及此一款,無端添入,有所嫌礙云。臣不敢獨自添刪,亦不可仍前連啓,勢難晏然在職,請命遞斥臣職。答曰,勿辭。以上朝報
上在昌德宮。停常參·經筵。
辰時巳時,日暈左珥。內下日記
下直,呂島萬戶金璉,在德萬戶李得立。
王大妃殿,藥房問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,慈殿症候,何如?加入四物湯,已進一貼,而夜間熱作,尙無減歇乎?聖候,亦何如?臣等憂慮未弛,敢來問安。答曰,知道。慈殿症候,已言于醫女矣。
備忘記,傳曰,今下弓矢,在德萬戶李得立處給送。內下記草
以洪萬衡爲事變假注書。
冬至正使呂爾載,副使洪處大,書狀官李端錫,出去。
吏曹判書洪命夏上疏。大槪,賤疾之外,尤有所不敢冒出者,懇乞遞免,以便公私事。答曰,省疏具悉卿懇。卿不必引嫌矣。卿其安心勿辭,從速察職。
右承旨韓震琦上疏。大槪,臣之老母,病勢危重,冒萬死陳情,乞遞職名,專意救護事。踏啓字。
大司成李尙眞上疏。答曰,省疏具悉。卿其勿辭,調理上來。以上朝報郞廳李壽鳳校。郞廳朴玶書
上在昌德宮。停常參·經筵。
大王大妃殿·王大妃殿·中宮殿,藥房問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,慈殿症候,何如?加入四物湯,連次進御,而熱候升降,尙爾無減乎?聖候,亦何如?臣等憂慮未弛,敢來問安。答曰,知道。慈殿症候,已言于醫女矣。予之所患,當言于醫官矣。
藥房再啓曰,臣等卽伏聞醫官等所傳之言,仍與柳後聖以下諸御醫商議。則皆以爲,玉體似寒,咽喉不安之候,必是再昨出御便殿時,或冒風寒之致。人蔘敗毒散,加黃芩酒炒·荊芥·蘇葉各一錢,黃連·梔子炒各七分,連進三貼,卽爲和解,而一日再進宜當云。此藥卽爲劑入,何如?答曰,知道。以上內局謄錄
産室廳醫官,以都提調·提調意啓曰,前月十六日産室廳排設之後,以提調一員及醫官等直宿事草記,傳曰,開月初生直宿可也事,命下矣。今日爲始,提調一員及醫官等,依前啓稟,直宿之意,敢啓。傳曰,知道。
右議政鄭維城七度呈辭。傳曰,遣承旨敦諭。
大司諫李弘淵啓曰,竝引嫌而退,稽謝不避,旣有承傳,處置同僚,未爲不可。則政院下問之敎,不必爲嫌,臺臣言事,大意已同,小小添刪,元無所拘,則一款添入,有何不可?俱無可避之嫌,請掌令郭齊華,持平呂聖齊,竝命出仕。答曰,依啓。
吏曹啓曰,承旨有闕,政事,取稟。傳曰,明日爲之。以上朝報
上在昌德宮。停常參·經筵。
王大妃殿·中宮殿,藥房問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,慈殿症候,何如?湯劑連進,而尙無顯效乎?聖候,人蔘敗毒散進御之後,今已汗解耶?臣等憂慮未弛,敢來問安。答曰,知道。慈候已言于醫女矣。予之所患,別無顯效矣。
藥房再啓曰,卽伏聞醫官等所傳之言,自上進御人蔘敗毒散二貼,而汗解尙未和洽,依前加入。更加麻黃一錢,葱白七莖,加進數貼,速爲和解宜當云。此藥二貼,卽爲劑入,何如?答曰,知道。
藥房三啓曰,慈殿進御丸劑,與柳後聖以下諸御醫,反覆商議。則皆以爲,諸症無非原於心火而發,醫學正傳祖傳經驗秘方元材,以川歸·生地黃·遠志·茯神各五錢,石菖蒲·黃連各二錢半,牛黃一錢,辰砂二錢,金箔十五片,硏細作丸,如黍米大,且以金箔爲衣,每進五十丸,以治心火宜當云。此藥依此方劑入,何如?答曰,知道。以上內局謄錄
義禁府啓曰,卽接本府月令醫員李時明手本,則囚人前府使尹㻩,左邊臂脚痿痺不仁,傷寒且重,頭腦極痛,虛熱升降,痰喘上攻,有時窒塞,不省人事云。使之多般救療,而自前拿囚之人,病勢危急,則例有啓稟之事,惶恐敢稟。傳曰,差病間,姑爲放送。
又啓曰,武一所擧子羅裺保擧人,前司果張振翀,依刑曹啓目拿問,何如?傳曰,允。以上禁府謄錄
有政。吏批,判書洪命夏□,參判朴長遠□,參議□□□□,承旨□□□進。兵批,判書金佐明□,參判柳赫然□,參議元萬石□,參知李延年□,□□□□□進。
以金壽恒爲活人提調,李袤爲判校,李齊衡爲奉常寺正,吏曹政軸洪處厚爲同副承旨,兪棨爲吏曹參議。
右副承旨鄭榏書啓。臣承命往諭于右議政鄭維城。則以爲,臣之累度請急,出於情勢之萬分崩迫,聖鑑不諒,亦稽恩遞,徊徨悶蹙,罔知攸出。千萬意外,近侍臨門,十行天札,寵諭丁寧,不啻如慈父之詔幼子。臣奉讀未了,感淚自零,分義所在,固當奔走就列,而臣之被斥,罪名極重,決不可一日苟冒重地。人非之極,鬼責亦深,賤疾一向危劇,萬無陳力供職之望,惶恐俟罪之外,不知所達云矣,敢啓。傳曰,知道。
府啓。宮家免稅之弊,末流濫觴,到今日而極矣。大小諸臣,前後陳達,及至頃日,聖上始有定限之擧,甚盛意也。但今此所定者,已倍於職田之數,則顧安有酌定之意乎?本府之啓請更議,只欲詳審於立法之初,而聖上不惟不從,又令仍前勿爲定數,臣等之惑,至此而滋甚焉。殿下初與諸臣,商確定數,則已知此弊之不可不祛,而思有所釐正之也。今仍請減之啓,反下仍前之敎,是竝與前日之美意而失之,亦豈大聖人和平聽納之道乎?此事得請與不得,請固不暇論,而竊爲聖朝擧措惜之也。結數之過多,固當更議酌定,而只減其數,仍存免稅之規,則竊以爲有其名而無其實也。卽今宮庄多者,千有餘結,稱以免稅,作一逋藪,募入民田,私自收稅,是劃一國之山林川澤,屬之宮家,而未免爲無地無稅無民。豈國法初無禁令限制,而濫觴之患,至於此極耶?以此觀之,今雖定限,免稅之名,尙存於外方,則日後漸加之弊,勢所必至。當此大變通之時,必令善變之,可以永久無弊也。大典諸田條,有職田·賜田稅,竝納京倉,以軍資米豆換給之法。職田之制,今雖不可復行,以其免稅之捧,竝輸京倉,分給宮家,如職田之規,則無損於宮家,而有得於國體,豈不名義正當,上下俱便耶?且所謂無主陳荒云者,尤爲無據,去亂旣久,人物蕃庶,寸土尺地,開墾殆盡。而其間或有間間荒廢之處,則稱以無主而折受,仍爲蠶食民田之計。此而不革,則病民痼弊,無時可祛。請還收仍前勿爲定數之敎,更與宰執侍從及在野儒賢,博議酌定,以立折衷之制,然後以其免稅之捧,竝輸京倉,換給宮家,一如職田之例。而凡海堰山田,稱以無主而折受者,別令廟堂,詢問各道,一竝革罷。□□擧子張天□用奸科場之迹,昭然難掩。而刑曹不得詳覈其情狀,泛請參酌照律,已極無謂。及其照律之際,又用制書有違杖一百之律,旣是科場之事,則何可用此輕律乎?揆以事體,不可推考而止,請刑曹當該堂上郞廳,竝命罷職。答曰,不允。
院啓。諸宮家山海折受革罷之請,臣等竭誠論列,冀回天聽,而聖批每以不允爲敎,顯示牢拒之意,臣等竊惑焉。自古及今,爲天下國家者,莫不以保民爲先。而保民之道,不越乎民之所好好之,民之所惡惡之而已。卽今宮家之柴場·漁場折受於山海者,揆以民情,則在所好乎,在所惡乎?彼嗤嗤之類,止於邦畿及四方者,或以蒭蕘,或以雉兎,作爲生業,苟免飢寒。一朝宮奴,稱以折受,叫喝呼聚,村里驚惑,責徵多端,資産已蕩,寒暑亦怨之民,安得不歸怨於國乎?以殿下視民如傷之仁,獨爲此二三宮家,而替受其怨,不亦爲聖德之累乎?昔人之仕於朝者,恥其與小民爭利,至有自拔園葵者。今此宮家柴漁之場,豈特與民爭利而止哉?況火田之旣有禁令,而混入於折受中,則尤非所以見信於民者也。臣等之閱月苦爭而不知止者,只欲國有保民之政,民無怨上之言耳。曷敢有一毫他意哉?請諸宮家柴場·漁場·火田折受等處,令該曹·各道,一一査出,竝命革罷。繼後後,生親子,以繼後子奉祀事,旣有自今定制。但仁祖朝旣有受敎,而終泥而不行者,誠以法禁不嚴,綱紀凌夷,士夫家,又習知朝家雖有所令,而不能堅持不變,故各任私意,無所顧憚也。今欲自受敎以後,一切釐正。而殿下又下自今爲始之敎,此所以因循姑息,至今不行者,是乃不易之定理,而釐而正之,亦在一轉移之間耳,有何不可而尙勒一兪乎?臣等頃者伏承聖敎,不能釐正,責有所歸,以責前後臺諫,聖敎誠至當矣。卽今爭執,已踰一月,而猶不得請焉,則益不忌憚,而終無釐正之日矣。請命禮官,自仁祖朝受敎以後有違者,竝令改定。□□爵賞,雖人主之大柄,若不明其等級,嚴其分節,而使人人可得,則亦不能爲輕重也。古有大將軍先身纔易一醉之時,此濫用之過也。苟如此,上雖加焉,下豈榮之乎?輔國之資,名位至重,禮數絶等,故雜技之賞,以此爲限,而不得濫授,其來久矣。今者柳後聖,始以醫官議藥之功而得之。則數百年大防,因此一壞,宦譯之輩,擧將生心而希冀,此後雖有命德之典,亦必羞與此等爲伍。名器之紊,官方之亂,豈不自今日始乎?君以爲貴,而加之於君子,則人貴之,君以爲賤,而施之於小人,則人賤之,此之謂大柄。苟或輕施濫授,加之於人而人不爲榮,則殿下將何以礪世而磨鈍乎?公議拂鬱,久而益激,柳後聖輔國加資,請命改正。答曰,不允。以上朝報
上在昌德宮。停常參·經筵。
王大妃殿,藥房問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,慈殿症候,何如?湯劑連日進御,而諸症猶未減歇乎?自上感冒之候,昨入人蔘敗毒散進御後,今已汗解乎?臣等憂慮之至,敢來問安。答曰,知道。慈殿症候,已言于醫女矣。予之所患,當言于醫官矣。
藥房再啓曰,臣等卽伏聞醫女·醫官等所傳之言,仍與諸御醫商議。則皆以爲,慈殿症候,和解之後,脾胃虛弱,心肝之火猶存,醒心散,合加減凉膈散,加黃連炒七分,連進三貼,淸心瀉火,自上感冒,汗解頗洽,而恐不無餘熱,加減凉膈散,加天門冬二錢,黃連炒七分,亦連進三貼,宜當。且汗孔襲寒,亦甚可畏,窓戶開闔之際,各別致愼,亦當云。此兩藥,卽爲劑入,何如?答曰,知道。內局謄錄
武科二所差備官,以試官意啓曰,臣等昨日畢試取,則入格元數四百七十餘人矣。科場規例,旣爲入格之後,則從其分數多少,而以爲高下次第。雖以六兩矢數言之,三矢纔入百步者,居於兩矢遠射之下,而片箭一中,亦居柳葉箭二中之上,故臣等依此計畫,將爲出榜矣。今聞一所,則一從矢數多少,而定其次第云。非但事涉新規,兩所不可異同,令廟堂急速定奪指揮,何如?傳曰,允。
備邊司啓曰,云云事,傳敎矣。時方大小試射之規,一從矢數之得中,不論貫中之倍畫,則今此科場試取時,柳葉箭二中,以其分數而計之,雖不及於片箭之一中,似不當居於柳葉箭二中之上。且以文科試取之例言之,表箋雖有倍畫之規,表三下入格者,不得居於賦策三中之上。以此比倣於武科,決無異同之理。依一所從矢數之規,施行宜當,以此分付,何如?傳曰,試院之規,非今創開,在前如此之事,從何擧行耶?卽爲問啓。備局謄錄
訓鍊都監啓曰,前日御營廳書啓,士族業武人別試射之後,南行時仕人員及京外士族,名隷各衙門軍官者,無屬處閑良輩,相率來言於臣,今此朝家別試射之擧,實出於激勸之意,而渠等不得參御營書啓之中,未及試才,事甚冤悶云。臣將以此意,陳達榻前,仍承書啓之命,故招會諸人,使之各書四祖,其數二百餘人。而其中人所共知,表表士族者,一百四十八人,爲先書啓之意,敢啓。傳曰,兵判與大將同往,可試處試才以來。而規矩則六兩,三矢一百十五步,騎蒭,二中以上,試取以來。訓局謄錄十二日丈批答在內下記草。
院啓。諸宮家山海折受革罷事。繼後子奉祀事。柳後聖輔國加資改正事。措語竝見上答曰,不允。
校理金萬基上疏。答曰,省疏具悉。爾其勿辭,救護母病。
右議政鄭維城上疏。答曰,省疏具悉卿懇。噫。人心世道,可謂不淑矣。諫院之論,大臣之啓,竝行不悖矣。玉堂之逐條拈出,支辭蔓語,無不攻斥,便是怪事。卿何庸引嫌控辭,虧損國體,不安予心,至此耶?務存大道,亟斷來章,以副予意。
護軍李惟泰上疏。答曰,省疏具悉爾懇。爾辭之至此,予實未曉也。苟行古法於國家,便是美事。雖云皆出於古語,到今論之者誰也。面議施行,事不可已,勿爲固辭,宜遵前旨,從速上來,俾不失事機,以副予意。
金浦居進士李榮元上疏。大槪,敢陳瞽說,冀蒙採擇事。答曰,省疏具悉。爾之進誡寡躬之意,予用嘉之焉。
大司憲洪重普啓曰,凡武科試取,計其分數,第其高下,載在法典,故國朝以來,通行此例。以至今日,前後科擧,柳葉箭·片箭,一時試取者何限,而無論矢數,先取分數,數百年舊規,不可以一時所見,有所撓改也。今者武科初試,以柳葉箭二中,片箭一中,定爲試取之規,則俱是入格之中,自當以分數等第。而伏聞試所啓辭覆啓,則以一從矢數定奪,至以文科表·箋·賦·策,比而論之。表·箋,雖曰倍劃,以賦·策三中言之,則同是等劃。而片箭則一中七分半,柳葉箭則雖二中,只是二分。若依常時試射之例,一從矢數,則大典科擧條,何必重其分數哉?臣旣忝監試官之任,目見法例之壞,不敢苟同出榜,且臣頃日沙場親臨時,亦有借騎畿營之罪,尤不可一刻仍冒,請命罷斥臣職。答曰,勿辭。
司諫李敏迪啓曰,朝廷,旣以柳葉箭二中,片箭一中,定武擧規矩,則入格之中,自當以分數,定其等第,且大典科擧條,旣用分數而不用矢數,則此自數百年令甲,不可以一時所見,有所撓改。且只用矢數,而不用分數,則片箭何必給七分,而柳葉箭何必給一分乎?射藝之有片箭,猶經書之有周易。自古勸奬,亦自有量,尤不可輕變。備局,以試射爲例,試射則只用柳葉箭,而自無片箭。以賦·表爲比賦·表,則俱是等劃,故互爲高下,皆非此例。仍念法令之不一,此所以國體日輕,民志不定也。今不預講熟議,以定於前,而乃欲臨時率慮,輕改舊章,此何擧措也?臣旣忝監試官之任,又當出榜之際,旣知不可,而勢難苟同,請命遞斥臣職。答曰,勿辭。
前參議徐必遠上疏。大槪,沙場陪從之日,有借乘畿營立待馬之事,請被罪罰事。答曰,省疏具悉。爾其勿辭察職。以上朝報
上在昌德宮。停常參·經筵。
王大妃殿·中宮殿,藥房問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,慈殿症候,何如?昨入湯劑,已進一貼,而諸症視前尙爾無減乎?汗後上候,亦何如?加減凉膈散,亦已進御,而別無餘熱之候耶?臣等憂慮未弛,敢來問安。答曰,知道。慈殿症候,已言于醫女矣。予之所患,別無加減矣。內局謄錄
武一所差備官,以試官意啓曰,科場規例,式年增廣,則必試諸技,故計其技數,次計矢數。技數·矢數相等,然後計其劃數者,例也。今番庭試初試規矩,旣以三技取二技落點。而一所則畢試後入格者,四百二十三人。四百之外,二十三人,將爲剩餘,出榜之時,若以劃數爲主,則六兩三矢俱入者,居於二矢遠射之下,片箭一中者,居於柳葉箭五中之上,此則恐非二技落點之聖意。臣等先以三技俱入者,爲上。至於兩技入格者,則計其矢數,而相等者,計其劃數。六兩二矢百步者,或有柳葉箭二中者,或有片箭一中者,此類同是入格,則當先取矢數之多者,故柳葉箭二中者,當居於片箭一中之上矣。而第以臣等所見,不可輕定,故移文兵曹,問其前例有無。則兵曹回答,亦與臣等之意無別,以此出榜,將爲詣闕矣。今因二所啓辭,備局覆啓,有問啓之命,榜目正書後,稽留經宿,雖極未安,第未及定奪之前,徑先詣闕,亦有所不敢,不得已姑爲留待,定奪後詣闕之意,敢啓。傳曰,知道。
兵曹啓曰,以備邊司啓辭,傳敎矣。試院規例,或用矢數,或用分數,宜有一定之式。而招問該院掌故,則式年增廣大比之科,則常計分數,而定其次第。至於別科,則因一時試官之意,兩所相通,或用分數,或用矢數,不一其規云矣,敢啓。傳曰,今觀一所草記,則其意頗好,今依此施行,而後日定式事,登對時稟處,可也。
正言李夏啓曰,凡試取之規,別擧則異於大比之科,只依落點規矩,第其立落。故今番武科一所出榜之時,先計技數,次計矢數,技數·矢數相等,然後計其劃數,而通議兵曹,編其榜次矣。伏見二所監試官引避之辭,以不計分數,一從矢數,有違大典試取之本意,而至以目見法例之壞斥之。臣忝在監試官之任,旣有撓改舊例之失,何敢晏然處置同僚乎?且臣尤有所不敢冒居者,頃日本院,以吏曹參議徐必遠特遞之命還收事論啓,而重被相臣之箚斥。其時同僚,皆已引嫌而出,則臣方在試院,不得引避,黽勉供職,恒切愧懼矣。卽又伏見相臣之疏,辭意嚴峻,至以重觸時諱,群起齊擊,有若逢變者斥之。當初徐必遠之疏,旣非用意誣陷之事,則諫院·玉堂之啓,寧有群起齊擊之意乎?臣旣是論啓之人,又被大臣之斥,決不可一刻苟冒,請命遞斥臣職。答曰,勿辭。
執義吳斗寅啓曰,臣之不敢仍冒本府,與掌令宋時喆少無異同。而頃者侍臣,以臣等勢難行公之意,陳達於榻前。宋時喆,旣以此遞改,則臣卽當同辭乞免,而適在試所,泯默苟度,今已多日。情迹狼狽,又加一層,臣以應遞之人,固不可一刻在職。且今玆武科試取之規,以技數落點,則似不當一從式年計劃之例,又不可捨其技數與矢數,故臣與諸試官,相議參的,等第出榜矣。昨伏見二所監試官引避之辭,其臨時率意撓改舊例之斥,臣亦難免,其不可苟冒臺席,請命遞斥臣職。答曰,勿辭。
正言尹深啓曰,臣於徐必遠之事,以爲云云者,不爲深嫌,與同僚相議,請還收吏曹參議特遞之命矣。伏見大臣之疏,以臣還收之論爲非,而顯加非斥,臣固驚怪。而又伏見正言李夏引避之辭,則以被斥於大臣,不敢晏然。臣旣參徐必遠還收之論,則其被斥少無異同,何敢處置同僚乎?請命遞斥臣職。答曰,勿辭。
大司諫李弘淵啓曰,臣於徐必遠之事,與同僚發論,請收成命。旋因大臣之箚,略將言者之不可摧折,臣身之不敢晏然之意,引嫌丐免矣。今者同僚之承命於試院者,復以其時事,及卽今疏中之語,引避退待。而臣亦從前參論之人,何敢仍冒處置乎?請命遞斥臣職。答曰,勿辭。
政院啓曰,武科二所監試官大司憲洪重普·司諫李敏迪,昨日引避退待,而諫院之官,相繼引避,他無處置之人。掌令郭齊華,不當處置,而連呈辭疏,不爲入來,二所,亦已畢射,而以無監試官之故,不得出榜云。揆以事體,極爲未安。憲府見存之員,竝牌招,使之卽爲處置,何如?傳曰,允。
持平元萬里啓曰,兩司多官之避,本府當爲處置,而諫院避辭,旣及徐必遠之事,則臣何敢可否於其間乎?請命遞斥臣職。答曰,勿辭。以上朝報
夜三更,流星出北河星,入太微西垣內,狀如鉢,尾長四五尺許,色赤,光照地。朝報
上在昌德宮。停常參·經筵。
王大妃殿,藥房問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,慈殿症候,何如?醒心散合加減凉膈散,進御今已三貼,而猶未收效,則詳知目今症候,更議稟處,自上進御,前入加減凉膈散,當盡於今日,餘熱猶存與否,亦爲詳知後,或仍進前劑,或更議他藥。臣等憂慮未弛,敢來問安,竝此仰稟。答曰,知道。慈殿症候,已言于醫女矣。予之所患,亦言于醫官矣。
藥房再啓曰,卽伏承醫女及醫官等所傳之言,仍與諸御醫商議。則皆以爲,慈殿心肝之火,雖似降減,餘熱,燻襲於肺胃之經,有時熱作於皮膚之間,餘汗猶未收止。加減凉膈散,加天門冬二錢·黃連炒一錢·麻黃根七分·浮小麥五分,連進三貼,瀉火止汗,宜當。聖候,汗解之後,餘熱猶未盡祛,前進加減凉膈散,加進二三貼,亦當云。此藥卽爲劑入,何如?答曰,知道。內局謄錄
右議政鄭維城八度呈辭。傳曰,安心調理。
工曹判書李浣箚子。答曰,省箚具悉卿懇。遠方人留京之難,誠如卿之所陳,而此類旣屬於卿,則不可無卿而獨試,更觀病勢試取,宜矣。內下記草
掌令郭齊華啓曰,臣雖無狀,粗識事君分義。臣之上來,旣是區區盡分之願,臣之賤疾,若不至於十分危重,則臣何敢不進召牌,自陷於慢命之罪?而臣於頃日詣闕傳啓,退歸之後,猝得遍體寒戰,胸膈痞塞之症,吐血無筭,移時未斷。痰火上衝,頭部如裂,數日之內,幾殊者屢,旅邸危喘,醫治無計,一向頹仆,出入人鬼之關,而辭疏見阻,狼狽已極矣。昨日召牌之降,昏倒不省,終未得祗赴,臣之病裏危慄,非直爲死生所動也。前夜始用藥物,僅尋一分生路,而今朝神思茫然,欲起還仆,亦未能趁早自劾,日晩之後,始爲扶曳來避,臣罪至此而極矣。請命鐫削臣職。答曰,勿辭。
玉堂箚子。大槪,正言李夏·尹深,大司諫李弘淵,持平元萬里,竝命出仕。大司憲洪重普,司諫李敏迪,執義吳斗寅,掌令郭齊華遞差事。答曰,依啓。
校理金萬基上疏。大槪,伏見大臣疏批,辭旨極其嚴峻,惶悚隕越,冒陳危悃,冀蒙亟削臣職,仍治臣罪事。答曰,省疏具悉。爾其勿辭察職。以上朝報
上在昌德宮。停常參·經筵。
王大妃殿,藥房問安。答曰,知道。
中宮殿,藥房問安。答曰,無事。
藥房都提調元斗杓,提調金佐明,副提調南龍翼啓曰,伏未審夜來,慈殿症候,何如?昨入湯劑,已爲進御,而諸症視前別無收效之漸乎?上候,湯劑連進以來,餘熱尙爾未退耶?臣等憂慮未弛,敢來問安。答曰,知道。慈候已言于醫女矣。予之所患,別無所減矣。內局謄錄
下直,平山府使尹世任,陜川郡守李善基,永春縣監徐漢柱。
正言李夏啓曰,今此庭試一所,則旣以矢數,定其等第,而分數之論,發於二所,仍有監試官引避之擧。備局覆啓後,又有問啓之命,榜目正書之後,經宿未安,而議論未定之前,徑先詣闕,亦甚難便,故備將此意,仰申啓稟。而翌日伏見兵曹問啓之批,有依此施行之敎,敢與諸試官相議詣闕矣。今聞物議,以爲無論事之是非,發論臺官,方在引避,則不爲等待其處置,徑先詣闕,爲失體云。臣忝在監試官之任,旣有失體之責,何敢晏然仍冒?請命遞斥臣職。答曰,勿辭。
吏曹啓曰,臺諫有闕,政事,取稟。傳曰,□□。
府啓。宮家折受革罷事。刑曹當該堂郞罷職事。措語見上答曰,毋庸堅執。
院啓。諸宮家山海折受革罷事。繼後子奉祀事。柳後聖輔國加資還收事。措語見上正言李夏,引嫌而退,旣自試所而啓稟,又竢該曹之覆啓,則詳審已極,事已歸一之後,不必到今追嫌,請命出仕。答曰,不允。出仕事。依啓。繼後事,毋庸堅執。以上朝報
上在昌德宮。停常參·經筵。
未時申時,日暈。內下日記
王大妃殿,藥房問安。答曰,知道。
大王大妃殿誕日,藥房·政院·玉堂問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,慈殿症候,何如?聖候調攝,亦何如?連進湯劑,而汗後熱候,進退無常,臣等不勝憂慮之至,敢來問安。答曰,知道。慈候已言于醫女矣。予之所患,進退無常,別無收效矣。內局謄錄
右議政鄭維城九度呈辭。傳曰,安心調理。
玉堂箚子。大槪,略陳所懷,冀蒙察納。掌令尹塏,持平李世翊,進退無據,竝命遞差事。答曰,省箚具悉。嗚呼,天災時變,式月斯生,殆無虛日。而及到今日,地動之作,聲若殷殷之雷,憂遑恐懼,若隕淵谷,不敢一日寧于心耳。今觀箚辭,實合弭災之應,可不存心而惕念焉?嚮者本館之箚,誠無可奬之意,以予之固質,今不知必陳其逐條之事矣,遞差事。依啓。
領敦寧府事金佑明箚子。大槪,臣旣犯借馹之罪,席藁私室,恭俟譴罰事。答曰,省箚具悉卿懇。卿其安心勿辭,亦勿待罪。
禮曹參判趙復陽上疏。大槪,冒死自列,冀治臣借騎驛馬之罪,以爲人臣犯法者之戒事。答曰,省疏具悉。卿其勿辭察職。
府啓。宮家免稅定限,柴·漁場·火田折受革罷事。刑曹當該堂郞罷職事。措語見上答曰,不允。
院啓。諸宮家山海折受革罷事。繼後子奉祀事。柳後聖輔國加資改正事。措語竝見上答曰,不允。
夜一更二更,月暈。三更,巽方有氣如火光。五更,流星出鬼星下,入坤方天際,狀如鉢,尾長三四尺許,色赤。以上朝報
上在昌德宮。停常參·經筵。
王大妃殿,藥房問安。答曰,知道。
中宮殿,藥房問安。答曰,無事。
藥房都提調元斗杓,提調金佐明,副提調南龍翼啓曰,伏未審夜來,慈殿症候,何如?加減凉膈散,已進累貼,尙無顯效,則詳知目今症情,當更議他劑。自上餘熱升降,湯劑進御後,亦無降減之效乎?臣等憂慮未弛,敢來問安。答曰,知道。慈殿症候,與予之所患,已言于醫女·醫官矣。內局謄錄
兵曹草記。傳曰,騎步兵,不爲上番,西北道無異耶?前例,遠射之規,何如耶?竝卽爲問啓。內下記草
兵曹啓曰,武科初試一二所,旣已出榜矣。殿試吉日,令日官推擇,則今十一月十二日爲吉云。以此日,依前慕華館命官殿試設行,而文武放榜日,令禮官前期推擇擧行,何如?傳曰,允。
府啓。宮家免稅定限,柴·漁場折受革罷事。措語見上答曰,勿煩。
院啓。諸宮家山海折受革罷事。繼後子奉祀事。柳後聖輔國加資改正事。措語竝見上答曰,勿煩。以上朝報
弘文館啓曰,本館上番,姑降入直,已過累日,揆以事體,極爲苟簡。上番闕員,後政差出,牌招入直,何如?傳曰,允。吏曹謄錄
上在昌德宮。停常參·經筵。
王大妃殿,藥房問安。答曰,知道。
藥房都提調元斗杓,提調金佐明,副提調南龍翼啓曰,伏未審夜來,慈殿症候,昨入湯劑進御後,諸症視昨,何如?自上咽喉不安,餘熱升降之候,亦何如?臣等憂慮未弛,敢來問安。答曰,知道。慈候已言于醫女矣。予之所患,時無加減矣。內局謄錄
傳曰,日寒如此,薄衣軍士,令該曹襦衣題給。
又傳曰,日寒如此,宿衛軍兵,令該曹空石題給。
又傳曰,日寒如此,囹圄可矜,典獄摘奸,輕囚放釋。竝內下記草
備邊司啓曰,勅使先聲,旣已來到,遠接使及館伴以下,令該曹卽爲差出,何如?傳曰,允。備局謄錄
進賀上·副使書目。臣等一行,本月十六日,北京離發,今月初五日,無事還到義州事。
府啓。臣以宮家免稅事,論列累月,而兪音尙閟,臣不勝悶鬱焉。大小諸臣前後陳達,聖上始許定限,甚盛擧也。但其所定,有倍於職田之數,實非參酌定制之意。本府之啓請更議,只欲詳審於立法之初,而聖上不惟不從,又寢定限之成命,殿下旣知其弊之可祛,商確而定之,則奈何復有此敎,竝與前日之美意而改之乎?臣竊爲聖朝擧措惜之也。且結數之減,雖許更議,免稅之規猶存,則是有名而無實也,何以言之?宮庄免稅,多者或至千有餘結,募入民田,私自收稅。若此不已,國之田賦,盡入於諸宮之私占,而公家更無餘地之可稅矣。豈國法初無限制而然耶?惟其有免稅之名,故濫觴之患,乃至於此。當此大變連之時,尤不可不講究善變,永久無弊也。大典諸田條,有職田·賜田稅納京倉,代給以軍資米豆之法。職田之制,今難復行,則諸宮免稅,一皆輸之京倉,計數分給,如職田之爲,豈不名義皆正,公私俱便乎?且所謂無主陳荒,尤爲無據,去亂旣久,人物蕃庶,寸土尺地,開墾殆盡。間或有片片陳蕪之處,則諉以無主,遽爲折受,東竝西呑,終至於蠶食民田,病民痼弊,此爲大原。請還收勿爲定數之敎,更令宰執侍從及在野儒臣,博議酌定,以立折衷之制,然後免稅所捧,竝輸京倉,換給宮家,一倣職田之例。海堰山田之稱以無主,而占奪民田之類,特令廟堂,訽問諸道,竝皆革罷。答曰,不允。
院啓。諸宮家山海折受革罷之請,臣等竭誠論列,冀回天聽,而聖明尙靳一兪,顯示牢拒之意,臣等竊惑焉。自古及今,爲天下國家者,莫不以保民爲先,而保民之道,不越乎民之所好好之,民之所惡惡之而已。卽今宮家之柴場·漁場,折受於山海者,揆以民情,在所好乎?在所惡乎?彼貧窮困苦之民,惟以山耕海採,作爲生業,苟免飢寒。一朝宮奴,稱以折受,叫喝呼聚,村里驚惑,徵責多端,資産蕩盡,寒暑亦怨之民,安得不歸怨於國乎?以殿下視民如傷之仁,獨爲此二三宮家,而替受其怨,不亦爲聖德之累乎?昔人之仕於朝者,恥其與小民爭利,至有自拔園葵。今此宮家柴·漁之場,豈特與民爭利而止哉?況火田之旣有禁令,而混入於折受之中,則尤非所以見信於民者也。臣等之閱月苦爭而不知止者,只欲國有保民之政,民無怨上之言耳。曷敢有一毫他意哉?請諸宮家柴場·漁場·火田折受等處,令該曹·各道,一一査出,竝爲革罷。繼後後,生親子,以繼後子奉祀事,旣有自今定制。但仁祖朝亦有受敎,而終泥不行者,誠以法禁不嚴,綱紀凌夷,士夫家,又習知朝家雖有所令,而不能堅持不變,故各任私意,無所顧憚也。今欲自受敎以後,一切釐正,而殿下又下自今爲始之敎,此所以因循姑息,至今不行者也。父子之倫,不定,兄弟之序,易置,此實倫常之大變。不可一日不正,而釐而正之,在一轉移間耳,有何不可,而一向牢拒乎?請命禮官,自仁祖朝受敎以後有違者,竝令改定。爵賞,雖人主之大柄,若不明其等級,嚴其分節,而使人人可得,則亦不能爲輕重也。輔國之資,名位至重,禮數絶等,故雜歧之賞,以此爲限,而不得濫授,其來久矣。今者柳後聖,始以醫官,議藥之功而得之,則數百年大防,因此一壞,而宦譯之輩,擧將生心而希冀。此後雖有命德之典,亦必羞與此等爲伍,名器之紊,官方之亂,豈不自今日始乎?此所以公議之久而益激,而臣等之必欲得請而後已者也。請勿留難。柳聖後輔國加資,亟命改正。答曰,不允。
右議政鄭維城上疏。大槪,賤疾,日漸沈痼,決無陳力供職之望。且有犯法之罪,不可一日苟冒重地,亟許鐫免,仍治臣罪事。答曰,省疏具悉。已諭予意於前後之批,復何多誥?且騎馹之事,旣已還送,則尤何所嫌乎?體此至意,安心勿辭,速出論道,以副上下之望。
兵曹參判柳赫然上疏。大槪缺答曰,省疏具悉。卿辭至此,本職當勉副焉。以上朝報
上在昌德宮。停常參·經筵。
王大妃殿,藥房問安。答曰,知道。
中宮殿,藥房問安。答曰,無事。
藥房都提調元斗杓,提調金佐明,副提調南龍翼啓曰,雪寒如此,伏未審慈殿症候何如,湯劑連次進御,而諸症收效幾分乎?前入之劑,已盡於昨日,詳知目今症候,當更議稟處。自上進御加減凉膈散,亦當盡於今日,或停或更議他藥,方可議定於審聞之後,臣等憂慮未弛,敢來問安。答曰,知道。慈候,已言于醫女矣。予之所患,別無顯效,仍用前藥,可也。
藥房再啓曰,臣等卽伏聞醫女所傳之言,仍與柳後聖及諸御醫商議,則皆以爲,慈殿昏後咽喉不安,胸膈煩燥之候,血分餘熱猶存,故有時發作於夜間。前進加減凉膈散,今姑停止,加味四物湯,加黃連·黃芩,竝酒炒,玄蔘·牛旁子各七分,連進二三貼,則自當收效云,自上進御湯劑,加進宜當云。此兩藥各三貼,卽爲劑入,何如?答曰,知道。內局謄錄
兵曹啓曰,江都試才御史,卽已差出,規矩亦爲落點啓下矣。齎去事目,卽當磨鍊以入,而客使先聲已到,節候且屆深冬,此際試閱,俱極難便,姑待開春,亦似未晩,敢此仰稟。傳曰,依爲之。備局謄錄
戶曹啓曰,禮曹關據,同知敦寧府事海豐君鄭孝俊子,植等兄弟五人,俱登文科,依法例其父母處,歲賜米五石,磨練題給,何如?傳曰,允。
下直。信川郡守洪柱彦,定山縣監權說。
傳曰,政事,明明日爲之。
右副承旨趙胤錫書啓,臣承命馳進于典獄署,點檢在囚罪人,則啓下罪人三十三名,各衙門所囚四十七名,稱以拘留者十四名,而係干綱常,殺人及罪名稍重者,不敢擧論。私婢春卜,私奴順輝,以其上典奴婢,容隱不出事也。幼學林之茂,奴婢放賣後,不卽推捉事也。軍資監書員次知應己,空石不納事也。起蒙段,子彦墨,只以其父菁芹,不卽備納事也。具甲次知眞伊,以李涬狀具甲督現事也。軍資監書員高大吉,長興庫書員洪有直,以武所開場時,官員不進事也。蓋匠邊手次知丑生,以匠人趁不定送事也。冶匠金益生,官令拒逆事也。內禁衛趙益年,雖是啓下罪人,刑曹旣已分揀回啓,故竝依聖上欽恤之意,卽爲放送。譯官李承男,以其兄妻呈狀,器物都執事也。奴後善,以戒春狀其班奴招引事也。罪名雖不至重大,似不可全釋,故姑爲保放。其餘各司拘留者,雖以拘留爲稱,而其爲囚禁一也,故亦皆放送。仍念在前,則各司雖有知家之規,而元無拘留之擧矣。自數年來,稱以拘留,付諸典獄下人,仍爲嚴囚,事甚不當,自今一切禁斷宜當。今番擧子等被囚者,皆號訴萬端,自已稱冤,固不足恤,而遠方之人,久繫凍獄,亦甚可矜。合令該曹,劃卽明査處決,他餘罪囚,令各該司,亦爲從速疏釋,何如?典獄,以刑獄重地,殘弊無形,在前則官員直宿之所,只有草舍二間,今則直舍四間半,極其精造,長房二間,亦爲新造。臣問於下人,則乃本署奉事李寓所造。本署,無他物力可辦之勢,而多般料理,白地拮据,有此營作之事,而其他大門箭門,竝皆一新,得成公家模樣,其盡心官事之狀,極爲可嘉,合有激勸之道矣。且典獄,當初定給書吏四名,而因凶年減其二名,只給草料,無他食道。諸處侵責,勢難支堪,所減之數,雖難復立,其中一名,姑爲加出,則庶可成形,竝此仰稟。傳曰,依啓。李寓,激勸論賞事,令該曹稟處。
遠接使金壽恒,問禮官朴世堂出去。
府院前啓,措辭見上答曰,毋庸瀆擾。
答應敎南九萬疏曰,省疏具悉。爾其勿辭察職。
兵曹啓曰,頃者訓鍊院判官趙時一,以妻母歸葬,依例給暇之意,呈狀于本曹,卽爲入啓蒙允矣。其後趙時一呈狀于本曹曰,渠之妻母,時方生存,而有此呈狀,受由之事,不知其由云。臣聞極爲怪,査問本院,則時一同僚判官任之翰,本以無識之人,頃當設場之日,欲避差備官之苦,私與下人相約,以某樣受由言之,則厥漢呈狀之際,換書時一之名,致有此事云。任之翰所爲,殊甚無謂,爲先汰去,當該書員,令攸司囚禁治罪,何如?傳曰,允。以上諫院朝報
夜一更二更,月暈。五更,流星出柳星下,入軫星下,狀如鉢,尾長三四尺許,色赤。
應敎南九萬上疏。大槪,卽見右相疏批,極爲嚴峻,臣不敢晏然在直,趨出闕外,伏乞亟正臣罪,以安大臣之心事。答曰,省疏具悉。爾其勿辭察職。以上朝報
上在昌德宮。停常參·經筵。
大王大妃殿·王大妃殿·大殿·中殿,政院·玉堂·二品以上,冬至單子問安。答曰,知道。
慈殿,藥房問安。答曰,知道。
藥房提調金佐明,副提調南龍翼啓曰,雪後寒甚,伏未審夜來,慈殿症候,何如,聖候,亦何如?昨入湯劑,已爲進御,而時無顯效否?臣等憂慮未弛,敢來問安。答曰,知道。慈候,已言于醫女。予之所患,與昨無異。數行缺
兪瑒,以吏曹言啓曰,以右副承旨趙胤錫摘干時書啓,典獄,以刑獄重地,殘弊無形。在前則官員在直之所,只有草舍二間,〈?〉亦爲新造,臣問於下人,則乃本署奉事李寓所造。本署無他物力可辦之勢,而多般料理,白地拮据,有此營作之事,而其他大門箭門,竝皆一新,得成公家模樣,其盡心官事,極爲可嘉,合有激勸之道事。傳曰,李寓,激勸論賞,令該曹稟處事,允下矣。典獄署,本無米布出處,而奉事李寓,白地拮据,營造公舍,竝皆一新,近密之臣,旣爲目睹,似當依書啓施行,而但莫重論賞之典,只憑獄吏之口,有難輕議。兵曹米布題給與否,奉事李寓,料理實狀,令刑曹査啓後,稟處,何如?傳曰,允。
右議政鄭維城十度呈辭。傳于兪瑒曰,安心調理。
大司諫李弘淵,正言尹深啓曰,諸宮家山海折受革罷之請,臣等竭誠論列,冀回天聽,而聖批每以不允爲敎,顯示牢拒之意,臣等竊惑焉。自古及今,爲天下國家者,莫不以保民爲先,而保民之道,不越乎民之所好,好之,民之所惡,惡之而已。卽今宮家柴場·漁場,折受於山海者,揆以民情,在所好乎,在所惡乎?彼貧窮困苦之民,耕山採海,作爲生業,苟免飢寒,一朝宮奴,稱以折受,叫喝呼聚,村里驚惑,徵責多端,資産蕩盡,寒暑亦怨之民,安得不歸怨於國乎?以殿下如傷之仁,獨爲此二三宮家,替受其怨,亦不爲聖德之累乎?況火田之卽有禁令,而混入折受之中,則尤非見信於民者也。臣等閱月苦爭,不知止者,只欲國有保民之政,民無怨上之言耳。請諸宮家柴場·漁場·火田折受等處,令該曹·各道,一一査出,竝爲革罷。繼後後,生親子,以繼後子奉祀事,旣有自今定制,但仁祖朝旣有受敎,而終泥而不行者,誠以法禁不嚴,綱紀陵夷,士夫家,又習知朝家雖有所令,而不能堅持不變,故各任私意,無所顧憚也。今欲自受敎以後,一切釐正,而殿下又下自今爲始之敎,此所以因循姑息,至今不行者也。父子之倫不定,兄弟之序易置,此實倫常之大變,不可一日不正,而釐而正之,在一轉移間耳,有何不可,而一向牢拒乎?請命禮官,自仁祖朝受敎以後有違者,竝一一改定。爵賞,雖人主之大柄,若不明其等級,嚴其分節,而使人人可得,則亦不能爲輕重也。輔國之資,名位至重,禮數絶等,故雜技之賞,以此爲限,而不得濫授,其來久矣。今者柳後聖,始以醫官議藥之功而得之,則數百年大防,因此一壞,而宦譯之輩,擧將生心而希冀,此後雖有命德之典,亦必羞與此等爲伍,名器之紊,官方之亂,豈不自今日始乎?此所以公議之久而益激,而臣等之必欲得請而後已者也。請勿留難,柳後聖輔國加資,亟命改正。答曰,不允。
府啓,諸宮家免稅定制事。措語見上答曰,不允。以上燼餘及朝報
上在昌德宮。停常參·經筵。
下直,海南縣監尹弼殷。
申時,日有左珥。
趙胤錫啓曰,大司憲·執義·掌令二員·持平一員未差,持平元萬里殿試監試官進去,今日以監察茶時之意,敢啓。傳曰,知道。
鄭榏啓曰,小臣慕華館殿試進去,下直。傳曰,知道。
大殿,政院問安。答曰,知道。
慈殿,藥房問安。答曰,知道。
中宮殿,藥房問安。答曰,無事。
藥房提調金佐明,副提調南龍翼啓曰,伏未審夜來,慈候·聖候若何?連進湯劑,而症候一樣無減乎?臣等不勝憂慮之至,必須審知卽今症候,然後可議當進之劑,敢來問安,竝此仰稟。答曰,知道。慈候,與予之所患,已言于醫女醫官矣。
藥房再啓曰,卽伏承醫女醫官等所傳之言,慈殿症候,熱勢已減,而舌底及咽喉兩傍,紅爛之氣,此是有些餘熱所致,宜用前進醒心散,合加減凉膈散,加黃連炒七分,六七貼。上候幾盡差歇,而尙惡寒氣之外襲,此是傷寒後餘熱未祛,元氣未復之致,宜用益氣養神湯四五貼云。諸醫之見如此,此兩藥各三貼,爲先劑入之意,敢啓。答曰,知道
兪瑒,以訓鍊都監言啓曰,都監郞廳韓振夏,時無職名,依例付軍職,冠帶常仕,何如?傳曰,允。
有政。吏批,行判書洪命夏進,參判朴長遠□,參議兪棨□,右承旨兪瑒進。兵批,判書金佐明□,參判未差,參議元萬石進,參知李延年病,右副承旨趙胤錫進。
吏批啓曰,慶州府尹,今當差出,而擬望之人乏少,外任中可合人,竝擬,何如?傳曰,允。
兵批啓曰,武兼參下缺必以本廳將鬼被薦者擬望,故久未塡差,缺前判官禹濟萬首擬,而政草誤以前僉使禹濟民之名,換書受點,五衛將金尙重望單子,誤書於第二貼受點。臣等不能檢察之失,在所難免,不勝惶恐。濟萬之名字,改付標以入之意,敢啓。傳曰,知道。
以宋浚吉爲大司憲,許積爲判尹,李敏迪爲執義,宋時喆·朴承健爲掌令,李有相爲持平,鄭知和爲兵曹參判,李曼爲戶曹參判,權堣爲右尹,李端夏爲兵曹正郞,張善淹爲敬陵參奉,鄭晳爲司諫,蔡之沇爲工曹正郞,韓翊周爲西學訓導,鄭基豐爲慶州府尹,金宇亨爲校理,閔維重爲吏曹正郞,李世華爲兵曹佐郞,福寧君栯爲都摠管,金尙重爲五衛將,閔鼎重爲僉知,禹濟萬·李烗爲武兼宣傳官,呂爾載·柳赫然·鄭知和·吳斗寅爲副護軍,李世翊·李敏敍爲副司直。以下燼缺
大司諫李弘淵·正言尹深啓曰,宮家山海折受革罷事,繼後子奉祀事,柳後聖輔國加資改正事。措語見上答曰,不允。柳後聖加資改正事,依啓,令該曹更稟他賞,可也。
江原道儒生李模等二十二人上疏。元疏缺答曰,省疏具悉。難從之意,自在先朝,已盡無蘊。爾等勿爲煩瀆,退修學業。以上燼餘及朝報
上在昌德宮。停常參·經筵。
大殿,政院問安。答曰,知道。
鄭榏啓曰,小臣慕華館殿試進去,下直。傳曰,知道。
又啓曰,備邊司郞廳來言,今日賓廳坐起日次,而左議政殿試進去,右議政呈辭,不得開坐之意,敢啓。傳曰,知道。
趙胤錫啓曰,大司憲宋浚吉在外,執義李敏迪避嫌,掌令宋時喆·朴承健,持平李有相未肅拜,持平元萬里,殿試監試官進去,今日以監察茶時之意,敢啓。傳曰,知道。
慈殿,藥房問安。答曰,知道。
藥房提調金佐明,副提調南龍翼啓曰,伏未審夜來,慈候及聖候若何,昨入湯劑,伏想已進一貼,而餘熱漸覺退歇,寢睡水刺,亦臻復常之境耶?臣等憂慮未弛,敢來問安。答曰,知道。慈候已言于醫女,予之所患,別無加減矣。
右議政鄭維城十一度呈辭,傳于洪處厚曰,遣承旨敦諭。
鄭榏啓曰,片箭貫一中者七人,當爲比較,定其居首,何以爲之?敢稟。傳曰,以片箭比較,可也。
同副承旨洪處厚書啓,臣承命往諭于右議政鄭維城,則以爲臣之累度呼籲請急,雖出於萬分崩迫,而此時瀆擾宸嚴,罪合萬殞,方俟嚴譴之加,不意近侍,再度臨門,十行恩諭,丁寧懇惻之意,溢於言表,奉讀未了,感淚自零,揆諸分義,卽當奔走。此下燼缺
執義李敏迪啓曰,臣前忝諫職時,以試場事,見非公論,臣之執迷,竊所未曉,而事關國體,亦欲從言也。鐵箭·片箭,天下所無,而我國之長技,鐵箭取其盡力,片箭取其强勁,自古優給分數,以爲奬勸,意非偶然。今將一從矢數,以爲取舍,則此技便廢,人不復習,此臣之所未曉也。片箭步數,一百二十步,柳葉箭步數,一百二十步,片箭用三矢,柳葉箭用五矢,五矢二中,三矢一中,亦甚相當,而一所徒知一中二中之多少,而不知五矢三矢之多少,且不察步數遠近,直以矢數相較,此又臣之所未曉也。科場試取,必用一定之式,用矢數,則當專用矢數,用分數,則當專用分數,今則矢數·分數,相雜等第,旣不成矢數,又不成分數,此又臣之所未曉也。設科數百年,通用分數,此自不易之常法,二技之取,雖有落點,棄分數而用矢數,亦有落點耶?掌試之臣,只當奉成命,因舊規取舍而已,豈敢不待朝命,創立新條,紛更舊章,自專如此也,此又臣之所未曉也。兵曹之所謂不一其規者,鑿空之言,若有典故,明白可據,則何不言某年某試,用矢數也?設科取人,國之大事,豈有初無定式,而或與或奪,任一時試官之意也?若一試官,自以其意,臨時取舍,則他日試官,必有柳葉多所親,則用矢數,片箭多所親,則用分數者,是朝廷自誨其行私,寧有是理?此又臣之所未曉也。試場之置監試官,蓋欲其隨事糾正,一所之議,旣不可苟同,而出榜則引避之外,無他道矣。雖曰奉命事重,不可以他事徑避,至於試所間事,則又何可任其壞亂,而不爲論列乎?此又臣之所未曉也。國朝故典,雖生殺大政,若臺諫,以其事引避,則不得奉行,例也。臺臣□方以此引避,論議未定,則政院何得遽爲分付,而一所何得遽爲出榜?此前所未聞。大小中外,各以意實,數百年憲章,視以爲弁髦,曾不小持,此又臣之所未曉也。兩是方生,臣何敢自以爲是?而且己見非公論,不可復居言地。且臣於免稅之論,不敢同參於臺啓,與執義吳斗寅,事無異同,尤不可晏然仍冒。請命遞斥臣職。答曰,勿辭。
權坽啓曰,執義李敏迪,再啓煩瀆,退待物論矣。傳曰,知道。
大司諫李弘淵,正言尹深啓曰,諸宮家山海折受革罷之請,臣等燼缺措語見上繼後子奉祀事。措語見上答曰,亟停勿煩。
正言尹深啓曰,執義李敏迪,引嫌而退,本院當爲處置,而第其避辭,極言今科出榜時從矢之非,臣亦忝監試之任,旣從矢數出榜,則物議之斥,臣亦難免,何敢處置?請命遞斥臣職。答曰,勿辭。
持平元萬里啓曰,伏見執義李敏迪避辭,極論今番武試用矢數之非,而至爲政院之遽爲分付,爲失體。臣則二所出榜時監官也,雖因判付之敎,以矢數等第,而物議之斥,臣亦難免,何可一刻苟冒乎?請命遞斥臣職。答曰,勿辭。
趙胤錫啓曰,正言尹深,持平元萬里再啓煩瀆,退待物論。傳曰,知道。
江原道儒生,生員李模等疏曰,伏以臣等,僻在遐陬,幸蒙菁莪東漸之化,粗識尊師之義。竊嘗惟念我東儒賢之有功於斯文,旣皆被先王之縟儀,侑聖廟之綴食,而獨文成公臣李珥·文簡公臣成渾,道學高,德業尊,旣爲儒林之所景仰,聖明所洞燭,而尙未蒙崇報之盛典,則豈非儒林之所鬱抑,而聖世之一大欠典也?玆將數十年慨恨之懷,不遠千里,裹足叫閽,冀蒙允從之音,而伏見聖批,以難從之意,自在先朝,已盡無蘊爲辭,臣等尤不勝悶鬱焉。臣等請以禮有所當然,而事有所不然者,爲殿下伸之。禮,釋奠于先聖先師,而以名儒從食,乃燼缺數行仁祖大王卽祚之初,卽命祭李珥之廟,伸成渾之冤,贈爵賜諡,恩典備至。逮我孝宗大王卽祚之初,兩賢臣院宇,皆命賜額,則兩朝恩禮,亦云至矣。伏願殿下,法祖宗崇報之意,擧祖宗未遑之典,亟從多士之請,特降兩賢臣從祀之命,則斯文幸甚,國家幸甚。臣等無任云云。答曰,省疏具悉。難從之請,今不可許,爾等後勿來煩也。以上燼餘
上在昌德宮。停常參·經筵。
夜自一更至三更,月暈。
慈殿,藥房問安。答曰,知道。
中殿,藥房問安。答曰,無事。
大殿,政院問安。答曰,知道。
藥房都提調元斗杓,提調金佐明,副提調南龍翼啓曰,雪寒比劇,伏未審夜來,慈殿症候,何如?再昨劑入湯劑,以日計之,當盡於今日,詳知收效與否後,或仍進,或更議他藥,自上調攝之候,亦何如?前入益氣養神湯,連次進御,而漸收其效乎?臣等憂慮未弛,敢來問安。答曰,知道。慈候已言于醫女矣。予之惡寒之候,時無顯效矣。
司諫鄭晳啓曰,臣以武科二所參試官,於其出榜也,亦以依舊規,從分數爲當然,意見,與諸試官無異,故試所稟啓,臣亦同參,而及其該曹覆啓判付之後,不得不從矢數出榜矣。今者執義李敏迪疏中,極論此事,而出榜時監試官,相繼引避,則臣以其時試官,勢難獨自晏然,亦不敢是非處置。請命遞斥臣職。答曰,勿辭。
洪處厚啓曰,司諫鄭晳,再啓煩瀆,退待物論矣。傳曰,知道。
兪瑒啓曰,近來堂上文官中,無故在京人絶少,推移塡差,已極苟簡,連續懸頉,亦甚未安,而今聞黃州延慰使柳後昌,以其父,死於丙子兵亂,故曾不差如此等任,開城府延慰使金徽,以其前任平安兵使時,生事之故,亦有所難便,平壤延慰使李後山,新除外任。此三處延慰使,改付標以入之意,敢啓。傳曰,知道。
掌令宋時喆啓曰,臣以無似,屢叨匪據,絲毫無補,瀆擾是事,一味惶愧,無地自容。臣之前日之未得行公者,以本府之啓,不敢有所論列故也。卽今本府,逐日爭執,則臣之不得同參,與前無異,而以前執義臣吳斗寅之見遞也,以臣之事,援以爲例,則公議所在,亦可見矣,臣之決難一日冒據之狀,到此益著,而政院稱以前事,不肯捧入,吁亦異矣。執義臣李敏迪,方以此引避退待,則臣以同事之人,其將晏然處置乎?以此以彼,尤難在職,請命遞斥臣職。答曰,勿辭。
鄭榏啓曰,掌令宋時喆,再啓煩瀆,退待物論矣。傳曰,知道。
又啓曰,大司憲宋浚吉在外,執義李敏迪,掌令宋時喆,持平元萬里,避嫌退待,掌令朴承健,持平李有相未肅拜,今日以監察茶時之意,敢啓。傳曰,知道。
正言李夏啓曰,臣昨伏見執義李敏迪引避之辭,以頃日武科初試時事,張皇論辨,專攻一所,而至以不待朝命,創立新條,紛更舊章,自專如此等語,爲掌試者之罪案,臣亦一所監試官也。伊日之事,旣已略陳於前後避辭中,今不欲呶呶多辯,而旣被重斥,不得不更此瀆擾焉。今番庭試,只定技藝,初無限數,則必無近日爭較之擧,而旣定規矩,又爲限數,故所以有此矢數分數,先後取舍之論也。兩所之論,俱各有所據,則今之所爭者,公耳無他,但別擧規矩,旣與式年不同,而計矢之論,亦非臣等之創出。卽今兩局試射,頃日觀武才時,俱用矢數,不計分數,則是亦近來通行之例也。試官之意,旣與臣同,而兵曹回啓,亦無異辭,廟堂不以爲然,而聖批亦以允許,則朝廷處分之後,試所奉行而已,寧有不待朝命,紛更自專之意哉?事過之後,更有提起,惹致鬧端,至此紛紜,此臣之所未曉也。臣旣是被斥之人,不可晏然處置,而昨緣賤疾危苦,今始來避,所失尤大。請命遞斥臣職。答曰,勿辭。
洪處厚啓曰,正言李夏,再啓煩瀆,退待物論矣。傳曰,知道。
鄭榏,以摠戒廳言啓曰,本廳壯抄二運軍兵,今已上來,逢點京中,三百十四名,以此分作三番,依前例,與廣智營入直,初缺兵,明日替代之意,敢啓。傳曰,知道。
兪瑒,以吏曹言啓曰,新恩政事,何以爲之?取稟。傳曰,過國忌後爲之。
洪處厚啓曰,右議政上疏到院,而以國忌齋戒,不得捧入之意,敢啓。傳曰,入之。
中宗恭僖大王忌辰,齋戒。
四學儒生洪遠普上疏曰,伏以臣等,國有崇奬,然缺有師宗,然後趣向克正,是以古昔聖王,莫不以尊賢爲先務,而不但體遇一時之賢者,而尊寵之。至於旣往之儒先,而俎豆之,于以振作多士之氣,正一世學者之缺趣向斯文之脈,啓百代師道之淵源,其在史牒,斑斑可考,而姑以我東之事言之,羅有崔致遠·薛聰,麗有安珦·鄭夢周,至于我朝,有若五賢臣者,俱得從祀文廟,以彰右文興學之義,此實斯文之大幸,國家盛典也。繼五賢而作者,有若故文成公臣李珥·文簡公臣成渾,生竝一世,志同道合,蔚然爲儒林之領缺之矜式,觀其學文之所造詣,淵源之所從來,道缺之盛,言論志業之卓,求之前哲,殆尠有其倫,缺六七行無已則有一焉。其在今日,爲殿下所尊禮,而爲儒林所昂望者,必有人焉,殿下試以臣等之言,下詢焉,則必有以感殿下不世之遇,酌臣等景賢之論,陳其可不可矣。鳴呼,二臣之於斯文斯道,有功有德,如彼章章較著,而自仁祖以來,至于今日,上自朝紳,下至章甫,同聲一辭,瀝血陳懇者,爲其從祀之典也。以仁祖·孝宗崇儒重道之誠,留難至今者,天其或者有待於聖朝也。殿下克允臣等之請,則吾道可賴以復明,缺可賴以知方,今聖明當宁,萬物咸覩,此正興學缺道脈,皷舞振作之一大機也。伏願殿下,思□□□□義,察臣等衛道之盛,亟擧兩賢臣從祀文廟之典,斯文幸甚,國家幸甚。臣等無任云云。答曰,省疏具悉。已諭于關東儒生矣。爾等,勿爲煩瀆也。
上在昌德宮。停常參·經筵。
大殿,政院問安。傳曰,知道。
慈殿,藥房問安。答曰,知道。
藥房都提調臣元斗杓,提調臣金佐明,副提調臣南龍翼啓曰,伏未審夜來,慈殿調攝之侯何如,咽喉不安之氣,視昨無減乎?聖候亦何如?前入益氣養神湯,今姑停止,補中益氣湯,加酸棗仁炒·麥門冬·黃連炒·遠志薑汁炒,各一錢,五味子七分,竹茹三分,連進十餘貼宜當云。此乃柳後聖以下諸御醫之意也,此藥三貼,卽爲劑入耶?臣等憂慮未弛,敢來問安,竝此仰稟。答曰,知道。慈候已言于醫女矣。數行燼缺
鄭榏啓曰,卽見兵曹草記,武科殿試榜目中,至有三處誤字,而臣以該房,進詣試所,未得覺察,不勝惶恐,敢啓。傳曰,知道。
持平李有相啓曰,臣頃忝修撰,久直之中,重得內傷外感之症,素患脚疾,一時兼作,扶曳還家,痛勢轉劇。適於此際,因本館入番僚員之不齊,有牌招之擧,而臣之所患,十分危苦,萬無起動之勢,竟未得祗赴召命,逋慢之罪,無所逃矣。今玆新命,又出於夢寐之外,益增惶隕,罔知所措。第臣推勘,方在身上,不可仍冒臺職,所當卽爲引避,而纔遭服制,不得出肅,縮伏數日,今始來避,臣之所失,至此尤大。請命遞斥臣職。答曰,勿辭。
趙胤錫啓曰,持平李有相,再啓煩瀆,退待物論矣。傳曰,知道。
又啓曰,大司憲宋浚吉在外,執義李敏迪,掌令宋時喆,持平元萬里·李有相避嫌退待,掌令朴承健未肅拜,今日以監察茶時之意,敢啓。傳曰,知道。
大司諫李弘淵啓曰,執義李敏迪,以臣前忝諫院時,以試場事,見非公論,臣之執迷,竊所未曉,而事關國體,亦欲終言也。鐵箭·片箭,天下所無,而我國之長技,鐵箭取其力,片箭取其强勁,自古優給分數,以爲奬勸,意非偶然。今將一從矢數,以爲取舍,則此技便廢,人不復習,此臣之所未曉也。片箭步數百三十步,柳葉箭步數百二十步,片箭用三矢,柳葉箭用五矢,五矢二中,三矢一中,亦正相當,而數行缺設科數百年,通用分數,此自不易之常法,二技之取,雖有落點,棄分數而用矢數,亦有落點耶?掌試之官,只當奉行成命,因舊規取舍而已,豈敢不待朝命,創立新條,紛更舊章,自專如此也?此又臣之所未曉也。兵曹所謂不一其規者,亦鑿空之言,若有異故,明白可壉,則何不言某年某試,用矢數也?設科取人,國之大事,豈有初無定式,而或與或奪,任一時試官之意也?若一試官,自以其意,臨時取舍,則他日試官,必有柳葉多所親,則用矢數,片箭多所親,則用分數者,是朝廷,自誨其行私,寧有是理?此又臣之所未曉也。試場之置監試官,蓋欲其隨事糾正,一所之議,旣不可苟同而出榜,則引避之外,無他道矣。雖曰奉命事重,不可以他事徑避,至於試所有事,則又何可任其壞亂,而不爲論列乎?此又臣之所未曉也。國朝故典,雖生殺大政,若臺諫以其事引避,則不得奉行,例也。臺臣諫臣,方以此引避,論議未定,則政院何得遽爲分付,而一所何得遽爲出榜?此前所未聞,大小中外,各以意實,數百年憲章,視以爲弁髦,曾不少持,此又臣所未曉也。兩是方生,臣何敢自以爲是,而且己見非公論,不可復居言地。且臣於免稅之論,不敢同參於臺啓,與前執義臣吳斗寅,事無異同,尤不可晏然仍冒。正言尹深,以執義李敏迪引避而退,本院當處置,而第其避辭,極言今科出榜時從矢之非,臣亦忝監試之任,旣從矢數出榜,則物議之斥,臣亦難免,何敢處置?持平元萬里,以伏見執義李敏迪避辭,極論今番武科用矢數之非,而至以政院之遽爲分付,爲失體,臣卽二所出榜時監試官,雖因判付之敎,以矢數等第,而物議之斥,臣亦難免,何可一刻苟冒?掌令宋時喆,以臣以無似,屢叨匪據,絲毫無補,瀆擾是事,一味懼愧,無地自容,臣之前日之未得行公者,以本府之啓,不敢有所論列故也。卽今本府,逐日爭執,則臣不可同參,與前無異,而況前執義臣吳斗寅之見遞也,以臣之事,援以爲例,則公議所在,亦可見矣,臣之決難一日冒進之狀,到此益著,而政院疑以前事,不肯捧入,吁亦異矣。執義臣李敏迪,方以此引避退待,則臣以同事之人,何敢晏然處置乎?以此以彼,尤難在職。司諫鄭晳,以臣以武科二所參試官,於其出榜也,亦以依舊規從分數爲當然,意見與諸試官無異,故試所稟啓,臣亦同參,而及其該曹覆啓判付之後,不得不從矢數出榜矣。今者執義李敏迪避辭中,極論此事,而出榜時監試官,相繼引避,則臣以其時參試官,勢難獨自晏然,亦安敢非是處置?正言李夏,以臣昨伏見執義李敏迪引避之辭,以頃日武科初試時事,張皇論辯,專攻一所,而慰以不待朝命,創立新條,紛更舊章。自專如此等語,爲掌試者之罪案,臣亦一所監試官也,伊日之事,旣已略陳於前後避辭中,今不欲呶呶多辯,而旣被重斥,不得不更此瀆擾焉。今番庭試,亦定技藝,初無限數,則必無爭較之擧,而旣定規矩,又爲限數,所以有此矢數·分數先後取舍之論也。兩所所論,俱爲有據,則今之所爭者,公耳無他,但別擧規矩,旣與式年不同,而計矢之論,亦非臣等之創出。卽今兩局試射,頃日觀武才時,俱用矢數,不計分數,則是亦近來通行之例也。試官之意,旣與臣同,而兵曹回答,亦無異辭,廟堂不以爲非,而聖批亦已允許,則朝廷處分之後,試所奉行而已,寧有不待朝命,紛更自專之意哉?事過之後,更爲提起,惹致鬧端,至此紛紜,此臣之所未曉也。臣旣是被斥之人,不可晏然處置,而昨緣賤疾危苦,今始來避,所失尤大。持平李有相,以臣頃忝修撰,久直之中,重得內傷外感之症,素患脚疾,一時兼作,扶曳還家,痛勢轉劇。適於其時,因本館入直僚員之不齊,有牌招之擧,而臣之所患,十分危苦,萬無起動之勢,竟未得祗赴召命,逋慢之罪,無所逃矣。今玆新命,又出於夢寐之外,益增惶隕,罔知所措。第臣推勘,方在身上,不可因冒臺職,所當卽爲引避,而纔遭服制,不得出肅,縮伏數日,今始來避,臣之所失,至此尤大,竝引嫌而。義皆正,公私俱便乎?且所謂無主陳荒,尤爲無據,去亂旣久,人物蕃庶,寸土尺地,開墾殆盡,間或有片片陳蕪之處,則諉以無主,遽爲折受,東竝西呑,終至於蠶食民田,病民痼弊,此爲大原。請還收勿爲定數之敎,更令宰執侍從及在野儒臣,博議酌定,以立折衷之制,然後免稅所捧,竝輸京倉,換給諸宮,一倣職田之例,海堰山田之稱以無主,而占奪民田之類,特令廟堂,詢問諸道,竝皆革罷。新除授大司憲宋浚吉,時在忠淸道懷德地,請斯速乘馹上來事,下諭。持平元萬里,引嫌而退,向暮出榜,致有誤字,未及覺察,勢雖或然,旣云不察,所失則有之,請持平元萬重遞差。答曰,不允。下諭事及遞差事,依啓。
正言尹深啓曰,頃日正言李夏之引嫌也,臣與長官相議置處矣。伏見長官啓辭,則以處置李夏之人不爲引嫌,獨當處置,物議謂之失體云。旣參當初處置,則亦何敢處置長官乎?請命遞斥臣職。答曰勿辭。
趙胤錫啓曰,正言李夏·尹深再啓煩瀆,退待物論矣。傳曰,知道。
掌令朴承健啓曰,大司諫李弘淵,司諫鄭晳,正言李夏·尹深,竝引嫌而退。誤字不察,榻前不避,不可謂無失,而處置後退避,尤不切實,致令同僚,相繼引避,責有所歸,其在同僚,有何可避之嫌?倉卒相値,雖不卽避,形勢適然,何足深慮?不可以此輕遞言官,請大司諫李弘淵遞差,司諫鄭晳·正言李夏·尹深,竝命出仕。答曰,依啓。
鄭榏啓曰,臺諫出仕事,命下矣。今已日暮,明日待開門命招之意,敢啓。傳曰,知道。
兵曹啓曰,甲士場,移屬本曹後,夏初發遣郞廳,察見形勢,則若干田畓犯耕處外,皆是砂磧瘠薄之地,欲作草場,草木不可缺無居民失業之慮,耕處則任其耕,陳處則任其陳,以待缺成矣。九月晦間,又遣郞廳,詳細踏驗,則除長水樓院位缺及西十里納稅處,竝七結五十五負外,場內時起田畓缺九結四十五負四束,以畿田六等收稅之例,槪之則米。以下燼缺
義皆正,公私俱便乎,且所謂無主陳荒,尤爲無據,去亂旣久,人物蕃庶,寸土尺地,開墾殆盡,間或有片片陳蕪之處,則諉以無主,遽爲折受,東竝西呑,終至於蠶食民田,病民痼弊,此爲大原,請還收,勿爲定數之數,更令宰執侍從及在野儒臣,博議酌定,以立折衷之制,然後免稅,所揀竝輸京倉,換給諸宮,一倣職田之例,海堰山田之稱以無主,而占奪民田之類,特令廟堂,詢問諸道,竝皆革罷,新除授大司憲宋浚吉,時在忠淸道懷德地,請斯速乘馹上來事,下諭,持平元萬里,引嫌而退,向暮出榜,致有誤字,未及覺察,勢雖或然,旣云不察,所失則有之,請持平元萬重遞差,答曰,不允,下諭事及遞差事依啓。
正言尹深啓曰,頃日正言李夏之引嫌也,臣與長官相議置處矣,伏見長官啓辭,則以處置李夏之人不爲引嫌,獨當處置,物議謂之失體云。旣參當初處置,則只何敢處置長官乎?請命遞斥臣職,答曰勿辭。
趙胤錫啓曰,正言李夏·尹深再啓煩瀆,退待物論矣,傳曰,知道。
掌令朴承健啓曰,大司諫李弘淵,司諫鄭晳,正言李夏·尹深,竝引嫌而退,誤字不察,榻前不避,不可謂無失,而處置後退避,尤不切實,致令同僚,相繼引避,責有所歸,其在同僚,有何可避之嫌,倉卒相値,雖不卽避,形勢適然,何足深慮,不可以此輕遞言官,請大司諫李弘淵遞差,司諫鄭晳,正言李夏·尹深,竝命出仕,答曰,依啓。
鄭榏啓曰,臺諫出仕事命下矣,今已日暮,明日待開門命招之意,敢啓,傳曰,知道。
兵曹啓曰,甲士場,移屬本曹後,夏初發遣郞廳,察見形勢,則若干田畓犯耕處外,皆是砂磧瘠簿之地,欲作草場,草木不可缺無居民失業之慮,耕處則任其耕,陳處則任其耕,陳處則任其陳,以待缺成矣,九月晦間,又遣郞廳,詳細踏驗,則除長水樓院位缺及西十里納稅處竝七結五十五負外,場內時起田畓缺九結四十五負四束,以畿田六等收稅之例,槪之則米。以下燼餘
上在昌德宮。停常參·經筵。
昧爽,流星出房星下,入巽方天際,狀如鉢,尾長四五尺許,色白。
兪瑒,以吏曹言啓曰,臺諫有闕,政事何以爲之?敢稟。
大殿,政院問安。答曰,知道。
慈殿,藥房問安。答曰,知道。
傳于兪瑒曰,勅使問安使下去,齎往禮單,依前磨鍊之意,分付該曹。
藥房都提調臣元斗杓,提調臣金佐明,副提調臣南龍翼啓曰,雪後寒凜如此,伏未審夜來,慈殿調攝之候,何如,聖候,亦何如?補中益氣湯,連次進御,而惡寒之候,尙爾不減乎?臣等憂慮未弛,敢來問安。答曰,知道。
藥房再啓曰,卽伏聞醫女等所傳之言,慈殿,喉間微有痰響,口中涎濁,夜間煩惱,寢睡不安。仍與柳後聖以下諸御醫商議,則皆以爲,必是微感之候,九味羗活湯,加黃連·梔子竝炒各七分·蘇葉一錢,連進二貼,趁卽和解宜當云。此藥劑入,何如?答曰,知道。
傳于兪瑒曰,回還使臣肅拜後,上·副使留待。
執義李垕啓曰,臣以參試官,進參於庭試武科殿試矣,榜目中,有誤字之故,其時監試官,皆已見遞,則臣何敢晏然仍冒?請命遞斥臣職。答曰,勿辭。
兪瑒啓曰,執義李垕,再啓煩瀆,退待物論矣。傳曰,知道。
司諫鄭晳,正言尹深啓曰,今日害民而病國者,無大於諸宮家山海折受之弊,臣等革罷之請,斷不可已,而天聽邈然,尙靳一兪,臣等實所未曉也。夫山林海澤,與民共之,自古王者,及我聖朝,無不皆然。至于今日,寧可使數三宮家,割裂封略,而民不得蒙其利哉?海濱山峽之民,惟其山耕海採,爲其資業,而恒未免於飢寒,一朝爲宮家所占,無所聊生,則壯散弱塡之患,勢所必至,無告之民,安得不歸怨於國乎?以殿下如傷之仁,何忍爲此數三宮家而莫之恤乎?殿下以爲,今此宮家折受,與自官收稅無異,固無大害於民者耶?彼宮奴輩,視此窮民,有同家鷄圈豚,恣意剝割,無所顧惜,一有所經,資産蕩盡,其恐喝隳突之狀,驚呼怨苦之聲,殿下若親見而聞之,則必不待臣等之請而革之也。況火田之旣有禁令,而又許折受,則是壞國法而奉私門也,不料淸明之世,乃有此事也。假使宮家,無此折受,則資産全乏,無以調度,苟或害民而病國,惟當痛革之不暇,豈可顧藉宮家些少之利,而不念邦本之日瘁乎?請諸宮家柴場·漁場·火田折受等處,令該曹·各道,一一査出,竝爲革罷。父子之倫,初旣定於繼後之日,則兄弟之序,不可易於己出之後,而士夫家,直以私情,易亂其常,捨其長而主祀,以親子倫常之變,莫此爲大,不可不一切釐改,而殿下只許自今以後定制。旣知其不可,而將禁於來後,則有違仁祖朝受敎者,何獨不之禁乎?仁祖朝,旣有此受敎,而終泥而不行者,人各任其私意,無所顧憚,則今此定制之後,亦難保其堅持不變,是倫常之重,終無可正之日,豈不大可寒心哉?此所以臣等之苦口爭執,而必欲及今釐正者也,請命禮官,自仁祖朝受敎以後有違者,竝一一改定。親民之官,莫如守令,苟非其人,民受其殃,不可不擇授也審矣。是故,分憂共理之任,自古爲重,而未聞以爲論賞之資也。新除授橫城縣監柳苾,以其父議藥之功,有此除授,其人能否,姑不暇論,而守令之任,決非論賞之資也,揆諸政體,豈宜如是?外方聞之,必將曰,今日朝廷之差遣守令,不專爲治民也云爾,則恐爲聖德之累也。議藥之功,必欲酬報,則豈無當施之典乎?除目一下,物情俱駭。請橫城縣監柳苾遞差。答曰,不允。
掌令朴承健啓曰,宮家免稅革罷事。措語見上新除授持平宋奎濂,時在忠淸道懷德地,請斯速乘馹上來事,下諭。執義李垕,以臣以參試官,逕參於庭試武科殿試,榜目中有誤字之故,其時監試官,皆以見遞,則臣何敢晏然仍冒?引嫌而退,試官·監試官,一體進參,則不察之失,宜無異同。請執義李垕遞差。答曰,不允。下諭事及遞差事。依啓。以上燼餘
下直,載寧郡守李淐。
進賀兼謝恩正使,領議政鄭太和,副使許積,書狀官李東溟,入來。朝報
上在昌德宮。停常參·經筵。
大殿,政院·玉堂問安。答曰,知道。
慈殿,藥房問安。答曰,知道。
中殿,藥房問安。答曰,無事。
藥房都提調元斗杓,提調金佐明,副提調南龍翼啓曰,伏未審夜來,慈殿症候,何如?湯劑進御後,喉間痰響涎濁,夜間煩惱之候,不無減歇之效乎?聖候,亦何如?臣等憂慮未弛,敢來問安。答曰,知道。慈候,已言于醫女矣。
鄭榏,以都摠府言啓曰,數行燼缺
答四學儒生洪遠普等疏曰,省疏具悉。已諭前批矣,爾等退修學業,更勿煩瀆。
答江原道儒生李模等疏曰,省疏具悉。已諭前批矣,爾等退修學業,更勿煩瀆。
右副承旨趙胤錫辭職上疏。踏啓字。元疏,竝見下。
傳于鄭榏曰,史官五員待命,騎馬十五匹立之。
鄭榏啓曰,史官五員待命事,命下矣。史官不備,宣傳官三員代送之意,敢啓。傳曰,知道。
兪瑒啓曰,淑寧翁主主婚,福寧君栯,禮畢後還,復命。傳曰,知道。
傳于兪瑒曰,政事,明日爲之。
鄭榏,以刑曹言啓曰,本曹郞廳閔重魯所志內,本以多疾病之人,添得外感內傷之症,日漸彌留,症勢危重,差復無期,斯速入啓處置云。其病勢果爲深重,不得缺累日,本曹事務煩劇,非如他司之比,勢難久曠,閔重魯改差,何如?傳曰,允。
又以義禁府言啓曰,以刑曹公事,前縣監黃㙉,移義禁府處置事,允下矣。黃㙉時在忠淸道□□地,依前例府羅將發遣,拿來之意,敢啓。傳曰,知道。
掌令朴承健啓曰,諸宮家免稅革罷事。措語見上,答曰,不允。
司諫鄭晳,正言尹深啓曰,諸宮家柴場·漁場·火田折受革罷事,繼後子奉祀事,橫城縣監柳苾遞差事。措語竝見上,答曰,不允。
鄭榏啓曰,摘奸承史,來詣闕門外,請出開門標信。傳曰,知道。以上燼餘
四學儒生洪遠普等疏曰,伏以臣等,昨以兩賢臣從享文廟,上章陳情,竊謂聖上崇儒重道右文之治,必將樂聞而亟行,以彰褒尙先儒之意,以恢開導後學之道矣。及承聖批,辭旨邈然,至以勿煩爲敎,臣相顧錯愕,竊未曉聖意之所在也。嗚呼,兩賢臣從祀之請,于今三十年矣,內而館學諸生,外而四方多士,同聲齊奮,一辭懇籲,非止一再,至於老師宿儒碩輔名臣,前後陳辨爭請者,殆亦數千萬言,則一國公共之論,槪可見矣。臣等,蒙學淺言,固不足取信於殿下,殿下獨不燼缺臣等,伏見聖上答關東儒疏之批,則顧乃以先朝之不許,過爲疑難。若如聖批,則是事之未行於前者,皆不得收議於後,而宋之四賢,我朝五儒,缺祀之日,而先王崇報之盛禮,亦將從而燼缺矧今多士,慕賢尙德,聞風興起,必欲盡崇奉之缺瞻依之地者,亦莫非出於秉彝好德之良知也。缺褒崇之意,循多士瀝懇之請,擧往時未行之事,修斯文久曠之典,則其在聖上紹承之道,可謂善繼而有光矣,抑所以振士氣正趣向,以興作新之化者,豈云不可,而聖敎猶且如此,臣等實未曉也。嗚呼,我殿下,爲一世君師,而任斯道之責,宜以尊賢奬士,爲今日急先務。凡事之關係斯文者,無論重大,先察可否,旣知其可,則便當明諭而快行之,以率四方,如或諉之以先朝不許,而一切拒塞,可爲而不爲,當從而不從,則竊恐非先朝尊賢樂道之本意,而不可謂今日繼述之善也。燼缺聖鑑,猶有所未之深知者而然耶?自非然者,斯文莫大莫重不可已之典,何殿下拒之深耶?若以臣等,蒙陋而不足取信,則此非臣等之言,實乃前後儒賢已定之論,一國多士公然之言,建諸天地而不謬,質諸鬼神而無疑,百世以俟聖人而不惑者也,固不可以臣等之言而廢之也。若以爲兩臣道德,聖鑑猶未之深知,則兩臣之爲眞儒大賢,昭在國人耳目久矣,以我殿下聖智之首出,聖學之高明,豈不知其功其德之必可祀於百世乎?臣等反覆思惟,未得其說,抑或以向來一種異論之橫生,聖心尙有疑於國是之未盡定而然耶?此則有大不然者,君子小人,如陰陽晝夜之不能相無,自古君子,爲小人之所陷害,缺子,被姦黨之目,朱子,遭僞學之禁,道德愈高而媢嫉愈甚,古人一轍昭然可見,非獨此二臣爲然。況此二臣,受聖祖不世之知,任一代師道之責,缺最爲群小之所忌嫉,則其受誣之甚,理所必然,而惟其學術之正,道德之懿,國人仰之如日星山嶽,尊慕之誠,愈久而愈深。雖遐荒窮谷婦人幼子,亦皆知誦栗谷·牛溪之名,則秉彝好德之誠,自有不可無者,其媢嫉誣揑,必欲陷害者,則獨有汝立·弘老·仁弘·爾瞻凶賊之徒而已。善者好之,不善者惡之,乃有君子,卽聖人明訓,若汝立·爾瞻之徒,豈非不善者之極者乎?後有紹述此等凶人之論,而自陷於小人之歸者,誠亦可哀之甚也,又安可以此,有疑於兩臣之大德乎?臣等燼缺方今聖道侵微,斯文將晦,朝論日就於委靡,俗風日入於偸薄,以至四方萬民,無一得其正者,此實無非朝廷崇儒重道之義,有所不明而導率之無其方也,可勝歎哉?今若表章儒先,以爲一國之矜式,使國內章甫之徒,有以聞風而興起,則只此一擧,亦可以一二變而至道矣。臣等區區之望,不獨在於尊奉儒先,實有望於救得世道一分,而惴惴然惟盛典之不得出於聖明之世是懼,殿下雖以臣等之陋而忽之,獨不重一國多士之至望,百歲善類之公議乎?伏願聖上,特下臣等此章,廣詢諸大臣禮官及在野之儒臣,亟擧文成公李珥·文簡公成渾,從祀孔子廟庭之典,以奉斯文,不勝大願。臣等無任激切屛營之至。批答在上
右副承旨趙胤錫疏曰,伏以臣,忝叨本職,以老母之病,陳情呼籲,獲蒙恩遞,曾未幾何,新命又及,如臣駑資,累叨近密,絲毫無補,寵榮踰分,臣誠惶慽,不知所措。第臣私情悶迫,與前無異,猥呈辭章,見阻本院,召牌之下,不敢退伏,黽勉供仕,以至今日矣。卽今母病之進退無常,委頓床席,已過五朔,眞元漸削,日就沈綿,若不保朝夕。然臣本無兄弟,獨自扶將,其在情勢,不忍暫離,而臣所居之地,乃是夙夜之任,長在禁中,不能以時歸省,鎖直之日,憂煎益切,或至耿耿達曙。臣於此際,方寸已亂,雖帶職名,實多癏曠,以公以私,不宜久冒,玆敢冒瀆宸嚴,復申前請,伏乞天地父母,俯諒微悃,亟賜鐫免,俾得專意救護,不勝幸甚。臣無任云云。踏啓字。以上燼餘
上在昌德宮。停常參·經筵。
辰時,有霧氣。夜四更,月暈。五更,月暈,流星出角星下,入艮方天際,狀如拳,尾長四五尺許。
大殿,政院問安。答曰,知道。
慈殿,藥房問安。答曰,知道。
藥房都提調元斗杓,副提調南龍翼啓曰,伏未審夜來,慈殿調攝之候何如,聖候亦何如?臣等憂慮未弛,敢來問安。答曰,知道。慈候,已言于醫女矣。
藥房再啓曰,臣等,伏聞醫女所傳之言,慈候,喉間痰響,口中涎濁等症,今已減歇,夜間煩鬱之候猶存。仍與柳後聖以下諸御醫商議,則皆以爲,心火餘熱,燻襲肺經而然,加減凉膈散,加黃連一錢·天門冬二錢,連進二貼,則宜當云。此藥卽爲劑入,如何?答曰,知道。
洪處厚,以都摠府言啓曰,都摠管權堣,漢城府坐起進去,晝仕,請出標信。傳曰,知道。
有政。
權坽啓曰,今日爲政事,命下矣。吏批,則都承旨南龍翼當進去,右承旨兪瑒以代房,進藥房,左副承旨鄭榏受由下直,右副承旨未差,廳中只有臣坽·同副承旨洪處厚。兵批,何承旨進去乎?敢稟。傳曰,吏·兵批,兼進。
吏批,行判書洪命夏病,參判朴長遠進,參議兪棨服制,行都承旨南龍翼進。
吏批啓曰,判書洪命夏病不來,參議兪棨服制,小臣獨政未安,何以爲之?敢稟。傳曰,仍爲之。
以李弘淵爲左承旨,尹宣擧爲執義,洪淨爲尙書直長,崔俊衡爲刑曹正郞,李翊相爲奉敎,柳晉昌爲兼春秋,右承旨權坽,左副承旨兪瑒,右副承旨鄭榏。
兵批,判書金佐明病,參判鄭知和□,參議元萬石□,參知李延年進,行都承旨南龍翼進。
燼缺李元鎭爲副護軍,元萬里爲副司直,李垕爲副護軍,□□崔時卨爲副司果。
傳于洪處厚曰,史官四員待命,騎馬十二匹立之。
洪處厚啓曰,史官四員待命事,命下矣。史官不足,宣傳官二員代送之意,敢啓。傳曰,知道。
兪瑒,以迎接都監言啓曰,卽見平安監司任義伯狀啓,則勅使,十五日果爲渡江,監司任義伯,及期迎候,誠爲多幸,遠接使以下,未及馳進,雖緣事勢之急迫,而其在待客之道,殊涉未安,不可無警飭之擧。遠接使·問禮官·義州迎慰使,竝推考,何如?傳曰,姑先推考,竢事後,自朝廷,將爲處置之意,移文遠接使,以重事體,似爲得宜矣。
又以迎接都監言啓曰,宴享色郞廳,例以禮曹郞官差下,故本曹佐郞李世華啓下矣。李世華移授兵曹佐郞,其代以燼缺
司諫鄭晳啓曰,諸宮家柴場·漁場·火田折受革罷事,繼後子奉祀事,橫城縣監柳苾遞差事。措語竝見上凡臺諫有所爭論,則未停當之前,該司不得奉行,自是舊例。如方以罷職論啓,則雖有推考之命,政院啓稟,不得捧傳旨是也,乃所以冀聖朝納諫之美,重臺閣論事之體,甚盛意也。今此諸宮家山海及稱以無主而折受之弊,兩司爭執,已閱數朔,凡內司之以折受事經由者,該曹略不以臺啓方張爲意,而吏曹則循例背關,戶曹則枚擧行移者,非止一二。一邊爭執,一邊奉行,揆以事體,豈容如是?請吏曹·戶曹當該堂上,竝命推考。答曰,不允,末端事,近日通規,不必苦思甚論。
掌令朴承健·郭齊華,持平鄭載嵩啓曰,宮家柴場·漁場·火田折受革罷事。措語見上
新除授執義尹宣擧,時在忠淸道尼山地,請斯速乘馹上來事,下諭。答曰,不允。下諭事依啓。以下燼缺
以李世長爲事變假注書。朝報
上在昌德宮。停常參·經筵。
夜五更,月入太微垣端門內。
下直,鍾城府使沈榥,永興府使尹天賚,茂山僉使黃海澄,阿山萬戶張起文。
大殿,政院問安。答曰,知道。
藥房,慈殿問安。答曰,知道。
中殿問安。答曰,無事。
藥房都提調元斗杓,提調金佐命,副提調南龍翼啓曰,伏未審夜來,慈殿症候何如,昨入加減凉膈散,已進一貼,而尙爾無效耶,聖候亦何如?臣等憂慮未弛,敢來問安。答曰,知道。慈殿症候,已言于醫女矣。予之眼患,又如上年冬間,欲爲受鍼,議啓。
再啓曰,卽伏承問安之批,有慈候,已言于醫女,予之眼患,又如上年冬間,欲爲受鍼,議啓事,命下矣。慈殿進御湯劑,則諸御醫皆以爲,仍進昨入加減凉膈散,宜當云,而自上受鍼當否,又與諸御醫及尹後益等商議,則日寒比極,此時受鍼,有難輕議,而症勢不輕,則亦不可遲緩云,姑先與鄭後啓·崔有泰等,卽爲入診後,更爲議定。且醫官孫承孝·李祉述等,頗精脈理,多有見效之處,此兩人亦令入侍似當,竝此仰稟。答曰,知道。症候,當言于醫官矣。孫·李兩人,姑待後日入侍,可也。
三啓曰,臣等,卽伏聞鄭後啓等所傳之言,近日自上眼候,雖不大段,脚部虛冷之症不輕,今日當爲受灸云,臣等不勝憂慮之至。當此隆寒天地閉塞之時,數次受鍼,猶恐其無益而有損。況開露玉體,移時受灸,則感傷之患,難保其必無,瘡口之合亦難易,期於行客入京之前,臣等反覆思惟,憂慮實不淺淺。伏願聖明,量度事勢,俯察下情,姑停受灸之命,何如?答曰,如非不得已之疾病,當此嚴沍之日,豈欲苦灸哉?自可善處,少無傷風之勢,雖未及完合,郊迎之際,似無可慮之事。卿等勿爲過慮,趁此午間,速爲擧行。
四啓曰,臣等伏聞御醫等所傳之言,仍與商議,則自上咳嗽,猶未止歇,此乃肺火未盡瀉之致,淸肺湯四五貼,進御宜當云。此藥劑入之意,敢啓。答曰,知道。
上御養心閤,受灸。入侍,藥房都提調元斗杓,提調金佐明,副提調南龍翼,注書趙聖輔,史官李翊相·趙嘉錫,醫官鄭後啓·趙徵奎·崔有泰·尹後益。都提調以下,待候於熙政堂分閤內,獨醫官等,從熙政堂後戶,越一小庭,入侍於養心閤。上受灸三里二七壯,絶骨七壯。無說話
大殿,受灸後,藥房·政院問安。答曰,知道。
二品以上單子問安。答曰,知道。以上燼餘
府啓,近以宮家免稅事,大小諸臣,前後陳達,聖明始許定限,甚盛擧也。以上措語同上答曰,不允。
院啓,今日害民而病國者,無大於諸宮家山海折受之弊,臣等革罷之請,此下措語竝上同。父子之倫,初旣定於繼後之日,則兄弟之序,不可易於己出之後,而士夫家,直以私情,易亂其序,舍其長而主祀以親子,倫常之變,莫此爲大,不可不一切釐改,而殿下只許自今以後定制。旣知其不可,而將禁於來後,則有違仁祖朝受敎,何獨不之禁乎?此下措語同上橫城縣監柳苾遞差事,措語見上凡臺諫有所爭,則未停當前,該司不得奉行,自是舊例,事無大小,無不皆然,此所以冀聖明納諫之美,重臺閣論事之體,甚盛意也,安有一邊爭執一邊奉行之理哉?兩司之諸宮家折受革罷之論,已閱數朔,公議益激,而內司之以折受事,經由該曹,方且背關投移,視爲當然,不有臺閣事例,惟以承奉爲事,凡在聽聞,孰不寒心?戶曹當該堂上,竝命推考。大司諫金應祖,時在慶尙道榮川地,請斯速乘馹上來事,下諭。答曰,不允。下諭事依啓。已上朝報
洪處厚啓曰,卽接遠接使上送路程記,則勅使,本月十七日離發義州,來月初四日,當爲入京云。以此擧行之意,遠接使處,回移文,□□司及京畿·黃海道兩道,亦爲知委,何如?傳曰,允。
又以禮曹言啓曰,今見遠接使金壽恒,平安監司任義伯等狀啓,則勅使入京,似在開月初四日云。迎勅之日,旣已推擇下送,初四日亦在推擇中,以此下諭于遠接使處,何如?傳曰,允。
又以都摠府言啓曰,都摠管□□□,以文臣朔試射試官,訓鍊院進去晝仕,請出標信。傳曰,知道。
又以弘文館言啓曰,本館見存八員內,副應敎南九萬,服制未出仕,副校理金萬基呈辭受由,燼缺新除授人員,竝爲牌招肅拜,使之察任,何如?傳曰,允。
權坽啓曰,弘文館校理·副校理各二員,而今日官案修正來準時,實校理一員,則以未差付標,副校理則以三員修正,臣等怪問其由,則昨政差出時,校理之窠,以副校理,誤書單子中云。該曹難免不察之失,當該堂上,請推考,元望單子,使之付標以入,何如?傳曰,允。以上燼餘
上在昌德宮。停常參·經筵。
下直,利城縣監南斗傍。
大殿,政院·玉堂問安。答曰,知道。
藥房都提調元斗杓·提調金佐明·副提調南龍翼啓曰,伏未審夜來,慈殿氣候,何如?昨夕劑入淸火化痰湯,已進一貼,而喉間痰響,不無降減之效耶?上候受灸之後,亦何如?臣等,憂慮未弛,敢來問安。答曰,知道。慈候,已言于醫女矣。
政院啓曰,當此自上受灸問安之時,廳中位甚不齊,右副承旨鄭榏,以加土事呈辭出外,左承旨李弘淵,以前任臺諫時避遞事,陳疏到院,臣龍翼,方進藥房,本院朝廷問安之時,及許多酬應出納之際,將不成模樣,苟簡甚矣。伏見李弘淵疏語,則當初雖有不安曲折,而亦非到今追引之嫌。左承旨李弘淵,請牌招肅拜,使之察任,何如?傳曰,允。
權坽,以內局官員,以都提調意啓曰,議藥同參禮賓參奉李祉述,逐日待令於本院,而禮賓寺官員,經亂減省之後,餘存無多,雖在常時,常患不足。客使缺時,則宴享等事,本寺專掌,長待館所,一刻不離,事勢非但無暇仕進於本院,且有醫女等敎誨鍼灸之事。李祉述,令該曹,閑官換差,何如?傳曰,允。
權坽啓曰,今此勅使時,開城府別迎慰,何承旨進去乎?敢稟。傳曰,右承旨進去。
權坽啓曰,今此啓下上言二百九丈內,違格二十五張,推刷過限後事一張,猥濫事一張,自己奴婢事一張,依例啓字爻周勿馳意,敢稟。傳曰,知道。
洪處厚,以捕盜廳言啓曰,左右伏兵軍士,各五十五名,自兵曹定送,而都城內外,伏處曠濶,巡羅夜禁之際,軍士數小,不能周察,閭閻間穿窬之患,猪狗賊取之弊,間或有之,尋常痛惋矣。上年因災荒,不緊處守直軍推減之時,左右捕盜軍各五名,混同減省,事甚可慮,本廳軍裁省難數行缺。傳曰,允。
掌令朴承健·郭齊華,持平鄭載嵩啓曰,諸宮家免稅結數,聖明始許定限,甚盛擧也。但其限定,有倍於職田之數,則本府之啓請更議,只欲詳審於立法之初,而殿下不惟不從,又寢定限之成命,此豈群下所望於聖明者哉?更議減定之擧,斷不可已,而免稅之規猶存,則宮家募民收稅之弊,無時可祛。若此不已,則國之田賦,盡入於諸宮之私占,而公家更無餘地之可稅矣,當此大變通之時,尤不可不講究善變也。大典諸田條,有職田·賜田,稅納京倉,代給以軍資米豆之法。制田之制,今難復行,則諸宮免稅,一皆輸之京倉,依數分給,如職田之爲,豈不名義俱正,公私俱便?而且所謂無主陳荒,尤爲無據。去亂旣久,人物繁殖,寸土尺地,開懇殆盡,間或有片片荒蕪處,則諉以無主而折受,東竝西呑,以至於蠶食民田,病民痼弊,此爲大原。請還收勿爲定數之敎,更令宰執侍從及在野儒賢,博議酌定,以立折衷之制,然後免稅所捧,竝收京倉,換給諸宮,一倣職田之例,海堰山田之稱以無主,而占奪民田之類,特令廟堂,詢問諸道,竝皆革罷。珍島縣監薛觀徵,莅任之後,已多不治之聲,而及遭殿牌打破之變,無端致疑於前後接訟見屈之人,不缺覆,率皆囚係,刑杖狼藉,擧措怪妄,絶島之民,無所赴缺怨聲騰播,聽聞可駭。如此之人,可使一日在職,則以貽一日之弊,請珍島縣監薛觀徵罷職不敍。答曰,不允。
正言□□□啓曰,今日害民而病國家,莫大於諸宮家山海折受之弊,革罷之請,斷不可已,而天聽邈然,尙靳一兪,臣等實所未曉也。夫山林海澤,與民共之,自古王者及我聖朝,無不皆然,至于今日,寧可使數三宮家,割裂封略,而民不得蒙其利哉?海濱山峽之民,惟其山耕海採,爲其資業,而恒未免於飢寒,一朝爲宮家所占,無所聊生,則壯散弱塡之患,勢所必至,無告之民,安得不歸怨於國乎?以殿下如傷之仁,何忍爲此數三宮家,而莫之恤乎?殿下以爲,今此宮家折受,與自官收稅無異,固無大害於民者耶?彼宮奴輩,視此窮民,有同家鷄圈豚,恣意咀啖,無所顧惜,凡此經過,輒至破産,其恐喝隳突之狀,驚呼怨咨之聲,殿下若親見而聞之,則不待爭論而已革之矣。況火田之旣有禁令,而又許折受,則是壞國法而奉私門也,此豈聖世擧措乎?假令宮家,無此折受,則資産全乏,無以調度,苟或害民而病國,則惟當痛革之不暇,豈可顧藉宮家些少之利,不念邦本之日瘁乎?請諸宮家柴場·漁場·火田折收等處,令該曹·各道,一一査出,竝爲革罷。父子之倫,旣定於繼後之日,則雖得親子,不可中變,禮所當然,而士夫家直以私情,舍其長而主祀,以親子倫常之變,莫此爲大。不可不一切釐改,而殿下只許自今以後定制,旣知其不可,而將禁於來後,則有違仁祖朝受敎者,何獨不之禁乎?仁祖朝,旣有受敎,而終泥而不行者,人各任其私意,無所顧憚,則今此定制之後,亦難保其堅持不變,是倫常之重,終無可正之日,豈不寒心哉?此臣所以苦口力爭,必欲及此釐正者也。請命禮官,自仁祖朝受敎以後有違者,竝一一改定。親民之官,莫如守令,苟非其人,民受其弊,不可不擇授也審矣。是故,分憂共理之任,自古爲重,而未聞以爲論賞之資也。新除授橫城縣監柳苾,以其父議藥之功,有此除授,其人能否,姑不暇論,而守令之任,決非論賞之資也,揆諸政體,豈宜如是?外方聞之,必將曰今日朝廷之差遣守令,不專爲治民也云爾,則恐爲聖德之累也。議藥之功,必欲酬報,則豈無當施之典乎?除目一下,物情俱駭,請橫城縣監柳苾遞差。凡臺諫有所爭論,則未停當前,該曹不得奉行,自是舊例。事無大小,莫不皆然,豈有一邊爭執,一邊奉行之理乎?兩司之請罷諸宮家折受之論,已閱數朔,公議益激,內司之以折受事經由者,該曹,方且背關投移,視爲當然,凡在聽聞,孰不爲駭?請推之論,在所不已,而聖明尙靳一兪,不但折受冒濫之弊,從今益滋,竝與數百年臺閣體例而喪之,豈不大可寒心哉?請吏曹·戶曹當該堂上,竝命推考。答曰,已諭毋煩。
兪瑒啓曰,兵曹郞官來言,闕內各處夜巡檢之意,敢啓。傳曰,知道。
夜二更,東方有氣,如火光。燼餘
上在昌德宮。停常參·經筵。
大殿,政院·玉堂問安。答曰,知道。
慈殿,藥房問安。答曰,知道。中宮殿問安。答曰,無事。
藥房都提調元斗杓,提調金佐明,副提調南龍翼啓曰,伏未審夜來,慈殿症候,何如,淸火化痰湯,已進幾貼,而痰響旣減,別無別症乎?自上氣候,連日受灸後,亦何如?臣等,憂慮未弛,敢來問安。答曰,知道。慈候,已言于醫女矣。
權坽啓曰,燼缺今年五月頒詔勅使時,則雖無頒赦之語,因備局啓辭,只行頒敎矣。今番詔書中,無頒赦之語,而依五月勅使時例,迎詔翌日,只行頒敎,何如?傳曰,辛卯年,以何事故,而出來耶?問啓。
洪處厚,以御營廳言啓曰,前牧使李光載,本廳軍色郞廳,已爲啓下,而方在罷散中,時無職名,令該曹,依例付軍職,冠帶常仕,何如?傳曰,允。
洪處厚,以兵曹言啓曰,左·右捕盜廳啓辭,左右伏兵軍士,各五十五名,自兵曹定送,而都城內外,伏兵處廣濶,巡邏夜禁之際,軍士數小,不能周察,閭閻間穿窬之患,猪狗賊取之弊,間或有之,尋常痛惋矣。上年因凶荒,〈不〉緊處守直軍權減之時,左·右捕盜軍各五名,混同減省,事甚可慮。本廳軍裁省難便之意,臣等其時卽欲陳達,而年前飢饉癘疫,振古所無,上番軍額數不足,該曹請減,亦出於不得已,故臣等,相議不爲啓稟矣。今年則非但農事稍稔,勅行又到,迎接都監,禁盜軍官軍士定送之處,多至十一處,以字內各處巡邏軍,分送迎接都監,則將不成模樣,極爲可慮。上年權減軍五名,令該曹復舊,定送何如?傳曰,允事,傳敎矣。捕盜軍士,非他守直之比,所當依啓辭,卽爲加定五名,而但今當番軍士,各處派定之外,餘數不多,待新番軍士上來,依前定送,何如?傳曰,允。
權坽啓曰,卽刻吏曹郞廳來言,臺諫及守令有闕,而本曹堂上,或因臺評或服制,皆有故,不得稟政云,敢啓。傳曰,知道。
洪處厚,以兵曹言啓曰,上番軍士等處,年例過冬,各一千三百缺使其部將,畢分給之意,敢啓。傳曰,知道。
正言尹深啓曰,今日害民而病國者,莫大於諸宮家山海折受之弊,革罷之請,斷不可已,而天聽邈然,尙靳一兪,臣所未曉也。夫山林海澤,與民共之,自古王者及我聖朝,無不皆然,至于今日,寧可使數三宮家,割裂封略,而民不得蒙其利哉?海濱山峽之民,惟其山耕海採,爲其資業,而恒未免於飢寒,一朝爲宮家所占,無所聊生,則壯散弱塡之患,勢所必至,無告之民,安得不歸怨於國乎?以殿下如傷之仁,何忍爲此數三宮家而莫之恤乎?殿下以爲,今此宮家折受,與自官收稅無異,固無大害於民者耶?彼宮奴輩,視此窮民,有同家鷄圈豚,恣意咀啖,無所顧惜,凡所經過,輒至破産,其恐喝墮突之狀,驚呼怨咨之聲,殿下若親見而聞之,則不待爭論而革之矣。況火田之旣有禁令,而又許折受,則是壞國法,以奉私門也,此豈聖世擧措乎?假令宮家,無所折受,則資産全乏,無以調度,苟或害民而病國,則惟當痛革之不暇,奈何顧藉宮家些少之利,不念邦本之日瘁耶?請諸宮家柴場·漁場·火田折受等處,令該曹·各道,一一査出,竝爲革罷。父子之倫,旣定於繼後之日,則雖得親子,不可中變,在禮當然,而士夫家,直以私情,舍其長而主祀以親子,倫常之變,莫此爲大。不可不一切釐正,而殿下只許自今以後定制,旣知其不可,而將禁於來後,則有違仁祖朝受敎者,何獨不之禁乎?仁祖朝旣有受敎,而終泥而不行者,人各任其私意,無所顧憚,則今此定制之後,亦難保其堅持不變,是倫常之重,終無可成之日,豈不寒心?此臣等所以苦口力爭,而必欲及今釐正者也。請命禮官,自仁祖朝受敎以後,有違者竝一一改定。親民之官,莫如守令,苟非其人,民受其弊,自古及今,莫不以分憂共理爲重,而難其人,未聞以爲論賞之資也。橫城縣監柳苾,以其父議藥之功,有此除授,其人能否,姑置不論,而守令之任,決非論賞之資,揆諸政體,豈宜如是?外方聞之,必將曰,今日朝廷之差遣守令,專不爲治民也云爾,則恐爲聖德之累也。議藥之功,必欲酬報,則豈無當施之典乎?除目一下,物情俱駭,請橫城縣監柳苾,亟命遞差。答曰,不允。
掌令朴承健·郭齊華,持平鄭載嵩啓曰,宮家免稅結數,聖明始許定限,甚盛擧也。但其所定,有倍於職田之數,本府之啓請更議,只欲詳審於立法之初,而殿下不惟不從,又寢定限之成命,此豈群下之所望於聖明者哉?更議減定之擧,斷不可已,而免稅之規猶存,則宮家募民收稅之弊,無時可祛,若此不已,則國之田賦,殆將盡入於宮家之私占,而公家更無餘地之可稅矣,當此大變通之時,尤不可不講究善變也。大典諸田條,有職田·賜田,稅納京倉,代給以軍資,米豆之法,職田之制,今難復行,則諸宮免稅,一皆輸之京倉,計數分給,如職田之爲,豈不名義俱正,公私兩便乎?且所謂無主陳荒,尤爲無據,去亂旣久,人物蕃庶,寸土尺地,開墾殆盡,間或有片片陳荒處,則諉以無主而折受,東竝西呑,終至於蠶食民田,病民痼弊,此爲大原。請還收勿爲定數之命,更令宰執侍從及在野儒賢,博議酌定,以立折衷之制,然後免稅所捧,竝輸京倉,換給諸宮,一倣職田之例,海堰山田之稱以無主,而占奪民田之類,特令〈廟〉堂,詢問諸道,竝皆革罷。珍島縣監薛觀徵,莅任之後,已多不治之聲,又有貽笑之事,而及遭殿牌打破之變,無端致疑於前後接訟見屈之人,不復詳覆,率皆囚繫,刑杖狼藉,擧措怪妄。其他侵虐之政,不〈一而〉足,絶島之民,無所赴愬,怨聲騰播,聽聞可駭,此非泛然風聞之比,如此之人,不可使一日在職,以貼一日之弊。請珍島縣監薛觀徵罷職不敍。答曰,不允。
洪處厚,以吏曹言啓曰,臺諫及守令,有闕政事,何以爲之?敢稟。傳曰,明日爲之。
行上護軍趙啓遠疏曰,數行缺縮伏田廬,惶悶益切。仍竊伏念,缺衰病如此,只待就盡之期,更無陳力供職之望,微臣缺事,亦云蹙矣。所付軍職,雖曰牧秩,亦不可在外仍冒,而況兼任觀象監提調,旣非閑漫無事之地,又有不時奉審之行,則尤不敢一日虛帶,以貽公私之患,不得不冒死陳籲乞解,伏願聖慈,俯諒微懇,將臣所帶軍職及觀象監提調,竝許遞免,千萬幸甚。答曰,省疏具悉卿懇。卿其勿辭,調理上來。燼餘
上在昌德宮。停常參·經筵。
昧爽,雨雹,大如小豆。夜二更,月犯亢北第二星。
大殿,政院·玉堂問安。答曰,知道。
慈殿,藥房問安。答曰,知道。近日病患,幾盡差愈,勿爲逐日問安。
藥房都提調元斗杓,提調金佐明,副提調南龍翼啓曰,伏未審夜來,慈殿氣候如何,上候亦何如?淸肺湯連次進御,而受灸處,亦向膿否乎?臣等,憂慮未弛,敢來問安。答曰,知道。慈候已言于醫女矣。
有政。
吏批,行判書洪命夏□,參判朴長遠□,參議兪棨□,右承旨權坽進。
以吳挺一爲觀象監提調,洪萬容爲禮曹佐郞,趙逢源爲高靈縣監,柳時蕃爲平丘察訪,兪槮爲咸悅縣監,金鎬爲尙瑞副直長,成一童爲中部參奉,慶尙龍爲司圃別提,宋時喆爲獻納,姜瑜爲判決事,吳䎙爲富平府使。禮賓參奉李祉述,司饔參奉楊雲擧相換。
兵批,判書金佐明內局進,參判鄭知和進,參議元萬石病,參知李延年病,左副承旨兪瑒進。以閔汝老·金萬基·李光載爲副司直,吳浹爲副司果。
傳曰,三公及戶曹判書,引見。
兪瑒,以吏曹言啓曰,李擇中·李錫耉·金應星·李世馨·李信杙·閔孝賢·良女貴一·安汝周·曺中立·郡守鄭世衡妻等上言,啓下本曹,而限內不爲現身,不得回啓之意,敢啓。傳曰,知道。
李弘淵啓曰,承政院注書趙遠期外祖母,故學生沈□□妻李氏身死,服制已行四日,出仕,何如?傳曰,允。
洪處厚,以義禁府言啓曰,平丘察訪楊廷藎,依傳敎帶職放送之意,敢啓。傳曰,知道。
洪處厚,以兵曹言啓曰,當日良人白太健稱名人,自丹鳳門入來,差備門外擊錚,極爲駭愕,令攸司囚禁治罪。同門守門將景時煥,常時不能禁斷雜人,以致闌入,亦爲非矣。推考,何如?傳曰,允。
洪處厚,以禮曹言啓曰,曹啓辭,今此勅使,以頒詔出來,迎詔翌日,當有頒敎之擧,故取考謄錄,則辛卯年及上年頒詔勅使時,詔書中無頒赦之語,本朝頒敎,竝皆權停。今年五月頒詔勅使時,雖無頒赦之語,因備局啓辭,只行頒敎矣。今番詔書中,無頒赦之語,而依五月勅使時例,迎詔翌日,只行頒敎,何如?傳曰,辛卯與昨年,以何事故而出來耶,問啓。
掌令郭齊華,持平鄭載嵩啓曰,諸宮家免稅結數,聖明始許定限,甚盛擧也。但其限定,有倍於職田之數,則本府之啓請更議,只欲詳審於立法之初,而殿下不惟不從,又寢定限之成命,此豈群下之所望於聖明者哉?更議減定之擧,斷不可已,而免稅之規猶存,則宮家募民收稅之弊,無時可祛。若此不已,則國之田賦,盡入於宮家之私占,而公家更無餘地之可稅矣,當此大變通之時,尤不可不講究善變也。大典諸田條,有職田·賜田之稅納京倉,代給以軍資米豆之法,職田之制難復行,則諸宮免稅,一皆輸之京倉,計數分給,如職田之爲,豈不名義俱正,公私兩便哉?且所謂無主陳荒處,尤爲無據。去亂旣久,人物蕃庶,寸土尺地,開墾殆盡,間或有片片陳荒處,則諉以無主而折受,東竝西呑,終至於蠶食民田,病民痼弊,此爲大原。請還收勿爲定限之敎,更令宰執侍從及在野儒賢,博議酌定,以立折衷之制,然後免稅所捧,盡輸京倉,換給諸宮,一倣職田之例,海堰山田之稱以無主而占奪民田之類,特令廟堂,詢問諸道,竝皆革罷。珍島縣監薛觀徵,莅任之後,多有不治之聲,遍奸邑婢,亂打官吏,取笑四隣,貽害笑一境者,不一而足。及遭殿牌打破之變,無端致疑於前後接訟見屈之人,不復詳覆,率皆囚繫,刑杖狼藉,擧措怪妄,絶島之民,無所赴愬,怨聲騰播,聽聞可駭,此非泛然風聞之比。如此之人,不可使一日在職,以貽一日之弊。請珍島縣監薛觀徵,罷職不敍。答曰,不允。□□。
司諫鄭晳,正言尹深□□啓曰,今日害民而病國者,莫大於諸宮家山海折授之弊,革罷之請,斷不可已,而天聽邈然,尙靳一兪,臣等實所未曉也。夫山林海澤,與民共之,自古王者及我聖朝,無不皆然,至于今日,寧可使數三宮家,割裂封略,而民不得蒙其利哉?海濱山峽之民,生理甚艱,惟以山耕海採,爲其資業,恒未免於飢寒,一朝爲宮家所占,無以聊生,則壯散弱塡之患,勢所必至,無告之民,安得不歸怨於國乎?以殿下如傷之仁,何忍爲此數三宮家而莫之恤乎?殿下以爲,今此宮家折受,與自官收稅無異,固無大害於民者耶?彼宮奴輩,視此窮民,有同家鷄圈豚,恣意咀啖,無所顧惜,凡所經過,輒至破産,其恐喝隳突之狀,殿下若親見而聞之,則不待爭論而已革之必矣。況火田之旣有禁令,而又許折受,則是壞國法以奉私門也,此豈聖世之擧措也?假令官家,無此折受,則資産全乏,無以調度,苟或害民而病國,則惟當痛革之不暇,奈何顧藉宮家些少之利,而不念邦本之日瘁乎?諸官家柴場·漁場·火田折受等處,令該曹·各道,一一査出,竝爲革罷。父子之倫,旣定於繼後之日,則雖得親子,不可中變,在禮當然,而士夫家,直以私情,舍其長而主祀以親子,倫常之變,莫此爲大,不可不一切釐改,而殿下只許自今以後定制。旣知其不可,而將禁於來後,則有違仁祖朝受敎者,何獨不之禁乎?仁祖朝,旣有受敎,而終泥而不行者,人各任其私意,無所顧憚,則今此定制之後,亦難保其堅持不變,是倫常之重,終無可定之日,豈不寒心哉?此臣等所以苦口力爭,而必欲及今釐正者也,請命禮官,自仁祖朝受敎以後有違者,竝一一改定。臣等,以橫城縣監柳苾遞差事,累日論列,而未蒙允兪,臣等切悶焉。自古及今,分憂共理之任,莫不爲重,而難愼其人,未聞爲論賞之資也。柳苾,以其父議藥之功,有此除授,無問其人之能否,直以字牧之任,作一賞典之用,甚有乖於政體。必欲酬報其功,則豈無當施之典乎?除目一下,物情俱駭,請橫城縣監柳苾,亟命遞差。答曰,勿煩。
上御養心閣,三公及吏曹判書,引見。領議政鄭太和,左議政元斗杓,右議政鄭維城,吏曹判書洪命夏,戶曹判書鄭致和,同副承旨洪處厚,假注書金載顯,記事官趙嘉錫入侍。元斗杓曰,受灸後上體,何如,咳嗽亦何如?上曰,熱降則少差矣。慈殿氣候亦,何如?上曰,心火太盛,極以爲慮,今頗似減歇,多幸矣。上曰,領相,遠路無事往返,而幹事終亦和解,可幸矣。太和曰,適緣事缺終至無事,何幸如之?上曰,李一善之功耶?缺曰,聞張孝禮等所言,則非但李一善之周旋,勅使亦多宣力云矣。上曰,一路及館中修掃有缺云然耶?對曰,玉河館長廊及墻垣,頗爲廣拓,故人□無露處之患,此蓋無前之擧云矣。元斗杓曰,今見遠接使狀啓,則勅使有欲見碑閣之意云,甚可慮矣。上曰,南漢山城事,誠爲可悶。自前勅使,有見碑閣之事耶?領相曰,己卯年,馬夫大出來時,往見碑閣,仍往南漢矣。上曰,彼若入京後,必欲往見,則何以處之耶?莫如熟講而待之矣。左相曰,其言雖如此,豈有必往之理乎?右相曰,元缺必欲往見也,似是偶然,何及矣。上曰,入京後,更缺則何以對之耶?領相曰,若必欲往見,則無可奈何,而亦豈無彌縫之路乎?洪命夏曰,彼若欲往見,則使之往見,似可矣。數行缺上曰,彼中形勢,如何?對曰,彼中事,無路詳知,而輔政諸臣等,專掌國事,別無稟達於兒皇之事矣。上曰,兒皇,卿得見之耶?對曰,見之則碩大,異於凡兒矣。聞有一儒生書示之言,則淸人,非但溺於玩好殆甚,入北京後生産者,則皆是氣散骨柔,異於眞㺚,此乃衰弱之漸也。眞人若出,則有北走之計,故工匠及寶貨婦女等物,移送於寧固塔等處,項背相望,槪爲固本之志云矣。上曰,其儒生何許人?對曰,南方儒生,而姓名則韋濟西云矣。上曰,人心,無悖惡之事耶?對曰,豈無然乎?眞㺚之侵虐漢人,攘奪等事,罔有紀極云矣。
領相啓曰,御營軍,兩朔相遞,故兩朔之內,三度習操,末朔遞番之時,則例有合操之擧,而猶患不能閑習於軍務矣。前頭客行到京,則習操之擧,勢將停止,極爲可慮。今番則不待恒定日期及遞番之朔,隨其無故日,客行未到之前,使之準數習操,似爲無妨,未知何如?上曰,依爲之。洪命夏啓曰,大提學金壽恒,以遠接使出去,前頭頒詔時敎書,無可製進者。藝文提學,所當差出,而擬望之人乏少,堂上中,曾擬大提學望者,竝擬,何如?上曰,依爲之。又啓曰,濟州牧使有闕,武弁中當擇淸白者差送,而擬望之人乏小,□宇亮,素有淸白之操,欲爲差遣,而缺下數行。上曰,非以楊廷藎發告爲罪也。當初許借事,亦別無明白歸一之事,故欲爲參酌照律,則大臣之意如是,則楊廷藎,卽爲放送,可也。
鄭致和啓曰,勅行當前,本曹多事,倍於常時,而正郞尹誼之連以身病,不得察任,極爲可慮。尹誼之閑官換差,何如?上曰,依爲之。上謂戶判曰,今番淑寧翁主吉禮時所用,何以爲之耶?聞其價,幾至千兩云,然耶?對曰,時未及措備,而價本當過千餘兩云矣。上曰,然則以千兩折價後,三分之一,則以眞珠缺其餘,則以木綿代給,未知如何。對曰,聖敎誠當矣。上曰,然則依此施行,仍爲後式,可也。右相進曰,小臣庸陋,最出諸臣之下,如此重任,萬萬不似,前後冒據,尋常愧懼矣。今番則非但小臣之不自安也,玉堂及兩司,迭相攻斥,直欲鑽地以入,而不得也。當此多事之時,亦不敢終始引入,抗顔以出,尤不勝慚懼矣。李景奭,三朝元老,而在廷之臣,無出其右,不可待以凡宰矣。昔者仁祖朝,鄭始成,搆誣金宗一之故,始成至今缺通淸,朝廷若有紀綱,則徐必遠,安數行缺。上曰,傳啓臺諫若成,則依前例,書啓,可也。上謂戶判曰,木綿代給事,親承傳敎,不得缺條件,可也。洪處厚曰,來月乃啓覆之月,客行相値,且多事故,似難擧行,未知何以爲之?上曰,勅雖在京,啓覆則別無可諱之事,若積滯,則其弊可慮矣。不可以勅行停止也。燼餘
上在昌德宮。停常參·經筵。
夜二更,流星出玉井星上,入巽方天際,狀如鉢,尾長三四尺許,色赤。
大殿,政院問安。答曰,知道。
中殿,藥房問安。答曰,無事。
藥房都提調元斗杓,提調金佐明,副提調南龍翼啓曰,風烈寒甚,伏未審夜來,慈殿調侯何如,聖候亦何如?臣等憂慮未弛,敢來問安。答曰,知道。慈候,已言于醫女矣。數行缺
洪處厚,以禮曹言啓曰,本曹啓下上言十度內,十度則回啓以入,而故生員尹昶妻李氏·前司果鄭孝吉等二人,限內終不現身,不爲回啓。其餘前直長南斗明·故宣敎郞高尙義妻柳氏·故知事李格妾韓召史等上言,則事係變通,判書臣金壽恒還來後,相議回啓之意,敢啓。傳曰,知道。
傳于洪處厚曰,今番謝恩使先來人等,竝爲書啓。
司諫鄭晳,正言尹深啓曰,今日病民而害國者,無大於諸宮家折受之弊,革罷之請,斷不可已,而天聽邈然,臣等實所未曉也。夫山林川澤,與民共之,自古王者及我聖朝,莫不皆然,至于今日,寧可使數三宮家,割裂封略,而民不得蒙其利哉?海濱山峽之民,生理甚艱,惟以山耕海採,爲其資業,恒未免於飢寒,一朝爲宮家所占,無以聊生,壯散弱塡之患,勢所必至,無告之民,安得不歸怨於國乎?以殿下如傷之仁,何忍爲此數三宮家,而莫之恤乎?殿下以爲,今此宮家折受,與自官收稅無異,固無大害於民者耶?彼宮奴輩,視此窮民,有同家鷄圈豚,恣意咀啖,無所顧惜,凡所經過,輒至破産,其恐喝隳突之狀,殿下若親見而聞之,則不待爭論而已革之矣。況火田之旣有禁令,而又許折受,則是壞國法而奉私門也,此豈聖世之擧措乎?假令宮家,無此折受,則資産全乏,無以調度,苟或有害民而病國,則惟當痛革之不暇,奈何顧此數三宮家些少之利,而不念邦本之日瘁乎?請宮家柴場·漁場·火田折受等處,令該曹·各道,竝一一査出,竝爲革罷。父子之倫,初旣定於繼後之日,則雖得親子,不可中變,在禮當然,而士夫家,直以私情,舍其長而主祀以親子,倫常之變,莫此爲大,不可不一切釐改,而殿下自許,自今以後定制,旣知其不可,而將禁於來後,則有違仁祖朝受敎,何獨不之禁乎?仁祖朝,旣有受敎,而終泥而不行者,人各任其私意,無所顧憚,則今此定制之後,亦難保其堅持不變,是倫常之重,終無可正之日,豈不寒心哉?此臣所以苦口力爭,而必欲及今釐正者也。請命禮官,自仁祖朝受敎以後有違者,竝一一改定。臣等以橫城縣監柳苾遞差事,累日論列,而未蒙允兪,臣等竊悶焉。自古及今,分憂共理之任,莫不爲重,而難愼其人,未聞以爲論賞之資也。今者柳苾,以其父議藥之功,有此除授,無問其人能否,直以字牧之任,作一賞典之用,甚有乖於政體。議藥之功,必欲酬報,則豈無當施之典乎?除目一下,物情俱駭,請橫城縣監柳苾,亟命遞差。答曰,不允。
掌令朴承健·郭齊華,持平鄭載嵩啓曰,宮家免稅結數,聖明始許定限,甚盛擧也。但其所定,有倍於職田之數,本府之啓請更議,只欲詳審於立法之初,而殿下不惟不從,又寢定限之成命,此豈群下之所望於聖明者哉?更議減定之擧,斷不可已,而免稅〈之〉規猶存,則宮家募民收稅之弊,無時可祛。若此不已,則國之田賦,盡入於諸宮之私占,而公家更無餘地之可稅矣,當此大變通之時,尤不可不講究善變也。大典諸田條,有職田·賜田,稅納京倉,代給以軍資米豆之法。職田之制,今難得行,則諸宮免稅,一皆輸之京倉,計數分給,如職田之制,豈不名義俱正,公私兩便哉?且所謂無主陳荒,尤爲無據,去亂旣久,人物蕃庶,寸土尺地,開墾殆盡,間或有片片陳蕪處,則諉以無主以折受,東竝西呑,終至於蠶食民田,病民痼弊,此爲大原。請還收勿爲定數之敎,更令宰執侍從及在野儒賢,博議酌定,以立折衷之制,然後免稅所捧,竝輸京倉,換給諸宮,一放職田之例,海堰山田之稱以無主,而占奪民田之類,特令廟堂,詢問諸道,竝皆革罷。珍島縣監薛觀徵,莅任之初,已多不治之聲,又有貽笑之事,而及遭殿牌打破之變,無端致疑於前後接訟見屈之人,不復詳覆,率皆囚繫,刑杖狼藉,擧措怪妄。其他侵虐之政,不一而足,絶島之民,無所赴愬,怨聲播騰,聽聞可駭,此非泛然風聞之比。如此之人,不可使一日在職,以貽一日之弊,請珍島縣監薛觀徵,罷職不敍。答曰,不允。
掌令郭齊華□□啓曰,本月十九日,本府開坐時,前參判南老星推考,缺掌令朴承健妻同生相避之故,臣等,依例請移他司,而妻缺甥之妻家,落而不書,朦不致察矣。還判付時,政院付標書入,臣等難免昏謬之失,何可晏然仍冒?請命遞斥臣職。答曰,勿辭。
洪處厚啓曰,掌令郭齊華,持平鄭載嵩,再啓煩瀆,退待物論矣。傳曰,知道。
兪瑒啓曰,卽見義州府尹李演狀啓別單,則冬至上·副使·書狀官,只書姓字,不書其名,且有誤字,殊無致察之意。請義州府尹李演推考。傳曰,允。
掌令朴承健啓曰,同僚,以前參判南老星推考公事中,落字之故引避,而臣於此事,嫌不可敢處置,亦安敢晏然仍冒?請命遞斥臣職。答曰,勿辭。
洪處厚啓曰,掌令朴承健,再啓煩瀆,退待物論矣。傳曰知道。
四學儒生洪遠普疏曰,伏以臣等,伏按宋史,則皇帝淳祐元年,追封周惇熙汝南伯·汝南伯·張載□□伯·程顥·河南伯·程㶊伊川伯·朱熹徽國公,竝從祀孔子廟庭,詔曰,朕惟孔子之道,自孟軻後,不得其傳,至我朝周·張·程·朱,眞見實踐,深探聖域,缺載絶學,始有指歸。朕每觀論著,啓沃良多,今視學有日,其令從祀,其後復以張拭·呂祖謙從祀焉。歷代以來,以諸儒從祀聖廟者多矣,而崇報儒先之典,未有盛於此者。理皇帝,雅尙理公,尊信儒賢,於周·張·兩程,未嘗名號,必稱以濂溪·橫渠·明道·伊川,而至於朱子,尤致尊敬,燼缺五六行志同道合,相與尋究聖人微旨,缺講明發揮,直繼河南·考亭之正路,則斯二臣者,卽我東之程·朱也。此非臣等之言,乃是前後儒臣已定之論,一國人士公共之言也,當聖上崇儒尊道之日,尙未秩於廟庭之享,玆豈非聖朝之一大闕典乎?臣等敢將輿論之至望,竭誠陳籲,不避煩瀆,聖批漠然,一向牢拒,臣等不敢知殿下之拒之者何歟?從祀事體,固是莫重莫大之缺殿下之所以不欲輕許者耶?臣等雖甚愚昧,亦豈缺玆事體大,正以其莫重莫大,故敢爲二臣,爲此請也。有賢如二臣,則尊尙之禮,雖有大於此者,猶不靳惜,豈可以事體之重大,而終廢不可易之論乎?此臣等之所未曉也。若以先朝所不許而難之,則臣等於前疏,業已悉陳其不然矣。先朝之所不允許,固所以重其事也。兩朝天鑑,深知二臣之爲眞儒大賢,累發於聖敎,國人之所共聞,則亦安知終必不許乎。宋朝諸賢從祀之盛典,始成於理皇帝,豈嘗聞以先代所未行,而有所疑難乎哉?此又臣等之所未解也。嗚呼,聖賢之生於世,□不數,古之聖賢,自堯·舜·禹·湯·文·武之有事缺下數行賢士大夫,亦不爲不多而然矣。拔萃出類,能傳聖賢之學者,只是五賢臣與二賢臣,而使本朝文明化比竝宋朝矣,亦所謂生不數而至可貴者也。二賢臣道統之傳正,實與宋賢而相繼,若合符契,而若是其草草,此一國之多士之所以以理皇帝缺殿下,誠若察一國已定之論,循多士之瀝血之請,亟擧必祀之典,以盡表章之儀,則百世之下,其有光斯道,豈不盛哉?缺固爲士者,徒思利祿之是求,不復知有聖賢之學,習尙日壞,世道日汚,邪說暴行缺將至於墜絶而莫之救,豈不大可懼哉?以下缺答曰,省疏具悉。已諭,勿爲煩瀆。
兵曹參判鄭知和疏曰。措語缺答曰,省疏具悉。卿其勿辭,調理察職。燼餘
上在昌德宮。停常參·經筵。
下直,義城縣令洪聖龜。
大殿,政院問安。答曰,知道。
慈殿,藥房問安。答曰,知道。
藥房都提調元斗杓,提調金佐明,左承旨李弘淵啓曰,伏未審夜來,慈殿調攝之候,何如,聖候,亦何如?咳嗽今已止歇,而灸處亦已向膿否乎?臣等憂慮未弛,敢來問安。答曰,知道。慈候,已言于醫女矣。今後勿爲逐日問安。
藥房再啓曰,卽伏聞醫女所傳之言,慈殿咳嗽及夜間燻煩之候,今已止息云。仍與柳後聖以下諸御醫商議,則皆以爲,自前所患,皆由於血虛,而心火上升之致,四物湯,加黃連·梔子竝炒·牧丹皮各七分,麥門冬·香附子便炒各一錢,連進十餘貼,宜當云。此藥三貼,卽爲劑入,何如?答曰,知道。
洪處厚啓曰,行大司憲宋浚吉,執義尹宣擧,持平宋奎濂在外,掌令朴承健·郭齊華,持平鄭載嵩,引嫌退待。今日以監察茶時之意,敢啓。傳曰,知道。
注書趙遠期受由代,以丁道謙爲假注書。
司諫鄭晳,正言尹深啓曰,今日害民而病國者,無大於諸宮家折受之弊,革罷之請,斷不可已,而天聽邈然,臣等實所未曉也。以下燼缺答曰,不允。出仕事,依啓。內下記草
備邊司啓曰,政院啓辭,勅使接見時酬酢說話,循例書入,而此外未盡之語,令備局商度定奪,以備睿覽,何如?傳曰,依啓事,命下矣。政院書啓,接見時酬酢,似爲詳盡,別無可添之語,而末端有若干字可刪之處,此則令政院,付標之意,敢啓。傳曰,知道。
又啓曰,慶源所囚,採蔘越境再犯罪人姜太立梟示事,本司覆啓蒙允,卽當行會本道,而前阿山萬戶宋繼宗元情公事,有覈處之命,或有憑問之事,則太立旣誅之後,無處可覈,姑令堅囚,待宋繼宗結末後,處斷,何如?傳曰,允。以上備局謄錄
上在昌德宮。停常參·經筵。
洪處厚啓曰,濟州牧使李翊漢,旌義縣定配罪人梁戒達缺本不爲着署,難免不察之失。請推考。傳曰,允。
洪處厚,以兵曹言啓曰,今年九月,錄事張義公稱名人上言,啓下本曹,上言中,言渠方以錄事,時仕京中,而所居豐川官,又以館軍侵責云。臣曹,以此不過呈曹施行之事,而至於呈上言,殊甚猥濫,自本曹治罪後,査問本官之意,覆啓判下,移文該邑矣。卽接豐川府使鄭承明馳報,則義公館軍立役,今至十三年之久,且與其父得江,輸納還上,往來官家,元無上京呈上言之事,極以爲怪。招問義公父子,則對曰,本邑居錄事周得望,初受木綿二同四十九疋於渠家,□以入屬錄事,卒無效驗。故其後呈官,欲推所給之物,得望心生一計,代呈上言,誣罔天聽,使其子良浩,稱爲義公,納招於兵曹,而上言之事,渠所不知云。得望·良浩父子所爲,殊甚奸巧,令該曹嚴刑懲治,義公處所受賂物,亦令一一徵給,何如?傳曰,允。
掌令朴承健·郭齊華,持平鄭載嵩啓曰,宮家免稅變通之事,臣等閱月論執,而殿下一向牢拒,又不明示聖意,臣等竊惑焉。旣因諸臣之陳達,特許結數之定限,甚盛意也。但其所定,有倍於職田之數,則本府之啓請更議,實欲詳審於立法之初,而殿下不惟不從,又寢定限之成命,此豈群下所望於聖明者哉?更議減定之擧,斷不可已,而免稅之規猶存,則宮家募民收稅之弊,無時可祛,當此大變通之時,尤不可不講究善處也。大典諸田條,有職田·賜田稅納京倉,代給以軍資米豆之法,職田之制,今難復行,則諸宮免稅,一皆輸之京倉,計數分給,如職田之爲,豈不名義俱正,公私兩便乎?且所謂無主陳荒,尤爲無據。去亂旣久,人物蕃庶,寸土尺地,開墾殆盡,間或有片片陳蕪處,則諉以無主,而遽爲折受,東竝西呑,終至於蠶食民田,病民痼弊,此爲大原。請還收勿爲定限之敎,更令宰執侍從及在野儒臣,博議酌定,以立折衷之制,然後免稅所捧,竝輸京倉,換給諸宮,一倣職田之例,海堰山田之稱以無主而占奪民田之類,特令廟堂,詢問諸道,竝皆革罷。珍島縣監薛觀徵,莅任之後,已多不治之聲,遍奸邑妓,亂打官吏,取笑四隣,貽害一境者,不一而足。及遭殿牌打破之變,無端致疑於前後接訟見屈之人,不復詳覈,率皆囚禁,刑杖狼藉,擧措怪妄。其他侵虐之政,愈往愈甚,絶島之民,無所赴愬,怨咎徹天,聽聞可駭,問諸水濱,有口皆言。如此之人,不可使一日在職,以貽一日之弊,請珍島縣監薛觀徵,罷職不敍。答曰,不允,薛觀徵事,依啓。
司諫鄭晳,正言尹深啓曰,今日害民病國之弊者,莫不以宮家折受爲言,革罷之請,實是國人之言,而爭執累月,一向牢拒,竊爲聖明惜之也。以目今窮民怨苦者言之,柴場·火田則勒捧粟米之外,如蜂蜜·絲麻之類,亦皆□□漁場,則侵虐之弊,不但及於折受之處。傍近居民有綱罟,則亦謂之漁採於折受之內,一樣侵奪,蓋其無所限節,又無所顧憚,故刻督暴斂,罔有紀極。宮奴輩,憑藉營私,推剝之甚,有同刦掠,凡□□輒至破産,戴目煩冤,無所控訴,則歸怨國□如何?臣等將窮民困苦之狀,國家深遠之慮,竭誠論列,冀回天聽,而每施訑訑之色,臣等竊恐困極之民,因此爲向背,而安危之機,未必不分於此也。請諸宮家柴場·漁場·火田折受等處,令該曹·諸道,一一査出,竝爲革罷。國家之法,不可泥於前而行於後,倫常之重,不可牽於私而悖於禮,而士夫家,繼後後生親子,舍其長而主祀以己出,其於禮制,大有所乖,不可不一切釐改,而殿下只許自今以後定制。旣知其不可,而將有定制,則何可不問其旣往,而獨禁於來後。此下燼缺。答曰,不允。
右尹權堣疏曰,伏以臣自數年前,重得脚病,兩脚酸痛,行步屈伸,不得任意,鍼藥無效,已至三朔,雖非朝夕危急之病,亦不至於委身枕席,等閑缺之職,則猶可以扶曳供仕,而侍衛趨蹌之任,則必難免顚仆失儀。前頭客使,不久入京,擧動稠疊,□□脚病,摠管之任,決難堪當,臣之情勢,萬缺京兆·金吾,亦非閑局,俱難陳力。伏乞聖慈,俯諒臣病痼之狀,本職及兼帶同義禁·副摠管之任,竝許遞免,以便公私,不勝幸甚。臣無任云云。答曰,省疏具悉。卿其勿辭,調理察職。以上燼餘及朝報
上在昌德宮。停常參·經筵。
王大妃殿,藥房問安。答曰,知道。
中宮殿,藥房問安。答曰,無事。
睿宗襄悼大王忌辰,齋戒。
藥房都提調元斗杓,提調金佐明,副提調南龍翼啓曰,伏未審數日來,慈殿氣候何如,聖候亦何如?臣等憂慮未弛,敢來問安。答曰,知道。慈候已言于醫女矣。內局謄錄
有政。吏批,判書洪命夏進,參判朴長遠病,參議兪棨服制,左副承旨兪瑒進。兵批,判書金佐命□,參判鄭知和□,參議元萬石□,參知李延年□,左副承旨兪瑒進。
以兪棨爲藝文提學,朴以㫥爲濟州牧使,金弘振爲禁府都事,姜允亨爲直講,趙遠期爲典籍,申熒爲順陵參奉,權惕爲廣興副奉事,裵尙度爲珍島縣監。戶曹正郞尹誼之,工曹正郞姜頊相換。檢閱趙嘉錫單付。吏曹政軸
院啓,□答曰,已諭毋煩。前啓
判尹許積上疏。答曰,省疏具悉。卿其勿辭,調理察職。內下日記
兪瑒啓曰,今日爲政事,命下矣。都承旨臣南龍翼藥房進,左承旨臣李弘淵病未仕進,右承旨臣權坽出使,臣瑒以該房,兵批進,廳中只有右副承旨臣鄭榏,同副承旨臣洪處厚。吏批政廳,何承旨進去乎?敢稟。傳曰,吏·兵批兼進。
吏批啓曰,藝文提學兪棨,時無加資之命,何以爲之?敢稟。傳曰,加資。燼餘
上在昌德宮。停常參·經筵。
兵曹上言回啓,傳曰,藏匿頭尾,望其僥倖,其情可惡,其習痛駭,刑推放送,以懲他人。
四學儒生洪遠普等上疏。答曰,省疏具悉。自先朝久未擧行者,非爲無所可稱而然。爾等勿煩瀆,退修學業。
副護軍宋浚吉上疏。答曰,省疏具悉。已諭予意於前後之批矣,卿其體予至意,稍待日氣之和暖,速圖幡然,從容上來。且祭酒之任,捨卿其誰?諸司兼帶,當令該曹稟處焉,卿其安心勿辭。內下記草
睿宗襄悼大王忌辰。
仁聖王后忌辰,齋戒。
上在昌德宮。停常參·經筵。
王大妃殿,藥房問安。答曰,知道。
中宮殿,藥房問安。答曰,無事。
藥房都提調元斗杓,提調金佐明,副提調南龍翼啓曰,寒威比劇,數日來,伏未審慈殿氣候,何如,聖候,亦何如?灸處已膿而今幾作痂乎?臣等憂慮未弛,敢來問安。答曰,知道。慈候已言于醫女矣。灸處,時無快膿之勢矣。內局謄錄
仁聖王后忌辰。
下直,魚游澗僉使金得生。
備忘記,傳曰,今下弓矢,魚游澗僉使金得生處,給送。
院啓,答曰,不允。前啓,處置事。依啓。掌令兪世華,持平鄭載嵩遞差事
司僕寺啓目,傳曰,似不可無激勸之道,特爲依此施行,可也。以上內下記草
郞廳李壽鳳校。郞廳朴玶書
上在昌德宮。停常參·經筵。
備忘記,傳曰,今此進賀之行,多有善完之事,使臣及其某某首譯,令該曹卽爲書啓。
副護軍兪棨上疏。答曰,省疏具悉。卿才允合擢用矣,卿其勿辭,從速察職。內下記草
有政。吏批,判書洪命夏□,參判朴長遠□,參議未差,承旨□□□進。兵批,判書金佐明□,鄭知和□,參議元萬石□,參知李延年□,承旨□□□□。
傳曰,進賀兼陳奏·謝恩使先來譯官金而昌,加資。吏曹謄錄
吏曹啓曰,臺諫有闕,政事,取稟。傳曰,當日爲之。
府啓,宮家免稅結數,殿下旣有定限,旋寢其命,蓋由臺臣之啓請更議,而有此不平之敎也,此豈群下所望於聖明者哉?凡事不厭熟講,若不詳審於立法之初,則其流之弊,又有不可勝言者矣,必須遵據法典,以爲永世通行之制,然後庶無諸宮因免稅之規,而有滋蔓難禁之弊也。且所謂無主陳荒,尤爲無據,去亂旣久,人物蕃庶,寸土尺地,開墾殆盡,間或有片片陳蕪處,則諉以無主而折受,病民痼弊,此爲大原。請還收勿爲定限之敎,更令宰執侍從及在野儒賢,博議酌定,以立折衷之制,免稅所捧,竝輸京倉,換給諸宮,一依大典職田之例。海堰山田之稱以無主,占奪民田之類,特令廟堂,詢問諸道,竝皆革罷。答曰,不允。
院啓,論今日害民病國之弊者,莫不以宮家折受爲言,臣等革罷之請,實是國人之言,而爭執累月,一向牢拒,竊爲聖明惜之也。以目今窮民之怨苦者言之,柴場·火田,則勒捧粟米之外,如蜂蜜·絲麻之類,亦皆攫取,漁場則侵虐之弊,不但及於折受之處,傍近居民,家有綱罟,則亦謂之漁採於折受之內,一樣侵奪,蓋旣無所限節,又無所顧憚,故刻督暴斂,罔有紀極。加以宮奴輩,憑藉營私,推剝之甚,有同刦掠,凡所經過,輒至破産,戴目煩冤,無所控訴,則歸怨國家,當復如何?臣等將窮民困苦之狀,國家深遠之慮,竭誠爭執,冀回天聽,而每示訑訑之色,臣等竊恐困極之民,視此爲向背,而安危之機,未必不分於此也。請諸宮家柴場·漁場·火田折受等處,令該曹·各道,一一査出,竝爲革罷。國家之法,不可泥於前而行於今,倫常之重,不可牽於私而悖於禮,而士夫家繼後,後生親子,則舍其長而主祀以己出,其於禮制,大有所乖,不可不一切釐改,而殿下只許自今以後定制。旣知其不可,而將爲定制,則何可不問其旣往,而獨禁於來後乎?此所以雖有仁祖朝受敎,而至今不行者也,國家禁令,不宜如是苟且。請命禮官,自仁祖朝受敎以後有違者,竝一一改定。答曰,不允。
政院啓曰,頒赦累月,罪人放未放諸道啓本,來到已久,而平安道啓本,尙未入來,稽緩莫甚,極爲可駭。平安監司任義伯,請從重推考。傳曰,允。以上朝報
上在昌德宮。停常參·經筵。
王大妃殿,藥房問安。答曰,知道。
中宮殿,藥房問安。答曰,無事。
藥房都提調元斗杓,提調金佐明,副提調南龍翼啓曰,伏未審數日來,慈殿氣候,何如,聖候,亦何如,灸處今已作痂乎?如未及合瘡,則前頭擧動已迫,勞動之際,必有所妨,臣等憂慮未弛,敢來問安。答曰,知道。慈候已言于醫女矣。灸處,時未作痂矣。內局謄錄
備邊司啓曰,本司有司堂上兪棨,初以副提調啓下矣,今陞嘉善。改以提調啓下,使之仍察有司之任,何如?傳曰,允。
又啓曰,今審回還進賀使齎來咨文,李時術等論罪事回咨,令該院,豫爲撰出,付諸前頭使臣之行,而咨文末端,似當有措辭稱謝之意,以此分付,何如?傳曰,允。以上備局謄錄
義禁府啓曰,新除授都事安廷煥,時在海州地云,當此擧動之日,勢難及期上來。都事安廷煥,今姑改差,其代令該曹,口傳差出,何如?傳曰,允。禁府謄錄
政院啓曰,上候未寧,平復間視事頉稟,而今以隆寒,仍爲頉稟之意,敢啓。傳曰,知道。
府啓,宮家免稅定制事,措語見上。新除授持平宋昌,以推考敬差官,時在全南道順天府,請斯速乘馹上來事,下諭。答曰,不允。宋昌竣事後,自當上來,勿爲下諭。
院啓,諸宮家柴場·漁場·火田等折受處,令該曹,各道一一査出,竝爲革罷事,措語同上,繼後子奉祀事。措語同上答曰,不允。
政院啓曰,今此迎勅後,翌日頒敎事,該曹已爲啓下矣。明日待開門,藝文提學兪棨牌招,敎文使之製進之意,敢啓。傳曰,知道。以上朝報
上在昌德宮。停常參·經筵。
觀象監,自辰時至申時,日暈。啓。
兪瑒,以都摠府言啓曰,副摠管缺府坐起,進去晝仕,請出標信。傳曰,知道。
備忘記,正使領議政鄭太和,副使判尹許積,各鞍具馬一匹面給,書狀〈官〉府使李東溟,熟馬一匹賜給,譯官張炫·趙東立·徐孝男,竝加資。
兪瑒,以都摠府言啓曰,都燼缺監膳事,除標信,司饔院進去,而此燼缺依前例,除標信進去之意,敢啓。燼缺
□□□□,以備邊司言啓曰,判尹許積燼缺何如?傳曰,允。
以禁漏嚴時刻單子燼缺太早,差退。
鄭榏,以承文院官員,以都提調意啓曰,權知副正字兪夏益·閔宗道,俱燼缺依例肄習官啓下,付軍職冠帶常仕,何如?傳曰,允。
鄭榏,以承文院官員,以都提調意啓曰,因燼缺金益精等上言,禮曹覆啓,差送赴京,燼缺本院相考稟處事,允下矣。書員赴京,雖有前例,癸亥以後所無之事,今不復設。上言內辭緣,勿施,何如?傳曰,允。
鄭榏,以産室廳醫官,以都提調·提調意啓曰,明日郊外擧動時,臣斗杓·臣佐明·臣龍翼等,俱不竝留,而産室廳事體自重,入直提調,不可無一員。事勢如此,自下不敢擅便,何提調入直乎?敢稟。傳曰,提調直宿。
鄭榏,以吏曹言啓曰,禮曹參判權堣,以左贊禮啓下,昨日三度習儀之後,素患脚病,未免添傷,不能運步,明日迎勅之時,有顚仆之患。左贊禮權堣改差,何如?傳曰,允。
大司憲趙復陽,掌令李枝茂·朴承健啓曰,宮家免稅結數,殿下旣令定限,旋寢其命,蓋由臺臣之啓請更議,而有此未安之敎也,此豈群下所望於聖明者哉?凡事不厭熟講,故若不詳審於立法之初,則其流之弊,有不可勝言者矣,必須遵據法典,以爲永世通行之制,然後可無日後濫觴之患,而病民蠧國之害,猶可及止,此豈非今日先務之急者乎?且所謂無主陳荒,尤爲無據,昇平日久,人物蕃庶,寸土尺地,開墾殆盡,間或有片土陳荒,則諉以無主而折受,種種侵虐,罔有紀極。若無宮家之因此抵法,難保其必無,竊恐殿下,亦未免爲獲戾之歸也。請還收勿爲定限之命,因令大臣侍從及在野儒賢,博議酌定,以立折衷之制,免稅所捧,竝爲輸納京倉,換給諸宮,一依大典職田之例,海堰山田之稱以無主而占奪民田之類,詢問諸道,一倂革罷。答曰,不允。
司諫鄭晳,獻納宋時喆,正言尹深啓曰,論今日害民病國之弊者,莫不以宮家折受爲言,革罷之請,實是國人之言,而爭執累月,一向牢拒,竊爲聖朝惜之也。以目今窮民之怨苦者言之,柴場·火田,則勒捧粟米之外,如蜂蜜·絲麻之類,亦皆攫取,漁場則侵虐之弊,不但及於折受之處。傍近居民,家有綱罟,則亦謂之漁採於折受之內,一樣侵奪,蓋旣無所限節,又無所顧忌,刻督暴斂,罔有紀極。加以宮奴輩,憑藉營私,推剝之甚,有同刦掠,凡所經過,輒至破産,戴目煩冤,無所控訴,則歸怨國家,當復如何?臣等將窮民困苦之狀,國家深遠之慮,竭誠爭執,冀回天聽,而每施訑訑之色,臣等竊恐困極之民,視此爲向背,而安危之機,未必不分於此也。請諸宮家柴場·漁場·火田折受等處,令該曹·各道,一一査出,竝爲革罷。國家之法,不可泥於前而行於今,倫常之重,不可牽於私而悖於禮,而士夫家,繼後後生親子,則舍其長而主祀以己出,其於禮制,不有所乖,不可不一切釐改,而殿下只許自今以後定制。旣知其不可,而將爲定制,則何可不問其旣往,而獨禁於來後乎?此所以雖有仁祖朝受敎,而至今不行者也,國家禁令,不宜如是苟且。請命禮官,自仁祖朝受敎以後有違者,竝一一改定。答曰,不允。
四學儒生洪遠普等疏曰,伏以臣等,以兩賢臣從祀廟庭之請,守闕號籲,今已數十日矣,辭已竭矣,誠缺伏承聖批,以自先朝久未擧行者,非爲無可稱缺爲敎,兩賢臣學問道德,臣等於前後疏章缺陳,聖上業已備悉,而今以聖批,反覆莊誦缺聖意,聖上亦已知之矣。殿下旣知兩臣道德燼缺先朝聖意,而尙未允,多士竭誠之請,抑何歟?缺蒙學淺陋而廢其言歟?抑以從祀聖廟缺而不欲輕擧歟?若以臣等之蒙陋而廢其缺言,乃儒先已定之論,國人公共之言,而缺者也,臣等雖極庸陋,其言則不可缺矣,若以事體至重而不欲輕擧,則此固缺重之意,而天下之事,毋論其輕重,惟視缺者,自當斷而行之,雖其小且輕者,尙宜如此,況缺扶樹道脈,是何等盛擧,而每諉以重大,終有所缺不爲聖朝闕典之大者乎?兩賢臣百世必祀缺其章章,則惟宜亟擧崇報之常典,以成斯文之盛缺其事愈重且大,而尤不容少緩失,今不爲更俟何時?聖上自踐阼以來,留意聖學,尊禮儒臣,所以崇儒重道,敎導之方,靡不用其至,國內之人,莫不傾耳聽風,拭目缺化,凡先代缺事,率皆顒望於殿下,何獨缺尊尙儒先缺兪音,以孤一國士林之望哉?此論之發,于今二十餘年矣。惟我仁祖朝,雖緣一時橫議,未卽允許,予豈不知其賢之敎,累發於筵席?至我孝宗大王,尤加尊敬於兩臣,不名而稱其號,實國人之所共知,則豈徒一時稱道而止哉?祀典之久未擧行,亦豈有他,卽缺重其事也,而兩朝聖鑑,旣知兩臣之爲賢如此,則缺終不擧行也。帝舜踐位之初,卽擧十六相而天下缺堯之所未及擧,而有疑乎哉?事固有未行於前而行於後者,玆事之久未擧行,蓋亦有待於今日也。臣等,歷考前代從祀典禮,漢唐以來諸儒,或有功於一經,或爲敎於一邦,得與祀典者多矣,道尊而德成,則至宋朝諸大賢而始盛焉。至於我國,如缺薜聰諸人,皆以有功於文敎從祀,而若其道學缺則亦至本朝諸賢而始盛焉,而發先儒之缺於不傳,立言成敎,繼往開來之功,亦莫如缺臣之獨不與於廟庭之列,其爲斯文之欠缺夫以二臣之大賢,雖百世之下,必當俎豆於缺祀之淹速,其在二賢,固無損益,而臣等缺知止者,實恐盛典之不得成於缺下,俯察臣等之至懇,特下臣等之缺在野之儒臣,亟擧二賢從祀之典。缺答曰,省疏具悉。已諭矣,勿爲來煩也。
館學儒生柳㝚等疏曰,伏以天下之事,固有至重且大,缺益重,大者益大焉。今夫文廟從享兩廡缺也,莫大也。然而于其可施而施之,則其重也益重,其大也益大,蓋以其禮而報其人,以其人而當其禮,豈缺以重其事而事益重,大其禮而禮益大者乎?如缺其人則已,豈有有其人而猶且忽焉?不報而可報缺禮以可禮之禮,徒諉之於其事之重大,而不思夫重益重,大益大之缺所以公論之久而益鬱,多士之久而益慨,或有缺寒,或有不遠千里,群詣而連章,泮宮章甫,缺繼而披腹者也。伏願聖明,勿以其言多而久之審思□省之,俾斯文重擧,毋爲應文備數之歸焉。臣等竊以爲,先儒文成公臣李珥·文簡公臣成渾,道德文章,實合從祀於聖廡之意,在前鉅公鴻儒,曁先朝缺諸賢,與夫賢關之多士,無不摭實據蹟,抗疏陳籲,缺切至而尙未得請,唯宜施而未蒙施,故瀝血齊籲,缺懇,一國大小遠近不謀而同辭,此實公共之論,豈缺意偏見而然哉?臣等,竊所未曉者,聖意何居?顧以臣等之愚,不敢臆料,而似不過事關重大,所持難若爾,則不可謂重大,而勒許,如向所達,倘先朝之所難而難之,則臣等尤惑焉。放勳之所未暇,重華繼而述之者,固非一二,如專膠固於此,則光于前列缺未必著於經傳矣。況今所論者,唯其道學之缺公議之可否,不可是論何先後異同之可言缺之所造詣,非後生末學所敢妄窺,實先缺言,而試以其所彰著略言之,則唯文缺於義理,早通大原,傳受宗派,本於缺尤多,有志於斯道者,莫不取則,缺成渾服膺庭訓,德器天成,潛心守道,缺進,敬義夾持,又與李珥,切磋講劘,缺操履敦確,李珥常自以爲不及焉之兩缺功於斯道也,則李珥所著,擊蒙要訣缺聖學輯要·東湖問答·四端七情之明辨,增缺及夫章疏書藁,無非闡明道學,而克任斯文,缺成渾雖未嘗立言著書,而一部遺集,其格致缺功修己治人之方,無不備載,其所誘掖而成就之者,缺師表於後代,而至今其傳不絶,此其學修而道立,德成行尊,推之於出處施爲,無一不合於古之聖賢之道,此臣等,据已定之缺一國之輿論,必冀其俎豆之於文廟之庭者也。缺方道學之道傳,實自鄭夢周而始,由夢周而後,金宏弼·鄭汝昌繼其絶,至趙光祖而復著,由光祖而後李彦迪闡其微,至李滉愈盛,而李珥嘗遊於李滉之門,見許最深,亟請其高才,所就不可量。成渾受學於其父守琛,而守琛受學於趙光祖,緖脈之傳,亦有□□,則其繼往開來,扶持倡明之學,其不在二臣而誰也?臣等竊惟,漢之鄭玄·馬瀜,晉之杜預,唐之韓愈,或箋缺爲文闢佛,而皆與於從祀,至於羅之崔致遠,則缺嘗譏其耽禪而亦與焉。誠以發明聖旨,翼衛吾道,有裨於來學,起衰於荒俗者,亦得缺此報也。矧玆二臣道德之隆,學問之正,有功於斯文,缺於國家淑人心而啓後學也,如彼者乎?朱·張·兩程之缺歷累朝而始擧於理皇帝之世,五賢臣之從祀,缺乃行,則先朝之不許玆請,蓋亦有待於今日,致祭賜諡,贈爵伸誣,賜院額之命,旣降於缺典也。固自有次第,而在今日聖明之繼述缺者也。兩臣之賢,旣合於此禮,則臣等之眷眷缺其重大,而妄有所强聒哉?臣等,資性庸陋,缺而亦嘗有尊道慕善之誠,粗知缺爲可恥,聖賢之可師,小人之可惡,缺生三事一之義,其聞風而仰止,感發而興起,缺臣而受其賜也,只緣臣等誠意淺薄,文字拙訥,缺聖心,則臣等,誠有愧焉。自前後諸儒之疏,久未蒙缺聚首興嗟,激切之懷,彌篤于中,荒陋之辭,不缺黈纊之下。伏願聖明,勿以交至之言爲瀆,特降缺章,博詢群下,亟行兩臣從祀文廟之議,就其重缺而使之重益重大益大,永有辭於後世,則豈特斯文至幸,抑亦國家之大幸也。答曰,省疏具悉。已諭於四學儒生之批矣。以上燼餘
上在昌德宮。停常參·經筵。
産室廳都提調元斗杓,提調金佐明,副提調南龍翼啓曰,伏未審聖候,何如?內殿無事解娩,氣候安寧,臣等,不勝喜幸之至。煎入芎歸湯,已卽進御乎?敢此問安。答曰,湯藥則已進云矣。
産室廳口傳啓曰,産室廳直宿,則提調爲之事,昨已下敎矣。內殿今已解娩,都提調以下三員,竝爲直宿,乃是古例,臣與副提調,似當竝爲入直,而擧動相値,亦不可不隨駕,何以爲之,敢稟。答曰,郊外則勿爲隨駕,只仁政殿行禮時,進參。
王大妃殿,藥房口傳問安。答曰,知道。
産室廳再啓曰,卽伏聞醫女等所傳之言,內殿氣候,雖似平安,但有時時腹痛之候,與入直諸醫等商議,則芎歸湯,依前加入,而更加蒲黃·五靈脂竝醋炒各一錢,進御宜當云。此藥卽爲劑入之意,敢啓。答曰,知道。
大殿,政院問安。答曰,知道。
大王大妃殿,政院問安。答曰,知道。
王大妃殿,政院問安。答曰,知道。
大王大妃殿,二品以上問安。答曰,知道。
王大妃殿,二品以上問安。答曰,知道。
大殿,二品以上問安。答曰,知道。
權坽啓曰,擧動時刻已迫,而下雪猶未止,似當差退,何以爲之,敢稟。傳曰,觀勢擧行,而亦爲撥馬,分付遠接使處,可也。
兪瑒啓曰,內乘來言捲簾,取稟。傳曰,捲三面。
大駕詣慕華館,入幕次後,政院問安。答曰,知道。
兪瑒啓曰,今日雪後,天氣甚寒,輦座三面捲簾,恐有聖候添傷之患,還宮時,左右下簾,只捲前簾,何如?惶恐敢啓。傳曰,姑置之。
兪瑒口傳再啓曰,風氣益烈,日氣比朝益寒,不但臣等區區之慮如此,大臣亦爲送言,惶恐敢啓。答曰,只捲前面。
兪瑒啓曰,傳曰,前日南別宮擧動時,近仗軍皆無形,故其時部將,下敎致責矣。今則比前尤甚,此何事耶?問啓事,傳敎矣。其時當該部將,至於罷推,頃日習儀時,觀其輦陪,近仗等不爲閑習,故再三嚴飭,使之私習矣。今承下敎,不勝驚駭,當該部將從重推考。傳曰,允事,傳敎矣。問于兵曹,則以衛軍缺選擇,而未免長短不齊,極爲惶恐云矣。傳曰,缺多矣,一輦所陪,豈有不能整齊之理乎?缺郞廳,亦難免其責,請竝推考。傳曰,缺啓曰,傳曰,前者迎勅擧動時,缺官矣,今則何以譯官禁漏官送之缺矣,問于都監,則館所請來時,則都監郞缺勅時,弘濟院請來,則自前譯官進去云。缺
權坽啓曰,傳語次知當該官,當爲請來,缺到彼緣由,終不傳語,極爲非矣。請推考。傳曰,允。
大駕還宮,仁政殿門內,入幕次後,政院問安。答曰,知道。
大殿,還宮後,政院問安。答曰,知道。
二品以上問安。答曰,知道。
大殿,迎勅禮畢,還宮後,藥房問安。答曰,知道。
權坽啓曰,勅使,仁政殿門出去時,遣史官問安,則答以至遣近侍下問,不勝感激云矣。傳曰,知道。
鄭榏啓曰,小臣,館所問安進去,下直。傳曰,知道。
鄭榏啓曰,小臣,馳進館所問安,則答以至遣近侍下問,不勝感激。且俺等,得賴國王德恩,館所精潔,房舍溫暖,當爲穩過云矣,敢啓。傳曰,知道。
權坽啓曰,勅使入京,事變假注書,入省記之意,敢啓。傳曰,知道。
權坽,以迎接都監言啓曰,勅使入館後翌日,例行下馬宴矣。明日下馬宴,依禮曹啓下,以親臨請行乎?敢稟。傳曰,親臨之意,請之。
兪瑒,以迎接都監言啓曰,今日見官禮,依例請行,則勅使差備譯官,傳言曰,闕庭行禮之時,俺等旣已目覩百官,與見官禮無異,不必爲之,權停宜當云矣,敢啓。傳曰,知道。
兪瑒,以迎接都監言啓曰,不緊差備軍放送之意,定奪於大通官,各樣差備軍中,永放四十名,姑放三十三名矣,敢啓。傳曰,知道。
兪瑒,以迎接都監言啓曰,大通官李夢善,送言于臣等,欲見同生弟,明日許令入送館中云。前日亦有相見之規,依其願,使之入見,何如?傳曰,允。
以監軍巡將望單子,傳曰,仍番。
司諫鄭晳,獻納宋時喆,正言尹深啓曰,論今日害民病國之弊者,莫不以宮家折受爲言,革罷之請,實是國人之言,而爭執累月,一向牢拒,竊爲聖明惜之也。以目今窮民之怨苦者言之,柴場·火田,則勒捧粟米之外,如蜂蜜·絲麻之類,亦皆攫取,漁場則侵虐之弊,不但及於折受之處,傍近居民,家有網罟,則亦謂之漁採於折受之內,一樣侵奪,蓋旣無所限節,又無所忌憚,故刻督暴斂,罔有紀極。加以宮奴輩,憑藉營私,推剝之甚,有同刧掠,凡所經過,輒至破産,戴目煩冤,無所控訴,則歸怨國家,當復如何?臣等將窮民困苦之狀,國家深遠之慮,竭誠爭執,冀回天聽,而每施訑訑之色,臣等竊恐困極之民,視此爲向背,而安危之幾,未必不分於此也。請諸宮家柴場·漁場·火田折受等處,令該曹·各道,一一査出,竝爲革罷。國家之法,不可泥於前而行於今,倫常之重,不可牽於私而悖於禮,而士夫家繼後,後生親子,則舍其長而主祀以己出,其於禮制,大有所乖,不可不一切釐改,而殿下只許自今以後定制。旣知其不可,而將爲定制,則何可不問其旣往,而獨禁於來後乎?此所以雖有仁祖朝受敎,而至今不行者也,國家禁令,不宜如是苟且。請命禮官,自仁祖朝受敎以後有違者,竝一一改定。答曰,亟停勿煩。
掌令朴承健啓曰,以吏曹參判朴長遠推考公事,上裁啓請之時,色吏罪目中,公罪二字,落而不書,而矇然不察,及其啓下,粘付照律之際,循例捧入,又不覺察。政院雖以擧動相値之故,不卽啓達,臣旣參於前後公事,則不察之罪,無所逃矣,不得不瀆擾於多事之日,臣罪尤大。請命遞斥臣職。答曰,勿辭。
掌令李枝茂啓曰,臣於昨日,與同僚行相會禮後,吏曹參判朴長遠推考公事,相議照律以入,而至於色吏,則前已照律判下,故未及更察矣。今見元公事,則色吏照律中,公罪二字,落而不書,臣等之不能覺察之失,在所難免。請命遞斥臣職。答曰,勿辭。
兪瑒啓曰,掌令朴承健·李枝茂,再啓煩瀆,退待物論矣。答曰,知道。
卯時,大駕詣慕華館,迎勅畢,上燼缺上還宮,御仁政殿,拜勅如儀。入幕次,命召領議政鄭太和。入侍,都承旨南龍翼,假注書丁道謙,事變假注書李世長,記事官崔致翁·趙嘉錫。上曰,彼許請宴否?鄭太和曰,只行見官禮,請宴則不許,往見碑閣之事,則不必深慮矣。上曰,碑閣往見之際,若如上來時一路獵行,任意轉往南漢,甚可慮也。太和曰,碑閣往見時,則都監當爲支供。或轉往南漢,則京畿當爲支供。上曰,接見時,彼必以往見碑閣爲請。太和曰,若出此言,缺何如?上曰,當以方治道路爲答。太和曰,當初立碑時,馬將缺上曰,立碑之後,馬將,仍往南漢乎?太和曰,往看之缺辭說,稱先皇帝恩德於勅使,以爲得缺上曰,碑閣,無傷破處乎?太和曰,常時缺者,故碑則無傷破之事,而墻垣有頹圮缺水和泥,纔已畢修治矣。上曰,其修治之狀,必易知之,以今番霾雨時,頹圮缺曰,副勅能文云矣。缺上曰,胡人云耶?爲人似是輕躁者也。太和曰,胡人也,而缺漢制年,則乙亥生,八王之女婿云矣。上曰,予聞其年三十二云,而上來時,尋見箕子廟碑,頗能缺古事。太和曰,聞其所作詩,其詩曰,設令見豐樂,在險不可求,聞狐羝羊戰,小穴觸破頭。其語意,則固未可曉也。缺上曰,上勅則爲人沈重,傳勅之際,絶不回視矣,其年亦幾何云耶?太和曰,曾經百戰,遍體瘡痕,其年亦已多矣,而久留一處,則必生疾病,故欲速爲發還,間間休息於大店,過歲於定州云矣。上曰,欲過歲於定州,則五六日留館之說,似虛矣。太和曰,雖以五六日留館爲言,雜物造作之際,自多日子。上曰,勅使見遠接使,以爲朝鮮有人云矣。太和曰,年少而容貌且好,必以是敬愛之地,缺上曰,聞衙譯等,以遠接使之不及迎候,不爲生梗,殊可幸矣。太和曰,牌文稽傳,勅使亦聞知,已爲通報北京云矣。上曰,聞西路撥馬,凋弊已甚,而今日儺禮,亦極緩緩。乙未年封世子勅使時,予見其軒架之迅急,若風雷矣,今何緩緩如此耶?太和曰,鄭命壽往來之時,則常恐有生怒,凡事必爲着念,今則無畏懼之意,事事皆不如前日矣。上曰,無遠慮,而或有如前日往來者復來,則必有大患矣。壬寅·癸卯七政曆,副勅,出送于遠接使,遠接使缺則副勅曰,不必還送云,故遠接使仍爲持去云,缺政曆法只用舊曆,或因此壬·癸兩年之曆,缺曆法,故臣欲使觀象監取見之矣。缺上曰,此出於誇矜耶?曆書法,乃是禁條缺此言無可疑者。大槪,副使所爲,有欲與遠接使□□遠接使美儀容,故有此意耶?上接見勅使,上御座于西,勅使坐于東,行茶禮後,勅使罷出。以上燼餘
上在昌德宮。停常參·經筵。
産室廳都提調元斗杓,提調金佐明,副提調南龍翼啓曰,昨冒風雪,遠臨郊外,勞動玉體,接宴行禮,伏未審夜來,聖體,何如?內殿氣候,視昨一樣乎?臣等憂慮未弛,敢此問安。答曰,知道。予則頗有外感之候,內殿氣候,則無事云矣。
藥房啓曰,卽伏承問安之批,有予則頗有外感之候爲敎,臣等不勝驚慮。卽與諸御醫商議,則人蔘敗毒散,加荊芥穗·蘇葉各一錢·黃蓮梔子炒各七分·石膏一錢半,連進二貼,卽爲和解,宜當云。此藥劑入,何如?答曰,知道。
大殿,政院問安。答曰,知道。
權坽啓曰,同知柳汝糧,館所問安進去,下直。傳曰,知道。
權坽又啓曰,宰臣柳汝糧,館所問安,則答以遣重臣下問,不勝感激,罔知所達云矣,敢啓。傳曰,知道。
權坽,以産室廳醫官,以都提調·提調意啓曰,臣等,今日爲始,竝依例直宿之意,敢啓。傳曰,知道。
權坽,以內醫院官員,以都提調·提調意啓曰,鍼醫崔有泰·金萬直等,卽有差備門待令之敎,而缺病,呈狀受由,退在宜矣。萬直,則公然不爲來缺駭,姑先從重推考,何如?傳曰,允。
兪瑒,以缺曰,內醫院官員,以都提調·提調意啓缺臨時,則臣等持藥物,竝詣於差備門外,缺前規,而他無可合處,宣傳官廳,似爲缺無臨時窘急之弊,何如?傳曰,允。
缺廳提調,若爲移入於宣傳官廳缺移入於內三廳將直宿之處,與本廳將同缺付,何如?傳曰,允。
權坽,以迎接都監言缺宴,依傳敎,以親臨請行,則大通官等,私缺譯官徐孝男·卞忠一等曰,日寒如此,至於親臨玉體,俺當周旋,而自上必欲親行,則亦可以缺欲爲微探臣等之意云云。臣等謂徐孝男等,缺待勅使,必欲親行宴禮,而其在下情,冒寒缺甚悶慮,此則有所不敢言云云。徐孝男等,入傳於大通官,則俄而大通官,定奪於勅使之前,送言于臣等曰,上今日纔行迎勅之禮,明又冒寒親臨,則上候未寧之中,恐有添傷之患,俺等驅馳之餘,勞困亦甚,願勿親臨云,敢啓。傳曰,知道。
權坽,以迎勅都監言啓曰,儺禮廳外方呈才人,竝爲罷送之意,敢啓。傳曰,知道。
權坽,以迎接都監言啓曰,卽者上·副使,招入金尙誠,依前穴施鍼矣,敢啓。傳曰,知道。
權坽,以迎接都監言啓曰,勅使缺時,三田渡碑閣,當爲往見之意,已發於昨日弘濟院迎慰之時,往見碑閣之擧,有弊端,入京之後,當爲觀勢開諭,而彼若終不停止,則碑閣凈掃,道路修治,在所不已,京畿監司處,以此意分付,何如?傳曰,允。
權坽,以迎接都監言啓曰,今日下馬宴,勿爲親臨事,昨已啓達,而聞譯官所傳,則勅使之言,出於實缺必更爲强請,依例以宰臣請行之意,敢啓。傳曰,知道。
權坽,以迎接都監言啓曰,卽者大通官,以勅使意來言曰,房守別監,必以小童貌美者,擇定事,昨已缺接使矣。今見定送別監,則皆是壯大之人,不合缺年弱伶俐者,定送,宜當云。別監,則例以年壯缺無稚弱之人,勢難改定之意,使差備譯官,缺則大通官曰,俺等只欲得美貌小童,缺爲改定云。令掖庭署,改擇以送,何如?傳曰,允。
權坽,以迎接都監言啓曰,卽刻勅使缺傳曰,知道。
權坽,以迎接都監言啓曰,缺色郞廳,依例直宿之意,敢啓。傳曰,知道。
權坽,以迎接都監言啓曰,房守別監改定事,缺時未批下矣。卽者上·副使,只擇其中年缺餘盡爲退黜,又爲送言于臣等曰,雖非掖庭缺年弱可愛者人,擇給宜當云,卽令漢城府,抄缺意,分付,何如?傳曰,允。
權坽,以迎接都監言啓曰,勅使,卽刻以速爲結棚之意,分付,故依其言擧行之意,敢啓。傳曰,知道。
權坽,以迎接都監言啓曰,上·副使,欲爲觀戱,舞童四雙,使缺者女服入送云。依其言分付之意,敢啓。傳曰,知道。
權坽,以迎接都監言啓曰,卽者大通官以上,副使之意,送言于臣等曰,三田渡碑閣,乃先皇帝遺跡,不可不往見,而初七日爲吉,以此日定行,都監知悉云。昨日避辭中,當爲觀勢開諭之意,陳達矣,今聞譯官等所言,則在西路發言之時,大通官輩,以不必往見之意,措辭於勅使,而勅使終不回聽云。今雖開諭,其勢必難還止,不如直爲擧行之爲愈。支供等事,分付京畿,使之豫爲整待,何如?傳曰,依啓。
權坽,以迎接都監言啓曰,下馬宴設行之初,宰臣欲行請樽之禮,則勅使使之就坐行酒,行五爵後,罷出之意,敢啓。傳曰,知道。
權坽,以迎接都監言啓曰,翌日宴,以親臨啓下矣。缺行翌日宴,而上候方在未寧中,何以爲之,敢啓。傳曰,欲爲親臨,猝因感冒而未果,待客之道,不勝慚愧,未安之意,措辭言及,以宰臣請行。
權坽,以迎接都監郞廳,以領議政意啓曰,臣與嶺陽君儇,漢城判尹許積,詣館所,使差備譯官,傳呈御貼,請行下馬宴,缺爲改服出廳,臣等就前,行揖禮,仍進宴缺詣樽所,則勅使因立,固止使之座上行酒,進缺爲助進,而臣辭以禮不可廢,仍爲助進缺入,行二杯之後,勅使,辭以不能飮酒,缺出之意,敢啓。傳曰,知道。
大司憲趙復陽啓曰,同僚以前日推考公事中,公罪二字落書之故,引避,此事竝旣照勘,而元公事,有此差誤,則不察之失,臣實難免。昨緣日暮居遠,未及與同僚偕避,所失尤著。請命遞斥臣職。傳曰,勿辭。
洪處厚啓曰,大司憲趙復陽,再啓煩瀆,退待物論矣。傳曰,知道。
司諫鄭晳啓曰,憲府全數引嫌,本院當爲處置,而掌令李枝茂,卽臣外三寸叔也,不可是非,勢難仍冒。請命遞斥臣職。答曰,勿辭。
洪處厚啓曰,司諫鄭晳,再啓煩瀆,退待物論矣。傳曰,知道。
洪處厚又啓曰,大司憲趙復陽,掌令朴承健·李枝茂,避嫌退待,執義尹宣擧,持平宋奎濂·宋昌在外,今日以監察茶時之意,敢啓。傳曰,知道。又以吏曹言啓曰,臺諫有闕,政事何以爲之,敢稟。
獻納宋時喆,正言尹深·李夏啓曰,論今日害民病國之弊者,莫不以宮家折受爲言,臣等革罷之請,實是國人之言,而爭執累月,一向牢拒,竊爲聖明惜之也。以目今窮民之怨苦者言之,柴場·火田,則勒捧粟米之外,如蜂蜜·絲麻之類,亦皆攫取,漁場則侵虐之弊,不但及於折受之處。傍近居民,家有網罟,亦爲之漁採於折受之內,一樣侵奪,蓋旣無所忌憚,又無所限節,故刻督暴斂,罔有絶極。加以宮奴輩,憑藉營私,推剝之甚,有同刦掠,凡所經過,輒至破産,戴目煩冤,無所控訴,則歸怨國家,當復如何?窮民難保之狀,國家深遠之慮,殿下已爲洞燭,而猶且因循,終不痛革,則竊恐困極之民,視此爲向背,而安危之幾,未必不分於此也。臣等不得請則決不敢退,請諸宮家柴場·漁場·火田折受等處,令該曹·各道,一一査出,竝爲革罷。國家之法,不可泥於前而行於今,倫常之重,不可牽於私而背於禮,而士夫家,繼後後生親子,則舍其長而主祀以己出,其於禮制,大有所乖,不可不一切釐改,而殿下,只許自今以後定制。旣知其不可,而將爲定制,則何可不問其旣往,而獨禁於來後乎?此所以雖有仁祖朝受敎,而至今不行者也,國家禁令,不宜如是苟且。請命禮官,自仁祖朝受敎以後有違者,竝一一改定。掌令朴承健,以吏曹判書朴長遠推考公事,上裁啓請時,色吏罪目中公罪二字,落而不書,而矇然不察,及其啓下粘連,照律之際,循例書入,又不覺察。政院雖以擧動相値之故,不卽啓達,臣旣參於前後公事,則不察之罪,無所逃矣。不得不瀆擾於多事之日,臣罪尤大。掌令李枝茂,以臣於昨日,與同僚行相會禮後,吏曹參判朴長遠推考公事,相議照律以入,而色吏則前已照律判下,故未及致察矣。今見元公事,則色吏照律中,公罪二字,落漏不書,臣之不能覺察之失,在所難免。大司憲趙復陽,以同僚,前日推考公事中,公罪二字,落書之故引避,此事臣旣照律,而元公事,有此錯誤,則不察之失,臣實難免。昨緣日暮居遠,未及與同僚偕避,所失尤著。司諫鄭晳,以憲府全數引嫌,本院當爲處置,而掌令李枝茂,卽臣外三寸叔也,不可是非,勢難仍冒,竝引嫌而退。公私勘罪,最是緊關,落而不書,殊欠詳察,元本之誤,責有所歸,嫌不可否,其勢固然。請掌令朴承健遞差,掌令李枝茂,大司憲趙復陽,司諫鄭晳,竝命出仕。答曰,不允。處置事依啓。
洪處厚啓曰,臺諫出仕事,命下矣。今已日暮,明朝命招之意,敢啓。傳曰,知道。
領議政鄭太和箚曰,伏以臣,昨伏見備忘記,以臣奉使燕京之故,有鞍具馬面給之命,臣誠惶愧,不知置身之所。事歸順境缺之致,奔走微勞,亦在譯舌之輩,臣不過充位往來,缺毫分之可紀乎?一嚬一笑,明主猶愛,況此鞍馬重缺不當施之處,則不但爲臣身之私懼,伏乞缺察,還收成命,俾無濫賞之弊,公私幸甚。答曰,省箚具悉卿懇。薄略之賞,何用辭爲?卿其安心,勿辭領受。
判尹許積疏曰,伏以臣,奉使出疆,缺死道途者,亦荷天地父母之恩也。缺玆賜馬之命,遽出於千萬夢寐之外,缺身之所也。事之顚末,詳在於前後狀啓中,缺燭其不容人力之實狀,臣不敢更爲縷陳,而借令缺之事,此則上有正价,下有譯舌,如臣者不過備員缺而混蒙鞍馬之重賞,則臣心之慚忸不安,已不可言,而缺於愛嚬笑之道者,亦不細也。玆冒萬死仰暴微衷,伏乞聖明,俯賜諒察,還收盛命,以重賞典,以安微分,公私幸甚。答曰,省疏具悉卿懇。薄略之賞,何用辭爲?卿其安心勿辭。
敎中外大小臣僚·耆老·軍民·閑良人等書。王若曰,撫一統之昌運,功光祖宗。進三殿之徽儀,禮隆崇奉。肆將同慶之意,庸布誕告之辭。洪惟大朝之勃興,式賴中壺之協贊。樛木闡化,太姒克嗣太妊。猗蘭毓祥,聖毋篤生聖子。屬當紀元之初載,爰擧顯親之彝章。宣仁竝憲肅受冊,美號齊膺。光烈翊孝明當朝,榮儀備至。斯誠希覯之盛典,蓋亦罕聞於往編。錫類孝思,繩下武而不匱。推仁惠澤,罄外服而均霑。降一封之銀函,遠勞星使。頒十襲之雲錦,尙帶天香。凡諸橫目而含生,孰不蹈足而騰祝。天高北極,共瞻紫宮之尊。地近東隅,偏承黃道之耀。於戱,情文盡於周制,鳳曆長春。慶賚傳於漢庭,鴻休永世。故玆敎示,想宜知悉。藝文提學兪棨,製進,以上燼餘
上在昌德宮。停常參·經筵。
産室廳都提調元斗杓,提調金佐明,副提調南龍翼啓曰,伏未審夜來,聖候,何如,人蔘敗毒散,連次進御,而今已和解否乎,內殿氣候,亦何如?夜間煎入之藥,亦已進御,而旋卽收效耶?臣等憂慮未弛,敢此問安。答曰,知道。予之所患,連服湯劑之後,汗氣頗有。內殿氣候,無事云矣。
中宮殿,藥房口傳問安。答曰,知道。
大殿,政院·玉堂問安。答曰,知道。
洪處厚啓曰,小臣,館所問安進去,下直。傳曰,知道。
洪處厚又啓曰,小臣,館所問安,則缺勝感激,不知所達云矣。傳曰,知道。
權坽缺啓曰,大通官,慮有三田渡支供之弊,措辭於缺爲飯奉外茶啖則減去,頭目則只炊飯,以勅缺供饋宜當云。此出於通官輩周旋之致,以此分付京畿之意,敢啓。傳曰,待客之道,不可太薄,只茶啖依其言缺也。
權坽,以迎接都監言啓曰,上·副使會于一房,招入樂工·舞童,或歌或舞。且令市人金善立,誦讀三國志而聽之,大燭二雙,亦爲覔入,以爲消夜之地云矣,敢啓。傳曰,知道。
權坽,以迎接都監言啓曰,上勅使,出示小紙,乃廣州人金大元姓名所錄,而使之招致館所矣。金大元,適來京中,故臣等,卽爲招問其由,則其女被虜於丙子年,時在北京云。卽缺來待之意,言于勅使,則勅使親傳其女之一封諺書而出送,拆見其書,則不過安否,而今方使喚於上勅使三寸家云,所送之物,只是香墜一箇·臂環一雙。且勅使,使金大元,姑爲退去,初八日更爲來待云矣,敢啓。傳曰,知道。
權坽,以迎接都監言啓曰,下馬宴,宰臣領議政以下,來詣館所,使差備譯官,依例請宴,則上·副使以爲,自上親臨,恐傷玉體,旣已固辭矣。至於遣大臣出行宴禮,不得不出受云。領議政以下,呈御牒後,進詣西宴廳,方爲設行之意,敢啓。傳曰,知道。
權坽,以迎接都監言啓曰,以都監草記,明日翌日宴親臨事,何以爲之事,傳曰,欲爲親臨,猝因感冒而未果,待客之道,不勝慙愧,未安之意,措辭言及,以宰臣請行事,傳敎矣。卽者,依傳敎之意,使差備譯官,善爲措辭,言于大通官,則大通官等以爲,上候未寧之中,又添感冒,何必親臨行禮乎?俺等,所當卽爲周旋,而上·副使,纔罷宴,各歸其房,皆臥寢席,勢難言之,明日當以此言缺傳曰,知道。
權坽,以迎接都監言啓曰,卽者,大通官,缺傳敎之意,措辭於勅使,則上·副使,皆以爲,再昨缺天顔,聖候雖在未寧之中,當此嚴寒,不必親臨,缺重患感冒,尤不可親行宴禮,以宰臣缺傳曰,知道。
權坽,以迎接都監言啓曰,上·副使缺藥醫,典醫監醫員金時鑑入送,則勅使缺藥,以加入平陳湯七貼書示,則藥材卽爲覔入云,缺上·副使,卽者又爲招致金尙誠,依前施鍼之意,敢啓。傳曰,知道。
權坽,以迎接都監言啓曰,次通官尹堅之母,方在洞口內,三田渡往返之時,願爲歷見,昨日,送言于臣等,臣等以出入閭閻,事甚難便,不可依願之意,措辭防塞矣。卽者,又爲送言于臣等曰,若以出入閭閻爲難便,則老母出置於東大門外路邊,得相見,且父墳,在於牛耳洞近處,牛耳洞,不過十里之地,蹔時馳往拜掃,以伸至情云。臣等,又以難便之意爲答,而渠言明日,不爲隨行於三田渡,自東門外,直往墳山,還迎勅使於中路事,旣已定奪於勅使,決難停止云。往見墳山與出入閭閻,似爲有間,而因此三田渡往來之便,渠旣定奪於勅使,則勢難終始防塞,敢啓。傳曰,依其願施行。
兪瑒,以備邊司言啓曰,勅使回還後,當有進賀·謝恩之擧,使臣差出,方物措備,文書修撰等事,令該曹·該院,擧行,何如?傳曰,允。
權坽,以迎接都監言啓曰,卽者勅使使差備譯官,送言於臣等曰,初七日三田渡碑閣往見時,所率若多,則必有弊端,吹打手外,只房守別監各一雙,軍牢五雙,差備堂上譯官各二員,當爲帶去,植炬等事,一切勿設,都監堂上郞廳,亦以戎服隨行云,敢啓。傳曰,知道。
權坽,以迎接都監言啓曰,卽者大通官李夢善,送言於臣等曰,信川人金禮業,與俺切族,而今年歲抄時,被定於騎兵,直爲頉下,雖不敢請,而移定於御營軍,表得先奉足,則族屬可以保存,在俺亦生光云。自前亦有如此之事,令該曹,依願施行,何如?傳曰,允。
洪處厚,以迎接都監言啓曰,卽刻上·副使,出示缺件記,兩色淸心元·牛黃·藥蔘·枝三物缺倭綾花·銀粧刀·細布·東醫寶鑑缺措備應副,而其中七星倭劍,兩使缺中,不無決難覔得之意,令譯官缺啓。傳曰,知道。
洪處厚,以迎接都監言啓曰,明日勅使三田渡出往時,以初吹未明,二吹平明,三吹缺矣,敢啓。傳曰,知道。
洪處厚,以迎接都監言啓曰,卽者上·副使,送言于臣等曰,明日三田渡缺通官尹堅,欲爲往見其父墳,俺等旣已定奪,缺不可任其獨爲往返,自都監別定將官十人缺護去云。其意似非偶然,而十人則太多,令兵曹缺酌定送,何如?傳曰,允。
洪處厚,以迎接都監言啓曰,勅使送言于臣等曰,差備堂上譯官卞忠一,衰老不合差備,其代以趙東立定送,宜當云云。分付該院之意,敢啓。傳曰,允。
洪處厚,以迎接都監言啓曰,卽者上·副使,招入金尙誠,依前施鍼矣,敢啓。傳曰,知道。
洪處厚,以迎接都監言啓曰,上·副使欲觀角抵之戱,壯健之人缺名抄入云。依前例,以市民抄擇入送之意,敢啓。傳曰,知道。
洪處厚,以迎接都監言啓曰,自前勅使或往遊觀處,還入館所,則都監郞廳,以上命問安之後,馳告缺在謄錄,明日勅使三田渡往還之後,依此擧行乎,敢啓。傳曰,依爲之。
洪處厚,以迎接都監言啓曰,明日勅使三田渡碑閣往見時,臣命夏,與都廳金益濂,軍色郞廳丁昌燾,隨行之意,敢啓。傳曰,知道。
洪處厚,以迎接都監郞廳,以翌日宴宰臣意啓曰,臣命夏,臣俁,臣致和,來詣館所,使差備譯官,請行宴禮,則勅使答曰,昨日纔行宴禮,俺等過飮身困,勢難出受宴禮,不如在房受食之爲便云。故呈納御牒後,宴床,依其言入送于各房之意,敢啓。傳曰,知道。
鄭榏,以兵曹言啓曰,迎接都監草記,通官尹堅,往見其父墳時,別定將官十人太多,令兵曹參酌定送事,傳曰,允事命下矣。南營入直訓局馬兵六名,令旗牌官一人,領率護行往來,而馬軍所騎之馬,量其可以追及尹堅所騎驛馬,而必不必擇送上馬,以此分付訓局,何如?傳曰,允。
傳于洪處厚曰,缺。
大司憲趙復陽,掌令李枝茂啓曰,官家免稅結數,殿下卽令定限,旋寢其命,蓋由臺臣之啓請更議,而有此不平之敎也,此豈群下所望於聖明者哉?凡事不厭熟講,若不詳審於立法之初,則其流之弊,又有不可勝言者矣,必須遵據法典,以爲永世通行之制,然後庶無日後濫觴之患,而病民蠧國之害,猶可及止,豈非今日先務之急者乎?且所謂無主陳荒,尤爲無據,去亂旣久,人物蕃庶,寸土尺地,開墾殆盡,間或有片片陳荒處,則諉以無主而折受,在處侵奪,罔有紀極。若此不已,則宮家之因此越法抵禁,勢所必至,竊恐殿下親睦之盛意,反未免爲獲戾之歸也。請還收勿爲定限之敎,更令宰執侍從及在野儒賢,博議酌定,以立折衷之制,免稅所捧,竝令輸納京倉,分給諸宮,一倣大典職田之制,海澤山田之稱以無主,而占奪民田之類,亦令詢間諸道,一一革罷。答曰,毋庸瀆擾。
司諫鄭晳,獻納宋時喆,正言尹深·李夏啓曰,論今日害民病國之弊者,莫不以宮家折受爲言,臣等革罷之請,實是國人之言,而爭執累月,一向牢執,竊爲聖明惜之也。以目今窮民之怨苦者言之,柴場·火田,則勒捧粟米之外,如蜂蜜·絲麻之類,亦皆攫取,漁場,則侵虐之弊,不但及於折受之處,傍近居民,家有網罟,則亦謂之漁採於折受之內,一樣侵奪,蓋旣無所限節,又無以忌憚,故刻督暴斂,罔有紀極。加以宮奴輩,憑藉營私,推剝之甚,有同刦掠,凡所經過,必至破産,戴目煩冤,無所控訴,則歸怨國家,當復如何?窮民難保之狀,國家深遠之慮,殿下旣已洞燭,而猶且因循,終不痛革,則竊恐困極之民,視此爲向背,而安危之幾,未必不分於此也。臣等,不得請,則不退,請諸宮家柴場·漁場·火田折受等處,令該曹·各道,一一査出,竝爲革罷。國家之法,不可泥於前而行於今,倫常之重,不可牽於私而悖於禮,而士夫家,繼後後生親子,則舍其長而主祀以己出,其於禮制,大有所乖,不可不一切釐改,而殿下只許自今以後定制。旣知其不可,而將爲定制,則何可不問其旣往,而獨禁於來後乎?此所以雖有仁祖朝受敎,而至今不行者也,國家禁令,不宜如是苟且。請命禮官,自仁祖朝受敎以後有違者,一一改定。答曰,毋庸瀆擾。以上燼餘
上在昌德宮。停常參·經筵。
下直,歙谷縣令金君錫。
産室廳都提調元斗杓,提調金佐明,副提調南龍翼啓曰,伏未審夜來,聖候,何如?湯劑又進,而和解已缺乎?內殿氣候,亦何如,進藥後,初昏頭部微疼之氣,亦已減歇否耶?臣等,憂慮未弛,敢此問安。答曰,知道。予則夜來未得發汗。內殿氣候,不如昨夜云矣。
藥房啓曰,卽伏承問安之批,有予則夜來未得發汗,內殿氣候,不如昨夜云矣之批。臣等,卽與諸御醫商議,則皆以爲夜間雖未得發汗,感冒之候已盡和解,而有煩熱咳嗽之漸,則當進淸熱止嗽之劑,詳知目今症情,方可議藥。內殿氣候,則昨昏有頭部時時微疼之氣,則雖不如昨夜之全安,湯劑進御後,頭疼減歇,若無別症,則更進增損四物湯一貼宜當云。竝此仰稟。答曰,知道。症候,當言于醫官矣。
藥房再啓曰,卽伏聞醫官等所傳之言,仍與商議,則皆以爲自上微感之候,猶未快解,人蔘敗毒散,加蘇葉·麻黃·黃蓮梔子各一錢,連進二貼宜當云。此藥卽爲劑入之意,敢啓。傳曰,知道。
洪處厚啓曰,宰臣東昌尉權大恒,館所問安進去,下直。傳曰,知道。
大殿,政院口傳問安。傳曰,知道。
洪處厚啓曰,宰臣東昌尉權大恒,館所問安,則答以別遣宰臣下問,不勝感激,不知所達云矣。傳曰,知道。
傳于權坽曰,史官三員待命,騎馬九匹立之,社稷·宗廟·南別殿諸處,臘享大祭內摘奸。
洪處厚啓曰,明日爲政事,命下矣。明日臘享大祭齋戒,初八日國忌齋戒,初九日國忌,政事何以爲之,敢稟。傳曰,過國忌後爲之。
權坽,以迎接都監言啓曰,卽刻勅使,三田渡出往之意,敢啓。傳曰,知道。
洪處厚,以迎接都監言啓曰,明日,乃是仁政殿請宴日次,而勅使適往三田渡,待其回還後,似當請行於再明,而聖明方在未寧之中,何以爲之,敢稟。傳曰,依昨日例,善爲措辭以請,可也。
權坽啓曰,勅使還館後,以都監郞廳,依例問安,則答以好乘駕馬,無弊往還云矣。傳曰,知道。
權坽,以迎接都監言啓曰,副勅使,求見我國文缺述,使譯官屢次送言,臣等答以我國書冊缺是經書及中國子史之文,東人文集,本無缺則副勅以爲東人文集,雖曰不爲刊行,其中缺文字乎?求索甚勤,若不副應,彼必落莫,缺一冊入送,則副勅使覽彈指曰,此乃缺甚好甚好,多有喜氣。又令譯官,缺人科場入格之篇,以觀文才之如何?臣等又缺則曰,本國科場所作,與中國有異,雖不刊缺時膾炙傳播之文乎?其意必欲得見而後缺科文中,無可諱之文若干篇,謄書以示,似或無妨缺新規,何以爲之?敢啓。傳曰,依爲之。以上燼餘
上在昌德宮。停常參·經筵。
大殿,政院口傳問安。答曰,知道。
産室廳都提調元斗杓,提調金佐明,副提調南龍翼啓曰,日寒比劇,伏未審夜來,聖候,何如?湯劑進御,而快收和解之效乎,內殿氣候,亦何如?臣等憂慮未弛,敢此問安。答曰,知道。予之所患,比昨稍減。內殿氣候,無事云矣。
慈殿,藥房口傳問安。答曰,知道。勿爲問安。
兪瑒啓曰,小臣,館所問安進去,下直。傳曰,知道。
兪瑒啓曰,小臣,館所問安,則答曰,累遣近臣下問,不勝感激,不知所達云矣。敢啓。傳曰,知道。
政院啓曰,臣等,伏見黃海監司平山陰村査覈啓本,禁府粘啓,則有曺瑗所爲及言語,節節痛惡,其罪多端,奸民弄奸之狀,殊極痛惡。若不別樣重治,將無以杜其益巧之弊,拿致京獄,嚴刑重處之敎。曺瑗,雖有悖惡之言,弄奸之狀,今若以此拿致京獄,嚴刑重治,則外方聽聞,必曰鄕民,與宮家爭田,終至於桎梏,詣獄禁掠受訊云,則無論小民之有罪無罪,徒爲聖德之累,豈不大可惜哉?臣等待罪近密,欲使吾君,無一毫過當之擧,區區所懷,惶恐敢啓。答曰,此是文書間應行之事,今乃拈出,反以爲爾等要名之資,予實未曉也。勿煩。
權坽,以迎接都監言啓曰,以都監草記,仁政殿請宴,何以爲之事,傳曰,依昨日例,善爲措辭以請,可也事,傳敎矣。依昨日例,使差備譯官徐孝男,措辭言及于大通官金德之,德之卽以此意,傳言于勅使,則上·副使皆以爲,上候若安寧而請宴於闕中,則俺等何敢不赴?但因中使聞之,上候重患感冒,尙未發表云,俺等連日鍼藥之餘,又爲往來於碑閣,身甚勞困,今雖停宴,事勢如此,有何所妨云云,此乃金德之周旋之致也。旣不爲請宴,則亦不爲回禮宴之擧,自明日至再明,乃是空日,當以別茶啖,依例排入,而似聞金德之之意,則有所希望別饌,以爲生彩之地云矣,敢啓。傳曰,知道。今雖停宴,在我之道,當以宰臣,更爲請行,以觀其意似可。
權坽,以迎接都監言啓曰,勅使,將於十一日回程,牌文速爲書入云。依前例,自上請留之意,敢啓。傳曰,知道。
權坽,以迎接都監言啓曰,勅使又欲觀角抵之戱,壯健人,速爲優數缺分付入送之意,敢啓。傳曰,知道。
權坽,以迎接都監言啓曰,今日乃是空日,別雌牛及別茶啖,依例排入之意,敢啓。傳曰,知道。
權坽,以迎接都監言啓曰,缺東大門外,則尹堅,自牛耳洞先到于缺善,亦自三田渡先到其父之家,而皆缺丁,諭以落後入來,故卽者尹堅·李夢善缺,敢啓。傳曰,知道。
權坽,以迎接都監言啓曰,缺例入給,則勅使以爲,俺等在館中時,卽受宴享,缺何必屠牛以食,空日別饌牛,勿爲入給,而後勿爲缺云,敢啓。傳曰,知道。
權坽,以迎接都監言啓曰,草記仁政殿請宴停止事,傳曰,知道。今雖停宴,在我之道,當以宰臣,更爲請行,以觀其意似可事,傳敎矣。依傳敎,使差備譯官趙重缺等,以宰臣請宴之意,措辭言及於衙譯尹堅,尹堅卽以此意傳言於勅使,則勅使卽以爲昨聞缺非但憂慮,俺等冒寒出入,亦不勝困,今日請宴缺停矣。自上眷念俺等,又以宰臣代行請行,俺等不受,則自上必以爲缺然,宴床缺可以安坐受食云。依其言宴床直爲分入,今日別茶啖停止之意,敢啓。傳曰,知道。
權坽,以迎接都監言啓曰,卽者大通官,以上·副使之意,送言於臣等曰,缺爲回還謝恩使,今已差出耶?欲知其某官某人之爲之,如是問之云,以今明,當爲差出之意爲答,則大通官,以缺更問之,則當以此意傳之云矣。彼言如此,缺爲口傳差出,何如?傳曰,依啓。
權坽,以迎接都監言啓曰,旣不爲仁政殿請宴,則似無回禮宴之擧,缺仁政殿請宴,勅使若不赴,則以宰臣宴設,行於館所,翌日宰臣,行回禮宴矣。今番則宴床,分入各房,與設行缺明日乃回禮宴日次,依前例,以宰臣請行,何如?傳曰,允。
權坽,以迎接都監言啓曰,今日宴床,呈缺入各房之意,敢啓。傳曰,知道。
權坽,以迎接都監言啓曰,卽詣西宴廳,依例請留,則上·副使,會于缺俺等,十一日定欲回程矣,上敎如此,仍缺當爲發還云矣,敢啓。傳曰,依例缺迎接都監言啓曰,副勅使招入金尙誠,缺壯云矣,敢啓。傳曰,知道。
兪瑒,以迎接都監言啓曰,勅使,今月十二日辰時離發事,書出牌文,而路程記,亦爲書出,計其宿站,則發程第十八日缺路程記中,以金川郡爲宿站。此則自前勅使往還時,曾無經宿之規,今方措辭防塞之意,敢啓。傳曰,知道。燼餘
上在昌德宮。停常參·經筵。
自巳時至未時,日暈。
産室廳都提調元斗杓,提調金佐明,副提調南龍翼啓曰,伏未審夜來,聖候調攝,何如,內殿氣候,亦何如?臣等憂慮未弛,敢此問安。答曰,知道。予之所患,與昨一樣,內殿無事云矣。
大殿,政院問安。答曰,知道。
權坽啓曰,宰臣完陽君李元老,館所問安進去,下直。傳曰,知道。
又啓曰,宰臣完陽君李元老,館所問安,則答以每遣重臣下問,不勝感激,不知所達云矣。傳曰,知道。
政院啓曰,臣等,俱以不似,待罪近密,毫無裨補,只自尸居而已。旣未得日三登對,有懷必達,又不能出納惟允,隨事獻替,上下阻隔,益甚於近日,悶鬱之懷,嘗切于中。曾於三昨,伏見曺瑗拿致嚴刑之敎,臣等以爲曺瑗之罪之輕重,姑置不論,而觀其査啓,則恐有所失,宮庄未區處。尹㻩未照律之前,徑先拿致,繩以重律,則外方聽聞,必致駭疑,而無知小民,轉相驚動,此後與宮家爭訟,必以曺瑗爲戒,故不任過慮,敢以草草文字,仰陳所懷矣。卽者聖批始下,而辭意嚴峻,至以拈出要名爲敎,臣等尤不勝驚愕悚慄之至。臣等,雖極無狀,而叨恩昵侍於咫尺之地,亦有年所,決不敢負殿下,而容護一小民,以爲要名取譽地矣,只慮聖明之世,有此過濫之刑,天地之大,未免偏係之私也,夫豈有他腸哉?今者一言,涉於宮家,輒下情外之敎,則設令日後之弊,有甚於今日事,有重於此擧,誰肯爲殿下敢進逆耳之言哉?此臣等之所以竊慨而不已者也。臣等,旣承嚴敎,悶蹙之極,不可更有所陳達,而區區所懷,亦不敢終默,惶恐敢啓。傳曰,知道。
權坽,以吏曹言啓曰,謝恩使,當爲差出,而領議政則奉使還朝,雖未滿旬月,大臣只有三公,故不得已備擬末望之意,敢啓。傳曰,知道。
進賀兼謝恩使,正使,左議政元斗杓·右議政鄭維城·領議政鄭太和,鄭維城落點。副使,李曼·權堣·任義伯,李曼落點。書狀,朴承健·李程·洪字遠,朴承健落點。
李弘淵啓曰,假注書丁道謙,重得傷寒,已至屢日,而日漸加重,僵臥直廬,久未行公。當此多事之時,不可等待其差歇,丁道謙卽爲改差,他假注書,急速差出,使之察任,何如?傳曰,允。
假注書,丁道謙病代,南二星。
鄭榏,以都摠府言啓曰,副摠管洪瑑,勅使前回禮宴宰臣,南別宮進去晝仕,請出標信。傳曰,知道。
權坽,以迎接都監言啓曰,勅使,登棚觀望之意,敢啓。傳曰,知道。
權坽,以迎接都監言啓曰,勅使,招入金尙誠,上使依前施鍼,副使又灸中脘矣,敢啓。傳曰,知道。
洪處厚,以迎接都監郞廳,以右議政意啓曰,缺所以上命,別爲措辭請留之意,令差備譯官缺縷懇請,則勅使齊會相議以答曰,俺等別無所幹,缺遲留,而至於遣大臣勤懇請留,出於主上待客缺行色雖極忙迫,不得〈不〉勉從,一日退行云矣,敢啓。傳曰,知道。
洪處厚,以迎接都監言啓曰,右議政卽進館所,使差備譯官缺勤懇請留,則勅使以爲,俺等歸期,一日爲急,而自上至送大臣請留,不得不勉從,十三日當爲回程,此後更勿請留云矣,敢啓。傳曰,知道。
洪處厚,以迎接都監郞廳,以回禮宴宰臣意啓曰,臣佑明,淸平君臣佺,左尹臣洪瑑,來詣館所,使差備譯官,措辭請宴,則勅吏以爲方施鍼灸,勢難出受,宴床分入各房,則可以安坐而食云。臣等,呈御牒後罷出,宴床則依其言,分入各房之意,敢啓。傳曰,知道。
洪處厚,以迎接都監言啓曰,回禮缺淸風府院君金佑明,淸平君佺,漢城府左尹洪瑑,來詣館所,依例請宴,則勅使以爲,俺等方施鍼灸,勢難出受,宴床缺後退出,宴床則依其言分入各房之意,敢啓。傳曰,知道。
洪處厚,以迎接都監言啓曰,差備譯官,以明日回禮宴,宰臣代行之意,傳言于勅使,則勅使答以明日宴床排設後,言于俺等爲當云矣,敢啓。傳曰,知道。
洪處厚,以迎接都監言啓曰,明日乃是別宴日次,依例以宰臣請行之意,敢啓。傳曰,知道。
洪處厚,以迎接都監言啓曰,昨日副勅使,使差備譯官,出送空帖冊曰,貴國宰相名官中,必多文人騷客,各以所製詩篇,親自寫,而末端書以職名軒號,着圖書以給,則可以歸誇北京云。以小邦之人,私自贈詩,至於書給姓名,有所不敢爲答,則副使又送言曰,然則願得筆法而歸云。不得已以造紙署別提李紳,寫字官李翊臣,算員朴廷蕃,書示草本,則別無取舍可否之言矣。卽者副使,使差備譯官缺直送言于臣命夏曰,俺之欲得見貴國文人詩篇筆蹟者,□他意,實出於韻艶才華,以爲寶翫之計,而如是防塞,此缺小邦之人,有所不敢爲言,則古之文人才子詩筆,何以缺如趙孟頫·王羲之書本,皆着軒號圖書,以垂不朽,缺獨不然。且言如此不難之事,屢度往復,當不快許乎?缺悅之色,蓋其意必欲得我國士大夫筆法,缺令政院抄擇善書之人,書給若干張,以爲塞責之地,何如?傳曰,彼請若然,則令政院,稟處。
洪處厚,以迎接都監言啓曰,副使求得士大夫書法,甚懇之意,纔已啓達矣。卽缺紳等,更寫正書·草書入送,則大通官李夢善,此缺耶?譯官稱以都監都廳之所書,則夢善曰,中間譯輩,何以缺初副使之意,專在於欲得秩高名宰之筆,以爲歸去誇大之意,如此之筆,將安用哉云,卽爲出送,終難以秩卑人所書,副其所望。敢啓。傳曰,知道。
洪處厚,以都監善書抄擇事草記,傳曰,彼請若然,令政院稟處事,命下矣。能書文官,方爲抄出之際,都監草記,又如此秩卑之官,則難副其望,二品以上宰臣中,判中樞府事吳竣·兵曹判書金佐命·禮曹判書金壽恒·前參判李正英·行護軍申濡等五人,使之書給宜當,而所寫文字及字樣大小,令都監,更爲指揮,何如?傳曰,允。
洪處厚,以以迎接都監言啓曰,卽刻大通官,使差備譯官送言曰,勅使以缺明日趁早入給云。依其言入給之意,敢啓。傳曰,知道。
洪處厚,以迎接都監言啓曰,卽刻副使,會于上使房,與家丁等,共喫內饌,而一邊招集樂工及舞童,以爲聽樂觀戱缺矣,敢啓。傳曰,知道。
禮曹判書兼弘文館大提學藝文館大提學金壽恒疏曰,伏以臣猥當擯接之任,缺以來,非敢少有假逸,而竟未及迎候境上,使朝廷待客之儀,未免虧失,其爲罪戾,實所難逃。彼之不致咎責,出於適然,朝家之姑賜寬貸,特緣使事之未竣,而在臣之道,何敢晏然若無罪,以待推勘之畢乎?且臣經月在外,所帶職務,已多癏曠,而還朝之後,賤疾甚苦,亦無供職之望。當此諸司殿最之日,考績重典,由臣廢滯,則不但臣心之所不安,豈不大有妨於國事哉?伏乞聖明,特遞臣本職兼任及諸司提調,仍論臣奉命稽留之罪,以安微分,千萬幸甚。答曰,省疏具悉卿懇。卿其安心勿辭,從速察職。以上燼餘
上在昌德宮,停常參·經筵。
下直,臨陂縣令宋國龜。
中殿,産室七日後,大王大妃殿,政院問安。答曰,知道。
王大妃殿,問安。答曰,知道。
大殿,問安。答曰,知道。
中殿,單子問安。答曰,知道。
大王大妃殿,二品以上問安。答曰,知道。
王大妃殿,問安。答曰,知道。
大殿,單子問安。答曰,知道。
中殿,單子問安。答曰,知道。
大王大妃殿,藥房問安。答曰,知道。
慈殿,問安。答曰,知道。
産室廳都提調元斗杓,提調金佐明,副提調南龍翼啓曰,伏未審夜來,聖候調攝,何如,內殿氣侯,亦何如?臣等憂慮未弛,敢此問安。答曰,知道。內殿氣候,無事云矣。
中宮殿,産室廳問安。答曰,知道。
李弘淵啓曰,小臣,館所問安進去,下直。傳曰,知道。
李弘淵啓曰,館所問安,則答以每遣近侍下問,不勝感激,不知所達云矣。傳曰,知道。
藥房都提調元斗杓,口傳啓曰,客使留館屢日,一未接見,渠等必不無疑缺上候未寧,不得接見之由,則旣已頻頻言及,而便殿溫突缺見來或宜當,非但臣意如此,領相之意亦如此,敢此仰稟。無發落。
洪處厚啓曰,館伴都監堂上,來詣請對矣。傳曰,引見。
有政。吏批,行判書洪命夏進,參判朴長遠進,參議未差,右承旨權坽進。兵批,判書金佐命進,參判鄭知和服制,參議元萬石進,參知李延年進,右副承旨兪瑒進。
吏批啓曰,本曹參議,今當差出,而擬望之人乏少,監司·守令中可合人,竝擬,何如?傳曰,允。
以李垕爲執義,郭齊華爲掌令,南天漢爲持平,金萬基爲吏曹正郞,金徽爲右尹,鄭知和爲同義禁,李翊爲副校理,兪棨爲同春秋,李惟泰爲吏曹參議,金壽恒爲知春秋,李斗煥爲松羅察訪,田爲校書著作,譯官徐孝男加資憲,進賀·陳奏使一行譯官加資事,承傳。
以李竚爲釜山僉使,柳俊昌爲五衛將,庾陽宇·金玖爲武兼宣傳官,李泰老·尹宣擧·南九萬·朴承健爲副護軍,宋奎濂爲副司直,兪夏益·閔宗道爲副司勇,上護軍李大春加折衝。登科前資窮,知中樞張炫·同知趙東立,加崇政·資憲。進賀·陳奏使一行譯官,加資事,承傳。
兪瑒啓曰,目前政廳望單子,院吏開出望筒,例也。今者釜山僉使望及豫備兼司僕望,二單子,在於落點中已下,而貼在望筒之底,該吏不及詳察,誤以未下爲言,臣於忙遽之際,不能覺察,徑先煩稟,該吏顚錯之罪,殊極可駭,依下敎囚禁治罪,矇然不察之失,臣亦難免,不勝惶恐。傳曰,知道。不必囚禁,自本院治罪。
今日館伴入侍時,南龍翼所啓,今月十六日,再覆十八日,三覆二十日,爲之事,定奪。
本院啓曰,自前儒疏之批,未嘗經宿者,蓋所以優禮多士之意也。今此太學儒生,陳疏屢日,批答未下,百餘章甫,聚首闕下,當此酷寒,連夜露處,非但瞻聆之未安,且其所陳,事係斯文,揆以待士之禮,實恐有歉。且湖西儒生任,陳疏之後,守闕待命,已過二十餘日,尙無發落,亦甚未安。臣待罪出納之地,區區所懷,惶恐敢啓。傳曰,知道。
洪處厚,以義禁府言啓曰,曺瑗,有拿致京獄之敎,而曺瑗旣非朝官,令該曹,依例擧行,何如?傳曰,允。
權坽,以內醫院官員,以都提調意啓曰,中宮解脫後七日,産室廳撤罷,入直提調及醫官·下人等,竝依例罷出之意,敢啓。傳曰,知道。
權坽,以義禁府言啓曰,李碩老査覈啓本,覆啓分揀事,傳曰,依回啓施行事,判下矣。李碩老放送之意,敢啓。傳曰,知道。
權坽,以兵曹言啓曰,當日私婢分伊稱名人,自通化門入來,差備門外擊錚,極爲駭愕。令攸司囚禁治罪,同守門將李華,常時不能禁斷雜人,以致闌入,亦爲非矣。推考,何如?傳曰,允。
今日引見時,吏曹判書洪命夏所啓,錦平尉吉禮,其祖父雖主婚,至於弊帛之禮,則舅姑當爲受之。錦平尉之父朴泰長,乃是幼學,將以平服行禮,似爲未安矣。上曰,除授參下職,可也。
大司憲趙復陽·掌令李枝茂啓曰,諸宮家庄土之弊,爲今日蠧國病民之大者,競爲侵占,迨遍八方,免稅之數,靡有限量,此所以決不可不裁節定制者,而若以五百結爲之,則實爲太多,作法於凉,其弊猶貪,作法於貪,弊將何救?國朝以來,王子·駙馬何限,而曾無土田免稅之典,今乃立法定限,而其數反至於此多,則國家法制,寧有如此過監之理,而革弊定限之意,顧安在哉?宮家,雖殿下之至親,乃是人臣,越法踰制,何得乃爾?而使國家大萃民怨,積失人心,則亦恐非宮家之福也。當此民生困極,國事艱危之日,殿下,乃以宮家踰法之事,命定制,旋復還寢,數月爭論,一向窂拒,上下相持,景象不佳,是豈群下所望於聖明者哉?臣等竊不勝歎惜焉。且所謂無主而折受者,初因片片陳荒之處,終爲倂兼民田之歸,橫挐侵奪,在在皆然,怨讟之興,莫此爲甚,此又決不可不痛革者也。請還收免稅之規,更令宰執·侍從儒臣,博議酌定,依倣職田之制,收捧分給。海澤山田之稱以無主而占奪民田之類,亦令詢問諸道,一切革罷。伏見政院啓辭,平山人曺瑗,有拿致嚴刑之命,本道査覈啓本,臣等未及得見,雖未知曺瑗罪犯之何如,而顧念曺瑗所與爭土地者,宮家也。殿下雖以其有悖言奸狀,而欲治其罪,遠近聽聞,何以明知聖意之所在,而以爲公事間當然之事乎?宮家設庄,侵虐小民之弊,所在同然,民生之嗟怨,國言之沸騰久矣。曺瑗之事,旣涉宮家,而今至於繫之京獄,加以重刑,則人心之驚當何如,而豈不爲大聖人過中之擧乎?誠恐自今宮家有侵奪民田之弊,人莫敢復言,日後之弊,尤有不可勝言。請還收曺瑗拿致京獄,嚴刑重處之命。答曰,不允。
正言李夏啓曰,伏見進賀使以下論賞備忘記,則譯官賞典,重於使臣。今番使行,誠有所善完之事,其間譯輩,固不無周旋之力,而酬勞之典,若居使臣之右,則不但資級之過濫而已,論賞輕重,未免倒置,揆以事體,殊極未安。施以他賞,亦無不可,故臣於今日,以譯官等加資改正事,發簡,而諸僚意見,終不歸一。始則曰事涉疲勞,終則曰姑待明日,再次往復,一向遲難,臣實未曉其意之所在也。無非臣言不見信之致,何敢晏然仍冒?請命遞斥臣職。答曰,勿辭。
洪處厚啓曰,正言李夏,再啓瀆擾,退待物論矣。傳曰,知道。
權坽,以迎接都監言啓曰,卽者大通官金德之,送言曰,聞勅使之言,則自上旣行郊迎之禮,而入館之後,適値上候未寧,雖未接見,俺等歸時,餞宴之日,可得拜謁耶云云。趙東立·徐孝男等,措辭言之曰,上候未寧之中,冒寒郊迎,重患感傷,尙未和解,群下莫不憂遑,此則勅使之所嘗知者,何以有此言耶?德之曰,俺旣聞勅使之言,故不得不傳說,此意告于都監爲當云。大通官李夢善送言曰,今番勅使所幹,非循例出來之比,太皇太后·皇太后尊崇之禮,乃是天下莫大之慶也。勅使常例贈給禮單之外,別禮單,勅使雖不受去,在本國之道,不可無別贈,而亦不可埋沒,此意知悉爲之云。兩人所言,其意有在,敢啓。傳曰,知道。
權拎,以迎接都監言啓曰,大通官,以勅使意,差備譯官徐孝男·趙東立等,送言曰,俺等留館屢日,連受宴床,而俺等旣不能盡食虛費,前頭別宴,上馬宴饌物,竝爲勿設。且路程記中,初以金川止宿,缺聞金川,本非宿站,勅行若止宿於此站,則勢必難支,缺亦爲知悉分付云。聞譯官等所言,則今此徐孝男缺周旋之致,而但兩度宴禮,竝不設行,則其在待客缺臣等,以大通官等致誠除弊,雖甚感幸,應行宴禮缺姑爲措辭以答,而彼言如此,敢啓。傳曰,知道。
傳于□□曰,勅使別贈前例單子入之,且別贈單子,在前以密匣盛入矣,缺與凡公事,一樣入之乎?
權坽,以迎接都監言啓曰,昨日大通官等,以勅使意,送言于臣等,別宴·上馬宴,竝勿設行事,已爲啓達矣。其言雖如此,應行宴禮,不可全廢之意,卽朝,令差備譯官等,言及於大通官,使之措辭於勅使,則勅使答曰,宴床,不過分給下輩,而虛費物力,百姓之弊,亦不可不顧,故俺等軫念弊端,旣令停止。如是懇請之意,雖甚感激,更無受宴之理,依昨日所言,竝爲勿設,而勢難又爲强請,今日別宴,不爲設行,以別茶啖排入之意,敢啓。傳曰,知道。
權坽,以迎接都監言啓曰,卽刻上·副使,招入金尙誠,上使則灸中腕七壯,副使則灸中腕九壯之意,敢啓。傳曰,知道。
權坽,以迎接都監言啓曰,勅使以下,都給禮單分給,則大通官□人,出往於西宴廳,親自點檢,箇箇執頉,綿紬·木綿多數點退,至於霜花紙·白綿紙等物,專數退却,使之改備。此不過操縱徵索之計,而彼旣執頉,當爲改備入給之意,敢啓。傳曰,知道。
權坽,以以迎接都監言啓曰,卽刻差備譯官趙東立·徐孝男等,明日自上親臨館所設宴之意,言于大通官,使之傳言于兩勅使,則勅使以爲,自上優待俺等,特欲親臨云,雖甚感激,上候未盡平復,恐有添傷之患,俺等亦纔施鍼灸,出而拜謁,亦且不便,願勿枉臨云。何以爲之,敢稟。傳曰,知道。
權坽,以迎接都監言啓曰,一邊以館所親臨之意言及,而一邊以便殿請見發言,似涉難便,故姑爲遲待矣。中使來請,彼以上候尙未平復爲言,缺不許,其意無他。臣等,令差備譯官趙東立·徐孝男等,以臣等私意,傳于大通官李夢善曰,勅使入京之後,適値上候未寧,一未親臨館所,自上心竊不安,明日必欲親臨,而勅使曲念上候之未寧,缺親臨,其意雖可感,其在待客之道,有所缺然。自上若以便殿缺請,則勅使其肯許否云云,則夢善曰,今此都監所議之言,缺則俺當盡心周旋云云之際,卽刻中使到館所,以便殿缺大通官,則大通官以爲,若於便殿接見缺勅使發行之日,自上雖不親臨餞宴,可以缺依此圖之云,卽爲直往勅使之房,明日進去闕下,定奪云矣,敢啓。傳曰,知道。
權坽,以迎接都監言啓曰,勅使言,明日便殿缺饌,只行茶禮云,而茶啖床,不可不待候,依此擧行事,分缺意,敢啓。傳曰,知道。
權坽,以迎接都監言啓曰,勅使欲缺下,進去時刻,以初吹午初,二吹午正,三吹午末,出軍令矣,敢啓。傳曰,知道。
傳于權坽曰,明日勅使,當於便殿接見,接見時所用雜物,依謄錄卽刻措備,各該司官員領率,來詣闕門外,擧行之意□,分付。
傳于權坽曰,便殿接見時,各司陳排官,卽刻闕門外,進不進單子,捧入。
權坽啓曰,明日便殿接見時,所用雜物,依謄錄急急戶曹郞廳領來事,分付之後,戶曹郞廳,則已到闕門外,星火催督,而各司進排官員,則長興庫官員外,他無來待人矣。極爲稽緩,未到當該官,請爲推考。傳曰,允。
傳于洪處厚曰,明日便殿接見時,闕內道路,各別修掃事,言于該曹。
傳于權坽曰,明日便殿接見處所,有窓戶毁破矣,改塗褙次,以紙及蜜□等物,急急措備,待開門入來事,分付。
傳于權坽曰,熟手最善者,都監所在熟手,則郞廳領來,其他熟手,則令漢城府,卽刻亦爲領來,缺次知內官事,分付。
傳于權坽曰,便殿勅使接見時,所用生猪·鴨子·唐鴈,卽刻當熟精,已到門外耶?
都監堂上請對。午時,上御養心閣,將引見,傳曰,史官各一員入侍。入侍館伴,吏曹判書洪命夏,戶曹判書鄭致和,都承旨南龍翼,事變假注書李世長,記事官趙嘉錫。洪命夏曰,非無稟達之事,而當此玉候靡寧之日,不敢請對,致勤聖敎,不勝惶恐。鄭致和曰,自前勅行,若有所幹,則應給禮單之外,例有別贈,今番勅行,雖無所幹之事,旣以頒詔出來,則應給之外,似當有若干別贈。至於大通官輩,亦不可不給,備局之坐,旣與大臣相議,適中甚難,敢此仰稟。上曰,今番,則白地欲得,故其所求索,不至太甚,非無欲得之心,蓋未得可索之端矣。致和曰,夢善,別無周旋之事,只有貪得之心,其待尤難。蓋以會寧開市時,人馬及日數減除事,爲渠己功,而山海關搜檢減除事,亦以爲己功矣。上曰,昨遣內官請留時,夢先曰,都監必不達俺等缺。洪命夏曰,夢先,以自上不爲接見,頗有恐喝之言矣。上曰,以不設宴享,爲渠等周旋之功耶?致和曰,蓋以此缺官輩曰,接待之間,若使俺等喜,則亦當使勅使缺毋論所幹有無,當有別贈,而李一善,以登極頒〈詔〉出來時,缺辛丑年傳訃勅使時,自上不爲郊迎,故德之及二大通官處,各贈八百金矣。上曰,今番,則與不爲郊迎時有異,夢先處以八九百兩給之爲當耶?致和曰,與左相及許積相議,則夢先則贈八百兩,餘則減數百兩而給之,宜當云矣。上曰,夢善,不必滿於八百之數,而第都監先自定數,以其定數之內,言之爲當矣。致和曰,自前勅使時,大通官輩,求請雜物,分給勅使,今番則勅使,各自求請人蔘·牛黃·九味淸心元·大匣枝三二百樻·東醫寶鑑·倭綾花等物矣。上曰,七星劍,亦求之耶?鳥銃則不求之耶?致和曰,果爲求之,而皆已防塞矣。上曰,以金川之不爲宿站,通官等,以爲渠輩周旋之力耶?致和曰,臣以詼諧答之曰,金川站宿不宿,何與於戶曹判書云,則渠輩亦笑之云矣。上曰,副勅所求宰相名官筆法,以宰相名官自製詩文書之,而以不卽從其所請,有不悅之色云耶?命夏曰,意其疎待,頗不悅云矣。上曰,書給之際,先爲入啓,可也。大槪,其意欲見我國字體耶?致和曰,副使能文,故頗能言高麗太祖及我太祖事云矣。上曰,譯舌輩,能解漢語文字乎?致和曰,趙東立,能解聽□。命夏曰,彼人之解文,蓋自順治時云,副勅,以荷葉蓮花藕缺使譯官作對,譯官輩,皆不能對,則副使曰,此乃皇帝缺群臣作對之句也。其時,有以江波海浪潮爲對,先皇帝稱善云矣。上曰,順治,常欲爲袞冕之服,而眞㺚輩苦止之。□□見三田渡碑文,謂譯官曰,碑文曲盡形容缺之語,先皇帝豈有先諭之理乎?此是詐僞處缺曰,當時有往復瀋陽之事,豈有詐僞之語也?副使缺生,不識其時事,故今乃妄發矣。上曰,若給遠接使筆蹟,則副勅必喜矣。龍翼曰,以此遠接使,亦在宰臣善寫人被抄中矣。命夏曰,遠接使,曾以書狀官往北京,彼人已知爲金尙憲之孫,而皆來求見,臣亦以副使入往,故其時目覩矣。致和曰,彼爲除弊,雖減上馬宴,別宴則不可不爲之。上曰,以親臨請之可也。致和曰,凡宴享,一切固辭,而至於餞宴,則竊聞彼意,以爲自上必有親臨之擧云矣。上曰,迎勅及餞宴時,只爲接見,殊甚埋沒,以仁政殿別宴,請之爲當。致和曰,親臨餞宴,則似不落莫,而日寒如此,玉體勞動,實甚悶慮,一番引接於便殿,似當。上曰,彼已減上馬宴,則不但有要功之色,郊外擧動,亦涉可慮,不如接見於仁政殿矣。致和曰,退出之後,卽以別宴爲請耶?上曰,一不往見於館所,似爲落莫。我則以往見爲請,而彼若辭之,則以便殿引接爲請,可也。使譯官傳語之際,善爲措辭曰,上候少間,今欲力疾親臨,故請之云,可也。命夏曰,副勅解文,可給筆墨。致和曰,昨求畵硯,已給一面矣。上曰,聞內官之言,彼以先聽都監請留,爲難云矣。平壤府,當留二日云耶?致和曰,欲留於獵場好處云矣。上曰,然則驛馬必多斃矣。遠接使曰,一路驛馬,殘盛如何?命夏曰,京畿爲上,黃海道次之,平安道最下。□□龍翼曰,餞慰可擬者乏少,事甚苟簡。至於缺年今八十,欲爲稟頉,而文官則不得擬假承旨望,缺無可擬之人,故不得已以柳潝,當爲改付標缺命夏曰,聞譯輩之言,彼人言麟坪大君缺不以使臣入來耶?衙門,皆以此爲言云矣。致和缺譯官曰,今番乃是國中莫大之慶也。麟坪大君缺入來,則好矣云。趙東立,答以年歲幼弱,不合使臣云。上曰,今番査事時,福昌君,以摠管入侍,通官輩,問其缺輩,以某也答之,彼已見其長成矣。命夏曰,大臣非但皆老□人,亦皆曾經北行,固知其使臣擬望之未安,而宗室中無可合之人。儀賓則永安尉,亦曾累度往來,故不得已以大臣擬矣。上曰,然矣。永安尉,則辛丑年,又爲往來矣。命夏曰,錦平尉朴弼成,其祖父雖主婚,至於幣帛之禮,則舅姑當爲受之,而其父朴泰長,乃是幼學,將以平服行禮,似爲未安。上曰,除授參下,則可也。命夏曰,都目已定,參議·郞廳,不可不差出,故以外任啓請矣。上曰,纔已允下矣。龍翼曰,前日引見時,啓覆爲之事,旣已稟定矣。玉候方在未寧之中,雖不敢擇日以啓,而以今十六日爲始,似當矣。上曰,依爲之。龍翼曰,臣伏見曺瑗拿致判付公事,瑗,前請設屯於都監,則今又爭訟,果不無其罪。聖敎以弄奸,爲瑗之罪,誠爲至當,而第事未結末之前,若遽爾拿致京獄,則遠外聽聞,必致疑惑,故臣與同僚相議陳達。伏承情外之批,臣誠惶恐,而適當淸齋調攝之日,不敢請對,更達所懷。上曰,予豈有他意耶?以公事場,有此判付,蓋欲治其風習之不善,非以宮家故有此擧也,而乃至於拈出爲啓,不急之事,則登對時陳達可也,何乃汲汲條陳以啓?此亦出於予之情外,使傳啓內官問之矣。龍翼曰,臣等亦豈有他腸?只慮其致駭聽聞,有此陳啓。上曰,初啓則可矣,至於再啓,似爲汲汲矣。龍翼曰,適以缺出啓辭,曺瑗判付公事,適下此際,故敢有所達矣。聖候常在靡寧之中,又伏聞,自上或有侍藥之時,凡干不急公事,則似難一一酬缺單子,假注書望,監軍巡將落點,政廳望筒,缺啓辭,卽大臣所啓,而亦多有趁不批答之時,下情缺且儒疏,則多士伏闕,事體重大,在先朝,則未嘗缺批答,而今則或至過數日批下,事極未安。上曰,儒疏則非他公事之比,必須仔細經覽,方可批答,而眼患如此,不得以時看過,以致趁未批下矣。龍翼曰,外議,或以儒疏□非時,而事係斯文,不可不趁卽批答。且任礇之疏,雖未妥當,其疏入啓,將近一月,亦不可不批下矣。上曰,予意,亦以爲非時矣。遂罷出。以上燼餘
上在昌德宮。停常參·經筵。
下直,潭陽府使崔攸之,善山府使柳頲。
藥房都提調元斗杓,提調金佐明,副提調南龍翼啓曰,伏未審夜來,聖候調攝,何如,內殿氣候,亦何如?臣等憂慮未弛,敢來問安。答曰,知道,予之所患,已言于醫官矣。
中殿,藥房問安。答曰,無事。
藥房再啓曰,卽伏聞醫官所傳之言,仍與諸御醫商議,則皆以爲,自上不安之候,必是微感之致,小柴胡湯,加黃連酒炒·山梔炒各七分,桑白皮·地骨皮·蘇葉各一錢,連進二貼,雖不至取汗,自當和解云。此藥二貼,卽爲劑入之意,敢啓。答曰,知道。
權坽啓曰,宰臣金汝水,館所問安進去,下直。傳曰,知道。
權坽又啓曰,宰臣金汝水,館所問安,則答以每遣宰臣下問,不勝感激云矣。傳曰,知道。
政院啓曰,判敦寧府事尹絅病勢,本家子弟,來言于本院,願見醫官鄭後啓云。事係耆年祟品宰臣病患,敢啓。傳曰,卽送知事鄭後啓,看病。
權坽啓曰,戶曹判書鄭致和,來詣請對矣。傳曰,引見。
又啓曰,來十五日儒生殿講日次,而上前開坼相値,何以爲之,敢稟。傳曰,停。
鄭榏,以工曹言啓曰,本曹郞廳及所缺司官員,壬寅秋冬等等第,依例磨勘,而尙衣院,則辛丑秋冬等,壬寅春夏等褒貶,其時因本院提調有故,不得同議,今始封進。瓦署則本署提調,適有身病,今秋冬等褒貶,不得磨勘之意,敢啓。傳曰,知道。
李弘淵啓曰,傳曰,勅使別贈,前例單子入之,且別贈單子,在前則以密匣盛入矣,今則何以與凡公事一樣入之乎事,傳敎矣。係干密匣公事,則自各其司,必爲裹封以呈,而昨夕別贈單子,自該曹,不爲裹封,循例來呈,故臣等未及覺察,矇然啓入,致勤聖敎,不勝惶恐。傳曰,知道。
洪處厚啓曰,迎·餞慰之任,義州最遠,比他處倍苦之故,例以未行人,次第差送矣。行副護軍成楚客,曾差迎慰使,適値下鄕,請推改差矣。今者又差義州餞慰使,卽爲分付,而更稱下去畿庄,尙未出去。以其間日子計之,則雖往畿庄,亦可及期上來,而屢度催促,一向稱頉,自便之習,殊涉可駭。請從重推考,不得已改付標以入之意,敢啓。傳曰,自便之狀,殊極痛駭,拿問處之。
司諫鄭晳,獻納宋時喆,正言尹深啓曰,昨者同僚,以譯官等加資收還事發簡,臣等之意以爲,賞典倒置,雖涉未安,而此輩資級,實不足較其輕重,爭執改正,恐傷臺閣事體,故以疲勞等語答送。及其再通,答以姑待明日齊往。相議爲之,蓋出於商確之意,而同僚遽謂之言不見信,至於引避,臣等亦未曉也。臣等久忝言地,絲毫無補,顧以譯舌輩微細之事,未免瀆擾,所失大矣。請命遞斥臣職。答曰,勿辭。
掌令李枝茂啓曰,諫院全數引嫌,本府當爲處置,而司諫鄭晳,臣之甥姪也,不可是非,勢難仍冒。請命遞斥臣職。答曰,勿辭。
洪處厚啓曰,司諫鄭晳·獻納宋時喆,正言尹深,掌令李枝茂,再啓煩瀆,退待物論矣。傳曰,知道。
權坽,以戶曹言啓曰,自前勅使時,應給禮單外,自上例有□□矣。物目依前例磨鍊,別單書入之意,敢啓。傳曰,知道。
□□以迎接都監言啓曰,勅使以下都給禮單,大通官點退缺昨已啓達矣。去夜令差備譯官等,多數開誘,今朝改備若干入給,則竝無弊卽捧矣,敢啓。傳曰,知道。
權坽,以迎接都監言啓曰,勅使賜給馬,昨日盡爲點退,故卽者令該寺改備,本馬及餘數,入送館中,則上·副使,使家丁騎而試步後,竝無弊,各自擇執矣。傳曰,知道。
權坽啓曰,在前便殿接見時,領議政有入侍之規矣。今番,則何以爲之乎?敢稟。傳曰,依前爲之。
權坽,以迎接都監言啓曰,勅使,卽刻館所離發,詣闕之意,敢啓。傳曰,知道。
權坽啓曰,勅使出去時,協陽門外,遣使問安,則以爲,自上勞動接見,不勝感激云矣。傳曰,知道。
又啓曰,小臣館所問安,則答以遣近臣下問,不勝感激云矣。傳曰,知道。
便殿接見後,大殿,政院問安。傳曰,知道。
權坽,以迎接都監言啓曰,卽刻勅使還館之意,敢啓。傳曰,知道。
洪處厚,以迎接都監言啓曰,卽者,上·副使招入金尙誠,各灸中腕七壯云矣,敢啓。傳曰,知道。
權坽,以禮曹言啓曰,觀此東萊府使狀啓,則對馬島主處,問慰譯官入送事,備局旣已啓下,而島主明年正月,又將入往江戶云。問慰譯官,令司譯院急急差定,罔夜下送,而齎去書契,亦令承文院,依例措辭撰出,何如?傳曰,允。
夜四更·五更,有霧氣。
成均館生員柳㝚等百三十餘人疏曰,伏以臣等,以疎賤之蹤,凡陋之識,相率而叫閤,請擧斯文之重典,臣等,亦豈不自知文辭拙訥,誠意淺薄,不足有槪於聖心哉?只恃所言者,非一人之私見,而乃擧國之公論也。當庶幾蕢桴土鼓之音,或可以感激神明也。疏入累日,兪音久靳,及承聖批,數句循例之敎,多士之望,臣等聚首驚躁,莫曉其故。夫天下之是非,或混於一時,而終定於百世,邪正之別,多寡之勢,愛憎之積,始不能不慍於群小者,從古聖賢所不得免,而民彝不泯,物則常存,缺道貞勝久,必復陽于正,此亦理勢之當然也。當缺混也,雖明智容有然而疑之者,旣定地缺亦可立敬,今玆兩賢臣是非之論,不可謂缺而數百年之間,公論竟底大定,泮膠章甫縫掖之類,擧皆齊聲一心,奔走歎伏缺激,此豈皆有私於兩臣,而爲之先缺大可見矣,而以殿下日月之明,猶有所相持缺能服從者,臣等竊惑焉。豈殿下於兩臣缺功烈之實,有未洞燭而然耶?抑一種邪說缺已以翳蝕天鑑而然耶?臣等,請有以復其說。粵我東方道學之傳,經歷五賢,其來有自,而當士林刑伐之餘,卓然以斯文爲己任者,至兩臣而有烈,其立心以誠,修己以敬,學問思辨,以博其趣,篤學□□,以踐其實者,一出於程·朱法門。至於愛君憂國仁民澤物之志,見於章箚論著之間者,不啻如靑天白日,萬目咸覩,使國無尊賢崇道之擧則已,如有之,則舍兩臣宜莫有先焉者。粵在兩臣倡道當世之初,上自朝紳,下至韋布,蓋莫不翕然宗仰,人無異辭,及至時論一變,群吠四起,醜正之說,橫肆一世,迄于今未熄,君子小人,勢不竝立,自古而然,又奚足怪?若以此等利害相戞,形勢相驅,瑣瑣諑賢之說,而有疑於公心直行正學明道之君子,則是孔文仲·陳公輔之言,可錮程子,而徐喆·河澹之疏,可殺朱子也,天下寧有是理哉?凡聽言之道,必以其事觀之,則其情乃著,而是非莫眩,當時攻斥兩臣,巧讒醜詆,如李弘老·鄭仁弘之徒,爲其黨嗃矢者,率多以凶孽伏法,而如趙憲·金千鎰諸人,殺身成仁,扶植綱常者,皆是出入門下,師宗兩臣者也。儒賢傳統,一脈未□,今使爲士者,猶知節義之重,道學之可尙者,伊誰之功也?道學如彼其正,功烈如彼其大,腏食聖廡,以示隆報,非泰也宜也,此固向來先生長者已定之論,臣等,豈敢以無稽之言,欺誣聖明哉?殿下每缺所未擧行之故,有所鄭重,此實聖明遵缺盛意,而臣等抑恨聖明,得其一而遺其一缺之變,爲眞繼述也。天地不一其缺收藏,春夏發生,前聖雪冤缺無可疑者,殿下何難而莫之行也?夫道缺群邪無忌,上志不定,則讒賊生心,始初不謹,缺潰,當今聖明當朝,崇儒重道,冠絶千古,缺宜若易易者,而數年之間,士異趣人異論,譊譊日長,風習日壞者,未必不由於表崇之典,當擧不擧,而道學之說,未有所宗也。聖德沈潛,猶豫留時,則抱戕賢嫉善之心者,必將闖然而傍窺,正始之道,未克盡善,則金柅缺之戒,安保其終無也?此乃道德隆替之會,斯文興喪之機,其所關係,至重且大,有不容但已者。伏願聖明,尊其人以爲崇道之本,行其道以爲出治之先,快從群議,亟擧盛典,斯文幸甚,世道幸甚。臣等無任激切祈懇之至。答曰,省疏具悉。爾等勿爲煩瀆,退修學業。
戶曹判書鄭致和請對,午時,上御興政堂,引見。入侍,右承旨權坽,事變假注書李世長,記事官趙嘉錫。鄭致和曰,大通官密贈之數,昨日登對時,已爲稟定,而昨夕通官等,招致譯舌輩,達夜言說曰,今番所贈之數,決不可有減於前,有若薄待俺等者然,或哀乞或恐喝云。大槪副勅,卽輔政之至屬,故有所憑藉,恐喝至此,而至於德之,則或有減給之勢矣。上曰,已言於渠輩者,其數幾何?致和曰,夢先則以六七百金言,德之則三百金矣。入侍臨時,與大臣相議,則皆以爲今番勅行,雖無所幹,勅使,乃是彼中有權者云,準給宜當云矣。上曰,若密贈,則今夜當爲之耶?致和曰,若準數給之,則卽當明言,何必待夜?以密贈一事,多有生梗之端,時方徵索倭鳥銃,缺使市人貿得,而若失懽於此輩,則前頭生事,節使可慮矣。上曰,通官輩,若以倭劍,有所云云於勅使,則此不可說缺言之如何耶?致和曰,群意皆言快給缺上曰,第觀其辭色之如何。致和曰,與其終不得防塞缺上曰,然矣。致和曰,夢先,求鳥銃二柄於館伴,德之又有缺以備局所儲給之,敢稟尹堅,則持渠鳥銃而來請缺上曰,火門稍濶,則例不得用之,渠輩豈知其改火門之法也?聞關外獵行時,彼人雖放砲,不得捉獸云矣。致和曰,今番則似不當密贈,而渠輩以頒詔自尊,求索至此,且副使,雖似伶俐,夢先之善言語,最於自中,故亦能使勅使,一從其言,此爲可慮。上曰,副勅爲人,似爲輕躁,豈是伶俐者耶?致和曰,輕躁則誠如聖敎。上曰,通官等出來時,已有多得之爲云耶?致和曰,竊聞譯輩所言,通官等自言,發程以後,一心耿耿,惟在千數,朝廷決不可減數,亦不可薄待俺等,以生日後之患也。缺北京同官,亦必謂今行,多有所得,尤難減捧云矣。上曰,渠等,亦行賂於彼中耶?致和曰,有之云矣。求請所得,皆賂於彼中權要,故前者有一勅使,還到百祥樓,捐其所著衣服而歎曰,此某家物也。今番所得,如是略少,歸到北京,何以爲報云,至今聞者,莫不大笑矣。遂罷出。
午時,上御熙政堂。接見勅使時,入侍,領議政鄭太和,都承旨南龍翼,右承旨權坽,事變假注書李世長,記事官趙嘉錫。上曰,今日接見時,彼若許親臨餞宴,則可無郊外擧動之勞矣。鄭太和曰,令喜令怒,皆在通官,此輩必爲周旋,自無擧動之事矣。上曰,落在北京之醫官安禮,留日已多,何無消息?太和曰,臣在北京時,因譯輩聞之,當於冬至使回還時,同爲出來云。彼所以待遇者,極其優厚,孫伊家,至以我國衣服樣,造送毛衣矣。太和曰,勅使,則差備門外,勿入歇所,直爲入來事,分付,何如?上曰,依爲之。勅使至,上行揖禮,設茶啖後,勅使罷出。以上燼餘
上在昌德宮。停常參·經筵。
大殿,政院問安。傳曰,知道。
藥房都提調元斗杓,提調金佐明,右承旨權坽啓曰,伏未審夜來,自上調攝之候何如?昨御便殿,移時接客,感冒之候,不瑕有添傷之患耶?內殿氣候亦何如?臣等憂慮,敢來問安。答曰,知道。予之所患,與昨無異。內殿氣候,時未完實云矣。今後,勿爲逐日問安。
慈殿,問安。答曰,知道。
中宮殿,問安。答曰,知道。
洪處厚啓曰,宰臣朗原君偘,館所問安進去,下直。
洪處厚又啓曰,宰臣朗原君偘,館所問安,則答以每遣重臣下問,不勝感激,不知所達云矣。傳曰,知道。
洪處厚,以刑曹言啓曰,本曹所屬掌隷院,今秋冬等褒貶,當爲等第,而判決事姜瑜,方在呈告中,限內不得磨勘之意,敢啓。傳曰,知道。
傳于權坽曰,日氣之溫暖如此,藏氷慮或有不精之患,稍待寒凍爲之,何如事,問于禮曹以啓。
鄭榏,以禮曹言啓曰,日氣之溫暖如此,藏氷慮或有不精之患,稍待寒凍爲之,何如事,問于禮曹以啓事,傳敎矣。日氣如此,藏氷恐有不精之患,誠如聖敎,而但今冬日氣嚴寒,非上年之比,江氷凝結,甚爲堅固,數日溫暖雖如此,似無氷丁消薄之患。且藏氷祭,今日旣已受香,退行亦甚難便,依前啓下,自明日始役,而有消瀜不精之患,則以晨夕寒凍之時,觀勢付役似當,敢啓。傳曰,雖或行祭,差退一二日付役,似乎未晩矣。
掌令郭齊華啓曰,諸宮家庄土之弊,爲今日蠧國病民之大,競爲侵占,殆遍八方,免稅之數,靡有限量,此所以決不可不裁節定制者,而若以五百結爲定,則實爲太多,作法於凉,其弊猶貪,作法於貪,弊將何救?國朝以來,王子·駙馬何限?而曾無土田免稅之典,今乃立法定限,而其數反至於此多,則國家法制,寧有如此過濫之理,而革弊定限之意,顧安在哉?宮家,雖殿下之至親,乃是人臣,越法踰制,何得乃爾?而使國家大萃民怨,積失人心,則亦恐非宮家之福也。當此民生困極,國事艱危之日,殿下,乃以宮家踰法之事,纔命定制,旋復還寢,數月爭論,一向牢拒,上下相持,景象不佳,是豈群下所望於聖明者哉?臣竊不勝歎惜焉。且所謂無主而折受者,初因片片陳荒之地,終爲倂兼民田之歸,橫挐侵奪,在在皆然,怨讟之興,莫此爲甚,此乃不可不痛革者也。請還收勿爲定限之規,更令宰執·侍從儒臣,博議酌定,依倣職田之制,收捧分給。海澤山田之稱以無主,而占奪民田之類,亦令詢問諸道,一切革罷。伏見政院啓辭,平山人曺瑗,有拿致嚴刑之命。本道査覈啓本,臣等未及得見,雖未知曺瑗罪犯之如何,而顧念曺瑗之所與爭土地與宮家也,殿下,雖以其有悖言奸狀,而欲治其罪,遠近聽聞,何以明知聖意之所在,而以爲公事間當然之事乎?宮家設庄侵奪小民之弊,所在同然,民生之嗟怨,國言之沸騰久矣。曺瑗之事,旣涉宮家,而今至於繫之京獄,加以重刑,則人心之驚惑,當復何如,而豈不爲大聖人過中之擧乎?誠恐自今宮家,有侵奪民田之事,人莫敢復言,日後之弊,尤有不可勝言。請還收曺瑗拿致京獄,嚴刑重處之命。新除授持平南天漢,時在慶尙道安東地,請斯速乘馹上來事,下諭。正言李夏,以伏見進賀使以下論賞備忘記,則譯官賞典,重於使臣,今番使行,誠有所善完之事,其間譯輩,固不無周施之力,而酬勞之典,若居使臣之右,則不但資級之過濫,論賞輕重,未免倒置,事體殊極未安,施以他賞,亦無不可。故臣於今日,以譯官等加資改正事發簡,而同僚意見,終不歸一,始則曰事涉疲勞,終則曰姑待明日,再次往復,一向遲難,臣實未曉其意之所在也。無非臣言不見信之致,何敢晏然因冒?司諫鄭晳,獻納宋時喆·正言尹深,以昨者同僚,以譯官等加資改正事發簡,臣等之意以爲,賞典倒置,雖涉未安,而此輩資級,不足較其輕重,爭執改正,恐傷臺閣之事體,故以疲勞等語答送,及其再通,又答以姑待明日相議,蓋出於商確之意,而同僚遽謂之言不見信,至於引避,臣等亦未曉也。臣等久忝言地,絲毫無補,顧以譯官輩微細之事,未免瀆擾,所失大矣。掌令李枝茂,以諫院全數引避,本府當爲處置,而司諫鄭晳,臣之甥姪也,不可是非,勢難因冒,竝引嫌而退,隨事論列,言者之職,意見不一,責有所歸,同僚發簡,諉以疲勞,姑待之答,愼重大過,嫌不可否,勢所固然。請正言李夏,掌令李枝茂出仕,司諫鄭晳,獻納宋時喆,正言尹深,竝命遞差。答曰,不允。下諭事及處置事,依啓。
兪瑒啓曰,臺諫出仕事,命下矣。今已日暮,明日待開門命招之意,敢啓。傳曰,知道。
權坽,以迎接都監言啓曰,在前勅使便殿接見之時,或有禮單贈給之例,自乙酉以後停廢,故今亦不爲磨鍊待候之意,敢啓。傳曰,知道。
權坽,以迎接都監言啓曰,今日乃是空日,別茶啖依例排入之意,敢啓。傳曰,知道。
權坽,以迎接都監言啓曰,卽者大通官,以勅使意,言于臣等曰,俺等所服藥燒酒,願爲煮取以給云。臣等缺發,勢難及期煮取,措辭爲答,則俺等明雖離發,缺付煮取,追送中路爲當云。依例所入材料,令缺醫司,所入唐材,則令內局量宜覔給,煮取缺,何如?傳曰,允。
兪瑒,以迎接〈都監〉言啓曰,缺各灸中腕七壯云矣,敢啓。傳曰,知道。
兪瑒,以迎接都監言啓曰,自前勅行,餞慰宴勿設之時,則不過別遣問安使缺一二處矣。去番勅使時,因政院啓辭,開城府·平壤缺遣問安使,不必依此擧行。只於松都·義州兩處,差遣問安使,缺宜當,令政院稟處,何如?傳曰,允。
兪瑒啓曰,以迎接都監中路問安使,令政院稟處事草記,傳曰,允事,命下矣。取考辛丑缺則其時,因勅使之言,除各處餞慰,而只遣問安使於開城府及義州兩處矣。今亦依此爲之,而兩處問安使,令吏曹卽爲差出,何如?前例如此,敢啓。傳曰,知道。
兪瑒,以迎接都監言啓曰,卽者大通官,使差備譯官趙東立·徐孝男等,以勅使意,送言于臣等曰,俺等上來之時,各處宴禮,依例受之矣。宴床物力,皆出於民,夫馬之弊,亦不可不慮,回還時,則七站宴,竝令勿設,餞慰使,亦勿差送云。此出於大通官等周旋之致,敢啓。傳曰,知道。
兪瑒,以迎接都監言啓曰,上勅使入京翌日,招致廣州人金大元稱名者,傳給其女手簡,而回程臨時,使之更爲來待之意,已爲啓達矣。卽刻招入金大元,禮單綿紬·木綿各三疋出給云矣,敢啓。傳曰,知道。
傳于權坽曰,勅使所求,乃帖冊之書云,而何以立張書之乎?
權坽,以迎接都監言啓曰,傳曰,勅使所求,乃站冊之書,而何以立張書之乎事,傳敎矣。副勅使帖冊書及立張書,皆求之,故立張書爲先書入,而帖冊二件,則時方書寫,未及入啓矣,敢啓。傳曰,知道。
兪瑒,以迎接都監言啓曰,副勅使所求立張所書中,前參判李正英,則不書姓名,行護軍申濡,則具書大年號,有違於彼人所言,故只以判中樞府事吳竣·禮曹判書金壽恒·兵曹判書金佐明所書十八張及帖冊二件入送,則副使披覽大悅,稱贊不已。使差備譯官,直爲送言曰,出來本國,雖有所得,未有如此,文房之寶,不勝感伏缺謝,須以此言,亦傳於所書諸宰云矣,敢啓。傳曰,知道。
兪瑒,以迎接都監言啓曰,勅使,明日館中離發軍令,缺辰正,三吹辰末書入矣,敢啓。傳曰,知道。
夜自一更至三更,月暈。四更,月暈兩珥。以上燼餘
上在昌德宮。停常參·經筵。
洪處厚啓曰,小臣,館所問安進去,下直。傳曰,知道。
又啓曰,小臣,館所問安,則答以每遣近臣下問,不勝惶恐,不知所達云矣。傳曰,知道。
正言李夏,掌令李枝茂出仕。
兪瑒啓曰,備邊司郞廳來言,今日乃賓廳日次,而勅使出去,不得開坐之意,敢啓。傳曰,知道。
兪瑒,以吏曹言啓曰,臺諫有闕,政事何以爲之,取稟。傳曰缺。
洪處厚啓曰,事變假注書李世長,今日爲始缺啓。傳曰,知道。
兪瑒,以兵曹言啓曰,今日當爲缺知臣李延年,以開城府問安使出去,參議缺曹坐起時,不可不備三員,假參知差出,替直,何如?缺曹假參知李。
權坽,以禮曹言啓曰,以本曹缺記。傳曰,雖或行祭,差退一二日,似乎未晩矣事缺寒祭,雖已設行,藏氷則差退一二日始役,似爲無妨,缺官,昨雖肅拜出去,使之因留江上,自十五日始役事,分付,何如?傳曰,旣已出去,則不必定日,今明日觀勢爲之。
鄭榏,以兵曹言啓曰,曹所屬司僕寺·典設司·鷹牌頭等,今秋冬等褒貶,各其司提調有故,限內不得磨勘之意,敢啓。傳曰,知道。
權坽,以弘文館官員,以大提學意啓曰,本館官員,今壬寅年秋冬等褒貶,當爲等第磨勘,而領事鄭太和,方在服制中,限內不得爲之之意,敢啓。傳曰,知道。
鄭榏,以兵曹言啓曰,當日幼學金玧稱名人,自金虎門入來,差備門外擊錚,極爲駭愕,令攸司囚禁治罪。同守門將方世健,常時不能禁斷雜人,以致闌入,亦爲非矣。推考,何如?傳曰,允。
權坽,以迎接都監言啓曰,中使入去之後,大通官,又爲送言曰,明日郊外餞宴,勿爲排設之意,勅使丁寧分付云。依其言勿設之意,敢啓。傳曰,知道。
權坽,以迎接都監言啓曰,卽刻,勅使館所離發之意,敢啓。傳曰,知道。
權坽,以迎接都監言啓曰,勅使,到迎恩門,百官祗送之班,使之除禮回班,及到沙峴底,臣等,依例祗送,則亦令回班,大通官等,下馬稱謝而去矣,敢啓。傳曰,知道。
正言李夏啓曰,宮家折受之弊,爲窮民莫大之害,而臺臣請革之言,乃國人共公之論,屢月爭執,一向牢拒,竊爲聖明惜之也。以目今民間之怨苦者言之,柴場·火田,則勒捧粟米之外,如蜂蜜·絲麻之類,亦皆攫取,漁場,則侵虐之弊,不但及於折受之處,傍近民家有網罟,則亦謂之漁採於折受之內,一樣侵奪,蓋旣無所顧憚,又無所限定,刻督暴斂,罔有紀極。加以宮奴輩,憑藉營私,推剝之甚,有同刦掠,凡所經過,必至破産,戴目煩冤,無所控訴,則歸怨國家,當復如何?其爲病民害國之弊,無甚於此,而殿下旣已洞燭,猶且因循,終不許痛革,則竊恐困極之民,視此爲向背,而安危之幾,未必不分於此,此臣之所以苦口論列,而不得請則不敢退者也。請諸宮家柴場·漁場·火田折受等處,令該曹·各道,一一査出,竝爲革罷。國家之法,不可泥於前而行於今,倫常之重,不可牽於私而悖於禮,而士夫家繼後,後生親子者,舍其長而主祀以己出,其於禮制,大有所乖,不可不一切釐改,而殿下只許自今以後定制。旣知其不可,而將爲定制,則何可不問其旣往,而獨禁於來後乎?此所以雖有仁祖朝受敎,而不能行者也,國家禁令,不宜如是苟且。請命禮官,自仁祖朝受敎以後有違者,一一改定。今番使行,誠有所善完之事,其間譯舌,固有周旋之力,而伏見論賞備忘記,則譯官三人,竝陞資級。朝家命秩,不宜如是濫雜,而酬勞之典,亦不當論以使臣之上,輕重倒置,事體未安。施以他賞,亦無不可,請譯官張炫·徐孝男·趙東立等所授加資,竝命改正。士大夫處身,廉隅爲重,雖微末庶官,不可全然隳失,而無所顧矜也。工曹正郞尹誼之,曾爲戶曹郞官,以病不察任,換授本職,而晏然行公,終不思自處之道。水部雖云閑局,豈誼之養病之坊乎?請工曹正郞尹誼之遞差。凡郞官有病,請遞之外,曾無換差閑官之規矣。頃日榻前,戶曹判書鄭致和,以正郞尹誼之病不察任陳達,而不請遞改,乃請換差,旣無前例,有關後弊,請戶曹判書鄭致和推考。臺臣因事詣闕,先來于政院,則承旨·史官,卽爲出接,不敢小遲者,乃所以重事體也。朝者,兩司之官,承召來詣,而政院稱以史官有故,久不出接,其於事體,委屬未便,請當該承旨·史官,竝推考。答曰,不允。推考事依啓。
大司憲趙復陽·執義李垕·掌令李枝茂啓曰,諸宮家庄土之弊,爲今日蠧國病民之大者,競爲侵占,殆遍八方,免稅之數,靡有限量,此所以決不可不裁定節制者,而若以五百結爲定,則實爲太多,作法於凉,其弊猶貪,作法於貪,弊將何救?國朝以來,王子·駙馬何限?而曾無土田免稅之典,今乃立法定限,而其數反至於此多,則國家法制,寧有如此過濫之理,而革弊定限之意,顧安在哉?宮家雖殿下親屬,乃是人臣,越法踰制,何得乃爾,而使國家大萃民怨,積失人心,則亦恐非宮家之福也。當此民生困極,國事艱危之日,殿下乃以宮家踰法之事,纔命定制,旋復還寢,數月爭執,一向牢拒,上下相持,景象不佳,是豈群下所望於聖明者哉?臣等竊不勝嘆惜焉。且所謂無主而折受者,初因片片陳荒,終爲倂兼民田之歸,橫拏侵奪,在在皆然,怨讟之興,莫此爲甚,此又決不可不痛革者也。請還收勿爲定限之規,更令宰執·侍從儒賢,博議酌定,依倣職田之制,收捧分給。海澤山田之稱以無主而占奪民田之類,亦令詢問諸道,一切革罷。曺瑗罪犯,雖未知如何,而但念曺瑗之所與爭土地者,宮家也。殿下雖以其有悖言奸狀,而欲治其罪,遠近聽聞,何以明知聖意之所在,而以爲公事間當然之事乎?宮家設庄,侵虐小民之弊,所在同然,民生之嗟怨,國言之沸騰,久矣。曺瑗之事,旣涉宮家,而今至於繫之京獄,加以重刑,則人心之驚惑,當復如何,而豈不爲大聖人過中之擧乎?誠恐自今,宮家有侵奪民田之事,人莫敢復言,日後之弊,尤有不可勝言者,請還收曺瑗拿致京獄,嚴刑重處之命。答曰,亟停勿煩。
傳于李弘淵曰,中路問安中史,齎去禮單,依例磨鍊事,分付該曹。
權坽啓曰,昨因都監草記,開城府·義州兩處,旣差問安使矣。取考謄錄,則在前雖只送兩處問安使,而中路問安假承旨,則因前不罷問安,假承旨柳潝,旣已出去,仍令進去,依例問安後上來之意,令都監知委,何如?傳曰,允。
權坽,以吏曹言啓曰,勅使,京中離發第十八日,當到義州,義州問安使,雖追後下去,可以及期,而敦寧府都正李挺漢,問安使差下之後,稱以身病,不爲辭朝,從重推考,其代以安應昌差遣,何如?傳曰,允。
生員柳㝚等疏曰,伏以臣等之請以兩賢臣,從祀文廟者,非臣等之言,乃多士之言也,非多士之言,乃一國公共之論也。臣等敢循一國公共之論,齊聲懇籲於右文興學之日,竊謂我聖上,必將樂聞亟行,不待辭之竭矣。今臣等,伏闕俟命,已至累日,而前後聖批,皆出於持難退托之意,臣等竊不勝悶鬱焉。夫殿下之所以持難至此者,豈不以從祀重典,難於輕擧故耶?若果如此,則此非獨殿下之所愼重,抑亦臣等之所不敢輕易也。國初以來,文敎休明,名儒輩出,前後相望,論其德行文章,以鳴國家之盛,而爲後學之式者,豈可一二數缺臣等,不敢歷擧竝請,而只以此兩賢臣爲言者,實以缺典至重,苟不固卓然可爲百世師者,莫可輕議,缺非出於至難至愼之意乎?當愼而愼,寔惟缺之至,而當祀之祀,亦是先王崇報之典,缺祀不許,則其弊終歸於沮斯文之盛擧,缺欠事,果可謂愼重之得宜,而求之義缺竊恐聖上,偶未之深思乎此也。如或聖缺學陋,不足與議於此,則臣等誠不敢窺測缺之深淺也,抑臣等亦有所受焉。自兩賢沒後缺復見如兩賢者然,名儒碩德,無阿好之汚,有識見缺智者,皆以爲兩賢,吾東大儒,有繼往開來之功,不可不從享聖廟,不但言之於師友之間,亦且勤懇於章奏之上,則臣等之言,亦不可謂之無稽也。韋布雖賤,其言則公,歷觀前史,何嘗有太學諸生,請崇先賢,若是誠切,而未蒙允許,如今日者乎?此足以解多士之心,而沮士林之氣也,如或聖上以爲,先朝未許,今難追擧,則昔朱子守藩,狀請孔鯉過庭,親承詩禮之訓,而獨未得從祀之列,竊意一時討論,偶失編載,宜悉登祀典,宋朝卽從之。以是觀之,先賢之列於從享者,或先或後,蓋出當時定議之早晩也。若誘之昔所未遑,而今不可改爲,則雖以孔門諸賢,亦有不得於從享之序,而大賢之後出者,皆將不得與於崇報之典,果是先王俎豆之本意哉?此則不待臣等之言,而聖心必已洞然而釋疑矣。嗚呼,臣等之言,旣出於一國公共之論,則非不知日請月爭,庶幾感激天意,而或以煩瀆爲懼,或値朝象之多事,固不免於時發時止,而此事實是斯文之重擧,崇報之大典,不特多士之所顒望而已,亦在乎人君誠心好學尊尙儒賢之如何,則其在人臣事上之義,亦宜務積誠意,從容導達,以竢聖心之開悟,缺士之意,實在於此。至如新榜每請之議,雖出缺陳疏之時,亦不過頻年頻請之意,又豈有定時缺一如云云之說哉?人君聽言之道,當觀其言缺爲之可否,豈拘其時之便否,而有所進退缺者,亦係於在上者耳。今殿下崇儒重道缺治,表尙前賢修明學敎,正惟缺難得之會,何可謂之非其時也?苟缺之請,卽許兩賢從祀之典,則孰不以缺得時也哉?惟殿下,不用多士之請,累示缺遂有咎時妄發之斥,此豈止爲多士所羞缺聖上所宜反思處也。噫,今日居台輔之崇處,論思缺之密者,何莫非聞兩賢之餘風遺敎者?曾無一言片辭,有及於入告之際,乃或有以非時之說,上疑聖聽者,則宜乎聖上之待臣等,益邈如也。然念殿下,爲一世君師,旣任斯道之責,今日之請,不唯臣等之所至願,亦殿下之所宜任者,當察兩賢之可祀而祀之,不當以臣等之發言非時,而竝弛其尙賢之心也。伏乞聖上,俯察一國多士之誠,旁稽先正諸臣之論,亟擧兩賢從祀之典,以示崇儒重道之意,則可以激多士而定趣向,興敎化而壯元氣矣,斯文國家,豈不萬幸?臣等無任激切祈懇之至。答曰,省疏具悉。爾等後勿煩瀆。以上燼餘
上在昌德宮。停常參·經筵。
巳時,日暈。申時,日暈。
藥房都提調元斗杓,提調金佐明,副提調南龍翼啓曰,伏未審數日內,聖候調攝,何如,內殿氣候,亦何如?臣等憂慮未弛,敢來問安。答曰,知道。予之畏寒之候,時無加減矣。內殿氣候,無事云矣。
慈殿,藥房問安。答曰,知道。
中殿,藥房問安。答曰,無事。
鄭榏,以禮曹言啓曰,今此本曹秋冬等褒貶,當爲磨勘,而判書臣金壽恒,以伴送使出去,限內不得爲之之意,敢啓。傳曰,知道。
鄭榏,以戶曹言啓曰,本曹所屬各司,今秋冬等褒貶,判書臣鄭致和,方在服制中,限內不得磨勘之意,敢啓。傳曰,知道。
鄭榏,以議政府郞廳,以左·右相意啓曰,本府今秋冬等褒貶,當爲等第,而領議政臣鄭太和,方在服制中,限內不得磨勘之意,敢啓。傳曰,知道。
鄭榏,以御營廳言啓曰,本廳今秋冬等褒貶,當爲等第,而都提調領議政臣鄭太和,服制未盡,限內不得磨勘之意,敢啓。傳曰,知道。
鄭榏,以承文院官員,以左·右相意啓曰,本院今秋冬等褒貶,當爲等第,而都提調臣鄭太和,方在服制中,限內不得磨勘之意,敢啓。傳曰,知道。
鄭榏,以宗親府郞廳,以有司堂上意啓曰,本府,今秋冬等褒貶,當爲磨勘,而有司堂上三員內,慶平君臣玏,身有病患,一員未差,限內不得爲之之意,敢啓。傳曰,知道。
鄭榏,以儀賓府言啓曰,本府郞廳一員,今秋冬等褒貶,當爲等第,而堂上多有病故,不得備員,限內未及磨勘之意,敢啓。傳曰,知道。
鄭榏,以宣惠廳言啓曰,本廳今秋冬等褒貶,當爲等第,而都提調領議政鄭太和,方在服制中,限內不得磨勘之意,敢啓。傳曰,知道。
有政。吏批,行判書洪命夏進,參判朴長遠進,參議李惟泰在外未上來,都承旨南龍翼進。兵批,判書金佐明內局進去,參判鄭知和進,參議元萬石病,參知李延年出使,左副承旨兪瑒進。
以金宇亨爲司諫,閔維重爲獻納,李端夏爲正言,趙啓遠爲知敦寧,尹挺之爲敦寧都正,朴泰長爲昌陵參奉,朴以文爲學正,李馣爲學諭。
以鄭晳爲副護軍,宋時喆爲副司直,尹深·柳命才爲副司果,許靖·崔竣·姜德聚·李大春·金磯·金而昌爲副護軍。
鄭榏,以禮曹言啓曰,工曹藏氷主梗官正郞尹誼之,今方被論,勢難仍察主梗之任。尹誼之主梗官改差,其代以工曹正郞蔡之沇,付標以入之意,敢啓。傳曰,知道。
鄭榏,以禮曹言啓曰,以本曹藏氷,自十五日缺草記傳曰,旣已出去,則不必定日,今明日內,觀勢缺敎矣。卽以傳敎之意,分付各梗官,一邊江氷,以缺西氷庫,則江氷甚厚,且自昨日午後,日氣稍寒,缺云,故使之勿爲停役,仍爲之意,敢啓。傳曰,知道。
鄭榏,以摠戒廳言啓曰,壯抄三運軍兵,今已上來逢點,缺名,以此分作三番,與廣智營入直二運軍兵,明日缺啓。傳曰,知道。
兪瑒,以扈衛廳言啓曰,本廳軍官,缺間因年歲凶荒,各減四斗而已。己亥年,故相臣李時白·具仁□陳箚,廟堂覆啓,依先朝受敎施行事,判下矣。筵中有革罷之議,而上曰,先朝亦不許革罷,今不可輕易□□,軍官則仍存,料米則依前年例,減給可也事,命下之後,連歲凶荒,凡百之需,無不減省,故軍官等,只受單料,今至屢年。此輩一朔入直,至於十日,其苦與禁軍等無異同,而其中外方之人,則以六斗之米,決難支過於旅寓之中,正月朔爲始,所減料祿,竝皆復舊,而獨此類不得準受前料,則非但不無向隅之歎,其在朝家一視武士之道,亦不當如是參差。自正月朔,依他例仍爲加減四斗,何如?傳曰,允。
鄭榏,以內醫官員,以都提調·提調意啓曰,本院月令劑藥官,六朔勤仕者,或本衙門高品付祿,或審藥差定,以酬其勞,自有前例矣。典醫監醫員蔣有英,每年以進上臘藥劑藥官,諳鍊熟製,盡心勤仕,已至五年,比之於六朔月令,不啻倍蓰,令本衙門,或陞遷右職,或兩南審藥中差送,以酬其勞,何如?傳曰,允。
鄭榏,以成均館官員,以知館事意啓曰,本館乃多士所會之地,自祖宗朝,以養士爲重,前後賜與之地,其數甚多。如全南道扶安則蝟島,羅州則都草島,靈光則角里島·鵲島·紫雲坪,靈岩則楸子島,及京畿,江華·仁川·喬桐等地,俱有斜水收稅,明白文書,今至數百年矣。今則諸處收稅及魚鹽等物,盡爲廢閣,都草島·角里島·鵲島·紫雲坪等島,則移屬鹽鐵,仁川·喬桐,則屬江華,只自江華,每年輸送白蝦醢缺甕而已,其間供士埋沒之狀,有難形言。本館自前所賴者缺安地蝟島,而此亦曾在巡檢營設立之時,移給本營,故缺得主管,只自檢營次知,收稅折半,送于本館,其數亦缺祖宗朝養士之意,未免盡歸虛套,事極寒心。今則檢營缺司所主管,故此島仍屬於監營矣。本道別無大缺事,而在前養士之資,意爲本道不緊之用,缺方殷,養士與治軍,輕重自別。況今則已罷檢營,缺其在事體,豈容如是?祖宗朝許多賜與,可見缺盛意,而節節減削,卽今無一島專屬其館之處,揆缺變通之道。已屬他處之諸島,固無奈何,而今此蝟島,則缺屬於他衙門,此一島,自今還給本館,則在本道所損無多,在本館所賴頗優,而且復祖宗朝賜與之萬一矣。明年爲始,自本館專掌,以復舊例,以重養士,實爲便當。且念此是復舊之初,若委諸本道本官,或付諸迷劣差人,則亦未免無實之歸。發遣郞廳,另爲看檢,勿論諸上司·各衙門船隻,凡入蝟島之船,一一照數收稅,以爲多士供饋成樣之地,何如?傳曰,若不罷其名,則當初劃給,意非偶然,且自本營收稅以給,則尤不必更議專屬也。
正言李夏啓曰,宮家折受之弊,爲窮民莫大之害,而臺臣請革之言,乃國人公共之論,累月爭執,一向牢拒,竊爲聖明惜之也。以目今民間之怨苦者言之,柴場·火田,則勒捧粟米之外,如蜂蜜·絲麻之類,亦皆攫取,漁場則侵虐之弊,不但及於折受之處。傍近居民,家有網罟,則亦謂之漁採於折受之內,一樣侵奪,蓋旣無所忌憚,又無限節,故刻督暴斂,罔有紀極。加以宮奴輩,憑藉營私,推剝之甚,有同刦掠,凡所經過,必至破産,戴目煩冤,無所拱訴,則歸怨國家,當復如何?其爲病民害國之弊,無甚於此,而殿下旣已洞燭,猶且因循,終不許痛革,則竊恐困極之民,視此爲向背,而安危之幾,未必不分於此,此臣之所以苦口論列,而不得請則不敢退者也。請諸宮家柴場·漁場·火田折受等處,令該曹·各道,一一査出,竝爲革罷。國家之法,不可泥於前而行於今,倫常之重,不可牽於私而悖於禮,而士夫家繼後後生親子,則舍其長而主祀以己出,其於禮制,大有所乖,不可不一切釐改,而殿下只許自今以後定制。旣知其不可,而將爲定制,則何可不問其旣往,而獨禁於來後乎?此所以雖有仁祖朝受敎,而至今不行者也。國家禁令,不宜如是苟且,請命禮官,自仁祖朝受敎以後有違者,一一改定。今番使行,誠有所善完之事,其間譯舌,固有周旋之力,而伏見論賞備忘記,則譯官三人,竝陞資級。朝家命秩,不宜如是濫雜,而酬勞之典,亦不當論以使臣之上,輕重倒置,事體未安,施以他賞,亦無不可。請譯官張炫·徐孝男·趙東立等新授加資,竝命改正。士大夫處身,廉隅爲重,雖微末庶官,不可全然隳失,而無所顧矜也。工曹正郞尹誼之,曾爲戶曹郞官,以病不察任,換授本職,而晏然行公,終不思自處之道,水部雖云閑局,豈誼之養病坊乎?請工曹正郞尹誼之遞差。新除授獻納閔維重,時在忠淸道忠州地,請斯速乘馹上來事,下諭。答曰,不允,下諭事依啓。
大司憲趙復陽,執義李垕,掌令李枝茂啓曰,諸宮家庄土之弊,爲今日蠧國病民之大者,競爲貪占,殆遍八方,免稅之數,靡有限量。此所以決不可不裁節定制者,而若以五百結爲定,則實爲太多,作法於凉,其弊猶貪,作法於貪,弊將何救?國朝以來,王子·駙馬何限,而曾無土田免稅之典,今乃立法定限,而其數反至於此多,則國家法制,寧有如此過濫之理,而革罷定制之意,顧安在哉?宮家,是殿下之至親,乃是人臣,越法踰制,何得乃爾?而使國家大萃民怨,積失人心,則亦恐非宮家之福也。當此民生困極,國事艱危之日,殿下乃以宮家踰法之事,纔命定制,旋復還寢,數月爭論,一向牢拒,上下相持,景象不佳,是豈群下所望於聖明者哉?臣等,竊不勝歎惜焉。且所謂無主而折受者,初因片片陳荒之處,終爲倂兼民田之歸,橫拏侵奪,在在皆然,怨讟之興,莫此爲甚,此又決不可不痛革者也。請還收勿爲定限之規,更令宰執·侍從儒賢,博議酌定,依倣職田之制,收捧分給。海澤山田之稱以無主而占奪民田之類,亦令詢問諸道,一切革罷。曺瑗罪犯,雖未知如何,而但念曺瑗之所與爭土地者,宮家也。殿下,雖以其有悖言姦狀,而欲治其罪,遠近聽聞,何以明知聖意之所在,而以爲公事間當然事乎?宮家設庄,侵虐小民之弊,所在同然,民生之嗟怨,國言之沸騰久矣。曺瑗之事,旣涉宮家,而今至於繫之京獄,加以重刑,則人心之驚惑,當復如何,而豈不爲大聖人過中之擧乎?誠恐自今宮家有侵奪民田之事,人莫敢復言,日後之弊,尤有不可勝言。請還收曺瑗拿致京獄嚴刑重處之命。答曰,不允。
以北兵使開市狀啓粘目,傳于兪瑒曰,非以回啓爲非,措語與元本之意差異,問啓。
李弘淵,以戶曹言啓曰,勅使別贈缺事命下矣。辛卯以後,每年勅使別贈單子,竝缺啓。傳曰,知道。
鄭榏,以禮曹言啓曰,自前勅使在我境缺所到之處,例爲遣官問慰設宴之擧矣。今此勅行,正朝缺經過於我境,依前例令該曹,差出問慰官,御帖禮單缺磨鍊下送,亦令本道依例設宴事,平安監司及伴送使處,傳諭,何如?傳曰,允。
夜一更,月暈兩珥。五更,月暈,流星出角星上,入軫星下,狀如奉,尾長三四尺許,色赤。以上燼餘
上在昌德宮。停常參·經筵。
下直,淮陽府使李後山。
大殿,政院問安。傳曰,知道。
傳于權坽曰,産室廳都監以下,書啓。
兪瑒啓曰,假注書南二星,時無職名,依例付軍職,冠帶常仕,何如?傳曰,允。
兪瑒啓曰,咸鏡監司權堣,今秋冬等褒貶守令等第,無一人居下,江原監司洪處亮,江華留守兪㯙,忠淸水使李仁夏,邊將等第,無一人居下,殊無嚴明殿最之意。請竝推考?傳曰,允。
兪瑒,以兵曹言啓曰,今秋冬等褒貶啓本,十三度中,塗擦九處,缺。
權坽啓曰,校理金萬均,以家有拘忌缺疏到院,元疏不敢捧入,而合有變通之道。缺。
兪瑒,以備邊司言啓曰,以北兵使開市狀啓回啓,傳曰,非以回啓爲非,措語與元本之意差異,問啓事,命下矣。狀啓中,有米鐵塞責,亦有前例云,而覆啓,則以曾前所無之規,今不可創開之意,措語以啓矣。今承與原本差異之敎,不勝悚惶之至。狀啓中雖云有前例,而會寧開市以後,發賣物種,一依咨文許貿之外,米鐵雜物求索,曾無現出於狀啓中。地方官,不稟朝廷,雖或有私自應副之物,此則非朝廷所知,似難援以爲例,故決不可創開,以貽無窮之弊,覆啓,而遣辭之際,未能詳盡,致勤下問,惶恐敢啓。傳曰,知道。
傳于洪處厚曰,寒沍有加,畏風無減,親臨啓覆,勢所不暇。今此啓覆,姑待明年事,本院知悉。
司諫金宇亨,正言李夏啓曰,宮家折受之弊,爲窮民莫大之害,而臺臣請革之言,乃國人公共之論,屢月爭執,一向牢拒,竊爲聖明惜之也。以目今民間之怨苦者言之,柴場·火田,則勒捧粟米之外,如蜂蜜·絲麻之類,亦皆攫取,漁場則侵虐之弊,不但及於折受之處。傍近居民,家有網罟,則亦謂之漁採於折受之內,一樣侵奪。蓋旣無所忌憚,又無所限節,故刻督暴斂,罔有紀極,加以宮奴輩,憑藉營私,推剝之甚,有同刦掠,凡所經過,必至破産,戴目煩冤,無所控訴,則歸怨國家,當復如何?其爲病國害民之弊,無甚於此,而殿下旣以洞燭,猶且仍循,終不許痛革,則竊恐困極之民,視此爲向背,而安危之幾,未必不分於此,此臣等之所以苦口論列,而不得請,則不能退者也。請諸宮家柴場·漁場·火田折受等處,令該曹·各道,一一査出,竝爲革罷。國家之法,不可泥於前而行於今,倫常之重,不可牽於私而悖於禮,而士夫家繼後後生親子,則舍其長而主祀以己出,其於禮制,大有所乖,不可不一切釐改,而殿下只許自今以後定制。旣知其不可,而將爲定制,則何可不問其旣往,而獨禁於來後乎?此所以雖有仁祖朝受敎,而至今不行者也,國家禁令,不宜如是苟且。請命禮官,自仁祖朝受敎以後有違者,一一改定。今番使行,誠有所善完之事,其間譯舌,固有周旋之力,而伏見論賞備忘記,則譯官三人,竝陞資級。朝家命秩,不宜如是濫雜,而酬勞之典,亦不當論以使臣之上,輕重倒置,事體未安,施以他賞,亦無不可。請譯官張炫·徐孝男·趙東立等,新授加資,竝命改正。士夫處身,廉隅爲重,雖微末庶官,不可全然隳失,而無所顧矜也。工曹正郞尹誼之,曾爲戶曹郞官,以病不察任,換授本職,晏然行公,終不思自處之道。水部雖云閑局,豈誼之養病坊乎?請工曹正郞尹誼之遞差。答曰,不允。
大司憲趙復陽,執義李垕,掌令李枝茂啓曰,諸宮家庄土之弊,爲今日蠧國病民之大者,競爲侵占,殆遍八方,免稅之數,靡有限量。此所以決不可不裁節定制者,而若以五百結爲定,則實爲太多,作法於凉,其弊猶貪,作法於貪,弊將何救?國朝以來,王子·駙馬何限,而曾無土田免稅之典,今乃立法定限,而其數反至於此多,則國家法制,寧有如此過濫之理,而革弊定制之意,顧安在哉?宮家,雖殿下之至親,乃是人臣,越法踰制,何得乃爾,而使國家大萃民怨,積失人必,則亦恐非宮家之福也。當此民生困極,國事艱危之日,殿下乃以宮家踰法之事,纔命定制,旋復還寢,數月爭論,一向牢拒,上下相持,景象不佳,是豈群下所望於聖明者哉?臣等,竊不勝嘆惜焉。且所謂無主而折受者,初因片片陳荒之處,終爲倂兼民田之歸,橫拏侵奪,在在皆然,怨讟之興,莫此爲甚,此又決不可不痛革者也。請還收勿爲定限之規,更令宰執·侍從儒臣,博議酌定,依倣職田之制,收捧分給。海澤山田之稱以無主而占奪民田之類,亦令詢問諸道,一切革罷。曺瑗罪犯,雖未知如何,而但念曺瑗之所與爭土地者,宮家也。殿下雖以其有悖言奸狀,而欲治其罪,遠近聽聞,何以明知聖意之所在,而以爲公私間當然之事乎?宮家設庄,侵虐小民之弊,在所同然,民生之嗟怨,國言之沸騰久矣。曺瑗之事,旣涉宮家,而今至於繫之京獄,加以重刑,則人心之驚惑,當復如何,而豈不爲大聖人過中之擧乎?誠恐自今宮家,有侵奪民田之事,人莫敢復言,日後之弊,尤有不可勝言。請還收曺瑗拿致京獄,嚴刑重治之命。答曰,不允。以上燼餘
上在昌德宮。停常參·經筵。
自昧爽至卯時,沈霧。辰時巳時,日暈兩珥,暈上有冠,色內赤外靑。
下直,旌義縣監任湜。
大殿,政院問安。傳曰,知道。
藥房都提調元斗杓,提調金佐明,副提調南龍翼啓曰,伏未審數日來,聖候調攝,若何,而畏寒之症,尙爾無減乎,內殿氣候,亦何如?臣等憂慮未弛,敢來間安。答曰,知道。畏寒之候,少無所減矣。
洪處厚,以都摠府言啓曰,入直軍士,中日習射,缺姑停矣。旣已罷出,今日爲始,中日習射,缺道。
兪瑒,以禮曹言啓曰,今十二月二十缺百官及命婦陳賀,節目磨鍊,已爲啓下,缺妃·王大妃殿誕日陳賀時,因本曹啓辭,缺賀則不爲擧行矣。今則何以爲之,敢稟。傳曰,依啓,□□。
兪瑒,以兵曹言啓曰,當日諸員梁德祿稱名人,自宣仁門入來,差備門外擊錚,極爲駭愕,令攸司囚禁治罪。同門守門將李華,常時不能禁斷雜人,以致闌入,亦爲非矣。推考,何如?傳曰,允。
司諫金宇亨,正言李夏啓曰,宮家折受之弊,爲窮民莫大之害,而臺臣請革之言,乃國人共公之論,累月爭執,一向牢拒,竊爲聖明惜之也。以目今民間之怨苦者言之,柴場·火田,則勒捧粟米之外,如蜂蜜·絲麻之類,亦皆攫取,漁場則侵虐之弊,不但及於折受之內,傍近居民,家有網罟,則亦謂之漁採於折受之內,一樣侵責,蓋旣無所忌憚,又無所限節,故刻督暴斂,罔有紀極。加以宮奴輩,憑藉營私推剝之甚,有同刦掠,凡所經過,必至破産,戴目煩冤,無所拱訴,則歸怨國家,當復如何?其爲害民病國之弊,無甚於此,而殿下旣已洞燭,猶且仍循,終不許痛革,則竊恐困極之民,視此爲向背,而安危之幾,未必不分於此。此臣等之所以苦口論列,而不得請則不敢退者也,請諸宮家柴場·漁場·火田折受等處,令該曹·各道,一一査出,竝爲革罷。國家之法,不可泥於前而行於今,倫常之重,不可牽於私而悖於禮,而士夫家,繼後後生親子,則舍其長而主祀以己出,其於禮制,大有所乖,不可不一切釐改,而殿下只許自今以後定制。旣知其不可,而將爲定制,則何可不問其旣往,而獨禁於來後乎?此所以雖有仁祖朝受敎,而至今不行者也,國家禁令,不宜如是苟且。請命禮官,自仁祖朝受敎以後有違者,一一改定。今番使行,誠有所善完之事,其間譯舌,固不無周旋之力,而伏見論賞備忘記,則譯官三人,竝陞資級。朝家命秩,不宜如是濫雜,而酬勞之典,亦不當論以使臣之上,輕重倒置,事體未安。施以他賞,亦無不可,請譯官張炫·徐孝男·趙東立等新授資級,竝命改正。答曰,不允。
大司憲趙復陽,執義李垕啓曰,諸宮家庄土之弊,爲今日蠧國病民之大者,競爲貪占,殆遍八方,免稅之數,靡有限量,此所以決不可不裁節定制者,而若以五百結爲定,則實爲太多,作法於凉,其弊猶貪,作法於貪,弊將何救?國朝以來,王子·駙馬何限?而曾無土田免稅之典,今乃立法定限,而其數反至於此多,則國家法制,寧有如此過濫之理,而革罷定制之意,顧安在哉?宮家雖殿下之至親,乃是人臣,越法踰制,何得乃爾,而使國家大萃民怨,積失人心,則亦恐非宮家之福也。當此生民困極,國事艱危之日,殿下,乃以宮家踰法之事,纔命定制,旋復還寢,數月論爭,一向牢拒,上下相持,景象不佳,是豈群下所望於聖明者哉?臣等,竊不勝歎惜焉。且所謂無主而折受者,初因片片陳荒之處,終爲倂兼民間之歸,橫拏侵奪,在在皆然,怨讟之興,莫此爲甚,此又決不可不痛革者也。請還收勿爲定限之規,更令宰執·侍從儒臣,博議酌定,依倣職田之制,收捧分給,海澤山田之稱以無主而占奪民田之類,亦令詢問諸道,一切革罷。曺瑗罪犯,雖未知如何,而但念曺瑗之所與爭土地者,宮家也。殿下雖以其有悖言姦狀,而欲治其罪,遠近聽聞,何以明知聖意之所在,而以爲公事間當然之事乎?宮家設庄,侵虐小民之弊,所在同然,民生之嗟怨,國言之沸騰久矣。曺瑗之事,旣關宮家,而今至於繫之京獄,加以重刑,則人心之驚惑,當復如何,而豈不爲大聖人過中之擧乎?誠恐自今宮家,有侵奪民田之事,人莫敢復言,日後之弊,尤有不可勝言者。請還收曺瑗拿致京獄,嚴刑重處之命。濟州爲邑,邈在海外,物産衆多,素稱利窟,從前必擇廉謹之人,意非偶然。新除授牧使朴以㫥,累經閫任,未聞善狀,曾爲江界府使,多有濫滑之名。如此之人,不可委以絶島窮民,濟州牧使朴以㫥,請命罷職,其代以廉名著聞之人,極擇差送。釜山,異於他鎭,爲任甚重,不可不愼簡其人。新除授僉使李竚,曾爲安興僉使,興作乖謬,流弊至今。且其爲人輕妄,處事顚倒,邊徼重鎭,不可委之此人,請命遞差,擇送其代。答曰,不允。邊將邊倅,未聞有以遞差論劾也。
兪瑒啓曰,義禁府前東萊府使李元禎·首譯金謹行照律公事,與各其元公事換粘來呈,而臣等文書紛踏之中,未及覺察,濛然捧入,至於判付旣下後,始覺其誤,不勝惶恐。本府當該堂上·郞廳,竝推考,此公事還出給,使之改粘來呈後,判付書入,何如?傳曰,依啓。
生員柳㝚等疏曰,伏以聖賢之生,雖拔萃出類,而下焉者必有所推尊,上焉者必有所表章,然後斯文不隳,其道大行。然推尊之議,只行於士林,表章之功,實被於家國,此所以臣等,從祀兩賢臣之請,屢次呼籲,而不知止者也。宋之程·朱二子,豈不是大賢,而卒厄於姦黨,僞學之名,不得有所展布,而門徒私淑,退而講說,猶足以扶持人極,撑柱宇宙,使孔·孟之道,復明於世,其救時濟民之功,似若無待於表章,而眞德秀,在理宗時,首請從祀,豈不以正人心一趨向,熄邪說衛聖缺尤在於朝廷之表章也。又豈不以旣已繼往開來缺載不傳之統,則崇報之典,爲君師者所不可已也,缺臣者,臣等蒙顓,固不敢窺其道德之深,學問之缺粵,而其正誼明道,紹續絶學,使今日缺廢斁,學者猶知有指歸,則亦我缺流風餘韻,後學所仰,竝言微缺聖上聰明睿鑑,必能誦詩讀書,而缺難於從享之請,抑又何也?臣等,抑缺今者師法不傳,人心日壞,風俗偸薄,缺有聖朝表章眞儒,以倡一世,則橫流之缺楊·墨·禽獸矣,今之議者,孰不以商功計利,缺先務,而顧念人心邪正,係學術趨向,趨向缺主表章,則是在國家治亂,尤爲第一義,而德秀之所以爲世道計也。且從祀之典,雖曰重大,亦有國應行之禮,無其人而輕議,固不可也。今德如二臣,學如二臣,而又不許,則聖朝從祀之典,果卒無可行之日耶?持難至今,亦已過愼而過重,不行於今日,又待於何時耶?且先朝之未行者,非有疑於二臣之道也,仁祖,旣已雪誣賜謚矣,孝廟,又爲賜額致祭矣,其崇德尙賢,亦至矣。文·武之所未行者,周公制禮而大備之,二聖之所未遑者,至聖朝而追擧,則又豈非繼述之美事乎?伏願殿下,俯察多士之公言,深思世道之至計,速決快從,俾擧盛典,則斯文幸甚,國家幸甚。臣等無任激切祈懇之至。答曰,省疏具悉。難從之意,已諭於前後儒生之批矣,爾等,勿爲瀆擾也。
漢城府左尹洪瑑疏曰,伏以臣,猥以無似,待罪京兆副貳之任,絲毫無補,愧懼徒深,今有萬萬難便形勢,不得不略陳其槪,仰煩天聽。夏間關西人羅承逸擊錚公事,自刑曹移送本府,使之回啓,事係田畓相訟,本府當爲回啓,開坐之日,長官搆草來示,仍爲正書入啓,臣亦循例着名矣。伏見忠勳府宋興緖上言回啓,則以羅承逸公事,誤爲回啓之故,深責本府,至有不有受敎,不辨是非等語,又令本府,更爲査啓。臣卽其時參坐堂上也,雖不能有所主張,亦未免同參着名,及今更査之際,決不敢仍在本職。隨參可否,情跡狼狽,措身無地,玆敢不避瀆擾,冒死呼籲,臣罪尤大。伏乞天地父母,俯察危懇,亟許遞免臣本職,以安愚分,不勝幸甚。答曰,省疏具悉。卿其勿辭察職。
慶尙道觀察使鄭萬和疏曰,伏以臣,自前月晦,重得寒疾,彌留不差,而惶感聖恩,不敢言病,强起酬應,以顚仆爲期,福過之災,奄迫目前,臣子載海,省覲下來,千里嶺外,猝然身死。臣於病裏,遭此慘禍,心摧腸裂,症勢益劇,氣息澌頓,若將不保。加以驚悸之病,乘時兼發,聞人急步疾號,便卽惕惕垂絶,精神迷茫,不能收拾,漸至沈痼之域,決無察任之望。臣猥忝重寄,夙夜憂懼,不量才分,圖報涓埃,而事未就緖,不幸罹疾,環顧初心,只自耿耿。賴天之靈,縷喘獲延,則筋力所及,豈無他日報效之地哉?伏乞聖明,俯察危懇,亟許〈鐫〉臣職名,俾得調治全活,千萬幸甚。臣無任煎迫屛營之至。傳曰,下該曹。
吏曹啓目,粘連啓下是白有亦,慶尙監司鄭萬和,重得寒疾,數月彌留,自遭子喪,症勢益篤,添患驚悸,決無察任之望是如,有此控辭是白乎所,此時藩臣遞易,亦甚重難,不可輕許是白在果,病勢如此,全廢公務,則本道煩劇之地,不可蹔曠,似當依願施行是白乎矣,臣曹不敢擅便,上裁,何如?啓依回啓施行。以上燼餘
上在昌德宮。停常參·經筵。
大殿,政院問安。傳曰,知道。
藥房都提調元斗杓·提調金佐明·右承旨權坽啓曰,雪後寒極,伏未審夜來,聖候調攝,何如?惡寒之症,尙爾無減否,內殿氣候,亦何如?臣等憂慮未弛,敢來問安。答曰,知道。與昨無異矣。
洪處厚,以義禁府言啓曰,推考敬差官,缺刑曹粘目,順天弑夫罪人春代,與姦夫難生同謀,刺缺已直招,移義禁府處置事,允下矣。春代所缺大罪,發遣都事,春代及奸夫難生,竝爲缺允。
大司憲趙復陽,執義李垕啓曰,臣等素聞李竚,爲人輕妄,作事乖謬,今送管接遠人之地,深有可慮,所關非細,相議論啓,而釜山雖曰邊將,實是名鎭,物力殷饒,地望要重,自古爲武弁歆艶之職,與西北荒塞,人所厭避之處不同,故徒知其不合,而慮不及他,率爾請遞矣。伏承聖批,始覺其係是邊將,只請遞差之爲非,臣等見事矇昧,論啓錯誤之失,在所難免。請命遞斥臣等之職。答曰,勿辭。
洪處厚啓曰,大司憲趙復陽,執義李垕再啓煩瀆,退待物論矣。傳曰,知道。
洪處厚啓曰,大司憲趙復陽,執義李垕,避嫌退待,掌令李枝茂呈辭,掌令郭齊華上疏,持平南天漢·宋昌在外,今日以監察茶時之意,敢啓。傳曰,知道。
答諫院箚曰,省箚具悉。噫,爾等以憂君愛國之誠,誡今日委靡之弊,言之切實,莫此若也。衷心所激,予深感嘆,可不留心而惕念焉?
權坽,以吏曹言啓曰,來二十六日,都目政事爲之之意,敢啓。
司諫金宇亨,正言李夏啓曰,宮家折受之弊,爲窮民莫大之害,而臺臣請革之言,乃國人公共之論,累月爭執,一向牢拒,竊爲聖明惜之也。以目今民間之怨苦者言之,柴場·火田,則勒捧粟米之外,如蜂蜜·絲麻之類,亦皆徵索,漁場則侵虐之弊,不但及於折受之處,傍近居民,家有網罟,則亦謂之漁採於折受之內,一樣侵責。蓋旣無所忌憚,又無所限節,故刻督暴斂,罔有紀極,加以宮奴輩,憑藉營私,推剝之甚,有同刦掠,凡所經過,必至破産,戴目煩冤,無所控訴,則歸怨國家,當復如何?臣等不得請則決不敢退,請諸宮家柴場·漁場·火田折受等處,令該曹·各道,一一査出,竝爲革罷。國家之法,不可泥於前而行於今,倫常之重,不可牽於私而悖於禮,而士夫家繼後後生親子,則舍其長而主祀以己出,其於禮制,大有所乖,不可不一切釐改,而殿下只許自今以後定制。旣知其不可,而將爲定制,則何可不問其旣往,而獨禁於來後乎?此所以雖有仁祖朝受敎,而至今不行者也,國家禁令,不宜如是苟且。請命禮官,自仁祖朝受敎以後有違者,一一改正。今番使行,誠有所善完之事,其間譯舌,固不無周旋之力,而伏見論賞備忘記,則譯官三人,竝陞資級,朝家命秩,不宜如是濫雜,而酬勞之典,亦不當論以使臣之上,輕重倒置,事體未安。施以他賞,亦無不可,請譯官張炫·徐孝男·趙東立等新授加資,竝命改正。大司憲趙復陽,執義李垕,以臣等素聞李竚,爲人輕妄,作事乖謬,今送管接遠人之地,深有可慮。所關非細,相議論啓,而釜山雖曰邊將,實是名鎭,物力殷饒,地望要重,自古爲武弁歆艶之職,與西北荒塞,人所厭避之處不同,故徒知其不合,而慮不及他,率爾請遞矣。伏承聖批,始覺其係是邊將,只請遞差之爲非,臣等見事矇昧,論啓錯誤之失,在所難免,竝引嫌而退。釜山雖曰邊鎭,旣非厭避之地,則論其不合,只請遞差,元非大段錯誤。請大司憲趙復陽,執義李垕,竝命出仕。答曰,不允。出仕事依啓。
洪處厚啓曰,出仕臺諫,今已夜深,明朝命招之意,敢啓。
夜二更三更,月暈。五更,月暈。
司諫院司諫金宇亨,正言李夏等箚曰,伏以臣等,伏覩更化之初,勤於爲政,優容聽納,酬酢如響,凡諸薦紳士夫,咸以進言,自期祖宗盛時氣象,庶幾復得而見矣,而一二年來,漸不如初,今月不及前月,今年不如去年,衰微之徵,可憂之端,不可勝言矣。自古有國於前後者,孰不有初,鮮克有終,至於敗亡之域者何限,或以色荒,或以禽荒,或以酒荒,此則皆已形之事也。若或痛括前習,翻然覺悟,則挽回救止,猶可及時,而至於委靡積漸,馴致不振者,一日二日,大勢旣去,則無策可救,坐而待亡而已。此古人所以愼終之訓,十漸之誡,能見乎此,而勤勤惓惓其君者也,一政令之勤忽而興喪係焉,一擧措之緩急而成敗判焉,豈不大可懼哉?若夫經筵一節,近日玉候,久在違和之中,固不敢煩請於此時,而至於公幹簿書之淹滯,近者或四日,遠者或七八日,亦或至於二三朔而不下者,臣等切悶焉。大凡公家文簿,再稟定於上前,累度反貼於諸衙,擧行之急,雖若星火,缺論議之際,動經數日之多,條達於外方,尙患乎不及。況缺異前日,則安望其令敎之宣於下,而事幾之及於缺所以重言復言,縷縷不止者也。臣等不必遠引古事,缺逮聞於國老者言之,宣廟勵政之初,早臨視事,缺庶務未嘗頃刻少休,夜分乃罷,始就內寢,或有時急公事,缺胥,呼號中官振鈴,擁衾而坐,旋卽批下,中外感悅,百僚趨事,至今功德之入人深者,與天地無窮矣。及至光海不辟,荒怠逸遊,乃底覆亡,天乃錫我仁廟,撥亂反正,大勳斯集,先朝犂老,草野儒碩,群起咸萃,奔走率職。肆我寧考有大焉,孜孜矻矻,早朝晏罷,一政一令,未嘗少忽,或少有文字之不安處,亦不放過焉,再三下詢於政院,必至平妥曲當,然後乃行。卽今擧行條之正書稟定,乃創於斯時,此亦勤政之一事也。至於身帶言責,累日寂寥,則必責以不言,旋命遞改,言或過中,置而不問,言若可擇,不日乃施,其時大臣·三司,豈敢有倦怠不率,而雖微末庶官,亦豈有曠廢職事者乎?外而監司·閫帥,大小州縣,不敢有安逸放肆之念,端由於導率之得其道也。今也不然,其人雖存,其政不擧,問其官則舊貫,而察其政則非也,人心之突變,何遽至於此哉?今日可言之事實,非一二而端本淸源,誠是第一義,此不外乎聖明,刻厲痛責,大有奮發,常以祖宗勤政之心爲心,夙夜憂懼,無少弛念而已。臣等待罪言責,不任區區之懷,敢有所陳達,伏願聖明澄省焉。取進止。答曰,省箚具悉。噫,爾等以憂君愛國之誠,繼今日委靡之弊,言之切實,莫此若也。衷心所激,予深感歎,可不留心而惕念焉?
弘文館修撰吳斗寅疏曰,伏以臣有病母,積年沈痼之餘,近來添得感冒,症勢猝重,痰火極盛,有時窒塞,元氣如縷,日就危劇。臣方在憂惶煎熬之中,而顧臣所忝,又非閑漫之職,不可緣臣私故,以致久曠,玆敢冒死籲呼於天地父母之前,伏乞聖明,俯諒微臣情勢之危迫,亟許遞臣職名,俾得專意救護母病,不勝萬幸。答曰,省疏具悉。爾其勿辭,救護母病。以上燼餘
上在昌德宮。停常參·經筵。
辰時,日有左珥。
大司憲趙復陽,執義李垕出仕。
兪瑒,以備邊司言啓曰,從前厲疫,例發於春間日暖之時,而今年則當此嚴沍之日,閭閻間染痛之患,日漸熾盛,死亡頗多,救活之方,不可少緩。染痛之人,則令漢城府,一一出送于活人署,俾無城中傳染之患,而藥物則令醫司,空石則令該曹,各別題給,且令該廳,連續給糧,盡力救護宜當。以此分付,何如?傳曰,着實擧行之意,嚴明申飭,可也。
兪瑒,以吏曹言啓曰,本曹開坐發牌,各司官員,依例大典考講,則禮賓寺主簿缺通引儀金緯三,稱病不進,引儀李承祿,爲人衰殘缺汰去,何如?傳曰,允。
兪瑒,以兵曹言啓曰,當日良人缺稱名人,自金虎門入來,差備門外擊錚,極爲駭愕。令攸司囚禁治罪,同守門將閔世胄,常時不能禁斷雜人,以致闌入,亦爲非矣。推考,何如?傳曰,允。
司諫金宇亨,正言李夏啓曰,宮家折受之弊,爲窮民莫大之害,而臺臣請革之言,乃國人公共之論,累月爭執,一向牢拒,竊爲聖明惜之也。以目今民間冤苦者言之,柴場·火田,則勒捧粟米之外,如蜂蜜·絲麻之類,亦皆徵索,漁場則侵虐之弊,不但及於折受之內,傍近居民,家有網罟,則亦謂之漁採於折受之內,一樣侵責,蓋旣無所忌憚,又無所限節,故刻督暴斂,罔有紀極。加以宮奴輩,憑藉營私,推剝之甚,有同刦掠,凡所經過,必至破産,戴目煩冤,無所控訢,則歸怨國家,當復何如?臣等不得請則決不敢退,請諸宮家柴場·漁場·火田折受等處,令該曹·各道,一一査出,竝爲革罷。國家之法,不可泥於前而行於今,倫常之重,不可牽於私而悖於禮,而士夫家,繼後後生親子,則舍其長而主祀,以己出其於禮制,大有所壞,不可不一切釐改,而殿下只許自今以後定制。旣知其不可而將爲定制,則何可不問其旣往,而獨禁於來後乎?此所以雖有仁祖朝受敎,而至今不行者也,國家禁令,不宜如是苟且。請命禮官,自仁祖朝受敎以後有違者,一一改定。今番使行,誠有所善完之事,其間譯舌,固不無周旋之力,而伏見論賞備忘記,則譯官三人,竝陞資級,朝家命秩,不宜如是濫雜,而酬勞之典,亦不當論以使臣之上,輕重倒置,事體未安。施以他賞,亦無不可,請譯官張炫·徐孝男·趙東立等新授加資,竝命改正。答曰,勿煩。
大司憲趙復陽,執義李垕啓曰,諸宮家庄土之弊,爲今日蠧國病民之大者,競爲侵占,殆遍八方,免稅之數,靡有限量,此所以決不可不裁節定制者,而若以五百結爲定,則實爲太多,作法於凉,其弊猶貪,作法於貪,弊將何救?國朝以來,王子·駙馬何限,而曾無土田免稅之典,今乃立法定限,而其數反至於此多,則國家法制,寧有如此過濫之理,而革罷定制之意,顧安在哉?宮家,雖殿下之至親,乃是人臣,越法踰制,何得乃爾?而使國家大萃民怨,積失人心,則亦恐非宮家之福也。當此民生困極,國事艱危之日,殿下,乃以宮家踰法之事,纔命定制,旋復還寢,數月爭論,一向牢拒,上下相持,景象不好,是豈群下所望於聖明者哉?臣等,竊不勝歎惜焉。且所謂無主而折受者,初因片片陳荒之處,終爲倂兼民田之歸,橫拏侵奪,在在皆然,怨讟之興,莫此爲甚,此尤決不可不痛革者也。請還收勿爲定限之規,更令宰執·侍從儒臣,博議酌定,依倣職田之規,收捧分給。海澤山田之稱以無主而占奪民田之類,亦令詢問諸道,一切革罷。曺瑗罪犯,雖未知何如,而但念曺瑗之所與爭土地者,宮家也。殿下,雖以其有悖言奸狀,而欲治其罪,遠近聽聞,何以明知聖意之所在,而以爲公事間當然之事乎?宮家設庄侵虐小民之弊,所在皆然,民生之嗟怨,國言之沸騰久矣。曺瑗之事,旣關宮家,而今至於繫之京獄,加以重刑,則人心之驚惑,當復如何,而豈不爲大聖人過中之擧乎?誠恐自今,宮家有侵奪民田之事,人莫敢復言,日後之弊,尤爲不可勝言者,請還收曺瑗拿致京獄嚴刑重處之命。濟州之地,邈在海外,人民尠少,不能聊生,物産衆多,素稱利窟,從前必擇廉謹之人,意非偶然。新除授牧使朴以㫥,累經閫任,未聞善狀。曾爲江界府使,多有濫滑之名,如此之人,不可委以絶島窮民,濟州牧使朴以㫥,請命罷職,其代以廉名著聞之人,極擇差送。釜山,異於他鎭,爲任甚重,不可不愼簡其人。新除授僉使李竚,曾爲安興僉使,興作乖謬,流弊至今,且其爲人輕妄,處事顚倒,平居行己,亦多怪戾,邊徼重鎭,決不可付諸此人。釜山僉使李竚,請命罷職,擇送其代。答曰,勿煩,□□。
生員柳㝚等疏曰,伏以臣等,伏聞往在皇明弘治初,儒臣丘濬,因宋儒眞德秀大學衍義,而推諸治國平天下之要,撰成一書,名之曰大學衍義補以進,蓋治國平天下之要,其目十有二,而崇敎化居其一,崇敎化之目十二,而第二,卽崇師儒而重道也。其言曰,天下不可一日無師之敎,師必以儒,儒必以道,然後可以立規矩於一時,垂楷範於後世,此所以有志於爲治者,莫不崇儒重道,立爲師表,以正天下之人心,以成天下之治化。又曰,古人建立學校,必以祀典爲先,必其人,合於孔子之道,然後可以與焉,不輕與者,所以重其事,重其事者,所以重其道也。然則崇師儒而擧祀〈典〉,正人心而成治化,自古帝王,爲天下國家,擧措缺固無待於群下之有請而始許也,明矣。顧以缺不敢輕議者,亦所以重其道也。然若諉以至大缺行,則何以示其重乎?惟其重若是,缺合於孔子之道,然後與缺臣之道,合於孔子之道,則可以百世缺從祀莫重之典,其將舍兩臣而誰也?臣等,缺未足以蠡測兩臣道德之所成就,而試以一二缺先輩者言之,則文純公李滉·忠正公李珥,少時□高才妙齡,發軔正路,他缺就何可量也。其後缺之辨,多從珥說,如朴淳·奇大升·白仁傑,俱以先正之門人,不至阿好,而推珥爲一世眞儒士林宗匠,柳成龍,智足以知而李珥沒後,稱於人曰,叔獻,他日宜有從祀之論,叔獻,則李珥之字也。蓋李珥缺五賢而大成,如考亭之集群賢大成,而成渾之敦確,又李珥之自謂不及者乎?由我宣祖大王,聖學天縱,高出百王之上,而晩年際會益隆,常下敎當依朱子之言,願入珥·渾之黨。及其亡也,稱以李珥,萬世之公論,聖人之一言,豈非天下後世法乎?兩臣旣沒,而流風餘韻,久而不斷,先輩宿儒之誦其說而守其道者,用能自靖於昏亂之世,濯淖於汚泥之中,終使倫綱幾墜而復正,國脈幾絶而復續,以啓我仁祖中興之至治者,寧可不知其所自耶?從祀之行與不行,固無加損於兩賢道德之盛,而臣等合辭齊籲,一請二請三請而不知止者,誠恐莫重崇報之□□擧於聖朝,而有欠於崇儒重道之治也,非缺國家也。嗚呼,內而館學,外而四方,守闕陳疏,得請爲期,自乙亥至于今,迨三十餘年,而不能自已。歷兩朝□當宁,猶且持難而不從,則其□輕與而重其事者,缺矣。今宜如淳祐一詔,□特擧祀典,□爲斯文缺崇儒重道之化,使後之人,指點而稱之曰,兩臣缺請始於仁祖之朝,歷孝廟而成於聖明缺日,則是所謂禮樂之興,必待積德百年缺繼志述事之美,益有光於萬世,一時缺成,尙有不期然而然者矣,殿下何缺乎?伏乞聖明,深惟爲國之道,必以敎化缺化之行,實本於崇師儒而重道,特允臣等缺亟擧兩臣之從祀,斯文幸甚,國家幸甚。臣等無任□切祈懇之至。答曰,省疏具悉。已諭於前疏之批,何用瀆擾若是?勿爲來煩也。
右議政鄭維城疏曰,伏以愚臣,妄動樞機,大觸時諱,缺論繼發,僇辱名器,罪戾山積,固難容誅,而聖度包容,曲加矜貸,屢下恩旨,丁寧懇惻。北使入京,亦且已迫,揆諸分義,不敢一向退伏,强拭赧顔,黽勉就列,廉隅都喪,笑罵交至,衆怒益激,蓄銳伺發,狙擊之論,更加一層,期於斥逐,使不得復齒朝端,臣亦固已料矣。卽者,竊聞掌令郭齊華疏中,有劾臣之論,而未見疏本,張皇措語,雖未得其詳,而聞其大槪傳說之言,則以危亂之幾,必由於此,亡國之言,胡爲而發等語,爲臣罪目云,臣不勝驚惶錯愕,置身無地。發一言,必致危亂,以至亡國,則此是人臣極惡大罪也,臣旣負此罪名,決難容息於覆載之間,豈有冒據鼎席,復缺之理乎?一日仍帶職名,則增一日之罪,臣之自劾,服缺爲急,元疏之缺下,不敢等待遲留,不得不疾聲哀籲於天地父母之下。臣今退伏郊外,缺伏乞聖慈,曲諒崩迫情勢,特缺下司敗,亟正臣罪,以謝物議,以安士流之心,千萬幸甚。無任惶懼戰灼祈懇之至。答曰,省疏具悉卿懇。噫,今之世道人心之不淑,卿所知矣。若於輕輩妄言,盡介于懷,則日亦不足,卿不必驚動,重損事體。速入城內,毋示疲軟,以存大體,以副予意,□□。
掌令郭齊華疏曰,伏以遐外微臣,萬不肖似,忝竊前後,恒懷感懼,而涓埃未答,憂愛徒深,每念王室,自然流涕,天災時變,隨歲疊現,仰觀俯察,甚可畏也。去年之凶,前古所無,哀我生民,死亡殆盡,邦本不固,識者深憂,而地震雷震霧塞之變,不幸復見於今冬,變不虛生,必有其由。臣雖不敢指爲某事之應而然,若君德克修,世道休明,天心悅豫,二氣調順,則必無如此之變也。臣嘗跧伏草野,慨然太息,而竊觀今日國事,日就委靡,泄泄沓沓,危亡之象,不一而足。至於上下誠意邈然,不得相孚,未免有衛國君臣自是之病,而終莫敢有矯其非者,玆缺大可寒心地也。嗚呼,國家之有言路,猶人之有缺血脈壅則人病,言路塞則國亡,是故下無缺上無過擧,無時無處,無讜言,而古昔聖王之缺物也。殿下,臨御四載,厭言之病已甚,缺者,無論當否,輒示訑訑之色,或悅而不缺甚至儒臣進箚,摧折太過,臺閣所論,一向違拒,缺明示聖意,惟以不允勿煩,爲下答之例,批缺群下所爭,一出於私,而無益於國乎?臣竊恐湛缺淵衷,不得不先累於一箇私字,而應之以此也,此非所以正表而求影者也。嗚呼,上無採納之言,下成承奉之習,近日小小論啓之事,不過塞責而旋停,至於守令之職,實係生民休戚,則其不可爲賞功之資也,章章明矣。況因其父職分內一時之勞,乃有此意外之命,而未免爲淸朝累德,則橫城縣監柳苾遞差之論,固當終始力爭,必回天聽,言者之職,而論列數日,便卽停論,此無非殿下厭聞之致,而國家之置臺諫,豈亶使然哉?臣恐殿下,自此未聞逆耳之言,而言路由是而塞也。況臣今來,得聞徐必遠,頃日進一言,而大臣斥之以要名沽直,必遠之疏,臣不得見,今未知其語意之如何,而第以相臣所斥之語觀之,其語之直可想。古今天下,寧有以要名沽直四字,作爲題目,而罪言者之理哉?此言一出,時事可知,擧國之人,皆以言爲戒,終必至於無一言而後已,而危亂之幾,未必不由於此。嗚呼,亡國之言,胡爲而發也,臣竊痛傷。大臣此言,決不出於平正,則諸臣之必欲論辨,蓋以後弊爲慮,而大臣終不回惑,殿下,一倂揮斥,以爲慰藉大臣之地,以禮使臣之道,恐不當若是,而殿下之待大臣,似乎薄矣。臣聞漢丞相諸葛亮有言曰,如有忠慮於國者,但勤攻吾之闕,責吾之短,則事亦定功可成,其忠公正大之意,溢於辭表,此正今缺所當法者也。況一言之不中,曾何害於自反缺殿下之敬大臣,亦豈在於慰藉一節而已哉?嗚呼,缺弊,其害已甚。頃日,殿下下政院,要名缺欠大聖人和平底辭氣,而王言一播,缺示人以不廣也,臣竊歎惜。噫,當今之事,可爲痛哭流涕長太息者,不但一二而六而止也,而言路之缺切急,敢冒萬死,略陳一言,狂僭之罪,臣固甘心,殿下少恕其愚而試垂聽焉。嗚呼,有始者難保其終,況無其始而有其終者,臣未之見也。殿下卽阼之後,非不留心於勤政務治,而聖候多愆,筵席旣就於廢輟,聽納漸倦,事務自底於積滯,幽獨敬肆之分,旣非臣隣所闞,而施爲措處之際,未免時日已稽,進德修業之實,似難可望,而隳事害政之歎,理所必至,非細故也。至於待士之優異,乃是祖宗朝通行之盛禮,而儒疏之批,曾無經日不下之時矣。況今所爭,係是斯文莫重之擧,則不卽下答,旣令屢日待命,而且示牢拒之意,致缺中外之望,恐非聖朝崇儒衛道之美意也。嗚呼,災異層疊,天譴數矣,生靈困瘁,邦本搖矣,而君臣上下,情意壅隔,接物應事之際,每患偏私,乃至於屑屑然較其長短,競其曲直,必欲伸己而屈人,則孰肯爲殿下伸一喙,而自取批鱗之罪哉?言路之塞固也,而亂亡之源由此,故是以有愚臣之妄陳,而他不暇及也。伏願殿下,克恢聖量,且平聖心,淸明在躬,偏係絶意,洞開言路,翕受敷施,至令狂瞽之說,亦爲瞑眩之藥,則交修之美,施措之宜,舍此則無他別方,而留心典學,克勤不怠,靜攝之暇,時賜引接,從便聽講,是在殿下,而至於應行緊急公事,則毋論大小,必令該掌承宣,逐日稟處於臥內,無使有留時引日之弊,而每以無逸二字爲龜鑑,則宗社臣民之福也。云爲缺莫不徯志,而轉災爲祥,捷於影響,祈天缺道,不外是矣,誠願殿下留神猛省焉。缺無有識知,惟是忠君愛國之誠,缺天而旣蒙異恩,屢叨匪據,有懷必陳,乃其缺空疎陋劣無用之狀,實聖明所洞燭,而尙此缺亦恥之。況臣,家在天涯,且有母病,十年沈痼,藥缺命,離違歲暮,魂夢屢驚,臣之情勢,萬分缺古人所謂短長之日,正爲小臣今日道也。孝理之下,宜蒙憐悶,伏乞聖慈,察臣情理,遞臣職名,俾得歸救病母,公私萬幸。臣無任戰灼祈懇之至,謹昧死以聞。踏啓字以下,□□。
龍驤衛上護軍趙啓遠疏曰,伏以臣,蒙恩受由,病未上去,所帶軍職及觀象監提調乞遞事,前日陳疏矣。今月初三日,本道觀察使臣吳挺緯,因有旨傳諭,聖批省疏具悉卿懇,卿其勿辭,調理上來事。臣扶病祗受,感激惶恐,罔知攸處。揆以分義,不敢退伏,而狗馬之疾,有加無減,衰微氣息,不能運動,遙望北宸,只自隕涕而已。臣以庸愚之質,偏荷累朝生成之德,忝竊祿位垂四十年,涯分已踰矣,恩澤至厚矣。雖不能圖報萬一,義固當服勤至死,豈敢有一毫逋慢之意哉?元無尺寸之長,而只以筋力趨走矣,卽今年齒已暮,氣血頓衰,福過殃至,屢遭喪慽,新痾宿疾,一時疊發,痰喘眩暈,傷寒惡風,敗兆危症,不敢盡陳,而委頓廢食,神昏氣乏,雖欲調理强起,不可得也。臣之病狀如此,杳無差缺敎命,臣罪益大矣。今當褒貶之時,尤不可缺任,益不勝悚仄震越。夫以提調在鄕曠闕,缺家,事理豈不甚駭?非但臣心惶悶,罔措而已,缺籲於天地父母,伏願聖慈,俯察微臣缺命先遞臣觀象監提調,以便公私,千萬幸甚。臣無任震惶祈懇之至。傳曰,下該曹。
吏曹啓目,粘連啓下是白有亦,趙啓遠退居鄕庄,身且有病,乞遞觀象監提調之任,今又陳疏爲白是在果,本監提調,旣有他員,且有新授知敦寧之命,使之調理來,何如?啓依允。以上燼餘
上在昌德宮。停常參·經筵。
下直,江陵府使李東溟。
李弘淵啓曰,小臣,與左承旨權坽,正朝望闕禮,初度習儀進去,下直。傳曰,知道。
藥房都提調元斗杓·提調金佐明·左副承旨兪瑒啓曰,雪寒比酷,伏未審數日來,聖候調攝,何如,惡寒之症,猶未減歇乎?近日自上未寧之候,與諸御醫商議,則皆以爲,熱候升降,眼患有時而發,滋陰地黃丸,加黃栢·知毋竝酒炒各五錢,連進二三劑宜當云,此藥劑入,何如?臣等憂慮未弛,敢來問安,竝此仰稟。答曰,知道,時無顯效矣。
兪瑒,以都摠府言啓曰,今日入直軍士,中日習射,請出標信。傳曰,知道。
傳于洪處厚曰,史官二員待命,騎馬六匹立之。
洪處厚啓曰,史官二員待命,騎馬六匹立之事,命下矣。翰注各一員,習儀出去未還,翰注各一員,臺諫接待次,留政院,豫備家遠,不得已以宣傳官二員代送之意,敢啓。傳曰,知道。
洪處厚,以弘文館言啓曰,本館上番副校理李有相頃日牌不進,推考公事,旣以解見任照勘,故不敢因在直所,朝已出去,他無替直之員。副校理李翊,呈辭到館,而時未入啓,牌招肅拜,使之入直,何如?傳曰,允。
洪處厚啓曰,昨以校理李有相照律公事,傳曰,李有相果無功臣耶事,命下矣。夜深不能問有相處,只以臣未得詳察,致勤聖敎,惶恐之意啓達。今朝問于有相處,則其父昭漢,有靖社原從之勳,而怱撓中,忘未書送于憲府云矣。敢啓。傳曰,知道。
鄭榏,以常平廳言啓曰,備邊司啓辭內,從前厲疫,例發於春間日暖之時,而今年則當此嚴沍之日,閭閻間染痛之患,日漸熾盛,死亡頗多,求活之方,不可少緩。染痛之人,則令漢城府,一一出送于東·西活人署,俾無城中傳染之患,而藥物則令醫司,空石則令該曹,各別題給,且令該廳,連續給糧,盡力救護,宜當,以此分付,何如?傳曰,着實擧行之意,嚴明申飭可也事,傳敎矣。東·西活人署出幕病人,今月二十日爲始,間五日,依前定式米鹽題給,而兩活人署官員,親領受去,着念分給之意,嚴明分付,何如?傳曰,允。
南龍翼三度呈辭,入啓。傳曰,使之調理察職。
洪處厚,以義禁〈府〉言啓曰,以刑曹粘目,釜山僉使韓公信,係是朝官,移義禁府處置事,允下矣。韓公信,時在釜山鎭所,依例發遣府吏拿來,何如?傳曰,允。
洪處厚,以義禁府草記,釜山僉使韓公信拿來事,蒙允矣。釜山邊徼重鎭,不可一日曠官,新僉使下去交替後,拿來,何如?傳曰,允。
權坽,以吏曹言啓曰,臺諫有闕,政事何以爲之,取稟。傳曰,明日爲之。
大司憲趙復陽·執義李垕啓曰,諸宮家庄土之弊,爲今日蠧國病民之大者,競爲侵占,殆遍八方,免稅之數,靡有限量,此所以決不可不裁節定制者,而若以五百結爲定,則實爲太多,作法於凉,其弊猶貪,作法於貪,弊將何救?國朝以來,王子·駙馬何限,而曾無土田免稅之典,今乃立法定限,而其數反至於此多,則國家法制,寧有如此過濫之理,而革罷定制之意,顧安在哉?宮家,雖殿下之至親,乃是人臣,越法踰制,何得乃爾?而使國家大萃民怨,積失人心,則亦恐非宮家之福也。當此民生困極,國事艱危之日,殿下,乃以宮家踰法之事,纔命定制,旋復還寢,數月爭論,一向牢拒,上下相持,景象不佳,是豈群下所望於聖明者哉?臣等竊不勝嘆惜焉。且所謂無主而折受者,初因片片陳荒之處,終爲倂兼民田之歸,橫挐侵奪,在在皆然,怨讟之興,莫此爲甚,此又決不可不痛革者也。請還收勿爲定限之規,更令宰執·侍從儒臣,博議酌定,依倣職田之制,收捧分給。海澤山田之稱以無主而占奪民田之類,亦令詢問諸道,一切革罷。曺瑗罪犯,雖未知如何,而但念曺瑗之所與爭土地者,宮家也。殿下雖以其有悖言奸狀,而欲治其罪,遠近聽聞,何以明知聖意之所在,而以爲公事間當然之事乎?宮家設庄,侵虐小民之弊,所在皆然,民生之嗟怨,國言之沸騰久矣。曺瑗之事,旣關宮家,而今至於繫之京獄,加以重刑,則人心之驚惑,當復如何,而豈不爲大聖人過中之擧乎?誠恐自今宮家,有侵奪民田之事,人莫敢復言,日後之弊,尤爲不可勝言者,請還收曺瑗拿致京獄,嚴刑重處之命。濟州之地,邈在海外,人民尠少,不能聊生,而物産衆多,素稱利窟,從前必擇廉謹之人,意非偶然。新除授牧使朴以㫥,屢經閫任,未聞善狀,曾爲江界府使,多有濫滑之名,如此之人,不可委以絶島窮民。濟州牧使朴以㫥,請命罷職,其代以廉名著聞人,極擇差送。釜山,異於他鎭,爲任甚重,不可不愼簡其人。新除授僉使李竚,曾爲安興僉使,興作乖謬,流弊至今,且其爲人輕妄,處事顚倒,平居行己,亦多怪戾,邊徼重鎭,決不可付諸此人。釜山僉使李竚,請命罷職,擇送其代。答曰,不允。朴以㫥事,更加詳審處之。
司諫金宇亨,正言李夏啓曰,宮家折受之弊,爲窮民莫大之害,而臺臣請革之言,乃國人公共之論,累月爭執,一向牢拒,竊爲聖明惜之也。以目今民間冤苦者言之,柴場·火田,則勒捧粟米之外,如蜂蜜·絲麻之類,亦皆徵索,漁場則侵虐之弊,不但及於折受之內。傍近居民,家有綱罟,則亦謂之漁採於折受之內,一樣侵責,蓋旣無所忌憚,又無所限節,故刻督暴斂,罔有紀極。加以宮奴輩,憑藉營私,推剝之甚,有同刦掠,凡所經過,必至破産,戴目煩冤,無所控訴,則歸怨國家,當復何如?臣等不得請,則決不敢退。請諸宮家柴場·漁場·火田折受等處,令該曹·各道,一一査出,竝爲革罷。國家之法,不可泥於前而行於今,倫常之重,不可牽於私而悖於禮,而士夫家,繼後後生親子,則舍其長而主祀以己出,其於禮制,大有所壞,不可不一切釐改,而殿下只許自今以後定制。旣知其不可,而將爲定制,則何可不問其旣往,而獨禁於來後乎?此所以雖有仁祖朝受敎,而至今不行者也,國家禁令,不宜如是苟且。請命禮官,自仁祖朝受敎以後有違者,一一改定。今番使行,誠有所善完之事,其間譯舌,固不無周旋之力,而伏見論賞備忘記,則譯官三人,竝陞資級,朝國命袟,不宜如是濫雜,而酬勞之典,亦不當論以使臣之上,輕重倒置,事體未安,施以他賞,亦無不可。請譯官張炫·徐孝男·趙東立等新授加資,竝命改定。答曰,不允。
前佐郞趙任道疏曰,伏以臣於八月十三日,伏受賜米,有旨,以臣行誼,見稱於一道,爲人士所推服,自在先朝,累被褒錄,及□今日,年齡益高,合施奬勵之道,故令道臣,倣古賜帛之規,優給米菽,以示朝廷嘉奬之意云云。蓋自賑恤御史書啓中出,臣伏讀聖旨,不勝惶愧驚惕隕越之至。臣是何等人,賜粟何等異穀,而敢當此不近之盛禮乎?臣庸賤一箇無用物耳,幼少闕學,蒙養不端,老大冥行,未免聾瞽,搆取斗筲,虛名厚誣一世耳目,以至上誤天聽,臣之欺世欺天之罪,萬死無惜。御史,若謂士橫道而偃有土之羞,窮殘年老之人,又値饑歲餓斃,丁寧在所賑濟云,則於理似矣,御史之啓辭如此,聖上之傳敎又如此,則臣亦安心受之,糊口料生,其何說之敢辭乎?第以不敢當之敎,見加於螻蟻微臣,有若賞賜功德者然,則臣實恥之,進退無據焉。孟子曰,聲聞過情,君子恥之。臣雖暗昧不明,豈爲缺之爲可恥也。竊恐御史,巡訪一道,時或有所聞之失,缺此誤恩也,不敢當不敢當。臣果在先朝缺五十歲而除參奉,六十三而除師傅,七十五缺數十年間,疾病憂患,疊出橫生,一未肅謝於闕缺於今日,不加逋慢之誅,反承踰分之命,矜惶戰慄,缺以措躬之所焉。臣累朝受恩,未有涓埃之報,而年今缺筋力已盡,雖欲奮發,其道無由,一朝奄忽,則抱病入地,永□目,故瀝血裁疏,爲謝恩報恩之地,伏願聖明,留神察納,勿視之尋常而忽忘焉。竊伏見凶歲饑饉,到十分地頭,風俗人心,到十分地頭,而民力盡於事大,膏血分於交隣,赤子嗷嗷於塗炭之中,一歲失稔,則民食斷絶,民食斷絶,則民天亡矣,民天旣亡,則國何以爲國乎?書曰,民惟邦本,本固邦寧,不固本而寧邦,必無之事也。周宣王,內修外攘,致中興之績,不修內而攘外,必敗之道也。當此之時,廉風掃地,慾浪滔天,天地閉塞,正道晦冥,古聖賢仁義道德之說,未嘗一日行於宇宙之內,人不知禮義之爲何物,廉恥之爲何事,所急者利,所爭者私,利與私外,無他物事,名分紊亂,紀綱頹廢,奢華無度,醉夢成風,此何等氣象,何等世道?由今之道,無變今之俗,幾何其不胥而爲夷也,使賈誼,生於此時,不止流涕而痛哭也,漆室釐婦之憂,尙不能自勝。況殿下當九五之位,臨億兆之上,安危利病,萃于一身,其憂勤惕厲之際,想不得安枕於丙夜矣。收拾人心,廣取賢能,在今日救急之先務,而要其本原田地,則亦不出殿下之一心,如使聖學緝熙,有日就月將之效,聖心公明,有鑑空衡平之妙,則萬化由出,百度惟貞,已散之人心,庶可以收拾也,已喪之世道,庶可以挽回也,在野之賢能,庶可以致用也,危可使安也,亂可使治也,亡可使存也。易曰,其亡其亡,繫于苞桑,此正今日之所當爲戒也。昔周太保召公奭,告成王曰,惟王受命,無疆惟休,亦無疆惟恤,嗚呼,曷其奈何不敬?漢儒董仲舒,告武帝曰,强勉學問,則聞見博而智益明,强勉行道,則德日起大有功,燼缺仲舒所謂强勉,何莫非學之術也。夫古人所謂學者,必以躬□爲本,必以明體適用爲要,必以酬酢萬變爲貴,其爲燼缺度,則又自戰兢臨履,懲窒遷改,戒懼愼獨,燼缺天德,便可語王道,其要只在謹獨云者是也,徒聽人說缺書冊上文字間者,亦末矣。執此論之,則人君爲學,莫如自得缺得則人心邪正,政事得失,在我度內,姸媸輕重,莫能逃遁於缺之中,而用舍明決,擧措得宜,如人之耳聽目視,手執足履,惟吾缺欲而無不如志矣。其或不能自得,而徒取資講說而已,則心常楚越,掣肘矛盾,雖使碩輔鴻儒,日侍經幄,嘉猷至論,盈滿前後,如扶醉漢,東倒西傾,尙何匡救之足賴哉?孟子曰,君仁莫不仁,君義莫不義,君正莫不正,一正君而國正〈矣〉。又曰,人不足與適也,政不足與間也,惟大人,爲能格君心之非,說之者曰政事之失,用人之非,智者能更之,直者能諫之,非心存焉,則事事而更之,後復有其事,將不勝其更矣,人人而去之後,復用其人,將不勝其去矣。惟大人,爲能格君心之非,而欲格君心之非者,非有大人之德,則亦莫之能也。臣愚繼之曰,所謂大人者,孔·孟·程·朱之徒是也。孔·孟,旣不能格魯·衛·齊·梁之君,程·朱,又不能格兩宋諸君之心,是孔·孟·程·朱,非無大人格君之德而然也,君臣相遇,自古爲難故也。本朝儒臣成守琛,讀孟子此章曰,有能以是說,告吾君者乎。宋朝儒臣朱文公,嘗讀性理書而味之曰,食芹而美,欲獻之吾君,古之人,樂善愛君之誠,至於如此,是皆惻怛悃愊中流出,初非苟然外假之辭色,伏願殿下,惕然動念,特加體驗焉。伏念,宮禁不可不嚴,宮禁不嚴,則讒諂雜進,而禍亂或媒矣,儒臣不可不親,儒臣不親,則善人疎遠,而君德日孤矣。經席不可不設,經席不設,則嘉言莫聞,而主心日荒矣,敎學不可不興,敎學不興,則人才不出,而致用無術矣。武備不可不修,武備不修,則暴客莫禦,而應變無策矣,閫職不可不謹,閫職不謹,則兵柄倒持,而輿屍取譏矣。軍卒不可不撫,軍卒不撫,則不我腹心,而死長無人矣,守令不可不擇,守令不擇,則民受其殃,而邦本動搖矣,黜陟不可不明,黜陟不明,則賢邪混淆,而盜賊日滋矣。農務不可不急,農務不急,則家無恒産,而民生□遂矣,風俗不可不正,風俗不正,則倫紀紊亂,而敎化不行矣,節行不可不勤,節行不勤,則今無盡職之臣,後無取則之效矣。廉恥不可不養,廉恥不養,則人類入於禽獸,而恬不知愧矣,禮義不可不崇,禮義不崇,則擧世淪於夷狄,而長夜冥□矣。缺禮義廉恥,謂之四維,四維不張,國乃滅亡。嗚呼,殿下戒缺殿下,冲年嗣位,不可無輔弼之力,必得不動聲氣,而措國家於泰山之安者,作之股肱,置諸左右然後,邪氣屛息,邪說不作,缺脈靈長。嗚呼,殿下,懋哉懋哉。當今國勢,如久病羸憊,缺元氣漸敗,麻木不仁,四支百體,苶然枵然,雖欲運用,漠然不我應矣,若非殿下离明之燭,乾斷之剛,何以濟此世之艱危哉?此事機關重大,而臣名忝兩朝徵召之民,受恩未報,死亡無日,今不獻言,後悔莫及,豈敢恝然終默,以負殿下哉?玆因謝粟之章,冒萬死開一喙,以寓區區犬馬之悃,將死之言,實可悲矣。殿下用臣言,則臣雖千里之外,常如暱侍輦轂之下,雖死之日,猶生之年也。伏願聖明,勿以耄言而投棄不省焉。臣不勝瞻天望極感恩,畏義戰慄屛營之至。答曰,省疏具悉。身在草野,縷縷陳誡,言切意深,惓惓之誠,深嘉感歎,可不留心焉?所賜之物,意非偶然,爾其勿辭領受。以上燼餘。
上在昌德宮。停常參·經筵。
午時未時,日暈兩珥,白氣出自兩珥,皆逶迤指北,長各十餘丈。
有政。吏批,行判書洪命夏進,參判朴長遠式暇,參議李惟泰在外未肅拜,右承旨權坽進。
兵批,判書金佐明病,參判鄭知和病,參議元萬石病,參知李延年進,同副承旨洪處厚進。
以洪宇遠爲掌令,朴承健爲掌令,李尙眞爲慶尙監司,李光稷爲兵曹正郞,李敏迪爲應敎,閔鼎重爲大司諫,吳斗憲爲長興庫奉事,韓翊周爲學錄。生員許滫超通政,年八十老職加資事。上言判下
傳曰,郭齊華,鏡城判官除授。又傳曰,鏡城時任判官,遞付京職。典籍單金命說。
以金應祖·鄭萬和·李枝茂·郭齊華爲護軍,金萬均爲副司直,南二星爲副司正。
權坽,以吏曹言啓曰,平安監司任義伯,旣已瓜滿,其代依近例,令備邊司議薦,何如?傳曰,允。
鄭榏,以都摠府言啓曰,副摠管洪瑑,以武臣講書事,除標信,賓廳進去之意,敢啓。傳曰,知道。
以備忘記,傳于權坽曰,都提調左議政元斗杓,提調兵曹判書金佐明,各熟馬一匹,副提調都承旨南龍翼,捲草官禮曹判書金壽恒,醫官柳後聖·趙徵奎·李東馨,各半熟馬一匹,掌務官尹弘任·辛器碩,各兒馬一匹,奏時官趙孝先·韓相信,各上弦弓一張賜給,令本衙門,高品付祿。醫女及下人等,令該曹,米布磨鍊題給,次知內官李燁·李汝興,各半熟馬一匹,差備內官趙得吳·林鳳栖,各上弦弓一張賜給。
權坽啓曰,以産室廳·承政院書吏·使令,藝文館書吏·使令,大殿別監等,書啓單子。傳曰,此下人之數,果是耶事,命下矣。取考己亥年産室廳下人戶曹賞給謄錄,則醫女二名·別監二名·內局書員三名·水工二名·司僕諸人□名·奏時使令二名,懸錄而已,其他下人,別無現出處矣。當初許多下人書啓者,誤從元子誕生時謄錄,混同書入云,敢啓。傳曰,知道。
權坽啓曰,以産室廳下人單子,傳曰,此書啓朦朧,更爲書入事,命下矣。當初各該掌單子,只憑元子誕生時謄錄書呈,故依例捧入矣。今考己亥謄錄,則下人多寡之數,果有不得處,而臣以該房,未及覺察,不勝惶恐。該房書吏,則自本院治罪,而已啓下單字中,內醫院藥色·掌務·書員等四名,則己亥謄錄所無,故付標,至於別監二名,則己亥謄錄,亦有蒙賞之事,故書入,而其他謄錄所無之下人,則竝不爲書入之意,敢啓。傳曰,知道。
大司憲趙復陽,執義李垕啓曰,凡推考照律之規,功議付標,一從緘答人書送,有則書之,無則不書而已。校理李有相緘答中,以功議俱無書送,臣則汎然看過,只依其緘答所書而照勘矣。今者始聞,昨日有下問政院之敎,臣等不察之失,實所難免。臣等添叨臺席,無所裨補,日以引避爲事,瀆擾至此,惶愧尤深。請命遞斥臣等之職。答曰,勿辭。
鄭榏啓曰,大司憲趙復陽,執義李垕,再啓煩瀆,退待物論矣。傳曰,知道。
司諫金宇亨,正言李夏啓曰,諸宮家折受之弊,爲窮民莫大之害,而臺臣請革之言,乃國人公共之論,累月爭執,一向牢拒,竊爲聖明惜之也。柴場·火田,則勒捧粟米之外,如蜂蜜·絲麻之類,亦皆徵索,漁場則侵虐之弊,不但及於折受之處,傍近居民,家有網罟,則亦謂之折受之內,一樣侵奪,蓋無所忌憚,又無所限節,故刻督暴斂,罔有紀極。加以宮奴輩,憑藉營私,推剝之甚,有同刦掠,凡所經過,必至破産,戴目煩冤,無所控訴,則歸怨國家,當復何如?臣等不得請,則決不敢退,請諸宮家柴場·漁場·火田折受等處,令該曹·各道,一一査出,竝爲革罷。國家之法,不可泥於前而行於今,倫常之重,不可牽於私而悖於禮,而士夫家繼後,後生親子,則舍其長而主祀以己出,其於禮制,大有所乖,不可不一切釐正,而殿下只許自今以後定制。旣知其不可,而將爲定制,則何可不問其旣往,而獨禁於來後乎?此所以雖有仁祖朝受敎,而至今不行者也,國家禁令,不宜如是苟且。請命禮官,自仁祖朝受敎以後有違者,一一改定。今番使行,誠有善完之事,其間譯舌,固不無周旋之力,伏見論賞備忘記,則譯官三員,竝陞資級。朝家命秩,不宜如是濫雜,而酬勞之典,不可當論以使臣之上,輕重倒置,事體未安,施以他賞,亦無不可。請譯官張炫·徐孝男·趙東立等,新授加資,竝命改正。臣等,卽伏見下政廳之敎,護軍郭齊華鏡城判官除授之命,臣等,竊不勝錯愕之至。齊華以言官,陳疏文字間,設有過中之擧,此不過有懷必達之義,今若遽加摧折,投諸嶺海之外,則竊恐言路從此而杜塞,實非聖朝之美事。請還收郭齊華鏡城判官除授之命。大司憲趙復陽·執義李垕,以凡推考照律之規,功議付標,一從緘答人之書送,有則書之,無則不書而已。校理李有相緘答中,以功議俱無書送,臣等泛然看過,依其緘答所書而照律矣。今者始聞,昨日有下問政院之敎,臣等之失,實所難免,竝引嫌而退。照律之規,一從緘答人之書送,則有功不書,責有所歸,實非擬律官之所知,有何可避之嫌?請大司憲趙復陽·執義李垕,竝命出仕,答曰,不允。處置事依啓。
洪處厚啓曰,閉門將迫,出仕臺諫,明日待開門命招之意,敢啓。傳曰,知道。
夜二更至四更,月暈。五更,月暈,黑雲一度,起自乾方,直指巽方,長十餘丈,廣數尺許,良久乃滅。
右議政鄭維城疏曰,伏以臣,妄觸時諱,得罪士林,□文攻擊,漸至加層,自處之道,在所汲汲,不敢循常呈單,曠日持久,瀝血陳章,疾呼請急,期於速退者,出於萬不獲已,而誠意淺薄,不足以感回天聽。未蒙恩遞,反下溫批,諭旨丁寧,實非負罪之臣所可承當,只自感泣,不知死所,進退維谷,益無所措。臺臣之論,斥之以極惡大罪,而台府重地,偃然仍冒,萬無其理。臣若負此罪名,忘廉冒進,終不自退,則擠陷之論,愈往愈甚,必置重辟而後已,到此地頭,臣雖欲務存大體,不爲輕動,其可得乎?聖明,雖欲曲加矜赦,終始保全,亦何可得也?臣偶一開喙,有若得大罪於明時者然,相繼投章,群起狙擊,必欲斥逐者,其意非出偶然,必有所在,臣何敢强拂群情,蹲坐黃閣,恬不知退,以速他日之禍哉?況臣燼缺將迫,使事方急,而近以竢罪退伏,心神煎灼,燼缺事,必須解職,庶可安意治行,臣之祈蒙燼缺急,玆不避瀆擾之誅,冒萬死更燼缺聖慈,特諒情勢之悶蹙,臣之職名,亟許鐫削,燼缺出言而致危亂之罪,以安士類之心,千萬幸甚。臣不任惶懼戰灼祈懇之至。答曰,省疏具悉。已悉予意於前疏之批,朝廷之上,體面爲大,卿雖欲一向引嫌,終不念朝廷事體乎?卿其安心勿辭,速出論道,以副如渴之望。
京畿儒生生員趙根等三十二人疏曰,伏以臣等,蒙陋末學,百無知識,先儒道德之淺深,國家典禮之修廢,固不敢容喙於其間,而唯是白日靑天,奴隷亦知,好賢慕德,秉彝所得,嘗竊念文成公臣李珥·文簡公臣成渾,乃吾東方眞儒也,道如二臣,功如二臣,而尙闕從享之典,肆實聖代之欠事,而世道汚隆之所關也。昨以區區所懷,仰籲天聽,竊謂聖上,崇儒重道之誠,必不以蒭蕘而忽之,今承聖批,辭旨邈然,只以已諭于館學爲敎,臣等聚首驚惑,竊未曉聖意之所在。夫二臣之允合於從祀者,非獨臣等之見也,乃一國之公議,先輩之定論也。孟子曰,宰予·子貢·有若,智足以知聖人,汚不至阿其所好。昔在先朝,如吳允謙·金長生·金尙憲·趙翼諸臣,皆一時碩儒,而非阿好之人也,亦皆尊慕,缺稱頌道德,或見於章疏之間,或詳於著述之中,缺之定論可見矣。孔子曰,鄕人之善燼缺前後尊慕兩臣者,如金長生·吳允謙·金尙憲·趙翼諸臣也,前後誣毁兩臣者,如鄭仁弘·李弘老·蔡振缺兇人也。善者好之,不善者惡之,則可知兩臣之賢而不缺論,亦可見矣。傳曰,民之所好,好之,民之所惡,惡之,此之謂民之父母,今者一國之公論,旣如此,先輩之定論,又如此,而殿下一向持難,每下落莫之敎,使遠近聽聞,莫不鬱抑,是豈可謂好惡之得其道乎?不審殿下,於兩臣道德,猶有所未信者耶?抑以先朝之所不許,而終有所持難耶?以爲未信其道德也,則自先朝屢稱其賢,而殿下亦以爲可稱也,以爲先朝所不許而然,則臣等昨日之言,固已盡矣。昔者,宋之周·張·程·朱從祀之典,始成於理皇之時,然未嘗以繼述之道,有疑於理皇也,我朝五賢臣從祀之典,歷累朝而乃成,然亦無損於先王之不許也。前日之未遑,不害爲愼重之意,今日之始行,有光於繼述之道,則據先輩已定之論,循一國公共之議,有何不可,而反以難從爲敎耶?必若諉之於先朝之不允,而無論是非,一切揮斥,眞程夫子所謂昔所未遑,今不得復作,前所未安,後不能復者也,寧有是理哉?四兇,不去於堯朝,而大舜黜之,禮樂未定於文·武,而周公制之。因時損益,隨勢施措,乃百王通行之典,而只觀其事之當如何耳,曷嘗有太執難愼,强拂公議,如殿下所敎哉?臣等固知一向撕捱,極是僭猥,而只爲明時盛典,久而未行,一國公論,久而未伸,雖以畝畝疎遠之迹,尙有犬馬憂愛之誠,不得不再瀆天聽,伏惟聖明,特垂睿覽,亟賜兪音,則斯文幸甚。答曰,省疏具悉。爾等,後勿來煩,退修學業。以上燼餘
上在昌德宮。停常參·經筵。
下直,慶州府尹鄭基豐,大靜縣監郭聖衢。
辰時,日有兩珥。
藥房都提調元斗杓,提調金佐明,右承旨權坽啓曰,伏未審數日來,聖候調攝何如,感冒後餘症,猶未快歇乎?內殿氣候,今已完復耶?臣等憂慮未弛,敢來問安。答曰,知道。予之所患,別無顯效矣。
中宮殿,問安。答曰,知道。
鄭榏啓曰,小臣,翁主缺進參外宣醞進去,下直。傳曰,知道。
鄭榏啓曰,小臣,翁主缺外宣醞往返,復命。傳曰,知道。
大司憲趙復陽,執義李垕,出仕。
鄭榏啓曰,淑寧翁主燼缺傳曰,知道。
鄭榏啓曰,伏見咸鏡監司徐元履燼缺會寧府使閔應騫馳報中,多有自己鋪張燼缺報,泛然啓聞,不以爲駭,事甚未便。咸鏡監司徐元履,請推考。傳曰,允。
鄭榏啓曰,臣承命,往諭于右議政鄭維城,則以爲臣之罪名極重,出城俟罪,連章請急,實出萬分怵迫,而未蒙恩譴,惶蹙罔措。千萬意外,近侍臨門,特諭聖旨,十行天札,丁寧懇惻,奉讀未了,感淚自零。揆諸分義,固當趨命,而旣負人臣極罪,公議至嚴,何敢偃然仍冒鼎席,以益罪戾乎?臣之情勢,斷無冒進之望,席藁城外,只俟鈇鉞之誅,惶恐縮伏,罔知所達云矣。傳曰,知道。
司諫金宇亨,正言李夏啓曰,宮家折受之弊,爲今日莫大之弊,屢月爭執,天聽愈邈,臣等竊憫焉。粟米·蜂蜜·絲麻,無數侵徵,水邊漁戶之渾被暴斂,宮奴豪悍之輩,私自推剝之狀,前後論列,旣已備盡,仰惟聖明,亦已洞燭,爲民父母,其忍恝視而不救乎?臣等不得請則決不敢退,請諸宮家火田·柴場·漁場折受等處,令該曹·各道,一一査出,竝爲革罷。禮法一乖,倫常一紊,則人不得爲人,豈不大可懼哉?士夫家繼後後生親子,則舍其長而主祀以己出,其牽私乖禮,莫此爲甚,其何以矜式於國中乎?請命禮官,自仁祖朝受敎以後,有違此禁者,一一改定。以上燼餘。譯官三人,雖有〈所〉善完於其間,而朝家命秩,不宜如是濫雜,酬勞之典,不當論以使臣之上,輕重倒置,事體未安。施以他賞,亦無不可,請譯官張炫·徐孝男·趙東立等新授加資,竝命改正。郭齊華,身爲言官,有懷陳疏,文字間設有過中之語,原其心,斷無他意,豈宜遽加摧折,投諸嶺海數千里之外哉?此殿下卽位以後,所未有之過擧,非但言者之路,從此而杜塞,亦恐大臣之因此不安,轉輾層疊,其在聖上措處之道,尤不當如是也。請勿留難,還收郭齊華除授鏡城判官之命。臺閣論事,則雖廟堂大議,待其結末後施行,乃所以重臺體也。本院方以郭齊華除授鏡城判官還收事論執,而政院捧入其肅拜單子,事甚未妥。請當該承旨,從重推考。答曰,不允。雖有慍意,承旨請推,予實未曉也。
司諫金宇亨啓曰,卽伏承聖批,以雖有慍意,承旨請推,予實未曉爲敎,臣竊不勝錯愕之至。無論事之大小,臺臣論執,則政院之不敢奉行例也。郭齊華以言官陳疏,旋有補外之命,故相議還收,而臺啓方張之日,政院之捧入肅拜單子,實前所未有之事也。請推之論,在例當然,豈敢有慍意於其間哉?臣旣承情外未安之敎,決不敢晏然於臺閣,請命遞斥臣職。答曰,勿辭。
府啓,諸宮家設庄革罷事,措語見上。釜山僉使李竚罷職,其代擇送事,措語見上。新除授掌令洪宇遠,時在京畿安城地,請斯速乘馹上來事,下諭。答曰,不允。下諭事依啓。以上朝報
弘文館副校理李翊,副修撰呂聖齊等箚曰,伏以館學儒生等,先正臣文成公李珥·文簡公成渾從祀文廟之請,相率守闕,連章□□京外咸集,不謀同辭,此誠斯文不可闕之擧,而一國士論之所公共也。其在聖朝崇儒重道之義,固宜快缺而振缺闡有國之徽典,豈可一向牢拒,大失多士之顒望?臣等,伏見近日儒疏之批,旣不卽賜允兪,至以難從爲敎,豈殿下以從享莫重之禮,不可易行,而先朝未施之事,不可輕議而然歟?夫兩賢臣道德功烈之在人耳目者,已悉於諸儒前疏中,聖明亦已洞燭無餘,而天聽邈然持難,此竊恐殿下思之有未審察之,缺也。必有學問事功,可以羽翼斯文,採一代之公論,爲百世之宗師,而芬苾之享,代各有人。至於我朝,有若五賢臣,皆已配享於文廟,則此實昭代之盛典,而其缺家之光爲如何哉?繼五賢而出,振五賢之道,格君救民,闡缺式至今日休者,其誰之功也?以是觀之,二燼缺於五賢,而褒德缺之典,獨不及焉,燼缺之至恨乎?惟當從一國不謀之辭,擧一燼缺重大,而終莫之行耶?若先朝之未施,有所燼缺焉。宋之周·張·兩程之享祀,在於經歷累朝之後,倘使理皇,缺以先朝未行而不行,則是朱·程大賢,終無從享之時,其可乎?聖朝中興之初,褒贈兩臣,恩禮崇深,獨於從享之禮,豈應終□靳,而事或未遑者,蓋亦有待於重光之日,今我聖上繼述之道,亟擧俎豆從享之典,以成衛道右文之美者,誠不可少緩也。況今道學之不明久矣,士論日卑,世道日下,將入於貿貿之域,尊尙儒賢,振作士風,是乃卽今第一務,其所關係,亦豈不重且大也?臣等,待罪經幄,旣有區區所懷,思欲敷奏於登對之日,而適値玉候違豫,前席無路,敢以草草文字,冒瀆宸聰,伏願聖明,試以諸儒前後之疏,延問大臣及儒賢,特擧崇賢之盛典,以彰重道之至意,國家幸甚,斯文幸甚。且臣等,竊有所慨然於心者,頃日喉舌之臣,以聖旨覆逆,至下要名之敎,夫所謂要名者,論其心則雖非,而考其事則燼缺也。設令群下,果有要名之心,事苟是也,但當優容而嘉納,不宜先疑其有私,臆逆太過也。況身居出納之地,隨事繳封,乃其職爾,有何一毫要名之意,而遽以情外斥之,摧折脅迫,一至此哉?人君待下之道,貴在相孚,聖人治心之法,尤愼喜怒,殿下,勿謂事在旣往,而必,愼言語之節,以爲將來之戒焉。仍竊惟念,臺閣之設,所以匡救得失,糾繩愆謬,進言之責,雖在於下,虛受之美,實在於上,而近來凡言事者,無論當否,輒以訑訑之色待之,或悅而不繹,或從而不改,上下未孚,情志相阻,識者之憂,固已大矣。今此兩司所爭,皆是矯革痼疾之論,而閱月相持,轉環無望,不亶爲累於聖德,抑恐國事日非,終無可爲矣,伏願殿下,快從兩司之請,以示從諫之德焉。且國之有言路,猶人之有血脈,血脈壅則人病,言路塞則國亡,是以古之善缺非以其言之皆善也。言可用則取之,不可用則置之而已,缺罪諫臣,而能國其國者哉?前掌令郭齊華燼缺鏡城判官特除之命,瞻聆所及,莫不錯愕,燼缺事齊華,職名言責,有懷必陳,雖燼缺加震怒,而放逐之,使臺閣之上,氣象銷沮,以言爲誡燼缺福哉?臣等,非爲齊華地,只恐言路,自此而永杜,惟燼缺加三思,還收前掌令郭齊華鏡城判官除授之命。取進止。答曰,不允。從祀事,已諭於諸生之批矣。且齊華,有懷必陳,乃其職也,而至於斥大臣以亡國之語,則以無咎大臣之言,謂亡國之語者,當何律耶?庶官,尙不可以此加焉,況輕侮大臣若是乎?此出於以言官末減之擧,而爾等之言至此,予實未曉也。
京畿儒生生員趙根等二十六人疏曰,伏以知所尊仰,然後士缺有所表章,然後儒學興,此必然之理也。方今大道不明,俗學多岐,人心漸澆,士趨未正,臣等以是爲懼,冀賜表章之典,以爲尊仰之地矣,天聽逾邈,聖批不許,乃以退修學業爲敎,臣等之惑,滋甚焉。嗚呼,兩臣道學,臣等之所願學也,兩臣德業,臣等之所欲業也,然而以兩臣道德之懿,崇報之典,尙今未擧,則後生小子,於何私淑而受學,於何興起而進業乎?臣等竊念,興學之方,不在於言語勸勉之末,而只在人主一擧措之間。漢高祖,過魯祀聖,而儒學乃興,漢明帝,臨雍拜老,而文敎大闡,斯二君者,曷嘗以言語勸勉而能致是乎?不過表章之得其方也。惟玆二賢臣從祀之請,粵自乙亥,式至今日,則殆三十年其久矣。近自館學,遠至四方,則殆千百人其多矣,公論燼缺者,宜其伸也,盛禮之未行者,可以行也。殿下,如欲使臣燼缺學業,則何不先擧表章之典,使一國之士,有所燼缺臣等,竊有憾於天地之大者。臣等,雖甚無狀,燼缺,何敢以非義,强煩於君父之前哉?殿下燼缺來煩爲敎,多士之望,固已落莫,不料今日,又燼缺瞿然之至。臣等,以草野微蹤,裹足而來,瀝血仰籲,燼缺好於二臣也,爲斯文也,爲斯世也。殿下曾無一言半辭缺容納,而旨意邁邁,乃至於此,臣等亦何更煩乎?但恐士氣自此而摧沮,公論自此而泯滅,未必不以臣等爲誡也。伏願殿下,俯察多士公共之論,深惟此道消長之幾,亟賜兪音,以擧盛典,則斯文幸甚,斯世幸甚。答曰,省疏具悉。爾等,亦後勿來煩。
右議政鄭維城疏曰,伏以臣之狼狽情勢,萬分崩迫,瀝血籲呼,實非循例控辭,誠未格天,尙靳恩遞,聖批丁寧,溫諭諄切,奉讀再三,感淚自零,惶蹙罔措,到此益甚。顧臣愚昧,偶發一言,大觸時諱,前後罪目,節節加層,至以危亂亡國,必由臣言爲一斷案,旣負重辜,席藁俟罪之不暇,何敢以聖明曲加矜赦爲幸,而偃然因冒於具瞻之列,辱名器而羞朝廷乎?臣之決難冒進之勢,旣如此,而況且昨日之政,以郭齊華特除邊倅,若以攻斥臣言,有此補外施罰之擧,則臣之惶悚不安,尤有甚焉。伏見齊華疏中,多有可採之言,而旣因攻臣一款,竝廢不用,反加譴罰,則非大有防矣言路?臣之罪戾,因此益深,臣何敢自安於心,揚□出復廁黃閣之列乎?矧今臣之宿病,遇寒添□,委頓沈痛,前頭使行將迫,必須及時解燼缺邊治行,可以無事出疆。臣之情勢燼缺自處之道,在所汲汲,玆敢冒萬死更申燼缺慈,諒臣危迫之懇,亟許鐫削職名,仍治燼缺分,以謝公議,不勝幸甚。臣無任惶懼戰灼之至。答曰,遣承旨敦諭。以上燼餘
上在昌德宮。停常參·經筵。
自午時至申時,日暈兩珥。
鄭榏啓曰,春帖子,當爲製進,而大提學金壽恒,以伴送使西下,藝文提學兪棨,明日待開門牌招,使之出韻科次之意,敢啓。傳曰,知道。
洪處厚,以都摠〈府〉言啓曰,副摠管洪瑑,漢城府坐起,進去晝仕,請出標信。傳曰,知道。
洪處厚,以都摠府言啓曰,今日入直軍士,中日習射,請出標信。傳曰,知道。
鄭榏,以刑曹言啓曰,判書臣尹絳,呈辭受由,時未出仕,參判缺身病,久未參坐,臣挺一,獨爲開坐,莫重刑缺重,回啓公事,則待判書出仕後,爲之之意,敢啓。傳曰,知道。
正言李夏啓曰,凡臺啓之發,傳旨亦有不得捧之規,所以重臺體也。前掌令郭齊華鏡城判官除授之命,還收之啓,旣發之後,則齊華肅拜單子,政院似不當捧入,臣等只論事體之當然而已,伏承情外下敎,臣何晏然?昨緣日暮,今始來避,所失尤大。請命遞斥臣職。答曰,勿辭。
洪處厚啓曰,正言李夏,再啓煩瀆,退待物論矣。傳曰,知道。
大司憲趙復陽,執義李垕啓曰,諸宮家庄土之弊,爲今日蠧國病民之大者,競爲侵占,殆遍八方,免稅之數,靡有限量,此所以決不可不裁節定制者,而若以五百結爲定,則實爲太多,作法於凉,其弊猶貪,作法於貪,其弊何救?國朝以來,王子·駙馬何限,而曾無土田免稅之典,今乃立法定限,而其數反至於此多,則國家法制,寧有如此過濫之理,而革弊定制之意,顧安在哉?宮家,雖殿下之至親,乃是人臣,越法踰制,何得乃爾,而使國家大萃民怨,積失人心,則亦恐非宮家之福也。當此民生困極,國事艱危之日,殿下,乃以宮家踰法之事,纔命定制,旋復還寢,數月爭論,景象不佳,是豈所望於聖明者哉?臣等,竊不勝嘆惜焉。且所謂無主而折受者,初因片片陳荒之處,終爲倂兼民田之歸,橫拏侵奪,在在皆然,怨讟之興,莫此爲甚,此又決不可不痛革者也。請還收勿爲定限之命,更令宰執·侍從儒臣,博議酌定,依倣職田之制,收捧分給。海澤山田之稱以無主而占奪民田之類,亦令詢問諸道,一切革罷。曺瑗罪犯,雖未知如何,而但念曺瑗之所與爭土地者,宮家也。殿下雖以其有悖言奸狀,而欲治其罪,遠近聽聞,何以明知聖意之所在,而爲公事間當然之事乎?宮家設庄,侵奪小民之弊,所在皆然,民生之嗟怨,國言之沸騰久矣。曺瑗之事,旣關宮家,而今至於繫之京獄,加以重刑,則人心之驚惑,當復如何,而豈不爲大聖人過中之擧乎?誠恐自今宮家有侵奪民田之事,人莫敢復言,日後之弊,尤有不可言者。請還收曺瑗拿致京獄,嚴刑重處之命。朴以㫥貪猾之狀,臣等論之悉矣,雖不可以流傳之言,遽加重律,而罷職之請,實爲末勘,而聖批久不允從,臣等竊惑焉。海外絶島,隔遠王化,貧殘之民,無所控告,物産之衆,號爲利窟,今若不愼擇其人,而以昭之貪名,著聞如此,而因爲差遣,則是棄絶域之窮民,而任使剝割也,寧可有是理哉?濟州牧使朴以㫥,請命罷職,其代以廉名表著之人,極擇差送。釜山,非如他鎭,爲任甚重,從前愼簡,意有所在。新除授僉使李竚,曾爲安興僉使,興作乖謬,流弊至今,沿海之民,怨罵不已。且其居喪時,與人相鬪,悖戾之狀,無復人理,其爲人行事,於此可見。如此之人,決不可付以邊徼重鎭,釜山僉使李竚,請命罷職,擇送其代。司諫金宇亨,以卽伏見聖批,以雖有慍意,承旨請推,予實未曉爲敎,臣不勝錯愕之至。無論事之大小,臺臣論執,則政院之不敢奉行,例也。郭齊華,以言官陳疏,旋有補外之命,故相議還收,而臺啓方張之日,政院之捧入肅拜單子,實前所未有之事。請推之論,在例當然,豈敢有慍意於其間哉?臣旣承情外未安之敎,決不敢晏然。正言李夏,以凡臺啓之發,傳旨亦有不得捧之規,所以重臺體也。前掌令郭齊華鏡城判官除授之命,還收之啓旣發之後,則齊華肅拜單子,政院似不當捧入。臣等只論事體之當然而已,伏承情外下敎,臣何敢晏然,竝引嫌而退?言事之臣遠斥,還收之論方發,謝單捧入,有乖事體,請推之啓,只是循例,慍意之敎,出於情外,有何可避之失?請司諫金宇亨·正言李夏,竝命出仕。答曰,不允。出仕事及朴以㫥事,依啓。
鄭榏啓曰,臺諫出仕事,命下矣。今已夜深,明日待開門命招之意,敢啓。傳曰,知道。
夜五更月暈。以上燼餘
上在昌德宮。停常參·經筵。
辰時巳時,日暈兩珥。
藥房都提調元斗杓·提調金佐明·左承旨李弘淵啓曰,伏未審數日來,聖候調攝何如?感冒後餘症,尙未減歇乎,內殿氣候,亦何如?臣等憂慮未弛,敢來問安。答曰,知道。予之感冒後惡寒之症,尙爾無減矣。
慈殿,問安。答曰,知道。
內殿,問安。答曰,知道。
藥房再啓曰,卽伏承問安之批,有感冒後惡寒之候,尙爾無減矣之敎,臣等不勝憂憫之至。凡疾恙,無論輕重,必須趁速治之,而少無所減,尙爾無減之敎,累日連下,臣等一未得與諸醫入侍詳察,豈不悶鬱哉?今日與鄭後啓·趙徵奎及脈醫孫承孝·李祉述等,卽爲入診議藥,在所不已,敢此仰稟。答曰,別無更議之事,前劑入補中益氣湯,連爲劑入,可也。
司諫金宇亨,正言李夏出仕。
事變注書李世長受由代,吳挺昌。
本院啓曰,都承旨南龍翼陳疏,批答未下,右承旨權坽,以諫院請推之論,不敢行公,左副承旨兪瑒,病未仕進,同副承旨洪處厚,以式暇出去,廳中只有臣弘淵·臣榏,位甚不齊,事多苟艱。左副承旨兪瑒,牌招察任,何如?傳曰,允。
鄭榏,以戶曹言啓曰,百官祿俸,六品以上,庚子冬,各減米一石,從四品以上,今年春,又爲各減太一石矣。來正月等爲始,依前題給之意,敢啓。傳曰,知道。
兪瑒,以兵曹言啓曰,司僕寺·典設司鷹牌頭,今壬寅年秋冬等褒貶,因本寺提調有故,未及磨勘矣。今始同議等第以入之意,敢啓。傳曰,知道。
鄭榏,以戶曹言啓曰,今春裁省時,各樣受料人員,十五斗以上,則減二斗,十斗以上,則減一斗矣。來正月等爲始,依前磨勘題給之意,敢啓。傳曰,知道。
鄭榏啓曰,右議政上疏到院,而以國忌齋戒,留院之意,敢啓。傳曰,入之。元疏在下,以上燼餘
上在昌德宮。停常參·經筵。
辰時,日暈。
大王大妃殿,政院問安。答曰,知道。
大殿,問安。答曰,知道。
大王大妃殿,藥房問安。答曰,知道。
慈殿,問安。答曰,知道。
藥房都提調元斗杓,提調金佐明,左承旨李弘淵啓曰,臣等,卽伏聞夜間,大王大妃殿西邊中廊,有煙桶延燒之事,必致內間之驚動,且聖候調攝,何如?臣等不勝驚慮,敢來問安。答曰,知道。大王大妃殿,夜來頗爲驚動,以此驚慮矣。
中殿,問安。答曰,知道。
大王大妃殿,二品以上單子問安。答曰,知道。
王大妃殿,問安。答曰,知道。
大殿,二品以上問安。答曰,知道。
中殿,二品以上問安。答曰,知道。
兪瑒啓曰,待變注書吳挺昌,時無職名,令該曹,依例付軍職,冠帶常仕,何如?傳曰,允。
兪瑒,以兵曹言啓曰,宣傳官將鬼被薦者,必爲禁軍口傳,然後得擬望,例也。今者都目缺前宣傳官·部將·守門將,仕滿應出六品者十四員,而目今被薦缺禁軍時任者,只有兩人,故自臣曹,分付各廳,使之依例新薦,則共四十六人內,取才入格者三人。此則當付禁軍,而其中曾經內三廳之人,以重來被薦者,又九人,亦非時仕禁軍,又難循例擬望,事甚窘迫。在前有重來被薦者,以其曾經禁軍之故,雖非時仕者,亦有擬望之時。又有額外禁軍,口傳啓下後,塡差之規,今則何以爲之乎?敢稟。傳曰,依今夏等例爲之。
掌令朴承健啓曰,伏見全南監司査覈狀啓,則益山人蘇啓命等所犯實狀,與當初本府啓辭,頗有異同。蘇璹,初無歐打之事,而混入於論啓中,且聞蘇山海,則以前監司李泰淵軍官,其時方在營下,亦不預焉,則當初風聞告實之狀,著矣。査覈狀啓,今方入來,而臣是其時同參論啓之人也,決不敢晏然行公。請命遞斥臣職。答曰,勿辭。
鄭榏啓曰,掌令朴承健,再啓煩瀆,退待物論矣。傳曰,知道。
大司憲趙復陽,執義李垕啓曰,掌令朴承健,以伏見全南監司査覈狀啓,則益山人蘇啓命等,所犯實狀,與當初本府啓辭,頗有異同。蘇璹,初無歐打之事,而混入於論啓中,且聞蘇山海,則以前監司李泰淵軍官,其時身在營下,亦不預焉,則當初風聞告實之狀,著矣。査覈狀啓,今方入來,而臣是其時同參論啓之人也,決不敢晏然行公,引避而退。臺諫論事,許以風聞,監司査覈,旣有實狀,則雖或差異,未足爲咎,不可以此輕遞言官。掌令朴承健,請命出仕。傳曰,依啓。
掌令朴承健,出仕。
本院啓曰,傳曰,鏡城判官郭齊華,尙不下直,渠自不爲辭朝耶?政院不爲捧入單子而然耶事,命下矣。自前如此補外之人,臺諫以還收爲啓,則不敢下直,例也。齊華之尙不辭朝,以此故也,敢啓。傳曰,渠何敢尙不辭朝耶?以臺啓有所恃而然耶?承旨以臺諫請推,有所畏㤼而如是啓達耶?又啓曰,臣等雖極無狀,忝居出納之地,係是應行之事,則豈憚於請推之論,而不爲奉行乎?還收之論,旣發之後,則不敢徑先辭朝,自是流來古規,故援例敢啓,伏承嚴敎,不勝惶恐。傳曰,知道。
兪瑒啓曰,右議政,方在城外,上疏批答,明日待開門傳諭之意,敢啓。傳曰,知道。
右議政鄭維城疏曰,伏以臣,得此罪名以來,不覺神魂震褫,手足戰慄,直欲一死而無從也。以此斷律,則宜置大辟,蒼黃退伏,連章疾呼,恭竢鈇鉞之誅,不料天地父母之恩,至優極厚,旣赦其罪,反下恩批,惶感已極,罔知攸出。千萬意外,特遣近侍,寵諭過隆,十行綸音,丁寧懇惻,不啻若耳提面命,一字之榮,踰於華袞,奉讀未了,感淚交瀉。自惟負罪微臣,何以得此曠世異數?臣雖愚頑,亦知分義至嚴,固當奔走趨命之不暇,而第念臣決不可冒進之勢,不一其端,玆敢畢露情悃,冀蒙聖明之察納焉。身負大罪之名,仍據鼎席,古今天下,萬無是理,臣若貪榮冒恥,晏然就列,更側黃閣之上,則輿儓下賤,亦且指點而唾罵,曰發言而□亡國之相,胡爲而復出云爾,則微臣之都喪燼缺雖不暇顧,而其於朝廷之羞燼缺哉?此臣之決不可冒進者一也。近來燼缺之論爲第一士論,欲陳所懷者,必以詆斥臣言燼缺日大害事理之論,亦非尋常罪目,而聖旨□之下,不敢終始退伏,黽勉苟冒,以致今日齊華如此之論,旣負極惡罔赦之罪,亦不顧忌,唐突仍冒,則日後有加於齊華之論,亦必相繼而發矣,到此地頭,聖明雖欲曲念臣身,亦不可得矣。臣本冥行迷方,孤立無助,發言動觸忌諱,進退亦昧愼重,自取顚躓,轉輾至此,聖上違豫之中,緣臣妄言,更貽紛沓,疏章酬應之勞,愚臣罪戾,亦無所逃,此臣之決不可冒出者二也。且念郭齊華,以臺官,自外新到,投疏進言,誠出爲國,而緣臣之故,言不見用,反被補外之罰,非但大有妨於言路,聞其病母,遠在湖南千里之外,氣息垂盡云,絶塞行譴,不得相見而永訣,則其於聖世孝理之下,所損亦多,皆皆孽由臣身,若終無還收之擧,則臣心何安,臣罪益深,此臣之所不敢進者三也。臣之怵迫情勢,有如是者,玆不避瀆擾之誅,更申危懇,冒死籲呼於宸嚴之下,伏乞聖慈,曲加矜諒,臣之職名,特許鐫削,亟正臣罪,以安臣心,以謝公議,千萬幸甚。臣無任惶懼戰灼祈懇之至,謹昧死以聞。答曰,省疏具悉卿懇。已悉予意於前後之批矣,復何多誥?從速入來,以存大體,以副渴望。以上燼餘
上在昌德宮。停常參·經筵。
下直,橫城縣監柳苾,高靈縣監趙逢源,咸悅縣監兪槮。
大王大妃殿,政院問安。答曰,知道。
王大妃殿誕日,政院單子問安。答曰,知道。
大殿·中殿,政院問安。答曰,知道。
兪瑒啓曰,忠淸兵使李枝遠啓聞,來癸卯正月,上番諸色軍士都目狀中,公山軍士列錄處三行,有塗擦之跡,而旣不踏印,且甚不精,似有下吏輩從中奸濫之事。忠淸兵使李枝遠推考,該吏,令本道從重治罪,何如?傳曰,允。
兪瑒,以都摠府言啓曰,今日入直軍士,當爲中日習射,而王大妃殿誕日相値,不得爲之之意,敢啓。傳曰,知道。
兪瑒,以訓鍊都監言啓曰,臣等,今日聚會將官於北營,依前例,褒貶後別試射矣。闕內入直把摠·哨官等,以旗牌官姑爲代直,試射之意,敢啓。傳曰,知道。
洪處厚,以禮曹言啓曰,來癸卯年正朝,大殿·大王大妃殿·王大妃殿·中宮殿,百官陳賀及命婦朝賀磨鍊節目,權停例爲之事,判下矣。在前百官陳賀權停例行禮時,命婦朝賀,則權停矣,今則何以爲之?敢稟。傳曰,依此爲之。
兪瑒,以備邊司郞廳,以左議政意啓曰,今日,臣與訓鍊都監諸提調,會坐于北營,將官等秋冬等褒貶後,別試射依前例擧行矣。居首之人,則捧承傳,使兩銓相當職除授,而第二以下,則無施賞之事,事甚埋沒。本司所管餘丁木,厥數頗優,三同取去,計其分數,分等題給,以爲激勸之地,何如?傳曰,允。
洪處厚,以弘文館言啓曰,本館上番見存二員內,應敎李敏迪,陳疏到院,時未肅拜,副校理臣李翊,獨爲入直,而方有所患,下番亦有二員,而修撰吳斗寅,以親病不得專意入直。明日政,上下番闕員,盡爲差出,牌招肅拜,推移入直,何如?傳曰,允。
以李三錫,爲假注書。
備忘記,傳于兪瑒曰,長番內官金瀷,當爲莫重啓下公事,誤踏啓字,殊甚非矣。從重推考。
備忘記,傳于洪處厚曰,鏡城判官郭齊華,除授累日,已爲肅謝,而若恃深勢,回顧黨類,偃臥不動,分義掃如,事極痛駭,其在體例,似當加罪,而姑觀將來,使之趁今發送。
政院啓曰,臣等伏覩備忘記,有鏡城判官郭齊華趁今發送之敎,而日月之明,恐有所未盡於燭察下情者然,臣等竊不勝慨然之至。齊華之語侵大臣,孰不知其狂妄,而臺臣之請寢成命,不過以事係言者,恐有累於聖德也,曷嘗有私相黨比,作爲深勢,援倚以爲重,而無所顧忌,如聖敎哉?臣隣之中,果有如許之事,則不唯聖明之所當顯加重律,臣等亦何敢從而爲說,自取黨比掩蔽之誅乎?今以齊華之故,而有此情外未妥之敎,則豈不大有傷於體群臣之道乎?況臺啓未停之前,不得奉行,自有古例,一邊爭執,一邊擧行,殊無置臺諫,責以匡救之意,而亦有臣等耳目所記之前例,故齊華下直之單,今方來呈,而不敢捧入,敢以區區之懷,有所陳達,以冀裁幸,而職在喉舌,敢效古人覆逆之義,敢此封還。傳曰,爾等,深懼於請推,甚矣。言欲巧而反拙,心自歎惜也。行與不行,爾等任自爲之。
備忘記,傳于兪瑒曰,長番內官金悌立,妄作可怪之物,多有瞻聆俱駭之擧,事極駭異,罷職。
以副校理李翊,修撰呂聖齊請對,傳于兪瑒曰,寒病未瘳,風日不和,不能引接,所懷書啓。
司諫金宇亨啓曰,宮家山海折受之弊,爲今日窮民巨害,閱月爭執,天聽愈邈,臣等竊悶焉。粟米·蜂蜜·絲麻之無數侵徵,水邊漁戶之渾被暴斂,宮奴豪悍之營私推剝之狀,前後論列,旣已備盡,仰惟聖明,亦已洞燭,爲民父母,其忍恝視而不救乎?臣等不得請則決不敢退,請宮家火田·柴場·漁場折受等處,令該曹·各道,一一査出,竝爲革罷。禮法一乖,倫常一紊,則人不得爲人,豈不大可懼哉?士夫家繼後,後生親子,則舍其長而主祀以己出,其牽私乖禮,莫此爲甚,其何以矜式於國中乎?請令禮官,自仁祖朝受敎以後,有違此禁者,一一改定。譯官等論賞,不可如是濫雜,酬勞之典,尤不可論以使臣之上,輕重倒置,事體未安,施以他賞,亦無不可。請譯官張炫·徐孝男·趙東立等新授加資,竝命改正。護軍郭齊華,身爲言官,有懷陳疏,文字間設有過中之語,以言語罪人,實非聖朝美事。況其疏中諸語,多有可採者,則豈可以一語之不的,遽加摧折,投諸嶺海數千里之外哉?非但進言之路,從此而杜塞,亦恐大臣之因此不安,轉輾增益,其在聖上措處之道,尤不當如是也。請勿留難,還收郭齊華除授鏡城判官之命。臺閣論事,則雖廟堂大議,待其結末後施行,乃所以重臺體也。本院,方以郭齊華除授鏡城判官還收事論執,而政院捧入其肅拜單子,事甚未妥。請當該承旨,從重推考。答曰,不允。請推該承,鉗制下直,愛護黨類,何至巧也?爾等之志,予竊駭焉。
大司憲趙復陽,執義李垕,掌令朴承健啓曰,諸宮家庄土之弊,爲今日蠧國病民之大者,競爲侵占,殆遍八方,免稅之數,靡有限量。此所以決不可不裁節定制者,而若以五百結爲定,則實爲太多,作法於凉,其弊猶貪,作法於貪,弊將何救?國朝以來,王子·駙馬何限,而曾無土田免稅之典,今乃立法定限,而其數反至於此多,則國家法制,寧有如此過濫之理,而革弊定制之意,顧安在哉?宮家,雖殿下之至親,乃是人臣,越法踰制,何得乃爾?而使國家大萃民怨,積失人心,則亦恐非宮家之福也。當此民生困極,國事艱危之日,殿下,乃以宮家踰法之事,纔命定制,旋復還寢,累月爭論,景象不佳,是豈群下所望於聖明者哉?臣等,竊不勝歎惜焉。且所謂無主而折受者,初因片片陳荒之處,終爲倂兼民田之歸,橫挐侵奪,在在皆然,怨讟之興,莫此爲甚,此又決不可不痛革者也。請還收勿爲定限之規,更令宰執·侍從儒臣,博議酌定,依倣職田之制,收捧分給。海澤山田之稱以無主而占奪民田之類,亦令詢問諸道,一切革罷。曺瑗罪犯,雖未知如何,而但念曺瑗之所與爭土地者,宮家也。殿下,雖以其有悖言奸狀,而欲治其罪,遠近聽聞,何以明知聖意之所在,而以爲公事間當然之事乎?宮家設庄,侵虐小民之弊,所在皆然,民生之嗟怨,國言之沸騰久矣。曺瑗之事,旣關宮家,而今至於繫之京獄,加以重刑,則人心之驚惑,當復如何,而豈不爲大聖人過中之擧乎?誠恐自今,宮家有侵奪民田之事,人莫敢復言,日後之弊,尤有不可勝言者。請還收曺瑗拿致京獄嚴刑重處之命。李竚顚妄乖謬之狀,臣等,旣已悉論矣。邊徼重鎭,非他等閑之比,決不可付諸如此之人。釜山僉使李竚,請命罷職,擇送其代。答曰,不允。田結一款,予意未曉也。當初定數,不出於本府之請,則今日持久,事實無據矣。
司諫金宇亨啓曰,今此郭齊華還收補外之請,實慮言路之杜塞,該承旨請推之論,亦守事體之當然而已,本無他意於其間,而聖批嚴峻,至以箝制護黨等語,爲臣罪案,臣雖萬萬無狀,粗知事君之義,豈有護私而廢公乎?箝制護黨,無非人臣大罪,一有所犯,尙不可容貸,而況兼此兩罪者乎?無非臣平日行義,不見信於君父之致,尙誰咎哉?臣負此大罪,決不可一刻仍冒,請命鐫削臣職。答曰,勿辭。
兪瑒啓曰,司諫金宇亨再啓煩瀆,退待物論矣。傳曰,知道。
掌令朴承健啓曰,臣,昨以論事失實引避,自知應遞,而處置請出,實出意外,卽當有自處之道,而擧動迫頭,黽勉行公矣。卽聞物議,果以請出爲非云,臣之冥行擿埴,有同聾瞽之狀著矣。況承聖批,以事實無據爲敎,尤不敢一刻仍冒,請命罷斥臣職。答曰,勿辭。
兪瑒啓曰,掌令朴承健,再啓煩瀆,退待物論矣。傳曰,知道。
正言李夏啓曰,郭齊華,以言事補外,則還收之請,爲慮言路,該承旨捧入其謝單,則請推之論,欲存事體而已,寧有一毫私意,爲齊華地哉?臣近緣母病危篤,尋單請急,故不得聯名於今日之啓,而所論之事,亦曾與同僚相議以啓矣。卽伏承情外嚴批,箝制護黨,無非人臣大罪,臣旣負此罪名,何敢一刻仍冒?請命鐫削臣職。答曰,勿辭。
兪瑒啓曰,正言李夏,再啓煩瀆,退待物論矣。傳曰,知道。
李翊等書啓,以鏡城判官郭齊華,不爲下直事,昨今以來,嚴旨屢降,辭氣之間,大失和平,此何等事,而激惱宸衷,一至於此哉?臣等,相顧錯愕,竊不勝慨然之至。凡臺閣之設,乃所以匡救闕失,致君父於無過之地,無論事之大小,臺啓旣發之後,政院之不得奉行,卽國朝數百年流來舊規,而不敢廢隳,燼缺鏡城判官郭齊華,有趁今發送之敎,一邊請寢,一邊發送,不但典章之壞了,自今日始,其爲聖德之累,當如何哉?此實卽阼以後未有之過擧,臣等竊惜之。喉舌之臣,職在近密,隨事覆逆,而初出於愛君之至誠,而嚴批之下,終未免捧入單子,亦非執法不撓之義也。此路一開,有關後弊,伏願聖明,平心恕察,亟寢鏡城判官郭齊華發送之命,以重臺體,不勝幸甚。臣等,待罪經幄,不忍泯默,敢請入對矣,玆承所懷書啓之敎,敢此略達。傳曰,勿煩。
大司憲趙復陽·執義李垕啓曰,臣等,以宮家免稅,更爲博議酌定事,因本府前啓,論列已久,未蒙兪音,方切悶鬱。卽伏承聖批,以當初定數,不出於本府之請,則今日持久,事實無據爲敎,臣等,竊不任惶惑之至。諸宮家田庄,爲今日國家生民莫大之弊,怨讟盈國,侵占無已,頃者所定五百結之數,其視罔有限量之時,雖似有愈,論以法理,則實爲太多,大非定制革弊之意。以此爲過多者,良是不可廢之言,而聖上不諒,竝與定數之命而還寢,如是則宮家田結,無有紀極,必將遍滿國中而後已也,寧有是理哉?臺諫論事,只當就其事之是非而論之,豈可以不出於本府而不爲之爭執乎?此臣等之力爭而不知止者也,聖敎,今以無據斥之,臣等何敢晏然?昨日掌令朴承健引避之事,雖有一二差異,非如全然失實之比,旣許風聞,不當輕遞,故相議請出矣。今者承健,以物議非之,引避,臣等處置,難免乖當,又何敢晏然乎?臣等,仍竊伏念,郭齊華疏中之語,誠可謂不中其心,則實亦無他,職在臺閣,上疏言事,天怒遽震,斥之邊邑,此實聖上臨御以來,所未有之事也。方今堂陛日隔,公車寂寥,士氣消耎,莫可奮揚,賞之使言,亦恐不至,奈何又開此路,重爲進言者之戒乎?誠恐群臣,專事含默,言路自此永塞,而以大臣之疏,斥逐言事之臣,亦豈所以安大臣之心乎?又況齊華,母病沈痼,人所共聞,家在南土極邊,今方赴北絶域,便爲母子三千里外死生之別,想其情事,誠亦可矜。昔唐憲宗時,劉禹錫,以罪貶播州刺使,中丞裵度,爲上言,播州遠惡,禹錫有老母,上曰,爲人子,不自謹貽親憂,重可責也。度曰,陛下,方侍太后,恐禹錫,在所宜矜。上良久曰,朕所言,以責爲人子者然,不欲傷其親心,退謂左右曰,裵度,愛朕終切,遂改禹錫爲連州,憲宗體下之心,可謂至矣。今當聖上孝理之日,誠亦可謂動念者也,而齊華之事,又非禹錫之比者哉?臣等,方擬以此箚陳,而未及上,伏見答諫院之批,與下政院之敎,臣等,相顧驚悸,竊爲聖朝不勝歎惜哉。凡臺諫,有所論執,則雖國家重大之事,未停論之前,不得擧行,乃是自古流例,莫之或改者也。今玆諫院之請推政院,不過出於循例而已,殿下,乃以箝制下直,愛護黨類等語爲敎,豈意天日之明,不燭群下之情,至於此哉?當今朝著之間,渙散萎苶,實未見有黨比論議之事,而齊華,以下土孤生,素鮮朋遊,又安有黨比愛護之可言乎?此事,元非出於大段乖張,而轉輾至此,爲一大鬧,雷威震疊,臺閣沮喪,其爲聖明之過擧,可勝言哉?至於諫官之齊華還收之請,政院請推之論,方張未已,遽命發送,直爲拜辭,殿下,因一時聖怒之發,廢前古不易之規,啓日後無窮之弊,而曾不少恤,必斥而乃已。孔子所謂惟其言而莫予違者,不幾於不幸而近之乎?政院,居喉舌之司,草草陳啓之後,怯於天威,不能反覆論執,納吾君於無過之地,使國家置臺諫之體,墜壞無餘,此國朝三百年來,所未聞之事,不料聖明之世,乃有如許擧措也,臣等,尤不勝慨然也。臣等待罪臺席,目見無前過擧,而不能匡救,臣等之罪,實合萬殞,其何敢一刻冒居乎?請命罷斥臣等之職。答曰,觀此避辭,則有若兩人之語,而辭意不正,予深歎惜。勿辭。以上燼餘及朝報
上在昌德宮。停常參·經筵。
南龍翼啓曰,今日,適値藥房問安。都目大政,而廳中一空,右承旨權坽,方在被論中,右副承旨鄭榏,服制未出仕,左承旨李弘淵,左副承旨兪瑒,同副承旨洪處厚,亦以昨日憲府避嫌及玉堂書啓,卽自□□出去,或不仕進,廳中只有臣龍翼一人,問安及政廳守廳,皆無以成形,事體之苟簡,曾所未有。被論外輕喪服制,不得不變通。燼缺亦不暇顧,右副承旨鄭榏,左承旨李弘淵,左副承旨兪瑒,同副承旨洪處厚,竝牌招察任,何如?傳曰,依啓。
又啓曰,假注書李三錫,昨日受點之後,身病猝劇,方在遑遑中,不得仕進。當此多事之時,不可蹔曠,請改差,他假注書差出察任,何如?傳曰,允。
假注書柳之發。
都目政。吏批,行判書洪命夏進,參判朴長遠進,參議李惟泰在外未上來,都承旨南龍翼進。
兵批,判書金佐明進,參判鄭知和進,參議元萬石進,參知李延年進,右副承旨鄭榏進。
吏批啓曰,今都目政,各岐仕滿應遷者相避及未準朔監察·禁府都事,各司久任,時推人員,竝擬,何如?傳曰,允。
又啓曰,忠淸監司吳挺緯瓜滿之代,今當差出,而可擬之人乏少,承旨中可合人,竝擬,何如?傳曰,允。此下五行燼缺
又啓曰,慶尙左水使,今當差出,禁軍將之未準朔人員,竝擬,何如?傳曰,允。
傳于南龍翼曰,前後扈從有功勞人·戰亡·淸白吏子孫,各別收用事,言于兩銓。
李端相爲舍人,金三俊爲瓦署別提,洪藼爲活人別提,安後昌爲兵曹正郞,尹深爲兵曹佐郞,洪萬容爲兵曹佐郞,尹宗之爲大邱府使,金三樂爲靑松府使,朴洞爲德源府使,李聖賚爲慶山縣令,盧景命爲奉化縣監,辛暅爲金化縣監,朴敏行爲眞寶縣監,尹璾爲利仁察訪,南九萬爲司䆃正,金自南爲平市令,閔鼎爲江華都事,李大樹爲朔州府使,朴長源爲熙川郡守,閔熙爲判決事,申翰周爲理山郡守,姜翻爲熊川縣監,姜璿爲庇仁縣監,許苾爲靑山縣監,韓楫爲肅川府使,李明奎爲鎭海縣監,申伉爲機張縣監,李弘淵爲忠淸監司,李重信爲濟州牧使,金天錫爲淳昌郡守,柳時蕃爲良才察訪,李仁實爲漢城判官,尹遇丁爲禮曹佐郞,朴相馨爲承文正字,崔鎭南爲成均學錄,鄭繼胄爲司成,李敏敍爲校理,安後說爲修撰,鄭知和爲平安監司,韓聖輔爲引儀,尹遇甲爲引儀,睦志善爲禮賓主簿,吳烇爲引儀,郭有欽爲引儀,李伸爲禮賓別提,李耆英爲司宰直長,黃得重爲歸厚別提,任慶昌爲宗簿直長,朴惟儁爲廣興奉事,鄭載岱爲典牲主簿,閔熙爲承旨,李敏道爲懷仁縣監,朴千榮爲永同縣監,安㙫爲司宰主簿,沈若溟爲內贍主簿,洪藼爲監察,鄭時亨爲濟用直長,趙遠期爲監察,鄭載厚爲瓦署別提,趙胤錫爲判決事,慶翔龍爲監察,李枝馨爲慶尙左兵使,朴晟爲慶尙左水營虞候,朴而暾爲全南左水營虞候,柳當考然爲當考州營將,尹時達爲晉州營將,李汧爲慶尙左水使,慶一會爲都摠經歷,安當考爲五衛將,李經漢爲五衛將,金洙爲宣傳官,秦大瞻爲習讀,鄭桂爲海州監牧官,李德明爲珍島監牧官,洪重亨爲訓鍊副正,金尙澄爲開雲浦萬戶,鄭槳爲永登萬戶,趙克健爲淸城僉使,吳英發爲加德僉使,金重明爲益山營將,金尙健爲玉浦萬戶,南得華爲永宗萬戶,趙時一爲訓鍊僉正,方日省爲武兼,李邦勳爲武兼,柳汝糧爲副摠管,李東喬爲部將,姜翊武爲草芝萬戶,李時楫爲別害僉使,鄭梡爲守門將,李汝馨爲武兼,柳時禎爲曹司衛將,黃應聖爲訓鍊判官,柳檉爲訓鍊都正,□□虎爲都摠經歷,黃得秋爲將軍坡萬戶,燼缺昆陽召募將,金景福爲豐德浦燼缺五衛將,韓震英爲武兼,金鏡·申瀏燼缺柳斐然·李益達·李經漢·趙猷·李慶燼缺世·許脩爲副護軍,吳挺昌爲副司正,姜缺將,李萬枚爲都摠經歷,朴進善爲都摠都事,□弼漢爲都摠都事,安忠信爲訓鍊主簿,任命□爲宣傳官,任聖尹爲井浦萬戶,姜瓊立爲楸坡萬戶。
兵批啓曰,新除授益山營將金重明,時無加資之命,何以爲之?敢稟。傳曰,依例加資,益山營將金重明,今加折衝。
吏·兵批,姑罷。
南龍翼,以訓鍊都監言啓曰,臣斗杓,與軍色提調李浣·金佐明,糧餉色提調鄭致和,會同於北營,把摠以下四十七員,以柳葉箭十巡試射,則其中把摠崔亨運,以二十一分居首,令兩銓,今都目政相當職依例除授,第二人以下,則亦依啓稟,計其分數,差等題給木綿之意,敢啓。傳曰,知道。
南龍翼啓曰,今日廳中一空,適値大政,兩銓來坐已久,而尙未開政,請招同僚之啓,誠出於不得已,同副承旨洪處厚·左副承旨兪瑒·左承旨李弘淵竝不進,只右副承旨鄭榏,來詣闕外陳疏,而不許捧入,故今纔入院,若與臣龍翼,偕進吏·兵批政廳,則無他守廳之員,莫重大政,亦不可退行,何以爲之?敢稟。傳曰,大政不可退行,事體不可若是,李弘淵等,何敢任自進退乎?事甚未便,此三人,竝卽爲牌招,守廳後,進去政廳,可也。
洪處厚,以尙衣院言啓曰,院中所用各樣席子中,彩花席恒貢數少,常患不足,在前例,以他不緊應貢席子,換作充用矣。年例所納邊兒寢席,時在八十餘張,安東府貢案付邊兒寢席八張代,綵花席八張,換作上納,乙酉所減大中小硯竝十五面中,中小硯十面,明年爲始,依例上納,以爲享所進排時國用之地事,令該曹,分付施行,何如?傳曰,允。
洪處厚,以兵曹言啓曰,當日幼學徐弘選稱名人,自宣仁門入來,差備門外擊錚,極爲駭愕。令攸司,囚禁治罪,同門守門將景時煥,常時不能禁斷雜人,以致闌入,亦爲非矣。推考,何如?傳曰,允。
又以戶曹言啓曰,本曹所屬五部官員等,去春夏等褒貶,今秋冬等殿最,一時磨勘之意,敢啓。傳曰,知道。
南龍翼啓曰,院中之位不齊,未有甚於今日。明日又有習儀進參之擧,將無以成形,新除授右副承旨閔熙,卽刻牌招肅拜,使之察任,何如?傳曰,允。
兵批啓曰,五衛將柳俊昌戶奴,呈狀于政廳曰,差祭長陵,重得傷寒,家間且有拘忌之疾,闕內直宿之任,勢難冒居,入啓處置云。柳俊昌改差,何如?傳曰,允。
持平宋昌啓曰,諸宮家庄土之弊,爲今日蠧國病民之大者,競爲侵占,殆遍八方,免稅之數,靡有限量,此所以決不可不裁節定制者,而若以五百結爲定,則實爲太多,作法於凉,其弊猶貪,作法於貪,弊將何救?國朝以來,王子·駙馬何限,而曾無土田免稅之典,今乃立法定限,而其數反至於此多,則國家法制,寧有如此過濫之理,而革罷定制之意,顧安在哉?宮家,雖殿下之至親,乃是人臣,越法踰制,何得乃爾,而使國家大萃民怨,積失人心,亦恐非宮家之福也。當此民生困極,國事艱危之日,殿下,乃以宮家踰法之事,纔命定制,旋復還寢,數月爭論,景象不佳,是豈群下所望於聖明者哉?臣竊不勝歎惜焉。且所謂無主而折受者,初因片片陳荒之處,終爲兼倂民田之歸,橫挐侵奪,在在皆然。怨讟之興,莫此爲甚,此又決不可不痛革者也。請還收勿爲定限之規,更令宰執·侍從儒臣,博議酌定,依倣職田之制,收捧分給。海澤山田之稱以無主,而占奪民田之類,亦令詢問諸道,一切革罷。曺瑗罪犯,雖未知如何,而但曺瑗之所與爭土地者,宮家也。殿下,雖以其有悖言奸狀,而欲治其罪,遠近聽聞,何以明知聖意之所在,而以爲公事間當然之事乎?宮家設庄,侵虐小民之弊,所在皆然,民生之嗟怨,國言之沸騰,久矣。曺瑗之事,旣係宮家,而今至繫之京獄,加以重刑,則人心之驚惑,當復如何,而豈不爲大聖人過中之擧乎?誠恐自今,宮家有侵奪民田之事,人莫敢復言,日後之弊,尤有不可勝言者。請還收曺瑗拿致京獄嚴刑重處之命。李竚顚妄乖謬之狀,臣旣已悉論矣。邊徼重鎭,非他等閑之比,決不可付諸如此之人。釜山僉使李竚,請命罷職,擇送其代。司諫金宇亨,以今此郭齊華還收補外之請,實慮言路之杜塞,該承旨請推之論,亦守事體之當然而已。本無他意於其間,而聖批嚴峻,至以箝制護黨等語,爲臣罪案,臣雖萬萬無狀,粗識事君之義,豈有護私而廢公乎?箝制護黨,無非人臣大罪,一有所犯,尙不可容貸,而況兼此兩罪者乎?無非臣平日行義,不見信於君父之致,尙誰咎哉?臣負此大罪,決不可一刻仍冒。掌令朴承健,以臣,昨以論事失實引避,自知應遞,而處置請出,實出意外,卽當有自處之道,而擧動迫頭,黽勉行公矣。卽聞物議,果以請出爲非云,臣之冥行擿埴,有同聾瞽之狀,著矣。況承聖批,以事實無據爲敎,尤不敢一刻仍冒。正言李夏,以郭齊華以言事補外,則還收之請,爲慮言路。該承旨捧入其謝單,則請推之論,欲存事體,而寧有一毫私意,爲齊華地哉?臣近緣母病危篤,尋單請急,故不得聯名於今日之啓,而所論之事,亦曾與同僚相議以啓矣。卽伏承情外嚴批,箝制護黨,無非人臣大罪,臣旣負此罪名,何敢一刻仍冒。大司憲趙復陽,執義李垕,以臣等,以宮家免稅,更爲博議酌定事,因本府前啓,論執已久,未蒙兪音,方切悶鬱。卽伏承聖批,以當初定數,不出於本府之請,則今日持久,事實無據爲敎,臣等竊不任惶蹙之至。諸宮家田庄,爲今日國家生民莫大之弊,怨讟盈國,侵占無已。頃者所定五百結之數,其視罔有限量之時,雖似有愈,論以法理,則實爲太多,大非□□定制革弊之意。以此爲過多者,良是不可廢之言,而聖上不諒,竝與定數之命,而還寢如是,則宮家田結,無有紀極,必將遍滿國中而後已也,寧有是理哉?臺諫論事,只當就其事之是非而言之,豈可以不出於本府,而不爲之爭執乎?此臣等之力爭而不知止者也。聖敎,今以無據斥之,臣等,何敢晏然?昨日掌令朴承健引避之事,雖有一二差異,非如全然失實之非,旣許風聞,不當輕遞,故相議請出矣。今者承健,以物議非之引避,臣等處置,難免乖當,又何敢晏然乎?臣等仍竊伏念,郭齊華疏中之語,誠可謂不中,其心則實亦無他,職在臺閣,上疏論事,天怒遽震,斥之邊邑,此實聖上臨御以來所未有之事也。方今堂陛日隔,公車寂寞,士氣消耎,莫可奮揚。賞之使言,亦恐不至,奈何又開此路,重爲進言者之戒乎?誠恐群臣,專事含默,言路自此永塞,而以大臣之疏,斥逐言事之臣,亦豈所以安大臣之心乎?又況齊華,母病沈痼,人所共聞,家在南土極邊,今赴北方絶域,便爲母子三千里外,死生之別,想其情事,誠亦可矜。昔唐憲宗時,劉禹錫,以罪貶播州剌史,中丞裵度爲上言,播州遠惡,禹錫有老母。上曰,爲人子,不自謹貽親憂,重可責也,度曰,陛下方侍太后,恐禹錫,在所宜矜。上良久曰,朕所言,以責爲人子者,然不欲傷其親心,退謂左右曰,裵度愛朕終切,遂改禹錫爲連州,憲宗體下之心,可謂至矣。今當聖上孝理之日,誠亦可謂動念者也,而齊華之事,又非禹錫之比者哉?臣等,方擬以此箚陳而未及上,伏見答諫院之批,與下政院之敎,臣等相顧驚悸,竊爲聖朝不勝歎惜焉。凡臺諫,有所論執,則雖國家重大之事,未停論之前,不得擧行,乃是自古流例,莫之或改者也。今玆諫院之請推政院,不過出於循例而已。殿下,乃以箝制下直,愛護黨類等語爲敎,豈意天日之明,不燭群下之情,至於此哉?當今朝著之間,渙散萎苶,實未見有黨比論議之事,而齊華以下土孤生,素鮮朋遊,又安有黨比愛護之可言乎?此事元非出於大段乖張,而轉輾至此,爲一大鬧,雷威震疊,臺閣沮喪,其爲聖明之過擧,可勝言哉?至於諫官之齊華還收之請,政院請推之論,方張未已,遽命發送,直爲拜辭。殿下,因一時聖怒之發,廢前古不易之規,啓日後無窮之弊,而曾不少恤,必斥而乃已。孔子所謂惟其言而莫予違者,不幾於不幸而近之乎?政院,居喉舌之司,草草陳啓之後,怯於天威,不能反覆論執,納吾君於無過之地,使國家,置臺諫之體,墜壞無餘,此國朝三百年來所未聞之事,不料聖明之世,乃有如許擧措也,臣等,尤不勝慨然也。臣等,待罪臺席,目見無前過擧,而不能匡救,臣等之罪,實合萬殞,其何敢一刻冒居?竝引嫌而退。言事之臣,遽爾補外,則還收之請,只欲納吾君無無過之地,原其本心,斷斷無他。無論事之大小,臺諫方爲爭執,則政院固不得奉行,而謝單捧入,有違事體,則循例相規,亦無不可,雖下情外之敎,別無可避之嫌。憲府論事,旣許風聞,則些少差違,未足爲過,處置請出,人誰咎之燼缺一款所爭者,國耳。只論其事之是非,而不出燼缺初非可言,無據之敎,實有欠於大燼缺言事諸臣,有何所失,尤不可以自己引咎,缺請司諫金宇亨,掌令朴承健,正言李夏·大司憲趙復陽·執義李垕,竝命出仕。郭齊華疏中所論,誠有過中者,而第以言獲罪,得無聽聞之驚惑乎?仰惟聖意,不過以此爲慰安大臣之地,而因此轉輾,景象不佳,則抑恐大臣之心,尤不自安也。況諫院方請還收補外之命,而殿下累降嚴旨,必使發送而後已,天威之震疊,奚至於此哉?古規之墜廢,言路之杜塞,誠非細憂。群下之爭執者,只恐聖朝之有過擧而已,豈有一毫爲齊華地哉?天道至仁,風霆無竟日之怒,請平心恕察,亟收郭齊華補外發送之命。答曰,不允。出仕事,依啓。
判尹許積疏曰,伏以臣,還自燕京,子婦已死,十餘日前,又喪迷息,悲慘之中,宿疾轉劇,奄奄危喘,如在泉下,此固朝著之所共知也。頃呈三單,猥承加由之命,而病勢沈綿,旣不得出仕,精神昏瞀,又不得陳疏,曠廢職事,已不可言,而問安陳賀,一倂闕然,有臣如臣,不如死之久矣。自念衰憊之極,理難長久於世,而禍患連仍,百疾交攻,其中最不堪者,痰火也。晝而忘食,夜不交睫,委頓枕席,日漸危篤,如是而其有萬分一陳力之望耶?伏乞聖慈,曲加矜悶,亟遞臣本職及兼帶,俾延朝夕之命,不勝萬幸。答曰,省疏具悉。卿其勿辭,調理察職。
正言李端夏疏曰,伏以臣,曾忝本職,自知病勢情勢,萬分不堪,猥陳辭疏,至以永免匪據爲請,幸蒙天鑑洞燭,快賜遞免,臣感激洪造,庶幾得所而自〈免〉也。不意今者,復被新命,臣誠惶惑震越,罔知置身之所也。臣之病狀,不待臣自言而可明,擧世通謂之病人,病人本不當從仕,猶且黽勉於庶官者,爲缺不得已也。噫,臺官之任,出入禁闥,補闕缺政事,繩愆糾謬,此人臣之至榮,士夫之燼缺何人無是心也。而顧臣所患,專出於心膽虛弱,缺力,可堪此任,而況喪慘之餘,貧窮之極,不能謀缺以補血氣。幸賴國恩,獲沾祿仕,僅能不絶其命,□已,以此心身,雖欲內竭精神,外殫氣力,以塞一日臺官之責,其勢末由,此臣所以不得不哀籲苦辭者也。伏願聖慈天地父母,特垂矜察,鐫改臣職名,以准前請,以安微分,不勝幸甚。臣抑又伏念,今之世道,不亦難乎?比如衰老之人,百病交作,旣不可以峻劑急攻,又不可以束手待盡,必須自上奮發大有爲之志,大臣承輔,保合士類,今日行一政,明日矯一弊,然後世道漸隆,國勢日振,而今也不然,大臣惡士類太甚,不務調和,而惟懷嫌怒,以致聖心,亦漸生疑於士類。凡士類所請一切正大之論,如近日兩司所啓,一向揮却,不從如此,而尙安望今日行一政,明日矯一弊乎?伏願殿下,先定聖心,必以振作重恢,祈天永命爲志,缺臣,必與士類,心壹志,同濟國事,則朝廷庶有調和之望,而世道亦有興復之勢矣。臣以病昏眇劣,自不能治其心身,傾敗其家,濱於危死,而敢論國家大計如此,可謂癡妄之甚也。然臣方忝臺官,不能供職,亦不容無一言而退,以負言責,敢效愚忠,以備聖擇,伏願殿下,勿以人廢言。踏啓字。
行護軍李惟泰疏曰,伏以臣,昨承恩召,猥不敢當,屢瀆辭章,僭越已極,罪當萬死,恐懼縮伏,恭竢嚴譴,不意聖上優容,不加之誅,乃復下吏部之命,臣驚惶罔措,益深愧蹙。臣之不才,自量已審,豈敢貪慕寵榮,復爲仕進之□乎?況此名器之重,不可人人輕授,如臣鄙陋,一日叨帶職名,實爲淸朝之羞辱,傳笑四方,非細事也。伏乞聖明,亟命鐫改,以安微分,則公私幸甚。答曰,省疏具悉。爾其勿辭,從速上來。
南龍翼啓曰,今日新除授左副承旨閔熙,牌不進矣。傳曰,知道。
洪處厚啓曰,今已閉門,出仕臺諫,明日待開門命招之意,敢啓。傳曰,知道。以上燼餘
上在昌德宮。停常參·經筵。
慈殿·中殿,藥房問安。答曰,知道。
藥房都提調元斗杓,提調金佐明,副提調南龍翼啓曰,昨日大政,終夕勤勞於靜攝之中。伏未審此時,聖候何如,感冒後餘症,猶未平復乎?臣等憂慮未弛,敢來問安。答曰,知道。
都目政。吏批,行判書洪命夏進,參判朴長遠進,參議李惟泰在外未上來,都承旨南龍翼進。
兵批,判書金佐明進,參判未差,參議元萬石不進,參知李延年進,右副承旨鄭榏進。
以柳仁培爲司饔直長,韓後相爲造紙別提,睦志善爲監察,韓聖輔爲監察,李文淸爲活人別提,吳挺緯爲兵曹參判,蔡洵爲召村察方,權世經爲戶曹佐郞,兪棨爲同知義禁,南龍翼爲瓦署提調,崔海聖爲南部主簿,陳孝達爲司圃別提,睦嗜善爲廣興守,金興祉爲宗簿主簿,鄭晳爲校理,李嵆爲正言,李時彬爲殷山縣監,姜碩老爲眞寶縣監,姜頊爲泰安郡守,崔栢年爲內贍直長,李鴻逸爲司饔奉事,兪瑾爲禮賓主簿,洪淨爲引儀,閔邦胄爲典獄主簿,李東苾爲軍器主簿,閔維重爲吏曹正郞,李爲司評,鄭始昌爲軍資判官,金有達爲軍器奉事,李得民爲軍器奉事,丁以傑爲軍器參奉,李時楳爲刑曹參判,宋克悌爲司畜別提,具時敏爲司導直長,崔碩英爲濟用奉事,朴重敷爲繕工直長,李道長爲長興直長,洪淨爲禁府都事,尹遇甲爲禁府都事,金悌健爲尙衣別提,韓友琦爲戶曹正郞,李翔爲扶餘縣監,宋奎濂爲龍潭縣令,元振澤爲魚川察訪,李世翊爲高山察訪,張世良爲奉常主簿,朴振翰爲軍器判官,許濟爲掌樂直長,鄭載厚爲禁府都事,邊益中爲禁府都事,安獻徵爲承旨,高斗紀爲尙衣直長,鞠旻爲宗廟奉事,洪柱國爲連源察訪,呂顔齊爲尙衣副直長,李翊爲獻納,鄭道應爲工曹佐郞,金鎬爲尙瑞直長,丁之碩爲引儀,林震昌爲司圃別提,安宗悌爲瓦署別提,許恪爲軍器僉正,李商翼爲內侍敎官,尹搢爲氷庫別檢,宋奎光爲典設別檢,尹松爲司饔參事,李景沆爲司饔奉事,洪柱演爲尙瑞副直長,李慶萬爲光陵參奉,吳始益爲桃源察訪,沈轍爲童蒙敎官,廉振名爲慶基殿參奉,韓鼎相爲童蒙敎官,柳世翊爲童蒙敎官,李雲齊爲昌陵參奉,李墩爲黃山察訪,崔碩儒爲慶基殿參奉,洪昇爲南別殿參奉,金邦杰爲濟原察訪,朴世冕爲慶安察訪,東平副守潢,今加明善,崔俊明爲彌助項僉使,劉廷烈爲坡地僉使,洪餘吉爲訓戒僉使,申汝豪爲花梁僉使,李濟爲仇寧萬戶,李尙馪爲訓鍊參軍,金德明爲訓鍊參軍,金時楫爲水口萬戶,朴道騫爲阿吾地萬戶,柳潝爲兼內乘,吳挺緯爲僉知,鄭之恒爲守門將,閔孝誠爲宣傳官,金萬英爲訓鍊主簿,孔尙廉爲蛇梁萬戶,鄭雲望爲訓鍊判官,安忠善爲豐山萬戶,任義伯爲同知,鄭致和爲都摠管,李守綱·朴純義·閔晉亮爲副護軍,李端夏·金石堅爲副司果,金長齡爲自作仇非權管,孔志聖爲甫老知權管,陳承吉爲定大堡權管,鄭仁秀爲廟洞權管,趙宗立爲牛九非權管,姜陞龍爲舊坡地權管,趙俊吉爲從浦權管,尹時興爲登公仇非權管,趙宗邦爲大坡兒權管,金光日爲栗浦權管,金碩爲武兼,吳復善爲斜下非權管,鄭二龍爲崇義堡權管,金世鳴爲訓鍊主簿,李翔爲訓鍊主簿,尹商彦爲部將,趙攸爲守門將,李昌彧爲訓鍊僉正,權克中爲武兼,吳克誠爲部將,趙廷緯爲守門將。
吏批啓曰,新除授眞寶縣監朴敏行,與臣命夏,有相避之嫌,而各岐遷轉之際,曚然不察,備擬受點,不勝惶恐待罪。眞寶縣監朴敏行,改差,何如?傳曰,依啓,勿待罪。
鄭榏啓曰,廳中之位,不齊甚矣。都承旨南龍翼,藥房問安後,政廳進去,左承旨權坽,方在被論中,右承旨兪瑒,疏批未下,俱未仕進,左副承旨閔熙,病未肅拜,臣榏,直去兵批政廳,廳中只有同副承旨洪處厚。今日,卽正朝望闕禮再度習儀,而無推移進參之員,何以爲之?敢稟。傳曰,右承旨兪瑒,左副承旨閔熙,竝牌招察任,可也。
洪處厚啓曰,迎祥詩,當爲製進,藝文提學兪棨,明日待開門牌招,使之出韵科次之意,敢啓。傳曰,知道。
又啓曰,右副承旨鄭榏同姓五寸叔母,故縣監李幼源妻鄭氏身死,服制已行四日,出仕,何如?傳曰,允。
鄭榏啓曰,今日多事方甚,而廳中位猶不齊,新除授左承旨安獻徵,卽刻牌招察任,何如?傳曰,允。
又以兵曹言啓曰,舊功臣嫡長忠義,來正月爲始,依前入直事,自忠勳府入啓定奪矣。仁政殿西月廊禁軍入接處,間數頗多,南邊二間,令紫門遮隔修補,以爲忠義直所之意,敢啓。傳曰,知道。
吏批啓曰,宗簿直長,例以生進之人差除,而遷轉之際,隨其各窠之先後,仕日之次第,故新除授任慶昌,以當次之人,首擬受點,而學生·蔭官,依前例以他司直長中,生進之人,相換,何如?傳曰,允。
司諫金宇亨啓曰,再昨,郭齊華辭朝也,一邊爭執,一邊擧行,實三百年所未有之事也。政院之不能終始論辯,捧入其單子,固有失矣,而臣於其時,猶在臺廳,則揆以古人隨事進規,一日累啓之義,臣亦難免不識之罪矣。憲臣之論,玉堂之斥,豈可全歸於政院,而不自責也哉?臣固當縮伏私室,恭竢公議之不暇,而召牌之降,不得不來詣,臣亦無恥之甚者也。況臣因此一事,累承情外未安之敎,尤不可晏然。請命遞斥臣職。答曰,勿辭。
司諫金宇亨啓曰,諸宮家山海折受之弊,爲今日窮民之害,閱月爭執,天聽逾邈,臣竊惜焉。粟米·蜂蜜·絲麻之無數侵徵,水邊漁戶之渾被暴斂,宮奴豪悍之營私推剝之狀,前後論列,旣已備盡,仰惟聖明,亦已洞燭,爲民父母,其忍恝視而不救乎?臣不得請,則不敢退,請諸宮家火田·柴場·漁場折受等處,令該曹·各道,一一査出,竝爲革罷。禮法一乖,倫常一紊,則人不爲人,豈不大可懼哉?士夫家繼後,後生親子,則舍其長而主祀以己出,其牽私乖禮,莫此爲甚。其何以矜式於國中乎?請令禮官,自仁祖朝受敎以後,有違此禁者,一一改定。郭齊華,身爲臺官,有懷陳疏,一語不中,遽爾補外,臣之所以必欲還收成命者,爲言路也,豈有一毫爲齊華地哉?而論列方張,急急發送,此實三百年所無之事也。國家之置臺官,將以責夫匡救之義,而遽加威怒,脅持摧折,使不敢復言,臣恐進言之路,從此永杜,臺閣之上,風氣苶然,人莫肯爲殿下言者,豈不大可懼哉?請勿留難,還收郭齊華補外發送之命。郭齊華補外發送之命,出於臺啓方張之日,則爲喉舌之官,所當終始論執,反覆陳啓,期於回天而後已,乃其職耳。今乃不然,一番陳達之後,遽入拜辭單子,其出納惟允之義,納君無過之道,果安在哉?此路一開,其弊將不可勝言矣,請郭齊華拜辭單子捧入當該承旨,罷職。答曰,不允。嗚呼,自先朝補外之擧,非止一再,而未聞有紛紜之事,至於今日,何其異也,謂予年少未諳古例而然耶?欲使政令,專歸於下,而君不得干與而然耶?如不然,今日之事,無非侮其君而必勝而後已,此實寒心而深惡處也。今之臺閣之上,未聞有許身國家,至誠如一,敢言正大風力可觀,若古人者,徒以朋黨論議,細之語,日日爲事而已,實未見爲言官能擧盡言之責,而無一人論劾之擧。至於齊華之事,何苦苦盡心至此也,若然則爲國家耶,爲齊華耶?雖使五尺之童當之,不難知也。爾等亦有心腸,環顧其中,不亦愧乎?揆以古例,宜有黜斥之罰,以爲策勵之擧,而若行於今日,反受怒頭不平底等語,今何敢思也,予深歎惜也。
安獻徵·鄭榏啓曰,臣等,卽伏見諫院啓辭之批,辭旨極嚴,有非人臣所可忍聞,臣等不勝錯愕之至。郭齊華發送之敎,遽下於臺論方張之際,實是群下意慮之外,凡在瞻聆,孰不駭惑?今此諫院之論,出於欲存臺閣體例之意,豈有一毫爲齊華地哉?至於政歸於下侮君必勝等敎,尤非大聖人平心恕察之道,王言一播,必致遠邇之驚惑。臣等待罪出納之地,見此過中之擧,不敢循例傳批,敢此封還,伏願聖明,特加深思,改其未安之敎,以示優容之道,不勝幸甚。傳曰,勿煩。
又啓曰,臣等,伏承聖批,以勿煩爲敎,不勝惶悚之至。郭齊華之疏,誠有過中之語,臺閣之論,亦豈以此爲是也?此不過欲存臺閣體例,且慮後弊之致也。夫豈有他意於其間哉?今此下敎,有非臣子所不忍聞者,故臣等寧伏違慢之誅,不欲使君父,有所過當之敎。冒罪封還,實出於愛君之誠,伏乞聖明,更加三思,亟改未安之敎,以示大聖人和平之道,不勝幸甚。臣等無任區區之懷,又此封還,更瀆於夜深之後,罪合萬死,惶恐敢啓。傳曰,已諭毋煩。
司諫金宇亨啓曰,今臣之所爭,實慮言路杜塞之外,斷無他意,而言語拙訥,誠意淺薄,非徒不能回天,反承嚴批,至有臣子所不忍聞之敎,人臣負此極罪,不可一刻容貸於天壤之間。請命先削臣職,亟下司敗,以正臣罪。答曰,勿辭。
洪處厚啓曰,大司憲趙復陽,執義李垕,牌不進。傳曰,知道。
又啓曰,大司憲趙復陽,執義李垕牌不進,掌令洪宇遠,持平南天漢在外,掌令朴承健呈辭,持平宋昌式暇,今日以監察茶時之意,敢啓。傳曰,知道。
兪瑒啓曰,正朝望闕禮習儀,進去下直。傳曰,知道。
鄭榏啓曰,司諫金宇亨,再啓煩瀆,退待物論矣。傳曰,知道。
刑曹判書尹絳疏曰,伏以臣,一介無用,宿病已痼,新恙添劇,有萬分不能堪缺冒死呈單,而三度加由之命,出於意慮之外,臣誠惶悶縮伏,罔知所以爲計也。顧臣所忝之職,最是煩劇之地,況臣衰耗旣極,疾病亦甚如許,而何可一刻冒居乎?當初政曹之以臣擬差,非謂有可堪之勢,適値諸宰有故之時而然也。臣於其時,亦不敢强遞者,蓋緣佐貳之被論不仕,訟獄久滯,黽勉出仕者,實出於萬不獲已也。雖得開坐,而文簿聽斷之際,昏謬顚錯,不能裁遣,憒憒終日,臣之狼狽,縱不足恤,僨事之患,勢所必至,此實朝廷之所共知也,在前如臣老敗者,尸居於刑曹重地,曾未之聞也。臣今元氣漸敗,精力消亡,素患痰火,乘虛益熾,痰隨熱升,有時窒塞,達夜咳喘,眠食專廢,累添感冒,藥無寸效,種種危苦之症,有加無減,以此氣力病勢,決無起動供仕之望,伏乞聖慈,察臣危迫之懇,缺改臣職名,以便公私,不勝幸甚。答曰,省疏具悉。卿辭至此,本職當勉副焉。
黃海道生員吳福延等疏曰,伏以臣等聞,人主之政,莫大於順民心,蓋民心之所同,卽至理之所在也。人主苟不順乎此,則乃所以違理而拂民也,其何能爲國乎?夫士者,四民之首也,皆誦法聖賢,爲國元氣,凡民所同,且不可不順,況多士所同,其可不順乎?嗚呼,今日兩賢臣文成公李珥·文簡公成渾從祀聖廟之請,內而館學諸生,外而四方多士,不謀齊奮,同聲懇籲,則一國公論之所同,槪可見矣。殿下一向持難,久不允從,不幾於拂民而違理乎?臣等實未曉聖意之所在也,豈殿下猶有所未詳於兩臣道德之實乎?兩臣道德之盛,固非臣等蒙學所言,縱或言之,亦何能形容其萬一哉?臣等,請有以說明之。自昔從祀之擧,乃先王崇報儒賢之盛典,其登祀典者,聞是有功於斯道斯民者也。燼缺繼往開來之功,有衛道明敎之實,有致之新民缺人已亡世益遠,而後之向風慕德,宗仰師法者,愈往而愈盛,雖荒僻之鄕,蒙陋之士聞知,讀其書尊其道,則其餘風遺澤,及人之深,有若此者,以若此之學德功業,顧不可登俎豆之列乎?從祀之論,不但有識者同然,至於愚夫愚婦之賤,聞能言之,而獨殿下,以□爲難,豈殿下猶未盡察於民心之所同也?苟殿下知其所同,而當且久拂,則臣等竊恐其弊,終至於違至理失民心,而國不爲也。臣等區區之誠,實在於此,玆敢不遠千里,裹足叫閽,伏望聖明,俯察輿情,亟擧盛典,以彰崇賢之意,以慰多士之心,則豈特爲斯文之大幸,抑亦有補於聖朝興學作新之化矣。嗚呼,兩臣之道德,宜享百世之祀,而又値聖上崇儒重道之辰,可謂千載難得之會矣。若又諉以重典,終不允許,則其於兩臣百世以竢之道缺所加損,而抑恐後世,必有指點而議之者,致疑於缺好賢之無誠也,更乞聖上,深惟而亟圖之。臣等,謹昧死以聞。答曰,省疏具悉,已諭於館學儒生矣。
左承旨李弘淵,左副承旨兪瑒,同副承旨洪處厚等疏曰,伏以臣等,俱以無似,猥忝近密,隨事做錯,觸處生疣,謗議之來,皆所自取,尙誰尤哉?今此郭齊華補外之擧,臺諫方有還收之請,臣等雖甚昧昧,豈不知發送之爲不可,而再昨嚴旨屢降,□援例陳啓,昨日備忘,辭旨極其未安,不敢不仰陳所懷,冀蒙察納,反承情外之敎,一節加於一節,此豈今日所望於聖明者哉?臣等,非不知終始覆逆,而不爲奉行,而竊慮以齊華補外之事,上下相持,景象不佳,或不無因此轉激,益增君父過中之擧,與同僚相議,捧入其單子矣。伏見玉堂書啓之語,臣等旣非輕歇,憲府引避之辭,極其峻戢燼缺於天威,不能反覆論執,使國家置臺諫之體,墜壞無餘,國朝三百年所未聞等語,爲臣等罪案,臣等相顧愧恧,若無所容。爲人臣子,負此罪名,決不可一刻在職,不得不蒼黃出去。不料牌招之命,遽降於千萬意慮之外,臣等雖極無狀,粗知不竢駕之義,而廉隅所關,不敢抗顔冒進,逋慢之罪,益無所逃,席藁私室,恭竢鈇鉞之誅。聖量涵弘,不惟不加之罪,一日之內,召牌再降,分義所在,不敢偃然退伏,冒昧趨造,復入院門,忘念喪恥,貽辱淸朝,莫此爲甚。臣等,旣不能反覆論執,感回天聽,又不能急趨君命,自速罪戾,循省釁咎,萬殞是甘。伏乞天地父母,先將臣等職名,亟賜鐫免,仍治臣等之罪,以爲人臣不職者之戒,千萬幸甚。答曰,省疏具悉。爾等安意勿辭,從速察職。
左副承旨閔熙疏曰,伏以臣,罪廢之餘,荐蒙燼缺雖極愚迷,寧不惶感?況承牌招之命,尤當缺趨詣,而臣有旣冠之子,頃者遽爾夭折,自惟蒙闇,未達死生之理,徒懷舐犢之情,不覺哀傷之過。軀殼雖存,精神已喪,且緣經營葬事,奔走東西,觸冒風雪,重得寒疾,醫治後時,遂至危劇,委頓枕席,不得運動者,今已七八日矣。晝夜叫痛,頭腦欲裂,而胸膈之間,如覆爐火,自腰以下,若抱氷雪,種種危病,難以覼縷,藥物近口輒吐,況啖粥飮乎,轉側亦必須人,況望起居乎?病勢如此,自蹈逋慢之誅,罪戾實合萬殞。念臣待罪嶺南,及瓜而代,離違禁闥,今至二年,重近耿光,豈非至願,而死期將迫,陳力寧□,敢將悶蹙之悃,仰籲宸嚴之下,伏乞聖慈,□憐加惠,亟遞臣職名,俾延晷刻之喘,不勝幸甚。踏啓字。
右議政鄭維城疏曰,伏以臣之連章,屢瀆□□請啓,實非循例辭職之懇,負此惡名。請伏缺尋常引咎之比,庶冀聖明,諒此情勢,燼缺分而誠意淺薄,久未格天,四度陳悃,尙未蒙燼缺虛帶重任,引日持久,已至浹旬,顚倒狼狽,日以益甚,五內煎迫,氷炭交戰。一力辭退,非但臣意已決,抗顔□出,同朝諸臣,亦所不期,如臣身負重罪者,貪榮恃寵,晏然仍據鼎席,徒以游辭慢語,塞責控辭,終不知退,則遠近瞻聆,必以爲該,臣之從速□者,非爲一身之私計,乃所以尊朝廷而重名器也。古人有言曰,人之有急,全安之爲德。聖明,今若憐臣之急,快許鐫免,使之就閑調病,安意治行,無弊出疆,則是所謂全安之惠也。不此之圖,强迫就列,倒置逆施於黃閣之上,千人所指,不病而死,此何異於失性狂奔,裸裎倚市,不能掩醜而顚仆者哉?此臣之所以瀝血呼籲,累瀆宸嚴而不知止者也。伏乞聖慈,諒臣崩迫之懇,臣之職名,特許鐫削,亟正臣罪,以安微分,以謝公議,不勝幸甚。答曰,省疏具悉卿懇。卿之不可不入城,事體截然,不可一向引嫌,曠日遲徊。卿其安意勿辭,從速入來,以副上下之望。
大司諫閔鼎重疏曰,伏以臣,久負妄言之罪,方在俟譴之中,忽此意外,新命遽下,復除諫職,仰荷聖慈優容,不記前愆,欲責來效,恩旨隆重,非臣愚賤所可承堪,感愧之極,罔知攸措。仍竊伏念,臣以無似,過蒙恩擢,新化之初,累叨諫長,遜避不獲,欲報無路,敢以二三愚見,開陳登對之日,論□於章疏之間,區區寸誠,實出於愛君憂國之心,而□愚迫切,必欲感悟聖聰,明辨是非,衝口率發,不得爲瞻前顧後之計,雖至獲罪於上下,亦所不避,則臣罪臣自知矣。緣臣妄言,橫被指目,若煩譴訶,咎由自作,還實難逭,露章請法,反蒙寬宥,臣誠省愆思義,不敢自安。屬以田政,有燼缺於曠務,且以其任雖重,其役則賤,不無憚勞燼缺之嫌,故尤不敢復有所陳瀆,私心自料,欲待峻事之日,更尋前請,庶幾追贖其忘廉冒恥之罪。玆者,恩除復授舊職,豈但愚臣意慮之所不敢到,抑亦聖心所在,有不敢知也。臣之前日妄言,尙有一二仍存於臺啓之中者,殿下,如以臣言爲是,必不相持不從,若是久也,如以臣言爲非,則亦豈敢畏威銜恩,遽變初見,以承殿下之旨哉?如或殿下,不問其言之是非,而姑欲以臣充其位而已,則臣雖無狀,平日自待,亦不至此,況殿下所以自輕其耳目者,豈如是之甚哉?此臣之所以承命惶感,益不知所以措身之所也。伏乞聖明,察臣誠懇,亟寢新命,俾令賤迹少安,以完田事。臣不勝瞻天望聖,謹昧死以聞。答曰,省疏具悉。爾其勿辭察職。
東平副守潢疏曰,伏以臣,末裔宗班,雖不能文缺寶焉者,聖朝手澤,宣祖大王御筆,十襲缺數字以爲傳家之寶,而屢經大亂,不能免散失之患,幸缺餘存,僅十有一,此豈非神明之衛護也歟?收拾十六片,裝而藏之,日常奉翫,伏以思之至寶天慳,似不當置之於尋常蝸室,敢玆進獻,謹昧死以聞。答曰,省疏具悉。所進御筆,欽玩不已,深嘉爾至誠矣。仍傳曰,今此東平副守潢所進御筆頗多,至誠可觀,其令該曹,特爲加資,以示予嘉悅之意。
全南道觀察使趙龜錫,以進上物膳中,乾秀魚體小事,待罪狀啓。傳于洪處厚曰,勿待罪事,回諭。以上燼餘
上在昌德宮。停常參·經筵。
大司憲趙復陽,執義李垕啓曰,立乎朝而以言爲責者,不亦難乎?見君上之過擧而有所忌諱,含默不言,是上負國家,下欺其心,其職失矣,其罪大矣。若欲盡一日之責,有所爭論,則雖有公心血誠,人主反疑其有私,有言逆于心而未必求諸道,不但其言之不行,終亦有累於君德,此誠古今言事之通患也。烏鳶之卵不毁,而後鳳鳥至,誹謗之言不罪,而後嘉言進,郭齊華之愚妄,臣等亦豈不知,而但其以臺官上疏而獲罪遠斥,有妨進言之路。聞其有病母,而身赴絶塞,則恐傷孝理之化,以此論列,夫豈一毫有私於齊華者哉?凡於臺論方發未停之前,徑先發遣,則實是前古所未有之擧,而國家置臺諫之道,一切廢壞,將爲日後無窮之口實,只此一事,豈不爲聖明過擧之大者乎?臣等,是用大懼,不勝過慮。身在臺閣,不敢自同寒蟬,區區愚衷,冀幸聖明之諒察,而倉卒屬辭,語失倫序,重觸天威。聖批至嚴,乃以不正斥之,臣等,更有何辭,自暴於天日之下?爲人臣而懷不正以事其君者,其罪有不容誅,反求惶恧,只竢斧鉞,威命不加,召牌反下,臣等,驚悚震越,尤不知置身之所。而負犯旣重,席藁待罪之不暇,瞻望徊徨,終不敢抗顔而冒進,逋慢之罪,益無所逃,而伏見答諫院之批,辭旨益嚴,有非臣子所敢忍聞。凡在瞻聆,莫不悚慄,況於臣等,何以自容,雖被重戮,亦所甘心。噫,此事初實至微,而輾轉蔓延,以至於此,群下區區之望,惟在於聖上少霽雷霆之威,廓恢天地之量,使言路不至杜塞,國事不至橫潰,以見和平之福,而上下之間,情意否隔,天怒日激,朝著日擾,遠近駭惑,景象愁沮,有識之士,擧切憂悶,此皆臣等之罪也,尙何言哉?臣等,寒疾甚重,委頓苦劇,今始扶曳自列,臣等之罪,種種昭著,伏願聖明,亟命鐫削臣等之職,以正其罪。答曰,勿辭。
持平宋昌啓曰,臣以萬萬不似之人,當此之時,不宜冒居臺席,而復命之初,旋値多官之引避,未免强出處置,人之嗤點,亦已多矣。至於言官之補外,實是聖世之過擧,臣雖至愚,亦知其不可,還收之請,實出於區區憂愛之忱,而誠未格天,天聽邈然,臣固已惶悶罔措。卽伏見答諫院之批,嚴辭峻旨,至有臣子所不忍聞者,臣尤不勝驚悚錯愕之至。臣昨以式暇,雖未連啓,而齊華之事,前旣論列,則今此嚴敎,豈專爲諫院發也?人臣負此罪名,決不可一刻容貸。請命鐫削言職,仍治臣罪。答曰,勿辭。
正言李夏啓曰,伏見答諫〈院〉啓之批,至有臣子所不忍聞之敎,臣奉讀未半,不勝慙惶戰慄之至。臣母病危劇,已到十分地頭,方有呈告請急,故昨日之啓,雖不得聯名,而其中郭齊華事一款,初與同議,則侮君必勝之罪,臣與同僚無異,負此極罪,不可一刻容息於覆載之間,請命先削臣職,仍正臣罪。答曰,勿辭。
禮曹啓曰,卽接寧陵參奉牒報,則本陵陵上石物,或有剝落處,或有罅隙處,巽地駕石下及辰卯間駕石下塗灰處,拆隙稍大,辰巽間裳石相連處微坼,辰卯間駕石·屛風石相連處,塗灰拆缺,屛風石·地臺石相連處有隙,寅卯間駕石相連處有微隙,駕石·屛風石相連處,石缺將落,丑寅間駕石燼缺處有微隙,子丑間駕石相連處,有隙稍大,駕燼缺石相連處,塗灰有隙,屛風石上邊石角拆落,燼缺如小拳,亥子間駕石·屛風石間有微隙,屛風石下邊石角,拆缺將落者,長布帛尺三寸餘許,乾方駕石下及戌地駕石·屛風石相連處,酉戌間駕石相連處,申酉間駕石相連處,俱有微隙,申酉間屛風石相連處,及午未間駕石相連處,裳石·地臺石相連處,己午間駕石相連處,亦有隙云。依前例大臣以下,奉審後稟處,何如?傳曰,允。
鄭榏,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
又啓曰,大司憲趙復陽,執義李垕牌不進,掌令朴承健呈辭,持平宋昌式暇,掌令洪宇遠,持平南天漢在外,今日以監察茶時之意,敢啓。傳曰,知道。
又啓曰,正言李夏,再啓煩瀆,退待物論矣。傳曰,知道。
又啓曰,持平宋昌,再啓煩瀆,退待物論矣。傳曰,知道。
又啓曰,大司憲趙復陽,執義李垕,再啓煩瀆,退待物論矣。傳曰,知道。
又啓曰,右議政上疏到院,而國忌齋戒,留政院之意,敢啓。傳曰,入之。
右議政鄭維城疏曰,伏以臣,瀝血緘章,今已五上,決難冒進之勢,備盡陳達,自謂庶可回天,而終靳恩遞,反下溫批,至以從速入城爲敎,臣誠惶感蹙迫,撫躬失措,罔知攸出。臣雖至愚,亦有心腸,粗知人臣分義,當國家艱虞之日,承使事出疆之命,臣之情迹,若有一分可進之勢,則何敢不遵恩旨,一向退伏,費辭强聒,觸犯鈇鉞,乃至於此乎?臣負重罪,決不可仍據鼎席之狀,聖鑑必已洞燭,而不卽處分者,只以臣忝在大臣之故,因人攻斥,不許輕遞,欲存體例之意也。第念今臣所遭,實非尋常譏刺之比,其在自處之道燼缺常例而處之,其於聖朝之處分,亦何拘於燼缺持難乎?此臣之所以寧伏違命之誅,而終不敢冒出者也。況今言事臺官,猝被屛黜,臺閣喉舌諸臣,嚴旨之下,擧皆不安,氣象不佳,無非孽由臣身,臣心惶懼震惕,更加一層,臣之罪戾,因此益深,臣直欲鑽地以入而不可得也。矧念攻臣之論,久而不止,新奇罪名,相繼而出,欲與之辯明,日亦不足矣。今聞諫臣疏中,又有大臣惡士類太甚,唯懷忿怒等語云,此言亦必指斥臣身而發也,尤不勝竦然驚懼,不知置身之所。臣立朝四十年,歷事三朝,謝絶交遊,孤立無黨,而好賢愛士之心,素所蓄積,身從士夫之後,亦已久矣,而幸免得罪明時,到今白首,垂死之年,情外罪目,節節加添,眇然一身,爲衆叢鏑之歸,臣之不幸,亦已甚矣。竊念臣之得此罪名,實有所由,初因妄達李䎘之微失,已起燼缺以徐必遠蹔越淸路之論,大觸時忌,轉輾缺衆怒齊發,終乃斥之以惡士類懷嫌怒之罪,旣缺兩款妄發之言,轉成一大罪案,以爲日後重缺陷之階乎,念及于此,豈不大可懼哉?伏願聖明,諒此時勢,憐臣孤蹤,亟許鐫免職名,任其謝迹□端,俾全臣身,以安朝著,千萬幸甚。傳曰,遣承旨敦諭。以上燼缺
上在昌德宮。停常參·經筵。
藥房都提調元斗杓,副提調南龍翼啓曰,卽伏聞御醫等處下問之敎,自上咽喉,有紅赤不安之候,必是連日大政時勤勞酬酢之致,不勝驚慮之至。仍與商議,則皆以爲加味四物湯,加玄蔘一錢,黃連·黃芩竝炒各七分,連進三貼宜當,而牛黃涼膈元,時時兼進亦當云。湯劑卽爲劑入,何如?答曰,知道。症病,已言于醫官矣。
掌令朴承健啓曰,臣昨以呈病闕啓之失,不敢處置之嫌來避,則政院謂以闕啓前事,俱不當避,還爲出給。臣竊念,同僚當初避辭,雖有許多說話,田結一事未安之批,實在其中,而此則臣所同避者也。處置之後,同僚則不敢赴召,昨又來避,進與不進,雖有少異,當初同避之人,不敢晏然處置,勢所固然。臣以此意,屢度送言,而終不捧入,政院之意,臣實未曉也。政院雖欲必使處置,臣旣有所不安於心者,則臣雖疲劣,何得乃爾?此實有關於後弊,不得不卞爭,故往復之際,仍致日暮,寒氣逼骨,素患疝症,猝然重發,幾至顚仆,不得已扶曳而出,達夜叫痛,僅得回甦。故今始來詣,而念臣旣詣臺廳,不得引避,又不敢處置,扶病出去,以致經宿,此誠前所未有之事也。臣之進退,實涉無據,臺閣體例,由臣墜壞,臣何敢從他嗤點,抗顔言地乎?況今天威震疊,上下否隔,朝廷之上,景象不佳,嚴旨繼降,日加一層,此正臣子不避鈇鉞,瀝血敢言之秋,而方忝臺席,拘於事勢之適然,終不能出一言,裨補闕失,以效區區之忠,而日事瀆擾,至于再三,則臣之罪戾,萬殞難逭,以此以彼,決難苟據,請命罷斥臣職。
鄭榏啓曰,昨見掌令朴承健避辭一款,則闕啓事也一款,則以當初同避之人,不敢處置爲辭。臣以爲闕啓勿避,曾有受敎,且當初雖與同避,今此大司憲趙復陽等之再避,出於牌不進之後。況其避辭中,更不提前日同避之事,則非但似無可避之嫌,不可以一事再避,故以此不得捧入矣。見此避辭,則以何得乃爾?有關後弊等語,反斥本院,實所未曉。臣待罪該房,旣被臺臣侵攻之語,不得不略陳其〈曲〉折,敢啓。傳曰,知道。
答掌令朴承健避嫌曰,勿辭。
鄭榏啓曰,掌令朴承健,再啓煩瀆,退待物論矣。傳曰,知道。
南龍翼啓曰,領議政箚子到院,而國忌齋戒,留院之意,敢啓。傳曰,入之。
鄭榏,以內醫院官員,以都提調·副提調意啓曰,年例節使時,貿易龍腦一斤·沈香二斤·眞珠五錢,而一年所用及臘劑所入計除,則沈香遺在一兩外,龍腦·眞珠皆已乏盡,前頭貿易來納,尙在於三月初缺所用,不可不豫備以待。且眞珠,則今此啓下,保燼缺三錢尤無及時備用之路,龍腦二兩·沈香七兩·眞珠□錢,令該曹從速給價貿用,何如?傳曰,允。
又以兵曹言啓曰,今此進賀使行,入把驛馬,忠淸道七匹·全南道八匹·慶尙道十一匹·江原道四匹·咸鏡道五匹,合三十二匹,依前例分定,必須前期入送,可無未及之患。下三道,則來正月三十日,京中逢點,江原·咸鏡兩道,則直送安州,二月初十日逢點之意,各道監司處,撥馬知會,何如?傳曰,允。
又啓曰,右議政處,敦諭草啓下,而正書之際,以致日暮,闕門垂閉,傳諭回還之際,城門亦且已閉,明日待開門傳諭之意,敢啓。傳曰,知道。
校理李敏敍,修撰安後說·吳斗寅等箚曰,伏以,君上至尊也,臣下至卑也。尊卑之勢,如天地之相懸,然猶得以辨是非爭得失,犯顔而不爲傲,不從而不爲慢者,安所恃而敢爾哉?亦恃事理之公耳。是以唐太宗之言曰,理到之言,不得不服,人君孰不知面從之可惡,廷爭之可奬,然往往臨事而失之者,志爲氣使,喜怒爲之用也。故程子曰,人於怒時,遽忘其怒,而觀理之是非,則斯過半矣,此誠至論也。臣等伏覩昨日諫院之批,竊不勝惶惑憂歎之至,或恐聖明,不能盡察於諫臣所爭之公耳。以聖上聰明仁愛,誠能平心而徐究之,則事理之是非,有不難辨者,□臣等,請得以明言之。郭齊華補外之當否,諫院所論之得失,皆置不論,臺諫方爲爭執,而政院不待結末,遽聽其辭者,此實非置臺諫之意,而放棄燼缺之故典也。夫行譴之人,猶可得請,而追還燼缺今不當者,不有臺論,有命輒行,則雖有百燼缺闕終日,無救於已敎之後矣。此路一開,其害亦深□不至哉?此則事理之曉然者。且人主作事,動爲後世觀法,自古帝王,垂訓設法,使後世保守而不敢失者,其慮至深遠矣。殿下,上顧祖宗故事,下慮後世流弊,此等事體,誠不可不自惜也。若是則政院之缺何可只以奉令爲無罪,而不責匡救之義也,諫院請罷之論,實未爲過。且殿下,以未有許身敢言,如古人者,責今之臺閣,此則群下之罪也。然愛君憂國,同出於秉彝之常性,今雖世道日下,人才眇然,聖明苟能至誠應受,聽納不疑,亦豈至如今日之不振哉?殿下卽位以來,未聞有敢言而受賞者,不匡而被罪者。一二塞責之言,無甚得失,而或時有得罪過者,若是,則臣下何敢恃而敢言乎?殿下,任世道之責,可不於此而自觀也?殿下若以此反身自省燼缺群臣,洞開言路,則導率之下,風采丕變矣燼缺回轉移之方也,不然而以此輕侮群下,以爲摧折屈缺之資,則不亦甚於訑訑之顔色乎?至於侮君必勝等敎,尤非臣子所敢聞,聖明在上,何故不諒臣僚之情,實至此耶?人臣果有此罪,則豈容少貸,如以一時之不平,泛加於無罪之言官,則亦豈非至冤耶?人主一言,所係甚重,不宜易發而輕肆也。臣等竊伏惟念近日聖上處分,不得其平者,皆由於上下情志之不通也,君臣之間,豈願如此?殿下亦觀於否泰之所以分,只在於交與不交者乎?夫人臣,旣受言責,縱不能大言極論,而區區補察於職分之內,亦何可偶缺臣等,以爲大臣雖不可不優待,言路亦不可不顧,今□惟從雖爲一時之快,後弊亦不可不深慮。委靡燼缺世道,雖不可不責,亦不可因事肆言,以拒言者燼缺等,所以深憂永歎,欲望和泰之慶也。伏願燼缺殿下,察君臣相與之至大,戒喜怒不平之爲害,燼缺物不失輕重,以言可用則用之,不可用則置之者燼缺齊華,以不從君之令而從其義者,責政院以受缺導言之義,反求於聖躬,惕然省悟,還收諫院未安之批,以示優容開釋之意,不勝幸甚。且頃日同僚,承命書啓,今已累日,未蒙賜批,亦疑阻之一端,竊以爲未安。臣等職在論思,目見君父過擧,苟有所懷,不敢不達,如蒙開納,亦是開言路之一助也,惟聖明留神焉。取進止。答曰,不允。以上燼餘
上在昌德宮。停常參·經筵。
下直,珍島郡守裴尙度。
有政。吏批,行判書洪命夏呈辭,參判朴長遠進,參議李惟泰在外未上來,都承旨南龍翼進。
兵批,判書金佐明呈辭,參判吳挺一病,參議元萬石差祭,參知李延年進,右副承旨鄭榏進。
吏批啓曰,判書洪命夏呈辭受由,參議李惟泰在外未上來,小臣獨政未安,何以爲之?敢稟。傳曰,仍爲之。
南龍翼啓曰,近日廳中,只有臣龍翼,左承旨安獻徵,右副承旨鄭榏而已。出納之際,非但事體之苟且,各樣酬應,不能成形,此實曾前之所罕有也,況明日新正,有問安陳賀之擧,尤無推移之路。目今右承旨權坽,呈辭受由,左副承旨兪瑒·同副承旨洪處厚,方在被論中,俱不可行公,亦不可久曠。合有變通之擧,而事係重大,故欲於榻前陳稟矣,適値聖候未寧,不得入侍,敢此仰稟。傳曰,左副承旨兪瑒,同副承旨洪處厚,姑爲改差,當日爲政,差出,可也。
以元萬石·李延年爲承旨,崔亨運爲寶城郡守,鄭叔周爲康津縣監,柳天三爲殷山縣監,兪棨爲大司憲,吳斗寅爲執義,羅以俊爲掌令,李文會爲長水縣監,軍器判官李時彬仍任,尹絳·姜瑜·閔熙·趙復陽·李垕·朴承健爲副護軍,李有相爲副司直,吳始來·金阜榮·金斅爲副司果,許興爲同知,朴宗寧·鄭鏶·李璞爲僉知。
藥房都提調元斗杓,副提調南龍翼啓曰,伏未審夜來,聖候何如?昨入湯劑,已爲進御,而咽喉紅赤微浮之氣,亦無加減乎?臣等憂慮未弛,敢來問安。答曰,知道。與昨差減矣,今後,勿爲間日問安。
大王大妃殿·王大妃殿·大殿·中殿,政院·玉堂·二品以上·過歲單子問安。答曰,知道。
鄭榏,以都摠府言啓曰,副摠管柳汝,以會同分軍事,除標信,內兵曹進去之意,敢啓。傳曰,知道。
南龍翼啓曰,明日,正朝望闕禮,依前例爲之之意,敢啓。傳曰,知道。
鄭榏啓曰,臣承命往諭于右議政鄭維城,則以爲臣猥將崩迫之懇,累瀆宸嚴,僭越之罪,萬殞猶輕。恭竣嚴譴,不意玆者,再遣近侍,諭以十行綸音,丁寧懇惻之意,溢於言表,奉讀未半,感涕交瀉。其在分義,固當奔走趨命,而旣負罔赦,斷無冒出燼缺席藁伏地,只竢違命之誅,惶懼震越燼缺達云矣。傳曰,知道。
又以軍器寺都提調言啓曰,本寺判官李時彬,以別造郞廳缺條,咸鏡道方物甲胄及癸卯條誕日進上甲胄之役,今方監董,而明年條諸道甲胄所入米布·工匠等,旣已磨鍊,行會各道,前頭上來之期不遠。李時彬,今都目政,移授殷山縣監,莫重之役,不可付諸生手之人。李時彬,殷山縣監遞改,仍差判官,使之察任,何如?傳曰,允。
安獻徵,以漢城府言啓曰,五部案付,京中騎步諸色軍士,逃故·老除本代定事,每於歲末,例爲磨勘。今年虛位充定,亦當書啓,而判尹許積,連在呈告中,昨以繕工提調,寧陵奉審事進去,限內不得磨勘之意,敢啓。傳曰,知道。
鄭榏,以兵曹言啓曰,別抄騎兵,今日開坐,試才分等,別單書入之意,敢啓。傳曰,允。
又以御營廳言啓曰,本廳一番前部屬缺道前左司十哨軍兵及京案各差備軍,都合□□一千四百九十九名,黃海道別馬隊四十八名,已爲整待矣。來正月初一日,與十三番軍兵替代後,舊軍放送之意,敢啓。傳曰,知道。
又以御營廳言啓曰,今此一番別馬隊及十三番軍兵等射砲用劍試才賞格,從分數多寡,以本廳所儲木綿,面給後,兩件別單書入之意,敢啓。傳曰,知道。
南龍翼啓曰,近日假注書遞易,頗涉煩數,故尋常病故,切不聽許矣。事變假注書吳挺昌,再昨於廳中,衄血大瀉,昏倒扶出,尙無强起之路,當此多事之時,不可蹔曠。吳挺昌改差,他假注書,卽爲差出,使之明日察任,何如?傳曰,允。
事變假注書,尹趾善。
以刑曹,白大健問啓公事,傳于鄭榏曰,此公事,何以上裁啓稟耶?卽卽問啓。
鄭榏,以刑曹言啓曰,以白大健問啓公事,傳曰,此公事,何以上裁啓稟耶?卽卽問啓事,傳敎矣。凡擊錚之人,元情缺端,例以刑推啓請,則或爲放送,或爲議處燼缺判下,然後奉行,而此公事,則白大健,年未滿,據衆缺定罪事,已爲覆啓蒙允,故不爲刑推啓請,以上裁入啓,此是本曹流來規例,敢啓。傳曰,卿啓之上,無依允兩字,則謂之蒙允云者,未知指何以言也。
又以備邊司言啓曰,會寧開市,今已完畢,令承文院依前例撰出咨文,付諸前頭使臣之行宜當,以此分付,何如?傳曰,允。
又以禮曹言啓曰,各陵抽栍摘奸,當爲發送,而客行纔過,驛路凋殘,今朔則不爲擧行之意,敢啓。傳曰,知道。
領議政鄭太和等,奉審後啓曰,臣等,進詣寧陵,陵上石物有隙處,詳細着審,則此皆今春奉審,以油灰塡補,而乾拆成隙,復如前日。新差參奉,雖以其所見,隨例報知,別無到今增加之隙,待燼缺日暖之後,在前塡油灰之處,竝爲改塗燼缺間,屛風石上邊石角拆落,如小拳,亦燼缺以油灰塡補宜當。令該曹擇日擧行,何如?傳曰,允。
弘文館校理李敏敍,修撰安後說·吳斗寅,副修撰呂聖齊等,伏以司諫金宇亨,以今臣所爭,實慮言路之杜絶,斷無他意,而誠意淺薄,非徒不能回天,反承嚴批,至有臣子所不忍聞之敎,人臣負此極罪,不可一刻容貸於天壤之間,請命先削臣職。正言李夏,以伏見答諫院之批,至有臣子所不忍聞之敎,不勝戰悸之至。臣昨日之啓,雖不得聯名,而其中郭齊華事一款,初與缺同議,則侮君必勝之罪,臣與同僚無異,請命先罷臣職。持平宋昌,以言官之補外,實是聖世之過擧,臣雖至愚,亦知不可,還收之請,實出於區區憂愛之忱,而誠未格天,固已惶悶。伏見答諫院之批,嚴辭峻旨,至有臣子所不忍聞者,臣尤不勝惶悚錯愕之至。齊華之事,前旣論列,則今此嚴敎,豈專爲諫院發也?決不可一刻容貸,請命鐫削臣職。大司憲趙復陽,執義李垕,以郭齊華之愚妄,臣等亦豈不知,而但其以臺官上疏,而獲罪遠斥,有妨進言之路,聞其有病母,而身赴絶塞,恐傷孝理之化,以此論列,夫豈一毫有私於齊華者哉?凡於臺論方發未停之前,徑先發遣,則實是前古未有之擧,而國家置臺諫之道,一切廢壞,只此一事,豈不爲聖朝過擧之大者乎?臣等不勝過慮,區區愚衷,冀幸聖明之諒察,而倉卒屬辭,大失倫序,重觸天威,聖批至嚴,乃以不正斥之,爲人臣而懷不正,以事其君者,其罪有不容誅,反求惶恧,只竢鈇鉞,威命不加,召牌反下,而臣等負犯旣重,終不敢抗顔而冒進,逋慢之罪,益無所逃,而伏見答諫院之批,辭旨益嚴。臣等,何以自容,雖被重戮,亦所甘心,亟命鐫削臣職。掌令朴承健,以臣昨以闕啓之失,不敢處置之嫌來避,則政院以闕啓前事,俱不當避,還爲出給,臣竊念,同僚當初避辭,雖有許多說話,田結一事,未安之批,實在其中,而此則臣所同避者也。此下燼餘全缺請司諫金宇亨,正言李夏,持平宋昌出仕,大司憲趙復陽,執義李垕,掌令朴承健遞差。答曰,依啓。朝報
右議政鄭維城上疏。大槪,數日之內,再遣近侍,恩旨懇惻,惶感之極,罔知攸處。冒萬死更伸崩迫之懇,乞賜鐫削,亟正臣罪事。答曰,省疏具悉卿懇。卿之一向辭與不辭,固不足論,而其可久出城外,不思體面之虧損乎?此卿不可不念處也。務存大體,亟回遐心,從速入來,以副如渴之望。
慶尙監司李尙眞上疏。答曰,省疏具悉。卿才允合此任,何用辭爲?卿其勿辭,速往欽哉。
平安監司鄭知和上疏。大槪,新授職名,不敢承當,冒死陳懇,冀蒙遞免事。答曰,省疏具悉。卿才允合此任,何用辭爲?卿其勿辭,速往欽哉。
黃海道生員吳福延等上疏。大槪,請兩賢從祀文廟事。答曰,省疏具悉。已悉予意於前後儒生之批,爾等,後勿更煩。
領議政鄭太和箚子。大槪,郭齊華,亟寢成命,以待臺論結末事。答曰,省箚具悉卿懇。卿辭至此,郭齊華,使之姑留中路,待結末發送,可也。
吏曹參議李惟泰上疏。答曰,省疏具悉。爾若從速上來,面議商確之後,豈有不用言而爲迂闊齟齬之理乎?爾其勿辭,從速上來。
右參贊洪重普上疏。答曰,省疏具悉。卿其勿辭,調理察職。以上朝報及內下記草郞廳李壽鳳校。郞廳朴玶書。
