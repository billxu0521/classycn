上在社稷,停常參·經筵。
夜一更,流星出五車星下,入東方天際,狀如拳,尾長二三尺許,色黃。
大殿·王大妃殿·惠慶宮·中宮殿,政院·玉堂·朝廷二品以上·六曹堂上·兩司長官·奉朝賀,歲謁單子問安。答曰,知道。
大駕,詣社稷,入大次後,政院·玉堂·藥房,口傳問安。答曰,知道。
王大妃殿·惠慶宮,遣承旨問安。答曰,知道。
親臨省牲·省器,入齋室後,政院·玉堂·藥房,口傳問安。答曰,知道。
親祭罷後,政院·玉堂·藥房·朝廷二品以上·六曹堂上·兩司長官,口傳問安。答曰,知道。
李亨逵啓曰,御寶出納,何等至重,而大駕詣省牲所時,中間不爲傳於尙瑞院官員,尙留幕次云。事之可駭,莫此爲甚。當該中官,從重推考,何如?傳曰,允。
傳于朴祐源曰,侍衛軍兵,毛具。
李亨逵啓曰,今日正朝望闕禮,依例爲之之意,敢啓。傳曰,知道。
吏曹,口傳政事,以崔孝達爲橫城縣監,兪漢鼎爲咸昌縣監,李潤禧爲海南縣監,洪彦喆爲寧海府使,李東植爲興德縣監。
李亨逵,以禮曹言啓曰,太廟歲首展謁吉日,以何間推擇乎?敢稟。傳曰,旬前,從近擇入。
又以禮曹言啓曰,景慕宮展拜,每於孟春·孟秋取稟事,定式矣。今春展拜吉日,以何間推擇乎?敢稟。傳曰,旬前擇入。
又以禮曹言啓曰,太廟歲首展謁吉日,令日官推擇,則今正月初四日·初六日·初七日爲吉云。以何日,定行乎?敢稟。傳曰,以初七日,爲之。
又以禮曹言啓曰,景慕宮歲首展拜吉日,令日官推擇,則今正月初四日·初六日·初七日·十一日·十三日爲吉云。以何日,定行乎?敢稟。傳曰,以初七日,爲之。
又以禮曹言啓曰,永禧殿展謁,非酌獻禮年次,則每於太廟歲首展謁時,一體展謁事,曾有定式矣。今番,何以爲之乎?敢稟。傳曰,依此擧行。
朴祐源,以兵曹言啓曰,依下敎,武藝別監等處療氣之意,敢啓。傳曰,知道。
又以訓鍊都監言啓曰,依下敎,挾輦軍等療氣之意,敢啓。傳曰,知道。
又以御營廳言啓曰,依下敎,隨駕駕前·別抄及將校軍兵等處,乾犒饋分給之意,敢啓。傳曰,知道。
庚子正月初一日巳時,上詣社稷擧動入侍時,行都承旨鄭民始,左承旨李亨逵,右承旨金文淳,左副承旨朴祐源,右副承旨李在學,同副承旨金尙集,記事官鄭東浚·金載瓚·柳橚·徐龍輔,以次侍立訖。上御翼善冠·袞龍袍,出自仁和門,至敦化門,命駐輦,召見各道歲首戶長,命民始,問民間疾苦,邑中弊瘼,農徵豐凶。皆對曰,民弊邑瘼,別無可達之事,農徵聞老農言,則昨年冬候,可占嗣歲之豐云矣。駕臨鍾路,命尙集,招集市民,各問弊瘼。尙集回奏曰,臣奉命招聚市民,宣布聖上德音,詳問市廛弊瘼,則皆對以聖上爲民,元日祈年。今歲大有之慶,庶幾可見。而軫念之德意,又及市民,惶恐感祝,不知所達。弊瘼,今無可言之事云矣。上詣社稷,入齋所後,諸臣,以次退出。
庚子正月初一日午時,上御壇所西門外。省器·省牲入侍時,行都承旨鄭民始,左承旨李亨逵,右承旨金文淳,左副承旨朴祐源,右副承旨李在學,同副承旨金尙集,記事官鄭東浚·金載瓚·柳橚·徐龍輔,以次侍立訖。上御遠游冠·絳紗袍,執圭,就省器位。祝史擧羃告潔,上出就省牲位,北向立。掌牲令牽牲入,擧手曰,腯。大祝周視一帀進前曰,犧牲肥澤尺量,何如?上曰,唯。牲人各牽牲立爼上,擧尺度之,牛氏·豕氏·羊氏,太祝,立牲後,擧笏告曰,充。因牽牲出。上還齋室。諸臣,以次退出。
庚子正月初一日申時,上御社稷齋室。軍士房承旨入侍時,左副承旨朴祐源,記事官金載瓚·柳橚·徐龍輔,以次進伏訖。上命書傳敎曰,動駕第次,先詣太廟,次詣永禧殿,次詣景慕宮,以此擧行。命退,承史以次出。
庚子正月初一日申時,上御社稷齋室。右副承旨入侍時,右副承旨李在學,記事官金載瓚·柳橚·徐龍輔,以次進伏訖。上命書傳敎曰,每歲元朝,下勸農綸音,所以重民本之意也。然予否德忝位以後,誠未格天,惠未下究,潦暵頻年,民惟艱食,未免顚連殿屎之患。恫若在己,不遑寧處。何幸昨年年事稔熟?觀乎諸道之啓,詢之進俸之吏,瘡痍得以少完,流亡賴以安堵,差可紓丙枕之憂矣。第人心狃於少康,民功怠於稍登。矧今歲籥載新,東作將始,勤力其中,克盡嗣歲之備,然後屢豐之效,可以期矣。咨爾分憂之臣,各勅所部,毋忽職事。凡於堤堰灌漑之政,耕播勞徠之方,董率之警勵之,俾小民莫敢怠荒。如古人勸之勿壤之休,則予尙嘉乃。卿其勉之事,自政院下諭于八道道臣·兩道留守處。命退,承史以次出。
庚子正月初一日申時,上御社稷齋室。軍士房承旨入侍時,左副承旨朴祐源,記事官金載瓚·柳橚·徐龍輔,以次進伏訖。上命書傳敎曰,明日,新舊番軍兵犒饋日也。昨年則有所統領,其制甚密矣。周年之間,今忽頓異,殊覺悵悵也。卿雖今謝事,前此摠五營之兵,典宿衛諸務,卽舊時大將也。縱無如前管轄之事,何不以常朝之服?參此席而受此盃也。言念及此,予亦無以爲懷也。此則本不關於職事,又無難便於格例者,明日殿座時入侍事,遣史官,傳諭于洪奉朝賀。又命書傳敎曰,明日犒饋時挾輦軍六十名,以金虎門新番軍除出,排立槍劍軍置之。又命書傳敎曰,明日犒饋時侍衛等節,一依昨年例擧行。命退,承史以次出。
庚子正月初一日申時,上御社稷齋室。禮房承旨入侍時,左承旨李亨逵,記事官金載瓚·柳橚·徐龍輔,以次進伏訖。以守令有闕政事,取稟。上命書傳敎曰,竝口傳差出,至於海南,銓曹之厚薄,在於此等邑,道臣之褒貶,在於此等邑,須用援例之政,然後庶可革此等之弊,無論文蔭武,勿拘資格,各別擇差事,分付。又命書傳敎曰,査啓旣到之後,本事可謂脫空。況當歲首,時囚中李命杰,分揀放送,使之催促下送。又命書傳敎曰,觀此歲饌別單,不勝愴感,鶴城君,家米肉元式,例外加給。紬綿,亦令優數輸送事,分付。命退,承史以次出。
庚子正月初一日四更,上御社稷行祭所。入侍時,行都承旨鄭民始,左承旨李亨逵,右承旨金文淳,左副承旨朴祐源,右副承旨李在學,同副承旨金尙集,記事官鄭東浚·金載瓚·柳橚·徐龍輔,以次侍立訖。上御冕服,就板位,上行祭如儀,祭訖。還詣大次,承史以次出。
上在昌德宮。停常參·經筵。
自辰時,至午時,日暈。
還宮後,政院·玉堂·藥房,口傳問安。答曰,知道。
親臨犒饋罷後,政院·玉堂·藥房,口傳問安。答曰,知道。
傳于朴祐源曰,侍衛軍兵,毛具。
李在學啓曰,合辭方張之時,兩司無詣臺之員,事甚未安。除在外外,未肅拜呈告人員,竝卽牌招,何如?傳曰,允。
傳于李亨逵曰,軍士房承旨,入侍。
又傳曰,同副承旨,入侍。
朴祐源,以訓鍊都監言啓曰,依下敎,衛內軍兵等處,設粥分饋之意,敢啓。傳曰,知道。
又以御營廳言啓曰,依下敎,本廳隨駕衛內軍兵等處,設粥分饋之意,敢啓。傳曰,知道。
又以禁衛營言啓曰,依下敎,本營隨駕衛內軍兵等處,設粥分饋之意,敢啓。傳曰,知道。
金尙集,以兵曹言啓曰,今正月初七日,大駕詣宗廟·永禧殿展謁,詣景慕宮展拜時,以何營軍兵隨駕,何營軍兵留陣,而禁軍·馬步軍,以幾番幾哨磨鍊乎?敢稟。傳曰,竝全數磨鍊。
大司憲李普行疏曰,伏以徐命膺之負犯,臣於箚陳之辭,引避之啓,略陳其槪,而自上旣下商量處分之敎,故臣方退伏,恭俟明命之下矣。卽伏見相臣之疏,則乃以其兄丁酉自首之疏,謂之以前後事實之開釋無餘,而殆若其兄之初無所干犯者然。嘻噫,此何言也?臣於是,誠不勝其瞠然而駭惑也。此無他,以臣前日之所言,只擧其槪,未及其詳故耳。臣誠慨然,非不知更以前日未盡之言者,歷擧命膺,平生與能賊,爲血黨死友之終始根因,前後爲能賊爪牙腹心之負犯顚末,以明其不然。但念爲親者諱,天理人情之所在,而相臣之所以如是爲說者,雖是其兄本犯事實之外,然眞所謂觀過知仁,則因其弟之言,數其兄之許多黨逆情節,有非仁人君子之所可爲也。臣何必更爲條擧臚列,以傷古人愛護人倫之義,而有若與他人互相辨明者哉?臣姑置之,玆不復言也。然臣於相臣事,竊有所慨恨者,臣雖疲軟,以其職,則任言責也。顧其言,則論其兄也。自上旣有量處之敎,則處分未下之前,遽進對辨之章,有若無故平人,尋常自明者然,而又其領揆文衡弓矢斧斤等諭,亦何其不擇之甚也?噫,臣之犬馬之齒,已踰六十矣。其於一切當世之事,索然久矣。特遭遇明時,雖未忍便訣,而楚弓得失,干已甚事,其亦不知人甚矣。且臣於命膺,本無私惡,又有相臣之樹立,則何嘗無顧藉,以欲其安全之意哉?誠以命膺自作之孽,終不可逭,而刑政得失,乃國家治亂之所係也。將見吾君之刑政,由命膺而見壞,擧世之公議,由命膺而不伸,故臣於是不獲已而言之又言耳。相臣,何不反觀而試思之?乃反欲處其兄於淸說無累之地,隱然欲歸臣於忌忮勢位之科,亦不異乎?此莫非臣平日言行無素,不能見孚之致,尤不覺反省而自忸也。從玆以往,官職去就,豈有可論哉?玆敢冒陳短章,仰暴情懇。伏乞聖慈,俯加諒察,亟遞臣職,以安微分幸甚。答曰,省疏具悉。卿其勿辭行公。
正言嚴思憲疏曰,伏以新元載屆,日候晴和,社壇禮成,鑾蹕穩旋,臣民慶忭,曷有其極?臣於日前,得接鄕信,則臣母素患痰滯之症,挾感添劇,病情非細,私心所迫,宜卽歸省,而適値親祭有命,見差祀官,義重駿奔,未敢擅行。昨夕專价踵至,症形越添,眞元凜綴,促臣歸視,臣聞此報,方寸煎灼,按住不得,短章自列,徑尋鄕路。伏願聖明,俯垂諒察,亟削臣所帶之職,以便救護,仍治臣擅離之罪,以肅朝綱,不勝幸甚。答曰,省疏具悉。爾其勿辭往護焉。
庚子正月初二日巳時,上御春塘臺。犒饋入侍時,行都承旨鄭民始,左承旨李亨逵,右承旨金文淳,左副承旨朴祐源,右副承旨李在學,同副承旨金尙集,記事官鄭東浚·金載瓚·柳橚·徐龍輔,以次進伏訖。上命訓鍊大將具善復,禁衛大將李敬懋,御營大將李邦一,各領所部軍兵入侍。又命奉朝賀洪國榮入侍,因宣饌,各營軍兵,各就部位,命各隊頭領,以次犒饋訖。上還內,諸臣以次出。
庚子正月初二日酉時,上御誠正閣。同副承旨入侍時,同副承旨金尙集,記事官金載瓚,記注官權應奎,記事官柳橚,以次進伏訖。上命書兵曹草記判付。又命書傳敎曰,此時守令曠官可悶,全羅道褒貶開坼坐起,明日爲之,待判下,政官牌招開政。命退,承史以次出。
上在昌德宮。停常參·經筵。
藥房啓曰,昨日親享社壇,徹宵將事,侵曉還宮,伏未審夜間,聖體,若何?勞動之餘,不瑕有致損之節乎?臣等,今日率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?臣等,不任區區憂慮,敢來問安。竝此仰稟。答曰,知道。慈殿·慈宮氣候一樣,不必入診矣。
朴祐源,以都摠府言啓曰,今日入直內三廳武兼禁軍及軍兵等,中日習射,請出標信。傳曰,停。
傳于金尙集曰,軍士房承旨,入侍。
傳于李亨逵曰,都承旨許遞,前望單子,入之。
承旨前望單子,入之,李義翊落點。
備忘記,此時銓官數遞可悶,俄者都承旨望勿施,前望單子,入之。開政時,參判同爲牌招擧行。
都承旨前望單子,入之。兪彦鎬落點。
金文淳啓曰,吏曹判書李重祜,參判李義翊,參議金夏材牌不進推考傳旨及罷職傳旨,今方捧入。而開政命下之後,如是違牌,不卽擧行,事甚未安。判書·參判,更卽牌招,何如?傳曰,允。
吏曹,口傳政事,鄭東浚·金載瓚檢閱單付。
注書鄭東浚·金載瓚移職代,以閔孝克·李錫夏爲假注書。
以大司諫林得浩牌不進罷職傳旨,傳于朴祐源曰,只推。
朴祐源啓曰,卽者,議政府錄事來言,領議政徐命善,堂疏峻發,轉益危蹙,不敢偃處,逬出城外云。仍納命召,何以爲之?敢稟。傳曰,領議政命召,遣史官傳授。
傳于金文淳曰,禮房承旨,入侍。
以吏曹參議金夏材牌不進罷職傳旨,傳于朴祐源曰,只推。
兪彦鎬,以吏曹言啓曰,今日本曹開坼坐起時,考見全羅道褒貶啓本,則南平縣監鄭東協,以事或近苛爲目。光陽縣監鄭駿采,戒忽小忿爲目,則宜置下考,而置諸中考,致勤點下,殊無嚴明殿最之意。該道道臣,推考警責。南平縣監鄭東協,光陽縣監鄭駿采,竝依定式,下考施行,何如?傳曰,允。
金文淳,以吏批言啓曰,興陽縣監申禹相,以三年窠守令,兩次居中,其不治可知。依例罷黜,何如?傳曰,允。
朴祐源,以兵曹言啓曰,本曹佐郞尹得孚身病猝重,累度呈狀乞遞,宿衛重地,不可久曠,今姑改差,何如?傳曰,允。
金文淳,以吏批言啓曰,侍從臣父年七十人,每於歲首,抄啓加資事,載在法典矣。侍從臣父年七十人員,別單書入之意,敢啓。傳曰,允。
有政。吏批,判書李重祜牌不進,參判李義翊進,參議金夏材牌不進,右承旨金文淳進啓曰,判書李重祜,參議金夏材,竝牌招不進,小臣獨政未安。何以爲之?敢稟。傳曰,仍爲之。
以權噵爲判尹,金亮材爲社稷令,柳曾養爲南平縣監,李思曾爲光陽縣監,李熙輔爲宗簿直長,沈基泰爲兵曹佐郞,鄭冑新爲興陽縣監,西溪君熠今加崇憲,花陽君榷今加承憲,宗簿正趙尙鎭今加通政,以上加資事承傳。
兵批,判書具允鈺進,參判趙時俊病,參議徐有防入直進,參知鄭元始病,左副承旨朴祐源進。
以李漢五爲五衛將,李震樞爲西生僉使,金時炯爲鹿島萬戶,東林中軍單金大有,壬海別將單吳剛楚,訓鍊都監哨官權宜中,今加折衝,副司直單李福源·鄭民始·李養鼎·安聖彬,副司果單尹行元,寶化堡權管單朴昌玧。
朴祐源,以都摠府言啓曰,副摠管趙圭鎭,以御營中軍軍兵等中日試放事,南小營晝仕出去之意,敢啓。傳曰,知道。
又以兵曹言啓曰,去冬三朔,各廳堂下武臣等能麽兒考講時,都摠府都事李景烈,武臣兼宣傳官張齊賢·柳心源·李光進·李雨普,部將鄭泰曾,守門將金命珣,講一次陣一次不通,訓鍊院僉正蔡顯五,判官申協·李敬大,宣傳官白東運·李明勳·尹守訥,武臣兼宣傳官朴瀅·金就明,部將金尙瑜,守門將李長炯,講一次不通,武臣兼宣傳官朴載熙·柳鎭爀·辛弼垕陣一次不通,竝依定式,從重推考,何如?傳曰,允。
又以兵曹言啓曰,依下敎,春塘臺親臨犒饋應參人外,隨駕駕後禁軍及將校軍兵等處,乾犒饋分給之意,敢啓。傳曰,知道。
又以兵曹言啓曰,依下敎,武藝別監及內吹兼內吹等處,設粥以饋之意,敢啓。傳曰,知道。
又以訓鍊都監言啓曰,依下敎,隨駕軍中,宣醞不參軍兵等處,乾犒饋分給之意,敢啓。傳曰,知道。
又以禁衛營言啓曰,依下敎,隨駕本營槍劍軍及將校軍兵等處,乾犒饋磨鍊分給,而內犒饋應參軍兵,則不爲分給之意,敢啓。傳曰,知道。
又以義禁府言啓曰,殿牌作變罪人,雖不拿來,自本道行刑與否考稟草記批旨內,不設鞫爲之之例有之否。更爲溯考前例,過齋後稟處事,命下矣。取考前例,則殿牌作變罪人,無不設鞫擧行之例矣。敢啓。傳曰,知道。
又以義禁府言啓曰,殿牌作變罪人,無不設鞫擧行之例事,草記批旨內知道啓下矣。吉州牧城津鎭殿牌作變罪人鄭江,依例發遣府都事拿來,何如?傳曰,更待下敎。
掌令尹弼秉,持平許霮啓曰,妖官壽賢之締結一種嗜利之凶徒,爛熳和通之狀,渠旣明白納招,則豈可一日容貸於覆載之間乎?今此酌處之命,雖出好生之德意,而三尺至嚴,不可島縣爲奴而止。請大靜縣爲奴罪人金壽賢,依律處斷。爲奴罪人河翼龍·金重得等,敢以罔測之說,做作眞諺之書,暗投宮禁之中,欲售危逼之計,究其所爲,萬萬窮凶,決不可一刻容貸於覆載之間。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。錫達以厚賊之父,尙今偃息於覆載之間者,輿情已極齊憤。而況且犯贓之數,死有餘罪,以此以彼,決不可杖配而止。請梁山郡定配罪人錫達,依律處斷。金漢耆辛卯二月之事,雖出於其姪之慫慂指使,而罪大乘間,跡涉同情,幾乎貽累於先大王聖德。伏見備忘下者,仰認分析之意,而揆以國法,有難曲貸。請削黜罪人金漢耆,亟施竄配之典,竄配罪人金載順,附麗諸逆,受人指點久矣。當此新化之後,宜思改革之道,而今其一疏,敢以扶抑彼此之意,欲售漫漶義理之計,斯當嚴討懲後之日,如此嘗試凶論之類,不可薄竄而止。請海南縣竄配罪人金載順,亟令王府,設鞫嚴問。洪達洙,干連逆家,薄竄旋宥,則不思懲畏,愈蓄不逞之心,創出妖言,誑惑閭里。究厥情狀,怨國之跡,煽禍之計,昭不可掩。此必有窩窟譸張之致,若不鉤覈得情,快施當律,則其何折奸萌而杜禍源哉?決不可歸之於尋常造言之科,而有所容貸。請三水府定配罪人洪達洙,亟令王府,更加嚴鞫,依律處斷。聖中之罪,可勝誅哉?包藏禍心,主張凶論,敢托不敢言之地,倡出不忍聞之說,作爲窩主,慫慂徒黨。故徐有臣·朴宗甲·李義駿輩,從而和之,交口讚引。噫嘻痛矣。先大王朝,十三年不着帽,而始仕於殿下,欲展蘊袍之說,尤極萬萬凶慘。且莫重義理,倚托怪鬼輩,欲售疑亂之計者,究厥心腸,與德師·載翰,一串貫來者也。不仕於先大王朝者,卽先大王之逆臣,先大王之逆臣,卽殿下之逆臣。豈可一刻容息於覆載之間。而居謫以來,少不畏縮,乃敢聚會學徒,通接官隷,至登繡啓,大臣筵白,雖卽移配絶島,而經年爭執,尙逭王章,窮凶之節,無以嚴覈,亂賊之徒,無所懲畏。請大靜縣定配罪人聖中,亟令王府,設鞫嚴問,期於得情,快正王法。有臣·宗甲·義駿和應聖中叵測之說,推詡薦引,看作奇貨,敢於書筵出入之時,肆然迭奏。噫嘻痛矣。聖中之主張凶論,罪不容誅,而此輩之同一心腸,尤極痛惋,究厥罪犯,與聖中豈可異同?疑亂大義,欲售媒寵之計者,腸肚相連,情跡難掩,而只緣筵席語祕,尙未聲討,到今日記旣播之後,如此負犯之至重者,不可一刻容貸,而削版放逐之律,不足以懲其罪犯。請削版罪人有臣·宗甲·義駿,竝令王府,設鞫嚴問,依律處斷。罪人趙濟泰·李潤成,俱以逆禶之切姻,凶謀逆節,萬無不知之理,濟泰則初不刑訊,徑先白放,潤成則未盡究覈,遽然酌處,揆以王章,失之太寬,獄體乖當,輿情駭憤。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。罪人趙嵎,以物故罪人峸之弟,今番諸逆之陰凶情節,萬無不知之理,而抵賴不服,端緖未究,遽有酌處之命,王章未伸,輿憤益切。請楸子島定配罪人趙嵎,亟寢酌處之命,仍令王府,設鞫得情,快正王法。瑩中之附麗凶逆,擧世共知,而乙未冬相臣一疏,實關宗社大計,則伊時禍機迫在呼吸,而瑩中身爲憲長,敢以未詳知深文等說,顧護凶賊,欲售包藏之心。幸賴先大王日月之明,燭其情狀,至以能猾爲敎,則捨命樂禍之凶,已著於當日而無餘矣。顯忠之典,旣施於其時承宣,則護逆之律,不可以薦棘而止。請薪智島薦棘罪人瑩中,設鞫嚴問,快施當律。後樂,旣以後翼爲弟,且以量·爲黨,則凶謀逆節,必無不知之理,而親問之下,遊辭漫漶,至以本不見重於其弟之說,肆然納供,究其情節,極爲叵測,不可以不了了,極蠢蠢而有所容貸。請濟州牧定配罪人後樂,亟令王府,更加嚴鞫,期於得情。鳴遠,旣於若淵冤死之說,爛熳參涉。又敢作爲萬萬罔測之說,恣意護逆,甘心死黨。至登於道臣之啓,究其情狀,與量海·後樂,一串貫來,則不可以孤雛腐鼠而有所寬假。請慶源府定配罪人鳴遠,依律處斷。定配罪人孫效忠等八宦者,俱極凶獰,終始抵賴,遽有酌處之命,雖出於我聖上好生之德曠蕩之典,而效忠則自是凶孽,旣多負犯。又以逆宦切族,及其鞫問之際,端緖未究,亦無指的發明之端。定配罪人柳仁培,罪人李鳳昌·沈德一·李德成,俱以逆來之切族,若其在京,則或吹噓應澤,已露腸肚之糾結,及夫放逐,則或出沒城闉,益著蹤跡之陰祕,則志恒與國來陰凶情節,萬無不知不參之理,而頑忍不服,效忠·仁培,定配而止,鳳昌·德一·德成,更逐本鄕而止。罪人申世輝,旣與應澤,錢財相資,則可知其情志之親密也。罪人蔡伯周·盧聖翊,就捕以後,旣無白脫之端,而未及嚴覈,竝有分揀之命,王章自此而未伸,輿情由此而益憤。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。噫,商輅之徑斃,未施孥戮之典,已切神人之憤,而雖以輅妻已著之罪論之,與相吉酬酢,非但窮凶情節,至以相吉所交通處,渠亦送婢僕交通爲言,則締結妖任,往復凶徒之狀,昭不可掩矣。其所謀逆,與妖任,同一腸肚,而妖任伏誅之後,輅妻之尙今晏然者,揆以王章,寧有是理?請逆輅妻絶島定配,亂逆終古何限,而豈有若量·翼·之窮凶極惡者哉?李璟·韓後良·金默行·兪纘柱·金奎五等五人,與量·翼·,或爲至親,或爲切姻,或爲血友,碁列隣鄕,腸肚相連,往復和應,不出乎凶謀逆圖,寤寐經營,專在於無君禍國。及其三逆伏法之後,猶不懲畏,借助奴馬,或出沒京闉,或率置逆女,此已萬萬無嚴之甚,而至於親喪散髮。雖無識下賤,壹是行之者,而不散髮,卽量賊創行於渠家,奎五效行於其姪,則可知其傳授心法,與量賊,一而二二而一也。噫,彼五人之負犯,何如,而俱爲漏網之魚,尙逭黨與之治,論以王章,寧有是哉?繡啓一出,罪惡尤著,其在嚴懲討之義,不可島配而止。請李璟·韓後良·金默行·兪纘柱·金奎五,竝令王府,設鞫嚴問,究覈得情,殺人者死,法意甚嚴。如或過主平恕,傳之生議,則其在幽枉之冤,實爲矜慘。江界府減死罪人居士式連,手自戕殺其妻之狀,渠旣自服初檢招,至於考覆結案,則萬有必殺之罪,一無可貸之端,以非有意故殺,有此減死之特恩,臣之愚意以爲,有意而殺與無意而殺,其殺則一也。三尺至重,決不可容貸償命之律。請江界府殺獄罪人居士式連,亟收減死之命,依律處斷。徐命膺之罪,可勝誅哉?諂附能賊,結爲死友,諸逆之窩窟,卽能賊也,而命膺爲其爪牙,群凶之領袖,卽能賊也。而命膺爲其心腹,圖占文衡,又攬銓柄,凡其政注排擬,惟凶徒之言是從,奔走先後,惟賊黨之意是承,使其徒黨之寔繁者,命膺所以招聚也。氣勢之日熾者,命膺所以助成也。是故能賊唱之於外,命膺和之於內,而凶謀之醞釀,亂本之糾結者,一則能賊也,一則命膺也。嗚呼,當乙未之冬,國事岌嶪,時勢危凜,至今追思,寢夢猶驚,惟我先大王,特嘉其弟之抗章樹立,賜祭其父以褒獎之,此誠在國爲莫大之慶,在家爲莫大之榮,而命膺父子,托以赴公,不與其祭者,果何故也?方是之時,賊勢鴟張,國家安危,有未可分,故持疑計較,左右觀望,欲以是自解於其黨,而與其弟之樹立者,判爲異塗,卽此一事,乃其斷案,寧不痛哉?又於能賊竄配之日,其子資送中路,涕泣歸來,誓以自廢無復世念云者,尤可見平日綢繆情節。而況凶賊赴配之後,作書命膺之子,未及傳致。至入於文書中,其凶言悖說,盡露於帳殿訊囚之日,參鞫諸人,所共目覩,天日之下,焉敢誣也。而乃於其自明之疏,同諱實狀,有若與能賊泛然相知之間,而其子之情同骨肉者,又謂之不過鄕塾之師也。欲爲欺罔天聽,掩遮國言之計,此事如此,何事不爲?其放恣無忌,眼無君父之狀,噫嘻痛矣。負犯如命膺,關係如命膺,而尙逭王章,未施當律,故人心之拂鬱,久矣。公法之不行,極矣。含默寥寥之餘,一脈不泯之公論,旣發於言議之地,則其在嚴懲討重隄防之道,不可使命膺,一日晏然偃息於輦轂之下。請判府事徐命膺,絶島安置。新除授司諫院司諫韓光近,時在洪忠道洪州地。獻納李鼎揆,時在慶尙道慶州地。正言洪樂淵,時在洪忠道唐津地。請竝斯速乘馹上來事,下諭。答府曰,不允。下諭事,依啓。
吏曹判書李重祜疏曰,伏以臣猥以衰鈍之質,又叨僨誤之地,仍之以向來情勢,夫豈敢唐突復出,而適會大政期迫,飭敎屢下,薦犯違逋,呼望路阻。臣於是,嚴畏義分,拚抛廉愧,遂至於冒沒副急,而注擬之間,瘡疣百出,聖度雖或寬假,私分尤增悚恧。惟期行政之日,便是瓜熟,尋單之後,庶蒙鞶遞矣。乃者禮擧親享,職忝攝事,庚牌儼臨,他不暇顧,又不免撤單呈身,出處顚倒,有乖初心,今於竣事之後,又復因仍蹲據,恬若固有,則貪戀放倒之目,將何以自解乎?噫,臣本素門平進,文質無當,何嘗意到於榮塗要津,而伏蒙我聖上特達之恩,不以無似,謂堪器使,畀臣銓選之重,旣頻且久,身行大政,今至三遭矣。歷數諸臣,未有其比,臣是何人,而得此於新化三載之內耶?恩重丘山,報蔑絲毫,驢技已殫,蚊負難勝,兜攬之譏,衆忌攸萃,盈滿之災,鬼責必至,每中夜以思,怵然心悸,集木蹈氷,未足喩其危懼也。倘蒙日月之明,少垂容光之照,父母之慈,特推體下之仁,則不待臣辭之畢,而有以處臣也。且臣於昨日將事之餘,失汗過多,風寒外襲,精神昏瞀,言語蹇澁,委頓床玆,不省四到。此是臣本來宿症,多般醫治,始得差完,目下証狀,實無時月〈之〉內,束帶趨造之勢,此際得伏見昨下傳敎,有湖南殿最,開坼後牌招開政之命,而病情如右所陳,成命之下,末由擧行。玆敢披瀝肝膈之懇,仰申疾痛之呼。伏乞聖明,俯賜矜諒,亟命鐫臣銓部之任,以卒終始生成之澤,不勝萬幸。答曰,省疏具悉。先開坐,後調理。
左副承旨朴祐源疏曰,伏以臣所帶尙衣院副提調,卽都承旨之例兼也。前以格例所拘,臣雖替膺,今於知申已改,其不可仍冒也決矣。玆敢據例仰瀆。伏乞亟賜變通,以存公格,不勝幸甚。答曰,省疏具悉。前例斑斑,爾其勿辭仍察。
持平許霮疏曰,伏以三陽回泰,萬品俱新,無彊慶福,爲聖人頌祝。臣本疎愚譾劣,百不猶人,言責重任,初非可論,義重沐浴,冒眛承膺,曳疾詣臺,亦已屢矣。而誠意淺薄,未蒙一兪,私心惶愧,若無所容。第臣向叨薇垣,朝講入侍時,伏聽親講論語中孔夫子請討陳恒之義矣。以隣國之臣,而請討隣國之賊,則無君之賊,天下共誅可知。如鄭妻·龜柱,通天地亘萬古所無之賊,而共處一國,共戴一天,今至幾許年,尙靳顯戮。使孔夫子,處乎今之世,則謂今日我國臣子曰,有臣分乎否乎?臣誠憤裂痛哭,不欲俱生,王者體乾,主於行仁,而仁是屬於陽屬於剛。故若偏於寬柔,而不行剛克之政,則大非體元之義,而如是之故,國綱日頹,公議不行。如徐命膺之昵附能賊,彰著難掩者,擧朝畏忌,在下而不敢言,在上而不加罪,憲長所論,亦云晩矣。而其所云樹立自樹立公法自公法者,此可見一世公議之不可已者也。伏願聖明,克體乾剛,赫然改圖,亟從三司所請兩賊依律之啓,其他諸賊,次第允從。徐命膺,亦從憲長所請宜矣。譜略修整,何等重事,而不一筵稟,已極疎率,至於惠慶宮爵號,初不詳載,此何道理,此何分義?雖有特敎譴罷之罰,不可薄罷而至,臣謂其時堂上都廳,亟施削奪之典,可也。我殿下御極以後,嚴治貪吏,戒諭懇惻,庶幾人心知戢,舊習丕變,而稍有勢力者,則貪饕如前,略無顧忌。江陵府使鄭象仁,斫取樓柱可合板材者數十餘株,浮江而下者,絡續不絶。嫌其人知,則於船中,內藏板材,外架小轎,有若士夫家女行,使列邑不敢搜禁,潛自和賣於沿江居民。又或見捉,則其弟在畿營,嚴關該邑,使之出給,至於驪州府,則曳出其所捉四十餘巨板,聚會吏民,盡爲焚燒於淸心樓下,煙熖漲天,灰燼滿庭,道路傳播,無人不知。此類之狼藉貪婪,無所忌憚,一至此哉?臣謂江陵府使鄭象仁,嚴査重繩,其弟京畿監司鄭好仁,罷職斷不可已也。臣於昨夜隨牌往來之路,痰癖宿症重發,胸膈充塞,呼吸不通,末由自力詣臺。玆敢冒入文字,仰瀆崇嚴,惟聖明垂察焉。答曰,省疏具悉。徐命膺事,旣諭憲長之批,宗簿堂郞事,不過一時不審,不允。京畿監司事,方面體重,江陵府使事,令該道道臣,詳査狀聞。
庚子正月初三日三更一點,上御誠正閣。禮房承旨入侍時,右承旨金文淳,假注書李錫夏,記事官柳橚·金載瓚,以次進伏訖。上曰,歲首先朝參後展謁,獨有己未年例乎?文淳曰,己未年歲首朝參,行於初五日,展拜則初十日爲之。而其他無可考之例矣。上命書傳敎曰,歲首展謁,定於旬間者,動駕之恐涉太頻,而今因言端,聞禮房言,先朝五十年,先行展謁,次行朝參,而朝參之先行,其例絶罕云。予之當初如是排日,殊甚竦然。春展謁日字,依初擇日日字,以初六日爲之。初五日朝參,退定於初七日。上曰,吏曹參判出去乎?文淳曰,俄已出去矣。上命退,諸臣以次退出。
上在昌德宮。停常參·經筵。
兪彦鎬啓曰,同副承旨金尙集,今日不爲仕進,卽爲牌招,何如?傳曰,允。
朴祐源啓曰,明日次對,兩司當爲進參,除在外疏批未下外,未肅拜呈告人員,竝待開門牌招。以爲入侍之地,何如?傳曰,允。
傳于李亨逵曰,軍士房承旨,入侍。
李在學啓曰,卽者領議政徐命善,又使錄事,來納命召,何以爲之?敢稟。傳曰,命召遣史官,更爲傳授。
金文淳啓曰,上番兼春秋柳橚,旣入省記之後,無端徑出。依定式,禁推傳旨捧入之意,敢啓。傳曰,知道。
傳于李在學曰,不卽入來兼春秋,一體捧傳旨。
李在學啓曰,卽者領議政徐命善,又使錄事,來納命召,何以爲之?敢稟。傳曰,遣史官,更爲傳授。
傳于金文淳曰,禮房承旨,入侍。
兪彦鎬,以吏曹言啓曰,新除授寧海府使洪彦喆呈狀內,矣身與前府使李重馥,有親査應避之嫌云。旣與前府使,交代相避,則法不當仍置,依例改差,何如?傳曰,允。
又以吏曹言啓曰,新除授鏡城判官金敍九呈狀內,矣身老母今年七十二歲,法不冒赴云。親年七十歲以上者,勿許三百里外遠邑守令,載在法典矣。鏡城判官金敍九,依例改差,何如?傳曰,允。
領敦寧李溵箚曰,伏以臣於疾病昏昏之中,得伏見政廳所下傳敎,以軍器寺自辟望事,有提調推考之命,臣誠惶恐不知所出。臣自待罪本寺提擧,不能事事,前者自辟,多屬公事提調,至於今番,臣適擬送,而臣本無聞見。近又委在牀簀,都不省戶外事,望記之移送吏曹者亦有日,而全未聞擬望者之其間犯科,矇然做錯。致勤聖敎,問備之罰,臣實當之。而有不足以贖其罪,伏地兢惶,惟俟大何而已。歲首展禮,臨門朝會,次第隔日,百僚奔走,而臣獨奄奄,末由自力。虧分闕禮,合被邦憲,亦願亟降威罰,以安微分,不勝幸甚。答曰,省箚具悉卿懇。以疾未參,何辭之有?本寺事雖是公事,堂上之事本事,元無深意。故欲命安徐,卿其安心勿辭。仍傳曰,此批答,遣史官,傳諭于領敦寧。
庚子正月初四日辰時,上御誠正閣。軍士房承旨入侍時,左副承旨朴祐源,假注書李錫夏,記事官鄭東浚·金載瓚,以次進伏訖。上命書傳敎曰,與朝會有異,明日次對,依例擧行。上曰,都承旨肅謝後入侍事,分付,可也。都承旨,入侍。出榻敎仍命退,諸臣以次退出。
庚子正月初四日巳時,上御誠正閣。都承旨入侍時,行都承旨兪彦鎬,假注書李錫夏,記事官柳橚·金載瓚,以次進伏訖。上曰,卿之辭巽太過矣。何不一番上來,以伸義分乎?彦鎬曰,下問如此,臣不勝惶悚矣。臣之平日濫被恩渥,不知幾遭,而惟是一分圖報之忱,素所蓄積矣。豈敢爲退巽之計。而第有情私之萬萬切悶者,臣母年今八十七矣。昨夏以後,筋力都廢,宿病彌篤,展轉隨人,臣以此情地,實難暫時離捨,而今番歲謁,義不可不進參,故今纔上來矣。意外除命,忽下此際,故冒沒出肅,而實無多日睽離之路,公私不勝惶悶矣。上曰,方當孝理之治,豈可使卿久留。而第名在朝籍,則當或往或來,以爲忠孝兩伸之地,而不必辭巽太過矣。彦鎬曰,聖敎及此,尤切惶感之忱矣。上命退,諸臣以次退出。
庚子正月初四日申時,上御誠正閣。禮兵房承旨入侍時,右承旨金文淳,左副承旨朴祐源,假注書李錫夏,記注官鄭益祚,記事官金載瓚,以次進伏訖。上曰,今日坐直誰也?文淳曰,臣與右副承旨臣李在學坐直矣。上曰,軍器判官事處分傳敎,出朝報乎?祐源曰,出朝報矣。上命書傳敎曰,大臣箚批旣諭,本事不過一時匪怒之敎,昨日軍器判官事處分傳敎爻周,以安大臣之意,仍命書領敦寧李溵箚批,命祐源先退。命書傳敎曰,再明日動駕時刻,以卯正磨鍊。又命書傳敎曰,停講許久,何待日暖?自初七日,經筵取稟事,分付。仍命退,諸臣以次退出。
上在昌德宮。停常參·經筵。
傳于朴祐源曰,大臣·備局堂上,引見。
朴祐源啓曰,事變假注書吳泰賢,身病猝重,勢難察任,今姑改差,何如?傳曰,允。
金文淳啓曰,明日大駕詣宗廟後,王大妃殿·惠慶宮問安,何承旨進去乎?敢稟。傳曰,右承旨進去。
兵曹口傳政事,以李萬恢爲副摠管。
備忘記,今下弓矢,仇寧萬戶李東郁處給送。
吳泰賢改差,代以李彦祜爲事變假注書。
備忘記,納符凡今幾日,授而復納,納而復授,一日二日,上下相持,徒損朝體,亦非禮待,領議政徐命善,今姑勉副。
以大臣置處政事,取稟,傳于金尙集曰,當日爲之。
傳于朴祐源曰,宣傳官李章漢·李潤國·田光濂汰去,其代,今日政各別擇差。
金尙集啓曰,卽者吏曹假郞廳來言,大臣置處政事,當日爲之事,命下矣。判書李重祜方在受由中,參判李義翊,參議金夏材俱以病不來,不得開政云。參判·參議,竝卽牌招,何如?傳曰,允。
有政。吏批,判書李重祜病,參判李義翊,參議金夏材進,同副承旨金尙集進。以李重祜爲知經筵,李邦億爲軍器判官,金載泰爲監察,宋守淵爲中部奉事,奇彦鼎爲寧海府使,申熤爲鏡城判官,中學訓導單金持泳,軍器參奉單楊春得,掌樂正宋濟魯,前牧使徐覺修,以上年七十侍從臣父加資事承傳。
金尙集,以吏批言啓曰,領議政徐命善勉副事,命下矣。當爲置處,而領敦寧一窠,他大臣,今方見帶,本曹無相當窠。依例送西之意,敢啓。傳曰,知道。
朴祐源,以兵批言啓曰,領議政徐命善勉副事,命下矣。當爲隨品置處,而領中樞一窠·判中樞二窠,他大臣及輔國判書李益炡,今方見帶,依例從座目。判中樞李益炡,降付知中樞,其代,徐命善下批之意,敢啓。傳曰,知道。
兵批,判書具允鈺進,參判趙時俊病,參議徐有防病,參知鄭元始入直進,左副承旨朴祐源進。以徐命善爲判府事,李益炡爲知事,任嵂·成玉·李仁彬爲宣傳官,徐浩修爲副司直,金聖和爲副司果。
傳于朴祐源曰,風寒挽近所無,已會之百官軍兵,雖不能退送,悶念何言?出還宮時,馬兵禁軍騎士駕前駕後等,着甲冑一節安徐事,卽爲分付各營門。
金尙集,以義禁府言啓曰,刑曹啓辭內,碧潼郡定配罪人金德鎭逃還時,當該配所官,令該府,拿問嚴處事,允下矣。當該配所官碧潼前郡守李潤慶,時在任所云,依例發遣府書吏,交代後拿來,何如?傳曰,允。
又以義禁府言啓曰,慶尙監司洪樂彬啓本,據刑曹粘目內,平安道安州牧定配罪人李石化,逃還本土安東縣,得病物故,當該配所官,令該府拿問處之事,允下矣。當該配所官,令該道道臣,指名狀聞後,拿問處之,何如?傳曰,允。
以掌令尹弼秉,持平許霮·韓晩裕牌不進罷職傳旨,傳于朴祐源曰,只推。
朴祐源啓曰,禁衛營從事官來言,今日本營軍兵,日次私習云矣。敢啓。傳曰,知道。
又啓曰,御營廳從事官來言,今日本廳軍兵,日次私習云矣。敢啓。傳曰,知道。
傳于朴祐源曰,雪下如雨,明日展謁時,輦路必甚泥濘,軍兵勞苦可悶,使之平明後待令事,卽爲分付各該營門,三嚴,亦以辰初,磨鍊以入。
金文淳啓曰,實錄廳持去丙戌丁亥戊子年日記合三十七卷,先爲還來之意,敢啓。傳曰,知道。
朴祐源,以兵曹言啓曰,今正月初六日動駕時,本曹補把京畿驛馬五十匹,依例入把之意,分付本道,何如?傳曰,允。
李在學,以刑曹言啓曰,頃因平安監營移文,碧潼郡定配罪人金德鎭,逃還京中云。故發刑差譏捕,而累月跟探,莫知蹤跡。近聞其同生弟亨鎭,寓居于京畿富平地,或疑逃匿於其弟之所,發關畿營,使之譏詗矣。卽接該道回移,則昨春,德鎭果爲來到亨鎭家,仍卽染病致死,面里任所告,如出一口,而到今其死已久,無路檢驗云。罪人德鎭,以軍器寺火藥偸竊罪,因傳敎減死定配者,則當該配所官,雖以逃躱,卽報營門,常時不能檢飭之狀,極爲駭然。令該府,拿問嚴處。德鎭逃還之後,亨鎭雖不得以弟告兄,及其身故,當卽告官,而不此之爲,以致不得行檢者,亦不可無罪。令本道嚴刑懲礪。德鎭則徒流案頉下之意,分付該道道臣,何如?傳曰,允。
庚子正月初五日辰時,上御誠正閣。大臣·備局堂上引見入侍時,左議政洪樂純,行知中樞府事具善復,兼兵曹判書具允鈺,戶曹判書金華鎭,禮曹判書李衍祥,行都承旨兪彦鎬,行副司直李柱國,開城留守金魯鎭,行訓鍊院都正李敬懋,行副司直李邦一,行副司直鄭民始,江華留守李性源,校理姜忱,左副承旨朴祐源,假注書李錫夏,事變假注書吳泰賢,記注官鄭益祚,記事官金載瓚,以次進伏訖。樂純曰,歲色新改,聖體一向康福,王大妃殿患候平復,惠慶宮氣候萬安,是所下情之顒祝也。親詣社壇,爲民祈福,輿情不勝欽仰,而勞動之餘,聖體,若何?上曰,一樣矣。樂純曰,王大妃殿患候,益有差勝之節乎?上曰,別無差勝之節,只切焦悶矣。樂純曰,惠慶宮氣候,若何?上曰,一樣矣。樂純曰,今日乃歲首之初行次對,而僚相無人,如臣愚鈍,獨當揆席,實無一言一事之仰陳裨補之道,而適有陳腐之說,思效無隱之忱,先爲仰奏於公事之前,何如?上曰,好矣。樂純曰,陽德昭布,萬品回蘇,天地生物之心,藹然可見,而聖王體天之德,又當新而又新矣。聖志益勵,聖學益勤,大本益固,以至於董飭百僚,朝廷正而萬民安,是區區之祝也。臣伏見前年歲首綸音,以風俗人材紀綱財用爲目,而末則歸重於勸農桑輕徭賦,使斯民,有奠安之樂,其富業裕財之道,專責於分憂之臣,其於爲治之道,誠得其當務之要,而有以見我聖上聖學工夫之所詣也。瞻聆所及,孰不欽仰?在下之人,不善對揚休命宣布德意,數年之間,了無一事,可以仰酬聖志,俯慰民心,昔之翹企者,今反落莫,此固群下之罪,亦豈聖心之所自期者哉?今年又下勸農之諭,辭旨懇惻,而臣又恐其徒歸文具,如前日之爲也。已上四條,雖難輕易施措,而勸農輕徭之道,尤是急務。今當分糴之日,富民謀避不受,貧民科外濫受,奸吏則造作虛戶,從中飜弄,及其秋捧,百弊俱興,民生之困,官穀之失,專由於此。此則嚴飭道臣,使守令,親閱還案,無論貧富,逐戶分給,無容隱漏,而虛錄冒受者,一切嚴防。至於徭役,則邑各異規,或以錢米,或以本色,而多寡不一,苦歇不同,或有疊徵之患。此則申飭道臣,聚會邑宰,與之講確,重者輕之,苦者歇之,庶爲窮民一分息肩之道,至於沿邑魚族之官貿者,價廉物重,浦民往往不勝其苦。此則申飭道臣,詳察其弊源,苟其如此,則連加釐革通變,斷不可已也。至於勸農一事,前後別諭至矣盡矣。守令不過安坐公堂,指揮里任而已。勸課之政,初不親董,田疇之不闢,蓋以此也。此則申飭道臣·使守,令身作田畯,親履畎畝,自洞而里,自里而坊,懶者警之,勤者勸之。乏糧者別給種糶,無牛者使隣借耕。修飭陂堰,撫摩疾苦,一日二日,不懈益勤,則雖有水旱之災,可以無憂,而一境之內,畎畝之陳起,民力之勤怠,如指諸掌,雖不改量,災實分等之時,自可均平。此則嚴飭道臣,時時提醒,一一董飭,隨其勤怠,書之殿最,則爲守令者,庶可警惕而收效矣。又有區區所懷,人臣之期望於其君者,孰不以堯·舜,而臣之所期殿下者,眞實如此,蓋以殿下之聖德,足措唐·虞之治故也。何敢以漢唐之治,期之乎?然漢文時則今年減田租之半,明年又減田租之半,其實惠之遍於天下如此,此所謂以愛民之心,行愛民之政者也。以今日觀之,不知何時,殿下行得如此之仁惠也。漢文之德,不過節儉而已。惟節儉,故能施大惠。臣竊觀殿下,冕服之外,不御縀錦,燕寢之內,無一珍翫,奉養之薄,無異寒士,而財用之竭,去而益甚。殿下嘗求其故而得其弊乎?我國規制,專是浮濫,科外所用,名色甚多,便作經常,此最爲糜財之大尾閭也。此則申飭京外,凡係浮費,一切省減節損,以存贏餘,儲積旣多,則蠲除民役,亦可爲也。右諸件,出擧條申飭,俾有實效,何如?上曰,依爲之。出擧條樂純曰,此開城留守金魯鎭,江原監司具㢞,北兵使李明運,南兵使吳載熙,慶尙左兵使李文德,春操取稟狀啓也。方當耕作,軍兵之遠地往來,不無弊端,竝待秋擧行,營將巡點,一體停止,只官門聚點,依例擧行,何如?上曰,依爲之。出擧條樂純曰,咸鏡監司徐浩修勢難察任,今姑許遞,何如?上曰,依爲之。出擧條咸鏡監司徐浩修許遞,出榻前定奪。樂純曰,鍾城·慶源防築處,曾令道臣,巡審後狀聞擧行矣。今聞兩處始役,一時爲急,若待巡審後擧行,則恐有後時之慮,令北兵使,趁解凍,卽爲始役,何如?上曰,知委兵使從便爲之,可也。出擧條上曰,卿今獨相,實多勤勞矣。樂純曰,方今鼎席之任,責之於如臣愚魯,豈有一分承當之望,而感激恩私,嚴畏分義,姑未請免,而終當仰陳微懇矣。上曰,北伯旣遞,新差者誰有可合之人乎?樂純曰,未及料量,而鄭光漢,爲人詳明,雖在重任,必無僨事之慮,其人,似好矣。上謂允鈺曰,明日隨駕軍兵,使之開東後待令,可也。允鈺曰,古例則都摠管·副摠管,不拘資級,通融陞降矣。一自先朝定式之後,座次不得移易,至今遵行矣。今番副摠管花陽君榷,陞資之後,不待下批,省記及寶劍單子,皆以都摠管書入。殊有乖於定式之意,事甚可訝,取考近例,則亦無以副陞都之規,當該摠管遞差,副摠管花陽君遞差,何如?上曰,考例爲之,可也。出擧條允鈺曰,副摠管旣已遞差,明日動駕時,侍衛不可不備員,其代,口傳差出宜矣。上曰,唯。副摠管花陽君榷遞差,口傳差出。出榻敎允鈺曰,明日侍衛騎郞,亦當備員,而聞本曹郞廳林道浩,以昨夜監軍,偶得暴疾,朝纔納牌,擔舁還家,萬無起動之路云。不可無變通之道,今姑改差,何如?上曰,何必改差?使之調理行公,可也。樂純曰,知經筵洪樂性,方此開講命下之時,病狀沈重,勢難行公,今姑許遞,何如?上曰,依爲之。出擧條知經筵洪樂性許遞。出榻前定奪忱曰,三司合辭之請,于今五年,尙不允從,使前古所未有之凶逆,至今偃息於覆載之間,天下,寧有是哉?方當歲首,萬品俱新,聖王刑政,亦宜一新。伏願亟降兪音,使王法得伸,輿憤夬洩焉。獻歲發春,貞則復元,卽天之道,而惟其自强不息。故其理循環,未嘗間斷,王者體天行道之要,亦不越乎自强不息。昨日所下傳敎,有何待日暖,取稟經筵之命。典學之聖念,臣不勝欽仰。第伏念講讀之工,不可一有間斷,昔成湯,日新又新,高宗,終始典于學。今於開講之後,毋或有作撤之患,則是亦體天行道之中一事也。歲初綸音,十行懇惻,恤民之聖意,溢於辭表,八路生靈,孰不感祝。而第伏念爲治之道,不在於文具。惟在於以實心行實政,雖處於九重廈氈之上,而察眉之心,有若常目於蔀屋之下,則惠澤可以下究,生民可以奠安。伏願殿下,深留意焉。上曰,當留意矣。出擧條仍命退,諸臣以次退出。
上在昌德宮。停常參·經筵。
政院啓曰,諸承旨有稟達事,來詣閤外請對矣。以承傳色口傳下敎曰,所懷書入。
政院啓曰,伏以今此廟殿宮展謁之進定於今日,寔出於我聖上如不及之孝思,臣等,不勝欽仰。而第夜來天氣乖和,雨雪至於沒膝,風寒殆乎砭肌。此時動駕,有欠聖人愼節之道,姑俟日候之開霽,更涓吉辰,以伸聖孝,恐似合宜。臣等,不任憂悶,相率齊籲。伏乞亟寢成命焉。答曰,已下敎。
政院啓曰,諸承旨有稟達事,更爲求對矣。傳曰,已下敎矣。
政院啓曰,藥房三提調有稟達事,來詣閤外請對矣。以承傳色口傳下敎曰,所懷書入。
藥房啓曰,伏以今此風寒,挽近所罕,加以獰颷吹雪,幾乎砭骨,又將塞喉。此時動駕,雖出於展禮之誠,終日勞動,必致傷損之節,臣等職忝保護,憂慮罔涯,敢此詣閤求對。伏乞亟寢成命,更卜吉日,千萬顒祝。答曰,已下敎,卿等退去。
政院啓曰,藥房三提調有稟達事,更爲求對矣。傳曰,已下敎矣。
備忘記,旣定之日字退定,誠甚悚然,軍民之苦,不可不念。展謁明日爲之,軍兵卽爲退去。
備忘記,今日動駕,退定於明日,旣出軫念軍兵之弊,而若令連日待令,則無若今日冒寒動駕,宜有闊狹之政。明日隨駕軍兵哨數,皆依初一日例。只內外入直軍兵,禁將都領,隨駕禁軍只入直,隨駕留營留陣,亦依初一日例爲之。
金文淳啓曰,明日動駕時兩司侍臣,無進參之員,除在外外,掌令尹弼秉,持平韓晩裕·許霮。竝待開門牌招,何如?傳曰,允。
備忘記,朝參,再明日傳香後爲之。
朴祐源,以都摠府言啓曰,今日入直內三廳武兼禁軍及軍兵等,當爲中日習射,而雪滿試場,不得爲之之意,敢啓。傳曰,知道。
吏曹,口傳政事,同知兼實錄事李命植。
金文淳,以禮曹言啓曰,每年親耕,歲首以稟事,曾已定式矣。來二月初二日,先農祭親行及親耕等節,何以爲之乎?敢稟。傳曰,若無只行親祭之例,則攝儀可也。
傳于李亨逵曰,右副承旨,入侍。
李在學,以兵曹言啓曰,卽接西所衛將牒報,則本所字內永肅門外中松二株,小松二株,今日因風折落云。依前例令該所斫去之意,敢啓。傳曰,知道。
又以訓鍊都監言啓曰,明日隨駕軍兵,皆依初一日例,只內外營入直軍兵隨駕事,命下矣。金虎門入直軍九十名,弘化門入直軍九十名,以出番將官率領爲挾輦。南營入直馬兵四十五名,廣智營入直步軍四十五名,北營入直標下軍四十名,亦以出番將官率領。竝待標信赴陣,而還宮後,還入直之意,敢啓。傳曰,知道。
金尙集,以禁衛營言啓曰,明日擧動時隨駕軍兵,依初一日例擧行事,命下矣。銅龍門入直軍一百十二名,西營入直軍四十名,新營入直軍四十二名,南別營入直軍二十五名內,各留五名,該將官率領仍直。其餘赴陣軍兵,以出番將官率領。而新營入直騎士二十五人,則該番將,全數率領隨駕事。竝待標信擧行,還宮後,還入直之意,敢啓。傳曰,知道。
又以御營廳言啓曰,明日擧動時隨駕軍兵哨數,皆依初一日例。只內外入直軍兵,禁將都領事,命下矣。東營入直步軍五十三名,集春營入直步軍五十名,新營入直步軍一百五名內,各留五名,該將官率領仍直。赴陣軍兵,以出番將官率領。而東營入直騎士二十五人,則該番將,全數率領隨駕事。竝待標信擧行,而還宮後,還入直之意,敢啓。傳曰,知道。
金文淳,以實錄廳郞廳,以摠裁官意啓曰,本廳堂上李性源所修實錄,今已告訖。所帶都廳堂上之任,依例減下。行副司直李命植,旣已敍用,本廳堂上,還爲差下。使之察任,何如?傳曰,允。
傳于李在學曰,兵曹守宮堂上仍。
朴祐源,以守禦廳言啓曰,自己亥正月至十二月,本廳諸將官射講居首人別單,依例書入之意,敢啓。傳曰,各營門草記,已有提飭者,卿亦依此知悉,以爲勸獎之地。
左議政洪樂純箚曰,伏以雪虐風饕,嚴沍邁臘,此時動駕,玉體或恐受傷,相率求對,臣罪甘犯瀆擾。伏幸聖上,特展一日之期,天時寒暄,有不可測,臣默默而退。只冀其風止雪消,日脚和溫,向晩天氣一向凝嚴,積雪成氷,獰風動地,試出戶外,體戰眼眩,不堪久立,日將暮矣。今夜明朝,又可知矣。聖孝展省,雖急一日,而觸冒氷雪,輕犯寒威,忽愼重之戒,貽兩宮之慮者,恐非所以奉承宗廟之意也。軍兵百官之勞苦,有未暇論。臣職忝保護,憂慮焦心,敢入文字,復瀆宸聽。伏乞聖明,亟寢成命,稍俟數日暄和,更卜展拜之期,則保聖躬伸聖孝,可以俱全矣。臣不勝大願至祝焉。答曰,省箚具悉卿懇。今日展謁之退定,不但爲百官軍兵之勞苦。且於廟中周旋,衣履沾汚,恐欠敬謹之容,不得不有是命,而今則天氣昭朗,不至甚寒。況帥屬整拂簾帷以俟之者乎?宿餘矣。一日遲過,尙極悚汗,豈可又令退期乎?此批答,遣史官,傳諭于左議政。
校理姜忱·李度默,副校理李儒慶,修撰李敬一,副修撰柳孟養·趙鼎鎭等箚曰,伏以歲首謁廟,禮莫重焉。固宜簡日之良,載戒淸鑾,而顧今雨雪終宵,道路成氷,風寒凜冽,無異大冬,決不可以此時動駕行禮。非但廟庭周旋,必多苟且之節。抑恐玉體勞動,或有傷損之慮。伏乞亟寢成命,更卜他日焉。答曰,省箚具悉。所重雖在,百官軍兵之弊,亦係不輕,動駕纔命退定於明日矣。
庚子正月初六日二更一點,上御誠正閣。右副承旨入侍時,右副承旨李在學,假注書李錫夏,記注官權應奎,記事官金載瓚,以次進伏訖。上曰,注書出去,騎郞招致閤外,今日掃雪時,坊內軍使役與否問之,而明日出宮後,率坊內軍,往詣永肅門外,嚴禁雜人,使之掃雪於奎章閣前,而軍名則必使無廣募之弊,當用幾名與否,問于司卷領籖,以爲擧行事,分付,可也。賤臣承命出問,仍爲分付後,還奏曰,今日掃雪則不用坊內軍云矣。上曰,明日宗廟奉審時,各殿印寶數,翰注詳錄以來,可也。命書傳敎曰,明日動駕時軍兵,平明,聚會闕門,亦勿差早開門。又命書傳敎曰,明日詣廟門後,軍兵解甲,取稟,卽爲擧行,殿宮行禮時勿着事,預令知委隨駕營門。仍命退。諸臣以次退出。
上在昌德宮。停常參·經筵。
大駕詣宗廟入齋室後,玉堂·政院·藥房,口傳問安。答曰,知道。
展謁罷後,政院·玉堂·藥房,口傳問安。答曰,知道。
詣永禧殿入齋室後,政院·玉堂·藥房,口傳問安。答曰,知道。
展謁罷後,政院·玉堂·藥房,口傳問安。答曰,知道。
詣景慕宮入齋室後,政院·玉堂·藥房,口傳問安。答曰,知道。
展謁罷後,政院·玉堂·藥房,口傳問安。答曰,知道。
還宮後,政院·玉堂·藥房,口傳問安。答曰,知道。
金文淳啓曰,十一日朝參輪對,取稟。傳曰,停。
朴祐源啓曰,全羅兵營褒貶啓本,今纔來到。而去月二十五日所封發者,始於今日入來,事之稽緩,莫此爲甚。兵使金海柱,難免不能檢飭之失,推考警責,何如?傳曰,道臣貶啓則同日封發,去月入啓。而兵營則如是慢忽,大關紀綱,罷職。前此,以此屢勤提問,而該曹之尙不論啓,亦極不審。當該堂上,從重推考。
傳于朴祐源曰,侍衛軍兵,毛具。
吏曹,口傳政事。以兪彦鎬爲宗廟提調,以鄭光漢爲咸鏡監司。
以來十一日文臣殿講,取稟。傳于金文淳曰,爲之。
以持平許霮牌不進罷職傳旨,傳于金文淳曰,只推。
金文淳啓曰,持平許霮,旣有只推之命,一體待開門牌招,何如?傳曰,允。
以朝參時刻單子,傳于金文淳曰,以辰初爲之。
傳于朴祐源曰,朝參時雲寶劍,以今日雲寶劍仍。
金文淳啓曰,明日朝參,兩司當爲進參,除在外疏批未下傳旨未下外。大司憲李普行,待開門牌招,何如?傳曰,允。
又以吏曹言啓曰,明日朝參時,協律郞,不可不備。掌樂正未差之代,口傳備擬以入之意,敢啓。傳曰,知道。
吏曹,口傳政事。以李命勳爲掌樂正。
朴祐源,以禁衛營言啓曰,依下敎,屛門牌將本營三番騎士金千鎰,各別決棍十五度,汰去之意,敢啓。傳曰,知道。
金文淳,以成均館官員,以同知館事行大司成意啓曰,今正月初七日,儒生上旬輪次,當爲設行,而大提學徐命膺,方在臺啓中。限內不得爲之之意,敢啓。傳曰,知道。
庚子正月初七日辰時,上詣宗廟,次詣永禧殿,次詣景慕宮。擧動入侍時,行都承旨兪彦鎬,左承旨李亨逵,右承旨金文淳,左副承旨朴祐源,右副承旨李在學,同副承旨金尙集,假注書閔孝克·李錫夏,記注官權應奎,記事官金載瓚,以次侍立訖。上具翼善冠·袞龍袍,乘輿,出仁和門,至仁政門外。降輿乘輦,至宗廟大門外。降輦乘輿,由東門入齋室。具冕服,執圭,由正門入詣版位,西向四拜。由東階陞,詣廟內奉審。命禮戶判,入侍。奉審第七室印寶,宣祖大王玉寶一·金寶一,懿仁王后金寶一·玉寶二。玉寶一,龜紐折章聖王妃時玉寶一。以上櫃袱皆無頉仁穆王后金寶一。龜紐剝落。丁丑四月二十一日,自政院傳昭聖王妃時玉寶一,大王大妃時玉寶二。以上櫃袱,皆無頉王妃時金寶一。櫃底皮,一片脫落,命春奉審時修改奉審訖。上曰,宗廟提調許遞,口傳差出。出榻敎仍降自東階,出東門外,釋圭詣永寧殿東門外,執圭由正門入,詣版位,西向四拜,詣殿內奉審訖。仍奉審第五室諡冊印寶,定宗大王諡玉冊靑玉十帖·金寶一,定安王后諡玉冊靑玉入帖·金寶一。以上,皆肅廟七年辛酉追上櫃袱,皆無頉奉審訖。出東門外,釋圭入齋室,改具翼善冠·袞龍袍,乘輿。出至大門外,降輿乘輦。至永禧殿大門外,降輦乘輿,由東門入齋室。具冕服,執圭,由正門入,詣版位四拜。由東階陞,詣殿內奉審訖。降自東階,出東門外,釋圭入齋室,改具翼善冠·袞龍袍,乘輿。出至大門外,降輿乘輦。命漢城府中部·南部官員發牌下敎曰,昨日以掃雪事恐貽民弊,有所下敎,而今日所過,路無點雪,可想爲弊不少,當重繩,而今番則十分參酌,姑爲安徐。此後則惕念擧行,而若因此憑藉,後日動駕時,專不治道,則亦乖事體,各別量宜,以爲日後擧行之地,可也。至景慕宮大門外。上曰,軍校之毆打擊錚人,事極駭然,從重決棍事,分付,可也。仍降輦乘輿,由東門入齋室,具冕服執圭,詣版位,北向再拜。陞自東階,詣廟內奉審訖。降自東階,釋圭入齋室,改具翼善冠·袞龍袍,乘輿。出至大門外,降輿乘輦,遂還宮。至仁政門,降輦乘輿,仍還入仁和門。諸臣以次退出。
上在昌德宮。停常參·經筵。
金文淳啓曰,明日常參·經筵,取稟。傳曰,只晝講。
朝參罷後,政院·玉堂·藥房,口傳問安。答曰,知道。
傳于兪彦鎬曰,掌令尹弼秉,持平韓晩裕竝牌招。
傳于朴祐源曰,侍衛軍兵毛具。
假注書閔孝克汰去代,以趙興鎭爲假注書。
朴祐源,以兵批言啓曰,領中樞府事今方有闕,行判中樞府事徐命善,依例從座目陞付,其代行知中樞府事李益炡,判中樞下批之意,敢啓。傳曰,知道。
有政。吏批,判書李重祜牌不進,參判李義翊,參議金夏材,左承旨李亨逵進,領議政金尙喆,左議政李溵,承文都提調二金尙喆·李溵竝單付,以李度默爲掌令,趙鼎鎭·朴天行爲持平,金亮村爲宗廟令,朴光晦爲漢城主簿。
再政。以李儒慶爲校理,金翊休·金履禧爲修撰,朴天衡爲副修撰。
兵批,判書具允鈺進,參判趙時俊侍衛進,參議徐有防入直進,參知鄭元始侍衛,左副承旨朴祐源,領中樞徐命善,判中樞李益炡竝單付,以趙圭鎭爲全羅兵使,愼爾復爲副摠管,副護軍趙尙鎭·宋濟魯·徐覺修。
朴祐源啓曰,卽者扈衛廳軍官來言,大將洪樂純,方在削黜中,摠察無人,印信來納本院,何以爲之?敢稟。備忘記,領議政爲扈衛大將。
行都承旨兪彦鎬書啓,臣敬奉聖敎,馳往傳諭于東部建德坊議政府領議政金尙喆所住處,則以爲臣病在牀褥,昨日陪班,今日朝會,輒不免廢闕常禮,伏枕悚惶,惟大何是竢。卽者重拜之命,忽下於朝儀方設鼎席俱空之時,而特遣喉院之長,至伏承臨軒待卿入參朝班之敎,此時臣子分義,固當他不暇顧,顚倒承命,而不敢承當之區區情實,姑未敢言。數日以來,寒疾猝劇,實無轉動之路,稍竣少間,卽當收拾神精,冒入文字,仰請處分云矣。臣旣承偕來之命,姑爲仍留之意,敢啓。傳曰,知道。
同副承旨金尙集書啓,臣祗奉聖敎,馳往傳諭于中部長通坊契議政府左議政李溵所住處,則以爲臣於千萬匪意,忽伏承議政新命,繼以近密之臣,傳宣聖諭,至以方値朝參,待卿入來爲敎。臣驚駴惶惑,感淚沾襟,不知所以自措。噫,眷顧之隆摯,虛佇之聖意,若是曠異,苟使臣,如有一半分轉動之勢,則揆以義分,曷敢不竭蹶趨承,而區區去就,姑置勿論。目下賤疾,作一籧篨,腰脚以下,全不能運用,委頓牀席,喘喘欲盡,恩命之下,末由祗承。伏地戰恐,惟大何是竣。至於已試蔑效,決難復冒之狀,有未暇附陳,謹當收召精魂,更入文字,仰請處分云矣。敢啓。傳曰,知道。
以大司諫林得浩牌不進罷職傳旨,傳于金尙集曰,牌不進者,何意乎?禁推傳旨,捧入。
金尙集,以兵曹言啓曰,依下敎,協陽門待令近仗軍士福同·二命等,各決棍十五度,結束色行首書吏及執吏書吏等,待明朝決棍之意,敢啓。傳曰,知道。
朴祐源,以兵曹言啓曰,依傳敎,武藝行首別監黃壽海,決棍五度之意,敢啓。傳曰,知道。
李在學,以義禁府言啓曰,李普行,絶島安置事,命下矣。李普行,全羅道靈巖郡楸子島安置。而以傳敎內辭意,具罪目,依例發遣府書吏,押送配所,何如?傳曰,允。
副提學李義弼疏曰,伏以臣幼而失學,壯而無聞,無所肖似,徒藉先蔭,前後歷敡,罔非踰分,而有除輒膺,視若倘來者,誠以遭遇聖明,受恩罔極,只欲圖報,不避夷險耳。若其才不猶人學未通方之狀,伏想淵鑑,必以俯燭,臣何敢誣也?以是居常愧懼,若隕淵谷。不意玆者,又叨玉署長新命,臣誠惶隕震越,莫省攸措。夫長於鑾坡,親於講帷,卽淸朝之極選,簪紳之上榮,苟非資望俱著才學均茂者,則固不可得而濫據,而臣是何人,敢叨此任,揚揚爲冒進之計哉?況今新化淸明,百度惟貞,進退爵賞,咸得其宜。雖微官庶僚,皆所愼揀,則以如臣庸愚,苟然充數於論思之長者,不惟人器之萬萬不稱,其爲化理之累,當如何哉?反復揣量,承膺無路,仄廳屢日,公議不發。憂惶悶蹙,不知所出。玆敢略控衷懇,仰瀆崇嚴。伏乞天地父母,俯垂諒察,亟遞臣職,以安私分,千萬幸甚。臣雖不以官職自居,而至於義重懲討,事在目下,有不容終默,竝此附陳,惟聖明澄省焉。噫嘻痛矣。鄭妻之兇賊窩窟,龜柱之劇逆根柢,而終使偃息於覆載之間耶?其不可一刻容貸之罪,擧國婦嬬之所沫血而欲臠食者,則臣不必復事臚列。而但三司之啓,紙已毛矣。諸臣之言,口已渴矣。而鑽燧又易,誅戮尙稽,古今天下,寧有是理?伏願殿下,廓揮乾斷,亟賜兪音。其他諸賊,亦皆次第施法,使王章得伸,輿憤得洩焉。顧今歲籥已改,陽和漸屆,邇英法講,不日當開,而惟是宿德還山,造朝無期,同朝之缺望,久而冞切。而況聖學之輔導政急,朝野之矜式靡所,益加敦召,期回遐心。使黃髮醇儒,出入經筵,朝夕納誨,坐鎭朝著,淬礪頹俗,是臣區區之望也。徐命膺附麗能賊之狀,擧世之所共知,而爲勢所壓,人不敢言,公議久鬱,有識竊歎,何幸憲疏峻發,得蒙嘉納。至承商量處之之敎,惟俟處分之亟下。而第伏見首揆疏本,則其遣辭下語,多欠雍和,而至以臣一去,而朝象可靖爲言。臣於此,竊爲大臣,不取也。夫殿下之倚毗,果何如也?大臣之處地,亦果何如也?雖未能鎭安世道,嘉靖邦家,如古大臣之爲,而今乃急於救兄,不顧事體,言涉恐動,駭人眼目。臣未知其在朝而不靖者,何事。抑恐大臣此言,正所以自歸不靖也。臣竊隱憂焉。省疏具悉。已處分矣。
掌令尹弼秉疏曰,伏以臣稟賦虛脆,疾病纏綿,而胸腹之痛,已是數十年貞疾,每當冬寒,發作無常,閉戶深居,有同蟄蟲矣。日昨駿奔之列,數次詣臺之際,重觸風寒,宿祟復闖,氣攻昏窒,人鬼莫分。再昨賓對,新歲初行,而違傲天牌,不得進參。動駕在卽,孝思光展,而臣又以病荐違侍臣之牌,臣雖迷頑,豈不知分義之都虧誠禮之俱缺,而病實難强,末由蠢動,力疾構疏,敢此哀籲。伏乞聖慈,俯垂諒察,亟削臣職,俾尋生路,仍治臣前後逋慢之罪,以肅朝綱焉。臣不敢贅說於疾痛之呼,而忠忿所激,不容泯默,敢此附陳焉。噫嘻痛矣。徐命膺之罪,臣等前日之啓,略已陳之矣。近日章疏之間,次第致討矣。惟其罪惡,實不可容貸,而幾年于玆,人心之拂鬱,公憤之輪囷,今始發焉,則殿下以商量處之,諭之於都憲之批,而處分尙無下者,論啓旣發,而不允二字,殆若謄傳古紙之例批,殿下以命膺之罪,謂有一分可恕之道乎?罪惡如命膺,而尙今偃息,此實群下不能請討之罪也。雖殿下,亦豈不俯燭其情節,而特以其弟之樹立,至今容貸者,於命膺,可謂恩之至而渥之厚矣。今此公議竟發於積鬱之中,則殿下終不可一向靳持,使祖宗之法,廢而不行,神人之憤,鬱而不洩。伏乞亟加明斷,快降兪音焉。省疏具悉。所請,當下敎矣。
持平韓晩裕疏曰,伏以臣以性則極其惷愚,以質則極其鈍滯,在淸朝百執事之列,一無可堪,而至於三司華顯之職,尤萬萬不近似。臣固自知者明,而亦已爲同朝之所知矣。始蓋嘗逡巡控辭,終未免淟涊就列,爲懼義分,自速尤悔,院銜暫肅,旋卽遭斥於僚臺,館職乍叨,又復被罰於銓席,語默俱妨,跋疐相續,觸事生疣,撫躬多靦,於是乎非分之職,謂可以不蘄免而自免矣。不意誤恩復降,遽承柏府新命,臣誠惝怳踧踖,罔知所以自措也。噫,臣伊日含默之失,實出於初筵生疎未及周旋之致,公議之來,惟當受以爲罪。而第臣於討賊之嚴,未嘗後於人,以疏討之,以啓討之,又以堂箚而討之者屬耳。豈其嚴於前而緩於後乎?此不待臣之一二自明,然以臣前後所遭,其不可復抗顔於邇列則決矣。屢違嚴召,未蒙例勘,曠日虛縻,冞切悚蹙,卽又得見持平許霮疏本,則乃以臣父宗簿寺事,至請削奪。臣之私義,有不可竝據於一府,此又臣當遞之一端也。玆敢略陳微懇,仰瀆崇聽。伏乞聖慈,特命鐫削臣職名,以安私分,千萬幸甚。臣不以見職自居,則言之不出,固也。而義重懲討,事在目下,有不容終默者,敢此附陳焉夫在物,有梟獍之誅,古聖之遺制也,爲國效鷹鸇之逐,人臣之常義也。噫,今在廷諸臣之討鄭妻·龜賊之罪者,今幾年矣。臣嘗以兩賊必誅之義,陳之於殿下之前,而伏承留念之批者,亦已三年于玆矣。三司之啓,徒生紙上之毛,一國之憤,未洩腔中之血。王章之玩而不擧,未有若今日者,而亦何以保日後之無可憂者乎?矧今歲籥已改,正是刑政一新之會。伏願殿下,廓揮乾斷,永絶逆萌焉。至若徐命膺附麗能賊之罪,乃是一世之所共知,而公議之鬱而不發者,豈有他哉?或因其弟之樹立而有所恕,或畏其家之權勢而莫敢言耳。及乎憲長之論一出,而聲罪之啓繼發,兩司諸臣次第臚列,則斯其爲公共之論,亦可見矣。嘻,命膺之與能賊,所謂一而二者也。臭味本自不同,腸肚實與相接,以其情則死友也,以其居則切隣也,以其糾結之跡則其子之師也。能賊旣已伏法,而命膺至今晏然者,寧有是理哉?且以不參致祭一事言之,在國爲不忠,在家爲不孝,在兄弟爲不友。是可忍也,孰不可忍也?亦願亟降兪音,以快輿憤焉。至於其子之罪,已悉於命膺啓中,而以命膺爲父,以能賊爲師,裝送行資於發配之日,現捉文書於訊囚之時,論其負犯,豈可使一日偃處於輦轂之下哉?臣謂徐瀅修,特施島配之典,斷不可已也。省疏具悉。當下敎矣。
副校理沈煥之疏曰,伏以臣於歲前召對入侍之時,以李聖模事,有所憂慨,略陳鋤治之義矣。及伏見大司憲李普行箚子,其所論列徐命膺親附能賊之罪者,蓋出於公議積鬱之餘,而辭峻義正,亦足令曾叨言責之臣,悚然而愧汗矣。而況斥臣,以只稱銓官,不擧其名,只論聖模。不論命膺,至謂論思之地,輕重失當。臣於是瞿然自失,若無所容。噫,職忝論思,未嘗有絲毫裨補於聖世之治謨,而一言論事,乃致輕重之失倫,則臣於憲臣所斥,固當愧服之不暇。而第其溺職之罪,雖欲自恕,焉可得乎?玆於問候之班,陪祭之列,俱不敢進參,而仰陳短章,竊附自劾之義,兼暴難冒之情。伏乞聖明,先削臣職名,仍治臣溺職之罪,以肅朝綱,以重臺言,千萬幸甚。批答出榻敎
庚子正月初八日辰時,上御仁政門。朝參入侍時,行都承旨兪彦鎬,左承旨李亨逵,右承旨金文淳,左副承旨朴祐源,右副承旨李在學,同副承旨金尙集,假注書閔孝克·李錫夏,記注官權應奎,記事官金載瓚,以次侍立訖。上具翼善冠·袞龍袍,乘輿出仁和門,詣仁政門殿座。百官入就位,行四拜禮訖。上曰,奏事官,姑勿引接事,分付。而申飭押班監察,百官班次,使之整齊,可也。命在學進前,仍命孝克等,於承旨進前時,隨而進前,孝克進伏失次。上曰,假注書閔孝克汰去。出榻敎上曰,事變注書召入,可也。賤臣承命出來,分付後,還奏曰,肅章門排立軍,不爲開路,故事變注書不得入來矣。上命下標信,事變注書李彦祜,進伏。上曰,注書,出去。左議政,姑爲出去,以待下敎事,分付,可也。賤臣錫夏承命出傳後,還入。上命書傳敎曰,從古勳貴之家,不顚則沛,鮮克有終。若稽載籍,一轍相尋,大抵人心易狃於盈成,事變每起於驕汰。上猜疑而受薄恩之譏,下橫肆而底湛滅之禍,可勝歎哉。嗚呼,予寡人,庸主凡辟也。治法征謨,安有明快磊落底氣像,而如其全安調劑之念,常著胸中,妄自以爲庶免古帝王,不保終之歎矣。奈之何近者國勢朝象,岌岌遑遑,兆眹危怕,不亡無幾,此曷故焉?惟予任非其人,權移于下之致,予無省覺,縱不自愧。噫,予群僚,謂予何許主也?然予徒事追愆悔尤,而不思所以矯革之道,則竊懼殺活威福之柄,將至莫可收拾,而坐視國家之俱亡,予豈忍爲是?苟論今日之首辜,莫非一大臣之罪也。作相五朔,威勢四張,亂我邦家,斁我義理,其計疑晦,其心捭闔,簸弄藉賣,無所不至。使擧世小大,靡然知有大臣敎令,不復知有朝廷隄防。噫嘻痛矣。國家何負於此大臣,而大臣之負國家,胡至斯極?試以一二事言之,營爲在中,則或混忠逆之別,耽求無厭,則全昧人鬼之分。慾之所向,曾水火之不避。意之所在,雖叔姪而不顧。粵在乙未冬間,猶懷其然豈其然之心?雖從簠簋之義,不欲一一臚列,而然其隱情,常在於失志背公之流,觀於交結汲引,而可以知之,不徒此也。瞰其姪之謝事,彼以新卜大臣,忙忙出肅,有若排擯代立者然,固是家庭之變怪,而猶且以爲不足,忽忌器之誡,冒開棘之嫌。乃敢密敎腹心,廣布鷹犬,侵辱有勳勞之首相,竝及其兄譖訐之章,公車日積,甚矣何其無恥無倫也?噫,明義錄之書,卽一部春秋,而所樹立者,又是誰某,則外假懲討之名,內售漫漶之計,强拈已昭晣無係關之事。目人以黨逆曰,夫夫也,曾與某賊相善,乃逆也。隱然以討逆之家,歸之於共逆之科,天下寧有是哉?執此以究之,此大臣平素揣摩,亦可逭此等之謗乎?予之猶未索言者,非爲其人,恐傷其家也。如以事理推之,均是同休戚之家,而我以攘奪之計,戕人無罪之兄,欲人之不滅有累之叔,豈非反常之擧乎?又況前領相,旣以厥兄之事,被人汚衊,則安知無奉朝賀之,又因乃叔之事,爲人所傷毁乎?若此不已,則兩家成隙,不徒更作向來南北之風波。且其原編,毁其板火其文而後已。噫嘻,論厥負犯,可謂深重,予若更事趑趄,持疑不決,則不知宗國,稅駕於何地,豈非大是凜然處乎?姑寬三苗之竄,庸寓兩行之義,左議政洪樂純,爲先削奪官爵,門外黜送。上曰,此傳敎高聲讀之,令在班者皆聽,可也。在學讀之訖。上曰,目今朝象如此,國不可爲國矣。命書傳敎曰,領府事金尙喆拜領議政,領敦寧府事李溵拜左議政。上曰,臺諫牌去來,何如?彦鎬曰,大司憲李普行,掌令尹弼秉,持平許霮·韓晩裕皆牌不進矣。上曰,大司諫林得浩牌招,大司憲李普行,爲先遞差。竝出榻敎命書傳敎曰,李普行之罪,可勝言哉?論厥負犯,難以殫記,如無大關係者,則顧今朝著渙散,世臣零落之時,尙恐不能保合,安有此處分乎?然此而寬恕,則朝家刑政,將爲宵小失志之徒所竊弄,寧有是乎?蓋普行之罪,千百化身,其端不一,而罔念圖報之義,惟懷潛試之計,至於今番事,而附麗之跡,奰愎之態,尤無所逃焉。如其侵辱重臣,特是餘事之餘事。噫,彼明義一部,何等丹書,而幺麽一普行,欲滓穢之漫漶之,倫綱掃地,禍熖滔天。予寡人莫敢誰何於其間,但曰,唯唯。雖謂之徒擁虛位,可也。噫,普行之眼,不知有君父久矣。此非普行剛戾而然也。有所恃故耳。人臣負此罪名,焉有容息如常者乎?且予所大懼者存焉。攻重臣,似出於嚴懲討之意,而末梢精神,全不在是,陽執似是之義,暗售輪囷之謀,幾何而不請某賊某賊之伸暴乎?昨年春略提深惡之事,至言於其子,此乃愛欲生之意也。然而伊後推遷至此,莫非予昏庸之致,予豈可但事自尤,不念矯變之道乎?大抵,論以大義,律以常憲,固當嚴鞫得情,而近年以來,屢興大獄,人心尙未底定,爲是之慮。且從末勘,李普行絶島安置。上曰,注書出去,令金吾堂上之入來朝班者,卽爲磨鍊配所,可也。賤臣錫夏承命出來分付後,還入。上命書傳敎曰,授卿以元輔之任,寄卿以仔肩之托,以卿平日誠款,胡不卽日造朝,以濟國事乎?況今朝儀已設,鼎席皆空,臨軒待卿,不啻如渴,急於招延,未暇長語,卿其入來肅命,仍參朝班事,遣都承旨,傳諭于領議政,與之偕入,彦鎬承命出去。又命書傳敎曰,旣諭於領相敦諭傳敎中,方値朝參,待卿入來,卿等入來,然後庶可以成儀,卿其卽爲肅命事,遣承旨,傳諭于左議政。尙集承命出去。上曰,上注書汰去傳旨書入,其代斯速擬入。賤臣錫夏承命出來,傳旨及望單子書入。上命書傳敎曰,政官牌招開政。又命書傳敎曰,大臣置處政事,今日政擧行。又命書傳敎曰,有實故玉堂,今姑許遞,今日政差出。又命書傳敎曰,論思之責,寧激無渝。而含糊苟容之習,莫逭於前月一疏。又若今番辭章,諛悅爲事,依違兩間,曾謂此玉堂,或有氣力,不料巽懦至此也。且李普行之跳踉,由於堂啓中措語矣。徐命膺居銓時事,已是年久灰冷之事,而勿論當否,以何委折,不先不後,忽地論斥於今日乎?未知命膺之得罪於公議者,別有何事,而因私逞公,十目難掩,此不明示好惡,殊非正人心靖朝著之道,然原其心,不過怵畏忙怯之致。亦何足深責?副校理沈煥之,姑先遞差,原疏給之。又命書傳敎曰,誰謂乃父之子,有此擧措乎?向來領相辭疏,下語草草,許多可暴可明之事,却顧長慮,置之不屑之科,初未嘗拶逼者,則堂疏中云云。何嘗一毫彷彿乎在言地者,如欲吹覓於大臣,以不能屢疏伸辨爲說,則雖不知大臣本情,不害爲勤攻之一端。今忽反是,以弟辨兄之事,鑿空捏虛,至曰,云云,令人不滿一哂。且所謂自歸不靖之說,予則以爲,反爲此人準備語也。非不欲嚴繩,而此人之柔善,予所稔知。況爲今之人,苟非强梁者,頣指所向,孰敢不從?姑從末勘,副提學李義弼罷職。上曰,玉堂有闕之代,今日政差出,竝待下批,牌招察任。出榻敎兼兵曹判書具允鈺曰,全羅兵使今當差出,而擬望之人乏少,他道水使竝擬,何如?上曰,依爲之。出擧條在學曰,今日政新除授臺諫,竝待下批,卽爲牌招察任,何如?上曰,依爲之。出擧條今日政新除授臺諫,竝待下批牌招。出榻前定奪。上曰,奏事官引接事,分付,可也。贊儀引二品以上,進前。判府事鄭弘淳曰,伏未審,昨日動駕之餘,聖體,若何?上曰,一樣矣。弘淳曰,王大妃殿氣候,若何?上曰,一樣矣。弘淳曰,惠慶宮氣候,若何?上曰,一樣矣。知事具善復曰,今年春操停止之命,出於爲軍民之聖意,每當停操之時,易致軍兵之虛伍,器械之不精,分付各道帥臣,闕伍之塡充,軍器之修補,加意另飭之意,出擧條申飭,何如?上曰,依爲之。出擧條戶曹判書金華鎭曰,凡事飭久則懈弛,申飭則有效,雖以今番京畿陸運邑稅穀觀之,歲前畢納事,筵稟發關矣。各邑果能及期準納,無一邑或後,此是已驗之效。況昨年年事擧皆登熟,凡干稅納,無論米錢木布。民間收捧,別無稽滯之慮,申飭諸道,必於定限內,使之無遺上納,而尺文考還之法,法意甚嚴,各道道臣,如能趁限考還,無所容貸,則各邑雖欲稽忽,有不可得。且自本曹,考其來納日字,或有過限遲滯者,這這摘發,草記論責,以爲懲勵之地爲宜,以此出擧條,預爲分付各道,何如?上曰,依爲之。出擧條禮曹判書李衍祥曰,歲初孝烈,當爲抄啓,而外邑所報尙多來到處,從速修報之意,各別申飭,何如?上曰,依爲之。出擧條校理姜忱·李度默,副校理李儒慶,副修撰柳孟養·趙鼎鎭曰,人臣事君之道,惟在義理二字,義理不明,則將何以藉手事君哉?三司合啓中諸賊,卽今日臣子不共戴天之讎,而迄今容貸,不賜允從。君臣之義,由是而晦塞,倫常之理,職此而斁絶,此莫非臣等誠意淺薄之致,而以恩屈法,以私掩公。亦不能無憾於天地之大,顧今歲鑰已改,懲討之不行,居然爲五載矣。今日不誅,明日不討,將至於六年七年,而終不可誅討耶?此賊不誅,則義理終不得明,倫常終不得正。伏乞廓揮乾斷,快賜兪音,使一箇義理,復明於天地之間焉。上曰,已諭於前後三司之批矣。出擧條忱等曰,歲初朝參,與他朝會有異,而諸臺之一不進參,事體所在,不可無警。請今日違牌臺臣,施以譴罷之典。上曰,依爲之。出擧條今日不參臺諫罷職。出榻前定奪。上入幕次,命在學入侍。仍命書傳敎曰,卿之樹立,何如?卿之事業,何如?卿可謂有勳勞於國家矣。予曰,有勳勞者無他,因卿之尺疏叫閽,而群凶潛滋之謀莫售,天地之間君臣之倫常,賴以不泯,古有社稷臣,於卿近之。使卿恃功沽恩,貪饕威福,則卿雖有不世之樹立,罕比之事業,司直之地,豈無勤攻之論,而卿則不然。予以卿超擢至此位者,所以正國是定民志也。卿乃兢畏謙抑,何嘗膠撓於世道,參涉於時事乎?此雖使之然也。在卿不害爲全身保家之一端,誰料如卿謹愼而卿家之遭罹,至此之罔測也。此固寡人不能調劑之罪也。撫躬慙恨,無面可顯。大抵,卿之家與奉朝賀之家,所宜樂則共之,憂則共之。只知有公,不知有私,而予使卿等之家,不能寅協保存,戈戟相尋,讎釁已成,至於莫可奈何之境。卿之辭疏中,領揆·文衡,弓矢斧斤之說,李普行則斥卿以語不擇發,予則以爲卿之對辨,猶有囁嚅不敢盡言者,爲卿竊不勝其慨也。近日朝象之淆亂,一則由於領揆,二則作於文衡,予雖不言,一世自有公眼,雖欲諱也,其可得乎?因是而莫大之大義,將至斁滅,莫重之重倫,幾乎壞敗,至於卿兄所遭,令人不滿一笑,此則具悉於前後辭敎矣。又若憲避中樹立自樹立公法自公法,豈可以樹立之故?廢公法云云,正是渠輩自道之說也。予則又以爲奉朝賀,雖有許多勳勩,至於其叔,何嘗有寸能尺勞,而兜攬至此,已是予失政之大者,而畢竟藉以懲討,欲爲漫漶義理,甘作明義錄之罪人,不可以奉朝賀之樹立,貸其叔於公法也。以是已有所勘斷,而在卿處義,但當公耳忘私,國耳忘家而已。焉有可辭之端乎?卿或執拗,不變前日退巽之守,則卽欲自處以彼疏中云云之語也。古今天下,安有如許事乎?卽此一節,實係君臣之大防,卿其念之念之,斯速造朝,是予所顒望也。至於日前解卿相職,不但俾卿一伸廉隅,予於是別有所商量者,大抵前車之覆,蓋是權太盛位太隆,自以爲身不死,則位不改云爾。以故不特自恃自固,自底顚危,從又爲人之怒鬼之猜,所交萃而然也。此則有物理不得不然者。噫,懲羹在彼,胡不使卿,暫避重務,以爲行且用卿之道乎?此又予爲卿保惜之意也,竝須諒之。第於西樞散銜,決不容許久不肅,卿其幡然改圖,莫負小子之至意,玆遣承宣,宣予肝膈之諭,更冀卿之照悉也。仍傳曰,此敦諭,遣右副承旨,傳諭于徐領府事,與之偕入。上曰,注書,出去,大臣去就,知入,可也。賤臣承命出問後還奏曰,姑無去就矣。上命在學退出,少間復殿座。以大司憲望筒。上曰,大司憲非李在簡·李鎭衡,則無可爲之人乎?命書傳敎曰,吏曹參判李義翊,大司憲除授,此望筒勿施。上曰,大臣去就,催促知入,而如有書啓,持入,可也。賤臣錫夏承命出問後還奏曰,書啓入來,而未及正書,故不得持入矣。上命入書啓草,覽後仍還下。上曰,問于諸臺,若無新啓,俱爲退去,而贊儀呼禮畢,可也。在學以諸臺無新啓還奏,贊儀呼禮畢。上乘輿,由仁和門還內。諸臣以次退出。
上在昌德宮。停常參,只晝講。
金文淳啓曰,明日常參·經筵,取稟。傳曰,只常參。
朴祐源,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
以文臣殿講處所,取稟,傳于金文淳曰,以宣政殿爲之。
朴祐源啓曰,禁衛營從事官來言,今日本營軍兵,日次私習云矣。敢啓。傳曰,知道。
又啓曰,御營廳從事官來言,今日本廳軍兵,日次私習云矣。敢啓。傳曰,知道。
兪彦鎬啓曰,明日常參承旨當爲備員,而右副承旨李在學,方在領府事徐命善偕來所,在前如此之時,有姑令入參之例,今番則何以爲之?敢稟。傳曰,姑令入參。
以持平朴天行牌不進罷職傳旨,傳于朴祐源曰,只推,更爲牌招。
兪彦鎬啓曰,吏曹判書李重祜,參議金夏材牌不進推考傳旨及罷職傳旨,今方捧入。而開政命下之後,如是違牌,不卽擧行,事甚未安。判書更卽牌招開政,何如?傳曰,參議只推,與判書更卽牌招。
金文淳啓曰,明日常參,兩司當爲進參,除在外外,未肅拜呈告人員,竝待開門牌招,何如?傳曰,允。
又啓曰,明日常參,六曹長官,當爲進參,而吏曹判書李重祜病不進,待開門牌招,何如?傳曰,允。
又以弘文館言啓曰,今日政新除授玉堂,待下批,仍卽牌招察任,何如?傳曰,允。
有政。吏批,判書李重祜牌不進,參判未差,參議金夏材,右承旨金文淳進。啓曰,判書李重祜牌不進,參判未差,小臣獨政未安,何以爲之?敢稟。傳曰,只出緊任。以李命植爲大司諫,嚴思晩·李東郁爲副校理,李命勳爲副修撰,李正薰爲兵曹佐郞,李義敎爲平市令,金尙喆爲內局都提調,徐命善爲司僕提調,徐有成爲修撰。
兵批,判書具允鈺病,參判趙時俊入直進,參議徐有防病,參知鄭元始病,左承旨李亨逵進,副司直沈煥之,副司果嚴思晩·李敬一·金履禧單付。
行都承旨兪彦鎬書啓,臣敬奉聖批,傳諭于東部建德坊契議政府領議政金尙喆所住處,則以爲臣冒控情實,冀蒙矜兪,伏奉聖批,辭旨勤懇,虛佇之意,責勉之諭,實非衰朽臣,所敢承當,而處分不下,敦迫至此,臣子分義,有不敢一味逋慢,將不得不一登文陛,爲瀝血祈懇之計,而臣昨今以來,驚惶懍愓,方寸如擣,膈氣升降之症,頓然添加,眩瞀若在煙霧,精神苦未開豁,稍得夜來調息,待天明,謹當趨謝,而王人之經夜陋止,萬萬悚悶,乞命先卽收還,少安私心云矣。臣旣承偕來之命,姑爲仍留,待明朝隨入之意,敢啓。傳曰,知道。卿則先爲入來,以便大臣之心。
金文淳,以兵曹言啓曰,五衛將金衡柱素患痰癖之症,當寒添劇,時月之內,差復無期,呈狀乞遞,宿衛輪番之任,不可久曠,今姑改差,何如?傳曰,允。
朴祐源,以兵曹言啓曰,依下敎,結束色行首書吏柳處新,執吏書吏黃碩耇等,各決棍十度之意,敢啓。傳曰,知道。
又以濬川司言啓曰,本司都廳御營廳千摠李仁彬,移拜宣傳官,勢難仍察,其代以御營廳千摠尹得逵差下,使之察任,何如?傳曰,允。
又以義禁府言啓曰,頃因惠廳堂上鄭民始所啓,以大同結錢愆期不納事,尙州牧使兪彦鉉,待畢捧糴後,令道臣,移文該府,以爲拿來之地事,命下矣。卽接慶尙監司洪樂彬牒報,則尙州牧使兪彦鉉去十二月二十九日畢捧糴云,而兪彦鉉,時在任所,依例發遣府書吏拿來,何如?傳曰,允。
領議政金尙喆箚曰,伏以,三陽開泰,玉體彌康,社壇享祀,廟宮展拜,次第親行,臣民攢賀,小大同情,臣罪在闕禮,方此悚蹙俟譴,政府重拜之命,忽下於臨門朝會之時,諭之以入參,命之以偕來,未克趨承,跡涉違慢,雖施寬大之恩,曷勝兢惶之忱?仍念臣以謝事隔歲之人,卽朝廷已退之身,隨分處散,更何有當世之念,而今玆誤恩,豈臣夢想之所敢到哉?噫,如臣無狀,世受國恩,逮遇聖明,偏荷特達之知,四載中書,何往非罪?隨處曲庇,幸而獲免大戾,秋毫皆聖賜也。至於前秋許副時,就閑便心之諭,其所愍念而全安之者,藹然若慈父之護稚子,而猶以簪履之舊,眷顧不置,曾未幾何,居職如故,欲使之終始左右,臣是何人,乃敢當此?噫,士爲知己者死,於敵猶然,況於君父之前乎?又況臣白首垂死之時乎?苟此生之未了,惟當一心向前,盡分而已,其若遲徊退托,爲一身較計之私,則是負國家也,忘殿下也。天之所厭,神必殛之,而第念人臣事君之道,徒恃寵靈,不量己分,進無以對揚休命,退未能收拾殘軀,孤恩蔑義,終爲忘君負國之人,則其人固不足誅,其奈累聖簡而僨國事,徒取笑於四方聽聞,何哉?噫,殿下所以責臣,此時此任,豈但使備其員充其位而已?謂臣任使之久,經閱之多,或意其有何一半分資益於國家也。顧今聖心徒勞而國事有玩愒之歎,人志靡定而朝象無湊泊之望,臺啓之盈握而收殺無期,世故之層生而彌綸極艱,俯仰時事,憂端澒洞,雖使誠信素孚,脊梁差强者當之,必如病家醫者之望門却走,況如臣者,特一已試罔功本末畢露者,去留何惜,有無何關?今又年益加而病益痼,神精都耗,十忘七八,聰聽漸失,酬接甚難,勢同下山,死亡無日,訏謨夾輔,已矣無論,筋力自效,亦無其路,今以所未能於前,乃欲責之於後者,此何異於策驥步於已疲之駑力,而亦豈我聖上爲國懋實之政也?參倚反復,斯義較然,玆敢冒入文字,仰瀆崇嚴。伏乞聖明,俯垂鑑諒,收還新命,以幸國事,少安賤分,公私不勝大願。取進止。答曰,省箚具悉卿懇。卿以今之時,爲何許時乎?予誠左右顧而不知所以爲計也。卿之一日不出,朝廷有一日之憂,二日不出,朝廷有二日之憂,想已默會,不在多言,至若卿箚中云云,無非萬萬過當底說,不料卿之循常例讓,乃至於此也。卿儻念予日夕期望之心,出於至誠血忱,則豈忍徒事邁邁,卿之造朝,方此側席,來日常參,亦已有命,卿其卽起出肅,弘濟艱虞。仍傳曰,此批答,偕來承旨傳諭,期於偕來。
司直趙重晦疏曰,伏以歲籥載新,三陽回泰,聖德冞隆,邦運無彊,臣民忭祝,曷有其極?仍念臣於昨秋,猥叨冡宰,聖眷隆渥,而病旣難强,再伸血懇,曲蒙體諒,特賜鞶褫,私分粗安,感惶靡措。噫,臣本根植孤弱,輪翮無當,素乏才能可需當世,惟其自知甚明,念絶進取,所以平居杜門,隨分仕宦,而猥荷先大王特達之知,華袞之獎,屢勤於臨筵,拂拭之恩,輒加於匪分,淸顯之職,揚歷殆遍,靜言遭際,寧有朋援?實由天鑑,特振寒踪,臣感泣銘鏤,隕結是期,奄纏攀髥之慟,莫效褥蟻之誠,而我殿下大明繼臨,不遺簪履,旣授以方岳之任,又侈以天官之命,四年之間,除旨聯翩。嗚呼,臣之頂踵毛髮,罔非兩朝之陶匀,恩山渥海,與天無極,而臣內外居職,涓埃莫報,每一念至,撫躬自悼。第伏念七十致事,卽是禮經之大防,而臣之今年,恰滿七耋矣。人臣之當此年歲者,必陳告老之懇,誠以禮制不可以不遵,而廉恥不可不養也。況臣疾病沈痼,不堪供職之狀,已悉於昨年辭疏中,今不敢更事煩瀆,而脚痿之病,已成癃廢,陳力就列,更無其望,加以精神耗落,遺前失後,凡於世間百事,茫無知解,任政服官,尤何可論,是則與膂力不愆而只爲據禮陳乞者,萬萬不侔矣。且念臣釋褐登朝,年紀最久,今已四十有五年矣。歷數今日宰輔以下,前於臣者甚鮮,蓋禮經,自四十筮仕,至七十致仕,其間任職,不過爲三十年之限,而從古以來,立朝近五十年者絶稀,然則臣之在法應退,不待臣辭之畢矣。方今聖明在上,治敎休明,百僚率職,咸思振勵,臣於此時,豈敢爲便訣之計,而以其才則旣如彼庸下,以其病則又如是癃痼,今於年至之後,若又蹲冒在朝,遲徊不去,甘犯鍾漏之譏,而徒爲慢官之首,則臣身之無恥,固無可言,而其爲辜恩負國,罪益難逭,亦豈不有累於聖朝勵廉節之治乎?仰惟殿下,德盛覆載,化懋生成,雖鳥獸魚鱉之微,皆欲各遂其性,如臣癃病,誠宜在所憐悶,臣於歲首,擬卽陳情,而太廟展禮,已涓吉辰,不敢以犬馬私懇,遽瀆宸嚴,泯伏屢日,今始悉暴情實,冒萬死仰籲於天地父母之前。伏願聖慈,俯垂矜諒,許臣三字之銜,俾遂至願,得以涵泳聖澤,以卒餘生,千萬幸甚。答曰,省疏具悉。年雖高,力猶不衰,卿其勿辭行公。
判尹權噵疏曰,伏以,臣罪大勘薄,旋蒙恩敍,樞府·京兆除旨相踵,惶隕感激,罔知攸措。夫判付行關,何等嚴重,而付諸私人,以致淹滯,罪在稽忽,彌切悚蹙,歲首展拜,臨門朝參,次第將行,百僚咸造,宜卽趨膺,粗伸微忱,而病狀方苦,末由蠢動,義分虧缺,無所逃罪。噫,年至致事,禮經所重,今古爲人臣者,必告年乞退,誠非爲偸閑占便之計,蓋以禮制不可違也,廉恥不可放也。今臣犬馬之齒,已過七十,宜退不退,至今低徊者,只爲明時之不忍便訣,而蒲柳之質,日益杇謝,刀圭之憂,近尤沈痼,神精耗鑠,朝不謀夕,似此癃病之狀,已是通朝之所共知,抑亦天日之所俯燭,則惟臣可休之義,非但爲禮防之嚴而已。古人所謂陳力就列,不能者止,政爲臣準備語也。今若徒恃寵靈,不自知止,戒犯鍾漏,行呼道路,則一身之忘廉招譏,固不足恤,而誠恐貽累於禮退之聖化也。念之及此,尤增愧懍,顧臣際時休明,受恩如天,臣雖庸癡,非木非石,區區微誠,寧不知感?圖報寸忱,寤寐紏結,而殘景已頹,膏肓難醫,此生此世,涓埃孤負,有臣如此,生亦何爲?且臣宿病風丹,觸冒添發,渾面浮腫,毒氣流注,亂受鍼剌,眞元大陷,昏眩委痛,生意都絶。儻蒙天地父母終始生遂之澤,得以乞身調病,小延殘喘,則瞻依耿光,時伸起居,歌詠太平,以卒餘生,亦庶爲塵刹之小酬也。玆將血懇,仰瀆崇嚴。伏乞聖慈,俯賜矜察,亟遞臣職,俾遂至願,則感祝之悃,隕結是期。答曰,省疏具悉。年雖高,力猶不衰,卿其勿辭行公。
副應敎趙時偉疏曰,伏以,臣之猥玷瀛選,今遽七年,全蔑寸補。況此東壁之除,人器不稱,視前尤別,夫豈有一分冒膺之望,而秪緣元朝候班,辛日壇享,闕禮是懼,伸分爲重,冒沒出肅,冞增惶愧,忽於曉班罷歸,觸泠中感,遍體寒粟,中焦痞塞,頑癖乘時橫亘,諸症彌日添劇,宛轉床簀,作一籧篨,他般病形,雖不敢一一煩瀆,而明日廟宮祗謁之禮,元朔殿門朝會之班,進身無路,勘罪是俟,玆不得不略控疾痛之呼,仰瀆于崇嚴之聽。伏乞天地父母,俯賜矜諒,削臣之職,治臣之慢,俾便調理,以昭法紀焉。臣雖病伏昏瞀,自切區區寸誠,敢此附陳焉。噫嘻,鄭妻·龜柱之極惡大逆,決不可頃刻容貸,而初不兪允於發啓之日,終又靳持於伏閤之時,此月彼月,一年二年,今至於五年之久矣。以頃刻難貸之罪,施閱歲從寬之典,或假息於畿島,或偃處於湖海,凶圖潛滋於不知不覺之中,輿憤漸忘於愈久愈遠之間,狃安玩愒,悠泛拖過,將不知何樣危機,釀成何地,此實群下不能沫血嚴討碎首苦爭之罪,而亦不能無憾於我殿下當斷不斷之政也。伏願殿下,淵然深思,赫然改圖,亟允三司之請,使王章伸而神怒洩焉。嗚呼,我殿下好學之誠,惜陰之工,迥出千古,卓冠百王,雖在燕閒之際,幽獨之地,心不牽外累,手不釋書卷,此外廷諸臣之所共知也。成湯日新,周王月將,庶幾無愧,則微臣此日,安敢以空疎之見,膚淺之言,仰勉日月之大,妄效螢爝之補,而第念帝王之學,與匹庶不同,臨筵啓冊,發難講義,不但在於箋註中解釋而已,揚扢往古之蹟,反隅當世之政,說難之諮諏之,則前聖王治平之謨,若遇朝暮,古賢臣敷納之言,如接筵席,而方可謂實地上典學矣。假使筵臣奏對之說,或近於老生常談,無足以仰槪上意,而一狐之腋,千慮之得,其爲資益於治道者,豈云少補哉?臣愚死罪,竊瞷殿下卽祚以來,非徒開講頗稀,召對亦罕,雖於講對之時,只是章句間草草註釋,未見治理際孜孜講確,經筵晉對,漸成文具,玉署更直,便作冗官,甚至於儕友之間,相與勉告曰,聖學高明,無容仰贊,妄有敷衍,徒露醜拙,遂成一副當俗套時態,登筵之際,不過數句語塞責,而惟以容默爲事,此固臣下不誠之故,而聖王好問之德,臣不得不仰勉也。竊願繼自今,凡於三晝之訪,假之以顔,導之使言,容其狂瞽,擇其芻蕘,因文究義,斷章論事,應行之講,不時之對,無或作輟,務盡諮詢,則其將緝熙焉光明焉,與成湯日新·周王月將,竝休匹美,豈不盛哉?古人云,君德成就在經筵,如臣魯莾蔑劣,猥廁經筵,將何有一半分成就之補耶?乞將臣所叨職名,先行刊汰,以請邇列焉。噫,陽春方屆,天道屬維新之會,聖工之懋新,此其時也。刑政之丕新,亦其時也。伏願留神採納焉。省疏具悉。所陳勉戒,當留意,爾其勿辭察職。
庚子正月初九日,兼春秋張顯慶。宗簿寺啓目,前都摠府副摠管花陽君榷陞資之後,不待下批,省記及寶劍單子,皆以都摠管書入,殊有乖於定式之意,因傳旨緘問,泛稱遲晩,照律施行,何如?啓。傳曰,允。
庚子正月初九日午時,上御誠正閣。晝講入侍時,特進官李命植,同知事李鎭衡,參贊官金尙集,侍讀官李儒慶,檢討官柳孟養,假注書趙興鎭,記注官權應奎,記事官金載瓚·凝善君爔,同知中樞府事李潤彬,以次進伏訖。上讀前受音訖,儒慶讀奏,自季氏將伐顓臾,至而謀動干戈。上讀新受音訖。儒慶曰,有國有家,均與安,爲最切務,季氏私家富而魯國貧,則不均,甚矣,私家强而魯國弱,則不安,極矣。不均不安,上下之分倒置,而終至於不奪不厭,夫子以均與安二字,答冉有之問,折季氏之僭,其辭嚴其意深,而大抵人君治國家之要,政無偏則無不均之歎,分無定則有不安之患,此亦爲人上者所加勉處也。且遠人之不服,亶由文德之不修,而非獨遠人爲然,朝廷之上,不懋德政,則在野之賢,亦安得于于而來乎?此等處,伏願反隅而留念焉。上曰,好矣。孟養曰,夫子以陳力就列,不能者止,危而不持,顚而不扶,深責冉有,彼冉有不過季氏之一家人,而不能隨事救正,則聖人,猶以居其位不盡其職爲訓,況爲人臣事君者,目見邦國之危顚,而不知扶持,則其罪如何?夫子此言,非但爲在下者所可戒,人君亦以是而責勉群工,毋使徒居其職則幸矣,伏願留念焉。上曰,諸臣各陳文義,宜矣。鎭衡曰,冉有以聖門高弟,爲季氏家臣,不能止季氏之惡,而反爲之附益,至有聖人鳴鼓以攻之訓,游於聖門者尙然,況未聞聖人之訓者乎?是時魯國衰弱,如冉有·季路之賢,不爲公室之用,乃作季氏之臣,如是而魯安得不危乎?上曰,好矣。命植曰,民無定業則無定志,無定志則無定分,分無定而僭亂生焉。人君御下之道,宜以定民業,爲根本矣。儒臣以不均不安,爲第一文義,果是矣。上曰,好矣。尙集曰,上下番及經筵特進官,皆已奏,無可達矣。上曰,堯·舜·孔·孟,皆大聖人也。堯·舜之時,至治熙皞,比屋可封,而若孔·孟則時際戰國,未見比屋之化,雖以季氏之欲伐顓臾觀之,其不奪不厭之慾可知,而冉有以聖門弟子,反爲季氏助惡,何也?儒慶曰,孔門三千弟子,雖親炙聖訓,未霑比屋之化,而第孔·孟不得君師之位,未做堯·舜之治,此所以千載無善治者也。上曰,冉有所云爲子孫憂者,此果誰之子孫耶?儒慶曰,似指季氏之子孫矣。上曰,東國通鑑吐盡懸之乎?儒慶曰,今方懸之,而未及修整矣。上曰,斯速訖功,宜矣,以明日常參·經筵取稟。命書傳敎曰,經筵停,常參爲之。又命書傳敎曰,聞玉堂所奏,僚員不備云,在外玉堂許遞,與未差之代,政官牌招開政,以在京無故人差出,以副修撰柳孟養掃墳呈辭。命書傳敎曰,方欲頻開講筵,館官且不備,此呈辭勿施。命退,諸臣以次退出。
上在昌德宮。只常參,停經筵。
金文淳啓曰,明日常參·經筵,文臣殿講相値,頉稟。傳曰,知道。
金文淳啓曰,大司諫李命植牌不進推考傳旨,今方捧入,而今日常參,諫院無進參之員,更卽牌招,何如?傳曰,允。
傳于兪彦鎬曰,諫院無進參之人,在外臺諫許遞,政官牌招開政,以在京無故人差出。
兪彦鎬啓曰,昨日下敎,不卽傳宣,俄者査問之下,又不自首揆以事體,誠極寒心,當該中官,本院請推之外,無他可施之罰,何以爲之?敢稟。傳曰,査問之下,如是推諉,萬萬駭然,其所賓對,尤極無嚴,掌務中官,爲先發牌立庭,査得當該人以奏。
金文淳啓曰,卽伏見明日專經文臣擧案,則承文參下只是一人,軍銜亦不過三人,事之駭然,莫此爲甚,當該堂上,難免不飭之失,從重推考,衆所共知實病及原在外外,不參人員,竝依定式,禁推傳旨捧入之意,敢啓。傳曰,知道。
金文淳啓曰,今日政新除授臺諫,竝待下批,牌招,何如?傳曰,允。
有政。吏批,判書李重祜牌不進,參判未差,參議金夏材進,同副承旨金尙集進。啓曰,判書李重祜牌招不進,參判未差,小臣獨政未安,何以爲之?敢稟。傳曰,只出緊任。
以沈命德爲司諫,趙鎭衡爲獻納,柳協基·李亮載爲正言,權以綱爲修撰。
兵批,兼判書具允鈺進,參判趙時俊入直進,參議徐有防服制,參知鄭元始病,右副承旨李在學進,以鄭尙淳爲知事,以李長燮爲五衛將。
以慶尙監司洪樂彬河東府失火人等狀啓,傳于李亨逵曰,恤典,令本道,優數題給。
以副校理李東郁,副修撰李命勳牌不進罷職傳旨,傳于金文淳曰,只推。
以掌令李度默,持平趙鼎鎭牌不進罷職傳旨,傳于金文淳曰,只推。
傳于朴祐源曰,坐直承旨,竝持公事入侍。
金尙集,以刑曹言啓曰,日前動駕時,洪忠道堤川居民朴處權等,白活於衛外所,當依例捧供以啓,而取考其原情,則本縣兩年田大同,方此竝徵之際,七十餘年前文書,不分明之還穀三千餘石,又徵於新舊還僅僅備納之餘云,雖未知本事之如何,而旣非四件,則肆然呼籲,極涉無嚴,其拱勿施,自臣曹考律勘處,何如?傳曰,雖非四件事,眞有是也。只係民隱,況今年無論最舊還舊還,竝命停退,則亦極怪訝,自卿曹,分付該道臣,親執嚴査,劃卽狀聞,幾人等査後見屈,自有本道酌處之道,放送,可也。
左議政李溵箚曰,伏以,臣於日昨,猥上辭本,恭俟兪音,誠不意半夜陋巷,史官臨辱,十行溫批,辭旨隆摯,勉之以承佐之責,期之以濟艱之功,又若太醫看病之命,尤出特異之恩,螻蟻微喘,至煩聖念,臣是何人,敢當此非常之寵數也哉?瞻天九頓,殆不覺感涕之被面也。噫,臣躬逢盛除,受恩如此,苟其材具有可以裨補,精力足可以擔負,區區願忠之意,豈不欲顚倒趨謝,仰答殊遇,而不幸一疾纏綿,便成癃痼,委身枕褥,跬步莫運,形神幻脫,見者危之,竊揣病情,理必無幸,臣亦自悼其餘生無幾,報效無路,祗有撫躬傷歎而已。徒辱隆眷,孤負重寄,不惟私心之萬萬惶蹙,顧今國事無彌綸之策,朝象有泮渙之慮,首揆雖幸造朝,鼎席尙此未備,下無共貞之人,上貽獨勞之憂,此豈臣引日虛縻雍容進退之時乎?揆以國體,參之事勢,不可不早賜變通,以殿下之明聖,不待臣言之畢,而必有以處之也。言出衷赤,冀幸俯燭,不避煩瀆,疾聲祈籲。伏乞聖慈,特垂鑑諒,亟命許解臣相職,改卜賢德,以幸國事,以延殘命,千萬大願。取進止。答曰,省箚具悉卿懇。重卜于卿,取于卿純殼也。以此承佐,以此宣揚,何有乎功之不濟,事之不遂?予以是勉于卿,卿其念之哉?聞卿調痾尙未差可,殊極慮念,更冀益加善攝,俟少間卽起視事,共濟時艱,此批答,遣史官傳諭,仍令御醫看病。
咸鏡監司鄭光漢疏曰,伏以,臣無可稱之才,有冥升之愧,未效涓埃之報,徒切淵谷之懼,迺者千萬不虞,伏奉除旨,有以臣爲咸鏡道觀察使者,臣聞命驚惶,如無所容。噫,方岳之任,自古難愼,而至於北門鎖鑰,抑又別焉。地是豐沛,而民産有漸竭之歎,境隣靺鞨,而邊事多生釁之憂,苟非才猷之俱茂,威望之素著者,不宜輕卑,以臣踈闇之識,顧何以按察一路,宣王化於荒裔,以臣輕率之性,亦何以彈壓列邑,鎭邊俗於獷悍乎?商量已熟,承當無望,今若徒恃委毗之眷,强其不能,冒膺重任,則臣身顚沛,雖不足恤,其累聖簡而僨國事,非細故也。玆敢仰控由中之懇,悉暴不稱之狀。伏乞聖明,俯垂鑑照,諒臣無可堪之實,察臣不敢當之意,收還臣新授職名,俾重藩寄,以安私分,不勝幸甚。臣無任屛營祈懇之至,謹昧死以聞。答曰,省疏具悉。卿其勿辭欽哉。
庚子正月初十日辰時,上御宣政殿。常參入侍時,行都承旨兪彦鎬,左承旨李亨逵,右承旨金文淳,左副承旨朴祐源,右副承旨李在學,同副承旨金尙集,假注書李錫夏·趙興鎭,記注官權應奎,記事官金載瓚,以次進伏訖。大臣以下行禮畢,上殿,諸臣以次就位。領議政金尙喆等進前曰,聖體,若何?上曰,一樣矣。王大妃殿氣候,若何?上曰,一樣矣。惠慶宮氣候,何如?上曰,一樣矣。上曰,大司憲牌去來催促。尙喆曰,今於新年後,旣行朝參,又行常參,臣等區區之祝,惟願聖體康健,宗國太平矣。先大王五十年苦心,惟是革去朋比,咸囿平蕩,而今殿下至誠繼述,屛逐權奸,朝著淸明,使滿廷臣僚,皆歸於殿下陶甄之中,孰敢不欽仰聖德,會于有極哉?上曰,予所恃者,專在於卿等之同心協力,以補予不逮也。上曰,大司憲何不入來乎?雖家在城外,似已入來,而尙無消息,連爲催促。文淳曰,連爲申飭,而姑無牌去來矣。上曰,何時殿座,而如是遲滯,今日紀綱,可謂掃如,旣無情勢,雖呈疏,絶勿捧入,卽使入來,先入侍後謝恩事,分付。尙喆曰,此平安兵使金尙玉,黃海兵使具以謙狀啓也。春操擧行,稟旨分付事,爲請矣。昨年兩西秋操,旣已設行,當此春耕方張之時,民弊不可不念,竝姑停止之意,分付,何如?上曰,依爲之。出擧條尙喆曰,此洪忠兵使申大謙狀啓也。今春習操與各營將巡點擧行等事,令廟堂稟處爲請矣。爲慮荐饑餘民事,嶺南春操與城營將巡點,旣命停止,官門聚點,使之依例擧行,今於湖西,不可異同,何以爲之乎?上曰,停止,可也。出擧條尙喆曰,此江華留守李性源狀啓也。以爲鎭撫軍兵及外四營,今春合操,依例設行,而統禦營所管畿海兩道舟師,依定式,合設於臣營前洋事,請令廟堂稟旨,分付矣。統禦營水操,旣已設行於昨秋,鎭撫營合操,諸道皆令停操,此亦竝令姑停,何如?上曰,依爲之。出擧條尙喆曰,此守禦使金鍾秀狀啓也。以爲本廳屬三營束伍及左右部牙兵今春合操,何以爲之事,請令廟堂稟旨,分付矣。以其妨農之故,諸道春操,皆令停止,此亦一體停止,何如?上曰,依爲之。出擧條尙喆曰,此摠戎使李柱國狀啓也。以爲坡州長湍今春輪操,何以爲之事,請令廟堂稟旨,分付矣。以其妨農之故,諸道春操,皆令停止,此亦一體停止,何如?上曰,依爲之。出擧條尙喆曰,諸道分糶勸農,政當其時,不可許久曠官,未下直守令,不多日內催促下送,何如?上曰,依爲之。出擧條上命書榻敎曰,諸道未下直守令,不多日內辭朝。尙喆曰,北關一路,異於他道,而凡百擧行,不可責之於假都事,新道臣,不多日內,催促下送,何如?上曰,依爲之。出擧條命書榻敎曰,咸鏡監司,不多日內,催促辭朝。刑曹判書蔡濟恭曰,京畿道臣鄭好仁,以坡州曺允文殺獄原犯之難以覈出,依續典論啓下臣曹矣。大抵一人致死,三人自當原犯,其勢畢竟至於竝命而後已,則實非法意,而臣曹執法之地也。以其有矜惻之端,遽傳惟輕之典,有關後弊,故纔以更令道臣嚴訊覈出覆奏,而若其獄情,則自上一番詢問大臣而處之,恐合於愼庶獄之義,故敢此仰達矣。上曰,大臣見畿伯狀啓乎?尙喆曰,臣未及見之,不知本事矣。上曰,大臣取覽狀啓後,待後日次對,稟處,可也。出擧條戶曹判書金華鎭曰,歲首所下綸音十行辭敎,藹然惻怛,各道道臣,固當盡心奉行,而蓋勸農之道,必有實政,然後可責實效,惟彼窮民,豈不欲力於耕作,而只緣無糧無牛,耕播未免有愆期之歎,守令若能審察此弊,分給糧資,勸借農牛,夫里相助,無失其實,方可有效,卽令道臣,申飭守令,使各致力於給糧借牛之政,爲愓念擧行之地爲宜,以此出擧條,分付諸道,何如?上曰,所陳誠好,依爲之。出擧條大司憲李義翊,行大司諫李命植,持平朴天行,校理李儒慶,副校理嚴思晩,正言李亮載,副修撰柳孟養進前。上曰,前啓只擧端,宜矣。義翊等曰,請喬桐府黜置罪人鄭致〈達〉妻,夬正王法,以洩神人之憤。上曰,不允。義翊等曰,請還寢遠竄罪人韓翼謩金吾草記勿施之命,仍施遠竄之典。上曰,不允。義翊等曰,請放歸田里罪人金相福,亟令王府,拿鞫嚴問,快正王法。上曰,不允。義翊等曰,請黑山島圍籬罪人龜柱,亟加嚴鞫,夬正王法。上曰,不允。義翊·命植·天行·亮載等曰,請濟州牧移配罪人敬彬,亟令王府,更爲設鞫得情。上曰,不允。義翊等曰,請彦衡·養遂·獻遂,竝令王府,設鞫嚴問。上曰,不允。義翊等曰,請還寢會遂絶島定配之命,仍令王府,嚴鞫得情。上曰,不允。義翊等曰,,請還寢李觀源定配之命,更令王府,設鞫得情。上曰,不允。義翊等曰,請遲晩後物故罪人啓能,亟施孥籍之典。上曰,不允。義翊等曰,請令王府,一依古典,趾賊等凶緟之年未滿者,待其稍長,卽施邦刑,俾絶凶逆易種養禍之患。上曰,不允。義翊等曰,請物故罪人志恒之支屬應坐者,絶島散配。上曰,不允。義翊·天行曰,請大靜縣爲奴罪人金壽賢,依律處斷。上曰,不允。義翊等曰,請興海縣爲奴罪人河翼龍,南海縣爲奴罪人金重得,亟令王府,設鞫得情,快正王法。上曰,不允。義翊等曰,請梁山郡定配罪人錫達,依律處斷。上曰,不允。義翊等曰,請削黜罪人金漢耆,亟施竄配之典。上曰,不允。義翊等曰,請海南縣定配罪人金載順,亟令王府,設鞫嚴問。上曰,不允。義翊等曰,請三水府定配〈罪〉人洪達洙,亟令王府,更加嚴鞫,依律處斷。上曰,不允。義翊等曰,請大靜縣定配罪人聖中,亟令王府,設鞫嚴問,期於得情,夬正王法。上曰,不允。義翊等曰,請削版罪人有臣·宗甲·義駿,竝令王府,設鞫嚴問,依律處斷。上曰,不允。義翊等曰,請鍾城府定配罪人趙濟泰,海南縣定配罪人李潤成,更令王府,設鞫得情,施以當律。上曰,不允。義翊等曰,請楸子島定配罪人趙嵎,亟寢酌處之命,仍令王府,設鞫得情,夬正王法。上曰,不允。義翊等曰,請薪智島荐棘罪人瑩中,設鞫嚴問,夬施當律。上曰,不允。義翊等曰,請濟州牧定配罪人後樂,亟令王府,更加嚴鞫,期於得情。上曰,不允。義翊等曰,請慶源府定配罪人鳴遠,依律處斷。上曰,不允。義翊等曰,請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。上曰,不允。義翊等曰,請逆輅妻,爲先絶島定配。上曰,不允。義翊等曰,請李璟·韓後良·金默行·兪纘柱·金奎五,竝令王府,設鞫嚴問,究覈得情。上曰,不允。義翊等曰,請江界府殺獄罪人居士式連,亟收減死之命,依律處斷。上曰,不允。義翊等曰,請判府事徐命膺,絶島安置。上曰,不允。上曰,昨日處分傳敎,卿其不聞而不知乎?義翊曰,傳敎之出,何敢不見乎?上曰,丙申以前,凶逆之情節,未及綻露,則孰不相知相親,而丙申以後,凶逆判斷,若以丙申前與諸賊相親者,一竝勒歸之逆黨則朝廷豈有完人耶?徐命膺之與啓能,鄰居相親,卽是丙申以前事,而當能賊遭彈赴配之日,逆情未盡發露,則徐命膺之子,以前日師生之情,送別而助行者,有何大悖於義,而惟彼普行,乃於年久事往之後,欲售網打之計,構虛捏無,直驅之逆,其心所在,已極巧惡,且前領相,卽明義錄主人也。其兄之遭罹罔極,而其弟陳疏略辨,人理當然,以此把作前領相之一罪案,安有如許人心如許國體?予不欲索言,而都憲自思門內,則必有異於他人者,況有再昨處分,則佯若不知,與普行同歸一套者,誠莫曉其意也。予之此言,非爲徐命膺地也,亦非欲勒使停啓也。實欲使都憲,知義理之所在矣。大抵中人以下,皆有患得患失之心,擧世皆然,何獨深責於卿?義理皎然處,惟當深思爲之,而予之如是指示者,豈無意也?義翊曰,臣倉猝入侍,停連與否,未及與僚臺相議,故姑爲連啓,而今奉聖敎,不勝惶恐矣。仍以避嫌啓曰,臣言議巽軟,本不合於淸朝耳目之任,而特敎屢降,分義惶悚,倉猝登筵,事未商量,傳啓之際,致勤聖敎,臣何可一刻晏然於臺次乎?請命遞斥臣職。上曰,勿辭,亦勿退待。天行曰,臣言議巽軟,本不合於淸朝耳目之任,而今日傳啓,未及與長官相議,倉猝隨參,而長官至有引避之擧,則臣何敢獨自異同,晏然臺次乎?請命遞斥臣職。上曰,勿辭,亦勿退待。天行曰,李普行之追論徐命膺於年久之後者,已極痛駭,而大臣之疏,只出於爲兄伸辨,則乃人情之當然,而李義弼,忽地侵斥,使不得安於朝,此而尋常處之,則朝著無可靖之日矣。請前副提學李義弼,亟施刊削之典。上曰,不允。命植·亮載等曰,請大靜縣爲奴罪人金壽賢,更令王府,設鞫嚴問,依律處斷。上曰,不允。命植等曰,請爲奴罪人河翼龍·金重得,亟命王府,設鞫得情,夬正王法。上曰,不允。命植等曰,請海南縣定配罪人李弘濟,亟令王府,設鞫嚴問。上曰,不允。命植等曰,請海南縣竄配罪人金載順,亟令王府,設鞫嚴問。上曰,不允。命植等曰,請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,夬正王法。上曰,不允。命植等曰,請海美縣定配罪人申光復,更令王府,嚴鞫得情。上曰,不允。命植等曰,請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。上曰,不允。命植等曰,請定配罪人具翼遠,亟寢酌處之命,仍令王府,嚴鞫得情,快施當律。上曰,不允。命植等曰,請減死安置罪人大燮,亟寢酌處之命,仍令王府,設鞫得情,快正王法。上曰,不允。命植等曰,請減死罪人弼海,亟寢酌處之命,仍令王府,設鞫得情,快正王法。上曰,不允。命植等曰,請遠竄罪人安兼濟·李宅鎭,亟命王府,竝加嚴鞫,期於得情,依律處斷。上曰,不允。命植等曰,請恒·善支屬,亟命散配,日謙兄弟,竝投絶島,以嚴隄防。上曰,不允。命植等曰,請荐棘罪人瑩中,亟令王府,設鞫嚴問,快施當律。上曰,不允。命植等曰,請亟收放逐罪人鄭遠達,珍島郡定配罪人閔百奮放釋之命。上曰,不允。命植等曰,請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。上曰,不允。命植等曰,請河東府減死定配罪人昌鼎,依律處斷。上曰,不允。命植等曰,請濟州牧減死定配罪人範聖,依律處斷。上曰,不允。命植等曰,請㓒原縣定配罪人志遜,更令王府,設鞫嚴問,期於得情。上曰,不允。命植等曰,請減死定配罪人德秀,亟令王府,更加嚴鞫,快正王法。上曰,不允。命植等曰,請削黜罪人鄭履煥,絶島安置。上曰,不允。命植等曰,請淸川君金鍾正,亟命刊去爵秩,姑先放逐田里。上曰,不允。命植等曰,請平海郡殺獄罪〈人〉黃師憲,亟收減死之命,更加嚴訊,期於得情,以重償命之典。上曰,不允。命植等曰,請定配罪人權翊,亟令王府,更加刑訊,依律處斷。上曰,不允。命植等曰,請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。上曰,不允。命植等曰,請順海,亟令王府,刻期發捕,嚴鞫得情。上曰,不允。命植等曰,請李璟·金默行·兪纘柱·韓後良·金奎五等,亟令王府,嚴鞫得情,快伸王章。上曰,不允。命植等曰,請申大年,亟施屛裔之典。上曰,不允。命植等曰,請定配罪人元榦,亟寢酌處之命,更令王府,嚴鞫得情,依律處斷。上曰,不允。命植等曰,請亟寢鎭寬·大春酌處之命,更加嚴鞫得情。上曰,不允。命植等曰,請鄭致達妻使喚奴婢,竝令該府,一一査出,遠地散配。上曰,不允。命植等曰,請前府使任聖周,亟施邊遠定配之典。上曰,不允。命植等曰,請逆賊尙魯,亟施孥戮之典。上曰,不允。命植曰,臣之情勢,豈可冒進哉?曾叨是職,首發黃昇源按律之啓,劻勷顚錯,心口相違,欺君負國,無面可顯,自是以後,杜門自廢,不復有當世之念矣。迺於我聖上嗣服之初,首蒙收錄之恩,位躋宰列,歷遍華膴,區區微忱,惶恐感激,凡於官職之來,不煩辭遜,無不承膺,蓋其身非己有,廉愧一節,有不暇顧也。至於言責之任,與他自別,而臣若昧然冒當,則朝廷之不尊,臺閣之不重,職由於臣,故再違嚴命,三牌之下,亦未敢爲出脚之計矣。伏聞寒殿臨御,促令入肅,分義所在,拚棄道理,忙忙趨進,而執簡登筵,是豈忍復爲,前啓陳達,自覺羞赧之甚,以此情地,決不可一刻仍冒於職次,請命遞斥臣職。上曰,勿辭,亦勿退待。儒慶·孟養曰,經界定,然後國賦均民業定,而各道田政之紊亂久矣。蓋成川覆沙,山野陳墾,古今不同,故吏緣爲奸,虛實相蒙,司農之每年耗縮,蔀屋之白地徵納,莫不由此,不可不一番改量,而此係國家之大政,行之無弊,亦未可必,令各道道臣,擇其道內之習於田政者數三人,及其收獲先試之,待其善成,移行他邑,則庶見其效,下詢廟堂處之,何如?上曰,依爲之。儒慶·孟養曰,我朝規模,專尙文治,而其本也文質俱著,及其弊生,至於文具勝而實政寡,內而百執事,外而方伯·守宰,只以期會簿書,幸免罪過爲務,不以實心實政,擔當國事,故聖上獨勞於上,而群下不能殫誠對揚,聖上傒志之治,尙爾漠然矣。矯救之道,不過祛文反實,惟殿下,以實之一字,恒存于聖心,躬行而導率之,是臣等區區之望也。上曰,當留意矣。尙喆曰,殿下今日所敎,無非出於至誠苦心,在廷諸臣,苟不能感戴恩敎,同歸大化,則是豈臣分耶?殿下雖以朝著之無人,每煩聖慮,而誠能陶甄而率育之,使大小群工,得被培養之效,則孰非可用之人才乎?上曰,卿言,是矣。彦鎬曰,吏批政望中,司諫院正言望,落漏一字不察,宜警當該政官,推考,何如?上曰,依爲之。出擧條文淳曰,三司坐次方席,不爲待令,事極駭然,排設房司鑰,推考,何如?上曰,依爲之。出擧條命退,諸臣以次退出。
庚子正月初十日二更,上御誠正閣。坐直承旨入侍時,同副承旨金尙集,假注書趙興鎭,記注官權應奎,記事官金載瓚,以次進伏訖。上命讀公事,仍命書判付,書訖。命退,諸臣以次退出。
上在昌德宮。停常參·經筵。
夜自一更至三更,月暈。
殿講罷後,政院·玉堂·藥房口傳問安。答曰,知道。
金文淳啓曰,明日常參·經筵,停朝市齋戒相値,頉稟。答曰,知道。
李在學啓曰,合辭方張之時,憲府無詣臺之員,事甚未安,除在外外,呈告人員,竝卽牌招,何如?傳曰,允。
朴祐源啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
以掌令李度默,持平趙鼎鎭牌不進罷職傳旨,傳于李在學曰,只推。
朴祐源,以弘文館言啓曰,副校理李東郁,副修撰李命勳,旣有只推之命,竝卽牌招察任,何如?傳曰,允。
以副校理李東郁牌不進罷職傳旨,傳于李在學曰,只推。
以殿講不通人禁推傳旨,傳于金文淳曰,春寒尙峭,許多不通講員之就理,實屬可悶,宜有軫念之道,昨年因事故荐疊,四等之內,春講外不得設行,可知其因至解弛,此政自反處,乍囚旋放,亦非責實之道,此傳旨勿施,竝令各於本司直宿,使之着意能講能誦後,該房,微稟。
金文淳啓曰,兼春秋柳橚·金匡國·李東稷,方在禁推中,檢閱金載瓚,兼春秋權應奎禁推傳旨,今方捧入,只有預備一人,左右史無以備員,合有變通之道,何以爲之?敢稟。傳曰,兼春秋兼職,竝改差。
金文淳啓曰,兼春秋兼職,竝改差事,命下矣。禮曹兼春秋柳橚代,令該曹,卽爲口傳差出,何如?傳曰,允。
備忘記,非不欲更致敦召,而卿之兄判府事,方在臺啓中,此時卿必難於進身,以是姑撤勉迫之音,用俟收殺之期矣。俄見具書之出,卿兄之名,不在是中,非偶遺則似是停其啓也。今以後卿毫無引以爲義,久處城外之事,卿或遲徊,不卽造朝,則殊非初諭云然之意也。卿其卽日入城,仍爲肅命也。予方整衣延佇,以此意,傳喩于徐領府事,與之偕入事,使偕來承旨往宣。
吏曹口傳政事,兼春秋單吳壽民。
金文淳,以弘文館言啓曰,新除授修撰徐有成,時在京畿楊州地,經筵入番事緊,請斯速乘馹上來事,下諭。傳曰,依啓。
李在學,以義禁府言啓曰,前佐郞尹行履,副司果李鼎運·徐配修,刑曹佐郞李東稷,前佐郞柳河源,權知承文院副正字吳泰賢·權坰·姜彙鈺·李升運等,專經文臣殿講時,不爲應講,竝依定式,禁推事,傳旨啓下矣。李鼎運·徐配修·李東稷·柳河源等,今方待命,卽爲拿囚,而尹行履,時在京畿仁川地,吳泰賢,時在龍仁地,權坰,時在洪忠道石城地,姜彙鈺,時在楊州地,李升運,時在新昌地云,依例發遣府羅將,竝拿來,何如?傳曰,允。
大司諫李命植,司諫沈命德,副應敎趙時偉,持平朴天行,校理李儒慶·姜忱,副校理嚴思晩,正言李亮載,副修撰柳孟養·李命勳啓曰,鄭致達妻之凶逆,前後聲討,已盡其千妖萬惡之罪,凡在血氣之倫者,莫不切齒痛心。噫,危逼聖躬,沮遏大策,厚·麟之凶謀,而窩窟則此賊也,推戴逆禶,謀危宗社,範·能之逆節,而根柢則此賊也。此豈容一日假息於覆載之間哉?三司之論,已及四載,轉而爲合辭之啓,合辭之啓,又閱累朔,轉而爲伏閤之爭,至於今日處分,又止於近島黜置。噫嘻,此賊之有萬戮難赦之罪者,殿下之所嘗洞燭者也,無一分可恕之端者,殿下之亦嘗俯諭者也。今何爲而有此末減之命耶?國無法則已,如其不然,則夫安有謀危宗社之如此賊,而使之首領之得保也,危逼聖躬之如此賊,而施以海島之薄罰耶?噫,殿下之不忍置法,而姑從次律者,不過曰,恐傷先王之德也,欲體先王之心也。此則大不然者,先大王之於渠,止慈至愛之德,如傷若保之恩,是固大聖人人倫之至耳,渠若有一半分人心,則固當謙恭謹畏,奉承聖意,而獨奈狼性難馴,虺毒潛肆,謀逼先王之儲嗣,幾危先王之宗社,而幸賴先王日月之明,終不爲此賊之所熒惑,赫然明斷,丕建大策,以奠我宗社於億萬年磐石之固,此先王之宏謨英烈,卓越百王,而昭垂萬世者也。惟其梟獍之凶,鬼蜮之情,不及彰著於在宥之日,未克斷恩而正法也。今若以先王慈愛之恩,貸此賊罔赦之罪,則非所以明先王之德而體先王之心也。管叔致辟,何累於文王之盛德,而恩不掩義,所以爲周公之達孝也。以殿下之聖學高明見理甚精,而何不劈破此義理之關,明正其亂逆之罪乎?請喬桐府黜置罪人鄭致達妻,快正王法,以洩神人之憤。乙未冬國家安危之機,至今追思,尙覺凜然,苟有體國大臣,則雖非上敎,固當直請聽政,而伊時首相韓翼謩,徒畏麟賊之氣焰,罔念國勢之岌嶪,不體上敎,徒事彌縫,使宗國大計,幾致難言之境,論其負犯,至爲深重,則向者近地移配,已失太寬,況可以全釋乎?雖以悶旱之聖意,有此收殺之敎,而乍允旋收,有咈輿情。請還寢遠竄罪人韓翼謩,金吾草記勿施之命,仍施遠竄之典。金相福之罪,可勝誅哉?諸般罪惡之昭在人耳目者,於渠猶屬細故,而乙未冬相臣疏出之後,瑩中深文之說,稱以所見無異同,麟漢不必知之說,謂以語脈不如此,只此二言,已萬萬凶慘,而至於言根究覈之請,此又麟·謙之所不敢爲者,昭著之逆節,已難自掩,包藏之禍心,尤極叵測。揆以典刑,萬戮猶輕,而日月漸久,反置尋常,自上處分,不過放逐,在下爭執,只止遠竄。興言及此,心切慨恨,國無法則已,夫安有罪惡之如此,而終屈王章,使之晏然自在於田里之中乎?請放歸田里罪人金相福,亟令王府,拿鞫嚴問,快正王法。噫嘻,痛矣,龜柱之罪,可勝誅哉?顧其地處,何如?恩造,何如?而不思報效之道,恣其濫猾之性,雖以壬辰疏中語言之,渠若有一分嚴畏儲君之心,豈敢以自內酬酢,登諸章奏,陳之於先大王之前乎?臣等於筵敎中,若有俯詢,其將何辭,仰對之諭?讀之未半,不覺心寒而骨冷。惟彼鳳漢罔赦之罪,國人所共憤,則秉義聲討,宜乎正大,亦何患無辭,而始也締結厚賊,暗逞私憾,終焉慫慂乃叔,恐動天聽,以至於半夜扈衛,幾累先大王盛德,固已萬萬駭痛,而此猶不足,又敢以某年罔極不忍聞之說,恣意筆之於書,以慼我殿下之心。噫嘻,是可忍也,孰不可忍也?大抵龜柱之罪,一則不憚儲君,一則幾累聖德,一則語犯莫重,有一於此,人臣極罪,況兼此數者乎?且以趙峸事言之,其窮凶極惡情節,尤萬萬叵測,殿下旣賜之死,非不知其罪之必可誅也,間因臺啓而拿鞫,尤仰處分之嚴正,終下還寢之命,一令三反,王章太紊,君綱之姑息,國戚之屑越,已無餘地,殿下於賊麟,旣已斷恩行矣。龜柱之凶逆,何異於賊麟,而一行一否,輿憤益激。又況以今番量·翼·諸逆之招觀之,根柢之所萌孽,龜賊也,窩窟之所豢養,龜賊也。其在塞亂源杜禍本之道,尤不容假息於海島,而尙今靳允,憂危轉深,若此度日,則將不知幾許量·,又起於幾處,方來之慮,先事之虞,容有極哉?日前加籬時,雖有待處分之敎,而此賊處分決不可一刻少待。請黑山島圍籬罪人龜柱,亟加嚴鞫,快正王法。答三司曰,不允。
大司諫李命植,司諫沈命德,持平朴天行,正言李亮載啓曰,敬彬之與若淵·相簡,爛漫綢繆之狀,旣已畢露於諸賊招辭中,而抵賴不服,未施當律,揆以王法,失之太寬。請濟州牧移配罪人敬彬,亟令王府,更爲設鞫得情。澤遂爛漫同參於啓能凶慘不道之謀,而只誅其身,王章已失,輿憤未泄,其陰凶情節,其父其弟,萬無不知之理。請彦衡·養遂·獻遂,竝令王府,設鞫嚴問。會遂之罪惡,與澤遂,一而二二而一,則啓能凶慘不道之謀,決無不知,而忍杖不服,遽有酌處之命,有乖獄體。請還寢會遂絶島定配之命,仍令王府,設鞫得情。李觀源,以啓能之壻,兼有師生之義,啓能凶慘不道之謀,決無不知之理,而以蒙騃爲敎,遽然酌處,有乖獄體。請還寢李觀源定配之命,更令王府,設鞫得情。噫嘻,痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕流,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤。今以渠之招辭觀之,雖優爲謀逆,以不少之人,何可遽然承服,又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。請遲晩後物故罪人啓能,亟施孥籍之典。啓能·趾海等諸賊窮凶極惡,自有天地以來,所未有者,而限以國法,賊能未施孥戮,賊趾兄弟,猶貸其凶種之稚少者,梟種稍長,安知不更肆獍惡,如範·吉等所爲者耶?法令有限,而事變無窮,常思守法,處變貴權,從古聖賢,不能無義起者,所以善處變於法外之意,得其時中之權也。今殿下以自我防之,自我啓之,爲持難之端,其防也固是守法之常也,其啓也豈非處變之權,而一向膠守,不卽處分,則豈有欠於懲亂逆防後患之大經大法耶?請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。志恒之罪,可勝誅哉?聖朝之眷注於渠,何如?倚毗於渠,何如?而始旣拔擢於擧世擯棄之中,特又寬宥於贓汚狼藉之後,而少無圖報之意,反肆悍勵之氣,久掌戎權而陰結宦寺,潛連宮人,薄竄南州,益蓄異圖,延妖卜而暗質凶謀,縱傔奴而煽惑愚氓,親而同堂之庶從,近而帶行之傔人,皆不能掩諱,則此一事,固已難逭於三尺之法,而帳殿訊問之時,着署而悖逆,執杖而咆勃,此實無前之凶逆。且與逆來,交情親密,謀議綢繆,換着布袍,昏夜往來,伺探動靜於深嚴之地,對逆來而爛漫酬酢之說,尤是萬古所無之惡逆,窮凶情節,綻露無餘於賊泰之招,密書之頻數往復於逆來,諸囚之供辭,若出一口,情節昭著,無非渠之斷案,以其頑慝抵賴,忍杖徑斃,未施當施之律,王章尙稽,輿情益切。請物故罪人志恒之支屬應坐者,絶島散配。答兩司曰,不允。
持平朴天行啓曰,妖宦壽賢之締結一種嗜利之凶徒,爛漫和通之狀,渠旣明白納招,則豈可一日容貸於覆載之間乎?今此酌處之命,雖出於好生之德意,而三尺至嚴,不可島縣爲奴而止。請大靜縣爲奴罪人金壽賢,依律處斷。爲奴罪人河翼龍·金重得等,敢以罔測之說,做作眞諺之書,暗投宮禁之中,欲售危逼之計,究其所爲,萬萬窮凶,決不可一刻容貸於覆載之間。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。錫達以厚賊之父,尙今偃息於覆載之間者,輿情已極齊憤,而況此犯贓之數,死有餘罪,以此以彼,決不可杖配而止。請梁山郡定配罪人錫達,依律處斷。金漢耆辛卯二月之事,雖出於其姪之慫慂指使,而罪大乘間,跡涉同情,幾乎貽累於先大王聖德,伏見備忘下者,仰認分析之意,揆以國法,有難曲貸。請削黜罪人金漢耆,亟施竄配之典。罪人金載順,附麗諸逆,受人指點,久矣。當此新化之後,宜思改革之道,而今其一疏,敢以扶抑彼此之意,欲售漫漶義理之計,斯當嚴討懲後之日,如此嘗試凶論之類,不可薄竄而止。請海南縣竄配罪人金載順,亟令王府,設鞫嚴問。洪達洙,干連逆家,薄竄旋宥,則不思懲畏,愈蓄不逞之心,創出妖言,誑惑閭里,究厥情狀,怨國之跡,煽禍之計,昭不可掩。此必有窩窟譸張之致,若不鉤覈得情,快施當律,則其何折姦萌而杜禍源哉?決不可歸之於尋常造言之科,而有所容貸。請三水府定配罪人洪達洙,亟令王府,更加嚴鞫,依律處斷。聖中之罪,可勝誅哉?包藏禍心,主張凶論,敢托不敢言之地,倡出不忍聞之說,作爲窩主,慫慂徒黨,故徐有臣·朴宗甲·李義駿輩,從而和之,交口讚引。噫嘻,痛矣,先大王朝十三年,不着帽而始仕於殿下,欲展蘊抱之說,尤極萬萬凶慘,且莫重義理,倚托怪鬼輩,欲售疑亂之計者,究厥心腸,與德師·載翰,一串貫來者也。不仕於先大王者,卽先大王之逆臣,先大王之逆臣,卽殿下之逆臣,豈可一刻容貸於覆載之間,而居謫以來,小不畏縮,乃敢聚會學徒,通棲官隷,至登繡啓,大臣筵白,雖卽移配絶島,而經年爭執,尙逭王章,窮凶之節,無以嚴覈,亂賊之徒,無所懲畏。請大靜縣定配罪人聖中,亟令王府,設鞫嚴問,期於得情,快正王法。有臣·宗甲·義駿,和應聖中叵測之說,推詡薦引,看作奇貨,敢於書筵出入之時,肆然迭奏。噫嘻,痛矣,聖中之主張凶論,罪不容誅,而此輩之同一心腸,尤極痛惋。究厥罪犯,與聖中,豈可異同?疑亂大義,欲售媒寵之計者,腸肚相連,情跡難掩,而只緣筵席語祕,尙未聲討,使凶徒無所懲畏,國法久而未伸,已極憤惋,到今日記旣播之後,如此負犯之至重者,不可一刻容貸,而削板放逐之律,不足以懲其罪犯。請削板罪人有臣·宗甲·義駿,竝令王府,設鞫嚴問,依律處斷。罪人趙濟泰·李潤成,俱以逆禶之切姻,凶謀逆節,萬無不知之理,而濟泰則初不刑訊,徑先白放,潤成則未盡究覈,遽然酌處,揆以王章,失之太寬,獄體乖常,輿情駭憤。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。罪人趙嵎,以物故罪人峸之弟,今番諸逆之陰凶情節,萬無不知之理,而抵賴不服,端緖未究,遽有酌處之命,王章未伸,輿憤益切。請楸子島定配罪人趙嵎,亟寢酌處之命,仍令王府,設鞫得情,快正王法。瑩中之附麗凶逆,擧世共知,而乙未冬相臣一疏,實關宗社大計,則伊時禍機,迫在呼吸,而瑩中身爲憲長,敢以未詳知深文等說,顧護凶賊,欲售包藏之心,幸賴先大王日月之明,燭其情狀,至以能猾爲敎,則捨命樂禍之凶,已著於當日而無餘矣。顯忠之典,旣施於其時承宣,則護逆之律,不可以荐棘而止。請薪智島荐棘罪人瑩中,設鞫嚴問,快施當律。後樂旣以後翼爲弟,且以量·爲黨,則凶謀逆節,必無不知之理,而親問之下,遊辭漫漶,至以本不見重於其弟之說,肆然納供,究其情節,極爲叵測,不可以不了了極蠢蠢,而有所容貸。請濟州牧定配罪人後樂,亟令王府,更加嚴鞫,期於得情。鳴遠旣於若淵冤死之說,爛漫參涉,又敢作爲萬萬罔測之語,恣意護逆,甘心死黨,至登於道臣之密啓。究其情跡,量海·後翼,一串貫來,則不可以孤雛腐鼠,而有所容貸。請慶源府定配罪人鳴遠,依律處斷。定配罪人孫效忠等八宦者,俱極凶獰,終始抵賴,遽有酌處之命,雖出於我聖上好生之德曠蕩之典,而效忠則自是凶孽,旣多負犯,又以逆宦切族,及其鞫問之際,端緖未究,亦無指的發明之端,定配罪人柳仁培,罪人李鳳昌·沈德一·李德成,俱以逆來之切族,若其在京則或吹噓應澤,已露腸肚之糾結,及夫放逐則或出沒城闉,益著蹤跡之陰祕,則志恒與國來,陰凶情節,萬無不知不參之理,而頑忍不服,效忠·仁培定配,而鳳昌·德一·德成,更逐本鄕而止,罪人申世輝與應澤,錢財相資,則可知其情志之親密也。罪人蔡伯周·盧聖翊,就捕以後,旣無白脫之端,而未及嚴覈,竝有分揀之命,王章由此而未伸,輿情由此而益憤。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。亂逆從古何限,而豈有若量·翼·之窮凶極惡者哉?李璟·韓後良·金默行·兪纘柱·金奎五等五人,與量·翼·,或爲至親,或爲切姻,或爲血友,碁列鄰鄕,腸肚相連,往復和應,不出乎凶謀逆圖,寤寐經營,專爲無君禍國,及其三逆伏法之後,猶不懲畏,或借助奴馬,或出沒城闉,或率置逆女,此已萬萬無嚴之甚,而至於親喪散髮,雖無識下賤,壹是行之者,而不散髮,卽量賊創行於渠家,奎五效行於其姪,則可知其傳授心法,與量賊一而二二而一也。噫,彼五人之負犯,何如?而俱爲漏網之魚,尙逭黨與之治,論以王章,寧有是哉?繡啓一出,罪惡尤著,其在嚴懲討之道,決不可島配而止。請李璟·韓後良·金默行·兪纘柱·金奎五,竝令王府,設鞫嚴問,究覈得情。殺人者死,法意甚嚴,如或過主平恕,溥之生議,則其在幽枉之冤,實爲矜慘。江界府減死罪人居士式連,手自戕殺其妻之狀,渠旣自服於初檢招,至於考覆結案,則萬有必殺之罪,一無可貸之端,以非有意故殺,有此減死之特恩,臣之愚意以爲,有意而殺,與無意而殺,其殺則一也,三尺至重,決不可容貸償命之律。請江界府殺獄罪人居士式連,亟收減死之命,依律處斷。噫,商輅之徑斃,未施孥戮之典,已切神人之憤,而雖以輅妻已著之罪論之,與相吉酬酢,非但窮凶情節,至以相吉所交通處,渠亦送婢僕交通爲言,則締結妖任,往復凶徒之狀,昭不可掩矣。其所謀逆,與妖任同一腸肚,而妖任伏誅之後,輅妻之尙今晏然者,揆以王章,寧有是理?請逆輅妻,爲先絶島定配。李普行之追論徐命膺於年久之後者,已極痛駭,而大臣之疏,只出於爲兄伸辨,則乃人情之當然,而李義弼,忽地侵斥,使不得安於朝,此而尋常處之,則朝著無可靖之日。請前副提學李義弼,亟施刊削之典。答府曰,不允。
正言李亮載啓曰,大靜縣爲奴罪人金壽賢,以幺麽宦寺,交結士夫,終爲凶賊之根柢,而況其窮凶極惡之語,敢欲潛售亂逆之心,究厥罪惡,萬戮猶輕,情節未盡究覈,輿情莫不憤惋。請大靜縣爲奴罪人金壽賢,更令王府,設鞫嚴問,依律處斷。爲奴罪人河翼龍·金重得等,做出叵測之說,作爲眞諺之書,潛投深嚴之地,欲售危逼之計,究厥情狀,亘古所無,決不可一刻容貸於覆載之間。請爲奴罪人河翼龍·金重得,亟命王府,設鞫得情,快正王法。李弘濟地旣卑微,跡又閃倏,蝨附逆邊,甘作嚆矢,暗地紏結,亦一成運,而敢懷欺世之計,投進一疏,欲掩其跡,究厥所以,尤極巧惡。當此鋤治凶黨之日,窮凶情節,不卽盤問,直爲發配,揆以王章,失之太寬。請海南縣定配罪人李弘濟,亟令王府,設鞫嚴問。竄配罪人金載順,性本妖邪,濟以附麗,及當新化之後,尙逭黨與之誅,一世之駭憤,十手之指點,久矣。今其一疏,不思革面之圖,敢懷護逆之心,細究全篇,隱然有扶抑之意,必欲售漫漶之計,當此嚴懲討鋤亂逆之日,此等背陽面陰嘗試凶論之類,決不可薄竄而止。請海南縣竄配罪人金載順,亟令王府,設鞫嚴問。噫嘻,痛矣,聖中·有臣·宗甲·義駿等罪犯,尙何言哉?倡邪說而作爲窩窟,結凶徒而交相吹噓,暗地綢繆,設計妖凶,敢欲疑亂於莫重之義理,至以十三年不着帽等說,肆然陳奏於筵席,究厥腸肚,實與德師·載翰輩,一串貫來者也。噫,彼諸賊,旣皆伏法,則顧此群凶,獨可容貸耶?情跡旣露,負犯至重,決不可一刻容貸,而況且聖中,居謫以來,不思畏縮,乃敢聚會學徒,通接官隷,至登繡啓,大臣筵白,雖卽移配絶島,而此輩久逭王章,亂賊無以懲畏。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。申光復,本以啓能之切姻,腸肚相連,綢繆往來之狀,世所共知,向日能賊島配也,少無顧忌,肆然往見,究厥心腸,萬萬陰慘。能賊之凶謀祕計,光復萬無不知之理。請海美縣定配罪人申光復,更令王府,嚴鞫得情。罪人克觀·克泰,以妖任之同氣,凶謀逆節,爛熳同參,而嚴訊之下,抵賴不服,未免究覈,只施應坐之律,定配罪人萬赫,以逆能之私人,往來逆澤,綢繆情節,綻露無餘,而未及承款,遽有酌處之命,王章未伸,輿情莫泄。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。定配罪人具翼遠,以能賊之門徒,無常出入,綢繆親密之狀,擧世之所共知也。以今番逆吉之招觀之,謀議推戴之時,至以翼遠,擬議於閫帥之任,其陰凶情節,爛熳同參,昭不可掩,而究覈未竟,酌處有命,王章未伸,輿情愈激。請定配罪人具翼遠,亟寢酌處之命,仍令王府,嚴鞫得情,快施當律。罪人大燮,以逆範之族屬,爲興文之主人,渠家又作會謀之所,而興文·龍輝挾匕之日,軍官五十人作隊犯闕之說,具出於謀議之席,則渠之爛熳同參,昭不可掩。且與興文面質,亦不別白發明,則無論紹介與同謀,亟正邦刑,斷不可已,而究覈未竟,遽有減死之命,王章未伸,輿情愈激。請減死安置罪人大燮,亟寢酌處之命,仍令王府,設鞫得情,快正王法。罪人弼海,以逆範之族屬,卵育其家,爛熳綢繆之狀,世所共知,旣以知情不告,不待加刑,卽爲遲晩,則雖未及結案,而參聞自服,便是參謀而不誅,其可曰,國有法乎?請減死罪人弼海,亟寢酌處之命,仍令王府,設鞫得情,快正王法。遠竄罪人安兼濟·李宅鎭,俱以押邪小人,附麗凶逆之門,倀鬼於厚謙,鷹犬於麟漢,左右跳踉,前後闔闢,凶謀祕計,無不力贊,浮言妖說,率多譸張,王敦之錢鳳·桓溫之郄招,今古一轍,而善地薄竄,邦刑不加,況今麟·謙,雖伏王法,而凶徒盤結,實多伏戎之憂,究覈情節,兩賊最爲機括,藉曰,孤雛腐鼠,無足以汚我刀鉅,則天網不免於太恢,奸謀無時而盡發,亂臣賊子,益何所忌憚,而國家之虞危,恐終無已時也。請遠竄罪人安兼濟·李宅鎭,亟命王府,竝加嚴鞫,期於得情,依律處斷。恒烈·善海,何等凶逆,而其兄弟子姪,晏然在家,無異平人,治逆不嚴,防患太疏,厚謙逆節,萬古所無,而日謙,以同惡相濟之凶種,偃處近郊,官爵不收,輿情憂憤,去而益甚。請恒·善支屬,亟令散配,日謙兄弟,竝投絶島,以嚴隄防。乙未冬相臣之疏,實關宗社之大計,凡有血氣者,孰不知出於忠赤,而身爲憲長,顧護凶逆,敢文等說,欲售包藏之心,幸賴至明之天,得免無測之危,而至今思之,心骨俱寒,論負犯,附麗凶黨,猶屬細故,豈可以荐棘而止哉?請荐棘罪人瑩中,亟令王府,設鞫嚴問,快施當律。放逐罪人鄭遠達,雖曰,狂易之人,旣爲逆謙至親,島配罪人閔百奮,本以賊徒所親,兼是簡·恒切屬,則俱不可全然放釋。請亟收放逐罪人鄭遠達,珍島郡定配罪人閔百奮放釋之命。乙未冬月庭試榜事,尙何言哉?只緣凶徒之用奸,至有聖躬之受困,言之髮豎,思之膽掉,而主試物故,憑覈無路,論啓經年,國體徒損,則雖不可一向爭執,而其中李鎭常之爲賊死卒,綢繆謀議,朴宗集之擅删日記,漫漶義理,其跡至妖,其計叵測,科事之外,不可不一問。請固城縣投畀罪人李鎭常,巨濟府安置罪人朴宗集,亟令王府,拿鞫得情,施以當律。昌鼎,旣是逆淵之至親,自同平人,偃息城闉,已極放恣,而與量海·後翼,爛漫往來,綢繆謀議,前後情跡,綻露無餘,則不可以量海端緖之自渠現露,有所參酌。請河東府減死定配罪人昌鼎,依律處斷。範聖,以逆淵之至親,黨付極賊,締結凶徒,日夜綢繆,情跡叵測,雖以渠之供辭觀之,前後謀議,無不參涉,無不聞知,凶肚逆腸,綻露無餘,則肆市之典,烏可已乎?雖以大聖人好生之德,特降酌處之命,而三尺至嚴,決難容貸。請濟州牧減死定配罪人範聖,依律處斷。志遜,以恒賊之庶從,爲恒賊之卒徒,宿食於恒家,隨從於恒謫,陰謀祕計,狼藉同參,恒賊徑斃之後,獄情肯綮,惟係志遜,則不可以其供辭之似實,遽施寬典。請㓒原縣定配罪人志遜,更令王府,設鞫嚴問,期於得情。今番鞫獄諸賊之情節,俱極巧惡,而減死定配罪人德秀,以逆宦國來之子,德泰之弟,與志恒綢繆之狀,綻露無餘,而前後嚴訊,抵賴不服,究厥情狀,萬萬痛惡,酌處之命,雖出於好生之德,揆以獄體,不可不窮核得情。請減死定配罪人德秀,亟令王府,更加嚴鞫,快正王法。鄭履煥,特一龜柱之食客也,私人也,龜柱島配後,特下傳敎,斥黜履煥,處分至嚴,好惡大明,而其黨後翼,不勝狠毒之心,投進凶悖之章,右袒龜柱,稱翊·履煥之不已,至有犯上不道之語,今秋後翼,始伏王章,履煥自知其難免於黨與之誅,身在罪籍,敢投一疏,外稱自引之義,內售黨惡之心,上款下語,盛稱龜柱奮不顧身爲國討賊之事,下段引罪,不過取友不端四字而已。噫,世所謂不端之友,卽是博奕酒色操身不謹者類,渠敢以亘古所無之凶魁,强謂之不端,見其疏者,擧皆奇怪,聞其言者,無不駭痛,此輩眼中,無君無國,惟以愛護血黨,抵死不悔,使主勢國綱,日趨孤弱者,爲今日凜凜岌岌之憂,而豈有如履煥之放恣無嚴者耶?此而置之,將見凶醜餘孽,稱以自明,後先接跡,爲國家無窮之患。請削出罪人鄭履煥,絶島安置。金鍾正,卽一宵小之輩耳,締結晦賊,圖遍淸要之罪,已不可勝誅,而曾在騎曹,納媚謙賊,莫重驛田,任自換給,少無忌憚,而及判金吾泰淵配所,定以近地,顯有顧惜之意,究厥情狀,尤極駭憤,負犯如此而爵秩自如,揆以王章,失之太寬。請淸川君金鍾正,亟令刊去爵秩,姑先放逐田里。殺獄償命之法,至重且嚴,不可有一毫低仰者,一或過主原情之意,輕加平恕之律,則惟輕之傅生,雖若可喜,而枉死之抱冤,實爲矜慘。平海郡減死罪人黃師憲,以覆檢屍帳及各人等招辭觀之,則萬有必殺之罪,一無可恕之法。特以其母之先自徑殞,難於母子之同死一獄,有此曠蕩之特恩,而臣之愚意以爲,其母之徑殞,適足以實其子之行凶,元不干涉於此獄之從輕,則三尺至嚴,決不可以竝命之可矜,貸其必殺之律。請平海郡殺獄罪人黃師憲,亟收減死之命,更加嚴訊,期於得情,以重償命之典。定配罪人權翊,身在衛列,竊聽獄情,暗地漏洩,大關後弊,此等無嚴之類,不可編配而止。請定配罪人權翊,亟令王府,嚴加刑訊,依律處斷。今番投書,亘古所無之變,其凶肚逆腸,直與任·輝諸賊,一串貫來,心寒骨靑,尙忍言哉?窮凶情節,畢露無餘,忍杖抵賴,徑先致斃,常刑未加,輿憤愈激,論以王章,宜施追律,而平法新令之下,雖不敢仰請,惟其凶計之暗地排布者,不可不一一究覈,則埏以鎭厚之父,其敢曰在家不知,且於其子就捕之後,雖曰,以罪名之在身,不得入城待命,然縣獄席藁,道理當然,不此之爲,偃臥其家,少無嚴畏之心,顯有肆毒之態,人理臣分,掃地盡矣。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。近來諸賊之凶,莫憯於趾·述,而趾·述之爲千萬古所無之惡者,以其一家之內父子兄弟妻妾奴僕之屬,甚至親族庶孽之類,通同作逆,反有甚於晉室之王敦,我國之逆适矣。凡厥族黨,假使殪殄滅之無遺類,固不爲過,而日前鞫囚之時,所謂順海者,又出於益華之招,則益華,卽趾賊之切客,而順海,乃趾賊之至親也。以其切客至親,尙此漏網,逗留近畿,潛相往來,一心怨國,則安知其凶謀之不與綢繆,而禍機之不爲潛伏耶?其在絶奸萌之道,決不可置而不問。請順海,亟令王府,刻期發捕,嚴鞫得情。向者,量·翼·三賊之逆,卽是窮天極地之所未有者,其身雖戮,可畏者,其餘黨也。其罪雖正,可畏者,其餘謀也。今番繡衣之所發五賊,乃其餘黨餘謀之潛伏而始露者,腹心於三賊,師法於三賊,不啻如三賊之推慕逆能,稱氏趾·述,豺凶虺妖,一串貫來,則三賊之所嘗綢繆者,五賊共之矣。前日所招嘯聚挾匕等諸般陰計,又安知不在今日耶?五賊之罪,不但不可散配而止,因其端緖,而破其窩窟,亦專在於五賊之口。請李璟·金默行·兪纘柱·韓後良·金奎五等,亟令王府,嚴鞫得情,夬伸王章。前校檢申大年,爲人陰邪,處身傾巧,自在韋布,縱橫時流,附勢趨利,爲人指目,久矣。至以麟賊爲切姻,養賊爲切友,日夜綢繆,無不干涉,則何可獨免黨與之治,而向者貶官薄罰,雖足以見其公議,而可謂失之太輕矣。璟等諸賊,亦旣以凶賊姻親切友,至有窮凶極惡之事發於繡衣廉得,而臺論峻發,則大年之姻婭切友於凶賊者,豈獨諉之無虞,而勘之以薄罰,處之於城闉乎?鄕曲幺麽之類,尙以失志之怨,叵測之憂,凜然寒心,則惟此族是華閥官曾淸顯者,尤有深憂,而不可不嚴其隄防。請申大年,亟施屛裔之典。元榦,卽一天生逆種也,述海何等大逆,與惟吉爛漫酬酢,固是凶慘,而終無一言發明於連日嚴鞫之下,其所凶言,明若觀火,凶肚逆腸,直與述海,一而二而只配遠地。豈曰,有國法乎?夫以我聖上至仁好生之德,如此凶逆之類,每每假貸,不施當律,故前後惡逆之疊生層出者,蓋緣處分之太寬,凶徒無所懲畏之致,其在明典刑嚴懲討之道,不可竄配而止。請定配罪人元榦,亟寢酌處之命,更令王府,嚴鞫得情,依律處斷。今番投書,鎭厚所爲明白無疑,而鎭厚以凶獰之類,忍杖徑斃,其所究覈之道,專在於鎭寬·大春。且以當初惟吉之招觀之,十一日惟吉入來時,鎭寬亦見之,則其敢曰不知乎?如此窮凶情節,若不明覈正法,則凶徒莫懲,王章不嚴。請亟寢鎭寬·大春酌處之命,更加嚴鞫得情。鄭致達妻之窮凶極妖,豈可使之一日假息於覆載,而今此畿島出置之命,已失太寬,況彼妖賊平日服使之婢僕,無非其爪牙心腹,今若一任其往來島中,通信綢繆,則又不知何樣禍機,伏於何處,其在防微慮患之道,決不可以微賤而容貸。請鄭致達妻使喚奴婢,竝令該府,一一査出,遠地散配。前府使任聖周,性本奸譎,假托儒名,外示朴野之態,內懷龍斷之計,附麗逆能,以爲盜名之階,締結賊潭,以爲進身之路,聲勢相倚,腸肚交連,前後履歷,皆出於能之口·潭之手,識者寒心,擧世嗤罵,固已久矣。向來選部之外臺拔望,雖施薄罰,而今當嚴隄防正人心之日,此等黨逆之類,不可以此而止。請前府使任聖周,亟施邊遠定配之典。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時通變,則今此追孥之禁自近年,斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。答院曰,不允。
庚子正月十一日,兼春秋張顯慶。宗簿寺花陽君榷,照律笞四十收贖公罪啓目。傳曰,功議各減一等爲良如敎。
庚子正月十一日辰時,上御宣政殿。文臣殿講入侍時,行都承旨兪彦鎬,左承旨李亨逵,右承旨金文淳,左副承旨朴祐源,右副承旨李在學,同副承旨金尙集,假注書李錫夏·趙興鎭,記注官權應奎,記事官金載瓚,判中樞府事鄭弘淳,兼刑曹判書蔡濟恭,戶曹參判李鎭衡,吏曹參議金夏材,行副〈司〉直朴師訥·兪恒柱·蔡弘履,以次進伏訖。弘淳曰,夜間,聖體,若何?上曰,一樣矣。王大妃殿氣候,何如?上曰,一樣矣。惠慶宮氣候,何如?上曰,一樣矣。上命進講,講員次次呼名進講。上曰,近來連因事故,久未設講,故絶無能講者,以此觀之,工夫作輟,豈不有妨乎?弘淳曰,聖敎誠至當矣。非但講學一事,凡諸事爲,一或間斷,則難保始終矣。命書傳敎曰,明朝禮房承旨,馳詣太學朝食堂,到記收來以奏。上曰,王大妃殿進御人蔘五錢重理中丸一劑製入。出榻敎上命書榻敎曰,王大妃殿進御人蔘粟米飮,前方中減一錢,自明日間一日煎入。命書傳敎曰,再明日處所,以仁政殿爲之,以常參·經筵,取稟。命書傳敎曰,只晝講。講畢,命退。諸臣以次退出之際,上曰,殿座罷時,例爲從下退出,而史官先爲徑出,誠可駭也。文淳曰,筵中擧措,旣多顚錯,雖緣生疎之致,宜有警責之道,入侍史官,一竝推考,何如?上曰,禁推,可也。出擧條仍退出。
上在昌德宮。停常參·經筵。
夜自一更至三更,月暈。
金文淳啓曰,明日常參·經筵,到記儒生製述,殿講相値,頉稟。傳曰,知道。
李在學啓曰,大司憲李義翊牌不進,執義兪彦鏶,掌令金鍾厚在外,掌令李度默,持平朴天行·趙鼎鎭牌不進,今日以監察茶時之意,敢啓。傳曰,知道。
以史官禁推傳旨,傳于金文淳曰,分揀。
李在學,以都摠府言啓曰,今日入直內三廳武兼禁軍及軍兵等,中日習射標信,啓請矣。停朝市相値,不得爲之之意,敢啓。傳曰,知道。
又啓曰,合辭方張之時,兩司無詣臺之員,事甚未安,除在外外,呈告人員,竝卽牌招,何如?傳曰,允。
又啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
備忘記,予欲無言,予欲無言也,欲言則恐涉傷倫之義,欲不言則反致亂成之嫌,噫,予焉得無欲無之嘆乎?若卿若領府事,勳勩,何如?樹立,何如?而明義一書,又何爲以作也?書成未踰數歲,大義斁,大防幾壞,遭罹俱不在別人之家,蚤使予,善處人兄弟叔姪之際,則平地風浪,何從而生幾,始由予陸陸,終由予庸庸,尙誰之咎歟?聞卿屛處仁外,仍作長往之計云,卿謝事人也,行止固無關於朝廷,而以予欲見卿之心,能無戀結之思乎?此箇義理,向亦提及於領府事敦諭中,卿豈容自待以自外,不思所以時承起居之道乎?玆循殊禮之意,布予心曲至此,卿其諒之諒之,以此傳敎,遣史官,傳諭于洪奉朝賀。
以掌令李度默,持平朴天行·趙鼎鎭,司諫沈命德,正言李亮載等,牌不進罷職傳旨,傳于金尙集曰,只推。
事變假注書李彦祜書啓,臣敬奉聖旨,馳往傳諭于西部西江坊新井里契奉朝賀洪國榮所住處,則以爲臣於屛息荒郊,情私罔極之中,史官儼臨,宣以十行恩綸,臣雙奉九頓,血淚而已。至於以予欲見卿之心,能無戀結之思乎之敎,臣雖木石,何以爲心?嗚呼,使殿下,有此敎於臣者,莫非臣罪,縱百死千死,何以免負恩之歸也?臣之自來情私,卽聖明之所俯燭也。臣之一身,非臣之有也,臣父生之,臣伯父敎育之,我殿下寵遇之,以至于今日,臣於殿下,有君臣骨肉之恩,臣於伯父,有父子師生之義,殿下每謂臣伯父曰,卿之父也,臣伯父每指臣曰,臣之赤子也,此上下之所共知也。今臣伯父得罔赦之罪於殿下,尙在人鬼關頭,臣嚴畏分義,固不敢刳腹鳴冤,仰浼日月之明,而第臣情私,則惟有溘然而已。臣在朝而不忠於殿下,在家而不肖於伯父,生亦何爲?嗚呼,聖人,人倫之至,朝廷,風化之本,如臣蟣蝨,亦嘗備數於宰相之列,以宰相而不重人倫,其爲羞朝廷,尤當如何哉?恩敎之下,不敢以自諉謝事,唐突城闉,只有瞻天叩地,恭俟斧鉞而已云矣,敢啓。傳曰,知道。
右副承旨李在學書啓,臣敬奉聖旨,馳往傳諭于西部西江坊黑石里契領中樞府事徐命善所住處,則以爲臣虛辱曠絶之恩,反犯逋慢之罪,杜門屛息,惟譴何是俟,卽者近密之臣,又宣敦召之音,諭之以臺啓之旣停,誨之以初諭之云然,鄭重恩言,愈往愈摯,無狀賤臣,何以得此?雙擎九頓,三復一涕。臣於日前恩諭,不敢冒承者,只爲臺啓方張,私義難進而然也。今於已停之後,又若自阻於恩召之下,則是自處以彼疏中云云,誠如聖敎也。殿下旣責以君臣之大防,臣何敢一味遲徊,不思所以變動也哉?臣謹當不假他恤,趨入城裏,少伸感激之忱,而近侍相守,一時爲悶,先命召還,不勝顒祝云。大臣方欲入城,臣亦仍留隨入之意,敢啓。傳曰,知道。
傳于李在學曰,領府事入侍。
承旨前望單子入之。李鎭衡·李文源落點。
金文淳啓曰,明日殿座時,承旨當爲備員,而新除授同副承旨李文源,時在京畿安山地,何以爲之?敢稟。傳曰,許遞。
又啓曰,明日殿座時,承旨不可不備員,承旨有闕之代,政官牌招,開政差出,待下批牌招察任,何如?傳曰,前望單子入之。
承旨前望單子入之,李東遇落點。
李亨逵,以弘文館言啓曰,新除授修撰權以綱,卽爲牌招察任,何如?傳曰,允。
金尙集,以兵曹言啓曰,今正月十一日,武臣賓廳武經講書日次,而親臨文臣殿講相値,不得爲之之意,敢啓。傳曰,知道。
李在學,以司僕寺內乘,以二提調意啓曰,明日殿座時,本寺正例爲進輿差備,而正有闕代,令該曹口傳差出,以爲差備之地,何如?傳曰,允。
吏曹口傳政事,以柳雲羽爲掌樂正,尹長烈爲司僕正。
庚子正月十二日巳時,上御誠正閣。承旨入侍時,右副承旨李在學,假注書趙興鎭,記注官權應奎,記事官金載瓚,以次進伏訖。上曰,領府事入侍。賤臣承命出,與徐命善進伏。臣於歲改之後,今始承候矣,區區獻祝者,聖體之康寧,螽斯之有慶也。春寒尙峭,聖體,若何?上曰,一樣矣。王大妃殿氣候,若何?上曰,一樣矣。惠慶宮氣候,何如?上曰,一樣矣。命善曰,臣之家得罪於世,危機禍色,迫在呼吸,故臣之闔門,聚首蟄伏,屠戮是俟,賴聖上至仁至明之德,臣之兄弟叔姪,復見天日,臣雖卽地滅死,實無所恨,而河海同深,天地莫量矣。上曰,莫非予之責也。命善涕泣曰,此皆臣家自作之罪,聖上雖欲全保,亦恐無可奈何矣。上曰,公私不安矣。予欲使一二臣,憂則共濟,樂則同享,今至於此,予還欲無言,而日前處分,實非扶抑於彼此也。卿雖易地,予何容忍耶?命善曰,聖敎誠至當矣。臣於此有仰達者,君於臣,猶父愛子也。子有飢寒,衣食而保育之,可也。決不假之以權,權假於下,罪生於權,有罪則自抵於法,到此地頭,君上雖欲曲全之,亦無奈何矣。權與位,爲人臣者,孰不知畏?權位所在,人皆從之,臣之所叨恩遇,於理爲必死之端,自今以後,惟願永謝朝籍,得終餘年矣。上曰,卿言過矣,已於別諭中言之矣。命退,諸臣以次退出。
上在昌德宮。停常參·經筵。
自初昏至夜三更,月暈。二更,流星出畢星下,入西方天際,狀如拳,尾長二三尺許,色赤。
金文淳啓曰,明日常參·經筵,取稟。傳曰,只晝講。
春到記儒生製述殿講罷後,政院·玉堂·藥房口傳問安。答曰,知道。
李在學啓曰,大司憲李義翊呈辭,執義兪彦鏶,掌令金鍾厚在外,掌令李度默,持平朴天行·趙鼎鎭呈辭,今日以監察茶時之意,敢啓。傳曰,知道。
傳于李鎭衡曰,承旨房仍。
傳于李東遇曰,侍衛軍兵毛具。
以十八日專經武臣殿講,取稟。傳于李在學曰,以十九日退行。
傳于李在學曰,科次入侍。
金文淳,以吏曹言啓曰,明日親臨到記儒生分製講時,協律郞不可不備,掌樂正未差之,代口傳備擬以入之意,敢啓。傳曰,知道。
庚子正月十三日辰時,上御仁政殿。到記儒生分製講入侍時,行都承旨李鎭衡,左承旨李亨逵,右承旨金文淳,左副承旨李在學,右副承旨金尙集,同副承旨李東遇,假注書李錫夏·趙興鎭,記注官權應奎,記事官金載瓚,以次進伏訖。講製諸試官,行四拜禮後各就伏。判中樞府事鄭弘淳進前曰,近來日氣峭寒,聖體,若何?上曰,一樣矣。弘淳曰,王大妃殿氣候,若何?上曰,一樣矣。弘淳曰,惠慶宮氣候,何如?上曰,一樣矣。上命金鍾秀·李在簡,各書策文書題懸題後。上曰,次次呼名進講。講生以次進講。上曰,李義翊事,可謂郞當矣。乍膺旋違,處義誠莫曉也。善思拔身之道,然後可以立於此朝,使渠知之。上曰,應製儒生中,齋任幾人入來乎?在學曰,一人入來云矣。上曰,近來策文規式,以設救弊之不製成習,今番則必勿如前救弊,勤擧製進之意,洞諭場中。上曰,講生中純通人,勿爲出去之意,分付。講畢。上曰,純通諸人,以詩傳比較。比較畢。上曰,比較純通兩講生,以論語比較。比較後,上曰,科次便殿爲之。出榻敎上還內,諸臣以次退出。
庚子正月十三日初更,上御誠正閣。科次入侍時,左副承旨李在學,假注書趙興鎭,記注官權應奎,記事官金載瓚,以次進伏訖。諸試官各就伏。上命金宇鎭,讀試劵天字軸。上曰,原弊及口措之勤擧者取之。宇鎭·李儒慶輪回畢讀。上曰,合考編次後坼榜,宜矣。鄭弘淳等曰,盡爲編次矣。上命在學坼皮封讀奏。上曰,金熙采,誰也?弘淳等曰,校理金翊休之姪矣。在學曰,以文學頗有名稱矣。命書傳敎曰,春到記講居首儒學柳櫰三冊純通,製述居首進士金熙采三下,一竝依例直赴殿試,講之次幼學李東益,製述之次進士金鎜竝直赴會試,講之次幼學尹性忠·宋翼孫·宋宅朋,製述之次進士李翼晉,各給二分,講粗以上,製述次上以上,亦依例各給紙·筆·墨。命退,諸臣以次退出。
上在昌德宮。停常參,只晝講。
巳時午時,日暈。
夜自一更至五更,月暈。
金文淳啓曰,明日常參·經筵,取稟。傳曰,只朝講。
以明日常參·經筵,取稟。傳于李義行曰,朝講兼行次對。
李義行啓曰,合辭方張之時,憲府無詣臺之員,事甚未安,除在外外,呈告人員,竝卽牌招,何如?傳曰,允。
李鎭衡啓曰,左承旨李亨逵,左副承旨李在學,右副承旨金尙集,今日不爲仕進,竝卽牌招,何如?傳曰,竝許遞。
承旨前望單子入之。以李義行·金蓍耇·李東泰落點。
李義行啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
備忘記,今下弓矢,梨洞萬戶金鳴琚,古城僉使李寅旭,上土僉使李夏疇,廣梁僉使禹敍疇處,給送。
傳于李鎭衡曰,都承旨入侍。
李鎭衡啓曰,新除授右承旨李義行,左副承旨金蓍耇,右副承旨李東泰,竝卽牌招察任,何如?傳曰,允。
又啓曰,新除授左副承旨金蓍耇,時在洪忠道忠州地,斯速乘馹上來事,下諭,何如?傳曰,許遞。
傳于李義行曰,禮房承旨,馳詣宗廟·景慕宮,奉審後祭物·祭器·祭井看審,諸執事·進排官,亦爲摘奸以來。
以修撰權以綱牌不進罷職傳旨,傳于金文淳曰,只推。
備忘記,聞卿遘疾,症勢不輕云,殊極慮念,江第必甚齟齬,不若京第之爲穩,況公私先後之別,元是不忒之義,卿之斂避城市之煩,優閒江干之趣,固是謝事人常事,予可勸之,豈容沮之?然卿以卿叔之事,引以自劃,作爲不入城之陛,不但有妨大義,人或以爲因,卿當匪久滌解,則又將大是不可處,卿須念予此意,或京或郊,隨便調養,則恩義庶可俱伸,竝須諒之事,傳諭于奉朝賀。
仍傳于金文淳曰,遣史官傳諭,遣御醫持相當藥物,不離看病。
事變假注書李彦祜書啓,臣敬奉聖旨,馳詣傳諭于西部西江坊新井里契奉朝賀洪國榮所住處,則以爲,臣情私之外,偶遘一疾,㱡㱡床席,不意史官遠臨,恩敎鄭重,使之隨便調養者,實出於愛欲生之聖意,臣敢不或京或郊,仰答聖恩也哉云矣,敢啓。傳曰,知道。
傳于李義行曰,左承旨入侍。
金文淳,以弘文館言啓曰,副校理李東郁,旣有只推之命,卽爲牌招察任,何如?傳曰,允。
李義行,以禮曹言啓曰,製述文臣中五十一歲人員及專經文臣中四十一歲人員,依法典減下,被抄案改修整以入之意,敢啓。傳曰,知道。
又以訓鍊都監言啓曰,本局哨官蔡顯一,身病甚重,勢難察任,改差,何如?傳曰,允。
又以禁衛營言啓曰,本營千摠林永老,身病猝重,勢難察任,改差,何如?傳曰,允。
備忘記,當初靳允,意在姑觀,不可一向相持,李義弼依臺啓所請之律,捧傳旨無至群情眩惑也。
正言李亮載啓曰,臣見識魯莾,言議巽軟,本不合於淸朝耳目之任,而合辭方張之日,義重懲討,冒沒出肅,及登筵席,聖敎縷縷,以臺臣之不言,誨責備至,臣之溺職之罪,於是乎益無所逃矣。臣何敢一刻仍冒於臺次乎?請命遞斥臣職。答曰,勿辭,亦勿退待。
李鎭衡啓曰,卽者正言李亮載避嫌承批之後,不爲傳啓,直爲出去,事甚未安,推考警責,與諫院他臺,一體牌招,何如?傳曰,允。
備忘記,詣臺臺諫之無端出去,事未前聞,大關後弊,當該臺臣,爲先從重推考。
備忘記,無情勢之臺諫,有何人所不知之情勢?何事違牌?果何意義?今則合啓未知已停啓乎?諸臺只推,竝卽牌招,該房承旨之循例請牌招,循例請茶時,以循例爲之,極爲非矣,遞差。
司諫沈命德啓曰,臣昏庸巽懦,本不合於淸朝耳目之任,而日前恩除忽下於殿座開講之時,召牌之下,義分是懼,章皇出肅,冒沒登筵,隨參諸臺之後,而未能出一言論一事,辜負職責,悚恧方深,卽伏見僚臺避辭,則以臺閣之含默不言,筵敎截嚴,誨責備至,臣亦一院中僚臺,則含默不言之罪,宜無異同,其何敢一刻晏然於臺次乎?請命遞斥臣職。
掌令李度默,持平趙鼎鎭啓曰,臣等庸懦巽軟,本不合於淸朝耳目之任,而向承除旨於殿門親臨之時,分義所在,他不暇顧,章皇出肅,而第伊日請罷臺臣,卽臣等所啓也。曾未踰時,以臣等代之,則豈無蹊田奪牛之嫌乎?廉隅所在,不敢冒進,屢違召命,恭俟重勘。又伏聞今日筵中,以臺閣之含默不言,誨責備至,諫臣以此,至於引避不言之罪,臣等亦無所逃,以此以彼,何可一刻晏然於臺次乎?請命遞斥臣等之職。
持平朴天行啓曰,臣言議巽劣,本不合於耳目之任,而黽勉行公,亶出於怵畏分義之致,卽伏見正言李亮載避嫌啓辭,今日筵中,以臺臣之不言,聖敎縷縷,誨責備至,不言之罪,臣亦有之,溺職之失,固無異同。又伏見長僚疏本,以臣所發李義弼之啓,引以爲私義之難安,長僚旣緣臣而引義,則臣之獨自晏然行公,揆以廉隅,斷無是理,以此以彼,臣何敢一刻仍冒於臺次乎?請命遞斥臣職。答曰,勿辭。
金文淳啓曰,司諫沈命德,掌令李度默,持平趙鼎鎭·朴天行,再啓煩瀆,退待物論矣。答曰,知道。
兵曹口傳政事,副司直兪彦鎬。
以正言李亮載牌不進罷職傳旨,傳于金文淳曰,只推。
李義行啓曰,明日朝講次對,兩司當卽進參,除在外疏批未下·傳旨未下·引避退待外,大司諫李命植,待開門牌招,何如?傳曰,允。
傳于李義行曰,臺諫引避,批答以亦勿退待答之,而誤以知道爲答,中官推考,以亦勿退待頒布。
大司憲李義翊疏曰,伏以,臣之無似,其於見職,豈有一分堪當之望,而倉卒行公,尙有餘愧,卽以憲府之無詣臺,召牌再臨,在臣分義,豈敢不竭蹶趨承,而第臣再從兄義弼,方在府啓中,區區私義,去就一節,初無可論,玆敢短章自列,而朝者見阻喉院,今又隨詣呼龥。伏乞聖上,亟命遞臣職名,使公私兩幸,臣不勝大願。答曰,省疏具悉。卿其勿辭行公。
副校理李東郁疏曰,伏以三陽開泰,聖體冞康,社壇享祀,廟宮展謁,次第親行,臣民攢賀,中外惟均。仍伏念臣本以百無似之質,早犯一不幸之戒,學昧一經,才乏寸長,雖冗官散秩,猶懼不稱,至於淸銜華貫,尤非夢想攸到。臣於頃年待罪簪筆之時,以圈事之立畢,見忤於當路,畢竟毒鋒之來,固所自料,及未忝叨瀛選也,果然臺評闖發,蹈藉無餘,此莫非臣涉世昧方,自底顚沛之致,而至今追思,餘悸未定。從玆以後,杜門息影,分作聖世之僇人,幸蒙我聖上拂拭之恩,出典外邑,俾遂便養,入叨邇列,獲瞻耿光,不知蟣蝨賤臣,何以得此於君父也。噫,臣之得有今日,罔非天地生成之澤,雨露偏及於枯卉,頂踵都歸於造化,闔門感祝,圖報無地。迺者玉署新命,遽降於史局編修之日,且惶且感,靡所容措。顧玆所叨之職,卽臣汚衊之地,聖眷雖隆於甄錄,臣心益切於危蹙,金華一步,鐵限十重。今若徒恃寵靈,揚揚冒進,則其如羞朝廷而壞廉防,何哉?累犯違傲,恭俟重勘,聖度天大,罰止問備,臣於是情窮勢蹙,益不知置身之所也。且臣有情私之萬萬煎迫者,臣之八耋偏母,素抱貞疾,居恒凜綴,近添寒感,食飮全却,氣息委苶,臣方左右扶將,晝夜焦遑,實無暫時離捨之勢。以此以彼,官職去就,尤非可論,今於召牌之下,承膺無路,玆敢略暴危懇,仰瀆崇嚴。伏乞聖慈,俯垂鑑諒,亟削臣職,以便救護,仍令選部,勿復檢擬於淸選,以安微分,不勝大願。省疏具悉。爾其勿辭,救護母病。
庚子正月十四日巳時,上御誠正閣。都承旨入侍時,行都承旨李鎭衡,假注書李錫夏,記注官權應奎,記事官金載瓚,以次進伏訖。上曰,近日朝象不從容,予甚悶然矣。鎭衡曰,果然矣。上曰,予意則在於全保世臣,而彼乃自陷於罪,豈非痛歎者乎?鎭衡曰,地處有異,則似當尤爲小心,而乃反如此,誠可痛矣。上曰,注書出去,晝講詣閤事,分付,而下番旣在入侍座目,使兼春秋入之,承旨前望單子入之。出榻敎賤臣承命出來分付後,持前望進伏。上命退,諸臣以次退出。
庚子正月十四日巳時,上御誠正閣。晝講入侍時,同知事李衍祥,特進官李在簡,參贊官李東遇,侍讀官嚴思晩,檢討官李命勳,假注書趙興鎭,記注官權應奎,記事官金載瓚·安昌君燝,行副護軍李光運,正言李亮載,以次進伏訖。上讀前受音訖。思晩讀奏,自孔子曰,天下有道,至友便佞損矣。上讀新受音訖。思晩曰,天下有道,庶人不議云者,蓋謂上之人,於道無所慊焉,而庶人自無可議者,此卽通論天下之勢者也。是時周室衰微,禮樂征伐,皆不自天子出,越位僭分之事,不可以一二言,故夫子以天下有道庶人不議爲訓,而臣於此,亦不無所難者,難以堯·舜極治之時,設諫鼓立謗木,朝廷得失,許令人人而進言,而雖在有道之世,苟有可議之事,則庶人亦無不可議之理,此等處不以文害義,留念於來言之道,幸矣。命勳曰,損益三友,損益三樂,俱是聖人所以訓誡學者,而在帝王治道,爲尤切,凡所以求諸臣鄰之中,施之好樂之情者,一以此取則必祛其損,務得其益,則政法治謨,何以加此?就其中直諒禮樂之爲益,柔佞遊宴之爲損,關係尤爲大,伏望體念焉。衍祥曰,友之云者,補益之謂也。自天子以至庶人,未有不須友而成者,書云臣哉鄰哉,君於臣有須友之道有相鄰之義,此不可不留神處也。在簡曰,臣別無所奏之義矣。上曰,人君以友道,寄於臣鄰,蓋治國與治身,本無二致,直諒多聞之爲益,柔善便佞之爲損,友道固然,臣爲甚焉。以友道而視今日,則損乎益乎?昨日發策於儒生思聞直諒之論,而無一人語到袞闕,以至臺閣,則惟以含默爲事,竝與官師相規而廢之,此非近柔善便佞者乎?此由予無誠心,使言者,無感應之道,亦何咎於在下者耶?上番頃日之疏,能及於近來無言之時,予甚嘉之,以予言之,則有改無勉,須思好言而更陳之,宜矣。上曰,臺臣無新啓,出去臺廳傳啓,可也。命退,諸臣以次退出。
庚子正月十四日初更,上御誠正閣。坐直承旨入侍時,左承旨金文淳,假注書趙興鎭,記注官權應奎,記事官金載瓚,以次進伏訖。上曰,都憲旣已行公,亦無情勢,明日朝講,同爲牌招,宜矣。文淳曰,臺諫避嫌批答皆下,故俄使院吏,去就知入矣。命書李東郁疏批。又命書傳敎曰,承旨房仍。命退,諸臣以次退出。
上在昌德宮。停常參,只朝講。
李鎭衡,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于李鎭衡曰,朝講入侍,大臣·備局堂上引見。
又傳曰,臺諫牌招啓辭,中官掩置,當該中官,令該府處之,從重勘律,兩司長官,先爲牌招。
又傳曰,莫重朝講次對,兩司不備,而諉以請牌未下批,詣閤後始乃提稟者,極爲矇然,況今日講筵,因展拜,過時刻後爲之者乎?又甚不察,當該承旨竝遞差。
李鎭衡啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
傳于李鎭衡曰,承旨前望單子入之。
承旨前望單子入之,金尙集·李文源·柳焵落點。
以左承旨金尙集牌不進罷職傳旨,傳于李鎭衡曰,許遞。
李鎭衡啓曰,新除授左副承旨李文源,時在京畿安山地,斯速乘馹上來事,下諭,何如?傳曰,依爲之。
傳于李鎭衡曰,院中一空,不可等待其上來,在外承旨,一竝許遞。
李鎭衡啓曰,院中一空,只有臣一人,承旨有闕之代,政官牌招開政,以在京無故人差出,待下批牌招察任,何如?傳曰,允。
又啓曰,吏曹判書李重祜,參議金夏材牌不進推考傳旨及罷職傳旨,今方捧入,而開政命下之後,如是違牌,事甚未安,判書更爲牌招,何如?傳曰,與參議更爲牌招。
以吏曹參議金夏材牌不進罷職傳旨,傳于李鎭衡曰,只推。
李鎭衡啓曰,臣吏兵批政廳兼進之意,敢啓。傳曰,知道。
備忘記,院直皆空,新除授承旨,待下批,竝卽牌招,使之推移入直。
有政。吏批,判書李重祜牌不進,參議金夏材進,都承旨李鎭衡進。啓曰,判書李重祜牌不進,參判未差,小臣獨政未安,何以爲之?敢稟。傳曰,只出緊任。
以朴取源·蔡弘履·任希簡·安聖彬·朴祐源爲承旨,趙英鎭爲大司諫,金鍾秀爲漢城判尹,鄭民始爲兼同經筵,黃昇源爲兼南學敎授。
兵批,判書具允鈺病,參判趙時俊病,參議徐有防入直進,參知鄭元始呈辭入啓,都承旨李鎭衡進,以李邦綏·具明謙·李漢昌·李章漢·李潤國·田光濂·權宜中·南憲喆·韓光近爲副護軍,權噵·李明中·李亨逵·金文淳·金蓍耇·李義行·李東遇·金尙集·李在學·朴祐源爲副司直,李鼎揆·嚴思憲爲副司果,姜柱河爲僉知。
李鎭衡啓曰,明日常參·經筵,取稟。傳曰,只晝講。
以兼春秋金匡國·柳橚供辭,中官梁大宜囚單子。傳曰,適値名節,分揀放送。
備邊司薦望,咸鏡監司李命植·金履素·趙時俊·李命植落點。
備忘記,觀此假都事狀啓,本道伯,聞已遞職,徑還私次云,道內事可謂茫然,新監司,其令一兩日內辭朝。
李鎭衡啓曰,卽者副修撰李命勳,以其親病,陳章徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李鎭衡,以弘文館言啓曰,本館下番闕直,事甚未安,修撰徐有成·權以綱,副修撰柳孟養,竝卽牌招,以爲推移入直之地,何如?傳曰,允。
傳于朴祐源曰,坐直承旨入侍。
承旨前望單子入之,宋煥喆落點。
朴祐源,以弘文館言啓曰,本館下番闕直,事甚未安,副應敎趙時偉,校理李儒慶,副校理嚴思晩,竝卽牌招,以爲推移姑降入直之地,何如?傳曰,允。
又以禮曹言啓曰,皇壇壇上及祭器等物,每年孟春,戶禮曹堂上奉審事,定式矣。今正月二十日,臣曹與戶曹堂上,奉審後稟處,何如?傳曰,允。
左議政李溵箚曰,伏以臣自承不敢當之恩命,精爽飛越,五內失守,敢以草草數行之啓,附陳於承宣之回,而病思迷錯,言不盡意,歷日屛營,益不知所以自措。嗚呼,臣之百無肖似,卽我聖上之所俯燭也。特荷天地生成之澤,曲庇偏覆,無願不遂,往來京鄕,隨分飮啄,保有殘喘,以至今日臣之一毛一髮,莫非我聖上賜也。苟有絲毫酬報之道,則赴湯蹈火,實所甘樂,伏況今玆新命,恩至渥也,德至厚也。臣之感戴銘鏤,庸有其極,而此是臣屢試蔑效之地,性本倥侗,觸事憒憒,向來忝叨,瑕纇畢露,矧今癃病衰頓,已無餘地,喪慼以後,一倍朽落,尋常云爲之間,前忘後失,便成塊然一木偶耳。腹脹喘急,源委已深,又非醫藥之可爲,而前所墜傷,今至月餘,床褥轉動,尙此須人,雖欲陳力,其勢末由。假使臣,不恤去就之義,只爲貪戀之計,卽此病狀,萬無束帶赴朝之望,中書重任,豈可一任臣瘝曠,以爲養病之坊哉?虛縻一日,徒添一日之罪。今常參有命,亦無以趨入,罪在逋傲,尤無所容,玆敢昧死哀籲於慈覆之天。伏乞聖明,俯賜矜諒,亟收誤命,俾得以優游散秩,以卒覆燾之恩,國事私分,萬萬幸甚。答曰,省箚具悉卿懇。卿恙尙未痊可,慮念之極,不知云喩,目今揆地,首相獨賢,可謂悶然,而又於朝筵見之,知有愆度,以便意調治之意,纔已申及,言念國事,罔涯云云,猶屬歇後,卿如有一分可强之勢,則胡忍一向言病乎?卿其念朝象之岌嶪,體予意之慇懃,益加善攝,俟少間卽起肅命,是予日夕區區之望也。此批答,遣史官,傳諭于左議政。
副修撰李命勳疏曰,伏以臣退自講筵,得接家信,則臣之老母素患風眩之病,偶因失攝,諸般症形,一倍添劇,食飮全却,氣息澌綴,臣聞此報,按住不得,玆敢拜章,徑出禁扄。伏乞聖明,俯垂諒察,亟賜鐫免,仍治臣瀆擾之罪,以肅朝綱,千萬幸甚。答曰,省疏具悉。爾其勿辭,救護母病。
庚子正月十五日,兼春秋張顯慶,義禁府前佐郞尹行履,副司果李鼎運·徐配修,刑曹佐郞李東稷,前佐郞柳河源,權知承文院副正字吳泰賢·姜彙鈺等,專經文臣殿講時,不爲應講,依定式禁推,尹行履段,身適下鄕,不得祗赴是如爲旀,李鼎運段,情勢難强,通朝所知,不得祗赴是如爲旀,徐配修段,適往郊外,不得祗赴是如爲旀,李東稷段,家有兩喪,犯染之中,不敢進參是如爲旀,柳河源段,情地惶蹙,不得祗赴是如爲旀,吳泰賢段,適往龍仁,未得待令是如爲旀,姜彙鈺段,覲母下鄕,未及上來是如爲白齊,竝照律,笞五十收贖,解見任別敍私罪啓目。傳曰,規避之狀,雖極駭然,適値疏放之日,竝分揀放送爲旀,至於李鼎運段,至今稱情勢,可謂太支離,一次照擬之後,銓曹之尙不擧論者,亦云過矣,然渠之不參講,尤甚不當,姑今付過放送爲良如敎。
庚子正月十五日辰時,上御誠正閣。朝講次對同爲入侍時,領事金尙喆,知事黃景源,特進官鄭民始,特進官金履素,參贊官李鎭衡,大司憲李義翊,侍講官嚴思晩,檢討官李命勳,假注書趙興鎭,記注官權應奎,記事官金載瓚,領議政金尙喆,行知中樞府事具善復,兼兵曹判書具允鈺,知中樞府事鄭尙淳,戶曹判書金華鎭,禮曹判書李衍祥,行副司直李柱國,行訓鍊院都正李敬懋,行副司直李邦一,行副司直鄭民始,假注書趙興鎭,事變假注書李彦祜,記注官權應奎,記事官金載瓚,以次進伏訖。上讀前受音訖。思晩讀奏,自孔子曰,侍於君子,至見得思義。上讀新受音訖。思晩曰,血氣旣衰之後,戒之在得者,此凡人之常情也。聖人之血氣,與凡人同,而志氣則有異焉。自少而壯,自壯而老,戒色戒鬪戒得,一此志氣而無所間焉。蓋涵養志氣之工,有素於平日而然也。推此而終始典學,徹上徹下,不爲外誘所撓奪,則志壹而氣淸,作聖造道之工,無過於此矣。其目有九,而若其省察之工,無時不思,無事不思,百千萬物,皆從一思字了得,伏願留念焉。命勳曰,三畏之訓,雖歷言之辭,而實則畏天命爲主,知畏天命,則大人聖言,自不得不畏之,故集註之意如此,而其所謂戒謹恐懼,自不能已,而付畀之重,可以不失云者,在帝王之學,警切尤深,蓋以帝王之尊,處億兆之上,所可嚴畏者,唯天命,天命者,豈直高高漠漠,不可測度而已乎?天體物而不遺,詩曰,昊天曰明,及爾出,又曰,上帝臨女,無貳爾心,誠於一動一靜一政一令之間,凜然常若上天之實臨其上,則安有不日躋天德克享天心者乎?伏願體念焉。尙喆曰,君子之必以九思用工者,非但學者省察之要,人君出治之道,亦豈外於一思字耶?有事勿忘,有理必窮,孰非思而有得者,而思之而行之,然後方可謂思之之效矣。思者體也,行者用也。體用相須,然後始可謂喫緊之工夫矣。上曰,好矣。景源曰,夫子以生知學知困知,分爲三等,而及其成功者一也。孔子生知之聖也,何待學問,而自十五而志學,以至晩而喜易,無非學也,此所以聖而益聖也。聖學天縱,臣無容仰勉,而若其懋學益聖,而必以夫子爲法,卽臣區區之望也。民始曰,困而不學,則固無足論,雖以生知之上聖,非學則雖强必柔,雖明必昏矣。經筵官之所陳,伏願留念焉。上曰,好矣。鎭衡曰,君子有畏故爲君子,小人不畏故爲小人,此誠聖狂之分也。人君處崇尊而所畏者,惟天也,對方冊而所畏者,聖訓也。燕閑幽獨之中,或乖天理,政令事爲之際,有違聖訓,則幾何不至於不畏天不畏聖耶?今當講筵對聖賢,伏願留心於戒愼恐懼之工焉。上曰,九思工夫,卽耳目四肢之隨處省察者也。言思忠以上,發於內也,見得思義以上,發於外也。程子言九思,各專其一,蓋心之所發爲思,而亦有付之內者付之外者矣。尙喆曰,九思之工,各有次第,而用工之序,亦有內外知行之分矣。上曰,經筵先退。尙喆進前曰,聖體,若何?上曰,一樣矣。王大妃殿氣候,若何?上曰,一樣矣。惠慶宮氣候,何如?上曰,一樣矣。尙喆曰,臣雖未得長語仰達,而犬馬之齒,今至七十,自歲後,耳聾之症尤甚,常時細細酬酢,聽之甚難,且或苦劇,則必高聲而後始聞,以此病症,實難奔走,而左相之病,亦難時日間差復,此豈不大可悶然哉?上曰,卿則姑爲調理視事,似好矣。尙喆曰,顧今悠悠萬事,都在於聖躬之康寧,而臣近瞻天顔,則玉色和粹,臣不勝欣抃之至矣。上曰,朝著之無人,未有甚於近來,以備堂論之,行公之人甚少,此甚悶然,榻外之事,都付之於卿,卿須體予之心,視國如家,以補予不逮也。尙喆曰,臣雖無狀,自頂至踵,偏被國恩,敢不殫竭心力,以報萬一,而衰老之病益甚,雖欲奔走筋力,亦不得似,作聖世之棄物,此臣之隱痛也。上曰,卿言如此,予心亦慼慼,古有臥閤論道者,何必筋力奔走也?尙喆曰,此全羅兵使金海柱,請行今春習操及城營將巡點狀啓也,此慶尙右兵使洪和輔,請行今春習操及城營將節制使巡點狀啓也,此統制使徐有大,請行今春合操狀啓也,此永宗防禦使申㬚,請行今春陸操狀啓也,湖南則昨秋雖已行操,嶺南陸操與統營水操之停止,俱爲三年,永宗陸操之曠廢,獨爲十年之久,論以詰戎之政,雖有疎虞之慮,今春諸道習操與城營將巡點,皆令姑停,勢不可異同,一體停止之意,分付,至於停操之時,官門聚點之應行處,使之依例擧行,何如?上曰,依爲之。出擧條尙喆曰,義州漂民金萬山等八名出送咨文,纔自盛京禮部出來矣,此當爲無方物謝恩,待前頭使行,別申謝悃之意,撰出回啓,而開市交易時,彼人等挾帶私人禁止事,知委咨文,又自北京禮部出來矣。此則只以承領之意,令槐院措辭撰出,一體定禁軍給馬,下送于灣府,使之傳給鳳城將處,以爲分送盛京及北京之地,何如?上曰,依爲之。出擧條尙喆曰,月前江界前府使趙圭鎭,盛論江民蔘弊,而別貿蔘與例貿蔘有間,此後卜定時,若蒙除減或移定,而今年未收條三斤零,一體除減事仰達,有後日次對稟處之命矣。江民蔘弊,朝家之前後蠲恤,已多莫大之惠,而向來五斤蔘之移定於北關,亦出於深軫西民之德意,則今此未收三斤,其何可一竝除減,使禮單所用,莫之繼給乎?聞以目下責納爲難云,待秋擧行之意,分付,何如?上曰,依爲之。出擧條尙喆曰,此校理李儒慶,副修撰柳孟養所懷也。以爲各邑田政紊亂,不可不一番改量,而行之無弊,亦未可必,令各道道臣,擇其道內之習於田政者數三人,及其收穫先試之,待其善成,移行他邑事,下詢廟堂處之爲辭矣。經界之政,實是當今之急務,儒臣所達,誠得宜矣。改量一事,前後朝令,非不申嚴,而諸道列邑,未聞有仰體奉行之人,誠極慨然,此蓋由於連値歲荒,未遑更張之致,而若於今秋滌場之後,道臣先察其不可不改量之邑,漸次設施,民國俱賴,則亦豈不爲守令報效之道乎?以此爲先嚴飭諸道道臣,苟有可以改量之邑,具由狀聞,着意擧行,俾有成效之意,分付,何如?上曰,依爲之。出擧條尙喆曰,顧今東作不遠之時,外方役民之害,最爲妨農之弊,而爲守令者,或不無私自動民,甚至於鄕曲土豪之類,惟意使民於州里之間,唉此小民,豈不失耕耘之時乎?申飭諸道,各別痛禁,若是而苟有犯者,隨現嚴懲之意,分付諸道道臣,俾有實效,何如?上曰,所奏甚好,依此申飭,若此而不遵朝禁,則自道臣以下,難免重繩,俾各愓念擧行,可也。出擧條尙喆曰,惟我聖上,不勞聖躬,每歲祈年於國社,實出爲民之至誠,凡爲守土之臣者,孰敢不仰體對揚,而至若壇壝之修治,籩豆之淨潔,先朝申飭,今已久矣。安知其間,不至懈弛乎?更加嚴飭,似不可已矣。上曰,所請甚好,依此另加申飭諸道,此後不謹者,以爲隨聞見論罪之地,可也。出擧條尙喆曰,倉穀糶糴,本爲農民種糧之資,而其流之弊,反作法外稱貸之需,及其催科之時,百計推托,不卽準納,歲末磨勘,終歸未捧,此非但外方如此,近來南北漢餉穀之日就減縮,職此之由,事極萬萬寒心,所謂別還,自有朝家禁令,另飭諸道,使之一切防塞,至於南北漢,別加禁斷,使莫重軍餉不如前疎虞之意,嚴飭將臣·守臣,俾有實效,何如?上曰,依爲之。出擧條尙喆曰,聞將臣之言,各軍門亞將,或除外閫,或在罪中,無以分排,尙多未差云,事甚可悶,敢此仰達矣。上曰,然則合有變通之道,竝蕩滌敍用,可也。出擧條上曰,前禁軍別將李漢昌·李邦綏·具明謙,竝蕩滌敍用。出榻敎尙喆曰,繡衣之按廉諸道,最爲外方警愓之道,苟得其人,豈曰無效,發送遲速,栍邑多寡,此在自上處分,非臣之所敢仰奏,而御史可合人,爲先抄啓以入,以備不時之需,恐似得宜矣。上曰,依爲之。出擧條允鈺曰,此平安兵使金相玉狀啓也。以爲楚山·渭原·碧潼所報內,三邑處在邊門,初無中軍之設置者,凡於軍制承接苟簡,卽爲變通,俾整軍容云,而各邑皆有中軍,三邑之獨無,事甚疎漏,與道臣相議新設中軍當否,令該曹稟之,分付爲請矣。三邑之不置中軍,未知緣何委折,而其來已久矣。若設中軍,則必有諸般所屬與糧料接濟之節,其所爲弊,亦似不貲,帥臣狀請雖如此,恐不如仍舊勿設之爲便,今姑置之,何如?上曰,大臣之意,何如?領議政金尙喆曰,監兵水營外,非防營則未曾置中軍,今此三邑,古所無之中軍,恐不必創置矣。上曰,諸大將之意,何如?訓鍊大將具善復曰,三邑中軍之新創,似爲軍民之大弊,置之,好矣。禁衛大將李敬懋曰,三邑設鎭之初,不置中軍者,可知不妨於各其軍制,則新創之請,恐未知其得宜矣。摠戎使李柱國曰,關西宣川·東林中軍外,初無啓下中軍,其他邊邑防營,但有邑中軍,而此不過土着中軍,則本非廟堂句管者,三邑中軍新創之請,恐非得宜矣。御營大將李邦一曰,自前所無之事,且非關緊於軍制者,不必創置矣。上曰,依爲之。出擧條鄭民始曰,各道魚鹽船稅,逐年減縮,將至於莫可收拾之境,此無他故,本廳旣不能每年摘奸,外邑亦不爲着念句檢,前大者今變爲小,昔有者今忽稱無,破廢之報,逐日沓至,而新加現者絶少,以致稅額之日縮。若是利歸於民,則猶可謂之益下之義,而民則納稅,稅不歸公,多有吏鄕輩中間消融之弊,均役事目,何等嚴重,而法紀漸弛,奸弊日生,若無別般申飭,則無以懲勵,今當式年改修案之時,差使員,以道內守令中勤榦有聲稱者,各別擇差,一一親審,詳細査括,俾無如前隱漏之弊,成冊齊到後,亦自本廳,發遣郞廳,抽栍摘奸,如有執頉處,則當該差使員及地方官,固當依事目論罪,而該道道臣,亦難免重勘之意,嚴飭該道,俾有實效,何如?上曰,依爲之。出擧條民始曰,卽接靈光郡守沈有鎭所報,則以爲本邑牟還最多,大爲民弊,故貼移本廳,與他穀換色之意,報于前道臣,則前道臣,許以從當貼移,姑先作租云云,故常賑牟三千石,以爲作租收捧,會案中移錄事爲辭,而該道前道臣,則初無貼移兩報之事矣。本廳句管穀之換色者,千石以上,筵稟後乃許,非但有新定式,京司句管之穀,外邑之擅自換色,前所未有之事,該郡守則雖曰,報于道臣,而道臣無貼移之事,其間委折,雖未可知,而該邑之不見本廳知委之關,輕先作租者,難免其罪,令該府拿問處之,穀物則旣已收捧云,仍爲換色移錄,何如?上曰,依爲之。其時監司,擅許國穀,無論新禁有無,大是駭然之事,其委折,不可不問,爲先緘辭,從重推考,可也。出擧條民始曰,再昨年收租大縮,外方營官需及各樣經用,竝裁減矣。昨年收租,幸比常年,則事當復其所減,下詢大臣處之,何如?上曰,大臣之意,何如?領議政金尙喆曰,如此常年,自當依例復舊矣。上曰,依爲之。出擧條華鎭曰,水站節目,今方修整,啓下矣。各司徭役,一竝革罷,時任判官,依例遞付他職,何如?上曰,依爲之。出擧條命書傳敎曰,如有情勢,則牌不進,可也。旣無情勢,則何爲而不卽入來?莫重講筵,未免不滿,此亦大關體統,大司諫李命植遞差。上曰,臺臣進前。義翊曰,臣言議巽軟,本不合於淸朝耳目之任,而朝講有命,飭敎連下,冒沒進參,而大司諫李命植,以無端呈辭,至有遞差之敎,臣亦今日呈辭,不得循例進參,則所失旣無異同,臣何敢獨自晏然乎?請命遞斥臣職。上曰,此句語,原傳敎已爻周,勿辭亦勿退待。義翊曰,請大靜縣奴爲罪人金壽賢,依律處斷。上曰,不允。義翊曰,請興陽縣爲奴罪人河翼龍,南海縣爲奴罪人金重得,亟令王府,設鞫得正,夬正王法。上曰,不允。義翊曰,請梁山郡定配罪人錫達,依律處斷。上曰,不允。義翊曰,請削黜罪人金漢耆,亟施竄配之典。上曰,不允。義翊曰,請海南縣竄配罪人金載順,亟令王府,設鞫嚴問。上曰,亟停勿煩。義翊曰,請三水府定配罪人洪達洙,亟令王府,更加嚴鞫,依律處斷。上曰,亟停勿煩。義翊曰,請大靜縣定配罪人聖中,亟令王府,設鞫嚴問,期於得情,夬正王法。上曰,不允。義翊曰,請削版罪人有臣·宗甲·義駿,竝令王府,設鞫嚴問,依律處斷。上曰,不允。義翊曰,請鍾城府定配罪人趙濟泰,海南縣定配罪人李潤成,更令王府,設鞫得情,施以當律。上曰,亟停勿煩。義翊曰,請楸子島定配罪人趙嵎,亟寢酌處之命,仍令王府,設鞫得情,夬正王法。上曰,亟停勿煩。義翊曰,請薪智島荐棘罪人瑩中,設鞫嚴問,夬施當律。上曰,不允。義翊曰,請濟州牧定配罪人後樂,亟令王府,更加嚴鞫,期於得情。上曰,亟停勿煩。義翊曰,請慶源府定配罪人鳴遠,依律處斷。上曰,亟停勿煩。義翊曰,請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。上曰,不允。義翊曰,請逆輅妻,絶島定配。上曰,依啓。義翊曰,請李璟·韓後良·金默行·兪纘柱·金奎五,竝令王府,設鞫嚴問,究覈得情。上曰,亟停勿煩。義翊曰,請江界府殺獄罪人居士式連,亟收減死之命,依律處斷。上曰,不允。上曰,王大妃殿進御人蔘五錢重理中丸,依前方更爲製入。出榻敎以左承旨蔡弘履牌不進罷職傳旨,命書傳敎曰,雖是微事,一伸廉隅,亦自不妨,姑令許遞。上曰,新除授承旨,牌招察任。出榻敎命書傳敎曰,今夜弛禁事,分付。命退,諸臣以次退出。
庚子正月十五日二更一點,上御誠正閣。坐直承旨入侍時,右承旨朴祐源,假注書李錫夏,記注官權應奎,記事官金載瓚,以次進伏訖。上曰,左承旨入來乎?祐源曰,俄者牌不進,故傳旨已捧入矣。上曰,都承旨尙在院乎?祐源曰,在院矣。上曰,都承旨入侍。出榻敎賤臣承命出來,都承旨李鎭衡召入進前。以左承旨蔡弘履牌不進罷職傳旨,命書傳敎曰,雖是微事,一伸廉隅。亦曰,無妨,姑令許遞。上曰,承旨前望單子入之。出榻敎賤臣承命持入。命退,諸臣以次退出。
上在昌德宮。停常參,只晝講。
自辰時至午時,日暈。
安聖彬啓曰,自明日二十三日至縕繹間視事,頉稟。傳曰,知道。
任希簡啓曰,大司憲李義翊牌不進,執義兪彦鏶在外,掌令金鍾厚在外,李度默牌不進,持平朴天行·趙鼎鎭牌不進,今日以監察茶時之意,敢啓。傳曰,知道。
傳于安聖彬曰,承旨房仍,左承旨爲兵房,右承旨爲禮房。
朴祐源啓曰,大司憲李義翊,疏批已下,正言李亮載,旣有只推之命,與司諫沈命德,掌令李度默,持平朴天行·趙鼎鎭,竝一體待開門牌招,何如?傳曰,允。
又啓曰,合辭方張之時,兩司無詣臺之員,事甚未安,除在外,牌招啓辭未下外,未肅拜呈告人員,竝卽牌招,何如?傳曰,允。
傳于李鎭衡曰,咸鏡監司,晝講同爲入侍。
李鎭衡啓曰,新除授同副承旨宋煥喆,時在洪忠道懷德地,斯速乘馹上來事,下諭,何如?傳曰,允。
李鎭衡啓曰,今日殿講時,承旨不可不備員,右副承旨朴取源遞差,代政官牌招開政差出,待下批牌招察任,同副承旨宋煥喆在外,合有變通之道,何以爲之?敢稟。傳曰,許遞。不必開政,前望單子入之。
承旨前望單子入之,鄭晩淳·黃最彦落點。
傳于李鎭衡曰,承旨房仍,傳于安聖彬曰,右副承旨入侍。
安聖彬啓曰,實錄廳持去庚戌日記二十一卷,辛亥日記二十卷,甲寅日記二十一卷,乙卯日記二十二卷,合八十四卷,還來之意,敢啓。傳曰,知道。
以修撰徐有成·權以綱,副修撰柳孟養牌不進罷職傳旨,傳于朴祐源曰,只推。
以副應敎趙時偉,校理李儒慶,副校理嚴思晩牌不進罷職傳旨,傳于朴祐源曰,只推。
任希簡,以弘文館言啓曰,本館下番闕直,事甚未安,修撰徐有成·權以綱,副修撰柳孟養,旣有只推之命,竝卽牌招,以爲推移入直之地,何如?傳曰,允。
以修撰徐有成·權以綱,副修撰柳孟養牌不進罷職傳旨,傳于朴祐源曰,無端違牌,有何規避之端乎?禁推傳旨捧入。傳于安聖彬曰,宣川府使肅拜誤傳,當該中官削職。朴祐源,以奉常寺官員,以都提調意啓曰,東籍親耕田所種九穀,先農祭後,卽爲起墾付種之意,敢啓。傳曰,知道。
安聖彬,以兵曹言啓曰,專經武臣講官加抄啓人員及減下人員,別單書入之意,敢啓。傳曰,知道。
朴祐源,以義禁府言啓曰,慶尙監司洪樂彬啓本據,平安道安州牧定配罪人李石化逃躱時,當該配所官,指名現告,以爲拿問處之事,入啓蒙允,行會本道矣。當該配所官,以安州牧使申應顯,指名狀聞,而申應顯時在任所云,依例發遣府書吏,拿來,何如?傳曰,允。
任希簡,以刑曹言啓曰,因臺啓,逆輅妻,絶島定配事,命下矣。依傳敎,所當卽爲擧行,而逆輅妻時在京畿高陽地,令道臣卽爲定配所押送,發關分付之意,敢啓。傳曰,女人非應坐,元無發配之例,且輅賊之不以律正法,至杖斃者,伊時鞫庭,已有下敎,昨日臺啓允許,一則欲伸公議也,一則欲卽收殺也,所犯別無模捉,不配無係堤防,此草記姑爲置之。
安聖彬,以義禁府言啓曰,前咸鏡監司徐浩修,拿問重勘事,傳旨啓下矣。依例發遣府都事,所到處拿來,何如?傳曰,廚傳有弊,待待命拿囚,奪符到城外後,自政院微稟擧行。
領議政金尙喆箚曰,伏以藩臣之擅離本道境,古有是哉?前咸鏡監司徐浩修之作此駭妄之擧者,雖出於所遭罔極,歸身司敗之意,其虧國體而蔑公法,則極矣。似或以故相臣趙顯命之嶺營徑歸,援以爲例,而故相則其時新監司,在道內之故,雖未及面看,卽其地傳送印符,與今浩修之所處,大有異焉,而猶下金吾,今浩修所犯,視故相尤重,決不容置而不問啓,日後無窮之弊,臣謂徐浩修,卽命拿問重勘,新道臣使之當日辭朝,星夜赴任,有不可已,乞賜處分焉。答曰,省箚具悉卿懇。所愼夜間,益有差勝否?慮念政切。徐浩修事,箚中所列,誠甚允當,其在重關防杜後弊之道,不可不嚴處,依施。新道伯亦依箚請,卽日辭朝,促令赴任,宜矣。仍傳曰,此箚,遣史官傳諭于領議政,仍爲問疾以來。
右副承旨朴取源疏曰,伏以,臣於病伏垂死之中,忽伏奉銀臺除命,感激恩數,他不暇顧,章皇隨牌,來詣闕外,而第臣前任谷山時,解由拘礙未出,則其在公格,不得出肅,而意謂到院後方入微稟,未免率爾入闕,徑呈肅單,此莫非臣衰朽鈍劣,未能詳審之致,不敢坐院,玆敢忙陳短章,徑出禁扃。伏乞聖慈,俯垂鑑諒,亟遞臣職,以存格例,仍治臣罪,以安私分,千萬幸甚。批答出榻敎。
庚子正月十六日,兼春秋張顯慶。刑曹啓目,因京畿監司啓本,以坡州罪人曺允杰等殺獄事,三兄弟之互爭元犯,有難輕斷,啓移本曹稟處矣。一人致死,三人償命,在聖朝欽恤之政,實不無矜惻之端是乎矣,曺允文之被打致命,明白無疑,則允杰等各稱元犯,互相自當,不過出於疑亂獄情之計,首犯元惡,必居一於三人之中矣。臣曹無以遙度硬定,令道臣更加詳覈事,分付,何如?啓。傳曰,一人殞命,兄弟三人之償命,不但無於法之法,參以詞案,原其實情,容有可恕之端,曺允杰·允烈·允熟,竝特爲減死,仍自本曹,議處以聞爲良如敎。
庚子正月十六日辰時,上御誠正閣。晝講入侍時,知事鄭尙淳,特進官金鍾秀,參贊官安聖彬,侍讀官姜忱,假注書趙興鎭,記注官權應奎,記事官金載瓚·安川君烓,行副護軍李㷜,咸鏡監司李命植,追後以次進伏訖。上讀前受音訖。忱讀奏,自孔子曰見善如不及,至邦人稱之亦曰君夫人。上讀新受音訖。忱曰,好善惡惡,雖人之常情,其眞知分別,唯在乎窮格上用工,至若勇於爲善,亦唯在乎如不及三字,一念之間,或有遲疑等待之病,則其所好惡,終無實效,故學如不及,檢身如不及,皆有汲汲爲善底意思,伏願殿下,以此三字,爲聖學加工之符焉。上曰,好矣。尙淳曰,陳亢以小人之腹,妄窺聖人之心,始疑夫子之有私於伯魚,末以君子之遠其子,深歎夫子之無私,而聖人何嘗有私於其子,亦何嘗有遠於其子乎?敎人之道,先詩後禮,自有次第,敎弟子如是,敎伯魚如是,夫子初非有心,而陋哉,陳亢之見也。大抵聖人設敎,無間親疎,惟盡一副當道理而已,道理盡處,只是一箇公耳,人君臨下之道,亦豈外於一箇公耶?上曰,好矣。鍾秀曰,以景公千駟之富,較伯夷首陽之餓,人孰不惡餓而慕富哉?及夫千百歲尙論之後,則與其富而無身後之名,孰與餓而有身後之名乎?此等處,令人有惕然自省者。蓋景公自是霸者中不易得者,以晏子爲臣,其治規之著於史者,非無可觀,而惟其計功謀利之習,自聖人觀之,實無可稱之德,此亦聖人貴王黜霸之論也。此實留念處也。上曰,有馬千駟,德無可稱云者,果可警省處也。君子疾沒世而名不稱,在位者無善可記,在上者無德可稱,則民安得而名言耶?古人云名下無虛,然而名者,易有虛僞假飾之患,內有桀·跖之行,外言孔·孟之事,則亦安用名爲哉?必也有德,而實副其名,然後民可以有所稱矣。予非爲妄自菲薄,甘自暴棄也。惟其才質鹵鈍,反有愧於齊景,則安有名稱之可論,而亦難免後世之譏矣。今於此章,予竊有傷歎於中者,臨御居然五載,無一政一事之可稱者,率此以往,非但民無德之可稱,承祖宗艱大之業,而不克負荷,寧不怵然而懍然乎?鍾秀曰,逖違之餘,又當新正,獲登講筵,區區憂愛,有不自已,敢此仰達矣。臣自在宮官,睿質之大成,聖學之高明,欽仰贊歎,而嗣服以後,聖志奮發,化理日隆,光明磊落,觀瞻聳動,思見至治之成,而臣於年前,猥進冊子,以懋大本,崇儉德·開言路·愼官方等語,仰備芻蕘之擇矣。今於經年之後,遞藩還朝,則世道人心朝象,比臨御之初,無一分丕變之效,而未見寅協之美,益切泮渙之歎,回顧小臣前日仰勉之初心,實不勝愕然失圖,而群臣百姓之期望於聖上者,亦豈料如是耶?此固在庭諸臣,不能仰體之罪,而苟求其本,則亦莫如聖躬之自反矣。上曰,卿言是矣。先朝臨御五十年,初年中年,盛德至治,尙矣不敢言,而予自代聽,逮至嗣服,旣無繼述之德,又無窮格之工,五年于今,一事無稱,以予初政,仰視先朝末年,則國勢世道,尤不啻落下幾層,此豈非大可懼哉?惟是一心耿耿,猶恐不能保合世臣,日前處分,予豈樂爲哉?大抵上有薄恩,下不全保,嗣服後,世族大家之不得全保者,其爲幾家,至於奉朝賀家,豈不欲曲保,而爲今之計,隄防調劑,兩行不悖然後,國可以不亡矣。予於彼此,豈有扶抑之心哉?今聞卿奏,於予心,尤赧然矣。鍾秀曰,今日仰勉於聖德者,惟在先立大志,喫緊下工,擴而充之而已。蓋善心,乍生乍無,至危至微,臣豈敢以此爲過慮,而大抵立志不固,則百千萬事,自不免有始無終,以今世道,苟不痛下省察之工,克思矯救之方,得一善,擴充而推類之,則其何以一變至道乎?上曰,好矣。禍福於卿,何有?事無內外巨細,而卿須盡言,補予不逮,卿以此爲報效之一道則幸矣。上又曰,言路之不開,其果以朝廷無闕事而然耶?士夫之風節,委靡不振而然耶?鍾秀曰,先朝五十苦心,在於建極,而近年以來,風習不古,直節無著,到今一朝一夕間,雖不可以威罰矯革,而崇尙廉恥,振勵頹墮之道,亦惟在自上益加自反,以爲導率之本焉。若以官方言之,官方不愼,則內而匡弼,外而守宰,俱不得其人,人之不安分,亦由於官方之淆亂,此亦非爲細憂矣。上曰,不但官方爲然,近來議諡之法,漸亦不如古矣。鍾秀曰,臣旣以愼官方之意仰達矣。職非正二品而贈諡,係是特恩重典,不可不十分審愼,續大典中,以道學節義,卓犖表著者外,毋得陳請賜諡事,明白載錄,而近來此法漸弛,不無濫雜之弊,此後則深留聖意,務加難愼,亦可爲愼官方之一道矣。上曰,卿之此奏,關係磨鈍之一端,不可只謄筵話,以此出擧條申飭,可也。出擧條鍾秀曰,本營中軍,因亞將乏人,有闕未差,已累朔矣。昨日亞將三人,蕩滌命下之後,擬與御局禁營,分排塡差矣。其中一人,病未起動已久云,從前亞將乏人之時,多有外任經稟後擬望之例,曾經亞將中,方有未赴任閫帥,未赴任則比赴任,事面尤輕,合有變通,故敢此仰達矣。上曰,依爲之。出擧條上曰,禮房承旨入侍。賤臣承命出,與任希簡進伏。上曰,北伯進前。仍敎曰,卿之前後治績,予所聞知,大臣亦奏,可謂得人,其往勉哉。命植曰,臣才識蔑劣,恐不能堪當重藩,敢不殫心圖報。命先退。以同副承旨朴取源上疏,命希簡書傳敎曰,解由之法至嚴,如無勿拘之命,則不欲出肅,而始旣矇然入來,末乃追引於肅單旣呈之後,雖是衰病未諳例之致,亦係後弊,此上疏給之,本職遞差。命退,諸臣以次退出。
庚子正月十六日午時,上御誠正閣。文臣殿講入侍時,行都承旨李鎭衡,左承旨朴祐源,右承旨任希簡,知中樞府事鄭尙淳,漢城判尹金鍾秀,兵曹參議徐有防,右副承旨安聖彬,校理姜忱,假注書李錫夏·趙興鎭,記注官權應奎,記事官金載瓚,以次進伏訖。上曰,講員次次呼名進講。上曰,殿講不通,例是禁推,而若令各其司,能講間入直,待其熟習,更爲考講,則似有實效,反有勝於一時禁推而止矣。尙淳曰,聖敎誠至當矣。講訖,命退,諸臣以次退出。
庚子正月十六日申時,上御誠正閣。右副承旨入侍時,右副承旨安聖彬,假注書趙興鎭,記注官權應奎,記事官金載瓚,以次進伏訖。上命書傳敎曰,朝因摘奸,執頉知之,守直官員之怠忽,極矣。暫時摘奸,執頉之處,果甚驚駭,則身爲守直官,慢若不知,執頉之後,始乃報該曹,不可無罪,當該官員汰去,該院堂上,每不擇人,如此捧現告,越捧三等。又命書傳敎曰,新除〈授〉同副承旨,又是在外,近日院直苟艱之時,不可無變通,許遞。仍命退,諸臣以次退去。
上在昌德宮。停常參·經筵。
傳于李鎭衡曰,承旨前望單子入之。
承旨前望單子入之,徐有防落點。
傳于朴祐源曰,新除承旨,牌招察任。
傳于李鎭衡曰,承旨房仍,右承旨爲禮房。
傳于李鎭衡曰,禮房馳詣受香所,奉審祭物·祭器·祭井,看審諸執事·進排官,摘奸以來。
徐有防啓曰,禁衛〈營〉從事官來言,今日本營軍兵,日次私習云矣,敢啓。傳曰,停。
又啓曰,御營廳從事官來言,今日本廳軍兵,日次私習云矣,敢啓。傳曰,停。
以武臣殿講處所,取稟。傳于任希簡曰,宣政殿爲之。
任希簡啓曰,臣依定式,今日進詣仁政殿月臺,入直禁軍等,軍裝服色點考則皆無頉,仍以傳敎內辭意勞問,則竝好在云矣,敢啓。傳曰,知道。
傳于李鎭衡曰,都承旨·軍士房承旨入侍。
以大司諫趙英鎭,司諫沈命德,正言李亮載,掌令李度默,持平趙鼎鎭·朴天行牌不進罷職傳旨,傳于朴祐源曰,日事違牌,此何意義?竝只推,與大司憲更爲牌招。
以掌令李度默,持平朴天行·趙鼎鎭,司諫沈命德,正言李亮載牌不進罷職傳旨,傳于朴祐源曰,只推。
傳于朴祐源曰,坐直承旨入侍。
李鎭衡,以吏曹言啓曰,刑曹佐郞李東稷,長寧殿參奉李仁祜呈狀內,身病甚重,勢難察任云,竝今姑改差,何如?傳曰,允。
李鎭衡,以吏批言啓曰,宗班監令以上,年七十人員,每於歲首,抄啓加資事,載在法典矣。宗班年七十人,別單書入之意,敢啓。傳曰,知道。
李鎭衡,以吏批言啓〈曰〉,侍從臣父年七十人員,每於歲首,抄啓加資事,載在法典矣,侍從臣父年七十人,別單書入之意,敢啓。傳曰,知道。
傳于朴祐源曰,全羅兵使,今日政差出。
有政。吏批,判書李重祜牌不進,參判未差,參議金夏材,右副承旨任希簡進。啓曰,判書李重祜牌不進,參判未差,小臣獨政未安,何以爲之?敢稟。傳曰,只出緊任。
蔡弘履·柳焵爲承旨,趙尙鎭爲禮曹參議,南柱老爲兵曹參議,李爲刑曹佐郞。
兵批,兼判書具允鈺進,參判趙時俊入直進,參議未差,參知鄭元始呈辭入啓,左副承旨朴祐源進,以李漢豊爲全羅兵使,司直鄭晩淳·朴取源·宋煥喆·黃最彦·蔡弘履。
徐有防,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
朴祐源,以禁衛營言啓曰,本營中軍金範勳,身病猝重,勢難察任,改差,何如?傳曰,允。
朴祐源,以義禁府言啓曰,靈光郡守沈有鎭,拿問處之事,傳旨啓下矣。沈有鎭時在任所云,依例發遣府書吏,拿來,何如?傳曰,允。
大司憲李義翊,大司諫趙英鎭,副應敎趙時偉,校理李儒慶·姜忱,副校理嚴思晩啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。答曰,不允。
大司憲李義翊,大司諫趙英鎭啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂,絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。答曰,不允。措辭見上
咸鏡監司李命植敎書。王若曰,北道爲諸路先,國家重屛翰之任,今卿從貳卿出,邊門托鎖鑰之權,衆望攸歸,予意已屬,念彼關北一域,寔我海東重藩,若周之豳土漆·沮,山川記陶漁之跡,左漢則雁門恒·岱,壤地接夷羯之居,嗟乎,民俗之漸渝,蓋緣王化之稍遠,胡商之谿壑難充,貂貴蔘稀,海倉之轉遭甚艱,民貧土瘠,蘇一路之凋瘵,若爲懷保之方,按六州之關防,宜審捍禦之策,苟欲盡綏遠鎭俗之道,莫若擇承流宣化之才。惟卿,世篤忠貞,性本純愨,學識經綸之兼備,蔚然爲當世所推,規矩繩墨之一遵,展也有故家遺法,蜚英荷知遇之眷,粵自先朝,歷試侈簡拔之恩,逮于是日,惟前後聲實之俱茂,顧朝廷倚毗之愈深,處之銓曹·泮宮,物議皆服其藻鑑,試于灣府·嶺臬,民謠屢騰於袴襦,方其納湖符之辰,已嘉乃績,至若遞畿藩之日,曲副其心,念在廷,無如卿者,玆授卿以咸鏡道觀察使兼兵馬水軍節度使巡察使咸興府尹,卿其祇服寵命,懋恢良圖,運方兵之謀猷,俾鎭數十州壃域,覘朔野之烟火,無恃四百年昇平,自餘稟裁,厥有典憲,於戲,嚴武按節於蜀郡,往哉汝諧,范滂攬轡於冀州,徒得君重,實循僉擧,無憚獨賢,故玆敎示,想宜知悉。記注官姜忱製進
庚子正月十七日,兼春秋張顯慶。兵曹,吳在文·金必漢等,照律各杖八十,收贖公罪啓目。傳曰,依允。吳在文功減一等爲良如敎。
庚子正月十七日辰時,上御春塘臺。親臨試射入侍時,行都承旨李鎭衡,左副承旨朴祐源,假注書李錫夏·趙興鎭,記注官權應奎,記事官金載瓚,訓鍊大將具善復,禁衛大將李敬懋,御營大將李邦一,以次進伏訖。上曰,今日試射,日暮前可以了當乎?善復曰,若分處設行,則似可早畢矣。上曰,然則禁將坐於丹楓亭,分設,宜矣。上曰,五貫革立之,次次呼名入射事,分付。上曰,大司憲入來與否知入。賤臣承命出,復奏曰,尙未入來云矣。上曰,都憲必欲角勝而然乎?今日朝廷,苟有一分紀綱,焉敢若此?牌去來催促。上曰,今日朝體,可謂掃如。都憲旣無情勢,而無端引義,其心所在,予莫知其曉也。豈緣一都憲,壞了國綱耶?牌去來連爲催促。上曰,昨夜三軍門標下軍兵及聞見待令,切勿待令之意,分付矣。果聞之,而不爲待令耶?善復等曰,不得聞之矣。上曰,事甚怪訝矣。注書出去,問於政院知入。賤臣承命出復奏曰,承旨則分付於書吏,書吏則言及於使令云矣。上曰,昨夜上直首吏書吏,出付該曹。命祐源書傳敎曰,昨夜爲慮軍兵之勞苦,今日春等試藝時,三軍門標下軍,切勿待令,或有聞見待令之事,亦令除之之意,至以招敎鍊官分付事,申申下敎,則今聞將臣所奏,政院初無分付之事,該色軍兵,皆已等待云,政院之莫重下敎,初不傳布,事極駭然。況是事係師律,則不可以該吏之忘漏,有所曲恕,事未前聞,大關後弊,不可尋常處之,當該承旨,爲先罷職不敍,傳敎之下,終不査奏,致勤屢次飭敎,亦不可無飭,在院承旨,爲先從重推考,當該下吏,出付攸司,待開坐日,査實以聞。又命書曰,昨日政院上直,首吏書吏,令攸司科治。出榻敎又命書傳敎曰,騎馬一匹立之,宣傳官一員待命。上曰,何時下敎,而兵曹郞廳尙不待令乎?連爲催促。又命書傳敎曰,兵曹郞廳拿處。又命書傳敎曰,左承旨聞有實恙云,許遞,與未差之代,政官牌招開政。試藝畢後,命退,諸臣以次退出。
庚子二月十七日巳時,上御誠正閣。禮房承旨入侍時,右承旨徐有防,假注書李錫夏,記注官吳壽民,記事官徐龍輔,以次進伏訖。上曰,注書出去,明日殿座時,雲寶劍望筒及節目催促持入,可也。賤臣承命持入。上命有防讀奏節目。上曰,明日殿座時,禁軍入番外一番排立挾輦軍入直中除出。出榻敎仍命賤臣曰,此節目付標以入,可也。賤臣承命出來付標後持入。上曰,王大妃殿進御人蔘二錢重粟米飮一貼煎入。出榻敎命退,諸臣以次退出。
庚子二月十七日酉時,上御誠正閣。右副承旨入侍時,右副承旨金尙集,假注書李錫夏,記注官吳壽民,記事官徐龍輔,以次進伏訖。上命書傳敎曰,明日出宮春塘臺爲之,初嚴前承史來待。上曰,留院公事入之。賤臣承命持入。尙集讀大司憲權噵疏。上命書批答。又命書傳敎曰,三司近有合啓之故逐日臺廳晨入暮歸,無異夙夜之任,非耆社之臣所能强策者,且有自來情勢,大司憲權噵許遞。又命書傳敎曰,箕伯辭朝日子知入,自政院另加申飭,以斯速下去之意,分付。尙集讀各道狀啓及刑曹啓目,竝踏下。命退,諸臣以次退出。
庚子正月十七日二更,上御誠正閣。坐直承旨入侍時,右副承旨任希簡,假注書趙興鎭,記注官權應奎,記事官金載瓚,以次進伏訖。上命書傳敎曰,春寒無異冬令,刑曹輕囚,分揀放送,科治下吏,亦爲分揀放送,推問次出付下吏保放,開坐日取招。又命書傳敎曰,刑曹輕囚,旣命放送,不可異同,禁府時囚中,判付未及啓下人及未議處之人外,竝卽分揀放送。又命書傳敎曰,承旨房仍。又命書傳敎曰,新除承旨,聞在外云,近日承旨遞易,足可駭眼,同副承旨柳焵,申飭上來察任。仍命退,諸臣以次退出。
上在昌德宮。停常參·經筵。
辰時,日暈兩珥,暈上有冠。
徐有防啓曰,護軍李壽鵬,旣呈肅單之後,不爲肅謝,事甚未安,推考警責,何如?傳曰,允。
朴祐源,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
李鎭衡啓曰,同副承旨柳焵,自鄕上來云,卽爲牌招,何如?傳曰,允。
蔡弘履啓曰,合辭方張之時,兩司無詣臺之員,事甚未安,除在外外,呈告人員,竝卽牌招,何如?傳曰,允。
朴祐源啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
傳于徐有防曰,禮房承旨,持祭報府入侍。
傳于李鎭衡曰,試望靳點,意在爲卿調疴,明日候班,亦勿進參,益加善攝事,遣史官傳諭于領議政。
事變假注書李彦祜書啓,臣敬奉聖旨,馳往傳諭于東部建德坊議政府領議政金尙喆所住處則以爲,賤疾難强之形,已蒙前席之所俯燭,至伏承調理之恩敎,感泣銘鏤,不知死所,千萬不自意,史官來宣傳敎,又有此益加善攝之諭,如臣蟣蝨之賤,狗馬之疾,何足煩聖念,而眷顧軫恤,若是勤摯,苟使臣極意調治,如有一分可强之勢,則何敢懷息偃圖便之心哉?惶恐罔措,不知所達云矣,敢啓。傳曰,知道。
備忘記,別軍職之任,異於等閑近侍,一廳之內,有此不靖之擧,無論事實之信否,委折之有無,難免均之爲先,宜有覈處之道,此等虛脆浮輕之流,亦不可畀之閫任字牧。慶尙左水使曺學臣,碧潼郡守具純,姑先罷職,待交龜,卽爲上來待令。
備忘記,東萊水使,碧潼郡守有闕之代,卽令該曹,口傳擇差,明日辭朝。
吏曹口傳政事,申遇文爲碧潼郡守。
兵曹口傳政事,申應周爲慶尙左水使。
傳于徐有防曰,坐直承旨入侍。
傳于柳焵曰,日寒若此,明日殿坐處所,便殿爲之。
傳于徐有防曰,禮房承旨入侍。
以司諫沈命德,正言李亮載,掌令李度默,持平趙鼎鎭·朴天行等牌不進罷職傳旨,傳于柳焵曰,只推。
徐有防,以弘文館言啓曰,副校理李東郁,由限已過,卽爲牌招察任,何如?傳曰,允。
蔡弘履,以刑曹言啓曰,春寒無異冬令,輕囚分揀放送,科治下吏,亦爲分揀放送,推問次出付下吏,保放事,命下矣。依傳敎,承政院書吏宋喆禧放送,金學淳保放,而取考囚徒案,則時囚罪人等,罪名俱係深重,承政院所囚罪人崔成輝,司憲府所囚罪人朴景藎·田雨豊等,罪名頗輕,竝卽放送之意,敢啓。傳曰,知道。
大司憲李義翊,大司諫趙英鎭,副應敎趙時偉,校理李儒〈慶〉·姜忱,副校理嚴思晩,修撰權以綱·徐有成,副修撰柳孟養·李命勳啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴問,快正王法。答三司曰,不允。
大司憲李義翊,大司諫趙英鎭啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,仍令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。答兩司曰,不允。措辭見上
漢城判尹金鍾秀疏曰,伏以臣於客冬,猥陳懇迫情理,冀解守禦重任,及奉聖批,未準所請,許以佩符往覲,臣仰感聖恩,俯牽情私,遂不免黽勉來往,而身佩重符,久淹草莽,每一循省,忽然若驚,日夕悚慄,寢食靡寧,及此在京之日,有不容不畢暴衷懇,顒俟處分者,夫守禦之任,比之三局,體貌雖曰,稍間,設營總兵,等是軍門,又況主將之不處留營,處輦下者,法意有在,故受符之後,不敢擅出城外,雖或有受暇省墓者,亦不過數日往還,則留滯鄕曲,動經旬月,初非可論,而今緣臣一人之私,有此格外之恩,聖意縱感於體下,臣分敢安於擺例。大抵戎垣事重,兢兢焉不敢違越格例,非他司比,而一朝無前之規,創自臣始,則私心懍惕,姑舍毋論,其爲上累聖朝重舊章嚴軍政之道,非細故也。此臣所以瀝盡肝血,累瀆上聽,不得請則不敢止者也。噫,臣之烏鳥私情,照法,當歸養久矣。特以時覲時還之批,聖意隆渥,故不敢更爲言私之計,抑請遲徊,已有年矣,則臣之決不可長留輦下,卽聖明之所悉燭而俯許者也。將兵重任,初豈可擬議於臣身者,而臣旣迫於嚴命,率爾受符,去留兩難,無一之可,惟有及今缷解,猶可少贖前失,不至重傷事面,玆不得不更申前請。伏乞聖慈,念故規之不可輕改,察臣言之非出例讓,將臣守禦兼任,亟行鐫免,俾臣得以安意歸覲,卒承德意,公私不勝大幸。答曰,省疏具悉。將兵之任,有難輕遞,佩符往來,自有前例,卿其勿辭焉。
庚子正月十八日,兼春秋張顯慶。刑曹啓目,曺允杰等,減死議處事,判下矣。允杰等三兄弟,宜有從輕重酌處之道,以此分付道臣,何如?啓。傳曰,依允。
刑曹啓目,因宣惠廳堂上所啓,靈光郡守沈有鎭,牟還換色事,有該監司緘問之命矣。全羅前監司鄭一祥緘辭內,靈光郡守沈有鎭,以牟還作租事,屢次面議,又爲論報,故以從當粘移次,依報許題,而旋値罷歸,未及粘移,終自歸於擅許之科,是如遲晩招辭,上裁,何如?啓。傳曰,身爲道臣,國穀換色,初不粘移本廳,擅自輕許者,不但大是疎忽,況千包穀換色,有朝令然後,始乃擧行之意,纔亦筵稟定式,則不有此禁,私換之穀,三倍其數,此而置之,後弊難防,供中牟作租,異於租作牟之說,尤無意義之甚者,前監司鄭一祥,爲先罷職不敍。他道安知無此等之弊?分付該廳,使之査問,嗣後各令守法,毋敢違越之意措辭,嚴飭諸道爲良如敎。
刑曹啓目,承政院書吏金學淳,昨日下敎,春等試藝時,三軍門標下軍,切勿待令事,不卽頒布罪,傳旨內辭緣,遲晩納供,所當考律嚴處,而旣有査實以聞之命,上裁,何如?啓。傳曰,雖係師律之事,蒙騃所致,參酌照律後,放送爲良如敎。
庚子二月十八日卯時,上御誠正閣。該房承旨入侍時,右承旨徐有防,假注書李錫夏,記注官吳壽民,記事官徐龍輔,以次進伏訖。上曰,儀註持入乎?有防曰,持入矣。上曰,注書出去,生進待令於何處,而侍衛整齊與否知入,可也。賤臣承命出問後,還奏曰,生進則待令於通化門外,而侍衛已整齊云矣。上曰,王大妃進御,人蔘二錢重粟米飮一貼煎入。出榻敎仍命退,諸臣以次退出。
庚子正月十八日午時,上御誠正閣。禮房承旨入侍時,右承旨徐有防,假注書趙興鎭,編修官金匡國,記事官金載瓚,以次進伏訖。上命書傳敎曰,二十一日,詣景慕宮展拜,仍欲酌獻禮,小伸罔極之慟,路由月覲門,而百官行禮置之。上曰,明日侍衛,雲寶劍外,以入直門外排立軍兵,勿爲磨鍊。出榻敎命書守禦使疏批,仍命退,諸臣以次退出。
庚子正月十八日申時,上御誠正閣。坐直承旨入侍時,同副承旨柳焵,假注書趙興鎭,編修官金匡國,記事官金載瓚,以次進伏訖。上命書刑曹草記判付。書訖,命退,諸臣以次退出。
庚子正月十八日二更,上御誠正閣。坐直承旨入侍時,右承旨徐有防,假注書趙興鎭,編修官金匡國,記事官金載瓚,以次進伏訖。上命書傳敎曰,明日專經武臣殿講時,命官鄭判府事,以病不參云,文武正一品中,考官一望擬入。有防曰,二十一日景慕宮酌獻禮時,親祭祭文,當爲製進,藝文提學蔡濟恭,待明朝牌招,何如?上曰,依爲之。出擧條上曰,藝文提學,待明朝牌招,景慕宮酌獻禮祭文製進。榻前定奪命退,諸臣以次退出。
上在昌德宮。停常參·經筵。
傳于徐有防曰,禮房承旨,馳詣受香所,奉審摘奸以來。
徐有防啓曰,祭享事體,何等重大,而今日受香所諸執事摘奸時,贊引訓鍊習讀官李枝盛,不爲待令,以至執頉之境,事之駭然,莫此爲甚,本院請推之外,無他可施之罰,何以爲之?敢稟。傳曰,爲先汰去。
傳于柳焵曰,侍衛毛具。
傳于李鎭衡曰,閫帥·守令留待。
傳于蔡弘履曰,滯囚可愍,禁府開坐,令次堂擧行。
又傳于曰,專經文武臣居首人賞典,依例捧傳旨。
傳于柳焵〈曰〉,嶺南帥臣,碧潼郡守入侍。
吏曹口傳政事,以李顯永爲奉常正。
李錫夏汰去,代以權中憲爲假注書。
權中憲在外,代以沈達漢爲假注書。
徐有防,以禮曹言啓曰,今此景慕宮親行酌獻禮時,自上當有散致齋之禮,而正日只隔二日,散齋則勢未及依例擧行,殿下自今日散齋一日於別殿,致齋一日於正殿,致齋有司,不啓刑殺文書,惟啓享事,諸享官及近侍之官,應從升者,竝散齋一日於正寢,致齋一日於本司,諸衛之屬,各於本司,淸齋一宿事,知委,何如?傳曰,允。
柳焵,以弘文館〈言〉啓曰,副校理李東郁,旣有只推之命,卽爲牌招察任,何如?傳曰,允。
以副校理李東郁牌不進罷職傳旨,傳于李鎭衡曰,只推。
以咸鏡前監司徐浩修原情公事,尙州牧使兪彦鉉,鴻山前縣監洪文浩等議處公事,傳于柳焵曰,議處照律,以草記爲之。
朴祐源,以兵曹言啓曰,今正月二十日,文臣朔試射日次,而景慕宮親行酌獻禮齋戒相値,不得爲之之意,敢啓。傳曰,知道。
庚子正月十九日,兼春秋張顯慶。義禁府啓目,因洪忠監司査啓,鴻山前縣監洪文浩,流乞女人,被逐致斃,而身爲官長,矇不覺察,其昏謬不職之罪,有難容貸,以此照律,何如?啓。傳曰,依允。
庚子正月十九日辰時,上御誠正閣。專經武臣殿講入侍時,行都承旨李鎭衡,左承旨蔡弘履,右承旨徐有防,左副承旨朴祐源,右副承旨任希簡,同副承旨柳焵,假注書李錫夏·趙興鎭,編修官金匡國,記事官金載瓚,以次進伏訖。諸試官率講員,行四拜禮後皆就伏。上曰,次次呼名進講。諸武臣以次進講,至安橚。上曰,此講員能善講,故連爲居首矣。上曰,此後講冊,皆書小題事,分付。李東憲進講。上曰,汝初以孫武子應講矣,今以三略應講,該曹或誤懸冊名而然耶?東憲曰,臣果以他冊名擧案矣。上曰,冊子未及畢講之前,不得任意改之,旣有定式,則何敢未畢之前,以他冊應講耶?祐源曰,文武專經之應講冊子,不得任意換讀者,法意甚重,而都摠經歷李東憲,本講冊子,未及畢講,今忽以他冊懸錄應講者,揆以事體,極爲駭然。李東憲合有譴責之道,而當該堂上之當初修啓時,不能致察之失,不可無警,推考,何如?上曰,此亦國試,當該堂上推考,冊名勿施,李東憲拿處,可也。出擧條兵曹判書具允鈺曰,都摠經歷李東憲,纔以冊名換錄,有拿處之命,臣爲慮他講員之亦有此弊,査考擧案。訓局把摠金魯成,初以六韜,今改孫武子,哨官申大坤,初以三略,今改孫武子。殿講事體,何等嚴重,而初講冊子,未畢講之前,以他冊移錄者,誠極可駭。試記修正之際,矇未覺察,臣方惶恐待罪,而金魯成·申大坤,一體拿處,何如?上曰,依爲之。卿則勿待罪。出擧條上曰,講章之不爲盡寫,連爲申飭,而又復如前。仍命書榻敎曰,當該注書,事過後汰去,講畢。命書傳敎曰,昨年專經講一次外,皆不得設行,今日不通講員之夥然,無怪其如此,雖因事故之致,由於間斷而然,非講員之罪也。文臣尙以此恕之,況武弁乎?然則合有差等處分之道,此傳旨竝姑分揀後,勿以此爲例,着意誦習事,亦令諸武臣知悉。命書榻敎曰,奉常正有闕代,口傳差出。仍命退,諸臣以次退出。
庚子正月十九日申時,上御誠正閣。東萊水使·碧潼郡守入侍時,東萊水使申應周,碧潼郡守申遇文,同副承旨柳焵,假注書趙興鎭,編修官金匡國,記事官金載瓚,以次進伏訖。上曰,東萊水使進前。應周進伏。上曰,東萊水營,邊門重地,往其善爲之,邊境凡事,亦宜着念擧行。應周曰,臣謹當竭力奉敎矣。命先退。遇文進前。上曰,職姓名?遇文曰,碧潼郡守臣申遇文矣。上曰,爾往善爲之。仍命讀宣諭後,命退。上曰,召對入侍。賤臣承命出,與校理姜忱,修撰徐有成進伏。上曰,召對座目單子,何不入之乎?賤臣曰,未及承命矣。焵曰,召對有命,儒臣已爲入侍,而座目單子,不爲持入,此乃傳命注書,不善周旋之致,當該注書,推考警責,何如?上曰,依爲之。出擧條上曰今日已暮,召對姑停。仍命退,諸臣以次退出。
上在昌德宮。停常參·經筵。
未時,日暈。
夜五更,月暈廻木星。
任希簡啓曰,大司憲李義翊牌招未下,執義兪彦鏶,掌令金鍾厚在外,掌令李度默,持平朴天行·趙鼎鎭牌招未下,今日以監察茶時之意,敢啓。傳曰,知道。
傳于蔡弘履曰,禮房承旨入侍。
朴祐源啓曰,守禦使金鍾秀,以覲親事,今方受由下去矣。所佩密符,來請還納,何以爲之?敢稟。傳曰,仍佩往來。
朴祐源啓曰,御營廳從事官來言,今日本廳軍兵,日次私習云矣,敢啓。傳曰,知道。
傳于李鎭衡曰,都承旨·軍士房承旨入侍。
傳于朴祐源曰,禮房承旨入侍。
徐有防,以禮曹言啓曰,臣衍祥,與戶曹判書金華鎭,進詣大報壇奉審,則神榻蓋覆袱二件,尊所床巾一件,手巾一件竝渝色,壇上壇下方甎,四面墻垣塗灰,竝庫庫破傷,曲水座面紙三件,扃二箇,篚三箇,大尊羃五箇,小尊羃六箇,籩羃一箇,沙磁碗四箇,望拜禮黃花席四張,單席一張,御齋室雉尾箒一柄,竝破傷,牛鼎一坐耳落,白布遮日十七幅,白木揮帳五幅,登架白布遮日二幅,油遮日十二張,排設大束乼三艮衣,廣別大束乼一艮衣,中束乼二艮衣,中小束乼各一艮衣,工人所着紅紬衣四件,皁紬衣六件,金銅革帶二件,烏皮履七箇,進賢冠三部,皮弁冠二部,幞頭一部,干四箇竝破傷,卽速改備修補之意,分付各該司,何如?傳曰,允。
朴祐源,以兵曹言啓曰,今正月二十一日,武臣賓廳講書日次,而景慕宮親行酌獻禮相値,不得爲之之意,敢啓。傳曰,知道。
又以御營廳言啓曰,明日景慕宮展拜時,依節目,集春營入直軍三十名,領軍把摠趙宅鎭,入直哨官韓義協率領,設布帳外排立東營入直軍三十名,入直把摠姜柱箕,哨官權薰率領,宮大門外把守,而竝待標信解嚴後,還入直間,集春營哨官林致秀,東營哨官宋泰一,代直之意,敢啓。傳曰,知道。
蔡弘履,以義禁府言啓曰,議處照律,以草記爲之事,命下矣。時囚罪人洪文浩段,檢狀實因,雖以餓死懸錄,當初里任輩,欲爲逐送流乞之計,至有此前所未有之變怪,其在重人命之道,極爲驚駭,而身爲官長,矇不覺察,其昏謬不職之罪,實難容貸罪,取考律文,則大明律不應爲條,有曰,凡不應得爲而爲之,事理重者杖八十,大典推斷條,有曰,犯私罪杖八十奪告身三等,犯枉法受贓外,笞杖竝收贖矣。洪文浩杖八十收贖,奪告身三等放送,兪彦鉉段,不有事目,莫重正稅,不能趁期上納,以至筵白請罪之境,揆以法例,已極慢忽,今雖準納,其違越定限之罪,有難容貸罪,取考均廳事目,則上納期限,依大同事目,錢則正月內,米則四月內上納,限內未納,發船愆期,裝載過數,守令論罪,解由拘礙等事,亦依大同例施行,續大典漕轉條,有曰,大同米陸運自納邑,守令趁期,領民納京倉,托故不來及不爲畢納者,以制書有違律論,大明律制書有違條,有曰,凡奉制書,有所施行,而違者杖一百,大典推斷條,有曰,犯私罪杖一百決杖,告身盡行追奪,先朝受敎內,王府決杖者,代以金贖矣。兪彦鉉杖一百收贖,告身盡行追奪放送。徐浩修段,藩臣事體,何等至重,而謂有情私,擅離本道,揆以法例,極涉可駭罪,取考律文,則大明律制書有違條,有曰,凡奉制書,有所施行,而違者杖一百,大典推斷條,有曰,犯私罪杖一百決杖,告身盡行追奪,先朝受敎內,王府決杖者,代以金贖矣。徐浩修杖一百收贖,告身盡行追奪,放送,何如?傳曰,允。有功議者,各減一等。
又以義禁府言啓曰,時囚罪人洪文浩,杖八十收贖,奪告身三等,兪彦鉉·徐浩修等,杖一百收贖,告身盡行追奪放送事,草記批旨內,有功議者,各減一等事,命下矣。洪文浩曾祖萬容,保社原從功臣永安尉玄孫云,功議各減一等,杖六十收贖,奪告身一等,兪彦鉉父拓基,揚武原從功臣云,功減一等,杖九十收贖,奪告身四等,徐浩修祖宗玉,揚武原從臣達城尉五寸親云,功議各減一等,杖八十收贖,奪告身三等之意,敢啓。傳曰,允。
庚子正月二十日,兼春秋張顯慶。義禁府單子,時囚罪人司諫院前大司諫林得浩,牌不進罪,都摠府經歷李東憲,訓局把摠金魯成,哨官申大坤,初講冊子,未畢講前,以他冊懸錄罪。傳曰,飭已行,不過不識例之致,錄啓是在,在囚三武弁,付過放送爲良如敎。
庚子正月二十日辰時,上御琴書室。禮房承旨入侍時,右承旨徐有防,假注書沈達漢,編修官金匡國,記事官金載瓚,以次進伏訖。上命書傳敎曰,明日出宮時刻,以卯時磨鍊事,分付。又命書傳敎曰,明日開門,勿爲差早。上命退,諸臣以次退出。
庚子正月二十日午時,上御誠正閣。都承旨·軍士房承旨入侍時,行都承旨李鎭衡,左副承旨朴祐源,假注書趙興鎭,編修官金匡國,記事官金載瓚,以次進伏訖。上曰,今日亦極寒矣。鎭衡曰,風雖獰矣,不如昨日之寒矣。上命祐源讀公事。祐源讀奏訖。上命書判付訖,命先退。上曰,鄭光漢之死,可謂夢寐之外,以何等急症,頃刻之內,竟至不救耶?鎭衡曰,以狐疝之症,未及救之云矣。上曰,李兢淵上來乎?鎭衡曰,未及上來矣。上曰,何時上來乎?鎭衡曰,四月間上來矣。仍命退,諸臣以次退出。
庚子正月二十日申時,上御誠正閣。軍士房承旨入侍時,左副承旨朴祐源,假注書趙興鎭,編修官金匡國,記事官金載瓚,以次進伏訖。上命書傳敎曰,此事每欲下敎而未果,新創月覲門,從此路展拜者,一則取便近,一則省儀衛,一則除經費,便近則固然矣。儀衛之際,或多張大處,如寶馬等不緊待令,一竝勿爲磨鍊,又以經費言之,各樣擧行,一依便殿殿座例擧行,仍爲定式事,戶兵曹知悉。書訖。上曰,此傳敎,勿出朝報。仍命退,諸臣以次退出。
庚子正月二十日初更,上御書香閣。禮房承旨入侍時,右承旨徐有防,假注書沈達漢,編修官金匡國,記事官金載瓚,以次進伏訖。上命書傳敎曰,明日承史,來待宜春門外,香祝以月覲門奉詣事,分付。又書傳敎曰,經筵取稟,自明日入之。又書傳敎曰,未下直閫帥,不多日內辭朝。傳敎書後,先命賤臣頒布。賤臣未及頒布,退伏戶外。上曰,俄者傳命注書尙在乎?有防曰,假注書沈達漢,旣以傳命出去,而不爲傳命,仍留戶外者,雖緣生疎,極涉怪駭,從重推考,何如?上曰,以生疎之致,雖不處分,後弊則大關,依爲之。近來堂后假官,多不擇人,擬望注書,從重推考。出擧條上命退,諸臣以次退出。
上在昌德宮。停常參·經筵。
大駕詣景慕宮,入齋室後,政院·玉堂·藥房口傳問安。答曰,知道。展拜罷後,政院·玉堂·藥房口傳問安。答曰,知道。酌獻禮罷後,政院·玉堂·藥房·朝廷二品以上·六曹堂上·兩司長官口傳問安。答曰,知道。還宮後,政院·玉堂·藥房口傳問安。答曰,知道。
徐有防啓曰,明日常參·經筵,取稟。傳曰,晝講·夕講爲之。
任希簡啓曰,大司憲李義翊牌招不進,執義兪彦鏶,掌令金鍾厚在外,掌令李度默,持平朴天行·趙鼎鎭牌招不進,今日以監察茶時之意,敢啓。傳曰,知道。
傳于朴祐源曰,侍衛軍兵毛具。
徐有防啓曰,莫莫祭享,時刻已過,而諸執事冠履初不待令,事未前有,萬萬駭然,當該工曹堂上,從重推考,當該郞廳,本院請推之外,無他可施之罰,何以爲之?敢稟。傳曰,堂上罷職,郞廳先罷後拿。
傳于朴祐源曰,諸司預備。
柳焵啓曰,禮曹參議趙尙鎭,除拜後過三日不爲出肅,依定式推考警責,仍卽牌招察任,何如?傳曰,允。
傳于朴祐源曰,陵幸當前,豈可如此?京畿監司,其令卽爲入侍。
朴祐源啓曰,兵曹判書具允鈺,京畿監司鄭好仁,依下敎來待矣。傳曰,入侍。
傳于李鎭衡曰,政官牌招開政。
又傳于曰,政官牌去來催促。
李鎭衡啓曰,吏曹判書李重祜,參議金夏材,牌不進推考傳旨及罷職傳旨,今方捧入,而開政命下之後,如是違牌,不卽擧行,事甚未安,判書更爲牌招,何如?傳曰,允。判書之近日政牌,輒事違傲,無情勢而如此,萬萬寒心,今番則申飭參政。
有政。吏批,判書李重祜進,參判未差,參議金夏材牌不進,左副承旨朴祐源進。以兪彦鎬爲吏曹參判,金履禧爲副修撰,鄭尙淳爲右參贊,宋煥喆爲兵曹參議,具允明爲判義禁,權噵爲典牲提調,李尙遇爲工曹佐郞,魚史弼爲直講,徐有悌爲社稷令,朴仁榮爲司僕主簿,趙思殷爲掌樂主簿,方處坤爲長興主簿,李永穆爲典籍,李斗源爲永禧殿參奉,李尙琦爲長寧殿參奉,黃仁熙爲徽陵參奉,金泰朝爲崇靈殿參奉,田日復爲兼律學敎授,趙時萬爲尙州牧使,兼春秋單李·趙彦泰爲崇靈殿參奉,奉常直長宋相殷,軍器直長柳炯,副奉事楊春得,參奉韓德亮單付,西溪君熠年七十崇憲,今加嘉德,將仕郞李慶遇年七十,今超通政,侍從臣前正言李羽逵父,已上依法典加資事承傳。以李東遇爲三陟府使,李溵爲摠裁官。
兵批,兼判書具允鈺進,參判趙時俊病,參議宋煥喆在外未肅拜,參知南柱老入直進,右副承旨任希簡進。以具明謙爲副摠管,柳爲宣傳官,林永老爲忠壯將,同仁權管金最煥,副護軍趙圭鎭,副司直李文源·鄭元始單付。
徐有防,以禮曹言啓曰,諸陵春展謁,今日取稟事,命下矣。今春各陵展謁,定於何陵,而擇日於何間乎?敢稟。傳曰,今年卽庚子歲也。先大王每以是歲事,追慕興愴,丁寧玉音,小子怳若承聆,春謁固當行於明陵,仰述未遂之聖意,而日期亦不可踰來初,此則往在伊時,有欲行未行之擧故耳。春展謁,以明陵爲之,擇日初三四日初七八日,皆是當行之日,而此數日或値國忌,餘日中雖平吉日,擇入,可也。制畢後,禮當先謁永陵,而尙稽至此者,固切悚歎,昨秋纔經遠陵之行,畿民之弊,不可不顧,是以未果,然則遠代陵寢展謁,自有差殊,今番只行當陵,展謁及祭享,雖局內諸陵展拜,亦勿磨鍊事,竝爲知悉。
領議政金尙喆箚曰,伏以,屬當今日,聖慕如新,禮擧奠酌,孝思克伸,臣旣管提擧,且兼藥院,曷敢不竭蹶陪扈?第臣病狀,以其膈氣升降之故,聰聽亦隨以加減矣。旣伏承調理之敎,非不極意治療,而或朝劇夕歇,或昨進今退,終未能豁然如常,苟使臣稍得蘇醒,如可以强策,何敢爲一日息偃之計,而緣臣引入,致令鼎席久曠,私心惶悶,如添一疾,玆不得不短箚自列。伏乞聖明,亟治臣廢禮虧分之罪,以肅頹綱,不勝幸甚。至於扈衛大將,不可仍帶之意,屢煩筵達,而尙未蒙處分,尤豈不萬萬悚鬱?亦願體諒,以重宿衛焉。取進止。答曰,省箚具悉卿懇。予又當今日,慟霣悲號,殆難支吾也。知卿美,尙未夬祛,方切慮慮,又審卿箚,重爲卿悶念,未赴陪班,安容辭爲?惟冀卿之益加愼攝,亟臻勿藥,至於扈衛大將之任,旣係定式之事,有難强之,思欲變通,卿須安心焉。仍傳曰,此批答,遣史官傳諭于領議政,仍遣御醫,相當藥物齎傳,看病以來。
備忘記,俄於箚批,旣曰,云云,年前定式後,宜有變通之道,領議政兼管扈衛大將之任,今姑勉副。
又備忘記,以領府事拜扈衛大將。
禮曹參議趙尙鎭疏曰,伏以,臣向來所遭人言,豈宜抗顔周行,而寺正恩除,忽下意外,璿譜事急,往役義重,飭敎至再,分義是懼,臣不得拚棄道理,冒沒供仕,竣事之後,引義丐遞,以爲自靖之計,不意陞資之命,遽及罔功之身,未幾而又有此春曹除旨,臣誠惝怳驚惑,莫知所以自措。噫,以臣踪地,雖係該司漫職夤緣事會,副急出脚,尙切靦顔,迺者緋玉新榮,又復仍此而得之,臣若徒感恩寵,揚揚冒進,則是以一時之暫膺,反媒今日之特資,私心慙恧,已無可言,而公議嗤點,尤當如何?除命之下,屢日縮伏,致勤天牌,廉防至重,終難放倒,情勢益蹙,無望轉動。玆敢隨詣闕外,略陳目下必辭之義,兼附向日未暴之情,以冀聖明之垂察焉。噫,節惠之擧,何等盛典,議定之際,在所審愼,而顧臣愚淺,適會承乏,猥當諡坐,畢竟僨誤,自知難免,彼若以議諡不審,爲之相規,則臣固不辭,而第其國是不嚴,藉重聖敎等語,遣辭深緊,有非尋常論警之比,臣實駭惑,繼以自恧也。至於私嫌云云之說,臣與李晩成家,有世所共知之嫌,而本事攙入諡狀中,臣之不當與議其諡,事勢固也。堂疏未詳委折,乃以此爲臣之罪。嗚呼,人情,不甚相遠,使彼易臣之地,則抑將何以處之耶?臣於伊時,未及疏暴,遽蒙恩遞,今於時月之稍久,不欲復事較辨,而情地恧蹙,終難自安,官職去就,非所可論。伏乞聖慈,察臣難冒之端,收臣新授之資,仍治逋慢之罪,以謝人言,以安私分,千萬幸甚。臣無任屛營祈懇之至,謹昧死以聞。答曰,省疏具悉。爾其勿辭,從速察職。
庚子正月二十一日卯時,上詣景慕宮。擧動入侍時,行都承旨李鎭衡,左承旨蔡弘履,右承旨徐有防,左副承旨朴祐源,右副承旨任希簡,同副承旨柳焵,假注書趙興鎭·沈達漢,編修官金匡國,記事官金載瓚,以次陪從。上具翼善冠·袞龍袍,乘輿出宜春門,由月覲門,至日瞻門。上曰,此與闕內擧動無異,假通禮勿爲磨鍊,以實通禮爲之事,分付。駕前下敎仍詣大次。上曰,時刻已屆,祭班已備否?有防曰,莫重祭享,以諸執事冠履之不爲待令,至於正時已過,祭班未成之境者,事未前有,極爲駭然,工曹堂郞,俄已請罪,而禮曹亦難免不早申飭之責,當該堂上,從重推考。職在祭監,若能先期整齊,則豈有如此慢忽之弊?當該押班監察,不可無飭,一體從重推考,何如?上曰,依爲之。工房承旨亦爲推考,可也。出擧條酌獻禮罷後,上曰,京畿監司還宮後來待。出傳敎上具翼善冠·袞龍袍,以出乘輿。上曰,畿伯入侍,兵曹判書同爲入侍事。駕前下敎還宮時,出日瞻門,由月覲門入宜春門後,上曰,侍臣陪從,至翠微門外,退去事,分付。上還內後,諸臣以次退出。
庚子正月二十一日未時,上御誠正閣。兵曹判書·京畿監司同爲入侍時,兵曹判書具允鈺,京畿監司鄭好仁,左副承旨朴祐源,假注書沈達漢,編修官金匡國,記事官權應奎,諸臣以次進伏訖。上曰,政官牌去來申飭。出傳敎上命書傳敎曰,登極後,以春秋遍謁諸陵然後,每年只行秋展謁一度,卽列朝已行之例也。然春展謁,每値東作之時,曾在先朝初年,或行於正月晦·二月初者,聖意可以仰認,今番若待二月朔日取稟,則行期必至旬望間,其令今日,取稟。上命京畿監司進前,下敎曰,氷路如此,若自今治道,則日氣漸至和煖之後,必有消瀜作泥之慮,前者虛費功役,而將未免更加修治之弊,治道姑勿爲之,稍待氷消後治之,橋梁亦勿張大,可也。又命書傳敎曰,今番春謁,不但應行,又是不可踰此日期之意也。然只行單陵展謁,意在必祛民弊,畿伯旣承筵敎,當依此爲之,而動駕亦當斟酌發行,植炬等節,切勿待令,天氣尙寒,道路臨時,略略修治,凡係擾民之事,道伯各別嚴察,無至襲謬之弊,今則便成前例,用民力處,以儲置米,分付。上曰,每當陵幸之時,驛馬自遠地來役,亦關大弊,今番擧動,則遠地驛馬置之,可也。具允鈺啓曰,攔後馬兵,已有定式,今番亦依此爲之乎?上曰,依爲之。上命退,諸臣以次退出。
上在昌德宮。停常參,只晝講·夕講。
徐有防啓曰,明日常參·經筵,取稟。傳曰,只晝講。
傳于徐有防曰,右承旨入侍。
朴祐源啓曰,合辭方張之時,兩司無詣臺之員,事甚未安,除在外外,呈告人員,倂卽牌招,何如?傳曰,允。
以司諫沈命德,正言李亮載,掌令李度默,持平朴天行·趙鼎鎭牌不進罷職傳旨,傳于朴祐源曰,有何情勢,日事違牌乎?倂只推,卽爲牌招,備員後,使之傳啓。
以掌令李度默,正言李亮載牌不進罷職傳旨,傳于柳焵曰,只推。
備忘記,今下弓矢,訓戎僉使金纘勳,從浦萬戶禹拓夏處,給送。
吏曹口傳政事,以洪益弼爲尙州牧使。
備忘記,名以臺啓,則無論新啓與舊啓,又無論含默與謇謨,顧其事體,則謂之不輕而重,可也。今日謄啓之際,有此無前做錯,不可無別樣警飭,以寓愛禮之義,當該假注書,拿問處之。
傳于柳焵曰,軍士房承旨入侍。
醫官金光顯書啓,奉朝賀洪國榮病症看審,則脈度與痰嗽,比昨一樣,所服湯藥,限十貼連用之意,言于主家,而主家以爲,今則諸症頗減,而所餘咳嗽,日寒稍解,自可差愈,王人久留,心甚不安,今日撤去,以安病心云,臣不得已罷歸之意,竝以詮次,啓達。傳曰,姑爲仍留,着實看病。
徐有防,以吏曹言啓曰,新除授海南縣監李潤禧戶奴呈狀內,奴矣上典,忽得毒感,諸般症樣,俱係危惡,時月之內,萬無蠢動遠赴之望云。身病旣如是危重,則不可等待其差歇,依例罷黜,何如?傳曰,雖未知病狀之如何,而特敎擇差之下,苟非死病,則焉敢規避不往乎?設有實病,遽然草記,殆涉曲循,此草記勿施。
又以吏曹言啓曰,宗簿寺主簿兪任柱呈狀內,身病甚重,勢難察任云。依例改差,何如?傳曰,允。
又以禮曹言啓曰,來二月初六日景慕宮春享大祭親行時,省牲省器,依例以親臨磨鍊擧行乎?敢稟。傳曰,當躬行矣。
又以禮曹言啓曰,各陵春展謁取稟草記,以明陵爲之,擇日初三·四日初七·八日,皆是當行之日,而此數日或値國忌,就餘日中,雖平吉日,擇入事,命下矣。明陵展謁吉日,卽令日官推擇,則來二月初一日國忌正日,初二日·初三日俱吉,初四日平吉,初五日拘忌,初六日國忌齋戒,初七日國忌正日,初八日·初九日拘忌,初十日爲吉云,以何日定行乎?敢稟。傳曰,以初三日爲之。
又以禮曹言啓曰,陵幸相値,景慕宮春享大祭親行日字,以旬望間更爲擇入事,命下矣。吉日令日官推擇,則來二月十一日爲吉云,以此日定行乎?敢稟。傳曰,以此日爲之。
朴祐源,以兵曹言啓曰,來二月初三日明陵行幸時,問安各差備入把本曹驛馬及京畿·洪忠·江原三道驛馬八十五匹補把之數,依戊戌八月行幸時啓下磨鍊數參量,別單書入,而各道監營定差使員,今月二十九日京中逢點之意,發關知委,而司僕寺添補京畿驛馬,則一從本寺啓下數,直爲入把之意,分付,何如?傳曰,允。
又以兵曹言啓曰,來二月初三日,明陵展謁事,命下矣。以何營軍兵隨駕,何營軍兵留陣,而禁軍馬步軍,幾番幾哨磨鍊乎?敢稟。傳曰,以訓鍊都監禁衛營軍兵隨駕,而昨年遠陵,貽弊不少,宜有節省之道,訓局則馬兵三哨,步軍八哨,禁營則步軍五哨,騎士三番磨鍊,禁軍則三番隨駕,挾輦軍四百名別作隊,馬兵一哨,亦依上年例磨鍊。
又以備邊司言啓曰,御史抄啓事,命下矣。別單書入之意,敢啓。傳曰,知道。
又以訓鍊都監言啓曰,本局把摠金致晙,哨官鄭宅柱,身病甚重,勢難察任,竝改差,何如?傳曰,允。
三司合啓,大司憲李義翊,大司諫趙英鎭,司諫沈命德,副應敎趙時偉,持平朴天行·趙鼎鎭,校理李儒慶·姜忱,副校理嚴思晩,修撰徐有成·權以綱,副修撰李命勳·柳孟養啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府拿鞫嚴問,快正王法。請黑山島圍籬罪人龜柱,亟加嚴鞫,快正王法。答曰,不允。措辭見上
大司憲李義翊,大司諫趙英鎭,司諫沈命德,持平朴天行·趙鼎鎭啓曰,請濟州牧移配罪人敬彬,亟令王府更爲設鞫得情。請彦衡·養遂·獻遂,竝令王府設鞫嚴問。請還寢會遂絶島定配之命,仍令王府設鞫得情。請還寢李觀源定配之命,更令王府設鞫得情。請遲晩後物故罪人啓能,亟施孥籍之典。請令王府一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。措辭見上答曰,不允。
持平朴天行·趙鼎鎭啓曰,請大靜縣爲奴罪人金壽賢,依律處斷。請興海縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請削黜罪人金漢耆,亟施竄配之典。請海南縣竄配罪人金載順,亟令王府設鞫嚴問。請三水府定配罪人洪達洙,亟令王府更加嚴鞫,依律處斷。請大靜縣定配罪人聖中,亟令王府設鞫嚴問,期於得情,快正王法。請削版罪人有臣·宗甲·義駿,竝令王府設鞫嚴問,依律處斷。請楸子島定配罪人趙嵎,亟寢酌處之命,仍令王府設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府更加嚴鞫,期於得情。請慶源府定配罪人鳴遠,依律處斷。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·沈德成,罪人申世輝·蔡伯周·盧聖翊,仍令王府更加嚴鞫,期於得情。請李璟·韓後良·金默行·兪纘柱·金奎五,竝令王府設鞫嚴問,究覈得情。請江界府殺獄罪人居士式連,亟收減死之命,依律處斷。措辭見上答曰,不允。金載順事,洪達洙·趙濟泰等事,趙嵎事,鳴遠事,李璟等事,式連事,亟停勿煩。
司諫沈命德啓曰,請大靜縣爲奴罪人金壽賢,更令王府設鞫嚴問,依律處斷。請爲奴罪人河翼龍·金重得,快令王府設鞫得情,快正王法。請海南縣定配罪人李弘濟,亟令王府設鞫嚴問。請南海縣竄配罪人金載順,亟令王府設鞫嚴問。請大靜縣定配罪人聖中,放逐罪人有臣·宗甲·義駿等,竝令王府設鞫嚴問,期於得情,快正王法。請海美縣定配罪人申光復,更令王府嚴鞫得情。請金甲島爲奴罪人克觀,古今島爲奴罪人克泰,泗川縣定配罪人萬爀,更令王府嚴鞫得情,快正王法。請定配罪人具翼遠,亟寢酌處之命,仍令王府嚴鞫得情,快施當律。請減死安置罪人大燮,亟寢酌處之命,仍令王府設鞫得情,快正王法。請減死罪人弼海,亟寢酌處之命,仍令王府設鞫得情,快正王法。請遠竄罪人安兼濟·李宅鎭,亟命王府竝加嚴鞫,期於得情,依律處斷。請恒·善支屬,亟命散配。日謙兄弟,竝投絶島,以嚴隄防。請荐棘罪人瑩中,亟令王府設鞫嚴問,快施當律。請亟收放逐罪人鄭遠達,珍島郡定配罪人閔百奮放釋之命。請固城縣投畀罪人李鎭常,巨濟府絶島安置罪人朴宗集,亟令王府拿鞫得情,施以當律。請河東府減死定配罪人昌鼎,依律處斷。請濟州牧減死定配罪人範聖,依律處斷。請漆原縣定配罪人志遜,更令王府設鞫嚴問,期於得〈情〉。請減死定配罪人德秀,亟令王府更加嚴鞫,快正王法。請削黜罪人鄭履煥,絶島安置。請淸川君金鍾正,亟命刊去爵秩,姑先放逐田里。請平海郡殺獄罪人黃師憲,亟收減死之命,更加嚴訊,期於得情,以重償命之典。請定〈配〉罪人權翊,亟令王府嚴加刑訊,遠地定配。請鎭海縣定配罪人埏,亟令王府拿鞫得情,仍施當律,其應坐支屬,不可遠地散配而止,亦竝施絶島散配之典。請順海,亟令王府刻期發捕,嚴鞫得情。請李璟·金默行·兪纘柱·韓後良·金奎五等,亟令王府嚴鞫得情,快伸王章。請申大年,亟施屛裔之典。請定配罪人元榦,亟寢酌處之命,更令王府嚴鞫得情,依律處斷。請亟寢鎭寬·大春酌處之命,更加嚴鞫得情。請鄭致達妻使喚奴婢,竝令該府一一査出,遠地散配。請前府使任聖周,亟施邊遠定配之典。請逆賊尙魯,亟施孥戮之典。措辭見上答曰,不允。金載順事,志遜事,鄭履煥事,黃師憲事,埏事,李璟等事,任聖周事,亟停勿煩。鄭遠達等事,金鍾正事,申大年事,鄭致達妻使喚奴婢事,依啓。至於權翊事,臺啓自初全失照檢者,所犯不過微責,而所勘卽亦遠配,則臺請又曰遠配云云,太欠商量之甚也,靳持徒涉支離,依啓。又如順海事,逃躱之後,旣命譏詗,則臺啓又請發捕,可謂將無同也。其允其否,元無係關,亦爲依啓。
庚子正月二十二日辰時,上御琴書室,右承旨入侍時,右承旨徐有防,假注書沈達漢,編修官金匡國,記事官權應奎,諸臣以次進伏訖。上命書傳敎曰,陵幸相値景慕宮春享大祭親行日字,以旬望間,更爲擇入。又命書傳敎曰,昨日政除拜守令,亦令不多日內辭朝。上命退,諸臣以次退出。
庚子正月二十二日辰時,上御誠正閣。晝講入侍時,特進官李在簡,同知事鄭民始,參贊官任希簡,侍讀官嚴思晩,檢討官權以綱,假注書沈達漢,編修官金匡國,記事官權應奎,宗臣凝善君爔,武臣副護軍李筞,諸臣以次進伏訖。上讀前受音訖,命儒臣讀。思晩讀,自孔子欲見陽貨,至前言戲耳。上讀新受音訖,命儒臣陳文義。思晩曰,聖人經權之得宜,此章可以見之,而下文答陽貨之語,溫和中帶嚴正底意,聖人語默之自合規矩,亦可以知矣。性相近也,習相遠也云者,可見習之之工於人大矣。今日行一善,明日行一善,以善習之,則始頭固難下工,而漸到熟處,自至於快活,此是積累之工,敢以積累二字仰勉矣。以綱曰,陽貨雖是暴戾之人,以言語間發端者觀之,有曰可謂仁乎?又曰可謂知乎?其所說去者,不甚悖違於理,此可見聖人之盛德至善,有以感動人心也。人君苟能宣布德化,有足以服人之心而浹人之肌,則雖有暴惡乖戾之類,孰不觀感而漸化乎?伏願體念焉。性相近習相遠,卽謂氣質之性,非言性之本也。人性不甚相遠,惟在習之之如何。人不能自習,亦惟在於敎導之方,決之東則東,決之西則西,習善習惡,惟上所導,伏願聖上,留念於導率之化,因其性而利導之焉。上曰,聖人事爲,莫不正大光明,欲不見陽貨,而時其亡往拜之者,是何意也?思晩曰,聖人無可無不可。大夫歸幣,往拜,禮也,而於其在家時往拜,則不足以答陽貨時孔子無歸豚之意,亦聖人以直報之意也。上曰,一身有一身之禮樂,一家有一家之禮樂,至於天下,有天下之禮樂。子游以絃歌治武城,實是孔門禮樂敎人之意,而夫子莞爾於絃歌之聲者,隱若有調戲之意,何也?思晩曰,子游親灸聖人,故武城如斗之邑,能做禮樂之治,聖人之莞爾者,所以喜之也。今我殿下,按東方數千里之地,何遽不能做禮樂之治耶?方當禮壞樂崩之時,雖不得制禮作樂,心中自有做禮樂之要。易曰,禮者,履也,若加眞知實踐之工,則可以心和氣和而得禮樂之實矣。於此章之旨,則以此體驗,好矣。上曰,特進官·參贊官,亦各言文義。在簡曰,儒臣已陳,無他可達者矣。然惟以日月邁矣,歲不我與爲憂,深念大禹惜寸陰之工。民始曰,君子學道則愛人,小人學道則易使。道不在他,在於禮樂,禮樂之本,在心,伏願留意於禮樂之本焉。上曰,好矣。希簡曰,臣別無文義可陳者矣。上命經筵先退,儒臣退出後,尙州牧使仍任前職,其代,口傳差出事。榻前下敎尙州牧使趙時萬,仍任前職事。榻前定奪上命退,諸臣以次退出。
庚子正月二十二日午時,上御誠正閣。夕講入侍時,特進官李在簡,同知事鄭民始,侍讀官嚴思晩,檢討官權以綱,參贊官柳焵,假注書沈達漢,編修官金匡國,記事官權應奎,諸臣以次進伏訖。上讀前受音訖。命儒臣讀,思晩讀,自公山弗擾,至焉能繫而不食。上讀新受音訖。上命,儒臣陳文義。思晩曰,子路不悅,可見剛直氣象,聖人豈有一毫未盡處,而意有所如何,則輒不悅,而欲論正者,此是子路之長處,今日朝廷,亦豈無剛直之人乎?深推此章之旨,優容剛直之人,好矣。以綱曰,恭寬信敏惠,在學者卽爲仁之本,在人君卽爲治之本,苟能行此五者,則心存理得,無適不然,而如或有間斷虧闕之時,則五者之工,無所施矣。伏願以誠字,爲五者之本焉。上曰,知經筵,亦言文義也。民始曰,恭寬敏惠,以信爲主,如五行之有土,行於四者之中。恭寬敏惠,無信則不立,此五字,可以一言而蔽之曰信矣。在簡曰,上下番已盡達,別無可陳者矣。焵曰,臣亦無他可達者矣。上命經筵先退,仍命他承旨入侍,而禮房承旨入侍事,命賤臣傳命。賤臣出閤外,只傳他承旨入侍之命,左副承旨朴祐源,以他承旨入侍,禮房不爲入侍。焵啓曰,莫重傳命,固當審愼,而承旨入侍下敎,誤爲出傳,事極疎率,不可無飭,當該注書,推考,何如?上曰,依爲之。上曰,觀東萊府使狀啓,則乃玉浦倭事也,誠有未可知者矣。民始曰,留館之倭,自有主管者,而出浦之倭,未有句管者,故或虛張名數,故有此啓矣。上命經筵先退。上曰,禮曹以大報壇神榻蓋覆袱等物,破傷改備事,啓聞矣。卽爲修補之意,分付各該司,可也。上命退,諸臣以次退出。
庚子正月二十二日酉時,上御誠正閣。軍士房承旨入侍時,左副承旨朴祐源,事變假注書李彦祜,編修官金匡國,記注官權應奎,以次進伏訖。命讀乙酉日記。上曰,上注書趙興鎭,催促入來。上命退,諸臣以次退出。
上在昌德宮。停常參,只晝講。
徐有防啓曰,明日常參·經筵,取稟。傳曰,停。
以放逐罪人鄭遠達,島配罪人閔百奮,亟收放釋之命傳旨,傳于朴祐源曰,許久相持,徒涉支離,雖允臺啓,而聞已蒙放還歸云,且臺啓不過還寢而已,則到今還發配所,殊無意義。今則執法之論,從輕之意,可期兩伸,此傳旨勿施。
以定配罪人權翊傳旨,傳于朴祐源曰,嚴加別訊四字,抹去以下。
朴祐源啓曰,合辭方張之時,兩司無詣臺之員,事甚未安,除在外外,呈告人員,倂卽牌招,何如?傳曰,允。
以大司諫趙英鎭,司諫沈命德,正言李亮載,掌令李度默,持平朴天行·趙鼎鎭牌不進罷職傳旨,傳于朴祐源曰,只推,與大司憲更爲牌招。
朴祐源啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
傳于朴祐源曰,戶曹判書,晝講同爲入侍。
以正言李亮載牌不進罷職傳旨,傳于徐有防曰,只推。
傳于南柱老曰,騎馬一匹立之。
備忘記,事雖微細,苟係內外之限,則不可以小事忽之。設有通前之事,旣非筵中奉命之宣傳官也。政院之下鑰,不稟徑爲,實有從何聞之弊,坐直承旨,一竝遞差,前望單子入之。
承旨前望單子入之,金尙集·南柱老落點。
傳于朴祐源曰,新除授承旨,待下批牌招入直。
備忘記,在外兵曹堂上許遞,與未差之代,卽爲口傳差出。
吏曹口傳政事,以南玄老爲兵曹參議,李在學爲參知。
傳于南柱老曰,坐直承旨入侍。
沈達漢拿處,代以申大龜爲假注書。
申大龜在外,代以鄭爲假注書。
鄭在外,代以李顯道爲假注書。
蔡弘履,以兵曹言啓曰,武臣賓廳講書前後被抄人,或外任遷轉,或有頉,應講之員甚少。武臣中可合人,依例加抄,別單書入之意,敢啓。傳曰,知道。
又以兵曹言啓曰,新差下楸仇非管管孫澤老,老母今年七十七歲,法不當遠離赴任,呈狀乞遞,邊將之親年七十五歲以上者,許遞其任,已有定式,依法例改差,何如?傳曰,允。
又以兵曹言啓曰,五衛將李長燮,以風病在鄕,轉側須人,末由上來,呈狀乞遞。實病如此,則宿衛輪番之任,不可虛曠,今姑改差,何如?傳曰,允。
朴祐源,以義禁府言啓曰,因臺啓,金鍾正姑先刊去爵秩,放逐鄕里事,承傳啓下矣。金鍾正,依承傳,卽爲放逐鄕里之意,敢啓。傳曰,知道。
又以義禁府言啓曰,因臺啓,權翊遠地定配事,承傳啓下矣。權翊,全羅道興陽縣定配,而以承傳內辭意,具罪目,自黃海道豊川府配所執捉,仍令押送,何如?傳曰,允。
吏曹判書李重祜疏曰,伏以臣,向者冒陳衷懇,顒俟鞶禠,及奉批旨,雖未獲遂所圖,幸蒙恩暇,得以將息賤疾,臣於病伏涔涔之中,以首頓地,且惶且感。日昨政牌儼臨,飭敎截嚴,臣於是無計逃遁,他不暇顧,扶舁病軀,冒沒赴政,而神昏氣短,僅僅了當,此實傍觀諸人之所共悶之者也。政席罷歸之後,渾身灑浙,宿病添劇,落席㱡㱡,不省四到,以此病狀,實無束帶供仕之望。且臣病情之外,有不可冒據者。夫前望備擬之法,一遵前望次序,毋或踰越,而日前亞銓之擬入也,臨政忙遽,不能周思,前望之時在外任者,不爲啓請同擬,退而思之,大違政例,臣之觸事顚錯,於是乎益著矣。此與尋常注擬有異,僚堂差出之際,有此做錯,如是而尙何可爲抗顔仍冒之計哉?以情以病,官職去就,非所可論,玆敢露章首實,兼申疾痛之呼。伏乞聖慈,天地父母,俯賜矜諒,亟命鐫遞,仍降郵罰,以嚴銓法,以安私分,千萬幸甚。答曰,省疏具悉。不過一時做錯,卿其勿辭行公。
庚子正月二十三日午時,上御誠正閣。晝講入侍,詣臺臺臣同爲入侍時,同知事李衍祥,特進官金履素,參贊官朴祐源,侍讀官李儒慶,檢討官權以綱,假注書趙興鎭,編修官金匡國,記事官權應奎·安川君烓,行副護軍趙圭鎭,司諫沈命德,掌令李度默,以次進伏訖。上讀前受音訖。儒慶讀奏,自子曰由也女聞六言六蔽矣乎,至多識於鳥獸草木之名。上讀新受音訖。儒慶曰,仁知信直勇剛六言,俱是美德,而徒好之而不學,以明其理,則各有所蔽,如守暗室,終窒而未有開明處也。觀於此等處,必以夫子在坐,顔·曾後先爲意,推類而長之,好矣。詩,可以興觀群怨。興者,感發志意也,見不美者,令人羞惡,見其美者,令人興起也。觀者,考見得失也,謂可考詩人之得失,以觀己之得失也。群者,朱子曰和而不流,漢儒云詩有如切如磋,可以群居相切磋。怨者,朱子曰怨以不怒,程子曰小弁擊鼓,皆怨而各當乎理。漢儒云有君政不善,則風刺之,言之者無罪,聞之者足以戒,邇之事父,則有蓼莪·陟岵之什,遠之事君,則有雅頌君臣之法,邇之者,親親也,遠之者,尊尊也。朱子曰,人倫之道,詩無不備,而二者擧重而言也。詩經一部,備語修齊治平之道,而以此驗之於聖上政令事爲之間,則未必非少補矣。以綱曰,六言六蔽,卽指子路之偏處,勉之以爲學之方者也。大抵爲學之方,在於明其理,理不明則百千萬事,無不疑晦蔽遮,至於仁知信直勇剛,徒有好之之心,而未有好之之實也。此不但學者工夫爲然,以君德言之,苟不留意於學問之工,則日用事爲之間,百千萬理,不得分析明達,其蔽之害,不可勝言,伏願殿下,終始典學焉。上曰,此學字,卽指何學而言?好仁之好字,好學之好字,有淺深之別乎?以綱對曰,上好字,卽徒好之意,下好字,卽篤好之意,學之爲言,似專爲窮理而發也。文王修齊治平之化,本於二南之詩,學者苟不學二南詩,則尙有面墻之歎,況爲人君,而不以二南詩,爲出治之本,則先儒所謂一物無所見,一步不得行者,眞是的確之論也。伏願殿下,留念於二南之詩,取法於文王之化焉。上曰,絞者,何義?儒慶曰,訐直之謂也。上曰,直勇剛三字,其義相似,而意重語複,何也?儒慶曰,論語一部,各指其人病處說去,故直勇剛之意複,實指子路病處而言也。上曰,孔聖說仁說孝各不同,則此亦然也,而仁知信三字,是四端中字,而末而直勇剛字觀之,則仁知信三字不相孚,何也?儒慶曰,末端三字,其敝必至於絞亂狂,故似重言之矣。上曰,諸臣各陳文義。衍祥·履素·祐源曰,上下番文義已盡之,臣等別無可達矣。上曰,臺臣進前。命德·度默就伏。上曰,前啓只擧端,宜矣。命德·度默·儒慶·以綱等曰,請喬桐府黜置罪人鄭致達妻,快正王法,以洩神人之憤。上曰,不允。命德等曰,請黑山島圍籬罪人龜柱,亟加嚴鞫,快正王法。上曰,不允。命德等曰,請還寢遠竄罪人韓翼謩,金吾草記勿施之命,仍施遠竄之典。上曰,不允。命德等曰,請放歸田里罪人金相福,亟令王府拿鞫嚴問,快正王法。上曰,不允。命德·度默曰,請濟州牧移配罪人敬彬,亟令王府更爲設鞫得情。上曰,不允。命德等曰,請彦衡·養遂·獻遂,竝令王府設鞫嚴問。上曰,不允。命德等曰,請還寢會遂絶島定配之命,仍令王府設鞫得情。上曰,不允。命德等曰,請還寢李觀源定配之命,更令王府設鞫得情。上曰,不允。命德等曰,請遲晩後物故罪人啓能,亟施孥籍之典。上曰,不允。命德等曰,請令王府一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。上曰,不允。命德等曰,請物故罪人志恒之支屬應坐者,絶島散配。上曰,不允。命德曰,請大靜縣爲奴罪人金壽賢,更令王府設鞫嚴問,依律處斷。上曰,不允。命德曰,請爲奴罪人河翼龍·金重得,亟命王府設鞫得情,快正王法。上曰,不允。命德曰,請海南縣定配罪人李弘濟,亟令王府設鞫嚴問。上曰,不允。命德曰,請海南縣竄配罪人金載順,亟令王府設鞫嚴問。上曰,亟停勿煩。命德曰,請大靜縣定配罪人聖中,放逐罪人有臣·宗甲·義駿等,竝令王府設鞫嚴問,期於得情,快正王法。上曰,不允。命德曰,請海美縣定配罪人申光復,更令王府嚴鞫得情。上曰,不允。命德曰,請金甲島爲奴罪人克觀,古今島爲奴罪人克泰,泗川縣定配罪人萬赫,更令王府嚴鞫得情,快正王法。上曰,不允。命德曰,請定配罪人具翼遠,亟寢酌處之命,仍令王府嚴鞫得情,快施當律。上曰,不允。命德曰,請減死安置罪人大燮,亟寢酌處之命,亟令王府設鞫得情,快正王法。上曰,不允。命德曰,請減死罪人弼海,亟寢酌處之命,亟令王府設鞫得情,快正王法。上曰,不允。命德曰,請遠竄罪人安兼濟·李宅鎭,亟命王府竝加嚴鞫,期於得情,依律處斷。上曰,不允。命德曰,請恒·善之支屬,亟命散配,日謙兄弟,竝投絶島,以嚴隄防。上曰,不允。命德曰,請荐棘罪人瑩中,亟令王府設鞫嚴問,快施當律。上曰,不允。命德曰,請固城縣投畀罪人李鎭常,巨濟府絶島安置罪人朴宗集,亟令王府拿鞫得情,施以當律。上曰,不允。命德曰,請河東府減死定配罪人昌鼎,依律處斷。上曰,不允。命德曰,請濟州牧減死定配罪人範聖,依律處斷。上曰,不允。命德曰,請柒原縣定配罪人志遜,更令王府設鞫嚴問,期於得情。上曰,亟停勿煩。命德曰,請減死定配罪人德秀,亟令王府更加嚴鞫,快正王法。上曰,不允。命德曰,請削黜罪人鄭履煥,絶島安置。上曰,亟停勿煩。命德曰,請平海郡殺獄罪人黃師憲,亟收減死之命,更加嚴鞫,期於得情,以重償命之典。上曰,亟停勿煩。命德曰,請鎭海縣定配罪人埏,亟令王府拿鞫得情,仍施當律,其應坐支屬,不可遠地散配而止,亦竝施絶島散配之典。上曰,亟停勿煩。命德曰,請李璟·金默行·兪纘柱·韓後良·金奎五等,亟令王府嚴鞫得情,快伸王章。上曰,亟停勿煩。命德曰,請定配罪人元榦,亟寢酌處之命,更令王府嚴鞫得情,依律處斷。上曰,不允。命德曰,請亟寢鎭寬·大春酌處之命,更加嚴鞫得情。上曰,不允。命德曰,請前府使任聖周,亟施邊遠定配之典。上曰,亟停勿煩。命德曰,請逆賊尙魯,亟施孥戮之典。上曰,不允。命德曰,啓辭事體,何等重大,而昨日傳啓中權翊事,一依啓草原本,以依律處斷,傳于政院矣。注書以遠地定配誤書,至於入啓承批之境,事之驚駭,莫此爲甚。奏御文字之一字誤書,猶稱重罪,況此臺啓之誤書律名,事未前聞,決不可置而不論,當該注書,施以譴削之典,斷不可已也。上命入原草,考覽後答曰,依啓。命德曰,臣庸愚憒憒,本不合於耳目之任,而嚴召之下,冒沒登筵矣。請罪注書之啓,漏落請字,不成啓體,致勤聖敎,臣之昏謬不審之失,於是益著,臣何敢一刻晏然於臺次乎?請命遞斥臣職。上曰,勿辭,亦勿退待。度默曰,請大靜縣爲奴罪人金壽賢,依律處斷。上曰,不允。度默曰,請興陽縣爲奴罪人河翼龍,南海縣爲奴罪人金重得,亟令王府設鞫得情,快正王法。上曰,不允。度默曰,請梁山郡定配罪人錫達,依律處斷。上曰,不允。度默曰,請削黜罪人金漢耆,亟施竄配之典。上曰,不允。度默曰,請海南縣竄配罪人金載順,亟令王府設鞫嚴問。上曰,亟停勿煩。度默曰,請三水府定配罪人洪達洙,亟令王府更加嚴鞫,依律處斷。上曰,亟停勿煩。度默曰,請大靜縣定配罪人聖中,亟令王府設鞫嚴問,期於得情,快正王法。上曰,不允。度默曰,請削版罪人有臣·宗甲·義駿,竝令王府設鞫嚴問,依律處斷。上曰,不允。度默曰,請鍾城府定配罪人趙濟泰,海南縣定配罪人李潤成,更令王府設鞫得情,施以當律。上曰,亟停勿煩。度默曰,請楸子島定配罪人趙嵎,亟寢酌處之命,仍令王府設鞫得情,快正王法。上曰,亟停勿煩。度默曰,請薪智島荐棘罪人瑩中,設鞫嚴問,快施當律。上曰,不允。度默曰,請濟州牧定配罪人後樂,亟令王府更加嚴鞫,期於得情。上曰,不允。度默曰,請慶源府定配罪人鳴遠,依律處斷。上曰,亟停勿煩。度默曰,請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府更加嚴鞫,期於得情。上曰,不允。度默曰,請李璟·韓後良·金默行·兪纘柱·金奎五,竝令王府設鞫嚴問,究覈得情。上曰,亟停勿煩。度默曰,請江界府殺獄罪人居士式連,亟收減死之令,依律處斷。上曰,亟停勿煩。校理李儒慶曰,臣於目下事,有不容泯默者,敢此仰達矣。京畿監司鄭好仁,旣遭臺言,且江陵之査啓未到,則固當縮伏俟譴,而日昨因入侍有命,冒沒登對,有若無故者然,壞損廉防,亦云非細,臣謂京畿監司鄭好仁罷,宜矣。上曰,陵幸當前,此時畿伯遞易可悶,況伊日入侍,卽因飭敎而然,不允。命退,諸臣以次退出。
庚子正月二十三日二更,上御誠正閣。坐直承旨入侍時,同副承旨南柱老,假注書趙興鎭,編修官金匡國,記事官權應奎,以次進伏訖。上曰,俄下落點注書,誰也?柱老曰,鄭彦暹之姪云矣。上曰,在京云乎?柱老曰,家在城外,而聞近往咸昌地云矣。上曰,然則注書出去,注望斯速更擬以入。仍命書吏判疏批。又命書傳敎曰,承文參下在京者,雖曰甚少,一日之內,屢次在外,改望殊爲未安,假注書趙興鎭,從重推考,此後嚴飭。仍命退,諸臣以次退出。
上在昌德宮。停常參·經筵。
徐有防啓曰,明日常參·經筵,取稟。傳曰,停。
南柱老,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
傳于朴祐源曰,全羅兵使入侍。
朴祐源啓曰,持平朴天行,詣臺之後,因正言李亮載疏,謂有情勢,不爲傳啓,直爲去去矣。合辭方張之時,憲府無詣臺之員,除在外外,竝告人員,竝卽牌招,何如?傳曰,允。
又啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
傳于南柱老曰,明日次對,退定於再明日。
以假注書望單子,傳于徐有防曰,非汰去者,無注書乎?更爲擬入,飭敎之下,誠極駭然捧納承旨,從重推考。
李顯道在外,代以趙衍德爲假注書。
傳于南柱老曰,坐直承旨入侍。
徐有防,以禮曹言啓曰,大報壇祭享,每年三月上旬內,擇日擧行事,曾已定奪矣。吉日令日官推擇,則來三月初六日爲吉云。以此日定行,而初雖以親祭磨鍊,亦多有攝行之例,今番則何以爲之乎?敢稟。傳曰,當躬行矣。
南柱老,以兵曹言啓曰,文臣兼宣傳官李昌漢,所患痰病,近尤添劇,時月之內,差復無期,累度呈狀乞遞。侍衛之職,不可一向虛帶,今姑改差,何如?傳曰,允。
徐有防,以宗親府郞廳,以有司堂上意啓曰,今此明陵幸行時,宗臣十二員,以每品例爲隨駕,而摠管及老病罷散在喪人員外,只是六員,以此數依前隨駕之意,敢啓。傳曰,知道。
朴祐源,以刑曹言啓曰,因司諫沈命德啓辭,鄭妻使喚奴婢,竝令該府査出,遠地散配事,命下矣。依傳敎,鄭妻使喚奴婢等,令漢城府考出帳籍,亦令各該府一一査出,修成冊報來後定配所,卽爲發配之意,敢啓。傳曰,允。臺啓卽伸公議也,年前已盡査處,別無更配之人,此草記姑令置之。
大司憲李義翊啓曰,臣於見職,夫豈有堪承之望,而冒沒行公,慙愧靡容。卽伏聞正言李亮載,以徐命膺停啓事,至請持平朴天行刊削之典。臣於停啓之時,與天行相議,有所停當,雖於伊日,臣以長官,不爲詣臺,而停啓之論與天行實無異同,臺言峻發,臣何敢獨自晏然於臺次乎?請命遞斥臣職。答曰,徐命膺事之停啓,臺臣之意,於本事存忌器之嫌,於大臣開進身之路而然也。設令原啓,語甚眞切,果是發自何人,出自何處乎?予則認以連啓爲阿諛,而停啓謂非巽軟也,勿辭,亦勿退待。
大司諫趙英鎭,司諫沈命德,副應敎趙時偉,掌令李度默,持平趙鼎鎭,校理李儒慶·姜忱,副校理嚴思晩,修撰權以綱·徐有成,副修撰柳孟養·李命勳啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府拿鞫嚴問,快正王法。請黑山島圍籬罪人龜柱,亟加嚴鞫,快正王法。措辭見上答三司曰,不允。
大司憲李義翊,大司諫趙英鎭,司諫沈命德,掌令李度默,持平趙鼎鎭啓曰,請濟州牧移配罪人敬彬,亟令王府更爲設鞫得情。請彦衡·養遂,竝令王府設鞫嚴問。請還寢會遂絶島定配之命,仍令王府嚴鞫得情。請還寢李觀源定配之命,更令王府設鞫得情。請遲晩後物故罪人啓能,亟施孥籍之典。請令王府一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。措辭見上答兩司曰,不允。
持平趙鼎鎭啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府設鞫得情,快正王法。請梁山郡定配罪人錫達,依律處斷。請削黜罪人金漢耆,亟施竄配之典。請海南縣竄配罪人金載順,亟令王府設鞫嚴問。請三水府定配罪人洪達洙,亟令王府更加嚴鞫,依律處斷。請大靜縣定配罪人聖中,亟令王府設鞫嚴問,期於得情,快正王法。請削版罪人有臣·宗甲·義駿,竝令王府設鞫嚴問,依律處斷,請鏡城府定配罪人趙濟泰,海南縣定配罪人李潤成,更令王府設鞫得情,施以當律。請楸子島定配罪人趙嵎,亟寢酌處之命,仍令王府設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府更加嚴鞫,期於得情。請慶源府定配罪人鳴遠,依律處斷。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府更加嚴鞫,期於得情。請李璟·韓後良·金默行·兪纘柱·金奎五,竝令王府設鞫嚴問,究覈得情。請江界府殺獄罪人居士式連,亟收減死之命,依律處斷。措辭見上答府曰,不允。金載順事,趙嵎事,鳴遠事,李璟等事,式連事,亟停勿煩。
司諫沈命德啓曰,請大靜縣爲奴罪人金壽賢,更令王府設鞫嚴問,依律處斷。請爲奴罪人河翼龍·金重得,亟命王府設鞫得情,快正王法。請海南縣定配罪人李弘濟,亟令王府設鞫嚴問。請海南縣竄配罪人金載順,亟令王府設鞫嚴問。請大靜縣定配罪人聖中,放逐罪人有臣·宗甲·義駿等,竝令王府設鞫嚴問,期於得情,快正王法。請海美縣定配罪人申光復,更令王府嚴鞫得情。請金甲島爲奴罪人克觀,古今島爲奴罪人克泰,泗川縣定配罪人萬爀,更令王府嚴鞫得情,快正王法。請定配罪人具翼遠,亟寢酌處之命,仍令王府嚴鞫得情,快施當律。請減死安置罪人大燮,亟寢酌處之命,仍令王府設鞫得情,快正王法。請減死罪人弼海,亟寢酌處之命,仍令王府設鞫得情,快正王法。請遠竄罪人安兼濟·李宅鎭,亟命王府竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府設鞫嚴問,快施當律。請亟收放逐罪人鄭遠達,珍島郡定配罪人閔百奮放釋之命。請固城縣投畀罪人李鎭常,巨濟府絶島安置罪人朴宗集,亟令王府拿鞫得情,施以當律。請河東府減死定配罪人昌鼎,依律處斷。請濟州牧減死定配罪人範聖,依律處斷。請漆原縣定配罪人志遜,更令王府設鞫嚴問,期於得情。請減死定配罪人德秀,亟令王府更加嚴鞫,快正王法。請削黜罪人鄭履煥,絶島安置。請鎭海縣定配罪人埏,亟令王府拿鞫得情,仍施當律,其應坐支屬,不可遠地散配而止,亦竝施絶島散配之典。請李璟·金默行·兪纘柱·韓後良·金奎五等,亟令王府嚴鞫得情,快伸王章。請定配罪人元榦,亟寢酌處之命,更令王府嚴鞫得情,依律處斷。請亟寢鎭寬·大春酌處之命,更加嚴鞫得情。請前府使任聖周,亟施邊遠定配之典。請逆賊尙魯,亟施孥戮之典。措辭見上答院曰,不允。金載順事,張志遜事,鄭履煥事,黃師憲事,埏事,李璟等事,任聖周事,亟停勿煩。
領府事徐命善箚曰,伏以,臣之獲解相職今纔矣,保惜恩言寤寐誦,而惟是兼帶諸任,除命相續,每一祗承,魂夢猶驚。蓋本職雖曰閒局,而兼帶莫非緊任,以臣今日踪地,左右兜攬,揚揚周行,則其爲放恣無忌,顧如何哉?方當幸行涓吉之辰,太僕所管,尤重且急。臣於震剝棲遑之餘,雖欲抖擻精神,按例遵行,尙難免於債誤之科,矧以臲卼之跡,悚蹙之心,又何可董飭率屬,指揮而集事乎?噫,前後恩造,與天無極,一分自效之道,惟在乎不擇夷險,隨處陳力,而若其圖報之義,反爲貪戀之歸,上以累聖上愛欲生之德,下以貽身家滿招損之災,則自以爲圖報者,適足以孤負也。臣雖無狀,豈忍恬不知懼,孤負我殿下哉?臣固不敢以目下私義,有所遲徊而然。量力而進,知分而退,乃人臣事君之常經,而不報之報,抑亦卽此乎在。伏乞聖慈,終始哀憐,特遞臣司僕提調之任,俾得以西樞散班,自殫陪扈之誠,千萬懇禱。取進止。答曰,省箚具悉卿懇。箚辭萬萬過中,卿之地處,與具僚自別,分義當嫌疑爲次,況命駕數十里之外,卿如何不念陪扈之重乎?卿其安心勿辭,從速出郊,以爲調習之地。仍傳曰,此批答,遣史官傳諭于領府事。
庚子正月二十四日,兼春秋張顯慶。義禁府,權知承文院副正字李升運,專經文臣殿講時,不爲應講罪,照律笞五十收贖,解見任別敍私罪啓目。傳曰,果如渠供,非臨講期稱在外也,不可混他照律,分揀放送,其時該房承旨之不能詳細區別,致有拿來之擧,從重推考爲良如敎。
義禁府啓目,工曹佐郞申思益,祭享時,諸執事冠履不卽待令罪,傳旨內辭緣,泛稱遲晩,所當請刑是乎矣,依先朝受敎,議處何如?啓。傳曰,依允。
義禁府啓目,承政院假注書沈達漢,臺啓謄書之際,有此無前做錯事,因傳敎拿問,泛稱遲晩,刑推得情何如?啓。傳曰,除刑推議處爲良如敎。
刑曹,罪人崔廷喆,加刑啓目。傳曰,更加嚴刑,期於得情爲良如敎。
刑曹,罪人朴,加刑啓目。傳曰,更加嚴刑,期於得情爲良如敎。
刑曹,罪人李千奉,加刑啓目。傳曰,更加嚴刑,期於得情爲良如敎。
刑曹,罪人金龍河加刑啓目。傳曰,更加嚴刑,期於得情爲良如敎。
刑曹,罪人金奉鎭,加刑啓目。傳曰,更加嚴刑,期於得情爲良如敎。
庚子正月二十四日巳時,上御誠正閣。全羅兵使入侍時,全羅兵使李漢豐,同副承旨南柱老,假注書趙興鎭,編修官金匡國,記事官鄭東俊,以次進伏訖。上曰,全羅兵使進前。李漢豐進伏。上曰,南閫重地,卿其往欽哉。漢豐曰,臣才識蔑劣,恐負殿下覆毗之德意,只切惶恐矣。上曰,他承旨入侍。出榻敎賤臣承命出,與徐有防進伏。上命讀全羅兵使諭書後,仍命退,諸臣以次退出。
庚子正月二十四日酉時,上御誠正閣。坐直承旨入侍時,右承旨徐有防,假注書趙興鎭,編修官金匡國,記事官鄭東俊,以次進伏訖。上曰,廳注書入來乎?有防曰,未及入來矣。上曰,連爲催促。命讀公事,有防讀奏訖。上曰,他承旨入侍。出榻敎賤臣承命出,與南柱老偕入進伏。上曰,廳注書,門限前,若不入來,則上注書難免其責,禁推傳旨,爾其親書入之。賤臣承命出書,賤臣禁推傳旨入之。上命柱老書傳敎曰,注書輒以非在外,則不卽行公之人差擬,極爲寒心,假注書趙興鎭,爲先從重推考,承旨難免其責,亦爲推考。仍命退,諸臣以次退出。
上在昌德宮。停常參·經筵。
徐有防啓曰,卽者藝文館檢閱鄭東浚,以其親病,陳辭徑出,原疏纔以捧入矣。所當直捧禁推傳旨,而此與無端徑出有異,推考警責,何如?傳曰,允。
傳于徐有防曰,右承旨入侍。
備忌備,不見卿久矣。非不欲敦召,而聞卿有疾恙,症勢不輕,爲便調理,姑且泯默矣。今則所塡,歲臻疹可,自昨夕予又有微痾,方此服藥將攝,此時予之思卿,卿之戀闕,俱當如何?卿故不承候乎?以卿之叔所遭,卿隨以爲嫌,則噫嘻,四百年關石,以卿之故而不施於卿之叔乎?此箇義理,不待予多言,卿有以講究,如其可强入來起居,宜矣。卿須諒之。仍傳曰,史官傳諭于洪奉朝賀。
事變假注書李彦祜書啓,臣敬奉聖批,馳往傳諭于中部貞善坊水門洞契奉朝賀洪國榮所住處則以爲,臣之情地,病症俱係奄奄,幸蒙天地之恩,偃息京第,隨意調便,有加無減,一直委席,常恐縷息未泯之前,將不得更瞻天日,永作不瞑之恨矣。不意史官儼臨,恩諭誕宣,丁寧懇惻,至以予之思卿,卿之戀闕,俱當如何爲敎,臣奉讀未半,不覺聲淚之交逬。臣雖頑忍不忠,食息之頃,豈忍忘我殿下哉?況伏聞玉候欠和之報,心神飛越,按住不得,直欲進叩天閽,冀覲龍光,而情地漸蹙,變動無路,有臣如此,生不如死。且臣早從大夫之後,粗識君臣之大防,豈敢以臣家之所遭,强以爲嫌,自陷於要君賣叔之科,而見今臺論峻發,處分未下,敢乃束帶揚揚,冒入脩門,則臣身之自壞公法,雖無可論,而其於國綱何哉,私義何哉?左右商量,唯有泣血而已,格外恩敎之下,無以祗承,悠悠天地,〈此〉何人斯?伏地凜蹙,不知所云云矣,敢啓。傳曰,知道。
朴祐源啓曰,罪人順海,嚴鞫得情事,臺啓蒙允矣。罪人旣已拿來,設鞫處所,何處爲之乎?敢稟。傳曰,別無深覈之端,從臺啓,意亦有在。況今幸行在近,齋日不遠,此罪人遠地定配。
徐有防啓曰,藥房都提調金尙喆,提調具允鈺,爲承候來待矣。傳曰,入侍。
傳于南柱老曰,右承旨入侍。
備忘記,前中官金性完,給牒敍用。
南柱老啓曰,吏曹判書李重祜牌不進推考傳旨,今方捧入,而開政命下之後,如是違牌,不卽擧行,事甚未安,更卽牌招,何如?傳曰,允。
有政。吏批,行判書李重祜進,參判兪〈彦〉鎬在外未肅拜,參議金夏材傳旨未下,左副承旨朴祐源進。以洪樂性爲工曹判書,鄭民始爲戶曹參判,尹坊爲同敦寧,金夢華爲宗簿正,權德容爲司成,韓鼎謩爲濟用判官,沈綏之·尹敬喆爲監察,李觀秀爲漢城主簿,徐配修爲宗簿主簿,張彦績爲尙衣別提,李衍祥爲京畿監司。
兵批,兼判書具允鈺進,參判趙時俊病,參議南玄老病,參知李在學入直進,同副承旨南柱老進。以權宜中爲五衛將,李敬一爲文兼,楸仇非權管方德仁,副護軍李慶遇,副司直任希簡·柳焵·宋煥喆,副司果趙時萬單付。
李鎭衡,以吏批言啓曰,正二品監司,京職兼差事,載在法典矣。新除授京畿監司李衍祥,資級乃是資憲,依例送西後,兼監司下批之意,敢啓。傳曰,知道。
傳于李鎭衡曰,京畿監司,待下批,當日辭朝。
傳于朴祐源曰,都承旨入侍。
朴祐源,以兵曹言啓曰,京畿監司李衍祥,自吏曹送西矣。資級係是正二品,依例知中樞,口傳下批之意,敢啓。傳曰,知道。
又以義禁府言啓曰,罪人順海,遠地定配事,承傳啓下矣。罪人順海,咸鏡道穩城府遠地定配,而以承傳內辭意,具罪目,依例發遣府羅將,押送配所,何如?傳曰,允。
蔡弘履,以戶曹言啓曰,忠州可興倉站船漕運節目,往復本道,別單書入,依此擧行之意,分付,何如?傳曰,允。
大司憲李義翊,大司諫趙英鎭,司諫沈命德,副應敎趙時偉,掌令李度默,持平趙鼎鎭,校理李儒慶·姜忱,副校理嚴思晩,修撰權以綱·徐有成,副修撰柳孟養·李命勳啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府拿鞫嚴問,快正王法。請黑山島圍籬罪人龜柱,亟加嚴鞫,快正王法。措辭見上答三司曰,不允。
大司憲李義翊,大司諫趙英鎭,司諫沈命德,掌令李度默,持平趙鼎鎭啓曰,請濟州牧移配罪人敬彬,亟令王府更爲設鞫得情。請彦衡·養遂·獻遂,竝令王府設鞫嚴問。請還寢會遂絶島定配之命,仍令王府嚴鞫得情。請還寢李觀源定配之命,更令王府設鞫得情。請遲晩後物故罪人啓能,亟施孥籍之典。請令王府一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。措辭見上答兩司曰,不允。
掌令李度默啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府設鞫得情,快正王法。請削黜罪人金漢耆,亟施竄配之典。請海南縣竄配罪人金載順,亟令王府設鞫嚴問。請三水府定配罪人洪達洙,亟令王府更加嚴鞫,依律處斷。請大靜縣定配罪人聖中,亟令王府設鞫嚴問,期於得情,快正王法。請削版罪人有臣·宗甲·義駿,竝令王府設鞫嚴問,依律處斷。請鏡城府定配罪人趙濟泰,海南縣定配罪人李潤成,更令王府設鞫得情,施以當律。請楸子島定配罪人趙嵎,亟寢酌處之命,仍令王府設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府更加嚴鞫,期於得情。請慶源府定配罪人鳴遠,依律處斷。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府更加嚴鞫,期於得情。請李璟·韓後良·金默行·兪纘柱·金奎五,竝令王府設鞫嚴問,究覈得情。請江界府殺獄罪人居士式連,亟收減死之命,依律處斷。措辭見上答府曰,不允。金載順事,洪達洙事,趙濟泰等事,趙嵎事,鳴遠事,李璟等事,式連事,可以參恕者多端,此不收殺,則壓重之慮,已諭院批,且考罪名,則竝以宜無不知云云之罪也。予等此有駭憤者,均是宜無不知之罪目,而何許等人,年前乍啓旋停,何許等人,至于今齗齗不已乎?又如兩趙事,予一聞之,不覺心酸胸塞,臺臣獨不體念乎?亟停勿煩。
司諫沈命德啓曰,請大靜縣爲奴罪人金壽賢,更令王府設鞫嚴問,依律處斷。請爲奴罪人河翼龍·金重得,亟命王府設鞫得情,快正王法。請海南縣定配罪人李弘濟,亟令王府設鞫嚴問。請海南縣竄配罪人金載順,亟令王府設鞫嚴問。請大靜縣定配罪人聖中,放逐罪人有臣·宗甲·義駿等,竝令王府設鞫嚴問,期於得情,快正王法。請海美縣定配罪人申光復,更令王府嚴鞫得情。請金甲島爲奴罪人克觀,古今島爲奴罪人克泰,泗川縣定配罪人萬爀,更令王府嚴鞫得情,快正王法。請定配罪人具翼遠,亟寢酌處之命,仍令王府嚴鞫得情,快施當律。請減死安置罪人大燮,亟寢酌處之命,仍令王府設鞫得情,快正王法。請減死罪人弼海,亟寢酌處之命,仍令王府設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府設鞫嚴問,快施當律。請亟收放逐罪人鄭遠達,珍島郡定配罪人閔百奮放釋之命。請固城縣投畀罪人李鎭常,巨濟府絶島安置罪人朴宗集,亟令王府拿鞫得情,施以當律。請河東府減死定配罪人昌鼎,依律處斷。請濟州牧減死定配罪人範聖,依律處斷。請㓒原縣定配罪人志遜,更令王府設鞫嚴問,期於得情。請減死定配罪人德秀,亟令王府更加嚴鞫,快正王法。請削黜罪人鄭履煥絶島安置。請鎭海縣定配罪人埏,亟令王府拿鞫得情,仍施當律,其應坐支屬,不可遠地散配而止,亦竝施絶島散配之典。請李璟·金默行·兪纘柱·韓後良·金奎五等,亟令王府嚴鞫得情,快伸王章。請定配罪人元榦,亟寢酌處之命,更令王府嚴鞫得情,依律處斷。請亟寢鎭寬·大春酌處之命,更加嚴鞫得情。請前府使任聖周,亟施邊遠定配之典。請逆賊尙魯,亟施孥戮之典。措辭見上答院曰,不允。金載順事,張志遜事,鄭履煥事,埏事,李璟等事,元榦事,鎭寬等事,任聖周事,旣無摸捉之端倪,又無綻露之情跡,經年閱歲,謄傳爲事,因此而反有壓重之嘆,啓中罔赦之諸賊,亦將有希望僥倖之弊,堤防必至蕩然而後已,今日執法之臣,豈非所當深究處乎?亟停勿煩。
檢閱鄭東浚疏曰,伏以臣,纔從筵退,得接家信,臣母素患關格之症,近因日候之不適,兼以外感之交攻,一倍添劇,促臣歸視。臣本無他兄弟,只有臣身,忽聞此報,方寸煎灼,按住不得,忙陳短章,徑出禁扃。伏乞聖慈,特垂俯諒,亟遞臣職,以便救護,仍治臣罪,以肅朝綱,千萬幸甚。答曰,省疏具悉。爾其勿辭,救護母病。
敎京畿監司李鎭衡書。王若曰,嶺臬著保釐之績,熟知練達之才,畿輔重控制之權,爰畀按廉之職,雖推擧可見僉允,而委毗實出予衷。惟卿受知先王,無忝名祖,忠貞世篤,菀有故法家知模,廉約自持,允爲士大夫矜式。超二階於旬日之內,聖簡特隆,躋九卿於一初之時,庭議允叶。置經幄而編國史,效啓沃公正之心,掌邦禮而典冬官,著淸直綜理之譽。歷泮長而正士習,文敎一新,撤棘班而觀民風,游刃再試。眷彼千里畿甸,實是四方要樞,環湖海於西南,襟帶百里,壯關防於表裏,管轄兩都,郡邑星羅,任節制於遠近,衣冠月出,奉灑掃於寢園。嗟我民力之凋殘,蓋緣國役之稠疊,懷保之政方急,此旬宣之責甚難,屬之誰也?玆授卿以京畿觀察使兼兵馬水軍節度使開城府留守江華府留守都察使,卿其祗服寵命,勉殫良圖,懋成績庸,寧負二千石重寄?嚴課黜陟,克鎭三千州雄藩,自餘稟裁,厥有常典。於戲,淸朝重恬靜之士,幾推簡拔之恩,方春急賑貸之謨,須體委畀之意,故玆敎示,想宜知悉。知製敎臣柳孟養製進。
庚子正月二十五日辰時,上御誠正閣。右承旨入侍時,右承旨徐有防,假注書趙衍德,編修官金匡國,記事官鄭東浚,以次進伏訖。上曰,藥房副提調,監煎與否知入。賤臣承命出來復奏曰,湯劑今已盡煎云矣。上曰,都承旨上注書,持湯劑入侍。賤臣承命出來,召李鎭衡·趙興鎭·吳道炯進前。上曰,此藥淸熱乎?道炯曰,極淸熱之劑矣。仍進御。上曰,升麻二錢,當歸黃連五分,加入製進。上曰,加進一貼,何如?鎭衡曰,此時涼胃之劑,一日連進,似不合宜。上曰,唯。仍命退,諸臣以次退出。
庚子正月二十五日未時,上御誠正閣。藥房三提調入侍時,都提調金尙喆,提調具允鈺,副提調李鎭衡,假注書趙興鎭,編修官金匡國,記事官權應奎,以次進伏訖。尙喆等曰,夜間聖候,若何?上曰,今日則少有差勝之節矣。尙喆等曰,王大妃殿氣候,若何?上曰,一樣矣。尙喆曰,惠慶宮氣候,何如?上曰,一樣矣。尙喆曰,陵幸不遠,而聖候尙未平復,下情不勝悶迫之至矣。上曰,近來則卿之耳聾之症,何如耶?尙喆曰,加減無常,而每當換節之時則尤甚矣。上曰,左相之病,何如耶?尙喆曰,近日則比前稍減云矣。上曰,進御淸胃散一貼煎入。出榻敎上曰,王大妃殿進御人蔘五戔重理中丸一劑,依前製入。出榻敎尙喆曰,陵幸不遠,自多擧行,而京畿監司鄭好仁,非但該道査啓之姑未上來,儒臣旣已請罷,其在廉義,尤難强迫。今姑許遞,道臣待下批卽令到界,何如?上曰,依爲之。出擧條上曰,京畿監司許遞。榻前定奪上曰,政官牌招開政。出榻敎上曰,明日次對停之。出榻敎仍命退,諸臣以次退出。
庚子正月二十五日未時,上御誠正閣。右承旨·右副承旨入侍時,右承旨徐有防,右副承旨金尙集,假注書趙衍德,編修官金匡國,記注官權應奎,以次進伏訖。上曰,臺諫入來與否知入。賤臣承命出來復奏曰,臺臣入來云矣。上曰,詣臺人姓名知入。賤臣承命出來復奏曰,司諫沈命德,掌令李度默矣。上曰,上注書入侍。賤臣承命出來,召趙興鎭進伏。上謂興鎭曰,正月傳敎軸,盡爲持來。興鎭承命捧入。上命有防讀洪樂純處分傳敎,李普行處分傳敎。又命讀徐領府事敦諭訖。上曰,近來領相耳聾,似差勝矣。尙集曰,向時此傳敎,宣諭時詳細聽之云矣。上曰,今日之寒,稍勝矣。有防曰,然矣。上謂興鎭曰,今月草記軸,又爲持來,興鎭承命捧入。上命有防讀李命植遞差傳敎·陵幸傳敎。上曰,吏曹堂郞牌去來催促。匡國承命出去分付。又命有防讀李義翊避嫌啓。上曰,吏曹牌去來,更爲催促。匡國承命出去復奏曰,吏判承牌,入來云矣。上命尙集讀草記軸訖。又命讀領相疏批,左相疏批。又命讀奉朝賀傳諭訖。有防曰,海南縣監李潤禧,以其六寸李潤成之謫在其縣,有難赴任云矣。上曰,似然矣。上曰,直閣金宇鎭,數日後入來。仍命退,諸臣以次退出。
庚子正月二十五日初更,上御誠正閣。都承旨入侍時,行都承旨李鎭衡,假注書趙興鎭,編修官金匡國,記事官權應奎,以次進伏訖。上曰,近日涼劑連服,故似有腹中不平之氣,姑爲停止,似好矣。上曰,玉堂一員,誰也?鎭衡曰,姜忱矣。上曰,誰之子孫?鎭衡曰,姜世龜之孫也。上曰,昨日傳旨,頒布乎?鎭衡曰,已頒布矣。仍命退,諸臣以次退出。
上在昌德宮。停常參·經筵。
午時未時,日暈。
徐有防啓曰,明日常參·經筵,取稟。傳曰,只晝講,兼行次對。
朴祐源啓曰,親納密符,自是前例,而前京畿監司鄭好仁,謂有情勢,使其褊裨替納,依定式,推考警責,何如?傳曰,允。
金尙集啓曰,合辭方張之時,兩司無詣臺之員,事甚未安。除在外·疏批未下·被論外,呈告人員,竝卽牌招,何如?傳曰,允。
傳于南鶴聞曰,都承旨·軍士房承旨入侍。
傳于徐有防曰,右承旨入侍。
以吏曹參議金夏材牌不進罷職傳旨,傳于徐有防曰,只推。
傳于金尙集曰,坐直承旨入侍。
徐有防,以弘文館言啓曰,新除授副校理金履禧,時在洪忠道木川地,經筵入番事緊,請斯速乘馹上來事,下諭,依啓。
朴祐源,以司僕寺官員,〈以〉提調意啓曰,今此明陵展謁敎是時,追慕峴·碌磻峴道路險峻處,依例臨時啓稟,以人夫奉駕之意,敢啓。傳曰,知道。
又以司僕寺官員,〈以〉提調意啓曰,今此明陵展謁敎是時,各差備入把馬磨鍊,別單書入,而其中驛馬,則令兵曹依例知委各驛,使之直爲入把,何如?傳曰,允。
又以御營廳言啓曰,本廳來二月·三月兩朔,應立右部左司屬洪忠左道五哨軍兵六百七十名,已爲逢點整齊矣。二月初一日,與前司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來四月·五月兩朔,應立右部中司屬洪忠左道五哨軍兵,來三月二十五日京中逢點,四月初一日,與左司軍兵,當爲替代立番,趁期調送事,本道監·兵使處,依前知會之意,敢啓。傳曰,知道。
又以禁衛營言啓曰,來二月當江原道五哨軍兵逢點實數六百五十二名,已爲點閱整齊,來二月初一日,與內外各處入直將官·軍兵等,依例替代後,舊軍放送之意,敢啓。傳曰,知道。
又以禁衛營言啓曰,來四月當入番中部後司屬江原道五哨軍兵,來三月二十五日京中逢點,依例準二朔立番之意,本道監司處,預爲知委,何如?傳曰,允。
金尙集,以義禁府言啓曰,京畿監司鄭好仁狀啓據,刑曹粘目內,陽智縣監兪岳柱,移本府處之事,允下矣。兪岳柱今方待命,卽爲拿囚之意,敢啓。傳曰,知道。
大司憲李義翊,大司諫趙英鎭,司諫沈命德,副應敎趙時偉,掌令李度默,持平趙鼎鎭,校理李儒慶·姜忱,副校理嚴思晩,修撰權以綱·徐有成,副修撰柳孟養·李命勳啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。措辭見上答三司曰,不允。大司憲李義翊,大司諫趙英鎭,司諫沈命德,掌令李度默,持平趙鼎鎭啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。措辭見上答兩司曰,不允。持平趙鼎鎭啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請削黜罪人金漢耆,亟施竄配之典。請南海縣竄配罪人金載順,亟令王府,設鞫嚴問。請三水府定配罪人洪達洙,亟令王府,更加嚴鞫,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請慶源府定配罪人鳴遠,依律處斷。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請李璟·韓後良·金默行·兪纘柱·金奎五,竝令王府,設鞫嚴問,究覈得情。措辭見上答府曰,不允。金載順事,洪達洙事,趙濟泰等事,趙嵎事,鳴遠事,李璟等事,亟停勿煩。江界府殺獄罪人居士式連停啓。司諫沈命德啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請海美縣定配罪人申光復,更令王府,嚴鞫得情。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請海南縣竄配罪人金載順,亟令王府,設鞫嚴問。請河東府減死定配罪人昌鼎,依律處斷。請濟州牧減死定配罪人範聖,依律處斷。請柒原縣定配罪人志遜,更令王府,設鞫嚴問,期於得情。請減死定配罪人德秀,亟令王府,更加嚴鞫,快正王法。請削黜罪人鄭履煥,絶島安置。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。請李璟·金默行·兪纘柱·韓後良·金奎五等,亟令王府,嚴鞫得情,快施王章。請定配罪人元榦,亟寢酌處之命,更令王府,嚴鞫得情,依律處斷。請亟寢鎭寬·大春酌處之命,更加嚴鞫得情。請前府使任聖周,亟施邊遠定配之典。請逆賊尙魯,亟施孥戮之典。措辭見上答院曰,不允。金載順事,張志遜事,鄭履煥事,埏事,李璟等事,元榦事,鎭寬事,任聖周事,亟停勿煩。
庚子正月二十六日,兼春秋張顯慶。義禁府,申思益議處啓目。傳曰,依允。
義禁府沈達漢議處啓目。傳曰,依允。
庚子正月二十六日午時,上御誠正閣。都承旨·軍士房承旨入侍時,行都承旨李鎭衡,左副承旨朴祐源,假注書趙衍德,編修官金匡國,記注官權應奎,以次進伏訖。上曰,湯劑進來。上曰,今日則啓辭不呈耶?祐源曰,今日無詣臺之臣矣。上進御湯劑,上曰,藥房提調,旣已入來,午後當見之矣。上命退,諸臣以次退出。
庚子正月二十六日午時,上御誠正閣。右承旨入侍時,右承旨徐有防,假注書趙衍德,編修官金匡國,記注官權應奎,以次進伏訖。上曰,藥房都提調·提調入侍。賤臣承命出來,偕都提調金尙喆,提調具允鈺進伏。尙喆曰,寢睡諸節,若何?上曰,痛勢差減矣。尙喆曰,王大妃殿,進御理中丸後,氣候,若何?上曰,一樣矣。尙喆曰,惠慶宮氣候,何如?上曰,一樣矣。藥房都提調入侍事。出榻敎上曰,左相欲爲隨駕乎?尙喆曰,當爲隨駕云矣。尙喆曰,明日次對,上候姑未差復,日寒亦未快解,觸寒可悶,今姑停止,何如?上曰,觀勢爲之矣。進御淸胃散一貼煎入事。出榻敎允鈺曰,明日次對,欲爲稟白,而今有數條稟達事矣。兼兵曹判書具允鈺曰,陵幸時,十里外斥候伏兵,例自守·摠兩營,各守地方擧行,當日回鑾,則或行或不行矣。今番則何以爲之乎?敢稟。上曰,置之,可也。出擧條允鈺曰,今番陵幸時挾輦軍,以四百名隨駕事,命下矣。替運軍,以幾百名磨鍊乎?上曰,寧陵擧動時,幾名替運乎?允鈺曰,以四百名挾輦,餘軍二百名替運矣。上曰,依此爲之,可也。出擧條允鈺曰,陵幸回鑾後,隨駕軍兵犒饋,近年以來,連以乾犒饋擧行矣。今番何以爲之乎?敢稟。上曰,以乾犒饋爲之,可也。出擧條允鈺曰,擧動後,瑞蔥臺試射,只以駕前擧行,駕後則依先朝擧動時例,分付,何如?上曰,依前例爲之。允鈺曰,擧動時植炬,自陽川坪爲之乎?上曰,自弘濟院第爲待令。上曰,以判府事鄭弘淳,爲留都大將,可也。上曰,左相房內起動乎?尙喆曰,再明將出仕云矣。上命退,諸臣以次退出。
庚子正月二十六日酉時,上御誠正閣。坐直承旨入侍時,右承旨徐有防,右副承旨金尙集,假注書趙衍德,編修官金匡國,記注官權應奎,以次進伏訖。上曰,都提調入侍後,神氣,如何?尙集曰,頗勝云矣。上曰,慶州風俗,如何?尙集曰,雖是故都,民俗巧詐日甚矣。上曰,有何古蹟乎?尙集曰,有七怪矣。玉笛自古傳來,而只有一人善吹,松笋雖斫原株,新笋又生其根,五色芍藥,一朶各有五色,池影照人,形貌瀅如明鏡,雁鴨池浮土,廣如盤石,上有蔓草,隨風往來,二怪則未能詳知,而大皆短尾,人多短舌啁啾矣。上曰,怪矣。尙集曰,又有水曼胡,且有眼鏡而絶品云矣。且府之七里外,山採玉精,則動民力甚多,爲弊極煩矣。上曰,其處烏精甚好矣。尙集曰,烏精則品,甚好矣。上曰,機張與淸河,厚薄,何如?尙集曰,兩邑別無優劣,而淸河則有寶鏡寺,頗以藉賴矣。尙集曰,慶州有玉山,故贊成李彦迪之舊居也。上曰,子孫,仍居乎?尙集曰,庶孫居之,而與其嫡孫,甚不睦矣。上曰,兼春秋可以詳知矣。應奎曰,其庶孫,李全仁子孫也。上曰,年前上疏者,是矣。上曰,何以名玉山乎?尙集曰,其上有紫玉峯故也。上曰,所居則好矣。嫡孫爲誰乎?尙集曰,李憲默,卽其嫡孫,而今爲博川倅矣。上曰,李世奭之出宰靑松,甚善爲矣。尙集曰,然矣。上曰,今已下去乎?尙集曰,已下去矣。上曰,李世奭之爲人,甚柔善矣。尙集曰,然矣。上曰,注書姓貫,何處乎?賤臣對曰,白川矣。上曰,有顯祖乎?賤臣對曰,故掌令趙錫周,臣之曾祖也。上曰,啓辭甚煩,日前停啓者,別書以入,可也。上曰,麗史提綱持入。衍德承命出來,捧入全帙。上命有防讀奏,讀初卷十二板而止。上曰,司僕寺正,入直內司與否知入。衍德承命出來復奏曰,司僕正尹長烈,不爲入直矣。上命退,諸臣以次退出。
上在昌德宮。停常參,只晝講。
徐有防啓曰,明日常參·經筵,取稟。傳曰,停。
朴祐源,以都摠府言啓曰,今日入直內三廳,武兼禁軍及軍兵等中日習射,請出標信。傳曰,知道。
行承政院都承旨李鎭衡,左承旨蔡弘履,右承旨徐有防,左副承旨朴祐源,右副承旨金尙集,同副承旨南柱老啓曰,伏以,今日晝講命下,而聖候猶未快復,日氣尙覺悄寒,臨殿開筵,實有妨於大聖人愼疾之道,而況當行幸之時,宜軫調攝之節。伏乞特命姑停焉。答曰,夜來諸症益勝,別無添劇之慮矣。
傳于徐有防曰,晝講次對,同爲入侍。
傳于朴祐源曰,右承旨入侍。
以檢閱鄭東浚牌不進罷職傳旨,傳于朴祐源曰,雖未知親病之如何,而乍入旋出,已極怠忽。左右無人之時,如是違牌,實有規便之跡,新進小官,焉敢若此?萬萬寒心,只推,更卽牌招入直。如復違牌,直捧禁推傳旨。
傳于徐有防曰,近來翰注,全不成樣,注書則非在外,無以排望,翰林則非兼史,又無以備員,寧有如許紀綱乎?在外翰林,一傡催促上來。
傳于徐有防曰,差備內,有不善擧行之事,各殿承傳色內官,令該府處之。
吏批口傳政事,金聖規爲加平郡守,徐有悌爲陽智縣監。
傳于南柱老曰,左副承旨入侍。
傳于南柱老曰,同副承旨入侍。
傳〈于〉南柱老曰,坐直承旨入侍。
朴祐源,以御營廳言啓曰,本廳騎士將南履五,身病猝重,勢難察任,今姑改差,何如?傳曰,允。
正言李亮載疏曰,伏以,臣於向日引避之啓,雖伏承勿辭亦勿退待之批,而區區私意,有不敢以言官自處者,故至於莫重前啓,亦未敢循例謄傳,徑出禁門,只俟重勘,繼伏見備忘記,以事未前聞,大關後弊爲敎,臣罪至此,尤無所容。頃隨召牌之後,略陳自劾之義,而見阻喉院,臣之惶隘悶蹙,益不知措躬之所也。天牌屢臨,冒膺無路,日犯違逋,徒積罪戾,此豈臣所樂爲者哉?誠以闕啓之罪,有不可自恕,而臺端一步,視爲鐵限者也。玆冒僭越之誅,猥暴跼蹐之悃。伏乞聖明,亟削臣職,仍治臣罪,以肅朝綱,以礪他人焉。臣於自劾之章,固不可贅及他說,而事在目下,人無敢言,臣顧瞻終默不發,則是負殿下也,畏權臣也,臣雖至愚,寧忍爲此?噫,彼削黜罪人洪樂純,以奉朝賀之親叔,爲國家之大臣,則其處地何如,倚毗何如,而不思報效之道,惟懷竊弄之計,入相以來,廣布心腹,大作威福,物情之駭憤,固已久矣。聖鑑孔昭,傳敎一下,而千罪萬惡,俱萃一身,論其負犯,罪極人臣,揆以王章,宜有當律,而聖度寬貸,薄施削黜之典,此雖出於大聖人納汚藏疾之量,而其於王綱之不尊,公法之不嚴,何哉?臣竊以爲,向來處分,失之太寬,其可以藎臣之叔,大臣之故,有所容貸,而不之加罪耶?臣謂削黜罪人洪樂純,亟施中道付處之典,斷不可已也。判府事徐命膺,千億化身,附麗凶逆之罪,卽擧世之所共知也。斷以春秋之義,烏可以獨免於黨與之誅,而連啓纔一日,持平朴天行,遽然停止,噫嘻,此何擧也?臺閣之論,貴在峻激,有進無退,而一啓卽停,若是無難,於此一事,臺風掃盡,此而不論,則竊恐臺體,日漸壞隕,臣謂持平朴天行,亟施刊削之典,以懲阿諛巽軟之態。念臣根孤植弱,四無障壁,固知一言脫口,衆鏑叢身,而惟是秉彝之天,徒知有國,不知有他。愚衷自激,禍福都忘,敢此冒萬死而陳之,惟殿下垂察焉。臣無任祈懇激切屛營之至。答曰,省疏具悉。上件事,不可以一臺諫之言可否者,況有禁令乎?如此則有關後弊矣。次陳事,憲長避答,略諭之,與上件所請,又何其矛盾也?爾其勿辭察職。
庚子正月二十七日,兼春秋張顯慶。義禁府,申思益照律杖八十收贖,奪告身三等私罪啓目。傳曰,旣已汰去,分揀放送爲良如敎。
義禁府,沈達漢照律,杖八十收贖,奪告身三等私罪啓目。傳曰,旣施譴削之典,何必更爲照律?分揀放送爲良如敎。
庚子正月二十七日辰時,上御熙政堂。晝講次對,同爲入侍時,特進官洪樂性,知事鄭尙淳,參贊官金尙集,侍讀官姜忱,檢討官柳孟養·安春君烿,副護軍宋載岳,領議政金尙喆,行知中樞府事具善復,兼工曹判書洪樂性,兼兵曹判書具允鈺,右參贊鄭尙淳,戶曹判書金華鎭,行副司直李柱國,行訓鍊都正李敬懋,行副司直李邦一,戶曹參判鄭民始,大司憲李義翊,大司諫趙英鎭,司諫沈命德,掌令李度默,持平趙鼎鎭,校理姜忱,左副承旨朴祐源,假注書趙衍德,事變假注書李彦祜,編修官金匡國,記事官權應奎,以次進伏訖。上讀前受音訖。忱進講論語,子曰鄕原德之賊也,止子曰惡紫之亂朱也章,上讀新受音訖。命文義。忱進曰,臣於道聽而塗說章義,可以知人君爲學之道矣。多識前言往行,而不能驗之身心,措諸事爲,則所識便作閑說話,而無所益矣。今以經筵言之,徒以講讀爲事,不以踐實爲工,亦何以進德修業乎?儻能深契力踐,集衆善以爲已有,考往蹟以觀其用,察前言以求其心,使聖工將就,有如天在山中,則羲易大畜之義,至矣盡矣,伏願深留意焉。孟養曰,觀於此章之義,眷眷服膺而勿失,則聖學上將有益效焉,伏願加意焉。上曰,好矣。命經筵文義。樂性進曰,儒臣旣盡詳陳,無所更陳,而臣於鄕原之義,其德也,在鄕爲賊也,在朝廷亦賊也,在上之人甚善留意處,伏願聖上留念焉。尙淳曰,觀於患得之義,凡人患得之心,初出於富貴之事,而其弊則末乃無所不至,在上之人亦可詳察處,伏願留意焉。尙集曰,筵臣旣盡文義,別無所陳,而第巧言令色之害,末至于覆邦家,自古明王,必以遠小人爲先,亦可留意處矣。上曰,好矣。命退,講臣先退。上曰,次對進前。尙喆進曰,聖體,若何?上曰,一樣矣。王大妃殿氣候,若何?上曰,一樣矣。惠慶宮氣候,何如?上曰,一樣矣。尙喆曰,湯劑當進御乎?上曰,待下敎進之,可也。尙喆曰,陵幸隔日,多有稟達擧行之事矣。進曰,此守禦使金鍾秀之狀啓也,以爲今春合操,旣已停止,巡點何以爲之事,令廟堂稟旨分付矣。從前停操之時,巡點輒皆竝停,以此分付,何如?上曰,依爲之。出擧條又曰,卽見江原監司具㢞報本司者,則以爲江陵府大關嶺鎭堡建倉始役,待明春擧行事,已有成命,固當擧行,而伐木燔瓦,運礎開基等節,如欲趁早經紀,則積雪堆壑,徐待解氷,則又値農節,姑待秋成,預爲鳩聚,待明春始役爲辭矣。朝令之下,其所稽滯,雖甚可悶,目下事勢,誠如道臣所報,依所請姑徐,以待朝家指揮之意,分付,何如?上曰,依爲之。出擧條又曰,慶尙監司洪樂彬,聞方廢衙,凡有狀奏,輒以假都事擧行本道事,誠可悶,今姑許遞,何如?上曰,依爲之。出擧條慶尙監司洪樂彬許遞事。出榻敎尙喆曰,慶尙監司今當差出矣。臣前有觀察使之薦,而鄭尙淳可合矣。上曰,將有所用處矣。尙喆曰,兪彦鎬可合副望矣。上曰,奉親之人踰嶺,亦非難乎?亦有以吏參出外之事乎?尙喆曰,前亦有之矣。又曰,趙時俊可合矣。上曰,予稔知其爲人而最好矣。尙喆曰,以此當爲擬入矣。又曰,臣今見東萊水使曺學臣之狀啓,則府使李致中之狀啓措辭,多有錯左之事矣。仍曰,今此漂人領來差倭,假稱曾前所無之名色,又且加數虛張,敢欲欺瞞之狀,誠極萬萬狡惡。守臣若於常時,嚴束檢飭,則豈有此前所未有之事乎?此已寒心,而備局謄報,較諸水使謄報,亦多有疎漏之端,以此以彼,俱難免失職之責,東萊府使李致中罷職。當該譯官,當初不善問情,致此改問情之擧,論其罪狀,不可汰去而止,令帥臣大張軍威,從重決棍後狀聞之意,分付,何如?上曰,依爲之。東萊府使罷職不敍,可也。出擧條東萊府使李致中罷職事。出榻敎尙喆曰,畿邑守令,聞有未下直者,而陵行隔日,使之當日辭朝,何如?上曰,依爲之。出擧條畿邑未下直守令,當日辭朝,未差之代,口傳差出事。出榻敎又曰,諸道守令,擧皆下直,而通川郡守朴師範,以年滿陞品之人,除拜於都政,而實病方重,萬無赴任之勢,該曹惶恐,不得草記云。如是之際,夫馬久滯,爲弊不少。海南縣監李潤禧,渠安敢厭避?聞其情勢,有難督送於此縣,通川郡守朴師範,海南縣監李潤禧,竝改差,何如?上曰,依爲之。出擧條,通川郡守朴師範,海南縣監李潤禧,竝改差事。出榻敎上曰,軍職廳事,極爲悶矣。以渠輩相鬪之事,至有上聽,豈不怪哉?御將旣有稚子,則不能善敎,亦可怪也。以近侍言之,異於宣傳官矣。蓋曺學臣之甄用,固是滌瑕之事,而李潤彬之言人家累,可謂廢人前程,此實不小事矣,御將不知此事乎?邦一曰,聞而誨責,而極爲悶慮矣。善復曰,軍職以中庶參用,似好矣。上曰,此亦雜矣,近侍如或得人,則豈不好哉?尙喆曰,卽見平安監司李徽之査報成冊,則別餉庫記在木綿,以尺數之,準不準分三等報來矣。若其不準尺者,不能爲全疋之故,置而不用,將爲腐棄之物,事之無實,孰甚於此?或云以尺折價,趁今發賣,猶勝於空棄云,而如是區處之際,亦安知無其間奸弊數多?公貨實狀如此,則一番釐正,在所不已,分付道臣,一一反閱,嚴加査正,其中不準尺者,連尺爲一疋,爲他日公家需用之實數,則元數雖或減縮,此當爲公家實用之道,以此曾有面議於曾經道臣,而亦以爲好,依此擧行,恐似得宜。至於此後道臣別備之留置該庫者,踏條以某年某等,若有如前不準尺苟充其數者,施以制書有違之律,定爲令甲,則庶可爲日後食效之實政,敢此仰達。出擧條分付該道道臣,着意擧行後,使之狀聞,何如?上曰,依爲之。出擧條允鈺曰,攔後馬兵,何以磨鍊乎?上曰,依前擧動時例爲之,可也。祐源曰,筵席事體,何等嚴重,而訓鍊大將具善復奏事之際,笑語相雜,有欠敬謹,揆以道理,極涉未安,推考警責,何如?上曰,勿推,可也。出擧條大司憲李義翊,大司諫趙英鎭,司諫沈命德,掌令李度默,持平趙鼎鎭,校理姜忱,副修撰柳孟養,請喬桐府黜置罪人鄭致達妻,快正王法,以洩神人之憤。上曰,不允。請還寢遠竄罪人韓翼謩金吾草記勿施之命,仍施遠竄之典。上曰,不允。請放歸田里罪人金相福,亟令王府拿鞫嚴問,快正王法。上曰,不允。請黑山島圍籬安置罪人龜柱,亟加嚴鞫,快正王法。上曰,不允。大司憲李義翊,大司諫趙英鎭,司諫沈命德,掌令李度默,持平趙鼎鎭,請濟州牧移配罪人敬彬,亟令王府更爲設鞫得情。上曰,不允。請彦衡·養遂·獻遂,竝令王府設鞫嚴問。上曰,不允。請還寢會遂絶島定配之命,仍令王府嚴鞫得情。上曰,不允。請還寢李觀源定配之命,更令王府設鞫得情。上曰,不允。請遲晩後物故罪人啓能,亟施孥籍之典。上曰,不允。請令王府一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。上曰,不允。請物故罪人志恒之支屬應坐者,絶島散配。上曰,不允。大司憲李義翊,掌令李度默,持平趙鼎鎭,請大靜縣爲奴罪人金壽賢,依律處斷。上曰,不允。請爲奴罪人河翼龍·金重得,亟命王府設鞫得情,快正王法。上曰,不允。請梁山郡定配罪人錫達,依律處斷。上曰,不允。請削黜罪人金漢耆,亟施竄配之典。上曰,亟停勿煩。請大靜縣定配罪人聖中,亟令王府設鞫嚴問,期於得情,快正王法。上曰,不允。請削版罪人有臣·宗甲·義駿,竝令王府設鞫嚴問,依律處斷。上曰,不允。請鍾城府定配罪人趙濟泰,海南縣定配罪人李潤成,更令王府設鞫得情,施以當律。上曰,旣聞日昨啓批之後,如是傳啓者,大是不諒處,亟停勿煩。請楸子島定配罪人趙嵎,亟寢酌處之命,仍令王府設鞫得情,快正王法。上曰,旣聞日昨啓批之後,如是傳啓者,大是不諒處,亟停勿煩。請薪智島荐棘罪人瑩中,設鞫嚴問,快施當律。上曰,不允。請濟州牧定配罪人後樂,亟令王府更加嚴鞫,期於得情。上曰,不允。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府更加嚴鞫,期於得情。上曰,不允。李義翊啓曰,噫嘻,李普行之罪,可勝誅哉?賦性妖邪,行己暗愎,脅肩謟笑,情態難掩,左右閃忽,伎倆漸巧,特一天生宵小之類耳。口蜜腹劍,林甫之後身,狐媚狼顧,京惇之餘套。以渠處地,爲人幸際,承乏兜攬至此,則不思知分報效之心,敢生眩惑跳踉之計,其貽害世道,將不知至於何境,有識之憂歎,固已久矣。雖以今番事觀之,亦出於計較利害之心,外托懲討之義,內售嘗試之計,是可忍也,孰不可忍也?此於渠,猶屬細故,至於明義一部,是何等大義理,而渠之所論本事之外,乃敢攙及於有樹立之大臣,必欲漫漶義理,欺謾君父,包藏禍心,煽動一世。若此不已,則倫綱將至墜地,凶孼亦必生心,噫,彼普行,抑獨何意,循私負國,一至此哉?其心所在,有未可測,而此又渠卽一斷案,何幸聖明俯燭其情狀,處分明快,滿庭臣僚,孰不欽仰,而若論其負犯,不可不一問,快正其罪。請楸子島安置罪人李普行,亟令王府拿鞫嚴問。上曰,將加鞫問,而口有所出之言,則將若之何?上曰,非不欲依啓,姑俟大同之論,不允。上曰,予於彼此,豈有扶抑之事乎?以明義錄觀之,乙丙年間不逞之徒,自干王章,物理固然矣,前有辛丑乙亥之逆,而一串貫來者也。先大王一心固守之聖德,予何敢望,而尙今欽仰矣。渠輩焉可植黨而如是乎?柳戇之出補江界,蓋欲玉成而然也。乙未冬岌嶪之時,有誰一言者,而徐領相一疏,豈非忠臣乎?苟有一分人心,豈可如是耶?一脈陽春,賴以扶持者,只有一段公議也,今於臺啓,以俟公議矣。設令奉朝賀,遽有乃叔之心,則恩情固有之矣,公法則豈可避乎?小不忍則亂大謀矣。李普行之事,非予抑勒也,卿等知之。徐領相有何罪戾,而欲爲除去乎?實爲無狀矣。非惜其人,惜其家也。尙喆曰,一堂群臣,洞然聽之矣。海南縣竄配罪人金載順,三水府定配罪人洪達洙,慶源府定配罪人鳴遠,散配罪人李璟·韓後良·金默行·兪纘柱·金奎五等停啓,大司諫趙英鎭,司諫沈命德,請大靜縣爲奴罪人金壽賢,更令王府設鞫嚴問,依律處斷。上曰,不允。請興陽縣爲奴罪人河翼龍,南海縣爲奴罪人金重得,亟令王府設鞫得情,快正王法。上曰,不允。請海南縣定配罪人李弘濟,亟令王府設鞫嚴問。上曰,不允。請大靜縣定配罪人聖中,放逐罪人有臣·宗甲·義駿等,竝令王府設鞫嚴問,期於得情,快正王法。上曰,不允。請海美縣定配罪人申光復,更令王府嚴鞫得情。上曰,不允。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府嚴鞫得情,快正王法。上曰,不允。請定配罪人具翼遠,亟寢酌處之命,仍令王府嚴鞫得情,快施當律。上曰,不允。請減死安置罪人大燮,亟寢酌處之命,仍令王府嚴鞫得情,快正王法。上曰,不允。請減死罪人弼海,亟寢酌處之命,仍令王府設鞫得情,快正王法。上曰,不允。請遠竄罪人安兼濟·李宅鎭,亟令王府竝加嚴鞫,期於得情,依律處斷。上曰,不允。請恒·善支屬,亟令散配,日謙兄弟,竝投絶島,以嚴隄防。上曰,不允。請荐棘罪人瑩中,亟令王府設鞫嚴問,快施當律。上曰,不允。請固城縣投畀罪人李鎭常,巨濟府絶島安置罪人朴宗集,亟令王府拿鞫得情,施以當律。上曰,不允。請河東府減死定配罪人昌鼎,依律處斷。上曰,不允。請濟州牧減死定配罪人範聖,依律處斷。上曰,不允。請減死定配罪人德秀,亟令王府更加嚴鞫,快正王法。上曰,不允。請削黜罪人鄭履煥絶島安置。上曰,以上疏自明爲罪案,則此則於渠可謂冤矣。引古人獄中上書之意,伊時筵中,旣有云然之敎,此許其自新也。到今執此爲說者,未知何許公議之所不許,而乖當則極矣。亟停勿煩。請鎭海縣定配罪人埏,亟令王府拿鞫得情,仍施當律,其應坐支屬,不可遠地散配而止,亦竝施絶島散配之典。上曰,元榦停啓之後,今無可論,亟停勿煩。請亟寢鎭寬·大春酌處之命,更加嚴鞫得情。上曰,予意不但如此,亦已詢問於伊時獄官,元榦停啓之後,此啓爭執,誠有倒置之嫌,亟停勿煩。請前府使任聖周,亟施邊遠定配之典。上曰,亟停勿煩。請逆賊尙魯,亟施孥戮之典。上曰,不允。海南縣竄配罪人金載順,㓒原縣定配罪人志遜,罪人李璟·金默行·兪纘柱·韓後良·金奎五等,定配罪人元榦停啓。姜忱啓曰,臣有區區所懷,敢此仰達矣。日前府院傳啓中,有依啓者,而旋下勿爲施行之命,臺啓至重,而處分顚倒,王法不可以有屈有伸,成命不可以旋下旋收,此路一開,則罪惡貫盈之類,亦將有希望僥倖之心,臣以爲依當初兪音,施行,宜矣。上曰,予豈得已而然哉?一則爲伸公議也,一則爲屬罪疑也。非不知事近顚倒,而如是處分者,實有商量者,論思之地,不可無是言,隨事匡救,予甚嘉乃也。上曰,翰林以今日牌招,可也。政官待明朝牌招開政事。出榻敎上命退,諸臣以次退出。
庚子正月二十七日未時,上御誠正閣。右承旨入侍時,右承旨徐有防,假注書趙衍德,編修官金匡國,記注官權應奎,以次進伏訖。上曰,藝文館書吏懸之,下番催促入來。賤臣承命出來,鄭東浚已爲承牌入來,仍與偕入進伏。上曰,在外翰林,使之催促上來,而本館之行關與否知來。賤臣承命出來復奏曰,姑未發關云矣。上曰,斯速擧行,賤臣承命,分付。命書傳敎曰,不通講員,旣已能誦云,使之替直。又命書傳敎曰,明日馬兵內試,當觀勢爲之,待下敎待令事,卽爲分付。命退,諸臣以次退出。
庚子正月二十七日酉時,上御誠正閣。左副承旨·同副承旨,同爲入侍時,左副承旨朴祐源,同副承旨金尙集,假注書趙衍德,編修官金匡國,記事官鄭東浚,以次進伏訖。上曰,昨日只以傳語軍下敎,而兵曹草記,竝以斥候伏兵書入,發兵等節,何許重大,而如是誤傳,其時傳敎司謁,令同副承旨査問以奏。尙集出去査問,則司謁白景炫供曰,傳敎之際,誤傳至此,遲晩待罪。上曰,當處分,金虎門出標信留門,兵曹草記中斥候伏兵,抹去以納。命書傳敎曰,斥候伏兵,則依昨日兵判所奏,勿爲磨鍊,與經宿時有異,傳語軍磨鍊,此啓目有錯誤處,更爲書入。命祐源讀奏麗史提綱,讀訖,上命退,諸臣以次退出。
庚子正月二十七日夜三更一點,上御誠正閣。坐直承旨入侍時,左副承旨朴祐源,假注書趙衍德,編修官金匡國,記事官鄭東浚,以次進伏訖。上曰,藥房掌務官吳道炯,入侍診察。賤臣承命出來,召道炯進前。道炯診脈以奏曰,左右有痰滯之症,淸胃散似有害,停止,好矣。進御淸胃散,自今日停止事。出榻敎道炯曰,藿香正氣散,進用,似好矣。藿香正氣散一貼煎入事。出榻前下敎上曰,注書與同副承旨,往于藥房,監煎以來,賤臣承命出來。與柱老監煎擎進,上進御。命書傳敎曰,近者連日赴公,恐妨調痾,領議政兼帶藥院都提擧之任,今姑勉副。上命退,諸臣以次退出。
上在昌德宮。停常參·經筵。
徐有防啓曰,明日常參·經筵,取稟。傳曰,停。
金尙集啓曰,合辭方張之時,諫院無詣臺之員,事甚未安,除在外外,未肅拜呈告人員,竝卽牌招,何如?傳曰,允。
傳于朴祐源曰,軍士房承旨入侍。
以正言柳協基牌不進罷職傳旨,傳于南柱老曰,只推。
傳于徐有防曰,坐直承旨入侍。
朴祐源,以禁衛營從事官言啓曰,本營軍兵,今日日次私習云矣,敢啓。傳曰,知道。
傳于徐有防曰,左議政留待。
傳于徐有防曰,左議政入侍。
備邊司薦,以李文源爲東萊府使。
李鎭衡啓曰,藥房都提調鄭弘淳,提調具允鈺,爲承候來待矣。
朴祐源,以都摠府言啓曰,今此明陵幸行時,侍衛不可不備員,而副摠管愼爾復在外未肅拜,侍衛將不得備員,令政院稟旨變通,仍令該曹口傳差出,以爲備員侍衛之地,何如?傳曰,允。
朴祐源,因都摠府草記啓曰,今此幸行時,侍衛不可不備員,而副摠管愼爾復,在外未肅拜,侍衛將不得備員,令本院稟旨變通,仍令該曹口傳差出事,允下矣。副摠管愼爾復,合有變通之道,何以爲之?敢稟。傳曰,許遞。今日政差出。
李鎭衡,以吏批言啓曰,慶尙監司,今當差出,而擬望之人乏少,本曹參判,竝擬,何如?傳曰,允。
有政。吏批,行判書李重祜進,參判兪彦鎬在外未肅拜,參議金夏材進,同副承旨南柱老進。蔡濟恭爲禮曹判書,蔡濟恭爲知春秋,金鍾秀爲同經筵,鄭弘淳爲內醫院都提調,尹心緯爲司䆃僉正,鄭來鼎爲社稷令,趙鉉爲禁府都事,尹寅喆爲繕工奉事,趙時俊爲慶尙監司,任璛爲通川郡守,金敍九爲海南縣監。
兵批,兼判書具允鈺進,參判未差,參議南玄老病,參知李在學入直進,左副承旨朴祐源進。副司直洪樂彬單付,副護軍李潤禧單付。再政,李爲副摠管。
傳于南柱老曰,吏曹郞廳發牌,明日受香所諸執事,淸齋與否,摘奸以來。
徐有防,以金光顯言啓曰,奉朝賀洪國榮以爲,今則病已差可,又經承候,王人之一向淹留,實爲萬萬惶悶,卽速撤去,以安私分云,故臣不得已罷歸之意,詮次啓達。傳曰,知道。
朴祐源,以備邊司言啓曰,會寧·慶源開市,旣已完畢,令承文院撰出回咨,別定禁軍,騎撥下送于義州府,使之傳給鳳城將處,以爲轉送北京之地,何如?傳曰,允。
南柱老,以吏曹言啓曰,今此明陵幸行時,左右通禮,不可不備,而左通禮尹行晉呈辭在外,今姑改差,其代口傳備擬以入之意,敢啓。傳曰,知道。
又以兵曹言啓曰,陵幸在近,本曹堂上郞廳,守宮及侍衛,不可不備員。參判未差,代在外郞廳李正薰,今姑改差,令該曹以在京無故人,竝卽口傳差出,以爲備員之地,何如?傳曰,允。
吏批口傳有政,李爲兵曹參判,李敬一爲佐郞,宋樂爲左通禮。
南柱老,以李彦祜言啓曰,臣敬奉聖旨,馳往傳諭于中部貞善坊水門洞契奉朝賀洪國榮所住處則以爲,臣自承聖候欠和之報,晝宵煎灼,無以爲心。意外史官儼臨,敦召又宣,臣他不暇顧,今方趨詣,以爲起居之地云矣,敢啓。傳曰,知道。
正言李亮載啓曰,臣於見職,旣有闕啓之罪,復豈以言官自處,而洪樂純處分之後,迄無一人請罪者,故臣駭憤所激,終難泯默,未及商量,而徑請勘律。徐命膺負犯旣重,有手皆指,而持平朴天行,乍啓旋停,處義顚倒,昨旣連啓,則是知其有罪也,今忽停啓,則是謂其無罪也。俄頃之間,遽作兩截,臺閣之論,固不當如是,故臣竊以就事論事之義,有所論斥矣。及承批旨,以有關後弊,又何矛盾等語爲敎,誨責備至,臣之妄率迷謬之罪,於是乎著矣,而昨因夜深,今始來避,所失尤大,以此以彼,臣何敢一刻晏然冒據於臺次乎?請命遞斥臣職。答曰,兩是雙非,得無幾於混圇漫漶之歸乎?況先疏後啓,緩於上款,緊於下段者,抑何意義乎?以停啓謂是巽軟,則發啓又可謂公議乎?不料今日朝廷氣象,如彼之衰薾也,爾之畏首畏尾,顧前顧後之狀,益無所掩。若不明示好惡,何以使世道靖人心定乎?猶從惜其官之義,所辭,姑先依啓。
大司憲李義翊,大司諫趙英鎭,司諫沈命德,副應敎趙時偉,掌令李度默,持平趙鼎鎭,校理李儒慶·姜忱,副校理嚴思晩,修撰權以綱·徐有成,副修撰柳孟養·李命勳啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府拿鞫嚴問,快正王法。請黑山島圍籬罪人龜柱,亟加嚴鞫,快正王法。答三司曰,不允。大司憲李義翊,大司諫趙英鎭,司諫沈命德,掌令李度默,持平趙鼎鎭啓曰,請濟州牧移配罪人敬彬,亟令王府更爲設鞫得情。請彦衡·養遂·獻遂,竝令王府設鞫嚴問。請還寢會遂絶島定配之命,仍令王府嚴鞫得情。請還寢李觀源定配之命,更令王府設鞫得情。請遲晩後物故罪人啓能,亟施孥籍之典,請令王府一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。答兩司曰,不允。掌令李度默啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府設鞫嚴問,期於得情,快正王法。請削版罪人有臣·宗甲·義駿,竝令王府設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府設鞫得情,施以當律。請楸子島定配罪人趙堣,亟寢酌處之命,仍命王府設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府更加嚴鞫,期於得情。請楸子島安置罪人李普行,亟令王府拿鞫嚴問。措辭見上答府曰,不允。金漢耆事,趙濟泰等事,趙堣事,亟停勿煩。司諫沈命德啓曰,請大靜縣爲奴罪人金壽賢,更令王府設鞫嚴問,依律處斷。請爲奴罪人河翼龍·金重得,亟命王府設鞫得情,快正王法。請海南縣定配罪人李弘濟,亟令王府設鞫嚴問。請大靜縣定配罪人聖中,放逐罪人有臣·宗甲·義駿等,竝令王府設鞫嚴問,期於得情,快正王法。請海美縣定配罪人申光復,更令王府嚴鞫得情。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府嚴鞫得情,快正王法。請定配罪人具翼遠,亟寢酌處之命,仍令王府嚴鞫得情,快施當律。請減死安置罪人大燮,亟寢酌處之命,仍令王府設鞫得情,快正王法。請減死罪人弼海,亟寢酌處之命,仍令王府設鞫得情,快正王法。請遠竄罪人安兼濟·李宅鎭,亟命王府竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府拿鞫得情,施以當律。請河東府減死定配罪人昌鼎,依律處斷。請濟州牧減死定配罪人範聖,依律處斷。請減死定配罪人德秀,亟令王府更加嚴鞫,快正王法。請鎭海縣定配罪人埏,亟令王府拿鞫得情,仍施當律,其應坐支屬,不可遠地散配而止,亦竝施絶島散配之典。請前府使任聖周,亟施邊遠定配之典。請逆賊尙魯,亟施孥戮之典。措辭見上答院曰,不允。埏事,任聖周事,亟停勿煩,鄭履煥·鎭寬·大春,院前停啓。
庚子正月二十八日巳時,上御誠正閣。左議政入侍時,左議政李溵,右承旨徐有防,假注書趙衍德,編修官金匡國,記事官鄭東浚,以次進伏訖。溵曰,臣今日入來後,伏聞夜間湯劑煎入矣。下情不勝驚慮,卽今聖體諸節,若何?上曰,不至大段矣。溵曰,膈間尙有往來之氣乎?上曰,差勝矣。溵曰,王大妃殿氣候,若何?上曰,一樣矣。溵曰,惠慶宮氣候,何如?上曰,一樣矣。溵曰,陵幸期日已迫,日寒尙未盡解,且今聖候如此,下情悶迫矣。上曰,勿慮也。上曰,卿之病,卽今則如何?溵曰,行步則僅得成樣,而腹脹則加減盈縮無常矣。上曰,今番陵幸,卿當往否?溵曰,臣方以陪往爲計矣。上曰,卿之重卜,予意有在矣。溵曰,臣之屢試蔑效之地,特以簪履之舊,有此恩命,感激隕越,不知所達。臣受殿下恩造,頂踵毛髮,皆非己有,沒此身報答國恩,常所耿耿於中者,而臣儱侗鈍滯,不解世務,又極聾瞽,全無聞見,中書重任,決難堪當,欲以筋力奔走,爲一分仰報之道,而病且癃痼,此亦末由。卽今脚病,雖幸致身於前席,而腸臍澎渳之症,飽滿牽引,劇歇無常,或有今日差勝,而明日苦劇之時,朝或起動,而夕或不省人事,又多當事顚錯之時,其爲症樣如此,上有領相,國事有恃,如是而何以備器使之末乎?恩命之下,病未卽肅,且感激恩數,今雖忍死入來,如以卽今言之,則精神爲病氣所奪,殆不省事矣。言出斷斷衷赤,庶幾仁天俯憐,而嚴畏惶悚,不敢盡達,伏望體念,以爲終始之恩,千萬顒祝。上曰,過矣。上曰,卿之腹脹之症,緣何而如此?溵曰,初則傷於水土,今則已成痼疾矣。進退無常,逐年增加,醫家亦無可爲云,臣亦自悼餘生無幾,報答無路矣。上曰,卿在時任,此後則可以頻見矣。溵曰,在職之時,可以入侍,區區下情,亦可以少塞戀結之忱矣。上曰,卿則先爲退出休息,可也。溵曰,俄者在外聞之,則藥院方煎置湯劑,以待下敎矣。仍先退。上曰,政官催促。賤臣承命出來復奏曰,政官今已入來開政矣。上曰,湯劑監煎以待乎?知入。賤臣承命出來復奏曰,今已盡煎矣。上曰,都承旨持湯劑入侍。賤臣承命出來,召都承旨李鎭衡進前,上進御湯劑,都承旨入侍事。出榻敎日前宣召,以臺批之未下,謂難進身起居,而今則臺批旣下,予亦方在調候中,戀卿之心,有倍常時,卿恙今則想不至難强,以公以私,何不一入見予乎?卿其諒之,入來承候。出傳敎史官以此傳敎,往宣于奉朝賀。出傳敎予爲卿慨慨咄咄,繼之以自愧予不知卿也,卿於出處行藏,當以大義二字,爲受用之符訣,卿之近日事,未知有何所執而何所據乎?命駕郊外,卿不欲陪扈者,私義重於公事而然乎?至於旗軍洗馬,成命之下亦將以卿之漫不知動,又未免闕却,此亦可謂國綱乎?以卿而自爲卿身之地如此,具僚何言?言之重複者,期卿之改圖也。然而復事牢執,則朝廷自有法綱,況如卿地處乎?到此恐難以官職待卿也。卿其諒之諒之,克念君臣之大防事,傳諭于徐領府事。仍傳曰,中樞府郞廳發牌,卽爲傳諭。出傳敎仍命退,諸臣以次退出。
庚子正月二十八日未時,上御誠正閣。軍士房承旨入侍時,左副承旨朴祐源,假注書趙衍德,編修官金匡國,記事官權應奎,以次進伏訖。上曰,都承旨入侍事。出榻敎賤臣承命出來,召都承旨李鎭衡進前。命書傳敎曰,挾輦軍作門,一依書下擧行,仍令磨鍊節目,此後陵幸,依此定式。又命書傳敎曰,留陣營,御營廳則雖有進陣·退陣節次,而守禦廳則不爲磨鍊,似因地形而然。然出還宮,不可無迎送之節,御營廳則退陣於鍾街西道,守禦廳則進陣於巡廳前路,出宮後,各還本陣。此後西效陵幸,從敦化門出宮時,依此定式,原節目改修正以入。又命書傳敎曰,左議政留都。又命書傳敎曰,正言李亮載避嫌批答中,緊於下款之緊字,以忽字誤書,當該中官推考,原批答中,改書頒布。祐源先退,推考房承旨入侍事。榻前下敎賤臣承命出來,召金尙集進前。上曰,徐領府事傳諭草持入。賤臣承命出來捧入,上命尙集讀奏訖。上曰,領府事出仕乎?尙集曰,出仕云矣。上曰,似然矣。上曰,直閣入來乎?尙集曰,昨日入來矣。尙集先退,藥房都提調·提調入侍事。出榻敎都提調鄭弘淳,提調具允鈺進前。進御藿香正氣散一貼煎入事。出榻敎弘淳曰,聖體諸節,若何?上曰,一樣矣。王大妃殿氣候,若何?上曰,一樣矣。惠慶宮氣候,何如?上曰,一樣矣。上命退,諸臣以次退出。
庚子正月二十八日酉時,上御誠正閣。坐直承旨入侍時,右承旨徐有防,假注書趙衍德,編修官金匡國,記事官鄭東浚,以次進伏訖。上命讀黃海監司狀啓,京畿監司狀啓,黃海水使狀啓,平安監司狀啓,統制使狀啓,有防讀奏訖。上命退,諸臣以次退出。
上在昌德宮。停常參·經筵。
徐有防啓曰,明日·再明日國忌相値,初二日動駕相値,視事頉稟。傳曰,停。
傳于李鎭衡曰,都承旨入侍。
李鎭衡啓曰,藥房都提調鄭弘淳,提調具允鈺,爲承候來待矣。
傳于南柱老曰,都承旨入侍。
徐有防啓曰,今此明陵親祭時祭文,當爲製進,藝文提學蔡濟恭,待明朝牌招,何如?傳曰,允。
徐有防啓曰,監察十三員內,二員隨駕押班進,二員留都押班進,一員入直,一員受由在外,二員未署經,一員未差。今此親祭時及攝行祭時,無以推移分排,在前如此之時,有未署經監察行公之例,今亦依此例出仕事,分付,何如?傳曰,允。
傳于蔡弘履曰,奉審承旨入侍。
朴祐源,以都摠府言啓曰,副摠管鄭昌聖,以同知實錄事,實錄廳晝仕出去之意,敢啓。傳曰,知道。
兵批口傳有政,李鎭翼爲副摠管。
徐有防,以弘文館言啓曰,本館上番副應敎臣趙時偉,以禁衛營從事官,今日本營上下坐起時,晝仕出去之意,敢啓。傳曰,知道。
朴祐源,以兵曹言啓曰,今此幸行時,侍衛不可不備,文兼李敬一遷轉之代,卽爲口傳差出,以爲備員侍衛之地,何如?傳曰,允。
兵批口傳有政,曺遠振爲文兼。
徐有防,以兵曹言啓曰,陵幸在近,本曹郞廳·侍衛及各差備,不可不備員,而新除授佐郞李敬一,與佐郞沈基泰親査相避,不得行公,佐郞李敬一,今姑改差,其代,令該曹以在京無故人,口傳差出,以爲侍衛備員之地,何如?傳曰,凡應避之法,在下當遞,則以監軍單子觀之,且以曹例參之,當視所代之次,所帶之色爲上下,則李敬一不當改差,爲先自政院草記之如是爲之之委折,問啓。
蔡弘履啓曰,因兵曹草記,凡應避之法,在下當遞,則以監軍單子觀之,且以曹例參之,當視所代之次,所帶之色爲上下,則李敬一不當改差,爲先自政院草記之如是爲之之委折,問啓事,命下矣。問于兵曹則以爲,監軍單子,初不考見,李敬一之曾經佐郞,未能知得,其所易次,矇未覺察,果有此誤啓之失云矣,敢啓。傳曰,官職遞易何等審愼處,則易其上下,換其遞仍者,大是不察。兵曹判書具允鈺,從重推考,原草記勿施,更爲書入。
徐有防,以兵曹言啓曰,今此幸行時,侍衛禁軍不可不點擇以行矣。各番禁軍中,新受馬及病蹇不能致遠之類,依舊例推移替直之意,敢啓。傳曰,知道。
又以兵曹言啓曰,來二月初三日幸行時,闕內入直訓鍊都監別將·把摠·哨官及內三廳將·守門將·銅龍門把摠·哨官等番單子,每中日入啓受點趁期替直矣。今番則動駕相値,不得入啓受點,依例回鑾,翌日入啓受點後,分所單子,亦爲書入,巡將·監軍,亦以來二月初二日受點人員,初三日至,以爲仍察之意,敢啓。傳曰,知道。
又以兵曹言啓曰,自前陵行時,交龍旗差備馬,預爲調習矣。今亦依前例旗與竹,出郊外試習之意,敢啓。傳曰,知道。近來宣傳官輩,儱侗全不解事,昨年陵幸時,屢致做錯,今番復如前日,則卿難免不能檢飭之罪,惕念擧行。雖以交龍旗信地言之,郊行時,雲寶劍以下堂上侍衛,在別抄之前,交龍旗在別抄之後,以便使用,曾有將臣筵稟定奪,而以其堂上侍衛之不卽進前,次知宣傳官之每多新入之故,輒至違式,此亦嚴明知委,無或有臨時論責之弊。
又以禮曹言啓曰,觀察使·節度使薦,正月內當爲議薦,而堂上有故,不得爲之之意,敢啓。傳曰,知道。
又以訓鍊都監言啓曰,本局把摠柳鎭豐,身病甚重,勢難察任,改差,何如?傳曰,允。近來挾輦把摠,率多妄恣,行軍之際,專不畏法,行伍之疎密,含枚之有無,人馬之出入,無異越視秦瘠,此後此等未瑩之類切勿差擬。今番陵幸將官,必當依近例加數差出,亦宜躬爲申明細束,無至臨時生事之弊,可也。
金尙集啓曰,合辭方張之時,兩司無詣臺之員,事甚未安,除在外外,未肅拜呈告人員,竝卽牌招,何如?傳曰,允。
大司憲李義翊,掌令李度默,持平趙鼎鎭·朴天行,竝牌不進。
領議政金尙喆箚曰,伏以,邊臣之凡係邊事報聞者,例以狀啓中措語,無一字加減,謄報備局者,誠以狀本,雖未及啓下,苟有時急擧行者,輒憑其謄報,或草記或筵稟故也。今番東萊府使之以漂人事,狀聞謄報,與帥臣謄報,大段相左,臣果請罪於筵中矣。及伏承萊狀亦到之敎,退而問諸備局,則更無他狀來到之事,只有初次相左之謄報而已。今聞萊府狀本之下禮曹者,與報備局謄報有異,臣之只憑謄報,不推見狀本,誠有未及察處之失,臣固惶悚,而若以守臣言之,則常時不能檢飭,使循例去來之狡倭,作此無前之擧,至入問情之中,此已寒心,而且其報廟堂謄報之若是不察於肯䋜之語者,亦難免疎忽之責,其所論罷,以此以彼,固所當也。若臣所奏之擧條,旣已啓下,不可不改付標以入,敢此陳聞,以竢處分,亦願亟降臣奏事不審之罪,以安私心焉。取進止。答曰,省箚具悉卿懇。萊府事可謂失職之中,又失職也,旣不能嚴束,致使狡倭,欲瞞朝廷,又不能審愼,玆於謄報,有此疎漏,其在重邊情之道,不可以罷職薄警,仍以不論,令政院原擧條付標,批答亦爲罷職不敍,書出,可也。箚中所引,萬萬過中,卿其安心勿辭焉。此批答,遣史官傳諭于領議政。
庚子正月二十九日巳時,上御誠正閣。都承旨入侍時,行都承旨李鎭衡,假注書趙興鎭,編修官金匡國,記事官鄭東俊,以次進伏訖。鎭衡曰,夜來聖候,若何?上曰,比昨日別無加減矣。鎭衡曰,湯劑已待令矣。上曰,持入。賤臣承命出,與醫官奉湯劑進伏。上曰,姑置。上曰,北伯鄭光漢,以疝症竟至不起云,然否?鎭衡曰,臣姑未的知,而疝症甚急重之病矣。上曰,都提調·提調入侍。賤臣承命出,與鄭弘淳·具允鈺進伏。弘淳曰,夜來聖候加減,若何?上曰,不甚大段,而表氣尙未解矣。弘淳曰,春寒尙峭,而日氣不調,故閭閻亦無人不痛矣,上曰,汗氣連出,則似可差勝矣。弘淳曰,汗氣若出,則當卽有平復之慶矣。仍命退,諸臣以次退出。
庚子正月二十九日未時,上御誠正閣。都承旨入侍,行都承旨李鎭衡,假注書趙興鎭,編修官金匡國,記事官鄭東浚,以次進伏訖。鎭衡曰,午間聖候,若何?上曰,欲出汗而終不出,誠可悶也。鎭衡曰,汗氣之不出,乃表氣之未解也。上曰,畿伯與李普行相親云,然否?鎭衡曰,普行之平日行己,或爲之經綸,或爲之經學,交遊於儕類中,故或有相親者矣。上曰,李秉模之向來失着,可謂駭妄,而其才則可惜矣。鎭衡曰,聖敎至當矣。上曰,進御藿香正氣散一貼煎入。出榻敎命書傳敎曰,再昨年因査事,干連諸人被繫後,仍有待處分之敎,蓋於伊年秋,欲行豊·德陵謁,故擬於其時疏釋,今則未知何當駕臨,此事每欲提問而未果。今聞前留守言,干連人尙在滯囚中云,本獄事,巫女旣死之後,盤覈之道,惟在福德,至於看證,如有疑端,自可推問,不必無端。滯囚罪人張奉伊·呂串治,姑爲放送,以待結末。若此則妖如福德者,必生覬覦之心,同推則渠益抵賴,郊幸時又當縱子呼訴,此則亦不可不嚴戢處也。竝須知悉,各別究覈,期於得情事,下諭於本府留守。又命書榻敎曰,左承旨入侍。賤臣承命出,與蔡弘履進伏。上曰,禮判日前次對,何不入來乎?弘履曰,向日入侍,猝得臂痛,方在叫苦中,故似未得入參矣。上曰,禮判無子云矣,其間果立後耶?弘履曰,近始率來於遠族矣。又命書傳敎曰,都摠府堂上有闕之代,口傳差出。仍命退,諸臣以次退出。
庚子正月二十九日酉時,上御誠正閣。奉審承旨入侍時,右承旨徐有防,假注書趙衍德,編修官金匡國,記事官鄭東浚,以次進伏訖。上曰,李敬一不當遞而見遞,該堂甚不善擧行矣。有防曰,然矣。上曰,此兵判當之之事乎?有防曰,然矣。仍命讀守令薦記,有防讀奏,至朴宗榦薦記。上曰,此是朴聖源之子乎?有防曰,然矣。上曰,朴宗榦之入直司饔與否知入。賤臣承命出來復奏曰,朴宗榦不爲入直云矣。讀薦記訖。上命退,諸臣以次退出。
上在昌德宮。停常參·經筵。
昧爽至巳時,有霧氣。
朴祐源,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
傳于朴祐源曰,都承旨入侍。
傳于徐有防曰,禮房承旨,馳詣宗廟·景慕宮,奉審摘奸以來。
傳于南柱老曰,奉審承旨入侍。
以司諫沈命德,掌令李度默,持平趙鼎鎭牌不進罷職傳旨,傳于金尙集曰,只推。
傳于李鎭衡曰,政事當日爲之。
李鎭衡啓曰,卽者吏曹假郞廳來言,今日爲政事,命下,而判書李重祜,參議金夏材,俱以病不來,參判兪彦鎬在外未肅拜,不得開政云,判書·參議,竝卽牌招,何如?
下備忘記于李鎭衡曰,近日有政命,則無端稱病,輒請牌招,何易之之甚也?此啓辭勿施,病如不至難强,則斯速入來開政,不然則見今位著,雖甚苟簡,朝廷亦自不患無人,其令以此嚴飭,使兩銓堂知悉,任其去就。
有政。吏批,行判書李重祜病,參判兪彦鎬在外未肅拜,參議金夏材進,行都承旨李鎭衡進。
吏批啓曰,判書李重祜病不來,參判兪彦鎬在外未肅拜,小臣獨政未安,何以爲之?敢稟。傳曰,只出緊任,以李鼎運爲正言,具善復爲刑曹判書,鄭昌順爲左尹,李壽仁爲戶曹正郞,金履正爲兵曹佐郞,金師柱爲監察,洪景厚爲靑山縣監。
兵批,兼判書具允鈺進,參判李差祭,參議南玄老入直進,參知李在學病不進,右承旨徐有防進,副司果李亮載·沈基泰單付。
傳于朴祐源曰,陵行時承旨,則到陵所後,只有問安一次,中官則到陵所後,亦只有一次,各殿中官,到陵所後,亦令只行一次。夫馬支供等節,依此擧行事,兵曹及畿營,申明分付。
以加里浦僉使林世載守令薦,前虞候崔璟,前僉使金若訥,前僉使秦渭發事,傳于金尙集曰,薦擧何等至嚴,則副末薦,雖是曾經別軍職,旣已削薦之後,與士夫之曾任者有異,亦無表表才能之顯著,則邊將薦,猶可也,遽薦守令,極爲猥濫,薦主推考。
朴祐源,以備邊司言啓曰,卽見黃海監司金熤,水使李邦五狀啓謄報,則山東省登州府延湖地方漢人六名,漂到於長淵縣新化坊柯老村,而見其問情,則果是商船之漂泊者,渠輩情願,所乘船隻,旣已漂沒,從旱路還去云矣。今此漂人船隻,旣如是漂沒,則依其願,從旱路,定差員還送,而所着衣袴等物,亦令依例製給,以示朝家優恤之德意。禁雜人看護供饋等節,各別申飭,而此不必別定齎咨官,依舊例,以本營譯學一人,次次領付於沿路有譯學處,使灣府譯學,領護入送于鳳凰城之意,分付於該道道臣處。咨文令槐院撰出,別定禁軍,騎撥下送于灣府,使之傳給鳳城將處,以爲轉送北京之地,何如?傳曰,允。其在柔遠人之道,不可不別樣軫念,供饋諸事·衣裹等物,各別惕意擧行事,另加嚴飭,以水使狀啓入啓觀之,自當初漂到形止日字,極爲稽緩,轉聞朝廷事體,何如,則如是擧行,他事可知,監營狀啓,亦無異同,道·帥臣推考,自本司亦爲措辭嚴飭。
又以兵曹言啓曰,陵幸在近,本曹郞廳侍衛及各差備,不可不備員,佐郞沈基泰,與新除授佐郞李敬一,親査相避,不可仍帶,今姑改差。其代,令該曹以在京無故人,口傳差出,以爲備員之地,何如?傳曰,允。
吏批口傳政事,李性吾爲兵曹佐郞。
判中樞府事鄭弘淳箚曰,伏以,目今聖候,雖臻康和,諸節猶未復常,動駕之期,只隔數宵,而近來日候,又甚不調,曉寒朝霧,無日不然,此時觸冒,實有所萬萬憂悶者。今此展謁,固出於我聖上追感之孝思,而愼疾聖人之大孝,小愈醫家之所戒,臣職忝保護,其所焦慮,尤倍恒品。今若差退期限,更涓吉日,則其於節宣之方,展謁之道,兩得其宜,區區顒祝,實在於此,玆陳短箚,敢控愚見,以俟處分焉。取進止。答曰,省箚具悉卿懇。箚陳至此,豈不欲從施,而見今病勢,已臻痊可,惟此陵行日期,眞所謂進不得退不得也。不忍踰此日者,出於追踵聖志之意也,冀卿之諒予心也。此批答,遣史官,傳諭于判府事。
庚子正月三十日巳時,上御誠正閣。都承旨入侍時,行都承旨李鎭衡,假注書趙興鎭,編修官金匡國,記事官鄭東浚,以次進伏訖。鎭衡曰,夜間聖體,若何?上曰,比昨日稍勝矣。命書榻敎曰,右承旨入侍。賤臣承命出,與徐有防進伏。上命讀守令薦。上曰,朴宗簡,果朴盛源之子乎?有防曰,然矣。有防曰,今此守令薦單,楊州牧使洪秉瓚,朔州府使李延弼,或職銜下落字,或邑號中誤寫,入啓文書之如是不察,有欠審愼,推考警責,何如?上曰,依爲之。出擧條仍命退,諸臣以次退出。
庚子正月三十日酉時,上御誠正閣。奉審承旨入侍時,右承旨徐有防,假注書趙衍德,編修官金匡國,記事官鄭東浚,以次進伏訖。上命讀推考軸,有防讀奏訖。有防曰,今此守令薦單,楊州牧使洪秉纘,朔州府使李延弼,或職銜下落字,或邑號中誤寫,入啓文書之如是不察,有欠審愼,推考警責,何如?上曰,依爲之。出擧條上命退,諸臣以次退出。
上在昌德宮。停常參·經筵。
巳時午時,日暈。
金尙集啓曰,司諫院獻納趙鎭衡下喩後,過限不上來,依定式遞差傳旨及禁推傳旨捧入之意,敢啓。答曰,知道。
傳于李鎭衡曰,都承旨入侍。
以文臣製述取稟,傳于徐有防曰,十六日爲之。
傳于徐有防曰,左副承旨馳詣先農壇,奉審摘奸以來。
傳于朴祐源曰,奉審承旨入侍。
朴祐源,以兵曹言啓曰,陵行在近,本曹郞廳守宮及侍衛各差備,不可不備員,而新除授佐郞金履正除拜時,與吏曹佐郞黃昇源,有娚妹應避之嫌,不得行公云。今姑改差,其代令該曹,以在京無故人口傳差出,以爲備員之地,何如?傳曰,允。
吏批口傳政事,以尹得孚爲兵曹佐郞。
又以訓鍊都監言啓曰,今二月初三日,明陵幸行時,銅龍門·西營入直禁衛軍兵及東營·集春營入直御營軍兵,依前例以訓局餘軍,前期一日,替代入直,還宮後還入直事,自兵曹節目啓下矣。銅龍門軍一百名,把摠金魯成,哨官洪尙德,西營軍四十名,哨官金興碩,東營軍五十名,哨官李儒喆,集春營軍五十名,哨官洪儆率領,與禁·御兩營軍兵,替代入直,而還宮後替直之意,敢啓。答曰,知道。
又以御營廳言啓曰,今此明陵幸行時,東營·集春營入直軍兵,以訓局餘軍,前期一日替代事,自兵曹節目啓下矣。今初二日東營·集春營入直將官·軍兵,依定式待標信出用,而與訓鍊都監餘軍替代,還宮後還爲替直之意,敢啓。答曰,知道。
又以禁衛營言啓曰,今二月初三日明陵幸行時,本營騎士三番,步軍五哨,隨駕事命下矣。外營各處入直將官·軍兵等,依例除標信出用,銅龍門·西營入直將官軍兵等,依定式待標信出用,而兩處把守,則依兵曹節目,以訓鍊都監餘軍,前期一日替把,還宮後還入直之意,敢啓。答曰,知道。
吏批口傳政事,檢閱李集斗單付。
徐有防啓曰,今庚子年京外守令邊將薦擧單子,依例捧入,而應薦不薦人,令該曹察推,何如?傳曰,允。
下備忘記于朴祐源曰,觀此江源監司査啓,無論千株百株,該院木物准數與否,元無關於本事。藉令該院,減數斫取,私斫有無,亦無關於本事,則本道査啓,旣不明言私斫與添載,但以不足於原數,只憑査官之報,草草論啓,如許査啓,前所罕見,該監司具㢞,從重推考。臺疏旣提驪州官執捉焚燒之事,則言者之言虛實,不可不一問於該守令,以爲覈處之道,前牧使尹塾拿處,回鑾後捧傳旨。
庚子二月初一日辰時,上御誠正閣。都承旨入侍時,行都承旨李鎭衡,假注書趙興鎭,編修官金匡國,記事官鄭東浚,以次進伏訖。上曰,禮房承旨入侍。出榻敎徐有防進伏。上命賤臣曰,祝文紙數張持入。賤臣承命出,祝文紙持入。上命有防書孝徽宮別茶禮祭文草訖。上曰,檢閱李集斗出牌乎?鎭衡曰,姑未出牌矣。上曰,卽爲出牌事,分付。仍命退,諸臣以次退出。
庚子二月初一日辰時,孝徽宮晝茶禮入侍時,右承旨徐有防,假注書趙衍德,編修官金匡國,記事官李集斗,以次侍立。上加頭冕,具毶袍,就板位,奠酌訖,有防讀奏祝文訖。上跪哭,在位諸臣,亦俯伏哭。通禮告禮畢。上降板位,入大內,諸臣以次退出。
庚子二月初一日午時,上御誠正閣。奉審承旨入侍時,左副承旨朴祐源,假注書趙衍德,編修官金匡國,記事官李集斗,以次進伏訖。上曰,奉審乎?祐源曰,奉審則無頉矣。上命讀先農壇祭物單子,祐源讀奏。上命召直閣金宇鎭,賤臣承命出來,召宇鎭進前。上曰,冊題目,幾何書之乎?宇鎭曰,朴齊家書之,而精不如寫字官矣。上曰,日寒稍解乎?祐源曰,然矣。上命退,諸臣以次退出。
上在昌德宮。停常參·經筵。
徐有防啓曰,明日大駕詣明陵入齋室後,王大妃殿·惠慶宮問安,何承旨進去乎?敢稟。傳曰,同副承旨進去。
傳于南柱老曰,軍士房承旨入侍。
傳于南柱老曰,都承旨入侍。
朴祐源,以兵曹言啓曰,今此明陵行幸時,左邊捕盜大將李柱國,陪從隨駕,右邊捕盜大將李敬懋,以禁衛大將領軍隨駕矣。限回鑾間,留都御營大將李邦一,左右捕盜大將,姑令權察,何如?傳曰,允。
朴祐源,因兵曹草記啓曰,此明陵幸行時,左邊捕盜大將李柱國,陪從隨駕,右邊捕盜大將李敬懋,以禁衛大將領軍隨駕矣。限回鑾間,留都御營大將李邦一,左右捕盜大將,姑令權察事,允下矣。御營大將李邦一,卽爲牌招,聽傳敎之地,何如?傳曰,允。
朴祐源,以訓鍊都監言啓曰,李成輝多發校卒,使之譏詗矣。已爲捉得,故今方取服之意,敢啓。傳曰,卿營之紀律,何其駭然?第嚴査以聞也。
又以訓鍊都監言啓曰,逃軍之治律,初次決棍百度,再次沙場梟示,古有其例。取考續大典,則初次五十度,再次八十度,三次梟示,而至於武藝別監,則莫重侍衛親兵,非他軍之比,謀避逃亡,死有餘罪,毋論初次·沙場,用律以嚴軍法,事理當然,而平時遽用一律,恐違欽恤之聖意,臣意則沙場回示後,依續典再犯例,決棍八十度,絶島充軍,以警衆人,則似無更犯之弊,賤見如斯,惶恐敢啓。傳曰,知道。論啓的確,所謂廷尉當者,是也。依議施行,而充軍旣付,與他軍兵自別之意決棍,則從初次度數,可也。不必勞軍,待習陣日擧行,數杖,竝與已受數計之。
又以訓鍊都監言啓曰,前武藝別監李成輝,嚴棍二十度,箇箇究問,則所供內,矣身各樣房禮,特蒙天恩,無弊許參,此誠惶感,而家在城外,未及移接城中之致,凡諸公役,每後他人,不無房中致責,蹤跡齟齬,忽生狂心,必欲圖免,果爲隱避矣。更以思之,則家有父與祖,不忍遠去,今曉還來之際,路逢矣父執捉來現,此外雖死棍下,更無所達之事納招。究其所爲,誠萬萬絶痛,依律處置次,仍爲拘留北營之意,敢啓。傳曰,知道。卿之率下軍伍,無論曰校曰卒,陣上則不參,招致則逃躱,猶有當勘之律,況莫重親兵乎?又況宿衛至近處所,屬乎此已,歇治則無以懲勵,第考律,參以卿意,更爲出意見,論理草記稟處,可也。
以咸慶監司及北兵使狀啓,下備忘記于朴祐源曰,近日國綱,無一可恃,而至於邊禁,尤係莫重莫愼,則有此犯越之擧,不但事極驚駭,況朝家於此等事,前後以傳敎以筵敎,申諭於藩閫之臣者,何限,則若能惕念戢束,安有是弊乎?至若昨冬道·帥臣狀聞之,只憑厥漢輩一時發明之言,以無他疑端樣登聞者,節節駭然。事屬邊情,大關後弊,不可無別樣勘處之道,卽令廟堂竝爲區別論理稟處。
朴祐源,以摠戎廳言啓曰,今此明陵行幸時,各軍門諸色標下餘軍,量宜作隊,各其將官率領,本營留待入直事,自兵曹節目啓下矣。本廳京居標下軍兵五十名抄擇,依節目作隊,今二月初二日申時量,使將官率顉,入直于鍊戎臺本營之意,敢啓。傳曰,知道。
又以扈衛廳別將,以留都大臣左議政李溵意啓曰,臣承命,留都一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
又以禁衛營言啓曰,今二月初三日明陵幸行時,本營騎士三番步軍五哨隨駕矣。本營則千摠白師誾,哨官李如圭·李秉玉,敎鍊官姜弼贊,工匠牙兵三十名,露梁牙兵十名,兼別破陣二名,率領入直,南別營則哨官張福源,別騎衛二人,露梁牙兵十名率領守直,火藥庫則哨官金亨兌,別破陣八名,兼別破陣四名,率領守直之意,敢啓。傳曰,知道。
庚子二月初二日辰時,上御誠正閣。軍士房承旨入侍時,左副承旨朴祐源,假注書趙衍德,編修官金匡國,記事官李集斗,以次進伏訖。上曰,左右史當上陵上,翰林金載瓚,申時前使之入來。上曰,齋宿事,申飭。上命退,諸臣以次退出。
庚子二月初二日申時,上御誠正閣。都承旨入侍時,行都承旨李鎭衡,假注書趙興鎭,記事官鄭東浚·李集斗,以次進伏訖。上曰,右承旨·左副承旨入侍。出榻敎徐有防·朴祐源進伏。鎭衡曰,勤駕隔日,而春寒尙峭,下情不勝悶迫矣。上曰,昨今則所愼快減,似無慮矣。仍命有防等分讀公事訖。上曰,金載瓚入來乎?有防曰,姑未入來矣。上曰,今日則似可入來,而尙不入來,可怪。鎭衡曰,伏聞臨津江流澌盛流,似難通涉云,伏未知阻津,似不得鑽呈矣。仍命退,諸臣以次退出。
上在昌德宮。停常參·經筵。
午時,日暈。
傳于朴祐源曰,侍衛軍兵毛具。
大駕詣晝停所,入幕次後,政院·玉堂·藥房,口傳問安。答曰,知道。
詣明陵入齋室後,政院·玉堂·藥房·朝廷二品以上·六曹堂上·兩司長官,口傳問安。答曰,知道。
酌獻禮罷後,政院·玉堂·藥房·朝廷二品以上·六曹堂上·兩司長官,口傳問安。答曰,知道。
傳于朴祐源曰,百官揷羽。
還詣晝停所,入幕次後,政院·玉堂·藥房,口傳問安。答曰,知道。
還宮後,政院·玉堂·藥房·朝廷二品以上·六曹堂上·兩司長官,口傳問安。答曰,知道。
傳于朴祐源曰,隨駕人·觀光人,今夜弛禁。
朴祐源,以備邊司言啓曰,咸鏡監司李命植,北兵使李明運狀啓,有卽令廟堂竝爲區別論理稟處之命矣。取考道·帥臣啓本,則今此犯越罪人成川民·金命完·洪原民·金萬才·金萬奉·韓太友·徐命龍·金信民等六名,旣已取服,毋論首從,一竝依律處斷。會寧內奴貴太,以罪人等接主人,難免知情之律,會寧前府使李應爀,鍾城府使任觀周,罪人去來時,以其地方官,難免不能摘發之罪,其罪狀,令廟堂稟處爲請。西水羅權管洪禹大,慶興府使李匡運,以主鎭官,常時不能嚴加隄防,致此奸民輩犯越之境,洪原縣監崔致侃,罪人乘船入北之時,無行狀成給,致此犯越之境,不可循例論罪,竝爲先罷黜,其罪狀,令攸司稟處爲請。慶源通使崔泰成,昨冬金命完問情時,以犯越人生存者,謂之溺死,瞞告於本官,慶源前府使崔雲羽,信聽通事之言,率爾馳報,其罪狀,亦令攸司稟處爲請矣。邊禁關係,何等至重,前後飭勵,何等至嚴,而今此北民之恣意犯越,若是無憚,事極萬萬驚駭。在囚諸罪人,旣皆箇箇承款,一依續典,毋論首從之文,依律處斷,在所不已,爲先分付道臣,使之捧結案狀聞。會寧前府使李應爀,鍾城府使任觀周,慶興府使李匡運,洪原縣監崔致侃,西水羅權管洪禹大,慶源前府使崔雲羽,不可罷職而止,竝拿問依律嚴處。知而不告接主人會寧內奴貴太,不善問情慶源通事崔泰成,分付帥臣,使之考律,分輕重勘處後狀聞。凡有犯越罪人之現發於我國者,旣有道·帥臣勿論之先朝受敎,雖不敢依律,請勘。前監司徐浩修,當初狀聞中,謂之似無奸僞之可疑,而不能及時嚴覈,則到今摘發之後,不可以已遞不論,施以罷職之典。北兵使李明運,今此犯越之變,旣出於本營鎭管之內,則常時不能嚴束,固已萬萬寒心,而今於諸罪人取服之後,犯越情節,若是浪藉,則當初金命完盤問之時,只憑其飾詐瞞告之招,不能卽地究覈者,尤極矇然,亦不可以晩始摘發,有所容恕,一體罷職,何如?傳曰,允。其在振肅邊閫,振勵邊政之道,不容玩愒,北兵使罷職之代,待明朝卽爲薦望,從速辭朝,使之催促赴任,罷拿諸守令之代,政官待開門牌招開政,其中邊地守令,此等之時,尤宜另擇,勿拘交差之常格,文武間有聲望者,各別擇差。
備邊司薦,具明謙爲北兵使。
有政。吏批,行判書李重祜進,參判兪彦鎬進,參議金夏材進,右承旨徐有防進。以柳孟養爲獻納,柳炯爲鐘城府使,鄭順樂爲洪原縣監,慶興府使具埉·李㷜·金處升望未下。
兵批,兼判書具允鈺進,參判李病,參議南玄老病,參知李在學進,同副承旨南柱老進,金用謙爲同知,金相台爲黃海水使,西水羅權管李禧培單付。
庚子二月初三日寅時,上幸明陵。擧動入侍時,行都承旨李鎭衡,左承旨蔡弘履,右承旨徐有防,左副承旨朴祐源,右副承旨金尙集,同副承旨南柱老,假注書趙興鎭,假注書趙衍德,記事官金載瓚,記事官李集斗,以次隨駕。上具戎服乘輿,出仁和門,仍出仁政門,乘駕轎出崇禮門,始張鼓吹,到追慕峴,降駕轎乘馬,到磚石峴,以還宮時晝停所入侍之意,命遣賤臣口傳傳諭于奉朝賀洪國榮祗迎處。上入晝停所幕次後,諸臣問安。上曰,禁喧郞廳拿入。拿入後,上曰,今姑參酌,此後如有不善擧行之事,則當重勘矣。禁喧郞廳記過事。駕前下敎兵曹判書具允鈺記過事。駕前下敎領議政·領府事·判府事入侍事。駕前下敎京畿監司率各務差使員入侍事。駕前下敎監司李衍祥進伏。上曰,新到之初,能無弊乎?衍祥曰,弊則無矣。上曰,擧動節目,以昨年寧陵陵幸例爲之乎?衍祥曰,依昨年擧行矣。命退,衍祥先退。晝停所雜物進排及排設檢飭差員洪秉纘進伏。上曰,有何弊瘼乎?秉纘曰,雖有陳達之事,當此動駕,事涉猥䙝,故未能仰達矣。命退,秉纘先退。一路差使員宋煥億進伏。上曰,有何弊乎?煥億曰,別無爲弊矣。命退,煥億先退。道路橋梁差使員李煜進伏。上曰,無弊乎?煜曰,無弊矣。命退,煜先退。傳語差使員崔烜·李翼純進伏。上曰,有弊乎?烜曰,別無矣。翼純曰,亦無矣。命退,烜·翼純先退。問安馬差使員崔錫圭進伏。上曰,有弊瘼乎?錫圭曰,別無弊瘼矣。陵所站雜物進排及排設檢飭差員徐簡修進伏。上曰,有弊乎?簡修曰,無弊矣。命退,簡修先退。上出幕次,乘馬到陵火巢外,停鼓吹,大駕入洞口。上曰,作門內有馬繫樹,是誰馬也?知入。賤臣承命出來復奏曰,此是醫官方泰逵之馬也。上降馬乘輿,入齋室後,諸臣問安。祐源曰,朝臣所騎之馬,不得入作門一內,前後飭敎,何等嚴截,而醫官方泰逵之馬,敢爲攔入,至繫咫尺齋室之前,事之駭然,莫此爲甚。本院,請推之外,無他可施之罰,何以爲之乎?上曰,事過後拿處,可也。出擧條上具翼善冠·淺淡服,乘輿詣紅箭門外,降輿就版位四拜訖,步詣陵上奉審訖,詣碑閣看審,仍詣丁字閣,行酌獻禮四拜訖。亞獻官金尙喆,終獻官徐命善拜禮畢。通禮告禮畢。上降詣紅箭門內,就版位四拜訖,乘輿還齋室後,諸臣問安。上遣南柱老問安于王大妃殿·惠慶宮。右副承旨馳詣弘陵,奉審以來事。駕前下敎左承旨馳詣敬陵·翼陵,奉審以來事。駕前下敎展拜陵寢及局內諸陵守僕及陵軍,考例施賞事。駕前下敎自本陵洞口,至崇禮門,捧上言事。駕前下敎上具戎服,乘馬還詣晝停所,入幕次後,諸臣問安,奉朝賀洪國榮,晝停所入侍事。駕前下敎上出幕次,乘馬到追慕峴,降馬乘駕轎,到崇禮門,停鼓次,詣仁政門,降馬乘輿入大內,諸臣問安後,以次退出。
上在昌德宮。停常參·經筵。
徐有防啓曰,初五日孝徽宮春享祭齋戒,初六日·七日國忌齋戒正日,初八日社稷節祭齋戒,初九日·十日景慕宮親祭齋戒,十一日動駕相値,視事頉稟。傳曰,知道。
藥房都提調臣鄭弘淳,提調臣具允鈺,副提調臣李鎭衡啓曰,祗謁陵寢,旣伸誠禮,日吉辰良,回鑾萬安,伏未審夜間,聖體,若何?竟夕勞動之餘,不瑕有損乎?臣等今日率諸御醫,趁早入診,詳察聖候爲宜,王大妃殿氣候,何如?惠慶宮氣候,何如?臣等不任區區憂慮,敢來問安,竝此仰稟。答曰,知道。慈殿·慈宮氣候,一樣矣。
陵幸後翌日,大殿·王大妃殿·惠慶宮·中宮殿,政院·玉堂·藥房,口傳問安。答曰,知道。
大殿,朝廷二品以上·六曹堂上·兩司長官·奉朝賀,單子問安。答曰,知道。
徐有防啓曰,承傳色之三請不來,則本院請推例也。今日問安時,中宮殿承傳色,屢請不來,以至問安之尙今遲滯,事甚未安,當該承傳色,推考,何如?傳曰,允。
下備忘記于金尙集曰,此前所未聞之該擧也,身爲中官,藥房·政院問安請坐之時,終不待令,至於過時,寧有如許紀綱?大殿承傳色之不能請罪,欲爲掩置,萬萬駭然。承傳色中官金聖曄,爲先罷職,令該府拿問處之,諸承傳色顧護者流之罪,難免重勘,一竝罷職,不爲待令承傳色,令該府處之,從重勘律。
徐有防啓曰,卽者承傳色來傳下敎,而僅得數語,謂以忘却,還爲入去,旋又出來,擧措旣甚可駭,事體極涉未安。當該承傳色,本院請推之外,無他可施之罰,何以爲之?敢稟。傳曰,雖是庸駭無識之致,大關後弊,從當嚴處矣。
以承傳色口傳下敎曰,絲綸激還,近因先朝飭敎,猶請承傳色入啓,則今此臺批中誤字,本院提稟,則便同激還,況原啓還入乎?如是而使司謁口傳微稟,該房事,極爲非矣。
傳于朴祐源曰,軍士房承旨入侍。
傳于南柱老曰,承旨入侍。
傳于徐有防曰,右承旨入侍。
傳于南柱老曰,承旨入侍。
徐有防啓曰,今此京外上言一百三十四丈內,八十三丈,係是猥濫拔去,五十一丈,分下各該司次,捧入之意,敢啓。傳曰,知道。
南柱老啓曰,右承旨徐有防,今方入侍,臣兵批政廳兼進之意,敢啓。傳曰,知道。
有政。吏批,行判書李重祜進,參判兪彦鎬受由在外,參議金夏材受由在外,同副承旨南柱老進。沈樂洙爲副修撰,蔡濟恭爲判義禁,兪彦鎬爲司僕提調,金緩爲工曹正郞,朴敦浩爲莊陵參奉,李一曾爲軍資正。再政,姜彝正爲持平。
兵批,兼判書具允鈺進,參判李病,參議南玄老病,參知李在學入直進,同副承旨南柱老進。宋文載爲同知,李漢昌爲副摠管,姜游爲五衛將,副護軍李邦五,副司直鄭文啓單付。
朴祐源,以備邊司言啓曰,本司武郞廳鄭殷誠,奔走勤仕,已滿十五朔,依例六品遷轉事,捧承傳施行,何如?傳曰,允。
李鎭衡,以戶曹言啓曰,觀察使·節度使薦,每於歲首擧行,而堂上有故,限內不得爲之之意,敢啓。傳曰,知道。
南柱老,以工曹言啓曰,觀察使·節度使薦,每於歲首擬入,而堂上有故,限內不得爲之之意,敢啓。傳曰,知道。
又以刑曹言啓曰,觀察使·節度事薦,每於歲首擬入,而堂上有故,限內不得爲之之意,敢啓。傳曰,知道。
朴祐源,以兵曹言啓曰,去正月朔各廳堂下武臣等試射,連因有故,今已逾月,不得爲之之意,敢啓。傳曰,知道。
又以兵曹言啓曰,依傳敎,內吹及兼內吹等處,木綿依例施賞之意,敢啓。傳曰,知道。
南柱老,以訓鍊都監言啓曰,依傳敎,本局兼內吹三十名等處,各木綿二疋式,依例施賞之意,敢啓。傳曰,知道。
又以禁衛營言啓曰,本營隨駕將校·軍兵等處,依定奪,乾〈物〉犒饋磨鍊分給之意,敢啓。傳曰,知道。
又以禁衛營言啓曰,依傳敎,本營兼內吹三十名等處,木綿各二疋,依例施賞之意,敢啓。傳曰,知道。
又以御營廳言啓曰,依傳敎,兼內吹三十名等處,木綿各二疋,依例施賞之意,敢啓。傳曰,知道。
又以守禦廳言啓曰,今番隨駕招搖旗差備將校·軍兵等犒饋,依傳敎以乾物磨鍊分給之意,敢啓。傳曰,知道。
又以訓鍊都監言啓曰,武藝別監李成輝,發送校卒推捉,則成輝數日前,無端出去,尙今不還,故其父左部左司前哨軍世大,與其諸族,推尋次亦爲出去,其祖弼漢老病,只守其家云,聞甚驚駭,多發校卒,今方跟捕,而傳敎之下,棍問如是遲滯,萬萬惶悚,當初不善抄擇,有此隱避,臣不勝惶恐待罪之意,敢啓。傳曰,知道。勿待罪。
又以御營廳言啓曰,本廳隨駕將校·軍兵等處,依定奪,乾〈物〉犒饋磨鍊分給之意,敢啓。傳曰,知道。
又以摠戎廳言啓曰,今番隨駕招搖旗差備將校·軍兵等犒饋,依傳敎,以乾物磨鍊分給之意,敢啓。傳曰,知道。
又以刑曹言啓曰,昨日動駕時,西部居申宇奎,以爲父復讎事,擊錚於衛外,所當依例刑推後捧供以入,而宇奎係是出身,令義禁府擧行,何如?傳曰,允。
金尙集,以義禁府言啓曰,前獻納趙鎭衡禁推事,傳旨啓下矣。趙鎭衡時在洪忠道舒川地云,依例發遣府羅將拿來,何如?傳曰,允。
又以義禁府言啓曰,會寧前府使李應爀,鍾城府使任觀周,慶興府使李匡運,洪原縣監崔致侃,慶源前府使崔雲羽,西水羅權管洪禹大等,不可罷職而止,竝拿問,依律嚴處事,傳旨啓下矣。任觀周·李匡運·崔致侃·洪禹大等,俱在任所,依例發遣府書吏·羅將,竝交代後拿來。李應爀,下去全羅道茂朱地云,發遣府書吏拿來,崔雲羽,前以他罪,拿來書吏,已爲發送,待拿囚,添問目取招,何如?傳曰,允。李應爀待待命拿囚。
大司憲李義翊,大司諫趙英鎭,司諫沈命德,副應敎趙時偉,掌令李度默,持平趙鼎鎭,獻納柳孟養,校理李儒慶·姜忱,副校理嚴思晩,正言柳協基,修撰徐有成·權以綱,副修撰李命勳啓曰,鄭致達妻之凶逆,前後聲討,已盡其千妖萬惡之罪,凡在血氣之倫者,莫不切齒痛心。噫,危逼聖躬,沮遏大策,厚·獜之凶謀而窩窟則此賊也,推戴逆禶,謀危宗社,範·能之逆節而根柢則此賊也,此豈容一日假息於覆載之間哉?三司之論,已及四載,轉而爲合辭之啓,合辭之啓,又閱累朔,轉而爲伏閤之爭,至於今日,處分又止於近島默置。噫嘻,此賊之有萬戮難赦之罪者,殿下之所嘗洞燭者也,無一分可恕之端者,殿下之亦嘗俯諭者也,今何爲而有此末減之命耶?國無法則已,如其不然,則夫安有謀危宗社之如此賊,而使之首領之得保也,危逼聖躬之如此賊,而施以海島之薄罰耶?殿下之不忍置法,而姑從次律者,不過曰恐傷先王之德也,欲體先王之心也,此則有大不然者。先大王之於渠,止慈至愛之德,如傷若保之恩,是固大聖人人倫之至耳。渠若有一半分人心,則固當謙恭謹畏,奉承聖意,而獨奈狼性難馴,虺毒潛肆,謀逼先王之儲嗣,幾危先王之宗社,而幸賴先大王日月之明,終不爲此賊之所熒惑,赫然明斷,丕建大策,以奠我宗祊於億萬年盤石之固,此先王之宏謨英烈,卓越百王,而昭垂萬世者也。惟其梟獍之凶,鬼蜮之情,不及彰著於在宥之日,未克斷恩而正法也。今若以先王慈愛之恩,貸此賊罔赦之罪,則非所以明先王之德,而體先王之心也,管叔致辟,何累於文王之盛德,而恩不掩義,所以爲周公之達孝也。以殿下之聖學高明,見理甚精,而何不劈破此義理之關,明正其亂逆之罪乎?請喬桐府黜置罪人鄭致達妻,快正王法,以洩神人之憤。乙未冬國家安危之機,至今追思,尙覺凜然,苟有體國大臣,則雖非上敎,固當直請聽政,而伊時首相韓翼謩,徒畏麟賊之氣熖,罔念國務之岌嶪,不體上敎,徒事彌縫,使宗國大計幾致難言之境,論其負犯,至爲深重,則向者近地移配,已失太寬,況可以全釋乎?雖以悶旱之聖意,有此收殺之敎,而乍允旋收,有咈輿情。請還寢遠竄罪人韓翼謩金吾草記勿施之命,仍施遠竄之典。金相福之罪,可勝誅哉?諸般罪惡之昭在人耳目者,於渠猶屬細故,而乙未冬相臣疏出之後,瑩中深文之說,稱以所見無異同,麟漢不必知之說,謂以語脈不如此,只此二言,已萬萬凶慘,而至於言根究覈之請,此又麟·謙之所不敢爲者,昭著之逆節,已雖自掩,包藏之禍心,尤極叵測。揆以典刑萬戮猶輕,而日月漸久,反置尋常,自上處分,不過放逐,在下爭執,只止遠竄,興言及此,心竊慨恨,國無法則已,夫安有罪惡之如此,而終屈王章,使之晏然自在於田里之中乎?請放歸田里罪人金相福,亟令王府拿鞫嚴問,快正王法。噫嘻痛矣,龜柱之罪,可勝誅哉?顧其地處,何如,恩造,何如,而不思報效之道,恣其濫猾之性,雖以壬辰疏中語言之,渠若有一分嚴畏儲君之心,豈敢以自內酬酢,登諸章奏,陳之於先大王之前乎?臣等於筵敎中,若有俯詢,其將何辭仰對之諭?讀之未半,不覺心寒而骨冷。惟彼鳳漢罔赦之罪,國人所共憤,則秉義聲討,宜乎正大,亦何患無辭,而始也締結厚賊,暗逞私憾,終爲慫慂乃叔,恐動天聽,以至於半夜扈衛,幾累先大王聖德,固已萬萬駭痛,而此猶不足,又敢以某年罔極不忍聞之說,恣意筆之於書,以慼我殿下之心,噫嘻,是可忍也,孰不可忍也?大抵龜柱之罪,一則不憚儲君,一則幾累聖德,一則語犯莫重,有一於此,人臣極罪,況兼此數者乎?且以趙峸事言之,其窮凶極惡情節,尤萬萬叵測,殿下旣賜之死,非不知其罪之必可誅也。間因臺啓而拿鞫,尤仰處分之嚴正,終下還寢之命,一令三反,王章太紊,君綱之姑息,國威之屑越,已無餘地,殿下於賊麟,旣已斷恩行誅矣。龜柱之凶逆,何異於賊麟,而一行一否,輿憤益激,又況以今番量·翼·諸逆之招觀之,根柢之所萌孽,龜賊也,窩窟之所豢養,龜賊也,其在塞亂源杜禍本之道,尤不容假息於海島,而尙今靳允,憂危轉深,若此度日,則將不知幾許量·,又起幾處,方來之慮,先事之虞,容有極哉?日前加籬時,雖有待處分之敎,而此賊處分,決不可一刻少待。請黑山島圍籬罪人龜柱,亟加嚴鞫,快正王法。答三司曰,不允。大司憲李義翊,大司諫趙英鎭,司諫沈命德,掌令李度默,持平趙鼎鎭,獻納柳孟養,正言柳協基啓曰,敬彬之與若淵·相簡,爛熳綢繆之狀,旣已畢露於諸賊招辭中,而抵賴不服,未施當律,揆以王法,失之太寬。請濟州牧移配罪人敬彬,亟令王府更爲設鞫得情。澤遂爛熳同參於啓能凶慘不道之謀,而只誅其身,王章已失,輿憤未泄,其陰凶情節,其父其弟,萬無不知之理。請彦衡·養遂·獻遂,竝令王府設鞫嚴問。會遂之罪惡,與澤遂,一而二,二而一,則啓能凶慘不道之謀,決無不知,忍杖不服,遽有酌處之命,有乖獄體。請還寢會遂絶島定配之命,仍令王府嚴鞫得情。李觀源以啓能之壻,兼有師生之義,啓能凶慘不道之謀,決無不知之理,而以蒙騃爲敎,遽然酌處,有乖獄體。請還寢李觀源定配之命,更令王府設鞫得情。噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕流,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷刃之凶,究其本,則能賊也特以凶頑之故,忍杖徑斃,王章未伸,擧國同憤。今以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果與諸賊一席,酬酢於展開書傳,講其文義云者,與相吉·澤遂之招,若合符契。卽此一節,乃渠之結案,旣以遲晩後物故,則不可以未及結案置之。請遲晩後物故罪人啓能,亟施孥籍之典。啓能·趾海等諸賊,窮凶極惡,自有天地以來,所未有者,而限以國法,賊能未施孥戮,賊趾兄弟,猶貸其凶種之稚少者,梟種稍長,安知不更肆獍惡,如範·吉等所爲者耶?法令有限,而事變無窮,常事守法,處變貴權,從古聖賢,不能無義起者,所以善處變於法外之意,得其時中之權也。今殿下,以自我防之自我啓之,爲持難之端,其防也,固是守法之常也,其啓也,豈非處變之權,而一向膠守,不卽處分,則豈不有欠於懲亂逆防後患之大經大法耶?請令王府一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。志恒之罪,可勝誅哉?聖朝之眷注於渠,何如,倚毗於渠,何如,而始旣拔擢於擧世擯棄之中,特又寬宥於贓汚狼藉之後,而少無圖報之意,反肆悍勵之氣。久掌戎權,而陰結宦寺,潛連宮人,薄竄南州,益蓄異圖,延妖卜而暗質凶謀,縱傔奴而煽惑愚氓,親而同堂之庶從,近而帶行之傔人,皆不能掩諱,則此一事,固已難逭於三尺之法,而帳殿訊問之時,着署而悖逆,執杖而咆勃,此實無前之凶逆。且與逆來交情親密,謀議綢繆,換着布袍,昏夜往來,伺探動靜於深嚴之地,對逆來而爛熳酬酢之說,尤是萬古所無之惡逆,窮凶情節,綻露無餘於賊泰之招,密書之頻數往復於逆來,諸囚之供辭,若出一口,情節昭著,無非渠之斷案,以其頑慝抵賴,忍杖經斃,未施當施之律,王章尙稽,輿憤益切,請物故罪人志恒之支屬應坐者,絶島散配。答兩司曰,不允。
持平趙鼎鎭啓曰,妖宦壽賢之締結一種嗜利之凶徒,爛熳和通之狀,渠旣明白納招,則豈可一日容貸於覆載之間乎?今此酌處之命,雖出好生之德意,而三尺至嚴,不可島縣爲奴而止。請大靜縣爲奴罪人金壽賢,依律處斷。爲奴罪人河翼龍·金重得等,敢以罔測之說,做作眞諺之書,暗投宮禁之中,欲售危逼之計,究其所爲,萬萬窮凶,決不可一刻容貸於覆載之間。請興陽縣爲奴罪人河翼龍,南海縣爲奴罪人金重得,亟令王府設鞫得情,快正王法。錫達以厚賊之父,尙今偃息於覆載之間者,輿情已極齊憤,而況且犯贓之數,死有餘罪,以此以彼,決不可杖配而止。請梁山郡定配罪人錫達,依律處斷。金漢耆辛卯二月之事,雖出於其姪之慫慂指使,而罪大乘間,跡涉同情,幾乎貽累於先大王聖德,伏見備望下者,仰認分析之意,揆以國法,有難曲貸。請削黜罪人金漢耆,亟施竄配之典。聖中之罪,可勝誅哉?包藏禍心,主張凶論,敢托不敢言之地,倡出不忍聞之說,作爲窩主,慫慂徒黨,故徐有臣·朴宗甲·李義駿輩,從而和之,交口讚引。噫嘻痛矣,先大王朝,十三年不着㡌,而始仕於殿下,欲展蘊袍之說,尤極萬萬凶慘。且莫重義理,倚托怪鬼輩,欲售疑亂之計者,究厥心腸,與德師·載翰,一串貫來者也,不仕於先大王朝者,卽先大王逆臣,先大王逆臣,卽殿下之逆臣,豈可一刻容息於覆載之間,而居謫以來,少不畏縮,乃敢聚會學徒,通接官隷,至登繡啓?大臣筵白,雖卽移配絶島,而經年爭執,尙逭王章,窮凶之節,無以嚴覈,亂賊之徒,無所懲畏,請大靜縣定配罪人聖中,亟令王府設鞫嚴問,期於得情,快正王法。有臣·宗甲·義駿和應聖中叵測之說,推詡荐引,看作奇貨,敢於書筵出入之時,肆然迭奏,噫嘻,痛矣,聖中之主張凶論,罪不容誅,而此輩之同一心腸,尤極痛惋,究厥罪犯,與聖中豈可異同?疑亂大義,欲售媒寵之計者,腸肚相連,情跡難掩,而只緣筵席語祕,尙未聲討,使凶徒無所懲畏,國法久而未伸,已極憤惋,到今日記旣播之後,如此負犯之至重者,不可一刻容貸,而削版放逐之律,不足以懲其罪犯。請削版罪人有臣·宗甲·義駿,竝令王府設鞫嚴問,依律處斷。罪人趙濟泰·李潤成,俱以逆禶之切姻,凶謀逆節,萬無不知之理,而濟泰則初不刑訊,經先白放,潤成則未盡究覈,遽然酌處,揆以王章,失之太寬,獄體乖當,輿情駭憤。請鍾城府定配罪人趙濟泰,海南縣定配罪人李潤成,更令王府設鞫得情,施以當律。罪人趙嵎,以物故罪人峸之弟,今番諸逆之陰凶情節,萬無不知之理,而抵賴不服,端緖未究,遽有酌處之命,王章未伸,輿憤益切。請楸子島定配罪人趙嵎,亟寢酌處之命,仍令王府設鞫得情,快正王法。瑩中之附麗凶逆,擧世共知,而乙未冬相臣一疏,實關宗社大計,則伊時禍機,迫在呼吸,而瑩中身爲憲長,敢以未詳知深文等說,顧護凶賊,欲售包藏之心,幸賴先大王日月之明,燭其情狀,至以能猾爲敎,則捨命樂禍之凶,已著於當日而無餘矣。顯忠之典,旣施於其時承宣,則護逆之律,不可以荐棘而止。請薪智島薦棘罪人瑩中,設鞫嚴問,快施當律。後樂旣以後翼爲弟,且以量·爲黨,則凶謀逆節,必無不知之理,而親問之下,游辭漫漶,至以本不見重於其弟之說,肆然納供,究其情節,極爲叵測,不可以不了了極蠢蠢,而有所容貸。請濟州牧定配罪人後樂,亟令王府更加嚴鞫,期於得情。定配罪人孫效忠等八宦者,俱極凶獰,終始抵賴,遽有酌處之命,雖出於我聖上好生之德,曠蕩之典,而效忠則自是凶孽,旣多負犯,又以逆宦切族,及其鞫問之際,端緖未究,亦無指的發明之端,定配罪人柳仁培,罪人李鳳昌·沈德一·李德成,俱以逆來之切族,若其在京,則或吹噓應澤,已露腸肚之糾結,及夫放逐,則或出没城闉,益著蹤跡之陰祕,則志恒與國來陰凶情節,萬無不知不參之理,而頑忍不服,效忠·仁培,定配而止,鳳昌·德一·德成,更逐本鄕而止,罪人申世輝,旣與應澤,錢財相資,則可知其情志之親密也。罪人蔡伯周·盧聖翊,就捕以後,旣無白脫之端,而未及嚴覈,竝有分揀之命,王章由此而未伸,輿情由此而益憤。請三水府定配罪人孫效忠,泗川縣定配罪人柳仁培,放逐本鄕,罪人李鳳昌·沈德一·李德成,罪人申世輝·蔡伯周·盧聖翊,仍令王府更加嚴鞫,期於得情。噫嘻,李普行之罪,可勝誅哉?賦性妖邪,行己暗愎,脅肩謟笑,情態難掩,左右閃忽,伎倆漸巧,特一天生宵小之類耳。口蜜腹釰,林甫之後身,狐媚狼顧,京惇之餘套,以渠處地爲人,幸際承乏,兠攬至此,則不思知分報效之心,敢生眩惑跳踉之計,其貽害世道,將不至於何境,有識憂歎,固已久矣。雖以今番事觀之,亦出於計較利害之心,外托懲討之義,內售嘗試之計,是可忍也,孰不可忍也?此於渠,猶屬細故,至於明義一部,是何等大義理,而渠之所論本事之外,乃敢攙及於有樹立之大臣,必欲漫漶義理,欺謾君父,包藏禍心,煽動一世,若此不已,則倫綱將至墜地,凶孽亦必生心。噫,彼普行,抑獨何意?循私負國,一至此哉?其心所在,有未可測,而此又渠卽一斷案,何幸聖明,俯燭其情狀,處分明快,滿庭臣僚,孰不欽仰,而若論其負犯,不可不一問,快正其罪。請楸子島安置罪人李普行,亟令王府拿鞫嚴問。新啓,昨日敬陵攝行告由祭時,謁者濟用監奉事李鼎烈,初不進參於受香之際,及詣陵所,亦不趁到,以致臨時改差,未免窘迫云。祭享事體,何等至重,而李鼎烈之身爲執事,不爲待令,至入於監察呈課,事之寒心,莫此爲甚。請濟用監奉事李鼎烈,拿問處之。答府曰,不允。金漢耆事,趙濟泰等事,趙嵎事,亟停勿煩,末端事,依啓。正言柳協基啓曰,大靜縣爲奴罪人金壽賢,以幺麽宦寺,交結士夫,終爲凶賊之根柢,而況其窮凶極惡之語,敢欲潛售亂逆之心,究厥罪惡,萬戮猶輕,情節未盡究覈,輿情莫不憤惋。請大靜縣爲奴罪人金壽賢,更令王府設鞫嚴問,依律處斷。爲奴罪人河翼龍·金重得等,做出叵測之說,作爲眞諺之書,潛投深嚴之地,欲售危逼之計,究厥情狀,亙古所無,決不可一刻容貸於覆載之間。請爲奴罪人河翼龍·金重得,亟命王府設鞫得情,快正王法。李弘濟地旣卑微,跡又閃倏,蝨附逆邊,甘作嚆矢,暗地糾結,亦一成運,而敢懷欺世之計,投進一疏,欲掩其跡,究厥所以,尤極巧惡。當此鋤治凶黨之日,窮凶情節,不卽盤問,直爲發配,揆以王章,失之太寬。請海南縣定配罪人李弘濟,亟令王府設鞫嚴問。噫嘻痛矣,聖中·有臣·宗甲·義駿等罪犯,尙何言哉?倡邪說而作爲窩窟,結凶徒而交相吹噓,暗地綢繆,設計妖凶,敢欲疑亂於莫重之義理,至以十三年不着㡌等說,肆然陳奏於筵席,究厥腸肚,實與德師·載翰輩,一串貫來者也。噫,彼諸賊,旣皆伏法,則顧此群凶,獨可容貸也?情跡旣露,負犯至重,決不可一刻容貸,而況此聖中,居謫以來,不思畏縮,乃敢聚會學徒,通接官隷,至登繡啓。大臣筵白,雖卽移配絶島,而此輩久逭王章,亂賊無以懲畏。請大靜縣定配罪人聖中,放逐罪人有臣·宗甲·義駿等,竝令王府設鞫嚴問,期於得情,快正王法。申光復,本以啓能之切姻,腸肚相連,綢繆往來之狀,世所共知。向日能賊島配也,少無顧忌,肆然往見,究厥心腸,萬萬陰慘,能賊之凶謀祕計,光復萬無不知之理。請海美縣定配罪人申光復,更令王府嚴鞫得情。罪人克觀·克泰,以妖任之同氣,凶謀逆節,爛熳同參,而嚴訊之下,抵賴不服,未克究覈,只施應坐之律,定配罪人萬赫,以逆能之私人,往來逆澤,綢繆情節,綻露無餘,而未及承款,遽有酌處之命,王章未伸,輿憤莫泄。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府嚴鞫得情,快正王法。定配罪人具翼遠,以能賊之門徒,無常出入,綢繆親密之狀,擧世之所共知也。以今番逆吉之招觀之,謀議推戴之時,至以翼遠,擬議於閫帥之任,其陰凶情節,爛熳同參,昭不可掩,而究覈未竟,酌處有命,王章未伸,輿情愈激。請定配罪人具翼遠,亟寢酌處之命,仍令王府嚴鞫得情,快施當律。罪人大燮,以逆範之族屬,爲興文之主人,渠家又作會謀之所,而興文·龍輝挾匕之日,軍官五十人作隊犯闕之說,具出於謀議之席,則渠之爛熳同參,昭不可掩,且與興文面質,亦不別白發明,則無論紹介與同謀,亟正邦刑,斷不可已,而究覈未竟,遽有減死之命,王章未伸,輿憤愈激。請減死安置罪人大燮,亟寢酌處之命,仍令王府設鞫得情,快正王法。罪人弼海,以逆範之族屬,卵育其家,爛熳綢繆之狀,世所共知,旣以知情不告,不待加刑,卽爲遲晩,則雖未及結案,而參聞自服,便是參謀,此而不誅,其可曰國有法乎?請減死罪人弼海,亟寢酌處之命,仍令王府設鞫得情,快正王法。遠竄罪人安兼濟·李宅鎭,俱以狎邪少人,附麗凶逆之門,倀鬼於厚謙,鷹犬於麟漢,左右跳踉,前後闔闢,凶謀祕計,無不力贊,浮言妖說,率多譸張,王敦之錢鳳,桓溫之郗超,今古一轍,而善地薄竄,邦刑不加。況今麟·謙,雖伏王法,而凶徒盤結,實多伏戎之憂,究覈情節,兩賊最爲機括。藉曰孤雛腐鼠,無足以汚我刀鉅,則天網不免於太恢,奸謀無時而盡發,亂臣賊子,益何所忌憚,而國家之憂危,恐終無已時也。請遠竄罪人安兼濟·李宅鎭,亟命王府竝加嚴鞫,期於得情,依律處斷。恒烈·善海,何等凶逆,而其兄弟子姪,晏然在家,無異平人,治逆不嚴,防患太疎,厚謙逆節,萬古所無,而日謙以同惡相濟之凶種,偃處近郊,官爵不收,輿情憂憤,去而益深。請恒·善支屬,亟命散配,日謙兄弟,竝投絶島,以嚴隄防。乙未冬相臣之疏,實關宗社之大計,凡有血氣者,孰不知出於忠赤,而身爲憲長,顧護凶逆,敢以深文等說,欲售包藏之心,幸賴至明之天,得無不測之危,而至今思之,心骨俱寒,論其負犯,附麗凶黨,猶屬細故,豈可以荐棘而止哉?請荐棘罪人瑩中,亟令王府設鞫嚴問,快施當律。乙未五月庭試榜事,尙何言哉?只緣凶徒之用奸,至有聖躬之受困,言之髪豎,思之膽掉,而主試物故,憑覈無路,論啓經年,國體徒損,則雖不可一向爭執,而其中李鎭常之爲賊死卒,綢繆謀議,朴宗集之擅刪日記,漫漶義理,其跡至妖,其計叵測,科事之外,不可不一問。請固城投畀罪人李鎭常,巨濟府絶島安置罪人朴宗集,亟令王府拿鞫得情,施以當律。昌鼎旣是逆淵之至親,自同平人,偃息城闉,已極放恣,而與量海·後翼,爛熳往來,綢繆謀議,前後情跡,綻露無餘,則不可以量海端緖之自渠現露,有所參酌。請河東府減死定配罪人昌鼎,依律處斷。範聖以逆淵之至親,黨付極賊,締結凶徒,日夜綢繆,情跡叵測,雖以渠之供辭觀之,諸賊之前後謀議,無不參涉,無不聞知,凶肚逆腸,綻露無餘,則肆市之典,烏可已乎?雖以大聖人好生之德,特降酌處之命,而三尺至嚴,決難容貸。請濟州牧減死定配罪人範聖,依律處斷。今番鞫獄,諸賊之情節,俱極巧惡,而減死定配罪人德秀,以逆宦國來之子,德泰之弟,與志恒綢繆之狀,綻露無餘,而前後嚴訊,抵賴不服,究厥情狀,萬萬痛惡。酌處之命,雖出於好生之德,揆以獄體,不可不窮核得情。請減死定配罪人德秀,亟令王府更加嚴鞫,快正王法。今番投書,亙古所無之變,其凶肚逆腸,眞與任·輝諸賊,一串貫來,心寒骨靑,尙忍言哉?窮凶情節,畢露無餘,忍杖抵賴,徑先致斃,常刑未加,輿憤愈激。論以王章,宜施追律而平法,新令之下,雖不敢仰請,惟其凶計之暗地排布者,不可不一一究覈,則埏以鎭厚之父,其敢曰在家不知,且於其子就捕之後,雖曰以罪名之在身,不得入城待命,然縣獄席藁,道理當然,不此之爲,偃臥其家,少無嚴畏之心,顯有肆毒之態,人理臣分,掃地盡矣。請鎭海縣定配罪人埏,亟令王府拿鞫得情,仍施當律。其應坐支屬,不可遠地散配而止,亦竝施絶島散配之典。前府使任聖周,性本奸譎,假托儒名,外示朴野之態,內懷龍斷之計,附麗逆能,以爲盜名之階,締結賊潭,以爲進身之路,聲勢相倚,腸肚交連,前後履歷,皆出於能之口而潭之手,識者寒心,擧世嗤罵,固已久矣。向來選部之外臺拔望,雖施薄罰,而今當嚴隄防正人心之日,此等黨逆之類,不可以此而止。請前府使任聖周,亟施邊遠定配之典。逆賊尙魯,卽是千萬古所未有之劇賊,而孥戮之典,旣施旋寢,噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時通變,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。答院曰,不允。埏事,任聖周事,亟停勿煩。
副司直金孝大等疏曰,伏以,在昔宋仁宗嘉吳越王之識天命歸于德,旣命守臣,修其墳墓,又命詞臣,撰表忠之碑,其所以崇報表奬之典,至矣。洪惟我聖朝,尤重斯義,故於勝國有崇義殿,於箕都有崇仁殿,於新羅有崇德殿,而設官以守護焉,撰碑以記蹟焉,則崇報之至意,表奬之盛典,超越有宋。寔遵成周三恪之美制,而惟此崇德殿東不遠之地,又有東泉廟焉,卽新羅敬順王之廟也。自朝家設官守護,享祀以禮,一如崇義·崇德兩殿,臣等以敬順之遺裔,其所欽仰聖德,感祝洪恩,曷其有極,而第尙無記實之碑文,則非但遺孫之缺望,抑亦朝家之欠典,故諸宗相議,齊聲仰籲,伏願殿下,特垂省察焉。夫敬順王,承千年積累之業,値末葉屯否之運,憂民生之困苦,而屣視千乘,知天命之已改,而去如傳舍,挈神器讓有德,則其視吳越王之封府庫籍民吏而歸宋朝,尤有大焉。是以麗朝,特待賓禮,史氏不書以降字者此也。逮于我朝仁祖大王,因本道道臣金時讓之狀請,易王廟而新之,仍令姓孫差定參奉,俾爲典守,實倣崇仁殿鮮于氏之例也。亦惟我顯宗大王,又因筵臣陳達,特宣祠額,使儒生九十人居齋,置守護軍六十人,俾爲供役,一依崇德殿例,永世遵行。粵在先大王二十四年戊辰,幸得王之玄隧於長湍府,而係是前代王陵,則子孫不敢私自修築,故臣等其時相率仰籲,則特命儀曹,劃卽擧行,仍給守卒五人,又於丁丑,以牲幣遣使致祭,此實出聖祖隆報之盛意也,臣等之感頌聖恩,尤有倍於人者矣。又伏念朝家之所以待之者,若是隆摯,則宜於舊都,立石記實,永作傳後之道,而東泉廟前,尙無繫牲之石,致使當時揖讓之事,聖代隆奉之蹟,無所徵信,則視諸崇仁·崇德二殿之有碑,誠爲欠闕之大者矣。蓋慶州崇德殿,初無貞珉之刻,曾在先大王朝,因其子孫之呼籲,得蒙兪音,特賜記實之碑文,故其子孫等,始敢治石刻立,以垂無窮,則今玆東泉之廟,雖欲私自立石,以記懿蹟,而事係前代之王廟,禮關朝家之隆奉,則事體自別,有非子孫之私自擅立,故敢此援例,煩瀆於紸纊之下。伏願殿下,體列朝尊恪之至意,軫百代顯示之美典,一依崇仁·崇德二殿例,特令詞臣撰進碑文,許其後裔,治石鐫豎,俾事體益尊,典章無闕,則惟聖朝至仁聖德,豈不永有光於後世也哉?臣等無任屏營祈懇之至,謹昧死以聞。答曰,省疏具悉。是地之尙闕立石,可謂欠事,況有先朝故事,所請依施。
慶尙監司趙時俊疏曰,伏以先陵祗謁,聖慕克伸,鑾蹕穩旋,欣忭曷極?仍伏念嶺皐新命,胡爲而誤及於臣也?臣誠惝怳驚怪,歷屢日而無以自措。噫,臣本愚陋,最居人下,才與望,百不肖似,文與質,兩無稱當。始蒙先朝覆燾之德,廁跡宰列,繼荷殿下拂拭之眷,備數位著,恩重丘山,報乏絲毫,居常兢懼,若負大何,頃年畿藩,尙切弗職之愧,宣化重任,已是蔑效之地,況此嶺以外一路,連七十餘城,環幾千里疆,物産之繁,土田之廣,國家之根本也。古都之地,先賢之居,人士之府庫也。館夷之狡黠多端,非威信無以讋服,鄕俗之爭鬨成痼,非明嚴無以戢畏,八路按察,孰非難愼,而朝廷簡掄,嶠南自別,前後當是職者,雖其踐歷已深,才猷素著,猶且逡巡却顧,恐難堪任。顧今甫經大賑,幸遇小豐,瘡痍未蘇,撫摩尤急,此時此藩,遽然責之於臣,蚊蜹負山,斗升斟海,豈其任也哉?噫,臣身臣自知之,至空疎也,至湔劣也。新服以後五年之間,再受藩節,恩之厚也,寵之隆也,在微臣雖爲榮耀之極,在聖朝恐累,則哲之明,左右揣量,有十分必辭之情,無一毫堪膺之望,略布肝膈之懇,仰瀆崇嚴之聽,言實由中,讓豈飾外?伏乞聖慈,俯賜鑑諒,亟命鐫改,以重藩寄,以幸公私,不勝大願,臣無任屏營祈懇之至。答曰,省疏具悉。卿其勿辭,速往欽哉。
京畿監司李衍祥疏曰,伏以,仚寢祗拜,聖慕克伸,百靈衛護,鑾輿穩旋,臣民慶幸,曷有其極?仍伏念臣,百無一能,最居人下,而偏蒙兩朝之殊恩,躐躋九卿之峻秩,前後揚歷,罔非踰濫,居常兢慄,若隕淵谷。廼者畿輔除旨,忽下於千萬夢想之外,仍伏奉當日辭陛之命,臣於是,惝怳震惕,莫省攸措。第行幸期迫,義分是畏,不得已章遑出肅,冒没趨膺,而今則朝陵禮成,陪蹕事過,區區微懇,始可以仰陳矣。噫,顧此一路畿甸,素稱三輔重地,實非如臣薄劣,所可堪承,而乃今不少難愼,苟然充擬,將不免負委畀之眷,孤旬宣之責,固已萬萬惶蹙。且臣之從叔父臣徽之,方按關西節矣,國家藩屏,有入同堂之叔姪處二,私門切盈滿之懼,國體有苟艱之歎,卽此一節,尤是臣當遞之大關捩也。伏願聖明,俯賜鑑諒,察藩寄之不可濫畀,念臣懇之出非例飾,亟遞臣所帶職任,以重方岳,以安私分,不勝幸甚,臣無任屏營祈懇之至。答曰,省疏具悉。予曰,得人,卿其勿辭,欽哉。
正言李鼎運疏曰,伏以臣,荷天地覆燾之仁,被生死骨肉之澤,拔之坑塹之中,置之袵席之上,臣雖糜身粉骨,未足仰酬其萬一,五載窮廬,杜門省愆,庶免世路之駭機,久息榮塗之一念。不自意薇垣新命,忽下於夢想之外,驚駭惝怳,感極而悲,不覺涕汗交流,仰惟慈愛之仁天,不忍一物之終棄,滌去舊釁,復玷宿趼,恩山德海,欲報罔極。第臣危臲之蹤,悲苦之情,終有所不敢冒進者,輒敢披盡腔血,仰瀆宸嚴,惟聖明矜察焉。臣跡雖羈旅,性實狂妄,頃當我殿下代聽之初,願忠之誠,不能自已,嫉惡之腸,無以按住,爲聖朝論一人,要贊一初去邪之治。噫,彼李秉鼎事,豈但臣平日之所飫聞而稔知者?十手所指,萬口所喧,非敢誣也。雖以殿下之四聰四目,深居九重,猶有所不能盡燭,臣之官,卽殿下之耳目,而畏其勢焰,怵於禍福,伈伈旁觀,默默而止,終致累殿下淸〈明〉之庭,爲他日家國之禍,則是臣負殿下也。臣之奮不顧身,信心直遂,爲己謀則誠愚矣,爲國家計,則自附於塵刹之報也。念臣文辭拙澁,筆不從心,彼之千億情態,實有模不盡寫不得者。世之持淸議者,以此罪臣,則臣固甘心,若謂之語不擇發,或近訐揚,則臣當刳腹北闕,以明此心而已。臣本浮沈世路,與人無競,況如秉鼎,初無恩怨,如非斷斷血忱,必欲斥退姦邪,以體大易開國承家之訓,則何苦參論不干之人,自貽後至之患耶?噫,搏蛇者必見反噬,履蜮者終遭反射,當擧世莫敢誰何之際,不自量度,唐突觸犯者,其所顚沛,可立而竢,果然拳踢在前,坎井在後。一而爲金夏材論竄之啓,二而爲秉鼎對辯之章,三而爲翼彦帳殿之招,夏材之右袒秉鼎,是誠何故?臣實莫曉。秉鼎之不思自新,反詈言者,渠若有嚴畏朝廷之心,安敢乃爾?雖然,此不足汚臣之筆,復事呶呶,而至若翼彦之言,至凶且醜,骨驚肉顫,魂不自定,噫嘻,翼彦,何足道哉?渠以瓜牙死黨之類,臣疏一出,必欲逞毒於臣者,與秉鼎一而二二而一者,平居綢繆,暗地排布,積有乘機隮陷之計,及其身爲鞫囚,乃以風馬牛之不相及之說,拖東引西,䝮幻疑惑,遂謂日月之明,可以上欺屏流之蹤,無以自明。一以爲自已死中求生之計,一以爲死友假手報復之地,其計吁亦巧且㦧矣。向微,殿下憐察之全保之,愛之欲生,臣幾何不溘死於鋒鏑之下哉?臣雖無狀,粗守先訓,恬拙自持,亦知士夫羞恥之事,無過於受人指使,則雖曰死囚,謊亂之招,何忍以此等誣罔之言,爲白地汚衊之計也?臣於其時,竄伏窮海,衷情莫白,危機益急,北望雲天,血淚沾臆,乃蒙聖上千古矌絶之恩,重入脩門,復見老父,生殞死結,猶屬例語。從玆以往,惟當屏跡朝端,息影田間,以保軀命而已,雖漫司冗曹,猶恐玷汚,況此臺閣之任,夫豈有抗顔冒出之理也哉?縱使臣含恩畏義,復廁搢紳之列,彼斷斷者之讎嫉轉劇,羽翼愈張,必不免毒螫重來,虀粉立至,臣之一身,固不足恤,而或恐有累於殿下終始之澤矣。除旨之下,承膺無路,玆敢疾聲於紸纊之下。伏乞聖慈,亟削臣職,俾守本分,以卒悶覆之恩,千萬幸甚。臣無任跼高蹐厚,血泣祈懇之至。答曰,省疏具悉。爾其勿辭察職。
庚子二月初四日巳時,上御誠正閣。同副承旨入侍時,同副承旨南柱老,假注書趙衍德,記事官金載瓚,記事官李集斗,以次進伏訖。上曰,徐龍輔入來乎?載瓚曰,未及入來矣。上曰,預備入來乎?載瓚曰,入來矣。命書傳敎曰,所下上言,各房抄啓以入。仍令各司限內回啓。命書傳敎曰,內吹兼內吹,依例令各該營門施賞。命書傳敎曰,飭已行,日前拿處諸中官,分揀放送。上命退,諸臣以次退出。
庚子二月初四日巳時,上御誠正閣。軍士房承旨入侍時,左副承旨朴祐源,假注書趙衍德,記事官鄭東浚,記事官李集斗,以次進伏訖。上命書慶尙監司趙時俊疏批,又命書藥房問安啓批訖。上命退,諸臣以次退出。
庚子二月初四日申時,上御誠正閣。右承旨入侍時,右承旨徐有防,假注書趙衍德,記事官金載瓚,記事〈官〉李集斗,以次進伏訖。上曰,坐直誰也?有防曰,南柱老也。上曰,他承旨入侍。賤臣承命出來,召柱老進前。上曰,明日雖是齋戒,以爲次對,可也。仍命書傳敎曰,觀此咸鏡監司狀啓,本府民家之燒燼,至於此多,兩日之內,延燒近千戶云,唉,其慘矣。人物無燒死之報,雖或幸也,許多被災民人,何以奠厥居而安其業乎?言念及此,寧欲無訛?況七八年間,本府火災,非止一再,民産之蕩析,勢又然矣。若不別樣存恤,別樣慰接,則居者必不免飢死,生者亦不免流散。明日雖値齋日,次對如例來會,以爲講確之地,先令以此意,星火知委該道臣處,爲先便宜接濟,俾無一夫一婦之流散,擧行形止,亦爲罔夜狀聞,以副宵旰之念事,自備局措辭行公。命書傳敎曰,此是貽弊之事也,每欲下敎而未果矣。守摠兩營軍兵,陵行時前期調來者,必於還宮後微稟,待標信解嚴,故雖以昨日言之,去夜雖命解嚴,輾轉之際,今日申後,始乃解歸云,此後駕過該地方後,本營將校,微稟該房,卽時解嚴事定式,以此申明,分付該營。仍令載之該房故事,有防先退。上曰,俄者上疏者誰也?柱老曰,李衍祥·金孝大疏矣。上命書金孝大疏批,命書傳敎曰,滯囚可悶,呈辭判義禁許遞,政官牌招開政差出,待下批牌招,使之明日開坐。今番陵幸時,駕前上言,衛外撃錚人,許久滯獄,亦屬可恤,皆令明日內,捧供以聞事,分付該曹·該道。命書傳敎曰,行副司直金孝大等疏請,旣已依施,如有朝家擧行事件,使之考例,稟處。命書傳敎曰,方面重任,不容許久曠務,新嶺伯,其令不多日內辭朝。命書傳敎曰,處義勢難强令察任,持平朴天行許遞。上命退,諸臣以次退出。
庚子二月初四日初更三點,上御誠正閣。承旨入侍時,右承旨徐有防,假注書趙衍德,記事官金載瓚,記事官李集斗,以次進伏訖。上曰,承傳色,以何語傳之乎?有防曰,承傳色,初以數語略傳傳敎,故臣謹奉書之矣。至於末抄,謂以忘却,卽爲入去,旋又出來,亦謂忘却,故未能詳書,事甚寒心矣。上曰,中官爲先汰去。命書傳敎曰,今日承傳色,萬萬驚駭。大抵此中官之極庸至愚,不識無知,旣是政院之所知,而朝因諸承傳色因事竝罷,不得已以渠權差假官,則因臺批繳還事,有此前所未有之駭擧,非不欲寬怒,無傳敎而乍入旋下,大係後弊,其所嚴勘,烏可已乎?嚴內外之道,竄配猶是輕典,然原其情,則不可無惟輕之道。假承傳色中官文鳳億,爲先汰去,放逐鄕里。以正言李鼎運上疏,命書傳敎曰,彈一人而枳廢六年,實則無義之甚者。當初處分,靖不靖之習也,伊後疏釋,齊非齊之罪也。然對章反詈,噴薄詬罵,元非淸朝美事,本事如有然者,臺閣自有公議,胡乃躬自云然乎?縱因情地蹙迫,思欲申暴之致,而當今鎭安囂俗之日,不可無提警矯捄之方。原疏已從甄錄之意,雖已賜批,此後辭疏此等語,政院察飭。命書傳敎曰,雖是生疎之致,該房事,極爲不審,同副承旨南柱老,從重推考。上曰,吏兵判入來開政乎?有防曰,今方開政矣。上命有防,丙申年四月推案日記考納。上命退,諸臣以次退出。
上在昌德宮。停常參·經筵。
自昧爽至辰時,有霧氣。
蔡弘履啓曰,左副承旨朴祐源,今日不爲仕進,卽爲牌招,何如?傳曰,允。
南柱老啓曰,今日次對,憲府無進參之員,除在外外,呈告人員,竝卽牌招,以爲進參之地,何如?傳曰,允。
傳于南柱老曰,大臣·備局堂上引見。
以掌令李度默牌不進罷職傳旨,傳于南柱老曰,只推。
傳于朴祐源曰,右承旨入侍。
兵批,口傳有政,副司果朴天行·李正薰單付。
徐有防啓曰,同副承旨南柱老,因諫臣引避,謂有情勢,陳疏徑出,原疏以齋日不得捧入矣。卽爲牌招,何如?傳曰,允。
傳于南柱老曰,中官吳㻐謙·金明佑·金壽光·金允謙·崔鳳佐·方得賢敍用。
南柱老,以禮曹言啓曰,卽接典牲署所報,則今此景慕宮春享大祭犠牲看品時,本署提調與本曹堂上,當爲眼同看品,而提調權噵,身病添重,不得進參云,凡大祭親享犠牲看品時,提調有故,則自禮曹草記變通事,有定式施行之傳敎矣。今番景慕宮春享大祭犠牲看品時,提調不可不備員看品,令政院稟旨變通,何如?傳曰,允。
徐有防,因禮曹草記啓曰,景慕宮春享大祭親祭時,犧牲當爲看品,而典牲提調權噵,身病添重,不得進參,令本院稟旨變通之〈事〉,允下矣。典牲提調權噵,合有變通之道,何以爲之?敢稟。傳曰,許遞。
又因本院啓曰,典牲提調許遞事,命下矣。景慕宮親享時犧牲看品,期日已迫,社稷節祭·文廟䆁菜犠牲看品,又在明日云,提調有闕之代,令該曹口傳差出,以爲及時擧行之地,何如?傳曰,允。
吏批,口傳有政,鄭尙淳爲典牲提調。
以黃海監司金熤漂到彼人問情稽滯惶恐待罪事,傳于南柱老曰,勿待罪事,回諭。
徐有防啓曰,御營廳從事官來言,今日本廳軍兵,日次私習云矣,敢啓。傳曰,知道。
又啓曰,禁衛營從事官來言,今日本營軍兵,日次私習云矣,敢啓。傳曰,知道。
南柱老,以兵曹言啓曰,今番陵幸時,隨駕將校軍兵·各差備等犒饋,依定奪,以乾物分給之意,敢啓。傳曰,知道。
又以訓鍊都監言啓曰,今番陵幸時,隨駕將校軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以兵曹言啓曰,今二月初十日,大駕詣景慕宮,十一日春享祭親行時,以何營軍兵隨駕,何營軍兵留陣,而禁軍·馬步軍,幾番幾哨磨鍊乎?敢稟。傳曰,纔過陵幸,宜念簡率之方,留陣置之,斥候伏兵,亦爲除之,以訓局步軍八哨·馬軍二哨,爲先後厢。步軍雖難分排,馬軍以行幸時不參軍除出,禁軍則三番隨駕,一亦以行幸時不參番劃出。
下備忘記于蔡弘履曰,朝者賓對,略有題給者,而此何足爲救焚之一端?穀物之不以雜穀,而以折米題給者,顧其有實效也。必令準斛之包·精實之米分給,如有惠未究之弊,則是豈申諭之本意也哉?自有繡衣,勤慢從當隨聞見勸懲,自備局措辭,嚴飭本府,被災民人等所負新舊逋,一倂停退,各人舊逋中最久條,特爲蕩減,勿以通一府最久條爲限,就各人所逋中最久條蕩減,以爲均惠之地,擧行形止,使之狀聞,道臣聚會父老,躬自慰諭安集,無至顚連之境事,一體申明,分付。
庚子二月初五日辰時,上御誠正閣。大臣·備局堂上引見入侍時,領議政金尙喆,左議政李溵,兼兵曹判書具允鈺,吏曹判書李重祜,右參贊鄭尙淳,漢城判尹金鍾秀,吏曹參判兪彦鎬,行副司直李柱國,訓鍊院都正李敬懋,行副司直李邦一,江華留守李性源,大司諫趙英鎭,司諫沈命德,正言柳協基,校理姜忱,修撰權以綱,同副承旨南柱老,假注書趙衍德,事變假注書李彦祜,記事官金載瓚,記事官李集斗,以次進伏訖。尙喆曰,還宮後聖體諸節,若何?上曰,一樣矣。尙喆曰,王大妃殿氣候,若何?上曰,一樣矣。惠慶宮氣候,何如?上曰,一樣矣。上曰,咸興府失火事,可悶矣。尙喆曰,然矣。甲午·丁酉兩年,連爲失火,古庚子年,曾已失火矣,今此回甲,又遭火災,極爲怪訝矣。仍進曰,咸興火災,聞極驚慘,夜下傳敎,惻怛懇至,有此講確之敎,固當仰體對揚,而付還繼糧之道,構幕安頓之節,道臣狀聞,已有存恤之奏,必當極意擧行,益盡其接濟之方,而從前此邑此災,自朝家亦有會付穀題給,限一年減其身役之惠。今於失火九百七十一戶,各給會付皮穀一石,一年身役,亦許蠲減,何如?上曰,以折米賜之,可也。出擧條又曰,今因軫恤北民之德意,敢此仰達矣。頃年將臣歸奏之後,咸興·定平之間,移設一烽臺,遂廢夕烽,變爲晝烟者,欲其傳烽報警之無一日或廢,而烟氣相準之後,若値雲暗之日,則烽路阻絶,無異擧烽之時,而徒爲北民言弊之端云,若然則還復擧火之規,恐無所妨,下詢處之,何如?上曰,左相之意,何如?諸備堂達之,可也。溵曰,首相旣備陳之,臣別無異議,存罷之間,更詢時道臣而處之,恐好矣。允鈺曰,峨嵯烽燧之不得接續,自來如此,而間烽設置之後,一向無效,近聞候望之報,絶無例擧之時,北民言弊,則難保其必無。旣知其無補於報警,則恐不如還罷之爲便,依大臣所奏而處之,恐似無妨矣。尙淳曰,遠外形便,雖未詳知,而俄聞前道臣所奏,間烽旣無甚開緊,則罷無所妨矣。鍾秀曰,曾經道臣之言,固應細諳事情,而烽燧重事,旣創旋罷,俱合審愼,分付時道臣,使之察度形止便否,然後狀聞,恐宜矣。重祜曰,臣之所見,別無異同矣。彦鎬曰,臣之所見,與守禦使所奏同矣。敬懋曰,新設間烽傳準之道,如値雲霧,則不準如前之狀,前道臣所奏甚悉,罷之,恐好矣。邦一曰,間烽設置之後,京烽傳準之道,與前無異,則罷無所妨,下詢道臣而處之,恐好矣。且間烽將卒之添額,亦多民邑之弊矣。性源曰,遠地烽燧形便,雖未之詳,而前道臣所奏,似有意見,臣亦別無異議矣。尙喆曰,更問於道臣,存罷間,使之狀聞後,稟處,何如?上曰,依爲之。出擧條上曰,今年咸興府還穀,停退,何如?尙喆曰,無論新舊逋,除減,似好矣。上曰,依爲之。不出擧條尙喆曰,卽伏見洪忠監司李秉鼎因秋曹啓下關堤川縣還穀挪移委折査實狀啓也,以爲本縣二去乙亥年,以年事之慘凶,稅穀無路收捧,其時縣監李蕃,還穀中推移備納,而秋後捧稅,還爲充簿,年年如是,仍作謬例,至登於繡啓,而前縣監朴始榮,欲爲收殺,同戊戌條挪移各穀一千四百八十石零,昨年秋出秩督捧,己亥條三稅穀,依例徵捧,則民人輩,稱以一年再徵,有此猥籲之擧,民習痛駭,事當準捧,而當此窮春,一時竝督,實有不逮之慮,上項戊戌條挪移還穀未捧米七百八十五石,待秋收捧事,令廟堂稟處爲請,至於三稅之以二十七斗加捧,黃豆之以米收捧,亦係法外,自己亥條爲始,依法例磨鍊收捧之意,嚴飭知委爲辭矣。當初以還穀變通,實出於爲民權宜之道,而如彼愚氓,不識本事之如何,有此一年再徵之說,至煩天聽,民習誠可痛。今於査啓,旣無疑晦之端,而方春督徵之難,誠如道臣所論,使之待秋退捧,至於三稅之法外加徵,黃豆之以米代捧,俱極驚駭,嚴加察飭,趁今釐正之意,分付道臣,何如?上曰,依爲之。至於乙亥還穀挪移事,爲民間積逋,今至八十餘年之久。雖是當捧之物,無異疊稅白徵,宜有別般闊狹之政,特爲蕩減事,分付,可也。出擧條溵曰,堤川民弊,特爲除減,實爲莫大之惠也。尙喆曰,各營邑放債,實爲莫大之痼弊。藩閫之臣,守土之官,以其官用之或有贏餘,財力之或有措辦,取其生殖之利,爲其創設之需,意非不美,事豈無名,而行之差久,漸成積逋,以至侵族侵隣,怨反歸於國家,末梢變通,輒請蕩減,若其蕩減之代,每多請得於朝家。觀於向來嶺閫事,若使他營閫皆用此例,則國中儲蓄之難繼,姑捨勿論,其於國家大體,亦豈不未安?此後則雖或有營閫爲軍民設置者,必責其永久無弊之策,而若其散債殖利之事,嚴加禁抑,俾除窮民畢竟白徵之弊,有不可已,敢此仰達矣。上曰,好矣,依爲之。溵曰,外方給債,未必盡出於公費,畢竟蕩減,輒致推上於朝廷者,已極無謂,至於先除利條,尤爲不可,此亦當禁矣。鍾秀曰,從前給債取殖,以爲支放之用者,給代之前,固無可禁之道,而大抵債弊,不但貽害小民,亦係消耗公貨之大端。從今以往,凡干給債,一切嚴禁然後,方可以收效。若只禁有弊之給債,則必有稱以無弊而給債者矣。且給債之弊,不但外方而已,京司各軍門亦有之,不可不一體嚴禁矣。上曰,此亦好矣。以此一體嚴飭,可也。出擧條尙喆曰,將臣可問事,今爲下問,似好矣。上曰,後日訓將入侍,可也。允鈺曰,本曹馬政,多有釐正之事,而一軍色沈樂洙,方移校理,以前軍色趙時偉還差,似好矣。尙喆曰,此則不必然矣。上曰,二軍色不爲生疎乎?允鈺曰,豈其不然乎?上曰,京馬無一匹可用之馬矣。允鈺曰,至於臣之所騎馬言之,果甚疲殘矣。仍進曰,本曹一軍色郞廳沈樂洙,移拜玉堂矣。本色與所帶兼色,多有擧行之事,而時任儒臣,自下不敢循例請仍,何以爲之?敢稟。上曰,仍任,可也。出擧條一軍色郞廳沈樂洙仍任事。出榻敎允鈺曰,今十日擧動門路,當以何所爲之乎?上曰,以弘化門爲之。尙淳曰,科場應辦,以各司貢物二萬四千餘石之數,分排主掌官與添助,使之擧行,自是節目,而今番東堂應辦當次主掌及添助兩司,其間減貢之數,比壬午釐正時不足,合爲三千二百六十九石云,不可無變通添給之道。他貢中,或有石數有裕處,則使之移定添助,若無可以移定處,則就各司貢物元數中,更爲通融分排,俾爲均一之地,恐合事宜,敢此仰達。上曰,依爲之。出擧條鍾秀曰,南漢城堞新築處,多有損缺,軍器修整,一時可悶矣。上曰,何間可以修整,而卿當往之乎?鍾秀曰,臣將往矣。仍曰,南漢城堞,春秋巡審,本有節目。且聞城堞,不無傷損處,方將出去巡審,而聞軍器什物,流來破傷甚多,丁酉年宣傳官奉命嫡奸後,執頉成冊數爻夥然,而以營儲枵然之故,至今不得始手修改云,保障重地,軍器之疎虞如此,其在備陰雨之道,決不可一向置之相忘之域,而財力猝無出處,故拮据之道,已與大臣有所商量。軍器修補一款,亦當於城堞巡審時,閱視後稟定始役,何如?上曰,依爲之。出擧條協基曰,如臣庸愚鈍劣,何嘗近似於淸朝耳目之選,而諫職新命,遠辱鄕第,馹召繼降,感恩畏義,不敢久淹,且幸行迫近,陪扈誠切,合辭方張,沐浴義重,竭蹶上來,黽勉出肅。昨日詣臺傳啓之後,兩啓則雖有亟停勿煩之敎,而其他諸啓,未承發落之批,所當留在臺廳,恭俟批旨,而祗緣臣初入臺地,生疎昏憒,認以承批,徑歸私次。雖因喉院之微稟,追奉不允之批,而莫重傳啓,未盡承批,率爾出去,論以臺體,有非尋常做錯之比。昨緣門鑰已下,今始來避,所失尤大,何可一刻仍冒於臺次乎?請命遞斥臣職。上曰,勿辭,亦勿退待。出避啓上曰,守摠兩營兵,擧動回鑾時,坡州軍每値日暮入城,罷陣還歸,極爲窘塞。一爲留都,一爲罷陣,一邊通知,以此定式,可也。若過其地方,則使京畿監司·地方官罷陣還歸,好矣。上命退,重祜猝時昏塞,僵仆前席,上命注書扶出。諸臣以次退出。
庚子二月初五日午時,上御誠正閣。右承旨入侍時,右承旨徐有防,假注書趙衍德,記事官徐龍輔,記事官李集斗,以次進伏訖。上曰,吏判事,可怪矣。有防曰,然矣。上曰,此所謂見其生,不忍見其死也。今則病勢,如何也?有防曰,似無急慮矣。上曰,俄時景像,極慘切矣。忽地有此病乎?俄見進伏時流汗甚矣,果有此病故也。上曰,左副入來乎?病則如何耶?有防曰,差減云矣。上問龍輔曰,能無路毒乎?龍輔曰,別無所矣。上命有防讀惠陵忌辰·孝徽宮春享·仁明園春享祭報府,讀訖,上曰,都承旨入來乎?有防曰,明日當入來云矣。上曰,明日瑞蔥臺,以戎服待令。上命龍輔曰,往見圖書集成,幾何書之,而使直閣,多有所敎,參考以來。龍輔承命出去。上曰,承旨前望單子持入。賤臣承命出來捧進。上命有防讀奏,讀訖,命書傳敎曰,旣已微稟,則不過一時不察,豈用如是撕捱?處義太過,同副承旨南柱老,卽爲牌招入直。上命退,諸臣以次退出。
上在昌德宮。停常參·經筵。
金尙集,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
傳于徐有防曰,同副承旨入侍。
備忘記,今日移安時入侍假注書趙衍德事,殊極駭然,汰去,以上注書之不卽待令,久立而待,至於筵退之境,不可以所居之稍間曲恕,假注書趙興鎭,一體汰去,入侍承旨之默無一言,大失體統,從重推考。
假注書趙興鎭·趙衍德等汰去傳旨,傳于徐有防曰,趙興鎭與趙衍德有異,趙興鎭傳旨爻周。
金尙集啓曰,事變假注書李彦祜,身病猝重,勢難察任,今姑改差,何如?傳曰,允。
傳于徐有防曰,左承旨入侍。
傳于蔡弘履曰,召對爲之。
又傳于曰,詣臺臺臣,召對同爲入侍。
備忘記,注書汰去,事變假注書宜乎入侍,而稱以病遞,不卽待令者,萬萬駭然,改差啓辭未下之前,徑先取稟,又極寒心,當該承旨推考。
備忘記,以無注書不得入侍,前所未聞,事變假注書李彦祜,爲先禁推。近來史官,不但太涉占便,假注書望筒下後,若欲招來厥家,則入侍將於何時爲之乎?且實官或在翰林,或以上番入直,前望單子入之,先入侍後謝恩,復或遲滯,承旨·注書,竝捧禁推傳旨。
注書前望單子入之,鄭東浚·金載瓚落點。
傳于徐有防曰,右承旨入侍。
又傳于曰,都承旨入侍。
吏曹口傳政事,藝文館檢閱單金載瓚。
李鎭衡啓曰,左副承旨朴祐源,今日不爲仕進,卽爲牌招,何如?傳曰,許遞,前望單子入之。
承旨前望單子入之,黃㝡彦落點。
傳于徐有防曰,承旨房仍。
李鎭衡啓曰,左副承旨黃㝡彦,時在江原道鐵原地,斯速乘馹上來事,下諭,何如?傳曰,允。
以黃海水使李邦五漂到彼人問情稽滯惶恐待罪事,傳于徐有防曰,勿待罪事,回諭。
備忘記,近日外方,因上言行査者,必多掩置,至有如昨冬完伯事,此後除尋常,惕念虛實,可否間劃卽啓聞事,自政院嚴飭各道。大抵此弊,皆由於該房之不能照檢,過限狀聞者,不卽論啓之致,後復若此,承旨亦難免重勘,各該房依此知悉。
庚子二月初六日,兼春秋洪光一,禁府啓目,出身申宇奎撃錚後原情內,辭緣以爲,其父見殺於同里居李春大,而同春大越獄逃躱云云。罪人申宇奎,旣已刑推後,捧供放送爲白乎旀,溫陽郡之不能嚴束,致使殺獄罪人越獄逃躱,令本道査覈事實後,該郡守段,指名狀聞,以爲拿問定罪,何如?傳曰,依允。
刑曹啓目,私奴重石上言內,辭緣以爲,其矣上典元浩,橫罹於元明三之獄事,定配於機張縣云云。取考本曹所在韓乻仁老味文案,則初無元浩之干連取招,令道臣詳査啓聞後,稟處,何如?傳曰,此獄事,曾所稔知者,元浩之名,始今初聞,令本道臣參考文案後,如無干係者,先放送後狀聞事,行會爲良如敎。
刑曹啓目,童蒙李瑗得上言內,辭緣以爲,其父國觀,柑製時陳科弊,因臺言,定配於慶山縣,乞蒙赦典云云。此類不可輕先放釋,上言內辭緣,置之,何如?傳曰,覆奏體段,自當如此,而本事不過微眚,編配經年,特爲放送爲良如敎。
刑曹啓目,金召史爲其父上言,而不過錢財推尋之事,金召史罪狀,照律勘處,何如?傳曰,段依允,以懲猥越之弊爲乎,矣本事亦係民隱,每多如許弊端,自卿曹嚴査處決爲良如敎。
刑曹啓目,朴景禧,以其父載禎借述充軍,上言乞宥,而其在嚴科場之道,有難輕議,今姑置之,何如?傳曰,李亨普等,所犯罪狀及發配年月,果如朴載禎,而先已蒙放是隱,則一放一仍,殊非平物情之道,卿曹更爲査閱草記,稟處爲良如敎。
禁府啓目,中官金聖曄,藥房·政院問安請坐之時,終不待令,刑推得情,何如?傳曰,除刑推議處爲良如敎。
禁府啓目,承傳色吳喜得,藥房·政院問安請坐之時,不爲待令,刑推得情,何如?傳曰,除刑推議處爲良如敎。
庚子二月初六日辰時,孝徽宮晝茶禮入侍時,同副承旨南柱老,假注書趙衍德,記事官鄭東浚·李集斗,以次陪立。上加頭冕,具毶袍,就板位奠爵訖,柱老跪讀祝訖,上跪哭,在位諸臣俯伏哭訖,通禮告禮畢。上曰,注書擧措駭然,汰去。上入大內,諸臣以次退出。
庚子二月初六日巳時,上御誠正閣。右承旨入侍時,右承旨徐有防,記事官鄭東浚,記事官李·徐龍輔,以次進伏訖。上曰,景慕宮春享大祭祭報府持入。賤臣承命持入。上命有防讀奏訖,上曰,諸執事多不擇差,更爲修入事,分付吏曹。上命書正言李鼎運疏批,又命書禁府公事判付訖,上曰,京兆上言回啓,令次堂擧行。出榻敎又命書傳敎曰,注書雖已備員,翰林尤爲體重,亦不可不備員,注書金載瓚,令該曹口傳還付翰林,待下批先入侍後謝恩。仍命退,諸臣以次退出。
庚子二月初六日午時,上御誠正閣。召對,詣臺臺臣同爲入侍時,參贊官蔡弘履,侍讀官姜忱,檢討官權以綱,記事官金載瓚·徐龍輔·李集斗,持平李鼎運,以次進伏訖。忱讀奏,自東方初無君長,止爲東府都督府。上命下番及參贊官讀奏訖,命陳文義。忱曰,吾東肇開,檀君始立,箕子繼治,而至於禮樂文物之盛,與周比隆,乃成小中華之治者,箕子功也。至于我朝,膺文明之運,繼先聖之化,治成制定,今至四百年于玆矣。惟望繼檀·箕,法祖宗,益懋一治之功焉。以綱曰,東方禮樂之治,至于我朝而始盛,今不必遠法檀·箕,惟以祖宗朝心法治謨,遵守勿失,則一王之治,不難致矣。弘履曰,三代之所以治,以其有井田之制也。箕都故墟,尙有遺制,畎畝夫區之際,歷歷有可觀者,尙令人曠感興想矣。井田之制,雖不得復修,而至於均田之規,有國之急務,惟望凡於田賦之政,益加留神焉。上曰,好矣。上命史官讀奏,載瓚讀訖。集斗曰,上番未及入來,臣不敢越次先讀矣。弘履曰,下番翰林之不緊奏對,極爲未安,推考,何如?命書傳敎曰,莫曰微事,所係則不輕,越俎不緊之擧,足驗不守分之一端。雖有參贊官之請罪,過時不答,實有斟量而然者,量之已熟,入侍翰林李集斗,爲先施以刊削之典。上曰,臺臣進伏。鼎運曰,臣以跡則危臲也,以情則悲苦也,豈敢以官職自居,而惟是嫉惡之性,依舊自在,覆盆之情,必欲一暴,敢將盈尺之書,仰控仁覆之天,聖批溫然,諭之以勿辭察職,臣以首頓地,不知所云。況傳敎繼下,至以提警矯捄爲敎,此殿下父母於臣,天地於臣,牖其昏迷,戒其迂妄,欲引而翼之於文王作人之中,臣非木石,寧不感泣?第於鎭安囂俗等敎,不無一二可以仰復者。夫囂者,浮囂之稱也,榮塗爭奪之地,人心不齊,或吹毛覓疵者有之,或指白爲黑者有之,噂沓排笮,各售其忮心者,乃可謂之浮囂,而聖人之所宜深惡而痛絶之者也。若臣所言,官居耳目,痛斥姦邪,誦擧世共公之論,無一毫爽誤之言,所欲贊者,殿下淸明之治也,所欲防者,他日家國之禍也。臣則竊自附於正直忠讜之風,而誠不料殿下之疑之以囂俗也。若如殿下之敎,則蘇洵之作辨姦,胡銓之斥王倫,皆可疑之以囂俗,臣恐無是理也。噫,嶺海風霜,臣形枯槁,而平生鐵石,臣心莫變,古人所謂雖九死而靡悔者,正謂臣今日道者也。所可慨恨者,以殿下之則哲之明,猶不免熟處難忘之患,而如臣之不識何狀者,竝與其言而廢之耳。靜言思之,莫非臣言行無素,文辭荒拙,不能仰格天心之致,以何顔面,一刻冒據於臺次乎?請命遞斥臣職。上曰,日昨傳敎,別無深意,但欲矯激而然也。所辭過矣,勿辭,亦勿退待。命退,諸臣以次退出。
上在昌德宮。停常參·經筵。
自卯時至巳時,有霧氣。
今此景慕宮春享大祭親祭時祭文,當爲製進,藝文提學蔡濟恭,待明朝牌招,何如?傳曰,允。
備忘記,意謂藥治,則或不至此境,觀此禮單,竟至不起,慘惻之極,不可無示意之道。卒吏曹判書李重祜弔祭時祭文,此意添入事,令知製敎知悉。
金尙集,以刑曹言啓曰,因朴景禧·李馨等上言,李享普等所犯罪狀及發配年月,果如朴載禎,而先已蒙放是隱,則一放一仍,殊非平物情之道,卿曹更爲査閱草記,稟處事,判下矣。其所稱冤,引例李享普·金南若·金仁吾等蒙宥之事,而科場體重,臣不敢直請放釋,取考曹上文案,則朴載禎等丙申充軍,今至五年,李享普等丁酉充軍,己亥因上言蒙放,雖非同時發配,借述之罪則一般,而且其到配年久,充軍罪人朴載禎·李松顔等,竝爲放釋,何如?傳曰,允。
庚子二月初七日,兼春秋洪光一,刑曹啓目,因申宇奎撃錚後原情內辭緣,以殺獄罪人逃失事,當該郡守,旣已請罪,李春大自本道各別譏詗,不多日掩捕之意,分付道臣,何如?傳曰,殺獄何等至重,罪人逃躱,知若不知者,萬萬駭然。爲先自卿曹,別樣措辭嚴關,期於從速捉得,成獄形止,使之狀聞。如或任他,道臣·守令,難免重勘,竝以嚴飭爲良如敎。
庚子二月初七日辰時,上御瑞蔥臺。親臨內試射入侍時,行都承旨李鎭衡,左承旨蔡弘履,右承旨徐有防,右副承旨金尙集,同副承旨南柱老,記事官鄭東浚,假注書趙興鎭,記事官徐龍輔·金載瓚,以次侍立訖。上曰,騎郞各一員,分坐於通陽門·靑陽門及帳殿,各別禁喧事,分付。又下敎曰,留院公事,持入。上曰,禁喧之前後,申飭,何如,而又復如前,當該騎郞推考。仍命書榻敎曰,結束色執吏·書吏,令攸司科治。命有防書傳敎曰,同副承旨馳詣文廟奉審,諸執事進排官,摘奸以來。上曰,昨年試射賞格謄錄冊持入。賤臣承命出,持謄錄冊入之。上曰,司僕騎芻馬,使之待令。又下敎曰,此雖內試射,凡節以外試射擧行,軍器寺官員,斯速入來擧行之意,分付。上曰,馬才非頻數之才,看勢時,從厚告之,宜矣。上曰,告箭宣傳官,告箭之聲甚慢忽,一竝拿入。宣傳官白東運·李元謙等,以次拿入後,分付拿出。命有防讀公事訖,命書刑曹草記判付。仍命退,諸臣以次退出。
上在昌德宮。停常參·經筵。
傳于趙尙鎭曰,都承旨入侍。
傳于徐有防曰,禮房承旨馳詣社壇,奉審摘奸以來。
傳于南柱老曰,今下試記,依此捧承傳。
承旨前望單子入之,趙尙鎭落點。
傳于趙尙鎭曰,承旨入侍。
李彦祜改差,代以權坰爲事變假注書。
兵曹口傳政事,副司果單柳誼。
傳于徐有防曰,前正郞柳誼入侍。
備忘記,今日銓曹事,可謂寒心。堂上俱空,擧行無人,仲朔大祭隔宵,而參判·參議又在外,寧有如許國體?在外堂上,今姑許遞,吏曹判書,參判·參議前望單子入之。
吏曹參判·參議前望單子入之,參判李義翊落點,參議鄭元始落點。
有政。吏批,判書未差,參判李義翊進,參議鄭元始進,右承旨徐有防進。以徐有慶爲大司憲,朴天行爲副修撰,兪彦鎬爲禮曹參判,金夏材爲禮曹參議,金載復爲禁府都事,魚史弼爲靑巖察訪,兵曹正郞沈樂洙仍任事承傳,兼甕津府使金相台單付,以邊得讓爲兵曹參判。
兵批,兼判書具允鈺病,參判未差,參議南玄老病,參知李在學入直進,右承旨徐有防進。以金朝潤·朴祐源·黃㝡彦爲副司直。
傳于趙尙鎭曰,各門守門將,令決棍十度後拿處。
備忘記,傳于南柱老曰,古人之言曰,君門如海,近者則反是,闕庭如市,䭐賈飴商,幾皆無礙往來,不啻若無人之地,屢以此現發於摘奸,非不欲嚴飭,而更觀來頭勤慢處分之故,姑且置之。今日又令摘奸,則片刻之內,所執捉者,至於十餘名之多,其中或有闕內所屬,而俱是不佩符標之類也,紀綱可謂末如之何矣。此等事修擧,此等處戢束,固難責之於兵判,而如是濫雜,非止今日而已,則入直堂上,亦豈無勘罪之擧乎?兵曹判書具允鈺,爲先從重推考,入直堂上,罷職不敍,郞廳,先罷後拿,通化門外各門入直守門將,一竝令該府拿問定罪。
蔡弘履,以兵曹言啓曰,今二月初十日,景慕宮擧動時,本曹補把京畿驛馬十五疋,依例入把之意,分付本道,何如?傳曰,允。
南柱老,以兵曹言啓曰,依傳敎,月刀·鳥銃入格駕後禁軍等處,木綿施賞之意,敢啓。傳曰,知道。
又以訓鍊都監言啓曰,依啓下試記,月刀上中巡令手次知呂從周,木綿一疋,月刀上下招搖旗次知金商鎭,布子一疋,鳥銃貫一中牢子次知尹進五,木綿一疋,依例施賞之意,敢啓。傳曰,知道。
又以禁衛營言啓曰,依啓下試記,招搖旗次知朴枝茂,馬上偃月刀上下,木綿一疋,鳥銃邊一中,布子一疋,依例施賞之意,敢啓。傳曰,知道。
又以御營廳言啓曰,依啓下試記,馬上偃月刀上中駕前李載弘,木綿二疋,上下權應鎰等七人及招搖旗次知金景大,各木綿一疋,鳥銃邊二中駕前金聖臣,木綿二疋,邊一中李仁哲等五人,各布子一疋,依例施賞之意,敢啓。傳曰,知道。
傳于南柱老曰,坐直承旨入侍。
庚子二月初八日辰時,上御誠正閣。都承旨入侍時,行都承旨李鎭衡,假注書趙興鎭,記事官徐龍輔·金載瓚,以次進伏訖。上曰,上注書入來乎?鎭衡曰,姑未入來矣。上命書傳敎曰,已違格例,齋直在明,左副承旨黃㝡彦許遞。又命書榻敎曰,前望單子入之,待下批牌招察任。又命傳敎曰,未下直守令,皆令明日辭朝。上曰,吏曹官案,盡爲修入乎?鎭衡曰,姑未修入矣。上曰,斯速修入之意,申飭,宜矣。仍命退,諸臣以次退出。
庚子二月初八日巳時,上御誠正閣。都承旨入侍時,行都承旨李鎭衡,記事官鄭東浚·徐龍輔·金載瓚,以次進伏訖。上曰,右承旨入侍。賤臣承命出去,與右承旨徐有防,偕入進伏。上曰,咸興府民家燒燼,極其夥然,良可矜惻。再昨賓對,略有所題給者,而不足爲救焚之一端,故特命本府,被災民人等所負新舊逋,一竝停退矣,已自備局,措辭嚴飭,而亦足爲一分慰諭安集之道乎?鎭衡等曰,傳敎下後,卽自備局發關嚴飭,而至於新舊逋停退,實出恤民之盛意,雖無知之北民,想必感泣矣。鎭衡曰,朔書勸課,法意有在,而近日寫呈者,多不如式,楷字或不滿百,篆字或不滿四十,至於草書,則律絶間卒寫其作,可矣,而或寫三隻而止,或寫一二句二三字而止。此乃入啓御覽者,則事體固當謹嚴,分付承文院及各司,此後則毋敢如是之意,另加申飭爲宜,而若其筆法工拙,旣以不借書爲貴,則不必苛責其所不能,而但於考出等第之時,以次字等則不得入格之故,必出三字等三人,此殊無義。此後則只隨其書之善否,而書以當等三字等以上,則依例捧傳旨施賞,次字等則勿施賞格似宜,故敢達矣。上曰,依爲之。出擧條上命書傳敎曰,瑞蔥臺試射退行時,騎芻一次三中宣傳官朴基豊,事當依例施以加資之典,而猶屬太驟,準職除授。仍命退,諸臣以次退出。
庚子二月初八日午時,上御誠正閣。都承旨入侍時,行都承旨李鎭衡,假注書趙興鎭,記事官徐龍輔·金載瓚,以次進伏訖。上曰,左承旨·右承旨·左副承旨入侍。蔡弘履·徐有防·金尙集進伏,上曰,承旨前望單子入之乎?鎭衡曰,入之矣。上曰,觀此東伯狀啓,則一番按査,然後可以詳知委折矣。鎭衡曰,上敎至當矣。上命書傳敎曰,前正郞柳誼,敍用牌招。命書榻敎曰,前正郞柳誼,令該曹口傳付軍職。又命書傳敎曰,副司果柳誼,江原道江陵府按覈御史差下,當日辭朝。書訖,命退,諸臣以次退出。
庚子二月初八日申時,上御誠正閣。按覈御史入侍時,副司果柳誼,右副承旨南柱老,假注書趙興鎭,記事官徐龍輔·金載瓚,以次進伏訖。上命誼曰,汝往江陵,松板斫代委折及木物數爻,一一詳査,毋負朝家差送之意。誼曰,臣謹當殫心奉敎矣。仍命退,諸臣以次退出。
庚子二月初八日初更,上御誠正閣。右承旨·右副承旨入侍時,右承旨徐有防,右副承旨南柱老,假注書趙興鎭,記事官徐龍輔·金載瓚,以次進伏訖。上命分讀公事。上命賤臣曰,汝往仁政殿月廊及金虎門·弘化門·建陽門,入直軍兵,摘奸以來。賤臣承命出,摘奸後回奏曰,臣敬奉聖敎,往各處摘奸,則無頉矣。仍命退,諸臣以次退出。
上在昌德宮。停常參·經筵。
蔡弘履啓曰,景慕宮四享,皆稱大祭者,旣載宮園儀式,又在春曹節目,而兵曹則各項文書,不書大祭,有欠敬謹,且涉疎漏,其在重祀典之道,不可無警,當該堂上,從重推考,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射,而景慕宮春享祭親祭齋戒相値,不得爲之之意,敢啓。傳曰,知道。
傳于趙尙鎭曰,同副承旨入侍。
又傳曰,禮房承旨入侍。
徐有防啓曰,明日大駕詣景慕宮,入齋室後,王大妃殿·惠慶宮問安,何承旨進去乎?敢稟。傳曰,同副承旨進去。
蔡弘履啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本營軍兵,日次私習云矣,敢啓。傳曰,知道。
傳于李鎭衡曰,東萊府使留待。
又傳于曰,東萊府使入侍。
蔡弘履啓曰,兵曹判書具允鈺,有稟達事,來詣請對矣。傳曰,入侍。
傳于李鎭衡曰,都承旨入侍。
趙尙鎭啓曰,明日動駕時,漢城府堂上,當爲導駕,而判尹金鍾秀,試所進去,左尹鄭昌順,別雲劍侍衛進,右尹未差,未差之代,政官牌招開政差出,待下批仍卽牌招,使之進參,何如?傳曰,允。
有政。吏批,判書未差,參判李義翊進,參議鄭元始進,右副承旨南柱老進。以金履素爲刑曹參判,任希敎爲漢城右尹,鄭尙淳爲同義禁,嚴思憲爲兵曹佐郞。
兵批,兼判書具允鈺病,參判邊得讓差祭,參議南玄老病,參知李在學入直進,同副承旨趙尙鎭進。洪秀輔副司直單付。
徐有防,以禮曹言啓曰,今此庚子式年監試·覆試試官,今方磨鍊,而堂下無故可擬之人乏少,依近例,以堂上官通融,備疑以入之意,敢啓。傳曰,知道。
又以禮曹言啓曰,今此式年監試·覆試一所,設場於本曹矣。入直郞廳,依例朝房直宿之意,敢啓。傳曰,知道。
傳于徐有防曰,試官牌去來催促,衆所共知情勢實病外,勿以違牌懸入。
傳于徐有防曰,一二所禁亂官,發牌待令。
南柱老,以備邊司言啓曰,卽見前北兵使李明運狀啓,則以爲會寧移接驛吏崔萬泰,卽罪人金萬奉犯越時指示者也,及其推問,渠已遲晩,其指示犯越之罪,施以當律,會寧座首吳鵬格,兵房軍官李宗大,鍾城座首朱道敏,兵房軍官蔡膺鍾,俱難免常時不善檢飭之罪,會寧風憲池齊亮,約正柳正男,海望將金元成,鍾城風憲朱聖龍,約正金仁庚,海望將韓宗立等,亦難免不能摘發告官之罪,竝只嚴囚,以待朝家處分云矣。犯越諸罪人,以捧結案狀聞之意,旣已覆奏行會,今此指示犯越之崔萬泰,考律勘處,會寧·鍾城兩邑在囚座首以下,令帥臣大張軍威,從重決棍,以懲日後,擧行形止,亦卽狀聞之意,分付,何如?傳曰,允。
又以兵曹言啓曰,依傳敎,敦化門守門將孫昌軫·李錫宇,金虎門守門將孫錫圭,宣仁門守門將李長炯,曜金門守門將金鼎燁,丹鳳門守門將閔垙等,各決棍十度之意,敢啓。傳曰,知道。
蔡弘履,以訓鍊都監言啓曰,逃亡罪人李成輝,充軍旣付,與他軍兵自別之意,決棍則從初次度數,竝與已受數計之事,命下矣。今日習陣,回示三帀後決棍,則除其已受數,嚴棍三十度,充軍次,出付秋曹之意,敢啓。傳曰,知道。
金尙集,以義禁府言啓曰,明日擧動時,各差備都事及監試·覆試一二所禁亂都事,當爲備員,假都事二員,令該曹依例差出,以爲分排之地,何如?傳曰,允。
庚子二月初九日巳時,上御誠正閣。同副承旨入侍時,同副承旨趙尙鎭,記事官鄭東浚,記注官吳壽民,記事官金載瓚,以次進伏訖。上曰,一二所禁亂官,發牌待令,以各別㮴檢,無至亂雜事,分付。上曰,一二所試官牌去來,連爲催促,衆所共知情病外,勿爲懸頉入啓。仍命讀禮曹草記訖。仍命退,諸臣以次退出。
庚子二月初九日申時,上御誠正閣。東萊府使入侍時,東萊府使李文源,同副承旨趙尙鎭,假注書趙興鎭,記事官徐龍輔·金載瓚,以次進伏訖。上曰,萊府卽邊門重地,恩威竝行,然後可以彈壓。邊上且本府,近來百弊俱生,可謂弊局,爾往懋哉。文源曰,臣才識素來蔑劣,而猝當邊門重地,惶汗添背矣。命先退,命書傳敎曰,騎馬四匹立之,史官一員,宣傳官二員待命。上曰,下番往南壇,摘奸以來。又命書傳敎曰,同副承旨,馳詣風雲雷雨祭所,摘奸以來。書訖,仍命退,諸臣以次退出。
庚子二月初九日酉時,上御誠正閣。兵曹判書入侍時,兼兵曹判書具允鈺,左副承旨金尙集,假注書趙興鎭,記事官徐龍輔·金載瓚,以次進伏訖。上曰,兵判,以何事請對乎?允鈺曰,臣聞刑曹參判洪秀輔之姪元浩,朝報中添書怪怪之說,以閱人耳目云,故聞甚驚駭,事係變怪,敢此仰達矣。上曰,誰之子也?允鈺曰,洪和輔之子也。上曰,姑令該曹査問以奏。仍命書榻敎曰,刑曹參判洪秀輔改差,今日政差出。仍命退,諸臣以次退出。
庚子二月初九日初更,上御誠正閣。都承旨入侍時,行都承旨李鎭衡,假注書趙興鎭,記事官徐龍輔·金載瓚,以次進伏訖。上曰,左承旨·右副承旨入侍。出榻敎蔡弘履·南柱老進伏。上命賤臣曰,吏兵批政事望筒催促。賤臣承命出,回奏曰,望筒以入之云矣。上命弘履書榻敎曰,發遣吏郞,諸執事淸齋與否,摘奸以來。上命賤臣曰,祭報府持入。賤臣承命出,持祭報府入之。上命讀之訖,上曰,禁亂所進去禁府都事,以他司官員相換,俾參動駕時,分付,宜矣。仍命退,諸臣以次退出。
上在景慕宮。停常參·經筵。
辰時,日有兩珥。自巳時至未時,日暈。
自初昏至夜三更,月暈。
大駕詣景慕宮,入齋室後,政院·玉堂·藥房口傳問安。答曰,知道。
展拜罷後,政院·玉堂·藥房口傳問安。答曰,知道。
王大妣殿·惠慶宮,遣承旨問安。答曰,知道。
親臨省牲罷後,政院·玉堂·藥房問安。答曰,知道。
吏曹判書前望單子入之,金鍾秀落點。
有政。吏批,判書未差,參判李義翊進,參議鄭元始進,同副承旨趙尙鎭進。以洪樂性爲禮曹判書,金鍾秀爲內醫提調,蔡濟恭爲軍器提調,以蔡濟恭訓鍊都監提調·禁衛營提調·御營廳提調單付。
兵批無政事。
趙尙鎭,以兵曹言啓曰,依傳敎,隨駕禁軍·駕後禁軍及武藝別監·內吹螺赤·標下軍兵等處,設粥以饋之意,敢啓。傳曰,知道。
又以訓鍊都監言啓曰,依傳敎,隨駕衛內衛外軍兵等處,設粥分饋之意,敢啓。傳曰,知道。
又以禁衛營言啓曰,依傳敎,衛內隨駕·本營槍劍軍·兼內吹等處,依例設粥分饋之意,敢啓。傳曰,知道。
又以御營廳言啓曰,依傳敎,隨駕駕前別抄及兼內吹等處,依例設粥分饋之意,敢啓。傳曰,知道。
金尙集,以刑曹言啓曰,因訓鍊都監啓辭,罪人李成輝,絶島充軍事,命下矣。依傳敎,罪人李成輝,全羅道珍島郡充軍,卽爲押送之意,敢啓。傳曰,知道。
以義禁府錄啓,傳于金尙集曰,其中尹塾,御史復命間,姑爲保放。
金尙集,以義禁府言啓曰,尹塾御史復命間,姑爲保放事,命下矣。時囚罪人尹塾,依傳敎,保放之意,敢啓。傳曰,知道。
庚子二月初十日辰時,景慕宮奉審入侍時,行都承旨李鎭衡,左承旨蔡弘履,右承旨徐有防,左副承旨金尙集,右副承旨南柱老,同副承旨趙尙鎭,記事官鄭東浚,假注書趙興鎭,記事官徐龍輔·金載瓚,以次侍立訖。上具冕服,詣板位上,鎭衡進圭,上執圭行再拜禮,仍行奉審訖,詣省器所,執事擧羃告潔。上還入齋室,諸臣遂出。
庚子二月初十日巳時,景慕宮春享大祭省牲入侍時,行都承旨李鎭衡,左承旨蔡弘履,右承旨徐有防,左副承旨金尙集,右副承旨南柱老,同副承旨趙尙鎭,記事官鄭東浚,假注書趙興鎭,記事官徐龍輔·金載瓚,以次序立訖。上具遠遊冠·絳紗袍,詣省牲所版位上南向立。鎭衡進圭,上執圭。牲人牽牲,立於俎上,引大祝周視一帀後,大祝擧笏告曰,充腯。仍進前曰,犠牲看品,則皆肥澤,尺量,何如?上曰,唯。牲人以尺尺之曰,準尺矣。大祝仍牽牲出。上還入齋室,諸臣以次退出。
庚子二月初十日未時,上御齋室。軍士房承旨入侍時,左承旨蔡弘履,假注書趙興鎭,記注官鄭益祚,記事官金載瓚,以次進伏訖。上曰,宮園儀持來乎?弘履曰,持來矣。命書傳敎曰,隨駕衛內衛外軍兵,今夜依例饋粥。書訖,上曰,傳敎分付時,武藝別監·內吹,一體饋粥事,分付。仍命退,諸臣以次退出,
庚子二月初十日申時,上御齋室。禮房承旨入侍時,左承旨徐有防,假注書趙興鎭,記事官徐龍輔·金載瓚,以次進伏訖。上命讀宮園儀序文訖,上命賤臣曰,宮園儀內入件及頒賜件,皆在於禮曹之意,知入。賤臣承命出,回奏曰,內入六件,奉安於禮曹,頒賜件,自政院姑未出之云矣。命書傳敎曰,宮園儀洗補處,旣已釐正,斯速入刻,以爲從近頒布之地,分付禮曹。又命書傳敎曰,新除授吏曹判書,待下批牌招察任。又命書榻敎曰,政官牌招開政,禮曹判書有闕,代,卽爲差出。書訖,仍命退,諸臣以次退出。
庚子二月初十日酉時,上御齋室。左副承旨·景慕宮直長入侍時,左副承旨金尙集,假注書趙興鎭,記注官鄭益祚,記事官金載瓚,景慕宮直長李度謙,以次進伏訖。上曰,領相之獻官改付標者,爲其難於達夜陪祭,只令明日回鑾時隨駕之意,兼春秋出去,傳諭。上命度謙曰,汝出去,祭儀圖式持入,亦率守僕入來。度謙持圖式進伏。上命守僕講圖式節次後,仍命退,諸臣以次退出。
上在昌德宮。停常參·經筵。
親祭罷後,政院·玉堂·藥房·朝廷二品以上·六曹堂上·大司諫口傳問安。答曰,知道。
還宮後,政院·玉堂·藥房口傳問安。答曰,知道。
金尙集啓曰,合辭方張之時,兩司無詣臺之員,事甚未安,除在外外,未肅拜呈告人員,竝卽牌招,何如?傳曰,允。
以大司諫趙英鎭,司諫沈命德,正言李鼎運·柳協基,持平趙鼎鎭牌不進罷職傳旨,傳于金尙集曰,只推。
趙尙鎭啓曰,御營廳從事官來言,今日本廳軍兵,日次私習云矣,敢啓。傳曰,知道。
又啓曰,禁衛營從事官來言,今日本營軍兵,日次私習云矣,敢啓。傳曰,知道。
傳于金尙集曰,右承旨入侍。
備忘記,近久不見卿,已極帳想,卽意謂今日動駕經宿,必有承候之擧,又不入來,戀結勝言,前已諭,如是爲執,得不萬萬過中乎?況以卿平日之心,阻見予幾日,又何忍堪住乎?卿旣作處義,予亦不得不以絲綸布及,卿其諒之,亟改前見,卽爲入來承候。仍傳曰,遣史官傳諭于奉朝賀處。
傳于金尙集曰,司卷全大重,多有不謹擧行之事,令該府拿問處之。
傳于趙尙鎭曰,右副承旨入侍。
傳于金尙集曰,滯囚可悶,時囚中兵曹佐郞·守門將·醫官所坐,不至甚重,飭亦施矣,竝分揀放送。
趙尙鎭,以實錄廳郞廳,以摠裁官意啓曰,本廳纂修之役,近因堂上之不齊,一味遷就,汗靑尙遲,堂上有闕之代,又以位著之苟艱,亦未差下,臣欲於筵中,一番稟定,此際飭敎又下,臣不勝惶悚。爲先戶曹判書金華鎭,刑曹參判金履素,堂上差下,使之察任,在外堂上,亦令政院催促上來,郞廳輪直之規,更加申飭,一從座目,輪回入直,逐日省記,李東郁,依例權付軍職,冠帶常仕,何如?傳曰,允。太極稽緩,此後另加督飭,宜矣。以郞官言之,時任玉堂諸員,李儒慶則雖有衆所共知之實故,此外諸員,無端不進,他郞官之如此,可推而知,卿何亦提警乎?此亦另加申飭,可也。
又以兵曹言啓曰,兼司僕將李壽鵬,素患痰病,近益添劇,時月之內,差復無期,呈狀乞遞。實病旣如此,則領軍之將,不可久曠,今姑改差,何如?傳曰,允。
又以訓鍊都監言啓曰,本局哨官具紞,身病甚重,勢難察任,改差,何如?傳曰,允。
又以訓鍊都監言啓曰,本局把摠鄭宅興,身病甚重,勢難察任,改差,何如?傳曰,允。
又以訓鍊都監言啓曰,依下敎,前武藝別監任慶柔·李祥僑等,從重決棍各二十度後,仍爲拘留之意,敢啓。傳曰,知道。
金尙集,以刑曹言啓曰,罪人洪元浩,爲先捉來,嚴囚之意,敢啓。傳曰,知道。
又以義禁府言啓曰,假承傳色中官文鳳億,放逐鄕里事,承傳啓下矣。文鳳億,依承傳,放逐鄕里之意,敢啓。傳曰,知道。
副應敎趙時偉,掌令李度默,獻納柳孟養,校理李儒慶,修撰徐有成,副修撰李命勳啓曰,請喬桐府黜置罪人鄭致達妻,夬正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。措語見上答三司曰,不允。
掌令李度默,獻納柳孟養啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。措語見上答兩司曰,不允。
掌令李度默啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請削黜罪人金漢耆,亟施竄配之典。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡佰周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請濟用奉事李鼎烈,拿問嚴處措辭見上又啓曰,新除授持平姜彝正,時在公忠道公山地,請斯速乘馹上來事,下諭。答府曰,不允。金漢耆事·趙濟泰等事·趙嵎事,亟停勿煩,下諭事,依啓
獻納柳孟養啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請海美縣定配罪人申光復,更令王府,嚴鞫得情。請金甲島爲奴罪人克觀,古今島爲奴罪人克泰,泗川縣定配罪人萬爀,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請河東府減死定配罪人昌鼎,依律處斷。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。請前府使任聖周,亟施邊遠定配之典。請逆賊尙魯,亟施孥戮之典。措辭見上答院曰,不允。埏事·任聖周事,亟停勿煩。
庚子二月十一日,兼春秋洪光一,平安監司狀啓,成川府使柳義養,受由上京,尙未還官,令該曹不多日內,催促下送事。傳曰,當此農務方殷之時,焉敢一味曠官?些少情勢,不足言也,待城門開,下送後草記事,分付吏曹。
禁府,李彦祜笞五十收贖,解見任別敍私罪啓。傳曰,分揀放送爲良如敎。
刑曹啓目,駕前撃錚呼籲罪人張以柱·崔春德·崔曇·魏起復·私奴盧加·應金等段,俱非四件事,依先朝受敎,決杖充軍之意,分付道臣,何如?傳曰,依允。充軍乙良,分揀爲良如敎。
庚子二月十一日寅時,還宮入侍時,行都承旨李鎭衡,左承旨蔡弘履,右承旨徐有防,左副承旨金尙集,右副承旨南柱老,同副承旨趙尙鎭,記事官鄭東浚,假注書趙興鎭,記事官徐龍輔·金載瓚,以次序立訖。上具遠游冠·絳紗袍,詣乘輿所,左通禮跪啓請殿下降輿乘輦,上降輿乘輦。至弘化門外,上命宣傳官,各出標信,諸營門解嚴後,至明政門外,降輦乘輿後,仍還入。諸臣以次遂退出。
庚子二月十一日午時,上御誠正閣。右承旨入侍時,右承旨徐有防,記事官鄭東浚,記注官吳壽民,記事官金載瓚,以次進伏訖。上命書傳敎曰,近來實錄纂修之役,專事抛棄,成史無期,極爲未安,以此意摠裁官知悉,使之另加着意擧行。又命書曰,明日晝講停。上曰,王大妃殿進御人蔘五錢重理中丸一劑,依前方製入。出榻敎仍命退,諸臣以次退出。
庚子二月十一日初更,上御誠正閣。右副承旨入侍時,右副承旨南柱老,假注書趙興鎭,記事官徐龍輔·金載瓚,以次進伏訖。以成川府使柳義養催促下送狀啓,命書傳敎曰,當此農務方殷之時,焉敢一味曠官?些少情勢,不足言也,待城門開,下送後草記事,分付吏曹。又命書傳敎曰,再昨日因兵判請對,囚禁人皆令明日俸供,事係重律,後日次次對時,判堂持入。仍命退,諸臣以次退出。
庚子二月十一日四更一點,景慕宮親祭春享大祭入侍時,行都承旨李鎭衡,左承旨蔡弘履,右承旨徐有防,左副承旨金尙集,右副承旨南柱老,同副承旨趙尙鎭,記事官鄭東浚,假注書趙興鎭,記事官徐龍輔·金載瓚,以次序立訖。上具冕服,詣版位上,行祭如禮,還入齋室。諸臣以次遂退。
上在昌德宮。停常參·經筵。
藥房都提調鄭弘淳,副提調李鎭衡啓曰,昨日親享伸禮,侵曉還宮,伏未審夜間,聖體,若何?臣等今日率諸御醫,趁早入診,詳察聖候爲宜,王大妃殿氣候,何如,惠慶宮氣候,何如?臣等不任區區憂慮,敢來問安,竝此仰稟。答曰,知道。慈殿·慈宮氣候一樣,不必入診矣。
景慕宮擧動翌日,王大妃殿·惠慶宮·中宮殿,藥房口傳問安。答曰,知道。
金尙集啓曰,卽伏見全羅左水使金廷遇去己亥年秋冬等褒貶啓本,則邊將中,無一人居下,殊無嚴明殿最之意,推考警責,何如?傳曰,允。
金尙集,以都摠府言啓曰,今日入直內三廳武兼禁軍及軍兵等,中日習射,請出標信。傳曰,置之。
傳于金尙集曰,左承旨入侍。
李鎭衡啓曰,右承旨徐有防,今日不爲仕進,卽爲牌招,何如?傳曰,允。
金尙集啓曰,合辭方張之時,憲府無詣臺之員,事甚未安,除在外外,呈告人員,竝卽牌招,何如?傳曰,允。
以掌令李度默,持平趙鼎鎭牌不進罷職傳旨,傳于趙尙鎭曰,只推,更爲牌招。
金尙集,以御營廳從事官來言言啓曰,今日本廳軍兵,日次私習云矣,敢啓。傳曰,停。
又以禁衛營從事官來言言啓曰,今日本營軍兵,日次私習云矣,敢啓。傳曰,停。
傳于南柱老曰,坐直承旨入侍。
兵曹口傳政事,副司果單李東郁。
李鎭衡,以弘文館言啓曰,新除授副修撰朴天行,卽爲牌招察任,何如?傳曰,允。
徐有防,以實錄廳郞廳,以摠裁官意啓曰,臣方仕進本廳,而新差堂上戶曹判書金華鎭,刑曹參判金履素,姑不出肅,卽令政院牌招,仍令仕進,何如?傳曰,此非官職,則行公有何難事而至請牌招乎?使之出肅,卽爲擧行。
李鎭衡,以吏曹言啓曰,依傳敎,成川府使柳義養下送事,催促,則謂有情勢,不爲下去之意,敢啓。答曰,拿處。
趙尙鎭,以兵曹言啓曰,卽伏見全羅右水使金廷遇褒貶啓本,則梨津萬戶洪道元,三年內二等褒貶居中,其不治可知,依例罷黜,何如?傳曰,允。
又以兵曹言啓曰,卽接南所衛將牒報,則景秋門南邊宮墻二間許,今夜頹落云,爲先令紫門監,以堅實把子,各別圍排,卽速修築,而金虎門入直砲手十名除出,限修築間,嚴加守直之意,敢啓。傳曰,知道。
南柱老,以訓鍊都監言啓曰,本局分授景秋門南邊宮墻二間許頹落處,金虎門入直軍十名除出把守事,自兵曹草記,允下矣。金虎門入直軍十名除出,限修築間,輪回守直之意,敢啓。傳曰,知道。
又以義禁府言啓曰,黃海水使李邦五狀啓據,刑曹粘目內,許沙僉使李成龍,移本府處之事,允下矣。李成龍,時在任所云,依例發遣府羅將,交代後拿來,何如?傳曰,允。
趙尙鎭,以監試·覆試二所主掌官,以試官意啓曰,今此終場擧子入門時,平安道平壤居幼學金尙翕,黃海道白川居幼學李鳳進,皆以四十餘歲之人,或稱二十九歲,或以二十五歲,相左於元榜目,故査問委折,則金尙翕段,以義州幼學金聖鐸之名,換佩戶牌納招,李鳳進段,稱以當初戶籍誤錄,終不直陳。慶尙道晉州居幼學河復浩段,不顧法意,挾冊攔入,現捉於搜挾之時。如此冒法之人,當此嚴科場之時,不可尋常處之,竝令該曹依法典,嚴査重繩,何如?傳曰,允。令該曹嚴加推覈。
司諫沈命德啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請海美縣定配罪人申光復,更令王府,嚴鞫得情。請金甲島爲奴罪人克觀,古今島爲奴罪人克泰,泗川縣定配罪人萬爀,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請河東府減死定配罪人昌鼎,依律處斷。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法,請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。請逆賊尙魯,亟施孥戮之典。措辭見上答曰,不允。埏事,亟停勿煩,任聖周事,院前停啓。
敎慶尙監司趙時俊書。王若曰,揀朝端二千石之材,諧惟汝矣,擧山南七十州之地,屬之卿乎,旌鉞臨行,絲綸渙號。惟卿,久貯玉署,屢長霜臺,書史自娛,居家則儒雅恬靜,才猷素著,當事則綜密周通。卿班紆晉秩之恩,自先朝知遇甚盛,畿甸任觀風之責,逮寡躬委畀益專,惟其望實之俱彰,每思盤錯之一試。睠彼嶺表一路,寔我海東重藩,襲弦歌殂豆之風,蔚儒化於鄒魯,出絲麻粟米之賦,將土産於荊楊。然其地大而物殷,比諸道殆十百倍,矧玆風頹而俗薄,嗟,重瘼難一二言。雖云去歲之稍豊,其奈生民之已困,蠻館争互市之利,實多需索之憂,驛路有絶站之歎,政急革弊之策。至若甲兵財穀之富,最稱難治,凡諸簿書期會之煩,亦非易了,所以方面之托重,苟非熟手則莫宜,玆授卿以慶尙道觀察使兼兵馬水軍節度使·巡察使·大丘都護府使,卿其往宣德音,庸答寵命。若范滂之按冀北,吏皆慴於澄淸,如葦丹之莅江西,民不病於飢饉。簡而制煩,靜而制動,可鎭安於一方,公則生明,廉則生威,庶彈壓於列郡。謹糶糴而備水旱,遵廟堂廣儲蓄之謨,興學校而勸農桑,念國家重根本之意,其餘裁稟,厥有典常。於戲,日邊云遐,忱誠應切於戀闕,春和方暢,政令宜布於順時,故玆敎示,想宜知悉。
庚子二月十二日,兼春秋洪光一,刑曹啓目,馬兵金會京,以壓良爲賤事,撃錚後原情云云,上裁,何如?傳曰,勿論曲直,此弊可謂小民難支之端哛除良,一邊之言,雖難取信,觀其原情,頗有倫脊,令本道各別詳査後,從速登聞事,行會爲旀,所謂沈哥兩班段置,一體捉致究覈,以爲從公處決之地爲良如敎。
禁府,獻納趙鎭衡,下諭後過限不上來,笞五十收贖,解見任別敍私罪。啓。傳曰,分揀放送爲良如敎。
禁府啓目,司卷全大重,不謹擧行之罪,刑推得情,何如?傳曰,分揀放送爲良如敎。
刑曹啓目,罪人李千奉,更加嚴刑,期於得情,何如?傳曰,更加嚴刑,期於得情爲良如敎。
庚子二月十二日辰時,上御春塘臺。試射入侍時,行都承旨李鎭衡,左承旨徐有防,右副承旨南柱老,假注書趙興鎭,記事官徐龍輔·金載瓚,以次侍立訖。上下標信曰,三局別將,率局出身來待。又下敎曰,騎芻馬,自司僕待令。命書傳敎曰,騎馬一匹立之,史官一員待命。仍命金載瓚曰,汝往一所會試場中,摘奸以來。有防曰,十八日文臣製述處所,以何處爲之乎?上曰,以春塘臺爲之。命書榻敎曰,史官一員待命,騎馬一匹立之。上命賤臣曰,汝往二所,擧子之攔入·書冊持入與否,摘奸以來。賤臣承命出,回奏曰,臣敬奉聖敎,往見場中,則無攔入之擧子,亦無書冊持來者矣。載瓚回奏曰,擧子無攔入之弊,而書題謂有東人改題,故擧子中,或有狼狽者矣。上命書傳敎曰,試官未能諦悉場中試券幾多,正書改題云,豈非擧子之罪,則可謂錯愕?有餘紙者,則寬限捧券,而竝與餘紙而無者,勿拘刀擦之痕,亦勿拘過限,使遐方儒士,無一人未呈券之弊。又命書傳敎曰,無論諦悉與不諦悉,旣曰擧子無攔入,又曰冊子又不入,則何爲而改題乎?外面觀之,似是傳言之如此,由前由後,試所不能無失,一所諸試官,一竝推考。命金載瓚曰,汝持此傳敎,更往一所,一一布諭於場中而來。載瓚回奏曰,一一布諭於場中矣。上曰,慶尙監司入侍。出榻敎趙時俊進前,上曰,今此嶺伯,予則曰可謂得人,而慶尙道,國之本也,宣化立綱,專在於監司,往其懋哉。前監司,雖謂之不善爲之,可也,下往後,矯革其弊端。且本道年前,怪鬼輩出後,人心尙不鎭安,必以鎭服人心爲主,勉之勉之。時俊曰,臣親承聖敎,敢不殫竭心力,而但才識空疎,恐有不能堪當之慮,惶恐無地矣。上命讀敎諭書,讀訖,上曰,敎諭書親受後,開靑陽正門,使之出去。仍命退,諸臣以次退出。
庚子二月十二日申時,上御誠正閣。同副承旨入侍時,同副承旨趙尙鎭,假注書趙興鎭,記事官徐龍輔·金載瓚,以次進伏訖。上命書榻敎曰,王大妃殿進御人蔘三錢重粟米飮煎入。又命書刑曹·禁府草記判付。仍命退,諸臣以次退出。
庚子二月十二日初更,上御誠正閣。坐直承旨入侍時,右副承旨南柱老,假注書趙興鎭,記事官徐龍輔·金載瓚,以次進伏訖。上命書傳敎曰,近來兩司行公者絶無,而僅有且曰有情勢,前者旣皆屢次行公,豈非所謂求其說而不得者乎?此後政院察飭。書訖,命讀公事。仍命退,諸臣以次退出。
上在昌德宮。停常參,只晝講。
徐有防啓曰,刑曹參判金履素,除拜後過三日不爲出肅,依定式,推考警責,仍爲牌招察任,何如?傳曰,允。
南柱老啓曰,掌令李度默,以日前詣臺之差晩,門限時來呈避嫌,故本院以日暮來避之違例,前事强引之不當,果爲退却,則屢次往復,一向牢執,更鼓已下,終不出去,揆以事體,殊甚未安,推考,何如?傳曰,適足爲處義之端,勿推。臺臣之忽引不當引者,果是無意之擧乎?强欲避嫌,則今已夜深,其令明日登對時爲之,可也。
金魯淳啓曰,合辭方張之時,憲府無詣臺之員,除在外外,未肅拜呈告人員,竝卽牌招,何如?傳曰,允。
又啓曰,合辭方張之時,諫院無詣臺之員,事甚未安,呈告人員,竝卽牌招,何如?傳曰,允。
傳于趙尙鎭曰,同副承旨入侍。
傳于金魯淳曰,昨夜一所試官推考傳敎中,無論諦悉與不諦悉之句,以體實與不體實書出,承書之際,必是誤聽錯認之致。音雖相似,語實無義,難免不審之失,入侍承旨南柱老,從重推考,卽爲改書出。
傳于金魯淳曰,右副承旨入侍。
傳于徐有防曰,提調入侍。
傳于徐有防曰,座日單子誤入,入侍承旨推考。
傳于徐有防曰,連有監劑事,在試院有難仕進,且此重臣情理,尋鄕時居多,藥房提調金鍾秀許遞,兼禮曹判書洪樂性爲提調,使之卽爲監煎。
以大司諫趙英鎭,司諫沈命德,獻納柳孟養,正言李鼎運·柳協基牌不進罷職傳旨,傳于蔡弘履曰,只推,更爲牌柖。
以掌令李度默,正言李鼎運·柳協基牌不進罷職傳旨,傳于金魯淳曰,只推。
備忘記,都承旨不爲仕進云,許遞。
有政。吏批,判書金鍾秀未肅拜,參判李義翊進,參議鄭元始進,右承旨徐有防進。以金魯淳爲大司諫,趙時偉爲司諫,李正熏爲持平,尹行元爲副修撰,權噵爲判尹,卜台衡爲直講,尹昌胤爲寧陵令,金夏材爲大司成,徐有慶爲都承旨。
兵批,兼判書蔡濟恭病,參判邊得讓入直進,參議南玄老病,參知李在學病,同副承旨趙尙鎭進,副護軍沈命德·趙時偉,副司直趙英鎭·趙鼎鎭·李鎭衡,副司果李命勳單付。
徐有防啓曰,卽者校理李儒慶,謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以校理李儒慶牌不進罷職傳旨,傳于徐有防曰,只推,更爲牌招。
傳于蔡弘履曰,北兵使留待。
傳于徐有防曰,北兵使入侍。
傳于徐有防曰,禮房承旨,持祭報府入侍。
傳于徐有防曰,坐直承旨入侍。
金魯淳啓曰,明日次對,憲府無進參之員,除在外外,呈告人員,竝待開門牌招,以爲推移入侍之地,何如?傳曰,允。
徐有防,以吏曹言啓曰,新除授成均館典籍權裕,除拜後過限未肅拜,繕工監役官韓啓增,除拜後過限未出仕,竝依例改差,何如?傳曰,允。
又以吏批言啓曰,新除授成均館學正許鍒,學諭崔鳳諧,除拜後過限未肅拜,竝依例罷職,何如?傳曰,允。
司直趙重晦疏曰,伏以臣竊伏念,君臣之間,其分截嚴,其高下懸隔,固若由地視天,宜非扳援控訴之所能及,而爲臣子者,苟有至懇之情,則亦未嘗不蒙幸而曲遂焉,此所以爲覆燾之大,而上下之際,感通孔昭者也。臣於前月,不揆賤微,敢陳引年之請者,其情至懇,意謂不待辭畢,卽紆開可,及奉批旨,不賜允兪,臣愕然失圖,不能無憾於天地之大也。夫人之生也,年至七耋,則精力衰敗,不可服官任政,故禮經有七十致仕之文。斯義也,實爲禮之大防,而周任所謂陳力就列,不能者止,初不以年數摡之,年雖未至,不能陳力則止之之謂也。今此聖批中,力猶不衰之敎,有若臣膂力不愆,而循例陳懇者然,臣誠悶鬱抑塞,不知所言,而抑恐日月之明,有所遺照而然也。犬馬賤疾,誠不敢累瀆,而非臣披訴,天鑑何由俯燭哉?臣本稟賦虛薄,不比恒人,肌盛骨脆,自少善病,而粵在中年,濕痰爲祟,忽得類中之症,半身不遂,言語不道,初固無望於復起爲人,積費醫治,僅而獲甦。十餘年來,風痺之症,蓋源於此,而又於丁酉,重經濕腫,五朔阽危,出没人鬼。年老大病之餘,氣血頓耗,腰膂以下,肌肉盡脫,脛膝無力,立則如細竿受風,嫋娜欲折,而房闥起居,不能自力,數寸之階,非人扶則不得陞降,而筋骸蹠戾,不成拜跪,加以神精消鑠,不省事爲,重聽眼昏,殆同聾瞽。顧此病狀,源委已痼,精力之衰敗,更無餘地,聖明於此,可以照燭其癃廢實狀矣。然則臣之當退之義,揆諸周任之言,律以禮經之訓,豈不皎然乎?夫休致,誠爲國家令典,而在昔有宋若皇明諸名臣致仕,不待年者,蓋指不勝摟,而揆以近事,率多比例。臣誠陋劣,不足比擬,而立朝近五十年者,從古絶稀,且其疾病之癃痼,又無如臣之比者,而終未得休退,遽塡溝壑,則寧不冤鬱之甚哉?虛縻朝籍,徒費廩粟,臣雖汚下,日夕不安。仰惟聖朝,體下恩隆,使臣禮優,倘蒙聖上哀而憐之,特推帷蓋之恩,賜以致仕二字之號,俾令光賁暮景,詑示親黨,以卒其餘年,則在臣微分,固不勝其萬萬至榮,而亦豈不爲砥礪廉節,賁飾治化之大關乎?玆敢更暴肝膈之懇,仰瀆宸嚴之聽。伏乞聖慈,天地父母,特垂矝諒,許臣前請,得以涵泳聖澤,不勝大願。悚仄戰越,伏地冀祝,臣無任屏營祈懇之至。答曰,省疏具悉。病雖難活,見今位著乏人之日,所請實難輕許,卿其勿辭焉。
洪忠監司李秉鼎疏曰,伏以仙寢祗拜,聖慕克伸,鑾蹕穩旋,中外均歡。仍伏念臣,猥以庸陋之賤品,冒膺屏翰之重任,居然已七易月矣。楸鄕按節,榮動父墳,官㕏供旨,情叶母養,恩深河海,感結幽冥,非不欲殫竭誠力,少答簡畀之隆眷,而惟其識慮闇於應接而推緘相續,精神疲於簿牒而疾病日痼,政擬治疏丐遞,以便公私,此際李鼎運追理之章出矣。夫鼎運之於臣,奚特渠所謂初無恩怨而已哉?來訪款昵,積有年所,則其所以詬辱臣構捏臣,必欲薤粉臣而後已者,是豈渠之本心哉?究其情則可哀,不足怒也,而況聖鑑孔昭,處分嚴正,無容臣區區辨暴,則臣之伊時對章,不過平說道理而止耳,顧何嘗一毫彷彿於反詈也哉?噫嘻,暗地綢繆,雖自謂神目之莫窺,上天赫臨,終未免魑形之畢露,以至有宋翼彦帳前之供,則渠必有怵然而懼,瞿然而悔者矣,而今乃急於掉脫,專事叫嚷,欲眩無微不燭之聖聰,世安有死中求生之計,爲人報復之心,同時迭發,蒼黃納供之際者乎?適見其求說不得,欲巧反拙也。矧其初書,則首提臣斥渠一事,盛氣咆哱,以掩受嗾之跡,今疏則先言其初無恩怨,游辭閃弄,殆若素蓄之發,又何其前後矛盾,倐忽窘遁之至此,若其滿紙張皇,都是謊譫。臣雖莫詬,豈忍與此輩,汚口較挈,而其不可一日仍居於官次,以辱淸朝旬宣之寄,則決矣。嗚呼,臣之綦危,至今全保,罔非我聖上攸賜,每見宋人體膚再造之語,未嘗不三復流涕,而曾無絲髪報效之勞,粗塞寤寐感戴之忱,中夜思惟,惶愧交集,今又重遭惡言,致煩聖念。臣之行己無狀,貽累則哲之罪,雖萬死而難贖矣,縱荷大度包容,不卽斥罰,而尙何顔面,復立於簪紳之列哉?惟有屏跡周行,息影窮谷,爲餘生塵刹之報耳。伏乞聖慈,曲垂矝憐,亟賜鐫免臣職任,俾臣得以退守本分,避遠駴機,不勝萬幸。臣無任屏營戰慄懇禱之至。答曰,省疏具悉。本事當屬遂事,卿其勿辭欽哉。
庚子二月十三日,兼春秋洪光一,禁府,司諫林得浩牌不進,因傳敎,禁推笞五十收贖,解見任別敍私罪啓。傳曰,分揀放送爲良如敎。
禁府啓目,金聖曄,身爲承傳色,掩謢同僚,不爲請罪,極爲可駭,照律,何如?傳曰,分揀放送爲良如敎。
禁府啓目,吳喜得,身爲承傳色,問安請坐之時,不爲待令,極爲可駭,照律,何如?傳曰,分揀放送爲良如敎。
刑曹啓目,罪人崔廷喆,更加嚴刑,期於得情,何如?傳曰,更加嚴刑,期於得情爲良如敎。
刑曹啓目,罪人朴,更加嚴刑,期於得情,何如?傳曰,更加嚴刑,期於得情爲良如敎。
庚子二月十三日辰時,上御誠正閣。同副承旨入侍時,同副承旨趙尙鎭,假注書趙興鎭,記事官徐龍輔·金載瓚,以次進伏訖。上曰,注書誰也?尙鎭曰,趙興鎭矣。上曰,今日實錄堂上,何不出肅乎?命賤臣知入,賤臣承命出,回奏曰,本職姑未肅拜,不得出肅云矣。仍命書傳敎曰,古事臺諫,不待牌詣臺之時,則待漏而坐,待門而入。至於今日,則詣臺之臣,日幾晏朝之後,始乃入來,意謂承牌之臺諫矣。今聞詣臺,如是怠緩云,不料紏正之地,有此躬蹈之嫌,今日詣臺之臣遞差,以警具僚。又命書傳敎曰,不但方面體重,有難輕遞,本事業已洞悉,況近日諸藩遞易相續,尤豈敢言私,不恤民隱乎?洪忠監司李秉鼎,使之申飭察任。又命書傳敎曰,近日政院事,殊極寒心。毋論彼房此房之事,可謂事事做錯,傳敎之出,善爲頒布乎,闕啓之時,能請牌招乎?坐直則率皆推委,詢問則皆稱不知,惟允之責,果安在哉?都承旨以下諸承旨,一竝從重推考。仍命退,諸臣以次退出。
庚子二月十三日巳時,上御誠正閣。藥房提調入侍時,藥房提調洪樂性,右承旨徐有防,記事官鄭東浚,記注官吳壽民,記事官金載瓚,以次進伏訖。上曰,王大妃殿進御理中丸,已爲製入乎?樂性曰,姑未製入矣。上曰,各別看製,從速製入。上曰,近來內局事,全不成樣,終無釐正之道,誠非細慮。卿則屢入內局,必知此弊,如有釐正者,次次釐正,可也。樂性曰,內局卽莫重之地,而漸生弊端,便作員役之囊橐,猝難釐正,誠可悶矣。上命樂性先退,仍命有防讀公事訖。命退,諸臣以次退出。
庚子二月十三日午時,上御誠正閣。晝講入侍時,特進官蔡濟恭,同知事鄭民始,參贊官南柱老,侍讀官李儒慶,檢討官徐有成,假注書趙興鎭,記事官徐龍輔·金載瓚,宗臣安昌君燝,武臣副護軍白東毅,大司憲徐有慶,獻納柳孟養,以次進伏訖。上讀前受音訖,儒慶讀奏,自古者民有三疾,止取瑟而歌使之聞之。上讀新受音訖,儒慶陳文義曰,三者之疾,皆由氣質之偏駁,其所變化之方,惟在聖人導率之如何,伏願深留聖意焉。紫之於朱,鄭聲之於雅樂,疑似易眩,辨別甚難,須是下得致知工夫,然後可以明辨矣。此等處,益加體念焉。上曰,下番亦陳文義。有成曰,予欲無言之敎,其時爲子貢而發,以聖人平治天下之心,豈欲含默不言,而學者之觀聖人,但求之言語之間,不能察於踐履事爲之實,聖人以此警之。末世以降,文益勝而質益少,言愈多而理愈晦,實效未見,寧不如無言之時矣。上曰,經筵官亦陳文義。民始曰,上天不言,而五行成之,百物生焉,聖人無爲,而群工輔之,庶績熙焉。堯·舜之垂拱致治,專由皐·夔協贊之力耳,人君體天道之方,惟在得人而已。此等處,伏願留神焉。濟恭曰,上番所陳,以大體言之,而下番所陳,誠甚好矣。夫子之時,門人之親灸如子貢輩,多有得於日用事爲之間,夫子猶以予欲無言警之。降至後世,聖遠言湮,學者之觀聖人,徒在於陳編斷簡之間,其言益繁而其效愈邈,還不如當日無言之時矣。柱老曰,諸臣所陳甚好,臣則別無所達矣。上曰,鈍滯之人謂之愚,而今曰愚也詐。愚是暗昧,詐乃奸黠,則愚與詐,相反甚遠,而以詐爲言,其義何也?儒慶曰,暗味無知之中,亦有些少狡僞之心,至於挾詐而妄作,古人所謂習相遠者,是也。民始曰,上古之時,風氣淳厖,人之愚者,惟朴直而已,後世則習俗漸變,愚者亦詐矣。上曰,愚而直,則容或有之,而愚者而詐,未之聞也。濟恭曰,愚而直者,以不知爲不知,故歸於直,愚而詐者,以不知爲知,故歸於詐,是所謂性相近而習相遠也。上曰,惡紫之奪朱,惡鄭聲之亂雅樂,惡利口之覆邦家,聖人之訓,申申諄複,不一而足。雖以史籍所載見之,大而弑君與父,小而患得患失者,歷落可考矣。利口之人,似是而非,似忠而奸,變亂事實,疑惑人心,畢竟至於凶國害家而止,其禍可勝言哉?儒慶曰,盧杞·李林甫之事,尤可見矣。有成曰,君心之易惑,莫如利口,自外面看之,其言似忠而悅而信之,則其禍甚大,尤可畏也。濟恭曰,聖人千言萬語,皆隨事而言之。利口之害,欺人最易,故終至於覆邦家而後已。紫朱·鄭聲之喩,亦言欺蔽之意也。上曰,然矣。上曰,旣曰予欲無言,又曰天何言哉,聖人此語,豈無以哉?上古堯·舜之時,垂衣裳而天下自治,無爲而化,不言而成,觀感於變之效,無待乎言辭之諄複。至若夫子之世,遭時不同,天運之變,譬如春夏秋冬之相代,以聖人天縱之姿,旣不得君師之位,故惟以繼往開來,爲萬世開太平爲己任,則當是時也,子若不言,子貢輩何述之歎?姑舍是,千載之下,後學將何所模範而取則乎?然則夫子無言之訓,似是設辭耶?儒慶曰,子貢本來多言,故夫子以無言警之矣。民始曰,大體則是隨事善誘之意,而此特出於一時所敎,恐非眞欲無言也。上掩案冊,宗·武臣先退。上曰,臺諫進前。有慶顧謂儒慶等曰,今日三司合辭,有目下新發啓者矣。儒慶曰,合辭之規,必先簡通謹悉,商議停當,然後乃可發啓,而今於前席,始乃知之,揆以體例,有難隨參矣。上曰,都憲與儒臣,少退楹外,商議後前啓,可也。有慶等出楹外,相議後進伏,而儒慶以有違格例,終不肯參。上命賤臣曰,汝其問于兩司書吏,以合辭之未簡通,而自前席直發啓,有前例與否知入。賤臣承命出,回奏曰,臣問于兩司吏,則有前例云矣。儒慶曰,三司合啓,何等體重,而在外時,旣未見簡通,臨時猝發,終欠體例,臣則決難隨參矣。有慶曰,入侍前,雖欲發簡通,而旣未肅謝,則何以發簡通?肅謝後雖欲發簡通,而入侍命下,亦無發簡通之暇,且事在目下,豈可以在外時未簡通之故,不爲發啓耶?儒慶先退。上曰,今日國綱,可謂掃如矣。民始曰,果如聖敎矣。俄以李儒慶事觀之,紀綱可謂末如何矣。上曰,只擧下端。有慶·孟養·有成曰,請喬桐府黜置罪人鄭致達妻,快正王法,以洩神人之憤。上曰,不允。有慶·孟養·有成曰,請還寢遠竄罪人韓翼謩金吾草記勿施之命,仍施遠竄之典。上曰,不允。有慶·孟養·有成曰,請放歸田里罪人金相福,亟令王府,拿鞫嚴問,快正王法。上曰,不允。有慶·孟養·有成曰,請黑山島圍籬罪人龜柱,亟加嚴鞫,快正王法。上曰,不允。有慶·孟養·有成曰,洪樂純,性本奰慝,行又陰譎,平生伎倆,只圖濟己私而充壑慾,素心濫猾,不知敬君父而畏國法。自在當時,世固目之以愚蠢無識之人,及其地處漸盛,形勢漸張之後,癡頑之氣,日以放肆,經營之計,日以安排。噫,其地處之盛,形勢之張,非其自致,卽乃姪之故,則固當與其姪,同心協力,圖報隆恩之萬一,而乃於叔姪之間,反生計較之心,自率舊識,異其趨向。數年之前,又有大小洪之目,已非人理之所可爲,而近來權位益高,主張自辦之後,又値乃姪之謝事,遂生專擅之意,漸謀攘奪之計,別立門戶,廣樹黨與,一世之人,瞠然莫適所向。自古權奸之輩,雖於至親,不相顧藉,而豈忍於父子叔姪之倫,有此變怪也哉?臣固不欲索言,以傷風化,而有口公傳,無人不知,則此人倫之罪人也。殿下之擢用此人者,非爲其才智之出類,德望之踰人也,特以乃姪之叔,或意其一心向國,不負我殿下,而眷遇之隆,反作籍賣之資,委毗之篤,遂爲竊弄之階,乃以爲國家之事在吾掌握,縉紳之士入吾圈套。爪牙旣張,鷹犬俱集,以無嚴無忌之心,生不奪不厭之慾,頤指意使,逐去首席,揚楊獨相,志氣橫溢,一國風靡,勢熖日熾,威福不在於上,權柄遂移於下,國勢日孤,人心日懼。噫,殿下或意其不負國家,而乃反忘君負國,至於如此,則此國家之罪人也。嗚呼,北村之人,乃國家之讎也。雖其天網恢恢,脅從罔治,而凡今日爲臣子者,孰不疾惡斥絶,不欲與共立,而惟彼樂純,抑獨何心,忍忘國讎,不捨熟處,有釁累之人,必欲昭䆁而收用,已廢枳之人,亦復廌引而不置?李㴤·尹弘烈·李普溫之釁累,果何如,而每稱其冤,嗟惜不已,金鍾正·洪檍之廢枳已久,而或擧擬於自己秉銓之時,或力勸於他人行政之日,收召怨國之徒,以爲市恩之計,其心所在,誠不可曉。至於領府事,卽討逆之人,而驅其兄於劇逆之科,必欲湛滅之,兄爲逆矣,弟其免乎?噫,明義錄,卽辨忠逆而正義理之書,則其家之人,尤當服膺講明之,而今乃附逆之人,必欲昭釋之,討逆之人,必欲湛滅之,義理由是而將淆,忠逆由是而莫辨,則此明義錄之罪人也。惟此三大罪,已是罔赦之案,而至若乙未冬,是何等時也?此正人臣明目張膽,矢死靡他之日,而反懷其然,豈其然之心,則其罪又當如何?噫,其所負犯,若是深重,而及其處分,不過削黜。上旣有太寬之失,下必有請討之擧,而餘威所及,莫敢誰何,已過月餘,尙無一言,權勢之隆赫,於此可驗。臣又於近日仄聽傳聞,有所痛惋而憤慨者,樂純之負犯,或爲之稱冤,殿下之傳敎,或爲之抑勒云云,力抗天威,輕視王言如此,噫嘻,痛矣。背公黨私之徒,只知有樂純,不知有國家,人心之陷溺,胡至此極,而殿下之威令,反不如樂純之勢熖,此而置之,則國之不亡,將無幾矣。請削黜罪人洪樂純,爲先中途付處。上曰,無或過中之甚乎?不允。有慶·孟養曰,請濟州牧移配罪人敬彬,亟令王府,更爲設鞫得情。上曰,不允。有慶·孟養曰,請彦衡·養遂·獻遂,並令王府,設鞫嚴問。上曰,不允。有慶·孟養曰,請寢寑會遂酌處之命,仍令王府,設鞫得情。上曰,不允。有慶·孟養曰,請還寢李觀源定配之命,更令王府,設鞫得情。上曰,不允。有慶·孟養曰,請遲晩後物故罪人啓能,亟施孥籍之典。上曰,不允。有慶·孟養曰,請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。上曰,不允。有慶·孟養曰,請物故罪人志恒之支屬應坐者,絶島散配。上曰,不允。有慶曰,請大靜縣爲奴罪人金壽賢,依律處斷。上曰,不允。有慶曰,請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。上曰,不允。有慶曰,請梁山郡定配罪人錫達,依律處斷。上曰,不允。有慶曰,請削黜罪人金漢耆,亟施竄配之典。上曰,亟停勿煩。有慶曰,請大靜縣定配罪人聖中,亟令王府,設鞫嚴問,期於得情,快正王法。上曰,不允。有慶曰,請削版罪人有臣·宗甲·義駿,竝令王府,設鞫嚴問,依律處斷。上曰,不允。有慶曰,請鍾城府定配罪人趙濟泰,海南縣定配罪人李潤成,更令王府,設鞫得情,施以當律。上曰,亟停勿煩。有慶曰,請楸子島定配罪人趙嵎,亟寢酌處之命,仍令王府,設鞫得情,快正王法。上曰,亟停勿煩。有慶曰,請薪智島荐棘罪人瑩中,設鞫嚴問,快施當律。上曰,不允。有慶曰,請濟州牧定配罪人後樂,亟令王府,更加嚴鞫,期於得情。上曰,不允。有慶曰,請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。上曰,不允。有慶曰,請楸子島安置罪人李普行,亟令王府,拿鞫嚴問。上曰,不允。有慶曰,臣姿性魯下,言議巽軟,淸朝風憲之長,自知不稱,而向叨是職,竊附無隱之悃,略控草草之說,及承聖批,不惟不賜允可,誨責備至,臣滿心慙愧,至今惶汗。不意柏府除命,又下於千萬夢寐之外,臣追愆訟尤,豈有一分承當之勢,而顧今國是未定,公議莫伸,聲討是急,他不暇顧,章皇出肅,冒没登筵,而因仍蹲據,斷無是理,請命遞斥臣職。上曰,勿辭,亦勿退待。孟養曰,請大靜縣爲奴罪人金壽賢,更令王府,設鞫嚴問,依律處斷。上曰,不允。孟養曰,請爲奴罪人河翼龍·金重得,亟命王府,設鞫得情,快正王法。上曰,不允。孟養曰,請海南縣定配罪人李弘濟,亟令王府,設鞫嚴問。上曰,不允。孟養曰,請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。上曰,不允。孟養曰,請海美縣定配罪人申光復,更令王府,嚴鞫得情。上曰,不允。孟養曰,請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。上曰,不允。孟養曰,請定配罪人具翼遠,亟寢酌處之命,仍令王府,嚴鞫得情,快施當律。上曰,不允。孟養曰,請減死安置罪人大燮,亟寢酌處之命,仍令王府,設鞫得情,快正王法。上曰,不允。孟養曰,請減死罪人弼海,亟寢酌處之命,仍令王府,設鞫得情,快正王法。上曰,不允。孟養曰,請遠竄罪人安兼濟·李宅鎭,亟命王府,竝加嚴鞫,期於得情,依律處斷。上曰,不允。孟養曰,請恒·善支屬,亟命散配,日謙兄弟,竝投絶島,以嚴隄防。上曰,不允。孟養曰,請荐棘罪人瑩中,亟令王府,設鞫嚴問,快施當律。上曰,不允。孟養曰,請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。上曰,不允。孟養曰,請河東府減死定配罪人昌鼎,依律處斷。上曰,不允。孟養曰,請濟州牧減死定配罪人範聖,依律處斷。上曰,不允。孟養曰,請減死定配罪人德秀,亟令王府,更加嚴鞫,快正王法。上曰,不允。孟養曰,請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。上曰,亟停勿煩。孟養曰,請逆賊尙魯,亟施孥戮之典。上曰,不允。命書傳敎曰,前例有無,發啓與否毋論,若使三司進參,則豈有今日筵席之紛紜?詣臺外承牌臺諫,不入來玉堂,一倂遞差。又命書傳敎曰,政官牌招開政。柱老曰,筵體至嚴,而校理李儒慶,擧措乖當,極爲寒心,從重推考,何如?上曰,依爲之。命退,諸臣以次退出。
庚子二月十三日申時,上御誠正閣。右副承旨入侍時,右副承旨南柱老,假注書趙興鎭,記事官徐龍輔·金載瓚,以次進伏訖。上命書傳敎曰,十六日國忌相値,文臣製述,十八日爲之。又命書傳敎曰,次對雖値齋日,刑曹事有詢問事,明日來會。書訖,仍命退,諸臣以次退出。
庚子二月十三日酉時,上御誠正閣。北兵使入侍時,北兵使具明謙,左副承旨金尙集,假注書趙興鎭,記事官徐龍輔·金載瓚,以次進伏訖。上曰,近日法綱解弛,犯越之患,頻數有之,邊境事,極爲悶然。卿其下往,痛禁此弊,其他凡事,亦皆懋哉。明謙曰,臣謹當奉敎矣。仍命退,諸臣以次退出。
庚子二月十三日初更三點,上御誠正閣。禮房承旨入侍時,右承旨徐有防,假注書趙興鎭,記事官徐龍輔·金載瓚,以次進伏訖。上命讀柳義養供辭後,仍命書判付。書訖,上命賤臣曰,麗史提綱持入。賤臣承命出持入,上命有防讀之後,又命載瓚讀之訖,又命書刑曹草記判付。仍命退,諸臣以次退出。
庚子二月十三日二更五點,上御誠正閣。坐直承旨入侍時,左副承旨金尙集,假注書趙興鎭,記事官徐龍輔·金載瓚,以次進伏訖。上曰,今日都憲事,何如耶?尙集曰,啓辭措語,辭嚴義正,可見其爲國之忠矣。上曰,以都憲今日事見之,則可謂難矣。不避勢熖之滔天,鋒鏑之滿身,而能抗言斥之,予甚嘉尙。尙集曰,聖敎至當矣。仍命讀公事訖,命退,諸臣以次退出。
上在昌德宮。停常參·經筵。
金尙集啓曰,今者校理姜忱,今日省記之後,謂有親病,呈單徑出,原單以國忌齋戒留院矣。所當直捧禁推傳旨,而此與無端徑出有異,推考警責,何如?傳曰,允。
蔡弘履啓曰,右副承旨南柱老,今日不爲仕進,卽爲牌招,何如?傳曰,允。
又啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
傳于蔡弘履曰,同副承旨入侍。
傳于趙尙鎭曰,提調入侍。
傳于金魯淳曰,大臣·備局堂上引見。
傳于蔡弘履曰,推考房承旨入侍。
傳于金魯淳曰,禮房承旨入侍。
蔡弘履啓曰,領議政金尙喆,左議政李溵,有稟定事,來詣請對矣。傳曰,入侍。
卜相望,奉朝賀金致仁,領府事徐命善,判府事鄭弘淳,加卜李徽之落點。
傳于趙尙鎭曰,都承旨上疏入之。
以右副承旨南柱老牌不進罷職傳旨,傳于徐有防曰,許遞,前望單子入之。
傳于蔡弘履曰,新除授承旨,待下批牌招察任。
備忘記,都承旨批下,卽爲牌招,使之仕進。承旨前望單子入之,金魯淳落點。
傳于蔡弘履曰,都承旨入侍。
傳于金尙集曰,坐直承旨入侍。
以校理李儒慶牌不進罷職傳旨,傳于趙尙鎭曰,只推。
有政。吏批,判書金鍾秀進,參判李義翊式暇,參議鄭元始進,右副承旨金尙集進。以鄭昌順爲大司憲,申思運爲大司諫,沈樂洙爲副修撰,具允明爲工曹判書,李鎭衡爲禮曹參判,金勉柱爲禮曹參議,洪樂性爲知經筵,兪彦鎬爲同成均,徐有慶爲同春秋,蔡濟恭爲觀象監提調,李普中爲掌樂僉正,朴師亨爲司僕主簿,李采爲敦寧主簿,韓光傳爲中部都事,南寅老爲司饔主簿,李彦祜爲永佑園別檢,李胤馥爲典設別提,南龍震爲司饔主簿,尹㬦·鄭在信爲典籍,尹翊東爲繕工監役,承文博士宋相殷,著作李之珩,黃海監司金翊,大司成金夏材,以上陞擇事承傳,承文都提調李徽之單付。
傳于蔡弘履曰,承旨房仍。
兵批,兼判書蔡濟恭進,參判邊得讓差祭,參議南玄老病,參知李在學入直進,同副承旨趙尙鎭進。宋文載爲副摠管,邊聖和爲兼司僕將,李觀賢爲部將,李喜大爲守門將,廉天培爲梨津萬戶,江口權管趙燮單付,副司直兪彦鎬·林得浩·南柱老·趙鎭衡單付。
徐有防,以弘文館言啓曰,本館上番闕直,事甚未安,新除授副修撰尹行元,卽爲牌招,以爲姑陞入直之地,何如?傳曰,允。
金尙集,以弘文館言啓曰,本館上番闕直,事甚未安,副校理嚴思晩,卽爲牌招入直,何如?傳曰,允。
行都承旨徐有慶疏曰,伏以臣於昨日筵退之後,得伏見校理李儒慶到院未徹之疏本,則滿紙辭語,全沒其時事實,從以抑勒爲說,其意所在,誠未曉也。大抵合辭之規,若於臺廳發啓,則三司中人,無論入來與不入來,皆當聯名,故一竝簡通,待其謹悉而爲之。至於入侍啓辭,與此有異,凡其所論之事,本不與在外人聯名,則及其發啓之時,亦只與入侍人先議者,此亦應行不易之規也。臣於昨日,始爲肅謝,而晝講有命,先已入侍,故臣獨追後登筵,以洪樂純發啓事,通議於入侍三司之臣,至以啓草出示,則可謂議之周矣,論之熟矣。今此儒慶之疏,有若不參聞者然,是何故也?設如儒慶之言,在外三司之臣,所當遍爲簡通,此亦有說焉。其時自上,已下未入來諸臣一竝遞差之命矣。然則伊日三司,只有入侍之人而已,雖欲簡通,得乎?於此於彼,儒慶此擧,實未知何所據而發也。然論以大體,則初頭未及商量,執以爲難者,或不害爲淸朝吁咈之美風,而至於末梢,終乃執抝,徑自退出,實不無立異右袒之嫌。且儒慶筵奏以爲,事非時急,待其遍告而爲之未晩云云,此尤大不然者。方今樂純之威勢四張,氣熖滔天,又其爪牙鷹犬,左右伺釁,欲售迎撃之計,臣身薤粉,固不足恤,而爲國家之憂誠大矣,然則其可謂之事非時急乎?臣方欲以此,引避於今日賓對之時矣。此際忽伏承銀臺除命,身旣在闕,固當祗肅之不暇,而旣未經一番引避,則不可以職名之有改,晏然冒膺,玆敢略暴事實,仰瀆崇嚴。伏乞聖明,俯垂鑑諒,亟遞臣職,以靖私義,千萬幸甚。臣無任屏營祈懇之至。答曰,省疏具悉。卿其勿辭,從速行公。
庚子二月十四日,兼春秋洪光一,刑曹啓目,罪人幼學洪元浩,朝紙添書誣人委折,終不直告,所當嚴刑究問是乎矣,旣有次對時持入之命,上裁敎是白乎旀,元浩家下人金潤澤,奇別軍士奴二金等,姑爲仍囚,待結末勘處,何如?傳曰,筵中已諭,原其情不欲窮問,論以法律,自有參恕之典是置。罪人洪元浩,特爲放送,仍令家長嚴加防束後,勿如前縱弛之意,各別嚴飭爲旀,其中金潤澤·二金等段,無識愚氓,安知事狀?竝分揀放送爲良如敎。
刑曹啓目,罪人白占卜,更加嚴刑,期於取服,何如?傳曰,更加嚴刑,期於得情爲良如敎。
庚子二月十四日辰時,上御誠正閣。同副承旨·藥房提調入侍時,同副承旨趙尙鎭,假注書趙興鎭,記事官徐龍輔·金載瓚,藥房提調洪樂性,以次進伏訖。樂性曰,夜來王大妃殿症候,若何?上曰,大體則一樣矣。仍命書榻敎曰,王大妃殿進御人蔘二錢重粟米飮一貼,自今日連爲煎入。上曰,禮房承旨,持祭報府入侍。樂性曰,臣則進藥院,湯劑當煎入矣。上曰,唯。樂性先退,禮房承旨徐有防進伏。上命讀祭報府後,有防曰,道臣事體自別,而洪忠監司李秉鼎,謂有情勢,凡干狀啓,以假都事替行,原狀啓,係是緊關公事,故雖不得不捧入,而揆以事體,極爲未安,推考警責,何如?上曰,依爲之。旣與南北兩伯有異,則此何擧措?此亦慢紀綱之一端,原狀啓還下送,更爲修整上送,可也。出擧條命尙鎭書傳敎曰,新除授都承旨,待下批牌招察任。又命書傳敎曰,禮房承旨,馳詣宗廟·永寧殿,奉審摘奸以來。又命書傳敎曰,同副承旨,馳詣永禧殿·景慕宮,奉審摘奸以來。又命書傳敎曰,左承旨,馳詣弘陵,奉審摘奸以來。又命書傳敎曰,承旨房仍,左副爲軍士房。書訖,命退,諸臣以次退出。
庚子二月十四日巳時,上御誠正閣。大臣·備局堂上引見入侍時,領議政金尙喆,左議政李溵,兼刑曹判書具善復,兼禮曹判書洪樂性,右參贊鄭尙淳,戶曹判書金華鎭,行副司直李柱國,訓鍊院都正李敬懋,行副司直李邦一,大司諫金魯淳,掌令李度默,修撰徐有成,左承旨蔡弘履,假注書趙興鎭,事變假注書權坰,記事官徐龍輔·金載瓚,以次進伏訖。尙喆等曰,近日春寒惻惻,聖體,若何?上曰,一樣矣。尙喆等曰,王大妃殿症候加減,若何?上曰,諸節比數昨差勝,而復常似遠,焦悶矣。尙喆曰,惠慶宮氣候,何如?上曰,一樣矣。尙喆等曰,聖上躬理萬幾,獨勞於上,而臣等則素位苟充,無一事仰禆,每自循省,惶愧靡措。何況此際,鼎席不備,尤切悶鬱矣,亟擧枚卜,是所望也。上曰,近日國事,可謂罔涯。予所倚毗而共濟者,惟在卿等,而鼎席之不備,亦已多日,每一念至,誠甚悶然。今者卿等之言,實合予意,卿等其枚卜以入。仍命書傳敎曰,卜相。尙集曰,卜相事,命下矣。領議政金相喆,左議政李溵命招,以爲卜相之地,何如?上曰,依爲之。出擧條上曰,領左相命招卜相。出榻敎尙喆等曰,卜相命下,國事幸甚矣。上曰,目今正卿數少,位著苟簡,亞卿之列,有可以陞擢者乎?卿等亦有所料量者否?尙喆曰,日月之明,無微不燭,廷臣之長短姸媸,宜莫逃於淵鑑之下矣。雖以近日工判望言之,正卿乏人,不能排擬,苟艱,甚矣。以臣等之庸才淺識,何敢以某也可,某也不可,取捨仰對乎?不過以科甲之久近,踐歷之多少,循次以擧矣。上曰,誰某可乎?尙喆曰,以官案見之,兪彦鎬·金熤,俱好矣。上曰,兩人皆好,而一則在鄕,逡巡官職,一則居藩,方帶重務,未知如何。且金熤,則時在藩任,雖陞擢之後,正卿行公,似不易矣。尙喆曰,陞擢旣出於奬用,則藩任遞易之弊,何可恤乎?亦不必以陞資之故,急遞本職矣。上曰,然則陞擢,好矣。尙喆曰,亞卿之列,亦甚乏人,大司成金夏材,資歷方在久次,陞資,何如?上曰,好矣。尙喆曰,位著之不備,未有甚於近日,登科已久,資歷已滿之中,宜先陞用。黃海監司金熤,大司成金夏材,竝合陞資,敢此仰達矣。上曰,依爲之。出擧條黃海監司金熤,大司成金夏材陞擢事。榻前定奪尙喆曰,顧今世道朝象,渙散極矣。其所鎭靖而保合之者,惟在聖上,有罪則罪之,有功則賞之,當退者退,當進者進,飛潛巨細,咸歸陶甄,則凡今日臣庶,孰不入於造化之範圍也哉?是臣區區之望也。上曰,備局堂蔡濟恭·李義翊牌招。出榻敎上曰,以備堂見之,亦甚數少,如徐有慶者,豈不合於參聞廟謨乎?昨日之啓,雖以過中爲批,而事則是矣。擧世鋒鏑之中,不顧一身之禍福,挺身抗言,能辨他人所不能之事,如許之人,合有獎用之道矣。尙喆曰,臣於待罪嶺南也,此宰臣亦在嶺邑,治郡聲績,蔚有可觀,自其時,已知其人之難矣。上曰,今番事,毋論是非,秉執則誠難矣。尙喆曰,備堂中,兵曹判書蔡濟恭,方有牌招之命,而旣是例兼,還爲差下,何如?上曰,依爲之。久次中,如徐有慶者,不但沈屈,在朝廷收用之道,亦合奬拔,此等之任差除,何如?尙喆〈曰〉,不但久次,且已經留守之任,宜使參聞廟謨,備局堂上差下,何如?上曰,依爲之。出擧條上曰,兼兵曹判書蔡濟恭,還差備堂。出榻敎上曰,都承旨徐有慶,備堂差下。出榻敎尙喆曰,此全羅監司徐有隣狀啓也。因統制使徐有大論移,以爲本道山沿所在統穀七萬五百餘石,自該營準計耗條,責其船運,勢將盡數分排於沿邑,此令一出,則沿邊民邑之弊端,有難毛擧。以言乎民情,則春稅督納之時,創出別歧船運之役,已非息肩之道,又其穀物還上,一時捧留各倉,則遠近出浦之價,斗斛改量之縮,各樣雜費,旣無元數中磨鍊,都出小民,萬萬可矝。以言乎船運,則田稅大同方張,裝發船隻苟艱之時,又從以統穀載運,四散覓船,其爲騷撓,已無可言,曾前船運時,漂失穀物,渰死人命,無嵗無之,故往在甲戌,故判書李成中,備陳此由,別單革罷。以言乎穀簿,則沿邑所在,不過二萬八千石零,而一年耗條,合爲七千石零,盡取沿邑輸送,則不出四五年,沿邊之穀,將無餘儲,而每年七千石移轉,在所不已。論其牟還耗條,則每年再運,此乃無窮之弊也。第念該營支放之數,必有錢穀上下者,穀取嶺沿,錢取他道,則可爲兩便之道,而如其穀條上下,較多於錢條,則自廟堂,考其支放不足之數,取按三道穀簿,以兩湖所在他衙門穀,量其容入,移作統穀於嶺沿諸邑。如軍作米之移錄儲置,則似無不可,而此外亦必有自該營考據已例,推移拮据之道,竝以此商量便否,從長變通,而船運一款,特爲還寢,以除一路無窮之事,令廟堂稟處矣。此事曾因嶺南錢還之弊,自湖南使之依前運穀事,有所覆奏矣。今見湖南道臣狀聞,盛論本道民弊。旣如此,則湖南·嶺南,莫非民也,有不可强令擧行,又不可使嶺民之錢還,旣罷旋復,而若其他條矯弊之道,廟堂亦何以懸空遙度,得其無窒礙之善策乎?今若使嶺南道臣巡到統營之時,與統帥反復相議,以其一年錢穀,應入應下之當爲幾何,商量其足不足,苟且從長變通,無弊可行之道,則使之出意見,論理狀聞後,稟處,恐似得宜矣。上曰,依爲之。出擧條尙喆曰,禮曹方有擧行之事,而堂上不備,在外參判兪彦鎬,今姑許遞,竝與參議有闕,代,今日政差出之意,分付,何如?上曰,依爲之。出擧條上曰,在外禮曹參判許遞,參議有闕之代,今日政差出。出榻敎上曰,奉審承旨入侍。出榻敎右承旨徐有防進伏。上曰,奉審無頉乎?有防曰,無頉矣。有防曰,卜相事,命下矣,政官牌招開政,何如?上曰,依爲之。出擧條上曰,政官牌招開政。出榻敎命讀秋曹啓目,弘履讀奏。上曰,洪元浩,似是喪性之人矣。善復曰,捧招時,觀其貌樣,則必是狂易之人,且此人之有此病,世所共知矣。上曰,領相之意,何如?尙喆曰,所犯雖重,旣是喪性之人,則不可以常人之道責之矣。上曰,元浩喪性,旣是通朝之所知,續典亦有參恕之文,別無更問之端矣。仍命書判付。上曰,大臣先退,卜相以入。大臣先退。上曰,臺諫進前。魯淳·度默·有成曰,臣等謂喬桐府黜置罪人鄭致達妻,快正王法,以洩神人之憤,宜矣。上曰,不允。魯淳·度默·有成曰,臣等謂還寢遠竄罪人韓翼謩金吾草記勿施之命,仍施遠竄之典,宜矣。上曰,不允。魯淳·度默·有成曰,臣等謂放歸田里罪人金相福,亟令王府,拿鞫嚴問,快正王法,宜矣。上曰,不允。魯淳·度默·有成曰,臣等謂黑山島圍籬罪人龜柱,亟加嚴鞫,快正王法,宜矣。上曰,不允。魯淳·度默·有成曰,臣等謂削黜罪人洪樂純,爲先中途付處,宜矣。上曰,不允。魯淳·度默曰,臣等謂彦衡·養遂·獻遂,竝令王府,設鞫嚴問,宜矣。上曰,不允。魯淳·度默曰,臣等謂濟州牧移配罪人敬彬,亟令王府,更爲設鞫得情,宜矣。上曰,不允。魯淳·度默曰,臣等謂令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患,宜矣。上曰,不允。魯淳·度默曰,臣等謂遲晩後物故罪人啓能,亟施孥籍之典,宜矣。上曰,不允。魯淳·度默曰,臣等謂物故罪人志恒之支屬應坐者,絶島散配,宜矣。上曰,不允。魯淳·度默曰,臣等謂還寢李觀源定配之命,更令王府,設鞫得情,宜矣。上曰,不允。魯淳·度默曰,臣等謂還寢會遂絶島定配之命,仍令王府,設鞫得情,宜矣。上曰,不允。度默曰,臣於見職,可遞之端,非止一事,而只緣積違召命,飭敎連下,怵分畏義,不得不冒沒行公,而廉隅有傷,含默如舊,惶愧之極,靡所容措。昨伏見傳敎下者,以臺臣之晩後詣臺,責敎截嚴,至下遞差之命,臣於是尤有所萬萬難安者。臣之日昨屢次詣臺也,不能待漏而坐,率皆晏朝始入,若論怠緩之罪,臣實爲最。僚臺旣以此被譴,則臣不可獨自倖免,故果於昨夕,詣臺引避,承宣阻搪,終不許登徹,而因留門之啓,伏承今日登對引避之敎,故臣又章皇入來矣。及登筵席,誨責縷縷,至以昨日强引,有涉形跡之嫌爲敎,聖意所在,臣雖不敢妄度,第於合啓新發之餘,臣適引避,故似或因此致勤聖敎,而此則有不然者。夫洪樂純,負犯至重,公共之論,旣發於三司之地,則孰敢有一毫逡巡之計,而此或逡巡,厥罪當如何哉?臣雖愚迷,不敢爲此。又況此啓,異於兩司合啓,設令臣眞有逡巡之意,强爲引嫌,而或免臺官,如或更叨館職,則又將何以規避哉?當初引避,只出於不可冒嫌之意,而聖敎如此,莫非臣平日言行不能見孚之致,以此以彼,其何敢一刻晏然於臺次乎?請命遞斥臣職。上曰,昨今下敎,意在無隱,勿辭,亦勿退待。以卜相封入,命書傳敎曰,加卜。書訖,命退,諸臣以次退出。
庚子二月十四日巳時,上御誠正閣。同副承旨入侍時,同副承旨趙尙鎭,假注書趙興鎭,記注官權應奎,記事官徐龍輔,以次進伏訖。上曰,直閣入來乎?尙鎭曰,入來矣。上曰,入侍。賤臣承命出,與直閣金宇鎭偕入進伏。上謂宇鎭曰,頃日內下冊子題目,盡書之乎?宇鎭曰,大題目則盡書,而小題目,姑未盡書矣。上曰,直閣·待敎,輪回入來,使之斯速書入,宜矣。仍命退,諸臣以次退出。
庚子二月十四日午時,上御誠正閣。推考房承旨入侍時,左副承旨金尙集,假注書趙興鎭,記事官徐龍輔·金載瓚,以次進伏訖。上命讀刑曹啓目後,命書判付訖。同副承旨趙尙鎭,奉審後進伏。上曰,奉審無頉乎?尙鎭曰,皆無頉矣。尙鎭先退。上曰,大臣會賓廳,卜相與否及政官牌去來知入。賤臣承命出,復奏曰,大臣方會賓廳,政官則參判入來云矣。命退,諸臣以次退出。
庚子二月十四日未時,上御誠正閣。禮房承旨入侍時,右承旨徐有防,假注書趙興鎭,記事官徐龍輔·金載瓚,以次進伏訖。上曰,監試榜,幾許出乎?有防曰,一所則幾盡出之,二所則姑未盡出云矣。上曰,鼎席之不備久矣,今日有枚卜之喜,爲國事誠幸矣。有防曰,聖敎至當矣。上曰,催促出榜。使之未暮前出之,宜矣。命退,諸臣以次退出。
庚子二月十四日未時,上御誠正閣。領左相請對入侍時,領議政金尙喆,左議政李溵,右承旨徐有防,假注書趙興鎭,記事官徐龍輔·金載瓚,以次進伏訖。尙喆等曰,今方卜相,而有加卜之命,臣等欲待上敎停當爲之矣。上曰,目今位著乏人之時,實難其人,誰某可合乎?尙喆等曰,崇品正卿中,可以自上裁擇矣。上曰,藩任中崇品,亦好矣。尙喆等曰,果如聖敎矣。此重臣前後履歷,可謂久次,且年位德望,具有之矣。上曰,方今囂囂之世,如非其人,不可以彈壓世道。卿等須體予之意,十分商量,務得賢輔,共濟國事,是予之望也。尙喆等曰,然則加卜一人,伏未知何如耶。上曰,前例,何如?尙喆等曰,向者鄭判敦寧卜相時,亦只卜一人矣。上曰,然則已有前例,今番亦依此爲之,似好矣。上曰,黃海監司陞資後,仍置藩任,未知何如耶。尙喆曰,雖置之,未爲不可矣。上曰,從當商量下敎,卿等先退。尙喆等先退。上曰,承史亦退去。承史以次退出。
庚子二月十四日申時,上御誠正閣。都承旨·右承旨入侍時,行都承旨徐有慶,右承旨徐有防,假注書趙興鎭,記事官徐龍輔·金載瓚,以次進伏訖。上曰,今日坐直誰也?有防曰,小臣及右副承旨金尙集矣。上曰,知申事誠難矣。能獨辦於擧世鋒鏑之中,如非爲國之血忠,其能不顧僨敗,抗言聲討乎?予庸嘉尙矣。有慶曰,臣於前後,偏蒙國恩,河海莫量,而絲毫蔑報,目見賊勢熾張,時象岌嶪,臣何敢計較禍福,含默不言乎?上曰,非卿之素守確然,則誰能不避滔天之勢熖,辦此人所難爲之事乎?命先退,有慶先退。上曰,新參政許,敦諭當書下矣。仍命書傳敎曰,此敦諭,遣史官傳諭于新拜右議政處。命退,諸臣以次退出。
庚子二月十四日初更,上御誠正閣。坐直承旨入侍時,右副承旨金尙集,假注書趙興鎭,記注官權應奎,記事官徐龍輔,以次進伏訖。上曰,今日校理姜忱,以何事呈單乎?尙集曰,未及知之矣。上曰,麗史提綱持入。賤臣承命出持入,命尙集讀之,尙集讀奏訖。命退,諸臣以次退出。
上在昌德宮。停常參·經筵。
自午時至申時,日暈。
金尙集,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
金魯淳啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
徐有慶啓曰,新拜右議政李徽之,時在平安監營任所,上來時給馬事,本道都事及兩道監司處,下諭,何如?傳曰,允。
傳于徐有防曰,禮房承旨入侍。
備忘記,傳于金尙集曰,大臣上來,不容暫稽,在外交龜遲速,平安監司拜相之代,卽令廟堂今日內薦望。
徐有慶啓曰,吏曹判書金鍾秀,參判李義翊,參議鄭元始牌不進推考傳旨及罷職傳旨,今方捧入,而開政命下之後,如是違牌,不卽擧行,事甚未安,判書參判,更卽牌招,何如?傳曰,參議只推,與判書·參判,更卽牌招。
傳于趙尙鎭曰,禮房承旨入侍。
備忘記,傳于徐有防曰,授卿以股肱之任者,予意在於彌綸囂俗,調劑橫議,以全我世臣也。噫,卿耿介之性,濟以子諒,無適無莫,國耳公耳,寡人之嘗所許與於卿秉銓之時也。卿若推是心,擧以措之,則何難乎承佐,何憂乎匡弼?夫如是,則可以述我先王五紀平蕩之晠化,又可以副予小子一念保合之苦心也。爰立于卿,而枚卜叶吉,寡人區區期待之望,亦不在他,予方敦勉于卿,不敢以他語易之,更將彌綸調劑四字之符,庸寓責效之義。卿其體此慇懃之諭,出而展施,共靖我邦家,新伯行將星夜赴任,待交龜,須卽上來視事,弘濟時艱。
傳于徐有防曰,同副承旨入侍。
備忘記,傳于徐有慶曰,取考承傳冊,則甲子年景慕宮嘉禮時,司鑰承傳人崔興瑞,司鑰見窠除授。
備忘記,傳于徐有慶曰,千里地外補,奚異投荒?當初處分,意在玉成。況今其兄再昨之擧,可謂不畏彊圉,又其無殊眷,宣川府使徐有寧,今日政內擬。
傳于趙尙鎭曰,宣川府使,今日政差出,其他有闕代,竝爲差出。
有政。吏批,判書金鍾秀牌不進,參判李義翊進,參議鄭元始進,右承旨徐有防進。權噵爲大司憲,金夏材爲大司諫,李命勳爲司諫,權以綱·姜爲持平,徐有寧爲左尹,朴祐源爲刑曹參議,金履素爲同義禁。
兵批,兼判書蔡濟恭病,參判邊待讓病,參議南玄老病,參知李在學入直進,右承旨徐有防進。副護軍趙時偉,副司直鄭昌順·申思運·姜彝正·李正薰單付。
備忘記,傳于徐有慶曰,今日赴政銓官,知有國綱乎?可謂太無嚴矣。銓地之遞易雖可悶,注措決不效庸碌,姑以臺望言之,安排較計,何似兒戲乎?況有無故人差出之命,首擬則有情勢人也,副擬則昨日副擬也,寧有如許道理,所下望筒,他政官牌招,改望以入,吏曹參判李義翊,參議鄭元始,一竝罷職。
再政。吏批,判書金鍾秀進,參判·參議未差,右承旨徐有防進。趙時偉爲修撰,洪樂命爲漢城判尹,鄭昌聖爲刑曹參判,鄭民始爲大司成,李文燮爲宣川府使,徐命全爲繕工假監役。
備邊司薦望,以鄭尙淳爲平安監司。
以平安監司下批政事,取稟。傳于趙尙鎭曰,待明朝爲之。
傳于金尙集曰,同副承旨入侍。
金尙集,以訓鍊都監言啓曰,依下敎,武藝別監任慶柔·李祥僑,放送之意,敢啓。傳曰,知道。
修撰徐有成疏曰,伏以臣於日昨三司合啓時事,終有所忍住不得者。夫伊日新發之啓,卽擧國公共之論也。凡今日職處三司者,夫豈有一毫異議於其間,而校理臣李儒慶之前席擧措,誠一大駭怪大變異也。當初執迷,雖緣簡通之未及見,而入侍之後,憲臣旣以啓草,遍示三司,臣亦其時同登筵席,與儒慶詳覽而熟論,則可謂無復餘蘊矣。況入侍發啓,旣無簡通之規,三司諸臣,更無同參之人,則强引不當引之例,一味固執,顯示規避之意,末乃徑起先退,投章自列者,抑何意義也?此不過始以疑畏之意,欲爲觀望之計,終不覺自歸於右袒一邊,立異合辭之科,一儒慶固不足深責,而此而置之,其爲辱朝廷而羞搢紳,姑捨無論,安知無朋邪護黨之徒,按跡而起乎?臣謂校理李儒慶,亟施竄配之典,一以示好惡之正,一以靖浮囂之俗,斷不可已也。臣於其日,目見其駭妄之擧,宜卽論列,而僚宷之間,初不欲自臣先之,側聽數日司直之地,迄無輟正之論,玆不得不冒昧陳列。伏乞聖明,値賜鑑諒焉。臣無任激切屏營之至。答曰,省疏具悉。李儒慶事,始未周思,終執迷見之致,與立異於合辭,差有間焉,而當此定人心鎭浮議之道,明示好惡,寧過無不及,可矣。所請依施。
庚子二月十五日辰時,上御誠正閣。禮房承旨入侍時,禮房承旨徐有防,記事官鄭東浚,記注官吳壽民,記事官金載瓚,以次進伏訖。上曰,在外臺諫許遞,以在京無故人差出。出榻敎又命書傳敎曰,跡涉遲回,殊無不俟駕之義,在京不肅,尤甚怠忽。兩司諸臣中,無衆所共知情病外,在京未肅拜人員,一倂遞差,政官牌招開政,以在京無故人差出。仍命退,諸臣以次退出。
庚子二月十五日申時,上御誠正閣。同副承旨入侍時,同副承旨趙尙鎭,假注書趙興鎭,記注官吳壽民,記事官徐龍輔,以次進伏訖。上命書傳敎曰,新伯從速到任,然後可以交龜,且大臣交龜體重,新除授平安監司,待下批,以不多日內辭朝之意,分付。書訖,上曰,吏判入來開政乎?尙鎭曰,方開政矣。命退,諸臣以次退出。
庚子二月十五日酉時,上御誠正閣。右承旨入侍時,右承旨徐有防,假注書趙興鎭,記注官吳壽民,記事官徐龍輔,以次進伏訖。上曰,麗史提綱持入。賤臣承命出持入。上又命壽民留院公事持入,壽民持公事入之。上命讀修撰徐有成上疏訖,命書疏批。又命讀咸鏡監司狀啓,有防讀奏。上曰,北關連歲飢饉之餘,又有回錄之災,言念民事,誠極可悶。有防曰,聖敎至當矣。自朝家有各別軫恤之道,然後可免顚連之患矣。以咸鏡監司李命植本營獨鎭軍兵訓鍊狀啓,命書傳敎曰,誠如狀辭,此時本府民情,不可無軫念之道,何待回啓,卽爲停操事,令備局星火分付,俾無等待之弊。又命書榻敎曰,親臨生進放榜,以文臣製述處所春塘臺,一體爲之。又命書刑曹啓目判付。書訖,命退,諸臣以次退出。
上在昌德宮。停常參·經筵。
傳于徐有防曰,禮房承旨入侍。
又傳于曰,昨夜修撰徐有成上疏批答中,當此二字,以其在改書出。
又傳于曰,寧邊,不但地大民殷,亦屬關防,本府使未差之代,勿拘文武間差之格,另加擇人,通融備擬。
傳于趙尙鎭曰,同春秋徐有慶見職,有與本兼相妨者,許遞,其代,今日政差出。
傳于趙尙鎭曰,昨今日政有闕代,竝差出。
金魯淳,以吏曹言啓曰,本曹參判,今當差出,而前望中,無故之人,只有二人,以二望擬入之意,敢啓。傳曰,知道。
有政。吏批,判書金鍾秀進,參判·參議未差,左承旨蔡弘履進。啓曰,本曹參議,今當差出,而擬望之人乏少,外任竝擬,何如?傳曰,允。兪彦鎬爲吏曹參判,李敬養爲參議,蔡濟恭爲知經筵,鄭景瑞爲知義禁,宋文載爲戶曹參判,徐有慶爲典牲提調,權噵爲司䆃提調,嚴思晩爲安城郡守,徐命珪爲積城縣監,趙鼎鎭爲副校理,兪彦鎬爲同春秋,鄭東愈爲戶曹佐郞,宋載經爲寧邊府使。
兵批,兼判書蔡濟恭病,參判邊得讓病,參議南玄老病,參知李在學入直進,左承旨蔡弘履進。平安道兵馬水軍節度使兼管餉使·平安監司鄭尙淳,宣川鎭兵馬僉節制使·平安道淸北防禦使·宣川府使李文燮單付。
吏曹口傳政事,兼同知實錄事李鎭衡,兼實錄編修官尹行元。
傳于蔡弘履曰,右承旨入侍。
以東萊府使狀啓,傳于蔡弘履曰,卽爲回啓。
以平安監司李徽之,平安兵使金相玉犯越人不能檢飭惶恐待罪事狀啓,傳于金尙集曰,勿待罪事,回諭。
傳于趙尙鎭曰,宣川府使,使之不多日內辭朝。
傳于金魯淳曰,不稟中官·司謁推考。
注書鄭東浚呈辭,代以李錫夏爲假注書。
吏曹口傳政事,兼同知實錄事金夏材。
備邊司薦望,義州府尹金勉柱。
金魯淳,以弘文館言啓曰,本館上番闕直,事甚未安,新除授副校理趙鼎鎭,卽爲牌招入直,何如?傳曰,允。
蔡弘履,以備邊司言啓曰,卽見平安前監司李徽之,兵使金相玉,義州府尹鄭志儉狀啓則以爲,鳳城將拿送犯越罪人劉利定,詳細推問,則所供內,以咸鏡道咸興府居生之人,爲僧退俗,乞食本州村閭,不勝飢餒,莫適所向,昏夜涉氷,渡江被捉云,而擧止乖常,語言胡亂,實是病風癲狂之人,姑爲嚴囚,以待朝家處分,不謹防禁之把守將卒,亦爲嚴囚,而灣尹鄭志儉,以不善檢飭前道臣,爲先罷黜爲辭矣。犯越罪人劉利定,毋論其人之如何,旣已被捉於彼地,至有鳳城將馳通灣府之擧,而初不報達於大部云,則雖無畢竟移咨之慮,事出邊禁,關係不輕,在我國之道,只當依律文施行。罪人劉利定,捧結案,使之卽其境上,正刑後狀聞,府尹鄭志儉,不可罷職而止,拿問定罪,不謹防禁之當該把守將卒,依律勘處後狀聞之意,分付道臣,何如?傳曰,允。
金尙集,以兵曹言啓曰,今二月十七日武臣堂上朔試射日次,而國忌正日相値,不得爲之之意,敢啓。傳曰,知道。
金魯淳,以實錄廳言啓曰,本廳纂修,一日爲急,堂上三窠,竝擬差塡,而在京無故之人,無以推移,爲先禮曹參判李鎭衡,堂上差下,郞廳有闕,代弘文館副修撰尹行元差下,竝使之察任,何如?傳曰,允。
蔡弘履,以義禁府言啓曰,義州前府尹鄭志儉,拿問定罪事,傳旨,啓下矣。鄭志儉,時在任所云,依例發遣府書吏,交代後拿來,何如?傳曰,允。
庚子二月十六日辰時,上御誠正閣。禮房承旨入侍時,禮房承旨徐有防,記事官鄭東浚,記事官吳壽民,記事官金載瓚,以次進伏訖。有防曰,親臨文臣製述,以十八日退行事,下敎,而伊日,卽生進放榜也。生進放榜,該曹雖以權停磨鍊啓下,而權停行禮,無異親臨,承史·侍衛,依例進參,鹵薄儀仗,如數排立,一日之內,兩處擧行,實多掣礙窘速之慮,何以爲之乎?上曰,事勢果有相妨者,且小科唱榜,古例行於禮曹如雜科,而先朝始倣皇朝禮,定以臨軒之禮,則近者連以權停行禮,亦予取便之一端。再明日先行放榜,次行製述,以此知悉,可也。出擧條上曰,未肅拜臺諫,一竝牌招察任。上命書傳敎曰,義州府尹,廟堂旣請拿處,事係邊禁,不容等待其緩緩,赴任新灣尹,待薦望下批,不多日內辭朝事,申飭。上曰,李儒慶配所,令次堂擧行。出擧條又命書傳敎曰,明日政,新除授玉堂,一竝待下批,牌招察任。上曰,政事明日爲之。出榻敎上曰,義州府尹,卽爲薦望之意,言于廟堂。出榻敎仍命退去,諸臣以次退出。
庚子二月十六日申時,上御誠正閣。右承旨入侍時,右承旨徐有防,假注書趙興鎭,記注官吳壽民,記事官李,以次進伏訖。上命書傳敎曰,朝聞吏判轉稟政院者,玉堂官無擬望之人,未免儲窠云,雖是事勢所拘,亦可謂前所未聞,不可無變通之道,館錄斯速擧行。玉堂長官及東壁,皆令明日政,以在京無故人差出。以義禁府李儒慶發配草記,命書傳敎曰,昨從堂疏之請,實出明好惡之意,不如是,則如李儒慶者,無懲戢之道也。然與不參合辭,立異公議有異,伊日上疏後,姑未出脚,則更觀終條理,不害爲寬大之典。且予每於儒慶,以乃舅之甥,非罔赦則不欲終棄也。後復有礙眼之事,其所嚴處,奚止於是?此乃非爲其人,當此調劑之日,俾如儒慶之類,知予所惡,感予所惜之心也。此草記,特爲分揀,校理李儒慶,姑先削去仕版。書訖,命退,諸臣以次退出。
上在昌德宮。停常參·經筵。
傳于趙尙鎭曰,禮房承旨入侍。
徐有防啓曰,以二十一日輪對,取稟。傳曰,爲之。
金尙集啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
趙尙鎭啓曰,文臣製述進書啓中,朴天衡之衡字,以行字誤書,原單子改修正以入,而奏御文字之如是做錯,難免不審之失,該堂警責,何如?傳曰,允。
有政。吏批,判書金鍾秀進,參判兪彦鎬,參議李敬養未肅拜,同副承旨趙尙鎭進。
趙尙鎭,以吏批言啓曰,卽接江原監司具㢞移文,則旌善郡守徐命瑞,今年洽滿七十云,守令之七十,不得莅官事,曾有定式,依例改差,何如?傳曰,允。
又以吏批言啓曰,玉堂闕員,今當差出,而曾經之人,方在解由未出中,無以推移備擬,合有變通之道,何以爲之?敢稟。傳曰,勿拘。
又以吏批言啓曰,新除授恭陵參奉李宜朝,除拜後過限未肅拜,童蒙敎官崔興遠,除拜後過限未出仕,依例改差,何如?傳曰,允。
又以吏批言啓曰,本曹正郞金宇鎭,與參議李敬養,有內外從兄弟相避,本職已遞,而方帶奎章閣直閣,令該曹口傳付軍職,以爲冠帶常仕之地,何如?傳曰,允。
又啓曰,副提學,今當差出,而擬望之人乏少,本曹參判,竝擬,何如?傳曰,允。
以趙時偉爲副應敎,尹尙東爲校理,鄭趾煥爲禮曹參議,金夏材爲副提學,南寅老爲工曹佐郞,徐有成爲兼東學敎授,羅烈爲童蒙敎官,金履脩爲恭陵參奉,鄭日煥爲旌善郡守。
兵批,判書具允鈺病,參判邊得讓病,參議南玄老病,參知李在學入直進,右副承旨金尙集進。
義州鎭兵馬節制使兼運餉使·義州府尹金勉柱單付。
徐有防啓曰,副提學金夏材牌不進,推考傳旨,今方捧入矣。館錄斯速擧行,旣有成命,而如是違牌,不卽擧行,事甚未安,更卽牌招,何如?傳曰,允。
兵曹口傳政事,副司果單金宇鎭。
金尙集,以備邊司言啓曰,以東萊前府使李致中狀啓,告訃差倭許接與否,有令廟堂稟處之請,而卽爲回啓事,命下矣。別差倭之出送,雖云約條之外,以關白儲嗣之告訃,在昔癸亥,有已許之例,故今番差倭,不但援據此例,況癸未告慶之別差倭,旣已許接,則今於告訃之別差倭,不可謂以無例而防塞。此等不常有之事,其在交隣之義,何可斥絶於差倭旣出來之後乎?依癸亥舊例擧行之意,分付該府該曹,何如?傳曰,允。
傳于金尙集曰,右副承旨入侍。
又傳于曰,前灣尹旣有拿命,紀綱所在,不可遲滯,義州府尹金勉柱,其令明日辭朝。
大司憲權噵疏曰,伏以仙寢祗拜,法駕穩旋,臣民欣幸,曷有其已?夫三字美銜也,許休殊恩也,如臣陋賤,何敢妄干,而情之所迫,猥陳微懇,及奉批旨,未蒙允兪,臣於是憮然失圖,罔知爲計。日前兼署,致煩恩遞,病伏床笫,只切感頌,乃於千萬意外,纔除京兆,旋移長憲,驚悚之至,益無所措。臣曾忝是職,自速大戾,幸蒙先大王含容之德,得以生出國門,而自此臺垣,便成鐵限。似此情勢,通朝共知,前後臺望,未嘗檢擧,而當此合辭方張之時,乃以如臣情病,苟然備擬,視若無故者然,臣誠訝惑也。官職去就,更無可論,坐違嚴召,徒增惶蹙,念臣不避猥越,輒敢引年者,不但爲禮經之大防,惟其病情,實有所萬不獲已者。臣以父母晩生之子,過受慈覆之私,稟旣虛脆,病且纏繞,中年以後,荐遭慘慼,形骸僅存,神精全脫,尋常言語,亦輒顚錯。人所需用,惟是精神,而精神旣如此耗落,其可以生人自處乎?風丹泄痢,是臣貞疾,而卽又兩病兼發,證狀怪奇,日事砭焫,元氣落下,坐則昏眩而如在蕩舟,臥則迷憫而殆不貼席,雖欲强策衰朽,勢同弩末,靜言嗟悼,不如死之久矣。伏惟我聖上,天地於臣也,父母於臣也,凡有疾痛願欲,不得疾聲於天地父母之前,而將於何因極乎?玆敢干冒嚴威,申控血懇。伏乞聖慈,俯賜哀憐,亟遞臣職,以安私分,仍垂曲遂之恩,爰降許休之命,則非徒臣身之榮耀感祝,抑亦爲聖朝勵廉之一助矣。以臣情勢,不宜贅及,而事在懲討,略此附陳。前後三司所請,莫非沐浴大義,而拖至四五年,至煩數百啓,下之所請,不過謄傳,上之所答,不過不允,如是玩愒,尙何望亂賊之知懼,王綱之不墜也哉?至於新發之啓,其在靖世道鎭囂俗之道,所關,何如,而亦未允許,群情愈鬱。臣謂竝從今日三司之請,以伸王章,以洩輿憤,斷不可已也。答曰,省疏具悉。言懇至此,非不欲從施,奈此位著之乏人何哉?疏末附陳事,不知者以去月初八處分,謂予以可已不已耶,又謂予以不承權輿耶,輿情由是而或未靜奠耶,公議由是而或未純同耶。予之所大懼者在此,豈予之擧措,猶有所未盡得宜耶?否則胡無斂手之承宗,輿疾之韓弘乎?然此非獨爲卿言也,卿其勿辭焉。
庚子二月十七日巳時,上御誠正閣。禮房承旨入侍時,右承旨徐有防,假注書李錫夏,記注官吳壽民,記事官徐龍輔,以次進伏訖。上曰,注書出去,明日殿座時,雲寶劍望筒及節目,催促持入,可也。賤臣承命持入,上命有防讀奏節目。上曰,明日殿座時,禁軍入番外,一番排立挾輦軍入直中除出。出榻敎仍命賤臣曰,此節目付標以入,可也。賤臣承命出來,付標後持入,上曰,王大妃殿進御人蔘二錢重粟米飮一貼煎入。出榻敎命退,諸臣以次退出。
庚子二月十七日酉時,上御誠正閣。右副承旨入侍時,右副承旨金尙集,假注書李錫夏,記注官吳壽民,記事官徐龍輔,以次進伏訖。上命書傳敎曰,明日出宮,春塘臺爲之,初嚴前承史來待。上曰,留院公事入之。賤臣承命持入,尙集讀大司憲權噵疏。上命書批答,又命書傳敎曰,三司近有合啓之故,逐日臺廳,晨入暮歸,無異夙夜之任,非耆社之臣所能强策者,且有自來情勢,大司憲權噵許遞。又命書傳敎曰,箕伯辭朝日子知入,自政院另加申飭,以斯速下去之意,分付。尙集讀各道狀啓及刑曹啓目,竝踏下。命退,諸臣以次退出。
上在昌德宮。停常參·經筵。
趙尙鎭啓曰,修撰徐有成,兼帶東學敎授,不爲肅謝,直爲出去,事甚未安,推考警責,何如?傳曰,允。
蔡弘履,以都摠府言啓曰,今日入直內三廳武兼禁軍及軍兵等,當爲中日習射,而親臨生進放榜及文臣製述相値,不得爲之之意,敢啓。傳曰,知道。
徐有防,以禮曹言啓曰,今此文臣製述時被抄人中,副司果韓光近·曺遠振,稱病不進,事體未安。製述時稱病不進人員論責,自有事目,令政院禀旨,依事目施行,何如?傳曰,允。
趙尙鎭,以弘文館言啓曰,新錄事,命下矣。今日齊會本館,雖已備員,而校理尹尙東牌不進傳旨,未下矣。旣有帶職僚員,則有違館規,不得會圈,何以爲之?敢啓。傳曰,尹尙東館職,旣已踏下,館錄卽爲擧行。
趙尙鎭,以弘文館言啓曰,今以新錄事,齊會本館,而校理姜忱,受由在外,上來遲速,有難等待,依舊例,與在京僚員相議圈點之意,敢啓。傳曰,知道。
以獻納柳孟養,正言李鼎運牌不進罷職傳旨,傳于蔡弘履曰,只推。
傳于徐有慶曰,義州府尹帳殿入侍。
傳于金魯淳曰,科次入侍。
傳于趙尙鎭曰,右副承旨持科作入侍。
金尙集啓曰,假注書趙興鎭,身病猝重,勢難察任,今姑改差,何如?傳曰,允。
趙興鎭改差,代以曺允大爲假注書。
金尙集,以備邊司言啓曰,應辦別單,宜筵中定奪,更爲釐正書入之意,敢啓。傳曰,知道。此則雖已釐正,而此外貢人進排之際,弊端比前倍蓰,討食之事,非但下隷然也,官員之在試院者,往往有此等瑣謗,鞭扑狼藉,誅求不一,萬萬寒心,況在先朝原節目詳定時,飭禁,果何如?且今大比在卽,不可不別樣申飭,以此自本司,除尋常另加防戢,期於無弊。從後復踵前習,試官難免嚴處,貢市堂上,亦當以不察論勘,倂卽知悉,仍令添入科擧節目,以除貢人之瘼。
御營大將前望單子入之,李柱國落點。
徐有慶,以吏曹言啓曰,今番啓下上言中,全羅道務安居幼學林成鎭,限內不爲現身,依定式,勿施,何如?傳曰,允。
金尙集,以兵曹言啓曰,卽接建禮堂守直內官牒報,則集春門南邊宮墻三間許頹落云,令紫門監爲先以堅實把子,各別排圍,急速修築,而集春營入直御營軍十五名除出,限修築間,嚴加守直之意,敢啓。傳曰,知道。
又以御營廳言啓曰,本營分授集春門南邊宮墻三間許頹毁處,集春營入直軍十五名除出把守事,自兵曹草記矣。集春營入直軍十五名除出,限修築間,晝夜輪回守直之意,敢啓。傳曰,知道。
副提學金夏材,應敎趙時偉,校理金履禧,修撰尹行元,副修撰沈樂洙·徐有成,司諫李命勳,掌令李度默,持平權以綱·姜彝正,獻納柳孟養,正言柳協基啓曰,請喬桐府黜置罪人鄭致達妻,夬正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,夬正王法。請削黜罪人洪樂純,爲先中途付處。答三司曰,不允。
司諫李命勳,掌令李度默,持平權以綱·姜彝正,獻納柳孟養,正言柳協基啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。答兩司曰,不允。
掌令李度默啓曰,請大靜縣爲奴罪人金壽賢,依律處斷,請爲奴罪人河翼龍·金重得,亟令王府,設鞫得情,快正王法。請梁山郡定配罪人錫達,依律處斷。請削黜罪人金漢耆,亟施竄配之典。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。答府曰,不允。金漢耆事,依啓,以伸臺議。趙濟泰等事,趙嵎事,亟停勿煩。
獻納柳孟養啓曰,請大靜縣爲奴罪人金壽賢,亟令王府,設鞫嚴問,依律處斷。請爲奴罪人河翼龍·金重得,亟令王府,設鞫得情,夬正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,夬正王法。請海美縣定配罪人申光復,更令王府,嚴鞫得情。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,夬正王法。請減配罪人具翼遠,亟寢酌處之命,仍令王府,設鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,仍令王府,設鞫得情,夬正王法。請遠竄罪人安兼濟·李宅鎭,亟令王府,竝加嚴鞫,期於得情,依律處斷。請恒·善支屬,亟令散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,設鞫得情,施以當律。請河東府減死定配罪人昌鼎,依律處斷。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。答院曰,不允。埏事,亟停勿煩。
刑曹判書具善復疏曰,伏以臣性本魯莽,百無一取,偏蒙聖恩,濫叨匪據,觸事昏憒,若隕淵谷。再昨日午後,監試一所,移關本曹,而捉送朴林秀·鄭柏兩人,使之査治換名代入之罪,而科場事體,極爲嚴重,卽令囚禁査問,則以槐山居朴韶和之名代入云,故刻期發差,多般譏捕於城內外,一邊發關於該道,待其就捕,行將究覈矣。今朝自試所,捉去書吏,責其稽緩,嚴加杖治,臣備陳事實,屢次往復,則試所不諒委折,又爲捉去執吏,更加嚴杖。試所旣不得捉送元犯,則自臣曹,査實窺捕之際,其爲遲滯,勢所不免,且旣移送之後,惟在臣曹之査處,何不少待究竟,而相督至此耶?臣誠莫曉其故也。臣雖韎韋,職是司寇,而公座送言,不少恕究,輒治下吏,此莫非臣平日未能見重於同朝之致也,臣將何顔面冒據職次乎?玆敢猥控短章,略陳微懇。伏乞聖慈,亟命鐫改臣職,以爲不職者之戒焉。答曰,省疏具悉。斯速跟捕,査實以聞,卿其勿辭行公。
平安監司鄭尙淳疏曰,伏以臣疎迂謭劣,百不猶人,而適値倖會,濫蒙洪造,歷敡旣遍,涯分已踰,居常愧懼,若隕淵谷。雖以夷險不擇之義,有除輒膺,視同固有,而其中之怵然不安,未嘗食息暫弛矣。今玆西藩新除,忽下於千萬意想之外,臣誠惝怳感激,不知所以自措也。噫,方面之寄,何莫不重,而至於西門鎖鑰,任大責殷,視他尤別,貨利所輳,民俗儇薄,邊門易釁,撫御甚難,其他戎備之疎虞,商譯之狙詐,可憂之端,不止一二。苟非威足以彈壓,明足以綜察者,莫宜居之,而今乃以如臣無能,最居人末者,擧以畀之,不小難愼,在臣身則固榮且幸矣,其可謂之重邊寄而簡人才乎?如使臣若有一分堪承之望,則豈敢爲飾辭,固讓於人所共榮之地哉?反復揣量,末由承膺,玆陳肝膈之懇,仰干崇嚴之聽。伏乞聖慈,俯賜諒察,亟許鞶帶之禠,回授可堪之人,以幸國事,以安微分,不勝大願。答曰,省疏具悉。資望俱叶,予曰得人,卿其勿辭,往欽哉。
戶曹參判宋文載疏曰,伏以臣千萬無似,偏蒙我先大王拂拭之恩,歷敡業膴,濫廁宰列,不擇夷險,圖報萬一,是臣區區素蓄,而不幸身嬰奇疾,到老益甚,神精鎖亡,語言顚錯,筋力奔走,已無其望,而言責重任,尤非可堪,故間嘗有除,輒皆逡巡,不敢爲趨承之計,孤恩負罪,悚蹙恒切,向來居留之命,忽下於積逋之餘,而促敎且嚴,臣誠驚惶感激,莫省攸處。竊自以爲舊都保釐之責,職任雖不輕,而自有內外之別,先輩之年老有病者,亦多往赴,臣雖衰替,而恩命之下,亦不宜一向自阻,故擔舁入城,顚倒出膺。臣之本情,不過如斯,而相臣筵斥,以此成罪,指意深重,有非一時規警之比。臣愚迷庸鈍,全昧時義,不審去就,自取狼狽,恥辱之來,尙誰怨尤?慙惶震駴,追悔靡及,屏息郊鄕,惟有自訟而已,不意樞府·摠府·地部除旨,相繼薦降於旬日之內,恩榮所及,村閭動色,罪累賤臣,何以得此?宜卽叨謝,少伸義分,而傷弓餘悸,至今猶存,情地危臲,蠢動無路,伏地俟譴,尤曾悚懍。且臣犬馬之齒,今年恰滿七十,卽禮經致事之大防也。臣旣受國厚恩,無一報答,自顧才力,苟可以一分䇑益於國家,則臣何敢隨人效顰,以爲乞休之計,而臣之癃廢不堪職事之狀,聖鑑之所俯燭也。虛縻朝籍,徒竊國廩,尋常班行,亦不得隨參,如是而尙可謂從仕乎?臣之一身,旣不足有無於朝廷,而古聖人垂訓之義,若是丁寧,則臣雖淟涊無恥,而人將謂何?玆敢不避猥越,略陳肝膈之懇。伏乞聖明,俯賜諒察,特許依例休致,以終餘年,不勝大願。答曰,省疏具悉。所辭,有難輕許,勿辭行公。
開城留守金魯鎭疏曰,伏以舊甲重回,聖慕冞新,祗謁陵寢,回鑾萬安,臣獲參駿奔之列,與覩羽旄之光,區區下情,曷勝欣忭?仍念臣之父母墳山,在於京畿漣川地,距臣府不過一宿可到,而官守有限,莫遂省掃之願。節序屢更,益切霜露之感,玆敢援例仰籲,冒瀆私懇。伏乞聖慈,特許恩暇,俾伸至情,不勝幸甚。答曰,省疏具悉。卿其依所請往省焉。
副提學金夏材疏曰,伏以臣向蒙恩暇,往省先壠,觸冒風寒,歸卽添病,落席㱡㱡,症甚危苦,間者連被除命,而末由祗肅,惶懍方切,寵擢之命,忽下於千萬夢想之外,臣誠惝怳震惕,罔知攸措,直欲循墻而不可得也。噫,臣本庸碌,百不猶人,徒藉先蔭,過蒙恩渥,前後所歷,罔非僥踰,而今此晉秩,古所謂命德之器,又何爲而及於臣也?念臣斷無他技,毫蔑功勞,徒以資歷之稍久,有此誤恩,臣心愧恧,固不可言,豈不有乖於惟賢是用之義歟?鵜䳽之譏,古人先獲,負乘致寇,其理甚明,公私交病,誠非細故也。且伏見日前正言李鼎運疏本,則盛論年前被罪後情勢,而一二句語,攙及臣身,而至以右袒李秉鼎爲言,臣誠瞠然,莫曉其故也。伊時賤臣之所奏,殿下之俯答,聖聰想必記有,臣不必覼縷,而夫右袒云者,乃曲護之謂也,臣則只就事論事而已,有何愛憎於其間哉?惟彼情外之斥,固不足費辭多辨,而區區自處之義,終難晏然,日昨陳病之疏,略及此事,而連値淸齋,見閡喉司,方甚悶蹙,又伏奉薇垣除旨,合辭方張,召牌儼臨,臣他不暇顧,章皇出肅,而去就顚倒,人謂斯何?臣治疏將上之際,伏承館職移拜之命,仍有館錄擧行之敎,臣於是竊有怵然不敢當者。臣家自祖先以來,立朝事君,直道不撓,凡所以激揚淸濁,辨別義利之道,隨事殫竭,不計顚沛,卒之廣招仇敵,屢嬰世禍。況臣愚不肖,固無萬一之承述,而前日猥膺銓任,旣主一二通塞,而尙切懍惕。顧今新錄,黜陟人物,旣廣且峻,有非一時銓選之比,臣雖欲畏義趨命,立見其必敗,無補國事矣。嚴召之下,趨進無路,略構短章,仰暴微悃。伏乞聖慈,俯垂鑑諒,亟令收還臣職秩,仍治臣荐違之罪,以靖私義,不勝幸甚。答曰,省疏具悉。卿其勿辭行公。
吏曹判書金鍾秀,工曹參判沈墢,義州府尹金勉柱,持平權以綱,安城郡守嚴思晩等疏曰,伏以臣等於試院事,有不得不上聞者,今此生進覆試初場開場日,朴林秀爲名人,代佩初試入格儒生朴韶和號牌,纔入外門,自禁亂所打點講冊,詰問之際,綻露被捉云,故臣等相議後,使禁亂所移送刑曹,以爲鉤覈上聞之地矣。今聞該曹尙未擧行云,噫,科場弄奸,法意甚重,況當此飭敎至嚴之日,其所究覈之道,決不容一日少緩。此等罪人,被捉於禁亂所之後,自試所直爲草記,非不知有近例,而試官之職,只管考試一事,其外犯科之類,皆自禁亂所,隨現移送刑曹,則自刑曹査出草記,故例則然,故意謂移送之後,卽當査出草記矣。今至多日,尙無結末,藉曰階梯盤問,自費日時,而稽緩則甚矣。雖然臣等之未登時上聞,致令莫重査事,一向遷延,有不勝惶悚者,玆敢聨章自列。伏乞聖上,先治臣等不職之罪,仍命該曹劃卽覈處,以嚴試法焉。答曰,省疏具悉。方命攸司斯速覈處,卿等勿辭焉。
奉敎徐龍輔疏曰,伏以臣之春秋兼銜,與臣伯父承政院都承旨臣有慶所帶修撰官之任,有應避之嫌,揆以法例,不可仍冒,連値齋日,今始仰瀆。乞令該曹照例遞改,以存公格,不勝幸甚。答曰,省疏具悉。疏辭下該曹,稟處。
庚子二月十八日,兼春秋洪光一,訓鍊都監單子,今二月十九日習陣日次,而大將臣具善復,以身病不得行操事。傳曰,本職旣已承批,今無撕捱之端,明日習操,依例擧行。
訓鍊都監單子,習陣,依例擧行事,命下矣。明日露梁沙場聚軍操鍊事。傳曰,雖以申飭之意,有所下敎,而雨勢如此,敎場泥濘可知,何憚銷刻?明日習操停止。
庚子二月十八日卯時,上御誠正閣。該房承旨入侍時,右承旨徐有防,假注書李錫夏,記注官吳壽民,記事官徐龍輔,以次進伏訖。上曰,儀注持入乎?有防曰,持入矣。上曰,注書出去,生進待令於何處,而侍衛整齊與否,知入,可也。賤臣承命出問後,還奏曰,生進則待令於通化門外,而侍衛已整齊云矣。上曰,王大妃進御人蔘二錢重粟米飮一貼煎入。出榻敎仍命退,諸臣以次退出。
庚子二月十八日卯時,上御春塘臺。生進放榜,文臣製述入侍時,行都承旨徐有慶,左承旨蔡弘履,右承旨徐有防,左副承旨金魯淳,右副承旨金尙集,同副承旨趙尙鎭,假注書趙興鎭·李錫夏,記注官吳壽民,記事官徐龍輔,以次侍立訖。上具翼善冠·袞龍袍,乘輿自內出,仍殿座。有防曰,生進今當入來,而通化門守門將阻閽云,何以爲之乎?上曰,以除標信開門事,分付,可也。兼兵曹判書蔡濟恭曰,口傳下敎,恐未可準信矣。上命下標信,生進諸員皆入就拜位,上命速頒白牌行禮。上曰,一儒生有退伏者,大司成出問其故,可也。大司成鄭民始出問後,還奏曰,其儒生以渠之白牌,誤書名字,故伏地云矣。上曰,使之改書以給,可也。上曰,應榜儒生,無不入來者乎?民始曰,生進數人有身恙,不得入來云矣。上曰,然則頒牌後餘者,出給禮曹,使之頒給,可也。放榜訖,上曰,生進一等人,使之入侍,可也。生員李厚延·尹星鎭·李寅采·梁顯發·韓用德,進士鄭可容·宋祥濬·金鍒·李儒壽·郭守健,以次進前。上命厚延誦科作,餘皆以次下詢年齒居住,卽命退。上曰,判府事率其子入侍事,注書出傳,可也。興鎭承命出來,判府事鄭弘淳,進士鄭東敎召入進前。弘淳曰,日氣漸向和暖,聖體,若何?上曰,一樣矣。弘淳曰,王大妃殿患候,若何?上曰,一樣矣。弘淳曰,惠慶宮氣候,何如?上曰,一樣矣。上曰,卿有獨子,而能見科慶,可謂奇矣,而見其容狀,克肖乃父,亦可嘉也。今日問安班,卿則勿參,而率子出去,可也。仍命退。上曰,諸生退出之際,勿爲紛還事,分付,可也。命製述試官催促行禮後入侍,讀券官左議政李溵,兼兵曹判書蔡濟恭,禮曹參判李鎭衡,參考官行副司直金文淳·任希簡,兵曹參知李在學,刑曹參議朴祐源,以次進伏。上曰,懸題板立於臺上,製述人員,試之於臺上,可也。命入懸題紙,命書表題曰,擬唐群臣賀宣慰魏博之日,軍士受賜,歡聲如雷,兗鄆使者,相顧失色。命書論題曰,不渡烏江。懸題後,上曰,試官退出,待收券後入來,可也。溵等退出。上曰,此亦科場,試所承旨,各別檢飭,勿通雜人,可也。仍入小次,命承旨入侍。弘履進伏曰,入侍命下之後,兼春秋吳壽民,離在他所,不卽入來,其在事體,極爲駭然,從重推考,何如?上曰,事體駭然,兼春秋之任,減下,可也。出擧條弘履曰,兩司諸臺,俄以侍臣入參,而放榜罷後,以殿座相値,姑停出去,文臣製述殿座時,詣臺傳啓,自有前例,今番不可異同,兩司諸臺,一竝牌招,何如?上曰,依爲之。出擧條兩司諸臺牌招出,榻前定奪。上曰,諸承旨一竝入侍事,分付,可也。賤臣承命出來,與魯淳進伏。上曰,諸承旨,皆去何處,而獨此試所承旨入來乎?試所承旨·入侍承旨外,諸承旨,竝推考。出榻敎上曰,試所承旨出去,而諸承旨更爲召入,可也。賤臣承命出來,有防·尙集·尙鎭召入進前。上命分讀公事,弘履讀吏曹判書金鍾秀等聨名上疏,有防讀開城留守金魯鎭上疏,尙集讀平安監司鄭尙淳上疏,尙鎭讀副提學金夏材刑曹判書具善復上疏,上竝命書批答。上曰,義州府尹入侍事,分付,可也。賤臣承命出來,義州府尹金勉柱召入進前。上曰,西門鎖鑰,予以爲得人矣。邊防之懈弛,莫近日若也,下去之後,必善爲之。命有防宣諭訖,命勉柱退出。上曰,預備兼春秋,不爲入來乎?有防曰,未及入來矣。上曰,副提學批下,卽爲牌招,館錄斯速擧行,諸玉堂一體牌招,館錄擧行。竝出榻敎以訓鍊都監十九日習陣頉單子,命書傳敎曰,本職旣已承批,更無撕捱之端,此單子勿施,使之依例擧行。又命書傳敎曰,旣下飭敎,刑曹開坐,今日內擧行,開坐與否,知入。又命書傳敎曰,判堂旣承疏批,此非更引之事,且況滯囚可悶,監試場中換名人未跟捉者外,應問諸人,今日開坐,以爲依律決折之地事,分付。命退出,俄而復命有防入侍,命書備邊司草記批答,仍命賤臣曰,十主掌官,卽爲發牌知委事,分付,可也。賤臣承命出來,分付後還入。上命書傳敎曰,侍衛軍兵雨具。上曰,注書出去,招致司諫院書吏。獻納柳孟養,始也强其所不能,而到今違牌,反欲自廢耶?問其委折以奏,可也。仍命書傳敎曰,此牌望勿施,牌去來催促。又命書傳敎曰,雨勢如此,科次則便殿爲之,待畢捧券,試官詣閤于協陽門,侍衛退去。仍命退,諸臣以次退出。
庚子二月十八日申時,上御誠正閣。科次入侍時,讀券官左議政李溵,兼兵曹判書蔡濟恭,禮曹參判李鎭衡,對讀官行副司直金文淳·任希簡,兵曹參知李在學,刑曹參議朴祐源,左副承旨金魯淳,假注書李錫夏,記事官李·徐龍輔,以次進伏訖。上曰,論作,先考,可也。文淳讀一天文。上曰,此作,何如?濟恭曰,似是能文人所作矣。溵曰,當別置矣。上曰,唯。命希簡等輪讀,至四地文,上曰,此作稍精矣。溵曰,當別置矣。上曰,唯。上曰,更等居何罰乎?祐源曰,推考云矣。至十地文,有違格,溵曰,當書違字矣。上曰,違字無罰乎?溵曰,無罰云矣。至八玄文,上曰,此作極爲精妙,而立論處最好矣。仍命批數行。考論文訖,上曰,表題似難矣。濟恭曰,然矣。初項句魏博·兗鄆,俱不可拔者,題之多意,甚難矣。文淳等輪讀表文。上曰,連三次居首,賞典云何?溵曰,未及詳知矣。上曰,注書出去,禮曹節目持入,而近來製述居首,亦爲錄入,可也。賤臣承命持入。上曰,館錄爲之與否,知入,可也。賤臣承命出問後,還奏曰,本館以副校理尹尙東牌不進罷職傳旨未下之故,草記矣,草記批答,亦未還下,故館錄不得擧行云矣。上曰,尹尙東事,以依承傳罷職,分付,而館錄催促,可也。賤臣承命出來,分付後還入。文淳等讀券,至八天·十天·五地文,皆別置。考券訖,上曰,別置者,以次書等,可也。溵曰,八玄論文,當優等矣。上曰,足爲三上矣。溵曰,其餘論表,皆不過三下次上矣。上曰,唯。溵以次書等訖,魯淳坼封奏曰,論則前都事李家煥,權知承文院副正字姜彙鈺,奉常寺直長宋相殷也。表則吏曹佐郞黃昇源,前佐郞朴宗正,承文院副正字李之珩也。上曰,李家煥,前已屢次居魁,而此文亦佳矣。命書傳敎曰,文臣製述論三上李家煥,間三次居首,依續典,右職承傳,表居首以下賞典,竝自政院考例捧傳旨。上曰,試官先退,可也。濟恭曰,南漢留營別將,自守禦廳備三望狀聞,今月初四日,已爲啓下,而臣曹則全然不知,未能出付政事矣。日前守禦使以下批之尙今遲滯,有所移文,故査實其委折,則本曹書吏之待令政院者,閪失其狀聞,匿不來告云,事極驚駭,該吏已爲自法司嚴治,而其末望見擬者,移除外任,不可循例擬入,故敢此仰達矣。上曰,令守禦使改望,狀聞,可也出榻敎仍命退,諸臣以次退出。
庚子二月十八日初更三點,上御誠正閣。右副承旨入侍時,右副承旨金尙集,假注書李錫夏,記事官李·徐龍輔,以次進伏訖。上曰,今日論壯元之文,何如?尙集曰,本有能文之名,而此文果善作矣。上命讀其文曰,立論善爲之矣。尙集曰,然矣。上命書傳敎曰,已於向時,本營駭怪之事,欲提飭而未果矣,至於今日,又有萬萬駭然者。禁閽咫尺之地,宮墻頹圮,若是夥然,而晩始把守,視若不干涉者然,重宿衛之意,果安在哉?不可尋常處之,御營大將李邦一,亟施不敍之典,以礪他營門。又命書傳敎曰,御營大將薦望前單入之。尙集曰,新除授御營大將,待下批,卽爲牌招,傳授命召,何如?上曰,依爲之。出擧條新除授御營大將,待下批,卽爲牌招,傳授命召,出榻敎定奪。上命書傳敎曰,於此宰臣,豈可不用先朝慶恩家例乎?且屬近而無故之家,又莫如此宰臣家,合示倚重之意,右尹徐有寧爲摠戎使。又命書傳敎曰,新除授摠戎使徐有寧,斯速乘馹上來事。命退,諸臣以次退出。
上在昌德宮。停常參,只晝講。
傳于徐有防曰,右承旨入侍。
徐有慶啓曰,假注書曺允大,時無職名,令該曹依例付軍職,冠帶常仕,何如?傳曰,允。
有政。吏批,判書金鍾秀進,參判兪彦鎬,參議李敬養在外未肅拜,行都承旨徐有慶進。吏批啓曰,玉堂闕員,今當差出,而擬望之人乏少,相避外任,竝擬,何如?傳曰,允。
鄭昌聖爲大司憲,金文淳爲大司諫,林濟遠爲校理,金宇鎭爲修撰,李福源爲右參贊,宋文載爲同春秋,李福源爲瓦署提調,孫致白爲司饔主簿,權必稱爲坡州牧使,鄭來鼎爲山淸縣監,學正金鼎國,學諭金鼎命,兼春秋鄭必忠單付。
兵批,兼判書蔡濟恭,參判邊得讓病,參議南玄老入直進,參知李在學病,右副承旨金尙集進。副司直權噵,副司正曺允大。
傳于趙尙鎭曰,同副承旨入侍。
傳于徐有防曰,守禦使明日下去云,開政後入侍。
以削黜罪人金漢耆竄配傳旨,傳于蔡弘履曰,此人之無所犯,世孰不知?所謂柳惠之不幸,爲此人準備語也。況今慈殿患候,日益沈篤,凡所以慰悅慈心之道,固當靡不用極,而此人有可恕之情者如彼,有可宥之義者如此。旣從臺啓,以謝公議,則參量於竄配之典,決無不可之理。此啓旣停之後,此人在罪中,雖不敢出入承候,自此人之子,如有官職,則時或起居於慈殿,豈非慰慈心之一道乎?此傳旨,姑爲勿施,使公法有所伸而私恩有所施也。
兵曹口傳政事,副司勇金龍柱。
趙尙鎭啓曰,明日次對,兩司長官,當爲進參,大司憲鄭昌聖,待開門牌招,何如?傳曰,允。
趙尙鎭啓曰,因禮曹草記,副司果韓光近·曺遠振,文臣製述時,稱病不進,令本院稟旨,依事目施行事,允下矣。依定式,禁推傳旨捧入之意,敢啓。傳曰,知道。
傳于趙尙鎭曰,坐直承旨入侍。
徐有防,以禮曹言啓曰,來三月初六日大報壇親祭時,省牲·省器之節,依例以親臨磨鍊擧行乎?敢稟。傳曰,當躬行矣。
又以禮曹言啓曰,戊戌十一月十二日秋到記儒生殿講入格㓜學吳命遠·李錫麟·白天瑞,己亥正月初十日春到記分製入格幼學白光彦·李信默·鄭溍,同年七月十一日秋到記分製講入格幼學金宇海,庚子正月十三日分製講入格幼學李東益等,直赴會試事,命下矣。竝依例,許赴於今此式年文科覆試,何如?傳曰,允。
司諫李命勳,副應敎趙時偉,掌令李度默,持平權以綱·姜,獻納柳孟養,副校理趙鼎鎭·金履禧,正言柳協基,修撰徐有成,副修撰尹行元·沈樂洙啓曰,請喬桐府黜置罪人鄭致達妻,快正王法,以洩神人之憤。請還寢遠配罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純爲先中道付處。答三司曰,不允。司諫李命勳,掌令李度默,持平權以綱·姜,獻納柳孟養,正言柳協基啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,倂令王府,設鞫嚴問。請還寢會遂絶島定配之命,仍令王府,設鞫得情。請遲晩後物故罪人啓能,亟施孥籍之典。請還寢李觀源定配之命,更令王府,設鞫得情,宜矣。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。答兩司曰,不允。持平姜啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削板罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州島定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。答府曰,不允。趙濟泰·李潤成·趙嵎事,亟停勿煩。正言柳協基啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟令王府,設鞫得情,夬正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿,竝令王府,設鞫嚴問,期於得情,快正王法。請海美縣定配罪人申光復,更令王府,嚴鞫得情。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟令王府,竝加設鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請河東府減死定配罪人昌鼎,依律處斷。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。請逆賊尙魯,亟施孥戮之典。答院曰,不允。埏事,亟停勿煩,措辭見上。
吏曹判書金鍾秀疏曰,伏以臣以南漢城堞巡審事,明將登程矣。臣之老母在本州境內,臣久曠省護,方寸沸擾,情私所迫,臨行陳懇。伏乞聖明,特許歸路歷覲,以伸人子至情,千萬之祝。答曰,省疏具悉。卿其依所請歷覲焉。
持平姜疏曰,伏以,臣卽伏見傳敎下者,削黜罪人金漢耆竄配傳旨,有姑爲勿施之命。縷縷辭敎,亶出於仰慰慈聖之至意,臣實欽仰感歎,而第此啓,多年爭執,今始蒙允,草記纔入,旋命勿施,聖心固知其有在,而公議安得以少伸乎?是啓之始發,在於憲府,而臣方待罪憲職,傳敎雖甚懇摯,臺體不容泯默,俄於講筵,欲以所懷仰陳,旣承出去陳疏之敎,玆敢退伏臺廳,略入文字。伏乞更加聖思,一依臺啓所允而施行焉。省疏具悉。本事之旣允旋收,一則伸公議,二則慰慈心。固知處分之似或顚倒,而裁酌者存焉,然在言責者,亦豈無是言也?隨事陳勉,予庸嘉乃。
庚子二月十九日,兼春秋洪光一,禁府,廣興倉主簿邊得翰,成均館博士金文瑞,學正金瀍,學錄李錫源,中學訓導金致泳等,文臣製述時,入庭不作,各笞四十收贖,附過還職,啓。傳曰,分揀放送爲良如敎。
禁府,副司果韓光近·曺遠振等,文臣製述時,稱病不進,各笞五十收贖,解見任別敍私罪,啓。傳曰,分揀放送爲良如敎。
庚子二月十九日辰時,上御誠正閣。右承旨入侍時,右承旨徐有防,假注書曺允大,記事官李·徐龍輔,以次進伏訖。上命有防讀刑曹公事,又命讀吏曹判書金鍾秀疏,仍賜批答。上命書傳敎曰,朝者傳敎,已示予意,顧今慈候沈篤,憂遑度日,苟有一分慰慈心之道,何事不爲?且此無甚關於義理,亦不妨於隄防,思之已熟矣。金漢耆子有已經初仕者,今日政相當窠調用,使之時承起居於慈殿。如無已經職人,則其中勝冠者,亦令該曹口傳付軍職,冠帶常仕,使之進謁。雖以渠之處義言之,論以大義,惠·跖之間,猶宜不顧,況導與敦之地處乎?以此意,分付。大抵此敎,慰慈心嚴隄防之道,兩行不悖也。因此而覬覦之徒,妄啓僥倖之心,則此豈細故也?適足爲亂世道之一端,仍令在廷之臣知予本意,無陷大辜。上命退,諸臣以次退出。
庚子二月十九日辰時,上御誠正閣。晝講入侍時,同知事金鍾秀,特進官金履素,侍讀官趙鼎鎭,檢討官沈樂洙,參贊官蔡弘履,持平姜·柳協基,假注書曺允大,記事官李·徐龍輔,凝善君爔,副護軍金光運,以次進伏訖。上曰,臺官如有所懷,則出去疏陳,可也。·協基先退,上讀前受音,自子曰古者民有三疾,止使之聞之。鼎鎭讀奏,自宰我問三年之喪,止有三年之愛於其父母乎。上讀新受音訖,上曰,文義陳之。鼎鎭曰,孔子以爲於汝安乎,宰我則失其本心之正,無足言者,而大抵事物之理,各有至善之地,而不可遷者,故理之所在,卽心之所安也。孟子曰,仁者,人之安宅。書曰,安如止,惟幾惟康。蓋順適乎道心之正,而不陷於人心之危,然後始可以審於心而省於事之安也。伏願於一安字上,體念焉。樂洙曰,宰我之言雖陋,此其質朴處。人君處於君師之位,導率之道,亦當以質朴爲先,伏願留意焉。上曰,下番之言,亦善矣。若後世之人,則雖內有此意,外不敢出此言,而古人則質朴,故能出此言,亦可見古人之質朴無僞矣。上曰,經筵陳文義,可也。鍾秀曰,夫子之意,以宰我若有怵惕感動之心,則必有所不安,故以此警之。大抵人心,或爲私意所牽,或爲事勢所迫,有不得已之事。不得已則必苟且不安於心,不安於心,則事不得其正而然,伏願聖明,以此警省焉。履素曰,宰我,以聖門高弟,爲此言者甚陋,而孔子以遜言責之,可見聖人不迫切之仁。弘履曰,無論得失,疑則質問,功效亦大矣。上曰,古人云,與其哀不足而禮有餘,寧禮不足而哀有餘。禮云,不肖者跂而及,賢者不敢過。宰我之言,可謂妄發,而但無隱之義,極可尙也。鍾秀曰,其在導率之政,亦以無隱,好矣。上命諸講官先退。上謂弘履曰,昨日李家煥居首之作,甚好矣。仍命書傳敎曰,昨日製述論居首人,使之來待。上命賤臣進前問曰,爾年幾何?賤臣對曰,三十三矣。上命誦登科所作,賤臣承命誦至第二句。上命退。諸臣以次退出。
庚子二月十九日巳時,上御誠正閣。同副承旨入侍,左承旨·右承旨·右副承旨追後入侍時,同副承旨趙尙鎭,假注書曺允大,記事官李·徐龍輔,以次進伏訖。上命書傳敎曰,政官牌招開政。上曰,左承旨·右承旨·右副承旨入侍。出榻敎賤臣承命出來,召左承旨蔡弘履,右承旨徐有防,右副承旨金尙集偕入進前。上曰,製述居首人入侍。出榻敎賤臣承命出來,召居首人李家煥偕入進前。上謂家煥曰,爾之所作甚好,予用嘉尙。以其一篇觀之,爾之該洽,推可見矣。上命賤臣曰,爾則出去守廳上注書使之入侍。賤臣先退,上注書李錫夏入侍。上曰,王大妃殿進御人蔘二錢重粟米飮一貼煎入。出榻敎上命書傳敎曰,宣傳官一員待命,騎馬一匹立之。上命退,諸臣以次退出
庚子二月十九日申時,上御誠正閣。吏曹判書入侍時,吏曹判書金鍾秀,右承旨徐有防,假注書曺允大,記事官李·徐龍輔,以次進伏訖。上謂鍾秀曰,俄以金漢耆事,有所傳敎矣。卿見之乎?鍾秀曰,臣果伏見,而威惠實是兩盡矣。上曰,卿言善矣。此卽時措之義,隄防亦不必由此而弛矣。以此房內事言之,冬則障以障子,夏則撤去,此乃時措之義,若冬而撤去,不防風寒,夏則障置,不能納涼,則豈可曰時措乎?鍾秀曰,聖敎至當矣。鍾秀以明日巡堞後歸覲辭退,上曰,守禦使金鍾秀南漢巡審時,仍佩往來。出榻敎上命鍾秀先退曰,卿若歸覲,則何日當造朝乎?鍾秀曰,臣當卽還,而母病如或添重,則恐不免差遲矣。上命有防,讀姜·柳協基聯名疏,仍賜批答。上曰,俄者敎以金漢耆子姪中使兵批付軍職矣。何尙不擧行乎?卽爲催促,其子姪中勝冠者名字及居住處知入。賤臣承命出問後還奏曰,金漢耆子名龍柱,時在廣州馬峴地云矣。上曰,惟此一事,差可以慰慈心矣。上命書傳敎曰,錢文四百貫,木五同,入于惠慶宮。仍命退,諸臣以次退出
庚子二月十九日戌時,上御誠正閣。坐直承旨入侍時,同副承旨趙尙鎭,假注書曺允大,記事官李·徐龍輔,以次進伏訖。上命取麗史提綱舊讀卷以入,賤臣承命出問,則舊讀卷未知的是何卷?乃取第八卷以下至十卷而入。上命搜出舊識摺張處不得,又命取七卷以入。賤臣承命出取七卷,未及入門。上命退,諸臣以次退出。
上在昌德宮。停常參,只晝講。
徐有慶啓曰,右承旨徐有防,今日不爲仕進,卽爲牌招,何如?傳曰,允。
傳于蔡弘履曰,晝講·次對,同爲入侍。
傳于金魯淳曰,宣川府使,晝講同爲入侍。
趙尙鎭啓曰,御營廳從事官來言,今日本廳軍兵日次,私習云矣,敢啓。傳曰,知道。
又啓曰,禁衛營從事官來言,今日本營軍兵日次,私習云矣,敢啓。傳曰,知道。
傳于趙尙鎭曰,右承旨入侍。
徐有防啓曰,卽者觀象監官員,以領事意來言,永祐園莎草修改時,提調一員,當爲進參,而提調蔡濟恭,以兵曹判書戎器點考進去,趙重晦有實病,無他推移進去之員,令本院稟旨變通事言送矣。合有變通之道,何以爲之?敢稟。傳曰,許遞,卽爲口傳差出。
備邊司薦望,朴祐源爲吏曹參議。
傳于徐有慶曰,奉審處有時急差出事,吏曹參議朴祐源,卽爲牌招擧行。
傳于徐有慶曰,吏曹參議入侍。
吏曹口傳政事,金夏材爲觀象監提調。
傳于徐有防曰,禮房承旨,奉審禮堂入侍。
兵曹口傳政事,柳鎭夏爲黃海兵使,禁軍別將李漢昌。
徐有防,以弘文館言啓曰,新除授修撰金宇鎭,卽爲牌招察任,何如?傳曰,允。
又以弘文館言啓曰,新除授校理林濟遠時在洪忠道尼城地,經筵入番事緊,請斯速乘馹上來事,下諭。傳曰,依啓。
大司憲鄭昌聖疏曰,伏以,臣於是職,亦嘗屢叨矣。其不職蔑效之狀,固不暇論,而一則苟保性命,欺心負國,一則身嬰縲絏,幾陷大戮,而幸蒙我先大王至仁盛德,曲貸危喘,自玆以往,夫豈有彯纓束帶?復廁周行之念,而惟是君恩銘鏤,明時未訣,有除則膺,有職則供,殆同無故之人,至今追惟,自不覺魂悸而面騂,每聞都憲二字,汗浹背,不啻傷鳥之曲木,熱羹之吹薤,今於七年之後,復叨僨誤之地。臣雖欲貪榮忍恥,靦然冒據,其於羞當世之搢紳,辱淸朝之臺閣何哉?臣之不可復玷,斷然自靖之義,非但通朝之所共知,抑亦聖明之所俯燭也。向者前大諫臣李命植之引避乞遞,日昨前都憲臣權噵之特蒙許解,彼兩臣之處義,臣固兼而有之矣。宜不待臣辭之畢,而聖明必有以處之矣。臣旣不敢以臺閣自居,則凡係言議,固非臣之所敢與,而竊附輿人之誦,敢此尾陳,舊逆未討,大論新發,國是攸同,輿憤共切,而臺臣之印傳,已成故事,聖批之靳允,大咈物情,國法將何以伸,世道將何以靖乎?伏願廓揮乾斷,亟賜允從焉。今以賓對,召牌儼臨,而情地兢蹙,承膺無路,隨詣闕外,略控危懇。伏乞聖明,亟削臣職,俾靖私義,仍治臣罪,以肅朝綱,不勝幸甚。答曰,省疏具悉。尾陳事,不知卿之指何事之爲可從,故不强答也。
副司直李柱國疏曰,伏以,臣之庸鈍魯下,夫豈有一分堪承於戎垣重寄之望,而承乏苟充,四除摠戎之任,一膺御營之命,逃遁不得,輒敢蹲冒,惶愧悶蹙,罔知死所,忽於千萬意外。又伏承御將移授之旨,半夜承牌,顚倒受符,退自循省,悚懍彌切,殆不知措躬之所也。臣於昨秋,猥受是任,敢以匪才重務,不能堪承之狀,至親兩局,驚懼難安之意,備陳一疏,恭俟處分,乃者敎以處義之似然,移以摠帥之舊趼,感訟之忱,迄今靡已。今臣之內從兄臣具善復,尙帶訓局,則臣於是任,其爲不敢當者,前後一耳。國之重任,莫過于訓·御兩局,而內外兄弟,分秉戎柄,私心惶懼,已無可言,而國體之苟簡,當復如何?此則不待臣疾籲,而宜有所俯察者矣。玆敢不避猥越,更申前懇。伏乞聖慈,特賜鑑諒,許解臣新授御營之任,以安微分,不勝幸甚。批答出傳敎
副修撰尹行元疏曰,伏以,臣鹵莽蔑劣,百無肖似,尋常祿仕,猶懼不堪,經幄論思,初非擬議,幸逢明時,濫廁邇列,光榮所及,寵渥踰分,夙夜祗懼,殫竭是勉,至若陳私丐恩,非但臣心之所不敢萌,亦豈義分之所敢爲哉?第臣有切急之情,懇迫之私,弸結在中,趑趄囁嚅者,日月已久,而不忍自阻於仁覆之天,玆敢唐突疾聲,冒犯僭越之誅,唯聖明少垂矜憐焉。臣不孝冥頑,獲戾神明,遽失所恃,喪制之闋,歲纔周矣。心灰萬事,念絶榮塗,非有僥求,而臣之老父,年今六十有八矣。素患風痺,長在床褥,況罹巨創,纍然縗經,氣息凜綴,粥暫失其時,則眞元無扶接之望,藥餌或違其方,則頃刻有難保之形,臣旣無誠孝,躬未負米,且拙生計,室如懸磬,菽水難繼,刀圭不給,此實通朝之所共知,儕友之所共愍也。臣每見野夫村傭之賤,能知力田負薪,以養其親,而臣則名忝朝籍,身縻華銜,乃使七十老父,不免饑寒之憂,反顧慙恧,安得不惕然傷嘆也哉?事君事親,本無二致,爲子而不能盡子職,則尙何望藉手而事君乎?較日長短,古人所云,崦嵫餘暉,倘或蹉過,則不獨爲臣之終身私恨,亦豈不有傷於錫類之化哉?臣情到此,吁亦慼矣。伏惟我聖上,臨御以來,以孝爲理,近臣陳情,輒蒙準許,前後相望,不止一二,今臣所控,特推一視之澤,俯垂體下之恩。爰命有司,許畀一小縣,使得盡心於芻牧之任,自效於涓埃之報,仍以廩餘,惠養老父,粥之供,無失其時,藥餌之用,無失其方,則生隕死結,圖報無地,情急勢迫,言不知裁。伏乞天地父母,曲賜鑑諒,俾遂至願,千萬幸甚。省疏具悉。疏辭下該曹稟處。
庚子二月二十日,兼春秋洪光一。刑曹啓目,罪人張漢福,更加嚴刑,期於得情,何如?傳曰,除尋常各別嚴刑,期於取服爲良如敎。
刑曹啓目,罪人印殷復,更加嚴刑,何如?傳曰,更加嚴刑,期於取服爲良如敎。
刑曹啓目,罪人崔廷喆,更加嚴刑,期於輸情,何如?傳曰,更加嚴刑,期於取服爲良如敎。
刑曹啓目,罪人李光點,更加嚴刑,期於取服,何如?傳曰,更加嚴刑,期於取服爲良如敎。
刑曹啓目,罪人白占卜,更加嚴刑,期於得情,何如?傳曰,更良嚴刑取服爲良如敎。
刑曹啓目,罪人金奉鎭,更加嚴刑,期於得情,何如?傳曰,更良嚴刑,期於輸款爲良如敎。
刑曹啓目,罪人金龍河,更加嚴刑,期於取服,何如?傳曰,此所謂故犯之故犯,承款之後,又復變辭,尙今抵賴者,萬萬凶獰,更良各別嚴刑,期於輸情爲良如敎。
刑曹啓目,罪人朴,更加嚴刑,期於輸款,何如?傳曰,更良加刑,期於輸款爲良如敎。
刑曹啓目,罪人金廷周,更加嚴刑,期於輸情,何如?傳曰,更良加刑得情爲良如敎。
刑曹啓目,罪人安七金,更加嚴刑,期於輸情,何如?傳曰,如前除良,更加嚴刑,期於取服爲良如敎。
庚子二月二十日卯時,上御誠正閣。同副承旨入侍時,同副承旨趙尙鎭,假注書曺允大,記事官李·徐龍輔,以次進伏訖。上命讀,大司憲鄭昌聖疏,賜批答,仍命書傳敎曰,自來情勢,曾所熟知,大司憲鄭昌聖許遞。命讀修撰尹行元疏,賜批答。命讀御將李柱國疏,命書傳敎曰,昨秋卸免,非直至親竝摠兩局之故,兼因他事而然,則到今乏人之時,執此爲言,得無大不可乎?況武將處義自別,豈容如是支蔓爲辭?御營大將李柱國上疏,給之,卽爲牌招,使之同參賓對,以賓廳坐起進不進單子。命書傳敎曰,陳疏人·懸病人·已牌招人外,令政院牌招,仍令申飭行公。上曰,王大妃殿進御人蔘二錢重粟米飮一貼煎入。出榻敎上命退,諸臣以次退出。
庚子二月二十日辰時,上御誠正閣。晝講·次對同爲入侍時,知事蔡濟恭,特進官金履素,參贊官金魯淳,侍讀官金履禧,檢討官沈樂洙,安川君烓,副護軍申大顯,領議政金尙喆,左議政李溵,兼兵曹判書蔡濟恭,兼刑曹判書具善復,兼禮曹判書洪樂性,戶曹判書金華鎭,行副司直李柱國,行都承旨徐有慶,行大司成鄭民始,大司諫金文淳,司諫李命勳,掌令李度默,持平權以綱·姜,副校理金履禧,副修撰沈樂洙,宣川府使李文爀,右副承旨金尙集,假注書曺允大,記事官李·徐龍輔,以次進伏訖。上曰,晝講先爲之。上讀前受音,自宰我問三年之喪,止有三年之愛於其父母乎。履禧讀奏自子曰飽食終日,止其終也已,上讀新受音訖,上曰,文義陳之。履禧曰,人心有所爲之時,則有所主着,而無所作爲,則易於放越,故聖人有博奕之訓,而雖無所作爲之時,明顯處猶可矜持,而幽暗處尤難於矜持矣。此章之意,蓋謂凡人,而至於人主一心,萬化之原,尤不可與凡人比矣。無所作爲之時,幽獨隱微之中,伏望益加留念焉。樂洙曰,凡人則好惡不得其正,故於其不當好而好之,於其不當惡而惡之,聖人則當好者好之,當惡者惡之,此乃聖人之仁處,伏願體念焉。上曰,經筵陳文義,可也。濟恭曰,女子小人,屬於自己者,養之得其道甚難,而孔子之意,只爲凡人發也。至於爲人君者,內則宮闈朝廷,外則億兆民庶,無不屬已,若或不愼,則必有無窮之害,而宮闈朝廷則尤不可不愼,伏願聖上,凡於內外遠近,必以一莊字臨之,無或少忽焉。上曰,所陳好矣。履素曰,必也莊慈竝行,然後可以得其中也。魯淳曰,聖人之言,一字半句,常無泛發者,的知二者之害,故如是言之,伏願留念焉。上曰,伊川常敎人靜坐,聖人若憂人之無所用心,則勉以靜坐亦可,何必博奕也?陶侃亦投摴蒲于水,而後世之人,每以孔子之言,爲藉重之資,以爲當然,大抵聖人之言,四停八當,無有欠缺,而此則似或不然,何也?履禧曰,凡人無所用心,則流入於放僻奢侈,故聖人甚言其無所用心之不可,以爲博奕猶勝於悠蕩而已,非以博奕爲,可也。上命大臣進前,尙喆曰,近日聖體,若何?上曰,一樣矣。尙喆曰,王大妃殿患候加減,若何?上曰,別無加減矣。尙喆曰,惠慶宮氣候,若何?上曰,一樣矣。尙喆曰,臣伏見昨日以金漢耆事所下傳敎,則實是威惠兩盡,臣不勝感歎聖德矣。上曰,洪樂仁之子若闋服,則亦當用此例矣。樂性曰,永祐園莎草枯損處方報來矣。當爲奉審,而自前各園上莎草奉審與修改時,只本曹堂郞進去,而景慕宮凡係儀節,旣亞於太廟,則本園奉審修改之節,恐不宜援用他園例矣。何以爲之乎?上曰,依陵例爲之,定式施行,可也。出擧條濟恭曰,春秋戎器點考時,入直禁軍之一體逢點,古例則然,而莫重宿衛,空番出外,事係重大。且此不過軍裝點考,則入直雖不出來,器械自可點閱,今後則兩次點考之時,入直軍勿爲逢點,使其家人,持軍裝戰馬,待令於開坐之所,似合便宜,故敢此仰達矣。上曰,依爲之。濟恭曰,然則當以此定式矣。上曰,然矣。出擧條濟恭曰,凡於試射之際,入直禁軍之待標信替代出試,雖有近例,標信之數數啓請,事涉煩瀆,此後則依古例除標信擧行,恐無不可,故敢此仰達矣。上曰,依古例爲之,可也。出擧條上曰,兵曹判書蔡濟恭,戎器點考,仍佩往來。出榻敎尙喆曰,館錄已成,而大提學徐命膺,旣有情勢,似難强迫,堂錄何以爲之乎?上曰,弘文提學亦可爲之矣。尙喆曰,吏曹判書亦出去,堂錄似難擧行矣。上曰,玉堂苟艱,不可不速行,吏判則可卽入來,而參議似難等待。仍命書傳敎曰,本館錄旣成,堂錄使之斯速擧行。又命書傳敎曰,判書則竣事後自當上來,而吏曹參判兪彦鎬,旣在近畿,卽爲上來參圈事,分付。又命書傳敎曰,銓曹無人,三堂皆在外,況今堂錄有命,其中參議,有難等待其交龜,吏曹參議李敬養許遞,未差之代,以在京無故人,卽爲擬薦之意,言于廟堂。尙喆曰,近年每値凶歉,國儲蕩然,昨年幸得豐稔,今則各倉充滿,大抵錢貨之於國家,飢不得食,寒不得衣,雖無之,猶可聊賴,而至於穀包,則生民之命係焉。今使各該司不得發賣,惟務儲積之道,則前頭之救活民命,必大矣。上曰,當折衷爲之,勿出擧條。尙喆曰,出擧條,使庶民擧知朝家恤民之意則,似好矣。上曰,不必如此,姑勿頒布。尙喆曰,黃海兵使具以謙,母病不輕云,勢難强迫,合有變通之道,何以爲之乎?上曰,黃海兵使具以謙許遞,其代口傳差出。出榻敎尙喆曰,平安監司不久下直云,今月內可以交龜矣。上曰,新伯今月交龜,則右相治簿,似致窘速矣。上曰,領·左相與右相有世嫌云,而予雖不肖,欲仰體先朝之意,卿等雖有世嫌,其在共濟國事之道,豈可相避乎?此後則雖私書,亦當往復,卿等退出後,須以此敎之意,貽書於右相,使知予意焉。尙喆·溵曰,當敬奉聖敎矣。樂性曰,王大妃進御理中丸,今番當以全劑製進乎?上曰,王大妃殿進御理中丸本方中,去胡椒加砂仁,半劑製入。出榻敎文淳·命勳·度默·以綱··履禧·樂洙曰,請喬桐府黜置罪人鄭致達妻,夬正王法,以洩神人之憤。上曰,不允。請還寢遠配罪人韓翼謩金吾草記勿施之命,仍施遠竄之典。上曰,不允。請放歸田里罪人金相福,亟令王府,設鞫嚴問,快正王法,上曰,不允,請黑山島圍籬罪人龜柱亟加嚴鞫,快正王法。上曰,不允。請削黜罪人洪樂純,爲先中途付處。上曰,不允。文淳·命勳·度默·以綱·曰,請濟州牧移配罪人敬彬,亟令王府,更爲設鞫得情。上曰,不允。請彦衡·養遂·獻遂,倂令王府,設鞫嚴問。上曰,不允。請還寢會遂絶島定配之命,仍令王俯,設鞫得情。上曰,不允。請還寢李觀源定配之命,更令王府,設鞫得情,宜矣。上曰,不允。請遲晩後物故罪人啓能,亟施孥籍之典。上曰,不允。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。上曰,不允。請物故罪人志恒之支屬應坐者絶島散配。上曰,不允。度默·以綱·曰,請大靜縣爲奴罪人金壽賢依律處斷。上曰,不允。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。上曰,不允。請梁山郡定配罪人錫達依律處斷。上曰,不允。請大靜縣定配罪人聖中,亟令王府,設鞫嚴問,期於得情,快正王法。上曰,不允。請削板罪人有臣·宗甲·義駿,竝令王府,設鞫嚴問,依律處斷。上曰,不允。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。上曰,亟停勿煩。請楸子島定配罪人趙嵎,亟寢酌處之命,仍令王府,設鞫得情,快正王法。上曰,亟停勿煩。請薪智島荐棘罪人瑩中,設鞫嚴問,快施當律。上曰,不允。請濟州牧定配罪人後樂,亟令王府,更加嚴鞫,期於得情。上曰,不允。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。上曰,不允。請楸子島安置罪人李普行,亟令王府,拿鞫嚴問。上曰,不允。上曰,予於近日所大懼者存焉。至於洪樂純事,予未有一毫私意,一付之公議,而近來柳孟養事,極爲怪訝,逐日違牌,徒事彌縫,雖或有疾,豈可以輪感而連爲違牌乎?臺諫豈承望上旨而發洪啓乎?柳孟養不以誠意爲事,極可駭然,此敎須使渠聞之也。文淳·命勳曰,請大靜縣爲奴罪人金壽賢,亟令王府,設鞫嚴問,依律處斷。上曰,不允。請爲奴罪人河翼龍·金重得,亟令王府,設鞫得情,快正王法。上曰,不允。請海南縣定配罪人李弘濟,亟令王府,設鞫嚴問。上曰,不允。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。上曰,不允。請海美縣定配罪人申光復,亟令王府,設鞫得情。上曰,不允。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。上曰,不允。請定配罪人具翼遠亟寢酌處之命,仍令王府,嚴鞫得情,快施當律。上曰,不允。請減死安置罪人大燮,亟寢酌處之命,仍令王府,設鞫得情,快正王法。上曰,不允。請減死罪人弼海,亟寢酌處之命,仍令王府,設鞫得情,快正王法。上曰,不允。請遠竄罪人安兼濟·李宅鎭,亟令王府,竝加嚴鞫,期於得情,依律處斷。上曰,不允。請恒·善支屬亟命散配,日謙兄弟竝投絶島,以嚴隄防。上曰,不允。請荐棘罪人瑩中,亟令王府,設鞫嚴問,快施當律。上曰,不允。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請河東府減死定配罪人昌鼎,依律處斷。上曰,不允。請濟州牧減死定配罪人範聖,依律處斷。上曰,不允。請減死定配罪人德秀,亟令王府,更加嚴鞫,快正王法。上曰,不允。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。上曰,亟停勿煩,請逆賊尙魯,亟施孥戮之典。上曰,不允。上命大臣·備堂講官及臺諫先退。上曰,宣川府使進前。上問職姓名及履歷,文爀仰對訖,上曰,汝爲守令時,何事遞歸乎?文爀對曰,貶題居下矣。上曰,貶以何事?文爀對曰,貶以濫杖矣。上曰,濫杖固不可,而至於宣川等邊邑,刑杖亦不可專廢,不必以前日之居下自沮,然又不可太濫矣。上命退,諸臣以次退出。
庚子二月二十日午時,上御誠正閣。右承旨入侍時,右承旨徐有防,假注書曺允大,記事官李·徐龍輔,以次進伏訖。上曰,永祐園奉審時,大臣以下除下直進去。出榻敎上命書傳敎曰,吏曹參議牌去來連爲催促。又命書傳敎曰,觀象監提調,以有實病人捧傳旨,日已過午,莫重奉審,其將侵昏,事體不容少緩,吏曹參議牌去來,另加催促。上曰,觀象監提調備擬落點,然後可進園所,奉審諸節,一時爲急,吏曹參議豈可違牌,且於奚暇上疏乎?命書傳敎曰,吏曹參議違牌望勿爲之,牌去來連爲催促。又命書傳敎曰,待觀象監提調進去奉審,則必致晩暮,園上有頉處,進去諸臣,先爲奉審,門鑰前期於復命。上命退,諸臣以次退出。
庚子二月二十日未時,上御誠正閣。吏曹參議入侍時,吏曹參議朴祐源,右承旨徐有防,假注書曺允大,記事官李·徐龍輔,以次進伏訖。上謂祐源曰,以吏議入來,尤可喜也。然此乃進退黜斥之職,不輕而重,必須着念奉職焉。上曰,觀象監提調一體除下直進去。出榻敎上曰,注書誰也?有防曰,故參議曺夏望之孫也。上曰,於永安尉爲外裔乎?賤臣對曰,不然矣。上曰,汝非曺殿周之子孫乎?賤臣對曰,殿周則於臣爲曾祖之兄也。上曰,唯。命退,諸臣以次退出。
庚子二月二十日酉時,上御誠正閣。禮房承旨,奉審禮堂同爲入侍,右副承旨追後入侍時,禮曹參判李鎭衡,右承旨徐有防,假注書曺允大,記事官李·徐龍輔,以次進伏訖。上問鎭衡曰,園上莎草枯損處,何如?鎭衡曰,略有枯損,而不至大段矣。以修撰金宇鎭牌不進罷職傳旨。上命書傳敎曰,無情勢而違牌,果何意也?揆以事體,誠極未安,此傳旨勿施,更爲牌招。上命鎭衡先退,上曰,上注書出去乎?賤臣對曰,已出去矣。上曰,使之入來。賤臣承命出傳後還入,上曰,玉堂肅謝前,各門勿爲下鑰。賤臣承命出傳後,還入奏曰,上注書待令閤外矣。上曰,右副承旨入侍。賤臣承命出來,召右副承旨金尙集偕入進前,上命讀刑曹啓目訖。尙集曰,今此照律啓目中,春川府使李東馨,以功議竝無懸錄,而考見本道粘關,則該府使議以達城尉異姓六代孫報來矣。照律文字,所當審愼,而初不致詳於原關,泛以竝無付標者,大是不察,其在事體,不可無警,當該堂上,推考,何如?上曰,依爲之。出擧條上曰,麗使提綱第七卷取入。賤臣承命取進。上命退,諸臣以次退出。
上在昌德宮。停常參,只晝講。
金尙集,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
傳于徐有防曰,右承旨入侍。
備忘記,館官之苟簡,莫若近日,堂錄不可不從速爲之,而亞銓上來,雖有促敎,以彼情理,勢難無端離捨,吏曹參判兪彦鎬今姑許遞,前望單子入之,待下批牌招,使之同參會圈。
又備忘記,吏曹兩堂今旣備員,堂錄今明間擧行事,言于都堂。
傳于徐有防曰,在外弘文提學許遞,前望單子入之。
弘文提學黃景源落點。
傳于徐有慶曰,新除授弘文提學牌招察任。
傳于徐有防曰,右承旨入侍。
王大妃殿以諺書下敎曰,四百年宗社之依托,惟在主上一身,春秋漸盛,已至多年,而尙未有嗣續之慶,不但未亡人情私不勝焦迫而已,一國臣民顒望之心所同然也。祖宗在天陟降之靈,其所企待,尤當,何如?未亡人雖不敢干涉於朝廷之事,而至於廣儲嗣之道,所望之心晝夜懇切之中,予病卽奇疾也。目下所見,實有時日之慮,萬一趑趄以過,而終至於含恨之境,則豈特未亡人之不幸,主上聖心,亦當如何哉?再昨夏之擧措,上年五月以後則若一夢焉。罔措中坤殿患候,非可以藥治之症,而斷望於産育,卽宮中上下老少之所共知,未亡人否德,雖見識不足,若有一分以人力療治之道,則何爲而更發如此之言於卿等乎?朝廷之間,不知裏面者,似或以爲病患豈不能療治云云,此則猶是不知之言,未亡人雖不肖無似,何忍於主上壼內之事,爲此歇後之思乎?先大王在宥之時,猶不能容力於其間而一任之,則症勢之不言中深重,可以推知,今日臣子若不以未亡人之言爲虛,則惟當只知患候之不可療治,而惟有痛迫之心,可也。症候之如此如此,大體再昨年諺敎中,略略視之,今不必更言矣。千萬不得已更以廣儲嗣三字,付諸卿等,主上則猶有持難於復爲此擧,故前後懇勸,不知幾次,而誠淺之故,至今相持矣。今則予病十分危重,萬一復事遲徊,則竊恐予之不得見矣,卿等須思宗社有大慶之道焉。
徐有防啓曰,王大妃殿以諺書下本院,傳于大臣,下敎矣。以此言送於大臣之意,敢啓。傳曰,知道。
又啓曰,時原任大臣,伏奉王大妃殿諺書有稟達事,率禮堂請對矣。傳曰,入侍。
趙尙鎭,以禮曹言啓曰,敬遵慈敎,該曹以此知悉,年歲自十六歲至十八歲,捧單子事,命下矣。處女揀擇吉日,令日官推擇,則初揀擇今二月二十六日,再揀擇同月二十八日,三揀擇同月三十日爲吉云。以此日擧行,而京中捧單,今二月二十四日內,外方捧單,隨所到捧入,貫籍不同李姓,國戚,而當身爲八寸親,內殿同姓七寸親,異姓六寸親及父母未俱全者,依前例當不在捧單之中,在前亦有稟旨許婚之例,何以爲之乎?敢稟。傳曰,依此爲之。
又以禮曹言啓曰,今此嬪嘉禮時,設廳然後凡節當爲擧行,堂上,本曹三堂上例兼,郞廳一員,令吏曹啓下,都廳以下,待設廳啓下,何如?傳曰,允。
吏曹口傳政事,嘉禮廳堂上三,洪樂性·李鎭衡·李亨逵。
以吏曹參議朴祐源再牌不進罷職傳旨,傳于金魯淳曰,無端再違,果何意義?爲先從重推考,政事雖已過,堂錄,參議承牌,然後可以擧行,更卽牌招,期速會圈。
徐有防啓曰,試官具允明·黃景源·安·權噵·鄭晩淳·金光國牌不進推考傳旨,今方捧入,而一所正卿試官承牌者,只蔡濟恭一人,二所正卿試官,無一人承牌,二品試官承牌者,只有金履素一人,莫重試望,無以備員受點,事體極爲未安,竝更卽牌招,何如?傳曰,篤老人及衆所共知有實病人外,更卽牌招,正卿亞卿各一望,卽令該曹加望擬入,一體牌招。
趙尙鎭啓曰,文一所參試官尹承烈,落點未頒布之前,徑先出去,以致肅拜之差遲,今方連爲催促,而事體所在,極爲未安,推考警責,何如?傳曰,允。
蔡弘履啓曰,前慶尙監司洪樂彬,使其褊裨,替納密符,事體未安,依定式推考警責,何如?傳曰,允。
以政院啓辭,傳于徐有防曰,前望單子入之,待下批牌招察任。
以試官林得浩牌不進罷職傳旨,傳于趙尙鎭曰,冒擬旣涉突兀,冒違亦涉突兀,只推。
大司憲前望單子入之,鄭昌順落點。
兵曹口傳政事,副司直邊得讓·南玄老·李在學·任希敎,副司果趙時偉·金履禧·趙鼎鎭·尹行晉·姜文煥。
吏曹參判前望單子入之,鄭民始落點。
兵曹口傳政事,副司直鄭昌聖。
以武二所參試官宋樂牌不進罷職傳旨,傳于趙尙鎭曰,通禮違牌,前所罕見,禁推傳旨捧入。
傳于趙尙鎭曰,試官進去及在外漢城府堂上許遞,今日政差出。
又傳于曰,番次苟艱,試所進去騎堂·玉堂許遞,今日政差出。
有政。吏批,判書金鍾秀在外,參判鄭民始進,參議朴祐源牌不進,右副承旨金尙集進。吏批啓曰,判書金鍾秀在外,參議朴祐源牌不進,小臣獨政未安,何以爲之?敢稟。傳曰,仍爲之。又啓曰,玉堂闕員,今當差出,而擬望之人乏少,外任竝擬,何如?傳曰,允。尹得孚爲正言,趙重晦爲判尹,金履素爲大司成,沈鉁爲社稷令,李亨逵爲禮曹參議,徐鼎修爲副校理,李時秀爲副校理,李萬恢爲兵曹參判,南柱老爲兵曹參議,尹勉升爲兵曹參知,鄭昌聖爲左尹。
兵批,兼判書蔡濟恭進,參判·參議·參知未差,同副承旨趙尙鎭進,金朝潤爲同知,鄭昌聖爲副摠管,李栭漢爲五衛將,鄭喆臣爲許沙僉使,具世勣爲留營別將,副護軍具以謙·李得駿,副司直洪樂命·李敬養·鄭趾煥。
趙尙鎭,以弘文館言啓曰,本館上番闕直,事甚未安,今日政新除授玉堂,待下批仍卽牌招,以爲推移入直之地,何如?傳曰,允。
又以兵曹言啓曰,新除授參判·參議·參知待下批牌招,推移入直之地,何如?傳曰,允。
又以兵曹言啓曰,本曹正郞徐有鍊,佐郞林道浩試所進,正郞呂萬永差祭,鄭益祚內司入直外司入直,推移無路,佐郞二員今日遷轉之代,令該曹以在京無故人口傳差出,以爲入直之地,何如?傳曰,允。
吏曹口傳政事,宋民載·閔慶世爲兵〈曹〉佐郞。
趙尙鎭啓曰,御營大將李柱國,以武二所試官,今方出去,所佩命召及所兼左邊捕盜大將命召及大將牌·傳令牌,來請還納,何以爲之?敢稟。傳曰,畢試間仍佩往來。
蔡弘履啓曰,御營廳從事官來言,今日本廳軍兵日次,私習云矣,敢啓。傳曰,知道。
又啓曰,禁衛營從事官來言,今日本營軍兵日次,私習云矣,敢啓。傳曰,知道。
徐有防,以禮曹言啓曰,永祐園園上莎草有頉處擇日修改事,已爲入啓矣。吉日令日官推擇,則今月二十五日辰時爲吉云,以此日時,擧行,何如?傳曰,允。
又以禮曹言啓曰,今此庚子式年文科覆試講經試官,今方磨鍊,而堂下無故可擬之人乏少,依近例以堂上通融備擬以入,而其中時無職名人,令該曹口傳付軍職,何如?傳曰,允。
又以禮曹言啓曰,庚子式年文科覆試一所,設場於本曹矣,入直郞廳,依例朝房直宿之意,敢啓。傳曰,知道。
金魯淳,以兵曹言啓曰,今此式年武科覆試試官望,磨鍊以入,而當品中可擬之人乏少,依例堂上曾經兵使,竝擬以入之意,敢啓。傳曰,知道。
金尙集,以訓鍊都監·禁衛營·御營廳言啓曰,景秋門南邊·集春門南邊宮墻兩處頹落處,今月二十二日爲始,始役改築之意,敢啓。傳曰,知道。
蔡弘履,以義禁府言啓曰,因出身申宇奎擊錚原情,溫陽郡殺獄罪人李春大逃躱時,當該守令拿問處之事,入啓蒙允,行會本道矣。當該守令,以溫陽郡守金熲指名以來,而金熲今方待命,卽爲拿囚之意,敢啓。傳曰,知道。
又以義禁府言啓曰,金浦郡守徐侃修拿問處之事,傳旨啓下矣。徐侃修時在任所云,依例發遣府羅將拿來,何如?傳曰,允。
兼刑曹判書具善復疏曰,伏以,臣賦性鈍滯,才智魯下,學書學劍,俱無所成,徒籍先庥,前後受恩於國家,河海莫量。周流戎垣,居然爲二十四年,而涓埃未答,罪戾徒積,區區寸忱,惟以筋力奔走,盡瘁後已爲期,而犬馬之齒,已過六十,蒲柳之姿,莫保朝夕,衰病日甚,漸成癃尫,腰脚全痿而步履不利,濕痰交攻而喘息未定。殿陛登降之際,顚仆匍匐之狀,非但通朝之所共知,抑亦爲聖鑑之所俯燭,而元戎重任,司寇劇務,實無堪承之路,祗以感戴恩造,不敢爲丐免之計,而疾病旣痼,死亡無日,玆敢以一二膚淺之見,不避僭越,條例以陳,仰冀聖明之垂察焉。臣聞古者,民有恒業,農工商賈,各勤其務,胥徒軍伍,各安其職,故民志定而僭猥希覬之望絶矣,風俗淳而踰越等威之弊寡矣。降自叔季,名分大壞,競相陵躐,凡民之稍有財産者,妄圖科宦而破家者有之,濫陞資級而抵罪者有之,不農不賈,遊衣遊食,昔之軍兵,今則爲校生將校,而執來之民,納布之軍,皆是窮餓無賴之類,朝充暮散,徵族徵隣,戎政疎虞,民生困瘁,目下之弊,不一其端,前頭之慮,尤難勝言。臣以爲,宜使各道帥臣,廣議于守宰之有識慮者,講究其定名分實軍伍之策,上于廟堂,以備裁擇焉。且近來鄕外懶農之類,流入都下,或賈或商者,其類甚多,無家無賴,飢寒切膚,則豈不爲窮且盜乎?此亦非細憂也。雖不可猝然驅遣,以致騷擾,申飭各道,隨其便宜,務令安集,勿爲擾民之政,而勸之以農作之業,使其居者自安,散者復集,則數年之後,必有其效矣。且念表揚義烈,厚庇其後者,所以激勸人心,維持世敎也。我國自壬丙以來,忠臣義士之捐驅殉節,炳然千古者,不爲不多,故旌表其閭,收錄其裔,自有國典,列聖朝每下特敎,而有司之臣,視以文具,多不擧行。今宜明飭銓曹,採訪其戰亡人子孫,一一錄用,以示朝家軫恤之意,以勸將士奮勵之心焉。國之大事在戎,而我國軍制,往古所無,納布充役,旣不能得其歡心於平時,而荷戈冒鏑,卒使之驅其死地於亂世,古所謂養士十年,用在一日之意,果安在哉?至於束伍牙兵,乃是赴戰之卒而竝充良賤矣。中世以後,改以私奴團束,一自均役之後,實有偏苦之冤,蓋良軍則只納一疋布,私奴則終年役使,於其主而納米赴操及許多雜役,反有甚於良役,故朝簽暮散,軍籍空虛,當其操鍊,雇人借人,要爲目前之彌縫,萬一緩急,何處雇得,何處借得乎?至若馬兵,尤甚疎虞,一隊之中,有馬者絶少,逢點習操,或貰或借,其弊十倍於束伍,而假令有馬,平時不敎之兵,初不知騎射之爲何物?況其戎裝馬飾,全不成樣,以此軍容,欲以威敵,何可得也?夫兵貴精不貴多,古之名將,以寡勝衆,惟其精也。冗兵冗食,徒弊民生,徒損國力,汰冗簡能,誠爲今日之急務,而事係變通,勢難亟擧,則莫如減束伍之雜役,厚兵馬之資保,以紓目下之困,而務加整閱,盡歸精强,則十年之內,庶可有效,宜令各道道帥臣,廣採物情,各陳方略,論報廟堂,則便宜之策,必有可取矣。戰船將以備水師之用也,藏船之處,豈不擇地於設置之初,而及其歲月旣久,浦港漸塞,船在陸地,日以朽敗,脫有警急,其何以浮船出港,以爲應敵之用乎?營邑之物力,近甚凋殘,雖不可一時掘開,宜令各道水營,董飭邑鎭,漸次掘浦,定制立限,不能者罪之,如是則數年之間,船泊可以復舊矣。軍用莫如馬,古則貢馬之分給禁軍馬兵者,皆是壯健駿驄,近年以來,歲貢者率皆孱弱駑駘,不合於戰馬,此豈馬不如古而然哉?實是飼牧之不得其方,另加申飭焉。江華牧場,水草豐足,宜於多放,地又便近,若有緩急不多日可以絡致,便同外廏,臣謂濟州封進中,許封雌馬,與北市取種馬,限數百匹牧養字産,則十年之內,必有蕃庶之效,下詢該寺而稟處焉。軍器之凋弊,臣於年前,疏陳蒙允,行會各道,姑未知遵行之如何,而兵志曰軍無財,士不用命,軍門之財,無異經費,嚴飭各軍門,節損蓄財,以備急時之用焉。軍餉上納,法意嚴重,作錢代納,本有朝禁,而比來各軍門,或拘於守令顔私,許其代納,以致米儲之苟艱,從玆以往,一切嚴防,犯者重勘,斷不可已。訓局陞戶之法,其規甚美,六道列邑之校生落講者,將校罰定者之世居饒富,身手超邁之類,每當式年而上送,習於行陣,因陞將校,故訓局執事,古稱多有識解事者矣。近來紀綱解弛,謀避陞戶,有根着富實者,行賂鄕色,百計頉免,末乃以貧賤無依之類,收斂資裝,苟充上送,故來接京中,未及數年,資裝已盡,債負亦多,則故犯罪科,逃亡相續,不可不嚴加釐正,另飭六道道臣,別擇上送,以壯軍伍焉。訓局煮硝之吐木,軍器打鑄之稅炭,皆出楊根與春川·洪川等邑折受之地,而士夫與土豪犯葬,其中謂以案山龍虎,廣占禁養,作爲已物,威喝屯民,使不得措手,以是木炭歲漸減縮,無以需用,若不大加變通,則軍門折受之地,將至於盡歸私物,旣葬之墳,雖難勒移,而嚴飭該邑,守令與本營郞廳,親審摘奸後,定其步數,立標以給,而武庫之楊根柴場。此係進上物種,打鑄所用,事面尤重,而其弊亦如,訓局發遣郞廳,與該邑守令,同審定界,而此後犯葬及廣占之弊,一切禁斷之意,令備局發關嚴飭焉。臣之所陳,固皆腐淺,而事係職掌,不敢不言。伏乞聖明,勿以人廢言,竝令廟堂稟處,而特賜許施則不勝幸甚。答曰,省疏具悉。卿之疏非直意在無隱,從而言多有理,深爲卿嘉乃,第一件二件四件五件事,時瘼中痼瘼,而卿能說其瘼救其瘼,如是齗齗,亟令廟堂論理稟處。第三件事,亦令兩銓,隨聞見量才錄用。第六件事,予則每以爲緩急有恃,係此一節,不可無別樣董勵之擧,此後嚴加申飭,而駑駘蹇劣之弊,又復如前,則牧吏之不職者,卿其草記勘罪。第七件事,曾與領府事有言說者,而亦可謂實政,大臣方帶本寺,合行事宜,使之晝一覆奏。第八件九件事,守法不撓之方,先從卿營始宜矣。他軍門以此意,自備局申禁嚴防。第十件十一件事,竝依卿言施行也。
吏曹參議朴祐源疏曰,伏以,臣以地則單寒也,以人則愚陋也,幸際休明,過蒙寵渥,五六年之間,其所揚歷,罔非踰分,緋玉晉資,纔五箇月,屢叨喉司,三授佐貳,恩榮迥絶,職名聯翩,每自循省,惟有感泣,迺者三銓新命,忽辱於千萬夢寐之外,臣聞命震剝,五情如碎,殆不省何以致此也?噫,銓選重任,是何等職也?主張通寒,甄別人物,誠淸朝之峻選也。苟非資歷已深,才望夙著,爲一世厭服者,莫可擬議,而臣不過是眇少一新進,倥侗一庸品耳。拔之於衆望之外,畀之以僥濫之職,人器不稱,還是例語,朝廷擧措,寧不乖當,以臣不肖之姿,如臣太驟之榮,求諸同朝,孰與臣比,福過則損,任重則跌,理之常也。臣之福已過矣,任亦重矣,匪榮伊災,不寒而栗,昨因所重有在,口傳時急,飭敎截嚴,逃遁不得,徒畏分義,未顧廉防,初召遽膺,殆若固有,士夫進退之義,緣臣壞了,達宵不寐,如醉如癡。噫,臣受恩如天,一事無報,惟是不擇夷險,筋力奔走,爲一分自效之圖,而今此誤恩,責任自別,豈可以趨走之恭,一例爲義也哉?若以霎時副急之出,因仍冒蹲,不知所以自處,則臣心惶忸,固不足言,而官方之玷辱,公議之嗤點,非細故也,反復思量,惟當循墻而走而已。玆敢冒入文字,仰瀆崇嚴,巽職之語,殆近例讓,由中之懇,庶蒙鑑諒。伏倠聖慈,天地於臣,父母於臣,察臣驚惶之情,刋臣僥冒之職,以重公器,以遂微諒,千萬至祝。省疏具悉。爾其勿辭,從速察職。
庚子二月二十一日卯時,上御誠正閣。晝講入侍時,知事黃景源,特進官李鎭衡,參贊官金尙集,侍讀官金履禧,檢討官徐有成,假注書曺允大,記事官李·徐龍輔,安昌君燝,副護軍李守喆,以次進伏訖。上讀前受音,自飽食終日,止其終也已。履禧讀奏自微子去之,止孔子行,上讀新受音訖。上曰,文義陳之。履禧曰,三仁之行,各自不同,而大抵克己復禮爲仁,故三仁所行雖不同,皆無私意而合天理,故孔子同謂之仁矣。人君治國之道,愛惡賞罰,雖似不同,而私意淨盡,天理流行處,則愛惡賞罰,莫非仁矣。伏望日用動靜之益加克己復禮之工焉。有成曰,聖人道大難容,當時諸侯中,齊景公稍可有爲者,而又爲群下所沮遏,終不能用孔子之聖,豈非千古之大恨乎?大抵自古賢者之不遇於世,致後人嗟惜之譏者多矣。王者出治之大要,無過於求賢任能四箇字,伏願殿下,益加留念焉。上曰,經筵陳文義,可也。景源曰,景公初欲以季·孟之間待孔子,終則乃辭以老,待聖人之意,極其不誠矣。求賢不誠,則賢者何爲而至乎?此孔子所以去齊,而景公所以不能致治也。伏願聖上,求賢以誠焉。上曰,所陳好矣。鎭衡曰,三仁之行各殊,而同歸於仁,此無他,俱無一毫私意故也。人主雖一日萬幾,事各不同,而若皆由天理,則動靜云爲,莫非仁矣,伏願體念焉。尙集曰,孔子以爲殷有三仁,然此非殷家之福,紂若用之,雖唐·虞之治,亦或可致,而以其不用,故三仁各成其仁,國隨以亡,三仁之成仁,非殷之福也,伏願聖上惕念焉。上命諸講官先退,上命取大司憲前望單子以入。賤臣承命取進,落點後承命出傳而入,上命尙集讀吏曹參議朴祐源疏,賜批答。上曰,輪對官入侍。出榻敎賤臣承命召入,都摠都事李彦春進前,上問職姓名職掌遺在訖,又問所懷。彦春對曰,無之矣。上命退,左通禮崔夢嵒進前,上問職姓名職掌遺在訖,又問所懷。夢嵒對曰,無之矣。上曰,若過七朔則爾當陞資,爾能知之乎?夢嵒對曰,臣則未及知之矣。上曰,吾所以不爲落點於臺望者此也。上命退,承文著作李之珩進前,上問職姓名職掌遺在訖,又問所懷。之珩對曰,無之矣。上命退,成均博士金文瑞進前,上問職姓名職掌遺在訖,又問所懷。文瑞對曰,無之矣。上命退,奉常僉正韓㵛進前,上問職姓名職掌遺在訖,又問所懷。㵛對曰,無之矣。上命退,上命尙集,讀刑曹判書具善復疏,上稱善良久曰,所論甚多,批答則細看然後,可以爲之。仍命書傳敎曰,近者百僚頹惰,庶務叢脞,官無相規之事,工無執藝之諫,在文臣尙然,安望武臣之不然,而觀此疏辭,條陳所見,設弊救瘼之際,盛論至此,予甚嘉尙,曾謂此將臣之不能辦此。今玆之事,豈非所激感處乎?宜示褒美之典,以寓來言之意,訓鍊大將具善復,特賜大鹿皮一令,使之閤外親受。上命退,諸臣以次退出。
庚子二月二十一日卯時,上御誠正閣。右承旨入侍時,右承旨徐有防,假注書曺允大,記事官李·徐龍輔,以次進伏訖。上曰,王大妃殿進御羅蔘二錢重粟米飮一貼煎入。出榻敎上命退,諸臣以次退出。
庚子二月二十一日巳時,上御誠正閣。右承旨入侍時,右承旨徐有防,假注書曺允大,記事官李·徐龍輔,以次進伏訖。上命書傳敎曰,昨於賓筵,旣有大臣所奏,處義實難强迫,大提學徐命膺,今姑許遞。又命書刑曹判書具善復疏批。上命退,諸臣以次退出。
庚子二月二十一日午時,上御誠正閣。時原任大臣·禮堂同爲入侍時,領議政金尙喆,左議政李溵,領府事徐命善,判府事鄭弘淳,兼禮曹判書洪樂性,禮曹參判李鎭衡,右承旨徐有防,假注書曺允大,記事官李·徐龍輔,以次進伏訖。尙喆曰,夜來聖體,若何?上曰,一樣矣。尙喆曰,王大妃殿患候加減,若何?上曰,別無加減矣。尙喆曰,惠慶宮氣候,若何?上曰,一樣矣。尙喆曰,俄者臣等,伏見王大妃殿諺敎下政院者,則若曰,主上嗣續之望,當在於坤殿,而但坤殿患候深重,本非醫治可瘳之症,則嗣續一節,無復可望。此是宗社大計,臣民所憂,決不可荏苒以過,卿等宜思好道理,使宗社大計,無爲遷延之歸爲敎,臣等奉讀以還,不覺惶汗之浹背,敢此翻謄以進,而竊伏惟念,宗社之托,只在於殿下一身上,而坤殿患候,旣已如此,儲嗣之道,今無可望,則殿下亦豈不思其善處之道乎?溵·命善·弘淳·樂性·鎭衡亦一時起伏曰,此實宗社大計,目今國家之事,孰有大於此者乎?伏願殿下,深思善處之道焉。上曰,善處之道將柰何?尙喆曰,依諺敎可以擇嬪矣。上曰,自昨年五月以後,此心頓絶,前旣見敗,今豈更擧?雖欲爲之,有靦面目矣。尙喆曰,殿下豈發此敎乎?若以殿下一身上論之,殿下雖欲勿爲,猶或可也,而至於宗社大計,所重有在,豈因昨年一時之不幸,而遽停大計乎?坤殿患候,前頭若有差勝之時,則亦或有螽斯之慶,而目今儲嗣,一日爲急,先大王在天之靈,亦豈不爲殿下憫然乎?上曰,予亦非不知此,而但更爲此擧,實是重難矣。尙喆曰,宗社爲重,今日欲承上敎矣。諸臣起伏更請,上命讀諺敎,有防進讀,上曰,翻諺草讀之。有防進讀訖,尙喆曰,諺敎旣如此,欲承上敎矣。上曰,慈敎如此,予亦非謂不然,而但更爲此擧,豈不重難乎?尙喆曰,此非殿下之樂爲者也。臣等豈不知聖意,而宗社大計,寔在於此?伏望三思焉。諸臣起伏更請,上曰,慈敎懇惻,不可不勉承。命書傳敎曰,敬遵慈敎,該曹以此知悉。上曰,慈殿患候日益沈綿,諺敎之草置已久,亦每每强勸於予,而尙不敢承命矣。大抵患候,卽今則非但一日之內,粒米不進,至於參劑,亦自難下,予心豈不焦迫乎?諸臣起伏曰,極爲焦悶矣。尙喆曰,揀擇日子,當以來初擇入乎?上曰,初五日乃先大王諱日,初六七亦有不可爲之事,卿等商量爲之,可也。尙喆曰,捧單時年歲,以某歲爲定乎?上曰,自十六歲至十八歲捧單。出榻敎溵曰,方有擧行事,而漢城判尹·禮曹參議皆在外,請一竝許遞。上曰,判尹·禮曹參議竝許遞。出榻前定奪溵曰,漢城判尹·禮曹參議旣以在外變通矣。開政差代,一時爲急,政官卽令政院牌招開政,何如?上曰,依爲之。出擧條政官牌招開政。出榻前定奪上曰,違牌臺諫許遞,今日政差出。出榻敎尙喆曰,都堂錄旣有飭敎,當以明日出令爲之矣。上曰,依爲之。上又曰,更思之。試望中無故者,惟黃景源一人,今若人於試院,則明日都堂錄,將不可爲之,卿等退出後,今日爲之,可也。溵曰,今日堂錄有命,而臣則有不可參之事矣。上曰,何故?溵曰,臣曾於癸巳,參堂錄僨事矣。上曰,韓鼎裕事乎?溵曰,果然而非特此也。又以兪恒柱之參錄,屢被嚴敎,至於譴罷,至今追思,惶懍無地,僨誤之地,有不可復當,故臣方寫箚以待,今適入侍,又有今日之命,不得不據實陳達矣。上曰,過矣,勿辭,可也。尙喆曰,伊時事,旣非主圈,則引嫌似過矣。上命賤臣謄出翻諺草,賤臣承命謄書,未及畢。上命退,諸臣以次退出。
庚子二月二十一日未時,上御誠正閣。右承旨入侍,吏曹參判追後入侍時,右承旨徐有防,假注書曺允大,記事李·徐龍輔,以次進伏訖。上曰,吏曹參判使之入侍。賤臣承命出來,召吏曹參判鄭民始偕入進前,上曰,登瀛錄取入。賤臣承命取進,上曰,堂錄今日擧行乎?民始曰,似當擧行矣。上曰,堂錄今日擧行與否知入。賤臣承命出問後還奏曰,今日擧行云矣。以吏曹參議朴祐源牌不進罷職傳旨,命書傳敎曰,只推,更爲牌招。上曰,下番出往實錄廳,摘奸以來。上命退,諸臣以次退出。
上在昌德宮。停常參,只晝講。
徐有防啓曰,明日·再明日,國忌齋戒正日相値,視事,頉稟。傳曰,知道。傳于徐有防曰,新除玉堂牌招,晝講使之入侍。
以副校理徐鼎修·李時秀牌不進罷職傳旨,傳于徐有防曰,只推,更爲牌招。
傳于徐有防曰,禮房承旨入侍。
傳于趙尙鎭曰,同副承旨與摘奸史官入侍。
曺允大禁推代,以趙興鎭爲假注書。
趙尙鎭啓曰,領議政金尙喆,左議政李溵,領府事徐命善,判府事鄭弘淳,禮曹判書洪樂性,戶曹判書金華鎭,依下敎來待矣。傳曰,入侍。
以假注書曺允大禁推傳旨,傳于趙尙鎭曰,生疎之致,分揀。
以備忘記,傳于金尙集曰,金龍柱承候於慈殿事,下敎已久,而稱以有病,訖不上來,旣引王氏事,丁寧下敎,則揆以分義,安敢如是?自畿營另加申飭,使之承候,見今日勢已晩,明朝入來事,分付。若此之後,又復稱托,則實有同浴之嫌,又近含汚之懼,亦令以此嚴飭。
以吏曹參議朴祐源牌不進罷職傳旨,傳于金尙集曰,只推。
以備忘記,傳于徐有防曰,方有監煎事,提調旣帶禮堂,勢難竝察,禮曹判書洪樂性兼帶藥院提調,許遞,今日政差出。
傳于徐有防曰,王大妃殿進御粟米飮,當爲監煎,副提調牌招。
有政。吏批,判書金鍾秀在外,參判鄭民始進,參議朴祐源牌不進。同副承旨趙尙鎭進啓曰,判書金鍾秀在外,參議朴祐源牌不進,小臣獨政未安,何以爲之?敢稟。傳曰,仍爲之。以兪彦鎬爲刑曹參判,洪秀輔爲漢城右尹,李枰爲刑曹參議,朴海壽爲禁府都事,孫相龍爲金海府使,丁載遠爲醴泉郡守,洪一源爲平安都事,金鍾秀爲藥房提調。
兵批,兼判書蔡濟恭病,參判李萬恢病,參議尹勉升入直進,參知南柱老差祭未肅拜,同副承旨趙尙鎭進,副司直徐有寧,副司果李鼎運單付。
傳于徐有防曰,坐直承旨入侍。
徐有防,以實錄廳郞廳,以摠裁官意啓曰,本廳堂上有闕代,旣已筵稟,且有舊例,京畿監司李衍祥,差下,何如?傳曰,更思數遞可悶,不可以位著之乏人,遽然內擬,此草記姑爲置之。
又以禮曹言啓曰,三揀擇吉日,更爲擇入事,命下矣。卽令日官推擇,則來三月初九日爲吉云,以此日擧行,何如?傳曰,允。
又以嘉禮廳言啓曰,本廳都廳沈豐之時無職名,令該曹口傳付軍職,使之察任,何如?傳曰,允。
兵曹口傳政事,副司果沈豐之。
金尙集,以兵曹言啓曰,五衛將柳孝源,素患泄痢之症,近又添劇,時月之內,差復無期,呈狀乞遞,宿衛輪番之任,不宜久曠,今姑改差,何如?傳曰,允。
又以武一所差備官,以試官意啓曰,今日平明開場,先自木箭試取之意,敢啓。傳曰,知道。
又以武二所差備官,以試官意啓曰,今日平明開場,先自木箭試取之意,敢啓。傳曰,知道。
又以訓鍊都監·禁衛營·御營廳言啓曰,景秋門南邊宮墻頹毁處,今方改築,故臣具善復,躬往看審,則役處不但爲驛馬營之所蔽,且驛馬營擧皆傾側,幾至頹壓之境,不可仍置始役,毁撤驛馬營,然後可無掣礙之端,令兵曹看審稟處,何如?傳曰,允。
又以兵曹言啓曰,因三軍門草記,景秋門南邊驛馬營連接宮墻頹圮已把守處,今方改築,而非但驛馬營之傾仄,擧皆撤毁,然後可無掣礙之端,令兵曹看審稟處事,命下矣。始役宮墻,一一看審,則果如草記辭意,幾至將壓之境,依軍門啓辭,竝皆撤毁新築,令紫門監,日暮時,以把子堅實圍排,而役處浩大,其在愼重之道,不可疎忽,依定例金虎門入直砲手十名,又以除出,與前把守十名,合力守直墻底外,入直西營禁衛軍,限畢築間,輪回晝察夜巡之意,分付,何如?傳曰,允。
又以訓鍊都監言啓曰,驛馬營撤毁處,金虎門入直砲手十名除出,與把守軍合力守直事,自兵曹草記,入啓矣。金虎門入直砲手十名除出,與前把守軍十名,合力輪回守直,而墻外則別定將校二人,巡軍十名,限畢築間,晝夜嚴加守直之意,敢啓。傳曰,知道。
又以禁衛營言啓曰,景秋門南邊驛馬營連接宮墻頹圮處,以西營入直軍,限畢築間,輪回晝察夜巡事,自兵曹草記,入啓矣。限畢築間,嚴飭擧行之意,敢啓。傳曰,知道。
又以禁衛營言啓曰,本營把摠權熻,受由下鄕矣。身病猝重,勢難還現,改差,何如?傳曰,允。
蔡弘履,以刑曹言啓曰,本曹日次罪人等粘連文案,極其浩大,有煩睿覽,依例浮取以入之意,敢啓。傳曰,知道。
戶曹判書金華鎭疏曰,伏以,臣見擬講經考官之望,義係往役,固宜趨承之不暇,而第臣望八偏母,素抱貞疾,寧日恒少。當此換節之交,又添感冒之症,沈奄床席,日事藥餌,臣之情理,豈有離捨之勢,而凡有公故,雖不得不强抑供職,至若一入試院,將不知費了幾日,則實無以久違病側,玆敢冒瀆情懇於孝理之下。伏乞聖明,俯垂矜諒,亟賜變通,以伸人子至情,仍治臣違命之罪,以肅朝綱,不勝幸甚,臣無任屛營祈懇之至。答曰,省疏具悉。試望旣下,卿其勿辭焉。
庚子二月二十二日卯時,上御誠正閣。禮房承旨入侍時,右承旨徐有防,假注書曺允大,記注官權應奎,記事官李,以次進伏訖。上曰,徐鼎修牌不進乎?有防曰,然矣。上曰,只推,更爲牌招。上命書傳敎曰,再昨年則援據皇朝典禮,用皇貴妃例,不用皇妃例,而雖因慈敎,黽勉承奉,今番則不必如是,參考有品嬪媛例爲之,令該曹知悉,節目間擧行事,登對時稟處。上命退,諸臣以次退出。
庚子二月二十二日卯時,上御誠正閣。同副承旨入侍時,同副承旨趙尙鎭,假注書曺允大,記事官李·徐龍輔,以次進伏訖。上問龍輔曰,實錄方至何境?龍輔曰,今幾垂訖,而堂郞亦逐日仕進矣。上命書傳敎曰,大臣入侍事,遣史官傳諭。上曰,王大妃殿進御二錢重羅蔘粟米飮一貼煎入。出榻敎上曰,晝講待令與否知入,新除授玉堂牌去來催促。賤臣承命,出問後還奏曰,晝講待令,而新除玉堂亦催促矣。上曰,新除玉堂,尙未入來耶?賤臣對曰,姑未入來,故催促矣。上曰,然則晝講豈盡待令乎?賤臣對曰,晝講則入直玉堂待令云矣。上曰,玉堂牌去來又爲催促。賤臣承命出來,上曰,當該注書禁推。出榻敎上命退,諸臣以次退出。
庚子二月二十二日巳時,上御誠正閣。時·原任大臣入侍時,領議政金尙喆,左議政李溵,領府事徐命善,判府事鄭弘淳,右承旨徐有防,假注書趙興鎭,記注官李,記事官徐龍輔,以次進伏訖。尙喆等進前曰,近日朝晝之候,寒暖不適,此時聖體,若何?上曰,姑一樣矣。尙喆等曰,王大妃殿氣候,若何?上曰,一樣安寧矣。尙喆等曰,惠慶宮氣候,何如?上曰,安寧矣。尙喆等曰,初揀擇只隔,臣等區區欣忭之忱,不可盡達矣。上曰,初揀擇後,凡百擧行,自當依例爲之,而日字不遠,郞廳今日差下,好矣。尙喆曰,聞禮曹之言,則今番都廳,欲以沈豐之啓下,而方在外任,故不得爲之云,所帶外任,改差,何如?上曰,依爲之。溵曰,戶曹多有目下擧行之事,兼帶史局及經筵之任,竝姑許遞,何如?上曰,依爲之。尙喆曰,禮判所帶經筵之任,亦爲許遞,何如?上曰,依爲之。竝出擧條上曰,禮判入來,使之入侍。賤臣承命出,與禮曹判書洪樂性偕入進伏,上曰,初揀擇只隔數日,伊後則都監凡事,必按例擧行,日字果不促急耶?樂性曰,別無窘急之慮矣。樂性曰,沈豐之旣遞外任,嘉禮廳都廳,差下,何如?上曰,依爲之。出擧條王大妃殿進御人蔘一錢重粟米飮一貼,更爲煎入事下敎。出榻敎命書傳敎曰,政官牌招開政,守令有闕之代差出。命退,諸臣以次退出。
庚子二月二十二日巳時,上御誠正閣。禮房承旨入侍時,右承旨徐有防,假注書趙興鎭,記事官李·徐龍輔,以次進伏訖。上命讀永祐園祭報府,命賤臣曰,尙衣院謄錄冊修整與否知入。賤臣承命出回奏曰,皆已修整待令云矣。上曰,王大妃殿進御人蔘一錢重粟米飮一貼更爲煎入。出榻敎仍命退,諸臣以次退出。
庚子二月二十二日酉時,上御誠正閣。坐直承旨入侍時,右承旨徐有防,假注書趙興鎭,記注官李,記事官徐龍輔,以次進伏訖。上曰,玉堂上下番來待乎?有防曰,待令矣。上曰,召對爲之。出傳敎上命賤臣曰,玉堂入侍。賤臣承命出,與副校理徐鼎修,修撰金宇鎭持東國通鑑偕入進伏,上命鼎修·宇鎭輪讀。鼎修等讀奏訖,又命有防·龍輔,分讀訖。上曰,夜已深,退去宜矣。諸臣以次退出。
上在昌德宮。停常參·經筵。
徐有防啓曰,右參贊李福源,除拜後過三日不爲出肅,依定式推考警責,仍卽牌招察任,何如?傳曰,允。
傳于徐有防曰,同副承旨入侍。
趙尙鎭,以禁衛營從事官言啓曰,今日本營軍兵日次,私習云矣,敢啓。答曰,知道。
傳于趙尙鎭曰,同副承旨入侍。
傳于徐有防曰,坐直承旨入侍。
金尙集,以備邊司言啓曰,貢市堂上方有擧行之事,而吏曹判書金鍾秀奉命在外,一員未差之代,以兼兵曹判書蔡濟恭差下,使之察任,何如?傳曰,允。
判尹趙重晦疏曰,伏以,臣再上乞身之疏,冀蒙體下之恩,及承批旨,終靳一兪,至以病雖難强,位著乏人爲敎,臣於是,惶悶抑塞,措躬無地。臣之實病難强之狀,旣蒙天鑑俯燭無餘,臣感惶之極,不敢復事煩瀆,而當此位著苟艱之時,如使臣苟有一分陳力之望,則猶可以備員充位,而顧此癃病,便成廢棄,雖在乏人之日,將安所用哉?固宜更入文字,仰祈垂察,而情私雖急,瀆擾是懼,姑且泯默縮伏矣。千萬意外,忽蒙京兆新命,惟此詞訟劇務,有非病癈之臣所可擬議,而況今慈旨之下,揀擇有命,擧國臣民,莫不歡慶,此時此任,固當以無故者擬差,以爲及時擧行之地,而乃以如臣必不堪承之人,苟然備擬者,實所未曉也。臣年至病痼,望斷驅策,前後陳懇,言出肝膈,今玆申控,實涉瀆犯,而情迫于中,未能自遏。伏乞聖明,特垂照察,先解臣見叨之職,使莫重擧行之事,無至暫緩。仍許臣休退之請,得以優遊於大化之內,以卒其餘年,不勝大願,臣無任屛營祈懇之至。答曰,省疏具悉。卿其勿辭,調理行公。
庚子二月二十三日午時,上御誠正閣。同副承旨入侍時,同副承旨趙尙鎭,假注書趙興鎭,記注官李,記事官徐龍輔,以次進伏訖。上曰,禮房承旨入侍。賤臣承命出,與左承旨徐有防偕入進伏,上命書傳敎曰,召對爲之。上曰,參贊官以入侍承旨爲之。修撰金宇鎭,副校理徐鼎修進伏,上命賤臣曰,麗史提綱,自初五卷至第八卷持入。賤臣承命出,持冊還伏,上命宇鎭先讀,次命鼎修讀之,至酉時乃止。上曰,所讀旣多,且日已暮矣,文義置之。先命玉堂退出,上命尙鎭書傳敎曰,今番凡縀綾所用處,皆以紬綿代用之意,已令自內如是措置,或不有此禁,宮屬憑藉嘉禮,未索外上於廛人之弊,以此須爲,分付。俾無此等之弊,如是而如有犯者,自本司草記以聞。又命書傳敎曰,守·摠兩營,非特敎,雖無兼察之例,見今兩營之帥,俱皆在外,守禦使則以本營事出去,卽當上來,而至於摠帥上來之期,姑爲杳然,催促上來之意,分付。上來間訓將兼察事,牌招聽傳敎。勿出朝報命尙鎭先退,王大妃殿進御人蔘二錢重粟米飮一貼,依前竝入事下敎。出榻敎又命書傳敎曰,明日戶判,尙衣院提調來待。上曰,今番嘉禮,務從節儉者,恐有貽弊於貢市,故俄以傳敎申飭,而難保其一毫無弊也。有防曰,俄者下敎,非但爲服飾之儉約,亦出於爲民之聖意,孰不欽頌而仰體乎?命退,諸臣以次退出。
上在昌德宮。停常參·經筵。
徐有防啓曰,明日視事,取稟。傳曰,只晝講。
王大妃殿患候,大殿·政院·玉堂口傳問安。答曰,知道。與藥院問候有異,此後勿爲之。王大妃殿·惠慶宮·中宮殿,政院·玉堂口傳問安。答曰,知道。王大妃殿·惠慶宮·中宮殿,藥房口傳問安。答曰,知道。
金尙集,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。答曰,知道。
又以禁衛營從事官來言,言啓曰,今日本營軍兵日次,私習云矣,敢啓。答曰,知道。
又以御營廳從事官來言,言啓曰,今日本廳軍兵日次,私習云矣,敢啓。答曰,知道。
傳于趙尙鎭曰,同副承旨入侍。
徐有防啓曰,戶曹判書金華鎭,尙衣院提調鄭民始,依下敎來待矣。傳曰,入侍。
傳于徐有防曰,大臣入侍事,遣史官傳諭。
徐有防啓曰,領議政金尙喆,左議政李溵,領府事徐命善,判府事鄭弘淳,依下敎來待矣。傳曰,入侍。
傳于徐有慶曰,副提調入侍。
傳于徐有防曰,召對爲之。
吏曹口傳政事,以李鎭衡爲繕工提調。
吏曹口傳政事,尙衣僉正權瓛,司宰僉正朴宗珪相換,尙衣別提張彦績,繕工主簿沈遇相換,尙衣直長邊得一,司圃直長金重祚相換。
徐有防啓曰,實錄廳進去兼春秋鄭益祚,身病猝重,勢難察任,今姑改差,其代令該曹口傳差出,何如?傳曰,允。
庚子二月二十四日卯時,上御誠正閣。同副承旨入侍時,同副承旨趙尙鎭,假注書趙興鎭,記注官李,記事官徐龍輔,以次進伏訖。上命書傳敎曰,時·原任大臣入侍事,遣史官傳諭。上曰,戶判·尙衣提調入侍。賤臣承命出,與戶曹判書金華鎭,尙衣提調鄭民始,偕入進伏,上曰,繕工提調誰也?華鎭曰,臣方兼帶矣。上曰,嘉禮時所入,原數之多小何如云耶?華鎭曰,姑未籌的,應入未知何如,而蓋比前差減矣。上曰,自戶兵曹輸送內需司之物,錢爲三千緡,木爲十同,似可堪用矣。華鎭曰,今番嘉禮時,聖意務從儉約,綾縀所入處,皆以紬綿代用,故物力比之前例,可謂半減矣。上曰,髢髮十丹,若貿入,則自戶曹準折,本價爲幾許耶?華鎭曰,未及的知矣。上曰,十丹本價,輸送龍銅宮,黑角筩亦竝送也。華鎭曰,香坐兒或有自尙方造用之例,或自排設房造用之例,今番則,何以爲之乎?上曰,依例造之。至於衣服內供之屬,欲自內爲之,戶曹則不爲磨鍊,可也。上曰,轎子旣有前件,不必改造,而前件旣甚渝色,亦多傷破,一件新造,似好矣。民始曰,本院多有擧行之事,而郞廳或年老或生疎,合有變通之道,奉命出去外,諸郞廳,一竝他官換差,何如?上曰,依爲之。出擧條上曰,時·原任大臣入來入侍。賤臣承命出,與領議政金尙喆,左議政李溵,領府事徐命善,判府事鄭弘淳偕入進伏,上曰,右承旨入侍。賤臣承命出,與右承旨徐有防進伏,尙喆等曰,日間聖體,若何?上曰,一樣矣。王大妃殿氣候,何如?上曰,一樣安寧矣。惠慶宮氣候,何如?上曰,一樣矣。上曰,近日揀擇單子,連爲入來,而五部所捧太少,畿內單子姑未入來矣。尙喆曰,揀擇單子,數旣甚少,自十五歲至十九歲加捧之意,分付,何如?上曰,依爲之。出擧條尙喆曰,初揀擇日字,以二十八日退定,再揀擇日字,以三十日爲之,何如?上曰,依爲之。出擧條上命書傳敎曰,戶判方有擧行之事,兼帶繕工提調許遞,其代口傳差出,使之除辭朝進去。上曰,摠戎使何間入來云乎?尙喆曰,自本司連爲催促,而尙無消息,本廳許久兼察,可悶矣。上曰,箕伯何間交龜?命善曰,二十七八日間,當赴營云矣。上曰,然則右相之入城,似在來初矣。命善曰,然矣。上曰,藥房提調何日入來云乎?民始曰,今日入來云矣。尙衣院官員口傳相換事,下敎。出榻敎命諸臣退出,諸臣先退。上曰,藥院副提調入侍。賤臣承命出,與副提調徐有慶偕入進伏,上曰,提調入來云乎?有慶曰,俄者入京云矣。命書榻敎曰,王大妃殿進御人蔘一錢重粟米飮一貼,更爲煎入。命書傳敎曰,提調如已入來,監煎,如未入來,副提調監煎。又命書榻敎曰,王大妃殿進御人蔘二錢重粟米飮一貼依前煎入。上曰,摠帥何間入來乎?有慶曰,初二日入來云矣。命書傳敎曰,明日晝講停。命退,承史以次退出。
庚子二月二十四日二更,上御誠正閣。坐直承旨入侍時,右承旨徐有防,假注書趙興鎭,記注官李,記事官徐龍輔,以次進伏訖。上曰,玉堂上下番持麗史提綱入侍。賤臣承命出,與修撰金宇鎭,副校理徐鼎修偕入進伏,上命分讀。上命賤臣曰,尙衣院入直官員知入。賤臣還奏曰,直長邊得一,相換於司圃署,而啓下於省記後,故不得追省記,因爲入直云矣。上曰,本院官員入來,交替之意,分付。賤臣承命出,分付後還奏曰,門鑰已下,不得入來云矣。上曰,尙衣院官員催促,來待門外後知入。賤臣承命出,還奏曰,尙衣院官員來待門外云矣。上出標信,命賤臣曰,出給宣傳官,開金虎門,入尙衣院官員後,還閉之意,分付。賤臣承命出,出入尙衣院官員後,還納標信。命退,諸臣以次退出。
上在昌德宮。停常參·經筵。
徐有防啓曰,明日視事,取稟。傳曰,只晝講。
藥房都提調鄭弘淳,提調金鍾秀,右承旨徐有防啓曰,伏未審夜間,聖體,若何?王大妃殿症候,何如?粟米飮今方煎入,而臣等率諸御醫入侍,仰承症候諸節爲宜。惠慶宮氣候,何如?臣等不任區區憂慮,敢來問安,竝此,仰稟。答曰,知道。
傳于蔡弘履曰,同副承旨入侍。
傳于金尙集曰,大臣·備局堂上引見。
趙尙鎭,以左議政李溵,繕工提調李鎭衡,觀象監提調金夏材,禮曹參議李亨逵言啓曰,永祐園園上莎草枯損處修改書啓,臣等昨日馳詣園所,仍行肅拜禮後,園上莎草枯損處,更爲奉審,則其有頉處,與日昨無異是白乎等。以今日告由祭後,趁吉時先自南方始役,自寅至辛,一齊修改,少少枯損,土色現露處,庫庫補莎爲白乎旀。方當解凍之餘,曲墻壬方內面地臺石上方甎面灰,間有剝落,不可不改補乙仍于,園官眼同,亦一體修改爲白臥乎事。答曰,知道。
徐有防,以武二所差備官,以試官意啓曰,擧子捧講垂畢,今日當爲出榜詣闕,而上試官李鎭衡,以繕工監提調,奉命出去,不得開場,上試官代,令政院稟旨變通,何如?傳曰,次試官爲上試官,仍爲開場。
傳于金尙集曰,中館文鳳億蕩滌。
傳于金尙集曰,右副承旨入侍。
大司憲鄭昌淳,行副提學金夏材,大司諫金文淳,持平姜,獻納柳孟養,校理姜忱,副校理徐鼎修·李時秀,正言尹得孚,修撰金宇鎭·徐有成,副修撰尹行元·沈樂洙啓曰,請喬桐府黜置罪人鄭致達妻快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱亟加嚴鞫,快正王法。請削黜罪人洪樂純爲先中途付處。措辭見上答曰,不允。
大司憲鄭昌順,大司諫金文淳,持平姜,獻納柳孟養,正言尹得孚啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。措辭見上答曰,不允。
持平姜啓曰,請大靜縣爲奴罪人金壽賢依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達依律處斷。請削黜罪人金漢耆亟施竄配之典。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿等,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律,請楸子島定配罪人趙嵎亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴〈鞫〉,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。趙濟泰等事,趙嵎事,亟停勿煩。
平安監司鄭尙淳疏曰,伏以,臣猥膺藩寄,行將辭陛矣。臣之父母墳山,在於京畿果川地,而身係公務,久闕展掃,今當遠赴之日,倍切霜露之感,玆陳短章,冒控微懇。伏乞聖慈,特許恩暇,俾得往省,以伸至情,不勝萬幸,臣無任屛營祈懇之至。答曰,省疏具悉。卿其依所請往省焉。
庚子二月二十五日,兼春秋洪光一。刑曹啓目,罪人印殷復,更加嚴刑,期於取服,何如?傳曰,更加嚴刑,期於得情爲良如敎。
刑曹啓目,罪人金奉鎭,更加嚴刑,期於輸情,何如?傳曰,更良嚴刑,期於輸款爲良如敎。
刑曹啓目,罪人金龍河,更加嚴刑,期於得情,何如?傳曰,此所謂故犯之故犯,承款之後,又復變辭,尙今抵賴者,萬萬凶獰,更良各別嚴刑,期於輸情爲良如敎。
刑曹啓目,罪人朴,更加嚴刑,期於得情,何如?傳曰,更良加刑,期於輸款爲良如敎。
刑曹啓目,罪人金廷周更加嚴刑,期於輸款,何如?傳曰,更良加刑得情爲良如敎。
刑曹啓目,罪人安七金更加嚴刑,期於得情,何如?傳曰,如前除良,更加嚴刑,期於取服爲良如敎。
庚子二月二十五日卯時,上御誠正閣。同副承旨入侍時,同副承旨趙尙鎭,假注書趙興鎭,記注官李,記事官徐龍輔,以次進伏訖。上曰,今日次對,盡爲來會乎?尙鎭曰,座目單子,未及取見,而入侍之路見之,金華鎭·鄭民始·金鍾秀·洪樂性入來矣。命書平安監司鄭尙淳疏批,上曰,禮房承旨入侍。賤臣承命出,與右承旨徐有防進伏,命尙鎭先退。命書傳敎曰,騎馬一匹立之,宣傳官一員待命。命退,承史以次退出。
庚子二月二十五日巳時,上御誠正閣。大臣·備局堂上引見入侍時,領議政金尙喆,兼兵曹判書蔡濟恭,兼刑曹判書具善復,兼禮曹判書洪樂性,戶曹判書金華鎭,吏曹判書金鍾秀,吏曹參判鄭民始,副校理徐鼎修,正言尹得孚,右副承旨金尙集,假注書趙興鎭,事變假注書權坰,記注官李,記事官徐龍輔,以次進伏訖。尙喆曰,夜間聖體,若何?上曰,一樣矣。尙喆曰,王大妃殿氣候,若何?上曰,一樣矣。尙喆曰,惠慶宮氣候,何如?上曰,一樣矣。尙喆曰,刑曹判書具善復上疏批旨,有令廟堂稟處之命矣。其一,名分大壞,競相凌躐,昔之軍兵,今爲校生將校,而執耒之民,納布之軍,皆是窮餓無賴之類,朝充暮散,徵族徵隣,以致戎政疎虞,民生困悴,宜令各道道·帥臣,廣議守宰,講究其定名分實軍伍事也。額外校·院生,將校子枝之謀避軍役者,査括顚充之意,朝令申飭,前後何限?今此將臣疏論又如此,更加各別嚴飭,俾有擧行之實效,而若或如前玩愒,則非但該守令隨現抵罪,按察之道·帥臣,亦難免不能檢飭之責,以此分付諸道道·帥臣,何如?上曰,依爲之。尙喆曰,其一,束伍牙兵,竝充良賤矣。改以私奴團束,終年役使其主,而納米赴操,反有甚於良役,故朝簽暮散,當其操鍊,雇人借人,而馬兵尤甚疎虞,有馬者絶少,逢點習操,或借或貰,以此軍容何以威敵?汰冗簡能,莫如減束伍之雜役,厚馬兵之資保,宜令各道道·帥臣,各陳方略事也。各道束伍之疲殘,馬軍之疎虞,誠如將臣所論,分付諸道帥臣,苟有變通之善策,使之出意見論理狀聞後稟處,何如?上曰,所請甚好,各令道·帥臣,從所見論理狀聞,可也。尙喆曰,其一,戰船藏船處,浦港漸塞,脫有警急,何以浮船出港應敵乎?宜令各道守令,董飭邑鎭,漸次掘浦,定制立限,則數年之間,船泊可以復舊事也。戰艦所泊之處,一任其堙塞,則雖當不虞之時,何以臨急浮動乎?其中不可不掘之浦,次第疏鑿,俾有成效之意,嚴飭諸道舟師帥臣處,何如?上曰,依爲之。尙喆曰,其中各軍門之節用蓄財,軍餉之代錢防塞,已有批旨嚴飭,至於訓局陞戶之擇送壯實者,武庫柴場之禁葬事,自備局發關嚴飭,何如?上曰,依爲之。出擧條尙喆曰,此平安前監司李徽之狀啓也。枚擧江界府使柳戇牒呈,備陳蔘弊孔劇,江民難支之狀,仍以爲,稅蔘二十一斤零內,內局五斤外,十六斤,皆是京上司監·兵營所納也。限折半權減五年,戶曹納六斤,依京上司例,一半權減,本府所捧藥蔘四斤,亦當減給,捧蔘元戶七千六,百餘戶之內,虛戶疊錄,不啻千數,一從實戶,釐正籍案,使之責役,內寺奴婢身貢,以銀上納,故當納二兩者輒徵三兩。依道內各邑例,以錢代捧,捧蔘時,官稱剩蔘,爲二十二斤,而其中七斤十二兩,謂之本官自備,其餘十四斤,皆爲官府私用,以正稱改稱,十戶都稱事,定式擧行,而改稱都稱之後,所謂剩蔘,自在革罷,其中自備七斤十二兩,一體權減於戶曹納例貿中事,竝請令廟堂稟處矣。本府蔘弊,前後朝家,或減捧之不少,或添價之亦多,其於軫恤江民,非不至矣。今者守臣,又有此論請,槪出於察隱省弊之意,稅蔘上納中,如京上司監·兵營所納十餘斤,合而計之,數旣不多。今使之折半權減,若得江民之賴以蘇完,此何足較計,而但以差倭禮單一年所用言之,則別貿外例貿體尾蔘,殆近六十斤,此無他變通之道,而今忽以改稱之故,向後見縮,比前倍多,則更將責出於何處乎?交隣事重,勢不可廢,必得無後弊永久遵行之策,然後庶爲救弊之實效。今此前道臣,枚擧該府使所報,有此狀請,苟有弛張之善策,他日造朝,必有歸奏,而前頭新道臣巡到本府時,亦令詳察民情,參量事宜,新舊稱之行用得失,戶曹計士之存罷當否,寺奴婢之以錢代捧一款,更爲論理狀聞後,稟處,何如?上曰,備堂中曾經道臣之人,陳意見,可也。濟恭曰,江民蔘弊之不可不蠲恤,聖上旣已洞悉,不必更有所煩陳,而但念諸上司所納之一倂權減,亦涉重難,且以萬不獲已之意,使之永罷則已,五年之後,旣罷旋仍,則惟彼愚民,不知五年蠲減之爲大惠,而反以稅納之依舊重出,致驚擾逃散之弊者,未必不反有甚於前日不罷之時,此亦不可不念處矣。雖然此則惟在於朝家變通之何如,而至於舊稱燒火之後,本府以新稱廉捧,諸上司與監·兵營,則以舊稱所捧之分數,依前責出,則其弊有不勝言,如欲釐正,則京外稱子之輕重錙銖,必先均一,使無彼此差錯,然後方可以議之矣。鍾秀曰,江民蔘弊,殆無餘地,變通之道,固當靡不用極,而其中府稱一分,以倭分稱稱之則爲四分之說,最可怪,江界之納蔘於戶曹,戶曹之送蔘於日本,若皆用倭分稱,而所謂府稱三分之剩,只充貪吏私橐,則府稱釐正之請,誠是矣。此一款,宜較準覈實而處之矣。上曰,依爲之。出擧條上曰,江民誠悶矣。近來山澤之利,比前漸減,一年所採之蔘,不能當一年所用,故便同龜背括毛,其勢末由支堪,至於散而至四之境,每念江界一境,嗷嗷難保之狀,玉食靡寧,今此該道臣減蔘之請,雖出於目下姑息之計,守土之臣,若不別般大更張大釐正之道,江界一邑,必將空虛而後已,豈不矜惻乎?尙喆曰,聖敎誠至當,而蓋我國土地,卽人蔘所産,而至於江界,則內局所納五上司交隣之需,專主擔當,而採蔘之數,年年減縮,採之我境而不得,則至有濳越彼境之擧,此誠大可悶然處,而若依其願,年年蠲減,則我國所用,姑舍,交隣之需,實無從他變通之道。上曰,卿言非不爲然,而無辜江民,豈不矜慘乎?尙喆曰,頃以咸興·定平新設烽臺存罷間狀聞之意,筵稟分付矣。卽伏見咸鏡監司李命植狀啓謄報,則以爲咸興城串烽,定平鼻白烽,相距爲五十里,而以本道烽火之不接於木覓山烽,始有變通之擧,有此更設煙臺,以爲差近傳準之道,其間地勢去海不遠,大野間野氣海霧,輒少晴朗之日,雲暗不相準,煙與火一也。若以民邑之弊言之,一百名烽軍之加出,已是咸民之大弊,且自八九年來,火災屢發,擧皆歸咎於煙臺之新設,殆無奠居之意,此雖不足言,以事勢便否論之,城串烽以北之擧煙相準,以南之擧火相準,恐合事宜,令廟堂稟處爲辭矣。以煙臺之加設,旣無傳烽之效,而徒有簽丁之弊,道臣所論,誠有意見矣。依狀請擧行後狀聞之意,分付,何如?上曰,依爲之。出擧條尙喆曰,江界邸人,以其多負近數萬公債之故,當初囚禁,出於刻日督捧之意,而今已經年,尙未收殺云者,事極萬萬未安,前後當該堂上,一竝從重推考,何如?上曰,依爲之。出擧條尙喆曰,向以玉浦譯學李渙,漂海人問情時不善擧行事,有令帥臣從重決棍之朝令,而因該水使之當初狀請,又有令有司科治之擧,罪不可疊蒙,依初稟定,當令該帥臣決棍後狀聞乎?上曰,依爲之。出擧條命書榻敎曰,王大妃殿進御人蔘二錢重粟米飮一貼煎入。又命書榻敎曰,王大妃殿進御人蔘一錢重粟米飮一貼更爲煎入。上曰,諫院無新啓,只擧末端。得孚啓曰,請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。上曰,亟停勿煩。又啓曰,請逆賊尙魯亟施孥戮之典。上曰,不允。又啓曰,請減死定配罪人德秀,亟令王府,更加嚴鞫,快正王法。上曰,不允。又啓曰,請濟州牧減死定配罪人範聖依律處斷。上曰,不允。又啓曰,請河東府減死定配罪人昌鼎依律處斷。上曰,不允。又啓曰,請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。上曰,不允。又啓曰,請荐棘罪人瑩中,亟令王府,設鞫嚴問,快施當律。上曰,不允。又啓曰,請恒·善支屬,亟命散配,日謙兄弟,竝投絶島,以嚴隄防。上曰,不允。又啓曰,請遠竄罪人安兼濟·李宅鎭,亟命王府,竝加嚴鞫,期於得情,依律處斷。上曰,不允。又啓曰,請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。上曰,不允。又啓曰,請海南縣定配罪人李弘濟,亟令王府,設鞫嚴問。上曰,不允。又啓曰,請爲奴罪人河翼龍·金重得,亟命王府,設鞫得情,快正王法。上曰,不允。又啓曰,請大靜縣爲奴罪人金壽賢,更令王府,設鞫嚴問,依律處斷。上曰,不允。又啓曰,請減死罪人弼海亟寢酌處之命,仍令王府,設鞫得情,快正王法。上曰,不允。又啓曰,請海美縣定配罪人申光復,更令王府,嚴鞫得情。上曰,不允。又啓曰,請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。上曰,不允。又啓曰,請定配罪人具翼遠,亟寢酌處之命,仍令王府,嚴鞫得情,快施當律。上曰,不允。又啓曰,請減死安置罪人大燮亟寢酌處之命,仍令王府,設鞫得情,快正王法。上曰,不允。上曰,臺啓已畢,臺臣先退。得孚先爲退出,上曰,藥房都提調入侍。賤臣承命出,與都提調鄭弘淳偕入進伏,弘淳曰,日間聖體,若何?上曰,一樣矣。王大妃殿氣候,若何?上曰,與昨日一樣矣。惠慶宮氣候,若何?上曰,一樣矣。上曰,再明日再揀擇時,慈殿親臨,必當有勞動之節,自今日爲始,粟米飮二貼式進御似好,詳問於吳道炯,議定,好矣。弘淳曰,當依下敎議定後,午後依例煎入乎?上曰,好矣。樂性曰,再揀擇時大殿朝見禮時,內習儀處所,及王大妃殿朝見禮時服色,何以爲之乎?上曰,當更爲下敎矣。濟恭曰,馬軍營頹壓後,驛卒及驛馬無住接之所,今則人馬便同露處,所見誠一時可悶,實欲及今修葺營建,而本曹物力,近甚凋殘,無以拮据,故欲取用於度支,而戶判亦不肯磨鍊,遷延時日,末由經紀,極爲憫然矣。華鎭曰,馬軍營一節,一番稟定,然後可以擧行矣。蓋馬軍營屬於兵曹,隨毁修補之物力,自前兵曹擔當,而至於今番,則以兵曹物力之罄竭,使臣曹改建,近來經費之不足,兵戶同然,臣以此持難矣。濟恭曰,兵戶曹雖有衙門之不同,經費則俱是國用矣。上曰,相議從便處之,好矣。上命退,諸臣以次退出。
上在昌德宮。停常參·經筵。
巳時午時,日暈。
藥房都提調鄭弘淳,提調金鍾秀,副提調徐有慶啓曰,伏未審夜間,聖體,若何?王大妃殿症候,何如?粟米飮今方煎入,而臣等率諸御醫入侍,仰承症候諸節爲宜。惠慶宮氣候,何如?臣等不任區區憂慮,敢來問安,竝此,仰稟。答曰,知道。慈殿患候,昨午以前添劇之症,夜來少減,今日亦用二帖粟米飮,似宜矣。慈宮氣候則一樣,卿等待後日次入侍。
王大妃殿·惠慶宮·中宮殿,藥房口傳問安。答曰,知道。
徐有防啓曰,明日視事,取稟。傳曰,停。
傳于徐有防曰,右承旨入侍。
傳于趙尙鎭曰,同副承旨入侍。
傳于徐有防曰,吏曹參判鄭民始,禮曹參判李鎭衡來待。
徐有防啓曰,吏曹參判鄭民始,禮曹參判李鎭衡,依下敎來待矣。傳曰,入侍。
傳于徐有防曰,右副承旨入侍。
大司憲鄭昌順,大司諫金文淳,持平姜,獻納柳孟養,校理姜忱,副校理李時秀·徐鼎修,正言尹得孚,修撰金宇鎭·徐有成,副修撰沈樂洙·尹行元啓曰,請喬桐府黜置罪人鄭致達妻快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱亟加嚴鞫,快正王法。請削黜罪人洪樂純爲先中途付處。措辭見上答曰,不允。
大司憲鄭昌順,大司諫金文淳,持平姜,獻納柳孟養,正言尹得孚啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者絶島散配。措辭見上答曰,不允。
持平姜啓曰,請大靜縣爲奴罪人金壽賢依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達依律處斷。請削黜罪人金漢耆,亟施竄配之典。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎亟寢酌處之命,仍令王府,設鞫得情,快正王法。請薪智島荐棘罪人瑩中設鞫嚴問,夬施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答曰,不允。趙濟泰等事,趙嵎事,亟停勿煩。
獻納柳孟養啓曰,請大靜縣爲奴罪人金壽賢,亟令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請海美縣定配罪人申光復,更令王府,嚴鞫得情。請金甲島爲奴罪人克觀,古今島爲奴罪人克泰,泗川縣定配罪人萬爀,更令王府,嚴鞫得情,夬正王法。請定配罪人具翼遠亟寢酌處之命,仍令王府,嚴鞫得情,快施當律。請減死安置罪人大燮亟寢酌處之命,仍令王府,設鞫得情,夬正王法。請減死罪人弼海亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬亟命散配,日謙兄弟竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請河東府減死定配罪人昌鼎依律處斷。請濟州牧減死定配罪人範聖依律處斷。請減死定配罪人德秀,亟令王府,更加嚴鞫,快正王法。請鎭海縣定配罪人埏,亟令王府,拿鞫得情,仍施當律,其應坐支屬不可遠地散配而止,亦竝施絶島散配之典。請逆賊尙魯亟施孥戮之典。措辭見上答曰,不允。埏事亟停勿煩。
吏曹判書金鍾秀箚曰,伏以,臣竊有區區愚悃,欲一警咳於密邇之聽,抱玆耿耿,中宵繞壁者,爲日久矣。念臣受恩如天,報答無階,苟利於國,死且不避,目今事端漸露,憂畏層加,臣何忍顧瞻前却,終始不言,以負我殿下哉?臣請冒萬死陳之,惟聖明垂察焉。奉朝賀洪國榮,本以狠毒之性,粗挾狡黠之才,貪天爲己,恃功自恣,操縱與奪,圖自已出,動靜言爲,全無臣分。噫,殿下之待之以股肱心膂者,蓋欲其感激恩遇,殫心圖報,或有絲髮裨益,而乃反眼無君父,威振朝廷,凡廟堂紆謨,銓曹用捨,臺閣言議,軍門事務,皆把持掌握,唯意所欲,務令公卿文武,皆出其門下,趨附者朝除夕遷,齟齬者陷之罪罟,遂使搢紳盡入圈套,韎韋皆作私人,重以大開賂門,八方財貨,輻湊如市,一國之人,不敢言而敢怒,今幾年矣。然此在渠猶屬餘事,伏惟我殿下,春秋鼎盛,而尙未有螽斯之慶,擧國臣民之憂悶躁鬱,小大同情,凡係廣儲嗣之道,固當靡不用極,況以渠之地處,殿下所以寵遇而倚毗之者,在古無二,則渠亦殿下之臣耳。苟有一分人心,其所先事而導達,承敎而將順者,宜自別於他人,而昨年五月以後,辭下之顒望,改卜名門者,時日爲急,而渠獨罔念宗國之重,或慮權柄之失,其時對人輒曰,此事決不可再擧。噫嘻,痛矣。此事不再,其於嗣續何,及其上見過於君父,下獲罪於公議,乃敢生掉脫之計,忽於乞休之疏,盛論此事,至云以渠之在,左右聖意,難於改卜,故不得已謝事。嗚呼,是誰欺乎?是謂我殿下爲四百年宗社之重,欲爲廣儲嗣之道,而拘於渠之顔面而不爲耶?若曰,牽情而不忍爲,則是殿下以宗社爲輕也。若曰,畏勢而不敢爲,則是殿下不得自由也。此雖由於欲誇示渠權重,而獨不念貽纍於聖德耶?苟如其言,則渠在而不改卜者,以渠沮之也,渠去而可改卜者,以無沮之者也,以鎌遮眼之計,適足爲眞贓綻露之資,欲巧反拙,此之謂也。稍有知識者,固已覰破其奸狀,而及承昨日筵敎,雖以殿下曲加庇覆之盛德,而其沮遏之迹,尙有自不可掩者。噫嘻,脅持君父,沮遏宗社大計,是其意將欲何爲?此非特殿下之罪人,實宗社之罪人也。嗚呼,祖宗在天之靈,果何負於渠耶?臣每見前史,君臣之際,不保始終處,未嘗不俺卷慨歎,假令國榮,罪不至此,則聖上之必欲曲保之者,甚盛德也。臣雖無狀,豈不贊成之不暇,而國榮之罪關宗社,固非殿下所得以私之,又況殿下之典加愍惻,指示全保之道者,前後勞費聖慮,無復餘憾,而渠終罔悛,則是殿下必欲保全渠,而渠必欲不自保也,於殿下何歉焉?或者以爲,彼有勳勞於國家,殆同明義錄主人,一朝罪之,恐有傷於明義錄義理,是大不然,夫明義錄者,是闡明代聽義理之書也,罪國榮者,是闡明廣儲嗣義理之擧也。有功而錄之,有罪而罪之,事件雖殊,其爲闡明義理則一也。且苟以功高而不罪其罪,則是雖自點·器遠之作逆,亦將以其有功而不罪也,天下寧有是耶?仰惟聖學高明,其於此等義理,固已燭破無餘,而臣不勝過計之憂,敢此附陳。伏乞聖上,勿復遲疑,夬奮朝綱,亟命有司,旋以放流之典,以洩輿人之憤焉。臣與國榮,自是素昧,及夫丙申秋,承召上京之後,始鑑明義錄,謂其有爲國之忠,許之以夾贊一初淸明之治,而徐觀其所爲,始而疑惑,中焉駭憤,及至今日,則灼知其忘君負國之罪,不但止於塗人耳目者而已,故愚忠所激,不能忍住,手自繕寫,略陳梗槪,然臣之言吁亦晩矣。此臣之罪也,惶恐之〈至〉。取進止。答曰,省箚具悉。噫嘻,致令予聞此言,俾卿發此言。又使奉朝賀獲是言,一則由不穀,二則由不穀,三則由不穀,予欲無言,予欲無言也,臨批第切慙歎。
副提學金夏材,校理姜忱,副校理徐鼎修·李時秀,修撰金宇鎭·徐有成,副修撰尹行元·沈樂洙等箚曰,伏以,洪國榮負國之罪,可勝誅哉。聖上所以眷遇,朝廷所以期待者,或意其受國厚恩,誠心向國也。再昨年揀擇之擧,亶出於爲宗社廣儲嗣之意,則自昨年五月以後,爲今日臣子者,孰不憂國勢之孤威?咸願明命之遄下,況如國榮之地處,所當苦死力陳,以盡不容少緩之義,而不但不此之爲,隱然爲沮遏之計,乃於致仕之疏,至以拘顔面嫌勢力等語,脅持上下,誑惑一世。噫嘻,此何言也?當國家岌嶪之日,爲宗國大計者,豈係於國榮之退不退,而乃敢肆然發此言,若是無忌。嗚呼,洪範曰,惟辟作福,惟辟作威,臣無有作福作威,今國榮之輕侮搢紳,有若奴隷,竊弄威福,全無臣分,何莫非人臣之極罪,而在渠猶屬細故,渠亦自知其罪大難容,黽勉休退,而對人輒曰,此事不可再擧云者,其心所在,有不可測,而餘威所及,人莫敢言,何幸重臣一疏,出於公議,而兪音不下,罰止放鄕,輿情之憤鬱,王綱之凌夷,當復如何?臣等謂亟允重臣箚請,爲先施以屛流之典,斷不可已也。取進止。答曰,省箚具悉。今日之擧,一以全恩義,一以保終始,而今以後,更不須說,以安予心,可也。此箚又胡爲發也?
庚子二月二十六日,兼春秋洪光一。禁府啓目,金浦郡守徐侃修,以通津府山訟摘奸事,因傳敎拿處,刑推得情,何如?傳曰,除刑推議處爲良如敎。
刑曹啓目,罪人李光點,更加嚴刑,期於得情,何如?傳曰,更加嚴刑,期於取服爲良如敎。
刑曹啓目,罪人白占卜,更加嚴刑,期於得情,何如?傳曰,更良嚴刑取服爲良如敎。
庚子二月二十六日午時,上御誠正閣。承旨入侍時,右承旨徐有防,假注書趙興鎭,記注官李,記事官徐龍輔,以次進伏訖。上曰,禮曹參判·吏曹參判入來乎?有防曰,姑未入來矣。命賤臣曰,吏·禮參入來,使之入侍。賤臣承命出,與吏曹參判鄭民始,禮曹參判李鎭衡偕入進伏,上曰,揀擇單子幾許入來乎?有防曰,次次入來云矣。上謂鎭衡曰,自卿遞知申以後,久未見之矣。鎭衡曰,聖念至此,感泣之極,不知所達矣。上曰,今番嘉禮時,禮參亦爲多事乎?鎭衡曰,判堂皆主管,故臣則別無多事之端,而再揀擇只隔,吉日亦不遠,誠不勝區區欣忭之忱矣。民始曰,嘉禮時所用白長衫,當自尙方造之,而姑不知其何樣衣矣。上曰,取考前例則可知矣。民始曰,銀器則依戶曹例爲之,而遠遊冠·絳紗布,依例新造乎?上曰,前件如未渝色,置之,不然則新造好矣。鎭衡曰,俄聞判堂之言,則三揀擇後詣闕門路,未及稟定,故敢達矣。上曰,肅廟朝前例,相考宜矣。鎭衡曰,無可考處云矣。上曰,取考政院日記則可知,而其時都廳爲二員矣。命書藥房日次問安批答。命退,諸臣以次退出。
庚子二月二十六日申時,上御誠正閣。右副承旨入侍時,右副承旨金尙集,假注書趙興鎭,記注官李,記事官徐龍輔,以次進伏訖。上命讀吏判箚子,尙集讀奏,上又命更讀訖,上曰,吏判尙留闕中云乎?尙集曰,姑未出去云矣。命書箚批,又命書傳敎曰,斯人而有斯言也,斯人而有斯事乎?言非駕空驅虛,則事果信有眞然乎?事非信然眞有,則言果駕空驅虛乎?予豈忍多辯,而取寡恩之歎,獲惡聲之譏乎?二者之間,其是其非,吾誰欺乎?欺人,大槪是非姑舍,是予誠不穀,不穀之故,致有此言,致有此事,撫躬慙痛,寧欲無訛,豈曰自速,莫非予不穀之故,當誰咎哉?噫嘻,以雅昔之期待,有今日之國言,謂之何哉?顚沛至此,更無可言,而惟有一條塵刹之報,在於保終始三字,苟欲保之,使此人屛跡歛處,不失向來和氣可已,予豈假長語?奉朝賀洪國榮,歸還田里,以保予君臣終始。又命書傳敎曰,晝講停。又命書榻敎曰,王大妃殿進御二錢重人蔘粟米飮一貼煎入。命退,諸臣以退出。
庚子二月二十六日酉時,上御誠正閣。右承旨入侍時,右承旨徐有防,假注書趙興鎭,記注官李,記事官徐龍輔,以次進伏訖。上命賤臣曰,各門門鑰皆下之,而金虎門仍留,拜箚玉堂出去後,還閉之意,分付。仍命書玉堂箚批,賤臣承命出還伏,命有防讀公事訖。命退,承史以次退出。
上在昌德宮。停常參·經筵。
自午時至申時,灑雨下雨,測雨器水深二分。
藥房都提調鄭弘淳,提調金鍾秀,副提調徐有慶啓曰,伏未審夜間,聖體,若何?王大妃殿症候,益有差勝之節乎?粟米飮今方煎入,而臣等率諸御醫入侍,仰承症候諸節爲宜。惠慶宮氣候,何如?臣等不任區區憂慮,敢來問安,竝此,仰稟。答曰,知道。慈殿患候與昨日一樣,慈宮氣候一樣矣。卿等後日次入侍,粟米飮則依昨日再次煎入,可也。
王大妃殿·惠慶宮·中宮殿,藥房口傳問安。答曰,知道。
徐有防啓曰,明日視事,初揀擇相値,頉稟。答曰,知道。
蔡弘履,以都摠府言啓曰,今日入直內三廳武兼禁軍及軍兵等中日習射,請出標信。答曰,知道。
又以禁衛營從事官來言言啓曰,今日本營軍兵日次,私習云矣,敢啓。答曰,知道。
又以御營廳從事官來言言啓曰,今日本廳軍兵日次,私習云矣,敢啓。答曰,知道。
傳于徐有防曰,禮房承旨入侍。
傳于徐有慶曰,召對爲之。
蔡弘履啓曰,合辭方張之時,諫院無詣臺之員,事甚未安,除試所進去陳箚入啓外,呈告人員,竝卽牌招,何如?傳曰,允。
以正言尹得孚牌不進罷職傳旨,傳于蔡弘履曰,只推。
傳于徐有慶曰,政事當日爲之。
徐有慶啓曰,卽者吏曹假郞廳來言,政事當日爲之事,命下矣。判書金鍾秀藥院監煎進去,參判鄭民始,參議朴祐源,俱以病不來,不得開政云,事甚未安,竝卽牌招開政,何如?傳曰,允。
以吏曹參議朴祐源牌不進罷職傳旨,傳于趙尙鎭曰,只推。
有政。吏批,判書金鍾秀藥院監煎進,參判鄭民始進,參議朴祐源牌不進,右承旨徐有防進。
啓曰,判書金鍾秀藥院監煎進,參議朴祐源牌招不進,小臣獨政未安,何以爲之?敢稟。傳曰,仍爲之。
以金履禧爲副應敎,鄭彦暹爲敦寧都正,兪彦鎬爲同經筵,李象靖爲兵曹佐郞,趙鼎鎭爲禮曹佐郞,李福源爲惠民署提調,金鼎九爲引儀,洪秉殷爲密陽府使,韓謇爲義城縣令,朴明淳爲和順縣監,蔡濟恭爲奉常提調。
兵批,兼判書蔡濟恭病,參判李萬恢病,參議尹勉升病,參知南柱老入直進,同副承旨趙尙鎭進,副司直林蓍喆,副司果嚴思憲。
尙衣提調前望單子入之,金履素落點。
傳于趙尙鎭曰,御史留待。
趙尙鎭啓曰,卽者江原道按覈御史柳誼書啓中頭辭措語,有違格式,係是繡啓,故雖不得不捧入,而莫重奏御文字,有此錯誤,其在事體,誠極未安,推考警責,何如?傳曰,允。
傳于徐有防曰,右承旨入侍。
傳于趙尙鎭曰,中綿子五十斤,入于王大妃殿。
蔡弘履,以禁衛營言啓曰,本營騎士別將李聖師,身病猝重,勢難察任,改差,何如?傳曰,允。
趙尙鎭,以訓鍊都監言啓曰,本局千摠田文顯,身病甚重,勢難察任,改差,何如?傳曰,允。
徐有防,以吏曹言啓曰,今此各陵殿寒食祭獻官,皆以文臣堂上塡差,而老病及元在外外,實無推移分排之路,以武官曾經防禦使以上通融塡差事,曾有定奪矣。今亦依此塡差之意,敢啓。答曰,當下敎矣。
大司憲鄭昌順,行副提學金夏材,大司諫金文淳,持平姜,獻納柳孟養,校理姜忱,副校理徐鼎修·李時秀,修撰金宇鎭·徐有成,副修撰沈樂洙·尹行元啓曰,請喬桐府黜置罪人鄭致達妻夬正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱亟加嚴鞫,快正王法,請削黜罪人洪樂純,爲先中途付處。措辭見上答曰,不允。
大司憲鄭昌順,大司諫金文淳,持平姜,獻納柳孟養啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能亟施孥籍之典。請令王府一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者絶島散配。措辭見上新啓曰,洪國榮之罪,可勝誅哉。聖上之倚毗何如,廷臣之期待何如,而終至於恃功自恣,擅權負國,其彌天之罪,難貰之惡,實不可指數而枚擧也。嗚呼,宗社大計,莫急於儲嗣一事,爲今日臣民者,其孰無憂嘆顒望之心,而噫,彼國榮,乃敢以拘渠之顔面,嫌渠之勢力等語,肆然發口,至有此事不可再擧之說,對衆揚言,少無忌憚,以爲眩亂聽聞,欺瞞一世之資,其沮戲國家之大事,惟恐權柄之或移者,究厥負犯,實是人臣之極罪,至若作威作福,權傾人主,百官出其門下,八方爭輸賂貨,在渠爲細故耳。負殿下罔極之恩,沮宗社莫大之計,厥罪至此,實關罔赦,及今重臣手寫之箚,三司諸臣之論,次第而發,則尤可見擧國共公之議也。請洪國榮爲先亟施遠竄之典。答曰,不允。末端事,予之閱歷艱險,抑云飫且熟矣。不料今日,又聞此啓也,此人登此啓,啓中所列之名,果是何許賊何許賊也?執此以究,無論本事之信否,人言之虛實,何爲而反與諸賊,聯登一紙乎?卽此一節,此人之負予,誠大且大矣。此亦予不穀之故,不能孚感於未然之前而然也。慙嘆慙嘆,無以爲喩,大抵討罪之擧,疏啓無異,而至若啓辭,則於予心尤有所輪囷不自堪者存焉。寄語諸臺,藉有云云,疏何間焉?胡不亟停此啓,以安予心乎?諒之諒之也。
持平姜啓曰,請大靜縣爲奴罪人金壽賢依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達依律處斷。請削黜罪人金漢耆亟施竄配之典。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答曰,不允。趙濟泰等事,趙嵎事,亟停勿煩。
獻納柳孟養啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請海美縣定配罪人申光復,更令王府,嚴鞫得情。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠亟寢酌處之命,仍令王府,嚴鞫得情,快施當律。請減死安置罪人大燮亟寢酌處之命,仍令王府,設鞫得情,快正王法。請減死罪人弼海亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬亟命散配,日謙兄弟竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請河東府減死定配罪人昌鼎依律處斷。請濟州牧減死定配罪人範聖依律處斷。請減死定配罪人德秀,亟令王府,更加嚴鞫,快正王法。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。請逆賊尙魯亟施孥戮之典。措辭見上答院曰,不允。埏事,亟停勿煩。
大司憲鄭昌順箚曰,伏以,臣卽伏聞吏曹判書金鍾秀手箚,請罪奉朝賀洪國榮云,臣姑未見其箚本,雖未知其遣辭聲罪之如何,國榮之口含天憲,手握王章,竊弄威福,厥罪多矣。其中沮戲廣儲嗣一節,卽是宗社之罪人,臣民之共憤,以其請休時疏語觀之,以爲,殿下拘於渠之顔私,朝臣怯於渠之勢力,上無發落,下無爭難云者,是何等語也?今以國家儲嗣之計,萬世宗祊之托,爲其顔私勢力之所拘制,則天下後世,其將謂殿下何如主,謂今日何如時耶?此其意不過內售沮遏之謀,外爲陳請之言,陰欲歸咎於聖躬,顯示威喝於朝廷,苟有一分向國之心者,豈忍爲是哉?前日殿下之倚毗於國榮,寵遇於國榮者,謂其有衛國之績,向上之誠耳。乃反沮宗社之大計,負聖上之殊遇,一至於此,其心所在,有不可測,雖以我殿下山藪之量,欲加庇覆之恩,公議旣發之後,恐不可一味涵貸也。庶幾兪音之快下,俾得輿憤之少洩,及伏見批旨下者,引以自咎,諭以慙嘆,繼下辭旨,縷縷懇惻,姑舍其言於是非之間,欲全其生於終始之際,畢竟處分,只令歸田而止,臣誠愕眙,繼不勝其慨然也。嗚呼,從古人君之於臣子,功則賞之,罪則誅之,雖勳庸夙茂,任用甚專者,及其罪著惡稔,自干天紀,則不以一時之恩,有所寬假,考之往牒,班班可徵,而則哲之明,未嘗以是而少損,尙論之士,未嘗以是而少貶,只見其仁人之無私,明主之能斷。伏想殿下,高百王之見,豈不知此,而奚爲此區區姑息之仁也?惟願廓揮乾斷,亟賜允從焉。臣於昨夕,拜箚入送,門限已迫,未及呈徹,終宵繞壁,待曉登聞,略貢憂憤之忱,恭俟裁處之命焉。取進止。答曰,省箚具悉。交口迭攻,聲言至此,予亦不知何以爲答也。
大司諫金文淳箚曰,伏以,洪國榮負殿下之罪,可勝誅哉。當日之勳勞,何如?殿下之倚毗,何如?苟有一分秉彝之心,固當終始一節,小心圖報,而其柰傾憸之性,肆行濫猾之習,憑恃寵靈,惟事跳踉,不知敬君之禮,少無畏義之心,兜攬國柄,箝制一世,以至於銓注之用捨,臺閣之語默,財賦之出入,戎政之操縱,惟意所欲,莫敢誰何,致使一國大小,惴慄承奉,只知有國榮,不知有殿下,從古權奸之欺蔽聰明,擅弄威福者何限,而豈有如國榮之千罪萬惡,紙不勝書者哉?臣於是,尤有所痛心者,今日之悠悠萬事,事莫急於廣儲嗣而已。當此國勢之孤危,雖在閭巷之匹庶,孰無顒望之誠,而況彼國榮,受國厚恩,地異他人,則不思贊助之道,敢售沮遏之計,雖以告退時疏語觀之,以國家莫重莫大之事,有若關係於渠身之進退者然,辭意閃忽,人心疑亂,論其負犯,實爲宗社之罪人,而特以積威之勢,人莫敢言,輿情之拂鬱久矣。何幸重臣之箚,出於忠憤,而公議翕然,朝野胥悅,恭俟處分之明快,卽伏見批旨下者,只視慙嘆之意,繼降歸田之敎,臣不勝愕然失圖,而重爲殿下惜此擧也。嗚呼,此雖出於我殿下顧念誰昔,不忍置法之德意,而此而置之,則將使國綱頹而彝倫斁矣。豈不大可寒心哉?伏願殿下,更加三思,爲先施以竄配之典焉。取進止。答曰,省箚具悉。長憲箚批,略已及之,徒增慙嘆也。
洪忠監司李秉鼎疏曰,伏以,臣情地兢蹙,治上辭疏,日夜瞻天,恭俟處分,及承聖批,不惟不準所請,特旨隨下,辭意溫摯,諭之以業已洞悉,申之以方面體重。又因喉院之請推,重速傳敎之截嚴,如臣滓穢之賤,何以得此於聖明?惝怳震懍,自不覺感淚之被面,而繼之以愕然失圖也。念臣自遭李鼎運之詬辱,區區情踪,豈復有抗顔周行之望,而曾於諫長之引避,伏奉前席之恩言,至有凶逆指嗾之敎,開誨諄諄,不啻若慈父之詔迷子,臣由是感激,遂不敢復言情勢二字,隨除輒膺,歷踐內外,竊自附於筋力奔走,不擇夷險之圖,亦已多歲月矣。則今於其人追理之章,宜不必復事較挈,而顧於威命之下,煩籲而不知止者,非謂本事之未盡昭暴也,亦非以一遞藩任,爲諒而已也。蓋以重遭惡言,貽累則哲,臣萬死難贖之罪,惟有屛跡息影,爲臣餘生塵刹之報耳。斷斷此心,略及於前疏之末,仰惟日月之明,亦庶幾俯燭之矣。玆敢更申危懇,冒瀆崇聽。伏乞聖慈,曲賜鑑諒,先削臣職,仍勘臣罪,以安私分,以肅朝綱,不勝萬幸。臣於乞免之章,除非大義理所關係,則何敢妄有論列?以犯出位之戒,而目見主勢日孤,世道日懼,義難泯默,敢此附陳,惟聖明垂察焉。噫嘻,削黜罪人洪樂純,三司之啓,始發於公議積鬱之餘,則何殿下縱示嘉尙之意,而終靳允從之命耶?樂純之許多負犯,姑舍之,就其合辭而觀之,旣曰背公黨私之徒,只知有樂純,不知有國家,又曰殿下之威令,反不如樂純之勢焰,此眞國之安危,人之向背之一大機會,爲殿下今日臣子者,固當沬血繼陳,不容晷刻少緩,而側聽多日,迄未有聞何也?臣誠中夜繞壁,爲國家流涕而痛哭也。伏願殿下,廓揮乾斷,亟允臺請,以杜禍本,以靖人心焉。嗚呼,奉朝賀洪國榮之樹立勳業,固偉且大矣。殿下之眷遇倚毗,旣出賞功,廷臣之與同周旋,亦由向國,而惟其權位太盛,有識竊歎,特許休致,孰不仰全保之聖意,而至於樂純,則忮忌各立,藉賣竊弄,在家而爲無倫,在國而爲不敬,今殿下若以其姪之樹立,而有所容貸,則其可曰有典章乎?今廷臣,若因其姪之勳業,而有所顧惜,則其可曰知國家乎?噫,臣於丙申夏,待罪承宣,一二衝口之奏,實在於曁國榮同登筵席之際,聖明在上,焉敢誣也?今當國勢岌嶪,衆情疑懼之日,始拘乃姪之親熟,終畏樂純之氣焰,諉以職是外藩,不一陳之於聖主之前,則是上而負吾君之隆恩也,下而負先臣之遺忠也,臣豈忍爲是哉?憂憤所激,禍福都忘,披瀝肝血,干冒鈇鉞,妄言之罪,臣固甘樂,臣無任憂憤激切屛營祈懇之至。答曰,省疏具悉。曩時衝口之奏,不知何說,以是不能明答。卿其勿辭,欽哉。
黃海監司金熤疏曰,伏以,臣待罪藩任,今已經歲,才未逮志,無一猷爲,且愧且惶,若隕淵谷,忽於此際,晉秩之命,有隕自天,擢臣爲資憲大夫者,臣惝怳隕越,莫省所以。臣本儱侗無當,百無一長,才不足以備驅用,識不足以參事務,幸遭聖明,濫蒙洪造,偏玷華貫,驟躋顯秩,每自循省,怵然驚懼,豈自意更進一步,凌躐乎九卿之列乎?王者勵世之具,爵賞是已,有功而賞,其賞榮,有才而爵,其爵貴,以其榮且貴也。以之而風動一世,奬勸百工,其爲用若是之大矣。今若罔功者賞,不才者爵,賞雖多而不榮,爵雖尊而不貴,將使爵賞爲虛器,而人主失其勵世之具矣。臣雖無似,講此義熟矣。恒欲以愼爵賞三字,爲殿下一誦,誠未料爵而不貴,自臣身始,大爲殿下治化之累也。前年升一階,今年晉一秩,引而置之於卿月之班,冥升之憂,濫冒之懼,猶屬臣身,雖不足恤,而累聖簡而玷治化,此實臣所大懼也。倘聖明曲察臣衷曲之懇,特命還收臣新授資級,則不特臣分之粗安,抑將有補於愼爵賞之治矣。臣不勝大願,臣無任屛營祈懇之至。答曰,省疏具悉。卿其勿辭,欽哉
庚子二月二十七日辰時,上御誠正閣。禮房承旨入侍時,右承旨徐有防,假注書趙興鎭,記注官李,記事官徐龍輔,以次進伏訖。上曰,皇壇祭享受誓誡之日知入。賤臣承命出還奏曰,明夕云矣。上曰,皇壇祭報府,如已修整,持入。上命賤臣曰,明日揀擇時,處子以曜金門出入事,分付。上命書傳敎曰,大報壇祭享,謹遣大臣攝儀。又命書傳敎曰,大報壇祭享,雖命攝儀,享前一日,當行望壇禮,仍行省牲省器而回,該曹以此知悉。竝勿出朝報上命讀刑曹啓目韓於仁老味供辭,命書判付。命退,承史以次退出。
庚子二月二十七日未時,上御誠正閣。召對入侍時,參贊官金魯淳,侍讀官李時秀,檢討官沈樂洙,假注書趙興鎭,記注官李,記事官徐龍輔,以次進伏訖。時秀讀奏東國通鑑,自冬十月靺鞨寇百濟北境,至以其地爲玄菟郡。上曰,下番讀之。樂洙讀奏自春正月百濟作新宮,至遇大雪乃還,上命參贊讀之。魯淳讀奏自春二月百濟王設大壇,至分賜將士,上命賤臣讀之。賤臣讀奏自正月新羅立始祖廟,至竝呑辰·馬之心,上命兼史讀之。讀奏自春正月新羅王,至以其女妻之,上命下番讀之。龍輔讀奏自三月高句麗,至以軍國政事,命止之。時秀曰,此章別無逐條仰達之義,而三國地方,不過數千里,而三分其地,可謂至小之國,且以兵革爲事,民無叛意,國有畜積,終不至板蕩之境,猶以爲彊富之國,此無他,時君猶有保民之術,得人之美。將相之臣,各得盡其才能,瘡痍之兵,猶皆一其心力,保國於干戈之世,此莫非其時人君,導率得人心之效也。此等處,伏願殿下留念焉。樂洙曰,上番所陳誠好。臣無更達之辭,而蓋治國之道,不在於土地之廣大,唯在於人心之和協,若使此時,民有嗷嗷之怨,君無兢兢之心,則豈不至敗亡耶?是故孟子曰,天時不如地利,地利不如人和,伏願聖上留念焉。上曰,兩玉堂之言,誠好矣。上曰,此時兵力之彊盛,豈可盡言?雖在中原,莫强於三國,此皆其時全尙武治而然也。至於我國之兵力,殆不成樣,土地人民城廓,古今同然,而兵力之强弱,前後懸殊,此無乃立國規模,徒崇文敎之致耶?命魯淳陳文義,魯淳曰,臣別無可達之義矣。時秀等曰,洪國榮之罪,可勝誅哉。殿下依畀何如,寵遇何如,而不思報效之道,甘爲宗社之極逆,沮戲大計,敢懷不軌,究厥心術,雖食肉枕皮,無以泄其憤,而罰止放還。伏願殿下,亟降兪音,快施當律。上曰,皆諭於箚子批旨,更勿煩陳。命書傳敎曰,屢勤勅敎,則分義所在,焉敢一向稱病?況事係莫重,承候如是稽緩者,尤極駭然,在渠父道理,固當登時發送,而不此之爲,有若處義者然,然則渠輩猶不以龜賊,無若浼底意而然乎?否則渠之不卽上來,又將欲作一層節拍而然乎?以此意自政院嚴勅金龍柱,使之斯速承候慈殿。命退,諸臣以次退出。
庚子二月二十七日酉時,上御誠正閣。坐直承旨入侍時,右承旨徐有防,假注書趙興鎭,記注官李,記事官徐龍輔,以次進伏訖。命書傳敎曰,近來乏人,予亦知之,寒食諸處獻官排塡之際,無以充數,事勢固然,而觀此望單,武臣排擬,至於十八人之多,殊涉如何?當該吏曹堂上,從重推考,自本曹參判·參議,竝與遺漏者,而使之通融,改修整以入,原望單勿施。又命書傳敎曰,繡啓甚冗長,有難猝次披閱,下廟堂次對時覆奏,御史退去,後日次對,同爲入侍。又命書傳敎曰,明日日次後,間五日藥房問候慈殿事,分付。又命書榻敎曰,王大妃殿進御二錢重人蔘粟米飮一貼煎入。命出,承史以次退出。
上在昌德宮。停常參·經筵。
自未時至酉時,灑雨下雨,測雨器水深二分。
徐有防啓曰,明日視事,取稟。傳曰,只晝講。
藥房都提調鄭弘淳,提調金鍾秀,副提調徐有慶啓曰,伏未審夜間,聖體,若何?王大妃殿症候,益有差勝之節乎?粟米飮今方煎入,而臣等率諸御醫入侍,仰承症候諸節爲宜。惠慶宮氣候,何如?臣等不任區區憂慮,敢來問安,竝此,仰稟。答曰,知道。慈殿·慈宮氣候一樣,後日次入侍宜矣。
王大妃殿·惠慶宮·中宮殿,藥房口傳問安。答曰,知道。
傳于徐有防曰,右承旨入侍。
傳于趙尙鎭曰,同副承旨入侍。
以全羅監司狀啓。三月令進上物種中洗鱗石首魚,節候尙早,限內不得封進,惶恐待罪事,傳于趙尙鎭曰,勿待罪事回諭。
庚子二月二十八日未時,上御誠正閣。同副承旨入侍時,同副承旨趙尙鎭,假注書趙興鎭,記注官李,記事官徐龍輔,以次進伏訖。上曰,今日玉堂入直誰也?尙鎭曰,姜忱·沈樂洙云矣。上曰,揀擇追單子及畿湖單子入來乎?尙鎭曰,五部單子幾盡入來,而畿湖則日字甚急,似未及入來矣。上曰,然矣。上曰,右承旨·右副承旨持嘉禮節目入侍。賤臣承命出,與右承旨徐有防,右副承旨金尙集偕入進伏,命有防讀節目,有防讀奏訖。上曰,今日之雨,終朝不霽,或有害於農家耶?尙集曰,農作姑未始之,別無利害,而今番之雨後,兩麥善爲解甲茁長云矣。上曰,雖在九重之中,四野如在目中,一雨一暘,無不關心矣。有防等曰,在殿下誠心對越之道至於斯,臣等不勝欽仰矣。上曰,同副先退。漢城府郞廳發牌,畿湖揀擇單子入來與否問之。上曰,再明日果再揀擇日字乎?有防曰,然矣。命書傳敎曰,令尹昌胤女子,進士尹美基女子,生員鄭攇女子,副直長鄭杆女子,奉事趙儀逵女子禁婚,餘皆許婚。上曰,尹昌胤是誰之至親也?尙集曰,故承旨尹彬之曾孫,而至親別無顯官立朝者,其兄前司禦昌濂也。上曰,鄭杆誰之至親?尙集曰,故參議鄭夏彦之子,而至親亦無在朝者矣。上曰,其連姻誰也?有防曰,與入侍注書,爲四寸云矣。上曰,注書若至親則詳知其世派矣。賤臣曰,鄭杆,卽臣姑母之子,而其祖故牧使堥,上曰,兄弟幾人乎?賤臣曰,四兄弟而生存者二人,命退。承史以次退出。
庚子二月二十八日酉時,上御誠正閣。禮房承旨入侍時,右承旨徐有防,假注書趙興鎭,記注官李,記事官徐龍輔,以次進伏訖。上命讀正言尹得孚上疏訖,命留院公事入之。賤臣承命出,持公事還伏,命有防讀之。上曰,侍從案已修整,持入。賤臣回奏曰,姑未修整云矣。上曰,何時下敎,而尙未修納耶?吏曹事誠駭然矣。有防曰,自政院連爲催促,而許多侍從案修整之際,自然遲滯矣。命書榻敎曰,王大妃殿進御二錢重人蔘粟米飮一貼煎入。命退,承史以次退出。
上在昌德宮。停常參,只晝講。
徐有防啓曰,明日視事,再揀擇相値,頉稟。答曰,知道。
傳于趙尙鎭曰,右承旨入侍。
蔡弘履,以禁衛營從事官來言言啓曰,今日本營軍兵日次,私習云矣,敢啓。答曰,知道。
又以御營廳從事官來言言啓曰,今日本廳軍兵日次,私習云矣,敢啓。答曰,知道。
蔡弘履啓曰,右副承旨金尙集今日不爲仕進,卽爲牌招,何如?傳曰,許遞,前望單子入之。
承旨前望單子入之,朴祐源落點。
蔡弘履啓曰,新除授左副承旨朴祐源,卽爲牌招察任,何如?傳曰,允。
傳于朴祐源曰,承旨房仍。
傳于徐有防曰,坐直承旨入侍。
徐有防,以禮曹言啓曰,來三月初六日大報壇祭攝行事,命下矣。初五日親傳香之節,何以爲之乎?敢稟。答曰,攝儀。
朴祐源,以吏曹言啓曰,今此各陵殿寒食祭獻官,大祝時無職名人員,令該曹口傳付軍職,何如?傳曰,允。
又以吏曹言啓曰,今此永祐園寒食祭獻官,本曹參議朴祐源塡差矣。移拜承旨,不得已以前承旨金尙集,改付標以入之意,敢啓。傳曰,知道。
徐有防,以嘉禮廳言啓曰,本曹郞廳禮曹正郞鄭必忠,方帶實錄廳兼春秋,今姑改差,其代以禮曹正郞趙鼎鎭差下,使之察任,何如?傳曰,允。
蔡弘履,以訓鍊都監言啓曰,本局哨官洪儆,身病甚重,勢難察任,改差,何如?傳曰,允。
行副提學金夏材,大司諫金文淳,司諫李命勳,應敎金履禧,掌令李度默,持平權以綱·姜,獻納柳孟養,校理姜忱,副校理徐鼎修·李時秀,正言柳協基,修撰徐有成·金宇鎭,副修撰尹行元·沈樂洙啓曰,請喬桐府黜置罪人鄭致達妻快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱亟加嚴鞫,快正王法。請削黜罪人洪樂純爲先中途付處。措辭見上答曰,不允。
大司諫金文淳,司諫李命勳,掌令李度默,持平權以綱·姜,獻納柳孟養,正言柳協基啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者絶島散配。請洪國榮爲先亟施遠竄之典。措辭見上答曰,不允。再昨已諭,爾等何不念予肝膈之言乎?
司諫李命勳,正言柳協基啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請海美縣定配罪人申光復,更令王府,嚴鞫得情。請金甲島爲奴罪人克觀,古今島爲奴罪人克泰,泗川縣定配罪人萬爀,更令王府,嚴鞫得情,夬施當律,請定配罪人具翼遠亟寢酌處之命,仍令王府,嚴鞫得情,快正王法。請減死安置罪人大燮亟寢酌處之命,仍令王府,設鞫得情,快正王法。請減死罪人弼海亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請河東府減死定配罪人昌鼎依律處斷。請濟州牧減死定配罪人範聖依律處斷。請減死定配罪人德秀,亟令王府,更加嚴鞫,快正王法。請鎭海縣定配罪人埏,亟令王府,拿鞫得情,仍施當律,其應坐支屬不可遠地散配而止,亦竝施絶島散配之典。請逆賊尙魯亟施孥戮之典。措辭見上答院曰,不允。埏事,亟停勿煩。
正言尹得孚疏曰,伏以,臣於三昨,退自臺廳,鍾動門閉,寄宿人家,而素患眩瞀之症,重添關格,馱歸委頓,不省人事。昨曉幸得差減,方鞴馬詣臺,而症復發作,頃刻昏倒,召牌繼降,不得承命,罪在難赦,而聖恩寬假,不加譴斥,臣誠惶感,不知所云,伏枕奄奄之中,猶有愚忠之耿結者,昂瀆崇嚴。伏乞察其忱而憐其病,亟遞臣職,千萬至願。噫,洪國榮恃功驕橫,作福作威,一世之人,靡不趨附,知有國榮而不知有君父久矣。幸而天啓聖衷,有正月八日之處分,實宗社之慶,臣民之幸也。今則重臣旣發國榮之罪矣,三司之長繼之矣,兩司之官,又發流竄之啓矣。聖上寬仁,只令歸還田里,雖不足以贖渠罪之萬一,猶可以少洩國人之憤,而乃臣之愚,則別有所慨恨於旣往,而又不勝憂慮於方來者,誠爲殿下而略暴焉。噫,國榮貪天爲己,兜攬權柄,國人之不敢言而不敢怒者,四年于玆矣。臣不敢知殿下深居九重,而未之或知耶。抑殿下其或知之,而特以勳勩之故,而俛副其意慾也耶?國榮前秋之休致,在於眷遇方隆之日,搢紳之人,莫不瞠惑,皆以爲行當復用,所以請留之章,紛紛焉日積於公車者也。殿下旣許其休退,則只使之奉其朝請可也,而逐日晉接,恩渥愈摯,遂使奸細之心腸,致有沮遏廣儲嗣之大計者,殿下有以啓之也。今日責躬之敎,雖懇惻切至而尙何補哉?臣所以不能不慨歎於旣往者也。今幸罪盈惡極,公議峻發,則殿下復以前日之寵假,而不許今日之罪其罪,抑又何哉?嗚呼,前轍之戒,在於後車,則殿下今日之所宜却顧而長慮者,又當何如耶?與國榮同功一體之臣,今雖未見其驕橫如國榮,而殿下若又假之以權柄,則安知異日,復有作福作威之患,如國榮也哉?伏願殿下,時加裁抑,以爲先事之戒,全其終始,無有後悔,則國家幸甚,聖明懲毖,保無是憂,而竊伏覸殿下,過於含容,此臣所以又不容不憂慮於方來者也。噫,洪樂純之罪,卽洪國榮之罪也。三司之啓,臚列幾盡,而其中有樂純之負犯,或爲稱冤,殿下之傳敎,或謂抑勒云云之語。嗚呼,人心不靖,世道淆亂,背公論而慢天威,至於此極,則實不勝駭惋而憤切也。論啓之際,固宜拈出其名,正明其罪,而但引而不發,誠可謂模糊之甚矣。揆以臺體,決不可置而不問,臣謂亟令發啓之臣,擧其人之姓名,隨其罪而繩之,斷不可已也。念臣性拙識淺,根孤植弱,杜門屛跡,息交絶遊,其於朝廷之事,漠然不相聞,而或叨言職,則只憑朝紙之上,敢效憂愛之忱,雖其言固陋淺近,而愚忠則切矣。伏乞天地父母,恕其狂妄,千萬幸甚,臣無任屛營祈懇之至。答曰,省疏具悉。上款云云,但當受而爲過而已,下段云云,爾何發此言?人必懷自危矣。先事之慮,誰曰不可,若其起疑於黯黮之中,成說於䵝昧之地者,誠有無限世道之憂,予則反恐史所稱酤搉之害,不在於彼而在於此也。至於前都憲之啓,終事,使予迫悶,諫官以意中人姓名,使之指擧者,此無異於覈言根也。爾其勿辭察職。
敦寧都正鄭彦暹疏曰,伏以,臣跧伏窮巷,念絶榮途,敦府除旨,忽下於千萬夢想之外,驚惶感激,罔知攸措。固當竭蹶趨承之不暇,而第臣旣無敦寧,揆以法例,自在當遞,玆敢短章自列,仰瀆崇聽。伏乞聖明,亟令該曹照例遞改,以存公格,以安私分,千萬幸甚,臣無任屛營祈懇之至。答曰,省疏具悉。疏辭下該曹稟處。
庚子二月二十九日巳時,上御誠正閣。晝講詣臺臺臣同爲入侍時,知事蔡濟恭,特進官李鎭衡,參贊官趙尙鎭,侍讀官姜忱,檢討官沈樂洙,假注書趙興鎭,記注官李,記事官徐龍輔,宗臣安川君烓,武臣行副護軍柳春馪,大司憲鄭昌順,以次進伏訖。上前受音,忱讀奏自張沮·桀溺,至止子路宿,上新受音。忱曰,張沮·桀溺,雖是隱君子,絶類離群,皆非中正之士,而至於貪冒榮利之輩,則不可同日語矣。伊時人主,若能禮以羅之,官以祿之,隨才任用,則生民之塗炭,庶可拯濟,而齊·梁之君,不知彙征於如此之人,而其所進用,不過辯口伯術之士,故獨善潔行,如沮如溺者,世愈亂而跡愈遠。此皆時君不能任賢之責,以此觀之,則人君之得失,在於用人之進賢退愚,此等處,伏願殿下體念焉。上曰,所陳好矣。樂洙曰,此輩潔已自韜,過於忘世之人,猝不可致而用之,而人君猶能誠心求輔,善爲導率,則亦有秦時色鴻,爲漢世儀鳳,苟得用之,雖不致治三代之盛,而亦足以諷詠一世,忘義循利之類,必有廉立之意,不亦美乎?是故朱子曰,正當扶起沮·溺輩,此皆專在於人君導率之如何,伏願聖上留念焉。上曰,好矣。濟恭〈曰〉,上下番所奏皆切當矣。臣無更達之辭,蓋沮·溺之輩,皆非中道,聖人之所不許與,而比於脅肩謟笑,不啻高人一層,人君若能導率,則此等之人,雖有若浼之心,猶能致之於朝廷,而亦可納之於中行。是故若使此輩,際遇於堯·舜之世,不讓於皐·夔之倫,下番所論正當,扶起沮·溺輩之言,誠好矣,此亦指言人君導率之道。上曰,所奏果好矣,而其中導率二字尤好矣。沮·溺輩潔行自韜,雖過於忘世,猶可謂中人以上,而猶不能導率,以致離群絶俗之境,中人以上尙然,況衰世以後,人物之漸不如古乎?導率之政,尤可勉於今日矣。濟恭曰,臣待罪經筵,何不以責難之言,仰奏明主之前乎?殿下自卽祚以來,于今四年之間,用一人,外論皆以爲國榮之所爲,罪一人,朝廷亦以爲國榮之所爲,四年之內,殿下求言之端,非止一再,竟無一言者,非殿下不能容納其言而然也。至於尋常辭職疏箚,皆經眼於國榮,然後始爲上徹,在廷諸臣,寧得罪於殿下,毋得罪於國榮,爲謀身之道,甚至莫敢誰何之境。此殿下寵遇太過,假之以權柄之過乎?今則公議已發,三司聲討之章,日積公事,若使國榮如昨年,則其敢有一言來之者乎?今則便同死僧習杖矣。殿下一初之政,無迷不燭,明竝日月,向使國榮,威福不得自擅,寵遇不敢自恃,則豈有今日耶?從今以往,體洪範蕩蕩平平之道,毋使人臣作威作福,總攬權綱,以致建極之治,是臣區區血願矣。上曰,卿之今日之言,近來筵臣之所不言,予欲索言,不覺面騂,第當自勉而已,使國榮若從予言,豈至於今日之狼狽乎?尤可慙痛矣。臺臣進前,上曰,只擧末端。昌順啓曰,請大靜縣爲奴罪人金壽賢依律處斷。上曰,不允。又啓曰,請興陽縣爲奴罪人河翼龍,海南縣爲奴罪人金重得,亟令王府,設鞫得情,快正王法。上曰,不允。又啓曰,請梁山郡定配罪人錫達依律處斷。上曰,不允。又啓曰,請大靜縣定配罪人聖中,亟令王府,設鞫嚴問,期於得情,快正王法。上曰,不允。又啓曰,請削板罪人有臣·宗甲·義駿,竝令王府,設鞫嚴問,依律處斷。上曰,不允。又啓曰,請鍾城府定配罪人趙濟泰,海南縣定配罪人李潤成,更令王府,設鞫得情,施以當律。上曰,亟停勿煩。又啓曰,請楸子島定配罪人趙嵎亟寢酌處之命,仍令王府,設鞫得情,夬正王法。上曰,亟停勿煩。又啓曰,請薪智島荐棘罪人瑩中,設鞫嚴問,夬施當律。上曰,不允。又啓曰,請濟州牧定配罪人後樂,亟令王府,更加嚴鞫,期於得情。上曰,不允。又啓曰,請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·閔德成,罪人申世輝·蔡伯周·盧聖翊,仍令王府,更加嚴鞫,期於得情。上曰,不允。又啓曰,請楸子島安置罪人李普行,亟令王府,拿鞫嚴問。上曰,不允。又啓曰,臣於見職,實有萬萬難冒之義,今臣所叨,卽臣兄之代也。雖在微官庶僚,以弟代兄,尙有應避之例,矧此風憲之長,言議之地乎?其在國體,已極苟艱,揆以公格,自在應遞,而適當試事,義同往役,雖不得不冒昧承膺,副急一出,因仍蹲據,斷無是理,臣何敢一刻晏然於臺次乎?請命遞斥臣職。上曰,勿辭。同副承旨趙尙鎭曰,大司憲鄭昌順再啓煩瀆,退待物論矣。上曰,知道。昌順又啓曰,臣於洪國榮之啓,竊有所瞿然慙恧者,當國榮在朝之日,其專擅驕恣,竊弄威福之狀,今日大小諸臣,孰不目見而耳聞,竊憤而心駭者,惟其威勢所壓,人無敢言,至於如臣者,忝叨言地,非止一二,幾年囁嚅,一味噤默,殿下朝廷,可謂無人矣。日昨重臣手箚,實出於爲國危忠,而比之古人逆折先事之戒,則尙云晩矣。臣則職在都憲,反於重臣手箚之後,始敢請討,比之重臣,又有愧焉。臣於把筆構箚之際,自不覺面騂,故諸臣箚疏,皆直討國榮,而臣則首擧重臣之箚,次論國榮之罪者,以示隨人始討之爲可愧,於是乎不忠之罪,臣無所逃今方自訟,何敢以言官自居,開口論事,而第伏見近日絲綸批旨之間,或有過中之敎,至曰撫躬慙痛,寧欲無訛。又曰徒增慙歎,不知爲答,以殿下至仁好生之德,全保世臣之意,在凡臣僚,尙欲施恩全活,況國榮之曾被眷遇,嘗廁任用者乎?此則不然,國榮有功於明義錄,則殿下爵祿之寵遇之,以其功也,及其爵祿過而驕濫日甚,寵遇專而威福自擅,甚至於沮戲宗社之大計,甘爲宗社之罪人,則殿下流放之竄殛之,以其罪也,殿下卽在上之天也,好惡賞罰,隨其所爲而已,眞所可怒在彼,已何與焉者也?或者聖心,以當初任用之匪人,引以自咎,而凡人君之引咎責躬,固是美事。是又不然,古人所謂,始以帝堯之仁,姑試伯鯀,終焉孔子之聖,不善宰予者,正爲今日準備語也,又何嫌焉?不過四年之間,乃有今日之處分,如日月之更,在聖德尤有光焉。俄者聖敎,以四字,有所自貶,臣則以爲,若如聖敎,則必無今日之處分,近日絲綸批旨中,字句間過中處,特命還收宜矣。臣又因是而有所仰勉者,大抵寵過而生驕,任專而招權,除非皐·夔之佐,此實人情之所不免,殿下若欲曲保世臣,以全終始,則與其曲加涵貸於有罪之後,曷若稍加裁抑於無罪之時乎?如此之後,終始保全之恩,可以施矣,亦願聖明之留意焉。上曰,曰慙歎,曰無訛云云,蓋予於近日事,一則有以啓之,一則有以致之,淸燕之中,每自循省,自不覺其面騂背汗,向所云云之句,非不參量之說也。命退,諸臣以次退出。
庚子二月二十九日酉時,上御誠正閣。坐直承旨入侍時,右承旨徐有防,左副承旨朴祐源,假注書趙興鎭,記注官李,記事官徐龍輔,以次進伏訖。上曰,生劃設場,在於何日乎?有防曰,再明設場云矣。上曰,會講設場,何其久也?有防曰,一日所應講者不過十餘人,故自然遲滯云矣。命祐源書尹得孚疏批。命賤臣曰,各門門鑰盡下,而其中丹鳳門姑留,宿衛庫間修掃軍出去後還閉,軍號以昨日軍號因用,再揀擇處女明日平明來待事,竝爲,分付。命有防·祐源分讀公事,讀訖,命書傳敎曰,今番嘉禮時,自內應備果盤,一倂除之,況本宅乎?以此意,分付。雖宮人中官及都監官吏,切勿造果盤,至於禮緞,不特緞綾,雖紬綿,亦勿爲之事,預爲,分付。命書榻敎曰,王大妃殿進御人蔘二錢重粟米飮一貼更爲煎入。命退,承史以次退出。
上在昌德宮。停常參·經筵。
自卯時至申時,日暈。
金魯淳,以都摠府言啓曰,今日入直內三廳武兼禁軍及軍兵等中日習射,請出標信。傳曰,置之。
又以御營廳從事官來言,言啓曰,今日本廳軍兵日次,私習云矣,敢啓。答曰,知道。
傳于金魯淳曰,承旨入侍。
徐有防,以嘉禮廳言啓曰,今此嬪入闕時,當有朝見中宮殿之禮,而該曹無可考文書,故詳考政院日記,則肅廟朝丙寅年淑儀入闕時,朝見中宮殿之禮,有問于大臣擧行之例矣。今亦依此磨鍊,何如?傳曰,允。
又以禮曹言啓曰,今此嬪揀擇時,京畿·湖西守令及士夫處女,有無單子再揀擇,及期上送之意,累次關飭矣。畿甸則皆以無乎事報來,而湖西則五六邑以無乎報來之外,其餘各邑,尙無聲息,事體極爲未安,當該道臣推考,如有年限內處女,再揀擇日,雖未及上來,趁三揀擇上送之意,另加申飭,何如?傳曰,允。
又以禮曹言啓曰,自前式年文科講經出榜後,生劃間一日設場,故試官例於出榜翌日,磨鍊以入,而今此式年文科講經一二所,昨已出榜,試官當於今日磨鍊,而堂上以上文官俱差,寒食祭官,實無排望之勢矣。生劃設場,以來三月初四日退定,試官磨鍊,亦以初三日擧行,恐合事宜,而事係變通,自下不敢擅便,何以爲之乎?敢稟。傳曰,依此爲之。
兵曹口傳政事,副司直金尙集·鄭彦暹。
傳于朴祐源曰,明日大臣·戶·禮判尙方公事提調來待。
傳于朴祐源曰,禮房承旨入侍。
徐有防,以嘉禮廳言啓曰,今此嘉禮時,上馬隊·下馬隊,烏杖差備·忠贊衛·陪衛等節及其他導從者,自可指揮擧行,而至於本宮婢子,捧函步婢,執香步婢等節,郡主嘉禮時,旣有之矣。今番亦不可不擧行,而戶曹別單中,無啓下之事,自下不敢擅便,何以爲之?敢稟。傳曰,明日入侍時稟定。
又以禮曹言啓曰,今此三揀擇後,別宮處所,預爲稟定,然後可以及期修理,以何宮擧行乎?敢稟。傳曰,入侍時當下敎,明日卿與戶判入侍稟定。
又以禮曹言啓曰,今此嘉禮時三揀擇後,嬪詣別宮及嘉禮日詣闕門路,稟定然後可以指揮擧行,以何門爲之乎?敢稟。傳曰,取考政院日記,則可以援據三揀擇之,自敦化西挾門擧行。
又以禮曹言啓曰,今此嘉禮日,嬪朝見大殿時,儀仗排立之節,何以爲之乎?敢稟。傳曰,依例爲之。習儀初命置之,宮人輩一次肄習,在所不已,各度習儀,除之,只行一度於行禮殿事知委。
又以禮曹言啓曰,今此嘉禮翌日,嬪朝見王大妃殿時,儀仗排立之節,何以爲之乎?敢稟。傳曰,慈殿旣不臨殿,繖扇外儀仗,置之。
又以禮曹言啓曰,今此嘉禮翌日,嬪朝見惠慶宮時,儀仗排立之節,何以爲之乎?敢稟。傳曰,繖扇外儀仗,置之。
又以禮曹言啓曰,今此嘉禮翌日,嬪朝見中宮殿之禮,依例爲之事,允下矣。儀仗排立之節,何以爲之乎?敢稟。傳曰,慈殿宮旣不排立,儀仗,置之。
金魯淳,以兵曹言啓曰,本曹佐郞林道浩身病猝重,累度呈狀乞遞,宿衛重地,不可久曠,今姑改差,何如?傳曰,允。
徐有防,以吏曹言啓曰,今此先蠶祭亞獻官行副司直金孝大,知事鄭好仁,實預差,啓下矣。金孝大身病甚重,預差鄭好仁,謂有情勢,俱不得入來云,不得已以戶曹判書金華鎭,改付標以入之意,敢啓。答曰,知道。
金魯淳,以訓鍊都監言啓曰,昨年九月二十八日,依傳敎,前訓將洪國榮家,定送巡邏與把門陪旗手矣。旣有歸還田里之命,揆以事體,決不可仍置,撤罷,何如?傳曰,允。
又以禁衛營言啓曰,己亥九月二十八日,因傳敎,洪國榮家,定送巡邏將卒及把門軍矣。卽有洪國榮歸還田里之命,當次日巡邏與常時陪旗手,不可仍置,竝爲撤罷,何如?傳曰,允。
又以御營廳言啓曰,依傳敎,昨年九月二十八日洪國榮家,定送巡邏與把門陪旗手矣。旣有歸還田里之命,揆以事體,不可仍置,撤罷,何如?傳曰,允。
又以左右捕盜廳言啓曰,昨年九月二十八日,依傳敎,洪國榮家,定送捕校·捕卒·巡邏矣。旣有歸還田里之命,揆以事體,不可仍置,撤罷,何如?傳曰,允。
行都承旨徐有慶疏曰,伏以,臣卽伏見正言尹得孚疏本,論臣向來所發洪樂純啓辭中抑勒稱冤之句,而以臣之不爲拈出其人名字,侵責備至,至有模糊之斥,繼又有令臣擧其人姓名之請,臣於是,不勝瞿然慙悚之至。噫,臣雖無似,職是風憲,除凶祛黨之義,豈或少忽,而鎭囂安反之道,尤宜深念,當其處分之初下,樂純之氣焰尙熾,人心之去就靡定,擧一世簪紳之流,太半而爲此輩所誑惑,其所云云,旣非一二人所說去,而有口則皆言,有耳者皆聽,則其何可的指拈出,枚擧歷論,反傷淸朝忠厚之風,又乖古人罔治之義乎?臣於伊日,只擧其端,不擧其名者,職此之懼也。況此臺閣論事,許以風聞,則凡其塗聽而塗說者,莫不指陳而無隱,亦未嘗聞自朝廷,査問其言根,則今此諫臣所請,誠莫曉其所以,而或恐因此而啓後來無窮之弊,臣竊爲臺臣惜之。然人言旣發,私義難冒,玆敢略陳短章,仰瀆崇嚴。伏乞聖明,俯垂鑑諒,亟削臣職,以安私分,不勝幸甚,臣無任屛營祈懇之至。答曰,省疏具悉。卿之向日啓語,嚴討安反之意,兩不失當,卿其勿辭行公。
庚子二月三十日辰時,上御誠正閣。承旨入侍時,右承旨徐有防,左副承旨朴祐源,假注書趙興鎭,記注官李,記事官徐龍輔,以次進伏訖。上命祐源書傳敎曰,令尹昌胤女子,副直長鄭杆女子,奉事趙儀逵女子禁婚,餘皆許婚。上曰,揀擇處子出入時,當乘六人轎,而三家俱無器具,六人轎則置之,轎軍自嘉禮都監定送事,左副先退,分付。命書傳敎曰,翰注不備,在外人竝卽催促上來。又命書傳敎曰,都承旨批下,卽爲牌招,使之仕進。又命書榻敎曰,王大妃殿進御二錢重人蔘粟米飮一貼煎入。又命書傳敎曰,禮房承旨馳詣宗廟,同副承旨馳詣元陵局內諸陵·永祐園,左承旨馳詣永禧殿·景慕宮,奉審摘奸以來。命退,承史以次退出。
庚子二月三十日酉時,上御誠正閣。坐直承旨入侍時,右承旨徐有防,左副承旨朴祐源,假注書趙興鎭,記注官李,記事官徐龍輔,以次進伏訖。上曰,入直玉堂持東國通鑑四五卷入侍。賤臣承命出,與侍讀官徐鼎修,檢討官金宇鎭偕入進伏。上命鼎修讀之,鼎修讀一卷訖,命宇鎭讀之,宇鎭讀至半卷。命有防讀之,有防讀訖一卷,命止之。上曰,上下番所讀,合爲二卷,別無文義之拈出陳達者,而蓋萬機酬接之暇,夜氣淸明之際,使儒臣讀史記而靜聽,則時君之得失,時政之治否,千載之下,可以追想,此亦不爲無助也。鼎修等曰,臣等待罪經幄之任,實無啓沃之才,不勝慙忸,蓋此冊一部中,人物之賢否,時政之治亂,無不載焉。殿下淸燕之中,念念在玆,則日用事爲之間,多有資益之端矣。上曰,好矣。夜已深,命退,承史以次退出。
上在昌德宮。停常參·經筵。
傳于金魯淳曰,同副承旨入侍。
蔡弘履啓曰,領議政金尙喆,左議政李溵,領府事徐命善,判府事鄭弘淳,禮曹判書洪樂性,戶曹判書金華鎭,依下敎來待矣。傳曰,入侍。
又啓曰,尙衣提調鄭民始,依下敎來待矣。傳曰,入侍。
又啓曰,大司憲鄭昌順,引避退待,已至多日,尙未處置,事甚未安,除在外外,掌令李度默,持平權以綱·姜,倂卽牌招,以爲處置之地,何如?傳曰,允。
以持平權以綱·姜牌不進罷職傳旨,傳于趙尙鎭曰,只推。
徐有慶啓曰,左副承旨朴祐源,疏批已下,卽爲牌招,何如?傳曰,允。
傳于朴祐源曰,右承旨·左副承旨入侍。
有政。吏批,判書金鍾秀進,參判鄭民始牌不進,參議未差,行都承旨徐有慶進。啓曰,咸興判官,今當差出,而本府以營下劇邑,物衆地大,素稱難治,不可不各別擇差,他道有聲績已準朔未準限守令,竝擬,何如?傳曰,允。又啓曰,本曹參議,今當差出,而擬望之人乏少,外任竝擬,何如?傳曰,允。又啓曰,江原監司,今當差出,而擬望之人乏少,他道守令,竝擬,何如?傳曰,允。以徐有防爲吏曹參議,李顯模爲兵曹佐郞,韓光溥爲監察,金尙集爲江原監司,任希簡爲江陵府使,李端會爲咸興判官,黃㝡彦爲敦寧都正,車大修爲慶尙都事,寧陵令尹昌胤,濟用判官韓鼎謩相換,成均博士單金瀍·鄭趾煥爲承旨。
兵批,兼判書蔡濟恭進,參判李萬恢入直進,參議尹勉升病,參知南柱老病,右副承旨朴祐源進。以邊得讓爲副摠管,李汝翼爲訓鍊主簿,許爲五衛將,李弼邦爲玉浦萬戶,金亨集爲首陽山城別將,孫錫福爲植松萬戶,李思曾爲德津萬戶,丁錫相爲西生僉使,僉知三單邊聖和·李吉培·朴泰儀。
傳于趙尙鎭曰,新除授承旨,牌招察任。
徐有慶啓曰,新除授右副承旨鄭趾煥,時在洪忠道忠州地,斯速乘馹上來事,下諭,何如?傳曰,許遞,前望單子入之。
承旨前望單子入之,金夏材落點。
傳于趙尙鎭曰,左副承旨入侍。
朴祐源,以兵曹言啓曰,去二月朔各廳堂下武臣試射,連因有故,今已逾月,不得爲之之意,敢啓。傳曰,知道。
掌令李度默啓曰,大司憲鄭昌順,以臣於見職,實有萬萬難冒之義,今臣所叨,卽臣兄之代也。雖在微官庶僚,以弟代兄,尙有應避之例,矧此風憲之長,言議之地乎?其在國體,已極苟艱,揆以公格,自在應遞,而適當試事,義同往役,雖不得不冒昧承膺,副急一出,因仍蹲據,斷無是理,臣何敢一刻晏然於臺次乎?引嫌而退,長憲之職,兄遞弟代私義難安,其勢似然,請大司憲鄭昌順遞差。答曰,依啓。
正言尹得孚啓曰,臣於日昨病發昏倒之中,聞以洪國榮罪惡,合辭聲討,臣雖未得躬親隨參,亦不可無一言於諸臺之後,故力疾構疏,敢貢愚見,而神精眩瞀,辭語顚錯,惟以區區憂愛之忱,略及覆轍之戒,先事之慮矣。及承批旨,有曰受而爲過,俯示開納之意,臣雙擎九頓,實不勝惶感之極,而至於下段,申申反復,誨責備至,臣於此滿心兢惶,莫知所以自措也。臣雖至愚,初何嘗起疑於黯黮,成說於䵝昧,使人懷自危之心哉?第今國榮之千罪萬惡,皆出於恩私之太過耳。念古人先事之戒,雖在君上,猶曰無若丹朱,則今於寵遇之臣,以無若國榮爲戒者,蓋欲其勿復陷於作福作威之罪,使君臣上下,保有始終,共享太平之福也。苟以臣言,反致世道之憂,則顧臣之罪,當復如何?又若末段事,則臣固知迫詰言官之非盛世事,而以王言謂之抑勒云者,誠萬萬絶憤,此事旣發於臺啓,而擧世之人,皆將受疑,則與其擧世之受疑,無寧摘發其人而罪之之爲當也。故乃有所論列,而辭不達意,致勤責敎,繼又得見前都憲徐有慶對章,則至以啓後世無窮之弊爲言,此莫非臣誠未上格,言不見孚於同朝之致,何敢一刻仍冒於臺次乎?昨日病勢之彌篤,今始來避,臣罪至此,尤無所逃,請命遞斥臣職。答曰,勿辭。蔡弘履啓曰,正言尹得孚,再啓煩瀆,退待物論矣。傳曰,知道。
左副承旨朴祐源疏曰,伏以,臣伏見吏曹判書金鍾秀手箚,臚列洪國榮之罪惡,其辭嚴,其義正,其所云始焉疑惑,中焉駭憤,今焉灼知其負君忘國之罪者?誠爲臣先獲之語也。噫嘻,涇渭易混,紫朱難別,自是從古有識者之所共竊歎,而其假托威權,欺弄一世,孰有如國榮者哉?當乙丙艱憂之時,任國家保護之責,明義一部,卽是我東方春秋大義理之書,而國榮居然爲錄中主人矣。上之所以寵遇,下之所以期待者,殆若非其人莫可,而休退之擧,忽出意想之外,跡似恬退,道路咨嗟,事在急遽,朝野疑懼,到今追思,此國榮眩賣誑惑之術,而臣則知識旣淺,疑慮太過,倉卒一啓,事出適會,此非但臣心之可質神明,亦庶幾聖明之俯垂諒察,王莾之眞僞,雖曰難辨,獻可之先見,寧不有愧。嗚呼,重臣箚中許多聲討,孰非國榮之斷案,而至於脅持君父,沮遏大計,此何等凶肚,此何等陰謀?自今宗社之所倚托,臣民之所顒望,孰有大於廣儲嗣一事,而乃以國榮之地處,必欲沮戲而後已者,將欲何爲?此所謂司馬昭之心,路人所知也。朝廷之上,有此宗社之罪人,而錯認懸車之行,未效埋輪之義,有臣如此,將焉用哉?拊念前後,愧赧無地,玆不得不仰首自列。伏乞聖慈,先命斥退臣身,以爲人臣之戒焉,臣無任屛營祈懇之至。答曰,省疏具悉。不曰難乎,勞在緩事,爾其勿辭,速卽察任。
庚子三月初一日卯時,上御誠正閣。同副承旨入侍時,同副承旨趙尙鎭,假注書趙興鎭,記注官李,記事官徐龍輔,以次進伏訖。上命書傳敎曰,欲竝奠安之意,臣庶奚間?如曩時危疑之時,其所鋤治,務欲鎭定,況今日乎?又況唉彼賤類,有何知也?聞近日內而掖庭,擧廳相續,外而各司査櫛將始云,不但大非予本意。若此不已,其將空一世而後已,寧有是理?以此意自政院分付,使內外執役之若隷若胥,無懷自懼,各安其心,則此亦定民志正風俗之一端也,竝須知悉擧行。上命賤臣曰,持此傳敎,內而司謁,外而百各司官員,自政院發牌,分付。命書榻敎曰,王大妃殿進御一錢重人蔘粟米飮一貼煎入。命退,承史以次退出。
庚子三月初一日辰時,上御誠正閣。時·原任大臣,禮·戶判入侍時,領議政金尙喆,左議政李溵,領府事徐命善,判府事鄭弘淳,兼禮曹判書洪樂性,戶曹判書金華鎭,右承旨徐有防,假注書趙興鎭,記注官李,記事官徐龍輔,以次進伏訖。尙喆等曰,近來日氣漸和,聖體,此時若何?上曰,一樣矣。王大妃殿氣候,若何?上曰,一樣矣。惠慶宮氣候,何如?上曰,一樣矣。尙喆等曰,重臣一箚出後,臣等實無仰瞻之顔矣。當國榮在朝之日,竊弄威福,專擅驕恣之罪,孰不切憤而心駭,而幾年囁嚅,一味噤默,幸於日昨重臣之箚,出於爲國之危忠,臣等忝居三事,尤不勝惶愧之至。今則千罪萬惡,彰發無餘,伏願殿下,廓揮乾斷,亟從三司之請。上曰,予無見卿之面矣。尙誰咎哉?是予之過也。弘淳曰,自古戚里,擅弄威權,不至狼狽者鮮矣,而獨慶恩一家,終始保全,此非慶恩,賢於他人。肅廟朝,初不假之以權柄,故能爲一世之完人,此皆殿下鑑戒處也。上曰,卿言,好矣。豈不體念?尙喆曰,三揀擇不遠,聖心亦有所定處,臣等區區欣忭之忱,不可盡達。上曰,今則事體如前有異,不可屬之於四宮,宮號何以則爲好耶?卿等第須思之。尙喆曰,本家甚貧寒云矣。上曰,然則本家誰可主張乎?華鎭曰,至親無在朝者,主管無人云矣。上曰,折授結數及奴婢口數,定式別單書入,可也。華鎭曰,嘉禮時輸送之物,三揀擇前輸送,似好矣。上曰,宜矣。樂性曰,嘉禮日字,令日官初擇,則十二日爲吉云矣。上曰,以十二日擧行,好矣。樂性曰,上馬臺·下馬臺,本宮婢子·奉函婢子·執香婢子,擧行等節,一依昨日草記,批答爲之,而至於果盤禮緞等節,內宣醞·外宣醞,只行一次乎?上曰,今番務從省略,以一次擧行,而其他過濫之事,各別申飭,好矣。上曰,本宮定之然後,多有排置之節,且有外舍廊,可設書題所矣。尙喆〈曰〉,就考前例,則家價爲銀子千兩矣。今番亦依例自戶曹輸送乎?上曰,不必送之,定家然後,當下敎矣。樂性曰,大殿朝見禮,以何殿爲之乎?上曰,當詳量爲之矣。上曰,供上等節,一依仁壽宮定例,明日抄入,好矣。華鎭曰,凡事初十日前可以擧行,而至於自工曹所造大鍮火爐,似未及矣。上曰,如未及之,追後用之何妨?上曰,習儀入來後,一次爲之,翌日各殿朝見禮習儀,一竝除之。尙喆曰,三揀擇期日不遠,而寧陵令尹昌胤,方在遠陵,凡百擧行,似多難便,相當職相換之意,分付該曹,何如?出擧條尙喆曰,此乃江原道按覈御史柳誼査啓也。江陵府使鄭象仁,松木作板,雖已脫空,身爲守土之官,木商輩濫斫之時,不能禁戢之罪,不可不論。至於本道道臣,最初査啓,只憑査官之報,少無論理之語,致煩按覈之命,則及今繡衣論啓之後,難免按査不審之責。江陵府使鄭象仁,江原監司具㢞,竝施罷職之典。差人崔漢福·卞興瑞,憑藉京關,作弊牟利之狀,誠極萬萬痛駭,分付原營及秋曹,使之照律重勘,以徵日後。廚院該吏金福基,符同此輩,有所幻弄於當初發關之際,誠極痛惋,亦令秋曹,從重科治。江陵吏金宗完罪狀,自本道一體嚴治之意,分付道臣,何如?上曰,依爲之。出擧條尙喆曰,驪州前牧使尹塾,木物收稅後,畢竟擧措,雖多怪駭,而今因木商之招,若令更爲査辨,則竊恐有傷事面,第以貶下守令,向來金吾供辭,專事噴薄,侵辱道臣,此路一開,後弊勝言,論以國體,不可無飭。驪州前牧使尹塾,罷職,何如?上曰,依爲之。出擧條命書傳敎曰,政官牌招開政。命書榻敎曰,王大妃殿進御二錢重人蔘粟米飮一貼煎入。命退,諸臣以次退出。
庚子三月初一日巳時,上御誠正閣。尙衣提調入侍時,尙衣提調鄭民始,右承旨徐有防,假注書趙興鎭,記注官李,記事官徐龍輔,以次進伏訖。上曰,卿與趙儀逵,有戚分云,然否?民始曰,以榮弼之子出繼,爲臣之眞外五寸親矣。民始曰,八人轎前件,昨日取見,則塗蓋緞色渝弊,不堪用矣。上曰,略略修改,有可堪之勢,仍舊貫無妨矣。民始曰,如或可堪,則臣何不仰體節儉之聖意?此則決不可用矣。上曰,予非愛惜其一轎子物力而然也。一番所用之物,不必新造故也。民始曰,聖敎雖如此,此則所見甚重難,不可堪用矣。上曰,然則只改蓋緞用之,好矣。上曰,尹得孚處置批答,以知道頒布。命退,諸臣以次退出。
庚子三月初一日酉時,上御誠正閣。左副承旨入侍時,左副承旨朴祐源,假注書趙興鎭,記注官李,記事官徐龍輔,以次進伏訖。上曰,新除授承旨牌招事,分付。賤臣承命出,出牌後還入進伏,上曰,摠戎使敎書製納持入。賤臣承命出還奏曰,姑未製納云矣。命讀漢城府閭家奪入草記,又命讀公事訖。命退,承史以次退出。
上在昌德宮。停常參,只晝講。
朴祐源啓曰,明日常參·經筵,取稟。傳曰,只晝講。
金夏材啓曰,卽者奉敎徐龍輔,謂有親病,陳疏徑出,原疏以國忌齋戒,退却矣。所當直捧禁推傳旨,而此與無端徑出有異,推考警責,何如?傳曰,允。
以明日常參·經筵,取稟。傳于朴祐源曰,只晝講,兼行次對。
傳于朴祐源曰,左副承旨入侍。
朴祐源啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
傳于金夏材曰,左副承旨與戶判入侍。
兵曹口傳政事,副司直鄭民始。
傳于徐有慶曰,時原任大臣·戶禮判·尙方公事提調入侍。
以吏曹參議徐有防牌不進罷職傳旨,傳于徐有慶曰,只推,與判書更卽牌招。
以吏曹參議徐有防再牌不進罷職傳旨,傳于徐有慶曰,此何義意?只推,與判書更卽牌招開政。
徐有慶啓曰,吏曹判書金鍾秀,參議徐有防牌不進,推考傳旨及罷職傳旨今方捧入,而開政命下之後,如是違牌,不卽擧行,事甚未安,判書更卽牌招,何如?傳曰,休紙。
傳于朴祐源曰,戶曹堂上,待下批俾卽行公。
朴祐源,以奎章閣言啓曰,本閣直提學鄭民始,時無職名,令該曹口傳付軍職,何如?傳曰,允。
有政。吏批,判書金鍾秀進,參判兪彦鎬在外未肅拜,參議徐有防進,行都承旨徐有慶進,以兪彦鎬爲吏曹參判,金履素爲大司憲,鄭民始爲戶曹參判,鄭文啓爲戶曹參議,宋徵一爲司藝,南溟學爲中部都事,洪秉德爲利川縣監,洪柱翼爲典籍。
兵批,兼判書蔡濟恭病,參判李萬恢病,參議尹勉升入直進,參知南柱老病,右承旨蔡弘履進,副司直鄭昌順·鄭趾煥,副司果李遠培。
金夏材啓曰,正言尹得孚,引避退待,已至經宿,而尙未處置,事甚未安,大司諫金文淳,司諫李命勳,獻納柳孟養,正言柳協基,竝卽牌招,以爲處置之地,何如?傳曰,允。
以獻納柳孟養牌不進罷職傳旨,傳于金夏材曰,只推,更爲牌招。
傳于朴祐源曰,左副承旨入侍。
朴祐源啓曰,明日次對,憲府無進參之員,除在外外,未肅拜呈告人員,竝待開門牌招,何如?傳曰,允。
傳于金夏材曰,禮房承旨入侍。
朴祐源,以內醫院官員,以都提調·提調意啓曰,內醫方泰智,術業不精,行身不謹,不可置之於醫官之列,汰去,何如?傳曰,允。
金夏材,以吏曹言啓曰,今此大報壇祭進幣瓚爵官,本曹參議朴祐源,行副司直趙英鎭,實預差,啓下矣。朴祐源移拜承旨,趙英鎭謂有身病,今日肄儀,不爲進參,不得已行副司直李在學,改付標以入,而近來祭官厭避之習成痼弊,致令莫重享祀時將事之人,每有此臨至窘速之患,事關朝綱,誠極寒心,而本曹請推之外,他無可施之罰,何以爲之?敢稟。傳曰,不可施以薄警,特施罷職不敍之典。
朴祐源,以吏批言啓曰,卽接兵曹移文,則佐郞李顯模,已經本曹正郞云,旣經正郞,則揆以法例,不可仍置,依例改差,何如?傳曰,允。
司諫李命勳啓曰,正言尹得孚,以臣於日昨病發昏倒之中,聞以洪國榮罪惡合辭聲討,臣雖未得躬親隨參,亦不可無一言於諸臺之後,故力疾構疏,敢貢愚見,而神精眩瞀,辭語顚錯,惟以區區憂愛之忱,略及覆轍之戒,先事之慮矣。及承批旨,有曰受而爲過,俯示開納之意,臣雙擎九頓,實不勝惶感之極,而至於下段,申申反復,誨責備至,臣於此滿心兢惶,莫知所以自措也。臣雖至愚,初何嘗起疑於黯黮,成說於䵝昧,使人懷自危之心哉?第今國榮之千罪萬惡,皆出於恩私之太過耳。念古人先事之戒,雖在君上,猶曰無若丹朱,則今於寵遇之臣,以無若國榮爲戒者,蓋欲其勿復陷於作福作威之罪,使君臣上下,保有終始,共享太平之福也。苟以臣言,反致世道之憂,則顧臣之罪,當復,何如?又若末段事,則臣固知迫詰言官之非盛世事,而以王言謂之抑勒云者,誠萬萬切憤,此事旣發於臺啓,而擧世之人,皆將受疑,則與其擧世之受疑,無寧摘發其人而罪之之爲當也。故乃有所論列,而辭不達意,致勤責敎,繼又得見前都憲徐有慶對章,則至以啓後世無窮之弊爲言,此莫非臣誠未上格,言不見孚於同朝之致,何敢一刻仍冒於臺次乎?昨因病勢之彌篤,今始來避,臣罪至此,尤無所逃,引嫌而退,下款遣語,旣涉妄錯,請問言官,重壞臺體,請正言尹得孚遞差。答曰,依啓。
庚子三月初二日,兼春秋朴行淳。義禁府啓目,前驪州牧使尹塾,別無議處之端,上裁,何如。啓。傳曰,査啓旣到,依此議處爲良如敎。
庚子三月初二日辰時,上御誠正閣。時·原任大臣入侍時,領議政金尙喆,領府事徐命善,判府事鄭弘淳,兼禮曹判書洪樂性,戶曹判書金華鎭,尙衣提調鄭民始,左副承旨朴祐源,假注書趙興鎭,記注官李,記事官徐龍輔,以次進伏訖。尙喆等曰,夜間聖體,若何?上曰,一向矣。尙喆等曰,王大妃殿氣候,若何?上曰,一樣矣。尙喆等曰,惠慶宮氣候,若何?上曰,一向矣。上曰,敎命一節,卿等有議定者否?尙喆等曰,臣等博考國婚前例,則皆有敎命函,自工曹造納之例,以此推之,敎命不可廢矣。上曰,敎命與閭巷間婚書紙一樣,以事面言之,今番嘉禮,似無之矣。命善曰,俄於閤外,取考淑儀嘉禮時儀軌,則有敎命函,旣無敎命,則寧有敎命函,載之謄錄之理乎?弘淳曰,領府事所達,誠明白矣。上曰,然則禮判出擧條後,依前擧行,好矣。樂性曰,今番嘉禮時敎命,頃因下敎,不爲磨鍊矣。取考國婚定例,則淑儀嘉禮,有敎命函,淑儀旣有敎命,則今此有品嬪,不可無敎命,一依定例磨鍊擧行,何如?上曰,依爲之。出擧條命善曰,旣有敎命,則製述官及書寫官,似當啓下矣。上曰,然矣。此則自都監啓下,可也。上曰,受敎官亦當啓下,而以何品官爲之,可以得當乎?樂性曰,雖與正使,名目不同,事面之尊重,似無異同矣。上曰,然則以宗室中品高者擇差,未知何如。命善曰,宗班中無可合者,雖以外朝中,擇其有福者啓下,似好矣。上曰,都監堂上,何如?尙喆等齊奏曰,誠合當矣。仍命書榻敎曰,受敎書及宣敎命官,皆以嘉禮廳首堂上啓下。勿出朝報上曰,敎命措語,何以爲之,可能合當乎?樂性曰,當取考前例後,稟定好矣。上曰,以宣敎爲名似好,未知卿等之意如何。尙喆等曰,誠好矣。上曰,免稅一節及朔饍節目,果考出於政院日記耶?本宮所任奴婢,例爲二十名,一朔應下料米,合爲十二石,而此則自來月始用,戶判退出後與惠堂相議草記,畿營生魚鮮進排一節,亦取議於大臣竝爲草記以聞,可也。上曰,今番嘉禮則凡諸等事,一從省約,且礙眼之浮文,絶勿爲之,卿等能體予意否?樂性·華鎭等曰,前後聖敎,不啻嚴截,且節省儉約之聖意,藹然於辭敎中,臣等何不仰體乎?是故凡百擧行,無一毫侈奢華麗之物,以應行禮緞言,綾緞姑捨,或以木錦代用,內外宣醞床,以一次磨鍊,至於本家盤果,一竝除減,故物力之省減,比之前例,未知爲幾陪也。上曰,班次圖,姑未修整乎?樂性曰,儀伏差備,未及修整矣。上曰,其中不緊名色,一倂除之,可也。而儀賓大臣班次,以別單書入,可也。命書傳敎曰,今番諸處擧行之際,若有一分侵擾橫歛之弊,不特掖屬,自中使以下,難免重繩,以此嚴飭。命書傳敎曰,戶曹在外堂上許遞,今日差出。尙喆曰,吏曹參判鄭民始,呈單求遞,宜有體念之道,今姑許遞,何如?上曰,依爲之。出擧條命退,諸臣以次退出。
庚子三月初二日申時,上御誠正閣。戶曹判書·尙衣提調入侍時,戶曹判書金華鎭,尙衣提調鄭民始,左副承旨朴祐源,假注書趙興鎭,記注官權應奎,記事官李,以次進伏訖。命讀嘉禮節目,上曰,都監監役官,誰爲之乎?華鎭曰,別工作黃昌源矣。上曰,自內修理處所及補階板所鋪處,卽廳及計士,入去看審乎?華鎭曰,今方入去矣。上曰,別宮修理時,不可一新爲之,住接處外,絶勿爲之。仍命書傳敎曰,今番別宮修理時,只上房以楮注紙塗褙,鋪陳則馬蹄紋,其餘挾室以下,白休紙塗褙,鋪陳草席爲之。上曰,卽廳誰人入去乎?華鎭曰,林濬浩入去看審矣。命戶判先退,命讀惠廳別單,民始曰,朔饍今方磨鍊,逐朔入之乎?一年二次式入之乎?上曰,逐朔入之,可也。上曰,八人轎,以舊件改用乎?民始曰,舊件今方修改,而盡爲破傷,似難堪用矣。命書榻敎曰,政官牌〈招〉開政。又命書傳敎曰,吏曹判書·參議,牌去來催促,違牌傳旨,勿爲呼望。又命書榻敎曰,戶曹堂上牌招。又命書榻敎曰,王大妃殿進御二錢重人蔘粟米飮一貼煎入。命退,承史以次退出。
庚子三月初二日酉時,上御誠正閣。坐直承旨入侍時,左副承旨朴祐源,假注書趙興鎭,記注官權應奎·李,以次進伏訖。命書傳敎曰,喉舌之爲任,出納非難,惟允爲難,托以言疏,則藉令有胡叫亂嚷之事,其可曲循捧入乎?近來本院故事,多不修擧,雖以今日錦伯疏言之,以予所記憶者姑捨之,取考堂后日記,尤覺訝惑,大抵自向來一疏,已違常格,則該房固當援據故事,而措語啓辭後捧入,猶之,可也。非辭職非言事之疏,豈可隨呈輒捧乎?予方疲於賜答,此亦獨不憫然乎?當該承旨遞差,此後各房承旨,細閱故事,兼考記注,無復有此等孤陋之弊。書訖,上曰,錦伯之疏見之乎?祐源曰,見之矣。上曰,其疏中辭意,果自明耶,果聲討耶?狂叫亂嚷,語無倫脊,姑勿論,全編皆是虛言。告君之辭,決不當如是,而政院無一言循例捧入,政院事誠駭然矣。祐源曰,此莫非臣等不審之罪,惶恐之極,不知所達矣。命退,承史以次退出。
上在昌德宮。停常參·經筵。
王大妃殿·惠慶宮·中宮殿,藥房口傳問安。答曰,知道。
朴祐源,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,置之。
又以禁衛營從事官來言言啓曰,今日本營軍兵,日次私習云矣,敢啓。答曰,知道。
又以御營廳從事官來言言啓曰,今日本廳軍兵,日次私習云矣,敢啓。答曰,知道。
傳于徐有慶曰,左副承旨入侍。
傳于朴祐源曰,右承旨持此題,與弘文提學,偕詣泮宮,試取以來。
傳于朴祐源曰,弘文提學牌招。
朴祐源啓曰,試官黃景源·權噵,牌不進推考傳旨今方捧入,而正卿試官,只有蔡濟恭一人,無以備員受點,黃景源·權噵,更爲牌招,何如?傳曰,允。
又啓曰,弘文提學黃景源,旣已承牌,藝文提學蔡濟恭,一體牌招,使之同參考試,何如?傳曰,允。
又啓曰,今此式年文科會試試官正卿望蔡濟恭·黃景源,俱以兩館提學,泮試承牌,權噵再牌不進,無以備員受點,正卿試官望,令該曹改望擬入,何如?傳曰,允。
傳于蔡弘履曰,左副承旨入侍。
以京畿監司啓本,吳光玧上言査啓,初不能參酌處決,致有更査之擧,惶恐待罪事。傳于金魯淳曰,勿待罪事回諭。
朴祐源,以成均館官員,以同知館事意啓曰,今三月初三日,儒生課試,當爲設行,而大提學·大司成,俱爲未差,限內不得爲之之意,敢啓。答曰,方命三日製,本館課試,自在勿論中矣。
有政。吏批,判書金鍾秀進,參判兪彦鎬在外未肅拜,參議徐有防進,行都承旨徐有慶進。啓曰,大司成今當差出,而擬望之人乏少,承旨竝擬,何如?傳曰,允。以鄭晩淳·宋煥喆爲承旨,李正薰爲正言,洪秀輔爲刑曹參判,李在學爲戶曹參議,金夏材爲大司成,李宗燮爲兵曹佐郞,金洪運爲直講,申光鼎爲工曹正郞。
兵批,兼判書蔡濟恭病,參判李萬恢病,參議尹勉升病,參知南柱老入直進,同副承旨金魯淳進。副司直宋文載·鄭述祚·趙尙鎭,副司果尹得孚。
傳于朴祐源曰,新除授承旨,牌招察任。
傳于金魯淳曰,違牌承旨,在外承旨許遞,前望單子入之。
承旨前望單子入之,徐有防·李在學落點。
傳于李在學曰,禮房承旨入侍。
傳于蔡弘履曰,科次入侍。
徐有防,以備邊司言啓曰,本司武郞廳柳晦源,奔走勤仕,已滿十五朔,依例六品遷轉,捧承傳施行,何如?傳曰,允。
徐有慶,以吏曹言啓曰,兵曹佐郞閔慶世,發怒於本曹郞廳差祭,捉致該色書吏,無數捽曳,法外亂打,事未前聞,大關國綱,爲先汰去,令該府處之,何如?傳曰,允。幺麽郞官,眼無國法如此乎?此不可以微事論也,令該府嚴問口招以聞。
朴祐源,以禮曹言啓曰,今此庚子式年文科會試試官,今方磨鍊,而二品以上堂下可擬之人乏少,依近例以堂上官,通融備擬以入之意,敢啓。答曰,知道。
徐有防,以訓鍊都監言啓曰,營門自有次第,訓局諸將官,各營不得啓下,卽古例也。馬兵別將梁世絢受點,在於去月二十九日,則禁衛營之三十日擬望騎士別將時,初不詳審,遽擬首望,至於蒙點。此若從後施行,則大違體例,梁世絢仍任本局馬兵別將,何如?傳曰,是以副擬落點,於騎士別將矣。猶嫌察察,望單改書入,以首望點下,觀此草記,卿之所請,可謂大是得體。禁衛大將李敬懋,從重推考,依此草記,施行,可也。
又以內醫院官員,以都提調·提調意啓曰,議藥同參玄必泰有頉代,醫人朴宗潤,術業精詳,以此人差下,令該曹依例付軍職,冠帶常仕,何如?傳曰,允。
又以吏曹言啓曰,今此大報壇祭進幣瓚爵官,以戶曹參議李在學,改付標啓下矣。移拜承旨,其代以前參議鄭元始,改付標以入,而時無職名,令該曹口傳付軍職,何如?傳曰,允。
金魯淳,以義禁府言啓曰,保放罪人尹塾原情公事判付內,査啓旣到,依此議處事,命下矣。尹塾依例還囚之意,敢啓。答曰,知道。
又以義禁府言啓曰,保放罪人尹塾,因大臣所達,旣已罷職,所當放送,而原情公事,尙未啓下,何以爲之?敢稟。答曰,知道。
江原監司金尙集疏曰,伏以東臬新命,奚爲而及於臣哉?噫,臣倥倥一賤品耳。以姿性則鈍滯,以年紀則衰邁,本不合淸朝任使之末,而猥廁邇列,獲近耿光。乍解旋縻,過蒙慰藉,每延英退出,何嘗不感激屛營,區區圖報之心,惟擬强策孱骸,殫竭奔奏,爲一分自效之道,而今玆誤恩,遽出於千萬夢想之外,不知憃愚賤臣,何以得此於明主之前也?惝怳驚感,歷日靡措。夫承流宣化,何等重寄,苟非才猷茂著,望實俱隆者,莫宜居之。藉曰,關東一路,其民物之殷庶,簿書之繁委,或不至如他藩,而若其撫摩澄淸之責,旣無大小之別,則此豈如臣蔑劣,所可承當者哉?聖恩雖感於陶甄,私分益切於兢惶。玆敢披瀝衷懇,冒瀆崇嚴。伏惟聖慈,天地父母,察臣言之非出飾讓,念藩寄之不可苟授,特命鐫遞臣職名,以幸公私,不勝大願。臣無任屛營祈懇之至。答曰,省疏具悉。卿其勿辭,速往欽哉。
吏曹參議徐有防疏曰,伏以,臣於日昨喉院直中,忽伏奉天官佐貮之命,臣始焉惝怳,終焉震惕,不知措躬之所也。噫,人臣之受恩於君父者,從古何限,而豈有如臣者哉?根孤植弱,人易撓撼,而殿下培庇之,性拙識淺,事多昏謬,而殿下又寬假之,半年雷肆,屢載銀臺,瘡疣百出,醜拙畢露,而過加含容,曲爲拂拭,得不至於陷罪獲戾,而況又臣之兄弟所被前後洪渥,迥出常格。天地猶小,河海莫量,頂踵毛髮,何莫非其造化?粉糜蹈赴,未足喩其感激。惟以趨走爲恭,筋力爲禮,不避夷險,隨遇殫竭,譾劣鹵下。雖不足裨補於朝廷,奔走左右,竊自期報效於塵刹。今於新除之下,苟有一分稱塞之望,則臣何敢飾辭虛讓,以效文具之歸,而第天曹選職也,銓衡重務也。鑑別賢愚,激揚人物,進一賢才,退一不肖,皆有關於朝廷之治否,世道之汚隆。況今朝象泮渙,人心散漫,凡於用捨之際,注措之間,所以平物情而副時望者,雖使古之名碩當之,尙必逡巡退縮,恐未免僨誤之歸,如臣之歷淺望輕,才短神昏者,尤何能稱是任而裨聖治也哉?量力而進,不能則止者,乃是事君之常經。倘使臣徒感恩遇之罔極,不顧人器之不稱,遽然冒當,終歸敗事,所欲圖報,反致孤負,則臣雖萬萬滅死,曷足以贖其罪哉?左右揣量,萬無承膺之望,而齋日適値,呼籲無路。飭敎繼降,逃遁不得,遂不免黽勉出肅,而反顧慙恧。如負大何。因仍蹲冒,斷無是理,召牌之下,又犯違傲,臣罪至此,尤無所逃。玆敢略控衷懇,仰瀆崇嚴。伏乞聖慈,俯垂鑑諒,亟遞臣所帶職名,以重公器,以安私分,千萬幸甚。臣無任屛營祈懇之至。答曰,省疏具悉。爾其勿辭察職。
庚子三月初三日卯時,上御誠正閣。禮房承旨入侍時,左副承旨朴祐源,假注書趙興鎭,記注官權應奎,記事官李,以次進伏訖。命書傳敎曰,政官牌招開政。又命書傳敎曰,新除授承旨,待下批牌招察任,以洪忠監司李秉鼎上疏,命書傳敎曰,此而不處分,不靖之澆俗,益不靖矣。予則曰非細故也。此藩臣之與彼親切,不獨予所稔知,彼雖爲之,保以百口,誠非浪言。罪不至於惡逆,而居藩上章,曾亦有例否?再疏辨明,似有若浼之意,八字聲討,原非滅親之罪。若曰勢盛而竊嘆云,則早何不絶,若曰筵奏後慍怒云,則近胡力薦?況閱記注,伊日筵中,彼退此入,元無同席之事,豈記者之失其傳耶?此則予不欲索言,以傷禮使之義。大扺重臣箚語,下語重大,予亦不能終事逆咈,始有歸還之命,俾全遂初之計,予之如是齗齗,意豈淺淺,非忽於許其自新也?洪忠監司李秉鼎,亟施罷職不敍之典,以爲具僚精白之一助也。上曰,吏判入來乎?祐源曰,見次對座目,則書進字矣。上曰,摠戎使敎書,俄已啓下,正書以待,可也。命退,承史以次退出。
庚子三月初三日辰時,上御誠正閣。晝講次對,同爲入侍時,知事蔡濟恭,特進官鄭昌聖,參贊官朴祐源,侍讀官徐鼎修,檢討官徐有成,假注書趙興鎭,記注官權應奎·李,安川君烓,武臣行副護軍李潤禧,領議政金尙喆,左議政李溵,兼兵曹判書蔡濟恭,兼禮曹判書洪樂性,戶曹判書金華鎭,吏曹判書金鍾秀,行副司直李柱國,行訓鍊院都正李敬懋,行都承旨徐有慶,大司諫金文淳,司諫李命勳,掌令李度默,持平權以綱·姜,獻納柳孟養,正言柳協基,右承旨蔡弘履,假注書趙興鎭,事變假注書權坰,記注官權應奎·李,以次進伏訖。上讀前受音,鼎修讀奏,自逸民伯夷·叔齊,至周有八士,上讀新受音訖,鼎修曰,萬世無弊者天地,而聖人與天地合。故其道亦萬世無弊,無可無不可,卽孔子萬世無弊處也。蓋伯夷·柳下惠,均之爲聖,而或聖於淸,或聖於和,俱未免聖於一偏。故其流之弊,有隘有不恭,而孔子則從容中道,無所偏倚。行止久速,初不着一毫分排主張底意,而渾然全體,自底於從心所欲,不踰矩之域。此所以爲集群聖之大成,而其道之萬世無弊也。伏願聖上,於此五字體驗焉。上曰,好矣。有成曰,孔子之聖,尙矣無容議爲,而夷淸惠和,俱臻其極。故亦謂之聖,其下諸人之各隨其節而稱道者,非徒以見孔子之集大成也。蓋出於傷世之意,故下章竝及於樂師之蹈海逾河耳。大抵世治,則雖一藝一節之士,願立于朝,故野無遺賢,而治躋大猷,世衰則聖賢之窮而獨善,逸民之隱而潔己,皆由於不得已也。以至於伶人賤工,亦知去亂而全身,故朝無賢能,而益就危亡。其治其亂,係於善類之進退,而其進其退,又係於君德之如何,則此尤今日聖上之益加惕念而監戒處也。上曰,好矣。濟恭曰,上下番儒臣,旣已盡達,別無更達之義,而俄者前受音時,誤讀一字。雖無損於玩賾體驗之功,而論以主一無適之義,似不無差欠矣。上曰,卿言甚好矣。上曰,次對多有擧行條件,領相進前。尙喆等曰,日間聖體,若何?上曰,一樣矣。尙喆等曰,王大妃殿氣候,若何?上曰,一樣矣。尙喆等曰,惠慶宮氣候,何如?上曰,一樣矣。命讀洪忠監司處分傳敎後,上曰,卿等之意,何如?尙喆等曰,處分至當,臣等有何更達之辭,而蓋國榮在朝之時,滿廷諸人,孰不親切,而至於李秉鼎,則其中親密,爲世指目。到今一疏再疏,有若分疏而自明者然,且其原疏見之,筵中說話指無謂有,胡叫亂嚷,欲掩而反露。處分若不如是,則目下澆俗,實無鎭安之道矣。上曰,其時筵話,至今思之,而初無是事。且以政院日記考見,此退彼入,元不與之同席之事,眞所謂遁辭也。其爲言也,雖急於拔足,非但欲巧反拙矣。其於十手所指何哉?予於此處,不欲正視矣。上曰,藥房都提調入侍。坰承命出,與都提調鄭弘淳,偕入進伏,弘淳曰,聖體,若何?上曰,一樣矣。弘淳曰,王大妃殿氣候,若何?上曰,一樣矣。弘淳曰,惠慶宮氣候,若何?上曰,一樣矣。弘淳曰,粟米飮二貼式,連爲進御後,凡節比前,何如?上曰,別無效害,而動作比前似勝,一錢重連爲煎入,以江蔘煎入,可也。尙喆曰,嘉禮時敎書書寫官,敎命書寫官當啓下,卿宰中福手罕有可悶矣。上曰,都監堂下皆爲之,則似無過於此矣。尙喆曰,誠好矣。樂性曰,宮號議定然後,凡諸草記之際,頭辭可以書之矣。上曰,以慶壽宮爲之則何如,而嬪號亦爲議定,好矣。溵曰,禮判旣承下敎,以此擧行,似好矣。濟恭曰,陪衛一節,預爲稟定然後,三揀擇復可以擧行矣。上曰,姑未商量,卿與大臣相議後,草記,可也,而陪衛一節,大君·公主出宮時,必有憑照謄錄矣。尙喆曰,無一節之定例,或有或無,難以傍照,故不得酌定矣。上曰,此則付之有司之臣,折衷參酌,好矣。樂性曰,自下磨鍊,則內禁衛十人,武兼二員,似可陪衛矣。上曰,公主出宮時,有武兼陪衛乎?尙喆曰,前後隷軍,世子嬪嘉禮時有之矣。上曰,與大臣相議,別單以入,而其中自下不得參酌處,付標以入,好矣。濟恭曰,嘉禮後詣別宮時,有直宿之例矣。今番則,何以爲之乎?上曰,守門將一員,兵曹郞廳守直,似好矣。濟恭曰,溫陽郡守金熲,見失殺獄罪人,因屍親擊錚,今方見囚。所當依律文施行,而但律文中,死囚見失者,百日內若能跟捕則勿論,過百日而終不跟捕,則始爲勘律。熲之見失獄囚,以日計之,今不過爲六十餘日矣。未滿律文之限,而徑先論勘,旣非法意,欲待限滿,不爲議處,則又不無滯囚之慮,故敢此仰稟矣。上曰,大臣之意,何如?領議政金尙喆曰,未限滿前,有不宜徑先議處,誠如法官所奏。百日之內,終未跟捕,則該道道臣,自當狀論法司,始可以依律文施行矣。左議政李溵曰,旣未滿日限,則法府議處,恐當以付過爲請,以待該道所以處之矣。上曰,依爲之。出擧條樂性曰,三揀擇後,太廟·景慕宮,當告由矣。以十一日擧行,何如?上曰,好矣。樂性曰,文武科殿試,以今三月十二日,已爲啓下矣。嘉禮吉日相値,殿試及放榜日字,次次退定,何如?上曰,望念間,更爲推擇,可也。出擧條華鎭曰,免稅條輸送之物,當依定例送之,而至於朔饍,則無傍照之例,何以爲之乎?上曰,依仁壽宮例,則議大臣別單以入,可也。濟恭曰,月前御將,以二內禁軍變通事,有所陳達,有後次對更稟之敎,而尙今因循矣。蓋當初節目則只是一內禁軍,以宣薦人入屬,而其後二內之亦以宣薦者,有追成節目而然矣。數年以來,科擧罕設,宣薦不敷,實無以充額,則闕伍之患,勢所必至,不特此之爲可慮。雖以中庶言之,取才納馬,已過四五年,尙未口傳者,往往有呼訴道傍,其抑鬱可知。其在軫念之道,宜有變通之政。臣意則一內節目,雖不當更議,至於二內,則依前屬之中庶,似涉便好。諸臣意見,亦皆如此,故敢達矣。上曰,定式之初,不可無換番移充之擧,而今則宣薦武弁之未付者,所餘無幾,中庶武士之積滯者,其數甚多云,不可無闊狹之政。況於原節目中此條,只言令初,不曰永遵,又無銷刻之嫌。此後三內以下番,如有闕額,以中庶武士之積滯者,依前次第口傳,而二內番隨其餘存之中庶禁軍有窠,以宣薦武弁之未付者,亦依節目,循例擬望,以爲彼此無礙,竝得疏通之地,可也。濟恭曰,二內闊狹之政,今承聖批,實爲疏通之道,而但前銜重來者之更爲取才然後,始許口傳,不特無意義,或近太涉拘束。臣意則宣薦禁軍之過六朔者,或因事見汰,或除職作散,則俾勿更爲取才,直爲口傳,而初付者旣已限以六朔,則重來者宜令減半,如過三朔,許其實職備擬。若有重重來,則竝與三朔而除之,待口傳直許擬職。若初未滿六朔而作散者,取才與朔數,依原節目施行,則在朝家不失爲嚴守節目,在渠輩,亦當爲次第疏通,故又此仰達矣。上曰,卿言好矣。依此爲之,可也。出擧條鍾秀曰,臣於月前卄五日次對,以南漢城堞軍器事,議于廟堂後,仰奏爲達矣。臣於巡審行見之,則昨年新築之雉堞,已多頹落處,而目下內濕外剝,次第圮塌者,不知其數。此則當俟經過夏秋霖潦然後,方可議修築,而至於軍器,則丁酉年宣傳官奉命摘奸時,破傷執頉,成冊數爻極夥,而今至四年,一未修改。臣於巡審時見之,則罔有形狀,不可不及時修改,而本營財力,枵然已久。唯有請得一事,而當此餉儲漸縮之時,此亦有所不敢,本營兩西,有添餉小米,每年二千石,與摠戎廳輪回發賣,以詳定價,每石三兩價折,貿取大米添餉者矣。兩西小米價,每石三兩外剩數,雖隨年事豐歉,多少不同,而雖豐年,亦當略有贏餘,若限數年,使本廳得此添餉米,以詳定數外餘剩,修補軍器,隨其緩急,以次改之,則不過數年,可以完了。雖似遲延,猶勝於已往四年之初未始乎?俄於賓廳,以此議于大臣,故敢達矣。上曰,大臣之意,何如?尙喆曰,保障之地,雖有城池餉穀,若無器械,何以緩急可恃乎?當時軍器之隨毁修補,磨以歲月,漸次了當,則守禦使所請,固好矣。自朝家旣已摘奸之後,其所執頉,若是夥然,而四年之間,一向抛廢者,寧不慨然,如欲一番大設施,使陰雨之備,賴有久遠之實效,則雖以一年添餉發賣之價,劃助工役之費者,猶勝於以小米貿大米之如干添餉,俄以此有所酬酢於守禦使矣。溵曰,臣俄於賓廳,備悉守禦使之言,而保障器械,如彼疎虞,年前擲奸,執頉又多,則趁今修補,不容但已。重臣所奏,雖不敢直請朝家之劃給物力,而經閱年歲,有始無終,則亦甚可惜。依領相言處之,以責其成效,恐好矣。上曰,判府事曾經守禦使,亦陳意見,可也。弘淳曰,城堞器械,旣不可不隨毁修補,而物力之每每請得,亦是難繼之道。然旣不能有所大變通,則如是區處,亦可謂彌綸矣。上曰,守禦使之見,何如?鍾秀曰,軍器修補,係是大事,不特添餉條而已。雖元餉耗條,自朝家劃給,固無不可,而特以近年以來,軍餉元數,漸次減縮,有難容易割出。故以添餉米發賣價餘剩仰達者,雖知事面之苟簡,功役之稽延,而蓋出於不得已也。尙喆曰,今若爲保障戎器,必欲大變通,則何惜此一年小米發賣之價乎?如能因此而一新措置,其後修改之費,以其餘剩,成節目,定其應入應用之節度,則目下事面,不至苟簡,向後措劃,亦有所據,以此分付,何如?上曰,依爲之。出擧條尙喆曰,備局有司堂上有闕之代,以吏曹判書金鍾秀差下,使之察任,何如?上曰,依爲之。出擧條尙喆曰,戶曹參判鄭民始之許解銓職,實出體諒之聖意,而聞欲乞遞有司之任。今日次對,亦不進參,非但處義之過當,備局事誠亦可悶,從重推考,申飭行公,何如?上曰,依爲之。出擧條命書傳敎曰,新除授吏曹參議,待下批牌招,同參政事。命書傳敎曰,今番嘉禮處所,只令鋪陳,勿爲修理,補階亦令勿爲擧行,則習儀時及正日儀節,亦當有省約之節。大殿儀仗排立數,別單書入,待啓下除抹下數,只以點下者排立事,分付,奉持醫女等服色,切勿侈靡,可矣。宮人服色之奢濫,猶且嚴禁,則況此輩乎?亦令以此意,嚴明分付于該曹。命書傳數曰,聞以傳旨未下,不得差出,使之今日政擧行矣。日已晩暮,望筒不入,故問之則中官錯聽,未及傳之云,中官當處分,而錦伯有闕政事,待明朝爲之。命書傳敎曰,左右史不備,受由翰林徐龍輔,待開門牌招入直。命書榻敎曰,王大妃殿進御一錢重人蔘粟米飮一貼煎入。命書榻敎曰,新除授大司成,待下批牌招進去後謝恩。命書傳敎曰,日勢已晩,文任牌去來催促,使之斯速擧行。命書傳敎曰,雖以試望觀之,可知其苟艱,卿宰及侍從堂上堂下,違牌坐罷人員,特敎罷削人員,令該曹別單書入。命書傳敎曰,吏曹參議牌招。上曰,馬軍營向聞頹圮矣,尙未營建耶?濟恭曰,本曹物力,近益凋殘,姑無拮據之勢,戶曹則終不磨鍊以送,故遷就至今矣。上曰,然則驛人馬住接於何處乎?濟恭曰,姑無住處,耀金門下邊宮墻下,以草芚僅蔽風雨,姑爲住接矣。上曰,馬軍營之以草假家入處,非但事面苟且,王大妃殿差備門甚近,不無喧䀨之慮,斯速移接於他所,與戶判相議,從便改建,好矣。臺諫進前。上曰,只擧末端,文淳·命勳·度默·以綱··孟養·鼎修·協基·有成等啓曰,請喬桐府黜置罪人鄭致達妻,快正王法,以洩神人之憤。上曰,不允。又啓曰,請還寢遠竄罪人韓翼謩,金吾草記勿施之命,仍施遠竄之典。上曰,不允。又啓曰,請放歸田里罪人金相福,亟令王府,拿鞫嚴問,快正王法。上曰,不允。又啓曰,請黑山島圍籬罪人龜柱,亟加嚴鞫,快正王法。上曰,不允。又啓曰,請削黜罪人洪樂純,爲先中道付處。上曰,不允。文淳·命勳·度默·以綱··孟養·協基等啓曰,請濟州牧移配罪人敬彬,亟令王府,設鞫得情。上曰,不允。又啓曰,請還寢會遂絶島定配之命,仍令王府,設鞫得情。上曰,不允。又啓曰,請還寢李觀源定配之命,更令王府,設鞫得情。上曰,不允。又啓曰,請遲晩後物故罪人啓能,亟施孥籍之典。上曰,不允。又啓曰,請彦衡·養遂·獻遂,竝令王府,設鞫嚴問。上曰,不允。又啓曰,請物故罪人志恒之支屬應坐者,絶島散配。上曰,不允。又啓曰,請洪國榮爲先亟施遠竄之典。上曰,屢屢辭敎,想已聞悉,爾等諒之諒之,速停此啓,少安予心也。度默·以綱·啓曰,請大靜縣爲奴罪人金壽賢,依律處斷。上曰,不允。又啓曰,請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。上曰,不允。又啓曰,請梁山郡定配罪人錫達,依律處斷。上曰,不允。又啓曰,請大靜縣定配罪人聖中,亟令王府,設鞫嚴問,期於得情,快正王法。上曰,不允。又啓曰,請削版罪人有臣·宗甲·義駿,竝令王府,設鞫嚴問,依律處斷。上曰,不允。又啓曰,請鍾城府定配罪人趙濟泰,南海縣定配罪人李潤成,更令王府,設鞫得情,施以當律。上曰,亟停勿煩。又啓曰,請楸子島定配罪人趙嵎,亟寢酌處之命,仍令王府,設鞫得情,快正王法。上曰,亟停勿煩。又啓曰,請薪智島薦棘罪人瑩中,設鞫嚴問,快施當律。上曰,不允。又啓曰,請濟州牧定配罪人後樂,亟令王府,更加嚴鞫,期於得情。上曰,不允。又啓曰,請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。上曰,不允。又啓曰,請楸子島安置罪人李普行,亟令王府,拿鞫嚴問,上曰。不允。文淳·命勳·孟養·協基等啓曰,請大靜縣爲奴罪人金壽賢,更令王府,設鞫嚴問,依律處斷。上曰,不允。又啓曰,請爲奴罪人河翼龍·金重得,亟令王府,設鞫得情,快正王法。上曰,不允。又啓曰,請海南縣定配罪人李弘濟,亟令王府,設鞫嚴問。上曰,不允。又啓曰,請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。上曰,不允。又啓曰,請海美縣定配罪人申光復,更令王府,嚴鞫得情。上曰,不允。又啓曰,請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。上曰,不允。又啓曰,請定配罪人具翼遠,亟寢酌處之命,仍令王府,嚴鞫得情,快施當律。上曰,不允。又啓曰,請減死安置罪人大燮,亟寢酌處之命,仍令王府,設鞫得情,快正王法。上曰,不允。又啓曰,請減死罪人弼海,亟寢酌處之命,仍令王府,設鞫得情,快正王法。上曰,不允。又啓曰,請遠竄罪人安兼濟·李宅鎭,亟令王府,竝加嚴鞫,期於得情,依律處斷。上曰,丙申傳敎,非忽隄防,如是處之,更不提說然後,事面增重,義理愈明,至於此啓,秪歸屑屑之嫌,亟停勿煩。又啓曰,請恒·善支屬,亟命散配,日謙兄弟,竝投絶島,以嚴隄防。上曰,不允。又啓曰,請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。上曰,不允。又啓曰,請薦棘罪人瑩中,亟令王府,設鞫嚴問,快施當律。上曰,不允。又啓曰,請河東府減死定配罪人昌鼎,依律處斷。上曰,不允。又啓曰,請減死定配罪人德秀,亟令王府,更加嚴鞫,快正王法。上曰,不允。又啓曰,請濟州牧減死定配罪人範聖,依律處斷。上曰,不允。又啓曰,請定配罪人埏,亟令王府,拿鞫得情,仍施當律。其應坐支屬,不可遠地散配而止,亦竝施絶島散配之典。上曰,亟停勿煩。又啓曰,請逆賊尙魯,亟施孥戮之典。上曰,不允。文淳啓曰,臣賦性愚鈍,言議巽軟,本不合於淸朝諫長之任,而合辭方張,義重懲討。雖不得不張皇出肅,冒沒行公,而每自循省,惶愧靡容。且臣與大司憲臣金履素,爲同堂叔姪之親矣。兩司言責之地,至親之竝據長官,雖無公格之可引,實爲私義之難安,臣何敢冒居於臺次乎?請命遞斥臣職。上曰,勿辭。弘履曰,大司諫金文淳,再啓煩瀆,退待物論矣。上曰,知道。命退,諸臣以次退出。
庚子三月初三日辰時,上御誠正閣。藥房入侍時,藥房都提調鄭弘淳,提調金鍾秀,副提調徐有慶,假注書李錫夏,記注官權應奎·李,醫官吳道浻·崔宅中·徐命緯,以次進伏訖。弘淳曰,日間聖體,若何?上曰,一樣矣。弘淳曰,王大妃殿患侯,益有差勝之節乎?上曰,別無差減之效,實切焦悶矣。弘淳曰,惠慶宮氣候,若何?上曰,一樣矣。弘淳曰,王大妃殿湯劑進御之節,如前爲之乎?上曰,二錢重分爲一錢重,朝夕煎入,可也。王大妃殿進御一錢重人蔘粟米飮一貼煎入。出榻敎仍命退,諸臣以次退出。
庚子三月初三日初更三點,上御誠正閣。三日製科次入侍時,藝文提學蔡濟恭,弘文提學黃景源,對讀官林濟遠·徐有成,奎章閣直閣金宇鎭,左承旨蔡弘履,假注書趙興鎭,記注官權應奎,記事官李,以次進伏訖。命讀天字軸,上曰,一天所作,何如?濟恭曰,似不直置落軸矣。上曰,弘文提學之所見,何如?景源曰,別無可觀處矣。上曰,此非賜第之科,勿爲準考也。三對讀官,互相讀奏,夜已三更四點盡考,命書傳敎曰,三日製居首三下一進士尹東耇,直赴會試,之次三下生員金復光給二分,之次次上進士柳光鎭,進士兪漢絅,紙筆賞典,依昨三製例捧傳旨,試官先退。命書傳敎曰,旣有先朝受敎,皇壇展拜時,亦有前日齋宿之禮云,明朝自內詣北苑齋宿,承史隨時於春塘臺近處。勿出朝報又命書傳敎曰,明日傳香後,禮房承旨,馳詣元陵,奉審摘奸以來。命退,承史遂退
上在昌德宮。停常參·經筵。
傳于徐有慶曰,承旨入侍。
傳于蔡弘履曰,左副承旨入侍。
朴祐源啓曰,大司諫金文淳,引避退待,已至經宿,尙未處置,事甚未安。除在外試所進去外,司諫李命勳,正言柳協基,竝卽牌招,以爲處置之地,何如?傳曰,允。
傳于徐有慶曰,吏曹參議前望單子入之。
傳于金魯淳曰,奎章閣提學,前望單子入之。
有政,吏批,判書金鍾秀進,參判兪彦鎬未肅拜,參議李敬養未肅拜,行都承旨徐有慶進。以李柱國爲右尹,閔塾爲戶曹參議,尹東暹爲知經筵,李聖圭爲同義禁,申光祜爲典籍,姜潤爲洪忠監司,延豐君單李,左尹李柱國,右尹鄭昌聖,以蔡濟恭爲奎章閣提學,兪彦鎬爲奎章閣直提學。
奎章閣提學前望單子入之,金鍾秀落點。
兵批,判書蔡濟恭病,參判李萬恢病,參議尹勉升病,參知南柱老入直進,左副承旨朴祐源進,副司直韓光會·尹東暹·鄭晩淳·李東泰·安聖彬·宋煥喆·鄭文啓·李東郁,副司果朴天行·李敬一,副司勇朴宗潤。
傳于蔡弘履曰,承旨入侍。
傳于徐有防曰,禮房承旨入侍。
傳于李在學曰,將臣體貌有異,此亦紀綱所在,該房承旨推考,摠戎使徐有寧,從重推考,牌去來申飭。
傳于李在學曰,如此之事,不能擧行而煩稟,政廳承旨,從重推考。
傳于朴祐源曰,摠戎使留待。
傳于朴祐源曰,摠戎使入侍。
朴祐源,以兵曹言啓曰,今此大報壇擧動時,本曹卽廳侍衛及各差備,不可不備,而新除授佐郞李象靖·李宗燮,俱以左外未及上來,今姑改差,與佐郞未差代,令該曹以在京無故人,口傳差出,以爲備員之地,何如?傳曰,在外郞廳,催促上來,未差之代,口傳差出。
吏曹口傳政事,以徐配修爲兵曹佐郞。
以咸鏡監司狀啓,薦新生松魚,月令內不得封進,惶恐待罪事。傳于徐有防曰,勿待罪事回諭。
徐有防,以禮曹言啓曰,毓祥宮展拜之節,取考本曹謄錄,則每年季春稟定事,曾有先朝下報矣。展拜吉日,以何間推擇乎?敢稟。傳曰,以旬前擇入。
金魯淳,以禮曹言啓曰,毓祥宮展拜吉日,以旬前擇入事,命下矣。卽令日官推擇,則今三月初六日初七日俱吉云,以何日定行乎?敢稟。傳曰,以初七日爲之。
又以兵曹言啓曰,今三月初七日,大駕詣毓祥宮展拜事,命下矣。以何營軍兵隨駕,何營軍兵留陣,而禁軍及馬步軍,幾番幾哨磨鍊乎?敢稟。傳曰,步軍十哨,馬兵四哨,禁軍四番隨駕,兩營留陣,依例爲之。
敎摠戎使徐有寧書。王若曰,示薄警於外補,防禦關西,畀重任於內移,總督漢北。惟玆中權緩急之托,蓋取外戚謹愼之人。惟卿,故家承休,先朝命德,操持一節,不欲俯仰於名途,謙約平生,庶爲標準於澆世。東京茂績,已見循吏之著稱,西臬威聲,允叶初服之愼簡。敦詩書而雅尙文學,名祖肖孫,整紳笏而震慴奸邪,賢兄難弟。肆予今日倚仗之意,乃在淸朝激揚之辰。顧惟摠戎一營,實是畿服重鎭,控一路管轄之力,固我邦畿,按列營輔車之形,壯彼軍制。鎭京師而設北門之險,體貌視南漢尤尊,置湍府而扼西路之衝,形勢比沁都頗緊。奈此近年難救之弊,實在主將數遞之餘,兵籍疎虞,無復安危之可恃,財簿虛耗,若爲內外之相須。顧此任不其重歟?宜簡文武俱備,當是時屬之誰也?必須休戚與同,所以中宸聽鼙之思,不待廟議登剡之擧。玆授卿以摠戎使,卿其祗承寵命,克體訓辭,出則約束申明,宜若臨陣而對敵,入而謨猷參決,庶幾竭力而殫心。於戲,壁壘增威,爲是托肺腑之義,旌旗變彩,佇有壯鎖鑰之功。故玆敎示,想宜知悉。
庚子三月初四日未時,上御摛文院齋室,承旨入侍時,左承旨蔡弘履,右承旨徐有防,左副承旨朴祐源,右副承旨李在學,同副承旨金魯淳,假注書李錫夏·趙興鎭,記事官徐龍輔·金載瓚,以次進伏訖。上曰,本閣提學入來乎?有防曰,入來矣。上曰,入侍。賤臣承命出,與蔡濟恭·徐命膺偕入進伏,上曰,今日政,洪忠監司果善出之矣。濟恭曰,然矣。上曰,卿知之乎?濟恭曰,聞其名而已,不知面矣。上命傳敎曰,交龜不容遲緩,今日政新除錦伯,使之斯速上來事,下諭。上曰,昨日前錦伯處分,非不迫切,而其在定澆俗之道,不容含默,不得已處分矣。濟恭曰,扶世道之道,今番處分,誠至當矣。命命膺讀本閣誌,濟恭曰,自古帝王之文何限,而以今日御製奉玩,則可謂昭回雲漢矣。上曰,卿言過矣。上曰,本閣初創,凡諸節目間事,姑未成樣。卿等各須惕念修擧,俾免抛置之患,好矣。濟恭等曰,聖敎至此,臣等敢不竭誠奉承,而第伏念臣學識空疎,實有僨誤之慮矣。上曰,勿爲過謙焉。命書傳敎曰,齋宿本閣堂郞,不可不備員,新除授奎章閣提學·直提學,待下批自本閣牌招察任。勿出朝報命書榻敎曰,同副承旨進詣皇壇,奉審以來。勿出朝報魯淳先退,命書傳敎曰,本閣堂郞,只有一人,在外提學許遞,與未差之代,今日政差出。又命書傳敎曰,明日出宮時,副輦置之。有防曰,都承旨徐有慶,以兼帶典牲提調,犠牲看品,下直出去矣。今日齋宿,當爲入來,而拘於廳規,不得請牌,何以爲之乎?敢稟。上曰,牌招,可也。有防曰,新除授摠戎使徐有寧,自鄕上來云,敎諭書及密符,當爲傳授,卽爲牌招,何如?上曰,依爲之。竝出擧條命退,諸臣以次退出。
庚子三月初四日酉時,上御摛文院齋室。摠戎使入侍時,摠戎使徐有寧,右副承旨李在學,假注書趙興鎭,記事官徐龍輔·金載瓚,以次進伏訖。上曰,向來外補,在卿可謂玉成矣。有寧曰,聖上之曲保,至於此極,臣感激之極,不知死所矣。上曰,將任與他職自別,且近來本廳穀簿,年年耗縮,今則壯士支放,無以繼之云,卿其着意釐正,惕念擧行,無負予特差之本意。有寧曰,臣自來一空疎殘劣之微物,千萬夢想之外,伏承萬萬不堪當之命,畢竟顚沛僨誤,理所必然,臣之一身,顧不足恤,恐負聖上特簡之至意,命退。諸臣遂退。
上在昌德宮。停常參·經筵。
大駕詣大報壇,入齋室後,政院·玉堂·藥房口傳問安。答曰,知道。望壇禮罷後,政院·玉堂·藥房口傳問安。答曰,知道。還內後,政院·玉堂·藥房口傳問安。答曰,知道。
李在學啓曰,大司諫金文淳,引避退待,已至多日,而尙未處置,事甚未安。諫院諸臺,皆已違牌,無處置之員,憲府除在外·試所進去·疏批未下外,掌令李度默,持平姜,竝卽牌招,以爲處置之地,何如?傳曰,允。
傳于徐有慶曰,諸承旨從重推考,注書禁推。
傳于李在學曰,禮房承旨入侍。
以司諫李命勳,正言柳協基牌不進罷職傳旨,傳于李在學曰,只推。
朴祐源啓曰,司諫李命勳,正言柳協基,旣有只推之命,竝卽牌招,以爲處置之地,何如?傳曰,允。
注書前望單子入之,金載瓚落點。
傳于徐有防曰,坐直承旨入侍。
朴祐源啓曰,大駕還內後,侍衛軍兵解嚴,本院旣請標信,則摠府入直堂上所當留待祗受,而徑歸直所,以致遲滯,事甚未安,推考警責,何如?傳曰,允。
徐有防,以吏曺言啓曰,今此孝徽宮練祭,執禮前持平李性吾,大祝前佐郞林道浩塡差,而時無職名,令該曹口傳付軍職,何如?傳曰,允。
蔡弘履,以兵曹言啓曰,今三月初七日動駕時,本曹補把京畿驛馬十五匹,依例入把之意,分付本道,何如?傳曰,允。
朴祐源,以訓鍊都監·禁衛營·御營廳言啓曰,集春門南邊宮墻頹毁處,今已畢築之意,敢啓。傳曰,知道。
又以御營廳言啓曰,本廳分授集春門南邊宮墻頹毁處,今已畢築矣。把守軍依例撤罷,集春營還入直之意,敢啓。傳曰,知道。
正言柳協基啓曰,大司諫金文淳以臣賦性愚鈍,言議巽軟,本不合於淸朝諫長之任,而合辭方張,義重懲討,雖不得不章皇出肅,冒沒行公,而每自循省,惶愧靡容。且臣與大司憲臣金履素,爲同堂叔姪之親矣。兩司言責之地,至親之竝據長官,雖無公格之可引,實爲私義之難安,臣何敢一刻冒居於臺次乎?引嫌而退,親雖同堂,法無應避,豈以私義,輕遞言職?請大司諫金文淳出仕。答曰,依啓。
庚子三月初五日辰時,上詣大報壇,擧動入侍時,行都承旨徐有慶,左承旨蔡弘履,右承旨徐有防,左副承旨朴祐源,右副承旨李在學,同副承旨金魯淳,假注書趙興鎭,事變假注書權坰,記事官徐龍輔·金載瓚,以次侍立。上御黑圓袗袍乘輿,左右通禮前導,至大報壇神門外,左通禮跪請降輿,上降輿,左通禮跪啓請執圭,上執蒼圭,左右通禮,導詣版位西向立,行四拜禮。仍詣壇上奉審後,詣樽所省器,還詣省牲所版位,行省牲禮,仍還內。承史侍衛退出。
上在昌德宮。停常參·經筵。
徐有防啓曰,初七日動駕相値,初八日九日國忌齋戒正日,視事頉稟。傳曰,知道。
傳于徐有防曰,禮房承旨入侍。
朴祐源,以都摠府言啓曰,今日入直內三廳,武兼禁軍及軍兵等,當爲中日習射,而孝徽宮練祭齋戒相値,不得爲之之意,敢啓。傳曰,知道。
又啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
李在學啓曰,戶曹判書金華鎭,依下敎來待矣。
傳于徐有慶曰,軍士房承旨與戶堂入侍。
備忘記,其父方得賢,服勤多年,合有軫念之道,亦屬酬勞,中官趙命和加資,今日政下批。
有政。吏批,判書金鍾秀進,參判兪彦鎬在外未肅拜,參議李敬養在外未肅拜,右副承旨李在學進,以申思運爲大司諫,金翊休爲掌令,崔守魯爲持平,權濟應爲監察,李明濟爲宗簿主簿,學正李錫源,學錄楊致鶴,校書博士金瑞復單付。
兵批,兼判書蔡濟恭病,參判李萬恢入直進,參議尹勉升病,參知南柱老病,同副承旨金魯淳進。副護軍金相玉,副司直李聖圭單付。
傳于金魯淳曰,右副承旨入侍。
傳于李在學曰,同副承旨入侍。
徐有慶啓曰,明日大駕,詣毓祥宮後,王大妃殿·惠慶宮問安,何承旨進去乎?敢稟。傳曰,同副承旨進去。
以李錫夏囚單子,傳于李在學曰,卽爲分揀放送,先放送後草記。
慶尙左水使申應周狀啓,玉浦倭學,決棍遲滯,惶恐待罪事。傳于金魯淳曰,勿待罪事,回諭。
洪忠監司李秉鼎狀啓,發配罪人朴林秀,中路逃躱事,傳于金魯淳曰,斯速跟捕,牢囚營獄後,報該曹,以爲轉聞之地事,回諭。
咸鏡監司李命植狀啓,鍾城·慶源兩處防築事,備忘記,自初屢加審愼,每事遲疑,蓋有此等之弊也。慶源築筒之役,雖己完訖,鍾城防築事,事勢誠如狀辭,當此農時,役民不但重難,隨築隨壞,理所必至。雖秋巡時,必知其可築然後,依前定奪擧行宜矣。以此意卽爲回諭。
金魯淳,以戶曹言啓曰,新宮田土價及宮庄未備前,限五年輸送米太,竝令減半上下事,命下矣。宮庄未備前需用次,本曹太五十石,惠廳米五十石,限五年輸送,田土價銀子一千兩,磨鍊輸送之意,敢啓。傳曰,知道。
李在學,以義禁府言啓曰,明日擧動時,各差備都事及本府入直都事,文科覆試禁亂都事,當爲備員,而無以推移,假都事一員,令該曹依例差出,以爲分排之地,何如?傳曰,允。
大司憲金履素疏曰,伏以,臣以至庸極陋之姿,荷聖上不世之恩,前後踐歷,罔非踰涯,而風憲之長,地望尤別,有非人人所可濫竽,銓曹之通擬,聖上之特畀,實出於意想之外,臣始焉驚惶,終焉悚惕。今賓對有命,天牌儼臨,宜卽竭蹶,而左右揣量,承膺無路。玆敢仰首陳籲,惟殿下俯賜諒察焉。第臣於近日事,有不勝駭憤痛惋者。噫嘻痛矣,洪國榮何爲而負殿下,何爲而負殿下哉?內托心膂之重,外畀軍國之務,殿下之倚毗,朝廷之期望,亶在於一心向國,九死靡他,少答我殿下罔極之恩,而惟彼國榮,憑藉寵靈,恣意擅弄,上以欺蔽聰明,下以箝制一世,進退百官,一任好惡,誅求八方,貨賂輦輸,加膝墜淵,勢成威立,一國之人,孰不扼腕側目,而勢焰薰天,莫敢誰何,輿情之憤鬱,厥惟久矣。然此屬細故,至於廣儲嗣一事,自昨年五月以後,八域含生,罔不矯首顒望,悶鬱我殿下明命之久稽。今以後,始知國榮沮遏我四百年宗祊之大計也。嗚呼,此何心腸,此何計較?凡人臣之愛其君者,其不曰子孫保之,而國榮何爲而陰戲於斯也?渠疏中拘於顔情,嫌於勢力云者,固疑其說話不成,而奸腸莫測,巧辭難破,式至于今,無一人刺其惡而討其罪矣。何幸重臣,一箚致討,辭嚴義正,雖使皐陶擬律,國榮之伏邦刑,不俟終日,而何殿下尙靳於兩司之啓耶?近日殿下,頗示咎悔於批旨之間,而猶不之罪者,以其勳勞於王家而然耶?嗚呼,有勳有勞,尊之榮之,有罪有惡,刑之殛之,乃王政之當然。國榮有勳榮於國家,則殿下柄用之,國榮負罔赦於宗社,則殿下嚴誅之,可怒在彼,已何與焉者,誠今日準備語也。借使千古尙論之士議之,必不以殿下謂之少恩,必不以國榮謂之可宥。伏願殿下,廓揮乾斷,亟降兪音焉。臣竊有私情之難安於三司合啓者,削黜罪人洪樂純,卽臣弟之妻父也。在法固無應避之嫌,況其罪狀已著?公議峻發,則臣何可逡巡於其間,而第念一參是啓,便與弟婦相絶,到此人情天理,實有所不得不拘攣者。殿下之於臣,天地也父母也。臣抱此衷曲,若不直陳於聖明之下,則是自阻於天地父母也。亦非事君以實之道也。臣何忍爲此,臣何忍爲此?臣於是冒萬死,仰籲於天地父母之前。伏願殿下,俯賜矜諒,特許鞶遞,仍治臣逋慢之罪,以昭法紀焉。答曰,省疏具悉。難强之事,予不欲强之,强亦非公憤,所辭依施。
敎平安監司鄭尙淳書。王若曰,周家重屛翰之才,誰膺一路之責,虞廷循岳牧之擧,暫撤九卿之班。玆敷綸綍之音,庸畀鎖鑰之任。惟卿,簪纓華閥,珪璋令姿,居家著孝友之稱,綽乎有名祖遺範,處世絶躁競之習,澹然若寒士持身。本之謹約之風,奉公則不違繩墨,濟以通敏之識,臨事則自有規模。自先朝歷試者多,逮寡躬倚毗也篤。鎭沁府而按三輔,旣著綜明之治,長瀛館而秉兩銓,咸推公平之擧。位著有乏人之歎,固非卿暫出之時,藩臬重觀風之方,亦在予惟簡之眷。顧玆關西一域,卽是海東重防,風敎驗箕封之餘,八家之井地猶在。山川接遼塞之界,千里之營堡相望。灣上之冠蓋星聯,應酬不少,日中之錢貨山積,奸弊易滋,必得二千石惟良,可責四十州專管。玆授卿以平安道觀察使兼兵馬水軍節度使都巡察使管餉使平壤府尹,卿其祗服予訓,往愼乃猷。追孟博攬轡之風,必思澄淸一道,恢范老藏甲之略,佇見殫壓邊門。黜幽陟明之章,備覈虛實,蘇殘祛弊之政,一從便宜。於戲,緩裘帶於第一江山,來何暮也,阻冠冕於九重天陛,行且召之。故玆敎示,想宜知悉。副修撰尹行元製進。
庚子三月初六日,兼春秋朴行淳。刑曹啓目,因京畿監司李衍祥啓本,李就璧與慶燁,良賤辨別事,令本曹稟處事。傳曰,依允。壓良之律,橫侵之罪,可謂一而二二而一,若此不已,唉彼小民,何以堪支?所謂六先稱名漢,雖曰年過七十,所謂慶哥兩班,獨非原謀乎?不可不別樣懲勵,以戢他豪鄕,令道臣拿致本營,嚴加刑訊,依律勘配後,狀聞爲良如敎。刑曹啓目,罪人崔廷喆,殺獄更推,終不就服,嚴刑得情,何如,啓。傳曰,更良嚴刑,期於取服爲良如敎。
刑曹啓目,殺獄罪人張漢福,嚴刑得情,何如,啓。傳曰,除尋常各別嚴刑,期於取服爲良如敎。
庚子三月初六日巳時,上御誠正閣。軍士房承旨·戶曹判書入侍,禮曹判書·平安監司,追後入侍時,左副承旨朴祐源,記事官金載瓚·李·徐龍輔,戶曹判書金華鎭,以次進伏訖。上謂華鎭曰,新宮修理,幾何爲之?必勿張大,務從精約也。華鎭曰,今盡修理,而不爲過加修葺矣。上曰,箕伯今日下直乎?除拜已久,尙不辭朝,殊涉未安,使之催促下去也。上曰,新宮田結,今番則劃給八百結,此亦足矣。經費之多入,實屬可悶。今方十分節省,自內亦不用錦緞金銀之屬,戶判亦體此擧行也。命書傳敎曰,今番內間用道,率減十之八九,則況經費乎?戶曹別單書入各項進排,依此存減擧行,至於工曹進排柴炭,數雖極削,貢價猶若是夥然,不可無另加節省之道。惠堂旣承下敎,皆以大殿水刺間燈燭房所儲者移用,只點下者進排,則千包之穀,只存十餘包。或爲節省之道,因此思之,新宮田土價及宮庄未備前,限五年輸送米太,亦不可循例爲之。竝令減半上下事,分付戶·惠廳。上曰,此傳敎卽爲頒布戶曹,別單修整以入也。命華鎭曰,卿往見領相,冠禮草擇日,使日官擇入事,傳之也。上曰,戶判先退,禮判入侍。樂性進伏,命書傳敎曰,今番習儀,只大殿朝見禮擧行。上謂樂性曰,受敎命,擇以何日乎?樂性曰,十一日辰時矣。命書傳敎曰,政官牌招開政。上曰,平安監司入待。尙淳進伏,上曰,卿在西藩,則予忘西憂,往欽哉。尙淳曰,臣才雖不逮,敢不殫心。仍命宣諭,命退,諸臣以次出。
庚子三月初六日酉時,上御誠正閣。右副承旨入侍時,右副承旨李在學,記事官金載瓚·李·徐龍輔,以次進伏訖。命書傳敎曰,明日毓祥宮展拜後,延祐宮當自內行禮,百官行禮等節置之。命書榻敎曰,王大妃殿進御人蔘一錢重粟米飮一貼煎入。命書傳敎曰,自先朝飭敎何如,而此園祭享,都尉皆不求差,事甚未安。更令該曹,獻官以都尉中塡差。命書大司憲疏批,命退,承史以次出。
上在昌德宮。停常參·經筵。
孝徽宮練祭後,大殿·王大妃殿·惠慶宮·中宮殿,政院·玉堂·藥房口傳問安。答曰,知道。
大殿·王大妃殿·惠慶宮·中宮殿,朝廷二品以上·六曹堂上單子問安。答曰,知道。
大駕詣毓祥宮,入齋室後,政院·玉堂·藥房口傳問安。答曰,知道。
展拜罷後,政院·玉堂·藥房口傳問安。答曰,知道。
王大妃殿·惠慶宮,遣承旨問安。答曰,知道。
還宮後,政院·玉堂·藥房口傳問安。答曰,知道。
徐有防啓曰,式年文科覆試試官,今方出榜詣闕,而監試官獻納柳孟養,謂有情勢,不爲復命,自外徑歸。揆以事體,殊甚未安,推考警責,何如?傳曰,允。
傳于李在學曰,軍士房承旨入侍。
傳于蔡弘履曰,禮房承旨入侍。
傳于徐有慶曰,禮房承旨入侍。
備邊司薦望,以李漢昌爲平安兵使。
傳于蔡弘履曰,副修撰沈樂洙,牌招入侍。
傳于徐有防曰,朝廷無公議久矣。鎭日公車堆積,啓版者,非承望則傾軋也,何幸今日司直之論峻發,一重臣一宰臣,次第獲戾,此則雖謂之公議不淺,可也。予則以爲若論昨冬以後,朝著淆亂之兆朕,似是眞非蝨附蠅營,先售逢迎之計者。沈煥之之啓是已,外托懲討之名,而精神專在銓官云云,銓官卽徐命膺也。以命膺之伊時衡圈事,必欲藉此擠陷,本事委折,予已熟聞於聞處,況有所使之李義翊,而此事至發於筵奏,煥之將以何辭而自解乎?不徒此也,若無煥之之爲權輿,則近日滄浪,何從而生也。其爲人嚆矢,亂我世道之罪,固無所逃,姑施末勘之律,許示自新之路,前校理沈煥之削職。
徐有防,以禮曹言啓曰,今此式年文武科殿試及放榜日子,以望念間,更爲推擇事,命下矣。令日官推擇,則文武科殿試今三月十六日,放榜同月二十一日辰時爲吉云,以此日時擧行,何如?傳曰,允。
李在學,以義禁府言啓曰,時囚罪人李錫夏,分揀放送事,命下矣。李錫夏卽爲放送之意,敢啓。傳曰,知道。
副應敎金履禧,掌令金翊休,持平權以綱,校理林濟遠·姜忱,副校理徐鼎修·李時秀,正言柳協基,修撰金宇鎭·徐有成,副修撰尹行元·沈樂洙啓曰,鄭致達妻之凶逆,前後聲討,已盡其千妖萬惡之罪。凡在血氣之倫者,莫不切齒痛心。噫,危逼聖躬,沮遏大策,厚·麟之凶謀,而窩窟則此賊也。推戴逆禶,謀危宗社,範·能之逆節,而根柢則此賊也。此豈容一日假息於覆載之間哉?三司之論,已及四載,轉而爲合辭之啓。合辭之啓,又閱累朔,轉而爲伏閤之爭,至於今日處分,又止於近島黜置。噫嘻,此賊之有萬戮難赦之罪者,殿下之所嘗洞燭者也,無一分可恕之端者,殿下之亦嘗俯諭者也。今何爲而又有此末減之命耶?國無法則已,如其不然,則夫安有謀危宗社之如此賊,而使之首領之得保也,危逼聖躬之如此賊,而施以海島之薄罰耶?殿下之不忍置法,而姑從次律者,不過曰恐傷先王之德也,欲體先王之心也,此則有大不然者。先大王之於渠,至慈至愛之德,如傷若保之恩,是固大聖人人倫之至耳。渠若有一半分人心,則固當謙恭謹畏,奉承聖意,而獨奈狼性難馴,虺毒潛肆,謀逼先王之儲嗣,幾危先王之宗社,而幸賴先大王日月之明,終不爲此賊之所熒惑,赫然明斷,丕建大策,以奠我宗社於億萬年盤石之固。此先王之宏謀英烈,卓越百王,而昭垂萬世者也。惟其梟獍之凶,鬼蜮之情,不及彰著於在宥之日,未克斷恩而正法也。今若以先王慈愛之恩,貸此賊罔赦之罪,則非所以明先王之德,而體先王之心也。管叔致辟,何累於文王之盛德,而恩不掩義,所以爲周公之達孝也。以殿下之聖學高明,見理甚精,而何不劈破此義理之關,明正其亂逆之罪乎?請喬桐府黜置罪人鄭致達妻,夬正王法,以洩神人之憤。乙未冬國家安危之機,至今追思,尙覺懍然,苟有體國大臣,則雖非上敎,固當直請聽政,而伊時首相韓翼謩,徒畏麟賊之氣焰,罔念國勢之岌嶪,不體上敎,徒事彌縫,使宗國大計,幾致難言之境。論其負犯,至爲深重,則向者近地移配,已失太寬,況可以全釋乎?雖以憫旱之聖意,有此收殺之敎,而乍允旋收,有咈輿情。請還寢遠竄罪人韓翼謩,金吾草記勿施之命,仍施遠竄之典。金相福之罪,可勝誅哉?諸般罪惡之昭在人耳目者,於渠猶屬細故,而乙未冬相臣疏出之後,瑩中深文之說,稱以所見無異同,麟漢不必知之說,謂以語脈不如此。只此二言,已萬萬凶慘,而至於言根究覈之請,此又麟·謙之所不敢爲者,昭著之逆節,已難自掩,包藏之禍心,尤極叵測。揆以典刑,萬戮猶輕,而日月漸久,反置尋常。自上處分,不過放逐,在下爭執,只止遠竄。興言及此,心竊慨恨,國無法則已,夫安有罪惡之如此,而終屈王章,使之晏然自在於田里之中乎?請放歸田里罪人金相福,亟令王府,拿鞫嚴問,快正王法。噫嘻痛矣,龜柱之罪,可勝誅哉?顧其地處何如,恩造何如,而不思報效之道,恣其濫猾之性。雖以壬辰疏中語言之,渠若有一分嚴畏儲君之心,豈敢以自內酬酢,登諸章奏,陳之於先大王之前乎?臣等於筵敎中,若有俯詢,其將何辭仰對之諭?讀之未半,不覺心寒而骨冷。惟彼鳳漢罔赦之罪,國人所共憤,則秉彝聲討,宜乎正大,亦何患無辭,而始也締結厚賊,暗逞私憾,終焉慫慂乃叔,恐動天聽,以至於半夜扈衛,幾累先大王聖德,固已萬萬駭痛,而此猶不足,又敢以某年罔極不忍聞之說,恣意筆之於書,以慼我殿下之心。噫嘻,是可忍也,孰不可忍也?大抵龜柱之罪,一則不憚儲君,一則幾累聖德,一則語犯莫重,有一於此,人臣極罪,況兼此數者乎?且以趙峸事言之,其窮凶極惡情節,尤萬萬叵測。殿下旣賜之死,非不知其罪之必可誅也。間因臺啓而拿鞫,尤仰處分之嚴正,終下還寢之命,一令三反,王章太紊,君綱之姑息,國威之屑越,已無餘地。殿下於賊麟,旣已斷恩行誅矣。龜柱之凶逆,何異於賊麟,而一行一否?輿憤益激,又況以今番量·翼·諸逆之招觀之,根柢之所萌孽,龜賊也,窩窟之所豢養,龜賊也。其在塞亂源杜禍本之道,尤不容假息於海島,而尙今靳允,憂危轉深,若此度日,則將不知幾許量·,又起於幾處,方來之慮,先事之憂,容有極哉?日前加籬時,雖有待處分之敎,而此賊處分,決不可一刻少待。請黑山島圍籬罪人龜柱,亟加嚴鞫,快正王法。洪樂純性本奰慝,行又陰譎,平生伎倆,只圖濟已私而充壑慾,素心濫猾,不知敬君父而畏國法。自在當時,世固目之以愚蠢無識之人,及其地處漸盛,形勢漸張之後,癡頑之氣,日以放肆,經營之計,日以安排。噫,其地處之盛,形勢之張,非其自致,卽乃姪之故,則固當與其姪,同心協力,圖報隆恩之萬一,而乃於叔姪之間,反生計較之心,自率舊識,異其趨向。數年之前,又有大小洪之目,已非人理之所可爲,而近來權位益高,主張自辦之後,又値乃姪之謝事,遂生專擅之意,漸謀攘奪之計。別立門戶,廣樹黨與,一世之人,瞠然莫適所向。自古權奸之輩,雖於至親,不相顧藉,而豈忍於父子叔姪之倫,有此燮怪也哉?臣固不欲索言,以傷風化,而有口公傳,無人不知,則此人倫之罪人也。殿下之擢用此人者,非爲其才智之出類,德望之踰人也。特以乃姪之叔,或意其一心向國,不負我殿下,而眷遇之隆,反作籍賣之資,委毗之篤,遂爲竊弄之階,乃以爲國家之事,在吾掌握,搢紳之士,入吾圈套,瓜牙旣張,鷹犬俱集,以無嚴無忌之心,生不奪不饜之慾,頤指意使,逐去首席,掦掦獨相,志氣橫溢,一國風靡,勢焰日熾,威福不在於上,權柄遂移於下,國勢日孤,人心日懼。噫,殿下或意其不負國家,而乃反忘君負國,至於如此,則此國家之罪人也。嗚呼,北村之人,乃國家之讐也。雖其天網恢恢,脅從罔治,而凡今日爲臣子者,孰不疾惡斥絶不欲與共立,而惟彼樂純,抑獨何心,忍忘國勢讐,不捨熟處,有釁累之人,必欲昭釋而收用,已廢枳之人,亦復薦引,而不置李溎·尹弘烈·李普溫之釁累,果何如,而每稱其冤,嗟惜不已。金鍾正·洪檍之廢枳已久,而或擧擬於自己秉銓之時,或力勸於他人行政之日,收召怨國之徒,以爲市恩之計,其心所在,誠不可曉。至於領府事,卽討逆之人,而驅其兄於劇逆之科,必欲湛滅之,兄爲逆矣,弟其免乎?噫,明義錄,卽辨忠逆而正義理之書,則其家之人,尤當服膺講明之,而今乃附逆之人,必欲昭釋之,討逆之人,必欲湛滅之,義理由是而莫辨,則此明義錄之罪人也。惟此三大罪,已是罔赦之案,而至若乙未冬,是何等時也?此正人臣明目張膽,矢死靡他之日,而反懷其然之心,則其罪又當如何?噫,其所負犯,若是深重,而及其處分,不過削黜,上旣有太寬之失,下必有請討之擧,而餘威所及,莫取誰何,已過月餘,尙無一言,權勢之隆赫,於此可驗。臣又於近日仄聽傳聞,有所痛惋而憤慨者,樂純之負犯,或爲之稱冤,殿下之傳敎,或爲之抑勒云云,力抗天威,輕視王言如此。噫嘻痛矣,背公黨私之徒,只知有樂純,不知有國家,人心之陷溺,胡至此極,而殿下之威令,反不如樂純之勢焰,此而置之,則國之不亡,將無幾矣。請削黜罪人洪樂純,爲先中途付處。答三司曰,不允。
掌令金翊休,正言柳協基啓曰,敬彬之與若淵·相簡,爛漫綢繆之狀,旣已畢露於諸賊招辭中,而抵賴不服,未施當律,揆以王法,失之太寬。請濟州牧移配罪人敬彬,亟令王府,更爲設鞫得情。澤遂爛漫同參於啓能凶慘不道之謀,而只誅其身,王章已失,輿情未泄。其陰凶情節,其父其弟,萬無不知之理。請彦衡·養遂·獻遂,竝令王府,設鞫嚴問。會遂之罪惡,與澤遂一而二二而一,則啓能凶慘不道之謀,決無不知,而忍杖不服,遽有酌處之命,有乖獄體。請還寢會遂絶島定配之命,仍令王府,嚴鞫得情。李觀源以啓能之婿,兼有師生之義。啓能凶慘不道之謀,決無不知之理,而以蒙騃爲敎,遽然酌處,有乖獄體。請還寢李觀源定配之命,更令王府,設鞫得情。噫嘻痛矣,以能賊萬古所無之逆魁,不卽正刑,徑先致斃,輿情莫不痛惋。此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚賊,自作窩主。待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕流,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷刃之凶,究其本則能賊也,特以凶頑之故,忍杖徑斃,王章未伸,擧國同憤。今以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。請遲晩後物故罪人啓能,亟施孥籍之典。啓能·趾海等諸賊,窮凶極惡,自有天地以來,所未有者,而限以國法,賊能未施孥戮,賊趾兄弟,猶貸其凶種之稚少者,梟種稍長,安知不更肆獍惡,如範·吉等所爲者耶?法令有限,而事變無窮,常事守法,處變貴權,從古聖賢,不能無義起者,所以善處變於法外之意,得其時中之權也。今殿下以自我防之,自我啓之,爲持難之端,其防也固是守法之常也,其啓也豈非處變之權,而一向膠守,不卽處分,則豈不有欠於懲亂逆防後患之大經大法耶?請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。志恒之罪,可勝誅哉?聖朝之眷注於渠何如,倚毗於渠何如,而始旣拔擢於擧世擯棄之中,特又寬宥於贓汚狼藉之後,而少無圖報之意,反肆悍勵之氣,久掌戎權,而陰結宦寺,潛連宮人,薄竄南州,益蓄異圖,延妖卜而暗質凶謀,縱傔奴而煽惑愚氓,親而同堂之庶從,近而帶行之傔人,皆不能掩諱,卽此一事,固已難逭於三尺之法,而帳殿訊問之時,着署而悖逆,執杖而咆勃,此實無前之凶逆。且與逆來,交情親密,謀議綢繆,換着布袍,昏夜往來,伺動靜於深嚴之地,對逆來而爛漫酬酢之說,尤是萬古所無之惡逆。窮凶情節,綻露無餘於賊泰之招,密書之頻數往復於逆來,諸囚之供辭,若出一口,情節昭著,無非渠之斷案,以其頑慝抵賴,忍杖徑斃,未施當施之律,王章尙稽,輿憤益切。請物故罪人志恒之支屬應坐者,絶島散配。洪國榮之罪,可勝誅哉?聖上之倚毗何如,廷臣之期待何如,而終至於恃功自恣,擅權負國,其彌天之罪,難貰之惡,實不可指數而枚擧也。嗚呼,宗社大計,莫急於廣儲嗣一事,爲今日臣民者,具孰無憂歎顒望之心,而噫彼國榮,乃敢以拘渠之顔面,嫌渠之勢力等語,肆然發口,至有此事不可再擧之說,對衆揚言,少無忌憚。以爲眩亂聽聞,欺瞞一世之資,其沮戲國家之大事。惟恐權柄之或移者,究厥負犯,實是人臣之極罪,至若作威作福,權傾人主,百官出其門下,八方爭輸賂貨,在渠爲細故耳。負殿下罔極之恩,沮宗國莫大之計,厥罪至此,實關罔赦,及今重臣手寫之箚,三司諸臣之論,次第而發,則尤可見擧國共公之議也。請洪國榮,爲先亟施遠竄之典。答兩司曰,不允。末端事,前後筵敎與啓批,罄悉無餘。噫,予之斷斷者,夫豈有他?誠以參前例衡,無過不及之意也。見今沸騰之論,不可遏矣。疇昔獎詡之勞,不忍忘也。以是許還田里,俾得自請,則法可施而恩可伸焉。然猶爾等爭執不已,與趾賊能逆等誅討之啓,同列其名,予一見髮豎,再見心寒,不知所以爲心。予果早誡誥把持,勿罹公議,則此啓奚爲而發也?日前重臣筵奏,歷日思之,予實愧服之不暇,爾等諒之諒之。速停此啓,以安予心也。
掌令金翊休啓曰,妖宦壽賢之締結一種嗜利之凶徒,爛漫和通之狀,渠旣明白納招,則豈可一日容貸於覆載之間乎?今此酌處之命,雖出好生之德意,而三尺至嚴,不可島縣爲奴而止。請大靜縣爲奴罪人金壽賢,依律處斷。爲奴罪人河翼龍·金重得等,敢以罔測之說,做作眞諺之書,暗投宮禁之中,欲售危逼之計,究其所爲,萬萬窮凶,決不可一刻容貸於覆載之間。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。錫達以厚賊之父,尙今偃息於覆載之間者,輿情已極齊憤,而況且犯贓之數,死有餘罪,以此以彼,決不可杖配而止。請梁山郡定配罪人錫達,依律處斷。聖中之罪,可勝誅哉?包藏禍心,主張凶論,敢托不敢言之地,倡出不忍聞之說,作爲窩主,慫慂徒黨。故徐有臣·朴宗甲·李義駿輩,從而和之,交口讚引。噫嘻痛矣,先大王朝,十三年不着帽,而始仕於殿下,欲展蘊抱之說,尤極萬萬凶慘。且莫重義理,倚托怪鬼輩,欲售疑亂之計者,究厥心腸,與德師·載翰,一串貫來者也。不仕於先大王朝者,卽先大王之逆臣,先大王之逆臣,卽殿下之逆臣。豈可一刻容息於覆載之間,而居謫以來,少不畏縮,乃敢聚會學徒,通接官隷,至登繡啓,大臣筵白,雖卽移配絶島,而經年爭執,尙逭王章,窮凶之節,無以嚴覈,亂賊之徒,無所懲畏。請大靜縣定配罪人聖中,亟令王府,設鞫嚴問,期於得情,快正王法。有臣·宗甲·義駿,和應聖中叵測之說,推詡薦引,看作奇貨,敢於書筵出入之時,肆然迭奏。噫嘻痛矣,聖中之主張凶論,罪不容誅,而此輩之同一心腸,尤極痛惋。究厥罪犯,與聖中豈可異同,疑亂大義,欲售媒罷之計者,腸肚相連,情跡難掩,而只緣筵席語祕,尙未聲討,使凶徒無所懲畏,國法久而未伸,已極憤惋。到今日記旣播之後,如此負犯之至重者,不可一刻容貸,而削版放逐之律,不足以懲其罪犯。請削版罪人有臣·宗甲·義駿,竝令王府,設鞫嚴問,依律處斷。罪人趙濟泰·李潤成,俱以逆禶之切姻,凶謀逆節,萬無不知之理,而濟泰則初不刑訊,徑先白放。潤成則未盡究覈,遽然酌處,揆以王章,失之太寬,獄體乖當,輿情駭憤。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。罪人趙嵎,以物故罪人峸之弟。今番諸逆之陰凶情節,萬無不知之理,而抵賴不服,端緖未究,遽有酌處之命,王章未伸,輿憤益切。請楸子島定配罪人趙嵎,亟寢酌處之命,仍令王府,設鞫得情,快正王法。瑩中之附麗凶逆,擧世共知,而乙未冬相臣一疏,實關宗社大計,則伊時禍機,迫在呼吸,而瑩中身爲憲長,敢以未詳知深文等說,顧護凶賊,欲售包藏之心,幸賴先大王日月之明,燭其情狀,至以能猾爲敎,則捨命樂禍之凶,已著於當日而無餘矣。顯忠之典,旣施於其時承宣,則護逆之律,不可以薦棘而止。請薪智島薦棘罪人瑩中,設鞫嚴問,快施當律。後樂旣以後翼爲弟。且以量·爲黨,則凶謀逆節,必無不知之理,而親問之下,遊辭漫漶,至以本不見重於其弟之說,肆然納供,究其情節,極爲叵測,不可以了了極蠢蠢,而有所容貸。請濟州牧定配罪人後樂,亟令王府,更加嚴鞫,期於得情。定配罪人孫效忠等八宦者,俱極凶獰,終始抵賴,遽有酌處之命,雖出於我聖上好生之德曠蕩之典,而效忠則自是凶孽,旣多負犯。又以逆宦切族,及其鞫問之際,端緖未究,亦無指的發明之端。定配罪人柳仁培,罪人李鳳昌·沈德一·李德成,俱以逆來之切族。若其在京則或吹噓應澤,已露腸肚之糾結,及夫放逐,則或出沒城闉,益著蹤跡之陰祕,則志恒與國來,陰凶情節,萬無不知不參之理,而頑忍不服,效忠·仁培,定配而止,鳳昌·德一·德成,更逐本鄕而止。罪人申世輝,旣與應澤,錢財相資,則可知其情志之親密也。罪人蔡伯周·盧聖翊,就捕以後,旣無白脫之端,而未及嚴覈,竝有分揀之命,王章由此而未伸,輿情由此而益憤。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。噫嘻,李普行之罪,可勝誅哉?賦性妖邪,行已暗愎,脅肩諂笑,情態難掩,左右閃忽,伎倆漸巧,特一天生宵小之類耳。口蜜腹劍,林甫之後身,狐媚狼顧,京·惇之餘套,以渠處地爲人,幸際承乏,兜攬至此,則不思知分報效之心,敢生眩惑跳踉之計,其貽害世道,將不知止於何境,有識之憂歎,固已久矣。雖以今番事觀之,亦出於計較利害之心,外托懲討之義,內售嘗試之計,是可忍也,孰不可忍也?此於渠猶屬細故,至於明義一部,是何等大義理,而渠之所論,本事之外,乃敢攙及於有樹立之大臣,必欲漫漶義理,欺謾君父,包藏禍心,煽動一世,若此不已,則倫綱將至墜地,凶孽亦必生心。噫,彼普行,抑獨何意,循私負國,一至此哉?其心所在,有不可測,而此又渠卽一斷案,何幸聖明,俯燭其情狀,處分明快,滿庭臣僚,孰不欽仰,而若論其負犯,不可不一問,快正其罪。請楸子島安置罪人李普行,亟令王府,拿鞫嚴問。閔義爀本以麟·晦之瓜牙武士,久爲恒·簡之酒食主人,新服以後,見枳於世,寅緣權門,復叨宿趼,物情之駭憤,固已久矣。曾在畿邑,至以五百鷄饋問,害及村塒,謠騰邑人。此事雖微,其人可知,況且性本狡邪,行多詭祕?當此人心危疑,世道未定之時,如此之類,不可以無識武夫,一向容貸。請副護軍閔義爀,亟施屛裔之典。新除授持平崔守魯,時在京畿仁川地,請斯速乘馹上來事,下諭。答府曰,不允。趙濟泰等事,趙嵎事,亟停勿煩,下諭事依啓。
正言柳協基啓曰,大靜縣爲奴罪人金壽賢,以幺麽宦寺,交結士夫,終爲凶賊之根柢,而況其窮凶極惡之語,敢欲潛售亂逆之心,究厥罪惡,萬戮猶輕,情節未盡究覈,輿情莫不憤惋。請大靜縣爲奴罪人金壽賢,更令王府,設鞫嚴問,依律處斷。爲奴罪人河翼龍·金重得等,做出叵測之說,作爲眞諺之書,潛投深嚴之地,欲售危逼之計,究厥情狀,亘古所無,決不可一刻容貸於覆載之間。請爲奴罪人河翼龍·金重得亟命王府,設鞫得情,快正王法。李弘濟地旣卑微,跡又閃倏,蝨附逆邊,甘作嚆矢,暗地糾結,亦一成運,而敢懷欺世之計,投進一疏,欲掩其跡,究厥所以,尤極巧惡。當此鋤治凶黨之日,窮凶情節,不卽盤問,卽爲發配,揆以王章,失之太寬。請海南縣定配罪人李弘濟,亟令王府,設鞫嚴問。噫嘻痛矣,聖中·有臣·宗甲·義駿等罪犯,尙何言哉?倡邪說而作爲窩窟,結凶徒而交相吹噓,暗地綢繆,設計妖凶,敢欲疑亂於莫重之義理,至以十三年不着帽等說,肆然陳奏於筵席,究厥腸肚,實與德師·載翰,一串貫來者也。噫,彼諸賊,旣皆伏法,則顧此群兇,獨可容貸耶?情跡旣露,負犯至重,決不可一刻容貸,而況且聖中,居謫以來,不思畏縮,乃敢聚會學徒,通接官隷,至登繡啓,大臣筵白,雖卽移配絶島,而此輩久逭王章,亂賊無以懲畏。請大靜縣定配罪人聖中,放逐罪人有臣·宗甲·義駿,竝令王府,設鞫嚴問,期於得情,快正王法。申光復本以啓能之切姻,腸肚相連,綢繆往來之狀,世所共知。向日能賊島配也,少無顧忌,肆然往見,究厥心腸,萬萬陰慘,能賊之凶謀祕計,光復萬無不知之理。請海美縣定配罪人申光復,更令王府,嚴鞫得情。罪人克觀·克泰,以妖任之同氣,凶謀逆節,爛漫同參,而嚴訊之下,抵賴不服,未克究覈,只施應坐之律。定配罪人萬赫,以逆能之私人,往來逆澤,綢繆情節,綻露無餘,而未及承款,遽有酌處之命,王章未伸,輿憤莫泄。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。定配罪人具翼遠,以能賊之門徒,無常出入,綢繆親密之狀,擧世之所共知也。以今番逆吉之招觀之,謀議推戴之時,至以翼遠擬議於閫帥之任,其陰凶情節,爛漫同參,昭不可掩,而究覈未竟,酌處有命,王章未伸,輿情愈激。請定配罪人具翼遠,亟寢酌處之命,仍令王府,嚴鞫得情,快施當律。罪人大燮,以逆範之族屬,爲興文之主人,渠家又作會謀之所,興文·龍輝挾匕之日,軍官五十人,作隊犯闕之說,出於謀議之席,則渠之爛漫同參,昭不可掩。且與興文面質,亦不別白發明,則無論紹介與同謀,亟正邦刑,斷不可已,而究厥未竟,遽有減死之命,王章未伸,輿憤愈激。請減死安置罪人大燮,亟寢酌處之命,仍令王府,設鞫得情,快正王法。罪人弼海,以逆範之族屬,卵育其家,爛漫綢繆之狀,世所共知。旣以知情不告,不待加刑,卽爲遲晩,則雖未及結案,而參聞自服,便是參謀。此而不誅,其可曰國有法乎?請減死罪人弼海,亟寢酌處之命,仍令王府,設鞫得情,快正王法。遠竄罪人安兼濟·李宅鎭,俱以狎邪小人,附麗凶逆之門,倀鬼於厚謙,鷹犬於麟漢,左右跳踉,前後闔闢,凶謀祕計,無不力贊。浮言妖說,率多譸張,王敦之錢鳳,桓溫之郄迢,今古一轍,而善地薄竄,邦刑不加。況今麟·謙,雖伏王法,而凶徒盤結,實多伏戎之憂,究覈情節,兩賊最爲機括,藉曰孤雛腐鼠,無足以汚我刀鉅,則天綱不免於太恢,奸謀無時而盡發,亂臣賊子,益何所忌憚,而國家之虞危,恐終無巳時也。請遠竄罪人安兼濟·李宅鎭,亟命王府,竝加嚴鞫,期於得情,依律處斷。恒烈·善海,何等凶逆,而其兄弟子姪,晏然在家,無異平人?治逆不嚴,防患太疎。厚謙逆節,萬古所無,而日謙以同惡相濟之凶種,偃處近郊,官爵不收,輿情憂憤,去而益甚。請恒·善支屬,亟命散配,日謙足弟,竝投絶島,以嚴隄防。乙未冬相臣之疏,實關宗社之大計。凡有血氣者,孰不知出於忠赤,而身爲憲長,顧護凶逆,敢以深文等說,欲售包藏之心,幸賴至明之天,得無不測之危,而至今思之,心骨俱寒。論其負犯,附麗凶黨,猶屬細故,豈可以薦棘而止哉?請薦棘罪人瑩中,亟令王府,設鞫嚴問,快施當律。乙未五月庭試榜事,尙何言哉?只緣凶徒之用奸,至有聖躬之受困,言之髮豎,思之膽掉,而主試物故,憑覈無路,論啓經年,國體徒損,則雖不可一向爭執,而其中李鎭常之爲賊死卒,綢繆謀議,朴宗集之擅刪日記,漫漶義理,其跡至妖,其計叵測,科事之外,不可不一問。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。昌鼎旣是逆淵之至親,自同平人,偃息城闉,已極放恣,而與量海·後翼,爛漫往來,綢繆謀議,前後情跡,綻露無餘,則不可以量海端緖之自渠現露,有所參酌。請河東府減死定配罪人昌鼎,依律處斷。範聖以逆淵之至親,黨附極賊,締結凶徒,日夜綢繆,情跡叵測,雖以渠之供辭觀之,諸賊之前後謀議,無不參涉,無不聞知。凶徒逆腸,綻露無餘,則肆市之典,烏可已乎?雖以大聖人好生之德,特降酌處之命,而三尺至嚴,決難容貸。請濟州牧減死定配罪人範聖,依律處斷。今番鞫獄之諸賊情節,俱極巧惡,而減死定配罪人德秀,以逆宦國來之子,德泰之弟。與志恒綢繆之狀,綻露無餘,而前後嚴訊,抵賴不服,究厥罪狀,萬萬痛惡,酌處之命,雖出於好生之德,揆以獄體,不可不窮核得情。請減死定配罪人德秀,極令王府,更加嚴鞫,快正王法。今番投書,亘古所無之變,其凶肚逆腸,直與任輝諸賊一串貫來,心寒骨靑,尙忍言哉?窮凶情節,畢露無餘,忍杖抵賴,徑先致斃,常刑未加,輿憤愈激。論以王章,宜施追律,而平法新令之下,雖不敢仰請,惟其凶計之暗地排布者,不可不一一究覈,則埏以鎭厚之父,其敢曰在家不知,且於其子就捕之後,雖曰以罪名之在身,不得入城待命。然縣獄席藁,道理當然,不此之爲,偃臥其家,少無嚴畏之心,顯有肆毒之態,人理身分,掃地盡矣。請鎭海縣定配罪人埏,亟令王府,拿鞫得情,仍施當律。其應坐支屬,不可遠地散配而止,亦竝施絶島散配之典。逆賊尙魯,卽是千萬古所未有之劇賊,而孥戮之典,旣施旋寢。噫,此賊未服王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時通變,則今此追孥之禁自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。具允鈺卽一狎邪小人也。始也蝨附厚謙,狐媚麟漢,隨時化身,附勢趨利,千態萬狀,言之陋矣。丙申以後,托身洪國榮之門,以貨財納交,則世稱策應主人,以奴隷服事,則人謂季氏家臣,多年監膳,鹹淡調和。惟國榮之口是適,而御廚爲次,列邑發簡,水陸誅求,惟國榮之慾是充,而御供是托,貽累於聖德多矣,傳笑於八方久矣。具允鈺處內局,國榮據宿衛,朝夕不離,坐臥與共,國榮有專擅一國之罪,而允鈺爲之左右,國榮有進退百僚之罪,而允鈺爲之慫慂,儕流重足而畏其傷人,乃兄推胸而痛其亡家,特以有國榮之故,人莫敢誰何耳。尤可駭憤者,洪樂純處分之後,國榮藉賣之罪,無所逃於絲綸之下,重臣陳箚之後,國榮沮遏之惡,無以容於覆載之間,而允鈺亦殿下臣子也,獨無輿人之憤,而乃曰吾於奉朝賀,有難忘之恩,吾不負奉朝賀然後,方可以不負國家。出則採探物議,爲國榮憂歎,入則承望風旨,與國榮綢繆,珍羞相續於國榮郊居之舍,伻書不絶於國榮待命之所。噫嘻,今日國家,與國榮其勢不兩,而允鈺旣有不負國榮之苦心血誠,則抑未知於國家,利乎否乎?如此甘心附麗,終始靡悔之類,不可置之輦轂之下,以貽國家之憂。請前判書具允鈺,亟施遠竄之典。洪國榮五年竊柄,擧世趨風,陋鄙者貪於榮利,懦怯者怵於禍福,鮮能自拔於奔波之中。到今罪惡彰著之後,苟曰某也是其死士,某也是其血黨,爬櫛而鋤治之,則殆將空朝廷而後已,除非抵死同惡,爲擧世所指目,爲國家所隱憂者,固宜置而不問,使之自新,而至若前參判李義翊,自是國榮之卵以育之血黨死士也。以渠癡蠢無識,數三年之間,歷遍華要,是誰之力也?渠於國榮,自待以私客,國榮於渠,亦處以恩人,死生憂樂,必欲與同者,卽渠之平日恒言於儕友者也。及夫正月初八日處分以後,國榮叔姪,無君負國之罪,上自縉紳,下至臺隷,孰無同情之憤,而義翊適於是時,職在憲長,掇捨李普行之論,謄傳徐命膺之啓,以我聖上欲竝生之至仁盛意,諄諄誨諭,指示飜身之道,而死黨之心,迷不知變。惟以角勝公議爲能事,畢竟塞責,不過李普行論罪之啓而已。噫,普行之所猖狂自恣者,以其有洪國榮叔姪之故也。渠所論普行者,全沒慫慂地根本,徒從皮膜上論說,惟恐一句話一字說之有礙於國榮之叔姪。稠人廣坐之中,至曰吾則止論李普行而已,奉朝賀得無慍乎?每自前席而退,錄出筵話一通,走報國榮,惟恐或後,人之無嚴,胡至於此?噫,重臣手箚之後,國榮之專擅威福,便屬細故,而其脅持君父,沮遏大計之罪,覆載之所難容,輿儓之所共憤。渠若有一分人心,則所當如夢之覺,若醉之醒,割絶之避遠之,一反前日之爲,而乃於國榮待命之時,馳走依幕,執手涕泣,憂以世道,慰以誣言,有口皆傳,無人不聞,吁亦痛矣。噫嘻,國榮之凌侮朝廷,誑脅縉紳,士大夫風節,駸駸然至於莫可收拾之境者,今幾年矣。乃於罪名現露之後,如義翊者,一直趨附,力戰公議,乃至於此,甚矣,人心之陷溺也。此而置之,將見是非不正,怪鬼層出,爲世道無窮之害。請前參判李義翊,亟施屛裔之典。新除授大司諫申思運,時在洪忠道鎭川地,正言李正薰,時在江原道三陟地。請斯速乘馹上來事,下諭,答院曰,不允。埏事,亟停勿煩。具允鈺事,拂拭推擠,致于今日,則又何爲而名登此紙,臚列如彼之狼藉乎?不從此啓,無以定一世之波瀾,依啓。李義翊事,未了之致,蒙此罪累,昨冬筵席,指示拔身之路,而反思陷身之計者,渠果了了,則能如是乎?決是認西爲東,認彼爲此而然,此或靳允,諸凡不請,無恥之徒,必將望其僥倖,寧有是乎?亟施削去仕版,門外黜送之典。噫,予方以鎭世道保世臣爲心,而今日臺啓堂疏之從施,正若生道殺人之意也。凡我有言責者,當所體認處矣。下諭事,依啓。
司諫李命勳啓曰,臣於見職,實無一分承膺之望,而義在懲討,勢急憂虞,草草數語,粗效一日之責,而及承批旨,不惟不賜開允,誨責備至,臣滿心慙惶,無地自容。第臣所論首件事,卽一國之公議,輿情之同憤,臣非有私惡於其間,而王章未施之前,雖至千啓百疏,得請而後已,豈但一再而止乎?臣竊不勝憂歎之至也。至於柳戇,以言其人品,則本以陰譎之性,濟以悖戾之行,以言其氣力,則使其浮麤之客氣,以言其器局,則不過打破虎皮之頭骨,則一不足觀,百無可取,而聖敎至謂之可取,臣竊爲之訝惑也。以戇之氣力器局,謂之可取,則是作賊之王敦,辦事之蔡京,猶可謂之有氣力有器局,而不以罪罪之耶?逆淵凶疏製給之說,出自渠口,至登鞫招,有耳皆聞,無人不知。小錢換貿之事,渠以備堂,發關灣府,而畢竟貽害小民,至有朝禁,則此又難逭之罪,而公案自在,眞贓已露,臣焉敢一毫搆捏,以欺聖聰也哉?至於具善復,則前後趨附,無非巨逆,若以微細之輩,昏夜於權門,則猶可以障人目而掩其跡,渠則以將臣,顯附諸賊,蹤跡難掩,則此實國人之所喧傳,臣豈敢架空爲說哉?至於校卒之進退,營貨之輸致,雖以宿衛節目,有所下敎,而朝家節目,不過體統間事,顧何嘗以一校一卒,必用國榮之爪牙,每年萬兩,必充國榮之磎壑爲哉?藉此體統間事目,陰受指揮,專意諂附,其心所在,有不可知。目今國勢危疑之際,乃反以此等背公之類,恃以宿將,俾領戎權,則其爲丙枕之憂,爲如何哉?臣雖無似,當此之時,豈不欲仰體我殿下鎭安世道之聖意,而乃敢爲規規於傾軋之俗習也哉?誠以罪大惡極,有非脅從之類,如以不罪此輩,爲鎭安之術,則是無抱虎而眠,厝火而寢,宗國之憂,實不知稅駕之所也。爲今日急務,無過於此,而只緣臣人微言輕,不能見孚於君父,致勤駭惋之嚴敎,其何敢一刻抗顔於臺次乎?請命遞斥臣職。答曰,爲說不必如是噴薄,倫人又不必如是齷齪。柳戇事,鞫招云云,脫空之後,亦可追說乎?小錢虎皮之說,是果死罪乎?下語亦多瑣屑無處嚴,爾雖臺官,告君之辭,寧容慢忽至此乎?至於具善復事,爾之斷齗爲說,眞所得所巧反拙,彼將臣與人言競,朝無睢盱之怨,上下之所共知,而予每謂此將臣曰,卿固善於持身,某時一着,人心欲甘心云爾。噫嘻,臣誰欺欺天,聖人之言也。予無配天之德,猶是破淫朋祛橫邪之心,可質上天,爾雖䵝昧爲跡,予豈以爾言爲公乎?勿辭。
以司諫李命勳上疏。傳曰,留中省疏具悉。首陳事,一猶不欲聞,其可再乎?柳戇事,拔擢於枕屈之後,不無一二浮動之端,而此不過在彼人品之如何,至於疏中云云,何其搆誣之甚也?其人頗有氣力,亦有器局,果有可取矣。具善復事,無非架空之說。其中肯綮,不過校卒進退,營貨輸致二件事,而校卒則彼領宿衛,旣統五營,則雖欲不聽指揮,自有節目何哉?又若營貨事,本營儲蓄㮙然,自己之係用,軍需之策應,或革罷其規,或革罷其庫,業已洞悉,至又萬兩云云,太涉虛無,可謂令人不滿一哂。予則以爲朝廷之所以倚重者,有此宿將,可紓丙枕之憂虞。大抵目今君臣上下之交相勉戒者,惟是擧措得宜,黜陟適中,使人心得以底定,世道得以鎭安,卽是急務之急務,而爾在言地,乃反肯棄此義,規規於傾軋之俗,竊恐淸朝臺風,未免由爾而懷損,爲之不勝駭惋。
校理林濟遠疏曰,伏以,臣新從下土,始聞重臣一箚,出於滿腔熱血,慢天之罪,臚列殆盡,干紀之惡,彰露無餘。臣讀其箚,不覺擊節,竊自喜朝廷之上,有此第一層議論也。噫,洪國榮之罪,可勝言哉?奸毒如林甫,驕橫似伒冑,專擅則甚於梁冀,貪饕則浮於元載,千罪萬惡,竝萃一身。若其陰蓄無君之心,敢沮廣儲嗣之計,則此千古權凶之所未有也。誠使國榮,有尙人之功,不世之勞,不過人臣分內事而已。渠敢憑恃寵靈,拑勒搢紳,自好者畏其禍,無恥者慕其利,遂使一世之人,束縳馳驟於圈套之中,幾至於國不國而人不人,思之膽裂,言之髮豎。何幸淸議峻發,合辭繼起,庶幾快正巨慝之罪,少洩輿人之憤,而聖心過於寬容,處分止於歸還。古今天下,安有負犯如國榮,而一日容息於覆載之間者哉?殿下輒以全保二字,爲靳允之柄欛,而從古聖帝明王,有功則賞之,有罪則誅之,此乃不易之常典也。必也聲其罪而正其法,使擧國之人,咸知殿下之遇國榮如是隆摰,而國榮之負殿下如是深重然後,擧措磊落,瞻聆懽聳,方可以無損於聖德,有辭於後世矣。伏願殿下,淵然深思,翻然改圖,先從兩司之請,特施三尺之典焉。噫,世變層出,廉義都喪,改換頭面,便成時體,而豈有若李秉鼎之一疏再疏,情態可惡者乎?秉鼎之爲洪家私人,不但通朝之所共知,聖明照臨,焉敢諱也?在渠之道,固當蹙伏訟愆,只俟淸朝之公議而已。反生立幟之計,不顧越俎之嫌,有朝參之處分,則先論其叔,而欲嘗試之,聞重臣之手箚,則繼論其侄,而欲掉脫焉。前後叫攘,欲巧反拙,眞所謂出自其口,便不光鮮者也。又況渠疏所云丙申筵奏,聖聰旣不得記有,記注又無所載錄,乃敢架鑿於旣久之後,質證於至尊之前,斤斤不已,若將浼焉,苟有一分嚴畏之心,焉敢乃爾?卽此一事,罪在面謾,若不嚴懲,則末流之弊,將至於欺瞞四聰,誑惑一世而後已,此豈非大可懼哉?譴罷薄勘,不足以懲其萬一,而司直之地,汔無一言。臣實慨然,臣謂李秉鼎,亟施竄配之典,以爲人臣告君不以實者之戒,可也。臣本遐蹤,適叨論思,事在目下,不容泯默。臣無任。省疏具悉。第一條見於臺批,可知予意也。第二條誠有唐突亂之辜,而所擬律過矣。自政院,以削去仕版捧傳旨。
庚子三月初七日辰時,上詣毓祥宮,擧動入侍時,行都承旨徐有慶,左承旨蔡弘履,右承旨徐有防,左副承旨朴祐源,右副承旨李在學,同副承旨金魯淳,記事官鄭東浚·金載瓚·李·徐龍輔,以次侍立訖。上具翼善冠·袞龍袍,乘步輦出仁政門,乘輦詣毓祥宮,入齋室後。諸臣以次退出。
庚子三月初七日巳時,上自毓祥宮,還宮入侍時,行都承旨徐有慶,左承旨蔡弘履,右承旨徐有防,左副承旨朴祐源,右副承旨李在學,同副承旨金魯淳,記事官鄭東浚·金載瓚·李·徐龍輔,以次侍立訖,上具翼善冠·袞龍袍,至乘輦所,上曰,領左相入侍。上曰,卿等見李命勳疏乎?對曰,臣等未及見之矣。上曰,一篇精神,全在搆捏,而至於具善復事,尤爲搆虛捏無之甚者矣。戎垣宿將,只此一人,而今豈可以一人之誣,而予遽捨之乎?人心陷溺,世道陂險,至於此極,誠非細憂,予欲無言矣。訓將之遭罹雖如此,而旣知其本事,又爲之敦迫,則豈不行公乎?尙喆·命善對曰,聖敎誠然。自上若飭勉,則豈敢不出乎?上曰,萬兩之說,尤爲孟浪矣。訓局之枵然,予所洞知,雖欲辦得出萬兩錢,從何處措出耶?可謂無皮而傳毛矣。僉曰,上敎誠然矣。萬兩之說,尤可見其橫誣也。命書李命勳疏批訖,命書傳敎曰,武將處義自別,雖是崇品重臣,固不敢言私,況領軍之際乎?雖以本事言之,原疏留中,從何聞知而欲作處義乎?至於二件事,被誣昭晣,曉譬無復餘蘊,則雖使此將臣自明,無以過此。若或執此爲引,則偤有如何之嫌,文宰尙不敢乃爾,況武將乎?訓鍊大將具善復,另加嚴飭行公,聞以胥命納符事,往復喉院云。此自有先朝禁令,又安敢冒犯,以此意亦爲嚴飭本營事,亦有下敎者。還宮後入侍,駕到仁殿門外,上曰,訓將催促入侍。善復俯伏衛外,不敢入曰,小臣身負死罪,實不敢承命入侍矣。上連下飭敎,善復進伏駕前,上曰,悉諭於俄下傳敎,更無所敎,本事自在落空,勿復引義也。善復曰,臣以將兵之臣,負此罔測之名,罪合萬戮,而聖敎昭晣,更無餘蘊。臣雖滅死萬萬,尙有何恨?臣與罪人,雖畏其威勢,不免依違苟合,而昨年禁班稠座,受其詬叱侮罵之辱,無復餘地。雖不敢出一言相較,而中心憤恙,何日忘之?此是擧世之所共知者,臣以何心,一如言者之言乎?常情之所不出者,而遭罹至此,此尤爲痛心,而寧欲無生者也。上曰,此後則勿復控辭,命退。還內後,諸臣以次出。
庚子三月初七日午時,上御誠正閣。禮房承旨入侍時,禮房承旨徐有防,記事官鄭東浚,記注官李,記事官徐龍輔,以次進伏訖。上曰,俄下備忘記見之乎?有防曰,見之矣。上曰,沈煥之爲李義翊嚆矢之狀,至發於筵席,煥之之罪,實無所逃矣。外托懲討之名,潛售擠陷之計,究厥罪狀,削職猶輕矣。有防曰,煥之罪狀,旣發於筵奏,削職之典,於渠可謂寬典之寬典矣。上曰,具允鈺·李義翊之罪,已發於臺章,綻露無餘矣。若不快示好惡,則將無以鎭一世矣。有防曰,國榮之罪惡,卽覆載之所難容,而尙今靳允,爲今日臣子者,孰不痛惋,而至於允鈺·義翊之處分,亦可使一世曉然矣。上命讀公事訖,仍命退。諸臣以次退出。
庚子三月初七日酉時,上御誠正閣。禮房承旨入侍時,右承旨徐有防,記事官金載瓚·李·徐龍輔,以次進伏訖。上命讀臺啓批答,命書李命勳避嫌啓辭批答,命讀林濟遠上疏訖,因命書批答,命讀生劃試劵,命退。承史以次出。
庚子三月初七日初更,上御誠正閣。右承旨入侍時,右承旨徐有防,記事官金載瓚·李·徐龍輔,以次進伏訖。上曰,李命勳上疏批答避嫌還入。上曰,玉堂沈樂洙入侍。樂洙進伏,命有防書傳敎曰,訓將事,朝者傳敎,明引曉譬,至矣盡矣。觀此避啓,語極窘遁,實無模捉,然而其在昭眎之道,不可傳敎而止矣。大抵兩件事,有甚可笑者。都監校卒,自有捱次之法,雖一窠一額,元無以私人差定之規。自待年而陞軍伍,自軍伍而陞將校,積費幾許歲月,將領薦亞將,亞將報大將。以是近來差除,莫非數十年或十許年積仕而取才者,小亦不下六七年,則不但宿衛未設前從軍之類,幾皆彼之未釋褐前待年之徒,則校卒事,不可只以落空論者也。又況營需保米布等,一年應捧,不應當一年之用,元無贏餘,殆同塗抹之故,在前本局將士支放,或散貸取息,軍兵策應,或設庫移用。蓋知不敷之致,而訓將則自再昨年張志恒事出之後,過加畏愼,或革當用之用,或減當出之出,罷庫名禁雜貸,不獨廟堂之所共知。昨秋亦有因傳敎閱簿後,都提擧所奏,雖一貫一緡之錢,搬挪無策,則所謂萬兩輸致云云,不啻兒戲之說矣。萬兩事,亦不可只以落空論者也。然論以辨覈脫白之道,傳敎不如査啓,副修撰沈樂洙,訓鍊都監按覈御史差下,訓將除拜後,所差校卒陞遷來歷及待年月日,營需之所捧所餘數爻,考閱文簿,抄出別單,使之書啓。又命書傳敎曰,朝廷無公議久矣。鎭日公車堆積,啓板者非承望則傾軋也,何幸今日司直之論竣發,一重臣一宰臣,次第獲戾,此則雖謂之公議不泯,可也。予則以爲,若論昨冬以後,朝著淆亂之兆眹,似是眞非,虬附蠅營,先售逢迎之計者,沈煥之之啓是已,外托懲討之名,而精神專在銓官云云,銓官卽徐命膺也。以命膺之伊時衡圈事,必欲藉此擠陷,本事委折,予已熟聞於聞處,況有所使之李義翊,而此事至發於筵奏,煥之將以何辭自解乎?不徒此也,若無煥之之爲權輿,則近日滄浪,何從而生也。其爲人嚆矢,亂我世道之罪,固無所逃,姑施末勘之律,許示自新之路,前校理沈煥之削職。命退,承史以次出。
上在昌德宮。停常參·經筵。
藥房都提調鄭弘淳,提調金鍾秀,副提調徐有慶啓曰,昨日動駕,移時還宮,伏未審夜間,聖體,若何?王大妃殿症候,益有差勝之節乎?今日臣等率諸御醫入侍,仰承諸節爲宜,惠慶宮氣候,何如?臣等不任區區憂慮,敢來問安,竝此仰稟。答曰,知道。慈殿·宮氣候一樣,後日次對入侍,宜矣。
王大妃殿·惠慶宮·中宮殿,藥房口傳問安。答曰,知道。
李在學啓曰,大司憲未差,執義兪彦鏶,掌令金鍾厚在外,掌令金翊休,持平權以綱呈辭,持平崔守魯未肅拜,今日以監察茶時之意,敢啓。傳曰,知道。
朴祐源啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
傳于蔡弘履曰,右副承旨與藥房提調入侍。
傳于徐有防曰,禮房承旨入侍。
徐有防啓曰,嘉禮時納采·納幣敎書,藝文提學當爲製進,而提學蔡濟恭,方在呈病受由中,不得擧行云。吉日已迫,莫重敎書,尙未啓下者,事甚未安。藝文提學實病旣如此,則有難等待其循例呈告之限,合有變通之道,何以爲之?敢稟。
以政院啓辭,傳于徐有防曰,弘文提調,牌招擧行。
傳于徐有防曰,三揀擇再明日爲之,納采同日爲之,納幣以受敎命日爲之。
傳于金魯淳曰,御史明日次對,同爲入侍。
金魯淳,以嘉禮廳言啓曰,今此嘉禮時,內殿朝見禮,諺書儀註,書入各殿宮之意,敢啓。傳曰,知道。
徐有防,以吏曹言啓曰,來四月初四日,宗廟夏享大祭親行時,執禮以下諸執事,皆以侍從塡差,而在京無故者數少,萬無分排之路。在前如此之時,有在鄕侍從催促上來之規,依近例近畿侍從,催促上來之意,行會,何如?傳曰,允。
朴祐源,以兵曹言啓曰,今此式年武科殿試節目,當爲磨鍊,而凡於殿試前期親臨與命官草記稟旨後,節目磨鍊事,曾有下敎矣。今番則,何以爲之?敢稟。傳曰,當親臨於春塘臺。
金魯淳,以義禁府言啓曰,前判書具允鈺,亟施遠竄之典事,承傳啓下矣。具允鈺全羅道靈光郡遠竄,而以承傳內辭意,具罪目,依例發遣府都事,押送,何如?傳曰,允。
李在學啓曰,司諫李命勳,引避退待,已至經宿,除在外外,呈告人員卽爲牌招,以爲處置之地,何如?傳曰,御史復命牌招。
副校理徐鼎修疏曰,伏以,臣以至愚極陋之姿,居然爲經幄論思之臣,三晝講席,鎭日趨陪,榮已極矣,涯已踰矣。臣誠驚惶感愧,莫知所以致此也。噫,螻蟻賤臣,厚蒙洪造,出入記注,五年于玆,近日月之光,偏沾雨露之私,恩山渥海,未足喩其萬一,而顧此瀛館淸選,是何等責任?前輩名碩,亦且逡巡,況今聖學日新法,筵頻開,此時此職,尤豈容如臣謏寡,所可承當者哉?伏乞聖慈,諒臣至懇,遞臣見職,使公器重而私分安焉。臣固不敢以官職自居,而方當奸凶屛黜,朝著屬淸明之期,義理初伸,世道有底定之望,此政我殿下,轉危爲安,勵精圖新之一大機會也。臣雖愚劣,區區願忠之誠,不後於人。玆敢不顧忌諱,不避僭妄,庸附一得之愚見,敷進八條之陳談,其爲言也,雖未必一一當理,有槪聖心,要旨出於有懷無隱,自盡臣心而已。惟聖明,恕其妄而察其悃焉。其一曰,立規模。以正治本,爲國之道,莫先於立規模,規模不立,而其國能治者,未之有也。夏之忠,殷之質,周之文,卽三代之規模也。文武竝用,漢之規摸也,仁厚立國,宋之規模也。規模立而朝廷正,朝廷正而四方正者,不待漢儒之言,而蓋可知矣。今我殿下,以上聖之姿,承列朝之基,聰明睿智,卓越百王,治法正謨,動遵家法。宜若治具之畢張,俗習之丕變,而近年以來,凶逆輩出,國勢有岌嶪之憂,權柄倒持,人心無止泊之所,朝家訏謨,多出姑息之計,軍國事務,未見悠久之策,此蓋由於規模之不立也。苟究其本,何嘗不基於萬化之源,而竊覸我殿下,寬仁太勝。御下之規不立,好惡或偏,任人之規不立,節文之近於煩碎,治民之規,何以立乎?鋒穎之近於英發,爲政之規,何以立乎?以言乎典學,則三筵之乍行旋撤,而一部論語,尙未了當。以言乎施措,則庶務之略擧多廢,而十行絲綸,徒歸文具,然則殿下爲學爲治之規,其可曰立乎?臣愚死罪,竊以爲凡此數者,莫非殿下一心上工夫,有欠持久之力,又沒誠實底意而然也。今日之所當先務,不出於立規模三字。伏願殿下,恢拓地步,先立標準,以定一代之規模焉。其二曰,和梱內,以篤聖化。君子之道,造端乎夫婦,帝王之治,權輿於齊家,安有家之不齊,而國能治者乎?噫,臣未敢知殿下之梱內,其和乎否乎?今臣以此事,欲熟數之於前,則淚在言先,筆不能下也。惟我中宮殿下,壼德夙著,令聞日章,陰陽協贊之化,拭目而待,本支繁衍之休,延頸以竢,而耕蠶久停,未覩玄紞之儀,春秋漸晼,尙遲螽斯之慶。噫嘻,宮中之事,有非外臣所敢言,而臣民之隱憂永歎,有不能自已者,抑何故也?臣愚死罪,竊以爲我殿下梱內之和,無或歉於周文關睢之化而然耶?固知聖上修齊之德,保無是慮,而萬有一近似於中外之所憂歎者,則豈不爲聖德之大累,臣民之至痛乎?雖以一二事外著者言之,藥院問候,不下循例之批旨,當殿承傳,苟充下品之疲宦,在庭臣僚,莫不相顧而嗟傷。此雖微事,所關非細,顧今慈敎誕宣,吉日已涓,賢門之淑媛將迎,宗社之大慶有望,吾東方億萬年無疆之福,實基於此。臣方攢手顒祝,而第伏念宮梱之內,和睦爲貴,尊卑之間,禮節有嚴。伏願殿下,深留聖意,懋盡雍穆之方,無使樛木之化,小星之詠,專美於古,則豈不休哉,豈不盛哉?其三曰,崇節儉,以革侈風。節用愛人,治國之常規,與奢寧儉,捄世之至訓。天地之生物有限,人心之嗜好無窮,耳目心志之慾,靡所不至。聚斂剝割之政,由玆以興,終至於敗國亡家而後已,寧不懼哉?臣累年記注,日侍文陛,竊覸我殿下寢殿之椽,不過三四,御膳之品,纔止六七。綿被之弊盡而不曾改爲,鋪席之薄陋而未見修葺。凡諸左右器用,淡然無華靡之飾,而至若帑儲宮結,盡屬於度支,高髻侈服,絶禁於閭巷。衛文大布之儉,漢帝露臺之惜,莫過於此,而近年以來,財用日耗,侈風漸盛,地部太倉,無兼月之蓄。市井不賤,有匹帛之奢,以至掖隷,被倡優之服,而殿下不之禁抑,奸臣媚土木之役,而殿下不之斥絶。故末由之弊,莫之救焉。甚至宮家舊第,便作戚里之宅,通衢新構,濫費水衡之錢,該郞之私役陞敍,槪未前聞,外邑之公行貨賂,莫若近日。擧措如此,而國用安得以不竭,習俗如此,而民生安得以不困?臣愚死罪,無或我殿下,外尙崇儉之德,而內忽懋實之工,上行下效,終致俗尙之莫可矯救而然耶?伏願殿下,繼自今凡諸節損之政,先自身家而始,一變侈麗之風,務從朴素之制,則庶幾風習之頓改,而財用之有裕矣。惟殿下深留聖意焉。其四曰,敬大臣,以尊國體。中庸九經,必以敬大臣居一者,其意豈偶然也?朝廷之上,體統爲重,堂陛之間,等級自別。大臣尊然後朝廷尊,朝廷尊然後庶職擧,而百度成矣。投鼠忌器,古人有言,垂紳整笏,庶民屬瞻,若是乎大臣之不可不敬,而今我殿下之於大臣,體貌或忽,委任未專,權有所歸,號令不行於具瞻之地。政出多門,紀綱不振於頹靡之俗,以至於貶座失禮,罪在武將,而西州之泣玦蒼黃,公故引義,位異庶僚,而樞郞之發牌輕遽,似此等事,其可曰敬大臣乎?此所以用捨顚倒,而台扉無十年之相,是非混淆,而朝著少一日之安,時象泮渙,世變層疊,此所謂中流遇風波而失舟揖者也。臣愚死罪,竊以爲我殿下,獨運聖智,不無自信之病,及接臣僚,顯有低視之意,故非不知大臣之可敬,而臨事觸發,禮遇或損。伏願殿下,克盡委任之方,務致敬侍之道焉。其五曰,嚴懲討,以明義理。此事之爲今日大義理,臺閣之紙已毛矣。輿民之舌幾弊矣。區區寸帎之不能無憾於天地之大者,素所蓄矣。今何必復事覼縷,而殿下之病源,實在於當斷而不斷,荏苒爲事,尙靳允兪之音,支蔓層生,迄無乾淨之時。至於近日,三司之公議,又從以一例容貸,罪惡雖已彰著,人心猶且陷溺,或有握手流涕,自許以死友者,或有貽書密通。惟恐其不及者,困獸復鬪,實有貽患之慮,毒獍未除,不無肆惡之憂,言念及此,寧不懍然?惟願殿下,廓揮乾斷,亟行天討,永銷邪穢之類,無累淸明之治焉。其六曰,精選任,以辨賢邪。上天有五行之佐而品物遂,人君治百揆之職而功業洪,君子少人之消長相隨,前漢·後漢之興替斯判,此前代之往轍,後人之烟鑑也。我殿下願治之誠,豈不欲審愼於進退賢邪之間,而奸侫之近乎忠則推之赤心,權術之似乎智則容之大度,遂使權威日移於下,主勢日孤於上,終至於沮遏大計,幾危宗社。若論霍氏僭亂之本,則實是漢帝假借之致,此莫非殿下任非其人而馴致今日也。大者如此,其餘何論?然朝廷官爵,本非生色之資,而濫恩或及於小勩,明主嚬笑,豈是輕施之事,而賞典或下於罔功,以言乎將閫,則賤資債帥,微閥麤弁,借勢當路,分據內外,以言乎守令,則江郊賤品,市井富人,拔跡權門,至占郡邑。選用如此,欲求其治,是猶却步而求前,不亦難乎?臣愚死罪,竊以爲殿下凡諸黜陟,未必盡出於公平,而一時取捨,或多牽制於喜怒而然也。伏願殿下,亟祛偏私,明示好惡,勿令薰蕕相混,涇渭同流焉。其七曰,納諫諍,以恢言路。凡今之事勢,可謂傷痛者,固難疏擧,而惟是諫言之無聞,實爲亡國之危兆。若曰袞職無闕,則是不忠也,若曰官師無失,則是不誠也。殿下之五年臨御,果無一事之可言,近日百工之怠惰,又無一言之可規乎?假令聖朝無事,古人尙有憂治而危明,況今朝廷,此何等時也?權奸竊柄,而朝無請劍之直,國事綴旒而世乏排閽之忠,公車之章奏或至,而專事希旨,士夫之風節全銷,而工於謀身。以至五六年,臺閣之上,了無一二人骨鯁之論,此固群下不誠不忠之罪,而臣愚死罪,竊以爲我殿下有以導之也。噫,求言之敎雖懇,而無開納之誠,責躬之意雖勤,而無反省之實。一言之礙逼宮闈,竟致政望之枳塞,一疏之觸犯戚里,至有前席之詰問,袞闕指陳,便成忌諱,阿諛彌縫,還作妙計,似此氣像,實非治世之美事。伏願殿下,益恢虛襟之量,俾開納牖之路焉。其八曰,振紀綱,以勵頹俗。國家之所以維持紀綱是已。故古人比之血脈,人無血脈則死,國無紀綱則亡,此必然之理也。噫,今日之紀綱,可謂末如何矣。科場飭敎,非不申嚴,而換名冒入,相續於禮闈。陵園守直,何等重大,而空齊擅離,至發於摘奸。軍廳驕弁發怒,呵導而詬叱儒臣,該曹郞官,圖免駿奔,而捽打享吏,跟隨之有限,而卿宰之騶率無節。警夜之屢飭,而掖屬之縱橫如常。此等謬習,特其節目間小事,而亦可見紀綱之掃地矣。臣愚死罪,竊以爲我殿下,政令或過於仁恕,而臣隣少勵翼之美,擧措或欠於顚倒,而法禁有解紐之歎。苟不能大振作大奮發,則幾何不朝廷不尊,王綱漸頹乎?然此非一朝一夕之所可赫然發憤粹然釐革者也。須以公平正大之心,施諸政措事爲之間,今日行一善政,明日行一善政,直必擧枉必措,功必賞罪必罰,使事事而飭勵,人人而懲勸,則何患乎紀綱之不振,頹俗之不勵乎?然苟求其本,則都不外殿下本源之工而已。若使天理人慾,公私邪正之分,瞭然於方寸之間,而知所以取捨焉,則非但頹綱可以振肅,抑臣所陳各條之病,亦必由此而有蘇擧之休矣。伏願殿下,勉哉勉哉。嗚呼,今日之所可言者,豈止於此數者,而如論其最急務者,莫先乎此。憂愛之極,冒昧至此。惟殿下勿以人而廢其言焉。省疏具悉。八條陳列,無非箚着切肌之說,有改無勉,思副爾敢言之誠也。其中或有可以裁處者,原疏下廟堂,如有覆奏者,使之覆奏。
庚子三月初八日辰時,上御誠正閣。右副承旨入侍時,右副承旨李在學,記事官金載瓚·李·徐龍輔,以次進伏訖。上曰,昨夜所下傳敎,入之。命讀奏,讀奏訖。命書榻敎曰,王大妃殿進御一錢重人蔘粟米飮一貼煎入。命退,承史以次出。
庚子三月初八日午時,上御誠正閣。禮兵房承旨入侍時,禮房承旨徐有防,兵房承旨朴祐源,記事官鄭東浚,記注官李,記事官徐龍輔,以次進伏訖。上命書傳敎曰,明日次對爲之。又命書傳敎曰,弘文提學,牌招擧行。上曰,今此嘉禮時,內殿朝見禮儀註,以諺書書出一通,入于各殿宮,可也。上曰,王大妃殿進御一錢重人蔘粟米飮煎入。出榻敎仍命退,諸臣以次退出。
上在昌德宮。停常參·經筵。
朴祐源,以都摠府言啓曰,今日入直內三廳,武兼禁軍及軍兵等,當爲中日習射,而昭寧園忌辰祭相値,不得爲之之意,敢啓。傳曰,知道。
傳于徐有慶曰,軍士房承旨入侍。
傳于朴祐源曰,今日賓廳坐起,兵判不爲入來云,本曹有下敎事,牌招同爲入侍,其他備堂之懸病人員,竝卽牌招申飭行公。
又傳于曰,大臣,備局堂上引見。
藝文提學前望單子入之,金鍾秀落點。
朴祐源啓曰,禁衛營從事官來言,今日本營軍兵,日次謝習云矣,敢啓。傳曰,知道。
又啓曰,御營廳從事官來言,今日本廳軍兵,日次謝習云矣,敢啓。傳曰,知道。
以獻納柳孟養,正言柳協基牌不進罷職傳旨,傳于李在學曰,只推。
傳于朴祐源曰,軍士房承旨入侍。
徐有防,以禮曹言啓曰,今此嘉禮時,內殿朝見禮儀註,書入各殿·宮之意,敢啓。傳曰,知道。
李在學,以刑曹言啓曰,囚禁罪人金重瑞,更加嚴訊定日矣。未納之數,爲一萬一千三百兩內,先爲所納,卽二千兩,而今則鑄錢所撤能,此錢本是御營廳貿蔘條,從其收捧,輸送該廳之意,敢啓。傳曰,知道。嚴加督懲,期於速卽收殺。此後刑官,托以御營廳物貨,復有移送之請,此難免失之太寬。定日次懲捧,過限則這這嚴刑,無或如前縱弛,使此等奸細之徒,更生希覬之心,可也。
前平安監司李徽之疏曰,伏以,臣庸愚賤品,猥膺重藩,夙夜憧憧,惟恐獲戾。不意月前,伏承千萬不敢當之新命,繼以近臣遠臨,別諭誕降,恩言隆摰,聖意懇惻,臣稽首祗受,驚惶震迫,精爽飛越,彌日靡定。噫嘻,殿下何爲而有此擧?殿下以臣謂眞有才學德望,可以托股肱之重,而不負今日委毗之至意也哉?臣之本末長短,已露於四聰之下矣。臣性愚而質鈍,學蔑而才薄,在前六卿之任,猶多憤事之歎,況今三事之列,那免覆餗之患耶?顧今聖明在上,庶政益勵,朝著肅淸,百度維新。此時官人之道,雖綠袍以下執戟之士,猶不當苟然充位,況輔弼之任,係國家隆替者乎?臣伏讀聖諭,畀臣以彌綸囂俗,調劑橫議,勤托之旨意,出尋常萬萬。噫嘻,臣是何人,而可堪是任,其能有補於聖化萬一也哉?臣聞在昔先正臣文成公李珥,以彌綸世道,調劑時議爲己任,至誠保合,畢竟無救於囂俗,而亦不得康濟自已。先正持論公平,秉心正大,兼以才學高明,德望夙著,爲一世所推仰,而猶尙如此。如臣愚蠢譾劣,素無才學德望,可以鎭定衆議,範圍當世而,一朝卒然居百僚之上,憑藉委寄之重,欲效寅協之責,人孰信之,人孰從之?徒取模稜之嘲四起,歇後之譏竝騰。適足爲微臣招殃之道,亦將累聖朝則哲之明,臣反復思維,萬不近似。自承此命,五內失守,惝怳憂懼,寢食俱忘,久俟駁正之論,而迄無所聞,不敢一向泯默,收拾精神,玆因縣道,陳暴危懇。伏乞天地父母,俯念具瞻之位,不宜假借,特察疾聲之籲,非出飾讓,亟命刊削,改卜賢德,以重名器,實國家之幸也。答曰,省疏具悉卿懇。自卿枚卜,虛佇一念,耿耿在中,曷嘗斯須忘也?噫,予之畀卿是任,實非但已。目今囂俗益囂,橫議愈橫,波蕩滉漾,汔無奏泊之望,擧世如扶醉,東欹西顚。噫嘻,此何等時也?彌綸調劑之責,日急一日,在今日揆地者,政宜聚精寅協,大奮勵大振作,汲汲如救焚拯溺,無有一毫私己之間於其間,以冀矯變之方,以副委寄之意矣。奈之何卿乃循故按常,緩辭固讓,不念予日夕如渴之思乎?卿須亟撤辭章,斯速上來造朝。仍傳曰,此批答,遣史官傳諭于右議政。
掌令金鍾厚疏曰,伏以,臣濫縻臺職者五載,虛過國門者兩番,積逋諭召,重負罪戾,何嘗一日忘祈免請譴之爲,而恒懼猥越,久闕控籲,只自惕息而已。比從田間,側聞聖朝,有大處置,輿人歡聳,若蔀得發,而臣竊有不自勝其惶駭慙憤者。玆敢不避瀆擾,冒死首實,惟聖明察焉。念臣前冬一疏,因辭召命,語及罪人。蓋臣於罪人,不識何狀,而只緣草野迷鈍,新歸自遠,倉卒路次,失於周思,偉其功而不料恃功而稔惡,愕其退而莫測告退之藏奸,致有多少說話,徐自點檢,固不無忙後錯了之懼矣。及今彼之眞贓露出,大案昭揭,萬戮而有餘罪,則臣雖復噬臍而咋舌,將何所及哉?臣且愧且悸,徊徨多日,終有不可厭然自掩者,敢治短章,仰請威罰。伏願聖上,亟命有司,重勘臣罪,以爲士大夫發言顚錯者之戒,千萬幸甚。答曰,省疏具悉爾懇。疏中云云,在爾何有,矧爾之弟,向來一箚,在爾增光,往固宜然,今又宜然,在爾安有一毫辭巽之端也歟?爾須安心勿辭焉。仍傳曰,此批答,遣史官傳諭于掌令金鍾厚處。
庚子三月初九日,兼春秋朴行淳。禁衛營今三月初十日習陣單子。傳曰,才於留陣,旣已勞軍,今番則停操爲良如敎。
庚子三月初九日卯時,上御誠正閣。左副承旨入侍時,左副承旨朴祐源,記事官鄭東浚,記注官李,記事官徐龍輔,以次進伏訖。上命書傳敎曰,嘉禮處所,以慈慶殿爲之。又命書傳敎曰,內習儀處所,以慈慶殿爲之。都監堂郞,詣別宮後,卽爲來詣行習儀,而自賓陽門入來,慈慶門外,從便待令。又命書傳敎曰,納采,習儀後擧行。仍命退,諸臣以次退出。
庚子三月初九日辰時,上御誠正閣。大臣·備局堂上,引見入侍,御史同爲入侍時,領議政金尙喆,左議政李溵,禮曹判書洪樂性,戶曹判書金華鎭,吏曹判書金鍾秀,左尹李柱國,行訓鍊都正李敬懋,行都承旨徐有慶,掌令金翊休,校理姜忱,御史沈樂洙,左副承旨朴祐源,記事官金載瓚·李·徐龍輔,事變假注書權坰,以次進伏訖。尙喆曰,夜間聖體,若何?上曰,一樣矣。王大妃殿氣候,若何?上曰,一樣矣。惠慶宮氣候,若何?上曰,一樣矣。尙喆曰,儒臣徐鼎修八條所陳,實可見來諫之聖德也。自上許之以敢言,奬之以無隱,人君每以人臣之無隱,難於樂聞。是以人臣雖懷無隱之誠,而每有難言之嫌,心欲言而口不敢焉。今殿下能推轉環之量,使群下得效納牖之忠,臣主俱榮,朝廷有光。今雖無覆奏之事,而諸臣之登筵者多矣。使之一讀前席,俾得咸聽疏辭,有可以出意見敷奏者,則許令盡言,好矣。上曰,誠然矣。命祐源讀奏,讀至罪在將臣之句,溵曰,至此而臣不勝惶愧矣。伊時事,一則臣罪,二則臣罪,到今年久之後,有此追提之語,臣益切悚蹙矣。上曰,過矣。讀至第二條,尙喆曰,此實出於愛君如父之誠。惟願殿下,毋徒曰言好,而必爲用之焉。上曰,儒臣言之,大臣勉之,予亦豈不留神乎?讀至廢枳等句,上曰,廢枳者,似指朴在源矣。尙喆曰,向來朴在源果言事,自上別無罪斥之事,而自致廢枳,此是銓臣之不爲擧擬者。此後則惟以其言之當否,明示好惡之聖意,使朝廷皆知上心之公明焉。上曰,所奏果的當矣。讀至守令濫除之語,尙喆曰,疏中不爲指的姓名,臣不敢逆臆以對,而儒臣則意有所指的而言矣。雖以昨年都政言之,平海郡守以市井之人,直差郡守,而臣見其人於下直之日,則又極迷蠢,實非字牧之才矣。上曰,誰也?尙喆曰,儒臣疏中,雖不指名,平海守李完基,曾未經守令,則以其地處,直拜郡守,終涉過濫,改差,何如?上曰,依爲之。出擧條尙喆曰,御史書啓入來,而別無可以覆奏者矣。溵曰,臣年前被彈於李命勳,今不敢可否於此事矣。然而校卒事,旣有節目,則今無可論。萬兩之說,訓局經費,亦患不給,則所謂萬兩,何處生出乎?尤無可言矣。尙喆曰,訓將雖是武臣,身兼六卿之長,位躋輔國之列,而所遭人言,不比尋常,則强使行公,亦非體下情重廉隅之政矣。上曰,此誠爲悶,卿意,何如?尙喆曰,設以身處之,雖嶺海鈇銊,決不可冒沒供職矣。溵曰,不然。事旣脫空,今有何必辭之義乎?上曰,御史更爲詳奏。樂洙曰,策應所則一年所用,初不滿千兩,軍色則雖有移來移去者,而臣一一考計,逐條旁照,實無萬兩覓得之地矣。至於校卒差除,取考年月日及手本,此將臣所差出,只將官一人,而卽是閒散人也。上曰,御史兼玉堂,陳達可否,可也。樂洙曰,人言雖或爽實,本心豈出搆捏乎?然而以臣所見言之,爽實則無可言矣。上曰,旣已脫空,自上惟有敦迫而已,敦迫而不出,則乃可以處分矣。尙喆曰,然矣。尙喆曰,北伯狀啓中,犯越罪人一人承款,四人變辭,不可以變辭,不爲究竟矣。令道臣竝覈四人,期於輸款,似宜矣。上曰,左相之意,何如?溵曰,臣意與領相一般矣。上曰,諸宰之意,何如?濟恭曰,四人變辭,必是知爲一律,中間變招,或望其生出,今不敢指的以奏矣。樂性曰,重囚變辭,不可因置,依大臣言處之,似好矣。華鎭曰,更加詳覈,竝爲抵法,宜矣。鍾秀曰,臣無別般指一之見矣。柱國曰,更令道臣,覈奏後處之,似好矣。敬懋曰,詳加究竟,同爲置法,好矣。有寧·民始曰,別無意見,依大臣所奏,似合宜矣。上曰,六人若皆承款,則一律至於七人之多,誠難處矣。濟恭曰,罪在犯越,則雖七人之多,不可容貸,而第念此則與陸地犯越有異矣。海上漁採之民,逐利入海,若逢意外風浪,則雖知界限之至嚴,而風之所驅,不得馭舟,遂入標限之外而莫能止焉。此與陸民故爲犯越,似有少間矣。上曰,然矣。退以瑟海爲定界,則犯禁似罕有矣。尙喆·溵曰,然則界有定制,民罕罹禁,誠好矣。命書傳敎曰,犯越彼境,自有當律,無容更加持疑,而北道慶源之犯越人罪犯,不無原恕之端。海路境界,異於陸路,則漁採之際,漂到彼地,不是異事。雖令屬之漂風,不可謂之失刑,以犯越事,在囚諸罪人,一竝減死酌處事,分付。尙喆曰,北伯狀聞中,犯越諸囚,旣命減死照律,則指示罪人崔萬泰之勘律,宜無異同,一體酌處之意,分付道臣,何如?上曰,依爲之。尙喆曰,此慶尙監司趙時俊狀啓也。備陳木綿絶貴之狀,仍請安東等十二邑大同木,特許純錢代納,而經用木邊,如或不足,則參半條中,許令折半以錢代納事,令廟堂稟處爲請矣。本道民情,雖不可不念,該廳經用,亦甚可悶。折半條中三分一,以錢代納之意,分付,何如?上曰,依爲之。竝出擧條尙喆曰,臣之一出,實是副急,犬馬之齒,雖不足恤,而至於衰病之甚,決無奔走之望。今則左右相旣備,伏乞特垂鑑憐焉。上曰,卿年高病甚,固難强加責勉,而環顧今日朝廷,可以代卿者,誰也?向以心腹之諭,托以股肱之寄,臥閤論道,亦何妨於暮境靜養乎?朱子抵陳道卿書,有中流砥柱之語,今予望卿,豈不若朱子之於道卿乎?何不以古大臣自居,贊輔不逮,坐鎭淆俗,如捍流之一柱也。今日辭免,誠非所望於卿者矣。尙喆起而對曰,臣雖白首垂死之年,豈敢不體聖簡,自惜軀命,有此便訣之請乎?臣在此任,旣無一毫報效之道,尙此蹲留,伴食中書,果何輔於國家哉?臣雖至迷,至於酬答君恩之誠,不以進退有間,願以原任退居時奉朝,請得申起居,則卽聖上終始生成之德也。上曰,勿辭安心,望也。溵曰,江原監司金尙集,除拜爲日已久,舊伯情勢,必難晏然在任,新伯使之不多日內辭朝,何如?上曰,依爲之。出擧條命書榻敎曰,江原監司金尙集,不多日內辭朝。溵曰,關東伯辭朝,已有促敎,而其外閫帥·守令,亦多有未下直者,竝令催促辭朝,何如?上曰,依爲之。出擧條命書榻敎曰,未赴任閫帥·守令,催促辭朝。尙喆曰,明日納采時敎書,當爲製進,而藝文提學蔡濟恭,旣徹辭單,今姑許遞,卽爲差出,何如?上曰,依爲之。出擧條樂性曰,敎命文,當書嬪號,而承敎然後,可以擧行矣。上曰,然矣。德字和字俱好,考見璿源錄,若無和字,則和字好矣。命書榻敎曰,王大妃殿進御理中丸半劑,更爲製入。又命書榻敎曰,藝文提學前望單子入之。濟恭曰,今此春塘臺親臨殿試時,文科處所設布帳,似當依近例擧行,故敢達矣。上曰,依爲之。出擧條翊休曰,合辭中諸逆,負犯至重,罪惡貫盈,神人所共誅,覆載之所難容。懲討之論,今幾年矣。兪音尙閟,王章莫伸。元惡大憝,至今偃息,將至於國不爲國,人不爲人,而至若洪國榮之手握重柄,身處禁中,擅作威福,箝制縉紳,千罪萬惡,咸萃一身,而大勢所壓,莫敢誰何,朝廷之上,未有出氣聲討,逆折奸萌者,此同群下之罪也。以至外托休退之名,內售眩亂之計而極矣。重臣之箚一出,其脅持君父,沮遏大計之罪,彰著無餘。今日臺閣之論啓,實出於擧國共公之議,而批旨之下,每以亟停爲敎,臣不勝抑塞憂憤之至。臣非不知殿下必欲全保之盛意,而惟其沮戲廣儲嗣之計者,實爲宗社之罪人。三尺之法無私,輿情之憤益激,殿下亦安得以終始曲貸乎?惟願廓揮乾斷,特降允兪,使公憤洩而王法行,是臣區區之望也。上曰,已諭於前後批旨矣。又曰,司諫院司諫李命勳,以臣於見職,實無一分承膺之望,而義在懲討,勢急憂虞,草草數語,粗效一日之責,而及承批旨,不惟不賜開允,誨責備至,臣滿心慙惶,無地自容。第臣所論首件事,卽一國之公議,輿情之同憤,臣非有私惡於其間,而王章未施之前,雖至千啓百疏,得請而後已,豈但一再而止乎?臣竊不勝憂歎之至也。至於柳戇,以言其人品,則本以陰譎之性,濟以悖戾之行。以言其氣力,則使其浮麤之客氣,以言器局,則不過打破虎皮之頭骨,則一不足觀,百無可取,而聖敎至謂之可取,臣竊謂之訝惑也。以戇之氣力氣局,謂之可取,則是作賊之王憝,辦事之蔡京,猶可謂之有氣力有器局,而不以罪罪之耶?逆淵凶疏製給之說,出自渠口,至登鞫招,有耳皆聞,無人不知。小錢換貿之事,渠以備堂,發關灣府,而畢竟貽害小民。至有朝禁,則此又難逭之罪,而公案自在,眞贓已露。臣焉敢一毫搆捏,以欺聖聰也哉?至於具善復,則前後趨附,無非巨逆,若以微細之輩,昏夜於權門則,猶可以障人目而掩其跡。渠身以將臣,顯附諸賊,蹤跡難掩,則此實國人之所喧傳,臣豈敢架空爲說哉?至於校卒之進退,營貨之輸致,雖以宿衛節目,有所下敎,而朝家節目,不過體統間事。顧何嘗以一校一卒,必有國榮之爪牙,每年萬兩,必充國榮之磎壑爲哉?藉此體統間事目,陰受指揮,專意諂附,其心所在,有不可知。目今國勢危疑之際,乃反以此等背公之類,恃以宿將,俾領戎權,則其爲丙枕之憂,爲如何哉?臣雖無似,當此之時,豈不欲仰體我殿下鎭安世道之聖意,而乃敢爲規規於傾軋之俗習也哉?誠以罪大惡極,有非脅從之類,如以不罪此輩,爲鎭安之術,則是無異抱虎而眠,厝火而寢,宗國之憂,實不知稅駕之所也。爲今日急務,無過於此,而只緣臣人微言輕,不能見孚於君父,致勤駭惋之嚴敎,其何敢一刻抗顔於臺次乎?引嫌而退,査啓之出,事雖差爽,臺閣論人,旣許風聞,豈可以此輕遞言官?請司諫李命勳出仕。上曰,依啓。命退,諸臣以次出。
庚子三月初九日未時,上御誠正閣。捕盜大將入侍時,左邊捕盜大將李柱國,右邊捕盜大將李敬懋,右副承旨李在學,記事官金載瓚·李·徐龍輔,以次進伏訖。上命柱國·敬懋曰,捕廳時囚罪犯至重,合坐供辭雖已覽悉,而各別究問,一一窮覈也。命在學,書掌令金鍾厚疏批訖。命退,以次出。
上在昌德宮。停常參·經筵。
徐有防啓曰,明日納幣,再明日嘉禮,三明日朝見禮,視事頉稟。傳曰,知道。
李在學啓曰,大司憲未差,執義兪彦鏶在外,掌令金鍾厚在外,金翊休呈辭,持平權以綱呈辭,崔守魯未肅拜,今日以監察茶時之意,敢啓。傳曰,知道。
徐有防啓曰,今此納采·納幣之時敎書,當爲製進,藝文提學金鍾秀,卽爲牌招,以爲製進之地,何如?傳曰,允。
傳于徐有慶曰,禮房承旨入侍。
備忘記,今下弓矢,植松萬戶孫錫福處,給送。
權坰奉命在外,代以趙興鎭爲事變假注書。
徐有防,以禮曹言啓曰,敎命文內入內出,以十一日同時推擇事,命下矣。令日官推擇,則同日午時爲吉云,以此時擧行,何如?傳曰,允。
又以嘉禮廳言啓曰,敎文旣已書寫,令政院稟旨,安寶,何如?傳曰,允。
李在學,以吏曹言啓曰,今此嘉禮時儐者,以學生尹昌淳,今方塡差,而時無職名,令該曹依例口傳付軍職,以爲冠帶常仕之地,何如?傳曰,允。
兵曹口傳政事,副司勇尹昌淳單付。
蔡弘履,以宣惠廳言啓曰,慶壽宮供上蔘䓀價米四十五石,乾秀魚價米五十五石,供上草注紙八十四卷價米四百二十石,合米五百二十石代錢,三千一百二十兩,參考磨鍊,每朔二百六十兩式,今朔爲始,輸送本宮之意,敢啓。傳曰,知道。
副司直徐有寧疏曰,伏以,臣負罪如山,受恩若天,薄補下州,榮動五馬,感祝冞切,隕結猶輕。惟期少盡民社之責,粗效塵刹之報,不自意恩愈往而愈渥,寵彌新而彌隆,瑕垢迅蕩於俄傾,雨露薦降於遐荒,京兆除旨,摠戎新命,次第絡續。一讀恩諭,感淚交逬,九頓至地,驚魂欲飛。噫,臣是何人,其受誤恩而辱聖簡,乃至於此耶?念臣樗散之材,無一可取,鹵鈍之性,百不猶人。倖竊榮名累玷華膴,節次推遷,濫竽已多,居常愧懼,若隕淵谷,祗緣身居休戚之地,躬承拂拭之恩,未敢便辭,隨處仍循,不衷之服,匪分之榮,視如儻來,處若固有。雖臣之愚,亦未嘗不自顧自訟,而況此戎垣之命,又奚爲而至哉?噫,膺師貞之吉,試鞱衿之略,於臣曷嘗一毫近似,而今乃濫叨特畀,玷辱公器。顧臣一身負乘之災,固不足言,而是豈大聖人量物稱權之所宜有哉?藉曰此任,不比於兩局之緊重,其捍衛王國,兼摠畿輔,列於五營之數,與備中權之重。其責任之大若是,則雖威望夙著,資歷有素者,猶不可輕畀而濫受,況如臣之藐然措大,其於是任,尤豈有一分可堪之望乎?把戎器輸白面,古人所譏,不幸於臣身親當,而又不幸再見於聖明之世也。嗚呼,臣家受國厚恩,頂踵毛髮,罔非洪造。臣之兄第,相繼通籍,騈武朝端,感激圖報之心,一念如丹。倘聖上不欲終棄,薰沐而器使之,則臣雖赴湯蹈火,皆所不辭,豈以聖朝之待以戚屬,而有所加損,亦何必處以踰分之寵,不稱之職而後可乎哉?臣非敢外爲飾讓,以孤特簡,斷斷此言,實出心曲。伏乞聖慈,諒臣微悃,亟解臣不敢當之職名,以重公器,以安私分,千萬幸甚。連値淸齋及動駕,今始冒瀆,尤增惶愧。答曰,省疏具悉。卿其勿辭行公。
庚子三月初十日巳時,上御誠正閣。禮房承旨入侍時,禮房承旨徐有防,記事官柳東浚,記注官李,記事官徐龍輔,以次進伏訖。上命書傳敎曰,判官尹昌胤女子定婚,政院知悉。又命書傳敎曰,禁婚處子皆許婚。仍命退,諸臣以次退出。
庚子三月初十日巳時,上詣慈慶殿,禮房承旨入侍時,禮房承旨徐有防,記事官鄭東浚,記注官李,記事官徐龍輔,以次進伏訖。上曰,內習儀皆已整齊,而都監堂郞,亦皆待令乎知入。賤臣承命出去還奏曰,皆已待令。上曰,都監堂郞隨入看檢行習儀,而禮曹通禮院下人,一二人外,無得混入事,分付。都監堂郞皆隨入,仍行內習儀,習儀罷後,命退,諸臣以次退出。
上在昌德宮。停常參·經筵。
未時申時日暈,自初昏至夜五更月暈。
李在學啓曰,大司憲未差,執義兪彦鏶在外,掌令金鍾厚在外,金翊休呈辭,持平權以綱呈辭,崔守魯未肅拜,今日以監察茶時之意,敢啓。傳曰,知道。
傳于蔡弘履曰,軍士房承旨入侍。
傳于朴祐源曰,日勢已晩,習陣停,掩置中官當處分,而該房亦何不微稟乎?知入。
朴祐源啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
傳于徐有慶曰,禮房承旨入侍。
傳于徐有防曰,禮房承旨入侍。
徐有防,以嘉禮廳言啓曰,敎命,今日臣等陪詣闕下內入,而令政院稟旨安寶,何如?傳曰,允。
徐有慶,以吏曹言啓曰,今此宗廟·景慕宮告由祭大祝,皆以侍從塡差,而時無職名人員,令該曹口傳付軍職,何如?傳曰,允。
敦寧都正黃最彦疏曰,伏以,臣犬馬之齒,今已七十矣。素患風痺之症,三年瘴邑,中毒成痼,舁還故土,遂作癃廢,不自意簪履之收,遠及窮鄕,數朔之內,除旨聯翩。臣是何人,叨蒙聖眷,若是便蕃?驚惶感激,不知死所。第臣本無敦寧之親,揆以國典,自在應遞之科。玆陳短章,敢暴微懇。伏乞聖慈,亟命有司,照例遞改,以存公格,以安私分,不勝萬幸。省疏具悉。疏辭,下該曹稟處。
庚子三月十一日,兼春秋朴行淳。御營廳習陣單子。傳曰,日勢已晩,習陣停,掩置中官當處分,而該房亦何不微稟乎?知入。
庚子三月十一日巳時,上御誠正閣。軍士房承旨入侍時,左副承旨朴祐源,記事官金載瓚·李·徐龍輔,以次進伏訖。上曰,玉堂上番入直知入。命書傳敎曰,明日詣闕時門路,由弘化西挾,從賓陽門入,以此分付。又命書傳敎曰,文殿試處所,以仁政殿爲之。懸題後,由靑陽門,當臨武殿試帳殿,該房知悉。命書傳敎曰,王大妃殿進御一錢重粟米飮一貼煎入。命退,承史以次出。
庚子三月十一日二更,上御誠正閣。禮房承旨入侍時,右承旨徐有防,記事官金載瓚·李·徐龍輔,以次進伏訖。上曰,出給標信,金虎門留門。命書傳敎曰,左副承旨馳詣宗廟·景慕宮,奉審摘奸以來。命退,承史以次出。
上在昌德宮。停常參·經筵。
李在學啓曰,大司憲未差,執義兪彦鏶在外,掌令金鍾厚在外,金翊休呈辭,持平權以綱呈辭,崔守魯未肅拜,今日以監察茶時之意,敢啓。傳曰,知道。
朴祐源,以都摠府言啓曰,今日入直內三廳,武兼禁軍及軍兵等,當爲中日習射,而嘉禮相値,不得爲之之意,敢啓。傳曰,知道。
傳于蔡弘履曰,禮兵房承旨入侍。
傳于徐有慶曰,大臣·尙依院公事提調,衛繞後使之入來。
又傳于曰,禮房承旨入侍。
傳于朴祐源曰,坐直承旨入侍。
徐有防,以禮曹言啓曰,今此和嬪冠禮吉日,令日官推擇,則今三月十五日午時,坐向東方爲吉云,依此擧行,何如?傳曰,允。
庚子三月十二日未時,上御誠正閣。禮兵房承旨入侍時,禮房承旨徐有防,左副承旨朴祐源,記事官鄭東浚,記注官李,記事官徐龍輔,以次進伏訖。上曰,都監堂上入侍。賤臣承命出去,與禮曹判書洪樂性偕入進伏,上曰,今番嘉禮,務從簡略,以爲一分除弊之端矣。果皆依此略略擧行乎?樂性曰,今日日吉辰良,嘉禮順成,臣民慶忭,曷有其極?至於經費,一遵盛意,務歸省略,少無弊端矣。上命樂性先退,仍命退,諸臣以次退出。
庚子三月十二日未時,上御誠正閣。禮房承旨入侍時,右承旨徐有防,記事官金載瓚·李·徐龍輔,以次進伏訖。上曰,嘉禮時各該司擧案入之。命書傳敎曰,嘉禮廳賞典,從略磨鍊,啓下,依此捧傳旨。又命書榻敎曰,王大妃殿進御,一錢重人蔘粟米飮一貼煎入。以政事取稟,命書傳敎曰,政事明日爲之。上曰,賞格傳旨持入。上曰,沈豊之加資,明日政付之乎知入。還奏曰,沈豊之未經準職,故將草記,草記若下於開政前,則當付之云矣。命退,承史以次出。
上在昌德宮。停常參·經筵。
自昧爽至午時,灑雨下雨,測雨器水深九分。
自午時至酉時,灑雨下雨,測雨器水深三分。
徐有防啓曰,明日常參·經筵取稟。傳曰,只晝講。
嘉禮翌日,大殿·王大妃殿·惠慶宮·中宮殿,政院·玉堂口傳問安。答曰,知道。
大殿·王大妃殿·惠慶宮·中宮殿,朝廷二品以上·六曹堂上單子問安。答曰,知道。
藥房都提調臣鄭弘淳,提調臣金鍾秀,右承旨徐有防啓曰,日吉辰良,嘉禮順成,臣民歡忭,曷有其旣?伏未審日間,聖體,若何?王大妃殿症候,益有差勝之節乎?今日是日次,臣等率諸御醫入侍,仰承諸節爲宜。惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿慈宮氣候,一樣矣。待下敎日入侍,宜矣。
王大妃殿·惠慶宮·中宮殿,藥房口傳問安。答曰,知道。
李在學啓曰,合辭方張之時,連日闕啓,事甚未安。兩司除在外·傳旨未下外,未肅拜呈告人員,竝卽牌招,何如?傳曰,允。
傳于蔡弘履曰,左承旨入侍。
又傳于曰,禮房承旨入侍。
又傳于曰,都承旨不爲仕進云,許遞,前望單子入之。
都承旨前望單子入之,鄭民始落點。
傳于鄭民始曰,臺諫有闕代,今日政差出。
有政。吏批,判書金鍾秀進,參判兪彦鎬進,參議李敬養在外未肅拜,右副承旨李在學進。以金夏材爲大司憲,洪樂命爲右參贊,尹東暹爲判尹,徐有寧爲戶曹參判,鄭元始爲敦寧都正,李鎭衡爲兼同經筵,尹昌淳爲掌樂主簿,宋民載爲兵曹正郞,曺遠振爲平海郡守,李家煥爲庇仁縣監,李祉永爲典籍,李益運爲持平,朴在源爲獻納,李宗燮爲正言,奎章閣領籤李興潤,承文副正字李基恒單付。生員姜履一贈吏參例兼,學生姜再昌贈吏議,通德姜鄑贈司僕正,已上洪忠監司姜潤三代追贈。
兵批,兼判書蔡濟恭進,參判李萬恢病,參議尹勉升入直進,參知南柱老病,右承旨徐有防進。以李鎭衡爲副摠管,李敬一爲文兼,尹守喆爲洪州營將,尹壽民爲訓鍊判官,姜德鳳爲武兼,嚴慶膺爲僉知,副司直趙重晦·李福源·黃最彦,僉知李栭漢·權宜中單付。
傳于蔡弘履曰,吏禮房承旨入侍。
傳于徐有防曰,禮房承旨入侍。
李在學,以吏曹言啓曰,嘉禮時都廳沈豊之,加資事,命下矣。雖已資窮,未經準職,何以爲之?敢稟。傳曰,勿拘。
徐有防,以禮曹言啓曰,卽接四館所牒報內,戊戌十一月初十日柑製居首進士趙城鎭,同年同月十二日到記日次殿講居首幼學曺亨壽,進士李日運,己亥正月初七日人日製居首生員李福潤,同年同月初十日春到記分製講居首幼學文光瑞,生員李魯春,同年七月十七日秋到記分製講居首幼學尹擎柱,生員鄭存中,同年十二月初九日柑製居首幼學徐昇修,今年正月十三日春到記分製講居首幼學柳櫰,進士金熙采等,直赴殿試事,曾已命下。今番式年文科殿試時,啓稟許付云矣。趙城鎭等十一人,依例許付於今此式年文科殿試,何如?傳曰,允。
朴祐源,以司僕寺官員,以一二提調意啓曰,亟支架負持朴春源·金世普·金鼎圖·朴盛根,自司僕寺,木布各一疋賜給事,命下矣。依傳敎施賞之意,敢啓。傳曰,知道。
兼刑曹判書具善復疏曰,伏以,日吉辰良,嘉禮順成,朝野慶幸,曷有其極?臣獨以滓穢之蹤,未效蹈忭之忱,撫躬自悼,寧欲溘然。仍伏念,臣負罪如山,受恩如天,坑坎衽席,不足以喩其安,枯木復華,不足以喩其榮。不知無狀如臣,何以得此於聖明?雙擎九頓,祗自血淚之無從也。噫,窮阨則呼天,疾痛則呼父母,此乃人之常情,而殿下之於臣,天地也父母也。則今臣悲苦冤悶之狀,惟有一籲於聽卑之下,幸其或免於湛滅之歸,而惟我聖上,至仁至明,不待其自暴,而已有所洞悉。先於臺臣之批,逐件分析,開釋無餘,又復絲綸勤摯,面諭懇惻,瞻聆所及,孰不聳動?昭晰旣如是備至,而聖心猶以爲不足,旋命御史,特行按覈,臣實惶霣感激,益不知所以爲心。只覺自頂至踵,非己之有,赴湯蹈火,惟上之命,旣已領軍而隨駕矣,束帶而登筵矣。親承縷縷之敎,有淚無言而退矣。今於本事虛實,更無容費辭張皇,官職去就,亦不敢引義逡巡,反自陷於瀆擾放恣之科,而第臣私情,切有萬萬隱痛者。三代爲將,道家所忌,十年掌兵,古人攸避,而以臣百無能千不似之姿,承藉累代緖餘,兜攬戎權,于今二十有四年矣。國之重任,殆若爲臣家設,而非臣莫可者然,鬼猜人非,理所必至,今此所遭,亦云晩矣。原疏雖未得見,而以避辭論之,無非千古危疑之目,人臣罔赦之罪。臣雖頑如木石,寧不骨驚心痛?然而點檢臣身,莫非滄浪,苟使能戎滿盈,早自歛退,則今此罔極之人言,奚爲而至哉?臣所以自反之不暇,而實無一毫尤人之意也。臣於臺臣,本無恩怨,且其所論,別無事實,而其所甘心,猶尙如此。若復憑恃寵靈,因仍冒據,不幸果有僨誤,公議隨起,則雖以慈覆之仁,必欲曲全而終保之,亦恐無如之何矣。與其當其時而思臣之言,無寧因此機而遂臣之願,以卒生成之澤,俾全匹夫之諒,此豈但臣一身之幸而已哉?念臣遭罹,雖在冗散,猶難逭乎人臣之極罪,況此將三軍之任者?眞可以一刻難容於覆載之間,臣於是實欲滅死而無知也。噫,以臣之所被恩渥,苟有一分人心,豈忍負我殿下於此生未畢之前乎?特以情地危臲,事勢窮蹙,不得不悉暴由中之懇。伏乞聖明,憐臣悲苦之情,非出假飾,察臣必退之義,有若參倚,亟命臣所帶本兼諸任,一竝鐫削,仍令重勘臣罪,以安賤分,以昭法紀,千萬幸甚。答曰,省疏具悉。昭晰無餘,更有何樣擧措,可以出脚乎?況武將處義自異,卿其勿辭行公。
敎江原監司金尙集書。王若曰,朝廷用人,時有輕內而重外,藩維膺命,職是宣化而承流。惟簡予心,亦諧僉擧,眷彼江原一域,卽是海山重區。地接靺鞨之墟,鹵确之田野易歉,氓襲濊貊之陋,獷悍之風俗難馴。松禁非不嚴明,封山有童濯之患,蔘稅雖多蠲省,峒戶貽凋瘵之嘆。苟非二千石惟良,難責八百里共理。惟卿,文學優贍,材識精通。承家持謹厚之風,何嘗敏銳是事,立身恥躁競之習,惟以恬靜爲心。自先朝而踐華顯之班,翺翔於冑筵玉署,逮寡躬而置近密之地,出入乎薇垣銀臺。今當得人之最難,固知捨卿則莫可。玆授卿以守江原觀察使兼兵馬水軍節度使巡察使原州牧使,卿其祗服寵命,懋殫嘉猷。東土之山川熟諳,早持斧於一路,上遊之旌纛增色,曾佩銅於二州。考績而黜陟惟公,爲政則寬猛相濟,莫以前秋之告稔,或弛撫摩之誠。正値新春之興功,益加勸課之策,凡諸裁稟,厥有典常。於戲,以副擬而特除,其有意也。在衆望而允叶,予無憂焉。察俗觀風,宜究卄六州惠澤,登山臨水,奚暇萬千峯勝遊?往其欽哉,行且召矣。故玆敎示,想宜知悉。副修撰尹行元製進。
庚子三月十三日卯時,上御誠正閣。禮房承旨入侍時,禮房承旨徐有防,記事官金載瓚·李·徐龍輔,以次進伏訖。上曰,江原監司入侍。江原監司金尙集進伏,上曰,關東水旱荐仍之餘,民困財匱,卿其一心惟欽,無負予望。尙集曰,臣以不才,猥當重寄,受命以來,憂懼不知爲計矣。命書榻敎曰,王大妃殿進御一錢重人蔘粟米飮一貼煎入。又命書傳敎曰,明日晝講停。命退,諸臣以次出。
庚子三月十三日辰時,上御誠正閣。左承旨入侍時,左承旨蔡弘履,記事官金載瓚·李·徐龍輔,以次進伏訖。上曰,吏判不待批下,與參判先爲開政。命書傳敎曰,再明日當從月覲門,展拜景慕宮,該房知悉。又命書傳敎曰,再明日展拜,出宮門路,依前擧行。又命書傳敎曰,新除授承旨,牌招察任。又命書傳敎曰,承旨房仍。命書榻敎曰,王大妃殿進御一錢重人蔘粟米飮一貼煎入。命退,承史以次出。
庚子三月十三日巳時,上御誠正閣。吏兵房承旨入侍時,行都承旨鄭民始,禮房承旨徐有防,記事官鄭東浚,記注官李,記事官徐龍輔,以次進伏訖。上命民始,讀刑曹判書具善復疏訖,命書批答。又命讀公事訖,命書判付。上曰,都廳沈豊之,旣未經準職,則有勿拘之特敎然後,爲加資乎?民始曰,然矣。上曰,江原監司何間當爲下直乎?民始曰,未及聞之矣。上曰,民事方殷,從速辭朝爲好矣。仍命退,諸臣以次退出。
上在昌德宮。停常參·經筵。
徐有防啓曰,明日景慕宮殿拜,再明日殿試相値,視事,頉稟。傳曰,知道。
傳于蔡弘履曰,都承旨入侍。
金魯淳啓曰,京畿·黃海道査啓,卽令該曹回啓事,下敎矣。刑曹判書具善復,謂有情勢,屢度催促,終不擧行,揆以事體,極涉未安。推考警責,使之卽爲擧行,何如?傳曰,雖曰武將,而資是一品職,則入座此等處容爲之地,一伸廉防,不害爲禮使之道,許遞,令次堂擧行。
朴祐源啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
傳于蔡弘履曰,禮房承旨入侍。
備忘記,參以獄理,宜有參恕之道。且道臣論啓,甚有條理,海州牧殺獄罪人李儉同,減死勘處。外方此等之弊,固知其非此一守令,而朝家處分,但從現發者,嚴加勘斷,以爲他守令替檢不以實者之戒,替檢守令,檢驗不以實守令,令該曹,罪狀分輕重稟處。
備忘記,別軍職不能成樣,無以輪番。鐵山府使具琡,平山府使姜五成,遞付京職,其代竝令該曹,口傳擬入,待下批明日辭朝。
吏曹口傳政事,以田光說爲鐵山府使,李得駿爲平山府使。
備忘記,前別軍職柳孝源,行副護軍邊聖和,別軍職差下。
兵曹口傳政事,僉知姜五成,訓鍊副正具埱單付。
黃海監司金熤狀啓,以薦新生石首魚進上,生紫蝦醢,限內不得封進,惶恐待罪事。傳于金魯淳曰,勿待罪事,回諭。
濟州防禦使金永綬狀啓,以薦新及進上靑橘,品未豐大,惶恐待罪事。傳于金魯淳曰,勿待罪事,回諭。
濟州防禦使金永綬狀啓,以靑橘改封事,惶恐待罪事。傳于金魯淳曰,勿待罪事,回諭。
備忘記,言事爽實,屬之風傳之誤,而挾私逞憾。自有當勘之辜,況以三司論三司,可謂公議所在。今者從施於堂疏者此意也。然疏語太無模稜,律名至請譴削,或曰未知灼出私憾,或曰挾雜彈人。若從上句,則譴削過矣,若從下句,則譴削可矣。胡不別白說去,的確論斷,以念論思之體乎?其在尊公議重論思之道,不可無提警,修撰徐有成推考。
注書鄭東浚病,代以李錫夏爲假注書。
以軍器寺賞格單子,傳于李在學曰,公事提調當着名,而大臣爲之。政院不能申飭,該房承旨推考。
金魯淳啓曰,申時已到,而吏曹省記,不爲來呈,屢次催促,以致遲滯,事之駭然,莫此爲甚。當該郞廳,所當論罪,而本院請推之外,無他可施之罰,何以爲之?敢稟。傳曰,拿處。
傳于金魯淳曰,滯囚可愍,明日以後,連値動駕,殿座已議處諸囚,皆令照律,未議處諸囚,亦以草記議處,仍爲照律以聞。
鄭民始,以吏曹言啓曰,成均館典籍尹㬦,宗簿寺主簿李明濟,通禮院引儀具廛等呈狀內,身病甚重,勢難察任云,竝姑改差,何如?傳曰,允。
又以吏曹言啓曰,侍從臣父年七十人,每於歲首,抄啓加資事,載在法典,而新有應推恩人,雖非歲首,亦爲抄啓事,曾有定式矣。侍從臣父年七十人,別單書入之意,敢啓。傳曰,知道。
朴祐源,以兵曹言啓曰,忠壯衛將林永老,身病沈重,時月之內,差復無期,呈狀乞遞。輪番之任,不可等待其差復,今姑改差,何如?傳曰,允。
鄭民始,以司饔院官員,以監膳提調意啓曰,濟州牧所封二月令進上,今日來到本院,而臣開櫃看品,則各殿所封物種中靑橘,擧皆腐傷乾枯。雖是越海之物,莫重進上,循例捧入,極涉未安,何以爲之?敢稟。傳曰,捧入。
徐有防,以奉常寺官員,以提調意啓曰,濟州封進今三月令薦新靑橘來到。臣進詣看品,則靑橘元數二百七十個內,幾皆腐朽色變,僅僅可用,只爲八十四個。以該牧使狀啓謄本觀之,兩次改封,經月涉海,則略干腐傷,不是異事,而今此糜爛,殆過三分之二。封進官之不謹致察,誠極未安。濟州牧使金永綬罷職,所封靑橘,退送,何如?傳曰,薦獻之物,固所當愼,而有此腐傷,封進官不可無罪。迎送之弊,亦可軫念,爲先從重推考。合用餘數,如或不足,勿爲退送。以廚院進上中取用,可也。
金魯淳,以禮曹言啓曰,因奉常寺草記,濟州牧使封進三月令宗廟薦新靑橘,腐傷不足之數,以廚院進上中取用事,命下矣。依傳敎,自奉常寺看品,擇取八十四個,進上中擇出僅僅可用者五十六個,合爲一百四十個。雖未滿常時薦進之數,在前如此之時,不得已或有減數薦進之例,今亦依前例,各室以十個式,今十五日薦進,何如?傳曰,允。
朴祐源,以御營廳言啓曰,明日景慕宮展拜時,依節目,集春營入直軍三十名,領軍把摠姜柱箕,入直哨官金啓漢率領,設布帳外排立。東營入直軍三十名,入直把摠趙宅鎭,哨官吳載衍率領,宮大門外把守,而解嚴後還入直間,集春營哨官韓義協,東營哨官崔漸亨,代直之意,敢啓。傳曰,知道。
李在學,以義禁府言啓曰,洪忠監司李秉鼎狀啓據,刑曹粘目內,恩津縣監申韺,移本府處之事,允下矣。申韺時在任所云,依例發遣府羅將,拿來,何如?傳曰,允。
掌令金翊休啓曰,臣於日昨登筵時,李命勳處置,歸於憲府。臣與將·臣臺官,豈有私好惡於其間哉?繡啓按査,雖有差爽,風聞論人,自是臺閣之故事,其在重言官之道,不可遽置落科,故果請出仕矣。今此儒臣之論命勳也,譏其逞憾,斥其不公,至請譴削,已蒙允許。臣於是有不勝懼然慙悚之至。臺垣處置,何等重大,一立一落,只從臺體,而論思之地,有此疏議,臣何敢一刻抗顔於臺次乎?請命遞斥臣職。答曰,勿辭。
金魯淳啓曰,掌令金翊休,再啓煩瀆,退待勿論矣。傳曰,知道。
修撰徐有成疏曰,伏以,日吉辰良,嘉禮順成,臣民慶忭,曷有其極?臣於命勳之論具善復事,竊有所慨然,敢此仰陳焉。夫臺閣言事,雖許風聞,淸朝論人,貴在公平。命勳則不然,滿紙論列,隱然有挾私逞憾之意,及夫査啓脫空之後,人言尤甚藉藉。臣未知其言之灼出於私憾,而若或有一毫近似,則豈不爲臺閣之羞哉?憲臣處置之置諸立科,雖出於重言官之意,而以其差爽等語觀之,亦可見不公之甚也。當此一初淸明之時,挾雜彈人,一開其路,則日後之弊,實有無窮之慮。臣謂司諫李命勳,亟施譴削之典,可也,間緣庠試有事,今始露章陳列。伏願聖明察納焉。省疏具悉。優容自優容,旌別自旌別,二者不可偏廢。予於李命勳事,未知本意之如何,姑且淺默。爾言如此,益覺始料之不爽,所請依施。
庚子三月十四日,兼春秋朴行淳。義禁府啓目,兵曹佐郞閔慶世,以享色吏捽曳敺打事,嚴問口招,議處何如啓。傳曰,無論事實之如何,名以口招,旣曰嚴問,則囚供義不當若是之無嚴,本事除良,渠之伊日該吏不特捽曳而已。無於法之亂打,十目難掩則,今乃但以淸齋之說,有此分疏之擧,告君之辭,安敢乃爾?此非大事是乃,全沒實情,欺諱爲事,甘自陷於瞞告之罪者,極可痛駭。元供辭勿施,後坐起時,更爲捧供爲良如敎。
義禁府啓目,向前尹塾,更爲發問目捧供何如啓。傳曰,依允。
刑曹啓目,因平安監司李徽之啓本,嘉山郡殺獄罪人八從獄事更査,令本曹稟處事。傳曰,此獄事,年前因繡啓,檢官則勘律,元犯則還囚,復命成獄者,出於重民命愼獄體,抑豪强之意是如乎,德化之死,推以事理,決非渠所自縊兺不喩。任基雖曰同謀是乃,本事段,一則八從,二則八從是置,國無償命之法則已,不然,焉有八從之所犯而能免此律乎?然予曰宥,有司曰殺,卽當然底事,而觀此道臣査啓,本曹覆啓,俱有傳生之意。前前監司之意見亦然是遣,執法爭難之議,只有年前一刑官是隱則,可謂從輕之議多,而從重之議小者也。自上處分,當以從輕爲主,從多爲決是旀,乍配還囚,旣眎難愼之意,獄老證絶,又是疑案之大者,豈無罪疑惟輕之典是旀,況旀李召史招內,年前更成獄時納招,不過怯於威令,應口唯唯之意是如爲說則,亦屬參量之處。殺獄罪人尹八從,特爲減死,絶島限已身定配爲良如敎。
義禁府啓目,向前徐侃修,不計步數,督掘旣用之山,終涉不當,以此照律何如,啓。傳曰,意在扶抑於彊弱之際,不可以此輕遞牧民之長,嗣後小大訟理,抑彊扶弱之意,申飭,分付,付過放送爲良如敎。
庚子三月十四日巳時,上御誠正閣。都承旨入侍時,都承旨鄭民始,記事官金載瓚·李·徐龍輔,以次進伏訖。命書傳敎曰,明日適値望焚香展拜,焚香後,仍自萬安門出宮,入于宜春門,以此知悉。以司諫李命勳牌不進罷職傳旨,命書傳敎曰,此傳旨勿施。上曰,正卿監司,例付知事,而黃海監司陞品後,不付知事何也知入。賤臣還奏曰,問于吏曹,則監司兼牧使·府尹,則卽外職也,不付知事云矣。命書傳敎曰,右副承旨馳詣宗廟·景慕宮,奉審摘奸以來。命讀奏平安監司殺獄査啓啓本,仍命書判付訖。命退,承史以次出。
庚子三月十四日申時,上御誠正閣。禮房承旨入侍時,右承旨徐有防,記事官金載瓚·李·徐龍輔,以次進伏訖。上曰,坐直,誰也?有防對曰,臣及右副承旨李在學矣。命書榻敎曰,王大妃殿進御人蔘一錢重粟米飮一貼煎入。命退,承史以次出。
上在昌德宮。停常參·經筵。
上詣景慕宮,入齋室後,政院·玉堂·藥房口傳問安。答曰,知道。
展拜罷後,政院·玉堂·藥房口傳問安。答曰,知道。
還宮後,政院·玉堂·藥房口傳問安。答曰,知道。
傳于李亨逵曰,禮房承旨入侍。
趙尙鎭啓曰,合辭方張之時,諫院無詣臺之員,今日政新除授獻納朴在源,正言李宗燮,竝卽牌招,何如?傳曰,允。
傳于李亨逵曰,軍士房承旨入侍。
吏曹參議前望單子入之,朴祐源落點。
傳于鄭民始曰,明日殿試,侍臣不可不備員,在外三司許遞,今日政差出。
有政。吏批,判書金鍾秀,參判兪彦鎬,參議朴祐源,左副承旨金魯淳進。啓曰,大司成今當差出,而擬望之人乏少,承旨竝擬,何如?傳曰,允。
以李亨逵爲承旨,沈命德爲司諫,尹東暹爲刑曹判書,鄭民始爲大司成,林道浩·洪柱翼爲兵曹佐郞,申史澳爲監察,朴行淳爲宗簿主簿,朴弼瑞爲大靜縣監。沈豊之今加通政,嘉禮時都廳,加資事承傳,前縣監崔昌傑,年七十四,侍從臣持平崔守魯父,今加通政,加資事承傳。
兵批,兼判書蔡濟恭病,參判李萬恢入直進,參議尹勉升病,參知南柱老病,左承旨蔡弘履進。以徐有慶·李敬養·沈豊之爲副司直,僉知單邊聖和·柳孝源。
傳于李亨逵曰,禮房承旨入侍。
承旨前望單子入之,趙尙鎭落點。
鄭民始啓曰,新除授右副承旨趙尙鎭,卽爲牌招,何如?傳曰,允。
傳于李亨逵曰,承旨房仍,左承旨爲軍士房。
吏批再政。啓曰,大司諫今當差出,而擬望之人乏少,承旨竝擬,何如?傳曰,允。
以李在學爲大司鍊,洪彦喆爲司諫,沈樂洙·李濟萬爲正言,李鼎運爲副修撰,蔡弘履爲同義禁。
李亨逵啓曰,今日政新除授臺諫,竝卽牌招,何如?傳曰,允。
趙興鎭奉命,代以吳泰賢爲事變假注書。
徐有防啓曰,新除授大司諫李在學,旣在闕中,不爲肅謝,直爲出去,事甚未安,推考警責,何如?傳曰,允。
以大司諫李在學牌不進罷職傳旨,傳于李亨逵曰,只推。
又傳于曰,同副承旨入侍,左承旨同爲入侍。
徐有防啓曰,明日親臨殿試時,侍臣當爲備員,而憲府無進參之員,除在外外,未肅拜呈告人員,竝待開門牌招,何如?傳曰,允。
李亨逵,以內醫院官員,以都提調·提調意啓曰,議藥同參張祜有頉,代醫人卞觀海,術業精詳,以此人差下,令該曹依例付軍職,冠帶常仕,何如?傳曰,允。
又以兵曹言啓曰,直赴捧承傳人選武軍官安德新等二百十三人,依例許赴於明日式年殿試之意,敢啓。傳曰,知道。
徐有防,以禮曹言啓曰,來四月初四日,宗廟夏享大祭親行時,同日永寧殿,依例遣大臣行祭事,知委,何如?傳曰,允。
又以禮曹言啓曰,來四月初四日宗廟夏享大祭親行時,省牲·省器之節,依例以親臨磨鍊乎?敢稟。傳曰,知道。
趙尙鎭,以義禁府言啓曰,滯囚可悶,已議處諸囚,皆令照律,未議處諸囚亦以草記議處,仍爲照律以聞事,命下矣。時囚罪人崔致侃,犯越之禁,何等至嚴,而本縣格軍三名,越入瑟海,則常時之不能嚴束,可推而知,到今事發之後,不可以本縣之無行狀成出之例,有所容恕罪。取考律文,則大明律制書有違條,有曰凡奉制書有所施行而違者杖一百,大典推斷條,有曰犯私罪杖一百決杖,告身盡行追奪。先朝受敎內,王府決杖者,代以金贖矣。崔致侃段,杖一百收贖,告身盡行追奪放送。崔雲羽身爲邊倅,犯越人與受,何等愼重之事,而不能以無公文私與受,一番覆難於彼人,旣甚儱侗,自我領受之際,徒信漂風之語,不爲明覈之計,率爾馳報於營門,其昏謬顚錯之罪,在所難免罪。取考律文,則大明律上書奏事條,有曰若上書及奏事錯誤者杖六十,大典推斷條,有曰犯私罪杖六十,奪告身一等,犯枉法受贓外,笞杖竝收贖矣。崔雲羽段,杖六十收贖,奪告身一等放送。李潤慶定配罪人之任意逃躱,極爲可駭。同罪人物故,旣在逃躱百日之內,則所當依律文免罪,而其常時不能檢飭之罪,在所難免罪。取考律文,則大明律不應爲條,有曰凡不應得爲而爲之者笞四十,名例有曰,犯私罪笞四十,附過還職,大典推斷條,有曰犯枉法受贓外,笞杖竝收贖矣。李潤慶段,笞四十收贖,附過放送。李應爀奸民之水路犯越,雖與陸路,不無差間,而身爲邊倅,犯越之事,旣出於地界,現發於兵營,則事之可駭,莫此爲甚罪。取考律文,則續大典禁制條,有曰犯越地界,邑守令·邊將,不能摘發,而現捉於節度使,則守令·邊將,邊遠充軍,大典推斷條,有曰犯私罪杖一百以上之罪,告身盡行追奪,續大典推斷條,有曰徒流以下之罪,喪前所犯,而喪後發覺者,從勘斷時收贖矣。李應爀段,邊遠充軍,以喪前所犯收贖,告身盡行追奪,放送,何如?傳曰,允。如有功議者,各減一等。
趙尙鎭,以義禁府言啓曰,時囚罪人崔致侃,杖一百收續,告身盡行追奪,崔雲羽杖六十收續,奪告身一等,李潤慶笞四十收續,附過放送,李應爀邊遠充軍,以喪前所犯收續,告身盡行追奪,放送事草記批旨內,如有功議者,各減一等事,啓下矣。崔雲羽七代祖潔,扈聖功臣云,功減一等,笞五十收續,解見任別敍,李潤慶五代祖枝馨,寧國原從功臣云,功減一等,笞三十收續,李應爀祖復淵,揚武原從功臣景明君九寸親云,功議各減,徒二年半,以喪前所犯收續,告身盡行追奪,而崔致侃無功議云矣,敢啓。傳曰,知道。猶多滯囚,判堂方在試所,令次堂明朝開坐擧行,口招亦令次堂擧行,未肅拜堂上許遞,今日政差出。
又以義禁府言啓曰,全羅監司徐有隣狀啓據,刑曹粘目內,靈巖前郡守兪恒柱,前郡守林得浩,移本府處之事,允下矣。兪桓柱·林得浩等,今方待命,卽爲拿囚之意,敢啓。傳曰,知道。
又以義禁府言啓曰,黃海監司金熤啓本據,刑曹粘目內,海州前判官吳載文,延安前府使趙時述,金川前郡守曺允精等,移本府處之事,允下矣。吳載文時在京畿龍仁地,趙時述以光州牧使,時在任所,曺允精以晉州牧使,時在任所云,依例發遣府羅將,竝拿來,何如?傳曰,允。
持平崔守魯,校理姜忱·林濟遠,副校理徐鼎修·李時秀,正言沈樂洙·李濟萬,修撰徐有成·金宇鎭,副修撰尹行元啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中途付處。措辭見上答三司曰,不允。明義錄諸賊之尙貸首領者,豈其負犯,有一分顧藉之端而然哉?又如龜柱通天亘地,窮凶極惡之罪,可謂萬戮猶輕。上以貽累我先王則哲之明,下以孤負予寡人寬假之恩,自速邦憲,彰著至此,猶靳肆市之典者,豈爲渠也,寔爲恐傷慈殿之心也。今日大小臣僚,能知此個義理於上所謂諸賊所欲懲討之心,果以不得請則不可已,爲準乎?莫曰予於近日,專事含容也。
持平崔守魯,正言沈樂洙·李濟萬啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典,措辭見上答兩司曰,不允。末端事,胡更覼縷,徒傷予心乎?且予此敎,非欲故息爾等之言而發也。
持平崔守魯啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟命王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島薦棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請副護軍閔義爀,亟施屛裔之典。措辭見上尹在益自是微賤,濫通仕籍,出入權門,參涉於密議,交通朝士,往復於暗地,行事凶譎,帶隷疑其蹤跡,持身陰邪,同列恥爲僚寀。如此之類,雖不足汚諸筆舌,其在激勵之道,亦不可置而不論。請司䆃寺主簿尹在益,亟施竄配之典。掌令金翊休,以臣於日昨登筵時,李命勳處置,歸於憲府,臣與將臣臺官,其有私好惡於其間哉?繡啓按査,雖有差爽,風聞論人,自是臺閣之故事。其在重言官之道,不可遽置落科,故果請出仕矣。今此儒臣之論命勳也,譏其逞憾,斥其不公,至請譴削,已蒙允許。臣於是有不勝瞿然慙悚之至。臺垣處置,何等重大,一立一落,只從臺體,而論思之地,有此疏議,臣何敢一刻抗顔於臺次乎?引嫌而退,其所自引,不爲無據,揆以處義,勢難行公。請掌令金翊休遞差。答府曰,不允。趙濟泰等事,趙嵎事,亟停勿煩。閔義爀事,誠有是也,極可駭痛,風聞有難盡信,不允。尹在益事,本事雖未知信否,幺麽賤孽,獲罪如此,依啓。處置事,亦依啓。
正言沈樂洙啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟令王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請海美縣定配罪人申光復,更令王府,嚴鞫得情。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,設鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請薦棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請河東府減死定配罪人昌鼎,依律處斷。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。請逆賊尙魯,亟施孥戮之典。請削黜罪人李義翊,爲先亟施屛裔之典。新除授司諫洪彦喆,時在江原道春川地,請斯速乘馹上來事,下諭。措辭見上答院曰,不允。埏事,亟停勿煩。李義翊事,止此足矣,何用加律爲哉?下諭事依啓。
知敦寧宋德相疏曰,伏以,臣於前臘,伏蒙聖慈終始曲諒,許遞銓職,臣感恩罔極,不知死所。惟是臣三朔淹病,百念灰冷,尋常人事,一切廢却,數行文字,締搆不得,新除辭免,遷退時月,以至于今矣。顧臣床第危喘,逢春少蘇,始自覺爲陽界上人,而逋慢稽延,罪戾增深,惕然興懷,兢隕冞切。念臣所叨,雖是閑司,旣非臣養病之坊,而兼銜國子,經筵籌司,係是至重至要之務。又豈可使臣,一向遙帶,以傷朝家事面哉?伏乞聖明,俯諒肝血之懇,許遞本兼諸職,以安愚分,不勝大幸。抑臣於近日事,切有惶駭不敢言者,玆庸附陳焉。噫嘻,洪國榮之有此負犯,豈今日上下之所嘗豫料也?彼是明義錄主人,而平日言語,自許以爲聖躬爲國家一死,則人皆謂此乃國邊人也。一世之人,與之同周旋於殿下之廷者此也,而昨秋忽有謝事之擧,區區愚衷,以爲此人一去,則聖躬之孤危,國事之疎虞,宜若有關然,乃於辭疏之末,敢陳請留之意矣。一自重臣袖箚之出,國榮背國家欺一世之實跡眞贓,彰露無餘。極罪巨惡,萃在一身,千誅萬戮,猶不足以洩神人之憤。嗚呼,今日宗社大計,莫急於廣儲嗣一節。臣於昨夏之疏,略效微忱,而言辭拙訥,雖未能悉露衷赤,斷斷苦心,惟在於此。故曾與彼相對也,亦未嘗不以改卜名門,爲急先務,則彼答唯唯,豈料其內實沮遏,外作假飾,以負我殿下,一至於此哉?臣之見欺,雖不足道,而未能早覻奸狀,無知妄言之罪,於是乎著矣。撫躬慙痛,寧欲無吪,惶懼之極,縮伏靡措,今始露章首實。伏乞聖慈,亟命有司,重勘臣罪焉。答曰,省疏具悉卿懇。向於一儒臣之批,已及之矣。卿何庸過加自引,不思所以造朝之道乎?往宜然今宜然之義,復爲卿誦之,此亦學者時措之宜也。至於本兼諸任,俱屬緊務,豈容輕許?所辭不允,卿其安心,勿復控辭,卽起上來。仍傳曰,此批答,遣史官傳諭于知敦寧宋德相處。
吏曹判書金鍾秀疏曰,伏以,日吉辰良,嘉禮順成,臣民慶忭,曷有其極?仍伏念,臣之叨冒銓地,于今四遭矣。前此猥控微懇,輒蒙曲副,則臣之不才猥升,過福必災。唯有避遠權要之地,庶幾少延螻蟻之命者,業已蒙天日之所俯燭矣。到今洊經危疾,形神俱敗,尤豈有一分堪承之望,而適會倉卒受命,仍値朝家多事,尙爾蹲據,若故有之,臣實自愧,人其謂何?抑臣於守禦兼任,公私兩妨,有不容一日仍帶者,蓋臣烏鳥私情,法當歸養久矣。特以累奉時覲時還之聖批,尙此抑情遲徊,未暇恤去來之屑屑,而一自身縻軍門,不敢便擅行止,間伏奉仍佩往來之敎,獲伸歸省之願。雖緣祈免不獲,黽勉承命,而身佩密符,久淹鄕曲,係是前所未有之事,而創自臣始,則臣心之惶恐踧踖,姑捨無論,其爲虧損朝家事面,非細故也。一番特恩,猶可謂之權宜,至於永久遵行,看作故常,則決知其大不可。臣之無狀,縱不能仰裨聖化之萬一,而亦何忍以臣之故,壞了國朝恒典耶?念臣九耋老母,素抱貞疾,昨年以來,精神氣力,不翅落下幾層。臣之情理,不敢暫時離側者,固已一年甚一年,一日甚一日,而近接鄕信,當此寒燠之交,頻添外氣,委頓昏昏時多,病心易弱,每促來視。臣方寸沸擾,難以按住,而投章徑發,其路末由,不但以藥院事重,不敢遽爾求去而已。續聞母病,一向無減,臣於此徊徨竟夕,不得仰首嗚呼。伏乞聖明,曲垂諒察,先解臣守禦兼帶,使臣得以往來省護,卒承聖恩。仍遞臣本職與藥院之任,使微諒獲全,重地毋曠,實公私之幸也。臣無任戰灼祈懇之至。答曰,省疏具悉。卿其依所請,往覲以來。
庚子三月十五日卯時,上御誠正閣。禮房承旨入侍時,右承旨徐有防,假注書李錫夏,記事官李·徐龍輔,以次進伏訖。上曰,王大妃殿進御一錢重人蔘粟米飮一貼,煎入。出榻敎命書傳敎曰,政官牌招開政。又命書傳敎曰,銓曹參議在外,上來遲速,有難等待,許遞,前望單子,入之。上曰,前望單子,當以朴祐源,落點,爲先出牌事,分付,可也。命書傳敎曰,新除授吏曹參議,待下批牌招,同參政事。又命書傳敎曰,承旨有闕之代,今日政,差出。上曰,新除授承旨,牌招察任。出榻敎仍命退,諸臣以次退出。
庚子三月十五日辰時,上詣景慕宮。擧動入侍時,行都承旨鄭民始,左承旨蔡弘履,右承旨徐有防,右副承旨李在學,記事官金載瓚,假注書李錫夏,記事官李·徐龍輔,以次侍立訖。上具翼善冠·袞龍袍,乘輿出萬安門。上曰,殿試試官,出牌,可也。上曰,在外摠管許遞。出駕前下敎命書傳敎曰,近來位著苟艱,亦是久次,合置宰列,左承旨蔡弘履,副摠管除授,牌招察任。又命書傳敎曰,承旨摠管,例不得兼帶,副摠管蔡弘履,本職許遞。在學曰,副摠管蔡弘履,時無實職。令該曹口傳付軍職,何如?上曰,依爲之。出擧條副摠管蔡弘履,令該曹口傳付軍職。出駕前定奪上入齋室,仍具翼善冠·袞龍袍,就東門版位,北向立,行再拜。仍詣廟內,奉審訖。上曰,同副,何在乎?民始曰,出宮前往于政廳,未及隨駕矣。上曰,旣已動駕,則銓官亦當隨駕,而尙在政廳,有乖事體。政廳承旨,推考,政官,一竝從重推考。出榻敎上曰,政事,連爲催促,可也。俄而,同副承旨金魯淳,奉進望單子,上還齋室,仍卽乘輿復出。上曰,副摠管蔡弘履,使之駕前謝恩。弘履因進肅拜單子,謝恩而退。上命書傳敎曰,行副司直沈豊之,承旨除授,解由勿拘。上曰,新除授承旨,牌招察任。出駕前下敎命書傳敎曰,承旨房仍。左副爲軍士房,命兵曹判書蔡濟恭,入侍。謂濟恭曰,明日殿試時,靑陽門內排立軍,依前年例爲之。而軍名數,問于其時下隷之熟諳者,以爲擧行,可也。仍還入宜春門,命在學,入侍。上曰,都承旨,入侍。出榻敎賤臣錫夏,承命出來,與民始,偕入。上命在學先退。上曰,試官望,速爲修整以入事,分付。而明日應試人員數,知入,可也。賤臣承命出來,分付後,還奏曰,應試入文科則爲四十四人,武科則爲二百四十一人,而赴試單子,姑未盡捧。入門數,有難豫知爲幾員云矣。上命退,諸臣以次退出。
庚子三月十五日未時,上御誠正閣。禮房承旨入侍時,右承旨徐有防,記事官金載瓚,記注官鄭必忠,記事官徐龍輔,以次進伏訖。上曰,文臣登科十年,則大臣筵稟後,出六乎?吏曹,依例出六乎?十年則出六乎,第十一年則出六乎?卽今將出六者,幾人乎?知入。賤臣還奏曰,前例則第十一年,始出六矣。近年連二次十年後,卽爲出六,而將出六人員,今方考出云矣。命書傳敎曰,承旨前望單子,入之。玉堂未差之代,亦令今日政差出。又命書傳敎曰,飭已施,吏曹假郞廳,分揀放送。命退,承史以次出。
庚子三月十五日申時,上御誠正閣。都承旨入侍時,都承旨鄭民始,假注書李錫夏,記注官鄭必忠,記事官徐龍輔,以次進伏訖。上曰,王大妃殿進御一錢重人蔘粟米飮一貼,煎入。出榻敎上曰,今日坐直,誰也?民始曰,左承旨臣李亨逵,同副承旨臣沈豊之,坐直矣。上命退,諸臣以次退出。
庚子三月十五日二更一點,上御誠正閣。左承旨,同副承旨入侍時,左承旨李亨逵,同副承旨沈豊之,假注書李錫夏,記事官李·徐龍輔,以次進伏訖。上曰,今日詣臺臺諫,誰也。豐之曰,持平崔守魯,正言沈樂洙也。上曰,李濟萬則出去乎?亨逵曰,出去矣。上命讀合啓批答訖。上曰,玉堂上下番,持明義錄入侍事,分付,可也。賤臣承命出來,以玉堂之遲滯入來,不卽復命。上曰,入侍命下之後,不卽入來,事甚駭然。兼春秋出去,入直玉堂,問名以來,可也。承命出問後,還奏曰,校理林濟遠,修撰徐有成云矣。上曰,入侍下敎,勿施。入直玉堂,推考,可也。入直玉堂,推考。出榻敎命退,諸臣以次退出。
上在昌德宮。停常參·經筵。
夜自一更至五更,灑雨下雨,測雨器水深一寸二分。
親臨殿試罷後,政院·玉堂·藥房,口傳問安。答曰,知道。
李亨逵啓曰,守禦使金鍾秀觀親事,京畿廣州地,今方受由下去矣。所佩密符,來請還納,何以爲之?敢稟。傳曰,仍佩往來。
以持平李益運牌不進罷職傳旨,傳于李亨逵曰,只推。更爲牌招。
沈豊之,以戶曹言啓曰,慶壽宮,定於蓮池洞幼學李命裕家矣。令監考折價,則瓦家七十一間半,價銀六百二兩,草家六間,價銀十兩八錢,空垈三百十五間,價銀四十七兩二錢,合銀子六百六十兩,依折價□之意,敢啓。傳曰,知道。
庚子三月十六日卯時,上御仁政殿。行文科殿試次,詣暎花堂,行武科殿試入侍時,行都承旨鄭民始,左承旨李亨逵,右承旨徐有防,左副承旨金魯淳,右副承旨趙尙鎭,同副承旨沈豊之,記事官金載瓚,假注書李錫夏,記事官李璉·徐龍輔以次侍立訖。上具翼善冠·袞龍袍,乘輿出仁和門,御仁政殿內。上曰,行禮之節催促,而名紙亦爲從速分給,可也。讀劵官領府事鄭弘淳,兼兵曹判書蔡濟恭,吏曹參判兪彦鎬,對讀官敦寧都正鄭元始,行副司直鄭文啓,吏曹正郞尹行修,副校理徐鼎修肅拜後,以次陞殿。上命進懸題紙。仍命書論題曰,命龍於末,懸題訖。上謂魯淳曰,此雖異於賜第之科,而亦是科場,試所承旨察飭試員,使之東西分坐,勿爲雜亂,可也。仍乘輿詣暎花堂殿座後。上曰,試記不書各技,更爲書入,可也。亨逵分付書入,考官領議政金尙喆,兼兵曹判書蔡濟恭,左尹李柱國,參考官兵曹參知南柱老,修撰徐有成,宣傳官成玉·金爔肅拜後,以次進伏。尙喆曰,日間,聖體,若何?上曰,一樣矣。尙喆曰,王大妃殿患候,益有差勝之節乎?上曰,一樣矣。尙喆曰,惠慶宮氣候,若何?上曰,一樣矣。上曰,王大妃殿進御一錢重人蔘粟米飮一貼,煎入。出榻敎上曰,今日當畢試乎?柱國曰,旣取八技,今日恐難畢試矣,當先取何技乎?上曰,先取柳葉箭,可也。上曰,擧案之未及懸入者,催促捧入,而擧子之欲兼赴各技者,勿令勒使自不事,嚴飭,可也。仍命試柳葉箭。上曰,宣傳官分付出馬官及掌務官,以曾前殿試,每有奸弊。今番則當隨現重繩,各別惕念擧行,而入格擧子,直上臺上,着名於單子事,知委,可也。命入格人次次入侍。尙喆曰,每年冬至使先來,皆於三月初上來。而今番則尙無消息,比前愆期,殆過一望,事甚可怪,而仄聞,皇帝出往江南云。然則使行,當待皇帝還都,始可還來,尙此遲延,固其勢也。而旣非眞的之報,訝鬱極矣。以此當問于灣府,使之探報矣。上曰,自本司關問,可也。上入幕次,俄而復殿座,命試鐵箭。柱國曰,擧子之初不呈單於鐵箭者,有見落於柳葉箭,而追呈擧案於鐵箭者,何以爲之乎?上曰,許赴,可也。以擧子崔鳳瑞犯助繩。上曰,兵判出去棍問,可也。濟恭還奏曰,渠以爲無他技能,若見落於此技,則不得參第,故有此犯禁,遲晩云矣。上曰,他技,渠皆不得爲之云乎?濟恭曰,鳥銃及講,僅當入參云矣。柱國曰,擧子南興極,見落於三矢。而欲上臺着名,不可不問其奸情矣。上曰,兵判出去,問其奸情,而引南興極上來差備官,亦盤問,可也。濟恭還奏曰,南興極則以爲渠以會寧之民,不知科場之何許,而差備官,引而上臺,故隨去而已云。而問于差備官則以爲渠以曹司,一從掌務官指揮云。且興極以爲多能於他技,何必用奸於此技,而差備官之言如此,其時掌務官,不可不一問矣。上曰,南興極則姑爲保放,試之他技,而第問掌務官,可也。濟恭出問後,還奏曰,掌務官,亦以爲實非奸情,錯聽呼名,率而上臺而已,擧子之名,入格與否,旣在臺上試記,則卽地現露之事,焉敢爲用奸之計云?其非奸情,果如渠言,當置之矣。上曰,唯。上命六兩遠射人趙世寬,入侍。下敎曰,汝能更射否?世寬曰,當更射矣。上曰,持弓矢,更爲待令,可也。命試鞭芻訖。濟恭曰,禁府議處草記中鄭志儉照律事,誠爲難處矣。若依大典議處,則當用充軍律,而事實過重,當稟處,故敢此仰達矣。上曰,大臣之意,何如?尙喆曰,事之難處,果如兵判所奏,惟在於自上裁處矣。上曰,事甚掣肘,當量處矣。魯淳收文科試劵,入侍。上命諸試官持試劵,入侍。弘淳等,以次進前。上命輪讀試劵。上曰,査同技同,縫官,使之待令於帳殿近處,可也。考劵訖。魯淳,以次拆封。上曰,何官員,帳殿咫尺之地,直向殿座所,坐閱試劵?査覈以奏,可也。魯淳,以技同官縫官仰奏。上曰,技同官·縫官,竝拿處。出榻敎上曰,兵曹侍衛頻數出入,何不申飭乎?入侍諸承旨,一倂推考。出榻敎命書傳敎曰,新恩政事,當日爲之,命文試官退出,命試騎芻訖。上曰,各技中姑未入格者書入,可也。亨逵分付書入。柱國曰,各技中姑未入格者皆是,當初以鳥銃登科者,今則試鳥銃,好矣。而日已向昏,明日爲之,似宜矣。上曰,唯。仍命書傳敎曰,明日試官擧子,皆令食後待令。命入兵曹技藝節目。謂柱國曰,擧子之姑未入格者尙多,不可不軫念處也。諸技中姑未試取者,欲擇其易者改之,當改何技乎?柱國曰,騎槍似稍難,代以片箭,好矣。上仍改落點,命書傳敎曰,武試未畢,使之明日開政。上曰,俄者六兩遠射人,亦令明日來待。命侍衛及諸臣皆退,入幕次,命有防,入侍。上曰,不爲問安諸玉堂,一倂從重推考。出榻敎命退,諸臣以次退出。
庚子三月十六日酉時,上御誠正閣。禮房承旨入侍時,右承旨徐有防,假注書李錫夏,記事官李·徐龍輔,以次進伏訖。上曰,俄者,宣傳官之未盡解嚴,已極怪矣。而哨官之徑先罷出,亦可駭然,俱不可無罪矣。有防曰,本院之追請標信,事勢之不得已,而宣傳官·哨官,安得無罪乎?上曰,玉堂,不爲問安之擧,亦甚怪駭矣。有防曰,然矣。命退,諸臣以次退出。
上在昌德宮。停常參·經筵。
親臨殿試罷後,政院·玉堂·藥房,口傳問安。答曰,知道。
傳于李亨逵曰,右承旨,入侍。
沈豊之,以弘文館言啓曰,新除授副修撰李鼎運,卽爲牌招察任,何如?傳曰,允。
吳泰賢偕來代,以吳翼煥爲事變假注書。
以副修撰李鼎運牌不進罷職傳旨,傳于沈豊之曰,只推。更爲牌招。
又傳于曰,右承旨與直閣,持列聖誌狀草本,入侍。
吳泰賢書啓,臣敬奉聖批,馳往傳諭于西部新門外居平坊盤松契議政府右議政李徽之所住處,則以爲臣昨暴血懇,恭竢處分。不意史官辱臨,恩諭備至,任之以責成之重,委之以䌤綸之策。其所倚毗,逈出尋常。噫嘻,此何等時也?世道日下,人心日陷,王章未擧,國勢孤危。臣苟可有一毫仰副聖心之望,則豈敢不卽日趨造。而百爾思量,堪承無路。今此偕來之命,尤不勝驚惶震越,罔知措躬之所。唯冀天地父母,俯燭私情,特賜鐫改。臣於中路,觸冒風雨,素患疾癖之症,挾感復發,委頓私次。寢啖全廢,精力昏憒,神思索然,姑俟數日,謹當更構文字,悉暴衷懇之意云矣。臣旣承偕來之命,姑爲仍留之意,敢啓。傳曰,知道。
鄭民始,以吏曹言啓曰,司僕寺主簿朴師亨呈狀內,身病甚重,勢難察任云。今姑改差,何如?傳曰,允。
又以吏曺言啓曰,新除授大靜縣監朴弼瑞呈狀內,矣身老母,今年七十三歲,法不當冒赴云。親年七十歲者,勿許三百里外遠邑守令事,載在法典,依例改差,何如?傳曰,允。
沈豊之,以吏批言啓曰,軍器寺判官李邦億,受由過限未上來。依例改差,何如?傳曰,允。
又以吏批言啓曰,今此式年文科甲科二人·三人,當付七品職,而時無窠闕。生·進·直長仕日最多者,依例六品遷轉,推移付職,何如?傳曰,允。
有政。吏批,判書金鍾秀受由在外,參判兪彦鎬進,參議朴祐源病,右副承旨趙尙鎭進。啓曰,判書金鍾秀受由在外,參議朴祐源病不來。小臣獨政未安。何以爲之?敢啓。傳曰,仍爲之。以尹行晉爲掌令,權噵爲判尹,朴師訥爲禮曹參議,金夏璉爲典籍,白師憲爲司導主簿,朴敎行爲引儀,李雨培爲司僕主簿,羅潤祿爲大靜縣監,典籍單,新及第金宇海,文科甲科第一人,義盈主簿單,新及第元宅鎭,武科甲科第一人,新及第鄭存中通訓,今加通政,登科前資窮準職。依法典陞堂上,軍資直長單,新及第安濟元,文科甲科第二人。濟用直長單,新及第金聲應,文科甲科第三人。
兵批,兼判書蔡濟恭,參判李萬恢,參議尹勉升病,參知南柱老入直進,同副承旨沈豊之進,副司正成道鍾,武科甲科第二人,金啓澤,武科甲科第三人,副護軍沈命德·金翊休,副司直申思運,副司果李正薰·李宗燮,副司勇卞觀海,致仕奉朝賀單,徐命膺。
李亨逵啓曰,今此親臨春塘臺式年武科殿試時,應試人中勸武軍官田光迪·韓錫豊,別軍官徐志敏,轎子陪金世完,別武士羅台漢·趙擎邦·金道亨·金德天·朴士春·朴文亨·許院,馬兵孟道文·林益彩,內彬衛李潤喆,敎鍊官張光郁等錄名單子,無緣不呈。依例竝陳試之意,敢啓。傳曰,知道。
又以兵曹言啓曰,依下敎鐵箭遠射禁軍金來淑,木綿二疋施賞之意,敢啓。傳曰,知道。
又以左邊捕盜廳言啓曰,本廳從事官許燦,以身病,勢難察任,改差,何如?傳曰,允。
趙尙鎭,以義禁府言啓曰,司導寺主簿尹在益,亟施竄配之典事,承傳啓下矣。尹在益,慶尙道興海郡竄配,以承傳內詳意,具罪目。依例發遣府羅將,押送配所,何如?傳曰,允。
又以刑曹言啓曰,頃回傳敎,全羅道右水營水軍發配罪人朴林秀,中路逃躱,自本道斯速跟捕,牢囚營獄後,移文本曹事,行會該道矣。卽接本道關文,則罪人朴林秀,今月初九日,捕捉於竹山地,牢囚營獄云。令道臣各別嚴刑後,依前配所,卽爲押送事,發關分付,何如?傳曰,雖尋常發配,豈可中路逃躱。況以科場事而因判下發配者乎?還捉之後,所當更請盤問加律,而今此草記之,只請加刑發配者,殊欠有司之體,該堂推考,此草記勿施。
平安監司李徽之疏曰,伏以日吉辰良,嘉禮順成,臣民慶幸,曷有其極?仍伏念臣於新除之命,自知太不近似,於公無報答之望,於私無濫盈之憂。左右思惟,冒膺無路,敢陳血懇,尊蒙恩遞,及承聖批,不惟特勒許改,乃以循故爲敎,臣誠愕然失圖,只欲鑽地而不得也。嗚呼,輔相任重,克艱厥選,苟非其人,不可輕授。故聖王稱之以股肱,古人比之以喉舌,入告嘉猷,出揚明命。宅百揆而朝廷正,任三司而世道,係是以國之爲政,莫過於擇相。人之所望,惟在於得賢。況今大論新發,而懲討不行。國是靡定而輿憤益切,以至主勢日孤,王綱日頹,囂俗益囂,橫議愈橫。擧世如扶醉,東欹西顚,誠如聖諭。當此之時,輔弼之位,尤宜愼揀,臣本譾劣騃蠢,不過冥行埴而濫蒙洪造。遽叨匪分,臣雖欲仰體聖眷,俯效微悃,而德望不足以擔荷,才猷無可以裨補,恐負委寄之重,自取債誤之患。噫,人臣之分,赴蹈湯火,固不敢辭,而至於受職,量而後入,古賢攸戒,臣於是職,自量已熟。朱子所謂小則小狼狽大則大狼狽者,正謂臣今日語也。臣若有一毫可堪之勢,則今當關外久離之餘。又承聖上虛佇之命,在臣輿疾之義,尤切反面之誠,豈不欲進身丹墀,仍瞻耿光。而循省愧蹙,末由趨承,來伏城外,更暴衷懇。伏乞聖明,早賜遞改,更卜賢德,以重名器。非但臣身之幸,亦國家之幸也。答曰,省疏具悉卿懇。卿之辭胡至於再乎?一猶過矣。若是勤勤,實非所望於卿也。卿試思之,今日時象,大異予本意。鋒刃迭出,非逞憾則挾私,羅綱太密,擧懷危而蓄疑。上自簪紳靺韋,下至輿儓褦襶,心當屛息重足,不知所以自措其身。似此規度,以此風習,若不大鎭伏大矯革,則國家誰與爲治?如是而欲不亡得乎?惟是彌綸一策,最宜目下對症之劑,而所欲責成,捨輔相,何以哉?卿其念予延佇之意,無復固讓,卽起造朝,與領左揆,協力贊治也。仍傳曰,此批答,遣史官傳諭于右議政,仍與偕來。
行判中樞府事徐命膺疏曰,伏以日吉辰良,嘉禮順成,螽斯麟趾之慶,臣與田父野老,北望顒祝,仍念臣,天地間一窮物也。橫罹難容之罪,積抱難洗之累,彌天之密綱廣張,燎原之焦火方急,血泣窮山,與鬼爲隣。只恨其不早溘然,終使一身之餘殃,自底闔門之湛滅,將無以歸見先臣於地下。乃自月正朝參以後,絲綸處分,磊落相望,春陽一回。枯荑再蘇,幾覆之門戶復完,將滅之視息復全,求諸往牒,如臣所被洪造,實所罕見,行路聞之,亦且感涕。況爲臣等,父子兄弟者乎?隕首結草,猶未足以酬聖恩之萬一。詩云,欲報之德,昊天罔極。嗚呼,臣之謂也。臣今驚魂稍定,所罹躗言,宜卽具由陳暴,而前後批旨,向來筵敎,洞晣昭雪,備極諄摯,以及指使綢繆之祕跡,亦莫逃於淵鑑之下。雖使臣,焦唇弊舌,自爲之辨明,何以加此?臣於是,不敢復事張皇,以犯瀆撓之罪,而抑臣之所自傷痛者則有之。臣於西藩歸路,自念一門之盛滿,必欲造朝乞身,以存持盈之戒,及夫納符入侍之日,仰瞻天顔,重聆玉音,區區犬馬之誠,復不能自已。竊以爲身處散銜,以遂斂退之願,時覲耿光,以展繾綣之衷,則義分情私,不害爲兩得其宜也。低徊盤桓,復廁朝端,遽陷此罔測之境,靜言循省,皆臣自取。夫懲前所以毖後,追來所以諫往。臣若於此,不卽決退,俯仰遷就,人忌之外,鬼猜交集,則伊時聖明,雖欲曲加保全如今日之爲,亦恐無以爲之地矣。不然,臣之一身,非臣之一身,卽殿下之賜,豈敢爲便訣明時之計哉?誠欲因此得保身家,以全天地生成之恩也。玆敢進伏郊坰,罄悉悲苦之情。伏乞聖明,哀之憐之,特許臣三字銜,俾前後全保之恩,有始有終,千萬泣禱。答曰,省疏具悉。向來事,可謂水落石出,霎時風浪,自起自滅,不啻過空浮雲,然爲卿家全保之道,豈靳三字銜?所請許施,卿其體予殊眷,凡有文字間顧問,無以身不在朝爲辭,亦或指陳己見於稽古之事也。
同義禁蔡弘履疏曰,伏以日吉辰良,嘉禮順成,臣民慶忭,曷有其極?仍伏念我殿下臨御五年,朝著之奬用幾人,超擢幾人,而莫不才器俱偉,勞勩竝著,聖主之嚬笑得宜,明廷之望實允翕。材彦懷淬礪之心,仕宦絶僥倖之路,平蕩之化,則哲之明,人孰不欽仰而攢誦也哉?至如臣者,倥侗一賤品耳。立朝以來,孤根弱植,不藉蟠木,淸銜華貫,已多濫竽,逮遇聖明,尤荷寵異之眷,喉司近密之地,是何等極榮,而一月之間,恩除或有數三至者,一歲之中,隨行殆至五六朔焉。居常惶感,無階圖報,惟知承奉之無罪,不憚奔走之爲勞矣。不意摠府進擢之命,遽下於再昨陪扈之班,臣聞命隕越,五內惝怳,莫知措躬之所也。夫命德之器,非譾劣者之所堪當,出格之恩,非疎賤者之所敢安。今玆新除,奚爲而及於臣身哉?臣若徒恃寵靈,晏然冒據,則其如誤聖簡而玷名器,何哉?反復思量,承膺無路,臣罪至此,益無所逃,玆敢略控短章,仰瀆崇嚴。伏乞聖慈,俯垂鑑諒,亟收新資,以重公器,以安私分焉。答曰,省疏具悉。今者陞擢,非爲卿也。卿其勿辭,行公。
大司憲金夏材疏曰,伏以日吉辰良,嘉禮順成,朝野歡忭,曷有其極?仍伏念臣病不堪任,與世寡合,乃蒙聖上猥加奬與,取之於人而不取之中。臣含恩畏義,隨事盡分,未嘗敢有一毫自便,以負殿下拂拭之恩也。今者憲長之命,又何爲而及於臣也?噫,臣是先臣一孤兒耳。雖蒙騃無識,亦有秉彝。古人所謂移孝爲忠之語,銘在肺肝,未塡丘壑之前,卽臣蹈赴之日也。不自意寸勞莫紀,祿位太驟,旬月之間,世所稱淸官顯銜,無不周流。除旨相續,有若非臣莫可者然,顧視流輩,莫與爲比,負乘致寇,猶且有戒。況臣所叨,不特爲負且乘,則其所以欲報萬一者,乃所以召災也。臣爲是懼,食息靡寧。且念臺閣事體,與他自別。凡廟堂可否得失,惟臺閣得以相抗,故古人於嫌疑之際,守之甚嚴,臣謹稽宋朝呂公著之爲相也。其壻范祖禹拜右正言,引避辭遞。今右議政臣李徽之,卽臣之妻父也。臣於頃日諫官時,非不知引義乞免,而連値淸齋,呼籲路阻,遂以先公後私之義,出而膺命矣。今則相臣之造朝,方在不遠,臺銜之復叨,適當此際,不可以前日一出,冒居也,決矣。伏乞聖明,俯賜諒察,亟令鐫改臣職,俾公體尊而私分安,不勝幸甚。臣雖不以見職自居,而義重懲討,玆敢附陳焉。夫國榮之千罪萬惡,固難縷陳,而孰有甚於阻遏大計者乎?是故古之明王,雖厚待功臣,而一有干紀亂常者出於其間,則明施常憲,未或少貸。雖以漢高之寬仁,不赦信·越之罪,是其一事也。自有國榮事以來,三司之論,迭發力請,而殿下不但不賜允兪而已,竝與其血黨卵育而或靳當勘之律,臣實未喩也。噫,向日諫臣所發二啓,實出公憤。以其措語論之,具·李兩罪,實無異同,而殿下一從一否,至以止此足矣爲敎,求之刑政,豈不大段乖舛乎?嗚呼,國榮之罪惡如彼而不誅,其黨之猖獗如此而不治,是殿下之務欲安反者,將見其馴致禍亂也。豈不大可懼哉?伏願亟從兩司之論與義翊勘律之啓,以定人心,以洩輿憤焉。且臣竊有私心惶駭尤悔者,玆敢不避猥越,冒死而尾陳焉。先臣諡狀,偶請於彼罪人者,乃在於藏奸未退之日,以其旣經文任,又及見先臣之立朝晩節,故也。厥後書成,頗延日月,而乃蒙聖上催促諡坐,仍卽擬望蒙點矣。今彼罪狀盡露,大案昭揭,則臣雖噬臍而慙憤,將何及哉?噫,以公則紀太常,以私則載家乘。文字事體,顧不重歟?今若恬然置之,雖一日之間,上累節惠之典,下衊先臣之德,臣之不孝無狀,固不足論,而其於朝家重易名之道,果安在哉?伏乞聖明,特命勿施其所撰狀,俾臣得以改請於無故之人,少伸私痛。仍命有司,重勘臣罪,以爲士夫處事不審者之戒焉。答曰,省疏具悉。所陳益欲不欲聞,尾陳事,固知卿謹愼發此語,而此則大關後弊,卿其勿辭,從速行公。
庚子三月十七日,兼春秋朴行淳。義禁府啓目。尹塾旣已遲晩,議處,何如?啓。傳曰,依允。
義禁府啓目。向前閔慶世嚴問之下,旣已遲晩,議處,何如?啓。傳曰,規避齋官事,本事猶未詳知,拿處之勘,足懲其罪是乃,至於打趾之刑,不但無於法,渠或乘憤,作此駭妄之擧是良置,嚴問口招之下,固當首實,而初招隱諱,今始吐實者,殊極痛駭。況渠是侍從,此等微事,欺瞞爲事,亦可謂辱朝廷之甚者也。從重勘律爲良如敎。
司僕寺啓目。因濟州牧使金永綬啓本,本州監牧官金光㷜,單望啓下,帖文成送事。啓。傳曰,依允。
庚子三月十七日卯時,上御誠正閣。禮房承旨入侍時,右承旨徐有防,假注書李錫夏,記事官李·徐龍輔,以次進伏訖。上曰,今日侍臣班,兩司玉堂誰某入來與否,知入,可也。賤臣承命出問後,還奏曰,校理林濟遠·姜忱,副挍理徐鼎修·李時秀,修撰金宇鎭·徐有成,正言沈樂洙·李濟萬,持平崔守魯·李益運入來云矣。上曰,殿座時刻,以辰正三刻,更爲磨鍊以入事,分付,可也。賤臣承命出來分付後,還入。上曰,王大妃殿進御一錢重人蔘粟米飮一貼,煎入。出榻敎仍命退,諸臣以次退出。
庚子三月十七日辰時,上御暎花堂。武科殿試入侍時,行都承旨鄭民始,左承旨李亨逵,右承旨徐有防,左副承旨金魯淳,右副承旨趙尙鎭,同副承旨沈豊之,記事官金載瓚,假注書李錫夏,記事官李·徐龍輔,以次侍立訖。上具翼善冠·袞龍袍,乘輿出後苑殿座。上曰,試官,不必更爲肅拜,直爲入侍,可也。考官領議政金尙喆,兼兵曹判書蔡濟恭,左尹李柱國,參考官兵曹參知南柱老,修撰徐有成,宣傳官成玉·金爔,以次進伏。上曰,昨日入格者外,有願講者乎?如有自願者,亦捧擧案,可也。柱國曰,昨日願講人,殆至百餘矣。已皆入格於他技,故今日則皆呈自不擧案矣。上命有防讀判府事徐命膺疏。上曰,判府事之所請,得無過乎?尙喆曰,顧其情地,今此所請,似無怪矣。上命書批答。又命讀右議政李徽之上疏,仍命書批答。命濟恭·柱國進前曰,適有言端,玆以下敎矣。近來世道不幸,變故層生,而從以羅綱太密,一世之人,擧多橫罹之患,可勝歎哉?雖以卿士大夫言之,當初相交於其人者,非但怵於禍福,彼旣作國邊人,世之自處以趨義理者,安得不相交哉?到今以此搏擊,良可矝悶,而其中尤甚者,猶可責之以慮義矣。至若靺韋武弁則彼足以威勢壓之,趨權附勢,雖非本情,不得不與之親交也。何可以責之名節乎?兵判旣居銓地,凡於用捨之際,勿以此等事爲拘,而御將亦爲武弁之統領,以此意洞諭中外,以爲鎭安人心之地好矣。尙喆曰,聖敎及此,人情孰不感服哉?顧今朝廷用人之道,固當有罪則罰之,有功則用之,務盡公正。而豈可以親於其人,責之於今日乎?顧今侍衛諸臣,承聞下敎,必皆觀欣感悅矣。濟恭曰,聖敎至當,臣等,敢不思所?以仰體也哉?上命試片箭訖。入幕次,命尙鎭入侍。又命濟恭入侍,上曰,昨日殿座罷時,直下標信,而宣傳官解嚴時,獨不解嚴於靑陽門排立軍,而當該哨官,不待標信,徑先罷去。宣傳官及哨官,不可無罪,兵判出去盤問,可也。濟恭出問後,還奏曰,宣傳官則以爲初不知靑陽門內有排立軍,而不爲解嚴,哨官則以爲渠之排立處,有若掖內,而日已向昏,獨爲排立,事實難處,故徑自出來,而不謹之罪,渠皆遲晩。第其本事,則實無情之事矣。上曰,雖然,不可置之,當該宣傳官哨官拿處。出榻敎上命書傳敎曰,近日慈殿湯劑,日再煎入,而提調在外,監煎無人,藥房提調金鍾秀許遞。又命書傳敎曰,兼禮曹判書洪樂性,爲藥院提調,卽爲牌招監煎。又命書大司憲金夏材疏批。又命書傳敎曰,放榜日禮畢後,徐奉朝賀宣麻殿座處所,皆以仁政殿爲之。又命書傳敎曰,二十日唱榜後,當詣小次改服,承史侍臣改服後,當宣麻,豫爲知悉,已而復殿座。命試鳥銃,柱國曰,擧子李仁得,俄者入格,名載試冊,而不得着名矣。追後來請着名,而論以科規,事當勿施矣。上曰,差異於科試,使之着名,可也。命試貫革及講書訖。上曰,昨日六兩遠射人若來待,使之更射,而侍衛武臣及軍兵中,募得善射者,令較藝,可也。濟恭曰,自願者,只有二人矣。上命同射訖。入幕次,命亨逵入侍。命書傳敎曰,六兩遠射人居首禁軍金光瑞,邊將除授,之次付料軍官趙世寬,令本營門將敎陛差,禁軍金采淑,自本營參酌施賞。仍還內,諸臣以次退出。
庚子三月十七日酉時,上御誠正閣。直閣持列聖諸狀入侍時,右承旨徐有防,假注書李錫夏,記事官李·徐龍輔,直閣金宇鎭,以次進伏訖。上曰,注書出去。武科榜目,催促修入,壯元則誰某,而出於元榜,直赴與否,知入,可也。賤臣承命出問後,還奏曰,壯元則元宅鎭爲之,而出於元榜云矣。上命宇鎭奉進誌狀覽訖,仍還下,命宇鎭先退。上曰,王大妃殿進御一錢重人蔘粟米飮一貼,煎入。出榻敎命書副摠管蔡弘履疏批。仍命退,諸臣以次退出。
上在昌德宮。停常參·經筵。
藥房都提調鄭弘淳,提調洪樂性,副提調鄭民始啓曰,伏未審,日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜。惠慶宮氣候,何如?臣等,不任區區伏慮,敢來問安,竝此仰稟。答曰,知道。慈殿氣候,別無加減,焦迫而已。慈宮氣候,一樣。待下敎日入侍,宜矣。王大妃殿·惠慶宮·中宮殿,藥房口傳問安。答曰,知道。
李亨逵,以都摠府言啓曰,今日入直內三廳武兼禁軍及軍兵等,中日習射,請出標信。傳曰,齋戒相値,停。
又以都摠府言啓曰,副摠管鄭昌聖,以同知實錄事,實錄廳晝仕出去。而逐日仕進,煩稟未安。入番間除草記往來之意,敢啓。傳曰,知道。
傳于李亨逵曰,禮房承旨,入侍。
以副修撰李鼎運牌不進罷職傳旨,傳于徐有防曰,只推,更爲牌招。
以訓鍊都監習陣頉單子,傳于李亨逵曰,今則武將,欲效文宰之處義乎?無病而曰,有病,當操日,請停操者,安有如許將臣?道理事體,所在申飭,不容但已。訓鍊大將具善復,爲先從重推考。此單子勿施,使之依例擧行。
李亨逵啓曰,禁衛營從事官來言,今日本營軍兵,日次私習云矣。敢啓。傳曰,知道。
又啓曰,御營廳從事官來言,今日本廳軍兵,日次私習云矣。敢啓。傳曰,知道。
傳于李亨逵曰,禮房承旨,入侍。
徐有防啓曰,皇朝三皇忌辰日望拜禮,前期一日以稟事,曾有先朝受敎矣。今十九日毅宗皇帝忌辰日,親行望拜禮,何以爲之?敢稟。傳曰,敬依。
傳于李亨逵曰,右副承旨,入侍。
徐有防啓曰,明日望拜禮時,九卿當爲淸齋進參,而刑曹判書尹東暹,判尹權噵未肅拜,工曹判書具允明病不進,事甚未安。竝卽牌招,何如?傳曰,允。
傳于李亨逵曰,同副承旨,入侍。
李亨逵啓曰,俄以訓局習陣事,有所飭敎矣。尙無擧行文書之入啓者,極涉怠忽,事係師律則焉敢若此,行陣自有紀律,雖曰,元戎,豈可顧藉?明日行操形止,爲先問啓事,命下矣。問于訓鍊大將具善復處,則以爲罪犯罔赦,嚴敎薦下,震懾隕越,罔知攸爲。身爲武將,豈不知師律之爲重?豈敢效文宰之處義,而今番所遭,實是人臣極罪。縮伏俟勘,惟願速死,成命之下,末由奉行,惶懍震越,不知所達云矣。敢啓。傳曰,遭罹雖曰罔極,分義亦自不輕。至於行陣去就,固無關於本事,成命之下,焉敢乃爾?此問啓勿施,擧行與否,該房,更爲問啓。
傳于金魯淳曰,嘉禮時,慈殿慈宮各差備宮人等頒賞所入,廂庫所儲適乏,該曹紬二同參拾七疋,木參同四拾八疋,布參同二疋,入于廂庫。
李亨逵啓曰,遭罹雖曰,罔測。分義亦自不輕,至於行陣去就,固無關係於本事,成命之下,焉敢乃爾?此問啓勿施,擧行與否,該房更爲問啓事,命下矣。問于訓鍊大將具善復處,則以爲身爲武將,嚴敎之下,又關師律,則何敢以一己廉防有所株守?而臺臣論列,無非人臣極罪,而宿將戎權,謂之丙枕之憂,則況此習操,係是戎政之尤重者,豈敢肆無忌憚,冒當重事,又自陷於擅恣之科哉?飭敎洊下,末由奉行,惶懍罔措,席藁闕門之外,恭俟鈇銊之誅云矣。敢啓。傳曰,知道。
又啓曰,訓鍊大將具善復罷職不敍事,命下矣。將兵之任,不可一刻無摠察之人,在前如此之時,有他大將兼察之例,今番則何以爲之?敢稟。批答出傳敎
傳于李亨逵曰,訓鍊大將,姑勿出代。
李亨逵啓曰,訓鍊大將,以都提調摠察事,命下矣。在前如此之時,有都提調命招之例,有從事官發牌聽傳敎之規,今番則何以爲之?敢稟。傳曰,命招。
傳于鄭民始曰,都監都捉調,入侍。
李亨逵,以御營廳言啓曰,六兩遠射之次人付料軍官趙世寬,令本營門將校陞差事,命下矣。依傳敎,本廳別武士加出付料之意,敢啓。傳曰,加出之窠一創,則因仍蹲用,誠一痼弊,此草記勿施,待有窠陛差,因此思之,各軍門加出窠有闕,勿出代。待額滿後,依例出代事,分付。
趙尙鎭,以刑曹言啓曰,因充軍罪人朴林秀嚴刑還配事草記,雖尋常發配,豈可中路逃躱,況以科場事而固判下發配者乎?還捉之後,所當更請盤問加律,而今此草記之只請加刑發配者,殊欠有司之體,該堂推考,此草記勿施事,命下矣。依傳敎,罪人朴林者,各別嚴刑,盤問其逃躱情節後,本罪之外,加律嚴繩之意,分付于該道道臣,何如?傳曰,姑勿發配,爲先刑推取招,使之狀聞。
正言李濟萬啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請海美縣定配罪人申光復,更令王府,嚴鞫得情。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,設鞫得倩,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣役畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請河東府減死定配罪人昌鼎,依律處斷。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,竝施絶島散配之典。請逆賊尙魯,亟施孥戮之典,都民休戚,係於司寇,政或失平,法反爲弊,前後飭敎,不當諄複,而自李枰之除拜左貳也。廣布禁條,騷繹民間。請托公行,謗言已多,而閭閻少婦冒犯乘轎則推捉勘罪,自有法例,而發視蒙被,指點媸姸,皁隷驅逼,徵索無節,郞僚力挽,不之恤焉。擧措怪駭,怨聲載路,傳聞藉甚,不可置而無責。請刑曹參議李枰罷職。答曰,不允。埏事亟停勿煩,末端事,依啓。
持平李益運疏曰,伏以日吉辰良,嘉禮順成,臣民慶忭,曷有其極?仍伏念臣,姿本駑劣,跡又疎逖。平生自待,唯在於沾得斗升之祿,以養老父而已。近因臣兄,積忤當路,屢經危機,門戶凜綴,苟非我聖上高懸照妖之鏡,深察戴盆之冤,則其不歸於湛滅者幾希,杜門窮巷,兄唱弟酬,惟是感君恩一曲,何嘗有一分榮念?或萌於心,而不自意聖恩愈隆,恩敎屢降,臣兄玉署之選,墨汁未乾。柏府新命,又及於賤臣,似此榮耀,古亦罕聞。臣父臣兄,感淚如雨,顧臣隕結之忱,神鬼傍臨,曷敢爲隨例辭遜?不思筋力之報,而如臣庸騃之,不合於淸朝耳目,姑捨勿論。三司言議之地,兄前弟後,竝武翺翔,如無鬼忌,必有人猜。臣食息懍惕,夙宵徊徨,日昨之隨牌祗肅,亶出嚴畏,此豈臣所樂爲哉?因仍束帶,斷無是理,玆敢疾聲仰籲於天地父母之前。伏乞亟遞臣職,許令優遊自靖,以卒生成之澤焉。臣職雖憲臣,方以辭憲職,積誠呼號安敢出一言,有若居憲職然哉?雖然,忠憤不可遏也。公議,不可已也。臣安得默然而止乎?三司之啓,今幾年所,人情久則狃,狃則常,若使天地間沐浴之義,下而爲請者,或歸於狃,上而爲答者,或近於常,則臣分從此夷矣。王法從此隳矣。今日之痛哭流涕者,其不在於斯也耶?至若兩司新發之大論,此不特朝廷言之,國人皆言,而殿下一味含容。每於啓批之降,輒示曲爲之意,臣愚死罪。竊以爲殿下,旣洞知其罪惡之至重,而特以思念前日,姑且隱忍,則是不斷也。知今日臺言之不得請,則決不可但已,而猶且敎以亟停,則是不誠也。夫不斷不誠,此豈廷臣之平日所望於殿下者哉?四罪而天下咸服,大舜行之,虞史書之,惟殿下念哉?豺狼狐狸,古人所言,而事在目下,亦不可不爲聖朝一言,近日朝著之間,士大夫名節掃地,累殿下淸明之治者,不一而足,有識之寒心,厥惟久矣。如黃昇源者,幾載廢枳之餘,偏荷拂拭之恩,銓部淸選,榮耀已極,固宜洗濯其心,保惜其名,以無負再生之德,而乍入試望,已招疑謗,姓名三字,爲欄入會圍者,所援引,狼藉載錄於秋曹文案,至徹睿覽,不燃之竈,烟何由生,人言藉藉,久而未已。淸朝羞恥之事,恐莫大於此矣。臣謂昇源,瀛館銓部,一竝刊改,以勵他人,斷不可已也。古人曰,兒傷於飽,臣傷於寵,此千古格言也。如具純者,不過資淺年少之一靺韋,本不足有無於朝廷,亦不足出入於臺參,而特以殿下之平日寵愛,頗過分數,故處於內則儕流莫敢誰何。處於外則營閫曲意接待,橫濫之習,悖戾之目,已不勝其傳說,此而置之,前頭之弊,將不知至於何境。臣之此言,非欲永棄純也。冀聖明之稍加裁抑,俾勿入於畢竟罟獲而已。愛人以德,不得不如此,願勿以小事而忽之也。答曰,省疏具悉。首陳事,非不斷也,非不誠也。爾言無已過乎?黃昇源事,誠如囚供,雖謂之貽羞搢紳,可也。眞所謂一邊之言,有難準信,所擬之律,極涉太重矣。具純事,論列固是矣。渠以年少無識武弁,此等之弊,勢所必至,已因他事罷職,而令該曹,姑勿檢擬於字牧。爾其勿辭,從速察職。
庚子三月十八日,兼春秋張顯慶。冬至兼謝恩正使昌城尉黃仁點,副使行副司直洪檢狀啓,臣等一行,昨年十一月三十日入柵,前進緣由,旣已馳啓爲白有在果,自鳳城以後,通官陰德布·章京特·克愼連爲護行,十二月初八日,到瀋陽,交付交易回咨一道於禮部後,留一日,歲幣中,紅綠綿紬各一百疋,生上木三百疋,大好紙一百五十卷,小好紙二千一百一十卷,粘米三石五斗四升,依禮部公文呈納後,仍爲䟎程。本月十九日,到山海關,點閱人馬,無弊進關是白乎旀,關內所經州縣街路,有貼諭黃榜,謄來取視,則乃是昨年八月十六日皇旨。而今年萬壽節,皇帝使內外臣工,不欲獻賀,至有屆日將避山庄之旨意是白乎所,臣等所齎來例進年貢及三節表外,皇帝躋七旬進賀使名與呈表,旣承到北京後,觀勢進退之。筵稟擧條,則事係十分詳審處是白乎等以,臣等,一路另加採探,及到距北京三日程,細聞皇城消息,則外國,只琉球人,以三年貢限來京,而別無慶賀等事是如爲白乎矣。本年正月初一日,皇帝依康熙皇帝六旬萬壽,特頒恩詔之例,將坐殿頒赦是白遣,仍賜宴文武各官是如爲白臥乎所,臣等,旣得此報則今此使名,宜以進賀歸重是白乎等以,分付任譯,先於呈禮部,報單中書,以進賀謝恩兼冬至使是白遣,二十七日,到北京,竝呈表咨于禮部,該部漢侍郞莊存與率諸郞官,領受是去乙,任譯與通官輩,提及賀表之事,則微有喜色是白加尼,臣等退出時,存與下席端,擧手致款是白乎旀,歸接于南小館。翌日詣鴻臚寺,依例演儀,琉球人,亦參臣等之班末是白遣,該寺,又知委元朝赴宴之儀註,而外國人段,只臣等正副使及琉球使臣入參是乎所,本年正月初一日四更量,率員譯等二十七人,詣闕留待午門外是白如可,皇帝幸堂子出還時,送迎於路左,平明隨班,由右掖門入太和殿庭,待彼東西班行禮訖。進入班次,行三跪九叩禮,退俟翼門前是白如可,同日辰時量,皇帝設鹵簿,更坐殿頒詔,奏樂排宴,又引臣等入參宴班,而只行一叩禮是白乎旀,慶賀表奉旨早晩段,使任譯,探問內閣,則以爲元朝只進黃籤,而表文措辭,則同三節年貢表。一體翻淸開印後,按例啓奏是如爲白遣,歲幣及慶賀方物段,所貯館宇狹窄,火患可慮乙仍于,使任譯,周旋禮部,依例先爲呈納是白乎旀,呈納時各庫郞吏及提督大使通官等處,例有補物酬應之事,故依近例從略分給後,歲幣補秩中紅綿紬一疋,綠綿紬一疋,白苧布一疋,白上木二疋,生上木四疋,大好紙二卷,小好紙二卷,方物補秩中黃綿紬一疋,黃苧布一疋,白綿紙三卷段,捧授於上通事譯官,使之一依戶曹條目。作銀還納爲白乎旀所,裹油紙帒繩索等物,數千里載運之餘,破裂無用乙仍于,依例蕩減爲白乎旀,正月十二日,皇帝有事天壇祭訖。仍啓駕南幸,巡閱河工而回鑾之期,則在於五月初九日是如爲白臥乎所,二十一日開印後,內閣先奏翻淸賀表於行在所,本月初三日奉旨。有曰,覽王奏,以本年朕屆七旬,該國王,遣使于春正慶賀,進獻禮物,具見悃誠,所有方物,不必收受,若令帶回,徒滋往返着,暫行留貯,准作正貢,以示朕柔遠之至意云云是白臥乎所,禮部所屬及提督軰,皆以爲皇帝以今月正之預賀,有此喜悅之溫旨是如爲白乎旀,使任譯,傍探後人中稍知事例者之物議,則以爲今年萬壽節,皇帝雖有謙遜之明旨,在京王公大臣及各省督撫提領,待五月回鑾,必有交章請賀之擧是如爲白乎旀,我國頒詔一款,禮部題奏內以爲該國應頒詔書,例應奏派大臣齎送,而今値該使臣在京,卽交帶往,以省紛繁云云是白遣,恩詔頒給,內則王公大臣,外則各省衙門外,只我國入於應頒中是白遣,琉球等他餘外國,不爲擧論是白乎旀,三節貢本,自內閣待賀表旨下後,又修上賞本,而撥路往復,自不免費日,而賀表之順受,方物之移准,果叶所望,實爲多幸是白如乎,本月二十二日,始詣闕領賞,二十三日,赴禮部行下馬宴後,領受詔筒,回到館所,又行上馬宴,受回咨十道,二十四日離發,回程計料是白加尼,二十三日亥時量,臣等所住館內卜刷馬驅人吉二同,連椽架簟,燃燈縫衣,傍掛綿帒,火氣上爇,風勢適猛,措手不得,延及臣仁點所住房屋,霎時之間,爀焰四圍,臣所帶軍官及其外數三員譯等所寓房舍,頃刻延燒,地形狹窄,回旋無計。而王靈所曁,臣等得保性命是白乎乃,當初所受詔筒,依例奉安於臣仁點所處房內是白如可,不意事出半夜,神魄失守,遂未得奉出,臣等悚蹙之極,罔知攸措。翌朝呈禮部引罪是白乎旀,其時兵部尙書蔡新,禮部尙書德保,躬率兵丁,一齊來會,多用水車及其他救火諸具,極力撲滅。且送通官問慰是白去乙,臣等,使任譯,謝其來救之速,則以爲纔救禮部失火,旋又來此是如爲白如乎,畢竟三百餘人命,幸而得活。而卜刷馬二疋,終至燒斃是白遣,被災諸房行李卜物,一未收出,盡入灰燼兺不喩,雖火勢未及之處,擧皆驚惶散亂,失其資斧者亦多,一館景像,滿目愁慘是白乎旀,回送禮單各種段領賞日,使任譯,光爲裹結置諸別所乙仍于,幸不致損是白遣,工部尙書富勒渾,禮部侍郞阿肅,相繼來問,存恤備至是白乎旀,禮部招致提督,傳言于臣等曰,詔旨輿館宇不幸被災,今方題奏於行在所,若待回旨,則歸期難定,使臣之許久濡滯,實係矝悶,故本部以他省繳到之詔旨,使之仍前齎回事,已爲摺奏,限三日收拾燼餘行李,登程亦爲言爲白臥乎所,臣等,本月二十七日,始得離發爲白有如乎?臣等,萬里銜命,未能飭下,以致失火延燒之境,惶恐待罪是白乎旀,詔旨辭緣及賀表奉旨咨文,先爲謄書啓聞爲白乎旀,咸鏡道輸城驛金太成馬,到潘陽致斃,全羅道碧沙驛卒趙大老味,留館時身病物故是白遣,他餘事情,虛實間,雖有所聞,煩不敢陳,臣等還渡江後,別單書啓計料是白乎旀,臣仁點軍官黃樕,臣檢軍官具允翼,譯官劉漢明,到通州站授狀啓,先爲出送緣由,馳啓爲白臥乎事。
庚子三月十八日,兼春秋朴行淳。兵曹啓目。全羅前兵使金海柱,去己亥秋巡操時,所管列邑軍器執頉,試射不中是在,左管將魚有南等,照律,何如?啓。傳曰,依允。魚有南·徐赫修·李謙煥·沈逵·李基成·金致五·朴明煥·林重遠·鄭存養·李奎良·尹翊烈·趙貞相·李鼎勳·黃泰彦·趙鎭憲·李在亨·曺允亨·洪大容·李觀城·申禹相·呂善德·權尙熺等段,功減一等爲旀,金基厚·李尙訥等段,議減一等爲旀,趙時述·鄭國仁等段,功議各減一等爲良如敎。
庚子三月十八日辰時,上御誠正閣。禮房承旨入侍時,右承旨徐有防,記事官金載瓚,記注官鄭必忠,記事官李,以次進伏訖。上曰,先來軍官,入侍。先來軍官進伏庭下。上問姓名,對曰,上使軍官黃樕,副使軍官譯官兪漢明矣。上曰,各陳彼中事情。對曰,去十二月二十八日入京,而皇帝十二月十八日入南京故送咨文於皇帝所到所,回勅自爾遲滯矣。上曰,去年表文,何以順呈乎?對曰,彼人初欲不捧矣。末乃以爲遠人,不可持還云,捧入矣。上曰,使臣館所,何以失火也?對曰,三使臣,入處于坑內,下隷則皆露宿,而雜鋪藁簟之屬,夜間治任之際,誤爲燭火所燃,少頃延及館舍,火烈風猛,勢不可救,上使僅以身免,其餘銀貨衣服之物,沒數盡燒,七人所失之物,合爲一萬五千金矣。上曰,彼人似必來救矣。對曰,禮部尙書者,驅車百餘兩,各載鹽水而來,一時剝滅,故火得以息矣。命書傳敎曰,明日望拜禮時,副輦儀仗槍劍軍置之。挾輦軍內入直中六十名擧行,命書榻敎曰,王大妃殿進御一錢重人蔘粟米飮一貼,煎入。命退,承史以次出。
庚子三月十八日午時,上御誠正閣。右副承旨入侍時,右副承旨趙尙鎭,假注書李錫夏,記事官李·徐龍輔,以次進伏訖。上命書傳敎曰,俄以訓局習陣事,有所飭敎矣。尙無擧行文書之入啓者,極涉怠忽,事係師律則焉敢若此?行陣自有紀律,雖曰,元戎,豈可顧藉?明日行操形止,爲先問啓。上曰,今日臺啓有新啓乎?尙鎭曰,以李枰事,有新啓矣。上命讀之,尙鎭讀奏訖。上曰,本事聞之乎?甚怪駭矣。尙鎭曰,俄得聞之,而事甚可駭矣。上命書批答,仍命退,諸臣以次退出。
庚子三月十八日申時,上御誠正閣。同副承旨持留院公事入侍時,同副承旨沈豊之,假注書李錫夏,記事官李·徐龍輔,以次進伏訖。豐之讀奏持平李益運上疏,上命書批答。上曰,武將處義有異,前後飭敎,何如,而明日行操,終不欲出去耶?爲先記過,注書出去,問于訓將以奏,可也。賤臣承命出問後,還奏曰,情地極爲危蹙,雖屢下嚴旨,明日行操,萬無蠢動之路云矣。上命書傳敎曰,屢下嚴敎,而迷不知動,揆以分義,固可駭也。論以情踪,或似然矣。一向相持,徒損國綱,雖是武將,不可無一番曲諒之道。況以行陣去就爲敎,則如是違逋,又犯紀律,安可無罪?訓鍊大將具善復,亟施罷職不敍之典,以訓鍊大將兼察啓辭。傳曰,都提調摠察。上曰,王大妃殿進御一錢重人蔘粟米飮一貼,煎入。出榻敎上曰,旣有罷職之敎,而記過則安徐,訓將退去事,注書分付,可也。賤臣承命出來分付後還入,上命退,諸臣以次退出。
庚子三月十八日酉時,上御誠正閣。禮房承旨入侍時,右承旨徐有防,記事官金載瓚·徐龍輔,記注官鄭必忠,以次進伏訖。上曰,訓局都提調入來乎?知入。賤臣還奏曰,未及入來矣。上曰,臺臣所論黃昇源事,極可駭訝矣。設使眞有所犯,只請査出,可也。而竝與銓郞玉署,直請改正者,是欲永枳人前路之意也。豈可以一事之䵝眛,欲塞其人乎?近日此等之習,誠爲世道之悶矣。有防奏曰,驅人於難明之科,欲售其挾雜之習者,誠是世道之憂矣。若使此習漸長,則世豈有完人乎?上曰,不但爲惜一黃昇源也。朝象如此,憂虞轉深矣。命退,承史以次出。
庚子三月十八日二更一點,上御誠正閣。都監都提調入侍時,都監都捉調徐命善,右承旨徐有防,假注書李錫夏,記事官李,以次進伏訖。上曰,都承旨,入侍。出榻敎賤臣承命出來,都承旨鄭民始召入進前。命善曰,日吉辰良,嘉禮順成,輿情不勝慶忭矣。日氣和暖,聖體,若何?上曰,一樣矣。命善曰,王大妃殿氣候,若何?上曰,一樣矣。命善曰,惠慶宮氣候,若何?上曰,一樣矣。命善曰,臣兄日前陳懇,而殿下卽賜曲許,人臣之受恩於國者何限,而臣家之前後被恩於殿下者,求之古今,罕有其比,闔門之內,只自感泣而已矣。上曰,予豈欲一疏輕許,而第念不得請則必不已,故所以勉從也。命善曰,旣一陳懇則得請而乃已者,情勢之不得不然,而卽地諒許之恩,尤不勝惶感之忱矣。命善曰,明日習操,前訓將,旣已出令,何以爲之乎?上曰,停止,可也。命命善先退。上曰,注書出去,問于弘文館及備邊司,登壇錄若有之,持來,而無之,則自古將任書置有,持來,可也。賤臣承命出問後,還奏曰,登壇錄無之,而亦無書置者,只有啓下望單子矣。上曰,抄出書入,可也。仍命退,諸臣以次退出。
上在昌德宮。停常參·經筵。
大駕詣春塘臺入幕次後,政院玉堂藥房口傳問安。答曰,知道。皇壇望拜禮罷後,政院·玉堂·藥房,口傳問安。答曰,知道。還內後,政院·玉堂·藥房,口傳問安。答曰,知道。
傳于李亨逵曰,右副承旨,入侍。
傳于沈豊之曰,平安兵使,留待。
又傳曰,平安兵使,入侍。
沈豊之啓曰,明日朝講次對,諫院無進參之員,除在外疏批未下外,未肅拜呈告人員,竝待開門牌招,何如?傳曰,允。
傳于沈豊之曰,左副承旨,入侍。
沈豊之啓曰,明日朝講次對,兩司當爲進參,而正言沈樂洙,疏批已下,待開門一體牌招,何如?傳曰,允。
沈豊之,以兵曹言啓曰,今三月十七日武臣堂上祿試射日次,故試官望擬入受點矣。殿座相値,以無故日退行之意,敢啓。傳曰,知道。
又以兵曹言啓曰,武臣堂上祿試射,以無故日退行事草記矣。今三月二十日設行之意,敢啓。傳曰,知道。
趙尙鎭,以義禁府言啓曰,滯囚可悶,已議處諸囚,皆令照律,未議處詣囚,亦以草記議處,仍爲照律以聞事,命下矣。時囚罪人鄭志儉段,邊門防守,何等至重,而身爲邊倅,不能嚴禁,致有此犯越之境,事之驚駭,莫此爲甚罪,取考律文,則續大典禁制條,有曰,犯越地邑守令邊將,不能摘發,而現捉於節度使,則守令邊將,邊遠充軍,節度使不能摘發。而現捉於觀察使,則節度使削職,觀察使不能摘發,而因他現發,則一體削職。大典推斷條,有曰,犯私罪杖一百以上之罪,告身盡行追奪矣。鄭志儉,告身盡行追奪,慶尙道金海府邊遠充軍,而以議啓內辭意,具罪目。依例發遣府書吏,押送配所,何如?傳曰,與因彼中咨文摘發者有異。且考大典,文勢雖有未曉處,犯越條,亦有地界守令徒三年定配之文。而此端下,無監兵使論罪之語,足可傍照,見今右相,以此作爲處義之關捩,不可無闊狹之政,以便大臣之心。況律亦有傍照者乎?鄭志儉,以地界守令徒三年定配之律,勘處。
趙尙鎭書啓,臣敬奉聖批,馳往傳諭于西部新門外居平坊盤松契議政府右議政李徽之所住處,則以爲臣之不稱之實,可辭之義,前後之疏,磬竭無餘,冀蒙遞改之恩,獲遂微分之安,史官尙守,承宣繼臨,聖諭勤摰,恩敎鄭重。臣雙擎奉讀,感淚無從,宜卽趨造,以謝聖恩,少伸微忱。而第伏聞義禁府前義州府尹鄭志儉擬律中,道臣亦在削職之科,臣是其時道臣,自臣勘律,殿下雖欲曲庇。朝廷亦欲參怒,律文不宜低仰,負罪之跡,不可遽然冒入,惶恐俟譴而已云矣。臣旣承偕來之命,姑爲仍留之意,敢啓。答曰,知道。承宣之委遣,意在備禮致誠,期回卿難進之志,及見書啓,卿不惟不改圖前見。又以前任道伯時事,巽讓若是,勤摰虛佇之餘,大失所望,本事果無深引之端。況於前灣尹擬律,卙酌減等,開卿進身之路,卿其無復固辭,卽起造朝,予方臨軒以竢也。以此更爲傳諭,期於偕入。
持平李益運啓曰,臣見識鹵莽,言義巽軟,本不合於淸朝耳目之任,而大論方張,不敢違傲,召牌之下,章皇出肅。而乃於辭疏之末,略附官師之規,粗論目下數人,而至若黃昇源事,銓郞,何等淸選,禮圍,何等至嚴,而方當聖朝革科弊正士習之日,身爲淸官,名登於秋曹之草記,事之虛實,姑捨勿論,傳說狼藉,有耳皆聞,若昇源,淸愼自持,無愧屋漏,則無賴犯法之類,何敢以惡言浼之耶?臣職在風憲,聞甚慨惜,至請刊改之典矣。及承聖批以擬律太重爲敎,臣於是有不勝瞿然之至,臣何敢一刻仍冒於臺次乎?請命遞斥臣職。答曰,與其將人䵝昧之跡,擠之暗黮之科,曷若請査請覈之爲公平爲蘊籍乎?況得謗於試士而刊改於銓瀛?又可謂無義之甚,昨批中太重之敎,槪指此也。然不可以此輕遞言官,勿辭。
趙尙鎭書啓,臣敬奉聖批,更爲傳諭于西部新門外居平坊盤松契議政府右議政李徽之所住處,則以爲臣之必辭之義,又添難冒之端,坐違石命,罪兆逋慢,縮伏私次,恭俟嚴譴矣。不意偕入之命,繼而又下,恩諭委曲,眷遇隆摯,臣是何人?得此殊私,惶隕感激,益不知所爲。第臣罪當譴罷,而聖上曲爲臣地,有此格外之恩,臣豈敢幸其倖免,揚揚冒犯,以招人譏乎?反覆思惟,終涉難安,只俟處分,謹當更入文字,仰暴微懇云矣。臣旣承偕來之命,姑爲仍留之意,敢啓。答曰,知道。俄於書啓之批,罄予心腹之蘊,冀卿之亟回前見,又有此控辭之語,卿胡不諒予至意至此,本事,業已妥帖,可謂皮不存之毛也。有何更尋辭章之事乎?今則夜將闌矣。似難肅命,而明日又當賓對,卿須勿復爲引,卽起造朝事,更爲傳諭,期於偕來。
右議政李徽之疏曰,伏以臣披瀝肝膈,仰瀆崇嚴,至再至三,猶不知止者,誠以內審外觀,世道無裨補之望,臣身有顚沛之慮矣。庶蒙天地之大,日月之明,俯垂矝諒,特許遞改,及承聖批,不惟不賜允兪,褒諭超常,委寄太過,史官儼臨,偕來有命,臣益切惶隕,無地自容。今若徒恃寵靈,嚴畏分義,竭蹶趨赴,承順爲恭,則亦非量入之道,而只犯覆盈之戒,覆餗致寇,勢所必至,臣雖不足恤,而於國事,何哉?臣於逖違天陛之餘,豈忍逡巡城外。而況且討罪之議,大小同憤則此時不思輿疾之義,猶守循墻之忱,臣固有罪而然,而小器無以受大,短綆不可汲深,勉强驅策,其路末由,此臣所以寧犯違逋之誅,不敢爲冒膺之計者也。玆又不避僭越,疾聲仰籲。伏乞聖慈,俯察危懇,克愼公器,亟收新授職任,公私幸甚。王人之久留村舍,恐損事面,亟命招還,是臣之望也。答曰,省疏具悉卿懇。再疏之批,罄悉予意,何庸更事覼縷?卿之不出,祗可增世道之憂,卿胡忍復辭爲哉?卿其卽撤辭章,斯速造朝焉。仍傳曰,此批答,遣入侍承旨,傳諭于右議政,與之偕入
右參贊洪樂命疏曰,伏以日辰良吉,嘉禮順成,慶忭之忱,大小同情,臣獨伏江外,跡阻盛儀,區區耿結,曷有其極?臣於前月,冒陳病狀,未能仰徹,爲飮江水擔曳出郊,旣帶兼銜。又辱新除,未卽趨謝,只切悚蹙。伏蒙體下之仁,特垂禠鞶之恩,臣於是,瞻天攢頌,竊幸螻蟻之賤疾,已蒙日月之俯燭,從此庶得優游田野,任便調治,不自意曾未幾何。又伏承政府西壁之命,臣誠驚惶踧踖,不知攸爲。臣本倥侗下劣,百無一能,而節次推遷,踰溢涯分。況逢淸明之新化,偏沐拂拭之殊渥,豈不思殫竭駑鈍?少效尺寸,而不幸一病沈淹,年增歲加,虛勞內爍,風痺外襲,頑痰充塞而呼吸促數,客火熾肆而神識迷瞀,形殻徒存,氣息凜然,人皆待之以廢疾,臣亦自厭其餘生,旣無陳力之望,積犯違傲之罪,病中添病,寢食不寧,有臣如此,合被譴斥,而聖度如天,曲賜寬假,不惟不置之罪,又從而收錄之。名入政紙,輒加恩點,除旨聯翩,殆少無官之日,無狀賤臣,何以得此於君父也?臣雖至愚,亦具常性,苟非木石之頑,豚魚之蠢,寧不知感激恩遇,圖報萬一。而奈此賦命奇窮,身嬰貞疾,徒抱願忠之意,莫效匪躬之誠,辜恩負德,不如無生。今此新除,雖稱閑局,與聞朝廷之大議,素是卿月之峻選,實非如臣癃病,所可冒據者也。病旣如右,無計蠢動,虛縻多日,冞增罪戾。玆敢猥從縣道,仰暴危懇。伏乞聖慈,俯垂矝諒,亟命鐫臣新授之職,治臣積逋之罪,仍賜長暇,俾延殘喘,以卒終始生成之澤,不勝萬幸。答曰,省疏具悉。熟知卿有痼疾,勿辭,竢少間,上來行公。
正言沈樂洙疏曰,伏以天下之事不一,而天下之理一也。故古今之變,不啻千萬,而要其歸,未嘗不同。此所謂治同其道,亂同其事者也。觀今之世,不可謂治,而亦不可謂亂,若謂之治,則人心陷於利欲,世道趨於汚下,將至於無父無君而後已矣。若謂之亂,則聖明在上,內無遞豫之患,外無彊場之憂,非治則亂,非亂則治,理之必至。而今則不然,此其故何哉?臣以爲世有必亂之機,而上有可治之資也。臣嘗觀前代權奸之用事,史不絶書,而一種公議,尙有不泯於其間,如王莽之時,梅福上書,魏忠賢之時,楊漣奏疏,想其凶熖,一觸可碎而猶然,有重義理者矣。今夫洪國榮之用事也。專恣擅弄,無所不至,終始四五年之間,上自公卿,下至韋布士庶,夫孰不深憂竊歎,而終不敢有一言則國之不亡,幾矣,而此所謂世有必亂之機也。幸而天心亟悔乾,斷斯赫,爰有正月處分,而共公之論,相繼始發,仁宗知夏竦之奸而姑且掩覆,文帝知鄧通之罪而猶欲愛護,則此古昔賢君之所不免,而唯殿下優優然斷之,此所謂上有可治之資也。嗚呼,上固有可治之資,而世終有必亂之機,則國榮雖去,而治終不可致矣,亂終不可救矣。亂之爲機,其端甚多,而未有如言路之杜塞,當國榮肆橫之日,終無一言者,殿下亦嘗知其所由然者乎?嗚呼,千古權奸之要君誣世,其術甚多,而未有如國榮之巧憯,始則秉執義理,不無其功,而優然自居以擎天浴日之勳,以號令一世。其言曰,遜我者忠於國家,拂我者逆於君父,遂以爲驅駕一世,鉗制衆口之資,其爲術一也。及其戚聯宮掖,益肆威勢,內托肺腑之親,外籍柱石之名,使朝廷之一施一措,人物之一進一退,無一不由於己,人人候其氣息而以爲榮辱,事事隨其指揮而以爲得失,其爲術二也。方其勢成威主或慮公議之在下,遂爲延攬收拾之計,使一世之稍自操持,不欲奔趨者,輒皆欲其薰梁一套,漸通聲氣,先怵以威禍,復誘以利祿,竟至於浸淫者沈酣不返,怵畏者依違苟容,使一世士大夫,鱉鱉如牽縶而不能出一言以攻,其爲術三也。畢竟休致之擧,外而欲爲眩惑衆心之計,內而欲售沮遏大計之意,而事出意外,人皆忱惑,而稍有知覺者,以告退疏語之,乖常悖理,雖疑其必有奸慝,然煽動之言,輒以爲今且復入,又或謂訴爲休退,欲覘人心之趨舍,方且欲爲殺活進退之計,於是乎人心益懷危懼,畏如鬼蜮,閭閻里巷,諱言國榮擧措,此其前後要君誣世之術,至於三四而竟無一言之敢及者也。嘻噫,痛矣。國家之所以維持者,唯在士大夫名義一節,而我朝四百年培養之風,至于國榮之時而蕩然無一分餘地,此臣所謂國榮雖去,而治終不可致,而亂終不可救者也。誠使國家,一朝而不幸有操溫之凶,而今日朝廷,亦難望其卓然有一人效義,則國之不亡,其無幾矣。爲今之計者,莫如振刷頹靡,淬礪廉恥,使一世稍知榮辱禍福之外,亦有一箇義理,然後乃可爲救亂回治之機,而具允鈓·李義翊之無識,固不足數也。世所謂稍欲持身,自稱士流者,不惟畏㥘而强屈,乃反諂媚而求利,至與具·李病畦之輩,詡詡共爲諂笑之態,冀沾餘澤者,宋煥億是已。嗚呼,其可羞而亦可痛也。臣於煥億,雖不相識,爲先賢後裔,亦豈無愛惜之心,而若其假托淸議,求濟私意,始附龜柱而至密,終入國榮而益切,竟至於欺父兄賣士友之狀,臣嘗痛之者也。顧今奸凶屛退之初,宜先以煥億,屛之邊裔,知有廉恥,以礪一世墜墮之風,譬如醫者治病,病崇於熱,遍身毒丹,有不得隨處治之,先從䪿門試針,以泄熱毒之氣,則終必有消丹反元之效,而臣則以煥億,爲今日世道之䪿門,冀下一針也。嗚呼,今日,卽殿下望拜皇壇之日也。伏想聖情,慨然興懷於先正尊王之義,臣於此時,適論煥億之罪,臣固有慼慼於心,而臣則以爲今日之罪煥億,乃所以光先正之道也。至於朝廷處置,在此時尤宜正大明白,以收積年湮鬱之人心,而巨罪首惡,自鄭妻爲龜柱,自龜柱爲今日之國榮,惟其一向容貸,當斷不斷,則人心之淊溺,世道之囂亂,益無所底定。而況復國榮之時,朝家之政令,凡係刑賞之失中者,輿儓之人,皆奮然相謂曰,此非我聖上之意,而皆國榮之事也。相與憂歎感憤者久矣。如柳星漢之亢直守法,以賤傔之推責而重棍編配,相仍於新恩之初,金龜柱之闒茸無識,以禁直之密附而華貫超秩,不踰於一月之中,此足爲聖政之累,而其餘,臣不暇盡言也。及今屛逐奸凶,摠攬乾綱之時,宜卽宣布聖上悔悟之意,明正國榮擅弄之罪,昭示八方,以曉衆心,使一世知聖明之更如日月,而崇奬名義,恢廣言路,人人皆知名義之不可終棄,則其所以回世運於必亂,致聖功於可治者,庶幾其必在於是矣。惟聖明垂察焉。仍念臣,踰歲三司,未嘗有一言報效,竊自附於奔走備員之義,而每登筵席,仰聽德音,論賢聖之旨義,談古今之治亂,生知之姿,天縱之學,跨越千古,凡於天理人情,無微不燭,而終始以一國榮,不免爲累,若有所未察,則臣嘗繞壁拊心,不自覺其口中發歎。而自以㥘懦無勇,祿仕低佪,心知其專擅之罪,目見其驕橫之狀,而職在三司,不能一言,則臣不免欺心負國之罪也。臣於月前,忝四館職,猥登講筵,因文陳義,以宰予之無隱,爲聖人至誠敎人之功化,人君御下有聖人之化,則群下無匿情欺心,而聖敎以爲聖人,固有至誠,宰予賢,故能無隱,臣於其時,仍聞聖敎,感愧銘心,而猶不能奮一言於前席,亦臣之罪也。古人有一失職而終身不仕者,如臣愚陋,固不敢擬以高義,而至於臺閣言議之地,有不可强其羞愧,揚揚如自有也。伏乞聖明,亟削臣職,仍治臣罪,以爲含默苟安,欺心負國之戒,則其在尙名義礪廉恥之道,亦爲一助也。臣無任瞻天望雲,不勝激切祈懇之至。答曰,省疏具悉。爾以今之世謂不可謂治,亦不可謂亂,予乃反爾之意以爲今之世,不可謂治,亦不可謂亂,予雖欲鎭服倜停,期致于治,而奈爾等之軋揚抉摘,必致于亂,何哉?爾又以治病取喩,而予則曰,顖門下針,宜試壯年之病,不當用於老人氣力,藥非對症,適足爲病者促死之端,醫國亦奚異是,繼自今,爾等愛國,如愛身也。
庚子三月十九日,兼春秋朴行淳。訓鍊都監習陣頉單子。傳曰,今則武將,欲效文宰之處義乎?無病而曰,有病,當操日請停操者,安有如許將臣?道理事體所在,申飭不容但已,訓鍊大將具善復,爲先從重推考,此單勿施,使之依例擧行。
庚子三月十九日辰時,上詣春塘臺。望拜禮入侍時,行都承旨鄭民始,左承旨李亨逵,右承旨徐有防,左副承旨金魯淳,右副承旨趙尙鎭,同副承旨沈豊之,記事官金載瓚,假注書李錫夏,記事官李·徐龍輔,以次侍立訖,上具翼善冠·袞龍袍,乘輿,出協陽門,詣春塘臺降輿入小次,具翼善冠·黑團領袍,乘輿,至帳殿前降輿,就拜位北向四拜,仍跪坐司香二人,盥手進香案前跪,三上香而退,上行四拜,乘輿還入小次,改具翼善冠·袞龍袍,乘輿,還入協陽門。諸臣以次退出。
庚子三月十九日巳時,上御誠正閣。右副承旨入侍時,右副承旨趙尙鎭,假注書李錫夏,記事官李·徐龍輔,以次進伏訖。上命書右議政李徽之疏批,上曰,禮房承旨入侍。出榻前下敎賤臣承命出來,右承旨徐有防,召入進前。上命書傳敎曰,罰已行,拿處校同官·縫·官宣傳官哨官,竝分揀付過放送。上曰,右副持右相疏批先退,以爲傳諭,可也。尙鎭退出。上曰,注書出去,吏曹參判出去與否,知入,可也。賤臣承命出問後還奏曰,已出去云矣。上曰,王大妃殿進御一錢重人蔘粟米飮一貼,煎入。出榻敎仍命退,諸臣以次退出。
庚子三月十九日申時,上御誠正閣。平安兵使入侍時,平安兵使李漢昌,同副承旨沈豊之,假注書李錫夏,記事官李·徐龍輔,以次進伏訖。上命漢昌進前曰,關防何處不重,而至於本閫,乃是邊門,責任尤重,防禦之策,必須善爲之也。命豊之宣諭訖。仍命漢昌先退。上曰,王大妃殿進御一錢重人蔘粟米飮一貼,煎入。出榻敎上曰,玉堂入直誰某云耶?豊之曰,校理姜忱,修撰李鼎運云矣。上命書右相書啓批答,又命書禁府草記判付及持平李益運避嫌啓辭批答,右參贊洪樂命疏批,以明日常參·經筵,取稟。命書傳敎曰,朝講兼行次對。仍命退,諸臣以次退出。
庚子三月十九日初更,上御誠正閣。左副承旨入侍時,右副承旨金魯淳,假注書李錫夏,記事官李·徐龍輔,以次進伏訖。上曰,大臣書啓入來乎?魯淳曰,俄方入來矣。上曰,注書出去,書啓及今日臺諫疏批,持入,可也。賤臣承命持入,上命讀書啓,仍賜批,又命讀沈樂洙疏批訖。上曰,此批,何如?魯淳曰,聖批中,可見鎭安一世之意。故臣俄與坐直承旨相謂曰,大哉?聖人之言云矣。上曰,明義錄出後,世之交附於其人者,皆推之以國邊人故也。到今以此爲駁擊之資,則朝廷將無寧靖之日,誠甚悶然矣。魯淳曰,事極悶矣。而今此臺批中引譬,庶可爲一世感服之效矣。上命退,諸臣以次退出。
上在昌德宮。停常參·經筵。
自初昏至夜五更,灑雨下雨,測雨器水深五分。
徐有防啓曰,明日放榜相値,視事,頉稟。傳曰,知道。
傳于李亨逵曰,禮房承旨,入侍。
以備忘記,傳于李亨逵曰,賓對備堂,只是四員,可謂太不成樣,懸病人員,牌招察任。
傳于李亨逵曰,大臣·備局堂上引見。
以都承旨鄭民始掃墳呈辭,傳于沈豐之曰,備堂則每事懸病。況於見職,除拜未久。又此尋單,見今朝著殆空之日,安思占閒之計?揆以事體,極涉寒心,從重推考,此呈辭勿施。
李亨逵啓曰,御營廳從事官來言,今日本廳軍兵,日次私習云矣。敢啓。傳曰,知道。
傳于沈豐之曰,同副承旨,入侍。
傳于趙尙鎭曰,大臣,留待。
傳于李亨逵曰,右議政,入侍。吏曹,口傳政事,副司直金熤。
有政。〈吏批〉,判書金鍾秀受由在外,參判兪彦鎬牌不進,參議朴祐源進,右副承旨趙尙鎭進。吏批啓曰,判書受由在外,參判兪彦鎬牌招不進,小臣獨政未安,何以爲之?敢稟。傳曰,只出緊任。又啓曰,刑曹判書,今當差出,而擬望之人乏少,政府西壁竝擬,何如?傳曰,允。又啓曰,黃海監司,今當差出,而擬望之人乏少,他道守令竝擬,何如?傳曰,允。以兪彦鎬爲刑曹判書,以金熤爲漢城判尹,以安聖彬爲刑曹參議,以朴明源爲進賀兼謝恩使,以鄭元始爲副使,以韓光近爲書狀,以金夢華爲順天府使,以申光祐爲監察,以尹坊爲黃海監司,大司成鄭元始今加嘉善加資事承傳。
兵批,無政事。
傳于李亨逵曰,都承旨,入侍。
趙尙鎭啓曰,明日親臨宣敎時,憲府侍臣,無進參之員,除在外疏批未下,持平崔守魯·李益運,待開門牌招,以爲進參之地,何如?傳曰,允。
趙尙鎭啓曰,今三月二十二日,祿都目政事爲之之意,敢格。傳曰,知道。
右副承旨趙尙鎭書啓,臣敬奉聖批,更爲傳諭于西部新門外居平洞盤松契議政府右議政李徽之所住處,則以爲臣不避瀆擾,又上俟罪之章,冀蒙聖明之俯燭,及承批旨,辭意諄複,誨諭鄭重。噫,當此國勢孤危,聖主倚毗之時,豈敢爲恬然恝然?不思所以仰答萬一之計。而第念臣雖譾劣,職則具瞻,以罪倖免,恃寵冒進,則廉防有壞,譏笑必至,迷執愚見,不敢遽然徑入,惶恐縮伏,恭竢處分云矣。臣旣承偕來之命,姑爲仍留之意,敢啓。傳曰,知道。卿位在具瞻,董率百僚,則雖於些少辭受,固宜審量可否,裁酌是非,無過不及之差,爲一世之議刑。況官職去就所係,人臣之大節,尤安客一毫失當,以取道路之誚謗乎?予於卿之去就,有一言可決者,如使卿之處義,若在不可出,則予不待卿之辭巽,而勉解見職。或又在可出不可出之間,則雖以敬禮之義,不卽許勉,決不必如是覼縷敦迫矣。至於今番事,卿有可出之義有三焉。律文元無觀察使·節度使論罪之文,此一也。爲便卿心,已命減律於灣尹,則卿猶復讓執,如未酌處之前,是誠有更要屈法之嫌,此二也。法律自法律,處義自處義,不可拘此奪彼,此等處折衷鑑別,無或持疑,自大官始,然後庶僚乖當之處義,可以矯正,此三也。卿其亟回遐心,卽爲造朝,聽予面諭事,都承旨敦諭,入來與否知來。
李亨逵,以兵曹言啓曰,卽接忠翊衛將廳牒報,則衛將鄭弼臣,以前任順天營將,交代後過限未上來云。依法典改差,何如?傳曰,允。李亨逵,以武臣堂上祿試射所差備官,以試官意啓曰,今日試射時,折衝金萬根,未滿四中,依承傳罷職,嘉善金天起,柳葉箭邊二中,騎芻一中,以矢數計之,則雖未滿四中,騎芻例有倍劃之規,依前例,勿爲罷職,何如?傳曰,允。李亨逵,以義禁府言啓曰,時囚罪人鄭志儉,告身盡行追奪,邊遠充軍事,草記批旨內以地界守令徒三年定配之律,勘處事,命下矣。鄭志儉,告身盡行追奪,江原道原州牧丹丘驛徒三年定配,而以議啓內辭意,具罪目。依例發遣府書吏,押送配所,何如?傳曰,允。如有功議,各減一等。
又以義禁府言啓曰,時囚罪人鄭志儉,告身盡行追奪,江原道源州牧丹丘驛徒三年定配事草記批旨內,如有功議,各減一等事,命下矣。鄭志儉十代祖蘭宗佐理功臣云。功減一等,告身盡行追奪,徒二年半定配之意,敢啓。傳曰,知道。
前行平安道觀察使李徽之疏曰,伏以臣三上辭章,未蒙允兪,承史繼臨,恩諭愈摰,感惶之極,益增震越。第臣區區迷守之外,又有難冒之一端,臣於義州犯越事,罪在不飭,恭俟嚴譴。伏奉書啓批旨,特下前灣尹減等之命,以開微臣進身之路,又降綸音,敎誨備至,仍令待朝趨造,臣於斯,尤不勝蹙踖不安之至。噫,事係邊禁,法意甚重,王府議讞,自有典例。而今以我聖上慈覆之仁,勘以旁照,恩出格外,曲庇之眷轉深,侍免之愧冞切,臣何敢憑恃寵渥,晏然爲冒赴之計哉?玆以不避瀆擾之罪,略控自劾之忱。伏乞天地父母,亟賜處分,以重公法,以安私分,千萬幸甚。答曰,省疏具悉卿懇。前灣尹之減等勘處,開卿進身之路,予非曲爲卿地,旣有旁照之律,則亦不可以因卿枉法,言也。大臣去就,何等至重,邊禁事體,何等至嚴,二字之間?不可偏廢,而幸有合擬之律,灣尹則如是酌放,卿則如是敦勉,可謂參前倚衡,煞有商量者也。卿之一向退遜,作爲必遞之義,恐未檍當底道也。噫,以今國事,以今世道,豈忍恝然恬然,不思所以救正之方乎?卿其勿復控辭,卽爲造朝,同參賓對事,偕來承旨,更爲傳諭,期於偕入,予方與大臣諸宰臨筵,以待卿造朝之意,一體傳諭。
庚子三月二十日卯時,上御誠正閣。禮房承旨入侍時,右承旨徐有防,假注書李錫夏,記事官李·徐龍輔,以次進伏訖。上曰,注書出去,朝講諸臣詣閤事,分付,而曾經備堂人員,錄入,可也。賤臣承命出傳還奏曰,曾經備堂人員,俄已書入云矣。上命退,諸臣以次退出。
庚子三月二十日辰時,上御誠正閣。朝講入侍,大臣·備局堂上追後引見入侍時,領事李溵,同知事兪彦鎬,特退進官金華鎭·徐有慶,大司憲金夏材,大司諫李在學,參贊官金魯淳,侍讀官姜忱,檢討官李鼎運,假注書李錫夏,記事官李·徐龍輔,以次進伏訖。上曰,俄有次對同入之命,而何不偕入乎?魯淳曰,未及整齊詣閤,故不得偕入矣。上曰,注書出去,與之偕入,可也。賤臣承命出來,領議政金尙喆,兼禮曹判書洪樂性,持平崔守魯,正言沈樂洙·李濟萬,左承旨李亨逵,事變假注書吳翼煥,召入進前。上讀前受音,自逸民伯夷,止季隨季騧。忱讀奏自子張曰,士見危致命,止仁在其中矣。上讀新受音訖。上曰,文義陳之。忱曰,見危致命,見得思義云者,蓋子張勵士大夫廉節之語也。平居若勵名節,則雖在板蕩之時,效忠立節者多,而忘君負國者少,此無他,在於君上之常時導率,上以名節爲貴,則下亦以名節爲重,一世之士大夫,擧作名節中人,然後當國勢岌嶪之日,必有捐軀致命之士,雖權奸專擅之世,亦無趨利附勢之人,爲人君可不以名節二字,爲勵世之本哉?伏願深留聖意焉。執德不弘云者,蓋戒守之狹則德之孤也。夫弘者,集衆善之謂,一善不足爲德,士之爲學者,固當廣其聞見,俾無孤陋之歎,而爲人上者則尤不可不兼有衆善,以盡博厚大之道也。若稽古典,以欽明文思,書堯之德,以濬哲文明,稱舜之德,以此觀之,亦可見古聖王之合有衆德,而人君修德之不可不弘廣也。伏願以一弘字,爲成就聖德之資焉。上曰,下番陳之。鼎運曰,子夏曰,日知其所亡,月無忘其所能,可見工夫之不可間斷也。爲學之道,少有作輟,則便有戲蕢之歎,必也日省月檢,要有積累之功,然後方可爲成就之道矣。人君亦於政令事爲之間,日講月點,純亦不已,而治道乃成,千古帝王,靡不有初,而晩年之政,不及其始者,日新之工,不足故也。伏願以此爲戒焉。子夏·子張論交之語,二說俱好矣。非徒朋友之間,君臣之際,亦有可觀者,人君之德,貴在含容,嘉其善而矜其不能,好矣。而朋友之間,若有大故則絶之,至於國家,如有權奸宵小之輩,竊柄擅命,則亦當流放竄殛,亟加明斷矣。監於此章,亦不無所益於治道,伏願留念焉。上曰,領事,陳之。溵曰,嘉善而務不能,此乃學者交際之語,而人君御下之道,亦有可觀者,嘉善固非難也,而矜不能,實是難事。不能事,必自上包容,如上天之無物不覆則好矣。上曰,好矣。經筵特進官,陳之,可也。彦鎬曰,子張之語,首曰,見危致命,次曰,見得思義,可見名節之爲重也。人之所欲,莫甚於生,而反有甚於欲生者,所惡莫甚於死,而反有甚於惡死者,至於得失榮辱之間,固當捨死生而趨名節而已。如臣者,以此陳達,固自愧矣。而人主御世之方,必以禮義名節爲本,以勵士夫之風習,然後方可做丕變之治矣。伏願勿以人廢言也。上曰,所陳好矣。而自愧之言,太過矣。於卿有何可愧之事乎?華鎭曰,臣則別無仰達者矣。有慶曰,日知其所亡,月無忘其所能云者,蓋謂溫故知新之意也。伏願留意於此,益勉睿學焉。上曰,參贊官,陳之。魯淳曰,別無仰陳者矣。上曰,兩司,陳之。夏材曰,經筵諸臣,皆已陳之,臣則無仰陳者矣。在學曰,臣亦無所達矣。上曰,諸臣以次對班,分坐,可也。魯淳先退。尙喆曰,日吉辰良,嘉禮順成,輿情不勝慶忭矣。伏未審連日殿坐之餘,聖體,若何?上曰,一樣矣。尙喆曰,王大妃殿患候,益有差勝之節乎?上曰,一樣矣。尙喆曰,惠慶宮氣候,若何?上曰,一樣矣。上曰,注書出去,右相去就,知入,可也。尙喆曰,旣有灣府之事則一番引義,固無怪矣。而累次傳諭之下,似當出肅矣。上曰,鄭志儉,旣已減律則大臣之累次引義過矣。翼煥承命出問後,還奏曰,大臣則固無去就,而書啓到院云矣。上曰,昨日臺臣之批,已言之矣。目下爻象,殆至朝廷之無人,國之不亡,可謂無幾。至於彼臺臣之疏,予甚慨然矣。凡朝廷風習,彰善癉惡,非不好矣,至若近日重臣一箚之後臺閣論人,凡幾輩矣。大抵,人才,當以中人以下責之,豪傑之士,固不待文王而興,歷看載籍,上智之士,絶無而僅有。向來從宦之士大夫,以干祿之心交之者,難保其必無,而況明義錄旣成,而其人便作義理主人,與其人失好,與其人不交,則恐涉背馳義理,別立意見之歸,以是世之相好相交者,不但其人推之以國邊人而已。竝與自己而欲作國邊人故也。究其心則出於向國,到今執此追論,豈非哀矜之甚乎?不徒此也。稍欲自重,稍好名義之人,不付於麟·謙濁亂之時,而結交於其人在朝之日者,亦多有之。此無他,義理自有不得不然者,予所以中夜思之,以誣一世爲自訟之端耳。今日廷臣,不可不知此箇事端也。今番臺臣之疏,若指陳袞闕,則其言雖有過於此者,予豈曰,非矣。而自乙丙以後,世道屢變,人心靡定,不知不覺之中,國脈之暗銷潛傷,固已不少。到今對症之策,無出於鎭安二字,其人旣去,世臣自在。勿言彼此,不拘臭味,聚首同心,精白寅協,則丕變之治,翹足可待矣。不此之爲,又以駁擊爲事,寧靖無日,豈非大可寒心者乎?傷一人則國脈隨而益傷,凡處臺地者,當思似此道理,而彼臺臣則出入經幄,已有年所,予或以爲人品簡精·似無浮雜之慮云云。乃反所料,託以言事,有昨日之擧,重爲彼臺臣慨咄也。尙喆曰,聖敎及此,國家之福也。在廷群僚,孰不與國榮相知哉?若以至公之心,別白是非,以爲激揚之道,則固好矣。而以親於國榮,便作殫駁之資,則將至於朝廷之上,無一人矣。自上有別般調劑鎭安之道,然後世道可以底定矣。上曰,臺臣之批,有愛國如愛身之諭,老人元氣,日就澌綴,鍼灸之屬,不可輕試,必須補其元氣爲要方,元氣不支則死亡立至矣。國脈何以異此。大體臺閣論事,貴在不諱,若其矯激之言,固可假借之不暇,而今之時,有不可一槪論者,頃日儒賢疏批中,往宜然今宜然之說,予意亦有在也。向日則鉗一世以大義理,當此時不交則爲逆,若以其時相親之事,殫駁爲事,則人人皆不免矣。顧今在廷之臣,體予鎭安之意,但除尤無良者一二人,足矣。一重臣一宰臣之發啓也。言下從施者,亦可見予意也。且予近間朝著間爻象,雖未必予之所料,不近於臆逆,然亦不無萬有一近似之處,蓋搏擊不已者,不過欲爲自脫之計故作激言,以效自明,予以此,屢於筵席,斷斷提敎,誠未見孚,群下聽予藐藐,無異如風過耳,予亦不知何以爲敎也。溵曰,今日朝象,誠甚悶然矣。上曰,予又有嘗所面騂背汗者,今番事便同驅一世而納諸陷穽,致有此事者,寔予之過也。每誦宋人詩中周公恐懼流言日,王莽謙恭下士時之句,而自謂于心曰,眞僞未辨之時,世人之見欺,何足責哉?東京之末,名論崢嶸,故曹操雖徘徊於漢鼎之傍,而猶未能躬自犯手,托以挾天子之義,以是如荀文若之自好者,亦未免委身事之,向來事無以異於此也。近日事出之後,一世之人,不陷於罪累者幾希,一入臺疏,殆將終身廢棄,雖復起用。豈曰無累。一人之身名戮辱,雖屬一人之事,奈國脈何哉?予以國脈二字,如是縷縷者,誠以我朝立國已久,而黨禍屢起,國脈已受傷多矣。今則殆難支吾,而又不思所以維支之道,朝攘一人,暮攘一人之不已,至於空朝廷而後已,寧有是乎?不徒此也。國朝風習,專尙名節,名登白簡,便爲戮人,故人皆畏是臺言,如避死地,不無由是而自勵自新之效,則到今殫章日至,完人無幾,將使人人視臺言,不啻等閑而已。然則士夫之名義,因此掃盡,臺閣之風稜,因此壞了,亦豈非凜然處乎?尙喆曰,雖有被論者,豈可以此永棄乎?公聽竝觀,惟視其人之能否,棄其所短,取其所長,則好矣。人君秉心至公,則世道自正矣。上曰,好矣。尙喆曰,今番彼國頒詔,順付於節使之行矣。從前皇太后七旬及八旬,頒詔之順付出來時,賀表方物,輒皆兼付於冬至使行,而論以事體,與皇太后有異。況且聖節在八月,進賀兼謝恩使,趁此入送,何如?上曰,左相之意,何如?溵曰,雖以使臣狀啓推之,別使宜卽差出,五月間入送〈好〉矣。上曰,依爲之。出擧條上曰,政官牌招開政,進賀兼謝恩使,今日政差出。竝出榻敎上曰,今番使行,誰當入去乎?尙喆曰,進賀兼謝恩使則大臣,當爲入去,而左相旣已累次往來,臣當入於首擬矣。上曰,卿豈可入去乎?命書傳敎曰,今番使臣,以宗親儀賓中擬入。尙喆曰,位著之不備,莫若近日,金熤之向來陞擢,蓋出內重之義,則藩任遞易,雖甚可悶,一向處外,事面不然,黃海監司金熤,令銓曹,卽爲內遷,何如?上曰,依爲之。出擧條黃海監司金熤內遷。出榻前定奪尙喆曰,朝著乏人之時,吏曹參判,豈可頻頻往來乎?情私有難睽離,則雖使將母上來,何難之有耶?上曰,旣有乃兄,雖有京第,似難使之搬來家眷,長住城內矣。尙喆曰,伏見咸鏡監司李命植狀啓謄報,則以爲開春以後,種子糊口之資,專靠於還穀,各邑所在軍餉,元還留庫中折米,限三萬石,特許加分,而若有餘數,則依例還錄事,令廟堂稟旨分付矣。今年則以豐年之故,諸道無加分之請,而本道之狀聞,獨如此,可想民事之不可不念,二萬石,許令加分,何如?上曰,依爲之。出擧條尙喆曰,洪忠新道伯姜潤年,今篤老,病又難强云。若有辭疏,則不可無變通之道矣。上曰,年今七十云乎?溵曰,七十云矣。尙喆曰,刑曹判書尹東暹,其於本職,聞有情勢,漢城判尹權噵,亦有實難責劇務,竝姑許遞,何如?上曰,依爲之。出擧條刑曹判書尹東暹,漢城判尹權噵許遞。出榻前定奪尙喆曰,賀使旣有差出之命,而此時專對,宜擇其人,大司成鄭元始,踐歷已滿,可合陞用,今於副使之擬,加望,何如?上曰,依爲之。出擧條進賀兼謝恩副使,問于大臣,加望。出榻敎上命翼煥,持入右相疏批。仍命亨逵讀之。尙喆曰,鄭志儉,若用充軍律,則大臣似難安,而旣已減律,則有何固引之端乎?上命三司諸臣進前,夏材等進前而樂洙獨伏坐次。上曰,彼臺臣,何不進前乎?樂洙曰,有避啓而然矣。上曰,雖有避嫌,先參合啓後陳避辭,乃故事也。樂洙乃進前,夏材·在學·守魯·忱·濟萬·樂洙·鼎運曰,請喬桐府黜置罪人鄭致達妻,快正王法,以洩神人之憤。上曰,不允。請還寢遠窮罪人韓翼謩,金吾草記勿施之命,仍施遠竄之典,上曰,不允。請放歸田里罪人金相福,亟令王府,拿鞫嚴問,快正王法。上曰,不允。請黑山島圍籬罪人龜柱,亟加嚴鞫,快正王法。上曰,不允。請削黜罪人洪樂純,爲先中途付處。上曰,不允。措辭竝見上夏材·在學·守魯·濟萬·樂洙曰,請濟州牧移配罪人敬彬,亟令王府,更爲設鞫得情。上曰,不允。請彦衡·養遂·獻遂,竝令王府,設鞫嚴問,上曰,不允。請還寢會遂絶島定配之命,仍令王府,嚴鞫得情。上曰,不允。請還寢李觀源定配之命,更令王府,設鞫得情。上曰,不允。請遲晩後物故罪人啓能,亟施孥籍之典。上曰,不允。請令王府,一依古典,趾賊等凶種年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。上曰,不允。請洪國榮,爲先亟施遠竄之典。上曰,罄諭予意,胡不亟停乎?措辭竝見上夏材·守魯曰,請大靜縣爲奴罪人金壽賢,依律處斷。上曰,不允。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。上曰,不允。請梁山郡定配罪人錫達,依律處斷。上曰,不允。請大靜縣定配罪人聖中,亟令王府,設鞫嚴問,期於得情,快正王法。上曰,不允。請削版罪人有臣·宗甲·義駿,竝令王府,設鞫嚴問,依律處斷。上曰,不允。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。上曰,亟停勿煩。請楸子島定配罪人趙嵎,亟寢酌處之命,仍令王府,設鞫得情,快正王法。上曰,亟停勿煩。請薪智島荐棘罪人瑩中,設鞫嚴問,快施當律。上曰,不允。請濟州牧定配罪人後樂,亟令王府,更加嚴鞫,期於得情。上曰,不允。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。上曰,不允。請楸子島安置罪人李普行,亟令王府,拿鞫嚴問,上曰,不允。請副護軍閔義爀,亟施屛裔之典。上曰,不允。措辭竝見上夏材曰,風憲之長,地望自別,決非如臣駑下,所可堪承者,而適當行禮之日,以公以私,微忱倍激,張皇出肅,仍爲參班矣。第念臣前疏所引范祖禹故事,非敢妄希古人,堂堂耳目之任,豈可以有嫌疑難便之人?苟然冒據,使國體私義,交有所妨哉?請命遞斥臣職。上曰,勿辭。亦勿退待。在學·樂洙曰,請大靜縣爲奴罪人金壽賢,更令王府,設鞫嚴問,依律處斷。上曰,不允。請爲奴罪人河翼龍·金重得,亟命王府,設鞫得情,快正王法。上曰,不允。請海南縣定配罪人李弘濟,亟令王府,設鞫嚴問。上曰,不允。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。上曰,不允。請海美縣定配罪人申光復,更令王府,嚴鞫得情。上曰,不允。請金甲島爲奴罪人克觀,古今島爲奴罪人克泰,泗川縣定亂罪人萬赫,更令王府,嚴鞫得情,快正王法。上曰,不允。請定配罪人具翼遠,亟寢酌處之命,仍令王府,嚴鞫得情,快施當律。上曰,不允。請減死安置罪人大燮,亟寢酌處之命,仍令王府,設鞫得情,快正王法。上曰,不允。請減死罪人弼海,仍令王府,設鞫得情,快正王法。上曰,不允。請遠竄罪人安兼濟·李宅鎭,亟令王府,竝加嚴鞫,期於得情,依律處斷。上曰,亟停勿煩。請恒·善支屬,亟命散配,日謙兄弟,竝投絶島,以嚴隄防。上曰,不允。請荐棘罪人瑩中,亟令王府,設鞫嚴問,快施當律。上曰,不允。請固城縣投畀罪人李鎭常,巨濟府絶島安置罪人朴宗集,亟令王府,設鞫得情,施以當律。上曰,不允。請河東府減死定配罪人昌鼎,依律處斷。上曰,不允。請濟州牧減死定配罪人範聖,依律處斷。上曰,不允。請減死定配罪人德秀,亟令王府,更加嚴鞫,快正王法。上曰,不允。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。上曰,亟停勿煩。請逆賊尙魯,亟施孥戮之典。上曰,不允。請削黜罪人李義翊,爲先亟施屛裔之典。上曰,不允。措辭竝見上在學曰,日昨臺疏,以黃昇源之名登囚供,至請刊改矣。果如其言,則事關科場,極爲驚駭,不可止於刊改之律,若無是事,則置人䵝昧,不使辨白,亦有欠於綜核之政,不可不一番詳究,以明其虛實,請令該府,嚴査覈實。上曰,依啓。在學·濟萬曰,臣等,伏見日前合辭批旨,以大小官僚,果以不得請則不可已爲準乎爲敎,臣等,誠不勝惶蹙慚恧之至。噫,合辭諸賊之尙保首領,此何事也?千罪萬罪之已著而未施王章,四年五年之相持而徒損國體,始則有明目張膽之意,終不無玩愒悠泛之歎,將至於一部明義錄,不知爲何書。似此義理,似此法綱,徑牒實所未有,後世其將謂何?臣等之不能碎首天陛,卽日得請者,固有不忠之罪,而若其得請之道,則豈不在於殿下一允字耶?殿下所以靳允於鄭妻·龜柱者,一則以仰體先王之德爲敎,一則以恐傷慈聖之心爲敎,此有大不然者,鄭妻·龜柱,非但殿下之罪人,乃是先王與慈聖之罪人,則殿下之割恩置法,乃所以仰體先王與慈聖之心也。以殿下明聖,何不念及於此耶?嗚呼,舊逆未誅,新逆又出,大奸臣慝,偃息郊坰,通天之罪,已盡彰露,而未勘之請,亦不允從,實未知聖意之所在也。渠以振古所無之威勢氣焰,今欲爲匹夫而不可得焉。如或縛虎而不急,必見窮狗之反噬,而乃使之任便自在,無所拘限,殆若無甚罪犯者然,可憂之端,可畏之形,不一而足,日急一日,臣中夜思之,不覺心骨之俱驚也。苟其負犯,不至窮凶,則殿下全保之意,臣等,亦豈不仰體,而其奈罪關宗社,惡極人臣,有萬戮猶輕之罪,無一分可恕之道,何哉?惟當一循天理,快伸王法而已。噫,地處如龜柱而負國家至此,恩遇如國榮而負殿下至此,此尤所以腐心痛骨,不欲共戴一天也。鋤根之道,終不可緩,伏戎之患,尤所當戒。伏願竝從合辭之請,以洩神人之憤焉。上曰,已諭於前後批旨矣。樂洙曰,臣妄陳一疏,昨奉批旨,今承筵敎,誨責備至,臣不勝惶懍震越,不知所達,今日臣子,雖匹庶之微,豈不知聖意在於調劑鎭安,而臣之陳疏之意,乃所以欲其因此而鎭安,仰體聖意也。夫與國榮相親者何限,而臣獨論宋煥億者,非但煥億之於國榮,至密至切,我國世家士大夫,爲一世儀式,有非他人之比也。先正臣際過孝廟,禮待隆重,至今士大夫,不但愛其後孫,雖外裔,亦皆賡之,今煥億,以其後孫,諂附權奸,及夫儒賢上京之後,藉重儒賢,凡所以干要國榮者,無所不至。世皆羞之,人皆鄙之,其忝辱祖先,貽累父兄,已不可言,而一世士夫,爲之傷痛而深嫉者此也。此臣所以論之,而疏中下段數人,亦謂國榮之終始,貽累於殿下政令刑賞失中之事也。亦非論人則此可以諒臣之情也。至於頂門下針之說,政謂罪一人而風礪一世之士夫,爲今日鎭安之道,而聖敎又以爲引譬失當,至有老壯之諭,臣平日若有見孚於君父者,聖鑑之下,亦豈無諒察臣本情者,而前後誨責之敎如此,臣何可一刻仍冒於臺次乎?請命遞斥臣職。上曰,勿辭。亨逵曰,正言沈樂洙再啓煩瀆,退待物論矣。上曰,知道。樂洙曰,臣於聖敎,不勝惶悚。而臣有區區所懷,勿以支繁而俯聽焉。俄者聖敎,以臣疏語爲非,至引首或事下敎以爲今日在廷諸臣,皆不知國榮從前專擅之罪,而今始知之爲敎,臣則以爲荀彧,初非不知曹操之專擅也。至若漢獻帝之敎,臣不知死所矣。上曰,俄回語次,適思名義時節詿誤人故,有荀文若云云之敎,而臺言則不無看得太重之嘆矣。予固昏庸,雖謂之有愧漢獻,而臺臣爲說,不必如是,以無若漢獻陳規,無所不可,而臺臣則不必以捱逼廷臣之說,容易發口也。況避語異於啓語乎?殊未可曉也。樂性曰,宮園儀,今已釐正,故方當刊印而頒賜件稟定,然後當印出矣。丙申年,刊出三十九卷,而今番則有加數,藏置處三四件,加數印出,何如?上曰,唯。華鎭曰,監印郞廳,當差下矣。上曰,李時秀,予知其人之詳明,而曾未誠用,監印郞廳,差下好矣。仍命書傳敎曰,副校理李時秀,宮園儀校正後印役,使之監印,興本閣官眼同擧行。上曰,臺臣所論李枰事卿等見之乎?尙喆曰,果如臺言則誠怪駭矣。上曰,此則可謂官師相規矣。亨逵曰,正言沈樂洙,旣登筵席,謂有避嫌,王司合啓,不卽隨參,故事不然,臺體未安,推考警責,何如?上曰,依爲之。出擧條上曰,彼宰臣,俄於經筵,因文義有自引之語,而予則曰,不當如是云。而又於此,有瞿然漸歎者,此宰臣及吏判,自在宮官時,受知于予,予以爲可用故,向來其人在朝世,予果以此等人同事之意,多有所下敎。況明義錄旣出之後,眞所謂逃遁不得,不得不與之相知,此予爲國事,恐有崖異之端務,令彼此無間,今日宰臣之言,不亦過乎?命備堂先退,謂尙喆曰,方當位著乏人之時,如兪彦鎬·徐有慶者,可合陞擢,而有慶則踐歷旣淺,纔有其弟委任之事,兪彦鎬旣是久次,陞擢,似好矣。尙喆曰,然則以定奪出擧條乎?上曰,唯。尙喆曰,吏曹參判兪彦鎬,人望資歷,允合陞用,宜擢正卿,敢此仰達矣。上曰,此人自在宮僚時,熟知可用。今卿所請,正令予意,依爲之。出擧條吏曹參判兪彦鎬,正卿陞擢。出榻前定奪上命書傳敎曰,海伯旣命內遷,先令該曹,口傳付軍職,其代,今日政,另加擇差。又命書傳敎曰,副校理李時秀,持宮園儀入侍。上曰,李時秀差晩後入侍事,分付,可也。仍命退,請臣以次退出。
庚子三月二十日申時,上御誠正閣。玉堂持宮園儀入侍時,右副承旨趙尙鎭,副校理李時秀,記事官金載瓚·李·徐龍輔,以次進伏訖。上謂時秀曰,較正之役,今爲幾何?時秀對曰,幾盡訖功而未及淨寫矣。上曰,持冊子,明日更待也。命書傳敎曰,都承旨不爲仕進云。況有敦諭事?卽爲牌招。命書榻敎曰,禮房承旨,入侍。命退,諸臣以次出。
庚子三月二十日申時,上御誠正閣。右議政入侍時,右議政李徽之,右副承旨趙尙鎭,記事官金載瓚·李·徐龍輔,以次進伏訖。徽之曰,臣二年逖違之餘,復近耿光。伏未審,近日,聖候,若何?上曰,一樣矣。王大妃殿氣候,何如?上曰,一樣矣。惠慶宮氣候,何如?上曰,一樣矣。徽之曰,嘉禮順成,慶幸曷已。螽斯之祝,臣民方切,臣空疎迂拙,百無一長,前後歷踐,罔非踰涯。今此重寄,實臣之夢想不到,未知聖簡,果何所取,而乃有此萬萬不敢當之命也?金甌之卜,汚隆斯係,而當此一治之會,尤宜難愼,則今忽授臣以此任,有若循級例陞,尋常差除者然。臣身之顚仆,雖不足恤,而其於國事何?世道,何哉?臣不但私分悚蹙,竊爲殿下擧措而惜之也。上曰,枚卜於卿,予意有在,予則自謂知卿莫如卿,亦知予所以知卿之心,不負予知者,望耳。徽之曰,洪國榮千罪萬惡,到今始著,無非人臣之極罪,而至於沮戲廣嗣之計者,抑何心腸也?罪關宗社恧盈神人,而殿下不可一味曲貸,伏望速賜處分。上曰,予果知人不明朝象至此,此是予自反處,尙復何言?不得不以全保之道,已有所處分,今何可追論也?徽之曰,沮戲二字,已成千古之斷案,人臣負此罪,而尙何以全保乎?殿下不能知於向來者,恐無傷於則哲之明,大舜之明焉而罪四凶於罪著之後,何嘗以不能先知,有累於大舜之德也?罪在四凶而隣乃罪之,則天下大服。況又聖人之過,更如日月,初雖有誤知之失,而終能行廓揮之權,則益有光於乾斷之明,而在聖德,庸何傷乎?臣果與罪人相親矣。當罪人,柄甲之日,國勢疑危而獨爲國邊之人,實有扶社之功,當是時,豈能覷其已包得如許凶腸也?至其文衡之請,亦臣所陳,到今追思,臣自知罪惶恧之至,不知所達矣。上曰,過矣。勿復以此事,更有云云。上曰,鼎席備位幸矣。予有所敎於左相,卿或聞知否。徽之曰,臣謹承聞矣。臣家果與領相有嫌,而臣若引嫌則彼亦當自引,臣豈敢以,私義,不思同寅之道乎?上曰,然則國事幸也。卿入相後,初登前席,何以敎寡人也?徽之曰,臣不敢以大臣自居,今無可以仰陳者矣。上曰,朝象日益泮渙,若是不已,則空朝廷後,乃已耶?予以鎭安調劑四字,望卿久矣。徽之曰,臣不敢當,而謹當殫竭而已。上曰,今姑退出。大臣以下以次出。
庚子三月二十日酉時,上御誠正閣。都承旨入侍時,行都承旨鄭民始,記事〈官〉金載瓚·李·徐龍輔,以次進伏訖。上曰,別使已出,此雖不得已之事,而言念經費,實非小悶矣。民始曰,然矣。命書傳敎曰,今日政新除授刑曹判書,牌招察任。又命書傳敎曰,吏曹參議,只推。牌招開政。又命書榻敎曰,王大妃殿進御一錢重人蔘粟米飮一貼,煎入。命退,承史以次出。
上在昌德宮。停常參,經筵。
徐有防啓曰,明日常參,經筵,取稟。傳曰,只晝講。
新臨放榜罷後,政院·玉堂·藥房,口傳問安。答曰,知道。
李亨逵,以都摠府言啓曰,今日入直內三廳武兼禁軍及軍兵等,當爲中日習射,而仁政殿親臨文武科放榜相値,不得爲之之意,敢啓。傳曰,知道。
傳于李亨逵曰,都承旨,入侍。
傳于徐有防曰,禮房承旨,入侍。
以持平沈樂洙牌不進罷職傳旨,傳于沈豊之曰,只推。
以正言李益運牌不進罷職傳旨,傳于徐有防曰,只推。更爲牌招。
以正言李益運再牌不進罷職傳旨,傳于趙尙鎭曰,只推。
徐有防啓曰,卽者,觀象監官員,以領事意來言,今二十二日本監雜科覆試時,提調一員,當以試官進參,而提調蔡濟恭,以兵曹判書,祿都目政事進。金夏材,方帶臺職,俱不得進參,令本院稟旨變通,事言送矣。合有變通之道,何以爲之?敢稟。許遞。
吏曹,口傳政事。以尹東暹·徐有寧爲觀象監提調。
兵曹,口傳政事。副司直徐浩修。
以備忘記,傳于徐有防曰,雜科試官望筒,極爲苟簡,典醫提調,刑曹堂上中在外人員許遞,政官卽爲牌招開政,差出待下批,試官望,修正以入,仍卽牌招察任,刑判批下,一體牌招,以爲備員開場之地。
有政。〈吏批〉,判書金鍾秀受由在外,參判未差,參譏朴祐源進,右承旨徐有防進。吏批啓曰,判書金鍾秀受由在外,參判未差,小臣獨政未安。何以爲之?敢稟。傳曰,只出緊任,以鄭元始爲刑曹參判,金華鎭爲典醫監提調,學生蔡義恭贈吏曹參判例兼,學生蔡膺祖贈吏曹參議例兼,已上同義禁蔡弘履兩代追贈。
兵批,兼判書蔡濟恭病,參判李萬恢病,參議尹勉升入直進,參知南柱老病,同副承旨沈豊之進,副護軍李明運,副司直尹東暹·權噵。
傳于沈豊之曰,前黃海兵使,留待。
又傳于曰,刑曹判書,留待。
傳于徐有防曰,同副承旨與刑曹判書前黃海兵使,入侍。
徐有防,以成均館行大司成意啓曰,卽接中學牒報,則本學春等學製,兼敎授尹行修,身病委苦,限內不得設行云。令政院稟旨擧行,何如?傳曰,允。
徐有防啓曰,因成均館草記,中學春等學製,兼敎授尹行修,身病委苦,限內不得設行。令本院稟旨擧行事,允下矣。當等學製,限內旣不設行,依定式禁推傳旨捧入之意,敢啓。傳曰,知道。
以吏曹正郞尹行修禁推傳旨,傳于徐有防曰,雖未知情勢之何事。旣曰,有情勢則猶與無端不參有異,更思至於兵郞,公然替番,似出於未諳事例之致,親臨唱榜,幺麽該曹一郞官,有此違式之事,不可推考而止,禁推傳旨捧入。
李亨逵,以兵曹言啓曰,今三月二十一日,武臣賓廳講書日次,而親臨文武科放榜相値,不得爲之之意,敢啓。傳曰,知道。
又以訓鍊都監禁御兩營言啓曰,景秋門南邊宮墻頹毁處,今已畢築之意,敢啓。傳曰,知道。
又以訓鍊都監言啓曰,景秋門南邊宮墻頹毁處,今已畢築,把守軍兵及別巡校卒撤罷之意,敢啓。傳曰,知道。
又以禁衛營言啓曰,前因兵曹草記,景秋門南邊驛馬營運接宮墻頹圮處,限畢築間以西營入直軍,晝察夜巡矣。今已畢築撤罷之意,敢啓。傳曰,知道。
沈豊之,以義禁府言啓曰,黃昇源,令該府嚴査覈實事,傳旨啓下矣。黃昇源,以文臣朔試射時不爲進參事,旣已拿囚,添問目取招,何如?傳曰,試射不參,似因此事而然,足可爲情勢,與無端不參有異,禁推傳旨勿施,只以本事,詳覈取招。
敎奉朝賀徐命膺書曰,未七旬而丐休,在古有幾,纔一疏而許副,知臣莫如。賁三字之華銜,渙十行之溫諭,惟卿,受知聖祖,濟美先卿,端儀聳百僚之觀,綽乎眞宰相器,邃文貫五車之富,粲然古作者風,諫省初章,慨有興禮樂之志,經幄三晝,不陳非堯·舜之言,歷兩銓而使四方,利器錯節,外三藩而內八座平步亨衢,望實允叶於詞垣,眷遇夙自於賓席,制作彬蔚,克贊一治之文明,顧問從容,多賴雅論之開發,東觀筆札,奏稽古之新編太,室冊章,煥摹天之大手,一自卿弟之樹立,冞篤予心之倚毗,昆季竝列於公卿,恃如柱石,家國永同於休戚,待以腹心,奎草初除,用觀文之故事,金甌新卜,侈御筆之親題,卿每有滿盈戒懼之心,予亦思終始全安之道,南城重寄,曲循巽讓之誠,西樞散班,特借優閑之地,豈意傳硯之一着,反致殫墨之四騰,激平地之驚波?敦主張是,挑冷劫之宿火,欲湛滅卿,使卿家而遭斯,義理安在。痛世道之至此,處分遂嚴,昨省卿瀝血之章,非循例乞身之懇,興公遂初之計,蓋已在十年之前,若水求退之言,奚但爲近日之事,其情危者其辭苦,可見由中,所望切則所感深,寧不體下,快副懸車之願,仍擧宣綍之儀,諒卿之斷誠,許奉朝請,體予眷眷之意,毋孤詢諮,平生請書,幾慕古人之大節,此日頒誥,喜成晩景之完名。於戲,雌黃不到於江湖,同歐陽歸穎之歲,寸丹長結於宸極,想魏牟戀闕之忱,故玆敎示,想宜知悉。副校理李時秀製進
刑曹判書兪彦鎬疏曰,伏以臣,昨於筵退之後,忽被寵擢恩旨,日未及改,旋授以秋官之長,臣誠怵然震恐,惝然驚惑,繼以慙汗浹背,不省所以自措也。噫,臣,眇拙一措大耳。擬諸百執事,無一可當,而何幸際時休明,過沐恩造?四五年中,節次推遷,以至今日,褎然進據八座之列,是豈臣夢寐之所思哉?踰分之懼,過福之憂,固不暇言,而辱淸朝名器之重,累始初官人之政,非細故也。況伏念臣之淸私,萬無離親供職之望?或値國家有事,則時來時去,以少伸區區情禮。而每念公私俱妨,涓埃莫報,秪有日夕兢惶,靡所容措。若其不堪從宦之實,則斯固通朝之所共知,而抑亦聖明之所俯燭者也。前此所叨,猶是宿趼例調,而今又加之以上卿高顯之秩,則恩數之虛辱,私義之難安,尤當何如哉?昨違嚴召,彌增悚懍,玆始冒控衷懇。伏乞聖慈,曲賜鑑諒,亟命收還濫資,仍將新授職名,竝行鐫免,以重公器,以安賤分,不勝大幸。答曰,省疏具悉。陞擢,一則爲久次,一則爲奬用,卿其勿辭,卽爲肅謝。
大司憲金夏材,大司諫李在學,持平崔守魯,校理姜忱,正言沈樂洙·李濟萬,副修撰李鼎運啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中途付處。答三司曰,不允。措辭見上,大司憲李夏材,大司諫李在學,持平崔守魯,正言沈樂洙·李濟萬啓曰,請濟州牧移配罪人敬彬,亟令王府,更爲設鞫得情。措辭見上持平崔守魯啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有〈臣〉·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請副護軍閔義爀,亟施屛裔之典。答府曰,不允。趙濟泰等事,趙嵎事,亟停勿煩。措辭見上正言李濟萬啓曰,請大靜〈縣〉爲奴罪〈人〉金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請海美縣定配罪人申光復,更令王府,嚴鞫得情。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,仍令王府,設鞫得情,快正王法。請遠竄罪人安兼濟·李宅鎭,亟令王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴堤防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,設鞫得情,施以當律。請河東府減死定配罪人昌鼎,依律處斷。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。請逆賊尙魯,亟施孥戮之典。請削黜罪人李義翊,爲先亟施屛裔之典,正言沈樂洙,以臣妄陳一疏,昨奉批旨,今承筵敎,誨責備至,臣不勝惶懍震越,不知所達。今日臣子,雖匹庶之微,豈不知聖意在於調劑鎭安,而臣之陳疏之意,乃所以欲其因此而鎭安,仰體聖意也。夫與國榮相親者何限,而臣獨論宋煥億者,非但煥億之於國榮,至密至切,我國世家士大夫爲一世儀式,有非他人之比也。先正臣際遇孝廟,禮待隆重,至今士大夫,不但愛其後孫,雖外裔,亦皆貴之,今煥億,以其後孫,諂付權奸,及夫儒賢上京之後,藉重儒賢,凡所以干要國榮者,無所不至。世皆羞之,人皆鄙之,其忝辱祖先,貽累父兄,已不可言,而一世士夫爲之傷痛,而深嫉者此也。此臣所以論之,而疏中下段數人,亦爲國榮之終始貽累於殿下政令刑賞失中之事也。亦非論人,則此可以諒臣之情也。至於頂門下針之說,政謂罪一人而風礪一世之士夫,爲今日鎭安之道,而聖敎又以爲引譬失當,至有老壯之論,臣平日若有見孚於君父者,聖鑑之下,亦豈無諒察臣本情者,而前後誨責之敎如此。臣何可一刻仍冒於臺次乎?引嫌而退,臺閣論事,貴在無隱,匪怒之敎,何可深引?請正言沈樂洙出仕。答院曰,不允。安兼濟等事,埏事,亟停勿煩,處置事,依啓。
庚子三月二十一日辰時,上御仁政殿。放榜入侍時,行都承旨鄭民始,左承旨李亨逵,右承旨徐有防,左副承旨金魯淳,右副承旨趙尙鎭,同副承旨沈豊之,記事官鄭東浚·金載瓚·李·徐龍輔,以次進伏訖。上御遠遊冠·絳紗袍,陞座。文武新恩,分東西庭序立,行四拜禮。文武壯元,各賜靑蓋一,仍頒紅牌賜花。又行四拜禮訖。引儀唱禮畢,文武新恩,分左右行退出。有防曰,親臨唱榜,事體自別,吏曹正郞,例當賜牌,而謂有情勢,以假郞廳替行,事極未安。當該吏曹正郞,從重推考,何如?上曰,禁推,可也。亨逵曰,親臨放榜,事體至重,而紅牌頒賜時,兵曹正郞,不爲待令,以禁喧郞廳,臨時苟充,事甚未安。當該正郞,推考,何如?上曰,依爲之。有防曰,觀象監提調許遞事,命下矣。雜科在明,不可不趁卽備員。令該曹,口傳差出,何如?上曰,依爲之。竝出擧條命退,諸臣以次出。
庚子三月二十一日辰時,上御仁政殿。宣麻入侍時,行都承旨鄭民始,左承旨李亨逵,右承旨徐有防,左副承旨金魯淳,右副承旨趙尙鎭,同副承旨沈豊之,記事官鄭東浚·金載瓚·李·徐龍輔,以次進伏訖。上御翼善冠·袞龍袍,陞座。奉朝賀入東庭北向立,行四拜禮。宣敎官陞自東階上就東楹外,宣麻床前西向立。讀宣敎書,奉朝賀俯伏聽讀訖。又行四拜禮。引儀唱禮畢,侍衛儀仗先退。上曰,奉朝賀,入侍。命膺,進伏。上曰,卿家所遭,已盡昭晣,更無可言。而卿今作已退之身矣,予庸悵然矣。命膺涕泣對曰,臣靡聖上再造之恩,家族百口齏粉,久矣。此生此世,報答無路,而今當便訣之日,尤切戀軒之誠矣。第臣私心痛悼者,臣自兒時,粗讀古書,竊以忠孝二字,自勉於平日,而今臣所遭,一反於是,此臣所以腐心痛骨,實欲溘然而無生者也。上曰,予已洞悉,今何必如是耶?命書傳敎曰,前監司徐浩修,蕩滌敍用。仍令該曹,口傳付軍職。又命書傳敎曰,旣有監兵使勿論之先朝受敎,今則又不可事同而罰異,前北兵使李明運,亦爲敍用。命退,諸臣以次出。
上在昌德宮。停常參,只晝講。
徐有防啓曰,自明日至二十六日,國忌齋戒正日,視事,頉稟。傳曰,知道。
又啓曰,奉敎徐龍輔,謂有親病,陳疏徑出,原疏纔已捧入矣。所當直捧禁推傳旨,而此與無端徑出有異,推李警責,何如?傳曰,允。
趙尙鎭啓曰,合辭方張之時,兩司無詣臺之員,事甚未安。除在外疏批未下·雜科進去外,呈告人員,竝卽牌招,何如?傳曰,允。
傳于徐有防曰,禮房承旨入侍。
傳于趙尙鎭曰,都承旨·左承旨與文一榜,及武榜中宣傳官·內禁衛勸武軍官,士夫人,入侍。
有政。〈吏批〉,判書金鍾秀受由在外,參判未差,參議朴祐源進,右副承旨趙尙鎭進。吏批啓曰,判書金鍾秀受由在外,參判未差,小臣獨政未安,何以爲之?敢稟。傳曰,只出緊任。以南玄老爲大司成,趙時偉爲宗簿正,徐鼎修爲中學敎授,李時秀爲南學敎授,李宜老爲南陽府使,柳光翼爲陰竹縣監,故左尹兪直基贈吏判例兼,刑曹判書兪彦鎬考。
兵批,兼判書蔡濟恭進,參判李萬恢病,參議尹勉升入直進,參知南柱老病,左承旨李亨逵進。以李福源爲知事,李聖圭爲同知,朴河潤爲忠翊將,金樂豊爲忠壯將,趙鎭祿爲訓鍊主簿,洪受寬爲明月萬戶,同知南海源,僉知金處升·金命赫·金敬身,濟州監牧官金光㷜,赴戰嶺別將林景擇已上單付,副司直洪秀輔,副司果李晢·李元謙·具縉,護軍鄭存中。
徐有防啓曰,刑曹參判鄭元始,疏批已下,卽爲牌招,何如?傳曰,允。
以備忘記,傳于李亨逵曰,飭勵,旣施矣。廉防,又伸矣。元戎重任,不容許久曠務,前大將具善復,敍用。
又以備忘記,傳于曰,前判書具善復,復拜訓鍊大將。
又以備忘記,傳于曰,新除授訓鍊大將牌招,傳授命召,仍令入侍,本兼諸任仍任。
兵曹口傳政事,知事具善復,知訓鍊具善復,單付。
傳于李亨逵曰,訓鍊大將,入侍。
以大司諫李在學,正言沈樂洙,持平李益運,牌不進罷職傳旨,傳于趙尙鎭曰,只推。
徐有防,以弘文館言啓曰,本館上番副校理李時秀,以宮園儀監印事,今日晝仕出去,而每每草記,事涉煩瀆,今後則除草記往來之意,敢啓。傳曰,知道。
鄭民始,以吏曺言啓曰,坡州牧使權必稱,不爲歷辭大臣,仍爲辭朝,揆以事體,不可仍令往赴,罷黜,何如?傳曰,允。
以備忘記,傳于鄭民始曰,坡州牧使,旣已請罷,今日內口傳差出待下批,使之明日辭朝。
吏曹口傳政事,以李章漢爲坡州牧使,軍器提調具善復。
趙尙鎭,以義禁府言啓曰,兼中學敎授尹行修,春等學製,限內不爲設行事,禁推傳旨啓下,而尹行修,以吏曹正郞,親臨唱榜時,不爲賜牌,以假官替行事,旣已拿囚,添問目,取招,何如?傳曰,允。
黃海監司尹坊疏曰,伏以,日吉辰良,嘉禮順成臣民慶抃,曷有其極?仍念臣,素蔑才能,無所肖似,始荷先朝庇覆之恩,備數邇班,繼蒙聖明拂拭之寵,廁跡宰列,前後踐歷,罔非踰分,居常愧懼,若隕淵谷,迺者,海臬新命,忽下於千萬夢想之外。伏奉除旨,驚惶震駴,歷屢日而靡定。噫,按察之任,此何等重寄?上以承九重之化,下以爲列郡之表,苟非才猷素著,望實俱隆者,則莫宜居之。矧當化理淸明,朝著整肅,雖微官庶職,罔或濫授,則今玆誤恩,何爲而遽及於空疎如臣者耶?顧此海西一路,處在孔道,鄕俗擴悍,獄訟繁多,比諸他道,素稱難治,其所以彈壓之責,尤宜難愼,而今忽加之於臣,蚊蚋之負泰山,僬僥之强千鈞,豈其任也哉?臣根孤植弱,素無蟠木之援,才疎識短,實多僨轅之懼,加以年紀衰邁,精力消減,雖尋常驅策之間,亦難自效,則其於一路之澄淸,尤豈有一分堪承之望哉?聖恩雖出於委畀,臣心益切於兢惶,玆敢略暴肝膈之懇,仰瀆崇嚴之德。伏乞聖慈,察臣言之非出例讓,念方面之不可苟授,亟遞臣職名藩寄,以安私分,千萬幸甚。答曰,省疏具悉。卿其勿辭,往欽哉。
刑曹參判鄭元始疏曰,伏以,日吉辰良,嘉禮順成,宗社無彊之慶,臣民同祝。仍伏念臣於日昨,忽伏奉副价晉秩之命,繼以有秋曹佐貳之除,惝怳驚惑,莫省所以,噫,專對之任,其責不輕,淸朝濟濟之彦,豈患無人,而乃以如臣無似,格外陞擬,臣跡本寒素,才又鹵莽,僥倖科甲,自幸錄仕,歷敡名塗,曾非素期,幸際聖明,厚被洪造,華貫要職,次第兜攬,闔門爲之榮感,擧世從以歆羡,負乘之憂,滿盈之懼,已不勝其日夕兢業。矧此嘉善之階,乃是命德之器,苟非名望著于一世,才猷服于衆人,則旣不可人人而濫授,亦不可人人而冒膺。今臣素無尺寸之能,亦乏絲毫之勞,而年除歲遷,冥升至此,鵜梁鶴軒,徒深不衷之譏,蚊山駑車,必致覆餗之患。臣身狼狽,固不足恤,而其於辱聖簡而累聖治,何哉?又況兄弟二人,竝居宰列,河海之德,殆曠千古,雨露之澤,若偏一門,曾以儒素之族,忽成閥閱之家,人非鬼猜,勢所必至,罔極之恩,旣未報效,過福之災,自速顚沛,則臣將何辭而贖其罪乎?嗚呼,趨命爲恭,是固當然之義而量力而進,亦係不易之道,臣何敢徒恃寵靈,只事貪進,竟自陷於孤恩負國之歸乎?召牌之下,末由祗承,短章自列,不避煩瀆。伏乞聖明,察臣言之非出餙讓,念名器之不可輕授,將臣新授職秩,亟許鐫改,以重官方,以安私分,千萬幸甚。答曰,省疏具悉。陞擢可謂得人,卿其勿辭,行公。
掌令尹行晉疏曰,伏以,日吉辰良,嘉禮順成,中外慶忭,曷有其極?仍伏念臣於臺地,萬不近似,前後冒膺,瘡疣百出,反顧循省居,常慙恧之不暇,迺者,除旨又下於千萬夢想之外,臣誠惶霣踧踖,不知所以措躬也。噫,此誠何等時耶?世變層生,奸凶迭出,至於洪國榮而極矣。渠之地處,何如,殿下之寵遇何如,而未有絲毫之報,反成專恣之階,擅百僚之進退,榷八方之貨賂,威震朝廷,全無臣分,千罪〈萬〉惡,俱萃一身,而至若脅持君父之尊,沮遏宗社之計者,其心所在,路人亦知,顧今罪惡旣著,大論齊發,而前後批旨,一例斳允,噫,今日廷臣之所爭,公也,殿下之靳允,私也。王者奉三無私,則殿下寧可以私恩,而遏公法耶?殿下每以思念前日,不忍加誅,爲牢拒合辭之敎,而此有大不然者,使國榮之罪,在於可以罪可以不罪之間,則殿下之曲爲之地者,固不害爲念前圖保之道,而今國榮則不但爲殿下之罪人,實宗社之罪人。大夫皆曰可誅,國人皆曰可誅,則殿下獨安得以伸一己之志,而沮百僚之論哉?伏願廓揮乾斷,亟賜兪音,以洩神人之憤焉。且臣於昨冬,忝叨是職,適當國榮告退之後,未免隨衆請留,到今思之,莫非國榮眩惑一世,要君固寵之計也。而如臣淺愚之見,不能覻破於未著之時,終歸妄言之科。臣於是,滿心慙憤,無地自容,以此情勢,去就一節,今無可論。伏乞天地父母,察臣之懇,勘臣之罪,以爲人臣不職者之戒焉。臣無任屛營祈懇之至,謹昧死以聞。答曰,省疏具悉。旣諭,爾其勿辭,察職。
奉敎徐龍輔疏曰,伏以臣,卽接家信,臣母素患痰癖之症,挾感越添,委頓不省云。臣聞來,方寸煎灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣所帶之職,以便救護,仍治臣擅離之罪,以肅朝綱,千萬幸甚。答曰,省疏具悉。爾其勿辭,救護母病。
庚子三月二十二日,兼春秋朴行淳。義禁府啓目。向前尹塾照律事。傳曰,依允。
義禁府啓目。向前閔慶世照律事。傳曰,依允。
庚子三月二十二日辰時,上御誠正閣。禮房承旨入侍時,禮房承旨徐有防,記事官鄭東浚,記注官李,記事官徐龍輔,以次進伏訖。上命書傳敎曰,禁推學敎授,改差,今日政差出。上曰,王大妃殿進御一錢重人蔘粟米飮一貼,煎入。出榻敎仍命退,諸臣以次退出。
庚子三月二十二日辰時,上御誠正閣。晝講入侍時,知事黃景源,特進官鄭昌聖,參贊官李亨逵,侍讀官李時秀,檢討官李鼎運,記事官金載瓚,記注官鄭必忠,記事官李·宗臣安川君烓,行副護軍尹珖,以次進伏訖。上讀前授音,時秀讀奏自小人之過,止有始有卒者其惟聖人乎?命陳文義,時秀曰,此章以厲己謗己爲戒,以示上下之間,貴在誠孚,然而在人君待諫之道,勿以言者之誠否,先着心中。只觀其言之中理不中理,而擇用而已。夫然後,上有納諫之美,下無自阻之歎矣。至於人臣則不可以君必厲我,先自懷疑,不諫於當諫之時,惟當隨事盡言,納君無過矣。鼎運曰,此章曰,小人之過必文。蓋人非堯·舜,安得無過?但君子有過,不憚於改過,一改二改,隨過必改,終至無所事於改矣。小人,每當有過,厭然自掩,惟恐人知,必欲文其過而諱之。不自覺爲重其過之歸,文過之害,學者猶然,何況人君乎?惟願留念焉。上曰,好矣。經延特進官,各陳文義。景源曰,觀此門人小子章,則游·夏入學之門路,造道之深淺,有可見矣。聖人之學,始自灑掃應對,以達于修齊治平,而子游則非之以爲直可爲明新之學,自不免子夏之譏焉。彼以親灸之士,優入升堂之城,而未見大道之原,有此後世之惑。況今聖遠言湮,末學之擿塡冥行者,將於何依準耶?惟在大聖人導迪之如何,伏望體念。昌聖曰,游·夏之學,各有其弊,皆以聖門高弟,尙且如此,人君處大聖之位,任君師之責,尤宜以繼往開來,牖群蒙於天下萬世。伏望殿下,以時措之義,矯揉人性,咸造大道,克臻丕變之化。上曰,時中難矣。中有許多般中字,有子莫之中,有聖人之中。程子曰,房中,則有房中之中焉。天下,則有天下之中焉。不但程子之言如此,試以冊子言之,掩卷時則兩題之間爲中,開卷時則兩片交合處爲中,若於掩時,指兩片之交而謂中,開處,以兩題之間爲中,則是所謂子莫之中焉。中之義大矣。非聖人,莫可能也。且子游之一言,啓後世無窮之弊焉。橫渠敎人,必以灑掃爲先者,蓋其拘束筋骸,强勵進德之意也。今若捨小學而直求明新之學,則是同反鏡而索照也。天下事,豈有遺本而先末,無體而有用之理也?學者先自小學中下手,漸就大學上進步,次第到治國平天下之域,然後乃所謂由淺入深,下學上達,而入學之關捩,造道之階級,井井有可觀矣。若以小學爲淺且小而捨之,則高者大者,將何以着手而緣足乎?和靖受學半年,程子乃敎以大學,以此觀之,子游之言,大是失之易者矣。唯聖人,發言成敎,均齊方平,渾然無罅漏處也。時秀曰,誠然矣。捨本地而將何以轉到高大處耶?上曰,小德出入之言,亦啓後世之弊矣。大德,豈易能哉?大德則大而難之,小德則小而忽之。自小德而已有所出入,則所謂不踰閑之德,從何處而前進哉?小德之中,亦有箇分數區別者,有可以時或出入者焉。有不可以踰越閫閾處焉。觀人亦知此,至於小節,雖或有時闊略,而就小節之中,亦有所放過不得處矣。時秀曰,聖敎誠然矣。命退,諸臣以次出。
庚子三月二十二日辰時,上御誠正閣。同副承旨與新恩同爲入侍時,同副承旨沈豊之,記事官金載瓚·李·徐龍輔,以次進伏訖。上曰,新恩,皆立楹外。只一人,以次進前。自壯元以下,各以次進伏。上問姓名年紀,命退,諸臣以次出。
庚子三月二十二日酉時,上御誠正閣。訓鍊大將入侍時,訓鍊大將具善復,右副承旨趙尙鎭,記事官金載瓚,記注官鄭必忠,記事官李,以次進伏訖。上曰,訓將進前。善復進伏。上曰,卿之遭罹雖罔測,而本事脫空,世誰不知?然以重廉隅之意,曲副卿心,遣綉衣而昭晣無餘,解將任而俾伸廉防,今於復授之後,宜無更引之義矣。善復對曰,臣出自韋韎,性雖愚迷,至於願忠之誠,根諸秉彝而今當垂死之年,遭此罔極之言雖欲卽地滅死而不可得矣。以天地父母之德,荷坑坎袵席之恩,覆庇旣至,職名如舊,闔門感泣,不知死所。第念臣有罪無罪,惟聖明在上,而臺言至峻,關係甚重,則今忽復授以前任,殆若以臣而代臣,臣雖,怵分畏義,蒼皇出肅,而拊念身名,實無抗顔見任之心矣。臣有隱痛在心,終不得消滅者,臣父母已沒,死亡無日,餘生之所欲忠者,惟我殿下,而今陷不測之科,蒙此難洗之名,五內如燬,萬念都灰,雖欲盡意於國事,而方寸已亂,藉手無地。乞遞是職,以卒生成之澤焉,三世將兵,道家所忌,臣燮世元戎,代襲隆寄,臣亦位極戎班,手握兵柄,今已十數年于玆矣。神猜人怒,理所必至,殿下如欲終始全保,曲垂哀矝,則惟臣此任,只有一遞而已。伏乞俾伸至懇焉,仍嗚泣不成聲。上曰,今無毫分可引之端,過矣過矣。命書榻敎曰,王大妃殿進御一錢重人蔘粟米飮一貼,煎入。命退,諸臣以次出。
上在昌德宮。停常參·經筵。
樂房都提調鄭弘淳,提調洪樂性,副提調鄭民始啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜。惠慶宮氣候,何如?臣等,不任區區伏慮,敢來問安,竝此仰稟。答曰,知道。慈殿氣候一樣。慈宮氣候,亦爲一樣,後日次入侍,宜矣。
李亨逵,以禁衛營從事官來言言,啓曰,今日本營軍兵,日次私習云矣。敢啓。答曰,知道。
又以御營廳從事官來言言,啓曰,今日本廳軍兵,日次私習云矣。敢啓。答曰,知道。
徐有防啓曰,事變假注書吳益煥,身病猝重,勢難察任,今姑改差,何如?傳曰,允。
傳于徐有防曰,禮房承旨,入侍。
注書鄭東浚病代,以李魯春爲假注書。
李亨逵啓曰,假注書李魯春,時無職名。令該曹,依例付軍職,冠帶常仕,何如?傳曰,允。
事變假注書吳益煥改差代,以趙鎭星爲事變假注書。
李亨逵啓曰,事變假注書趙鎭星,時無職名,令該曹,依例付軍職,冠帶常仕,何如?傳曰,允。
注書金載瓚病代,以趙興鎭爲假注書。
假注書李魯春有頉代,以徐美修爲假注書。
假注書徐美修,時無職名,令該曹依例付軍職,冠帶常仕,何如?傳曰,允。
事變假注書趙鎭星有頉代,以高宅謙爲事變假注書。
假注書徐美修有頉代,以徐有沂爲假注書。
傳于徐有防曰,廳注書旣出則趁門限事,當追省記上直,而迄無消息,出身之初,安敢如是怠慢假注書受點人?問名汰去,更令擬入,卽爲修省記入直。
徐有沂汱去代,以金熙采爲假注書。
事變假注書高宅謙有頉代,以李福潤爲事變假注書。
以事變假注書李福潤望單子,傳于沈豊之曰,科第之再登,誠是異事,亦可謂奇幸。況有洪文泳甄用時傳敎,何必異同?令該曹,六品遷職,口傳擬入,無窠則姑待司果事,一體,分付,此望筒更爲擬入。
假注書金熙采有頉代,以朴柱遇爲假注書。
事變假注書李福潤陞六代,以宋煥德爲事變假注書。
吏曹,口傳政事。以李福潤爲典籍。
傳于李亨逵曰,同副承旨,入侍。
傳于李亨逵曰,都承旨,入侍。
徐有防,以卽者司譯院官員來言言,啓曰,譯科覆試今方開場,而提調兪彦鎬,以其親病,纔已陳疏下鄕,黃景源,陳疏入啓,俱不得進參,令本院稟旨變通事,言送矣。合有變通之道,何以爲之?敢稟。傳曰,許遞。
沈豊之啓曰,因本院啓辭,司譯院提調許遞事,命下矣。譯科覆試,今日當爲開場。提調有闕代,令該曹,口傳差出,以爲趁卽擧行之地,何如?傳曰,允。
傳于沈豊之曰,騎馬一匹,立之,宣傳官一員,待命。
傳于沈豊之曰,騎馬一匹,立之。
傳于李亨逵曰,右副承旨,入侍。
傳于李亨逵曰,左承旨,入侍。
傳于李亨逵曰,同副承旨,入侍。
沈豊之,以兵曹言啓曰,內吹螺赤及龍虎營兼內吹,今春等習角時入格賞木綿一同二十六匹依啓下單子,分等施賞之意,敢啓。答曰,知道。
沈豊之,以訓鍊都監言啓曰,本局兼內吹今春等習角賞格,依啓下單子,木綿四十五匹分等施賞之意,敢啓。答曰,知道。
又以禁衛營言啓曰,本營兼內吹,今春等習角賞格,依啓下單子,木綿三十六匹分等施賞之意,敢啓。答曰,知道。
又以御營廳言啓曰,本廳兼內吹,今春等習角賞格,依啓下單子,木綿四十二匹分等施賞之意,敢啓。答曰,知道。
吏曹,口傳政事,以徐浩修李爲司譯提調。
庚子三月二十三日,兼春〈秋〉朴行淳。義禁府啓,驪州牧使尹塾,依法典科罪。啓。傳曰,功減一等爲良如敎。
義禁府啓,閔慶世,杖一百收贖,徒三年定配。啓。傳曰,功減一等爲良如敎。
庚子三月二十三日午時,上御誠正閣。同副承旨入侍時,同副承旨沈豊之,假注書趙興鎭,記注官鄭必忠,記事官李,以次進伏訖。上曰,禮房承旨持夏享大祭報府入侍,獻官單子,今日內修入事,分付。賤臣承命出,與禮房承旨徐有防,偕入進伏。命書傳敎曰,滯囚可悶,禁府照律及議處坐起,今日爲之。又命豊之書傳敎曰,正科·雜科面試,則雖有素戒,迄不爲之。至於閱勤慢考公私之事,亦豈無道?見今雜科,旣已設場,如前紛紜之弊,難保其必無。又況被抄人抽栍,只見試技,曾在先朝,熟所仰覩者,此時現發,豈非羞恥事乎?以此預令申飭,雖擧子輩,十分精白,無或犯禁。大抵,雜科之弊,專在參試官之從中作奸,亦令以此嚴飭,命有防讀祭報府,有防讀奏。上曰,領相衰老,似難於駿奔之役,以領府事,判府事中,改付標以入之意,分付。吏曹,十三室大祝,亦爲改付標,可也。上曰,新榜注書今日入來者,誰也?豊之曰,注書則李魯春,仕進事變注書則趙鎭星云矣。上曰,事變注書連爲出代,外方新及第,次次付之,好矣。上曰,今二十日,次對筵說,詳細修入,可也。而其時注書李錫夏也。使之入闕,典其日次對承旨,相議修入事,分付。又命書傳敎曰,召對爲之。命書榻敎曰,王大妃殿進御一錢重人蔘粟米飮一貼,煎入。命退,承史遂退。
庚子三月二十三日申時,上御誠正閣。都承旨入侍時,行都承旨鄭民始,假注書趙興鎭,記注官鄭必忠·李,以次進伏訖。上曰,近來日氣甚溫和,且見各道雨澤狀啓,則雨澤雖頻數,而亦不至太過,兩麥有登熟之望,注秧亦無愆期之患云。言念民事,誠爲萬幸。民始曰,此後雨澤,若如三春之頻數,則八路似可大豐矣。上曰,自予御極以後,今至四五年之間,或水或旱,無歲不凶,民生之困窮,未有甚於此時,莫非予否德之致,而無辜生民,豈不唉憐乎?民始曰,聖上爲民之德意,蕩然於辭敎之間,臣不勝欽仰之至。蓋自丙申以後,雖無大豊之歲,亦無大歉之年,別無顚連之患矣。上曰,戊戌年,豈非大歉之歲乎?民始曰,其時嶺南一道失稔,而其年冬暖如春,翌年四月初,牟麥大登,故雖至設賑之境,百姓則無飢死之患矣。上曰,新榜注書入來乎?賤臣曰,未及入來矣。上曰,如未入來,其代,次次擬入,則一日之內,遐鄕新榜,似可盡付矣。賤臣曰,注書擬入之時,簡通於實官,故往來之際,自爾遲滯矣。命退,承史以次退出。
上在昌德宮。停常參·經筵。
藥房都提調鄭弘淳,提調洪樂性,副提調鄭元始啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節,爲宜。惠慶宮氣候,何如?臣等,不任區區伏慮,敢來問安,竝此仰稟。答曰,知道。慈殿慈宮氣候一樣,待後日次入侍,宜矣。
李亨逵,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
傳于沈豊之曰,左右史不備,由限已過,奉敎徐龍輔,牌招入直。
傳于李亨逵曰,都承旨,入侍。
傳于金魯淳〈曰〉,武藝別監出身朴枝萬·吳興德·鄭道觀,令攸司科治。
傳于李亨逵曰,禮房承旨,入侍。
李亨逵啓曰,事變假注書宋煥德,假注書朴柱遇,時無職名,令該曹,依例付軍職,冠帶常仕,何如?傳曰,允。
假注書望朴柱遇有頉,代以權文度爲假注書。
假注書望權文度在外,代以尹擎柱爲假注書。
假注書望尹擎柱在外,代崔逵翰爲假注書。
假注書望崔逵翰在,代鄭繼忠爲假注書。
假注書望鄭繼忠在外,代以李鎭宅爲假注書。
徐有防啓曰,假注書李鎭宅,時無職名,令該曹,依例付軍職,冠帶常仕,何如?傳曰,允。
事變假注書望宋煥德有頉,代以李日運爲事變假注書。
事變假注書望李日運在外,代孫鎭翼爲事變假注書。
事變假注書望孫鎭翼在外,代李鳳舒爲事變假注書。
事變假注書望李鳳舒在外,代以金聲秋爲事變假注書。
事變假注書望金聲秋在外,代尹濟爲事變假注書。
徐有防啓曰,卽者,司譯院官員來言本院雜科覆試,今當開場,而提調徐浩修,謂有情勢,不爲進參云。卽爲牌招,使之趁卽擧行之地,何如?傳曰,近以雜科試官之數數變通,疲於酬應,見今位著,雖曰,不備,豈無無故之人?必以稱頉人擬望,屢煩上聞者,殊極不當。又未知徐浩修情勢何事,許遞。更爲口傳擬入。
吏曹,口傳政事。以蔡濟恭爲司譯提調。
徐有防啓曰,再明日親臨受誓戒讀誓文時,刑曹判書當爲進參,而判書兪彦鎬,以其親病,陳疏下鄕,無有變通之道,何以爲之?敢稟。傳曰,姑令許遞。
大司憲金夏材啓曰,臣識旣駑鈍,姿乏諫諍,本不合於淸朝耳目之任,而適値大論方張,懲討義重,遂乃冒昧行公矣。卽伏見獻納朴在源疏本,則以三司臣之討國榮不嚴,規切甚峻,責之以只請竄配,斥之以緩聲徐步,臣於是,不勝瞿然慙恧之至。噫,國榮貫盈之罪,萬戮猶輕,且其告退疏語,旨意凶悖,斷案昭著,凡今在廷之臣,孰不沬血飮泣,誓不與共立,而重臣箚請之律,猶且不從。只令歸還,故臣待罪玉署時,憂憤所激,倉卒構箚,以爲先允從之意,仰請矣。非謂此律,可定其罪也。今者諫臣之斥如此,論其所失,臣實爲首。其何可以事在旣往,有所自解,晏然仍冒於臺次乎?請命遞斥臣職。答曰,無論疏語之如何,又無論處義之如何,旣有先朝至嚴之禁。況原本未下,則以私自聞知之本,至於登聞者,大關後弊,不可例批,姑先依啓,承旨之矇然捧入,失職非細,遞差。
徐有防啓曰,卽者,副校理徐鼎修,副修撰尹行元,因獻納朴在源疏,謂有情勢,陳疏徑出,原疏以國忌齋戒,方已退却矣。所當直捧禁推傳旨,而此與無端徑出有異,推考警責。仍卽牌招入直,何如?傳曰,承旨不知先朝禁令乎?此啓辭還〈給〉。
沈豊之啓曰,副校理徐鼎修,副修撰尹行元,屢度催促,終不還爲入直,玉堂上下番俱空,事甚未安。從重推考,卽爲牌招入直,何如?傳曰,當初冒禁陳疏,率爾甚矣。從以不見原本,矇然徑出,亦極乖當,以此以彼,所失非細,到今處義,猶屬似然官是論思,而不論憲長之失體,隨衆煩瀆,又可謂溺職,不可無示警之道,上下番玉堂,一竝遞差,他玉堂,牌招入直。
傳于沈豊之曰,坐直承旨入侍。
又傳于曰,承旨前望單子入之。朴祐源落點。
兵曹口傳政事,副司直金夏材。
傳于徐有防曰,新徐授承旨,牌招察任。
以校理姜忱,副校理李時秀,修撰金宇鎭·徐有成等,牌不進罷職傳旨,傳于徐有防曰,事端如此之後,不可不一伸廉隅,竝許遞。
傳于朴祐源曰,左副承旨,入侍。
徐有防啓曰,今日實錄廳堂郞進不進單子中,郞廳柳誼,無端懸病。依傳敎禁推傳旨捧入之意,敢啓。傳曰,知道。
金魯淳,以義禁府言啓曰,時囚罪人吳在文,杖八十收贖,告身盡行追奪,徒二年定配事照律公事,判付內功議各減一等,閔慶世,杖一百收贖,告身盡行追奪,徒三年定配事照律公事,判付內功減一等,啓下矣。吳在文功議各減一等,杖六十收贖,告身盡行追奪,洪忠道稷山縣成歡驛,徒一年定配,閔慶世,功減一等,杖九十收贖,告身盡行追奪,洪忠道海縣夢熊驛,徒二年半定配,而以議啓內辭意,具罪目,依例發遣府羅將,竝押送于各其配所,何如?傳曰,允。
庚子三月二十四日卯時,上御誠正閣。禮房承旨入侍時,右承旨徐有防,假注書趙興鎭,記注官鄭必忠,記事官徐龍輔以次進伏訖。上曰,今番享祀獻官單子,非但不善塡差,以堂上執禮言之,例以曾經吏議之人差之,而曾經者如無之,則以曾經大司成者塡差,可也。以纔通大諫之人苟充,何也?預差則尤不擇之,該曹祭享色書吏,自政院懸罰,其委折知入。賤臣承命出回奏曰,曾經吏議,及大司成者,皆塡差於奠幣贊酌官,故無以變通,以曾經諫長者,塡差云矣。上曰,堂上·堂下罷削人,一竝書入之意,分付。命書榻敎曰,王大妃殿進御一錢重人蔘粟米飮一貼,煎入。命退,承史遂退。
庚子三月二十四日巳時,上御誠正閣。都承旨入侍時,行都承旨鄭民始,假注書趙興鎭,記注官鄭必忠,記事官徐龍輔,以次進伏訖。上曰,都憲之避嫌,未知緣何處義而爲耶?民始曰,疏本未下前避嫌,已極違例,而政院之捧入,亦有所如何?而近來政院事,拘於顔私者甚多,誠可悶然矣。上曰,右承旨院中故事及規例頗鍊熟,而今番避嫌之捧入,可謂不善爲之矣。右承旨尙然生疎之人,尤非可論。命賤臣曰,先朝受敎中,上疏原本未下前要語及傍草,不得先出之事,自政院謄給各司奇別廳,此後毋得犯科之意,各別分付。上曰,實錄之汗靑無期,誠可悶矣。民始曰,尙餘七八年年條云矣。上曰,堂郞若加差下,則似可從速告成乎?民始曰,目今堂郞,非不多也。不得專一爲之,故自然遷就矣。上曰,兩都留守兼帶堂上之任乎?民始曰,各有分掌年條,而已告訖云矣。命書傳敎曰,實錄之役,了當無期,昨秋以歲前訖工云矣。今踰數朔,尙無汗靑之望,此亦國綱所在,寧有如許道理?堂上中兵曹判書蔡濟恭,方帶劇務,減下。其餘堂上,皆令輪直本廳,以爲從速完役之地。曾在先朝,以實錄事,飭敎截嚴,抛棄雖久,而因飭敎,周年之間告成,今日請臣之怠忽,固知有甚於伊時也。以此亦爲嚴飭,郞廳之懸病,莫若近日此後無端懸病者,直捧禁推傳旨。命書榻敎曰,王大妃殿雖御一錢重人蔘粟米飮一貼,煎入。命退,承史遂退
上在昌德宮。停常參·經筵。
傳于李亨逵曰,左副承旨,入侍。
傳于李亨逵曰,都承旨,入侍。
傳于李亨逵曰,左承旨馳詣明陵,奉審摘奸以來。
傳于鄭民始曰,左承旨爲禮房。
傳于鄭民始曰,軍士房承旨,入侍。
事變假注書尹濬在外,〈代〉以姜世膺爲事變假注書。
事變假往書姜世膺在外,代以鄭來成爲事變假注書。
事變假注書鄭來成在外,代以安邁權爲事變假注書。
鄭民始啓曰,注書鄭東浚,旣已出仕,假注書趙興鎭,仍察廳注書之任,何如?傳曰,允。
前望單子,入之。刑曹判書具善復,應敎李度默,副應敎趙時偉,校理姜忱,修撰尹行元·徐有成,副校理李時秀·林錫喆,副修撰洪文泳,落點。
鄭民始啓曰,新除授刑曹判書具善復,卽爲牌招,以爲警戒進參之地,何如?傳曰,允。
兵曹,口傳政事。副司直鄭一祥·金文淳·鄭宇淳,副司果徐鼎修·金宇鎭。
傳于徐有防曰,挾輦軍,以內入直軍爲之,搶劍軍三十名爲之。
傳于金魯淳曰,右承旨,入侍。
傳于金魯淳曰,侍臣不可不備員山林外在外臺諫許遞,與未差之代,前望單子入之,待下批牌招察任。
大司憲前望單子,入之。李性源,落點。司諫前望單子,入之。李顯永,落點。
傳于鄭民始曰,同副承旨,入侍。
朴祐源,以兵曹言啓曰,來四月初三日大駕詣宗廟,初四日夏享大祭親行時,以何營軍兵隨駕,何營軍兵留陣,而禁軍及馬步軍,幾番幾哨磨鍊乎?敢稟。傳曰,訓局馬軍一哨,步軍五哨隨駕,御營廳留陣禁軍,則二番隨駕,其外留管留陣竝除之。
李亨逵,以刑曹言啓曰,武藝別監出身朴枝萬·吳興德·鄭道觀,令攸司科治事,命下矣。朴枝萬·吳興德·鄭道觀等,俱是出身,移義禁府處之,何如?傳曰,武藝別監出身肅拜之問安,自是不易之古規,而今番則終不爲之,知而不爲,罪也。不知而不爲,罪也。此亦紀綱所在,當嚴處而移義禁府,猶屬猥濫,令訓將決棍十度後,草記。
朴祐源,以訓鍊都監言啓曰,依傳敎,武藝別監出身朴枝萬·吳興德·鄭道觀等,各決棍十度之意,敢啓。答曰,知道。
庚子三月二十五日卯時,上御誠正閣。左副承旨入侍時,左副承旨朴祐源,假注書趙興鎭,記注官鄭必忠,記事官徐龍輔,以次進伏訖。命書傳敎曰,玉署殆空,前望單子,入之。待下批牌招察任。又命書傳敎曰,誓戒在卽讀誓文官,不可不備,而銓曹無人,刑曹判書前望單子,入之。吏曹判書金鍾秀,催促上來。出榻敎又命書傳敎曰,承旨房仍,左副爲軍士房。又命書傳敎曰,江華留守待下批,不多日,辭朝。命書榻敎曰,王大妃殿進御二錢重人蔘粟米飮,加半夏一錢一貼,煎入。又命書榻敎曰,前掌令李度默,敍用。又命書榻敎曰,堂上堂下罷削人,書入。命退,承史遂退。
庚子三月二十五日辰時,上御誠正閣。都承旨入侍時,行都承旨鄭民始,假注書趙興鎭,記注官李,記事官徐龍輔,以次進伏訖。上曰,昨日玉堂之處義,何其劻攘乎?右承旨旣知院中凡事,則胡不挽止,坐視其誤着耶?民始曰,再昨日李時秀,欲陳疏徑出,故院中皆力挽,至於昨日之擧,則都憲避嫌旣出後,在玉堂處義,陳疏徑出,無或怪矣。上曰,原疏昨日更爲取見,則初無三司二字,混稱在庭諸臣,若以此處義,則奚獨玉堂引義耶?上自大臣下至庶僚,俱爲引嫌乎?民始曰,都憲之避嫌,非以兩司避嫌也。其時箚首避嫌,則隨箚之人,似可引義矣。上曰,徐鼎修,旣是多年記注之人,豈不知先朝受敎之有禁令乎?民始曰,年少之人,未及知之,不是異事矣。上曰,都憲避嫌之時,右承旨初不知之之說,其可成說乎?旣在院中·旣有不知之理也?民始曰,果不知,故以不知仰對矣。如或知之,豈有一毫欺忘於君父之理乎?上曰,近以摛文院事觀之朝報謄入,逐朔爲之定式則近來慢不擧行,此皆直閣之責,卿其董飭,好矣。命書榻敎曰,王大妃殿進御一錢重人蔘粟米飮,一貼煎入。民始曰,祭官中時無職名人,口傳付軍職,大司成南玄老牌招,進參誓戒之地,何如?上曰,依爲之。出擧條命退,承史遂退。
庚子三月二十五日午時,上御誠正閣。軍士房承旨入侍時,左副承旨朴祐源,記事官鄭東浚,記注官李,記事官徐龍輔,以次進伏訖。上命書傳敎曰,統禦合設之後,事面自別,必須擇入,可責成效,江華留守各別擇差,臺官體貌不輕,交龜豈容稽滯,待明朝薦望事,分付。又命書傳敎曰,銓曹無人,奉常正,勢難差出,而誓戒迫頭,前正旣命仍任,臺諫有闕代,明日政差出。上曰,政事,明日爲之。出榻敎上命書傳敎曰,吏曹參判前望單子,入之。祐源曰,今日親臨受誓戒時,奉常正,以典祀官,當爲進參,而正李顯永,移拜臺職,合有變通之道,何以爲之乎?上曰,仍任前職,可也。出擧條仍命退,諸臣以次退出。
庚子三月二十五日酉時,上御誠正閣。坐直承旨入侍時,右承旨徐有防,假注書趙興鎭,記注官李,記事官徐龍輔,以次進伏訖。上日,昨曰,玉堂之徑出,都憲之避嫌,其可成說乎?大抵,原疏未下之前,設或有可嫌之端,不得引義,先朝受敎禁令,何等截嚴,而都憲,無難犯之,承宣,在喉舌之任,初無一言而循例捧入,出納惟允之意,顧安在哉?有防曰,都憲避嫌捧入,臣果未及知之矣。上曰,旣在一院之中,雖非該房,入啓文字,矇然不知,亦非承宣之罪耶?至於玉堂徑出,尤萬萬駭擧,而視若不知,然則政院,何爲而設置乎?有防曰,聖敎之下,臣何敢分疏仰達,而再昨日玉堂李時秀,欲陳疏徑出云。臣與諸僚,往復挽止矣。昨者都憲避嫌出後,其勢末由更挽,至於徑出之境,此莫非臣之罪也。上曰,近來院中凡事,一味抛置,殆不成樣,故使承宣,久置院中,隨事修擧,俾有實效,修擧姑捨,有此無前之擧,寧不慨歎?此後則各別惕念,雖生疎之人,使之考閱故事,隨處董飭,更無有如前怠忽之習,可也。命退,承史遂退
上在昌德宮。停常參·經筵。
李亨逵啓曰,明日視事取稟。傳曰,只晝講。
親臨受誓戒罷後,政院·玉堂·藥房,口傳問安。答曰,知道。
傳于李亨逵曰,都承,入侍。
傳于李亨逵曰,左承旨,入侍。
傳于李亨逵曰,右承旨,入侍。
傳于朴祐源曰,禮房承旨,入侍。
事變假注書安邁權在外,代以曺亨壽爲事變假注書。
事變假注書曺亨壽在外,代以姜垣爲事變假注書。
事變假注書姜垣在外,代以黃乃正爲事變假注書。
傳于徐有防曰,軍士房承旨,入侍。
吏曹參判前望單子,入之。鄭民始,落點。
承旨前望單子,入之。鄭一祥落點。
有政。吏批,判書金鍾秀受由在外,參判鄭民始進,參議未差,左承旨李亨逵進,吏批啓曰,判書金鍾秀受由在外,參議未差,小臣獨政未安,何以爲之?敢稟。傳曰,仍爲之。以金履禧爲司諫,徐鼎修爲修撰,金宇鎭爲副修撰,蔡弘履爲同敦寧,金熤爲掌樂提調,趙鼎鎭爲宗簿正,尹行元爲扶安縣監,李一曾爲務安縣監,奉常正李顯永,仍任事承傳。
兵批,判書蔡濟恭病,參判李萬恢入直進,參議尹勉升病,參知南柱老病,左副承旨朴祐源進,管城將單金海柱,副護軍單洪彦喆,副司直兪彦鎬·姜世晃·趙尙鎭。
朴祐源啓曰,明日次對,諫院無進參之員,雜科進去外,呈告人員,竝待開門牌招,何如?傳曰,允。
傳于李亨逵曰,新除授玉堂,牌招察任。
下備忘記曰,觀此海伯査啓孫思儼事,可謂冤枉矣。拔榜則勿施,定配則放送,俱是在所不已之事。令該曹,劃卽覆啓,而大抵,本事,係是科事,雖有差謬處,存拔之際,所當十分審愼,考之營籍,參以邑報,又加廣閱詳査,然後始可登聞,而不此之爲,初旣泛然狀啓,致有此更査還付之擧,不審之失,不可無警,其時道臣,從重推考。
李亨逵啓曰,明日次對,諫院無進參之員,今日政新除授司諫金履禧,待開門一體牌招,何如?傳曰,允。
又以宗簿寺官員,以提調意啓曰,觀此江華府留守李性源狀本,則璿源閣閣內南邊後面第三長椽間一處,第五長椽間一處,第七長椽間一處,第八童椽間一處,仰壁剝落,北邊板壁一張,落在抹樓上,閣外南邊後面朴工上木交三箇及椽含半把腐傷,後面墻壁一處,自外蹲退,北邊後面第一柱木蹲縮,第二柱木第三柱木傾仄,外面火防一把,亦爲蹲縮云。璿源閣內外破傷,至於如此,事甚驚慮,趁速修改,不容少緩,依例發遣本寺郞廳,卽爲修補之意,分付該曹該道該府,何如?傳曰,允。
又以實錄廳郞廳,以摠裁官意啓曰,本廳堂上闕員,以知中樞府事鄭好仁,戶曹參判徐有寧,行副司直鄭一祥·蔡弘履差下,使之察任,何如?傳曰,允。
朴祐源,以禁衛營言啓曰,來四月當入番中部後司屬江原道五哨軍兵,逢點實數六百五十二名,已爲點閱整齊,來四月初一日,與內外各處入直將官軍兵等,依例替代後,舊軍放送之意,敢啓。答曰,知道。
又以禁衛營言啓曰,來六月,當八番右部前司屬全羅道五哨軍兵,來五月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來四月五月兩朔,應立右部中司屬洪忠左道五哨軍兵六百七十名,已爲逢點整齊矣。四月初一日,與左司軍兵替代立番後,舊軍放送之意,敢啓。答曰,知道。
又以御營廳言啓曰,本廳來六月七月兩朔,應立右部右司屬洪忠左道五哨軍兵,來五月二十五日,京中逢點,六月初一日,與中司軍兵,當爲替代立番,趁期調送事,本道監兵使處,依前知會之意,敢啓。答曰,知道。
吏曹判書金鍾秀疏曰,伏以臣申控肝血之懇,又奉往覲之批,臣非不知佩符下鄕之大違法意,而情私所迫,聞命卽行,一誤再誤,視若當然。臣情雖戚,臣罪彌大,日夕兢懍,若無所容,臣獲蒙聖恩,歸省母病,感冒未解,寒熱猶作,最是神氣之昏綴,愈往愈甚,一日之內。伏枕闔眼之時,殆過其半,似此情理,實無暫時離側之勢。且臣狗馬賤疾,越添於强策奔走之餘,寒氣外束而肢節如搗,頑痰內梗而嗽·喘迭湧,宛轉床褥,運動無路。蓋臣衰年重病,未蘇徑起,形神俱弊,氣息甚促,失今不治,將成廢疾。臣非敢自惜微命,實恐仰累聖化,方擬疾聲呼籲之際,仄伏聞親臨誓戒,期日已迫。進幣瓚爵之任,將不免曠闕,惶悶之極,如添一病,玆敢冒入文字,從縣道上聞。噫,銓柄之久據,懼淙促命則前已再家體諒,將任之遙帶,恩出擺格則不容一向弁髦,目下所顒望,惟在於天地父母,曲垂矜惻之念,早施生成之澤,而意竭神昏,亦未暇縷列。伏乞聖慈,竝賜鑑燭,將臣本職及守禦兼任,先行鐫免,仍許臣長暇,使殘喘獲延,公私不勝大幸。答曰,省疏具悉。未踰數舍之地,邑是本管,許令卿帶符去來,非無酌量,卿其勿辭,從速上來。
洪忠監司姜潤疎曰,伏以無似賤臣,猥蒙先大王洪造之澤,編歷三司,遂躋承宣,自頂至踵,毛髮絲粟,莫非寵渥之攸賜,臣才不逮人,祿不及養,至痛在心,不敢出而爲世用,嘗於癸巳年間,一登筵席而少無涓埃之報答,玆自以往,又自丙申初宿病之外,更罹風痺之症,手足不能伸屈,肢體無以轉動,塌臥一席,殆同僵屍者,又至數四年矣。以足於先大王棄群臣之後,不能同諸外方之臣僚,以一遂闕門外之奔哭,先大王之恩造如是,微臣之負犯如是,粉虀是甘,斧鉞猶輕,何敢自立於此世,以言一縷之猶存乎?不謂我主上殿下寬弘博大之量,天地父母之德,舊釁不祿遺簪更收,嘗於前十二月,再有承宣之牽復,更於今本月初四日,特以一路方面重委寄之,臣餘犯猶在,而洪恩又降,感淚交逬,懍慄益切,前此舊踐,尙不敢當。況玆數四百里藩臬莫大之任,臣何敢黜陟能否?布達聖化,以强顔而苟冒也。反復思惟,無以堪承。嗚呼,今臣目下情地,以事親則禍罰餘喘。只增不洎之痛,以事君則違負積戾,猶在勘律之科,資父事君,兩虧其道,加以所病益痛,氣血漸憊,未有陳力之望。且臣犬馬之齒,今年正滿七十,在禮四十彊仕,七十致事,法意固然,使臣雖無疾病,又何敢以致事之年,反作彊仕之出,以成一世人之指笑嗤點也?玆敢暴陳情私,仰達紸纊之下。伏乞聖明,諒臣難强之病,許臣已至之年,特遞臣方岳之職名,以安螻蟻之私分,以嚴推擇之公格,臣無任屛營祈懇之至。答曰,省疏具悉。畀卿方岳,意在歷試,卿其勿辭,病如可强,往欽哉?
庚子三月二十六日卯時,上御誠正閣。昨日坐直承旨入侍時,右承旨徐有防,假注書趙興鎭,記注官李,記事官徐龍輔,以次進伏訖。命書傳敎曰,次對進定於明日。又命書傳敎曰,承旨前望單子,入之。待下批牌招察任。上曰,都承旨,入侍。賤臣承命出,與都承旨鄭民始,偕入進伏。上曰,沁留薦望擬入乎?民始曰,姑未擬入矣。上曰,更爲商量下敎,今日姑勿擬入事,往復於大臣,好矣。命書榻敎曰,在外實錄郞廳,催促上來,過限則直捧禁推傳旨。又命書傳敎曰,新除授吏曹堂上,待下批牌招開政。上曰,今日內局監煎,誰爲之乎?民始曰,提調入來矣。命書榻敎曰,王大妃殿進御二錢重人蔘粟米飮一貼,煎入。命退,承史以次退出。
庚子三月二十六日酉時,上御誠正閣。軍士房承旨入侍時,左副承旨朴祐源,假注書趙興鎭,記注官李,記事官徐龍輔,以次進伏訖。上曰,吏參承牌乎?祐源曰,牌不進矣。命書傳敎曰,此何事體?旣無情勢,則又何爲而違牌乎?若此則,何如?可以行公乎?分義所在,決不可如是占便,從重推考,更卽牌招開政。命賤臣曰,吏參承牌與否知入。賤臣承命出回奏曰,尙未承牌云矣。上曰,在闕內與否知入。賤臣還奏曰,尙在闕中云矣。命書傳敎曰,飭敎,何如?而又復若此者,實關分義,更鼓已深,無意膺命者,果何意義?吏曹參判鄭民始,爲先越捧一等,更卽牌招,違牌傳旨,勿爲捧入。又命書傳敎曰,昨日試所進去臺諫,旣命除本司進去,俾專使役,館職宜無異同,況今番次苟艱?不可一向除本司,玉堂中兼帶實錄郞廳人許遞,今日政以在京無故人差出。命書傳敎曰,王大妃殿進御二錢重人蔘粟米飮一貼,煎入。又命書吏判及洪忠監司疏批,命退,承史以次退出。
庚子三月二十六日四更一點,上御仁政殿。受誓戒入侍時,行都承旨鄭民始,左承旨李亨逵,右承旨徐有防,左副承旨朴祐源,右副承旨金魯淳,同副承旨沈豊之,記事官鄭東浚,假注書趙興鎭,記注官李,徐龍輔,以次侍立。禁漏官入正時,上御遠遊冠·絳紗袍,詣仁政殿南月臺版位上執圭,引儀引東西班入就位,行四拜禮後,讀誓文官及吏曹判書自東階進前,東向立讀誓文訖。百官行四拜,左通禮跪啓禮畢,東西文武百官以次退出,上命宣傳官侍衛軍兵解嚴,仍還內,承史侍衛遂退
上在昌德宮。停常參·經筵。
夜自一更至三更,灑雨下雨,測雨器水深六分。
徐有防啓曰,今日晝講爲之事,命下矣。知經筵蔡濟恭病不進,黃景源疏批未下,尹東暹未肅拜,同經筵金鍾秀·兪彦鎬在外,李鎭衡雜科試官進去,無以備員入侍,事甚未安。懸病人及未肅拜人員,竝推考警責,仍卽牌招進參,何如?傳曰,允。
朴祐源,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。
又以御營廳從事官來言,啓曰,今日本廳軍兵,日次私習云矣,敢啓。答曰,知道。
以正言沈樂洙牌不進罷職傳旨,傳于朴祐源曰,只推。
傳于李亨逵曰,軍士房承旨,入侍。
傳于李亨逵曰,禮房承旨,入侍。
備邊司薦望,以趙㻐爲江華留守。
兵曹,口傳政事。副司果李度默·李鼎運。
下備忘記曰,世無棄物,不害爲尙寬之王政,向來妄錯固極矣。念其人想其才,合有滌瑕甄錄之擧。況今朝著乏人,此等之人,亦自不易得,雲山郡定配罪人李秉模,特爲放送,俾示自新之路。
徐有防啓曰,實錄廳,持去癸亥日記十四卷,丙寅日記十六卷,乙亥日記十二卷,丙子日記十三卷,推案日記一卷,還來之意,敢啓。答曰,知道。
傳于金魯淳曰,不踏啓字中官,推考。
事變假注書黃乃正在外,代以閔升龍爲事變假注書。
事變假注書閔升龍在外,代以金命瑜爲事變假注書。
事變假注書金命瑜在外,代以李彙爲事變假注書。
事變假注書李彙在外,代以文光瑞爲事變假注書。
下備忘記于徐有防曰,夏享大祭攝儀。
鄭一祥,以吏曹言啓曰,司饔院主簿南龍震,除拜後過限未肅拜,依例改差,何如?傳曰,允。
又以吏曹言啓曰,新除授陰竹縣監柳光翼呈狀內,今年六十有七,已過守令除拜之限,不得冒赴云。年限已過則法不當仍令赴任,改差,何如?傳曰,允。
傳于鄭一祥曰,本邑數遞可悶,慶州府尹有闕之代,勿拘常格,今日政,各別擇差。
有政。吏批,判書金鍾秀受由在外,參判鄭民始進,參議未差,行都承旨鄭一祥進。吏批啓曰,判書金鍾秀受由在外,參議未差,小臣獨政未安,何以爲之?敢稟。傳曰,仍爲之。又啓曰,洪忠監司,今當差出,而擬望之人乏少,他道守令竝擬,何如?傳曰,允。以韓㵛爲禮曹正郞,崔光璧爲軍資正,趙爲司饔主簿,洪絲浩爲禮賓直長,沈頤之爲洪忠監司,李采爲陰竹縣監,再政以李鎭翼爲慶州府尹。
兵批,判書蔡濟恭病,參判李萬恢入直進,參議尹勉升病,參知南柱老病,左副承旨朴祐源進,副司直趙瑗·姜潤。
傳于金魯淳曰,坐直承旨與監印郞廳,入侍。
徐有防,以弘文館言啓曰,新除授副應敎趙時偉,時在洪忠道永同地,副校理林錫喆,時在全羅道扶安縣任所,副修撰洪文泳,時在務安縣任所,經筵入番事緊。請竝斯速乘馹上來事,下諭。傳曰,依啓。
朴祐源,以備邊司言啓曰,今日次對,本司堂上,懸病人員甚多,事體誠極未安。竝從重推考,令政院牌招,使之進參,何如?傳曰,允。
李亨逵,以戶曹言啓曰,文昭殿碑閣·蠶壇碑閣·淨業院碑閣·追慕洞碑閣·流霞亭,發遣本曹郞廳奉審,則蠶壇碑閣西邊春舌滲漏,追慕洞碑閣四面墻垣,夫防草陸張,女防草貳張,夫瓦陸張,中門夫防草參張,夫瓦貳張破傷,流霞亭正堂北邊,夫女·夫瓦各七張,風遮草芚五浮,條所五把,千慕堂北邊會簷常女瓦七張,夫瓦四張,萬懷堂常女瓦七張,夫瓦三張,四面墻垣,常女夫瓦各二十張破傷雨漏處,三庫以上破傷處,分付各該司,卽速修改之意,敢啓。答曰,知道。
徐有防,因司饔院官員,以都提調提調意啓曰,本院奉事洪絲浩,以蘇魚所監捉官,方在漁所矣。今日政移拜禮賓寺直長,其代,奉事柳誨下送,以爲竢事之意,敢啓。答曰,知道。
朴祐源,以義禁府言啓曰,平安道雲山郡定配罪人李秉模,放送承傳,啓下矣。卽爲放送事,分付該道道臣之意,敢啓。答曰,知道。
司諫金履禧,掌令尹行晉,持平崔守魯·李益運,獻納朴在源,校理姜忱·林濟遠,副校理李時秀,正言李濟萬,修撰徐鼎修,副修撰金宇鎭·徐有成啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中途付處。措辭見上答曰,不允。司諫金履禧,掌令尹行晉,持平崔守魯·李益運,獻納朴在源,正言李濟萬啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答曰,不允。末端事,如是爭執,殆覺支離也。
右承旨徐有防疏曰,伏以臣之尙方副提調之任,向因前都承旨鄭民始本院提擧之難於兼帶,猥蒙恩點矣。今則新除知申,旣已肅命,在臣廉隅,不可仍冒。伏乞聖明,特賜鐫改,以安微分,幸甚。臣無仕屛營祈懇之至。答曰,省疏具悉。仍帶有例,勿辭察任。
大司成南玄老疏曰,伏以日吉辰良,嘉禮順成,臣民慶忭,曷有其極?仍念臣,疎迂湔劣,文質無當,徒籍門蔭,歷敡淸顯,居常愧懼,若隕淵谷,迺者,國子新命,忽下於千萬夢想之外。臣於是,驚惶踧踖,莫省所措,夫太學,人君敎化之官,而俎豆禮敬之儀,絃歌誦習之風,殷序周庠,古制皆徵,凡所以作成人才,禆補治敎者,其爲責,願何如哉?玆故朝廷之所遴選者,每在於茂材宿學,而雖以先輩名碩,負一代重望,亦皆逡巡退讓,不敢遽然自任,其非人人所可冒玷,可知,臣則才旣鈍滯,學又蔑裂,將何藉手而敢爲承當之計乎?苟然充擬,雖云十年之久,而濫叨匪據,實非一日之安,方擬略控循墻之懇,仰冀褫鞶之恩,享官事急,庚牌狎臨,怵畏義分,章皇出肅,退自循省,不覺慙汗之浹背,至若微官散銜,豈敢不自效奔奏之義,而顧此所叨之職,斷無因仍蹲冒之勢,玆不得不備陳肝膈之懇,仰瀆崇高之聽。伏乞聖慈,俯察臣言之非出飾讓,更軫是職之非可輕授,亟許鐫遞,以重名器,以安私分,不勝幸甚。臣無任屛營祈懇之至。答曰,省疏具悉。爾其勿辭,從速察職
知事鄭好仁疏曰,伏以,日吉辰良,嘉禮順成,慶忭之忱,曷有其極?臣頃叨潘任,厚被人誣,一身狼狽,固不足恤,而辱及臣兄,無復可言,在臣之道,固當卽地籲天,以明其枉,而事未出場之前,無非待勘之日,含羞忍冤,亦已有月,今始略暴事實,以冀垂自焉。噫,從古詖險輕薄之徒,以私憾,擠陷人者何限,而豈有如尹塾之擧哉?貶題纔出,臺言旋起,十手所措,情狀難掩,此實無前之變怪,莫大之後弊,而及其供辭之出,片言隻字,無非虛妄,此雖出於巧於自拔,急於構人,而誠不圖人臣告君之辭,全事欺罔,無所忌憚,一至於此也。如非聖鑑俯燭,按覈有命,則臣之兄弟,幾不免於䵝黜之科,而前後行査之後,木物之無一私斫添載,旣已脫空無餘,於是乎塾之情態,益復綻露,雖欲粧撰而末如之何,故初供之張皇臚列,有若執贓然者,至其再供而判若二說,乃以木物之運,賣買之事,歸之於廚院差人,則前所謂廣津之藏置,朴哥之和賣,雪馬曳下,車運馬駄等說,眞是皮之不存,臣何必一一費辭,以自歸於與之呶呶哉?但畿營之關辭延命時酬酢,前供之不翅丁寧,而後供之全不擧論,亦不滿一笑也。蓋當初關辭,不過廚院公文之紙尾反貼,而反謂之威脅侵困及兩關齊到者,實未知其何說,文案俱存,一按可覆,伊時酬酢,亦不過答之以明知木商則勿給爲宜而已,而反謂之臣以爲差人卽吾家人,板材卽吾家物,又謂之臣有愧色。設使臣有欲眞箇私囑之心,身爲方伯,其可對齟齬之守令,發此損體貌之說話乎?臣非病風喪性,決不爲此,況厥漢之不知面目,厥木之初非私物,已詳於繡啓,又何容多辨也?若其燒火一節,此乃渠不勝憤毒之心,欲作釁端之計,而尤可見其反拙而彌彰也。蓋京司木物之沿邑收稅,已是法外,而引鉅作板,歸其私橐,又復藉藉,及其居下之後,書以臣家壽器,聚示民人,燒火於淸心樓下,使之有口可傳,無跡可尋,到今事端旣露之後,始以刳作幾板,將爲區處,節節自服,而至於書之以臣家壽板一款,則猶欲以遁辭自明,眞所謂不足責而還不覺令人羞愧也。噫,臣於塾,非但別無恩怨,亦且不無顧惜,如非大段不法,則何必書以鄙謗,置之下考乎?蓋其居官五朔,貪黷狼藉,隱漏三十結之私用,大同七百兩之換作,闕點軍校之捧錢八大藪之收稅,七百漏戶之受賂而免役,十二商船之漏案而私稅,莫非眞贓重罪,而其他細琑之事,不一而足,闔境嗷嗷,朝夕難保。臣不得已先因點陟之政,以除一日之害,旋卽追行究覈,將欲狀聞論罪,而適遭臺評,竟未果焉,於渠亦云幸矣,而不此之思,乃反逞憾肆毒,旣已陷人之不足,又復自陷於欺天之科,其所用心行事,亦難以常性論,而從今以往,雖有不法之守令,爲道臣者,其將畏怯趑趄,不敢容易下手,其爲世道之憂,誠非細故,臣家受誣,顧何足言哉?惟當上恃天鑑之孔昭,下付公議之自在,而第臣之所自隱痛者則有之,徒知守法之爲宜,不思彌綸之有道,畢竟受侮於下官,貽辱於家門,自顧慙忸,無面可顯,以此情勢,雖如樞銜散秩,不可虛縻,至於史局重任,尤難冒膺。伏乞聖明,俯賜鑑諒,亟遞臣所帶之職,仍令選部,勿復檢擬,以快人心,以靖私義,千萬幸甚。臣無任屛營祈懇之至。答曰,省疏具悉。往事不須說也,勿辭行公。
大司諫李在學疏曰,伏以,日吉辰良,嘉禮順成,臣民欣祝,曷有其極?仍伏念臣年淺學疎,才鈍識陋,百不猶人,一無可取,而幸値休明之運,獲忝任事之末,自在玉署,偏荷翦拂之渥,及廁銀臺,久蒙庇覆之私,恩重丘山而曾無絲毫所報,感在心肝則只以隕結爲期,夷險燥濕,惟當盡分,筋力奔走,何敢言勞?所以有除輒膺,未嘗爲辭巽之計,而至於諫長之任,乃是淸朝峻選,如臣言議風采,何曾一分近似,而沐浴之大論方張,竭蹶之微忱自激,冒肅恩命,隨參賓對,退而反省,尙有餘愧,張皇暫出,雖伸必討之義,仍因久據,實有不稱之懼,玆敢略暴仰懇,仰瀆崇嚴。伏乞聖明,亟賜鐫改,以安微分,不勝大願。臣方祈免之不暇,而危明慮治,古人有言,愛君憂國,秉彝所得,雖是陳腐之常談,冀或裨益於新化,玆敢草草數語,仰陳於紸纊之聽,惟殿下垂察焉。嗚呼,今日,卽我殿下一初之會也。粵自嗣服以來,權凶用事,濁亂我殿下之朝廷,貽累我殿下之治化,勢熖薰天而君綱一移,名義掃地而國脈潛鑠,將至於宗社不亡無幾,何幸邦運靈長,聖心悔悟,日月重輝於中天,虺蛇屛跡於深藪,朝墅有淸明之象,內外屬寧謐之期,此正懲前而毖後,厲精而聚神,赫然奮發,挽回至治之一大機也。然三年之大腫初潰而眞元隨陷,千間之廣廈將傾而撐柱沒策,人心世道,無收拾之望,國勢時象,有岌嶪之形,百弊千疵,不可枚擧,而苟求其受病之源,則專由於君臣上下,不以一實字做去耳。臣誠固陋謭劣,不知某事之爲得,某政之爲失,而姑從大體上論之,聖學無成就之實也。世道無丕變之實也,群工無策厲之實也,小民無懷保之實也,人才無收用之實也,言路無洞開之實也。嗚呼,殿下臨御以來,典學是先,以大禹惜陰之念,懋周王緝熙之工,法殿淸晝,常少綴講之日,燕居深宵,亦無釋卷之時,歷覽今古,貫通天人,在廷臣僚,孰不欽仰?而第帝王之學,有異匹庶,窮格之工,不在章句,必也以未能而求能,以未知而求知,若先賢所謂今日識一理,明日識一理,今日行一難事,明日行一難事然後,方可謂之學矣。苟或有學之名,而無學之實,其學時與未學時同,則雖謂之不學,可也。臣未敢知殿下之學,於實地上,果無一分未盡之歎耶?英銳太露,涵蓄不足者,卽殿下之病,而果能學焉而變化之乎?私意未祛,好惡或偏者,亦殿下之病,而果能學焉而矯捄之乎?多恩小罰,規模有未立之病,務近忽遠,地師有未柘之病,殿下亦能得於學而治其病乎?殿下方講論語,臣請以論語首卷中數句仰贊焉。子曰,道千乘之國,節用而愛人,顧今財用漸渴而經費猶繁,杼軸已空而民生益困則殿下果欲歉於節用愛人乎?子曰,周因於殷禮,所損益,可知也,近日之文具太勝,正宜損周益殷則殿下果能斥其文而尙其質,如周殷損益之道乎?子曰,擧直措諸枉則民服,今世之直道不行,率皆枉尋直尺則殿不果能奬其直而黜其枉,如擧直措枉之訓乎?此不過首卷中三件事,而殿下有講學之名,無體驗之實,則推此以往,全部可知。古人云疑怪之發,乃是學者好消恩,殿下臨文而深思,則今之不如古,得無疑乎?反躬而自察則治之不從欲,得無怪乎?若或開卷而讀,掩卷而忘,書自書,我自我,了無受用之效,則雖日接十筵,日講百篇,其於誠正格致之域,遮却幾重,謨不發於其政,害於其事者,殆與不學而無異矣。伏願殿下,勿謂典學之已高,益勉有察之極工,不求諸外而求諸內,不責於人而責於己,一講一誦,必思體認之功,一政一令,每軫反隅之道,以爲聖學成就之實焉。嗚呼,殿下臨御以來,是危勤懇之諭,每發於絲綸之間,矯革之策,恒軫於施措之際,朝著之潰烈者,必欲變之,紀綱之頹弛者,必欲變之,科弊已痼,士趨不端則思所以變之,宮方不古,倖門大開則思所以變,以至貪汚之漸盛,奢侈之益熾者,莫不欲隨弊變之,庶幾徯志之治,拭目以覩,而默檢四五年來所捄者何事,所革者何弊,一室分權而門戶各立,百歧趨利而戈戟相隨,馴致今日淆亂之象,以懷聖明平蕩之治,則朝著可謂變乎?法禁解弛而朝令不行,名分紊亂而民志未定,街上走卒,斥呼宰相,城外强盜,歐打朝士,禁門攔入,徒勤申飭之敎,蹕路上言,卒多猥越之事,至於百度紐解,莫可收拾則紀綱可謂變乎?試場屢飭而猶多㚥巧之竇,士習益渝而或有駭悖之擧,政曹聽命於權臣而惟是好惡,公器反歸於私逕而多拂人望,則科道之淆雜,官方之僥濫,實未變也。嗣服以後,懲墨是嚴,而中外輦輸,權門富公,御室之內示朴爲先,而搢紳夸麗,匹庶效尤則貪墨之風,侈靡之習,亦未變也。凡此積痼之弊,雖由人心之浮薄,俗習之澆漓,而苟求其本則殿下,道率之方,有所未盡而然耳。移風易俗,雖非造次之事,上行下效,自有捷膺之理,故聖人以明德變黎之要,先儒以正心爲更化之原。伏願殿下,深軫反求之道,克加維新之工,出治則必以立志爲先,正俗則必以克己爲本,益懋躬行,毋事言敎,以爲世道丕變之實焉。嗚呼,殿下臨御以來,以群工之不能策厲爲憂,念國事之泮渙則宵肝靡遑悶庶務之叢睉則廈氈興歎,一心勤勞,五年于玆,庶幾虞廷致厲翼之美,周官有董正之休,而無奈大小之狃安成習,內外之振刷無聞,廟堂紆謨,不過簿書期會,而民憂國計,抛却笆籬,經筵講討,只是章句註釋,而君德時政,視作弁髦,士夫之名節盡壞而不知廉恥之爲何物,朝堂之詣謔太甚而不識鄙俚之爲可羞,伈伈泄泄,不肯擔着事務,悠悠泛泛,率是拖過時日,史局堂郞,惟思占便而迄無造成之期,法曹囚緊,不決剖決而每多滯訟之患,京外覆啓,乃是承傳擧行,而猶且愆期,卯酉供仕,惟視摘奸久近,而每事懸頉,外方之朔末修報徒,襲前例而無實莫甚。各邑之月三同推,只憑文書而會坐亦罕,以至於群工之姑息,作爲時體,庶事之因循,遂成痼弊,古云君逸於上,臣勞於下,今也則反是,至尊獨勞,諸臣偸安,下旣無委任責成之效,上反有躬親細務之歎,此豈但今日廷臣,不,能事事之罪哉?亦由於殿下任使之失其宜,振厲之失其方耳。帝舜分命九官而著無爲之化,文王罔知庶獄而致大猷之休,誠使殿下,官皆擇人,人皆效能,則何至於憂勞如是之勤而治化如是之邈乎?伏願殿下,益勵振作之志,克盡蕫率之方,黜陟毋或容私而必考其績,用舍無徒循常而必隨其才,使百僚俱警,庶績咸凝,以爲群工策勵之實焉。嗚呼,殿下臨御以來,以小民之不能懷保爲憂,元朝下勸農之綸而老羸者扶杖以聽,荒年盡調窮之策而飢饉者攢手以祝,凡係損上益下之政,不謀卿士,不恤經費,惟以安民爲急先務,而只緣有司之臣,不善奉承,如傷之澤,未能下究,前後繡衣之差遣,未見民瘼之採奏,新舊還穀之停捧,反歸吏逋之彌縫,豪族兼竝而無所懲畏,殘氓偏苦而或至離散,身帶兩役之不足而至兼三四役名,懲及同里之不已而貽害遠近村里,托以犯禁而營門收贖,殆甚京司之出牌,謂之風聞而平民推捉,徒作奸吏之索賂,空差革罷,寔是盛事,而官隷之侵漁自如,京納情債,本而禁令,而曹胥之誅求愈甚,其他病民之事,剝民之政,不一其端,難以遍擧,雖値有年,尙多顚連,倘遇薦歉,將何奠安?噫,今日民生之困苦,亦云極矣。其所以日夜顒祝,特以爲命者,惟以殿下之仁聞夙著,德音屢降,必有以蘇其疾瘼,拯之溝壑也。今若慰撫之聖諭徒勤而實政未究,懸望之象情已竭而實澤不及,則民雖至愚,不可以空言悅也。伏願殿下,克推可愛之仁,益軫惠鮮之政,懋節儉以紓民力,擇守宰以重民牧,一絲一粒之費,必思其出於民,一木一石之役,惟恐其勞於民,爬擳積弊,講究良法,使下情無壅閼之歎,上澤有周洽之美,以爲小民懷保之實焉。嗚呼,殿下臨御以來,以收用人才爲務,戒循私之習,屢勤飭敎,悶遐方積鬱之弊而每思疏通,重官爵以防濫進之路,量才能以盡器使之方,庶幾朝有彙征之美,野無遺逸之歎,而其奈培養無素,旣乏需世之才,鑑前不明,又失用人之道,浮華合於時樣而朴實者反受其悔,躁競利於進取而恬靜者未見其用,論人則較量地閥以定優劣,臨政則分排色目,以謂公平,才能有當而公卿子弟,無官無做,人皆有能則鄕曲寒微,無路自發,進退惟從親疎而大啓趨利之弊,取捨多視言貌而或欠考實之政,每歲京外之薦擧,只循顔私而無簡選之意。兩朔都政之飭厲,便成文具而無奉行之效,天點一靳,則輒過疑慮而難於復擬,中批或降,則雖至驟躐而看作常事,銓任雖云復舊,而不見激揚之效,武職亦自不輕,而惟以履歷爲準,黜陟失宜,才彦無興起之心,賢愚莫別,闒茸有僥倖之望,此誠今日之大病弊也。噫天生一代之才,足了一代之事,近日人物,雖甚眇然,亦豈無了一世之才乎?亶由殿下求之未廣,用之失宜而然耳。誠使甄拔必公,任使爲當,則大小之才,皆得才效,尺寸之能,亦無所遺。伏願殿下,毋曰人才之難得,惟恐任用之未盡,扶植名節,以爲作成之本,愼重公器,以爲磨礪之方,用才俊則勿以地處爲拘,責成績則又以久任爲期,開廣求之路,杜偏私之門,使有才者,無未試之歎,無才者,絶非分之心,以爲人才收用之實焉。嗚呼,殿下臨御以來,以洞開言路爲務,有事則求言,遇災則求言,屢發臨朝之歎,每切樂聞之念,而夷考五年之中,何嘗有一人之敢言不諱者乎?殿陛之間,未聞是非之爭,臺閣之上,互守含默之戒,袞職闕遺嫌於專功,廟謨得失,視以時諱,至於草墅之有懷欲陳者,指以狂夫,朝參之上殿以奏者,目以迂闊,竝占執藝之論,官師之規而寧無聞焉。噫,殿下之廷,無言久矣,殿下亦知其所由乎?奸凶竊弄於中,聰明壅蔽於上,百官聽其命令,三司受其指揮,一種無恥之輩,倡爲之論曰,聖朝本無闕事,賢臣爲之輔翼,不可强覓而法直云爾。雖有寂寥之陳談,亦必就正於權門,故諂附者希其旨而不欲言,自愛者畏其禍而不欲言,臣亦前日三司中人也。今發此言,有愧本心,而苟究其由,則殿下取善之量雖弘,而偏係之病反勝,使小人無所忌憚,擧世莫敢誰何,直至今日之朝象而極矣。何幸天衷感發,罪人黜伏,此正殿下敷示誠意,思聞直言之時,而第以目下事言之,惟彼合辭之請,乃是一國之論,而私反害正,久靳快允之音,恩或掩義,至下亟停之批,此猶如是,他尙可論,若此不已,則誠恐公議摧沮,人心渙散,言路之塞,將無異於權凶在朝之時,寧不寒心?伏願殿下,先從大論,以洩輿憤,克恢聖聽,以廣言路,洞示虛己之衷俾開疑沮之情,指陳袞闕則毋徒曰留意而必飭,反諸聖躬,論及時弊則毋徒爲例批而必思施諸政事,言雖過激而勿慮其訐揚,言或觸忤而勿罪其狂妄,使耳目開張,情志交孚,以爲言路洞開之實焉。噫,顧今可言之事,豈止於此哉?時憂溢目,國事罔涯,殆如中流失楫而止泊靡所,百體受病而醫治無策,賈誼所謂太息流涕者,政是今日,而臣之見識淺短,數條論烈,近是皮腫,全乏骨骾,自顧慙悚,如無所容。然竊以爲聖學成就,最是第一急務,世道之丕變,群二之策厲,小民之懷保,人才之收用,皆從聖學中出來,而至於言路,尤係國家之興亡,故以聖學爲首,言路爲終,不顧陳陋之嫌,不避僭妄之罪,冒疎而略陳之。儻殿下以詢蕘之德,察獻芹之誠,不以人廢言,則非但有助於來諫,抑恐少俾於爲治,惟願殿下留意焉。臣無任屛營祈懇之至。答曰,省疏具悉。六條陳勉,無非藥石,思欲奮勵費成,而其中時弊之不可不救正者,許令廟堂覆奏,爾其勿辭,從速察職。
同敦寧蔡弘履疏曰,伏以臣於昨日政,猥蒙天恩,得除敦寧,而念臣旣無敦寧則揆以法典,例不得行公,而俄因史局除命,召牌之下,不敢違傲,章皇出肅,而其在公格,不宜仍帶,玆敢短章仰籲。伏乞聖慈,亟命遞改,以存公格焉。臣無任屛營祈懇之至。答曰,省疏具悉。疏辭下該曹稟處。
庚子三月二十七日卯時,上御誠正閣。大臣·備局堂上引見入侍時,領議政金尙喆,左議政李溵,右議政李徽之·兼禮曹判書洪樂性,戶曹判書金華鎭·左尹李柱國·行訓鍊院都正李敬懋,戶曹參判徐有寧,校理姜忱,修撰徐有成·持平崔守魯,正言李濟萬,左副承旨朴祐源,假注書趙興鎭·事變假注書宋煥德,記事官李·徐龍輔以次進伏訖。尙喆等曰,日前親臨誓戒,侵夜勞動,聖體,若何?上曰,一樣矣。尙喆等曰,王大妃殿氣候,若何?上曰,一樣矣。尙喆等曰,惠慶宮氣候,若何?上曰,一樣矣。溵曰,顧今悠悠萬事,專在於保嗇聖躬,而近日酬接無暇,皇壇望拜夏享誓戒,亦皆親臨,殿下之誠孝,臣等不勝欽仰,而不知之中,似有受損之節,伏願聖上,益加留念焉。尙喆等曰,右相,出肅入參,鼎席,自此具備,下情欣幸矣。徽之曰,臣以百無肖似之人,偏蒙聖上陶甄拂拭之化,前後歷敡,無非涯分之踰濫,而至於三事新命,尤是萬萬夢想之外,過福之災,不稱之譏,臣不足恤,而恐或貽累於聖上則哲之明,伏願殿下,亟免臣職,改卜賢德,區區所望矣。上曰,今番枚卜,意豈偶然?允協輿望,卿何過辭?目下人心渙散,朝著澆亂,姑無寧靖之期,此正一心粹白,董勵鎭安之秋也,卿須勉之哉。徽之曰,聖學高明,以臣空疎之見,更何有仰勉之辭?而辭敎之間,或欠包容,施爲之際,間多嚴急,大小臣隣,怵迫囁喘,上下情志,或不無不能相孚之慮。伏願聖上,留念焉。上曰,所陳,好矣。徽之曰,人才之難,自古已然,而人物之眇然,未有甚於近日,位著乏人,已極可悶,而以目下事言之,權凶退黜之後,以其一時所親,朝彈一人,暮逐一人,彼此疑阻,以擠陷爲事,若此不已,其將空朝廷而後已。從今以往,除非負犯最重者外,或以私怨,乘機敲憾之習,痛禁好矣。上曰,所陳果好,而此亦在卿等,居具瞻之地,盡調停之責矣。徽之曰,方今急務,厲廉恥正風俗爲第一件事,向來奸凶弄權,士大夫風習委靡,至於莫可收拾之境,到今丕變之道,專在於聖上導率之如何,明用賞罰,嚴示好惡,任賢勿貳,去邪勿疑,則四方風動,殿下朝廷之上,人才當蔚興矣。上曰,好矣。尙喆曰,此黃海前監司金熤狀啓也。枚擧平山前府使姜五成牒報,以爲本府還穀數多,而太白城餉及倉元還等穀,合爲四萬六千五百餘石,每年當分,至爲三萬一千八百石,而受還實戶,只爲四千六百餘戶,日後所受,摠以皮穀折計,則將至於十三四石之多,當其分糶之時,各面道里,遠或爲一百五六十里,近亦不下七八十里,所受還上,消融於四五日齎糧往來之費,且彈丸一小城,積峙累萬軍餉,亦無所用。今若依當初設施之數,軍餉軍器,各限千石存留,而如或以存減之太偏爲難,則城餉條三千石,軍餉條二千石存留,其餘二萬餘石,依丁酉年例,自京司,作錢取用,則在平民,無穀多傷民之弊,在本城,亦無糧餉不足之慮,請令廟堂,稟旨分付矣。此山城,處在大路之邊,不過一時遮攔之地,當初軍餉之儲置,亦非守城之計,而諸般穀物,漸致增加,若是過多,徒爲難支之民弊,卽今事勢,不可無變通之擧,而本道他邑,旣無移轉裒益之路,則惟有發賣一事,誠如道臣所論,其中豆太雜穀,一依折米之法,竝與元小米而除置留庫五千石,以其餘數,依法詳定本價,許賣後擧行形止,具由狀聞,成陳省上納之意,分付道臣,使之着意擧行,何如?上曰,依爲之。出擧條上曰,目今朝著乏人,無可合之人,誠可悶也。趙㻐,年前一着,至今思之,終莫曉其委折,而當此位著極苟簡之時,不可一味棄置,予欲收用,未知如何。尙喆曰,趙㻐年前事,雖是誤着,豈可以此因爲廢棄乎?收用之下敎,誠至當矣。仍命書傳敎曰,事雖不可曉之甚者,處分旣已經歲,此等處,姑先歷試,無所不可。況今位著乏人,前判書趙㻐,蕩滌敍用。上曰,錦營事,曠務許久,而新伯尙未上來,姑未知何時交龜,營務之一任抛置,豈不可悶乎?尙喆曰,聞新錦伯,某條圖遞云矣。上曰,然則更爲催促上來,好矣。尙喆曰,雖更爲下諭催促,必不上來云,臣方仰達遞改矣。上曰,予必欲試其人,今聞期於圖遞云,還可歎也。尙喆曰,洪忠前道臣,旣廢公務,凡係狀奏,輒以假都事擧行,不但事體之未安,誠可悶矣。新監司姜潤,除拜已久,尙不上來,卽見其辭疏,可想其病亦難强,卽今事勢,不宜許久相持,洪忠監司姜潤,今姑許遞,何如?上曰,依爲之。出擧條命書傳敎曰,本營曠務可悶,錦伯待下批,不多日內辭朝。尙喆曰,今日法講命下之後,經筵應頉之人,雖無可論,其中應參不參者,事體誠極未安,不可無飭,爲先從重推考,何如?上曰,依爲之。出擧條溵曰,實錄郞廳,因事坐罷則敍用後,該曹直付軍職,依舊仍帶,自是前例,故卽今行公諸郞廳,幾皆如此,而獨柳誼,謂以未還差,終不仕進,方在禁推中,此後毋得以此援例之意,申飭,何如?上曰,依爲之。旣有定式則自當按例爲之,何必別樣申飭,有若新定式者然而徒損體統乎,此後違越格式者,直捧禁推傳旨,可也。出擧條上曰,實錄之未及修整者,所存幾何?溵曰,尙有七十六朔條矣。上曰,何時可以告成乎?溵曰,諸堂上,今方分掌年條,着意修整,差過三四朔,可以了當矣。上曰,卿旣在摠裁之任,另加蕫飭,可也。尙喆曰,近來備局堂上,極其苟簡,雖以次對言之,多未備員,事甚未安,漢城判尹金熤差下,知中樞府事鄭好仁·行都承旨鄭一祥,大司憲李性源,還爲差下,使之察任,何如?上曰,依爲之。出擧條命書榻敎曰,政官牌招開政,洪忠監司,各別擇差。又命書榻敎曰,實錄堂上未肅拜人員,牌招仕進。上曰,兩司無新啓,出去臺廳,傳啓,好矣。命退,諸臣以次退出。
庚子三月二十七日卯時,上御誠正閣。軍士房承旨入侍時,左副承旨朴祐源,記事官鄭東浚,記注官李,記事官徐龍輔以次進伏訖。上曰,王大妃進御二錢重人蔘粟米飮,一貼煎入。出榻敎上命書傳敎曰,晝講停。又命書傳敎曰,大臣·備局堂上引見。仍命退,諸臣以次退出。
上在昌德宮。停常參·經筵。
藥房都提調鄭弘淳,提調洪樂性·副提調鄭一祥啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜,惠慶宮氣候,何如?臣等,不任區區伏慮,敢來問安,竝此仰稟。答曰,知道。慈殿·慈宮氣候一樣,待後日次入侍宜矣。
王大妃殿·惠慶宮·中宮殿,藥房口傳問安。答曰,知道。
徐有防啓曰,宗簿主簿朴行淳,江華璿源閣修改事出去,而肅拜單子,以入來誤書,莫重入啓文書,如是不察,極爲未安,原單子勿施,推考警責,何如?傳曰,允。
傳于朴祐源曰,禮房承旨入侍。
朴祐源,以禁衛營從事官來言言啓曰,今日本營軍兵,日次私習云矣,敢啓。答曰,知道。
傳于徐有防曰,右承旨入侍。
事變假注書文光瑞在外代,以李信默爲事變假注書。
朴祐源,以禮曹言啓曰,來四月初四日宗廟夏享大祭親祭時,永寧殿,遣大臣行祭事,啓下矣。宗廟夏享大祭,旣命攝儀永寧殿祭,勿爲設行之意,敢啓。答曰,知道。
庚子三月二十八日午時,上御誠正閣。禮房承旨入侍時,禮房承旨徐有防,記事官鄭東浚,記注官李,記事官徐龍輔以次進伏訖。上命書傳敎曰,王大妃殿進御二錢重人蔘粟米飮,一貼煎入,仍命讀禁府公事,命書判付。仍命退,諸臣以次退出。
庚子三月二十八日申時,上御誠正閣。右承旨入侍時,右承旨徐有防,假注書趙興鎭,記注官李,記事官徐龍輔以次進伏訖。上曰,留院公事持入。賤臣承命出,持公事還入。命有防讀之,命賤臣曰,司甕院·尙衣院·尙書院·典設司·都摠府·禁軍廳,持標信摘奸以來,而其中入直禁軍有闕與否,詳細摘奸,可也。賤臣承命出,各司摘奸後還奏,臣依下敎,闕內各司摘奸則皆無頉,而入直禁軍中八人,食代出去,姑未還入矣。上曰,軍裝器械皆無頉耶?賤臣曰,一一點閱,軍裝·服色名色則皆有,而擧皆破傷無用矣。命退,承史以次退出。
上在昌德宮。停常參·經筵。
徐有防啓曰,明日常參·經筵取稟。傳曰,停。
傳于朴祐源曰,軍士房承旨入侍。
傳于李亨逵曰,同副承旨入侍。
安鳳來爲事變假注書。
以趙興鎭爲事變假注書。
傳于沈豊之曰,奉審承旨入侍。
沈豊之,以戶曹言啓曰,臣華鎭,與佐郞臣林濬浩,工曹參判臣沈·佐郞臣南寅老,進詣於義本宮,依定式奉審,則啓慶軒一庫雨漏,風遮草芚一浮,薍簾四浮破傷,樂善齋四庫雨漏,後行閣四庫雨漏,北行閣七間傾仄,內外墻垣瓦子,間間脫落,分付各該司,卽速修改,而亦令本曹郞廳,監蕫擧行之意,敢啓。傳曰,知道。
又以戶曹言啓曰,臣華鎭,與佐郞臣林濬浩,進詣鄕校洞於義宮·奉安閣·彰義宮,依定式奉審,則鄕校洞於義宮·奉安閣,風遮草芚二浮,薍簾六浮破傷,四面墻垣瓦子,間間脫落,彰義宮·養性軒一庫雨漏,滿箭遮陽,蓋覆油芚,庫庫破傷,薍簾二浮及捲簾索破傷,日閑齋三庫雨漏,治心齋二庫雨漏,咸一齋二庫雨漏,八祥檻二庫雨漏,七相樓四庫雨漏,廣窓一隻破傷,四美堂二庫雨漏,㺵思齋六庫雨漏,六德齋二庫雨漏,內外墻垣瓦子,間間脫落,分付各該司,卽速修改,而亦令本曹郞廳,監蕫擧行之意,敢啓。傳曰,知道。每欲下敎而未果,此後奎章閣·奉謨堂等處,雨漏及修改處,卿與郞官,進詣奉審,依此例,一體修改,時御所內外各處墻壁垣宇,無得墁毁之意,曾有申飭,亦有分授字內,至於成節目啓下之擧,而近聞慢忽,又復若前云。諺雖有高麗三日之語,此等小事,何敢如是抛棄?繼今以往,申明定式,四季朔,卿曹郞官,與兵曹入直堂郞,該所衛將,眼同遍審後,應頉處,劃卽修補,而故頉處或,公然變作處,當該字內官員及兵曹堂郞,分輕重論罪,下吏,自本曹科治,時御所差備內則季朔月終,自內侍府手本啓下後,次知中使及計士摘奸,不可不修改處,啓聞後擧行。如慶熙宮則每年春秋季朔發遣郞廳,與衛將,眼同摘奸,不得不修改處,劃卽修改,無或小而置之,以致巨役之弊,一則節省之一道,一則肯構之一端,卿其知悉擧行。
庚子三月三月二十九日巳時,上御誠正閣。軍士房承旨入侍時,左副承旨朴祐源,記事官鄭東浚,記注官李,記事官徐龍輔以次進伏訖。上命書傳敎曰,新除授洪忠監司斯速上來,仍卽辭朝事,下諭,自政院各別催促。上曰,王大妃殿進御二錢重人蔘粟米飮,一貼煎入。出榻敎上命書傳敎曰,禮房承旨馳詣,宗廟·景慕宮,奉審摘奸以來。仍命退,諸臣以次退出。
庚子三月二十九日卯時,上御誠正閣。同副承旨入侍時,同副承旨沈豊之,假注書趙興鎭,記注官鄭必忠,記事官李以次進伏訖。上曰,洪忠監司與承宣,爲幾寸親耶?豊之曰,六寸矣。上曰,何時上來云耶?豊之曰,數日間,似可入來,而姑未消息矣。上曰,慶州府尹有面看交龜之例乎?豊之曰,非面看交龜之邑矣。命書傳敎曰,新除授洪忠監司斯速上來事,下諭。命退,承史遂退。
庚子三月二十九日酉時,上御誠正閣。奉審承旨入侍時,右承旨右承旨徐有防,記事官金載瓚·李·徐龍輔以次進伏訖。上曰,藥房三提調入侍。都提調鄭弘淳·提調洪榮性·副提調鄭一祥進伏訖。弘淳曰,午間感候,若何?上曰,尙未快解矣。上曰,都提調每日入來乎?對曰,然矣。上曰,此後輪回入來也。上曰,卿見日昨次對筵話乎?對曰,未得見之矣。上曰,出去後須推見也。命承旨讀公事,命書榻敎曰,王大妃殿進御二錢重人蔘粟米飮,一貼煎入。命退,諸臣以次出。
上在昌德宮。停常參·經筵。
未時,雨雹,狀如小豆。未時申時,灑雨下雨,測雨器水深二分。
徐有防啓曰,明日常參·經筵取稟。傳曰,停。
朴祐源,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
徐有防啓曰,藥房三提調,爲承候來待矣。傳曰,入侍。
朴祐源啓曰,禁·御兩營從事官來言,今日本營本廳軍兵日次私習云矣,敢啓。傳曰,知道。
傳于朴祐源曰,軍士房承旨入侍。
有政。吏批,判書金鍾秀受由在外,參判鄭民始進,參議未差,同副承旨沈豊之進。吏批啓曰,判書金鍾秀,受由在外,參議未差,小臣獨政未安,何以爲之?敢稟。傳曰,仍爲之。又啓曰,大丘判官,今當差出,而本府以營下劇邑,素稱難治,不可不各別擇差,他道有聲績未準朔守令,竝擬,何如?傳曰,允。以徐鼎修爲副校理,朴在源爲副修撰,金夏材爲同敦寧,李東泰爲敦寧都正,尹勉遠爲敦寧主簿,洪元奕爲大丘判官,李在倫爲軍器判官,江華留守單趙㻐。
兵批,兼判書蔡濟恭病,參判李萬恢病,參議尹勉升病,參知南柱老入直進,左副承旨朴祐源進,副護軍趙時偉,副司直蔡弘履·林錫喆,副司果洪文泳。
傳于沈豊之曰,臺諫·玉堂·守令有闕之代,今日政差出。
吏批,再政。以姜彝正爲修撰,李鼎揆爲獻納,李雨培爲延安府使。
沈豊之,以吏曹言啓曰,今日政副校理徐鼎修,前帶修撰,矇未覺察,誤以副修撰書入,臣則惶恐待罪,而原單子改付標以入之意,敢啓。傳曰,知道,勿待罪。
咸鏡監司李命植啓本,犯越指示罪人崔萬東,與犯人,一體定配所,率爾之罪,惶恐待罪事。傳于朴祐源曰,勿待罪事回諭。
朴祐源,以兵曹言啓曰,去春三朔能麽兒考講時,武臣兼宣傳官金昌胤·林擎翰,部將沈擇之,守門將金柱,講一次陣一次不通,都摠府經歷沈默之,都事金景㾾,訓鍊院主簿李斗周,武臣兼宣傳官沈錫,守門將安栐,講一次不通,部將朴聖恕陣一次不通,竝依定式從重推考,何如?傳曰,允。
又以兵曹言啓曰,去三月朔各廳堂下武臣試射,連因有故,今已逾月,不得爲之之意,敢啓。傳曰,知道。
又以備邊司言啓曰,新除授洪忠監司,斯速上來,仍卽辭朝事,命下矣。今此湖西道臣之行,自嶺南過本道,旣是距本營不遠之地,則旣來還去之際,徒貽夫廚傳之弊,在前如此之時,多有直赴任所之例。洪忠監司沈頤之,勿爲上京,仍令到界之意分付,何如?傳曰,允。本營之許久曠務,實屬可,亦另加催促赴任,可也。
又以備邊司言啓曰,廣州府尹宋煥億呈狀乞遞矣。以其所遭,勢難强令察任,而重地瘝曠可悶,不可許久相持,許遞,何如?傳曰,允。
又以備邊司言啓曰,今此回還節使行,齎來勅書入京時,迎接儀節,令該曹考例擧行之意分付,何如?傳曰,允。
大司諫李在學,司諫金履禧,掌令尹行晉,獻納朴在源,持平崔守魯·李益運,校理姜忱·林濟遠,副校理李時秀·徐鼎修,正言李濟萬,副修撰金宇鎭啓曰,鄭致達妻之凶逆,前後聲討,已盡其千妖萬惡之罪,凡在血氣之倫者,莫不切齒痛心。噫,危逼聖躬,沮遏大策,厚·麟之凶謀,而窩窟則此賊也。推戴逆禶,謀危宗社,範·能之逆節,而根柢則此賊也,此豈容一日假息於覆載之間哉?三司之論,已及四載,轉而爲合辭之啓,合辭之啓,又閱累朔,轉而爲伏閤之爭,至於今日處分,又止於近島黜置。噫嘻,此賊之爲萬戮難赦之罪者,殿下之所嘗洞燭者也。無一分可恕之端者,殿下之亦嘗俯諭者也,今何爲而又有此末減之命耶?國無法則已,如其不然,則夫安有謀危宗社之如此賊,而使之首領之得保也。危逼聖躬之如此賊,而施以海島之薄罰耶?殿下之不忍置法,而姑從次律者,不過日,恐傷先王之德也,欲體先王之心也。此則有大不然者,先大王之於渠,止慈至愛之德,如傷若保之恩,是固大聖人人倫之至耳。渠若有一半分人心,則固當謙恭謹畏,奉承聖意,而獨奈狼性難馴,虺毒潛肆,謀逼先王之儲嗣,幾危先王之宗社,而幸賴先大王日月之明,終不爲此賊之所熒惑,赫然明斷,丕建大策,以奠我宗社於億萬年磐石之固,此先王之宏謨英烈,卓越百王,而昭垂萬世者也。惟其梟獍之凶,鬼蜮之情,不及彰著於在宥之日,未克斷恩而正法也。今若以先王慈愛之恩,貸此賊罔赦之罪,則非所以明先王之德,而體先王之心也。管叔致辟,何累於文王之盛德,而恩不掩義,所以爲周公之達孝也。以殿下之聖學高明,見理甚精,而何不劈破此義理之關,明正其亂逆之罪乎?請喬桐府黜置罪人鄭致達妻,快正王法,以洩神人之憤,乙未冬國家安危之機,至今追思,尙覺凜然。苟有體國大臣,則雖非上敎,固當直請聽政,而伊時首相韓翼謩,徒畏麟賊之氣焰,罔念國勢之岌嶪,不體上敎,徒事彌縫,使宗國大計,幾致難言之境,論其負犯,至爲深重,則向者近地移配,已失太寬,況可以全釋乎?雖以悶旱之聖意,有此收殺之敎,而乍允旋收,有咈輿情,請還寢遠竄罪人韓翼謩金吾草記勿施之命,仍施遠竄之典,金相福之罪,可勝誅哉?諸般罪惡之昭在人耳目者,於渠猶屬細故,而乙未冬相臣疏出之後,瑩中深文之說,稱以所見無異同,麟漢不必知之說,謂以語脈不如此,只此二言,已萬萬凶慘,而至於言根究覈之請,此又麟·謙之所不敢爲者。昭著之逆節,已難自掩,包藏之禍心,尤極叵測,揆以典刑,萬戮猶輕,而日月漸久,反置尋常,自上處分,不過放逐,在下爭執,只止遠竄,興言及此,心竊慨恨,國無法則已,夫安有罪惡之如此,而終屈王章,使之晏然自在於田里之中乎?請放歸田里罪人金相福,亟令王府,拿鞫嚴問,快正王法。噫嘻痛矣。龜柱之罪,可勝誅哉?顧其地處,何如,恩造,何如,而不思報效之道,恣其濫猾之性,雖以壬辰疏中語言之,渠若有一分嚴畏儲君之心,豈敢以自內酬酢,登諸章奏,陳之於先大王之前乎?臣等於筵敎中,若有俯詢,其將何辭仰對之諭?讀之未半,不覺心寒而骨冷。惟彼鳳漢罔赦之罪,國人所共憤,則秉義聲討,宜乎正大,亦何患無辭?而始也,締結厚賊,暗逞私憾,終焉慫慂乃叔,恐動天聽,以至於半夜扈衛,幾累先大王聖德,固已萬萬駭痛,而此猶不足,又敢以某年罔極不忍聞之說,恣意筆之於書,以慼我殿下之心。噫嘻,是可忍也,孰不可忍也?大抵龜柱之罪,一則不憚儲君,一則幾累聖德,一則語犯莫重,有一於此,人臣極罪,況兼此數者乎?且以趙峸事言之,其窮凶極惡情節,尤萬萬叵測,殿下旣賜之死,非不知其罪之必可誅也。間因臺啓而拿鞫,尤仰處分之嚴正,終下還寢之命,一令三反,王章太紊,君綱之姑息,國威屑越,已無餘地,殿下於賊麟,旣已斷恩行誅矣。龜柱之凶逆,何異於賊麟,而一行一否,輿憤益激,又況以今番量·翼·諸逆之招觀之,根柢之所萌孼,龜賊也,窩窟之所豢養,龜賊也。其在塞亂源杜禍本之道,尤不容一刻假息於海島,而尙今靳允,憂危轉深,若此度日,則將不知幾許量·,又起於幾處,方來之慮,先事之虞,容有極哉?日前加籬時,雖有待處分之敎,而此賊處分,決不可一刻少待,請黑山島圍籬罪人龜柱,亟加嚴鞫,快正王法。洪樂純,性本奰慝,行又陰譎,平生伎倆,只圖濟己私而充壑慾,素心濫猾,不知敬君父而畏國法,自在當時,世固目之以愚蠢無識之人,及其地處漸盛,形勢漸張之後,癡頑之氣,日以放肆,經營之計,日以安排。噫,其地處之盛,形勢之張,非其自致,卽乃侄之故,則固當與其侄,同心協力,圖報隆恩之萬一,而乃於叔侄之間,反生計較之心,自率舊識,異其趨向,敎年之前,又有大小洪之目,已非人理之所可爲,而近來權位益高,主張自辦之後,又値乃侄之謝事,遂生專擅之意,漸謀攘奪之計,別立門戶,廣樹黨與,一世之人,瞠然莫適所向,自古權奸之輩,雖於至親,不相顧藉,而豈忍於父子叔侄之倫,有此變怪也哉?臣固不欲索言,以傷風化,而有口公傳,無人不知,則此人倫之罪人也。殿下之擢用此人者,非爲其才智之出類,德望之踰人也。特乃侄之叔,或意其一心向國,不負我殿下,而眷遇之隆,反作籍賣之資,委毗之篤,遂爲竊弄之計,乃以爲國家之事,在吾掌握,搢紳之士,入吾圈套,瓜牙旣張,鷹犬俱集,以無嚴無忌之生,不奪不厭之慾,頤指意使,逐去首席,揚揚獨相,志氣橫溢,一國風靡,勢熖日熾,威福不在於上,權柄遂移於下,國勢日孤,人心日懼。噫,殿下或意其不負國家,而乃反忘君負國,至於如此,則此國家之罪人也。嗚呼,北村之人,乃國家之讎也,雖其天網恢恢,脅從罔治,而凡今日爲臣子者,孰不疾惡斥絶,不欲與共立,而惟彼樂純,抑獨何心,忍忘國讎,不捨孰處,有釁累之人,必欲昭釋而收用,已廢枳之人,亦復薦引而不置,李溎·尹弘烈·李普溫之釁累,果何如?而每稱其冤,嗟惜不已,金鍾正·洪檍之廢枳已久,而或擧擬於自己秉銓之時,或力勸於他人行政之日,收召怨國之徒,以爲市恩之計,其心所在,誠不可曉,至於領府事,卽討逆之人,而驅其兄於劇逆之科,必以湛滅之,兄爲逆矣,弟其免乎?噫,明義錄,卽辨忠逆而正義理之書,則其家之人,尤當服膺講明之,而今乃附逆之人,必欲昭釋之,討逆之人,必欲湛滅之,義理由是而將淆,忠逆由是而莫辨,則此明義錄之罪人也。惟此三大罪,已是罔赦之案,而至若乙未冬,是何等時也,此正人臣明目張膽矢死靡他之日,而反懷其然豈其然之心,則其罪尤當如何?噫,其所負犯,若是深重,而及其處分,不過削黜,上旣有太寬之失,下必有請討之擧,而餘威所及,莫敢誰何?已過月餘,尙無一言,權勢之隆赫,於此可驗。臣又於近日,仄聽傳聞,有所痛惋而憤慨者,樂純之負犯,或爲之稱冤,殿下之傳敎,或爲之抑勒云云,力抗天威,輕視王言如此。噫嘻痛矣。背公黨私之徒,只知有樂純,不知有國家,人心之陷溺,胡至此極,而殿下之威令,反不如樂純之勢焰,此置之,則國之不亡,將無幾矣。請削黜罪人洪樂純,爲先中途付處。答三司曰,不允。
大司諫李在學,司諫金履禧,掌令尹行晉,獻納朴在源,持平崔守魯·李益運,正言李濟萬啓曰,敬彬之與若淵·相簡,爛熳綢繆之狀,旣已畢露於諸賊招辭中,而抵賴不服,未施當律,揆以王法,失之太寬。請濟州牧移配罪人敬彬,亟令王府,更爲設鞫得情。澤遂,爛熳同參於啓能凶慘不道之謀,而只誅其身,王章已失,輿憤未洩,其陰凶情節,其父其弟,萬無不知之理。請彦衡·養遂·獻遂,竝令王府,設鞫嚴問。會遂之罪惡,與澤遂,一而二,二而一,則啓能凶慘不道之謀,決無不知,而忍杖不服,遽有酌處之命,有乖獄體。請還寢會遂絶島定配之命,仍令王府,嚴鞫得情。李觀源,以啓能之壻,兼有師生之義,啓能凶慘不道之謀,決無不知之理,而以蒙騃爲敎,遽然酌處,有乖獄體。請還寢李觀源定配之命,更令王府,設鞫得情。噫嘻痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂簡·恒,爲渠羽翼,糾結厚·麟,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕流,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,今以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果與諸賊一席酬酢於展開書傳講其文義云者,與相吉·澤遂之招,若合符契,卽此一節,乃渠之結案,旣以遲晩後物故,則不可以未及結案置之。請遲晩後物故罪人啓能,亟施孥籍之典。啓能·趾海等諸窮凶極惡,自有天地以未所未有者,而限以國法,賊能未施孥戮,賊趾兄弟,猶貸其凶種之稚少者,梟種稍長,安知不更肆獍惡,如範·吉等所爲者耶?法令有限,而事變無窮,常事守法,處變貴權,從古聖賢,不能無義起者,所以善處變於法外之意,得其時中之權也。今殿下以自我防之,自我啓之,爲持難之端,其防也固是守法之常也。其啓也豈非處變之權,而一向膠守,不卽處分,則豈不有欠於懲亂逆防後患之大經大法耶?請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。志恒之罪,可勝誅哉?聖朝之眷注,於渠,何如?而始旣拔擢於擧世擯棄之中,特又寬宥於贓汚狼藉之後,而少無圖報之意,反肆悍勵之氣,久掌戎而陰結宦寺,潛連官人,薄竄南州,益蓄異圖,延妖卜而暗質凶謀,縱傔奴而煽惑愚氓,親而同堂之庶從,近而帶行之傔人,皆不能掩諱,則此一事固已難逭於三尺之法,而帳殿訊問之時,着署而悖逆,執杖而咆勃,此實無前之凶逆。且與逆來,交情親密,謀議綢繆,換着布袍,昏夜往來,伺探動靜於深嚴之地,對逆來而爛熳酬酢之說,尤是萬古所無之惡逆,窮凶情節,綻露無餘於賊泰之招,密書之頻數往復於逆來,諸囚之供辭,若出一口,情節昭著,無非渠之斷案,以其頑慝,抵賴忍杖徑斃,未施當施之律,王章尙稽,輿憤益切。請物故罪人志恒之支屬應坐者,絶島散配,洪國榮之罪,可勝誅哉?聖上之倚毗,何如?廷臣之期待,何如?而終至於恃功自恣,擅權負國,其彌天之罪,難貰之惡,實不可指數而枚擧也。嗚呼,宗社大計,莫急於廣儲嗣一事,爲今日臣民者,其孰無憂嘆顒望之心,而噫,彼國榮,乃敢以拘渠之顔面,嫌渠之勢力等語,肆然發口,至有此事不可再擧之說,對衆揚言,少無忌憚,以爲眩亂聽聞,欺瞞一世之資,其沮戲國家之大事。惟恐權柄之或移者,究厥負犯,實是人臣之極罪,至若作威作福,權傾人主,百官出其門下,八方爭輸賂貨,在渠爲細故耳。負殿下罔極之恩,沮宗國莫大之計,厥罪至此,實關罔赦。及今重臣手寫之箚,三司諸臣之論,次第而發,則尤可見擧國共公之議也。請洪國榮爲先亟施遠竄之典。答兩司曰,不允。末端事須卽停啓也。
持平崔守魯啓曰,妖宦壽賢之締結一種嗜利之凶徒,爛熳和通之狀,渠旣明白納招,則豈可一日容貸於覆載之間乎?今此酌處之命,雖出好生之德意,而三尺至嚴,不可島縣爲奴而止。請大靜縣爲奴罪人金壽賢,依律處斷。爲奴罪人河翼龍·金重得等,敢以罔測之說,做作莫諺之書,暗投宮禁之中,欲售危逼之計,究其所爲,萬萬窮凶,決不可一刻容貸於覆載之間。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。錫達,以厚賊之父,尙今偃息於覆載之間者,輿情已極齊憤,而況且犯贓之數,死有餘罪,以此以彼,決不可杖配而止。請梁山郡定配罪人錫達,依律處斷,聖中之罪,可勝誅哉?包藏禍心,主張凶論,敢托不敢言之地,倡出不忍聞之說,作爲窩主,慫慂徒黨,故徐有臣·朴宗甲·李義駿輩,從而和之,交口讚引。噫嘻痛矣。先大王朝十三年不着帽,而始仕於殿下,欲展蘊抱之說,尤極萬萬凶慘,且莫重義理,倚托怪鬼輩,欲售疑亂之計者,究厥心腸,與德師·載翰,一串貫來者也。不仕於先大王朝者,卽先大王之逆臣,先大王之逆臣,卽殿下之逆臣,豈可一刻容息於覆載之間,而居謫以來,小不畏縮,乃敢聚會學徒,通接官隷,至登繡啓,大臣筵白,雖卽移配絶島,而經年爭執,尙逭王章,窮凶之節,無以嚴覈,亂賊之徒,無所懲畏。請大靜縣定配罪人聖中,亟令王府,設鞫嚴問,期於得情,快正王法。有臣·宗甲·義駿,和應,聖中叵測之說,推詡薦引,看作奇貨,敢於書筵出入之時,肆然迭奏。噫嘻痛矣。聖中之主張凶論,罪不容誅,而此輩之同一心腸,尤極痛惋,究厥罪犯,與聖中,豈可異同?疑亂大義,欲售媒寵之計者,腸肚相連,情疎難掩,而只緣筵席語祕,尙未聲討,使凶徒無所懲畏,國法久而未伸,已極憤惋。到今日記旣播之後,如此負犯之至重者,不可一刻容貸,而削板放逐之律,不足以懲其罪犯。請削板罪人有臣·宗甲·義駿,竝令王府,設鞫嚴問,依律處斷。罪人趙濟泰·李潤成,俱以逆禶之切姻,凶謀逆節,萬無不知之理,而濟泰則初不刑訊,徑先白放,潤成則未盡究覈,遽然酌處,揆以王章,失之太寬,獄體乖當,輿情駭憤。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。罪人趙嵎,以物故罪人峸之弟,今番諸逆之陰凶情節,萬無不知之理,而抵賴不服,端緖未究,處有酌處之命,王章未伸,輿憤益切。請楸子島定配罪人趙嵎,亟寢酌處之命,仍令王府,設鞫得情,快正王法。瑩中之附麗凶逆,擧世共知,而乙未冬相臣一疏,實關宗社大計,則伊時禍機,迫在呼吸,而瑩中身爲憲長,敢以未詳知深文等說,顧護凶賊,欲售包藏之心,幸賴先大王日月之明燭其情狀,至以能猾爲敎,則捨命樂禍之凶,已着於當日而無餘矣。顯忠之典,旣施於其時承宣,則護逆之律,不可以荐棘而止。請薪智島荐棘罪人瑩中,設鞫嚴問,快施當律。後樂,旣以後翼爲弟,且以量·爲黨,則凶謀逆節,必無不知之理,而親問之下,游辭漫漶,至以本不見重於其弟之說,肆然納供,究其情節,極爲叵測,不可以不了了極蠢蠢,而有所容貸。請濟州牧定配罪人後樂,亟令王府,更加嚴鞫,期於得情。定配罪人孫效忠等八宦者,俱極凶獰,終始抵賴,遽有酌處之命,雖出於我聖上好生之德,曠蕩之典,而效忠則自是凶孼,旣多負犯,又以逆宦切族,及其鞫問之際,端緖未究,亦無指的發明之端。定配罪人柳仁培,罪人李鳳昌·沈德一·李德成,俱以逆來之切族,若其在京,則或吹噓應澤,已露腸肚之紏結,及夫放逐,則或出沒城闉,益著蹤跡之陰祕,則志恒與國來陰凶情節,萬無不知不參之理,而頑忍不服,效忠·仁培,定配而止。鳳昌·德一·德成,更逐本鄕而止,罪人申世輝,旣與應澤,錢財相資,則可知其情志之親密也。罪人蔡伯周·盧聖翊,就捕以後,旣無白脫之端,而未及嚴覈,竝有分揀之命,王章由此而未伸,輿情由此而益憤。請三水府定配罪人孫效忠,泗川縣定配罪人柳仁培,放逐本鄕。罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。噫嘻,李普行之罪,可勝誅哉?賦性妖邪,行已暗愎,脅肩謟笑,情態難掩,左右閃忽,伎倆漸巧,特一天生宵小之類耳。口蜜腹劍,林甫之後身,狐媚狼顧,京惇之餘套,以渠處地爲人,幸際承乏兜至此,則不思知分報效之心,敢生眩惑跳踉之計,其貽害世道,將不知至於何境,有識之憂嘆,固已久矣。雖以今番事觀之,亦出於計較利害之心,外托懲討之義,內售常試之計,是可忍也,孰不可忍也?此於渠,猶屬細故,至於明義一部,是何等大義理,而渠之所論本事之外,乃敢攙於有樹立之大臣,必欲漫漶義理,欺謾君父,包藏禍心,煽動一世,若此不已,則倫綱將至墜地,凶孼亦必生心。噫,彼普行,抑獨何意,循私負國,一至此哉?其心所在,有不可測,而此又渠卽一斷案,何幸聖明,俯燭其情狀,處分明快,滿庭臣僚,孰不欽仰?而若論其負犯,不可不一問,快正其罪。請楸子島安置罪人李普行,亟令王府,拿鞫嚴問。閔義爀,本以麟·晦之瓜牙武士,久爲恒·簡之酒食主人,新服以後,見枳於世,夤緣權門,復叨宿趼,物情之駭憤,固已久矣。曾在畿邑,至以五百鷄饋問,害及村塒,謠騰邑人,此事雖微,其人可知,況且性本狡邪,行多詭祕,當此人心危疑,世道未定之時,如此之類,不可以無識武夫,一向容貸。請副護軍閔義爀,亟施屛裔之典。新除授大司憲李性源,時在江華府任所,請斯速乘馹上來事,下諭。答府曰,不允。趙濟泰等事,趙嵎事,亟停勿煩,閔義爀事,人言之信否,雖未可知,一向相持,出場無期,依啓下諭事,交龜後自當上來,勿爲下諭。
正言李濟萬啓曰,大靜縣爲奴罪人金壽賢,以幺麽宦寺,交結士夫,終爲凶賊之根柢,而況其窮凶極惡之語,敢欲潛售亂逆之心,究厥罪惡,萬戮猶輕,情節未盡惋。請大靜縣爲奴罪人金壽賢,更令王府,設鞫嚴問,依律處斷。爲奴罪人河翼龍·金重得等做出叵測之說,作爲眞諺之書,潛投深嚴之地,欲售危逼之計,究厥情狀,亘古所無,決不可一刻容貸於覆載之間。請爲奴罪人河翼龍·金重得,亟命王府,設鞫得情,快正王法。李弘濟旣卑微跡,又閃倏蝨附逆邊,甘作嚆矢,暗地糾結,亦一成運,而敢懷欺世之計,投進一疏,欲掩其跡,究厥所以,尤極巧惡。當此鋤治凶黨之日,窮凶情節,不卽盤問,直爲發配,揆以王章,失之太寬。請海南縣定配罪人李弘濟,亟令王府,設鞫嚴問。噫嘻痛矣。聖中·有臣·宗甲·義駿等罪犯,尙何言哉?倡邪說而作爲窩窟,結凶徒而交相吹噓,暗地綢繆,設計妖凶,敢欲疑亂於莫重之義理,至以十三年不着帽等說,肆然陳奏於筵席,究厥腸肚,實與德師·載翰輩,一串貫來者也。噫,彼諸賊,旣皆伏法,則顧此群兇,獨可容貸耶?情迹旣露,負犯至重,決不可一刻容貸,而況且聖中,居謫以來,不思畏縮,乃敢聚會學徒,通接官隷,至登繡啓,大臣筵白,雖卽移配島,而此輩久逭王章,亂賊無以懲畏。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。罪人克觀·克泰,以妖任之同氣,凶謀逆節,爛熳同參,而嚴訊之下,抵賴不服,未克究覈,只施應坐之律。定配罪人萬赫,以逆能之私人,往來逆澤,綢繆情節,綻露無餘,而未及承款,遽有酌處之命,王章未伸,輿憤莫泄。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。定配罪人具翼遠,以能賊之門徒,無常出入,綢繆親密之狀,擧世之所共知也。以今番逆吉之招觀之,謀議推戴之時,至以翼遠,擬議於閫帥之任,其陰凶情節,爛熳同參,昭不可掩,而究覈未竟,酌處有命,王章未伸,輿情愈激。請定配罪人具翼遠,亟寢酌處之命,仍令王府,嚴鞫得情,快施當律。罪人大燮,以逆範之族屬,爲興文之主人,渠家又作會謀之所,而興文·龍輝挾匕之日,軍官五十人作隊犯闕之說,具出於謀議之席,則渠之爛熳同參,昭不可掩。且與興文面質,亦不別白發明,則無論紹介與同謀,亟正邦刑,斷不可已,而究覈未竟,遽有減死之命,王章未伸,輿憤愈激。請減死安置罪人大燮,亟寢酌處之命,仍令王府,設鞫得情,快正王法。罪人弼海,以逆範之族屬,卵育其家,爛熳綢繆之狀,世所共知,旣以知情不告,不待加刑,卽爲遲晩,則雖未及結案,而參聞自服,便是參謀,此而不誅,其可曰國有法乎?請減死罪人弼海,亟寢酌處之命,仍令王府,設鞫得情,快正王法。遠竄罪人安兼濟·李宅鎭,俱以狎邪小人,附麗凶逆之門,倀鬼於厚謙,鷹犬於麟漢,左右跳踉,前後闔闢,凶謀祕計,無不力贊,浮言妖說,率多譸張,王敦之錢鳳·桓溫之郤超,今古一轍,而善地薄竄,邦刑不加,況今麟·謙,雖伏王法,而凶徒盤結,實多伏戎之憂,究覈情節,兩賊最爲機括。藉曰孤雛腐鼠,無足以汚我刀鉅,則天綱不免於太恢,奸謀無時而盡發,亂臣賊子,益何所忌憚?而國家之虞危,恐終無已時也。請遠竄罪人安兼濟·李宅鎭,亟命王府,竝加嚴鞫,期於得情,依律處斷。恒烈·善海,何等凶逆,而其兄弟子侄,晏然在家,無異乎人。治逆不嚴,防患太疎,厚謙逆節,萬古所無,而日謙,以同惡相濟之凶種,處近郊,官爵不收,輿情憂憤,去而益甚。請恒·善支屬,亟命散配,日謙兄弟,竝投絶島,以嚴隄防。乙未冬相臣之疏,實關宗社之大計,凡有血氣者,孰不知出於忠赤?而身爲憲長,顧護凶逆,敢以深文等說,欲售包藏之心,幸賴至明之天,得無不測之危,而至今思之,心骨俱寒。論其負犯,附麗凶黨,猶屬細故,豈可以荐棘而止哉?請荐棘罪人瑩中,亟令王府,設鞫嚴問,快施當律。乙未五月庭試榜事,尙何言哉?只緣凶徒之用奸,至有聖躬之受困,言之髮䝂,思之膽掉,而主試物故,憑覈無路,論啓經年,國體徒損,則雖不可一向爭執,而其中李鎭常之爲賊死卒,綢繆謀議,朴宗集之擅刪日記,漫漶義理,其跡至妖,其計叵測,科事之外,不可不一問。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。範聖,以逆淵之至親,黨付極賊,締結凶徒,日夜綢繆,情跡叵測,雖以渠之供亂觀之,諸賊之前後謀議,無不參涉,無不聞知,凶肚逆腸,綻露無餘,則肆市之典,烏可已乎?雖以大聖人好生之德,特降酌處之命,而三尺至嚴,決難容貸。請濟州牧減死定配罪人範聖,依律處斷。今番鞫獄諸賊之情節,俱極巧惡,而減死定配罪人德秀,以逆宦國來之子,德泰之弟,與志恒綢繆之狀,綻露無餘,而前後嚴訊,抵賴不服,究厥情狀,萬萬痛惡,酌處之命,雖出於好生之德,揆以獄體,不可不窮核得情。請減死定配罪人德秀,亟令王府,更加嚴鞫,快正王法。逆賊尙魯,卽是千萬古所未有之劇賊,而孥戮之典,旣施寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊。萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。答院曰,不允。安兼濟等事·埏事,亟停勿煩。
敎洪忠監司沈頤之書。王若曰,睠我海東八路,孰非壯鎖鑰之門,最是湖西一區,尤難按澄淸之轡,五十州星羅碁布,厥賊饒漁鹽稻粱,四百年海晏河淸,其民多士夫豪貴,近因習俗之蠹敗,以致弊瘼之蝟興,轉輸勞而賦役繁,便成奸竇之滋起,豪强勝而橫議作,馴致亂逆之層生。嗟,饑饉癘疫之相仍,若爲奠安之策,而懲討懷綏之竝施,尤急宣布之方,當藩任數遞之餘,政宜惟才之另擇,非名位素著之士,曷膺此道之按巡。惟卿,靑松故家,黑頭宰列,才猷識望之俱著,休休然乃父餘風,出納奏對之各當,惓惓乎先朝寵遇,文華濟以通敏,內而玉署銀臺,利器別於錯盤,外則都護京尹,惟昔年拔擢之擧,蓋爲適用於當時,況人材眇小之辰,豈合沈屈於下郡,玆授卿以洪忠道觀察使·兼兵馬水軍節度使·巡察使·公山府使,卿其祗服寵命,毋替令猷。惟撫摩振刷之要,在所加勉,若公嚴剛方之法,亦須適宜,綢繆遠圖,須思先甲之制置,鎭安長策。且軫簽丁之繹騷,自餘稟裁,厥有常典,除辭朝而赴任,應勞危樓之北望,恢游刃之餘才,庶寬細氈之南顧,寔出心簡之鄭重,豈待面諭之申勤,故玆敎示,想宜知悉。修撰徐有成製進
修撰徐有成疏曰,伏以,臣有區區至切之私情,每欲一暴於仁覆之天,而微末賤臣,瀆擾是懼,呑吐囁嚅,拖至于今日矣。第伏念神功不宰,而各從其欲,故萬物得以曲遂,天鑑雖遠,而能察其誠,故一言可以感通。伏況我殿下臨御以來,政先孝理恩遍惠養,前後朝臣之爲親陳懇者,莫不蒙錫類之澤,則臣亦今日化匀中一物耳,豈可自阻於聖明之世,不思所以仰首鳴號之道耶?噫,臣命途奇釁,獲戾神天,未離襁褓,遽失所怙,終鮮兄弟,一身孤苦,只與偏母,相依爲命,前後四十餘年之間,凡生人之可憂可悲不可堪者,無不飽更而備嘗,臣爲子無狀,曾無一事可以稍慰老母之懷者,重以家計貧窶,甔石無儲,朝夕之菽水不繼,冬夏之溫凊莫適,有子如此,寧不如無臣。用是慙痛,中夜彷徨,迂疎本色,莫追古人負來之誠,僥倖一第,秖爲淸朝干祿之計,而今則母年益高,母病益篤,滋補之味,藥餌之須,政宜及時調度,而擔閣一邊,初不敢生意。蓋幼則被養於父母,長則致養於父母者,不但人情之固然,雖烏鳥之微,亦具斯理,而臣獨恝然恬然,有若初無省覺者然,俯仰跼蹐,此何人理?念半生之零丁,風樹莫停,顧餘日之短長,夕暉如飛,玆敢不避煩猥之嫌,仰瀆崇嚴之下。伏乞聖慈,俯垂矜諒,特許畀臣以一小縣,俾得以安養老母,則殫心芻牧,粗效涓埃之報,致力滫瀡,小答劬勞之恩,事君事親之際,亦庶爲竝行不違之道矣。臣百無一能,過蒙洪造,周歲從班,絲毫蔑補,乃反露章陳暴,惟私恩之是丐,豈不知義分之萬萬惶懍,而隱恫在心,至情難抑,不得不疾聲仰籲於天地父母之前,臣情到此,吁亦窮且慼矣。惟聖明之垂憐焉。省疏具悉。疏辭下該曹稟處。
庚子四月初一日辰時,上御誠正閣。藥房三提調入侍時,都提調鄭弘淳,提調洪樂性,副提調鄭一祥,右承旨徐有防,記事官鄭東浚,記注官李,記事官徐龍輔,以次進伏訖。弘淳曰,夜間患候加減,若何?上曰,比昨少減矣。弘淳曰,寢睡之節,若何?上曰,一樣矣。弘淳曰,水刺厭進之節,若何?上曰,口味不開,胃氣不受,可悶矣。弘淳曰,湯劑依前方,更當煎入矣。上曰,依。弘淳曰,內醫方有闕,抄擇外醫中所謂稍勝者取才,而未見有可合者,蓋末俗成習,全不肄業,以此類苟充之故,目下內醫中,有術業者,亦未多見。若此不已,則局方其將無醫而後已,姑留見窠,不拘久速,以待外醫中稍知術業有見稱者,然後取才補闕,庶或爲聳勸作成之道,以此擧行,何如?上曰,依爲之。弘淳曰,此後以此定式施行,似好矣。上曰,依爲之出擧條上曰,王大妃殿進御二錢重人蔘粟米飮一貼煎入。出榻敎上命三提調先退。上命書傳敎曰,黃海監司一兩日內辭朝。又命書傳敎曰,政官牌招開政。上曰,在外玉堂許遞,今日政差出。出榻敎仍命退,諸臣以次退出。
庚子四月初一日申時,上御誠正閣。軍士房承旨·吏曹參判,同爲入侍時,吏曹參判鄭民始,左副承旨朴祐源,記事官金載瓚·李·徐龍輔,以次進伏訖。上曰,吏判何當上來乎?民始曰,親病有勝,則當卽上來云矣。命書榻敎曰,王大妃殿進御二錢重人蔘粟米飮一貼煎入。又命書榻敎曰,新除授玉堂待下批牌招察任。命退,諸臣以次出。
上在昌德宮,停常參·經筵。
徐有防啓曰,明日常參·經筵,夏享大祭齋戒相値,頉稟。傳曰,知道。
傳于徐有防曰,禮房承旨,率雜科入侍。
傳于沈豊之曰,騎馬一匹立之,宣傳官一員待命。
又傳于曰,禮房承旨入侍。
徐有防,以弘文館言啓曰,本館上番副校理李時秀,以宮園儀監印事,今日晝仕出去,而每每草記,事涉煩瀆,今後則除草記往來之意,敢啓。傳曰,知道。
又以弘文館言啓曰,新除授修撰姜彝正,時在洪忠道公州地,經筵入番事緊,請斯速乘馹上來事,下諭。傳曰,依啓。
又以禮曹言啓曰,今此齎來勅書,旣以頒詔出來,迎詔翌日,當有仁政院權停例頒敎之擧,應行節目,依前例磨鍊擧行,何如?傳曰,允。
又以禮曹言啓曰,今番節使回還齎來勅書入京時儀節,令該曹考例擧行事,自備局草記允下矣。取考謄錄,則壬子年頒諡勅書入京日,百官郊迎,而殿庭自上行禮之節,一依常時受勅習儀時例,以權停例磨鍊矣。今此勅書入京日,行禮等節,依此擧行之意,敢啓。傳曰,知道。
又以觀象監官員,以領事·提調意啓曰,慶壽宮供上三書一件,白粧日課一件,白日課三十件,所入紙地,令該廳磨鍊上下,以爲及時印出之地,何如?傳曰,允。
沈豊之,以訓鍊都監言啓曰,本局哨官李晳,身病甚重,勢難察任,改差,何如?傳曰,允。
又以義禁府言啓曰,副護軍閔義爀,亟施屛裔之典事,承傳啓下矣。閔義爀慶尙道昆陽郡屛裔,而以承傳內辭意,具罪目,依例發遣府書吏押送配所,何如?傳曰,啓批微示予意,不特本事而已,苟有不謹之端,止此足以知戢,若無是也,又可謂冤矣。以此以彼,合有參恕之道,而旣允臺啓,公議亦已伸矣,此草記分揀。
司諫金履禧,掌令尹行晉,持平崔守魯·李益運,獻納朴在源,校理姜忱·林濟遠,副校理李時秀,正言李濟萬,修撰徐鼎修,副修撰金宇鎭·徐有成啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中途付處。答三司曰,不允。措辭見上
掌令金翊休,正言柳協基啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府一依古典,趾賤等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。答兩司曰,不允。末端事速卽停。措辭見上
掌令金翊休啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕,罪人沈德一·李鳳昌·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。答府曰,不允。趙濟泰等事·趙嵎事,亟停勿煩。措辭見上
正言柳協基啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。請前參判李義翊,亟施屛裔之典。新除授獻納李鼎揆,時在慶尙道慶州地。請斯速乘馹上來事,下諭。答院曰,不允。安兼濟等事·埏事,亟停勿煩,下諭事依啓。
江華留守趙㻐疏曰,伏以日吉辰良,嘉禮順成,臣民慶祝,曷有其極?仍念臣杜門屛息,追愆訟尤,自分爲明時之棄物,不意給牒之恩,甄敍之命,竝下於一朝,仍又畀之以江都保釐之任,大聖人涵容曠蕩之德,藹然若春風之噓枯,負累賤臣,何以得此?驚惶感激,罔知所以自措也。噫,臣隨事昏滯,前後僨誤,莫非臣自作之孼,而至於昨秋,又陷於一日四逋之科,近地薄譴,匪罪伊恩,纔過數朔,旋蒙宥釋,所下傳敎中,若曰聞有老母,特爲放送,臣手奉恩綸,感涕自逬,而臣母則年已九耋耳,篤老而心弱,見臣之歸,如見已死之人,抱持悲泣,嗚咽而責臣曰,微聖上至仁,吾何以復見汝乎?獲譴於君父,而爲不忠之臣,貽戚於病母,而爲不孝之子,一則汝罪,二則汝罪,臣雖頑如木石,寧不刻心痛悔,以圖其自新乎?顧今罪名已解,眷渥愈隆,臣於此,宜卽竭蹶趨進,以伸叩謝之忱,而第念向來嚴旨,實是人臣之極罪,靜言追思,迄猶悚懍,其何敢自同平人,揚揚冒膺乎哉?嗚呼,臣之憒憒儱侗,百無一能,而偏荷特達之知,年除歲遷,躐致隆顯,頂踵毛髮,無非我殿下洪造,區區欲報之誠,銘在心曲,而效蔑絲毫,罪積丘山,此殆臣過福之災也。況此所叨之職,責任甚重,一自統禦新設,事面比前逈別,尤非如臣謭劣所可堪承,玆敢略入文字,仰控衷懇。伏乞聖明,俯賜鑑察,亟命鐫改,以幸公私焉。答曰,省疏具悉。鎭撫一方黎庶,統禦三道戰艦,制置甚係不輕,卿其往欽哉。
庚子四月初二日辰時,上御誠正閣。禮房承旨入侍時,禮房承旨徐有防,記事官鄭東浚,記注官李,記事官徐龍輔,以次進伏訖。上曰,王大妃殿進御二錢重人蔘粟米飮一貼煎入。出榻敎上命書傳敎曰,此亦課試,亦有申禁,則違式與借書,若是夥然,胡大事也,不有法禁,若是之容易乎?違格人·借書人,雖捧現告,今番則不必論罪,徒近屑屑之歸,而至於入格人,亦是借書,此則不可置之,當朔楷字朔書,一竝勿施,更令書進後,復有此等之弊,該房難免不審之失,以此愓念知悉。仍命退,諸臣以次退出。
庚子四月初二日初更,上御誠正閣。禮房承旨入侍時,右承旨徐有防,記事官金載瓚·李·徐龍輔,以次進伏訖。命讀宗廟夏享祭報府。命書傳敎曰,發遣吏郞,明日受香諸執事淸齋,摘奸以來。又命書傳敎曰,各司久任郞廳,明日來待。又命書傳敎曰,江華留守催促辭朝,命讀奏公事訖。命退,承史以次退出。
上在昌德宮。停常參·經筵。
自昧爽至卯時,有霧氣。未時,日暈。夜二更三更,坤方有氣如火光。五更,流星出河鼓星下,入西方天際,狀如拳,尾長三四尺許,色白。
徐有防啓曰,明日常參·經筵取稟。傳曰,停。
傳于朴祐源曰,軍士房承旨入侍。
朴祐源啓曰,禁·御兩營從事官來言,今日本營本廳軍兵日次私習云矣,敢啓。傳曰,知道。
傳于鄭一祥曰,奉審承旨入侍。
傳于徐有防曰,禮房承旨入侍。
傳于朴祐源曰,坐直承旨入侍。
以備忘記,傳于徐有防曰,觀此萊伯狀啓,甚爲精詳,新到之初,銳意奉公可知,殊極嘉乃,嗣後莫或怠忽事回諭,至於濟州子弟之漂泊異洋,得以生還,可謂奇矣,而尙今拘囚,豈無忍歸之情,許多人物之免死,已不勝多幸,若其進貢物種之遺失,何暇論也?卽令解送本土事,亦爲下諭,其中渰死一名,令本牧恤典題給事,下諭于濟州牧使處。
以備忘記,又傳于曰,因漂泊人事思之,諸道皆有燒死渰死人等,枚擧登聞,有題給恤典之例,而至於濟州,則以此登聞,絶未見也,豈止轉報道臣而然乎?此後恤典,依他道例擧行,而海外之地,有難等待,該曹覆啓之回下,亦依諸凡民事軍政便宜爲之之例,使之先擧行後狀聞事,定式施行,自戶曹卽爲分付。
以備忘記,傳于鄭一祥曰,故重臣,卽予舊時賓客,實有甘盤之誼,生前所坐,元不關於忠逆義理,而死而不得復其爵秩,嘗所愍惻于中矣。蓋重臣之厚被人言,以其居相近地相適,而重以差欠若浼之義,竟招同浴之計,此則勢安得不愁,予之矍愁衋然,久而不忘者,別有在焉。伊時事端,巧發於再上疏本之後,而疏語亦不過指陳袞闕也。不幸此疏,適促遭罹之禍,在朝廷,得無訑訑之嫌乎?屢提此事,申諭筵席,可使重臣有知,庶感予意也。向時復官之命,因喉院之繳還,未克頒宣,而細入思量,無言隄防,更何必持難?前判書趙明鼎,特令該曹,復官爵弔祭等事,依例擧行。
以慶尙監司趙時俊,以殺獄稽滯,惶恐待罪事啓本,傳于朴祐源曰,勿待罪事回諭。
庚子四月初三日卯時,上御誠正閣。奉審承旨入侍時,右承旨徐有防,記事官鄭東浚,記注官李,記事官徐龍輔,以次進伏訖。上曰,奉審以來乎?有防曰,臣馳詣奉審,仍爲摘奸則無頉,諸執事進排官,亦皆無闕,祭物各別精潔熟設之意,亦爲申飭而來矣。仍命退,諸臣以次退出。
庚子四月初三日卯時,上御誠正閣。軍士房承旨入侍時,左副承旨朴祐源,記事官金載瓚·李·徐龍輔,以次進伏訖。上曰,各司久任郞廳,姑不入來乎?對曰,尙未及入來矣。命書傳敎曰,禮房承旨,馳詣宗廟,奉審摘奸以來。命書傳敎曰,久任郞廳,多有差祭人云,更待下敎待令。命書榻敎曰,王大妃殿進御二錢重人蔘粟米飮一貼煎入。命退,承史以次出。
庚子四月初三日申時,上御誠正閣。左副承旨入侍時,左副承旨朴祐源,記事官金載瓚·李·徐龍輔,以次進伏訖。上曰,今日玉堂入直誰也?對曰,李時秀·朴在源矣。上曰,坐直承旨持公事入侍,玉堂上番入侍,宣傳官二人待命,騎馬二匹立之。賤臣還奏曰,玉堂上番,晝仕出去,姑未入來矣。左承旨李亨逵進伏。命讀嶺營仇太漸査啓,戶曹恤典啓目,統制使玉浦萬戶到鎭狀啓,公忠都事稅船過境狀啓,黃海監司新溪反庫啓本,開城留守農形狀啓,平安監司鐵山府使到任狀啓,慶尙監司機張倭船漂流狀啓,吏曹徐有成乞郡啓目,命書判付訖。命書榻敎曰,王大妃殿進御二錢重人蔘粟米飮一貼煎入。命退,承史以次出。
上在昌德宮。停常參·經筵。
自酉時至夜五更,灑雨下雨,測雨器水深一寸。
徐有防啓曰,明日常參·經筵取稟。傳曰,停。
藥房都提調臣鄭弘淳,提調臣洪樂性,副提調臣鄭一祥啓曰,伏未審日間,聖體,若何?王大妃殿症候,益有差勝之節乎?今日臣等率諸御醫入侍,仰承諸節爲宜。惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,待後日次入侍,宜矣。
王大妃殿·惠慶宮·中宮殿,藥房口傳問安。答曰,知道。
朴祐源,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又啓曰,禁衛營從事官來言,今日本營軍兵日次私習云矣,敢啓。傳曰,知道。
又啓曰,御營廳從事官來言,今日本廳軍兵日次私習云矣,敢啓。傳曰,知道。
傳于鄭一祥曰,吏判旣已上來,政事今日爲之。
傳于沈豊之曰,黃海監司留待。
又傳于曰,黃海監司入侍。
有政。吏批,判書金鍾秀進,參判鄭民始病,參議未差,行都承旨鄭一祥進。啓曰,活人署別提鄭喆祚,受由過限未上來,依例改差,何如?傳曰,允。近來有虛司果陞付者,文參上甄復之類,果准定式之窠而然乎?相考抄啓。以李敬養爲吏曹參議,石宗克爲奉常僉正,尹光孚爲司僕主簿,李惟稱爲典設別提,尹行儼爲司饔奉事,盧賢鶴爲活人別提,檢閱鄭東浚,奉常奉事金鼎國單付。
兵批,兼判書蔡濟恭病,參判李萬恢病,參議尹勉升病,參知南柱老入直進,同副承旨沈豊之進,副司直宋億,副司果宋持常單付。
備邊司薦望,趙時偉爲廣州府尹。
鄭東浚移職代,趙興鎭爲假注書。
鄭一祥啓曰,檢閱鄭東浚,旣已付職,卽爲牌招入直,何如?傳曰,允。
金魯淳啓曰,因正言李濟萬所啓,當該騎郞亟施譴責之典事,蒙允矣。以何傳旨捧入乎?取稟。傳曰,汰去傳旨捧入。
趙興鎭陞付代,姜彙鈺爲事變假注書。
鄭一祥,以吏曹言啓曰,本曹參議今當差出,而曾經之人方在解由未出中,無以推移備擬,合有變通之道,何以爲之?敢稟。傳曰,知道。解由勿拘。
又以吏曹言啓曰,文參上甄復之類,果准定式之窠乎?相考抄啓事,命下矣。文參上甄復窠儀賓都事任玉,健元陵令洪啓沃,顯陵令金廷龍,恭陵令朴重慶,溫陵令李煒,長陵令睦祖永,永陵令辛普謙,廣興主簿邊得翰,典設別提李胤馥,活人別提鄭喆祚,合爲十窠,而活人別提,今始作窠,故又以文官前銜擬入之意,敢啓。傳曰,知道。
又以吏曹言啓曰,卽接成均館牒報,則學正吳錫齡,旣帶耆老所守直官之任,則養賢庫直長,例不得兼帶云。養賢直長吳錫齡,今姑改差,何如?傳曰,允。
大司諫李在學,司諫金履禧,掌令尹行晉,持平崔守魯·李益運,校理姜忱·林濟遠,副校理李時秀·徐鼎修,正言李濟萬·沈樂洙,修撰徐有成,副修撰朴在源·金宇鎭啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答三司曰,不允。
大司諫李在學,司諫金履禧,掌令尹行晉,持平崔守魯·李益運,正言李濟萬·沈樂洙啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂,絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒支屬應坐者,絶島散配。請洪國榮爲先亟施遠竄之典。答兩司曰,不允。末端事,胡不遄停乎?措辭見上
掌令尹行晉啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削板罪人有臣·宗甲·義駿,竝令王府,設鞫嚴問,依律處斷。請鍾城府定配罪人,趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。答府曰,不允。趙濟泰等事·趙嵎事,亟停勿煩。措辭見上
正言李濟萬啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島之典。請逆賊尙魯,亟施孥戮之典。請削黜罪人李義翊,亟施屛裔之典。有國之政,紀綱爲先,今日紀綱,可謂末之奈何,雖以跟隨一事言之,前後飭敎,不啻嚴截,而乍嚴旋弛,終無改觀之效,騎郞之通擬三司,參用新進,以其不畏强禦,使之如法禁斷,而平日之禁,只見切切於小司殘署之因公來往而已。至於卿宰騶從,或拘顔私,或拘勢力,不敢用一切之法,此固該曹堂郞之不善奉行之致,而苟究其本,卿宰之不能脫祛舊習,恪遵成憲之故也。雖以臣近日所見言之,每當朝會之時,闕中喧譁雜沓,職由於騶率之法外濫率,蓋其見阻於金虎,則必又排入於丹鳳,及夫齊會,其數猥多,事體道理,豈容如是?請近日入直堂郞,爲先嚴飭,此後卿宰之冒法濫率者,隨現重勘,內侍騶從,自有限制,而十餘年來,猥濫轉甚,式至于今,莫能知戢,駿馬衆騶,呼唱呵辟,殆與外朝卿宰無別,路人指點,識者憂嘆,而司謁司鑰之諉非番次,敢以便服,往來於差備門近處,尤極驚駭,幺麽賤類,焉敢乃爾?且以掖隷事言之,殿下臨御以後,政先近始,痛加裁抑,其所驕橫,庶見懲畏,比年以來,漸不如初,辭陛之守令,或至把袖而索錢,六鎭之邊將,或訢備局而稱冤,又況街路,去紅袖偃着白衣,略無顧忌,大關紀綱,以臣詣臺時所目擊者如此,則外此而安知無何許橫肆之弊乎?請令有司,內侍掖屬之此等無嚴者,隨現重繩,各別禁斷,騎曹棍罰,自有定限,苟或踰濫,所失非細,南城廟門,定置官卒,以禁攔入,事體自別,而聞騎曹郞官,以不許攔入,拿致守卒,輕加重棍云。雖未知其間事故之如何,而戒在濫棍,事亦怪駭,將臣欲以此草記論勘,不免中止云。此是新進郞官生疎誤着之致,而若是當論之事,一請規警,有何不可,而不之論列乎?以此以彼,俱有所失。請當該騎郞,亟施譴責之典,當該大將,亦爲推考,殿庭朝會,貴在肅穆,其進其退,當以班資,而其入也旣無次序,其退也又極紛沓,雖以日前誓戒罷後言之,伊時飭敎,丁寧諄複,而殿座纔罷,大臣未出,班行迭出,惟恐或後,申飭之下,安有如許道理?請當日押班監察,姑先推考,此後則使禮都監,各從資級,引而以入,引而以出,俾無如前雜亂之患。筵席事體,何等嚴重,而近年以來,無論大小朝會,凡諸筵臣,或欠敬謹之道,此則實緣向來權奸,恃寵自恣,不有人臣之禮,進退周旋,全無畏愼之念外此,臣僚慣於目見,亦不知自歸躬犯而然,可勝嘆哉?上達之際,未有離席起伏之禮,下敎之時,率多從傍勦說之擧,肅肅賓筵,寧容如許禮貌?臨筵寬假,雖爲聖人藏疾之量,隨事規警,係是官師相與之意,此後群下之不遵筵體者。請令三司之臣,隨聞見論劾,篆字楷書之逐朔課試者,法意有在,借手違式之不敢襲謬者,明有飭敎,而日昨諸文臣之又復故犯,誠可寒心。聖度天大,只令改書,不加何問,雖甚欽仰,其在懲後之道,不可置而無罰。請日昨現告諸人,一竝從重推考,該房承旨之未能照察,循例捧入,亦涉未安,一體推考。答院曰,不允。安兼濟等事·埏事,亟停勿煩,末端六件事,近日寂寥之時,有此矯警之說,予用嘉乃,依啓。措辭見上
敎黃海監司尹坊書。王若曰,務虞廷詢岳牧之治,惟賢是用,任周家作屛翰之責,捨卿其誰?簡惟在心,委以方面,念海西卄三州區域,卽我東五百里侯綏,地勢跨浿松之雄,其俗則貨財弓馬,土産兼水陸之富,厥貢惟銅鐵稻魚,遼燕之冠蓋相望,供億難給,荒唐之船舶交集,虞憂亦多。嗟,營鎭自數十年來,而弊瘼難一二計者,宮府之折受雖減,尙切窮民剝膚之憂,鹵礦之稅入不均,誰禁猾吏染指之習?儒習便同蠻觸,遐俗之關節成風,帑藏盡歸尾閭,積弊之矯革無日,顧玆州比他爲重,當是時誰可往欽?惟卿,舊業靑氈,早歲黃甲,持身以恬雅謹飭,綽有古名家規模,斂跡於躁競浮華,蔚爲當世人推許,才學暫試,在雷筵晉講之時,眷遇始隆,自銀臺升秩之後,五佩郡紱,夙著綜核之譽,一乘燕槎,益勵廉簡之操,惟利器宜試盤根,而通材合置於方岳。玆授卿以黃海道觀察使·兼兵馬水軍節度使·巡察使·海州牧使,卿其祗服寵命,勉殫良圖,明三考黜陟之規,柔不茹而剛不吐,審一方按廉之政,威以濟而恩以懷,帆風可憂,海防之瞭望必飭,桑雨有備,山城之繕修宜勤,及今年事之稍豊,毋忽廣儲蓄之道。念彼生民之久困,寧緩布德惠之方,自餘稟裁,厥有典憲。於戲,攬裘帶於芙蓉堂,予則忘西顧之憂,戀軒陛於蓬萊宮中,卿必切北望之悃,故玆敎示,想宜知悉。校理姜忱製進
庚子四月初四日申時,上御誠正閣。黃海監司入侍時,黃海監司尹坊,同副承旨沈豊之,假注書趙興鎭,記事官徐龍輔·鄭東浚,以次進伏訖。上曰,海西一道,近年以來,連値凶歉,民生艱乏,如不撫摩安集,難以回蘇,且風俗獰悍,間施威猛,俾懲奸猾之習。坊曰,敬奉聖敎,當謁誠遵行矣。命海伯先退,坐直承旨入侍。出榻敎左副承旨朴祐源進伏。命書榻敎曰,王大妃殿進御二錢重人蔘粟米飮一貼煎入。命讀公事訖。命退,諸臣以次退出。
上在昌德宮,停常參·經筵。
夜五更,流星出天中淡雲間,入乾方天際,狀如拳,尾長二三尺許,色白。
徐有防啓曰,明日常參·經筵取稟。傳曰,停。
傳于徐有防曰,禮房承旨入侍。
傳于徐有防曰,江華留守吏曹堂上入侍。
以吏曹參議李敬養牌不進罷職傳旨,傳于徐有防曰,無端違牌,有何情勢乎?此傳旨勿施,旣有銓官入侍之命,方欲晉接,不必牌招,使之惟意,及期進止。
鄭一祥啓曰,新除授廣州府尹趙時偉,時無加資之命,何以爲之?敢稟。傳曰,加資。
有政。吏批,判書金鍾秀進,參判鄭民始進,參議李敬養進,行都承旨鄭一祥進。以尹尙東爲修撰,朴宗來爲兵曹佐郞,吳著爲軍資正,兼養賢庫直長金文瑞單付,廣州府尹趙時偉,今加通政加資事承傳。
兵批,兼判書蔡濟恭病,參判李萬恢病,參議尹勉升入直進,參知南柱老,行都承旨鄭一祥進,副司直朴祐源單付。
徐有防,以實錄廳郞廳,以摠裁官意啓曰,本廳纂修之役,時日爲急,分排朔數,連加督飭,而堂上兪彦鎬,所受月日,尙餘三朔之多,事極可悶,聞其親病已向差愈云。卽令政院,各別催促,使之不日上來察任,何如?傳曰,允。另加申飭,使卽上來編摩,而雖以在京堂上言之,一日所修,極爲零星。如近日永晷,遲滯至此者,任惰極矣。借曰,意閱雖過數十板,抄出只是七八張云,而此亦有不然者,傳敎之下,諸堂之慢忽,不可無警,一竝爲先從重推考,日前亦有提敎者。今日紀綱,何敢望先大王朝,而諸臣若知嚴畏之意,烏可乃爾?各別嚴飭,期於從速收殺,堂郞之晏進蚤歸,尤極寒心,亦依先朝故事,自明日頻送摘奸,以憑勤慢,卿其愓念董督,可也。
傳于徐有防曰,右副承旨肅拜後入侍。
備忘記,傳于沈豊之曰,左承旨爲軍士房,餘皆仍察。
大司諫李在學,司諫金履禧,掌令尹行晉,持平崔守魯·李益運,校理姜忱·林濟遠,副校理徐鼎修·李時秀,正言沈樂洙·李濟萬,修撰徐有成,副修撰朴在源·金宇鎭啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。答三司曰,不允。措辭見上
大司諫李在學,司諫金履禧,掌令尹行晉,持平崔守魯·李益運,正言沈樂洙·李濟萬啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。答兩司曰,不允。末端事速停此啓也。措辭見上
持平崔守魯啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削板罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。答府曰,不允。趙齊泰等事·趙嵎事,亟停勿煩。措辭見上
司諫金履禧啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟令王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請鎭海定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島之典。請逆賊尙魯,亟施孥戮之典。請李義翊,爲先亟施屛裔之典。答院曰,不允。安兼濟等事·李埏事,亟停勿煩。措辭見上
左副承旨朴祐源疏曰,伏以,臣卽接家信,則臣之本生老母,宿疾沈綿之中,又添毒感,夜來諸症,一倍苦劇,痰眩迭升,氣息懍綴,私書屢至,促臣歸護,臣聞來方寸煎灼,按住不得,忙陳短章,經出禁扄。伏乞聖慈,俯垂矜察,亟遞臣職,以便救護,仍治臣擅離之罪,以肅朝綱,千萬幸甚。答曰,省疏具悉。爾其勿辭,救護母病。
庚子四月初五日,兼春秋張顯慶。義禁府啓目,因黃海水使狀啓,許沙前僉使李成龍,以漂人領去實差使員,趁不來到,至以預差發送之境,爲先罷黜,其罪狀令攸司稟處亦爲有置。李成龍所供內,中路落傷,差過時刻是如,泛稱遲晩,刑推得情,何如?啓。傳曰,分揀放送爲良如敎。
刑曹啓目,義州居張時運衛外擊錚,爲父訟冤事,所供如此,上裁,何如?啓。傳曰,滯囚已久,與李德老供辭,卽爲議處,此後判堂如有故,三日限內,不得開坐是去等,該郞來告該房,以爲轉稟之地事,定式施行爲良如敎。
庚子四月初正日辰時,上御誠正閣。禮房承旨入侍時,右承旨徐有防,記事官金載瓚·徐龍輔·鄭東浚,以次進伏訖。命書傳敎曰,鎭安隄防,所貴竝行不悖,決不容偏彼忽此。若其言出臺閣,名係罪籍者,雖於其中,有可恕可原之人,此則非銓家所可知,而至於近所謂停望,異於古之停望,古之停望,乍試薄警,而今之停望,便爲終身轗軻之科,得非無於古之甚者乎?視諸古規,有司者難免失其傳之責矣。聞所謂被停之人,無慮幾十云。其間混淆之嘆,安保其必無,然旣曰停望,則便屬銓家事,猶是公議,自上雖不必區別存拔,而惟其復古意革新弊,豈非銓官當務之急乎?吏曹堂上今適備員,卿宰侍從堂上堂下停望人員抄出,與之相議停當,仍復博詢輿論,可以疏滯振淹者,漸次收用事,分付。又命書傳敎曰,行副司直金魯永,承旨除授。又命書傳敎曰,有下敎事,吏曹堂上牌招入侍未肅拜,參議如已上來,一體牌招。上曰,吏曹參議入京與否知入。賤臣還奏曰,日昨始入京云矣。上曰,丁酉六月三司停望,承旨拔望時,所下傳敎入之,其時堂郞知入。賤臣還奏曰,判書鄭弘順,參判權噵,參議兪彦鎬,佐郞李敬養云矣,而傳敎未及考出矣。命書榻敎曰,江華留守留待。命書傳敎曰,廣州府尹尙不肅謝,保障重地,豈容一任曠務?新除府尹趙時偉,當日辭朝。又命書傳敎曰,使行到已久,尙無渡江消息,卽令備局,行會灣府,使卽探問以聞。命書榻敎曰,王大妃殿進御二錢重人蔘粟米〈飮〉一貼煎入。又命書榻敎曰,新除授承旨牌招入直。命書傳敎曰,銓官旣已入來,在外玉堂許遞,政事當日爲之。命退,承史以次出。
上在昌德宮。停常參·經筵。
未時申時,日暈。
徐有防啓曰,明日再明日常參·經筵,以國忌齋戒正日,頉稟。傳曰,知道。
傳于金魯永曰,禮·兵房承旨入侍。
又傳于曰,宣傳官口傳差出。
兵曹口傳政事,以許濈·李忠彬爲宣傳官。
備邊司薦望,以洪秉纘爲廣州府尹。
傳于金魯永曰,訓鍊大將入侍。
傳于李亨逵曰,武藝廳右番行首別監,令攸司科治。
又傳于曰,行首武藝別監科治分揀。
庚子四月初六日辰時,上御暎花堂。禮房承旨入侍時,右承旨徐有防,假注書趙興鎭,記事官徐龍輔·鄭東浚,以次進伏訖。命書傳敎曰,曠謁經歲,孺慕彌切,初九日當詣永祐園展拜,該房知悉。又命書傳敎曰,兵曹侍衛節目中,月刀差備·司禁差備·儀仗仗馬,俱係不緊,勿爲磨鍊,此後永祐園展拜時,準此擧行。又命書傳敎曰,三明日展拜時,一依京擧動例擧行,曾有受敎,且是昨年申飭及初行,更令嚴飭,各司侍衛及東西班隨駕百官,依筵敎,不緊侍衛及閑漫各司,勿爲隨駕,此後仍爲定式。又命書傳敎曰,永祐園齋室,勿爲修釐窓戶,亦勿塗褙。上曰,近來日氣甚調和,各道麥農何如云耶?有防曰,近因日氣和暖,秋牟晦初間似當刈穫,而東·西郊則大登云矣。上曰,東·西郊旣是負郭,不可以東·西郊之大登論之矣。有防曰,然矣。命退,諸臣以次退出。
上在昌德宮。停常參·經筵。
午時,日暈。
夜二更,月暈。
徐有防啓曰,明日常參·經筵,取稟。傳曰,只晝講。
李亨逵,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
傳于李亨逵曰,軍士房承旨入侍。
都承旨前望單子入之,以鄭元始落點。
傳于鄭元始曰,都承旨入侍。
兵曹口傳政事,副司直鄭一祥單付。
傳于徐有防曰,禮房承旨入侍。
以十一日文臣殿講,取稟。傳于徐有防曰,爲之。
庚子四月初七曰,兼春秋張顯慶。回還冬至兼謝恩正使昌城尉黃仁點,副使行副司直洪檢狀啓,臣等一行,二月二十七日,自燕京離發之由,已爲馳啓爲白有在果,連日趲程,三月二十五日到柵門,以車卜之遲滯,延卜之未到,留滯累日,本月初三日始得出柵,初四日酉時量,還渡江出來是白乎旀,書狀官臣洪明浩,率任譯等,仍留柵外,搜檢柵貨,追後渡江計是白遣,物故驛卒一名載運之費,以義州府不虞備銀十五兩,依例出給是白乎旀,譯官金在協·李邦昱等,身病俱爲危重,萬無前進之勢,故不得已使之落後是白遣,留館時及沿路聞見,依例別單上送,以備睿覽緣由,竝以馳啓爲白臥乎事。
別單,一,自鳳凰城,至山海關,昨年年事,比再昨年豊登,村閭頗實,畜牧亦繁,而入關以後,則比關外雖云稍損,然鷄鳴犬吠,相聞于數千里之地,路無流丐之顚連者,非但直隷一省,各省皆然是如爲白齊。一,昨冬臣行入去時,距北京數日程,道聽塗說,皇帝將有禪位之擧是如爲白臥乎所,語無倫脊是白乎等以,到京後細探,則元無是說是白乎矣,第內閤奉上諭,有曰,朕自踐阼以來,恭遇郊壇大祀,一切儀文典禮,悉本誠恪之心,敬謹將事,以期昭格,歷四十四年,如一日,不敢稍有懈弛,唯是越歲庚子,朕春秋已屆七旬,雖自信精力如舊,凡升降拜獻,尙可不愆于儀。但迎神進爵,儀典繁重,若各位前,俱仍親詣,轉恐過疲生憊,於情意或有未孚,非所以展精禋,以答洪貺也。因思正位上香薦爵,朕必當恭晉申虔,至列祖列宗配位上香,朕仍親致其獻帛爵諸禮,著自今年,冬至南郊爲始,令諸皇子代進,此非朕之敢萌怠念也。會典開載郊壇之祀,原可遣親王恭代,敬憶皇朝六旬以後,因步履稍艱,壇門莊跪,以將誠意,今朕幸拜登,尙可如常,只期壹志明禋,竝非耽安逸而倦於對越,凡天下臣民,皆可諒朕本意,上帝祖宗,亦必鑑朕忱悃,且不特此也。嗣是而至八旬,能常如今日而不衰,亦不敢因年歲,屢增于禋祀,稍有或軼,若蒙上蒼眷佑,得遂朕之初願,至八十五歲歸政,惟當始終弗懈,以伸朕敬天法祖之深衷,著各該衙門敬遵辦理,竝通諭中外知之是白如乎,諭旨內所云,遂朕之初願云者,皇帝嗣服之初,乾淸宮內,默禱上天,享位若如聖祖仁皇帝六十年之久,則聖壽當爲八十五歲,到此年不親萬機,預有所定,故至發於綸音是如爲白齊。一,皇子質郡王永瑢,素精數學,皇帝諸子中最信愛,一從其所言,而近年以來,皇帝凡居處飮食器用之類,皆以九數備造,至於勅建寺院中,金佛斤重,亦以九數鑄成。假如金銅重八十一斤,則是爲九九之數,七十二斤,則是爲八九之數,大小准九輕重,故戚里之居于各省腴職者,或獻萬壽時禮物,則不敢以單偶進,必備九數呈,此是數學中所推得是如爲白齊。一,正月十二日天壇祈穀祭罷齋後,皇帝啓駕南巡,而適際上元放燈之節,元宵前後三日所經接駕州縣,競尙燈炮,進呈雜戲,新城知縣申允恭,別設十層鰲山爆燈整待是白如可,誤觸燈炮機括知縣與掌燈者數十人,同時被燒殞命,故皇帝大加惻傷,優給恤典,仍令停止前路之放燈是如爲白齊。一,昨年秋恩科初試時,福建士人郭鍾岳,年九十九,能赴場屋,皇帝特加褒典,仍令各省赴擧人年八十以上者,毋論入格與否,竝加恩賞給,擧人初試,使之直赴會試,用宣慶澤是如爲白齊。一,皇城內樓臺之窮極華麗,不可殫數,而以臣等所見言之,則宮城內紫禁城之間,有太液池,環池左右前後,寺院佛塔,橫亘連絡,殆至眩目,而五龍亭後,又營一大刹,工役之費,不啻累百萬,而皆出內帑是如爲白臥乎所,領賞歸路,逶迤作行,欲見其基址,而門者禁不得深入,只見五龍亭是白乎乃,挾宮墻數里之間,左右堆積者,無非太湖石,石皆奇古,而玲瓏穿穴,大小不一,一塊非一,車所可運,欲計其數,難以盡記,問諸彼人,則是皆新造寺觀所粧點之物,而趁皇帝五月初九日圓明苑回鑾之前,當完訖是如爲白乎所,爲遊觀之娛,役民興作如此,而以私帑儲蓄者,厚給工費,故民不爲怨是如爲白齊。一,直隷保定府長蘆隘口,卽各省富商輳集之所,衆商預輸蘇·杭間綵縀與奇玩,路傍結棚,如物形或樓臺狀,窮極眩采,橫亘於數十里店鋪之間是白如可,待皇帝經過,衆商山呼如雷,皇帝駐蹕而觀,卽地賜諭曰,朕巡幸江浙,道經畿輔,長蘆衆商踴躍抒忱用宜一體加恩,俾霑慶澤,將長蘆商人,應徵稅銀五十餘萬兩內十分之一,鋪作五年常稅,俾商力益資饒裕,該部卽遵行云云爲白臥乎所,臣等留館時,皇城緞鋪諸商,私語譯舌輩曰,今春皇上南巡之故,細縀比前太減云云是如爲白去乙,傍加採探,則果緣於長蘆商人之結綵,南來之緞車向京者,中止於長蘆之所致是如爲白齊。一,皇帝南巡時,駐蹕行官與寺院,竝不加采,仍舊修葺,而其物力,從該省鹽課稅銀內,量宜劃給,不煩民力爲白乎旀,翠華所經路傍叩祝之父老,加恩賞賚是如爲白齊。
庚子四月初七日,兼春秋張顯慶。禮曹啓目,黃海前監司狀啓,以谷山府鄕校移建事,備陳形便,而聖廟移建,事體重大,臣曹不敢擅便,上裁,何如?啓。傳曰,聖廟移建,事體至重,農時役民,亦涉擧贏,更令新道伯,秋成後親審論理狀聞,以爲覆處之地爲良如敎。
刑曹啓目,擊錚人張時運父,捧其雇價,買來弓角,則此與多數潛賣有間,年當七十,編配九年,則有足以懲其罪,宜有疏釋之典是乎矣,自明之言,不可準信,事關潛賣,有難輕議放送,令本道査實啓聞後稟處,何如?啓。傳曰,依允。
刑曹啓目,以內需司啓本,河東府敗船人張孟龍事,因漢城府啓辭,有分付戶·刑曹,公覈酌處之命矣。各人等招辭及安山郡査報差使員原情據,船隻致敗,果爲的實是乎矣,旣違添載之事目,又有換名之疑端,該宮任督納,不啻異事,別無可罪之端。張孟龍段,私船裝載,已違事目,冒佩京牌,呈狀法司,尤萬萬痛駭,自臣曹考律嚴處爲乎旀,河東公兄段,初旣締結孟龍,擅載私船,末又瞞報本宮,謂以囚禁者,殊極駭惋,令本道嚴刑是乎旀,至於該宮之徵捧稅穀,該邑之違越事目,非臣曹所可擧行,令戶曹稟處,何如?啓。傳曰,依允。前後宮房事,寧刻無緩者,誠以急於爲民些少已甚之嘆,有不足顧也。至於本事,則去冬京兆草記,極知其礙眼,而姑令從施,容竢該曹之査處是如乎,觀此覆奏,益覺初料之不爽,大抵京兆之職,都民休戚係焉。爲官長者,必須公聽竝觀,然後可無幽隱之莫暴,而執此一節觀之,足可三隅反,宮房事猶然,無告小民,無賄而何以得訟乎?當該漢城府堂上,爲先罷職,更加嚴査,以爲後日懲礪之地爲良如敎。
刑曹罪人金奉鎭加刑啓目。傳曰,更加嚴刑取服爲良如敎。
刑曹罪人白占卜加刑啓目。傳曰,更良嚴刑,期於得情爲良如敎。
刑曹罪人李光點加刑啓目傳曰,加刑期於得情爲良如敎。
刑曹罪人崔廷喆加刑啓目。傳曰,更加嚴刑,期於得情爲良如敎。
刑曹罪人印殷復加刑,啓目。傳曰,更加各別嚴訊,期於輸款爲良如敎。
刑曹罪人朴加刑啓目。傳曰,除尋常各別嚴刑,期於得情爲良如敎。
刑曹罪人金龍河加刑啓目。傳曰,更良加刑得情爲良如敎。
刑曹罪人張漢福加刑啓目。傳曰,依前除良,各別加刑爲良如敎。
刑曹罪人安七金加刑啓目。傳曰,嚴訊期於輸款爲良如敎。
刑曹罪人金廷周加刑啓目。傳曰,除尋常更加嚴刑,期於直招爲良如敎。
庚子四月初七日辰時,上御隆孝門。內入侍時,左承旨李亨逵,記事官金載瓚·李·鄭東浚,訓鍊大將具善復,禁衛大將李敬懋,御營大將李柱國,以次進伏訖。命書傳敎曰,承旨房仍新除授承旨牌招,命書刑曹啓目判付。上曰,俄令武臣中久枳於政注人姓名書入矣。如已盡書持入。賤臣還奏曰,姑未及抄出云矣。命退,諸臣以次出。
上在昌德宮。停常參,只晝講。
金魯淳啓曰,合辭方張之時,兩司無詣臺之員,事甚未安,除在外外,呈告人員,竝卽牌招,何如?傳曰,允。
傳于沈豊之曰,戶房承旨入侍。
備忘記,傳于李亨逵曰,今夜弛禁事,分付巡邏營門及捕廳,預令坊曲知之。
傳于徐有防曰,禮曹參判入侍。
傳于沈豊之曰,承旨與入直玉堂入侍。
金魯淳,以義禁府言啓曰,慶尙監司趙時俊啓本據,刑曹粘目內,昌原前府使張鉉佐,時府使崔秉敎,熊川縣監丁志說等,令該府拿問處之事,允下矣。張鉉佐今方待命,卽爲拿囚,而崔秉敎時在任所,依例發遣府羅將拿來,丁志說時在任所,發遣府羅將交代後拿來,何如?傳曰,允。
沈豊之,以備邊司言啓曰,諸道軍餉,居末拿問,居二決杖,居三推考,還上,居末決杖,居二推考,居三勿論,旣有事目矣。取考諸道己亥捧未捧啓本,則平安道舊還上軍餉,居未林土前別將吳世雄,居二兎城僉使朴成大,居三龍淵別將白敏行,元還上,居末林土前別將吳世雄,居二老江僉使皮慶遠,居三孟山縣監王漢禎,別軍餉全未捧大坡兒權管高重泰矣。昨年年事,諸道登熟,酌定舊還,皆已準捧,而獨於關西,未捧邊將,竝依事目勘處之意分付,何如?傳曰,允。
李亨逵,以禁衛營言啓曰,本營軍色從事官金宇鎭,有身病,勢難察任,改差,何如?傳曰,允。
大司憲李性源,司諫金履禧,掌令尹行晉,持平崔守魯,校理姜忱·林濟遠,副校理李時秀·徐鼎修,正言李濟萬,修撰徐有成·尹尙東,副修撰金宇鎭·朴在源啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中途付處。答三司曰,不允。
大司憲李性源,司諫金履禧,掌令尹行晉,持平崔守魯,正言李濟萬啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。答兩司曰,不允。末端事速停此啓也。措辭見上
持平崔守魯啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢配處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。答府曰,不允。趙濟泰等事·趙嵎事,亟停勿煩。措辭見上
庚子四月初八日,兼春秋張顯慶。訓鍊都監單子,今四月初九日習陣日次乙仍于,露梁沙場聚軍操鍊事。傳曰,燈夕翌日,待漏赴操,殊非休兵之意,明日日次習陣停止,可也。
庚子四月初八日辰時,上御誠正閣。戶房承旨入侍時,右副承旨金魯永,記事官金載瓚·李·鄭東浚,以次進伏訖。命書傳敎曰,今日名節日也,街巷之間,民庶之會集遊飮,不是異事,至今夜勿爲出禁事,分付三法司。上曰,法司官員發牌,分付。平市官員,一體發牌聽傳敎也。以文臣殿講處所取稟,命書傳敎曰,以宣政殿爲之。命退,承史以次出。
庚子四月初九日,兼春秋張顯慶。禁衛營單子,今四月初十日習陣日次乙仍于,露梁沙汀良中,聚軍操鍊爲白去乎,外營各處入直將官軍兵等,依例除標信出用爲白乎矣,銅龍門·西營兩處入直將官軍兵段,依定式不得出用事。傳曰,停止。
庚子四月初九日巳時,上御誠正閣。禮房承旨入侍時,右承旨徐有防,記事官金載瓚·李·鄭東浚,以次進伏訖。命書傳敎曰,政事當日爲之。又命書傳敎曰,左右史不備,注書金載瓚,還付翰林,口傳擧行。又命書傳敎曰,金吾時囚,皆令今日捧供以聞。又命書右副承旨金魯永疏批訖。命退,承史以次出。
庚子四月初九日未時,上御誠正閣。都承旨軍士房承旨入侍時,行都承旨鄭元始,左副承旨金魯淳,假注書吳翼煥,記事官李·金載瓚,以次進伏訖。上曰,政官誰某入來乎?鄭元始曰,判書·參議入來矣。上曰,都承旨先退。上命書傳敎曰,十八日武臣殿講,依例爲之。又命書傳敎曰,再明日文臣殿講,退定於武臣殿講日,仍爲兼行,該房知悉。上命退,諸臣以次退出。
庚子四月初九日申時,上御誠正閣。兵曹判書入侍時,兼兵曹判書蔡濟恭,右副承旨金魯永,假注書吳翼煥,記事官李·金載瓚,以次進伏訖。上曰,永祐園路,由安樂峴,此路卿見之乎?濟恭曰,見之矣。上曰,今則日力甚長,永祐園展拜後,欲轉往懿昭墓,而旣還入城,復爲出城,事涉如何,由城外而往,則其路遠近,何如?路若稍近,則欲由城外矣。濟恭曰,城外無御路矣。臣未知其路,而似不下三四十里矣。上曰,然則日力似不足矣。以來年爲之,何如?濟恭曰,懿昭墓擧動,與城內動駕無異,不至爲弊,從後擇日爲之,似好矣。上曰,兵曹與吏曹有異,亦多有拔望停望之人乎?濟恭曰,其時下敎好矣。有司之臣,豈不思仰體之道?而兵批則異於吏批,拔望停望之時,判書獨自主之,初不與亞堂相議,故曹吏亦不得聞知,判書遞去,則後來者不知停拔之由於何事,不敢遽然檢擬,以此之故,無論有累無累,積滯者多矣。至於在任在喪者,或至十四五年未甄復,前則試射時有病者,以病懸頉,今則不得懸病,故材落者甚多,而不得收用,一時警飭之罪,非終身之棄,而如此類擧皆積滯。今無着手處,若以積滯者,指名書入,則全部官案皆當入之,停拔者則數三人可以書入。如李潤章,以潤成四寸之故,其時爲鐵山府使,而監司狀罷,因以沈滯,似過分數。上曰,過矣。濟恭曰,趙㙫亦不得擬望矣。上曰,軍門望則入之乎?濟恭曰,然矣。自今爲兵判者,仰體聖意,闊狹疏通,似好矣。上曰,以疏滯爲主則甚好,而窠窄可悶。濟恭曰,初除守令者,自上各別申飭,故雖經歷僉正之類,吏批,以備擬守令爲難,所以積滯者多,而遂不免窠窄之歎矣。上曰,此豈朝廷之意乎?自吏批收用,久次則好矣。上命退,諸臣以次退出。
上在昌德宮,停常參·經筵。
徐有防啓曰,明日視事取稟。傳曰,停。
下直,陰竹縣監李采。
金魯淳,以都摠府言啓曰,今日入直內三廳武兼禁軍及軍兵等中日習射,請出標信。答曰,知道。
傳于李亨逵曰,大臣·備局堂上引見。
以御營廳習陣單子,傳于金魯淳曰,動駕隔日置之。
李亨逵,以禁衛營從事官來言言啓曰,今日本營軍兵日次私習云矣,敢稟。答曰,知道。
又以御營廳從事官來言言啓曰,今日本廳軍兵日次私習云矣,敢稟。答曰,知道。
以京畿監司回還冬至正使上來時,假都事,代行迎候狀啓,傳于李亨逵曰,都事稱病,假都事替行之請,前所罕見,果有實病,何不據例請罷乎?此亦紀綱所在,該都事先汰後拿,此狀啓還下送。
李亨逵啓曰,臣依定式,今日進詣仁政殿月臺,入直禁軍等軍器服色點考,則皆無頉,仍傳敎內辭意勞問,則竝皆好在云矣,敢啓。答曰,知道。
金魯淳啓曰,持平徐有鍊,前以兵曹郞廳禁推傳旨啓下矣。依例遞差傳旨捧入之意,敢啓。答曰,知道。
鄭元始,以臺諫有闕,政〈事〉取稟。傳曰,當日爲之。
有政。吏批,判書金鍾秀進,參判鄭民始病,參議李敬養式暇,行都承旨鄭元始進。以李正薰爲持平,李聖圭爲同敦寧,李鼎運爲兵曹正郞,趙爲平市令,趙鼎鎭爲進賀兼謝恩使,書狀官姜爲京畿都事,李益瑞學正單付。
李亨逵,以都摠府言啓曰,今此永祐園擧動時,侍衛不可不備員,而副摠管三員有闕之代,令該曹卽爲口傳差出,以爲備員侍衛之地,何如?傳曰,今日政差出。
兵批,兼判書蔡濟恭進,參判李萬恢病,參議尹勉升病,參知南柱老入直進,左承旨李亨逵進。以金夏材·鄭昌順·李爲副摠管,崔昌傑爲僉知,李光春爲訓鍊主簿,李陽信爲武兼,康宙爲全羅右水虞候,張致遠爲德津萬戶,朴天衡副司果單付。
傳于徐有防曰,禮房承旨入侍。
傳于徐有防曰,坐直承旨入侍。
傳于李亨逵曰,騎馬一匹立之,史官一員待令。
傳于李亨逵曰,訓局餘軍之替用,殊非簡率之本意,勿爲代把,此後本園展拜時,依此定式施行,摠府兵堂郞及五衛將武兼等侍衛,到城外依陵幸時例,從略隨駕,令兵判知悉,以此更爲磨鍊節目以入。
金魯永,以戶曹言啓曰,因刑曹啓目,慶尙道河東府義烈宮納稅米一百四十四石及各宮房與士夫家米租太,合八百六十石,所載船一隻,己亥四月二十八日到京畿南陽地,遇風致敗,穀物漂失,船格渰死,而自義烈宮圖署本邑,使之徵納,故船人張孟龍,來訴京兆,自京兆覆奏後,又自刑曹査實本道所謂張孟龍換名呈訴之罪,考律嚴處,而稅穀之徵捧與否及該邑之違越事目,令戶曹稟處事,允下矣。各宮房元結稅米之稅船添載,已有節目,則該邑之引用謬例,肆然裝載於私船,致此臭載之患者,極涉駭然。其違越事目,罪不可不懲,當該守令,令本道指名現告,拿問處之,至於穀物,則船隻雖云致敗,而旣無一石,拯出格軍,亦稱渰死,而屍體又未拯得。當此船漢輩奸僞百出之時,決不可以大洋致敗人物渰死之例論,而免徵宮納穀物,令該邑嚴査準捧,卽爲上納之意分付,何如?傳曰,允。
金魯淳,以兵曹言啓曰,今此永祐園擧動時,各差備應把馬及內吹所騎馬,無以推移,依昨年例,京畿驛馬四十疋補把之意,分付本道,何如?傳曰,允。
又以義禁府言啓曰,兵曹前正郞徐有鍊禁推事,傳旨啓下矣。徐有鍊下去京畿長湍地云,依例發遣府羅將拿來,何如?傳曰,允。
議政府領議政金尙喆箚曰,伏以臣自經向日入侍,賤病實狀,已蒙天鑑之俯燭,至有調理之敎,如臣螻蟻之命,固何足惜,而猶且多般藥治,期或得一半分差效者,必欲體慈天眷恤之大德洪恩也。其間將息,已過旬日,苟使臣可能强而行之,出入筵席,則何敢爲息偃晏如之計,而衰氣難敵,進退無常,平居對人,酬酢亦艱,以此昏瞶之狀,雖欲不計苟且,黽勉趨朝,其可得乎?若臣之寤寐惶悶,晷刻不自安者,一日二日,虛帶重任,無以贊一初奮勵之新化,徒使兩揆,若是賢勞,而臣之强策,旣無其望,惟當早自引免,以幸國事而已,臣雖萬萬無狀,亦何忍托不病之病,而圖一己之便,忘殿下之恩,而謾殿下之聽也?玆不得不短箚自列。伏乞聖明,諒臣病之不可强迫,察臣職之難容羈縻,亟命盡解臣本兼諸任,俾得便意調病,以卒終始生成之澤,臣不勝公私顒祝之至。取進止。答曰,省箚具悉卿懇。近日寒燠無常,朝晝之氣判異,此時節攝,易致失宜,惟望起居飮食之際,努力加護,遄臻勿藥也。箚中引免之辭,決知萬萬過中。噫,予小子之所以倚毗仰成者,果何如?而卿胡忍發此卸務之情耶?且聞輪行之感,無人不痛,雖在少壯之人,動經旬月將治云云,況卿篤老年齡,益宜十分愼攝,卿其念予至意,勿赴公堂,三明陪班,亦勿進參,雖於差復之後,自量氣力,有時造朝,庶可爲便矣。攝養之方,噫,臥閣論道,已跡班班,惟其振頹綱整淆俗董勅淬屬之道,豈以在家在公,而或爲間然,更冀卿之無孤此區區之望。仍傳曰,此批答遣史官,傳諭于領議政,仍令藥院,所下藥物齎傳。
知實錄事臣兪彦鎬疏曰,伏以,臣受恩罔極,致位至此,臣雖無狀,亦有彝性,豈不欲殫竭魯鈍,生死向前,而奈臣情私,實無離親供職之望?或値有事入朝之時,則雖不敢爲久留之計,竊冀家信報安,少效奔走於職事之末者,素心耿耿,而向於新膺寵擢,方赴譯試之際,又不得不自犯擅行之誅,揆以常情,夫豈樂爲?其亦慼矣。何幸聖慈寬貸,許解本職,俾便救護,隨處曲遂,無往非恩,而臣之任情蔑分之罪,益無所逃矣。惟是實錄纂修之任,自昨冬以後,一味虛帶,所掌年條,尙未了訖,縱緣情勢之使然,而日夕兢悶,如負重荷。迺者因史廳草記,有另加申飭,趣來編摩之敎,臣聞命震恐,亟宜竭蹶趨承之不暇,而第臣母病,蓋是近來輪感之最重者,閱旬彌留之餘,大勢雖幸少歇,而篤老綿綴之氣,一經添痛,神力形觀,不啻落下數層,尙委枕席,昏涔不省,藥餌扶將,頃刻難捨,雖欲黽勉赴朝,其勢末由,抑塞惶悶,不知所出。噫,臣自頃承敎之後,感激嚴畏,固不敢復申前懇,屢瀆崇聽,而目下情理,如上所陳,玆從縣道,冒死仰籲。伏願天地父母,特加哀憐,將臣史局兼,亟行鐫免,以便公私,不勝大幸。臣無任屛營祈懇之至,謹昧死以聞。答曰,省疏具悉。情理旣如此,事役實屬時急,卿兼帶史局之任,今姑許遞。
庚子四月初十日卯時,上御誠正閣。大臣·備局堂上引見入侍時,左議政李溵,右議政李徽之,兼兵曹判書蔡濟恭,兼刑曹判書具善復,兼禮曹判書洪樂性,戶曹判書金華鎭,吏曹判書金鍾秀,漢城府左尹李柱國,訓鍊院都正李敬懋,行副司直徐有慶,吏曹參判鄭民始,校理姜忱,左承旨李亨逵,假注書趙衍德,事變假注書姜彙鈺,記事官李,記事官金載瓚,以次進伏訖。溵曰,日氣不調,聖體,若何?上曰,一樣矣。溵曰,永祐園展拜之命,出於聖孝,而近來寒暖,多不適,下情不勝慮悶矣。上曰,近來日氣,朝則稍冷,而何必過慮?溵曰,王大妃殿氣候,粟米飮連爲進御後,若何?上曰,一樣矣。溵曰,惠慶宮氣候,何如?上曰,一樣矣。溵曰,今日領相不得入來,而臣等只登前席矣。前大司諫李在學上疏,當以稟處乎?上曰,可矣。李在學六條陳達,多好言矣。命書傳敎曰,晝講停。溵曰,前大司諫李在學上疏,有令廟堂覆奏之命矣。取覽原疏,以聖學爲首,言路爲終,六條陳勉,語多切實,旣蒙批旨嘉納,臣等更無容仰勉,而至尊獨憂,諸臣偸安云者,臣等皆受以爲罪,其中數端指斥臣等史局占便之說,尤係臣不能董飭。此亦惶恐而稟處條件,則外而還上停捧之德意,終歸吏逋之彌縫,宮差革罷之盛事,反爲官隷之侵漁,民役之或兼三四,徵族之貽害遠近,已是病民之大者,而至於各道營門之謂之犯禁,徵贖狼藉,剝割殘民,民不堪命之弊,亦多流傳於洛中者,聽聞所及,極其可駭,內而秋曹之囚繫,不卽剖決,每患訟牒之留滯,法司之出牌,謂之風聞,多致平民之推捉。又若京納情債,自有定式,而胥吏輩科外誅求,如有是事,則不可無飭矣。爲先出擧條,嚴飭京外,使之一一痛革,目下人才之取用,尤係當今之急務,亦令兩銓,惕意擧行,何如?上曰,好矣。依爲之。出擧條溵曰,此東萊府使李文源狀啓也。枚擧訓別等手本,以爲關伯儲嗣身死,致慰譯官堂上堂下各一員及舊島主身死弔慰,新島主承襲致慶譯官堂上一員,依乙酉兼定之例,預爲差出,而必持各張書契,待裁判倭出來,卽爲渡海事,請令廟堂稟旨分付矣。旣有乙酉前例,勢將依所請許之,堂上譯官二員,堂下譯官一員,依乙酉年例差送之意,分付該曹·該院,何如?上曰,依爲之。出擧條又曰,回來冬至使齎來詔書失火事,禮部報達于南京奉旨內,使臣寬免咨文出來矣。此回咨令槐院措辭別撰,順付今番進賀使之行,何如?上曰,依爲之。出擧條又曰,進賀使拜表,當在五月,而書狀官韓光近本病,近益添加,實無作行之望云。其人可合專對,而病勢如此,不可無變通之道,敢此仰達。上曰,變通,可也。溵曰,下敎如此,當爲改差乎?上曰,依爲之。出擧條進賀書狀官韓光近改差事。榻前下敎又曰,今番動駕,一依京擧動例擧行,地方官亦勿待令事下敎,而楊州牧使在官申飭,然後可以無民弊,而亦自有擧行之事,新除授牧使鄭存中,使之當日辭朝,何如?上曰,楊州牧使已爲謝恩乎?溵曰,如未及謝恩,則謝恩後仍爲下直,亦未爲不可矣。上曰,依爲之。出擧條楊州牧使鄭存中當日辭朝事。榻前下敎上曰,擧動時諸具,各司或有責納於廛人處,則貢市堂上,別爲嚴禁。溵曰,備局堂上鄭好仁,今無可引之義,而史局則謂之往役而進,次對則懸病不參,徐有寧,前旣行公,而今又不進,事體所在,俱極未安,從重推考,申飭行公,何如?上曰,依爲之。出擧條備局堂上鄭好仁·徐有寧,從重推考,申飭行公事。榻前下敎上曰,實錄廳事,今至何境乎?溵曰,飭敎連下,堂郞盡力矣。頃日筵中,臣以五月,指的仰達矣。今則庶有今月內告訖之望,不但多幸,凡事飭勵之效如此矣。上曰,仍始開刊之役否。溵曰,卽今編次畢後,更出校正堂郞校正,然後方可入梓矣。上曰,予曾聞之,此役事仍當開刊云矣。以今堂上,亦豈不以都廳爲名而差出乎?溵曰,本來史局之法,卽今編次之役,盡畢後始開校正廳,此役事仍爲開刊云者,必不知前例而誤達者矣。上曰,然乎?卽今編次之役,更加申飭,可也。溵曰,漢城判尹金熤,未及上來,以爲變通,似好矣。上曰,欲爲變通,則還無內遷之意矣。溵曰,今番擧動,漢城府堂上一員,當爲導駕,而判尹金熤,未及上來,左尹李柱國,陣上進去,右尹鄭昌聖,不但史役無暇,又將以摠管,進參侍衛云。判尹·右尹之間,恐宜有變通之道矣。上曰,兼帶摠管許遞,使之導駕,可也。出擧條漢城右尹鄭昌聖,兼帶摠管許遞,使之導駕事。榻前下敎又曰,俄於賓廳,聞武將之言,則各營門亞將乏人,亦未有若近來。前兵使具以謙,以有年前飭敎之故,自軍門不敢差擬云,此亦可悶矣。上曰,旣示飭勵,此後勿拘檢擬,可也。出擧條濟恭曰,頃日以景秋門內宮墻體勢高低,與戶判同爲看審後稟達事有敎矣。臣與戶判,偕往諦審,則宮墻不可不稍加高峻,以嚴體貌,而若其形址規模,則戶判有所商度者矣。華鎭曰,內墻則地勢卑下,不可加築,勢將退築於外墻稍高處,而審其形址,則竝置內外墻,亦不無難便之端,高築外墻,毁去內墻,似好矣。上曰,依爲之。出擧條華鎭曰,築墻事今已命下矣,以三軍門董役乎?上曰,依此爲之,而訓將限畢役看役,兵判亦爲看董,可也。樂性曰,玉音失和,以用和協之劑似好,而吳道炯以爲,召入診察,何如?上曰,置之。鍾秀曰,兵曹郞廳,以未通淸可合人差出,何如?上曰,好矣。溵曰,如以可合人,通融擇擬則果好,而銓官旣承下敎,可以量宜擇人矣。柱國曰,張孟龍之借刻號牌,事甚巧惡,今方科治,而以杜後弊,似好矣。上曰,京兆堂上不善檢察,可怪矣。旣已現捉,則豈不懲治乎?溵曰,適引京兆堂上言端,伏聞號牌,自京兆不塡名烙印於空牌,甚至有發賣廛上之事云。號牌之法,何等至嚴,而乃有此烙印發賣之擧者,事關紀綱,極涉駭然。當該堂郞,所當摘發論罪,而査出之際,恐涉騷撓,亦未知的在何時,姑未敢請罪,而此後如有犯者,則下吏從重科罪,不飭堂郞亦爲重勘之意,嚴飭施行,何如?上曰,依爲之。出擧條敬懋曰,本營中軍,以趙圭鎭,方欲差定,而別將則無可合人,以梁世絢差定,何如?上曰,不必上聞矣。徽之曰,別將啓下,異於中軍,則與訓將相議,推移啓下,可也。而至於上達天聽,筵體不嚴,禁衛大將李敬懋,推考,何如?上曰,依爲之。出擧條民始曰,漁箭鹽盆船隻,春秋摘奸,雖載於事目,而久未擧行,京江船隻,日前發遣郞廳,先爲抽牲摘奸,則松坡鎭所管船隻中漏案無標者,合爲三十餘隻,故自本廳査實,則或是掩置不報,私自捧稅,或是任其去來,不爲入錄,京江奸弊如此,事之驚駭,莫此爲甚,該鎭別將,令攸司依律勘罪,何如?上曰,依爲之。出擧條又曰,今番摘奸時,外方船隻之往來者,亦爲摘奸,則漏案之類,其數夥然,以此推之,諸道船政之多不以實,可以知之。船政如此,則漁箭鹽盆之屬,亦當如此,宜乎稅額之逐年減縮也。均役事目,何等嚴重,而外邑之全不照管,一任抛棄,極爲駭然。船隻執頉之各邑守令,固當依事目論罪,而法久懈弛,此等奸弊,無邑不然,而目下現捉之諸守令,獨被罪罰,亦有幸不幸之歎,論罪一款,姑爲安徐,漁箭鹽盆船隻之落漏者,另加搜括,錄報本廳之意。出擧條嚴飭,如是之後,毋論京江與外邑,抽牲摘奸時,如有現捉者,該邑守令,依事目科罪,該道道臣,亦難免論責之意,一體申飭,何如?上曰,依爲之。出擧條又曰,京外船隻,旣屬均廳之後,免稅者有免稅掌標,出稅者有出稅掌標,凡干船隻,無本廳掌標,則不得往來,自是規例,而今番摘奸時,稱以工曹載甕船,黃海水營追捕船,安興待變船,泰安採鰒船,不持本廳掌標,只有該曹及該營邑帖文而已。苟使各司各營邑,成給帖文,任自行船,則句管本廳,印給掌標之意,果安在哉?事極駭然,所當論罪,而毋論京外,以此謬例,亦多有之云。只罪現捉者,亦涉斑駁,此後則內而各司,外而營邑,無得私給帖文之意,嚴明知委,摘奸時若又現發,則各別論罪,斷不可已,以此申飭,何如?上曰,依爲之。出擧條溵曰,日昨所下東西銓傳敎,實不勝萬萬欽仰矣。濟恭曰,臣昨伏見傳敎,今又登筵,君臣之間,貴在盡言,豈不盡達乎?上曰,予不欲索言,傳敎中十字抹去。溵曰,重臣職是經筵之故,有此陳達,誠好矣。自上又嘉納,而虛受之至命,刪去傳敎中字句,亦不勝感歎矣。溵曰,日昨所下東西銓傳敎,出尋常萬萬,聽聞所及,莫不攢祝,鎭安之道,隄防之嚴,可以兩行,此政臣等對揚休命之一大機會,而其黜陟溵揚之責,又專在於銓曹矣。兩銓銓官,今方入侍,區別疏通之政,更加愓意奉行之意,申飭,何如?上曰,所陳好矣,依爲之。出擧條溵曰,領相,以今日之不入,爲惶恐陳箚,而病如少間,則卽當造朝矣。上曰,俄者箚批已諭,而今番擧動,亦令勿參,善爲調攝,可也。溵曰,只聰聽不利而已,精神筋力尙好矣。上謂華鎭曰,卽今領相病勢,果何如耶?華鎭曰,專是外感矣。上曰,今日陳達皆好矣。命退,諸臣以次退出。
庚子四月初十日午時,上御誠正閣。禮房承旨入侍時,右承旨徐有防,假注書趙衍德,記事官鄭必忠,記事官鄭東浚,以次進伏訖。上曰,下番催促入來。上曰,都承旨入侍。都承旨入侍事。榻前下敎賤臣承命出來,召鄭元始進前。王大妃殿進御一錢重人蔘粟米飮一貼煎入事。榻前下敎上曰,今方開政乎?有防曰,已爲開政矣。金載瓚實錄廳摘奸後進前。上曰,一竝齊進乎?載瓚曰,果爲齊進矣。上曰,齊進擧案謄來乎?載瓚曰,謄來矣。上命讀,載瓚讀奏。命書傳敎曰,三明日出宮,當以協陽門爲之,該房知悉。上命退,諸臣以次退出。
庚子四月初十日申時,上御誠正閣。坐直承旨入侍時,同副承旨沈豊之,假注書趙衍德,記事官鄭東浚,記事官金載瓚,以次進伏訖。上曰,玉堂入直人知入。賤臣承命出,復奏曰,林濟遠·尹尙東,今方入直云矣。命書榻敎曰,王大妃殿進御一錢重人蔘粟米飮一貼煎入事。仍命退,諸臣以次退出。
上在昌德宮。停常參·經筵。
辰時巳時,日暈。
未時申時,日暈。
徐有防啓曰,明日永祐園親祭齋戒,再明日動駕相値,十四日國忌齋戒,十五日國忌正日,視事頉稟。傳曰,知道。
下直,黃海監司尹坊。
傳于徐有防曰,輪對官入侍。
吏批口傳政事,以李性源兼同知實錄事。
傳于沈豊之曰,同副承旨入侍。
傳于沈豊之曰,近來夜禁之解弛,推此一事,可以知之。別監之深夜橫行反復,甚於前日,以今日觀之,入番別監之差備近處待令,忽地逃躱,終未搜得,此非解弛而然乎?名以軍門飭禁,稍久則玩揭若此,三軍門·兩捕廳從事官,待明朝發牌,夜禁解弛委折問啓。
徐有防,以實錄廳郞廳,以摠裁官意啓曰,本廳堂上兪彦鎬許遞之代,旣有帶臺銜仕進之例,司憲府,大司憲,李性源差下,使之察任,何如?傳曰,允。
鄭元始,以宗親府有司堂上意啓曰,今此永祐園幸行敎是時,宗臣十二員,以每品例爲隨駕,而摠管及享官老病罷散在喪人員外,只是六員,以此數依前隨駕之意,敢啓。傳曰,知道。
李亨逵,以兵曹意啓曰,今四月十一日武臣賓廳武經講書時,武臣兼宣傳官鄭潤玉,守門將徐志逸,摠戎廳哨官任光杓,守禦廳哨官朴希彦三略不通,依法典推考警責,何如?傳曰,允。
沈豊之,以禁衛營草記啓曰,己亥年永祐園動駕時,本營隨駕之例,只領出番馬步軍擧行,而昨下傳敎中,銅龍門·西營兩處入直軍,各留十名,餘皆赴陣事,命下矣。內入直軍兵,亦皆參陣,則便屬擧營隨駕之例矣。銅龍門·西營入直將官,各率十名仍直,餘皆赴陣事,待標信擧行,外營各處入直將官軍兵等,亦依擧營隨駕時例擧行,而還宮後還入直之意,敢啓。傳曰,昨日傳敎中,本營所管兩處入直軍,各留十名之命,因兵曹節目,訓局軍替代一節,而意謂全數赴陣,有是命矣。觀此草記,隨駕軍只是出番軍云爾,則卿營草記與兵曹節目,有逕庭者,不可指一下敎,更令兵曹,相考昨年例稟處。
庚子四月十一日巳時,上御誠正閣。輪對官入侍時,左承旨李亨逵,假注書趙衍德,記事官鄭東浚,記事官金載瓚,尙衣別提沈遇,宗簿主簿朴行淳,司饔直長李㝡源,司僕判官鄭華淳,校書博士金瑞復,以以進伏訖。上曰,職姓名?遇曰,尙衣院別提沈遇矣。上曰,有何職掌乎?遇曰,掌金銀色矣。上曰,有遺在乎?遇曰,白磻時在十三斤,菖蒲時在九斗零,藜灰一石十四斗零矣。上曰,有弊瘼乎?遇曰,無矣。上曰,有所懷乎?遇曰,無所懷矣。命退,遇先退,行淳進伏。上曰,職姓名?行淳曰,宗簿寺主簿朴行淳矣。上曰,有職掌乎?行淳曰,只守譜閣矣。上曰,有所懷乎?行淳曰,無所懷矣。命退,行淳先退,㝡源進伏。上曰,職姓名?㝡源曰,司饔寺直長李㝡源矣。上曰,有職掌乎?㝡源曰,職掌則入直時,只有監饌而已矣。上曰,有所懷乎?㝡源曰,無所懷矣。命退,㝡源先退,華淳進伏。上曰,職姓名?華淳曰,司僕寺主簿鄭華淳矣。上曰,有職掌乎?華淳曰,掌牧場色矣。上曰,牧場幾處乎?華淳曰,牧場二十一處矣。上曰,有遺在乎?華淳曰,時在錢文四千九百兩,米一千二百石,太一千四百五十石,木六同二十疋,牟五百四十石矣。上曰,有弊瘼乎?華淳曰,無弊瘼矣。上曰,曾經幾邑乎?華淳曰,經四郡邑矣。上曰,爲人極精矣。亨逵曰,然矣。上曰,是誰子乎?亨逵曰,是鄭錫百之子,晩淳之弟也。上曰,典刑與乃兄頗殊矣。有所懷乎?華淳曰,無所懷矣。命退,華淳先退,瑞復進伏,上曰,職姓名?瑞復曰,校書館博士金瑞復矣。上曰,有職掌乎?瑞復曰,只入直時,看檢書籍,時時曝曬矣。上曰,有錢米乎?瑞復曰,本無錢米,而只有元貢木七十四同內,均役廳給代木三十三同二十三疋,外邑所捧木四十同二十七疋矣。上曰,是木何木也?瑞復曰,此匠人價布木,而此非臣之職掌也。乃校書校理之職掌,而用於員役工匠朔下也。上曰,遺在幾何乎?瑞復曰,本館所貢冊紙三千四百十四卷十四張帖,冊紙九百九十三卷十七張,時政記紙七百五十八張矣。上曰,肅廟朝實錄六十五卷冊,每一卷所入紙數退出後,照數以奏,可也。命退,瑞復先退,上曰,都承旨入侍。賤臣承命出來,召鄭元始進前。王大妃殿進御一錢重人蔘粟米飮一貼煎入事。榻前下敎都承旨入侍事。榻前下敎上曰,史庫曝曬,今餘幾處乎?東浚曰,只餘江華矣。上曰,下番見江華乎?載瓚曰,臣祖之守江華時見之矣。上曰,下番往則亦爲奇異矣。特命載瓚,速卽擇日以往也。上命載瓚,奉入宣廟寶鑑冊。命退,諸臣以次退出。
庚子四月十一日未時,上御誠正閣。同副承旨入侍時,同副承旨沈豊之,假注書趙衍德,記事官鄭東浚,記事官金載瓚,以次進伏訖。上曰,上番往于實錄廳,摘奸以來。東浚承命出去。命書傳敎曰,騎馬一匹立之,史官一員待令。王大妃殿進御一錢重人蔘粟米飮一貼煎入事。榻前下敎命書傳敎曰,使行雖已渡江,旣有探問以聞之命,則雖與下諭有異,豈可無回報之事,事涉慢忽,自政院問于備局·箕營以奏。上命退,諸臣以次退出。
上在昌德宮。停常參·經筵。
徐有防啓曰,明日大駕詣永祐園入齋室後,王大妃殿·惠慶宮問安,何承旨進去乎?敢稟。傳曰,右副承旨進去。
金魯淳啓曰,合辭方張之時,兩司無詣臺之員,事甚未安,除在外外,未肅拜呈告人員,竝卽牌招,何如?傳曰,允。
李亨逵啓曰,禁衛營從事官來言,今日本營軍兵日次私習云矣,敢啓。傳曰,知道。
又啓曰,御營廳從事官來言,今日本營軍兵日次私習云矣,敢啓。傳曰,知道。
又啓曰,近來夜禁之解弛,推此一事,可以知之,別監之深夜橫行反復,甚於前日,以今日觀之,入番別監之差備近處待令,忽地逃躱,終未搜得,此非解弛而然乎?名以軍門飭禁,稍久則玩揭若此,三軍門兩捕廳從事官,待明朝發牌,夜禁解弛委折問啓事,命下矣。問于訓鍊都監從事官,則以爲常時夜禁,不能檢飭,致有此問啓之命,不勝惶恐云。問于禁衛營從事官,則以爲常時巡邏,不能嚴禁,伏承問啓之敎,惶恐無地云。問于御營廳從事官,則以爲去夜行巡時,別監五人,逢着於敦化門·鮒魚橋等處,執捉詰問,則答以傳命出去,至示通符,故不敢執捉,而蓋緣常時夜禁,不能嚴飭,致有此問啓之命,不勝惶恐云。問于左邊捕盜廳從事官,則以爲去夜傳命別監,逢着詰問,則出示通符,故不敢執捉,而逃躱掖隷,未能捕捉,不勝惶恐云。問于右邊捕盜廳從事官,則以爲去夜本廳一二牌軍官,兩次逢着傳命別監,見其通符後,不敢執捉,而差備待令掖隷逃躱者,未能捕捉,致有此問啓之命,不勝惶恐云矣,敢啓。傳曰,飭何易緩,禁何易弛乎?此後須更淬勵事分付。
傳于鄭元始曰,軍士房承旨入侍。
傳于李亨逵曰,明日聚軍,天明後爲之事分付。
傳于鄭元始曰,兵曹郞廳有闕代,口傳差出。
吏批口傳政事,以李羽晉爲兵曹佐郞。
傳于李亨逵曰,旣非申時聚軍,則別監之先着戎服,便同常時服色,不能檢飭之當該司謁,從重推考,歷過改院,而不爲申飭,在院諸承旨,一竝推考。
徐有防啓曰,明日動駕,旣有天明聚軍之命,則陪從諸臣,固不宜申後戎服,而今日玉堂上下番,具戎服往來闕中,雖然未諳事例之致,其在相規之道,不可無警責,推考,何如?傳曰,允。
傳于鄭元始曰,都承旨,右承旨入侍。
傳于鄭元始曰,大司成前望單子入之,朴師訥落點。
李亨逵,以兵曹草記啓曰,因禁衛營草記,更令兵曹,相考昨年例稟處事,命下矣。今番擧動時凡節,一依昨年例擧行事,旣承下敎,故節目修啓之際,依昨年節目,禁衛軍兵全屬後廂事磨鍊矣。朝者因禁衛大將李敬懋言送,始知昨年節目,則果以建陽門·西營入直,前期替代之意啓下,而自宿衛所勿爲替代,只以出番三哨軍兵,稟定隨駕云矣。蓋其時宿衛將臣,卽禁衛大將,故自本營如是擧行而已,而旣無擧措之,分付。又無節目之付標,故臣曹只憑節目,不知裏面,一依昨年例修入矣。昨下傳敎,建陽門·西營入直,各留十名,勿爲替代,餘皆赴陣事命下,則係是該營全數隨駕,故該營眩於擧行矣。大抵隨駕軍摠之該營已例與啓下節目,逕庭如此,事係莫重,不可不及時仰稟。故臣果構出草記一本,送示於李敬懋。又以本兵,旣有此草記,禁營則不當更爲草記之意,丁寧送言矣。敬懋不爲更報於臣,忙忙以草記先呈,故臣曹草記,則以差後,不免見却於喉院,致煩更令兵曹稟處之敎矣。本兵旣是該營主管,節目又是本兵指揮,則在該營道理,惟當恭俟臣曹草記之啓下,而公然出角勝之意,以臣送言,有若不足施不足信者然。平時如此,緩急何論?敬懋之驕妄放肆,姑無論,臣之罷軟不勝任,於此益著,惶恐待罪之意,敢啓。傳曰,知道。然則依昨年隨駕數磨鍊,元節目改付標,卿則勿待罪。
傳于金魯淳曰,入啓文書,非特有誤書之失,亦多有刀擦處,當該注書推考。
庚子四月十二日辰時,上御誠正閣。軍士房承旨入侍時,左承旨李亨逵,假注書趙衍德,記事官鄭東浚,記事官金載瓚,以次進伏訖。上曰,實錄廳摘奸以來乎?東浚曰,摘奸則諸堂郞無頉矣。王大妃殿進御一錢重人蔘粟米飮一貼煎入事。榻前下敎上命讀兵曹草記。亨逵讀奏訖。上曰,措辭過矣。亨逵曰,然矣。請以推考似好,而如是者過矣。命書批答。又命書傳敎曰,再昨日禁御軍各處入直,各留十名傳敎還入,自旣字,至而字三十八字抹去,竝令之竝字,爻周以下。上命退,諸臣以次退出。
庚子四月十二日申時,上御誠正閣。都承旨·右承旨同爲入侍時,行都承旨鄭元始,右承旨徐有防,假注書吳翼煥,記事官徐龍輔·金載瓚,以次進伏訖。上曰,宋煥億今在何處乎?鄭元始曰,以未交龜,方在廣州矣。上命書傳敎曰,廣州府尹從速辭朝。上又命書傳敎曰,王大妃殿進御一錢重人蔘粟米飮一貼煎入事。出榻敎惠慶宮進服加減六君子湯五貼製入事。出榻敎上曰,大司成誰也?元始曰,南玄老也。上曰,陞補當之乎?元始曰,肅拜則爲之,而三抄尙不設行矣。上曰,本館不爲草記乎?元始曰,旣有大司成,則本館無草記之規矣。上曰,大司成旣已肅拜,何不爲陞補,或有引義事乎?元始曰,不知矣。自命書傳敎曰,陞試庠製,無或過限之意,曾有飭敎,又有定式之事,則再抄以後,尙不設行云。國子長旣已行公,何不爲之,事體所在,殊極寒心,當該大司成罷職。上又命書傳敎曰,發遣吏郞,諸執事淸齋與否,摘奸以來。又命書傳敎曰,大司成前望單子入之。上命退,諸臣以次退出。
上在昌德宮。停常參·經筵。
大駕詣永祐園入齋室後,政院·玉堂·藥房·朝廷二品以上·六曹堂上·大司諫口傳問安。答曰,知道。
親祭罷後,政院·玉堂·藥房·朝廷二品以上·六曹堂上·大司諫口傳問安。答曰,知道。
傳于李亨逵曰,百官揷羽。
大駕還宮後,政院·玉堂·藥房口傳問安。答曰,知道。
沈豊之啓曰,入啓文書,同宜審愼,而密付單子,尤係重大,則當該注書之落字不書,疎率甚矣。其在事體,不可無警,從重推考,何如?
傳于徐有防曰,禮房承旨入侍。
備忘記曰,凡郊行,許捧上言者,法意在於恤幽隱,而至若啓僥倖捧賄賂之弊,不可不痛禁。今因事端之摘發聞之,院吏密托掖隷,預給上言於駕未動之前,考其上言,則以踰越宮墻,幻弄軍刑,偸竊公貨等罪,皆是特敎減死之徒也。渠輩之冀其僥倖,不是異事,而院吏掖隷之符同作奸,不可以小事而置之,幾何而又不用情於勝於此事乎?政院在董飭百司之地,院中有此事,而矇不知之,殊極塞心,諸承旨從當處分,而其委折査啓。
沈豊之,以兵曹言啓曰,依下敎,隨駕禁軍及駕後禁軍與武藝別監·內吹·兼內吹·標下軍兵等處,解渴次密水分饋之意,敢啓。答曰,知道。
又以訓鍊都監言啓曰,依下敎,巡令手李春得決棍之意,敢啓。答曰,知道。
又以訓鍊都監言啓曰,依下敎,御前前排挾輦軍及隨駕將校軍兵等處,密水分饋之意,敢啓。答曰,知道。
又以禁衛營言啓曰,依下敎,本營隨駕馬步軍兵等處,密水分饋之意,敢啓。答曰,知道。
大司成朴師訥疏曰,伏以,日吉辰良,嘉禮順成,祗謁園寢,回鑾萬安,欣忭之忱,曷有其極?仍念臣愚鹵賤品,最居人下,粵自先朝,濫蒙洪造,前後歷踐,罔非踰分,居常慙悚,若隕淵谷。迺者國子除旨,忽下於千萬夢想之外,臣聞命驚惶,罔知攸措。顧臣無似,雖閑司漫職,猶懼不稱,矧玆師儒峻選,責任不輕,苟非經術才識,厭服一世,矜式多士者,則上不可以虛授,下不可以冒據也決矣。如臣空疎蔑裂之類,初何嘗擬議於是任,而誤恩忽加,不少難愼。顧臣濫竽之愧,已無可言,而在朝家惜名器重遴選之方,尤豈不大有欠於綜核之政耶?第玆所陳,猶屬例讓,不敢覼縷,而至於衰老癃癈之狀,已悉於年前告休之章,只緣誠淺,未蒙允可,而一小臣進退,無甚輕重,微願雖切,而屢瀆是懼,擔曳病軀,黽勉隨逐,備數於起居之班,充位於參佐之列者,亦有年矣。蒲質向衰,勢同下山,精日益耗,病日益深,衰鑠之容,沈痼之形,已覺月異而日不同矣。又於向來雜科試役,調將失宜,風痰宿症,挾感重發,肢體麻木,神氣萎薾,咫尺房闥,轉側須人,雜試鍼藥,了無變動,閉戶涔涔,人事都廢,設令臣徒恃寵靈,不量才器,揚揚有冒出之意,其於疾病之難强,何哉?顧今陞試踰限,飭敎截嚴,此時此任,尤非如臣衰劣者,所可堪承,左右揣量,承膺無路,玆不得不冒死陳懇。伏乞聖慈,俯賜鑑諒,亟收臣新除職名,以重公器,仍令選府,勿復檢擬,俾臣得以安意調息,以卒生成之澤焉。臣無任屛營祈懇之至。答曰,省疏具悉。爾其勿辭,從速察職。
司諫金履禧,正言李濟萬等箚曰,伏以,臣等於從事官李度默結縛之擧,有不勝驚嘆者,度默之初不投刺,又不從軍,雖未知其事故之如何,而論以師律,合有罪過,記過勘處,無所不可,而至於免冠結縛,徒步驅迫,陪班之列,莫不震恐,觀光之人,擧皆驚駭。以殿下平日禮待臣隣之聖意,必無似此過中之處分,繼伏聞旋下記過蕩滌之敎,則尤可見結縛之本非聖敎,而祗緣校卒之誤着,終累禮待之聖德,豈不惜哉?此而置之,有駭聽聞,且關後弊,臣等謂當該校卒,各別重繩,常時不善檢束之大將,不可無飭,該營大將,亦爲推考,斷不可已也。取進止。答曰,省箚具悉。校卒事晩始聞知,卽令勘繩,今無可論,而大將推考事,所請是矣。依施。
大司憲李性源疏曰,伏以,日吉辰良,嘉禮順成,臣民慶祝,中外惟均,臣猥以無似,濫叨重寄,半歲居留,一味尸素,柵役纔半,船政未修,居常愧懼,若隕淵谷。迺於千萬夢想之外,忽伏奉憲長新命,臣誠驚惶感激,不省措躬之所也。顧今奸凶屛黜,化理更始,繩愆糾繆之責,激濁揚淸之任,惟在臺閣之得其人,況此風憲長席,地望尤別,如臣謭劣,決不容暫時僥冒,納符體重,雖未免冒沒入肅,而因仍蹲據,斷無是理。且合啓中定配罪人李觀源,卽臣袒免之親也。屬雖稍疏,心有不安,前後朝臣之似此處義,多蒙體諒之恩,區區情實,不敢自外,荐召之下,冒死仰籲。伏乞聖慈,亟命削臣之職,治臣之罪,以昭法紀,以安私分焉。臣雖不得進身於合討之列,而沐浴之義,不後於人,敢此論列焉。噫嘻,亂逆層出,懲討不嚴,三司合辭,今幾歲矣。上下相持,伈伈泄泄,殿下博觀載籍,曷嘗有此等凶逆?一日逭兩觀之誅,而國可以爲國,人可以爲人乎?嗚呼,國家之得有今日,特幸也,而幸不可常也。殿下其眞以鄭妻之出置近畿,龜柱之偃息海島,謂之王法已伸,國勢已安乎?窩窟未破,根株自在,千奇百怪,無所不有,至於洪國榮而極矣。噫,國榮亦人耳。殿下何負於渠,而乃於薄海含生,日夜所顒祝之宗祊大計,而生心沮遏,略無顧忌。其千罪萬惡,都不暇論,卽此一事,三尺莫逃,重臣陳箚,三司繼發,辭嚴義正,眞所謂國人皆曰可殺,而殿下之所以處之者,不過歸還田里而已。夫歸還二字,無此律名,是則國榮以恩而去,初未嘗施以薄罰也,天下寧有是哉?遂任其隨便居住,恣意出沒,凜然之憂,非朝伊夕,思之膽掉,言之髮豎,猶屬歇後語,而每於諸臺請討之啓,輒下胡不亟停之批,殿下果以此啓,爲可停而不停乎?又於近日,連下隄防鎭安兩行不悖之敎,大聖人至仁之德,孰不欽仰,而亂源未淸,則隄防不嚴,隄防不嚴,則人心世道,日益疑晦,雖欲滌蕩而鎭安之,終無所底定。臣竊覵殿下,過於涵忍,忽於威克,不顯戮鄭妻,而釀致範·能之凶,不亟誅龜柱,而馴成量·之逆,今又於國榮,而一向容貸,不早置法,將未知生出何等變怪,興言及此,寧不萬萬寒心也哉?伏願殿下,翻然改圖,赫然奮發,亟擧王章,以泄神人之憤焉。臣於治疏將上之際,伏承史局之命,而本職未解之前,末由趨膺,竝乞亟賜變通焉。臣無任屛營祈懇之至。答曰,省疏具悉。所陳已悉於前後疏批矣。
庚子四月十三日卯時,上幸永祐園。擧動入侍時,行都承旨鄭元始,左承旨李亨逵,右承旨徐有防,左副承旨金〈魯淳〉,右副承旨金魯永,同副承旨沈豊之,假注書吳翼煥·趙衍德,記事官鄭東浚·金載瓚,以次隨駕。王大妃殿進御一錢重人蔘粟米飮一貼煎入事。榻前下敎上具戎服,乘輿出協陽門,降輿乘馬,出弘化門,度弘化門街上。上曰,禁衛營文郞廳,不參陣上乎?卽爲知入。賤臣承命出來,復奏曰,郞廳李度默,以未投刺,不參陣上云矣。命書傳敎曰,事係師律,禁衛營文從事官李度默,爲先汰去。上曰,未出興仁門之前,李度默記過次,捉致待令。大駕出興仁門,始張鼓吹,詣遞馬所遞馬,仍幸到仁明園,命停鼓吹。駕前不卽停樂,上曰,旣命停樂,則何不停止乎?大抵行過陵寢園所之時,例停風樂,而況今三年內乎?吹螺兩宣傳官,爲先記過,詣永祐園洞口。上曰,都監郞廳徐鼎修,不參陣上,或未投刺而然乎?卽爲知入。賤臣承命出來,復奏曰,雖已投刺,而未參云矣。上曰,先大王明陵幸行時,厚謙,以軍門郞廳,不參陣上。先大王曰,厚謙雖是外孫,當自是而懲後矣。卽命處分,今徐鼎修,雖曰名官,豈敢如是乎?爲先記過待令。上謂兵曹判書蔡濟恭曰,徐鼎修之如是不參陣上,專無畏劫而然也,極爲非矣。卿須言之。命書傳敎曰,以本營事,旣有記過之命,揆以禮使之道,勢難兼察。訓鍊都監從事官徐鼎修,本職遞差。上到下馬所,下馬乘輿,入齋室後,諸臣問安。上具翼善冠·淺淡服,乘輿詣紅箭門外,降輿就版位,再拜訖,步詣園上奉審,仍詣碑閣看審後,詣丁字閣,行酌獻禮再拜訖。亞獻官李溵,終獻官李徽之拜禮訖。通禮告禮畢。上還詣紅箭門內,就版位再拜訖,乘輿入齋室後,諸臣問安。上命遣金魯永,問安于王大妃殿·惠慶宮。上具戎服,乘輿出齋室,降輿乘馬進發,自永祐園洞口,至興仁門,捧上言事。駕前下敎大駕到仁明園前,同副承旨馳詣仁明園,奉審以來事。駕前下敎上歷臨東關王廟,行展拜禮。東關王廟歷臨時,百官行禮置之,路上留住事。駕前下敎大駕到興仁門外停鼓吹,到弘化門街上。禁衛營從事官李度默,訓鍊都監從事官徐鼎修,記過竝蕩滌事。駕前下敎上曰,文郞廳記過,旣已勿施吹螺,宣傳官記過,亦爲蕩滌。上命宣傳官勞問,各軍門以次罷陣,朝廷問安置之事。駕前下敎大駕入弘化門,到協陽門,降馬乘輿入大內。諸臣問安,以次退出。
庚子四月十三日未時,上御誠正閣。禮房承旨入侍時,右承旨徐有防,假注書趙衍德,記事官鄭東浚,記事官金載瓚,以次進伏訖。王大妃殿進御一錢重人蔘粟米飮一貼煎入事。榻前下敎命書傳敎曰,旣已展拜,東·南兩廟,遣將臣涓吉致祭。勿出朝報命書傳敎曰,路過丁閣前,封丘入望,遣承旨今十五日仁明園致祭祭文當製下矣。上曰,李度默捉來時,只據法乎?有防曰,果爲結縛而來矣。上曰,初以記過次待令云,而如是擧行,早知如此,則豈不善處乎?有防曰,渠是三司之臣,而所見極爲怪駭,此是校卒不善擧行之致矣。上曰,適會之事,而事極可怪矣。至於徐鼎修,殆不善爲之矣,況以軍色而如是乎?先朝時厚謙,猶以處分矣。有防曰,鼎修果不善爲之矣。上命退,諸臣以次退出。
上在昌德宮。停常參·經筵。
藥房都提調鄭弘淳,提調洪樂性,同副承旨沈豊之啓曰,禮展園寢,聖慕罕新,伏未審夜間,聖體,若何?今日臣等,率諸御醫入侍,詳察聖候爲宜。王大妃殿症候,益有差勝之節乎?惠慶宮氣候,何如?臣等不任區區伏慮,敢來問安,竝此仰稟。傳曰,知道。慈殿氣候一樣矣。慈宮進御湯劑後,日次五點更爲製入,待下敎日入侍,宜矣。
朴祐源啓曰,凡郊行,許捧上言者,法意在於恤幽隱,而至若啓僥倖捧賄賂之弊,不可不痛禁,今因事端之摘發聞之,院吏密託掖隷,預給上言於駕未動之前,考其上言,則以踰越宮墻·幻弄軍刑·偸竊公貨等罪,皆是特敎減死之徒也。渠輩之冀其僥倖,不是異事,而院吏掖隷之符同作奸,不可以小事而置之,幾何而又不用情於勝於此之事乎?政院在董飭百司之地,院中有此事,而矇不知之,殊極寒心,諸承旨從當處分,而其委折査啓事,命下矣。本院書吏辛復輝處,更爲査問其委折,則以爲邊鎭國,以幻弄軍刑被謫事也,趙德昌,以踰越宮墻被謫也,金大昌,以偸竊公貨,被謫蒙放,而敢請于恩加資事也。邊哥·趙哥處,則各錢五兩式,合爲十兩錢捧食,金大昌,自是富實之人,雖不卽捧,而事之成否間,渠必有情債,故以事成後,雖百兩錢,當爲與受相約而已。此漢處則初不有所捧,而右項上言三丈,果於動駕詣園所敎是後,朝食前,本院依幕,預給於別監池養謙處,使之待捧上言,傳敎之下,竝卽捧入之意申托,而所謂池養謙者,以曾前同僚之致,顔情甚熟,雖無賂錢相分之事,而上言之預先私授,果爲的實云矣。辛復輝身爲院吏,渠亦非不知上言,事體之不輕,而密捧賂錢,暗囑掖隷,乃敢於傳敎未下之前,以罪犯至重,不當捧入之上言,預爲與受者,究厥所爲,節節痛惋,事端綻露,關係重大。其間符同作奸委折,自本院先此究覈,而此外隱情,又安知其必無乎?今方移送法司,嚴刑究問後,使之照律重繩,而臣等爲其官長,旣未能先事檢飭,又不得卽地摘發,致有此下吏前所未有之擧,惶蹙俟勘,實無可達,而旣有委折査啓之命,故敢此査實以聞之意,敢啓。答曰,知道。諸般飭敎,都歸隨矢立的之科,叢脞極矣。至於政院貌樣,大不如昨秋以前,又何故也?至於本事,莫曰微細,預捧上言之不已,其弊將至於預捧,何許文書乎?又將復蹈分付之習,寧不萬萬寒心?其在嚴內外杜後弊之道,勢難例批,昨日仕進諸承旨,一竝遞差本〈職〉事,更當酌處矣。
承旨前望單子入之,鄭一祥·申景濬·李晉圭·朴取源·鄭趾煥·宋煥喆落點。
傳于鄭元始曰,都承旨馳詣宗廟·景慕宮,奉審摘奸以來。
傳于南柱老曰,新除授承旨牌招察任。
鄭元始啓曰,同副承旨宋煥喆,謂有情勢,陳疏徑出,原疏纔已退却矣。卽爲牌招,何如?傳曰,允。
傳于趙時偉曰,在外承旨許遞,前望單子入之。
承旨前望單子入之,李在學·宋煥億落點。
傳于朴取源曰,新除授承旨,待下批牌招察任,其中違牌坐罷人敍用,大司成批下,卽爲牌招陞試,斯速設行。
鄭元始啓曰,新除授右承旨李晉圭,前以永興府使,方在居中,何以爲之?敢稟。傳曰,與狀罷有異,且許多居中人中,獨令敍用,殊非綜核之政,原望單勿施。
南柱老啓曰,臣與左承旨李在學伴直矣。謂有情勢,陳疏出去,原疏纔已退却矣。所當牌招入直,而拘於廳規,不得請牌,何以爲之?敢稟。傳曰,牌招。
又啓曰,密符親納,自是前例,而前廣州府尹宋煥億,謂有情勢,使偏俾替納,依定式推考警責,何如?傳曰,允。
下備忘記于南柱老曰,前望點下,雖出於收用之意,而至於紀綱自紀綱,監兵使之有所遭者,替納符之際,必於城外爲之,自是法例,而今聞政院微稟,始知其在本州替納,事未前聞,有關後弊。前廣州府尹宋煥億拿處。
承旨前望單子入之,朴祐源·李邦榮落點。
傳于南柱老曰,承旨房仍,左承旨爲禮房。
以右承旨李邦榮牌不進罷職傳旨,傳于南柱老曰,只推,更爲牌招。
下備忘記曰,承旨宋煥億,以前任府尹事,旣命拿處,本職許遞,前府尹趙時偉,承旨除授,吏曹加資還收草記置之。
承旨前望單子入之,南柱老落點。
下備忘記曰,承旨房仍。
傳于趙時偉曰,承旨入侍。
鄭元始啓曰,假注書吳翼煥,身病猝重,勢難察任,今姑改差,何如?傳曰,允。
朴祐源啓曰,今十五日仁明園,遣承旨致祭事,命下矣,何承旨進去乎?敢稟。傳曰,以十七日退定。
朴取源啓曰,今此上言五十丈內,四十五丈,以猥濫拔去,五丈分下各該司次入啓之意,敢啓。傳曰,知道。
傳于朴祐源曰,吏曹郞廳發牌,諸執事淸齋與否,摘奸以來。
傳于朴祐源曰,禮房承旨入侍。
傳于朴取源曰,今日政院事,不謂溺職之甚者,傳敎之慢若不知,當該承旨從重推考。
傳于朴取源曰,政官待明朝牌招。
趙時偉,以備邊司言啓曰,以使行渡江消息探問以聞事,因傳敎行會灣府矣。卽見義州府尹金勉柱報本司者,則使行今月初四日還渡江狀啓,已爲封進之意,有所論報矣。此時特敎分付者,則使行雖已渡江,以此形止,宜卽星火狀聞,而今過多日,緩緩只報備局者,其所擧行,誠極寒心。國體所在,不可置而不論,義州府尹金勉柱罷職,何如?傳曰,允。
朴取源,以義禁府言啓曰,弘文館副修撰朴在源,施以放逐之典事,承傳啓下矣。朴在源依承傳,卽爲放逐之意,敢啓。傳曰,律名斟量,只命放逐,而無鄕里二字之故,似涉礙眼,以放逐鄕里擧行。
又以義禁府言啓曰,朴在源放逐草記批旨內,以放逐鄕里擧行事,命下矣。朴在源卽爲放逐鄕里之意,敢啓。答曰,知道。
正言金峙默疏曰,伏以,日吉辰良,嘉禮順成,臣民慶抃,曷有其極?臣罪戾積躬,禍延偏母,頑不滅死,喪制奄闋,瞻依松楸,血淚未乾,不自意薇垣除命,忽降此際,手擎恩誥,益增哽咽。仍伏念臣西邑便養,實出錫類之恩,而四朔莅任,遽失所恃,上未效芻牧之責,下未伸烏鳥之情,公私之間,志願俱乖,此莫非臣窮命所致,而到今苫塊餘喘,萬念都灰,豈復有束帶彈冠之望哉?且念臣家,世受國恩,與天無極,至於臣身,才識鹵莽,塵刹之報,絲毫蔑效。從今以往,移孝爲忠之道,惟在於竭力奔走,而逖違天陛,已多歲月,區區犬馬之誠,徒切耿結。乃者簪履之收,特出殊渥,在臣分義,豈不欲竭蹶趨承?第伏惟我殿下臨御以來,庶政一新,耳目之任,尤重其選,決非如臣庸愚,所可濫叨,顧何敢自處以宿趼,以遽然冒膺也哉。伏乞聖慈,俯垂曲諒,亟遞臣職,千萬幸甚。臣於祈免之章,不宜贅及他事,而憂憤所激,敢請懲討,惟聖明垂察焉。惟我殿下,春秋鼎盛,尙未有螽斯之慶,環東土含生之類,顒望而祈祝者,亶在於廣儲嗣一事,在廷臣僚,固宜力請之不暇,而伈泄度日,曾無一人爲之建白者,何幸天誘我王大妃殿下聖衷,十行玉音,丁寧懇惻,恩義俱摯,爰據典禮,載行縟儀,其爲宗國綿永之圖,可謂達天地而不悖,俟百世而不惑者也。凡爲今日臣子者,孰不欽歎頌祝,而若或有異議於其間,則便歸於亂賊之科,此實忠逆之分,人鬼之關也。噫嘻痛矣。朴在源之向來一疏,顯有不滿之意,敢於宮闈間事,妄加指摘,至以診察醫藥等語,肆然陳說,謂慈德可誣,謂慈敎不信,疑亂群聽,駭惑人心,隱然以中宮殿下,爲無疾而有疾,果如渠言,則慈聖至仁至慈之盛德,將至於少恩,克明克正之處分,終歸於假托耶?渠則自以謂爲中宮殿地,而究厥心腸,實是誣慈聖也。誣慈聖者,安得不爲宗社之罪人乎?惟此堂堂爲宗社之大義理,昭揭日星,而乃爲一在源所掩翳,寧不痛哉?論其罪狀,萬戮猶輕,而聖度天大,寬假至今,甄錄如舊,自同無故之人,一疏再疏,無復顧忌,臣尤不勝其痛惋也。顧其負犯,如彼至重,而尙逭王章,偃息牖下,此豈非失刑之大者乎?臣謂在源誣慈聖之罪,明正典刑,使慈聖之盛德,毋至於掩翳,帀域之群情,毋至於疑亂也。愚衷耿耿,言不知裁,僭妄之罪,無所自逃,臣無任激切屛營之至。答曰,省疏具悉。再昨年慈聖惻怛之敎,出於爲宗社之大計,念病源之難治,有此萬不獲已之擧,而其疏旨意,則蓋以爲病可治而不治,事可已而不已。不信慈聖之敎,妄言宮壼之事,侵逼萬重,罪固大矣。爾以椒房近親,有此請討之章,予豈有別見?況不從爾言,則恐有事係坤殿,而遲疑歇勘之嫌。然而但是言官,且以出於無知妄作之致,不甚究而從輕典,不害爲寬大之政,所擬律太過,施以放逐之典,可也。爾其勿辭,從速察職。
庚子四月十四日卯時,上御誠正閣。承旨入侍時,同副承旨沈豊之,假注書趙衍德,記事官鄭必忠,記事官鄭東浚,以次進伏訖。王大妃殿進御一錢重人蔘粟米飮一貼煎入事。榻前下敎豊之曰,卽者檢閱金載瓚,謂有親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?上曰,依爲之。出擧條命書傳敎曰,承旨前望單子入之,一倂待下批,牌招察任。上曰,六承旨一倂遞差。命退,諸臣以次退出。
庚子四月十四日酉時,上御誠正閣。禮房承旨入侍時,左承旨朴祐源,假注書趙衍德,記事官徐龍輔,記事官鄭東浚,以次進伏訖。王大妃殿進御一錢重人蔘粟米飮一貼煎入事。榻前下敎上曰,留院公事有無,知入。賤臣承命出來,復奏曰,公事有之云矣。上命讀侍從禁推緘辭軸,祐源讀奏訖,命書判付。上命祐源,讀假注書望筒,讀未訖,命書傳敎曰,實官前望單子入之。賤臣承命出來捧入。上曰,以首望爲之。命退,諸臣以次退出。
上在昌德宮。停常參,只晝講。
未時,日暈。
自初昏至夜一更,月有食之。
朴祐源啓曰,明日常參·經筵,取稟。傳曰,只晝講。
趙時偉啓曰,今日兵曹省記中,奎章閣率屬,不爲書塡,故自本院屢次催促,終不書呈,其在重省記之道,不可無飭。當該兵曹入直堂郞,推考警責,何如?傳曰,近因閽禁申飭,閣吏未及通報去來之致,非兵曹堂郞之過,勿推,本閣該吏及省記次知下屬,自本閣從重科罪。
傳于李亨逵曰,禮房承旨入侍。
趙時偉,以禁衛營從事官來言言啓曰,今日本營軍兵日次私習云矣,敢啓。答曰,知道。
又以御營廳從事官來言言啓曰,今日本廳軍兵日次私習云矣,敢啓。答曰,知道。
朴取源,以卽者刑曹郞廳來言言啓曰,今番動駕時,衛外擊錚人等,所當卽爲捧供,而昨今日以國忌齋戒正日,不得用刑,待無故日擧行云矣,敢啓。答曰,知道。
趙時偉啓曰,禁衛大將李敬懋,御營大將李柱國,以東關王廟·南關王廟獻官,今方受香出去矣。所授命召及所兼左捕將·右捕將命召·大將牌·傳令牌,來請還納,何以爲之?敢稟。傳曰,仍佩往來,禁·御兩將及左·右捕將,令訓將兼察,牌招聽傳敎。
傳于鄭元始曰,山林外,在外臺諫許遞,今日政差出。
有政。吏批,判書金鍾秀牌不進,參判鄭民始式暇,參議李敬養進,行都承旨鄭一祥進。吏批啓曰,判書金鍾秀牌不進,參判鄭民始式暇,小臣獨政未安,何以爲之?敢稟。傳曰,只出緊任。以李性源爲承旨,姜彝正爲副校理,李東郁爲副修撰,趙尙鎭爲禮曹參議,金蓍耇爲兵曹參知,尹勉遠爲黃州牧使,趙鎭衡爲獻納。
鄭一祥啓曰,新除授行左承旨李性源,卽爲牌招,何如?傳曰,允。
鄭一祥,以臺諫有闕,政事,取稟。傳曰,今日政差出。
吏批再政,李爲大司憲。
兵批,兼判書蔡濟恭病,參判李萬恢病,參議尹勉升入直進,參知金蓍耇未肅拜,同副承旨趙時偉進。副司直鄭元始·李亨逵·徐有防·金魯淳·金魯永·沈豊之·申景濬·鄭趾煥·徐鼎修單付,副司果吳大益單付。
注書鄭東浚病,代以宋文述爲假注書。
朴取源,以義禁府言啓曰,廣州前府尹宋煥億拿處事,傳旨啓下矣。宋煥億下去京畿水原地云,依例發遣府書吏,拿來,何如?傳曰,允。
庚子四月十五日巳時,上御誠正閣。奉審承旨入侍時,右承旨朴祐源,記事官鄭東浚,記注官李,記事官徐龍輔,以次進伏訖。上曰,奉審以來乎?祐源曰,臣馳詣奉審,仍爲摘奸,則無頉,諸執事進排官,亦皆無闕,祭物各別精潔熟設之意,亦爲申飭而來矣。仍命退,諸臣以次退出。
上在昌德宮。停常參,只晝講。
趙時偉啓曰,明日常參·經筵,取稟。傳曰,只晝講。
以承傳色口傳下敎曰,臺啓何等體重,況奏御文字,事體亦係不輕,而傳書之際,有此欠敬,何可捧入乎?
南柱老啓曰,莫重臺啓,謄書之際,有此欠敬之事,而矇未照檢,遽然捧入,致勤下敎,臣之不察之失,惶恐待罪,而當該注書從重推考,何如?傳曰,日昨本院未能修擧之事,至有處分之敎,墨有未乾,繼入者又復等閑看過,事之大小姑捨,若此不已,自上其將替行該房之事乎?況在該房,固當竢勘之不暇,而旣無待罪之稟,反請注書推考,以此以彼,不可無警後之道,當該承旨遞差。本院之擧行尙然,他司何論?伴直承旨,從重推考。注書,不過以假官新入生疎之致,勿論。如是處分者,匪直爲此事而已,嗣後少加淬勵事,各房知悉。
趙時偉,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
南柱老,以實錄廳郞廳·摠裁官意啓曰,本廳纂修,今已告訖,堂上金鍾秀,時帶館閣,仍令察任,其餘堂上鄭好仁·鄭昌聖·徐有寧·鄭一祥·金履素·李鎭衡·李性源·金夏材·蔡弘履,郞廳柳誼·嚴思憲·沈樂洙·權以綱·宋樂·尹行修·朴天行·李顯永·宋民載·呂萬永·李亮載·尹得孚·李師濂·李正薰·沈基泰·李度默·趙鼎鎭·李鼎運·尹長烈·李濟萬·李敬一,竝依例減下,何如?傳曰,允。又以實錄廳郞廳·摠裁官意啓曰,本廳纂修之役,諸堂郞逐日仕進,今年編摩,至於垂畢之境。故堂上鄭一祥·李性源所授年條,更爲分排於先畢之堂上,今已一齊訖役,所編史草·時政記等諸冊子,一一樻封後,使兼春秋,仍前守直之意,敢啓。傳曰,知道。分授年月,雖無草記之例,而臨訖役加請差出,故意謂李性源之所受年條,未及抄出,至有遞職之命矣。
趙時偉啓曰,合辭方張之時,諫院無詣臺之員,事甚未安,未肅拜呈告人員,竝卽牌招,何如?傳曰,允。
又以禁衛營·御營廳言啓曰,今日本營·本廳軍兵日次私習云矣,敢啓。傳曰,知道,
備忘記,觀此實錄廳別單,皆以纂修已畢書塡,而其中堂上二人,連以本職懸頉,事役之因此遲滯,可知。同知實錄事鄭一祥·李性源,本職許遞,使之着意擧行。
蔡弘履啓曰,今日左副承旨朴取源,不爲仕進,卽爲牌招,何如?傳曰,許遞。
傳于南柱老曰,承旨前望單子入之。入之,蔡弘履落點。又傳于曰,承旨前望單子入之。入之,鄭晩淳·金文淳·李在學落點。
以右承旨金文淳牌不進罷職傳旨,傳于蔡弘履曰,只推,更爲牌招。
以李在學爲義州府尹。
兵曹口傳政事,副司直鄭一祥·李性源。
傳于蔡弘履曰,政事,當日爲之。
有政。吏批,判書金鍾秀進,參判鄭民始病,參議李敬養病,行都承旨蔡弘履進。以李顯模爲持平,鄭元始爲戶曹參判,鄭好仁爲同義禁,趙公鎭爲監察,金恒柱爲敦寧主簿,林仁浩爲司饔主簿,李亨逵·金頤柱爲承旨,承文博士李之珩,成均學正金命彦,學諭車亨衢單付。
兵批,兼判書蔡濟恭,參判李萬恢,參議尹勉升病,參知金蓍耇入直進,同副承旨趙時偉進。副司直徐有寧·朴祐源·朴取源·李正薰,廣州中軍單林永老。
以行左承旨鄭晩淳牌不進推考傳旨,傳于金頤柱曰,許遞。
傳于南柱老曰,新除授承旨,牌招察任。
李在學啓曰,實錄廳持去日記,自己酉至辛卯,合一百八十九卷,盡爲還來之意,敢啓。傳曰,知道。
傳于李在學曰,承旨房仍,左承旨爲兵房,右承旨爲禮房。以備忘記,又傳于曰,左議政兼帶摠裁官之任,許副,右議政爲摠裁官,校正之役,自明日擧行。
趙時偉,以弘文館言啓曰,新除授副校理姜彝正,卽爲牌招察任,何如?傳曰,允。
吏批啓曰,奉常寺正李顯永呈狀內,身病猝重,勢難察任云,今姑改差,何如?傳曰,允。
南柱老,以戶曹言啓曰,景秋門內宮墻改築及含春苑築墻門始役日子,令日官推擇,則今月十七日卯時爲吉云,以此日時擧行之意,敢啓。傳曰,知道。
趙時偉,以兵曹言啓曰,專經武臣講官加抄啓人員,別單書入之意,敢啓。傳曰,知道。
又以刑曹言啓曰,今番動駕時,衛外伏地人良女張召史處,推問委折,則渠以平安道博川人,流離上京矣,日前行幸時,觀光次出往,而不敢坐視,攢手拜伏之際,被捉於羅將處以來,而初無呼籲之事云。渠若有所懷,欲爲白活而然,則今於査問之下,必無隱諱不告之理,而鄕曲村女,嚴畏俯伏,不是異事,別無可罪之端,出付邸吏,下送該邑,何如?傳曰,允。卽爲放還。當初禁喧羅將之公然推捉,極甚駭然,此後復有此等之弊,竝與都事而處分,以此預爲嚴飭。
又以刑曹言啓曰,今番動駕時,洪忠道堤川居民朴處權,擊錚於衛外,故取考其原情,則本縣二去乙亥年那移還穀,今春因特敎蕩減,而下敎前猾吏輩,適當空官之時,私發猛差,劫捧那移三稅,肆然作錢,不置一斛於官倉,故欲以已納之穀,移錄於新三稅,呈訴本官,轉報巡營,則巡營以其令前已捧,不許移錄云。旣非四件事,而以如此鎻屑之事,猥煩天廳,極涉無嚴。其供勿施,自臣曹依律勘處,何如?傳曰,所訴雖甚猥越,而事情則似非理外之說,巡營之如是決給,又何意義?本事,更令本道,據實以聞事,行會,以爲決處之地,擊錚人參酌,決罪放送。
又以刑曹言啓曰,今番動駕時,慶尙道義城居良女金召史,擊錚於衛外,故取考其原情,則其父聲海,爲洪·沈等所誣,方囚營獄,屢次受刑云,而蓋玆事,聲海與洪·沈等,曾有私嫌,昨年夏間,以萬萬凶悖之說,書呈議送,故其時道臣李在簡,嚴覈本事,至於密啓。聲海,因判下連加嚴刑,期於得情,則聲海終不就服,乃使其女,粧撰爲說,有此呼籲之擧者,誠極痛駭,原情內辭緣勿施,何如?傳曰,允。
大司憲李,大司諫李義行,掌令尹行晉,持平崔守魯,獻納趙鎭衡,校理姜忱·林濟遠,副校理李時秀·姜彝正,修撰徐有成·尹尙東,副修撰金宇鎭啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答三司曰,不允。
大司憲李,大司諫李義行,掌令尹行晉,持平崔守魯,獻納趙鎭衡啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答兩司曰,不允。末端事,何不速停此啓也?
掌令尹行晉啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上。答府曰,不允。趙濟泰等事·趙嵎事,亟停勿煩。
獻納趙鎭衡啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟令王府,設鞫得情,夬正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島之典。請逆賊尙魯,亟施孥戮之典。請削黜罪人李義翊,爲先亟施屛裔之典。措辭見上答院曰,不允。安兼濟等事·埏事,亟停勿煩。
左議政李溵箚曰,伏以實錄纂修之工,實賴我聖上董飭,今幸告訖,惟是刊印時日爲急,而所撰文字,各出諸堂之手,未成一統之文,及今差出校正堂郞,一番校正,然後可爲完書,而始當入梓矣。考之故事,文衡文任,必主之,而卽今堂上中館閣時帶,只有一人,文衡則有闕矣。卽命會圈差出,及時擧行,以重國體,恐不可已也。仍念臣之病形,日甚一日,精思錯落,前忘後遺,摠裁文字,實無其望,亦願亟命改授,俾史事毋缺,臣不勝顒祝。取進止。答曰,省箚具悉卿懇。雖無文衡,自可編摩,予則以爲會圈,決非續續爲之之事也。至於箚末引義,不可無曲諒之道,兼帶摠裁官之任,玆命許副焉。仍傳于李在學曰,此批答遣史官,傳諭于左議政。
右副承旨朴祐源疏曰,伏以臣,與左承旨臣李性源,爲舅甥之親,相避之法,在下當遞,玆敢援例陳章。伏乞聖慈,俯垂鑑諒,亟遞臣職,以存公格,不勝幸甚,臣無任屛營私懇之至,謹昧死以聞。踏啓字。
持平李正薰疏曰,伏以日吉辰良,嘉禮順成,園寢祗謁,聖孝克伸,臣民慶忭,曷有其極?仍伏念臣空疎鈍劣,百不猶人,至於淸朝言責之任,豈有一分堪承之望,而迺者柏府除命,遽下於合辭方張之時,義重沐浴,顚倒出肅,曠日虛縻,愧懼徒積。第臣有情理萬萬煎迫者,臣之承重祖母,在於臣叔父臣東遇三陟府任所,而年迫八耋,素抱關格之疾,居恒懍綴,寧日絶少,臣實無離違供職之勢,而頃伏承史局飭敎,蒼黃登途,奔走編修之役,亦已有日于玆矣。晨昏久曠,情私難抑,卽接衙信,則臣之祖母,近因寒煖之不調,將攝失宜,重添毒感,舊症新,一倍交劇。膈痞而勺飮難下,胃逆而藥餌無效,宛轉床笫,氣息奄奄,急脚踵至,促臣歸視,臣於是,焦遑罔措,心神飛越,至情所迫,按住不得。玆敢忙陳短章,疾聲呼籲於天地父母之前。伏乞聖慈,俯垂矜察,亟許鐫削臣所叨之職,以便救護,仍治臣擅行之罪,以肅朝綱,不勝大幸。臣無任屛營祈懇之至,謹昧死以聞。踏啓字。
庚子四月十六日,兼春秋張顯慶。刑曹啓目。燕岐居李忠國,衛外擊錚,爲父訴冤事,下該曹取招矣。李忠國,依先朝受敎放送,而所供如此,上裁,何如?啓。傳曰,放送爲良如敎。
庚子四月十六日辰時,上御誠正閣。晝講入侍時,知事蔡濟恭,特進官鄭昌聖,參贊官趙時偉,侍讀官姜忱,檢討官尹尙東,假注宋文述,記事官徐龍輔·金載瓚,宗臣安昌君燝,武臣行副護軍具以謙,掌令尹行晉,以次進伏訖。上讀前受音訖,忱讀論語第七卷,自叔孫武叔毁仲尼,止何其可及也。上讀新受音訖。忱曰,愼言語於學問工夫,極爲要切,人君尤宜崇尙簡默。大抵酬酢之際,絲綸之間,諄諄反復,洞然無隱,固是明君懿辟之事,而雖然國家之治亂興亡,係於君之一言,群下之進退禍福,亦係於君之一言,記諸簡冊,布于中外,雖以明哲之君,固難言言而盡當於理,事事而皆合於道。且使小人在朝,則亦不無揣度迎合之患。故言箴有云,傷煩則支,又曰,矧是樞機,況過費辭氣,有非聖人保嗇精神之道乎?天道不言,而四時行萬物亨,人君代天理物,而高拱淵默,則太平之治,可致也。愼言語三字,足爲聖學加勉之符矣,伏願深留聖意焉。又曰,立之斯立,道之斯行,綏之使來,動之斯和,此乃聖人範世化民之功效,而其中動斯和,尤言功化之極處。故註曰,和謂於變時雍,欲和百姓,當和朝廷,欲和朝廷,當祛朋黨。三代之前,何嘗有朋黨,而九官相讓,同寅協恭,故民自在於春風和氣中。至於三代以後,不然,漢有東京,唐有牛·李,宋有蜀·洛,皇明有東林,皆不能罷朋黨,朝廷之上,戈戟相尋,變亂層生,國隨以危亡矣,此不過在於上之人如何耳。無偏無黨,王道蕩蕩,此乃聖王建極之治也。以節目間事言之,用捨進退之際,好惡是非之間,務以大中至正之道,而毋有偏陂頗僻之風,則朝廷自然協和,百姓自然熙和,而國脈以至靈長矣。卽今乃是一初淸明之會也,孔聖之動之斯和,唐堯之協和萬邦,此其時也。於此等處,愓念觀省,深有望焉。上曰,所陳,好矣。下番亦陳所見。尙東曰,陳亢,或曰。子貢弟子,爲弟子者,各尊所聞,但知其師之賢,而不知其師之爲聖,亢之見,蓋局矣。其言曰,夫子至於是邦也,必聞其政,求之歟,抑與之歟,亢於是,已有不知聖人之病痛,故子貢,以溫良恭儉讓五字,形容盛德光輝之發於外者,丁寧敎諭,而亢猶迷不自悟,至是而又有仲尼豈賢於子之問,則子貢,不得已以夫子功化之著顯者,至於生榮死哀之地而發揮,言之。蓋子貢之學,得之夫子,晩年進德,極於高遠,故其稱道聖人之言,至於如此,所以爲聖門高弟也。此等處,幸可留念焉。上曰,所陳,亦好矣。知事有何見乎?濟恭曰,夫子之不可及,猶天之不可階而升云者,只言聖人功化之難形,非言聖人學問之難及。夫子之訓,自志于學,至從心所欲不踰矩,皆有進德之階級。曾子,是孔門嫡傳,而大學一部,亦見階級之井井,若以不可階而升,而謂不可追學先聖,則恐有害於聖明進德修業之方矣。上曰,所論,極好矣。特進官有何見乎?昌聖曰,上下番及知事,已爲陳達,臣則別無可奏者矣。上曰,參贊官言之。時偉曰,臣亦別無可陳之言矣。忱曰,臣俄以愼言語三字,有所陳達,而因文義有區區所懷矣。近來傳敎,或有已下政院,而旋有抹去之敎者,大聖人辭敎,固不無顚倒之憂。且以李度默事言之,其不爲待令於陣上,誠有罪矣,如欲罪之,當下敎於該營大將,詢其委折,然後罪之未晩,而不此之爲,有捉待門外之敎。故校卒輩謂有上敎,免其冠而束縛之,驅迫之於街路之上,觀瞻所及,莫不驚駭。其所犯則雖在行陣間,而其身則曾忝經幄之臣者也。此等擧措,有非聖上禮使群下之本意,今於愼言路一事,宜有所反省處。從今以後,則凡於處分,須加審愼,毋或有輕遽過中之意,宜矣。上曰,傳敎事未知何謂,而第當有改無勉矣。李度默事,雖未知伊時曲折,而至於免冠結縛,則所見果爲可駭。第渠旣爲從事,則不參行陣,烏得無罪?當初只以記過待令爲敎矣,中間傳命之際,轉入捉致二字,故軍中之律捉致,則不得不結縛云。中間誤傳,未免轉轉誤了,此亦可爲在廷諸臣言不愼之戒矣。濟恭曰,然矣。第三司之言,則不得不如是矣。上曰,玉堂之以此爲言固好,而伊日臺諫之箚,未免有欠。若傅於君德之勉戒,則似好矣。臺箚,以請治校卒爲言,故果允其請,而第捉致者結縛,自是軍中古例。近因宿衛所軍校,皆是京中人,故拘於顔面,有所容恕,遂成新例云,則今番校卒之罪,似未必有嚴治之端矣。濟恭曰,然矣。上曰,近來臺諫,不言人過失已久,其日請推,便是開眼處,故特從其請矣,向者卿之所奏,京兆堂上事,亦好矣。若使厭人違忤,無所可否,則安在其官師相規之意,而亦安得爲朝廷之事乎?濟恭曰,聖敎至當。國有言則興,無言則亡,雖曰治世,豈無可言之事耶?上曰,然矣。言者所不可無,而第言事之際,或有挾雜私意之端者,是可慮也。濟恭曰,此則惟在聖明之鑑臨耳。上曰,大抵言者,人之樞機,不可不愼者,君子之辭令也。濟恭曰,衛武九十作抑戒以自警,有曰,斯言之玷,不可磨也,南容三復此詩,而孔子稱之,則儘乎言者,君子之不可不愼,而第言者,由心而出,心無操存之工,則雖欲愼言,不可得矣。是以君子,必貴存心之學,伏願聖明特加留念焉。上曰,子禽之不識仲尼,固無足怪,仲尼之德,如天覆地載,衆人在於化育中而不知矣。濟恭曰,聖敎至當矣。學者進於顔·曾地位,然後可知聖人,雖子貢,亦可以知之,而至於子禽,烏得以知之乎?忱曰,子貢亦未必知聖人,故至有有若似聖人之言矣。上曰,欲知聖人,當從何處看得耶?忱曰,此不外乎學問矣。上曰,學問二字,所包甚大,欲指的拈出,則當於何處用工乎?濟恭曰,此言近於老生之常談,而亦不過誠意正心而已。上曰,曰誠曰敬,聖人拈出言之,而此亦衰世之意也歟?濟恭曰,然矣。非但誠敬二字,上世本無學字矣。上曰,實錄廳校正堂上幾人,而大提學必當之乎?濟恭曰,古規用三人,而大提學主之矣。大提學若無時任,則前文衡亦似當之矣。上曰,校正廳事例,何如云耶?時偉曰,謄錄書寫官,當爲先差出,而中草謄出之後,粉板郞廳,移載粉板,因爲入梓云矣。上曰,王大妃殿進御一錢重人蔘粟米飮一貼,煎入。出榻敎上曰,新除授承旨,待下批牌招察任。上曰,新除授承旨中罷散人敍用。竝出傳敎上曰,都承旨蔡弘履牌招察任。出榻敎上命時偉,讀承旨鄭晩淳·金文淳·李在學等落點。仍命退,諸臣以次出。
上在昌德宮。停常參,只晝講。
夜三更,月有兩珥。
朴祐源啓曰,自明日縕繹間,視事,頉稟。傳曰,知道。
蔡弘履啓曰,今十七日仁明園致祭事,命下矣。何承旨進去乎?敢稟。傳曰,禮房承旨進去。
朴祐源啓曰,勅書入京翌日,當爲頒敎,藝文提學金鍾秀,待開門牌招,敎文使之製進,何如?傳曰,允。
傳于蔡弘履曰,各司久任郞廳待令。
傳于李亨逵曰,禮房承旨入侍。
蔡弘履啓曰,同副承旨趙時偉,今日不爲仕進,卽爲牌招,何如?傳曰,許遞。
傳于蔡弘履曰,承旨前望單子入之。入之,朴祐源·金魯淳落點。
蔡弘履啓曰,新除授右承旨朴祐源,同副承旨金魯淳,卽爲牌招,何如?傳曰,允。
金頤柱啓曰,明日殿座時,承旨當爲備員,而左副承旨李在學,移拜義州府尹矣。有闕之代,政官牌招,開政差出,何如?傳曰,允。
有政。吏批,判書金鍾秀進,參判鄭民始進,參議李敬養進,行都承旨蔡弘履進。以趙時偉爲承旨,以奇彦觀爲奉常正。
兵批,兼判書蔡濟恭病,參判李萬恢病,參議尹勉升病,參知金蓍耇入直進,右副承旨金頤柱進。副司直鄭晩淳·南柱老·趙時偉·金魯淳。
金頤柱啓曰,以來二十一日輪對,取稟。傳曰,爲之。
蔡弘履啓曰,新除授同副承旨金魯淳,時在京畿富平地,斯速乘馹上來事,下諭,何如?傳曰,許遞,前望單子入之。入之,徐有防落點。
傳于徐有防曰,漕運差使員,夕講,同爲入侍。
又傳曰,左副承旨入侍。
金頤柱啓曰,以司諫金履禧,正言金峙默·李濟萬牌不進罷職傳旨。傳曰,只推。
又以禮曹言啓曰,今此專經文臣殿講時,應講人員捧甘各司及五部捧擧案單子,已爲修正入啓,而副司果徐鼎修,軍職廳擧案中落漏矣,今始書呈擧案,雖與規避者有異,旣非原在外,則不可置之,令政院稟旨,依事目施行,何如?傳曰,行陳則不赴,殿講則規避,不料新入法從之列者,有此占便之習也。依事目施行,而旣有久任郞廳入侍之命,至於殿講,又隔一霄,不可曲循,事過後捧傳旨。
李亨逵,以御營廳言啓曰,本廳二番騎士將李榮逵,身病猝重,勢難察任,改差,何如?傳曰,允。
大司憲李,大司諫李義行,掌令尹行晉,持平崔守魯,獻納趙鎭衡,校理姜忱·林濟遠,副校理李時秀·姜彝正,修撰徐有成·尹尙東,副修撰金宇鎭啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答三司曰,不允。
大司憲李,大司諫李義行,掌令尹行晉,持平崔守魯,獻納趙鎭衡啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答兩司曰,不允。末端事,何不速停此啓也?
持平崔守魯啓曰,請大靜縣爲奴罪人金壽賢,依律處斷。請興陽縣爲奴罪人何翼龍,南海爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。趙濟泰等事·趙嵎事,亟停勿煩。
獻納趙鎭衡啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟令王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快定王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請鎭海縣定配罪人埏,亟令王府,拿〈鞫〉得情,仍施當律,其應坐支屬,不可遠地散配而止,亦竝施絶島之典。請逆賊尙魯,亟施孥戮之典。請削黜罪人李義翊,爲先亟施屛裔之典。措辭見上答院曰,不允。安兼濟等事·埏事,亟停勿煩。
庚子四月十七日巳時,上御誠正閣。禮房承旨入侍時,左副承旨李在學,假注書宋文述,記事官徐龍輔·金載瓚,以次進伏訖。上命在學曰,爾往仁明園,致祭祭物諸執事,仍爲摘奸以來。上曰,祭文觀之乎?在學曰,觀之矣,第殄瘁之殄字,似誤書以下矣。上曰,然則改之,可也。上曰,王大妃殿進御一錢重人蔘粟米飮一貼,煎入。出榻敎上曰,殿講擧案徐鼎修,不入乎?在學曰,果不入矣。上曰,承文院多官中,何其講員之少耶?亦可駭也。仍命退,諸臣以次出。
庚子四月十七日巳時,上御誠正閣。晝講,詣臺臺臣同爲入侍時,特進官鄭民始,同知事李鎭衡,參贊官金頤柱,侍讀官姜彝正,檢討官尹尙東,假注書宋文述,記事官徐龍輔·金載瓚,宗臣凝善君爔,武臣同知李昌運,持平崔守魯,獻納趙鎭衡,以次進伏訖。上曰,彼臺諫,一則是崔守魯,一則誰也?頤柱曰,是獻納趙鎭衡也。上讀前受音訖,彝正讀論語第七卷,自堯曰咨爾舜,止公則說。上讀新受音訖,彝正曰,五聖之傳授心法,只在於中之一字,首章旣云允執其中,末乃曰,公則悅,中則不期公而公,不期悅而悅。不獨民心悅,抑亦天心悅,天人之心悅,則可以享有天祿矣。召公之告成王,亦以諴小民,爲祈天命之本,以疾敬德,爲諴小民之本,與此章,語雖異,而旨則同。編書者之歷敍五聖之事於終編者,其旨甚微。夫以孔子之聖,不得其位,故不能做五聖之治,而止於闡明斯道。今我殿下,則旣有其位,果能中而且公,則八域含生之類,莫不悅焉,萬年無疆之休,可以期矣,伏願深加體念焉。上曰,所陳,好矣。下番亦陳所見。尙東曰,此篇卽五聖相傳之事,上番旣已反復陳達,則臣無容更論,而其中有曰寬則得衆,寬故能得衆也。舜之言曰,衆非元后何戴,后非衆罔與守邦,人君苟欲守邦,非得衆而何,苟欲得衆,非寬而何哉?皐陶之稱帝德,亦曰,御衆以寬,與此寬則得衆之語,可以相表裏矣。爲人君者,不尙寬裕,而專事苛刻,則在下之衆,將無以措其手足。秦漢之事,此已然之明驗也。雖然寬亦有弊,人君若專以寬爲治,則政令施措之間,悠泛恬嬉,易至於緩不及事矣。舜之言曰,寬而栗,苟得寬中有栗,兼濟竝行,則其於得衆御衆之道,可以兩得其中矣,伏願深加留念焉。上曰,所陳,好矣。同知事有何見乎?鎭衡曰,此章卽五聖爲治之要訣,而首以天錄爲言,末以民食爲言,中言善人之富,以此觀之,則爲治之要,固不外於保民之生,而保民之道,亦不出於利用厚生之方矣。上曰,好矣。特進官有何見乎?民始曰,武王之治,至矣盡矣,而以此章觀之,則其要不過乎立規模得賢才而已。所謂謹權量審法度云者,立規模之事也,所謂擧遺逸云者,得賢才之事也。二者廢一,無以制治,非但周室,有國皆然。況當挽近以來,人才渺然,法度解弛,今日急務,尤可見不外於此矣。上曰,極好矣。參贊官言之。頤柱曰,臣則別無可陳之言矣。上曰,夕講爲之。出榻敎上曰,久任郞廳,詣臺臺臣,夕講同爲入侍。出榻敎仍命退,諸臣以次出。
庚子四月十七日申時,上御誠正閣。左副承旨入侍時,左副承旨李在學,假注書宋文述,記事官徐龍輔·金載瓚,以次進伏訖。上曰,無撓行祭,而凡百無頉乎?在學曰,臣承命馳詣仁明園致祭時,看審祭物,則祭酒水果,頗欠精潔,祭器則爵一坐,亦有破缺。典祀官·守奉官之不能致謹,俱涉可駭,該寺公事提調,亦難免不善檢飭之失,推考警責,當該典祀官及守奉官,所當論罪,而本院請推之外,無他可施之罰,何以爲之乎?上曰,依爲之。官員拿處,可也。出擧條上命在學,讀義州府尹薦望,在學讀畢。上曰,是官在爾,非必爲華,而邊遠之民,政爾無告,爾其往莅,必須善爲也。仍命退,諸臣以次出。
庚子四月十七日申時,上御誠正閣。夕講詣臺臺臣,各司久任郞廳,漕運差使員,同爲入侍時,特進官鄭民始,同知事李鎭衡,參贊官朴祐源,侍讀官姜彝正,檢討官尹尙東,假注書宋文述,記事官徐龍輔·金載瓚,持平崔守魯,獻納趙鎭衡,戶曹正郞洪彦燮,戶曹佐郞林濬,兵曹正郞宋民載,訓鍊都監從事官徐鼎修,御營廳從事官朴天衡,禁衛營從事官吳大益,養賢庫主簿崔大衡,成均博士張漢喆,刑曹正郞李宜白,訓鍊都監兼從事官鄭益祚,宣惠廳郞廳沈公猷·李元培,漢城主簿朴光晦,司僕僉正李禾,判官鄭華淳,掌樂僉正李普中,訓鍊都監從事官趙時完,訓鍊都監軍餉郞廳權璛,軍資判官宋達淵,廣興副奉事朴順命,禁衛營糧餉郞廳朴光翰,御營廳糧餉郞廳元䋜鎭,群山僉使金道煥,法聖僉使金漢謙,以次進伏訖。彝正讀論語七卷,自子張問於孔子,止篇末。上讀新受音訖,彝正曰,從政之道非一,而其要不越乎區別美惡,美者尊之,惡者屛之,尊屛二字,竊謂好矣。此章再問而再答之,節目頗詳,願加聖思焉。傳曰,誦其詩讀其書,不知其人可乎?二十篇問答,言語之間,反復玩味,則孔聖之所以爲孔聖,抑可想像而知耳。宋臣趙普,不過一村學究,而猶以半部論語,佐治太平爲言。今聖學高明,旣致其知,若措以行之,則唐·虞之治,不難做矣,深留聖念,是臣之望也。上曰,下番亦陳所見。尙東曰,夫子言五美,而惠而不費其一也。蓋惠者,所以與人也。苟以府庫之財,擧以與人,則安得人人盡給,而其費亦豈有限耶?是以子張之再問,而子曰,因民之所利而利之,大抵民之所利,不過致力農桑仰事俯育耳。苟或奪其農時,而徵求無節,則民之失其利,而不能安居者,其弊曷勝言哉?今當一初之會,愛民之政,宜先留念,致使八域蒼生,無一人失其所利者,是臣區區之望也。上曰,同知事言之。鎭衡曰,儒臣言惠而不費之義誠是矣。聖人養民之道,只在於損上益下,而亦不必損上之所有,以益於下,如山林川澤與民共之,斧斤以時入山林者,皆惠而不費之義也。上曰,好矣。特進官言之。民始曰,論語一部,是聖人心法,而其卒也,以爲政之要道言之,於此,可見聖學體用之兼備也。上曰,亦好矣。彝正曰,論語旣已畢講,其次爲大學也。先大王朝,有御製序文,今當依此付標乎?上曰,然矣。久任郞廳進前。戶曹正郞洪彦燮進伏。上曰,職掌,何也,有何弊瘼乎?彦燮曰,職掌版籍司·別營·別例房·糧餉廳,而別無弊瘼之可奏矣。上問各掌遺在,彦燮對畢。上曰,糧餉廳無弊乎?彦燮曰,糧餉廳則朝家洞燭其弊局,方欲釐正,今臣不敢言其一二些少之弊矣。上曰,別營若無弊,則稅捧之不願其倉,何也?彦燮曰,軍糧每以斗分準給,故捧上亦有稍準之例矣。命退去,戶曹佐郞林濬浩進伏,上問職掌,濬浩曰,版籍司·別例房·別庫應辦色也。上曰,有弊瘼乎?濬浩曰,無之矣。上曰,有所懷乎?濬浩曰,無之矣。上問遺在,濬浩對畢,命退去。兵曹正郞宋民載進伏,上問職掌,民載曰,一軍色·有廳色·馬色也。上曰,有弊瘼乎?民載曰,馬色有些少弊端,而別無擧而仰對者矣。上曰,有所懷乎?民載曰,無之矣。上問遺在,民載對畢,命退去。訓鍊都監從事官徐鼎修進伏。上曰,有弊瘼乎?鼎修曰,臣新爲此職,未及知之矣。上問遺在,鼎修對畢,命退去。御營廳從事官朴天衡進伏,對如鼎修,命退去。禁衛營從事官吳大益進伏,對如天衡,命退去。養賢庫主簿崔大衡進伏。上曰,有弊瘼或所懷乎?大衡曰,竝無之矣。上曰,汝是掌務官乎?大衡曰,非也。命退去,成均博士張漢喆進伏。上曰,有弊瘼或所懷乎?漢喆曰,竝無之矣。上曰,若無弊瘼所懷,則何以入來乎?漢喆曰,以掌務官,故進來矣。上曰,掌務官掌何事耶?漢喆曰,掌供士錢財矣。命退去,刑曹正郞李宜白進伏。上曰,有弊瘼乎?宜白曰,刑曹非錢布衙門,詞訟則取決於堂上,故無弊可陳矣。上曰,刑曹之弊,甚於錢布,詞訟之間,想不無行賂枉法之弊矣。宜白曰,是則然矣。命退去,訓鍊都監兼從事官鄭益祚進伏。上問職掌,益祚曰,職任本是主管糧餉廳,而近來糧餉廳移屬戶曹,則本職只存名色,而實無職掌矣。命退去,宣惠郞廳沈公猷進伏,上問職掌,公猷曰,湖西色也。上曰,有弊瘼乎?公猷曰,無之矣。上問遺在,公猷對畢,命退去。宣惠郞廳李元培進伏,上問職掌,元培曰,均役廳也。上曰,有弊瘼乎?元培曰,無之矣。上問遺在,元培對畢,命退去,漢城主簿朴光晦進伏。上曰,有弊瘼或所懷乎?光晦曰,竝無之矣。上曰,是何人也?鄭民始曰,臣亦未能詳知,而似是朴彭年後孫也。命退去,司僕僉正李禾進伏。上曰,有弊瘼或所懷乎?禾曰,竝無之矣。上問遺在,禾對畢,命退去。司僕判官鄭華淳進伏,對如禾,命退去。掌樂僉正李普中進伏。上問職掌,普中曰,敎閱聲樂也。上曰,爾能敎閱聲樂乎?普中曰,臣待罪以後,二六坐起,常常爲之,故聲樂似勝於前日云矣。上曰,言其勝於前日者,誰也?普中曰,提調及員役輩之言如此矣。命退去。訓鍊都監從事官趙時完進伏。上曰,是何人乎?民始曰,此趙時敏之弟也。上問職掌,時完曰,鳥銃色也。上曰,鳥銃之數,幾何?時完曰,庫存二千餘把矣。上曰,只此乎?時完曰,砲手所受用亦多矣。上曰,爲幾許乎?時完曰,本營砲手爲三十六哨,則鳥銃之數,合爲七千餘把矣。上曰,所奏,誤矣。祐源曰,趙時完職掌詢問之下,鳥銃之數爻,旣未詳知,則以不詳知仰對,事體當然,而盡計軍摠,湊合銃數,彌縫奏對,全然爽實,事極未安。本院請推之外,無他可施之罰,何以爲之乎?上曰,汰去,可也。出擧條祐源曰,趙時完職掌詢問之下,爽實仰對,致有汰去之命,該營大將,常時若能董飭,則豈有此弊?不可無警,推考,何如?上曰,依爲之。出擧條訓鍊都監軍餉郞廳權璛進伏。上問遺在,璛對畢。上曰,別營·別庫,皆掌軍餉,則何以有別般軍餉乎?璛曰,臣之所掌,僕馬軍餉也。命退去。軍資判官宋達淵進伏。上曰,有弊瘼或所懷乎?達淵曰,無之矣。命退去。廣興副奉事朴順命進伏。上曰,近來頒祿之弊,得無如昨年乎?順命曰,一自處分之後,書員輩亦爲謹愼,姑無弊端矣。命退去。禁衛營糧餉郞廳朴光翰進伏。上曰,軍餉可支一年之用乎?光漢曰,周年用下之餘,所餘爲一千石矣。命退去。御營廳餉色從事官元䋜鎭進伏。上曰,餉米得無不足乎?䋜鎭曰,不足矣。上曰,不足,則何以爲之乎?䋜鎭曰,貿來以用之矣。上曰,御營廳餉米,從何來乎?䋜鎭曰,均廳給代也。上曰,何物所給之代耶?䋜鎭曰,不知矣。命退去,祐源曰,元䋜鎭職掌詢問之下,其所奏對,極涉糢糊,推考警責,何如?上曰,依爲之。出擧條群山僉使金道煥進伏。上曰,今年漕運,無一石欠縮而來到耶?道煥曰,然矣。合三十六船,爲米太三萬餘石矣。上曰,兩度領運,則何以酬勞乎?民始曰,兩度領運,則陞拜邊地矣。命退去。上曰,臺臣出去臺廳,傳啓,可也。仍命退,諸臣以次出。
上在昌德宮。停常參·經筵。
自辰時至申時,日暈。
李亨逵啓曰,合辭方張之時,憲府無詣臺之員,事甚未安,除在外外,未肅拜呈告人員,竝卽牌招,何如?傳曰,允。
朴祐源,以禁衛營·御營廳言啓曰,今日本營·本廳軍兵日次私習云矣,敢啓。傳曰,知道。
傳于朴祐源曰,頒敎文中赦句添入。
傳于金頤柱曰,殿座未降椅,殿門又未及還閉,而諸承旨退自殿中,稱以問安,知予之俯瞰,而門前擧皆多率徒隷,平立一行,如許紀綱,前所未見。大關國體,不可無警,諸承旨一倂先遞差後禁推。
以承傳色口傳下敎于趙時偉曰,新除授承旨,可以問安,一承旨何敢問安乎?
備忘記,吏曹參判鄭民始,同敦寧金夏材,行副司直鄭晩淳·沈豊之,副司果李度默·吳大益,承旨除授。
傳于沈豊之曰,兵曹入直郞廳汰去。
傳于李度默曰,俄者承旨遞推傳敎,大段誤傳,當該司謁,爲先從重推考。
傳于金夏材曰,都承旨入侍。
李度默啓曰,頒敎文中赦句添入事,命下矣。藝文提學金鍾秀,待開門牌招,使之製進,何如?傳曰,允。
吳大益啓曰,今此文臣殿講時,權知承文院副正字愼師稷·吳泰賢·權中憲·閔·洪聖淵,俱在近畿,不爲上來應講,依事目禁推傳旨捧入之意,敢啓。傳曰,知道。
又啓曰,景慕宮直長李度謙,成均館典籍尹孝寬·朴載德,學正李錫源,奉常寺主簿孫處仁,權知承文院副正字權坰·李錫夏·趙興鎭,副司果徐鼎修,文臣殿講時不通,竝依事目禁推傳旨捧入之意,敢啓。
以武臣殿講不通人宣傳官吳毅常·金魯衡,都摠經歷李東憲,宣傳官白東運等禁推傳旨,傳于吳大益曰,各於本司入直能誦後草記。
以文臣殿講規避人副司果徐鼎修禁推傳旨,又傳于曰,旣有能誦間入直之命,此傳旨,勿施。
以文臣殿講不通人景慕宮直長李度謙,典籍尹孝寬·朴載德,學正李錫源,奉常主簿孫處仁,權知承文院副正字權坰·李錫夏·趙興鎭,副司果徐鼎修等禁推傳旨,又傳于曰,各於本司入直能誦後草記。
鄭民始,以吏曹言啓曰,忠勳府都事具允斌呈狀內,身病猝重,勢難察任云,今姑改差,何如?傳曰,允。
大司憲李,司諫金履禧,掌令尹行晉,獻納趙鎭衡,校理姜忱·林濟遠,副校理李時秀·姜彝正,正言李濟萬,修撰徐有成·尹尙東,副修撰金宇鎭啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答三司曰,不允。
大司憲李,司諫金履禧,掌令尹行晉,獻納趙鎭衡,正言李濟萬啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂絶島之命,仍令王府,嚴鞫得情。請還寢李觀源定配之命,更令王府,設鞫得情。請遲晩物故罪人啓能,亟施孥籍之典。請令王府,一依古典,趾賊等凶種年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答兩司曰,不允。末端事,耳不欲聞,亟停此啓也。
掌令尹行晉啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。趙濟泰等事·趙嵎事,亟停勿煩。
獻納趙鎭衡啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟令王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,亟令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請遠竄罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府拿鞫,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島之典。請逆賊尙魯,亟施孥戮之典。請削黜罪人李義翊,爲先亟施屛裔之典。措辭見上答院曰,不允。安兼濟等事·埏事,亟停勿煩。
大司諫李義行疏曰,伏以日吉辰良,嘉禮順成,祗謁園寢,回鑾萬安,欣抃之忱,曷有其極?仍伏念臣姿本謭劣,無望復試於蔑效之地,跡又悶蹙,不敢自同於無故之人。念絶榮塗,分甘終棄,聖度天大,曲加庇覆,向來銀臺除命,薦紆存錄之恩,特垂拂拭之眷,臣惝怳感激,竭蹶趨承,禁直淸夜,有淚橫逬,區區微諒,未及徹聞,自速罪戾,旋蒙恩禠,至今追思,惶隕靡措,日昨諫長除旨,忽下於千萬夢想之外,敢曰宿趼,別是新渥,涓埃莫效,雨露偏降,如臣無似,何以得此?義重沐浴,情急叩謝,他不暇顧,章皇出肅,仍隨陪扈之列,獲參起居之班,重入脩門,粗伸微分,臣雖明日塡壑,固無餘憾矣。高天厚地,聖恩罔極,劘身粉骨,曷報萬一?惟以夷險燥濕,奔走盡力,爲一半分仰答之圖,則若所謂費辭飾讓,實非臣心之所敢出,而第今所叨職名,萬萬不稱,如臣悶蹙之蹤,尤無可論,因仍久據,斷無是理。且院啓中削黜罪人李義翊,卽臣之族弟也。屬雖稍疎,心有不安,前後臺臣之似此處義,多蒙體諒之恩,今臣情實,亦不敢自外。玆敢冒死仰籲,伏乞聖明,亟命削臣之職,治臣之罪,以肅法綱,以安私分。臣方竢罪,固不宜妄有論列,而事在懲討,終難泯默,敢此附陳焉。噫噫,國家不幸,亂逆層生,所以明義錄一書,爲我東一部春秋,而群凶之逆節奸萌,前後相連,昭揭於篇中,雖百世之下,讀是書者,髮豎膽裂,必曰如此凶逆,雖千剮萬磔,尙有餘罪,此可見民彝之所同得,公法之所當伸也。三司合辭之啓,今幾歲矣。妖腰亂領,依然故在,而懲討不嚴,王章久屈,上下相持,徒歸故紙之謄傳,擧國舍生,尙憤一天之共戴,如是而國可以爲國乎,人可以爲人乎?以鄭妻之凶逆,而近畿善地,但止於黜處,以龜柱之凶逆,而數年海島,一任其偃息,窩窟未破,根柢自在,殊不知何樣禍機,釀成於何處,思之至此,寧不凜然而寒心哉?稽之往牒,此等凶逆,一日假息於覆載之間者,臣未之見也。噫噫痛矣,兩司新發之啓,此又何等大論,而殿下一味容貸,何至於此也?國榮之千罪萬惡,萃其一身,姑此屬之第二,而惟其脅持君父,沮遏大計者,其心所在,路人亦知。凡今之人,上自朝廷簪紳,下至深山窮谷愚夫愚婦,日夕顒祝,惟在於爲宗社大計,而渠敢沮遏,略無顧忌,此不但爲殿下之罪人,實宗社之罪人。國中之人,皆曰可殺,而殿下思念前日,過加含容,每於請討之批,輒示曲爲之意,牢拒公共之議,國無法則已,三尺至嚴,殿下其可以念前日而癈公法耶?世變無窮,凶逆迭出,則困獸反噬,戒在朝夕,而一日二日,伈伈泄泄,尙不置法,臣竊深慮之。伏願殿下,快揮乾斷,亟降兪音,以洩神人之憤焉。臣無任屛營祈懇之至,謹昧死以聞。答曰,省疏具悉。所陳悉諭於前後疏批,爾其勿辭察職。
持平李顯模疏曰,伏以日吉辰良,嘉禮順成,臣民慶忭,大小惟均,臣以至愚極陋之姿,猥忝從班,絲毫未補,愧懼徒積。頃當國有大事,妄陳一疏,跡涉出位,罪在難赦,竟至彈章峻發,聲罪狼藉,臣固自訟,何暇尤人?只願早伏刑章,以贖罪戾,伏蒙聖度含容,曲加寬假,薄勘未幾,恩敍遄降,不知負罪賤臣,何以得此於聖明之下也?北望雲天,感祝無涯,撫躬自悼,咋指無及,惟期息黥補劓,畢命田廬,五載屛伏,永作聖世之棄物,不意簪履之收,忽除柏府之除,手捧恩誥,感淚被面,罔知所以自措。噫,臣之積違闕庭,已多年所,區區愛君之心,亶出秉彝,豈不欲一登文陛,昵近耿光,少慰戀結之思,仰陳叩謝之忱,而第臣向年所被人言,指意深緊,至今追思,寢夢猶愕,尙可以歲月之稍久,揚揚彈冠於言議之地哉?天牌之下,祗承無路,玆敢隨詣闕下,冒萬死哀籲於天地父母之前。伏乞聖慈,俯賜矜諒,亟命鐫削臣職名,以嚴公議,以安微分,不勝幸甚。臣旣不以言官自居,何敢贅及他說,而若其沐浴之誠,則愚衷自激,不得不抆血而陳之。噫嘻痛矣,從古亂逆何限,而罪關宗社,憤切神人者,豈有若近年諸賊之窮凶極惡者哉?麟·厚·啓能之不能傳首八方,已是失刑之大者,鄭妻·龜柱之至今假息,又是不斷之甚者,罪如相福·瑩中,而尙今靳允,凶如趾賊等凶種,而迄未殄滅,其他三司所爭,只爲臺閣故紙,其可謂國有三尺乎?至若洪國榮之罪,尤何等凶悖哉?顧今宗社大計,卽吾東億萬生靈,日夜所顒望而攢祝者,渠何敢忍負殿下之倚毗,忍忘殿下之寵遇,敢生沮遏之凶計,至於此極,此而不誅,則天下復豈有是?其千罪萬惡,猶屬餘事,以殿下明聖,何所顧惜,而尙不置法,一任其偃息覆載,優洊田里,到底猖狂,自行自止,如使遐氓視之,謂朝廷果何如哉?見今諸賊,如呑鉤之魚,落穽之虎,死中求生,何變之不圖哉?水未塞源,火將燎原,此非臣過慮,實理勢之所必至,言念及此,不覺膽掉而骨寒。伏願快揮乾斷,亟從合辭之請,以洩一國公共之憤焉。臣無任激切屛營祈懇之至,謹昧死以聞。答曰,省疏具悉。所陳悉諭於前後批旨,爾其勿辭察職。
副司直徐有寧疏曰,伏以臣於年前,猥膺藩任,才疎識淺,隨處生疣,至今追思,尙有愧懍。今於海州牧孫同伊殺獄反案事,終有所不敢晏然者。是獄也,卽臣按道時成案者也。噫,殺獄事體,何等嚴重,實因眞贗之或差,人命死生之立判,可生而死,固失恤刑之意,可死而生,亦非重法之道,臣庸是祗懼,罔敢或忽,參互兩隻之供,推覈三檢之報。所謂飮滷之說,雖出於初覆兩檢,而竟歸受嗾誣罔,被打之跡,悉具於三度案辭,而昭載干證諸招,傅生一路,更無奈何,反覆審量,終至成獄者,此也。不意正犯鳴冤之餘,乃有屍親變招之擧,臣誠駭惑,莫曉奸情之前後何居,而道啓所論,若是丁寧,初檢替行之不能察飭,罪固在臣,三檢失實之不能摘發,罪亦在臣。前後檢官,今皆次第蒙勘,而臣爲上官,獨逭常憲,揆以事體,寧有是理乎?玆敢露章自列,仰瀆崇嚴。伏乞聖明,俯垂諒察,亟降威罰,以爲按獄不審者之戒,不勝幸甚。臣無任屛營祈懇之至,謹昧死以聞。答曰,省疏具悉。所辭過矣,卿其勿辭行公。
庚子四月十八日辰時,上御宣政殿。專經文武臣殿講入侍時,領府事徐命善,吏曹判書金鍾秀,吏曹參判鄭民始,吏曹參議李敬養,行副司直沈豊之,禮曹參議趙尙鎭,行副司直金魯永,右議政李徽之,兼兵曹判書蔡濟恭,漢城府左尹李柱國,宣傳官柳,宣傳官任嵂,副護軍李度默,副司果朴天衡,行都承旨蔡弘履,左承旨李亨逵,右承旨徐有防,左承旨朴祐源,右副承旨金頤柱,同副承旨趙時偉,假注書趙衍德·宋文述,記事官李·徐龍輔,以此進伏訖。命善曰,近日聖體,若何?上曰,一樣矣。王大妃殿氣候,若何?上曰,一樣矣。惠慶宮氣候,何如?上曰,一樣矣。命善曰,今此試官李敬養,與臣有親嫌,何以爲之乎?上曰,此非大段科試,則何必引嫌也?鍾秀曰,銓法至嚴,至於事關稟旨後擧行者,尤不敢闊狹於格例之外,而聞禁衛營,以北評事吳大益,差下從事官云,外任內遷,雖館職,臣曹亦不啓請,則不敢爲,乃是流來不易之典也。該營之送望,兵曹之啓下,俱涉不察,吳大益禁衛從事官望單勿施,以存銓法,何如?上曰,依爲之。出擧條上曰,王大妃殿進御一錢重人蔘粟米飮一貼,煎入。出榻敎上曰,實錄廳校正事,何不擧行耶?命善曰,俄聞右相之言,今將擧行云矣。上曰,堂上雖非時文衡,未爲不可矣。命善曰,然矣。若無時任文衡,則前文衡亦可爲之矣。上命開講,賤臣承命呼入講員,鱗次進講。上曰,試官與承史,輪次退食,講則勿爲停止,俾不至日暮,可也。上仍入小次,還御殿座所。上曰,墻役,何日訖工云耶?濟恭曰,非久當畢,時方蓋瓦云矣。上曰,輪回看董,可也。上曰,使行,何日還入云耶?濟恭曰,明日入來云矣。上曰,今番則不爲帶職而來乎?濟恭曰,雖不帶職,威儀凡節,與勅行無異矣。上入小次,命取乙酉丁酉兩年迎勅儀注及頒敎儀注以入。賤臣承命出來持入。上還御座所。上曰,校正堂郞,何至今不爲差出乎?徽之曰,事係重大,方欲啓稟而爲之矣。校正堂上,以黃景源·李福源·金鍾秀爲之,郞廳金宇鎭·徐龍輔等爲之,則似好矣。上曰,龍輔職是史官,又兼此役,如何?徽之曰,前例亦有以史官兼帶者矣。校讎堂上蔡濟恭·兪彦鎬爲之,而郞廳柳誼·徐鼎修等爲之,則似好矣。上曰,更加商量,明日草記爲之,好矣。徽之曰,印役,一邊擧行耶?上問金華鎭曰,量今財用,果何如?華鎭曰,財用雖曰不贍,莫重印役,安可遲緩耶?徽之曰,處所仍舊,以龍虎營爲之,何如?上曰,好矣。徽之曰,校正郞廳,姑未差出行公,則其前入直,以兼春秋代行矣。上曰,然矣。徽之曰,伏聞吏曹判書金鍾秀,以禁衛郞廳望單子,大違格例,仰請勿施蒙允矣。該營大將之不思格例,矇然擬入,事甚疎忽,該營大將李敬懋推考,兵曹循例入啓,不無不察之失,當該堂上亦爲推考,何如?上曰,依爲之。出擧條仍命退,諸臣以次出。
庚子四月十八日酉時,上御誠正閣。都承旨入侍時,行都承旨鄭民始,假注書趙衍德,記事官李,記事官徐龍輔,以次進伏訖。上曰,左承旨牌去來,知入。賤臣承命出來,復奏曰,納牌不進云矣。上曰,在家不進乎,闕外不進乎?知入。賤臣承命出來,復奏曰,路上納牌云矣。上曰,俄者門外之殽雜極矣。民始曰,實爲惶悚矣。上謂龍輔曰,李度默氣色,何如耶?龍輔曰,頗以爲好矣。上曰,日前擧動時,李度默之結縛,事極可怪矣,以記過次待令事,如是擧行矣。民始曰,殆不善擧行矣。上曰,大臣之史局堂郞,全數減下,抑何事,而又請箚子,如何也?民始曰,似是循例而然矣。上曰,坐直承旨知入。賤臣承命出來,復奏曰,左副承旨沈豊之,同副承旨吳大益矣。上命退,諸臣以次退出。
上在昌德宮。停常參·經筵。
藥房都提調鄭弘淳,提調洪樂性,副提調鄭民始啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜。惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,後日次入侍,宜矣。
王大妃殿·惠慶宮·中宮殿,藥房口傳問安。答曰,知道。
鄭民始啓曰,行右承旨鄭晩淳,右副承旨李度默,今日不爲仕進,竝卽牌招,何如?傳曰,允。
以諸承旨禁推傳旨,傳于沈豊之曰,昨日諸承旨事,大關國體,雖有處分遞差之罰,庶警日後,禁推傳旨,今番則特爲分揀。
沈豊之,以禁衛營·御營廳言啓曰,今日本營·本廳軍兵日次私習云矣,敢啓。傳曰,知道。
傳于吳大益曰,入侍。
沈豊之啓曰,明日次對,諫院無進參之員,未肅拜呈告人員,竝待開門牌招,以爲入侍之地,何如?傳曰,允。
吏曹口傳政事,兼知實錄事蔡濟恭·黃景源·李福源·兪彦鎬,兼實錄編修官金宇鎭·朴天衡·柳誼·徐有成·林錫喆。
濟州牧使狀啓,南北水口新築間城,事涉擅便,惶恐待罪事。傳于沈豊之曰,勿待罪事,回諭。
傳于李度默曰,雜犯死罪以下,竝宥。
傳于鄭民始曰,使臣留待。
又傳于曰,使臣入侍。
鄭民始,以弘文館言啓曰,新除授副修撰李東郁,時在京畿仁川地,經筵入番事緊,請斯速乘馹上來事,下諭。傳曰,依啓。
沈豊之,以春秋館郞廳,以實錄摠裁官意啓曰,纂修之役,已爲訖工,校正校讐堂郞,宜卽依例,啓下矣。議政府左參贊黃景源,行副司直李福源,吏曹判書金鍾秀,堂上差下,弘文館副修撰金宇鎭,副司果朴天衡,郞廳差下,使之校正,兼兵曹判書蔡濟恭,行副司直兪彦鎬,堂上差下,副司果柳誼,弘文館修撰徐有成,副司果林錫喆,郞廳差下,使之校讎,何如?傳曰,允。
沈豊之,以訓鍊都監言啓曰,文臣殿講時不通人,各於本司入直能誦後草記事,命下矣。本局從事官徐鼎修,今日爲始,入直之意,敢啓。傳曰,知道。
李度默,以義禁府言啓曰,權知承文院副正字愼師稷·吳泰賢·權中憲·閔·洪聖淵等禁推事,傳旨啓下矣。愼師稷時在京畿水原地,吳泰賢時在龍仁地,權中憲時在加平地,閔時在江華地,洪聖淵時在積城地云,依例發遣府羅將,竝拿來,何如?傳曰,允。
大司憲李,大司諫李義行,司諫金履禧,掌令尹行晉,獻納趙鎭衡,校理姜忱·林濟遠,副校理李時秀·姜彝正,正言李濟萬,修撰徐有成·尹尙東,副修撰金宇鎭啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答三司曰,不允。
大司憲李,大司諫李義行,司諫金履禧,掌令尹行晉,獻納趙鎭衡,正言李濟萬啓曰,請濟州牧移配罪人敬彬,亟令王府,更爲設鞫得情。請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答兩司曰,不允。末端事,何不速停此啓也?
掌令尹行晉啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。趙濟泰等事·趙嵎事,亟停勿煩。
正言李濟萬啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟令王府,竝加嚴鞫,期於得情,依律。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島之典。請逆賊尙魯,亟施孥戮之典。請削黜罪人李義翊,爲先亟施屛裔之典。措辭見上答院曰,不允。安兼濟等事·埏事,亟停勿煩。
庚子四月十九日未時,上御誠正閣。使臣入侍時,冬至使昌城尉黃仁點,副使行副司直洪檢,同副承旨吳大益,假注書宋文述,記事官李·徐龍輔,以次進伏訖。上曰,萬里原隰,何以往返乎?仁點曰,幸蒙聖恩,無事往還矣。上曰,正使火災事,極爲驚嘆,衣服凡具,盡數燒毁乎?仁點曰,盡被焚燒,而餘數若干矣。上曰,副使同館,而獨不被災,異矣。檢曰,臣之所住,與正使密邇,而適値風逆,未盡延燒,且其日皇城中,禮部有火災,故救火軍人等,過去急救,幸免盡燒矣。上曰,今番謝使入去,彼中議論,果稱善否?仁點曰,然矣。今行大段生色矣。上曰,別使消息,何如?仁點曰,此則所聞不爲的實,故不敢狀聞矣。上曰,彼中事情,何如?檢曰,北京生齒極繁,皇帝四十五年治平,有二十四子,而彼中規例,未嘗豫建太子。其中第九王,方在屬意中,而性甚奇刻云。皇帝於我國,極爲仁厚,而此人則如此,日後事,甚可慮也。上曰,卿之所見,是矣。檢曰,今番江南巡幸時監國,卽瑊親王·理親王及閣臣永廉也。臣意以爲,巡幸還後,方始還送使臣矣,卽爲還送,蓋彼中規例,親王監國,則便宜從事如此云矣。上曰,民情物態,果晏然乎?檢曰,然矣。自遼東至皇城,有路邊植柳數千里云,是康熙帝之所命植,以庇行人者也。其規模宏闊,此亦可見。且山澤無盜賊,閭巷無爭鬪,風俗亦好矣。上曰,遊觀,何如?仁點曰,臣入太學,則庭有茂草,守奉不敬矣。檢曰,梵宇·道觀,則崇奉太盛,而太學則如此,且傍有宋文丞相廟,而不蔽風雨矣。上曰,觀皇帝臨殿乎?仁點曰,觀之矣。但殿宇高深,金碧絢爛,莫知其形容,宴時遙見有劍光森森,而莫知其爲何戲也。第吹打之聲,與我國吹打,無異矣。檢曰,有朝鮮擲倒之戲,戲於階上,此乃我國倡優之戲矣。上曰,觀蓄象乎?仁點曰,門外有七象,而駕輅車矣。上曰,何以制其死命,以駕車乎?仁點曰,人跨其頂,以鐵鉤穿其頂,以牽制之矣。上曰,觀虎圈乎?檢曰,臣觀之矣。築墻數仞,墻內築室,室中有五大櫃,櫃中有虎,見人咆哮。又有二大虎,穿地三丈許,納於其中,而上加鐵網,其奮躍咆噑之時,令人神矣。上曰,我國事,彼人有知之者乎?檢曰,然矣。義州接連彼地,小通事輩,與彼人腸肚相連故也。臣有區區所懷,敢此仰達矣。臣於今行,往來所經路站及留館時,聞譯舌與彼人酬酢之語,則相反於洪武正韻者居多,問其故,則年前啓禧赴燕時,採歸關東商胡行貨之俗語,作爲正本,舊板則閣而不用。譯院生徒,皆以新音試取,甚至文臣殿講,一例用此云,事極寒心。假令彼人言語,一皆襲謬,若其冊子刊行,宜取正音,況彼中搢紳朝貴及南方漢人,專尙正音者乎?正音練習,則所謂買賣恒用之俚音,自可類推而知。今此捨舊本而取新刊,殊不成說,下詢大臣,俾爲歸正之道,似好矣。上曰,以此出擧條,下廟堂稟處,可也。出擧條上曰,今番潛商事,何以發覺乎?仁點曰,此副使發論捉得者也。檢曰,臣等越江後相議,以爲潛商之藏匿,實爲可痛,今番則自正使以下行裝,盡爲搜閱,好矣。遂相與搜閱,果捉銀子八十兩及貂獺等物於小臣所乘轎板之下矣。上曰,此弊,無可防之道耶?檢曰,此實難矣。柵門之內,有潛商洞二處,此則非由義州,由龍川下淺灘下越去云矣。上命退,諸臣以次出。
上在昌德宮。停常參·經筵。
徐有防啓曰,知義禁府事鄭好仁,旣入闕中,不爲肅謝,直爲出去,事甚未安,推考警責,何如?傳曰,允。
沈豊之,以都摠府言啓曰,今日入直內三廳武兼禁軍及軍兵等,當爲中日習射,而仁政殿迎勅書權停例相値,不得爲之之意,敢啓。傳曰,知道。
傳于李度默曰,大臣·備局堂上引見。
備忘記,吏曹參判前望單子入之。入之,金夏材落點。
吳大益啓曰,吏曹參判金夏材,旣在闕中,不爲肅謝,直爲出去,事甚未安,推考警責,開政有命,卽爲牌招,何如?傳曰,允。
傳于鄭民始曰,右承旨連日不爲仕進,許遞,前望單子入之。入之,徐有防·趙時偉落點。
備忘記,新除授承旨,卽爲牌招,承旨房仍。
傳于李度默曰,左承旨入之。
備忘記,綾城尉具敏和,興恩副尉鄭在和,竝百官加親授,銀溪君楔·凝善君爔,竝百官加親授,中官崔鳳佐·崔昌恒,竝百官加親授。
備忘記,百官加爲之。
李度默啓曰,頒赦百官加爲之事,命下矣。未承授推考傳旨,依例自本院爻周之意,敢啓。傳曰,知道。
又啓曰,頒敎文中赦句添入事,命下矣。某罪以下,宥之乎?敢啓。傳曰,雜犯死罪以下竝宥,徒流安置以下罪勿論,已決正,已發覺,未發覺,已到配所,未到配所,竝宥。
備忘記,百官加下批政事,當日爲之。
有政。吏批,判書金鍾秀進,參判金夏材未肅拜,參議李敬養進,右承旨沈豊之進。以朴祐源爲大司諫,奇彦觀爲司諫,洪明浩爲獻納,任希遠爲正言,尹得孚爲持平,朴天行爲兵曹佐郞,蔡弘履爲刑曹參判,李徽之爲奉常都提調,李再漢爲忠勳都事,李東迪爲玄風縣監,興恩副尉鄭在和加成祿,綾城尉具敏和加明德,銀溪君楔加嘉德,凝善君爔加承憲,內官崔昌恒加正憲,崔鳳佐加資憲,僉知柳澐加嘉善。
兵批,兼判書蔡濟恭病,參判李萬恢入直進,參議尹勉升,參知金蓍耇病,副司直蔡弘履·鄭晩淳·李亨逵·金頤柱·朴祐源,副司果李義模·韓光賢爲三田渡別將,黃土岐權管金德彬單付,百官加下批。
傳于鄭民始曰,入侍。
鄭民始,以吏曹言啓曰,在前頒赦時,例有別歲抄書入之事,今則,何以爲之?敢稟。傳曰,書入。又以吏曹言啓曰,別歲抄書入事,命下矣。居中居下,亦爲書入乎?敢啓。傳曰,此則與邦內慶赦有異,不可無界限,置之。
傳于沈豊之曰,入侍。
沈豊之,以兵曹言啓曰,今日文臣朔試射日次,而仁政殿頒敎權停例相値,不得爲之之意,敢啓。傳曰,知道。又以兵曹言啓曰,羽林將金樂淳,素患痰癖之症,挾感添劇,時月之內,無望供職,呈狀乞遞。宿衛輪番之任,不可久曠,今姑改差,何如?傳曰,允。又以兵曹言啓曰,今此進賀兼謝恩使一行赴燕時,所把驛馬,必須前期分定,然後可無窘急之患。應把驛馬三十九匹內,洪忠道七匹,全羅道八匹,慶尙道十八匹,來五月初十日京中逢點,江原道三匹,咸鏡道三匹,同月十三日直送安州逢點事,各道監司處行移,何如?傳曰,允。
李度默,以司饔院官員,以監膳提調意啓曰,本院漁箭進上,連爲申飭封進,而葦魚所所封物種數爻,旣爲零星,亦甚體少。雖因所捉之苟艱,莫重進上,如是不謹,萬萬惶悚。當該監捉官,從重推考,該吏自本院科治,臣亦惶恐對罪之意,敢啓。傳曰,爲民事,兼欲除迎送之弊,凡於外方封進官請罪,每有參酌之命,而至於自下道理,焉敢於本院郞官之事,如是請罪乎?此等事,都提調未及董飭乎?
沈豊之,以訓鍊都監言啓曰,本局把摠金魯成,哨官梁塤,身病甚重,勢難察任,改差,何如?傳曰,允。
李度默,以義禁府言啓曰,赦文書分秩以入,而時囚罪人黃昇源議處公事及張鉉佐原情公事,時未啓下,不得一體擧論之意,敢啓。傳曰,知道。黃昇源則本事脫空無餘蘊,放送,張鉉佐則無論情實之如何,前此現發之事,今番置對之事,何不仁之甚也?設有治績,固宜黜罷,爲民除害,況兩次所犯,雖有大小之殊,均之爲殘刻黯黮之歸,不可遇赦例放,姑爲仍囚,待判下從重勘處,以爲懲他酷吏之地,可也。又以義禁府言啓曰,李義翊亟施屛裔之典事承傳,啓下矣。李義翊平安道楚山府屛裔,而以承傳內辭意,具罪目,依例發遣府書吏,押送配所,何如?休紙
敎中外大小臣僚·耆老·軍民·閑良人等書。王若曰。聖壽躋於七旬,上天申錫,恩詔頒於八城,東使齎回。式遵彝章,庸申敷告。仰惟中朝無疆之運,誕膺大德必得之休,猗歟五十載治平,克致海屋添籌之慶。曁夫萬千國臣庶,擧切華封祝聖之忱,肆當四海同慶之辰,迺有十行播修之擧。執壤之价纔返,想縟儀而翹心,訖海之敎方宣,擎溫綸而拭目,誠古今之罕覯,故遐邇之齊歡。覃聖化於同仁,視均內服,軫睿念於省弊,順付陪臣。旣拚德音之遐頒,詎緩霈澤之旁布?自本月二十日昧爽以前,除謀反大逆謀叛,子孫謀殺歐罵祖父母·父母,妻妾謀殺夫,奴婢謀殺主,謀故殺人魘魅蠱毒,關係國家綱常,贜汚强竊盜外,雜犯死罪以下,徒流付處,安置充軍,已至配所,未至配所,已發覺,未發覺,已決正,未決正,咸宥除之。敢以宥旨前事,相告言者,以其罪罪之。在官者各加一資,資窮者代加。於戲,慶溢區宇,瞻北極而馳誠,頌騰岡陵,帀東土而同忭。故玆敎示,想宜知悉。藝文提學金鍾秀製進
左議政李溵箚曰,伏以臣之疾病,決難任劇之狀,頃有所陳懇於前席者,庶蒙天鑑之俯燭,而間緣事會之相値,忍死奔走,以至于今,今幸首揆造朝,國事有恃,臣可以言私矣。嗚呼,臣之出而當不敢當之任者,豈以臣之不肖,可以擔重寄,臣之病情,可以堪驅策也?誠以感激恩顧,生死以前也。如非萬萬不可强者,則臣又何故爲丐免之計,以負隆摯之眷,而不思塵刹之圖哉?臣之供職,今已四箇月,外而筋力之疲骪,內而神精之銷鑠,日加一日,自覺其無以支吾。腹脹一症,是臣必死之祟,盈縮無常,形症百變,無復自力之望,眞元益下,病氣愈肆,舊患疝癖,乘時發作,衝亘牽痛,呼吸促急,虛汗如瀉,殆於不收拾。昨今朝班,俱未克進身,日次晉對,又末由趨入,瘝職之罪,益無所逃。不但目下病狀,有不可虛帶重任,顧今奸凶逬黜,化理淸明,方當一初之會,政急對揚之責,則此時中書,尤豈臣養病之坊哉?此又臣當遞之義也。玆不得不疾聲哀籲於天地父母之前。伏乞聖明,俯垂矜諒,亟許鐫免臣相職,俾得以隨意調治,復尋生路。臣不勝顒祝之至。取進止。答曰,省箚具悉卿懇。卿之言懇至此,豈以卿之宿痾,實難可强而然乎?中書重任,雖非養病之所,而此則卿過讓之辭也。竢間赴衙,亦合臥閤之意,卿其安心勿辭,益加善攝也。仍傳于李度默曰,此批答,遣史官傳諭于左議政。
知實錄事李福源疏曰,伏以臣,於杜門病伏中,伏承實錄校正之命,義當竭蹶趨膺,以效臣子之誠,而顧臣阿堵賤疾,今已五朔,雜試鍼藥,迄無顯應,淸晝視物,如隔烟霧,尋常筆札,亦倩傍人,文字考校,初無可論,向來纂修之任,旣差旋減,不復擬議者,蓋緣臣自來痼疾,見諒同朝而然也。況今事體,視初益重,病狀比前益加,夫豈有萬分一承當之望哉?嗚呼,惟我先大王臨御五十載,豊功盛德,布列人耳目,浹洽人肌髓,薄海含生,咸有於乎不忘之思。況臣駑下,受恩如天,此生報效,惟此一事,而天之所廢,末由自力,伏枕悲恨,生不如死。伏乞聖上,俯賜矜察,亟命變通,仍治臣瀆撓之罪,以肅朝綱,不勝幸甚。臣無任屛營祈懇之至,謹昧死以聞。答曰,省疏具悉。病之難强,所已慣聞,疏辭依施。
庚子四月二十日辰時,上御誠正閣。大臣·備局堂上引見入侍時,領議政金尙喆,右議政李徽之,兼兵曹判書蔡濟恭,兼刑曹判書具善復,兼禮曹判書洪樂性,戶曹判書金華鎭,吏曹判書金鍾秀,知中樞府事鄭好仁,江華留守趙㻐,漢城府左尹李柱國,行副司直徐有寧,行副司直鄭一祥,行都承旨鄭民始,行副司直李性源,大司憲李,掌令尹行晉,持平李顯模,正言李濟萬,副校理姜彝正,副修撰金宇鎭,右副承旨李度默,假注書宋文述,事變假注書姜彙鈺,記事官李·徐龍輔,以次進伏訖。尙喆曰,近日聖體,若何?上曰,一樣矣。王大妃殿氣候,若何?上曰,一樣矣。惠慶宮氣候,何如?上曰,一樣矣。卿之所愼,近則如何?尙喆曰,病狀雖未快愈,屢日偃處,極爲未安,敢此來待矣。臣之狗馬賤疾,生死何關,而聖恩如天,屢賜記問,至降珍劑,臣於此生,何以得報聖恩之萬一哉?且臣今日入來,左相又呈病辭,是可悶也。臣之兼帶甚多,而臣旣病昏如此,本職雖未遞免,兼帶則伏望減下焉。上曰,卿之所帶,豈獨多於他相也?尙喆曰,軍門及奉常寺,所繫甚重,而臣忝居提擧之任,公務之瘝曠者,多矣。上曰,軍門則不可勉副,奉常寺事,姑爲變通,好矣。仍傳曰,領相筵懇若此,兼帶奉常都提調,許副。出傳敎尙喆曰,臣於近日事,有深仰聖德者焉。趙明鼎事,處分仁厚,辭敎懇惻,非但渠家之含恩,在廷臣隣,孰不感嘆?且以銓地事言之,停望之中,實多可用之人,疏通之典,宜先及於此等之人。上敎之隄防鎭安,兩得其宜者,誠爲至當。李秉模放釋事,亦盛德矣。臣意以爲,自今開此路,俾得洗濯而自新,則皆殿下之臣子也,豈非可念之大者乎?上曰,向者承旨望中數人復望,是可喜也。尙喆曰,聖意如此勤懇,則吏判亦豈不奉行耶?上曰,然矣。吏判之意,亦豈有異同乎?尙喆曰,月蝕已過,禮部回咨,依例撰出,正書安寶後,定禁軍給馬,下送于灣府,使之轉送北京之地,何如?上曰,依爲之。出擧條尙喆曰,此開城留守金魯鎭狀啓也。以爲本府勅需枵竭,未及半勅之需,帽稅一百隻,依前劃給,量開市應下之數,屬之灣府,措備雜物,一依本府例擧行,取其剩餘,以備勅需,山城餉穀,至於三萬餘石之多,反爲病民之歸,而勅需罄竭之時,耗條請得,亦有近例。一年耗三千石大小米,移劃勅庫,會付備局,則民弊,可以小除,勅需,可以補用,請令廟堂稟處矣。松都勅庫之枵然,朝廷之所共知,而卽今京外,着手無處,本府餉穀之儲積,若是過多,畿海列邑之民弊,亦不可不念。以此耗條三千石,移付勅庫,會付備局事,使之依狀請擧行。至於開市之移屬灣府,關問義州,旣不願從,不可强令擧行,此則置之,何如?上曰,依爲之。出擧條尙喆曰,此平安監司鄭尙淳狀啓也。枚擧前義州府尹金勉柱所報,以爲使行問安饌物,將吏入送時搜檢。將校朴彭傑,銀子五十兩冒禁潛越,現捉於摘奸,故究覈取招,則彭傑果售潛商之計,銀子五十兩,襯身持去,現捉於江邊,廉察的實納招,爲先嚴刑一次仍囚,而取考事目,則潛挾銀貨,作門外現捉者,百兩以下,嚴刑一次,極邊定配矣。今此朴彭傑,潛挾銀貨,旣不滿百,而被捉於無作門摘奸之時,則其罪狀,固當依事目,作門外現捉之例勘處,而事係邊禁,請令廟堂稟處矣。作門外數不滿百之被捉者,自有刑配之事目,依此勘處之意,分付,何如?上曰,依爲之。出擧條尙喆曰,禁衛大將李敬懋,不有本兵之往復,徑先草記者,有傷事面,其所論責,不是異事,而草記旣異疏章,遣辭太欠稱停,其在警後之道,不可無飭,兼兵曹判書蔡濟恭推考,何如?上曰,依爲之。出擧條尙喆曰,禁衛大將李敬懋,設有難安之端,武將處義,其何可過費撕捱,而今日次對,又不進參,事體誠極未安,從重推考,申飭行公,何如?上曰,依爲之。出擧條尙喆曰,備局堂上金熤,無他撕捱之端,而今日次對,不爲進參,事體誠甚未安,推考申飭行公,何如?上曰,依爲之。出擧條尙喆曰,兼兵曹判書蔡濟恭,北關句管漢城判尹金熤,海西句管行副司直鄭一祥,京畿句管行副司直李性源,湖西句管行副司直徐有寧,仍差備堂,關東句管堂上差下,知中樞府事鄭好仁,行副司直兪彦鎬,堤堰堂上差下,使之察任,何如?上曰,依爲之。出擧條徽之曰,實錄校正堂上行副司直李福源,陳疏蒙遞,議政府左參贊黃景源,以陳疏未承批,不敢仕進,吏曹判書金鍾秀,不欲獨爲仕進,金鍾秀申飭行公,何如?上曰,依爲之。出擧條上曰,黃景源事,予甚慨然,久欲處分而未果矣,近日又撰明義錄云者,是何說也?明義錄,豈可續續撰成者乎?殊可駭也。徽之曰,校正堂上有闕,代以江華留守趙㻐差下,何如?上曰,依爲之。出擧條上曰,實錄郞廳,似當有加資之典,而下番年紀甚少,預爲變通,好矣。尙喆曰,聖敎至此,洪恩極天矣。上曰,徐龍輔之當爲兼差云者,是先朝洪昌漢之舊例,而渠旣年少,不必用此例,故使之勿爲差下矣。徽之曰,實錄郞廳,時帶館職者,館職許遞,專意史役,亦有前例,依例許遞,而金宇鎭方監誌狀,印役勢難兼察,實錄郞廳姑爲減下,何如?上曰,依爲之。出擧條上曰,今番兵曹草記下語,過矣。徽之曰,誠爲過當,亦非草記體段矣。上曰,王大妃殿一錢重人蔘粟米飮一貼,煎入。出榻敎上曰,王大妃殿進御理中丸半劑,製入。出榻敎華鎭曰,茂長縣乙酉條稅米三百餘石,己丑條稅米三十餘石,辛卯條稅米三十餘石,太十餘石,卽各年上納時欠縮,而使本縣徵納矣。分至十餘年,尙不收殺,其後守令,以此拘於解由,將至於永痼之境,不可無變通之道。曾前樂安·海南等邑,亦有此等弊端,故筵稟定年條分排石數,已皆準納矣。今此茂長稅穀,亦依兩邑例擧行,則在本曹,庶可爲稅穀收捧之道,在本邑,亦可除解由未出之弊,下詢大臣而處之,何如?上曰,大臣之意,何如?尙喆曰,年久許多守令,不可因此永錮,莫重稅穀,亦不可不趁今收殺,依本道從前已行之例,使之擧行,恐似得宜矣。上曰,依爲之。出擧條尙喆曰,今番頒敎文中,赦句添入之際,有此違式之失,而政院亦不能覺察,藝文提學及該房承旨推考,何如?上曰,依爲之。出擧條民始曰,楊州·高陽兩邑田稅,自二去壬午年全減時,無位田各陵軍復戶,自京廳每名十三斗式磨鍊給代,而有位田陵軍,則不爲給代矣。其後各陵位田,多有請得處,而給代則如前不減,事之無義,莫此爲甚。追後有位田各陵軍復戶給代米條,依當初位田不給代之例,區別蠲減,何如?上曰,依爲之。出擧條民始曰,均廳給代米條,近益苟艱,實無拮据支用之望,不可無變通之道。其中軍兵放料,雖不可容易議及,而至於兵曹一二軍色員役及有廳軍官,則此與軍兵有異,而自初以木錢朔下者,以米代給,旣極無義。且浮費條,各軍門皆以錢劃送,而獨於兵曹,以米劃送,亦甚斑駁。此後兵曹員役有廳軍官及浮費條,依例以錢劃送,何如?上曰,前例旣如此,則中間變改,未可知也,與本曹堂上,商議稟處,可也。出擧條尙喆曰,言端旣出,臣亦有可奏者矣。前者均堂,謂臣曰,均廳米條,極爲苟艱,沿海邑結錢,以米代捧運來似好云,臣意亦似便好,而此非倉卒講定者,日後諸堂商議定奪,有所大段變通,然後可解倒懸之急矣。上曰,吏判之意,何如?鍾秀曰,旣是結役,則捧米固宜,而但以錢代捧之餘,猝然變通,似爲難矣。且錢則收納之時,則別無加減,故官吏面任,不得操縱,而米則不然,升合之間,中間弄奸,甚多矣。尙喆曰,昔在先朝,徐志修筵稟此事,而臣則果爲持難矣。目今國用,如此匱竭,不變通則無奈何,故如是仰陳矣。上曰,兩南監司曾經之人,言其可否也。一祥曰,吏判之言,是矣。此似大段有弊矣。性源曰,軍作米爲南中大弊,結米若行,則亦似然矣。上曰,年來軍作米作錢者,幾次乎?尙喆曰,近來久不爲之,上年爲之事,命下矣,旋爲中止矣。民始曰,軍作米則爲弊誠甚,而至於結米,則雖曰有弊,只及於有土之民,此似勝矣。華鎭曰,田結近來漸縮者,至於六萬餘結,戶曹·惠廳,何以支用乎?上曰,前嶺伯言之。田結,何其縮也?性源曰,臣待罪嶺南時,適當査陳,而其時陳起相當,俱爲二千餘結,聞湖南則新還起,多於陳處云矣。華鎭曰,此則無他,起者無實,而陳者永頉故也。上曰,糧餉廳田政,頗異矣。此較數歲之中爲之者耶?華鎭曰,然矣。上曰,臺臣進前,只擧末端,可也。·行晉·顯模·彝正·濟萬·宇鎭啓曰,請喬桐府黜置罪人鄭致達妻,快正王法,以洩神人之憤。措辭見上上曰,不允。請還寢遠竄罪人韓翼謩,金吾草記勿施之命,仍施遠竄之典。措辭見上上曰,不允。請放歸田里罪人金相福,亟令王府,拿鞫嚴問,快正王法。措辭見上上曰,不允。請黑山島圍籬罪人龜柱,亟加嚴鞫,快正王法。措辭見上上曰,不允。請削黜罪人洪樂純,爲先中道付處。措辭見上上曰,不允。·行晉·顯模·濟萬啓曰,請濟州牧移配罪人敬彬,亟令王府,更爲設鞫得情。措辭見上上曰,不允。請彦衡·養遂·獻遂,竝令王府,設鞫嚴問。措辭見上上曰,不允。請還寢會遂絶島定配之命,仍令王府,嚴鞫得情。措辭見上上曰,不允。請還寢李觀源定配之命,更令王府,設鞫得情。措辭見上上曰,不允。請遲晩後物故罪人啓能,亟施孥籍之典。措辭見上上曰,不允。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。措辭見上上曰,不允。請物故罪人志恒之支屬應坐者,絶島散配。措辭見上上曰,不允。請洪國榮,爲先亟施遠竄之典。措辭見上上曰,亟停此啓也。·行晉·顯模啓曰,請大靜縣爲奴罪人金壽賢,依律處斷。措辭見上上曰,不允。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。措辭見上上曰,不允。請梁山郡定配罪人錫達,依律處斷。措辭見上上曰,不允。請大靜縣定配罪人聖中,亟令王府,設鞫嚴問,期於得情,快正王法。措辭見上上曰,不允。請削版罪人有臣·宗甲·義駿,竝令王府,設鞫嚴問,依律處斷。措辭見上上曰,不允。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。措辭見上上曰,亟停勿煩。請楸子島定配罪人趙嵎,亟寢酌處之命,仍令王府,設鞫得情,快正王法。措辭見上上曰,亟停勿煩。請薪智島荐棘罪人瑩中,設鞫嚴問,快施當律。措辭見上上曰,不允。請濟州牧定配罪人後樂,亟令王府,更加嚴鞫,期於得情。措辭見上上曰,不允。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。措辭見上上曰,不允。請楸子島安置罪人李普行,亟令王府,拿鞫嚴問。措辭見上上曰,不允。正言李濟萬啓曰,請大靜縣爲奴罪人金壽賢,更令王府,設鞫嚴問,依律處斷。措辭見上上曰,不允。請爲奴罪人河翼龍·金重得,亟命王府,設鞫得情,快正王法。措辭見上上曰,不允。請海南縣定配罪人李弘濟,亟令王府,設鞫嚴問。措辭見上上曰,不允。請大靜縣定配罪人聖中,放逐罪人有臣·宗甲·義駿,竝令王府,設鞫嚴問,期於得情,快正王法。措辭見上上曰,不允。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。措辭見上上曰,不允。請定配罪人具翼遠,亟寢酌處之命,仍令王府,嚴鞫得情,快施當律。措辭見上上曰,不允。請減死安置罪人大燮,亟寢酌處之命,仍令王府,請鞫得情,快正王法。措辭見上上曰,不允。請減死罪人弼海,亟寢酌處之命,仍令王府,設鞫得情,快正王法。措辭見上請遠竄罪人安兼濟·李宅鎭,亟令王府,竝加嚴鞫,期於得情,依律處斷。措辭見上上曰,亟停勿煩。請恒·善支屬,亟命散配,日謙兄弟,竝投絶島,以嚴隄防。措辭見上上曰,不允。請荐棘罪人瑩中,亟令王府,設鞫嚴問,快施當律。措辭見上上曰,不允。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。措辭見上上曰,不允。請濟州牧減死定配罪人範聖,依律處斷。措辭見上上曰,不允。請減死定配罪人德秀,亟令王府,更加嚴鞫,快正王法。措辭見上上曰,不允。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島之典。措辭見上上曰,亟停勿煩。請逆賊尙魯,亟施孥戮之典。措辭見上上曰,不允。請削黜罪人李義翊,爲先亟施屛裔之典。措辭見上上曰,依啓。上曰,注書出去,臺啓速速書入,可也。仍命退,諸臣以次出。
庚子四月二十日午時,上御誠正閣。左承旨入侍時,左承旨徐有防,記事官鄭東浚,記注官李,記事官徐龍輔,以次進伏訖。上曰,王大妃殿進御二錢重人蔘粟米飮一貼,煎入。出榻敎上曰,左議政以病陳箚辭免,果未知病勢如何云耶?有防曰,聞是本病,而近日則添加云矣。上命書左議政箚批,仍命讀公事訖,命書判付。仍命退,諸臣以次出。
庚子四月二十日申時,上御誠正閣。都承旨入侍時,行都承旨鄭民始,假注書宋文述,記事官李·徐龍輔,次次進伏訖。上曰,赦文代寫,極爲駭然矣。民始曰,然矣。上曰,注書出去,赦文書寫,勿以代手之意,各別申飭,可也。賤臣承命出去,分付後還入。上命退,諸臣以次出。
庚子四月二十日初更,上御誠正閣。右承旨入侍時,右承旨沈豊之,假注書宋文述,記事官李·徐龍輔,以次進伏訖。豊之曰,入啓文書,何等重大,而禮曹啓目,初無紙尾,殆不成樣,事體所在,誠極未安,當該堂郞推考,何如?上曰,依爲之。出擧條上曰,玉堂上下番,誰也?注書出去,知入。賤臣承命出問,還奏曰,副校理姜彝正,修撰尹尙東也。上曰,注書出去,以自明日經筵入稟事,分付,可也。賤臣承命出去,分付還入。上命豊之,讀禮曹啓目及諸道狀啓畢。命退,諸臣以次出。
上在昌德宮。停常參·經筵。
傳于徐有防曰,輪對官入侍。
傳于沈豊之曰,騎馬一匹立之。
又傳于曰,禮房承旨入侍。
沈豊之,以兵曹言啓曰,宣薦內禁衛取才時,三技以上入格人單子書入之意,敢啓。傳曰,知道。
領中樞府事徐命善箚曰,伏以臣,伏見廚院草記批旨,竊不勝萬萬惶悚之至。近來進上物種,漸不如古,本院以監膳衙門,申飭之政,宜嚴而不宜寬,況魚所監捉,卽是本院郞官,其所警責,尤當自別於他人,而伊日請推草記,擬律太輕,臣亦訝之,欲爲往復,則入啓已久矣。監膳提調之草記,每緣時急,卽席書呈,在外提調,初無輪示之規,故雖未及周旋,而臣旣董察一院,其不能句檢之罪,臣實爲首。且使臣平日率勵之方,苟盡其道,則凡所擧行,豈至若是之泛忽乎?伏乞亟降臣威罰,以爲不職者之戒,當該郞廳,拿問嚴處,恐不可已也。臣於監膳事,又有所駭嘆者。監膳提調,待漏詣闕,開門後,卽爲捧入,乃是不易之常例,而日前臣以考官赴闕時,見闕門已開,而供上尙未捧入,怪而問之,則提調未及入來,以致差晩云。且聞今日監膳,亦因諸提調之互相推諉,日高後始爲捧入云,供上事體,何等嚴重,而慢不惕念,乃至於此,此又臣不善董飭之一端,臣方竢勘之不暇,而前後不早仕進之提調,亦不可不竝施問備之典,以警日後也。取進止。答曰,省箚具悉卿懇。該郞該提調事,卿之所請,是矣,依施。又如箚中所引,極甚過當,卿其安心勿辭焉。仍傳于徐有防曰,此批答遣史官傳諭于領府事。
吏曹判書金鍾秀,參議李敬養疏曰,伏於臣等,於昨日政,有不察之失,玆敢聯章首實焉。臣等素知故相臣李德馨壬辰勳勞之大,故昨於忠勳都事之窠,訪問德馨子孫於諸宰,則有言其奉祀孫再漢,作散年久者,遂不疑而檢擬蒙點矣,追後聞之,則德馨於伊時,力辭勳封,終至減下云。勳府郞之必以勳臣子孫擬差,乃是國朝流來故事,則其爲違越格例,大矣。臣之孤陋寡識,固可愧,而原望亦不容仍置。伏乞聖上,亟治臣等做錯之罪,仍命忠勳都事望單勿施,以嚴銓法焉。臣等無任屛營祈懇之至,謹昧死以聞。答曰,省疏具悉。所請依施,卿等勿辭焉。
訓鍊都正李敬懋疏曰,伏以臣,以千萬不似之身,荷聖上特達之知,拔之衆棄之中,置之戎垣之列,一歲之內,歷試三營,恩寵所被,天地莫量,隕結一念,湯火奚擇,而蚊負已重,㳙報蔑效,夙夜兢懼,若臨淵谷。加以賦性狷滯,根植孤弱,朝無芥援,動與物忤,以此而竊居匪據,日月已久,則早晩顚沛之及,固所自分。乃於日前兵曹草記之出,而其所以罪狀論列者,有非人臣所敢聞,危懍駭惶,殆欲覓死而不得耳。噫,以臣之愚,忝臣之職,觸事憒憒,無往非罪,至若臣伊日草記,係是師紀時急之擧,亦自該營應行之事,則不必管由於本兵,而特臣愚意,乃謂一番往復,不害爲周詳之道,故果送一校先報,其今方草記之由於兵曹判書臣蔡濟恭,繼以構成草記,又伻一吏,送示草本矣。先往之校,回傳其答,槪謂本營之爲此草記,固所不已,第須及時爲之,臣先已繕寫草記,乃令卽地進呈矣,良久而後,追送之吏,始帶其答而回,以爲此草記,當自本曹爲之,本營須止勿爲也云爾,則假使臣營草記,時未及呈,軍摠增減,關係莫重,該營啓稟,豈容但已乎?其間事實,不過如斯,而兵曹草記之遽至於此,臣誠莫曉其所以也。緩急何論之斥,驕妄放肆之目,罔非將臣極罪,果如其言,斧鉞猶輕耳。人見不同,事理無窮,認臣以眞有失誤,則官師之規,又何患乎無辭,而本兵雖重,該營自異於管下,靺韋固賤,臣身亦備於具僚,則今於尋常草記之間,一筆句斷,若是其甚者,抑獨何哉?此皆臣不肖無狀,重貽朝廷之羞也。區區私義,固不足言,國之四維,決不可緣臣而壞矣。日昨動駕,陪扈義重,雖不得不冒沒趨進,顧瞻卒伍,有靦面目,退伏私次,彌增慙悼。玆敢略暴血懇,疾聲仰籲。伏乞聖慈,特垂鑑憐,亟將臣所帶職任,竝賜刊免,以存國體,以安微分,千萬幸甚。且臣於本營前文從事官吳大益差下事,做錯非細,蓋其時陣行馬上,倉卒擬望,大益之爲時任北評事,臣實茫然不知,只得急急檢擬,移關兵曹,三望職銜,竝要兵曹書塡,入啓蒙點,臣之疎忽不審之失,尤無所逃。大臣筵奏,亦已晩矣,不可以問備薄罰,晏然自恕,惟願重勘臣昏謬不省之罪,以重公法焉。臣無任屛營祈懇之至,謹昧死以聞。答曰,省疏具悉。卿其勿辭行公。
持平李顯模啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王付,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答曰,不允。趙濟泰等事·趙嵎事,亟停勿煩。
庚子四月二十一日辰時,上御誠正閣。輪對官入侍時,輪對官軍器判官李在倫,內資奉事蔡敏恭,內贍奉事李厚瑾,司䆃僉正尹心緯,掌樂僉正李普中,右副承旨趙時偉,假注書宋文述,記事官李·徐龍輔,以次進伏訖。上曰,輪對官一一進前。軍器判官李在倫進伏。上曰,何人親屬耶?在倫曰,別無親屬矣。上曰,一名耶?在倫曰,然矣。宗室後裔也。上問職掌,在倫曰,火藥色也。上問遺在,在倫對畢。上曰,有所懷乎?在倫曰,無之矣。命退去。內資奉事蔡敏恭進伏。上曰,汝是兵判之族耶?敏恭曰,爲再從弟矣。上問職掌,敏恭曰,油淸色也。上問遺在,敏恭對畢。上曰,有所懷乎?敏恭曰,無之矣。命退去。內贍奉事李厚瑾進伏。上問職掌,厚瑾曰,木器色也。上問遺在,厚瑾曰,隨用給價,故別無遺在矣。上曰,有所懷乎?厚瑾曰,無之矣。命退去。司䆃僉正尹心緯進伏。上問職掌,心緯曰,無所掌之色矣。上曰,有所懷乎?心緯曰,無之矣。命退去。掌樂僉正李普中進伏。上曰,職掌,向已聞之,有所懷乎?普中曰,無之矣。命退去。上曰,王大妃殿進御一錢重人蔘粟米飮一貼,煎入。出榻敎上曰,今日坐直,誰也?時偉曰,左右承旨云矣。仍命退,諸臣以次出。
庚子四月二十一日申時,上御誠正閣。禮房承旨入侍時,禮房承旨徐有防,記事官鄭東浚,記注官李,記事官徐龍輔,以次進伏訖。上曰,領府事之以廚院草記事,陳箚自引,萬萬過當矣。有防曰,雖是監膳提調不善擧行之事,而都提調旣董察一院,故有此陳疏自引矣。上曰,過矣。仍命書領府事箚批訖。命退,諸臣以次退出。
座目及記事缺
庚子四月二十二日辰時,上御誠正閣。都承旨入侍時,行都承旨鄭民始,假注書趙興鎭,記事官李〈〉·徐龍輔,以次進伏訖。上曰,今日藥房提調仕進乎?民始曰,提調入來矣。上曰,王大妃殿進御蔘橘茶,煎入乎?民始曰,姑未煎入云矣。上曰,含春苑墻役,何時了當云耶?民始曰,役處甚浩大,不可以旬日間畢役云矣。上曰,役處浩大,則物力亦將多入矣。民始曰,不過役夫之雇價而已云矣。上曰,此後則三軍門將臣,輪回看役,戶判旣兼內局提調,間間往來之意,分付。命退,諸臣以次退出。
庚子四月二十二日,兼春秋張顯慶。冬至書狀官兼司憲府掌令洪明浩,聞見事件。臣於往還之路,留館之時,彼地事情,毋論虛實,驗之傳說,參以採探,竝爲開錄於左,以備睿覽是白齊。一,自渡鴨綠以後,至石門嶺三百餘里之間,土地膏腴,山川明麗,絶無邊塞之氣,疊巘峻嶺,重重環抱,似爲我國設關防然矣。嶺之西,卽遼陽也,山勢漸平,繞東而南,廣開千里大野,接天茫茫,極目無際,亦一壯觀。野行四百餘里,只見直北天際,遙山如屛,逶迤不斷。蓋山自太行起,壁立東走,直抵我北,而皇都之壯,山海關之險,醫巫閭之雄,瀋陽·寧古之固,皆此山之勢也。山如築城,橫絶沙漠,天所以限南北界華夷也。一說云,山勢自東西入,爲皇城之基,蓋淸朝起於長白山下,故爲其發祥而言是白齊。一,自瀋陽,始有城郭,平地方城,一面五里,周爲二十里,築之以甎,間用白灰,高近數十丈,廣可列數騎。門必設甕堞,環城深塹,其堅如鐵,猝難故破,比諸我國之城,不可同日而語也。至於皇城,則高且廣倍之,而引通州之江,灣白河之水,環爲海子,鑿玉泉之流,匯爲湖水者三。又引之入城,貫通闕中,用閘儲水,能行大船,仍通于海子。城設九門,兩門之間,附城築甎爲路,作上城之階,邊設女墻,使不得超越,而當頭爲門設鑰。點入守城之兵,各持糧汲水以上後,外鎖其門,不敢任意上下,而十日輪番云。方今天下,昇平如此,而戒守之嚴如彼,安不忘危之意可見是白齊。一,宮城亦以甎高築,上蓋黃瓦,面塗紅灰,眞是紫禁城,而城底空閑隙地,使兵丁之貧窮無家者居之,而每一丁,自官造給五間瓦屋,幾至環城一面。大抵國用裕足,設施若此之備,而平日拊恤之恩澤,永作守護之良法,亦是偉哉。一,山海關之外,明朝所築州縣衛所屯堡之城,革命之際,攻破崩毁,一無全處矣。自去年皇帝有詔,沿海及直路上,在前所有之城,若海州·蓋州·鳳城·遼陽·廣寧·寧遠·巨流河中,前中後等十八處。擧皆修築,故方伐石儲灰,大爲經營,限三年告訖,而所費財力,自京庫辦備,小城則二萬銀,大城則倍之云,可謂巨役是白齊。一,自鳳城,至山海關外,民俗蠢强,專尙弓馬,父母之喪,火葬者多,或暴骸原野,視若尋常事,殊未可以人理責之,關內則人物豊碩,稍有敦厖之風。然漢人皆苛刻,淸人多純朴,而婚喪之禮,不遵文公家禮。自王公及庶人,悉用時制,蓋最尊佛道,次敬關王,儒道視其次是白齋。一,關外有田無畓,以五畝四分畝之一爲一晌,每晌賦二升米,納之州縣,又徵百文錢,爲喂養官馬之費,使驛丞管之。關內則田與畓,廣五尺,長二百五十步爲一畝,量膄瘠分五等,賦徵或銀或米,大槪通計,則爲二十分取一,而經費裕足,民無可徵之憂,其地廣可想。行商之稅,則直一兩銀之物,收三分銀,自各處關口稅局,輸納京師歲定之數,計出千百萬,其殷富亦可知是白齊。一,兵民之政,則滿洲人自十六歲,編之於八旗之下,歲給二十四兩銀,隨級加之。娶妻則不論貧富,必給二十兩銀以助之。漢人則聽其自願,名曰漢軍,竝與其子孫,充之行伍,蓋兵無老少,皆善騎射,一或出征戰斃,則世襲封爵,榮其後裔,故人人利之,皆爲敢死之卒,此亦强兵之一道是白齊。一,閣老李侍堯,卽明將李如松之支孫,本屬於鑲紅旗漢軍矣。眷遇殊常,未拜相之前,皇帝特移之於正黃旗,蓋欲近侍於駕下之意,而以第九公主,尙其第二子,又以莊親王之女,妻其第三子,繼拜閣老,入閣四年,以摠督,出鎭湖廣矣。今年南巡之時,廣東科道,以貪虐劾之,皇帝震怒,使駙馬福隆安,晝夜馳還京師,先籍其家所蓄貨寶,直九十萬銀,仍囚其在京二子於刑部,其長子以近侍隨駕矣,亦將押到京獄云,蓋李侍堯,以中華閥閱子弟,旣仕淸朝,得君之寵如此,則當守拙儉約,而恃寵自恣,貪橫無忌,安得不敗也是白齊。一,西臧,卽古之西蕃也。有稱活佛者,今年二十餘歲,自稱轉生四十二世,前生之事,歷歷記得云。故皇帝使皇子迎之,要於五月,引見于熱河幸行時。顧今天下,雖無怪於崇信左道,然以堂堂萬乘之尊,遣子邀之,致其虔誠,如此之篤,而恬以爲常,在庭諸臣,無一人敢言者是白齊。一,皇帝南巡時,隨駕官員及所帶兵丁無上下,自官一日給二錢七分銀,爲盤費之用,所騎之馬,盡用官馬,按官職之高下,賜之有等,大官八疋,小官三疋,而自各其衙門斂出銀兩,以助行裝,故資用優足云矣。隨往軍兵,則自閣老以下,無非親兵,而統以計之,不滿五千,所過州縣,駐蹕城內,則發本地兵,環城護衛,設幕露宿,則亦以本地兵,屯守四角,兵民自在,村閭晏如,其簡便可法是白齊。一,皇子皇孫,自七歲,始受文學,又習弓馬,而皇長子緬王已死,有子二人,第二子今年二十歲,最善詩文,武藝絶倫,雖宿將老弁,皆出下風。故皇帝鍾愛,不離左右,恩眷出於諸皇子之上云是白齊。一,大小政令,悉遵康熙遺制,一不變更,而至於服禦强虜之術,雜用恩威,故蠻獠羌狄,莫不慴伏,惟卾爾斯一種,性本强悍,數違條約,而年前界上交市之際,擅殺邊民,皇帝震怒,誅戮其國守邊之吏,遂絶交易,于今三年矣。卾爾斯之君長,謝罪請款,故將更許貿遷,而其所産貂尾·鼠皮·明珫璃·猩猩氈之屬云是白齊。
座目及記事缺
庚子四月二十三日辰時,上御誠正閣。禮房承旨入侍時,左承旨徐有防,記事官鄭東浚,記注官李,記事官徐龍輔,以次進伏訖。上曰,王大妃殿進御二錢重人蔘粟米飮一貼,煎入。出榻敎命書傳敎曰,能講人員,其令替直。又命書傳敎曰,墻垣役事方張,布帳勢難排設,則不可用定式。訓將只率外營及禁·御兩營入直軍,從便結陳事,分付兵曹,侍衛等事,只依定式擧行。又命書傳敎曰,月覲門外役事,聞有自願軍,其數不少云。築版異於補土,不容藉此,況旣無施及之惠,徒令勞苦,可乎?渠輩之心,雖足可感,不必如此,堂上旣承筵敎,切勿自願來赴事,先自掖庭署,知悉。又命書傳敎曰,今月連因事故,迄未展拜,明日當由月覲門行禮而回,該房知悉。又命書傳敎曰,近來臺地,視若苦銜者,便成風習,殊極寒心,而見今無故諸臺,違牌不出,政院疲於請牌,若此而何以規正百僚乎?未肅拜違牌諸臺,一竝罷職,以爲振勵他臺之地,其代今日政差出。仍命退,諸臣退出。
座目及記事缺
庚子四月二十四日未時,上御誠正閣。禮房承旨入侍時,左承旨徐有防,記事官鄭東浚,記注官李,記事官徐龍輔,以次進伏訖。上曰,王大妃殿進御二錢重人蔘粟米飮一貼,煎入。出榻敎上命讀公事,仍命書判付訖。命退,諸臣以次退出。
座目及記事缺
庚子四月二十五日,義禁府啓目。東所五衛將李栭漢,部將安宅仁等,莫重嚴更,有此誤傳,不善察飭之罪,不可無責,竝令該府處之矣。泛稱遲晩,刑推得情,何如?啓。傳曰,渠是該所衛將·部將是隱則,固有不能檢飭之失,而觀此所供,容或可恕,竝付過放送爲良如敎。
座目及記事缺
庚子四月二十六日辰時,上御誠正閣。右副承旨入侍時,右副承旨趙時偉,記事官鄭東浚,記注官李,記事官金載瓚,以次進伏訖。上曰,王大妃殿進御一錢重人蔘粟米飮一貼,煎入。出榻敎上曰,惠慶宮進服調中君子湯五貼,製入。出榻敎命書傳敎曰,在外承旨許遞,前望單子入之。仍命退,諸臣以次退出。
座目及記事缺
座目及記事缺
庚子四月二十八日,兼春秋張顯慶,司僕寺啓目。刑曹判書具善復上疏,備陳軍馬孱弱之弊,仍請濟州封進中,許封雌馬,與北市取種馬,限數百匹,牧養於江華收場事,有令本寺,劃一覆奏之命矣。各牧馬種,近甚駑下,實無以備戰具而壯軍容,將臣所論,誠爲切當。先以此意,申飭於諸牧場,必以體大步健者上送,俾無如前苟充之弊爲乎旀。沁都之素稱産良馬者,以其場圍廣闊,水草豊足故也。數百年之間,次第減縮,或歸本府,或歸喬桐,或設鎭堡,或許民耕,卽今所餘,不過數三彈丸之島,而一島所容,不過四五十馬群而已。雖欲如將臣之言,更爲添放,而場地未拓之前,姑難輕議。雌馬之不許越海,法意有在,今若開路封進,則私馬混出,或不無生弊之慮,今姑置之,何如?啓。傳曰,依允。
司僕寺啓目。濟州牧使金永綬狀啓,備論牧馬剩縮之數,山屯驅點之弊,闕馬之徵代,廣場之狹築,馬監之明示勸懲,牧官之減定瓜限,山馬之間年驅點,代徵之限歲增減,例下米之變通充給等事,竝令太僕,稟旨指揮矣。剩縮事,待馬籍上來,當有別般申飭之道是乎旀。驅點山馬,實爲一島之巨弊,而石築之不爲往復本寺,擅自動民,揆以事體,萬萬寒心。濟州牧使金永綬,從重推考,馬監之勸懲,牧官之瓜限,事係變更,不可遽議是乎旀。已成之石築,不可還撤,則驅點之更定間年,代徵之稍變前規,例下米之從便添補等事,不害爲節目間闊狹之政。竝依此施行事分付,何如?啓。傳曰,依允。
庚子四月二十八日辰時,上御誠正閣。黃海兵使入侍時,黃海兵使趙圭鎭,右承旨沈豊之,記事官鄭東浚,記注官李,記事官金載瓚,以次進伏訖。上曰,黃海兵使進前。圭鎭進伏。上曰,一歲之中,海閫屢經遞易,必多弊端,下去後,必十分惕念,以爲一分蘇殘祛瘼之地,可也。仍命承旨宣諭,豐之讀諭訖。命退,諸臣以次退出。
座目及記事缺
座目及記事缺
庚子四月三十日,兼春秋張顯慶。刑曹罪人金奉鎭加刑啓目。傳曰,更加嚴刑,取服爲良如敎。
刑曹罪人白占卜加刑啓目。傳曰,更良嚴刑,期於得情爲良如敎。
刑曹罪人李光點加刑啓目。傳曰,加刑期於得情爲良如敎。
刑曹罪人崔廷喆加刑啓目。傳曰,更加嚴刑,期於得情爲良如敎。
刑曹罪人印殷復加刑啓目。傳曰,更加各別嚴訊,期於輸款爲良如敎。
刑曹罪人朴加刑啓目。傳曰,除尋常各別嚴刑,期於得情爲良如敎。
刑曹罪人金龍河加刑啓目。傳曰,更良加刑得情爲良如敎。
刑曹罪人張漢福加刑啓目。傳曰,依前除良各別加刑爲良如敎。
刑曹罪人安七金加刑啓目。傳曰,嚴訊期於輸款爲良如敎。
刑曹罪人金廷周加刑啓目。傳曰,除尋常更加嚴刑,期於直招爲良如敎。
座目及記事缺
庚子五月初二日,記事官姜彙鈺。義禁付啓目。仍江原監司放未放啓本啓下者,本府所管徒配罪人稟秩,鄭弘淵段,以還穀反作虛錄,徒三年定配,成德雨段,以除留米反作,徒二年半定配,則係是不法,雖在稟秩,仍置仍秩。鄭志儉段所坐,與不法差間,放送,他餘罪人,令刑曹稟處,何如?傳曰,依允。
庚子五月初二日辰時,上御誠正閣。戶曹判書入侍時,戶曹判書金華鎭,右副承旨李度默,記事官鄭東浚,記注官鄭必忠,記事官金載瓚,以次進伏訖。上曰,含春苑土墻,何間當畢役乎?華鎭曰,數日後當畢役矣。上曰,連爲董役,日熱前畢役,可也。上曰,內試射,當在數日內,而董役將校,欲令試射,以酬其勞,試射前,速爲畢役則,似好矣。華鎭曰,試射前,似可畢役矣。上曰,含春苑築墻物力,入幾許乎?華鎭曰,當入三千餘兩矣。命戶判先退。上命書傳敎曰,開城留守明日辭朝。仍命退,諸臣以次退出。
庚子五月初三日,記事官姜彙鈺。刑曹啓目。典獄署書吏全萬齡段,身爲典獄書吏,囚禁罪人馬象箕,敢爲挾私呈憾,懸枷鎖手,憯毒備至,究其罪狀,萬死猶輕。刑問一次,訊杖三十度。舊囚白占卜,鎖匠白聖起,俱受潛囑,作此凶獰之擧。故刑問一次,訊杖三十度,而萬齡段,不可刑訊一次而止,更加嚴刑,遠地定配,占卜·聖起段,加刑懲勵。舊囚中同參人張漢福段,亦爲査問,金龍河段,別無可罪,分揀,何如?傳曰,結語稟處,皆甚得體,依此施行爲旀,同全萬齡段所犯,不特凶悖,以此推類,不聞不知之中,肆虐於無故小民,不知其幾輩,豈非所謂殺無赦者乎?亦依所啓,刑配爲乎矣,前受刑外,待辜限加刑三次後,發配爲旀。白占卜·張漢福,尤極凶獰,旣不得發配,以除後弊,則來後肆虐,必復如前,爲先更加嚴刑。諸凡此等作弊,必有其竇,卿其留意嚴防,以爲去其太甚之地。又須時時廉探,隨現重繩,獄官處,亦以此意嚴飭爲良如敎。
庚子五月初三日辰時,上御誠正閣。開城留守鄭好仁,同副承旨吳大益,記事官鄭東浚,記注官鄭必忠,記事官金載瓚,以次進伏訖。上曰,開城留守進前。好仁進伏。上曰,松京卽保障重地,又是弊局,卿其下去,必修擧蘇弊也。好仁曰,才具不逮,恐不能仰體聖意矣。仍命先退。上命書傳敎曰,明日受香諸處,齋郞甚多,淸齋與否,發遣吏郞,摘奸以來。又命書傳敎曰,意或以爲少間,有除命,病果難强云,左承旨鄭晩淳,今姑許遞,前望單子入之。又命書傳敎曰,今則墻垣役事垂畢,布帳無排設之事,自再明日爲始,月覲門展拜時,只於逌覲·月覲門之間通路,設布帳事,分付。排立軍兵,與布帳時有異,數或過多,兵判稟旨減定,否則置之事,一體知悉。又命書傳敎曰,初五日從月覲門,詣景慕宮展拜,仍爲省牲省器,以此知悉。又命書傳敎曰,新除授承旨,待下批牌招察任,房仍。上曰,王大妃殿進御一錢重人蔘粟米飮,一貼煎入。出榻敎仍命退,諸臣以次退出。
庚子五月初四日,記事官姜彙鈺。義禁府啓目。仍黃海監司放未放啓本啓下者,本府所管徒配罪人仍秩,李尙佐·金聖裕等,竝依啓聞施行,餘他人,令刑曹稟處,何如?傳曰,依允。
庚子五月初四日申時,上御誠正閣。都承旨入侍時,行都承旨鄭民始,記事官鄭東浚,記注官李·鄭必忠以次進伏訖。上曰,王大妃殿進御一錢重人蔘粟米飮一貼,煎人。出榻敎以左通禮變通啓辭,命書傳敎曰,以銓曹無人,昨今事,其爲損國體傷事面,莫甚於此。參判·參議,勢難及期上來,至於判書,居在江外云,不可以在外論,揆以道理,寧容若是緩忽?吏曹判書洪樂命,從重推考,使之今日內出肅,仍令開政事,自政院卽爲催促。仍命退,諸臣以次退出。
庚子五月初五日,記事官姜彙鈺。義禁府啓目。中官梁大宜·高賢喆·金相澤·金始采·鄭泓仁,今日陪祭,强於喉間作聲,刑推得情,何如?傳曰,今番段姑爲分揀放送爲良如敎。
庚子五月初六日,記事官姜彙鈺。刑曹啓目。仍江原監司放未放啓本啓下者,本曹所管定配罪人放秩·仍秩,竝依啓聞施行。仍秩中曺德行·姜秋三等段,合有參恕之道,竝分揀放送之意,分付道臣,何如?傳曰,依回啓施行爲乎矣,放秩中平海郡定配罪人私奴順得段,論以國法與軍律,在有司之道,固當準法議讞,而已從輕原情,何可越論乎?伊時堂上,偏聽一邊之言,欲屈三尺之罪,敢於死罪良中,至請減三等之律者,此果出於守法不撓之意乎?以此之故,奉命宣傳官,反受反坐之律,而厥漢律止徒年,至入於放秩是如乎,伊時委折,卿曹縱曰不知,但以外面紀律言之,焉敢循例請放乎?同順得準本律,減死遠地爲奴,伊時宣傳官,如未蒙敍,卽爲蕩滌敍用爲旀,仍秩中平海郡流三千里罪人方信正段,打疾添病,不是異事是遣。杆城郡定配罪人驗伊段,變名幻籍,似非大罪是遣。金化縣定配罪人趙命伊段,因犯究情,決知固然是如乎,竝卽分揀放送事,行會本道爲良如敎。
庚子五月初六日申時,上御誠正閣。都承旨入侍時,行都承旨鄭民始,記事官鄭東浚,記注官李,記事官金載瓚,以次進伏訖。上曰,王大妃殿進御一錢重人蔘粟米飮一貼,煎入。出榻敎命書傳敎曰,旣設校正廳之後,與前纂修之時有異,諸郞廳只於堂上仕進日仕進事,分付。上曰,仁明園致祭,右承旨進去。出榻敎仍命退,諸臣以次退出。
座目及記事缺
座目及記事缺
上在昌德宮。停常參·經筵。
藥房都提調鄭弘淳,提調金華鎭,副提調鄭民始啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜。惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣矣。後日次入侍,宜矣。
王大妃殿·惠慶宮·中宮殿,藥房口傳問安。答曰,知道。
朴祐源啓曰,卽者檢閱鄭東浚,以其親病,呈辭徑出,原單以齋日留院矣。所當直捧禁推傳旨,而此與無端徑出有異,推考警責,何如?傳曰,允。
又啓曰,右承旨沈豐之,今日不爲仕進,卽爲牌招,何如?傳曰,允。
以右承旨沈豐之牌不進罷職傳旨,傳于吳大益曰,許遞,前望單子入之。
趙時偉啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
傳于朴祐源曰,禮房承旨入侍。
注書鄭東浚移職,代以金熙采爲假注書。
以禁衛營習陳單子,傳于趙時偉曰,停。
朴祐源啓曰,皇朝三皇忌辰日望拜禮,前期一日以稟事,曾有先朝受敎矣。今月初十日,太祖高皇帝忌辰日,親臨望拜禮,何以爲之?敢稟。
以太祖高皇帝忌辰日望拜禮,取稟。傳于朴祐源曰,敬依。
朴祐源啓曰,明日望拜禮時,九卿當爲淸齋進參,而吏曹判書洪樂命,工曹判書具允明病不進,右參贊權噵未肅拜,竝卽牌招,何如?傳曰,允。
吏曹口傳政事,以金鍾秀爲兼知實錄事。
備忘記,誌狀役事,尙今遷就,實非所以重其事之意。聞以序文不下,遲待至此云,序文一兩日內當製下,工役自明日爲之,監印官本職許遞,使之專意擧行,如有釐正處,就議堂上,與之商確以稟。
備忘記,罰已行矣,時囚中金載瓚,付過放送。
朴祐源啓曰,檢閱金載瓚,旣已蒙宥,卽爲牌招入直,何如?傳曰,允。
備忘記,前府尹鄭志儉,給牒敍用。
備忘記,前望,何不修正待令乎?有難等待,前府尹鄭志儉,承旨除授,卽爲牌招齋宿。
承旨前望單子入之,鄭志儉落點。
吏曹,右承旨李度默,左副承旨趙時偉,右副承旨吳大益,同副承旨鄭志儉。
朴祐源,以奎章閣言啓曰,本閣直閣金宇鎭,旣遞本職,令該曹口傳付軍職,何如?傳曰,允。
兵曹口傳政事,副司果金宇鎭。
朴祐源,以實錄廳郞廳,以摠裁官意啓曰,前判書金鍾秀,旣有敍用之命,校正堂上還爲差下,使之察任,何如?傳曰,允。事役遷就可悶,申飭上來察任。
左議政李溵箚曰,伏以臣,於昨日承宣之回,又敢以數行文字,有所附奏,逋慢之罪,顒首以俟,聖度天大,郵罰不降,惶隕抑塞,益無容措。若臣一遞之願,猶有所未罄者,欲更暴血懇,則言涉煩瀆,遂泯默不言,則跡近偃蹇,徊徨踧踖,殆若窮人之無所歸。嗚呼,臣之本末長短,宜莫逃於天鑑之下,而若其志願情事,非臣自言,聖明亦何以盡燭也?臣本疎愚倥侗,百無一可,初從蔭塗,晩通朝籍,先大王不知臣不肖,只是以先之故,意或其故家緖餘,猶有存者,唱第之日,過加期詡,中間驟躐,冥升至此,逮我聖上,又荷拂拭之恩,復廁器使之列,欲報之德,河海莫量,而職雖大官,其中則空空如也,實無尺寸才具,可以需世者,今雖感激恩顧,殫竭駑鈍,强其所不能。苟使疾病之猶不甚痼,精力之猶不甚衰,則依近日月之光,委蛇僚相之間,或可以奉令承敎,奔奏自效,而不幸病情日劇,鬼事已迫,決無復起爲人之望,廊廟吁咈之地,豈是臣養病之坊?如幸賴天之靈,終能不死,則雖在散秩,亦可以有時登對,仰瞻天顔,斷斷此心,神鬼鑑臨,實非一毫矯情。噫,臣旣無情勢之可言,而官尊祿厚,人情之所不辭,臣獨何心,徒爲疾痛之號,自犯違傲之科,一至於此哉?上天至仁,無願不遂,不待臣言之畢,必有以處之也。窮隘之極,聲不暇緩,瀆擾之罪,益難自逭。伏乞聖慈,諒臣言之寔出肝膈,念相職之不可虛曠,亟降兪允之命,以全終始之恩,臣不勝涕泣祈懇之至。取進止。答曰,省箚具悉卿懇。別諭敦諭,罄予至意,庶幾卿之撤單,調疴竢少間造朝,予惟日望之,卽又見卿箚語,讓執比前本愈摯,縷縷爲說,不啻千百言。噫,卿試思之。目今朝廷規模,立乎,否乎?不幸邇歲,海屋之更不知其幾許遭矣。世道從以波蕩,人心從以撓攘,惟其必亂之形,將危之兆,其端抑亦不一而足矣。若欲爲今之時,變今之俗,必須大用力大着工,使擧措事事得宜然後,或可爲一分維持國脈之道,而惟予否德,片言半事,旣未足以厭服群下。噫,今矯救之方,但係如卿等在匡弼之列者,躬先刻勵,又補予不逮,而今或不然,人臣去就,所係非細,況相職乎?古人以大臣進退,論君德成就,然則卿之近來所處義者,太欠稱停。予之區區過慮,竊以爲不免顚倒之歸也。若此而得無歉於上所謂厭服云云之意乎?予之勉迫于卿,不暇及於他語,謹誦肝膈之蘊如此,卿其諒之諒之也。所辭,有難輕許,惟冀亟回必欲遞之志,容待勿藥,出以視事焉。仍傳曰,此批答,遣使官傳諭于左議政。
庚子五月初九日,記事官姜彙鈺。禁衛營單子,今月初十日,習陳日次,而各處入直將官及軍兵,依例除標信出用,銅龍門·西營入直將官軍兵段,依定式不得出用事。傳曰,停。
上在昌德宮。停常參·經筵。
朴祐源啓曰,明日常參·經筵,取稟。傳曰,只朝講。
大駕詣北苑,入幕次後,政院·玉堂·藥房口傳問安。答曰,知道。親臨望拜禮罷後,政院·玉堂·藥房口傳問安。答曰,知道。
還內後,政院·玉堂·藥房口傳問安。答曰,知道。
趙時偉啓曰,明日朝講次對,兩司無進參之員,除在外外,呈告人員,竝待開門牌招,何如?傳曰,允。
傳于李度默曰,承旨房仍。
趙時偉,以刑曹囚徒錄啓。傳曰,觀此囚徒錄啓,其中辛復輝,尙在囚禁中,豈以終當處分爲敎,故尙未決折乎?滯囚可悶,特從寬典,除刑推,徒三年定配。
以賓廳坐起不得來會,稟。傳曰,亢旱如此,方切修省之戒,備例之擧,不可曠矣。退行於明日,卿等朝講,同爲入侍。
傳于趙時偉曰,今日次對,退行於明日。
以御營廳習陳單子,傳于李度默曰,停。
以左議政李溵八度呈辭。傳曰,安心調理。
傳于朴祐源曰,率皇朝人子孫·忠臣子孫,入侍。
李度默,以都摠府言啓曰,今日入直內三廳,武兼禁軍及軍兵等,當爲中日習射,而國忌相植,不得爲之之意,敢啓。傳曰,知道。
庚子五月初十日卯時,上親臨北苑。望拜禮入侍時,行都承旨鄭民始,左承旨朴祐源,右承旨李度默,左副承旨趙時偉,右副承旨吳大益,同副承旨鄭志儉,假注書趙興鎭·金熙采,記事官李·金載瓚,諸臣以次序立訖。上具翼善冠·䘱龍袍,乘輿由協陽門,以出至于建陽門前,上止輿,呼問兵房承旨曰,爾以代房入乎?志儉俯伏對曰,然矣。入靑陽門內,上止輿,呼問承旨曰,今日次對乎?志儉曰,頉稟矣。上因下敎曰,爾其密邇隨行焉。至小次前降轝所,上降輿,入小次。上改具翼善冠·黑圓領袍以出。乘輿至帳殿外降輿所,上降輿,就拜位,北向立。承史俯伏於拜位之左右,諸侍衛列立於拜位之後。上行望拜禮,如儀禮畢。上回至乘輿所,乘輿至小次前降輿,還入小次。上具翼善冠·䘱龍袍以出。乘輿至靑陽門外,上呼承旨下敎曰,皇朝人子孫,忠臣子孫,皆待令于協陽門外。出駕前下敎上還內後,諸臣以次退出。
庚子五月初十日辰時,上御誠正閣。皇朝人子孫,忠臣子孫入侍時,左承旨朴祐源,假注書金熙采,記事官李·金載瓚,以次進伏訖。上命皇朝人子孫·忠臣子孫進前。宣惠郞廳金履鐸進伏。上先詢職姓名,次問何人後裔,履鐸對曰,故相臣金尙憲之六代孫也。上曰,幾經守令乎?對曰,五經守令矣。上曰,金用謙,何不入來?對曰,病未入參矣。上曰,下問之意,汝其傳之。上曰,同副承旨入侍。出榻敎賤臣承命出傳而先入,鄭志儉入就坐。上曰,禮房先退,兵房進前。志儉進伏訖。金亮材等,繼進繼退,次至尹煜。上詢職·姓名,又問誰裔,對曰,尹集之玄孫也。上曰,幾經守令?對曰,三經守令矣。上曰,皆準瓜乎?對曰,皆未準瓜矣。志儉曰,前郡守尹煜,曲拜旣已失禮,奏語亦甚欠敬,推考,何如?上曰,依爲之。出擧條次至李錫夏。上曰,汝是謄錄郞,史事,何如?對曰,史局書役,浩汗矣。上曰,何人後裔?對曰,李惇敍之五代孫也。上曰,汝是何日忠良科耶?對曰,臣卽乙未三月望拜禮後科也。次至金在淳,上下詢如前,對曰,故相臣金尙容七代孫矣。上曰,金魯淳之幾寸乎?對曰,八寸矣。次至金履錫,上下詢如前,對曰,故相臣金尙憲六代孫也。上曰,汝與金履素,幾寸親乎?對曰,八寸兄弟矣。次至生進·幼學·武弁·出身。上曰,此以下皆於中階進對。上曰,皇朝人子孫,忠臣子孫,何以磨練事,注書知入。賤臣承命出來,詳問知入而回奏曰,當初磨練時,以先朝受敎,皇朝人子孫及丙子殉節臣·斥和臣曁三學士等人子孫,皆令入參云矣。上曰,王大妃殿進御一錢重粟米飮一貼,煎入。出榻敎諸臣以次退出。
上在昌德宮。停常參·經筵。
吳大益啓曰,明日常參·經筵,取稟。傳曰,只晝講。
傳于李度默曰,大臣·備局堂上引見。
以左議政李溵九度呈辭。傳曰,安心調理事,遣史官傳諭,仍爲問疾以來,亦令御醫,看病後書啓。
傳于李度默曰,在外臺諫·玉堂許遞,政官牌招開政。
鄭志儉,以左議政看病御醫書啓。備忘記,觀此書啓,本症轉至四末浮氣云,殊極悶慮。更遣御醫,以相當藥物齎傳,仍爲勿離看病。
李度默啓曰,吏曹判書洪樂命,參判金魯鎭再牌不進,推考傳旨,今方捧入,而開政命下之後,如是違牌,不卽擧行,事甚未安。所當更請牌招,而一日三牌,有傷事體,何以爲之?敢稟。傳曰,近有政命,則動費三牌,此豈分義之所敢出乎?更卽牌招,申飭開政。
傳于吳大益曰,守令有闕之,代今日政差出。
有政。吏批,判書洪樂命牌不進,參判金魯鎭進,參議徐有防在外未肅拜,右副承旨吳大益進。
啓曰,判書洪樂命牌招不進,參議徐有防在外未肅拜,小臣獨政未安,何以爲之?敢稟。傳曰,仍爲之。
又啓曰,全州判官,今當差出,而本府以營下劇邑,物衆地大,素稱難治,不可不各別擇差,同道及他道有聲績未準朔守令,竝擬,何如?傳曰,允,
以申思運爲大司諫,李顯永爲司諫,朴天行·李義存爲持平,徐有鍊爲正言,黃昇源爲副校理,李時秀·洪文泳爲副修撰,李祉永爲兵曹佐郞,李惟稱爲敦寧主簿,李在亨爲淸道郡守,閔百準爲安城郡守,林濬浩爲瑞興縣監,沈鉁爲洪川縣監,承文提調單金夏材。
再政,以趙長鎭爲全州判官,趙德洵爲唐津縣監。
兵批,兼判書蔡濟恭進,參判李萬恢病,參議尹勉升病,參知金耆耇入直進。
以尹東暹爲知事,徐有慶爲同知,洪秀輔爲副摠管,李聖師爲宣傳官,李顯福爲五衛將,孫敬祖爲甕津別將。副護軍洪彦喆,司直金夏材·沈豐之·申大升·姜彝正·嚴思憲·柳河源,司果李頤詳·愼認明單付。
吳大益啓曰,卽者檢閱金載瓚,謂有情勢,陳疏徑出,原單纔已退却矣。所當直捧禁推傳旨,而此與無端徑出有異,推考警責,何如?傳曰,允。
以都承旨鄭民始牌不進推考傳旨,傳于吳大益曰,許遞,前望入之。
兵批口傳政事,以鄭民始爲副司直。
承旨前望單子入之,鄭晩淳·金文淳落點。
吏曹,都承旨鄭晩淳,左承旨金文淳。
傳于李度默曰,禮曹參議,解由勿拘。
傳于李度默曰,新除授承旨,牌招察任。
以左承旨金文淳牌不進罷職傳旨,傳于吳大益曰,只推,與知申更爲牌招。
以左承旨金文淳牌不進罷職傳旨,傳于李度默曰,有除輒違,殊覺支離,雖未知事故之如何,揆以事體,不容若是,遞差,前望入之。
承旨前望單子入之,鄭昌聖·李邦榮落點。
吏曹,都承旨鄭昌聖,左承旨李度默,右承旨李邦榮。
傳于吳大益曰,輪對官入侍。
傳于吳大益曰,列聖誌狀,有下敎事,本閣堂郞,明日晝講,同爲入侍。
鄭志儉,以奎章閣言啓曰,直提學鄭民始,時無職名,令該曹口傳付軍職,何如?傳曰,允。
吏批啓曰,玉堂多窠,今當差出,而曾經之人,方在解由未出中,無以推移備擬,合有變通之道,何以爲之?敢稟。傳曰,勿拘。
李度默,以兵曹言啓曰,專經武臣殿講不通人員,各於本司入直,能誦後草記事,命下矣。卽接都摠府移文,則經歷李東憲,今旣能誦云矣,敢啓。傳曰,知道。
又以兵曹言啓曰,本曹佐郞姜彝福,身病猝重,呈辭乞遞,宿衛重地,不可久曠,今姑改差,何如?傳曰,允。
又以兵曹言啓曰,五衛將李漢五,身病沈重,時月之內,差復無期,呈狀乞遞,今姑改差,何如?傳曰,允。
又以兵曹言啓曰,宣傳官柳,泄痢之症,近又添劇,氣力澌敗,時月之內,差復無路,累度呈狀乞遞。實病旣如此,則不可强令察任,今姑改差,何如?傳曰,允。
又以兵曹言啓曰,今五月初十日,慶尙道昌原居閑良仇尙好稱名人,自敦化西挾門入來,鳴申聞鼓,依定式下該曹,推問,何如?傳曰,允。
吳大益,以訓鍊都監言啓曰,本局千摠柳,身病甚重,勢難察任,改差,何如?傳曰,允。
李度默,以摠戎廳言啓曰,本廳壯抄左司把摠洪仁默,身病猝重,勢難察任,改差,何如?傳曰,允。
又以義禁府言啓曰,洪忠監司沈頤之狀啓據,刑曹粘目內,溫陽前郡守金熲,移本府處之事,允下矣。金熲今方待命,卽爲拿囚之意,敢啓。傳曰,知道。
又以義禁府言啓曰,洪忠監司沈頤之狀啓據,刑曹粘目內,提川前縣監朴始榮,移本府處之事,允下矣。朴始榮今方待命,卽爲拿囚之意,敢啓。傳曰,知道。
又以義禁府言啓曰,因刑曹啓辭,印信僞造罪人李宗憲,移本府處之事,允下矣。印信僞造,係是一律,依例着枷杻足鎖,拿囚南間之意,敢啓。傳曰,知道。
又以刑曹言啓曰,卽接左捕廳移文,則成山里居李宗憲,與物故人李寬祜符同,僞造印信,假作官斜畓劵,屢次欺賣之狀,箇箇直告。故竝其所捉僞印,而移送本曹矣。所當嚴覈勘斷,而宗憲本以忠義,再經守衛官後,又爲武科云。出身之罪犯一律者,自臣曹曾有究覈之例,而至經守衛官,則係是朝官,臣曹不得推覈,令義禁府擧行,何如?傳曰,允。
吳大益,以刑曹言啓曰,辛復輝特從寬典,除刑推,徒三年定配事,命下矣。罪人辛復輝,江原道江陵府,徒三年定配所,卽爲押送之意,敢啓。傳曰,知道。
兼春秋鄭必忠書啓。臣敬奉聖批,馳往傳諭于中部長通坊笠廛洞,議政府左議政李溵所住處,仍爲問疾,則以爲,臣於日昨聖批之下,尤不勝惶恐欲死,緣臣去就,致煩淵衷,臣雖卽日隕滅,誠不足以贖其罪之萬一,則顧何敢更爲徹單之計,而旣始中撤,亦涉放倒,不得冒昧申控,惶懍震越,日甚一日。迺蒙聖度包容,不加之罪,特遣史官問疾,仍令太醫臨視,不料賤臣垂死之喘,屢荷聖上愛欲生之恩,愍念之德意,譪然若慈父之護迷子,此何等異數?臣瞻天拜稽,涕淚無從,不知所以爲喩。卽今病狀,雖蒙此記問之命,種種危惡之形,何敢一一仰煩於崇嚴之聽,而病樣之日入膏肓,蓋無餘地。別症層生,肢末浮腫,又係醫家之難治,始則步履不良,終焉運動須人,奄奄若朝夕待盡,而區區所祈祝者,惟在職名之快蒙許解,俾爲隨意調將,則天地生成之澤,隕結是圖。至願所在,發之夢譫,況當悶旱諮訪之日,重任之一味虛帶,任其瘝曠,其爲有傷於國體,尤當,何如?速賜斥退,改卜賢德,實目下弭災之一急務,伏地祝天,惟此而已云矣。敢啓。傳曰,知道。
行都承旨鄭晩淳疏曰,伏以臣之病伏沈淹,已有月矣。向者銀臺除旨,不啻屢遭,而病情難强,承膺無路,有除輒違,每蒙曲副之恩,病裏惶隕,只切頌祝之私。不意知申除命,又下此際,顧臣積違之餘,豈無戀結之誠,而一疾纏身,半歲無減,風痰用事,神識有時蒙昧,脚部不仁,行步亦難闌珊,夙夜奔走,斷無其望。召牌之下,荐犯違傲,逋慢之罪,益無所逃,臣心惶蹙,如添一病。玆不得不冒陳疾痛之呼,冀蒙鞶遞之恩。伏乞聖慈,亟遞臣職,以安私分,仍治臣罪,以肅朝綱,千萬幸甚。臣無任云云。答曰,省疏具悉。陞授意或可强矣,卿之本職,許遞。
同副承旨鄭志儉疏曰,伏以臣,待罪灣邑,奉職無狀,不謹防守,致有犯越,罪關邊事,宜被重繩,而特從末減,止於徒配,曾未幾何,恩宥旋降,雨露之私,若偏臣身,還伏私次,秪切感泣,忽於此際,遽蒙收敍之命,繼有銀臺之除,驚惶隕越,尤不知措躬之所。適會淸齋,他不暇顧,雖未免章皇出肅,而第臣溺職之罪,不敢以薄譴自恕,惶蹙之情,有難以倖恩冒進。至如所叨之職,亦非如臣鹵莾,所可堪承,左右思量,實無仍因蹲冒之勢。玆陳短章,略暴衷懇。伏乞聖明,亟許鐫改,以重公法,以安私分,千萬幸甚。臣無任云云。答曰,省疏具悉。爾其勿辭察職。
守禦使金鍾秀疏曰,伏以臣孽由自作,罪止薄罷,縮伏田間,日夕訟愆,曾未幾日,敍命遽下,馹召踵辱,授臣南城前任,促臣上來受符,辭旨隆渥,開釋備至。臣手奉恩言,感淚被面,不知無狀如臣,何以得此於聖明也?噫,儱侗粗率,固臣天性,而加以大病未蘇,强起徑動,氣力不逮,神精都喪,凡有公私之爲,率皆忘前失後,東倒西顚,雖係閑司漫職,猶恐僨誤,至於銓衡重任,曾以驟升過福之懼,尙且累煩哀呼,再蒙體諒,則況今以此形狀,尤非所堪,而適値朝家有事,不敢遽爾求去,弱力重擔,自分顚仆,近因史役埋頭,銓注間事,念不暇及,而猝當伊日政席,臨窠披案,茫如墮霧,搜羅塡充,全失周思,追後點檢,瘡疣百出,至於一擬兩錯而極矣,知臣者,㦖臣昏耗,責臣疎脫,而不知臣者,則直以輕格法忽隄防疑臣,臣於此雖喙長三尺,無以自解。抑臣之所自悼者,臣平生無才長,斷斷持循,惟畏愼二字,苟或於此放過,則更何所藉手而立朝乎?仍伏念臣之愚闇,凡於人情物態,事變肯䋜,多不通曉,持此需世,決知無幸。嚮非我殿下察臣無他,隨事曲恕,則臣之陷於大戾,亦已久矣。臣每中夜思之,感激殊知,誓以死報,而無奈世故多端,駁質難化,以致聖恩日隆,而臣罪日積,雖以今番事言之,藉曰事出無情,要之關係則大,而乃聖上始允大僚之請郵罰,姑從末勘旋紆甄敍之恩,昭晣無待自暴,臣惶感之極,豈不欲卽日上途,而臣母宿疾寒熱,尙爾往來,神氣一味昏綴,左右扶護,無計離側。玆不得不略陳惶愧之忱,附申懇迫之私,從縣道上聞,孤恩慢命,罪合萬死。伏乞聖上,亟許鐫免臣將任,以便救護,仍命重勘臣罪負,以嚴法綱,公私不勝幸甚。臣無任云云。答曰,省疏具悉。以卿之故,予求備於卿,大臣又責備於卿,在卿可謂玉成,勿辭上來行公。
吏曹判書洪樂命疏曰,伏以臣,獲蒙寬暇,調息田廬,經春入夏,尙爾沈淹之中,伏奉今月初一日除旨,以臣爲吏曹判書者,繼以有經筵兼帶之命,臣驚惶震越,誠不知措躬之所也。噫,恩眷至隆,而不知感者,木石也,而臣雖冥頑,非木石也。義分至嚴,而不知畏者,禽獸也,而臣雖冥頑,非禽獸也。然而冥然若不感恩遇,頑然若不畏義分,一味蟄伏,無所變動者,豈有他哉?病有所難强故耳。若以可强爲難强,以微恙爲痼疾,則此虛忘人也,若於閑司漫職,則引疾而不出,於權任要地,則强疾而冒進,此貪鄙人也。若以不仕爲高致,佯病偃便,要名索價,則此陰譎奸巧人也。有一於是,治世之亂民耳,臣雖無狀,豈忍爲此?然則一直冥頑,都是病耳,其爲惶蹙悶阨,曷有其極?若論天官之爲任,則乃所以鑑別人物,激揚淸濁,以爲贊化者,而顧臣平生,杜門僻處,未嘗交遊當世之士,而上下其論,其於賢愚淸濁之別,殆同聾瞽,誠無以操銓衡於其間,則其斷不可冒膺者如此。若論臣之私義,則念臣家世受國恩,簪纓且百年,而未嘗處權要,得以傳守拙規,不幸近世,門戶太盛,覆亡僨敗,轍跡相尋,私心憤痛,有倍他人,闔門相戒,惟在避遠權利,而臣之兄弟,受眷於聖上,致位崇顯,迭居兩銓,環顧朝端,殆無倫比,每一念及,慄然危懼,則其斷不可冒據者又如此。然而臣之今日號籲,未暇及此。設令臣有秉銓之才,無覆轍之戒,目下病狀,實無蠢動之勢。前旣屢瀆宸聰,今不敢復事煩縷,而最是虛勞,實屬難醫,乍飽乍饑,粥飯相繼,一日之間,殆八九食,而通計不滿一升,以是眞元綿綴,朝夕難支,風雨寒暑,輒致添劇,百方調護,僅保縷息。況當夏節,痰火尤劇,一瞬之際,眩旋而欲仆,百步之內,喘急而將絶,加以近日風痺發作,左脚麻疼,房闥起居,須人扶將,以此症形,萬無趨造之路。頃因縣道,冒控情實,纔到喉院,飭敎荐降,遂未入徹,而繼伏聞辭敎截嚴,有非人臣所敢承聞者。故他不暇顧,忍死擔舁,徹夜寸進,章皇入肅,未免副急行政,去就卽當,心跡橫決,慙赧之極,無而可顯,而賤疾越添於奔走之際,諸症俱劇,神識迷瞀,扶擁歸次,十顚九仆,落席昏倒,凜然危惡,風痿之症,便成半體之不仁,寸步不能自致,縱使積費醫治,幸得甦醒,而復起爲人,實難期於時月之間。噫,神天在上,臣豈敢爲一毫過實之言,以謾我君父哉?一息未泯之前,猶以重任在身,如添一病,臣之情,其亦窮且慼矣。顧今大政期近,聖志方勵,此時選部,豈宜作養病之坊,而至於經筵之官,當此日開法講之時,尤不容虛縻。玆敢收召精魂,掇拾未徹之章,疾聲哀籲於仁覆之下。伏乞聖慈,天地父母,俯垂諒察,亟許鐫免臣本兼諸任,以安賤分,以延殘喘,仍治臣罪,以爲孤恩慢命者之戒焉。臣無仕云云。答曰,省疏具悉。授卿選部之任,抑云晩矣,況今朝象,豈可言私?卿其勿辭,入來開政。
吏曹參判金魯鎭疏曰,伏以臣,自伏承貳銓新命,瞠焉恧蹙,歷日靡措,納符體重,而旣末由祗肅,開政有命,而又未敢趨承,郵罰不加,三召夜下,怵分畏義,雖不得不顚倒暫膺,因仍蹲據,實非臣心之所敢安也。噫,是職也,處兩堂承接之間,參一世用捨之際,責任旣重,遴選必嚴。況今朝著,値淸明之會,人心屬懲創之機,所以嚴隄防而鎭浮囂。仰體我聖上苦心至意者,惟在銓臣之精白淬勵,對揚其萬一,則此時此任,夫豈一一所可僥冒也哉?如臣者特一粥粥無能者耳,幸際明時,世受國恩,徒藉先蔭,歷遍華貫。立朝二十餘年,未有尺寸之效,而若其平日所自勉者,祗欲絶意於馳逐之場,隨分於冗散之地。僻巷深居,罕與人接,一切時論,便屬聾瞽,今若妄涉要津,冒參銓議。終自歸於上辜聖恩,下負夙心而已,則臣身顚沛,雖未暇自恤,其於國事,亦何補也?連値淸齋,控籲路阻,今始短章自列,略暴情實。伏乞聖慈,天地父母,察臣言之非出例讓,念臣職之不宜輕授,亟許鐫改,以便公私,不勝大願,臣無任云云。答曰,省疏具悉。予曰,得人,卿其勿辭,入來開政。
右參贊權噵疏曰,伏以臣,以人則無似也,以病則難醫也,以年則已至也。有一於此,尙可以引退也,況兼有此三者乎?再煩休致之懇,未承開允之命,臣誠悶鬱抑塞,不能無憾於天地之大也。宜卽更申,以祈處分,而瀆擾是懼,跨月泯默,不意玆者,乃有政府除旨,誤恩荐降,惶感冞切。惟臣旣乏一能之可取,又無寸勞之可記,而偏荷不世之恩,濫廁匪據之班,涯分溢矣,寵榮極矣。未死之前,一念惟國,此實秉彝之不可已者,神氣精力,一分可强,則安敢不思所以圖報萬一,而乃反强引年病,矯飾爲辭,甘自陷於孤恩欺君之科哉?臣之衰氣,旣不可以就列,病狀又不可爲完人,則不過政案之一冗籤,病床之一僵尸。位著雖或苟艱,去留實無所關,庶冀日月之明,有所俯燭,而誠意淺短,不能仰格,撫躬反顧,只自悼歎。噫,子有疾痛,必呼其父母,人有所欲,天必從之,今若嚴畏囁嚅,有懷未罄,則是自阻於惟天惟父母,亦非臣心之所敢安也。玆敢齋心瀝血,仰首鳴籲,惟聖上,以仁天好生之德,推無物不遂之恩,趁此一息之未泯,爰降三字之美銜,則庶幾憑賴寵靈,少延殘喘,生而誇耀於鄕黨族親,死以賁飾於歸旌泉塗,其爲榮感歡頌,非但微忱之攢稽,臣之亡父母,亦必結草於冥冥之中矣。念之及此,不勝於悒。前後嚴召,不得趨膺,惶蹙之至,譴罰是俟。伏乞聖明,俯諒苦情,亟削臣職名,以彰逋慢之罪,特允臣至懇,以卒生成之澤焉。臣無任云云。答曰,省疏具悉。疏懇業欲從施,重臣謝事,事面不輕,卿其勿辭行公。
京畿監司李衍祥疏曰,伏以日吉辰良,嘉禮順成,大小歡忭,中外惟均。仍伏念臣,至愚極陋,百無肖似,晩通朝籍,驟躋隆顯,內而八座之峻秩,外而藩臬之重寄,初非臣夢寐所到,而待罪畿甸,殆將半年于玆,觸事僨誤,瘡疣百出,此不但臣所自知,抑亦聖明之已俯燭矣。雖以向來假都事一事言之,昏謬不察,致勤嚴敎,尋常節目,猶且如此,其所不職,從可推見,聖度包容,不賜譴斥,而追思惶愧,久益靡措,泯默蹲仍,夫豈臣心之所敢安哉?且臣早歲流離,厚傷水土,備經憂戚,病源已痼,形殻僅存,神識都消,居常忽忽,臨事茫然,重以畸孤之蹤,罕接世故,狷滯之性,自多牴牾,荒疎憒憒,自分無庸。公私應副之凡屬閑漫,而亦不能照檢,簿牒剸理之動合機宜,則尤無以擬議。矧玆虞甸漢輔之任,非比他道,地瘠而旱澇易災,民貪而撫摩難宜,庸魯如臣,疲病如臣,是豈可一味虛縻,以速瘝曠之罪哉?惟幸昨秋之穡事告稔,今又兩麥之登場,在卽民憂旣紓,公務稍暇,以臣已試蔑效之才,及此幸免大戾之時,得蒙聖恩,許解重擔,則以公以私,誠爲萬幸。玆敢悉暴肝膈之懇,仰瀆崇嚴之聽。伏乞聖慈,諒臣才之不稱,察臣言之匪飾,特賜遞免,俾遂至願,千萬顒祝。臣無任云云。答曰,省疏具悉。方面重任,豈宜輕解?卿其勿辭察任。
副校理姜彝正疏曰,伏以臣母,今年七十有八矣。衰癃病痼,日夕奄奄,臣之情私,夫豈有頃刻離捨之勢,而況臣所居之鄕,距京輦爲七八息程矣。一來一往,動費旬日,邇年以來,不得少淹城闉,而間被除旨,或中路往還,或乍來旋歸,其情亦云悶且阨矣。不意館職新命,洊下於旬月之間,臣含恩畏義,不敢一向逡巡,抑情登途,竭蹶趨承,一再登筵,榮耀已極,而每念古人回車望雲之情,心神飛越,魂夢頻驚。卽接鄕信,臣母宿病,當此暑節,諸症越添,㱡㱡床笫,氣息澌綴,急脚委至,促臣歸視,臣自聞此報,方寸煎灼,按住不得,忙陳短章,徑尋鄕路。伏乞聖慈,亟削臣所帶之職,俾便救護,仍治臣擅行之罪,以肅朝綱焉。仍伏念臣,身旣早孤,少而失學,濫竊科第,亦已多年,功令薄技,已屬筌蹄,尋數末學,幾混魚魯。雖尋常筆札之間,每患不給,固何嘗一毫彷彿於經幄論思之任,而況今太陽中天,螢爝不足裨其末光,滄海浮空,涓涔不足添其餘波,臣雖欲憑恃寵靈,自效萬一,是何異於僬僥之强千勻哉?且臣母以臣年最季,幼而失怙,偏加撫愛,近又癃疾,尤不忍蹔刻捨臣,視聽不明,以臣爲耳目,動作不便,以臣爲手足,臣身在朝,殆若九牛之一毛,臣於臣母,無異十瞽之一相,此李密所以計日長短者也。伏願天地父母,曲諒臣至切至懇之情,亟令選部,勿復檢擬,許以長暇,永遂終養之願,千萬至祝。臣無任云云。踏啓字以下。
正言鄭益祚疏曰,伏以臣,倥倥然一學究耳,才智不足以識務,言議不足以動人,私自循省,百不猶人,晩竊科第,獲沾寸祿,臣竊自以爲人臣奉職,惟當揆分量力,可堪者受之,不可堪者不受之,如郞署之職,不過筋力奔走而已。殫誠奉公,可幸無罪,故有除輒膺,粗殫報效之忱,而忽於前月三十日,伏奉除旨,以臣爲司諫院正言者,臣聞命驚惶,不知所以自措也。竊念臺閣之設,有國所重,上以裨補䘱闕,下以糾劾官邪,其爲任如何哉?此所以精選愼簡,自古已然,況今聖明御極,化理鼎新,冗散百職,猶加難愼,則今此所叨之職,其不可人人而濫授也,明矣,而乃以如臣謭劣者,苟然充數,其上累聖簡,下失本分,非細故也,固宜循墻而走,不敢冒進,而臣於伊時,適在直中,除命纔降,召牌踵臨,竊伏念大論方張,懲討是急,一日之責,猶可洩平日憂憤之忱,人器之不稱,未暇顧念,遂乃章皇出肅,連參合辭沐浴之義,雖曰粗伸廉愧之防,自知多虧。今若諉以已出,因仍蹲冒,則是直爲貪冒之一夫耳,殿下亦何所取於臣哉?且臣所患虛勞之症,積傷於多月供劇之餘,近又添得毒感,飮啖專廢,氣息綿綴,雖是可堪之職,決無束帶趨走之望,況且言議之地,豈可一日虛帶,以益其逋慢之罪哉?念臣平日所自勉者,只以誠實二字,爲事君之第一義,今臣病狀,如或可强,則何敢費辭哀籲,以爲圖遞之計哉?伏乞天地父母,諒臣才器之不合,察臣疾病之難强,特賜鐫免,以幸公私,不勝萬幸。臣方祈免之不暇,何敢贅及於他說,而憂愛之誠,根於秉彝,若此附陳,惟聖明少垂察焉。臣伏覩殿下,以不世出之姿,有大有爲之志,勵精圖治,今已五年于玆矣。瘖聾跛躄,莫不鼓舞奔走,思見德化之成,而以見諸事爲者觀之,治不從欲,聲宏響歇,百度委靡,一循前轍,今日似昨日,今年似去年,了無一半分振刷之效,其故可知也。我朝立國規模,以文爲治,蓋承勝國貿貿之後,不得不尙文,而窮則必變,亦自然之理也。今則文之弊極,而便同周末之委靡,事事而文具矣,言言而文具矣。臣請以目下數事證之。今夫上天示警,則殿下輒下責躬之敎,大臣三司,亦上陳戒之章,以伊時擧措觀之,若將有斡運之望,而數日纔過,遂成一場閒說話,民憂方急,則殿下輒降哀痛之敎,方伯守令,不無振惕之念,以其時設施論之,庶幾有蘇安之效,而實惠未究,依然舊日樣子,求言之敎,不啻諄複,而臺閣以謄傳故紙,爲責塞之資,時或有出意見論利害者,則不過爲備局一張休紙而已,曷嘗見某事,以某言而設施,其弊以某議而矯革者耶?求言之無實如此矣。薦才之法,屢勤飭敎,而未聞某人以文學進,某人以才諝用,古法所存,只有守令薦鄕薦,而不問能否,循例充數,曷嘗聞文蔭武出六者,以無其薦而不得除邑者耶?薦才之無實,如是矣。賓對,所以上詢下達,吁咈相濟,而應文備數,旅進旅退,未聞經邦救民之策,不過簿書期會之末,則上下相確之意,安在也?刑獄,所以平訟理之曲直,察民生之休戚,而文簿考閱,秪靠吏胥之手,卯酉坐起,徒作談笑之場,因循以過,彌縫爲事,則設官制治之意,安在也?其他內而各司,外而列邑,莫不慕效,一則曰前例,一則曰時義,乃若赤心殫竭,生死向前,憂國如憂家者,絶未之見焉,此皆文勝滅質,而只爲目前計故耳。昔先正臣宋時烈與人書,有曰,藏義洞樵夫等,依樣備局坐起,閒眠少頃,呼南草吸一柄後,又問下人食訖來還乎否,卽相揖散去,此漢輩眞形容矣。先正之時,群彦在朝,共濟國事,而其言尙如此,今之時,比先正之世,又落下幾層,則無怪其頹墮委靡之一至此也。臣聞古之時,君逸於上,臣勞於下,今之時,則君勞於上,臣逸於下,願治之誠,非不切矣,而政未下究,革弊之意,非不至矣,而事多因循,有君無臣之歎,一至於此,此臣所以慨惜者也。然而董飭責勵之道,不可以他求,惟在聖上之益加自勉耳。漢武之時,未足爲文治,而董仲舒之言,猶曰,少損周之文致,用夏之忠,臣愚淺見,亦曰,卽今變通之道,無過於少損周之文致,用殷之質,質者,專事朴實,無小虛僞之謂也。殿下先自一心上勉强,察之於隱微之間,驗之於運用之際,凡於一政一令,一事一爲之間,一遵成實底道理,少無虛僞之參錯,勿爲私意所間,勿爲事勢所礙,因以責之於臣隣,使之專務誠實做去之道,痛祛浮文彌縫之習,然後庶有丕變之效。不然而徒弊弊於事爲之末,則將見聖志徒勤,治效愈邈,終不免勞而無功,此今日之所大戒也。臣聞誠之所到,金石可透,上之所好,纓髢亦變,此在殿下以身先之耳。夫然則聖志旣定,大本旣立,何患乎政令施措之仍循姑息哉?顧今爲弊,固難毛擧,而若言其最急而尤切者,則懲討之不可不嚴也,財用之不可不節也,任用之不可不愼也,科擧之不可不精也,聽納之不可不弘也,風俗之不可不正也。臣請得以詳陳之。所謂懲討之不可不嚴者,今此合辭之論,凡幾年矣,諸臣之舌已弊矣,三司之紙已毛矣。噫嘻,若使鄭妻·龜柱之計,得售於當日,則四百年宗社,其將稅駕於何地,惟殿下安得保有今日乎?天下之事,自有本末,王者之法,亦有先後,今此麟·謙·範·能等諸賊,溯其本則鄭妻也,量··後翼等諸逆,究其本則龜柱也。鋤治之法,只行於其末,誅討之典,不及於其本,古今天下,寧有如許義理哉?海島之置,不過向者成命之追後擧行而已,圍籬之敎,其視頃年賜死之命,又是減一等之律,世安有劇逆巨魁,只施出置荐棘之典而已者耶?嗚呼,從古爲人臣者,不待忠臣義士,其於討國賊除君讐之義,孰不腐心裂眦,而第其情狀未露,不能致討者有之,如新莾·曹操秉國之初,是也。此兩賊之乙未以前,卽明義錄未出前新莾·曹操也,罪惡旣著,覆載難容者有之,如蓋主·冀·顯逞凶之後,是也,此兩賊之乙未以後,卽明義錄已出後,蓋主·冀·顯也。今日廷臣,苟有先機之見,逆覩之明,雖在乙未之前,固當抗論於先大王日月之下,鋤其根拔其本,使亂逆早伏邦刑,宗社之不至阽危,而世無張九齡之隻眼,遂使凶逆,糾結內外,幾致燎原之災,包藏蹤跡,遂成滔天之變,往事已不可追,而今此罪逆彰著,人人可誅之後,尙不能如漢百姓之折食莾肉,段秀實之笏撃泚額,只將數行文字,仰請懲討之典,臣等固死有餘罪矣。然而爭之在下,斷之在上,伏惟聖學高明,義理精熟,似此凶賊,一向戴頭在地上,則是周公之誅管·蔡,未可爲聖人之事,漢文處薄昭,適足爲明主之累矣。況鄭妻之挾悖子,均於管·蔡之合武庚,龜柱之危宗社,浮於薄昭之殺使者乎?殿下每以先大王之所愛,慈殿之貽慽,爲牢拒之端,而臣竊伏念先王之大公,必將割恩而斷慈矣,慈殿之盛德,亦必先公而後私矣,此在殿下仰體之道,亦豈不有光乎?至於相福·瑩中等諸賊之尙逭王章,又是失刑之大者,輿情已不勝其抑鬱,而日月稍久,人心狃安,隄防有解弛之慮,義理有漫漶之憂,豈不大可懼耶?宋臣眞德秀之言曰,三綱五常者,撐柱宇宙之棟樑,國而無此,則中國而夷狄矣,人而無此,則冠裳而禽犢矣。如使此等凶賊,偃息於覆載之間,則綱常斁而彝倫乖,國不得爲國,人不得爲人,吾東方禮義之稱,果安在哉?且以近日事言之,權奸之孤負國恩,沮敗大計之狀,重臣已發之,兩司已啓之,諸臣之論列,積于公車,則可見公議之所共憤者也。其罪名如此,而尙今靳允,則豈可曰國有法乎?臣謂亟從三司兩司合辭之啓,使人彝明而王法伸焉。所謂財用之不可不節者,昔人云奢侈之害,甚於天災。近者名分舛,而庶人之服飾,僭擬公卿,廉恥傷,而士夫之第宅,窮極輪奐,此非天降而鬼輸也,只從民間膏血中出來。夫田中滴汗之粟,機上裂指之帛,公然爲豪富家榷漁之資而已。是故一經藩閫,便起大屋,纔得膄邑,廣占田土,今自近畿,以至湖海,有水路便近之地,盡歸京華巨室之所有,居土之民,則不過耕其田而得其半耳,此所以富益富窮益窮者也。臣謂從今以往,申五十衣帛之法,遵童子不裘之制,俾五十以上朝廷貴臣之外,無敢衣裘而服紬,定第宅間架之規,減田土兼竝之數,雖貴戚公卿,宅無過幾間,田無過幾結,作爲令甲,頒布中外,犯此者,繩以重律,則庶爲救弊之道矣。人或謂世道日下,奸僞日滋,以卽今紀綱,實無禁戢之勢,此說固然矣。然而聖心堅定,朝禁一下,則隨其犯者,臺諫可論之,宰相可按之,身名所關,猶知愛惜,廉防所係,不敢浪藉,有犯者,必不如今時之太爛漫無限節耳。昔人欲奪富人之田,必行井地之法,今此分等定數,比之井地,豈不便且易耶?且卿大夫士庶人,則只爲自已計而已,各私其家,各私其身,固無怪也。惟殿下則以一國爲家,萬民爲子,何往而非殿下之財乎?不藏富於國,則必藏富於民,此大學所以有挈矩之道者也。蓋財者,出於民者也,用之無節,則民必困,民困,則國必危矣,此所以節儉爲理財之本也。卽今國用,常患新舊不繼,固可哀痛,而節省之方,最爲今日之急務。就一年稅入之數,計除一年經用,而必留其五分之一,以爲水旱不虞之備,如此則五年而得一年之用,十年而得二年之用,五十年而得十年之用,設有意外不虞之慮,足可裕用而無憂矣。徐幹之言曰,國無三年之蓄,是寄生之國也,豈不信然乎哉?或謂以卽今所入,爲一年之用,常患不足,則何暇蓄剩,而爲異日之備乎?此非識務之語也。古語云,量入而爲出,凡今大小軍國之需,內外經費之數,先除五分一之數,只將五分之四,撙節磨鍊,要以準五分四之數,則孰敢以差少差減,怨懟於朝家之處分哉?且夫錢之爲物,非如穀之可種生於地者,必公私之錢,流通而回斡然後,方可以相濟。今一年民間之錢,或以身役,或以結役,或以漁鹽,輸入公家者,不知其幾千萬緡,而公家之所出,則內以各衙門,外而藩閫州邑,雖有流行之道,比之民間所入,則太半不稱,以此之故,民間之錢益貴,而物價高騰。且自昨年以來,幸値豐稔,幾至斗直三錢,民生固有樂生之心,而田家不無傷農之弊,亦其利勢然耳。豐登之祥,未可歲以爲期,嗣歲之憂,惟當預加軫念。當此年穀賤之時,大發官錢,貿入穀物,留之庫藏,自可爲他日儉歲之備,而錢歸民間,亦自爲目下行貨之道矣。向者惠廳貢價之不許以錢代給,固出於軫恤都民之盛意,臣固欽頌之不暇,而見方稅穀連到,私蓄亦多,事有時而便宜,法有時而濶狹,各司米布之價,竝許以錢代下,則實爲公私兩便之道矣。所謂任用之不可不愼者,天生一世才,足了一世事,固不必借才於異代,而足可需用於當世矣。古之時,百工釐而庶績熙者,以其搜訪於山野草澤之間,斟酌其長短,裁量其優劣,無門閥勢力之所拘,如甁罌斗斛之各適。故設官分職,各得其人,量才授任,各稱其用。我國則專尙門閥,又專取科擧,故雖有管·葛之才,如無地閥之可藉,則老死牖下,如非科擧之所進,則沈滯冗散,夫以八路之廣,兆民之衆,豈無牛下之百里,田間之郤穀,而朝廷之上,無必求之意,巖穴之下,無自衒之心,故只從科目中,循資差除,從古國子·芸閣之中,果無可以作文任者乎,微僚庶官之列,果無可以作宰相者乎?虞廷之命九官也,典樂之任,責之於䕫,播穀之責,屬之於稷,弼刑之任,托之於皐陶,納言之責,畀之於龍。設使稷而典樂,䕫而播穀,龍而弼刑,皐陶而納言,固宜無所不適,而大舜之分命制治,各取其所長,聖人用人,如是之難,而今日閥閱子弟,少年得科,則平步雲路,無官不做,朝而兵部,暮而吏部,昨日方伯,今日文任,便成通才,而蘊道抱才之流,或屈於草野,疎逖寒微之蹤,或滯於冗散,宜乎官不得其人,治不得其道也。人之稟賦各異,才性不同,孟公綽,優於趙·魏老,而不可以爲膝薛大夫,汲黯,補幼主,可以守成,而無踰於任職居官,此在在上者之隨才器使之如何耳。至若近來,則銓法混淆,形勢之拘牽,色目之分排,雄藩大邑,必歸於勢家,淸官要任,必求其互對,不如是則衆怒群猜,彈劾隨發,人皆避銓地如機穽,其弊已不可勝言,而十餘年來,又連値權奸之秉國,吹噓所及,好官必做,貨賂所輳,高爵必遷,曲徑邪蹊,擧世波蕩,廟堂之薦剡,銓曹之注擬,皆不得自由,世道之乖敗,人心之陷溺,一至於此。今若不砥礪名行,激濁揚淸,則世道人心,終不可以收拾矣。昔我世宗大王之時,集賢文學,彬彬可觀,亦越明宗·宣祖之世,名臣碩輔,於斯爲盛。當時培養之休,作成之道,班班,國乘可考而知。大抵求人於三代之上,則惟患其好名,求人於三代之下,則惟患其不好名。今雖世級漸降,人心日渝,自好之士,亦豈無其人哉?惟殿下如明鑑之照物,如玉尺之量材,勿拘其地閥,勿斥其疎賤,陶甄人物,如世宗時眷遇學士,任賢使能,如宣廟之拔擢寒素,則淸介之士進,而貪濁之類退,砥礪之風長,而躁競之習息矣。一或私意參錯,而用非其人,則大臣承望而行十私,宰相效尤而行百私,內而百官,外而各邑,惟私之是循,皆曰,君上亦有私矣,宰相亦行私矣,吾何爲獨不然,擧一世而將歸於交征利之境,其端本澄源之道,亦惟在於殿下一心上耳。且近來內而詞訟,外而郡邑,或朝除而暮遷,或昨來而今去,是故爲官長者,視其官如傳舍,視其民如飛鴻。司法之官,方主獄訟,而未及結末,遽移他職,則後來者不知頭緖,掌財之臣,方主經費,而未及措施,遽遷他職,則繼至者未易領會,如是之際,下吏夤緣操弄,變幻其名色,偸出財穀。故處士臣曺植所謂,我國以書吏而亡者,可謂有見,而外方尤甚,不但迎送之費而已。臣謂除非大不治者,切勿徑薦,各準其瓜,俾責成效焉。我國人情躁擾,官慾撐滿,以久滯薄邑爲鬱,以歷遍州牧爲心,在朝家責成之道,何可一循其顔私,而不念生民之受困哉?所謂科擧之不可不精者,我國非科擧一路,無以顯揚其身,雖英傑之士,必屈首而就之,闒葺之輩,亦撐目而圖之,爭占之不已,則其勢必至於借述,借述之不已,則其勢必至於圖囑,千蹊百逕,無所不至。甚至於換易姓名,代着巾服,而冒入於會試之場,如鬼始蜮,端倪莫測,風習大壞,廉恥都喪,其爲世道之憂,當如何哉?至若兩西,則關西之生進,或赴海西之監試,海西之生進,或赴關西之監試,遐方人心之不淑如此。雖不可謂道道皆然,而乃若京華子弟,則馱來鄕中之善文者,或以勢力而圖之,或以財貨而誘之,或呼之爲巨擘,稱之爲乳母,又復夤緣曲逕,潛圖拔擢,作爲能事,而不知其愧。十數年內,宰相家子弟,無讀書聲,久矣。如此而一登嵬科,則淸宦要職,歷揚殆遍,其初頭出身之不正,已如許,則末後事君之無行,可推而知也。在昔庭試,近萬收劵之一日考盡也,撨童鋤軍,皆有人人得大將之心,自殿下臨御以來,每設殿試之法,又有各坐之令,申明其考試之規,杜絶其僥倖之門。故此弊僅止,而至於借述冒入之弊,則猶未已焉,向來現發,足可驗也,此所以變通之論所由起,而祖宗祖四百年已定之制,猝難變改。至於鄕貢之法,法非不美,而守令之採訪,或未得其實,士子之應擧,亦必有奔競,此固未見其善策,而至若京中士子,則又將使誰而保擧乎?國子長席,雖有師儒之名,而近來不過輪差之職,四學兼官,雖帶敎授之銜,而只是過去之任,則今欲責之以薦擧者,不亦疎闊乎?藉令搜訪而保擧,勢家子弟,必有濫廁之弊,寒門冷族,應多遺珠之患,此亦不可行之政。臣愚以爲,每當大小科,會試之後,自上親臨法殿,令入格儒生,各設帳幕,置守直軍士,防其出入,而面試之文,各以其入格之文,如有曳白,或文不成樣者,直用科場之律,永定海島充軍,勿復頉免,則借述冒入之弊,自可息矣。且借述之弊,京儒尤甚,冒入之患,鄕儒最多,蓋其來自下土,顔面不記,故奸弊至此。面試時,果有見捉充軍之人,則該道道臣及該邑守令之修正赴擧都目者,各別論罪,則亦爲懲戢之一道矣。臣伏聞聖敎,每以面試一事,近於迫切,而不欲行之,此有大不然者。最初策士之法,不過如董子之對而已,後世始有糊名之法焉,糊名又有弊,則復有割封之法焉,割封又有弊,則復有易書之法焉。世代漸降,奸僞日滋,則其勢不得不乃爾。且臣聞列聖朝赴擧士子之幾萬千數,謂之蔚興,至有稱頌之語,今則赴擧者,無慮千萬人矣。方其開門入場之際,禁亂官過生畏怯,乃設一小竇,僅令一身,匍匐出入,以爲搜篋防奸之計,有若拘縶罪囚者然。且於爭入之際,簇擁顚仆,蹴踏蹂躝,便一戰陣,其不死幸耳,此豈蔚興而然哉?隨從書寫之躝入者,幾至五分之三四,故場中雜亂如此,以此之故,有識之士,或不願進取,面試之法一行,則不能者止,倖望者息,行之數年,士趨可正矣。至於明經科之或參半製述,或換易其初會試之法,則言者之論,亦自有見,惟在殿下與廟堂之臣,參量裁處之如何耳。至於陞庠,一時勸課之設,而近來參互對擧,有若朝廷用人之雙雙進用。夫朝廷此法,已非立賢無方之意,而陞庠之亦用此道,適足見用心之不公也,亦宜有以申飭焉。先朝一經講之規,最爲良制,其淹博貫通,雖有巽於古昔明經之法,而士子之能誦一經,不無滋益之效,且近日場屋雜亂,目不識丁者,擧思冒入之計矣。及夫此法之行也,未誦一經者,不敢生心,則其於嚴科場禁雜亂之道,未必不爲一助,而行之未久,未免中罷,臣常惜之。伏乞聖明,更加商確,以爲申明舊制之道焉。所謂聽納之不可不弘者,人君以藐然一身,處深宮之中,時政之得失,生民之利病,賢愚之用捨,賞罰之輕重,或有所未能盡燭,故必資耳目之寄,以廣聽納之道焉。虞舜之聖,而尙有面從之戒,大禹之德,而亦有拜昌之美,況世下虞舜,聖非舜·禹,而豈可偏聽自用,或忽來諫之道哉?肆惟我殿下,屢發臨朝之歎,每示樂聞之意,朝參而求制治之策,遇災而講消弭之方,而未聞一人有憂時匡君之謨,其或論列者,不過尋常應文而止,求助之際,含默已如此,則忌諱之地,巽軟尤可知也。嗚呼,聖明在上,一念圖治,初無怠惰之或萌,亦無遺失之可言,則固知無所事於諫諍,而伯禹無傲之戒,不害進於大舜,汲黯多慾之言,亦不諱於漢帝,目今五年之間,隨事而溯求之,則亦豈無一二事可言耶?向者移威福之漸,已自宿衛,而無人言之,廣儲嗣之圖,虛度一年,而無人陳之,此固聖慮之一失,而殿下之廷,果可謂有人乎哉?式至于今,阿謏彌縫,便成家計,出位論事,反爲時諱,昔當竄配相續之時,猶有敢言之士,見今絲綸之間,曾無訑訑之色,而群下之緘默如此,臣嘗伏以思之,未得其說,此殆聖質天縱,英明出常,群下自料其膚淺一言,不足以當聖心,而囁嚅不發,抑或聖躬,雖無闕失,而言或妄發,自觸忌諱,不無廢枳之慮,則寧招含默之誚,不敢爲矯激之言,必坐此二者而致然耳。昔唐之太宗,不過中主,而每對群臣,借之辭色,導之使言,誠以雷霆之威,易致摧折,芻蕘之說,必對開導,故借之以方寸之地,許之以敢言之風,今日群臣之望於殿下者,直以舜·禹爲期,則其所以取善拜昌,宜不待臣言之畢耳。伏願殿下,繼自今每對臣僚,和顔色而接之,推誠心而納之,無以聖智自高,無以聰明自用,有言逆于心,而必求諸道,有言遜于志,而必求諸非道,則在廷諸臣,其敢不殫竭誠悃,思有以螢爝之補乎?所謂風俗之不可不正者,自夫世道降而俗習日渝,俗習渝而人慾日肆,朝廷之上,禮讓掃地,豪勢之家,貪饕成風,臨利害之場,則奔走汨沒,不知名義之可貴,處得失之際,則窺伺鑽剌,不知鄙屈之可恥,累經州邑,而家或食貧,則必以人事迂闊目之,身當機務,而欲有設施,則輒以不識時宜笑之,如是之故,擧一世苟非蘇味道之模稜,則不過胡廣之中庸,下於此,則脅肩諂笑,吮㿈䑛痔,甘心於墦間之乞,而公然驕人於白日,匿跡於屋漏之愧,而厭然欲掩肝肺,士夫而尙然,則閭巷小民,尤何可言哉?試以八道同推獄案觀之,無非斁倫亂常之變,其去禽獸無幾矣,可謂痛哭流涕之不足,世之論者,或以爲近無兵革癘疫之禍,而人物繁盛,不相愛恤,故有此事也。或以爲屢値飢饉頷䫆之患,而朝不慮夕,各自圖生,故有此變也。臣謂之曰,兩說俱非也,此出於敎化不明,而紀綱不振故也。堯有協和之德,而黎民時雍,舜有敬敷之化,而四方風動,此猶上世事也。中古鄕谷愚民,有棄其父者,聞鄕約書,降自朝廷,卽負父而歸,以終其養,蓋人心本善,只坐於痼蔽,而不能自新故耳。夫人君之尊,譬如天,霜雪以肅殺之,雨露以涵濡之。伏惟殿下,握造化之權,運轉移之機,以其任則君師也,以其位則父母也,摠攬權綱,操縱伸縮之在手,宣布敎化,仁磨義漸之由己,必須躬行心得,先立大本,擧直措枉,信賞必罰,如天地之無私,匡直輔翼,遷善遠辜,如風草之敷化,囿一世於陶甄之化,而咸知砥礪而矜式,導萬民於矯揉之中,而皆令灑濯而淬磨,則今雖世衰俗頹,其所以感發而興起者,庶幾拭目而待之矣。漢文納賈誼廉恥之言,而養臣下有節,唐宗從魏徵行仁之說,而致海內之升平,曾謂殿下之聖,而反出於二君之下哉?至於鄕約之書,實關世敎,先正臣李珥,旣曾行之一鄕,遠近觀感,風俗頓變,今雖無如先正之訓導者,獨其書在耳。倘令頒行八路,使各邑守令,擇邑中有識士夫,作爲訓長,曉諭境內,如有傷風敗俗,斁倫亂常,作奸犯科之類,小者施之罪罰,大者論報營門,則柔弱者有孚感之心,强悍者有戢服之效,玆法之行,必有丕變之俗矣。蓋斯民者,三代之所以直道而行者也,豈可諉之衰俗之難救,而不思矯捄之方乎?嗚呼,今日所可言者,奚止於此,而撮其大者,有此六條,其所以行之者,亦惟在務實而已。討逆也,節財也,用人也,不以實心,而徒事彌縫,則是文具而已,設科也,聽諫也,正俗也,不以實心,而徒事姑息,則是文具而止。此愚臣所以欲損周之文致,用殷之質者也。今日君臣上下,苟能相與責勉,以實心而行實政,則何事之不可成,何治之不可做哉?抑臣有憂治危明,耿耿不能自已者,向在乙未之冬,宗社之危,如一髮之引千勻,伊時殿下之動心忍性,增益其所不能者,亦多矣。顧今亂逆纔平,國勢粗安,此正殷憂啓聖,多難興邦之會,而龍樓有逸豫之慮,燕安懷鴆毒之憂,古人云患生所忽,又曰,安不忘危。伏願殿下,常存履氷之懼,毋忘在莒之戒,則邦其永孚于休,如泰山而四維之矣。臣識淺言拙,雖不足有槪於聖心,而區區憂愛之忱,根於天賦,而銷鑠不得,敢貢陳腐之言,惟聖明,勿以人廢言,臣無任云云。答曰,省疏具悉。六條陳列,言甚根據,近於臺閣寂寥之餘,爾能擧職,殊可嘉乃。疏辭,許令攸司稟處,爾其勿辭,從速察職。
庚子五月十一日,記事官姜彙鈺。義禁府啓目,宋煥億依大明律,笞五十收贖,解見任別敍,私罪施行事。傳曰,朝家之如是迫束,豈忽於廉防而然是旀,況旀本事,今則昭晣無餘,雖使渠自鳴,何以過此?記憶先正辭敎丁寧,揆以分義,又何敢一味逡巡,不念對揚之道乎?爲先付過放送,更觀前頭處義,欲爲處分爲良如敎。
義禁府啓目,仍平安監司放未放啓本啓下者,本府所管徒配罪人,竝依啓聞施行,他餘罪人,令該曹稟處,何如?傳曰,依允。
御營廳習陣單子。傳曰,停。
庚子五月十一日卯時,上御誠正閣。朝講,大臣·備局堂上,引見入侍時,領事李徽之,特進官鄭昌聖,同知事徐有寧,大司憲鄭一祥,特進官洪檢,參贊官趙時偉,獻納尹長烈,侍讀官姜忱,檢討官權以綱,假注書金熙采,記事官李·金載瓚,領議政金尙喆,兼兵曹判書蔡濟恭,兼刑曹判書具善復,戶曹判書金華鎭,漢城左尹李柱國,訓鍊都正李敬懋,行副司直徐有慶,行副司直李性源,右承旨李度默,掌令柳孟養,事變假注書姜彙鈺,以次進伏訖。上讀自三千之徒,止朱子序前受音一遍訖。忱讀自子程子曰,止在格物一遍訖。上讀時受音一遍訖,上曰,上番陳文義。忱曰,明德與新民,雖爲一篇之綱領,體用俱備,三者中,止至善爲重,至善,卽事理當然之極處,過之非爲至善,不及亦非爲至善,以近日事言之,隄防,過則反側懷不安之心,不及則釁孼有僥倖之望。鎭安,過則言路有杜塞之患,不及則朝著成矯激之風。必也參前倚衡,十分稱停,務歸至當然後,可以無過不及之弊,此亦止至善之一端,伏願於此,推類而深留意焉。誠卽自强不息,無所間斷之謂也。天下萬事,苟無誠之之工,則不能終始如一,詩曰,靡不有初,鮮克有終,古之明君懿辟,始雖或勵精圖治,而終未免怠忽放肆,此無他,不能自强之攸致,是以魏徵,以十漸陳戒於其君,若使太宗,用工於誠意,則後豈有十漸之患,而貞觀之治,只止於貞觀乎?此章八條,孰非人君所當體驗者,而惟此誠意一關,尤爲切要於聖學工夫,留心加勉,區區之望。上曰,下番陳文義。以綱曰,慮而后能得一段言之,慮字之義,最爲深切,古人云不慮胡獲?又曰,人無遠慮,必有近憂。蓋處事之際,若不致慮,則終必有顚倒錯亂之患,此章之以一慮字結辭,可謂深且切矣。以目下之慮言之,近日頗有旱徵,君臣上下,正當爲先事之慮矣。今日特命賓對,兼行朝講,殿下宵旰之聖慮,孰不欽仰,而苟於此時,或忽先事之慮,則凡諸民憂國計,易致顚錯。伏願殿下,須於講學之暇,克軫先事之慮焉。且以物有本末,事有終始一段言之,此章總結上文兩節之意,本末終始之理會,固不可易言,學者用工,或多遺本而務末,始勤而終怠,至於人君之治法政謨,亦猶是也。苟能知所先後,則自然近道,而若不省察於本末之序,終始之分,則道之相遠,不啻楚越。伏願殿下,凡於萬機之暇,必念何者爲先,何者爲後,以臻於自然近道之域焉。上曰,領事陳文義。徽之曰,此章文義,玉堂上下番,已爲陳達矣。蓋明明德,乃大學之宗旨,而明德者,卽其指人之心也。心統性情,故朱子釋之曰,虛靈不昧,具衆理應萬事,虛靈卽心也,具衆理卽性也,應萬事卽情也。人之心,本自虛靈,而爲物慾所蔽,不能無失其本然之性,故大學之道,惟在於旣明我之明德,又推以及人,止於至善,而其所以爲工,亦惟在於致知格物,韋布之學,猶尙如此,況天下國家之本,在於人主之一心,人主之心正,則朝廷百官正,以至天下萬事,皆出於正。書曰,人心惟危,道心惟微,惟精惟一,允執厥中,此堯·舜·禹相傳之心法,而惟精惟一,允執厥中者,卽大學致知格物之要道也。今我聖上,聖學高明,克體三聖人心法,以明明德,推以至於吾民丕變,則是亦三聖之化,此臣區區仰望也。上曰,領事文義,好矣。經筵特進,次次陳文義。昌聖曰,大學一部,卽內聖外王之要道,所包至大,以經一章論之,二百餘字,語其要,則不過明明德三字而已。聖人之本意,大道之要旨,只在於三字,苟能推此三字之體,則用可自推而至於平天下之極工,大聖人言約不煩之義,亦可體驗矣。上曰,又次次陳之。有寧曰,玉堂經筵文義,好矣,臣無他奏。檢曰,上下番·領事所奏甚好,臣別無可陳之語。時偉曰,玉堂上下番·經筵·特進已盡奏,他無可陳。上曰,兩司又陳文義。一祥·長烈曰,臣等別無文義矣。上曰,今乃次對之日,且明明德文義,開卷則雖若暸然,而如欲論難,則竟日不足矣。仍命經筵先退。尙喆進伏曰,聖候,若何?上曰,一樣矣。尙喆曰,王大妃殿氣候,若何?上曰,一樣矣。尙喆曰,惠慶宮氣候,何如?上曰,一樣矣。尙喆曰,祈雨祭,將於望念間,觀勢爲之乎?上曰,予意亦然。上曰,卿觀昨日左相批答乎?尙喆曰,見之矣。上曰,批答有顚倒底意,病差後行公之外,似無他道矣。上曰,王大妃殿進御一錢重人蔘粟米飮一貼煎入。出榻敎尙喆曰,禮部咨文,先後出來,而使行留館時失火,旣由我國人之不謹,致此莫重頒詔之亦被灰燼,則使臣雖有寬免之咨,其在國體,終不可仍置,回還三使臣,竝施革職之典,令文任撰出奏文,具方物付送於今番使行之意,分付,何如?上曰,依爲之。出擧條冬至三使臣革職。出榻前定奪尙喆曰,頃因黃海前監司金熤狀啓,平山太白山城餉穀作錢上納事,筵稟分付矣。卽見道臣報備局者,則以今目下市直,決無準直發賣之路,留在各穀,姑令還分,竝與已分之穀,而秋成後代捧事枚擧,該府使牒呈,有此論報矣。卽今發賣之難,事勢誠然,待秋畢捧,使之依詳定作錢,而當其擧行之時,具由報備局之意,分付,何如?上曰,依爲之。出擧條尙喆曰,禮曹判書金熤,前後賓對,尙不一番入參,行副司直李鎭衡,亦不卽行公,事體誠極未安,竝推考,申飭察任,何如?上曰,依爲之。出擧條備局堂上金熤·李鎭衡推考,申飭行公。出榻前定奪尙喆曰,當此悶旱之時,諸道各邑,不宜久曠,未下直守令,當日辭朝,如有受由上京之人,則分付該曹,囚家僮卽爲下送,何如?上曰,依爲之。出擧條未下直守令,當日辭朝,受由上京守令,囚家僮卽爲還送。出榻前定奪尙喆曰,各軍門亞將,極其苟艱,而摠管金海柱,方帶管城將之任,法不可兩帶,摠管許遞,何如?上曰,依爲之。出擧條副摠管金海柱許遞。出榻前定奪尙喆曰,槐院方多擧行之事,公事提調金夏材,旣已敍用,遠爲差下,使之着意察任,何如?上曰,依爲之。出擧條槐院公事提調金夏材,還爲差下。出榻前定奪上曰,實錄事可悶。徽之曰,近緣校正堂上之不備,今姑曠廢,合有變通之道乎?上命書傳敎曰,實錄之役,若此不已,將於何時了當乎?事之可悶,莫此爲甚。以校正堂上之不備,近又曠廢,堂上黃景源未承批,今姑降下,其代,校讎堂上蔡濟恭移差,與見在兩堂上,分年校正,實錄成書之後,先朝寶鑑,亦當次第編摩矣。先大王盛德大業之昭垂後世,必賴是書之出,而益可光明,則今日臣子,尤豈非慥慥處乎?以此令實錄諸臣知悉,惕意擧行。在外堂上,另加申飭,一兩日內上來。出傳敎上曰,領相觀此傳敎焉。尙喆曰,好矣。徽之曰,實錄廳謄錄郞廳之差下記事官,自是舊例,而今番謄錄郞廳之啓下時,未及考例,不得同時仰請矣。不帶記事官之銜,而參閱時政記,揆以事面,終覺未安,令該曹依例差下記事官,何如?如曰,依爲之。出擧條濟恭曰,日前以還穀單代捧守令之被罪斑駁,有溯考已例,後日稟處之命矣。單代捧,本無律名,故道臣或請罷黜,或請令該曹稟處,請以罷黜者,畢竟不過罷職而止,請以稟處者,該府施之以違制私律,以故,罪則同,而被勘,則有輕重班駁之歎矣。單代捧之弊,前日判付,旣已照燭無餘,不可不嚴加防禁,而臣意則不必創立無前律名,從今以後,如有單代捧守令之現發者,則道臣不得只請罷職,必以該府稟處爲請之意,定式頒布,則日後勘律,自可無或輕或重之弊,故敢此仰達矣。上曰,依爲之。出擧條上曰,戶判進前。華鎭進伏。上曰,孝徽宮入廟事,誠爲可悶。禫祭後,將欲移安于彰義宮,似爲便好,而同祠堂於懿昭廟,些有嫌焉,何以則爲好?華鎭曰,自前亦有如許之禮,今若廟同龕異,則似無可嫌矣。上曰,古人曰,同宮異室,此是一種儀文,而領相聽瑩,難於酬酢,卿其歸言之。華鎭曰,凡係差備內擧行之事,若以口傳分付,則勿爲奉行事,有所下敎,而至於工役之微細,進排之些少者,有難每每煩稟,何以爲之?上曰,此等處,有難數數以文跡,其在防奸之道,亦不可只憑口傳分付。此後微細,不得不及時以口傳擧行之事,以啓字牌爲準,如是申申下敎之後,差備內無論中官掖隷,或有口傳分付者,當重繩,更爲嚴飭,可也。出擧條上曰,吏曹判書洪樂命,參判金魯鎭,更卽牌招開政。出榻敎上曰,義州府尹與今日下直守令留待,夕講同爲入侍。出榻敎上曰,右副承旨入侍。出榻敎三司進前,上曰,擧其啓辭。一祥·孟養·長烈·忱·以綱等,請喬桐府黜置罪人鄭致達妻,快正王法,以洩神人之憤。上曰,不允。請還寢遠竄罪人韓翼謩,金吾草記勿施之命,仍施遠竄之典。上曰,不允。請放歸田里罪人金相福,亟令王府拿鞫嚴問,快正王法。上曰,不允。請黑山島圍籬罪人龜柱,亟加嚴鞫,快正王法。上曰,不允。請削黜罪人洪樂純,爲先中道付處。上曰,不允。一祥·孟養·長烈等,請彦衡·養遂·獻遂,竝令王府設鞫嚴問。上曰,不允。請還寢會遂絶島定配之命,仍令王府嚴鞫得情。上曰,不允。請還寢李觀源定配之命,更令王府設鞫得情。上曰,不允。請遲晩後物故罪人啓能,亟施孥籍之典。上曰,不允。請令王府一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。上曰,不允。請物故罪人志恒之支屬應坐者,絶島散配。上曰,亟停勿煩。請洪國榮爲先亟施遠竄之典。上曰,速停此啓也。一祥·孟養等,請興陽縣爲奴罪人河翼龍,南海縣爲奴罪人金重得,亟令王府設鞫得情,快正王法。上曰,不允。請梁山郡定配罪人錫達,依律處斷。上曰,不允。請大靜縣定配罪人聖中,亟令王府設鞫嚴問,期於得情,快正王法。上曰,不允。請削版罪人有臣·宗甲·義駿,竝令王府設鞫嚴問,依律處斷。上曰,不允。請鍾城府定配罪人趙濟泰,海南縣定配罪人李潤成,更令王府設鞫得情,施以當律。上曰,亟停勿煩。請楸子島定配罪人趙嵎,亟寢酌處之命,亟令王府設鞫得情,快正王法。上曰,亟停勿煩。請薪智島荐棘罪人瑩中,設鞫嚴問,快施當律。上曰,不允。請濟州牧定配罪人後樂,亟令王府更加嚴鞫,期於得情。上曰,不允。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府更加嚴鞫,期於得情。上曰,不允。請楸子島安置罪人李普行,亟令王府拿鞫嚴問。上曰,不允。一祥等曰,今我聖上,以悶旱修省之意,有法筵延訪之擧,臣等不勝欽仰,昔朱子遇災陳箚,有曰,克己自新,出言行事之際,常若皇天上帝臨之在上,又申飭中外,大小之臣,同寅協恭,日夕講議而交修焉,則庶乎災害日去,而福祿日來矣。噫,對越上帝,卽是天德王道之本,殿下固當求之於方寸之內,而群下之同寅協恭,亦惟在於殿下導率勉飭之如何耳。向日常參,下敎曰,躬自勞苦,嗚呼,勤學勤政,我朝家法,殿下益加勤勉,標準於上,而責勉群工,使皆寅協,殫忠竭智,奔走率職,則庶績咸熙,災轉爲祥矣。伏願留神焉。上曰,所陳切實,當留意矣。長烈,請大靜縣爲奴罪人金壽賢,更令王府設鞫嚴問,依律處斷。上曰,不允。請爲奴罪人河翼龍·金重得,亟命王府設鞫得情,快正王法。上曰,不允。請海南縣定配罪人李弘濟,亟令王府設鞫嚴問。上曰,不允。請大靜縣定配罪人聖中,放逐罪人有臣·宗甲·義駿等,亟令王府,設鞫嚴問,期於得情,快正王法。上曰,不允。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府嚴鞫得情,快正王法。上曰,不允。請定配罪人具翼遠,亟寢酌處之命,仍令王府嚴鞫得情,快施當律。上曰,不允。請減死安置罪人大燮,亟寢酌處之命,仍令王府設鞫得情,快正王法。上曰,不允。請減死罪人弼海,亟寢酌處之命,仍令王府設鞫得情,快正王法。上曰,不允。請遠竄罪人安兼濟·李宅鎭,亟命王府,更加嚴鞫,期於得情,依律處斷。上曰,亟停勿煩。請恒·善支屬,亟命散配。日謙兄弟,竝投絶島,以嚴隄防。上曰,不允。請荐棘罪人瑩中,亟令王府設鞫嚴問,快施當律。上曰,不允。請固城縣投畀罪人李鎭常,巨濟府絶島安置罪人朴宗集,亟令王府拿鞫得情,施以當律。上曰,不允。請濟州牧減死定配罪人範聖,依律處斷。上曰,不允。請減死定配罪人德秀,亟令王府更加嚴鞫,快正王法。上曰,不允。請鎭海縣定配罪人埏,亟令王府拿鞫得情,仍施當律,其應坐支屬,不可遠地散配而止,亦竝施絶島散配之典。上曰,亟停勿煩。請逆賊尙魯,亟施孥戮之典。上曰,不允。上命退,諸臣以次退出。
庚子五月十一日未時,上御誠正閣。夕講,下直守令,同爲入侍時,特進官鄭昌聖,同知事徐有寧,參贊官鄭志儉,侍讀官姜忱,檢討官權以綱,假注書金熙采,記注官鄭必忠,記事官李,義州府尹李在學,洪州牧使閔台爀,大丘判官洪元燮,遂安郡守柳仁喆,龍岡縣令徐有成,陽城縣監李彦藎,以次進伏訖。忱讀自物格而后,止別而序次如左一遍訖。上讀時受音一遍訖。上曰,上番陳文義。忱曰,今講其本亂而末治者否矣,此承上文,故註曰,本謂身也,而蓋修齊治平之本,卽心也,故人君之心,爲萬化之本,本苟不治,則萬事萬物,皆不可治矣。且以治法政謨言之,朝廷爲本,而四方爲末,敎化爲本,而刑罰爲末,百姓爲本,而財用爲末,其餘簿書期會,皆爲治道之本,伏願政令施措之間,必審其本末之當務與不當務,惕念於務本之道焉。上曰,下番陳文義。以綱曰,以壹是皆以修身爲本一段言之,壹是二字,卽一切之意,句節間下字之意,可謂移易不得,蓋八條之中,修身爲本,故壹是爲言者,以明其修身之外,無他要道,而上自天子,下至庶人,一切用此工也,然而齊家以下,則以修身爲本,修身之本,實由於正心誠意,伏願體念焉。上曰,特進官陳文義。昌聖曰,玉堂已陳,無他文義,而三綱領八條目之本末厚薄,自有次序,則是乃入德之門路也。惟其造詣之工,不外於實之一字,則三綱領八條目,惟在於實之一字,伏願體念焉。上曰,經筵官陳文義。有寧曰,臣則別無可奏之辭矣。上曰,參贊官陳文義。志儉曰,玉堂·經筵盡奏,臣無可奏矣。上曰,王大妃殿進御一錢重人蔘粟米飮一貼煎入。出榻敎講筵文義訖,上曰,諸守令以次進前。義州府尹李在學進伏,上曰,經幄近臣,今當遠離,予甚悵然,第往善爲之。洪州牧使閔台爀進伏,上下詢職姓名,又敎曰,閔氏中,誰與最近耶?志儉曰,閔蓍重之子孫,而前年南漢別科也。大丘判官洪元燮進伏,上下詢如前,仍命誦七事。遂安郡守柳仁喆進伏,上下詢職姓名及履歷,仍命誦七事。龍岡縣令徐有成進伏,上曰,汝是乞郡耶?對曰,然矣。上曰,今以三司,出宰百里,第往便養焉。陽城縣監李彦藎進伏,上下詢職姓名,命誦七事,諸守令就坐訖,上命承旨讀宣諭,上命書傳敎曰,今日新除授守令,皆令不多日內辭朝。出傳敎上命退,諸臣以次退出。
庚子五月十一日酉時,上御誠正閣。輪對官入侍時,右承旨李度默,假注書金熙采,記注官鄭必忠,記事官李,廣興副奉事朴淳命,平市主簿宋致淵,宗廟直長朴禮源,社稷直長金思善,長興庫奉事金在淳,以次進伏訖。上下敎曰,以次進前。上下詢職姓名,對曰,廣興倉副奉事臣朴淳命。上曰,故執義朴致隆子乎?對曰,然矣。上曰,見爾悵然。上下詢職掌,對曰,所掌米麫也。上下詢遺在,對曰,遺在米二百石,太則無矣。上下詢所懷與弊瘼,對曰,皆無矣。上次詢職姓名,對曰,平市署主簿臣宋致淵。上下詢職掌,對曰,臣司則別無所掌。上下詢遺在,對曰,無矣。上曰,今無大斗小斗之弊,峻秤緩秤之弊乎?對曰,然矣。上曰,今之市直,何如?對曰,貢米一石直三兩四錢云矣。上曰,汝是同春子孫乎?度默曰,然矣,宋明欽之親姪也。上次詢職姓名,對曰,宗廟署直長臣朴禮源。上曰,承旨朴祐源之兄乎弟乎?度默曰,祐源之兄也。上下詢職掌,對曰,五日一次奉審,逐日修掃,是臣職掌也。上下詢所懷,對曰,無矣。上次詢職姓名,對曰,社稷署直長臣金思善。上曰,金器大之子乎?對曰,然矣。上下詢職掌,對曰,神室壇壝奉審修掃而已。上下詢所懷,對曰,無矣。次至長興庫奉事金在淳,上曰,汝是昨日入侍之人,職姓名則不問,仍下詢職掌何事?對曰,紙色。上下詢遺在幾何?對曰,供上草注紙三十五卷,上品搗練紙四十八卷,厚白紙九百五十六卷,下品搗練草注紙十八卷,常油紙五十一卷,各張厚油紙二卷,進獻六油芚七十四番,四油芚四百十六番,六油芚一千一百七十九番,楮常注紙三百四十五卷,下品搗練紙一百十九卷,上品搗練紙二十五卷,搗練楮注紙十七卷。上下詢所懷,對曰,臣無所懷。上命皆先退,上曰,王大妃殿進御淸暑六和湯一貼煎入。出榻敎上命書傳敎曰,輪對官來待,講罷後宜卽提奏,而晩始警咳,致勤飭敎,此等之習,非今斯今,當該中官,爲先自政院發牌招致,俾無如是之意,各別嚴飭。出傳敎度默曰,新除授承旨,待下批牌招察任,何如?上曰,依爲之。出擧條新除授承旨,待下批牌招。出榻前定奪上曰,承旨房仍。出傳敎上曰,金虎門姑爲仍留。賤臣承命出來分付而回奏,上命書金吾判付,仍命書傳敎曰,於此人若此,非爲此人,實念此人之家也,屢次被譴,情勢亦已伸矣。行副司直宋煥億,禮曹參議除授,卽爲牌招察任。出傳敎上曰,注書書出命牌,而進不進知入。賤臣承命出來,諸臣以次退出。
上在昌德宮。停常參,只晝講。
鄭志儉啓曰,自明日,至二十一日,常參·經筵,頉稟。傳曰,知道。
李度默啓曰,合辭方張之時,兩司無詣臺之員,事甚未安,除在外外,未肅拜呈告人員,竝卽牌招,何如?傳曰,允。
鄭昌聖啓曰,左副承旨趙時偉,今日不爲仕進,卽爲牌招,何如?傳曰,允。
以左議政李溵十度呈辭,傳于鄭志儉曰,安心調理事,遣史官傳諭。
鄭志儉啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
傳于李邦榮曰,藥房提調與醫官吳道炯,晝講同爲入侍。
以左副承旨趙時偉牌不進罷職傳旨,傳于鄭昌聖曰,只推,更爲牌招。
吏批,口傳政事,以洪聖淵·李錫夏·閔孝克·李運彬·吳翼煥爲兼實錄記事官。
李邦榮,以戶曹言啓曰,仁淑元嬪祥祭後,日下雉鮮及凡係供進之物,自祥祭日爲始,依例停止事,已自禮曹節目,啓下矣。本宮日下雉鮮及逐日逐朔供進物種與四朔一改沈醬·沈菹所入各種,祥祭日爲始,依節目停止,而至於年例錢文三千兩,田結代米一千一百六十四石十斗內,三分一米三百八十七石零,以上自本曹進排,三分二米代錢四千六百五十兩零,供上草注紙價錢二千八百八十兩,乾秀魚價錢三百六十兩,蔘䓀價錢三百兩,以上自宣惠廳進排矣,此則,何以爲之乎?敢稟。傳曰,知道。竝停止。
正言徐有鍊啓曰,請大靜縣爲奴罪人金壽賢,更令王府,設鞫嚴問,依律處斷。措辭見上請爲奴罪人河翼龍·金重得,亟命王府,設鞫得情,快正王法。措辭見上請海南縣定配罪人李弘濟,亟令王府,設鞫嚴問。措辭見上請大靜縣定配罪人聖中,放逐罪人有臣·宗甲·義駿等,亟令王府,設鞫嚴問,期於得情,快正王法。措辭見上請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。措辭見上請定配罪人具翼遠,亟寢酌處之命,仍令王府,嚴鞫得情,快施當律。措辭見上請減死安置罪人大燮,亟寢酌處之命,仍令王府,設鞫得情,快正王法。措辭見上請減死罪人弼海亟寢酌處之命,仍令王府,設鞫得情,快正王法。措辭見上請遠竄罪人安兼濟·李宅鎭,亟命王府,竝加嚴鞫,期於得情,依律處斷。措辭見上請恒·善支屬,亟命散配,日謙兄弟,竝投絶島,以嚴隄防。措辭見上請荐棘罪人瑩中,亟令王府,設鞫嚴問,快施當律。措辭見上請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。措辭見上請濟州牧減死定配罪人範聖,依律處斷。措辭見上請減死定配罪人德秀,亟令王府,更加嚴鞫,快正王法。措辭見上請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。措辭見上請逆賊尙魯,亟施孥戮之典。措辭見上又啓曰,新除授,大司諫申思運,時在洪忠道鎭川地,司諫李顯永,時在京畿陽川地,司憲府持平李義存,時在廣州地,請竝斯速乘馹上來事,下諭。答曰,不允。安兼濟等事·埏事,亟停勿煩,下諭事,依啓。
持平朴天行疏曰,伏以臣,猥以無似,濫荷洪造,出入臺省,殆及周歲,涓埃報蔑,尸素譏積,猶且隨逐隊行,墑埴冥塗,早晩顚沛,固所自料,果於向來臺地之待罪也。以徐命膺停啓事,重被諫臣之論斥,慙惶蹙伏,恭俟重勘,特遞之恩,忽下常格之外,館職之命,又降旬日之內,而祈免之章,見阻喉院,違逋之罰,止於例勘,前後恩遞,莫非私義之曲循,臣滿心惶懍,感淚被面,竊自以爲從今以往,屛伏含恩,粗守微諒,不復爲進身榮塗之計矣。不自意栢府除命,又下於千萬夢想之外,臣未知殿下,何所取於如臣不肖,而誤辱恩命,至於此哉?臣聞命震越,誠莫知措躬之所也。噫,臣雖至愚,豈不知啓體之至重,停論之當審,而至若李普行之啓論徐命膺,則決知其非出於公正之憤,故臣果斷然以爲不可不停而停之。若其徐命膺之有罪無罪,有不暇計者,而彼諫臣,乃以乍啓旋停,處義顚倒,聲罪至深,斥之以壞損臺體,斷之以阿諛巽軟。夫臺啓之旣連復停,從古何限,而必以臣所停之啓,謂之兩截者,抑何意也?苟如諫臣之言,則凡臺啓一連之後,更無可停之日耶?似此言議,臣不欲强辯,而諫臣旣以阿諛,勘臣之罪。噫,名爲諫官,受此題目,則其謬敗身名,羞辱朝廷,更無餘地,臺端一步,便作鐵限,見職去就,非所可論,苟使臣貪戀恩寵,放倒廉防,靦然爲復廁周行之計,則是眞不識世間有羞辱事者,臣雖無狀,豈忍爲此哉?且臣於近日洪國榮事,尤有所萬萬慙恧悚蹙者,臣於昨秋國榮之謝事也,適忝言地,妄謂其人,旣有扶社稷保聖躬之功,而便是名義錄主人,則倉卒許休,揆以國體,終涉顚倒,故臣於疏末,略陳慨惜之意矣。豈料其以國榮之地處恩遭,反懷專擅之陰圖,敢沮國家之大計,負殿下而忘殿下,一至此哉?區區一語,雖出於無隱之忱,而到今大案昭揭,聲討方張之日,顧臣當日之言,其妄錯極矣,胡亂至矣。雖荷日月之明,俯燭其無他,誅罰不加,甄錄如舊,而在臣自靖之意,尤焉敢晏然自如,揚揚復冒於言議之地哉?此又臣難進之一端。天牌之下,承膺無路,隨詣闕外,拜章陳懇。伏乞聖明,天地父母,俯賜諒察,亟削臣職名,仍治臣妄言之罪,以謝人言,以安私分,不勝幸甚,臣無任云云。答曰,省疏具悉。爾其勿辭,從速察職。
庚子五月十二日,記事官姜彙鈺。義禁府啓目,洪忠監司啓本內,放秩金景厚·朴大孫·崔海受,稟秩乶音金·朴寬伊·金常行·閔慶世,未放秩命先·尹衡烈·金仁必·劉乞牙是·吳慶喆·千福·李近得·曺霔·李麟錫·同伊·韓召史·李東佑·李日才·訓乭·金益三·李春煥·崔厚邑氏·李得伊·金太三·黃先才·日銀金·鄭老味·金有采·一孫·李德明·金乭·朴昌世·權拭·徐聖右·金再男·黃時中·李震完·朴召史·池景潤·李國亨·宋在默·任必順·李鎭誠·趙斗樞·鄭東藎·金白道·李鎭忠·金重錫·柳榮鎭·李台峻·朴種伊·得伊·洪昌福·李喆運七男·黃羽漢·洪配浩·申大孫·李敍中·李謙鎭·李錫稷·金聖大·崔時成·柳枝成·禹洪啓·趙漢柱·閔重瑗·善才·李鎭伯·李弼位·徐碩三·安聖得·具陽得·吳在文·趙龍泰·田武得·僧笁善·申檢同·金三郞·李國鉉·金聖鐸·金尙翕·成珪·孫右發·申慶雄·宋龍煥·金益·尹宅仁·張箕翼·許玉·趙德昌·李廷華·姜時龜·崔致恒·白光佑·李光英·崔光斗·柳徵文·朴松來·馬孝良·金萬山·李遇龍·金昌德·李師膺·姜渭彬·車龍太·姜晉龍·朴萬永·朴顯采·劉厚柱·朴順贊·李朔不·福乭·金興福·金哲巳等,放未放事,啓下矣。本府所管徒配罪人金常行段,與不法守令差間,閔慶世段,合施疏釋之典,李鎭忠段,所坐不至大段,竝放送。他餘罪人,令刑曹稟處,何如?傳曰,依回啓施行爲旀,其中曺霔·李麟錫·李國亨·李台峻·申大孫·李謙鎭·李錫稷等段,雖曰犯法,與大不法,或有間焉兺除良,旣當霈澤,又値旱災,合有䟽釋之典,竝減等,吳在文段,罰已行矣,分揀放送爲良如敎。
庚子五月十二日辰時,上御誠正閣。晝講,詣臺臺臣·奎章閣堂郞·藥房提調,同爲入侍時,同知事金熤,特進官金魯鎭,參贊官李邦榮,侍讀官姜忱,檢討官權以綱,假注書金熙采,記注官鄭必忠,記事官李,宗臣安春君烿,武臣行副護軍金海柱,正言徐有鍊,奎章閣提學蔡濟恭,直提學鄭民始,直閣金宇鎭,待敎徐龍輔,提調金華鎭,以次進伏訖。上曰,藥房都提調·副提調,來待閤外云,皆令入侍。出榻敎賤臣承命出來,與之偕入,都提調鄭弘淳,副提調鄭昌聖,假注書趙興鎭,追入進伏訖。上曰,王大妃殿進御一錢重人蔘粟米飮一貼煎入。出榻敎上讀自物格而后,止別爲序次如左前受音一遍訖。忱讀自康誥曰,克明德,止釋明明德一遍訖,上讀時受音一遍訖。上曰,上番陳文義。忱曰,此曰,克明峻德,堯·舜性者而猶加明德之工,聖人之所賦於天者,固與凡人不同,所稟於氣者,亦與凡人不同,渾然天理,全體本明,無待於自明自新,而猶且克自光明,使道心益明,人慾益祛,伏願加勉於省察澄治之工焉。上曰,下番陳文義。以綱曰,以顧諟天之明命一段言之,在天爲明命,在人爲明德,所謂常目在之者,非有物長在目前,可以見得也。只要存得此心,念玆在玆,提撕省察,使湛然淸明之德,不至於昏昧障遮,有若常在目前,而隨處發見也。伏願先加存養之工,以爲明德之本焉。以克明峻德一段言之,峻德卽先儒所謂峻德之士也。帝堯有欽明文思之德,故峻德之士,得以任用,此可見躬率以德之義也。顧今聖學高明,行堯是堯,在於明峻德之中,伏願殿下,須念堯何人予何人之意,先明峻德,以爲導率之本焉。上曰,經筵官陳文義。熤曰,傳之首章,言克明德,又言克明峻德,克明之克字一也,而功力之用則二也,此章之克二字,實是體念處也。上曰,特進官陳文義。魯鎭曰,文王之克明德,發明明德之端也,帝堯之克明峻德,著明明德之效也,聖人皆自明之功,可以體驗矣。上曰,參贊官陳文義。邦榮曰,玉堂上下番曁經筵官,已陳文義,臣別無他辭矣。上曰,王大妃殿進御一錢重人蔘粟米飮一貼煎入。出榻敎上曰,王大妃殿進御淸暑六和湯停止,加味不換金正氣散一貼煎入。出榻敎講文義訖,上曰,經筵先退。經筵諸臣,以次先退,賤臣亦隨出。
上在昌德宮。停常參·經筵。
李度默,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,停。
李度默啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
上在昌德宮。停常參·經筵。
自午時至戌時,灑雨下雨,測雨器水深一寸。
藥房都提調鄭弘淳,提調金華鎭,副提調鄭昌聖啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜,惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿氣候,比昨差勝,慈宮氣候一樣,卿等後日次入侍,宜矣。
王大妃殿·惠慶宮·中宮殿,藥房口傳問安。答曰,知道。
傳于李度默曰,同副承旨入侍。
李度默啓曰,合辭方張之時,兩司無詣臺之員,事甚未安,除在外·傳旨未下外,未肅拜呈告人員,竝卽牌招,何如?傳曰,允。
備忘記,箚批旣及之矣,到今一向敦迫,徒欠敬禮,其在便意調痾之道,宜有一番體諒之擧,左議政李溵,今姑勉副。
備忘記,大臣置處政事,當日爲之。
傳于鄭志儉曰,禮房承旨,馳詣宗廟·景慕宮,奉審以來。
李度默啓曰,守禦使金鍾秀,自鄕上來云,敎諭書,似當更爲啓下,牌招傳授,而此與新除授有異,在前如此之時,有前所授密符傳授之例,今番則,何以爲之?敢稟。傳曰,前所受密符傳授。
鄭昌聖啓曰,卽者吏曹假郞廳來言,大臣置處政事,當日爲之事,命下,而判書洪樂命,參議徐有防,俱以病不來,參判金魯鎭差祭,不得開政云,判書·參議,竝卽牌招開政,何如?傳曰,允。
又啓曰,吏曹判書洪樂命,參議徐有防牌不進,推考傳旨及罷職傳旨,今方捧入,而開政命下之後,如是違召,不直擧行,事甚未安,判書洪樂命,更爲牌招,何如?傳曰,允。
以吏曹參議徐有防牌不進,罷職傳旨,傳于鄭昌聖曰,只推。
鄭昌聖啓曰,吏曹判書洪樂命,再牌不進,推考傳旨今方捧入,而開政命下之後,連違召命,不卽擧行,事體所在,誠極未安,所當更請牌招,而一日三牌,有傷事體,何以爲之?敢稟。傳曰,與參議更爲牌招。
有政。吏批,判書洪樂命牌不進,參判金魯鎭差祭,參議徐有防進,左承旨李度默進。
吏批啓曰,判書洪樂命牌招不進,參判金魯鎭差祭,小臣獨政未安,何以爲之?敢稟。傳曰,只出緊任。
以金夏材爲右尹,南寅老爲漢城判官,李顯靖爲兵曹佐郞,朴英秀爲信川郡守,宋煥程爲慶山縣監,領敦寧單李溵。
兵批,兼判書蔡濟恭病,參判李萬恢病,參議尹勉升入直進,參知金蓍耉病。
以金用謙·鄭晩淳·金文淳爲副司直,金履禧爲副司果。
傳于李度默曰,承旨前望單子入之。
承旨前望單子入之,徐有防落點。
吏曹,左承旨徐有防,右承旨李度默,左副承旨李邦榮。
傳于李度默曰,新除授承旨,牌招察任。
以掌令柳孟養,獻納尹長烈,正言鄭益祚等牌不進罷職傳旨,傳于李度默曰,只推。
以持平朴天行,正言徐有鍊等牌不進罷職傳旨,傳于李度默曰,只推。
備忘記,今則守禦使旣已上來,與兵判爲先自明日聚會史局,十分專意編摩,沁留亦令一兩日內上來,使之同爲分年校正,日前傳敎,不但任其工役而已,事係揄揚,可謂莫重,以此使摠裁官知悉,以爲董勵之地,校讎堂上,雖無時急校讎之役,亦不可一味在外,判尹兪彦鎬斯速上來事,自政院下諭。
鄭志儉,以內醫院官員,以都提調意啓曰,本院以御藥重地,事體自別,雖員役之屬,各司例不得任意推治,而堂后官員,以一微事,藥色書員,重施鞭罰,事未前有,亦關後弊,當該官員罷職,何如?傳曰,年前宮官,因起居事,招責院屬,而伊時都提擧,筵請拿削宮官職兼保護,招責異於鞭治,勘斷猶至於此,況堂后小官乎?初欲付之年少銳氣,意或參量,更思之,使氣與銳氣,不同,依施。
徐有防,以義禁府言啓曰,洪忠道放未放回啓判付內,依回啓施行,其中曺霔·李麟錫·李國亨·李台峻·申大孫·李敍中·李謙鎭·李錫稷等竝減等,吳在文分揀放送事,啓下矣。木川縣延春驛徒三年定配罪人李麟錫,燕歧縣金沙驛徒三年定配罪人李國亨,牙山縣長時驛徒三年定配罪人申大孫,禮山縣日興驛徒三年定配罪人李敍中等,竝減等,罪案中,以徒二年半定配改錄,鴻山縣宿鴻驛徒二年半定配罪人曺霔,牙山縣長時驛徒二年半定配罪人李台峻,唐津縣興世驛徒二年半定配罪人李謙鎭,西原縣長命驛徒二年半定配罪人李錫稷等,竝減等,罪案中,以徒二年定配改錄,而西原縣長命驛徒一年定配罪人金常行,海美縣夢熊驛徒二年半定配罪人閔慶世,扶餘縣龍田驛徒三年定配罪人李鎭忠,稷山縣成歡驛徒一年定配罪人吳在文等,竝放送事,分付該道道臣之意,敢啓。傳曰,知道。
左議政李溵箚曰,伏以臣於垂死昏瞀之中,太醫齎藥之命,又出千萬不意,至使不離看病,聖上所以軫念臣曲護臣者,愈往愈摰,臣是何人,敢當異渥,闔門感泣,益不知死所。第臣疾病,一味沈淹,時日之間,責效無期,而王人之來守陋巷,已至三日之久,以致恩數之屑越,臣病裏惶蹙,如添一病,殆不能晷刻暫弛,乞卽召還,以安賤分焉。臣方急於請還御醫,雖不敢支辭煩瀆,而哀懇屢暴,兪音尙靳,虛縻重任,公私兩妨,一日二日,延過數旬,揆之朝體,不但有損,區區一遞之願,寤寐糾結,惟冀亟賜處分,俾得安意調息,不勝萬幸,臣無任瞻天祈懇之至。取進止。答曰,省箚具悉卿懇,所愼之漸至添劇,切爲卿悶慮也。當初尋單,意謂卿之有可强而不欲强,重以大臣去就,所係不輕,以是一味敦迫,全失體量底意,豈予小子,忽於敬禮而然哉?誠以國事爲重,卿之至懇,未暇曲副也。噫,以卿斷斷之誠,豈曰,無病而有病,且問於近侍之回,觀於御醫之啓,益知其美恙之有加無減,到今似難終事督勉,更勞卿病中之心,故予擬欲許副卿控免之懇,以便將攝,故事大臣疏箚賜批,元不踰日,而昨因小大公事之不欲酬應,到曉始宣批,尤覺欠誠,卿其諒之否?至於太醫召還之請,不可從施,此乃循古之常例,卿何過讓至此?惟冀卿之安心也。仍傳曰,此批答,遣史官傳諭于左議政。
江華留守趙㻐疏曰,伏以臣濫蒙特恩,發自罪籍,外而保障隆寄,內而校正重任,次第冒膺,不敢爲辭遜之計者,實出於圖酬之意,而量才揣分,夙夜憂懼,此際得伏見秋曹回啓判下,以信箭折傷罪人,擬律不審事,傳敎截嚴,此乃臣待罪秋曹時事,臣不勝驚惶戰慄之至。噫,臣雖至愚,亦知信箭之毁折,其罪莫重,議讞之際,顧安敢一毫泛忽哉?律有故毁誤毁之殊,而臣初不能明覈情犯,終歸於率爾勘斷,其昏憒誤讞之罪,無以自逭,嚴敎之下,隕越縮伏,恭俟譴何,已過多日,迄無處分,不得不冒死自列,仰請威罰。伏乞聖明,亟賜重勘,以爲人臣失職者之戒焉,臣無任云云。答曰,省疏具悉。本事不須提說,判下亦無深意,卿其勿辭行公。
庚子五月十四日,記事官姜彙鈺。刑曹啓目,仍黃海監司放未放啓本啓下者,本曹所管定配罪人,稟秩孫慶天,仍秩陳汝平·張奉臣·李應燁·尹應集·姜同宅·金商興·金成澤·鄭致大等,宜有參恕之道,分揀放送之意,分付道臣,何如?傳曰,依回啓施行爲乎矣。其中李禎奎段,詐稱官長,討食民間,何等大罪案是隱,則輕易請放,殊非爲民除害之意兺除良,此罪之爲徒年,此亦擬律不審之致是如乎,考其照律時律名,但言詐稱,不言討食之故,罪至於此,此等處,如是錯用律文者,情狀可痛,當該律官,自卿曹科治爲旀,禎奎乙良,依所犯兩罪,更爲照律爲旀,李寅邦段,勿論罪狀之有無,旣是特敎,不可輕請放送兺不喩,所犯尤何等無嚴乎?竝只仍配爲旀,卿亦難免不能致審之失是置,此後段,更加精白恢公,以爲扶抑於强弱之地可也是旀,仍秩中豐川郡定配罪人尹鳴信段,與韓順上同謀,劫奪是隱則,順上乙良請放,鳴信耳亦以非首犯,爲隨從之人,獨置仍秩者,抑何意義乎?此亦卿不察之大者,同鳴信乙良,爲先放送爲旀,同府定配罪人金相麟,延安府定配罪人梁者隱之,殷粟縣定配罪人金大隱惡只·姜聖仁·羅奉甲等段,奸或未成,犯坐無識是遣,絶島爲奴中,奴後邑氏·於敦·金亡種·奉令·婢介節等段,罪名不至甚重,竝分揀放送爲良如敎。
刑曹啓目,仍平安監司放未放啓本啓下者,本曹所管定配罪人仍秩中,裵致複·方遇範·奴龍文·李顯禎·趙孟星·李景濟·曺漢佑·全奉才·李鳳柱·朴尙源·李宇彬·奴同伊·徐敏修·李惟謙·韓順上·李思敏等,宜有參恕之道,竝分揀放送之意,分付道臣,何如?傳曰,依回啓施行爲旀,其中雲山郡定配罪人李岳只,寧遠郡定配罪人朴星深,龍川府定配罪人林達東,敦山郡定配罪人朴莫乭等段,同是奸未成是隱,則劫逼寡居村女之韓順上,强奪有夫良妻之徐志敏,旣請宥釋,此人等耳,亦竝在勿論之科者,有何別段料量是隱喩,太欠平允之意是如乎,右人等乙良,爲先放送爲良如敎。
庚子五月十四日寅時,上御誠正閣。同副承旨入侍時,同副承旨鄭志儉,假注書金熙采,記注官鄭必忠,記事官李,以次進伏訖。上命書左議政李溵箚批。上曰,王大妃殿進御一錢重人蔘粟米飮一貼煎入。出榻敎上命退,諸臣以次退出。
庚子五月十四日酉時,上御誠正閣。奉審承旨入侍時,同副承旨鄭志儉,假注書金熙采,記注官鄭必忠,記事官李,以次進伏訖。上曰,奉審乎?志儉曰,奉審則諸執事無頉,省牲省器,又皆無頉矣。上曰,好哉,今日之雨。志儉曰,誠是喜雨。上曰,誰爲今日坐直乎?志儉曰,左承旨臣李度默曁小臣矣。上曰,新自灣上來,有何可陳事乎?志儉起伏而對曰,臣纔從灣上來,今因言端,敢此仰達矣。獅子島一面,本是龍川地,而卽與義州良策面相換處也,年代久遠,相換文書,中間閪失,良策則仍爲龍川地,而獅子島則義州不得推尋者,久矣。領議政金尙喆,爲灣尹時,搜得相換文書,報于巡營,關由備局,移屬獅子島於義州,乃於島中潮水出入之口,費了萬金,橫築大堤,堤內可墾之土,至於二千餘石落,蓋欲使後來者,因其功緖,又築間垌,儲水起耕,以盡地利,而及其遞歸之後,龍川府更報于巡營,巡營不得堅守,以致相互爭執,便成閑田,卽今大堤堅實如鐵,鹹氣亦幾盡退,土性膏沃,實爲近處之最,而一望荒廢,盡作不毛之地,臣晩始知之,未及目擊,而詢之土民,大槪然矣。蓋募民屯田,最是實邊之良謨,古人未始不以此爲急務,則今乃廢已成之功,棄不貲之利,使邊民願耕而不得,豈非無謂之甚者乎?兩邑前後相爭之委折及往復文書冊子謄置,今固可按,而臣意則切以爲無論義州·龍川,其爲邊民一也。劃屬一邊,而爲之經理,使得起墾,則不出數年,漸可以聚民裕財,而庶爲實邊之一助矣。上曰,旣發言端,出擧條,令廟堂稟處,可也。出擧條志儉曰,義州有防軍木農軍木名色,合爲一百同零,而其中近六十同,則入於將士支放,其餘則雖屬官庫,賞格公費,亦多從此而出矣。與灣相近,如龍川·定州等十一邑,則直納于義州,而其餘淸南·北各邑,則或納于巡營,或納于兵營,每年春秋,自義州受來於兩營,而數十年來,奸弊轉甚,兩營監色,恣意幻弄,方其收捧於列邑也,未始不升細尺準,而旣捧之後,公然發賣,以其半額換貿極麤短者,苟然充數,以給義州,此與減剋軍糧,亦奚異哉?將士輩,以此稱冤,而以其事屬上營,末由變通,臣伏問向來朝家,以各道水軍之散在遠邑,緩急難恃,使與水營相近邑,移換名色,若使淸南·北防農軍名色,亦用此例,移換於義州之相近邑,而仍令錢木間,直納於義州,則此弊可以自革,而如或有難便之端,則自備局各別嚴飭於該道兩營,俾不得如前幻弄,亦可以少捄目前矣。此雖非大利害,若令邊門將士,歲得數千餘金,則亦豈非實惠之一端乎?玆因下詢弊瘼,敢此仰達矣。上曰,此亦出擧條,令廟堂稟處,可也。出擧條志儉又曰,西路撥騎之設置,關係甚重,而義州陪持之上來也,所經營邑,謂以付書,兼授封物,積小至多,無以帶去,則甚至於加把撥馬,以載其卜,此豈獨爲陪持遲滯之弊哉?其在紀綱,殊極駭然,自備局嚴飭該道道帥臣,此後如有此弊,使之摘發重繩,似宜矣。上曰,依爲之。出擧條志儉曰,臣惶恐敢言,王大妃殿昨日進御湯劑,何以書下乎?上曰,前則藥房爲啓矣,今以昨日傳曰,書下爲宜矣。昨日傳曰,王大妃殿進御一錢重人蔘粟米飮二貼,依昨日例煎入。出榻敎上曰,左承旨入侍。出榻敎上命退去,諸臣以次退出。
庚子五月十四日酉時,上御誠正閣。左承旨入侍時,左承旨徐有防,假注書金熙采,記注官鄭必忠,記事官李,以次進伏訖。上曰,領敦寧單付,果有前例乎?有防曰,若備擬領敦寧,則當爲三望,至於大臣置處,則單付已有前例云矣。上曰,騎馬二匹立之。出榻敎上命退,諸臣以次退出。
上在昌德宮。停常參·經筵。
自初昏至夜五更,灑雨下雨,測雨器水深二寸六分。
鄭昌聖啓曰,御藥事體,何等嚴重,而卽伏聞內醫院掌務官所告,則日昨進御湯劑,提調寅時封入,而因中官之忘未卽稟,以致日晩,至煩飭敎,誠不勝驚駭之至,事體所在,決不可以無心之過,有所容恕,當駭中官,所當論罪,本院請推之外,無他可施之罰,何以爲之?敢稟。傳曰,中官雖是蒙騃之致,怠忽則極矣。爲先發牌招致,問其委折以啓,仍令後勿如是之意,嚴飭放送。
李度默啓曰,合辭方張之時,兩司無詣臺之員,事甚未安,除在外外,未肅拜呈告人員,竝卽牌招,何如?傳曰,允。
傳于鄭志儉曰,禮房承旨入侍。
備忘記,時囚罪人具敍和·朴始榮,所犯不至甚重,竝放送。
以江原監司原州判官宋煥翼,金化縣監宋煥周罷黜狀啓,傳于鄭昌聖曰,口傳差出。
鄭志儉,以吏曹言啓曰,原州判官,今當差出,而本州以營下劇邑,素稱難治,不可不擇差,他道有聲績已準限守令,竝擬以入之意,敢啓。傳曰,知道。
吏曹口傳政事,以申韺爲原州判官,宋達淵爲金化縣監。
傳于徐有防曰,禮房承旨與監印官入侍。
傳于徐有防曰,一提學入侍。
備忘記,卜相。
鄭昌聖啓曰,卜相事,命下矣。領議政金尙喆,右議政李徽之,卽爲命招,何如?傳曰,允。
又啓曰,卜相事,命下矣。政官牌招開政,何如?傳曰,允。
徐有防啓曰,吏曹判書洪樂命,參判金魯鎭牌不進,推考傳旨今方捧入,而開政命下之後,如是違牌,不卽擧行,事甚未安,竝卽牌招開政,何如?傳曰,允。
賓廳,以金致仁·李溵·徐命善·鄭弘淳·徐命膺卜相,徐命善落點。
有政。吏批,判書洪樂命牌不進,參判金魯鎭進,參議未差,右承旨李度默進。
啓曰,判書洪樂命牌招不進,參議未差,小臣獨政未安,何以爲之?敢稟。傳曰,仍爲之。
以趙爲戶曹佐郞,金載復爲刑曹佐郞,尹光孚爲恩津縣監,姜宜㷜爲安峽縣監,左議政徐命善,承文都提調單徐命善。
傳于李度默曰,同副承旨入侍。
兵批,兼判書蔡濟恭進,參判李萬恢病,參議尹勉升入直進,參知金蓍耇病。
啓曰,領中樞今方有闕,其代,依例從座目,判中樞鄭弘淳下批之意,敢啓。傳曰,知道。
領中樞單鄭弘淳。
傳于鄭志儉曰,領右相留待。
傳于李度默曰,領右相入侍。
以掌令柳孟養,持平朴天行,獻納尹長烈,正言徐有鍊·鄭孟祚等牌不進罷職傳旨,傳于鄭志儉曰,只推。
鄭志儉,以刑曹言啓曰,黃海道放未放回啓判付內,長連縣定配罪人李楨奎,當初照律律官,自本曹科治事,命下矣。當該律官田澤雨,以江原監營檢律,時在原州地,發關捉來,考律嚴處之意,敢啓。傳曰,律官皆是貪殘之徒,以此之故,許多低昂之奸弊,從以出焉,昨之科治下敎,意謂在京,則略示警飭而然,若在外邑而捉來,則果無見汰之事乎?更爲考例以稟。
庚子五月十五日,記事官姜彙鈺。刑曹啓目,仍洪忠監司放未放秩啓本啓下者,本曹所管定配罪人放未放,竝依啓聞施行,而稟秩中,奴乶音金等諸罪人,竝參酌減等,何如?傳曰,依回啓施行爲旀,木川縣定配罪人奴訓乭·李鎭誠,海美縣定配罪人種伊,律是徒年,罪或可恕,竝只分揀放送爲良如敎。
刑曹,罪人李光點,更招啓目。傳曰,除尋常更加嚴刑,期於輸款爲良如敎。
刑曹,罪人張漢福,加刑啓目。傳曰,更良箇箇嚴刑,期於得情爲旀,渠輩俱以死囚滯獄是隱則,姑爲縮頸泥首,以延一縷之喘是去乙,不此之爲,反敢作弊,獄中之不足,侵挐輕囚,至於懸枷鎖手之境,可謂罪上添罪,尤豈非殺無赦之罪乎?無論此漢他漢,此後復有如前之弊,當勿拘日次,連加嚴訊,本罪之外,以此罪正刑而後已,此罪人除良,他罪人處,竝以判付內辭意,嚴明分付爲旀,此後或間數日間十日,別樣廉探,自獄官隨現繩以重律,斷不饒貸,卿等勿以事弛而泛忽,各別防戢爲當是旀,有此等誅求之弊,故死囚中,有色掌所任等名色,此亦卿等量宜革罷爲良如敎。
刑曹,殺獄罪人白占卜加刑啓目。傳曰,更良嚴訊,期於承服爲良如敎。
刑曹,御寶僞造罪人金奉鎭,加刑啓目。傳曰,依前判付,相考嚴刑,期於輸情爲良如敎。
刑曹,匿名付榜僞造印信罪人印殷復,加刑啓目。傳曰,更加嚴刑,期直招爲良如敎。
刑曹,殺獄罪人崔廷喆,加刑啓目。傳曰,各別嚴刑,期於承款爲良如敎。
刑曹,御寶僞造罪人朴,加刑啓目。傳曰,嚴刑期於覈實爲良如敎。
刑曹,僞寶罪人金龍河,加刑啓目。傳曰,再犯死罪之狀,可謂殺無赦之殺無赦,更良各別嚴刑,期於首實爲良如敎。
庚子五月十五日卯時,上御誠正閣。禮房承旨入侍時,同副承旨鄭志儉,假注書金熙采,記注官鄭必忠,記事官李,以次進伏訖。上曰,左承旨入侍。出榻敎賤臣承命出傳而先入,左承旨徐有防,追入進伏,上命書傳敎,而又曰,姑置之。上曰,王大妃殿進御一錢重人蔘粟米飮一貼煎入。出榻敎上命退,諸臣以次退出。
庚子五月十五日巳時,上御誠正閣。提學入侍時,提學蔡濟恭,同副承旨鄭志儉,假注書金熙采,記注官鄭必忠,記事官李,以次進伏訖。上命進前,謂濟恭曰,親製列聖朝誌狀序文,何如?濟恭曰,宸章尙矣,無容議爲。上曰,卿實善書,書則誰體也?濟恭曰,臣儒業時,書其名紙正草而已。上曰,先王朝,想必累受虎豹皮賞典。濟恭曰,臣果累次受之矣。上曰,都政不遠,近能延攬否?濟恭曰,連因公故,未克延攬矣。上曰,今番能多出復職否?濟恭曰,吏曹事,臣姑未知,而復職則似無可論矣。上曰,卿將進實錄廳乎?濟恭曰,自此可進。上曰,然則卿其持序文先退,分付芸閣,今日內始役爲宜。諸臣以次退出。
庚子五月十五日申時,上御誠正閣。領右相入侍時,領議政金尙喆,右議政李徽之,同副承旨鄭志儉,假注書金熙采,記注官鄭必忠,記事官李,以次進伏訖。尙喆進前曰,好雨來矣,聖候,若何?上曰,一樣矣。尙喆曰,王大妃殿氣候,若何?上曰,一樣矣。尙喆曰,惠慶宮氣候,若何?上曰,一樣矣。尙喆曰,新爲枚卜,於國事幸矣。上曰,前左相事,其在禮使之道,不可一味敦迫,故不得已許副耳。尙喆曰,前左相則幸蒙國恩,如臣之老,而未蒙許解之私,不得無憾於天地之大矣。尙喆曰,臣伏見御製誌狀序文,則宸章尙矣,果無一字之欠。上曰,書亦善寫矣。上曰,他大臣亦見之乎?徽之曰,臣亦奉玩則盡美矣。上曰,差遣陳奏使,卽我國體禮也,似無害歟?尙喆曰,然矣。上謂領左相曰,今日灣尹狀啓見之乎?尙喆·徽之對曰,臣等未及見之矣。上曰,吏判事悶矣。尙喆曰,大政隔月,分付吏批,必使長銓出仕爲宜,今聞口政則爲之云,一向如此,則徒傷國體矣。徽之曰,吏判雖有實恙,至於如此之政,未必有不可爲之端矣。上曰,守禦使上來否?徽之曰,然矣。聞與兵判,會于史局矣。上謂領相曰,孝徽宮移安事,戶判果傳之乎?尙喆曰,臣聞之,果好矣。上曰,於懿昭世孫,有嫂叔之親焉,其無嫌乎?尙喆曰,古者有同室異龕之禮,今此同宮異廟之奉,似無可嫌之義。上謂領相曰,見卿所書逌覲門乎?尙喆曰,臣子有從事儒業者,臣則畫之,使子補之,以成字樣矣。尙喆曰,臣聞進御補腎湯云,自此繼進,則果好,而進且無害,則長服尤好矣。徽之曰,進御之道,丸勝於湯矣。上曰,卿見藥房草記乎?尙喆曰,臣見其出朝報者,果是無前之事。上從容言曰,伊今之後,朝象鎭定,則幸矣。尙喆曰,然矣,當此無事時,長思有事時,則自可安矣。且先朝以落落難合之徒,尙能濟之以蕩平之治,則今之朝象雖如此,可無鎭定之道哉?惟在自上之導率之如何耳。上曰,先大王至矣,何敢望乎?卿言好則好矣,如此故爲君難矣。上命退去,諸臣以次退出。
上在昌德宮。停常參·經筵。
鄭志儉,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
李邦榮啓曰,合辭方張之時,兩司無一人詣臺,事甚未安,除在外外,未肅拜呈告人員,竝卽牌招,何如?傳曰,允。
傳于徐有防曰,禮房承旨與藥房提調入侍。
備忘記,重卜于卿,豈曰,無意?今則鼎席已俱備,世道之丕變,朝象之永靖,將自今伊始,如使卿等,聚精燮理之心,則捨此時何?以時不再矣,不可失,卿等又何憚而不爲乎?時之義誠大矣,卿其念之念之。況卿所叨之任,尤有甚易焉者,承佐元輔接贊端揆,一乃心志,共貞我邦家,此可謂盡卿職分,而從以勿規規於牽補之際,勿汲汲於叢脞之末,董飭群工,淬勵庶務,推之以忠恕之道,益之以匡弼之義,又以此爲一副當規度,則何有乎治不做,俗不正也哉?昨以此說,略及於兩相臣,復將餘意,敦勉于卿,卿須念予求治之至意,速出視事焉。仍傳曰,此敦諭,遣史官傳諭于左議政。
徐有防啓曰,乙巳年日記,自正月至十二月,合二十四卷,實錄廳輸去之意,敢啓。傳曰,知道。
又啓曰,丙午年日記,自正月至十二月,合二十二卷,丁未年日記,自正月至十二月,合二十三卷,實錄廳輸送之意,敢啓。傳曰,知道。
傳于李邦榮曰,承旨入侍。
鄭志儉啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
李邦榮,以刑曹言啓曰,律官田澤雨,捉來科治事,草記判付內,若在外邑而捉來,則果無見汰之事乎?更爲考例以稟事,命下矣。本曹律官中,分差各道者,曾無捉來科治之前例,而以照律不審,因傳敎拿致科罪,則汰去自在其中之意,敢啓。傳曰,知道。然則特爲分揀,此乃不汰,勝於汰去之意也。此後復有此等之弊,伊時則斷不饒貸,在京律官處,卿其一一曉諭,分差律官,更自卿曹枚擧本事,申明嚴關,竝令期於無犯之地,可也。
以掌令柳孟養,持平朴天行,獻納尹長烈,正言徐有鍊·鄭益祚等牌不進罷職傳旨,傳于李邦榮曰,只推。
姜彙鈺書啓,臣敬奉聖諭,馳往傳諭于南部薰陶坊苧廛洞議政府左議政徐命善所住處則以爲,臣於屛伏頌祝之中,忽伏奉政府除旨,繼以史官臨宣聖諭,開誨諄切,責勉備至,臣擎讀未半,涕汗交逬,噫,臣家之蒙被恩造,與天無極,而曾不能絲毫裨補,徒以自作之孼,累貽重宸之憂,臣每念及此,未嘗不撫躬慙痛,從今以往,惟願優遊散班,歌詠聖澤,永謝權要之任,少答曲保之眷。不意未及半年,職名依舊,恩寵屑越,事面苟簡,堂堂聖朝,何患無彌綸之賢,而必以滓穢之蹤,復廁僨敗之地者,未敢知聖簡之何所取而然也。臣若內懷貪戀,外托嚴畏,拚棄廉防,惟以趨走爲恭,則是上孤聖上保惜之恩言,下負前日斂退之初心,而畢竟顚沛,可立而待,臣之一身,尙未能康濟,又何望其薰飭群工,淬勵庶務,以副委寄之聖意哉?聞命以來,衷情抑塞,至切之懇,無以悉暴,從當更入文字,以冀天地父母之終始憫察焉云矣,敢啓。傳曰,知道。
記事官姜彙鈺。義禁府啓目,仍全羅監司放未放啓本啓下者,本府所管徒配罪人稟秩權楨·白天得·具彝錫·趙武範,合施疏釋,其餘未放秩,竝依啓聞施行,餘他罪人等,令刑曹稟處何如?啓。傳曰,竝只以回啓施行爲旀,茂長縣定配罪人金厚載,樂安郡定配罪人金尙鉉,靈巖郡定配罪人金必澤等段,所坐不至甚重兺除良,其他道同罪,亦命減等是隱,則宜有一視之澤,竝減等爲旀,長城府定配罪人李章吾段,當初所坐,只是訓局一事而已,至於年前本局事出後,不但緦小功之察,出陸亦已經歲,豈無滌瑕許新之道乎?特爲放送,以示朝家念舊錄舊之意爲旀,興陽縣定配罪人權翊段,眞是無知妄作,亦爲放送爲旀,靈光郡定配罪人具允鈺段,與他同被臺彈,獨允於此人者,雖出深惜之意是隱乃,恐有斑駁之歎兺不喩,多年效勞,宜念宥過之義,亦卽特爲放送爲旀,金甲島定配罪人崔東岳段,次律酌處,寧失屈法之譏,不忍置法也是隱,則曾聞島配之後,種種汚虐島民,民不堪苦云,而同罪亦有減等之人,特爲出陸量移爲旀,康津縣定配罪人崔朝岳段,向者鄭煥猷減等之後,亦不可參差,亦爲減等爲旀,今此放未放回啓中,略示疏釋之意,予則煞有涇渭于中者存焉,審量於隄防之界,裁酌於曠蕩之政而然也是置,或慮仍此而妄生覬覦之心乙仍于,如是申申,不害爲先甲之諭是如乎,竝令以此意知悉爲良如敎。
義禁府啓目,典獄署主簿鄭文徵,當爲武藝別監馬象箕囚禁之時,獄吏與原告符同,懸枷鎖手,憯毒備至,幺麽獄吏之挾私呈憾,創出無前之擧,而矇不檢察,刑推得情,何如?傳曰,渠以獄官,不能檢飭,有此侵謔之弊,至於現發是隱,則無論覺察與不覺察,當據實直招,俟罪之不暇是去乙,全沒事狀,粧撰爲說,欲模士大夫引義樣,幺麽賤流,焉敢迺爾?本罪之外,殊極痛駭,此公事勿施爲良如敎。
庚子五月十七日,記事官姜彙鈺。義禁府啓目,全羅監司啓本內,放秩罪人金鍵,僧若俊·趙日金·趙論先·朴來祥老味·金丁業,稟秩罪人權禛·韓太寬·金麟龍,未放秩金鼎九·高致龍·者斤萬·申光履·復一·崔東岳·樂述·金龜柱·李弘濟·崔朝岳·金載順·李世聃·李坤培·宋瑩中·金相翊·金守默·今喜·李潤成·咸倫·李養遂·李克己·奇同·趙嵎·克泰·朴東俊·安寬濟·元喆·金載厚·金尙鉉·具彝錫·白天得·鄭澤孚·尹弘烈·李普溫·李德秀·金必澤·朴師爀·吳道鈺·李章吾·趙武範·李普行·權翊·具允鈺·朴春彬·金載坤·金彦成·金春才·金時先·光翼·金召史·朴泰瑞·魯景興·李順太·朴大順·李驗得·郭日泰·趙千得·芮守謙·全時昌·郭繼東·尹昌奉·金太鳴·張漢明·金龍大·姜達同·金光弼·禹洪九·諸命壽·諸命贊·權聖運·趙德昌·梁亨晉·金光祉·成光夏·邊鎭國·邊興泰·李成輝·李鳳進·李載聖·宋奎復·成女·金觀成·千分男·申奎·權洪命·必英時·徐莫山·崔爾恒·申進華·李無應崇·姜得龍·金三奉·廉大福·李聖秋·崔恒大·白奉得·朴必柱·金三太·朴泰龍·吳復興·張德漢·姜泰建·朴聖彬·沈夢儀·卜成·金斗光·曺景洙·洪楹·金益謙·金振三·柳元春·元發·䎘雲·粹弘·宋煥經·申光純·咸一·洪天柱·韓命周·僧眞闊·文就明·金鼎民·福德·乙禮·惠姜·毛丹·毛禮·處京·後傳·李禧胤女阿只·連大·連福·連高·宗漢·李萬沽·朴興淳·李宗裕·洪仁鉉·朴景煥·二占·韓仁爀·衰禮·孫德福·弼禮·趙濡女暹伊·李夢鎭·洪龍海·吉曾·德禮·乙孫·李時煒·山㹨·李時燁·曺廷一·百恭·松伊今年生·福京·崔炯玉·鄭德咸·李德杓·洪福才·金啓英·孟章·林章福·卜禮·孟鎭洙·卞有世·兪纘柱·金默行·李璟時·金月色·直童·韓後良·朴貴才·銀環·仁大·國孝·弘壽·弼海·乭伊·景行·都也之·巨仁·金黃·啓崇·五奉·衿童·奇奉·芮順立·金云先·許順·順德·吳順贊·鄭世大·貴賢·金天有·金太辰·李雙可麻·張守乭·金復源·李億碩·辛海守·王召史·金從今·李時起·李龍老·李宗祿·金德貴·韓大完·金以中·鄭日付·崔益大·李昌海·車行輪·朴天五·鄭海·朴太巾·馬也之·姜冕煥·黃召史·鳳愛·朴龍河·朴聖燁·鄭秀·金毅健·朴有才·趙重玉·崔景龍·鄭業祚·金老松·金富尙·孔右仁·梁興龍·李益良·周厚信·李寬道·金時得·金尙九·黃元才·金召史·金世甲·李順白·鄭東根·田重龍·安彦孫·崔俊燁。
庚子五月十七辰時,上御誠正閣。都承旨,同副承旨,諸臣,同爲入侍時,奉朝賀徐命膺,咸從府使沈念祖,行都承旨鄭昌聖,同副承旨鄭志儉,假注書金熙采,記注官鄭必忠,記事官李,以次進伏訖。上謂命膺曰,奉朝賀近間不參朝行,故不見卿久矣。命膺對曰,然矣,臣亦逖違天顔,心常耿耿。上謂念祖曰,咸從比來連爲在京乎?念祖對曰,人馬未及來,尙此留京矣。上曰,咸從何爲今欲下去?在京修冊,可也。上曰,卿等得見今番所來書冊乎?命膺等對曰,臣等未得見矣。上曰,書題目後,使卿等見之。上曰,禮志今幾成否?此書之修正,許多年數,今則收殺,好矣。又曰,禮志幾卷乎?志儉曰,小臣所製,今不入此,而小臣所成者八卷矣。上曰,宋史之中原冊,何其不好之甚耶?今姑先定其凡例,製其序文,以爲一統書,則差有勝於宋史矣。志儉曰,卽今開刊似未易,而開刊則安知不入於彼國乎?念祖曰,可勝於南·北史矣。上曰,何可必其勝於南·北史乎?上曰,奉朝賀與咸從,共任其製成,似好。命膺曰,小臣雖無精神,敢不承命乎?上曰,幾時成乎?命膺曰,以臣精力,秋後可期。上曰,然則咸從可與奉朝賀,往復成書於今年內爲宜。念祖曰,士子所見不同,若與數三人,相議纂修,則甚好矣。命膺曰,玉堂中如李時秀,應善爲矣。念祖曰,檢修官命入則似好。上曰,他人謂以檢書官之冊,則不好矣。又曰,一人之所可爲,非衆人之所可爲也。上曰,五行志誰爲乎?念祖曰,柳義養所製也。上曰,天文律曆等志,李家煥所製云,而簡約善爲矣。上曰,志之凡例最難也。命膺曰,凡例一從漢書乎?念祖曰,其中亦有改爲者耳。上曰,旣有凡例,則雖無於宋史者,別爲目錄,何如?念祖曰,親承聖敎,當依此爲之。上曰,今此卷法,於古未有也,編年史當有之。志儉曰,漢書·宋史之以凡例爲史,則可也,而專以漢書爲之,似未可也。上曰,冊或太大否?念祖曰,本板二十行,行各二十二字。上曰,一二見而何可摘出其疊出乎?命膺·念祖曰,此是不難也。上曰,其亦出凡例,可也。上曰,冊不可無凡例,咸從宜製凡例,凡例成後,自奎章閣入之,可也。上問命膺曰,今其書幾何爲之?命膺曰,其冊成後覽之,則不可無者也。上曰,幾卷乎?命膺曰,卷不過一卷,而此是南漢志也。丙子日記,剽竊入之,今番動駕儀節,亦入之矣。上曰,又入卿之事業,則似好矣。上曰,同副先出,分付得送書手,可也。上謂都承旨曰,卿亦留意於如此事否?昌聖對曰,臣雖從事於文字間,至於此等事,何可以留意言之哉?上曰,卿兄弟之疏章,可謂異常矣。上曰,王大妃殿進御一錢重人蔘粟米飮一貼煎入。出榻敎上曰,此冊,注書可以持去。又敎曰,姑置之,當自內出送耳。諸臣以次退出。
記事官姜彙鈺。兵曹啓目,茂長前縣監尹尙東,光陽前縣監鄭駿采,興德前縣監白光澤等,今秋巡操時軍器執頉罪,依大明律各杖八十,竝收贖公罪施行,前營將金文喆段,仍他事旣已定配,勿論,何如?傳曰,依允。尹尙東乙良功減一等爲良如敎。
刑曹啓目,仍全羅監司放未放啓本啓下者,本曹所管定配罪人稟秩中,韓泰寬·金龍麟,未放中朴泰瑞·盧景興·芮守謙·金始昌·郭啓東·尹昌奉·金太鳴·禹洪九·洪福才·金啓英·奴福京·婢卜禮·奴乭伊·奴都也之·奴巨仁金·奴五奉·奴奇奉·盧景玉·金三奉·玄萬己·李光德·趙命國·金從旭·崔俊燁·羅鳳瑞·金處淳·崔昌運·金三德·朴東春·金躍秋·金光倜·金仁寬·官奴孟千伊·尹德寬·李德喆·金尙爀·全光弼·黃啓崇·朴聖燁·金福男·李昌國,李益良·婢出丹·朴弼柱·金三太·張斗之等,竝放送,吳龍喆·金德潤·韓德顯·李益載·黃道爀·孫默一·金彰呂·申以晦,竝減等之意,分付道臣,何如?啓。傳曰,依回啓施行爲旀,井邑縣定配罪人光翼,樂安郡定配罪人張漢明,金堤郡定配罪人金龍大,茂朱府定配罪人權聖運等段,律不過徒年,罪亦有可恕是旀,興陽縣充軍罪人成光夏,珍島郡定配罪人金鼎民,長興府定配罪人奴福男,雲峯縣定配罪人鄭行毅等段,或喪性之說,不足深誅,或鳴冤之言,無怪爽實,或潛奸淫奔,均之爲罪,則潛奸人耳,亦許久編配,亦足參諒,竝只分揀放送爲旀,萬頃縣定配罪人崔介奉,興陽縣定配罪人林長福等段,罪在惟輕惟重之間,竝姑減等爲良如敎,
座目缺
上在昌德宮。停常參·經筵。
傳于鄭昌聖曰,都承旨馳詣永祐園,奉審以來。
以武藝別監張福祥除下手本,傳于鄭志儉曰,以前任中能技藝者,通融擬入。
以武藝別監姜德輝除下手本,傳于鄭志儉曰,分揀。
以武藝別監宋光洙·李彦哲·林壽鳳等除下手本,又傳于曰,旣已嚴杖,分揀。
傳于沈念祖曰,以畿伯狀啓觀之,當此草樹茂密之時,獵捉似難,日下活雉,雖令依狀請參半代捧,而廚院日供活雉之難繼,必無異同,在前如有代捧之規,自明日,依前規代捧事,分付。
上在昌德宮。停常參·經筵。
徐有防啓曰,明日以方物封裹相値,視事已入頉稟,初無晝講之命,而卽伏聞自玉堂,請出案冊,付籤以入之擧云,故極其驚駭,査問委折,則兩司朝報書吏,誤以明日晝講爲之,書出小報,頒布各司,以致本館之循例擧行,事未前聞,所關非細,當該司吏,方自本院,囚禁從重科治,而入直玉堂之未及詳察,遽請案冊,雖若無妄之事,難免不審之責,事體所在,不可無警,玉堂入直上下番,從重推考,何如?傳曰,允。
以承傳色,口傳下敎曰,奉審承旨入侍。
鄭志儉啓曰,禁衛營從事官來言,今日本營軍兵,日次私習云矣,敢啓。傳曰,停。
鄭志儉啓曰,御營廳從事官來言,今日本廳軍兵,日次私習云矣,敢啓。傳曰,停。
又啓曰,藥房都提調鄭弘淳,提調金華鎭,副提調鄭昌聖,爲承候來待矣。傳曰,入侍。
傳于鄭昌聖曰,禮房承旨入侍。
傳于李邦榮曰,差備門內傳漏,以御井傳漏誤奏,中官推考。
徐有防啓曰,慶尙監司趙時俊狀啓,六月朔生竹笋,限內不得封進,惶恐待罪事,敢啓。傳曰,勿待罪事,回諭。
徐有防,以奎章閣言啓曰,卽接芸閣所報,則列聖誌狀,今月二十二日進上云,奉謨堂奉安,依筵中下敎,同日擧行之意,敢啓。傳曰,知道。堂上不可不備員,前提學金鍾秀,仍任閣職。
又以司饔院官員,以監膳提調意啓曰,本院日供活雉,如有代捧之規,自明日,依前規代捧事,命下矣。依前例以活鷄今日爲始,參半代捧之意,敢啓。傳曰,知道。
上在昌德宮。停常參·經筵。
鄭昌聖啓曰,因議政府草記,今日方物封裹,右參贊口傳差出事,允下矣。吏曹判書洪樂命,參判金魯鎭,謂有情勢,互相推諉,不卽擧行,事體所在,誠極未安,判書參判竝推考,使之斯速擬入,何如?傳曰,允。
鄭志儉,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,停。
李邦榮啓曰,合辭方張之時,兩司無詣臺之員,事甚未安,除在外外,未肅拜呈告人員,竝牌招,何如?傳曰,允。
鄭志儉啓曰,禁衛營從事官來言,今日本營軍兵,日次私習云矣,敢啓。傳曰,停。
又啓曰,御營廳從事官來言,今日本廳軍兵,日次私習云矣,敢啓。傳曰,停。
以大司諫朴師訥,正言鄭益祚,持平朴天行牌不進罷職傳旨,傳于李邦榮曰,只推。
吏曹兼知實錄事單金熤,兼實錄編修官二單林濟遠·洪文泳。
以右副承旨吳大益,同副承旨鄭志儉牌不進罷職傳旨,傳于徐有防曰,只推,更爲牌招。
鄭昌聖啓曰,吏曹參判金魯鎭,疏批已下,卽爲牌招開政,何如?傳曰,允。
又啓曰,吏曹判書洪樂命陳疏受由,參判金魯鎭牌不進推考傳旨,今方捧入,而開政命下,不卽擧行,事甚未安,參判更爲牌招,何如?傳曰,允。
吏曹,口傳政事,右參贊金鍾秀。
傳于徐有防曰,禮房承旨入侍。
傳于鄭志儉曰,吏曹判書,更爲牌招。
傳于徐有防曰,左副承旨入侍。
備忘記,前翰林徐龍輔,口傳付職,牌招察任。
吏曹,口傳政事,奉敎單徐龍輔。
鄭志儉啓曰,吏曹判書金鍾秀,三牌不進,推考傳旨今方捧入,而開政命下之後,連事違召,終不膺命,事體所在,誠極未安,所當更請牌招,而係是一日四牌,何以爲之?敢稟。傳曰,今已夜深,待明朝牌招。
徐有防,以奎章閣言啓曰,今日列聖誌狀,陪進奉安時,旣有閣臣不可不備之敎,事當備員進參,而直提學臣兪彦鎬,正二品陞資之後,自在應遞之科,不得備員之意,敢啓。傳曰,都承旨之兼帶藝文館直提學,雖是正卿,例不得辭遞之故,意謂此亦然矣。然此乃無於例之事,亦屬官方,不可遽然酌定,遞仍當否,令該曹就議大臣稟處,以爲定式之地。
徐有防,以實錄廳郞廳,以摠裁官意啓曰,本廳校讎堂上蔡濟恭移差代,禮曹判書金熤差下,校正郞廳李時秀減下代,弘文館校理林濟遠,校讎郞廳徐有成外任代,弘文館副修撰洪文泳竝差下,使之察任,何如?傳曰,允。見帶館職者,許遞,今日政差出。
鄭昌聖,以議政府司錄,以領右相意啓曰,今日方物封裹,政府西壁,例當進參,而左參贊黃景源疏批未下,不得請牌,右參贊權噵,身病猝重,勢難行公,右參贊權噵,今姑許遞,其代,令該曹卽爲口傳差出,待下批自政院牌招,使之察任,何如?傳曰,允。
徐有防,以成均館官員,以同知館事意啓曰,陞補一年十二抄,逐朔設行,而有過限之慮,則當月念間,以限內不得設行之意草記事,曾有定式矣。大司成未差,限內不得設行,令政院稟旨擧行,何如?傳曰,政官牌招開政。
又以禮曹言啓曰,卽接永禧殿令所報,則今日雨水,本殿正殿第四室前面月臺階砌石一間許頹圮云,正殿至近之地,有此頹圮之患,誠萬萬驚惶,慰安祭宜卽擧行,不卜日今二十四日設行,而有頉處,待晴卽爲擇日修改,何如?傳曰,允。
鄭志儉,以兵曹言啓曰,禁軍來秋冬等都試及府及本曹,連因有故,不得設行,今已過時,依前例以祿試射代行,何如?傳曰,允。
又以兵曹言啓曰,每夜更鼓,隨其點次,五次打下之後,卽打他點他更,自是更規,而去夜二更五點打下時,御井前路傳漏軍士,四次打下之後,不準五次之數,徑打三更一點,致有次次誤打之擧,隨卽推覈,不勝驚駭,臣曹之逐日警飭,非不申嚴,而傳漏軍士等,不善擧行,莫重更鼓之誤打,如是頻仍,臣等今方惶恐待罪,誤打之軍士,亦爲嚴棍懲後,而該所衛將·部將,亦難免不勤檢飭之失,不可無警,令該府處之,何如?傳曰,允。更點誤打草記,非今斯今,可謂迄可休矣,入直堂上郞廳,爲先從重推考。
李邦榮,以刑曹言啓曰,頃因金召史上書其夫崔尙崙,以金海府,所在隱結,陳告於錦城尉房時,所費之數,殆至千餘兩,而宮屬一反前約,不爲出給,故尙崙不勝其債主高斗漢之督迫,棄其妻孥,脫身逃走者,今至七八年,終無去處云,而其時本曹回啓內,此不過錢財推尋,如有可寃之端,則呈法司推尋,何所不可,而敢煩天聽,亟涉猥越,上言內辭緣勿施,金召史照律勘處之意,入啓矣。判府內,金召史事依允,以懲猥越之弊,亦係民隱,每多如許之弊端,自卿曹嚴査處次事,判下,故依判下,在京應問人等處,自本曹嚴査其眞僞,行査於金海府,則本府査報以爲,所謂浮費,未滿百金,而皆是尙崙輩往來時糧資而已,無他所入之處云,而尙崙無去處,憑問路絶,故尙崙多般跟捕,終不捉得矣。卽聞尙崙,以戶曹關文僞造事,方囚於慶尙監營營獄云,非但本事之無實,以金海府査報見之,其所謂隱結圖得時千餘金浮費云者,萬萬虛謊,本事勿施,高斗漢自是無賴之徒,締結尙崙,稱以尙崙之債主,符同金女,乃以不當之說,誣罔天聽之狀,現發於査庭,渠旣遲晩,考律勘處,何如?傳曰,允。
傳于徐有防曰,奉審承旨入侍。
假注書洪光一啓曰,臣敬奉聖諭,馳往傳諭于南部薰陶坊苧廛洞議政府左議政徐命善處則以爲,臣冒犯瀆撓之罪,恭俟準許之音,批旨益隆,責勉愈摰,繼又特遣史官,俯循去就,寵光所及,感淚被面,臣以情以義,苟有毫分可强之勢,則恩批再降,敦諭荐下之後,豈敢一味逡巡,有若飾辭例讓之爲哉?誠以祈免之忱,終不能自抑,必欲務積誠意,冀回天心,寧被傲慢之誅,實無轉動之望,虛辱聖眷,一至於此,伏地悸恐,無所容措,倉卒承命,未及悉暴衷悃,謹當於數日內,更入辭本,以聽處分云矣,敢啓。答曰,知道。未知卿所秉之義何在,予則百爾思量,莫曉其故,實不勝爲卿慨然,予之過計,竊恐因此,而處義似甚乖宜,事面愈益未妥,如予知卿心者,尙猶云然,況乎不知卿心者,當曰如何?予責卿以世道,而卿若不之聞焉,予又勉卿以贊治,而卿若不之省焉,一日二日,以此挨過,向日批旨中,牽補叢脞之嘆,不幸近之矣,是豈平昔所望於卿也?噫,君臣之間,貴相無隱,卿萬一有必難進之端,必可去之義,則何不明言其某事某事之爲然,剖示意中之去就耶?夜滿已分,而急於招徠,復申肝膈至此,卿須諒予至意,待明朝造朝,聽我面諭事,爾其更爲傳諭,期於偕來。
李邦榮,以刑曹言啓曰,卽接典獄署牒報,則獄中癘疫熾盛,罪人十八名,鱗次染痛,其中一名,仍爲物故云,日次罪人及因傳敎所囚罪人金萬齡等,姑不得加刑,而此皆重囚,雖死無惜,因病徑斃,亦係失刑,且續大典恤囚條,有凍餓疾病者,令中外官吏,淨掃療治,無家人護養者,官給衣糧之文,而本署旣有月令醫員,令兩醫司,題給相當藥物,另飭救療,何如?傳曰,允。如是草記,可謂擧職,極可尙也。死囚外,重囚中此等之類,一竝當刻內保放,使之申飭救療,雖是死囚,旣未承款,則徑斃殊非王政,亦令申飭救療。
鄭志儉,以訓鍊都監言啓曰,本局哨官趙命稷,身病甚重,勢難察任,改差,何如?傳曰,允。
又以右邊捕盜廳言啓曰,本廳兼從事官尹壽民,身病猝重,勢難察任,改差,何如?傳曰,允。
大司憲鄭一祥,掌令柳孟養,獻納尹長烈,校理姜忱,副校理徐鼎修,正言徐有鍊,修撰尹尙東·權以綱,副修撰李時秀啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答曰,不允。
大司憲鄭一祥,掌令柳孟養,獻納尹長烈,正言徐有鍊啓曰,請彦衡·養遂·獻遂,竝令王府設鞫嚴問。請還寢會遂絶島定配之命,仍令王府設鞫得情。請還寢李觀源定配之命,更令王府設鞫得情,請遲晩後物故罪人啓能,亟施孥籍之典。請令王府一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請勿故罪人志恒之支屬應坐者,絶島散配。請洪國榮爲先亟施遠竄之典。措辭見上答曰,不允。第六件事,亟停勿煩,未端事,何不速停此啓也?
掌令柳孟養啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府設鞫嚴問,期於得情,快正王法。請削版罪人有臣·宗甲·義駿,竝令王府設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府設鞫得情,施以當律。請楸子島定配罪人趙嵎,亟寢酌處之命,仍令王府設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府拿鞫嚴問。措辭見上新除授持平李益運,時在洪忠道新昌地,請斯速乘馹上來事,下諭。答曰,不允。趙濟泰等事,趙嵎事,亟停勿煩,下諭事,依啓。
正言徐有鍊啓曰,請大靜縣爲奴罪人金壽賢,更令王府設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府設鞫嚴問。請大靜縣定配罪人聖中,放逐罪人有臣·宗甲·義駿等,並令王府設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣爲奴罪人萬赫,更令王府嚴鞫得情,快正王法。請定配罪人具翼遠,亟寢酌處之命,仍令王府嚴鞫得情,快施當律。請減死安置罪人大燮,亟寢酌處之命,仍令王府設鞫得情,快正王法。請減死罪人弼海,亟寢酌處之命,仍令王府設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府更加嚴鞫,快正王法。請鎭海縣定配罪人埏,亟令王府拿鞫得情,仍施當律,其應坐支屬,不可遠地散配而止,亦竝施絶島散配之典。請逆賊尙魯,亟施孥戮之典。措辭見上答曰,不允。安兼濟等事,埏事,亟停勿煩。
左議政徐命善疏曰,伏以臣瀝血籲天,攢手俟命,忱誠未格,批旨愈隆,若以臣之苦口祈免,出於可已而不已,臣始焉感泣,終焉抑塞,實不知何以爲計也。噫,臣於自來官職,初未嘗膠守微諒,進止久速,一聽上天之指導者,豈專爲貪戀爵祿而然哉?誠以臣之一身,臣未敢自有也。至於今日所叨,以言乎任重,則曾所濫竽也,以言乎才疎,則曾所强策也,以言乎盡瘁之義,則久恩未答,新澤又霈,欲報之願,增一倍之衷情也,而乃反連章屢牘,必辭前日之所不敢辭者,此其可已而不已乎?夫公義私分,有時乎互相輕重,故人臣之事君也,固不以私害公,亦不以公忘私,嗚呼,臣家所遭,有非尋常情勢之比,滿盈所召,幾陷千尋之坑,而覆燾偏厚,幸蒙再造之恩,則只合竄形匿跡,不復望於當世,而猶且憑藉寵靈,揚揚彈冠曰,吾所以黽勉,蓋亦先公而後私也,行路之人,亦必罵臣之假眞售僞,托公濟私,臣將何辭以自解乎?且臣於聖敎中救焚拯溺之責,抑有所仰對者,臣竊觀近日之氣象規模,一何其苟且因循也?夫以聖明赫臨於上,朝著肅淸於下,回委靡而爲振作之方,奮叢脞而賁平明之治,卽在一轉移之間,則政宜擔閣利害,協心戮力,以贊一初維新之化,而奈其人心狃安,習尙已痼,臨事而每思斂避,當官而先占便宜,曾無有挺身向前,以自效其國耳忘家之誠者,臣當愛宋臣韓琦之言曰,爲臣者,當盡心事君,死生以之,至於成敗,天也,豈可預憂其不成,而遂輟不爲哉?此可爲今日廷臣之所當戒矣。顧今元輔端揆,以宿德雅望,同寅共貞,而猶未能力挽頹波,丕變流俗,臣於此時,猥叨重寄,威望旣無以服人,德量亦無以鎭物,而不克審量,冒昧就列,竟自歸於衆恬群嬉之科,小則招伴食尸位之譏,大則爲孤恩負國之人,而其於救拯之責,尙安有絲毫之對揚乎?臣聞命以來,日夜憂恐,思所以仰答聖眷,而左計右度,自知甚明,與其入而後量,徒取狼狽,毋寧務積誠意,冀回天聽,荐瀆崇嚴,夫豈臣心之所安也?伏乞聖慈,曲加諒察,特收臣議政新除,俾得以西樞散銜,自殫其筋力奔走之誠,千萬顒祝。答曰,省疏具悉卿懇。卿之一章再章,控免不已,殆若不獲請,則不知止者然,予誠莫曉雅執之何居也。未諗卿於中書一步,視同自劃之科耶?苟有是也,恐非所以作範百僚之意也。卿之地處何如也,倚毗何如也?政宜陳力就列,夷險向前,矯衆恬衆憘之俗,念小變小益之義,與今元輔端揆,同寅協心,以贊化理之工,而奈之何忽公義循私情,至此之甚乎?重爲卿慨慨也,卿其勿復過讓,卽起視事焉。仍傳曰,此批答,遣史官,傳諭于左議政。
錦城尉朴明源疏曰,伏以日吉辰良,嘉禮順成,無疆慶祝,曷有其已?仍伏念臣以無似,猥膺專對之命,行將辭陛,瞻望宸闕,區區犬馬之誠,倍切戀結之私,臣之父母墳山,在坡州地,而距大路爲十里之近,今當遠離,霜露增感,玆敢不避煩瀆,短章仰籲於崇嚴之下。伏乞聖慈,俯垂諒察,特許歷省,俾伸至情,千萬幸甚。答曰,省疏具悉。卿其依所請歷省焉。
右尹金夏材疏曰,伏以臣向被嚴譴,杜門訟愆,其所悚蹙之情,不以長貳而有間,不自意恩敍遄降,除旨繼辱,以臣爲漢城府右尹者,臣且惶且感,不知所喩。噫,伊日所坐,非比尋常,做錯之狀,已悉於前冢宰引咎之疏,臣不必覼縷,而奉職無狀,自速僨敗,聖度雖出於含垢,臣心敢安於憑寵,且臣老母,年過七耋,素抱癃疾,自閱喪威以來,七情所傷,衰病轉甚,而臣一未嘗言私者,特未有危迫之症耳。忽於日前,重患暑癨,眞元大耗,旁症層生,痰壅而粥飮不下,胃敗而浮氣相乘,臣方左右抉將,焦遑罔措,似此情理,寧有離側供職之望哉?閑漫職務,尙不宜虛縻,詞訟劇地,尤豈容久曠?日昨違召,諒非獲已,玆綴短章,仰瀆崇嚴。伏乞聖明,矜察而亟賜鐫改焉。仍又念臣所帶槐院有司提調之任,本非庸下賤品之所可堪當,而況今行人出疆,方在不遠,彼國齎往文書,例當句管,而臣是死難人子孫也,義不忍與聞於此事,昔在先朝,先臣提擧本院時,以此乞解,則今臣所控,不至於無所據矣,亦願早賜變通,以便公私,千萬幸甚。答曰,省疏具悉。卿其勿辭行公。
司諫金履禧疏曰,伏以臣於前月,忝叨見職也,狗馬之疾,實不堪奔走供仕,而沐浴義重,不敢言病,强策行公,輾轉潻劇,竟犯違逋,幸蒙例勘,臣方左右醫藥,宛轉床褥矣。不意新除,又降於此際,臣聞命惶悶,不知所出。蓋臣蒙遞屬耳,其間雖有數人除拜者,而皆以在外,旋卽遞改,則其實無異於以臣代,臣雖無目下疾病之難强,除輒冒膺,得不有愧於廉隅哉?念臣稟本脆弱,早抱奇疾,年未篤老,便成癃痼,居常凜凜,不敢自比於恒人,向叨館職,一再登筵,其病孱羸瘁之狀,或蒙聖鑑之俯燭矣。近又挾感委頓之中,添得天行眼疾,多般治療,有加無減,不能開眼視物,已多日矣。以此病狀,雖欲陳力,末如之何矣,玆不得不冒犯瀆擾,敢陳微懇。伏乞天地父母,曲垂矜察,亟命鐫改臣職名,以便公私,不勝幸甚。臣於目下事,有不容泯默者,崔東岳出陸之命,有以仰疏釋之聖意,而論其許多負犯,當初島配,已失太輕,縱使渠追愆自責,守分蟄伏,固不可以歲月稍久,遽然寬恕,而以日前傳敎觀之,汚虐島民,罪上添罪,未知殿下,何爲而有此減等之擧也?若以其罪有可貸,則本罪之外,新犯如許,若爲其害及島民,則陸地之民,亦獨何辜?且以渠頑蠢之性,若聞殿下亦知其汚惡之狀,而猶復施之以寬典,則愈無忌憚,益肆悖戾,勢所必然,此實朝廷壞紀綱之一端,而其在爲民除害之道,恐不當若是也。雖然,臣之所憂慨者,非直爲此一事,近日殿下,恩私太過,或不免貽累於刑政,其事雖微,推類以往,安知不後復如前乎?臣謂特寢崔東岳出陸之命,凡於處分之際,益加聖思,毋使王綱墜而國法斁焉。答曰,省疏具悉。崔東岳事,非爲渠也。況同罪之人,或已減等,則論以刑政,不可斑駁故也。至於爲除島民之害,不念陸民之弊云云,外面似然,而此亦有斟酌者,與其久住而若固有之,曷若移配而知畏,使恩法兩伸也?爾其勿辭,從速察職。
吏曹判書洪樂命疏曰,伏以臣冒據見職,纔踰一念,而牌召不進,已十餘遭矣。偃然在家,荐犯違傲,病裏惶蹙,心肝前熬,嘔血宿症,輒復發作。臣初非高蹈,又非喪性,而旣出復入,有召輒違,惶蹙之極,至於嘔血,而不思變動,甘自陷於大戾者,抑獨何心哉?臣少也,或連年奇疾,或間年危症,貽憂於父母者甚,則其爲子不孝旣如此,而及今年非壯盛,病益沈痼,積逋恩命,義分都虧,則其爲臣不忠又如此,臣雖無狀,亦一秉彝之物,豈不粗知臣子之道,而命道奇窮,疹疾纏綿,忠孝兩失,恐將不暝,顧今諸症之越添,不敢更事覼縷,以瀆崇嚴,而最是痰火,當夏尤劇,勞心勞形,輒復熾肆,內如醇醪之攻心,外若爐炎之熏面,目暗耳塞,縷息斷續,知覺隨而昏窒,多方調治,久而乃醒,其何能應接人物,斟酌銓衡,殫精運思於黜陟與奪之間哉?以此症,當此暑供此職,而能免顚仆之患者,萬無一幸矣。況左脚風痿之症,近益添劇,雜試鍼藥,迄未見效,時月之間,蠢動無路,然而左右不言,大臣不陳,倘非殿下特垂憐察,曲保殘喘,則臣將於何控愬耶?臣旣不能陳力就列,則早自乞身,以免瘝曠,固是臣分之當然,而尙不爲此者,非徒囁嚅而不敢唐突也。伏惟我殿下,以天縱之聖,有時敏之學,凡於義理事爲,擇善而固執者,允合於堯·舜精一之訓,朝著日益淸明,政敎日益隆郅,太平之治,庶幾親見,此臣所以遲徊而不忍便訣者也。倘殿下,以臣通籍之久,而不欲遽棄,則特許數年長暇,專心調治,賴天之靈,如得少間,則臣敢不殫竭尺寸,盡瘁爲期哉?譬之病馬,不堪驅使,惟當放于原野,任其飮泉齕草,待其蘇健,駕御馳驟,無所不可,若徑加銜勒,重厥馱載,是馬也,戀斗粟之恩,畏鞭策之威,其將竭氣力奔走,而千里之程,不能百里而顚蹶矣。其顚蹶固不足恤,而奈厥載之傾覆,何哉?臣之情私,實有類是,寧不窮且慼乎?且於日昨開政,至有勿呼違牌之命,臣惶懍迫阨,進伏闕外,只俟鈇鉞,責敎荐下,辭旨極嚴,有非臣子所敢承聞者,臣益不勝震悼戰慄,將不計死生,匍匐赴政,而實無寸步自致之勢,瞻望禁庭,瞠然罔措,萬不獲已,乃敢犯分擔席而進,問備之罰,豈足以懲其罪哉?堂堂聖朝,冢宰之官,是何等重任,而必以如臣癃病者,苟充而强督之,致此妄擧,瞻聆俱駭,其壞損朝廷尊嚴之體,果何如也?至於諫長之疏,以三銓望混入事,特請譴罷,其所臚列,辭嚴義正,而承旨實無誤傳之失,臣則有疎率不愼之罪,畢竟承旨遞改,臣則薄勘,止於推考,臣於是尤增慙惶,無地自容,以病以情,斷無蹲冒之理,玆將肝膈之懇,疾聲哀籲於天地父母之前。伏乞聖慈,哀之憐之,亟削臣本兼諸任,仍治臣罪,以肅朝綱,以謝人言,千萬幸甚。答曰,省疏具悉。授卿見任,取卿雅望,不可乍除旋解,卿其調理行公。
安昌君燝疏曰,伏以臣於日前常參入侍退出之際,光範門外,極甚擾踏,近仗軍士,揮鞭禁雜,而鞭箠混及於臣身,此雖渠未及詳審之致,而下習可駭,故使府隷,奪來號牌矣。兵曹入直郞廳,大加聲怒,捉去臣之陪隷,捽入庭下,重施棍罰,臣之陪隷,若有攔入之罪,則棍之無所不可,而因一奪牌之事,有此移乙之怒而責之曰,摠府不過兵曹屬司,則摠府堂上,安敢奪去近仗軍士之號牌云,臣雖疲軟,顧其爵,則乃是一品,宗臣摠府,又是兵曹通關之衙門,則一騎郞之凌踏本府,胡至於此耶?尤可駭嘆者,摠府卽先朝御牒奉安之所,而受敎中摠府下隷,諸各司不得任意施罰事,定式遵行之意,聖敎丁寧,竝爲奉安,則各司所當尊敬之不暇,而今此騎郞之不有受敎,作此無前之擧,已極可駭,而其所謂兵曹之屬司云者,尤極妄率。緣臣無似,見侮於人,使下隷替受其辱,以貽本府無限之差恥,臣安得晏然在職乎?短章自列,伸暴實狀,以冀聖明之俯燭,而喉院退却,無意捧入,至再至三,一味阻搪,無乃宗臣疏章,不足爲有無而然歟?抑或騎郞威勢,有所顧瞻而然耶?雖未知其意所在,而若此不已,無論事之大小輕重,疎逖之蹤,將無以仰達天聽,喉院之急於扶抑,反昧壅遏之歸者,臣實慨然,顧此本事,雖似微細,紀綱所關,終難泯默,玆敢不避猥越,復伸前說。伏乞聖慈,俯垂諒察,削臣所帶摠管之任,以靖私義,以快人心,不勝幸甚。答曰,省疏具悉。胡大事也,詆斥至此?卿其勿辭焉。
右副承旨吳大益,同副承旨鄭志儉疏曰,伏以臣等於安昌君燝之疏,有萬萬不安者,向日燝疏到院,而事涉屑越,似不足上聞,故臣等適以該房,連日退却矣。今於疏末,添入侵斥之語,或謂之顧贍,或謂之扶抑,而甚至以壅閼之目,加之於出納之地,其言雖不足較挈,而在臣等廉隅,其何敢晏然於職次乎?玆敢聯陳短章,徑出禁扄。伏乞聖明,亟遞臣等之職,以安私分,仍治擅離之罪,以肅朝綱,千萬幸甚。答曰,省疏具悉。爾等勿辭察職。
吏曹參判金魯鎭疏曰,伏以臣於銓職,決知其不相稱,而猶且黽勉冒膺者,誠以恩命之不可孤也,情勢之無可引也。數三赴政,瘡疣多端,退而點檢,愧悚常切,乃於日昨,隨長僚後,一參政,而臺評果出矣,遣辭頗緊,勘斷亦嚴。夫政望出入,何等審愼,而生疎之失旣著,做錯之罪難恕,人言之來,何辭自解?承宣旣被譴去,判堂見方引義,若臣同罪之人,理不當倖免,職名便屬已遞,去就更無可論,政牌荐下,末由承膺,逋慢之辜,益無所逃,玆敢隨詣闕外,露章自列。伏乞聖慈,俯賜諒察,亟降郵罰,以重臺言,俾靖私義,不勝幸甚。答曰,省疏具悉。判堂疏批,已下勿辭之命,卿亦勿辭行公。
江原道觀察使金尙集疏曰,伏以臣猥以庸愚之姿,濫荷特達之恩,待罪藩任,行且數朔矣。區區報效之誠,雖尋常簿書之末,豈不欲殫精竭思,仰副委寄之聖眷,而惟是鈍滯生疎,觸事憒憒,今番赦啓中,平海郡徒配罪人順得之混置放秩,卽其一也。順得之當初罪犯,臣旣未詳,而以其名徧徒年之案,只憑遇赦皆放之文,不加區別,遽議宥釋,及伏見曹啓判下傳敎而後,始覺順得之罪,關係甚重,決不宜循例擧行者,而緣臣疎闇,未能照檢,致煩特敎移配之命,原初勘律,雖由該曹,到今徑放,臣實不察,滿心慙惶,靡所自措,仍因厭然,義所不敢,玆不得不冒入文字,仰請威譴。伏乞聖明,亟命重勘臣辜犯,以爲藩臣不職者之戒,不勝幸甚。答曰,省疏具悉。該曹之失,卿何云然?勿辭察任。
校理姜忱疏曰,伏以再昨,以祀享儀節事,有令本館博考之命,一館諸臣,承命齊進,而臣適自數日,重得泄痢,症情危毒,食飮全却,一日之間,登溷無數,神息昏奄,欲起還仆,不得進參諸僚之末,疾病之來,雖是不免,違慢之罪,固所難逭,撫躬惶蹙,無地自容。噫,臣卽殿下之一無用物耳,糞土而剪拂於軒墀,鳬雁而咸囿於造化,前後推遷,莫非踰分,下邑便養,私情獲伸於奉檄,淸班濫叨,寵光屢被於登筵,臣雖隕結縻粉,何以報聖恩之萬一哉?唯甘隨逐隊行,竭力趨走,而于今七朔,一直伈伈,不能論一事,以裨我殿下淸明之新化,未嘗發一言,以贊我殿下緝熙之聖學,含默是事,罪戾徒積,至於館會之未參,其罪尤大矣。貪戀名塗,固素心之有愧,而違傲君命,豈私分之所安乎?且臣病情,素以復暑之症,當夏輒發,旬日之內,起動無望,玆敢呼籲於天地父母之前。伏乞諒臣之情,勘臣之罪,亟命遞斥臣職名焉。臣於病裏乞免之章,何暇贅附,重犯瀆撓之罪,而臣感激恩造,銘鏤肺肝,憂愛之衷,伏枕耿耿,敢以草草數語,庸備紸纊之淸聽,惟聖明少垂察焉。噫,殿下以乃聖乃神之姿,歷至艱至危之會,寶位光臨,大明時昇,天命之眷佑,何如?人心之歸戴,何如?中外臣庶之期望以至治者,亦何如,而迄今四載,非徒治效之邈然,益見國勢之岌嶪,罪犯極逆,尙逭王章,而當斷不斷,神人之憤愈積,黨于權奸,只施薄竄,而乍罰旋解,朝野之惑滋甚,隄防則漸至不嚴,而釁孼懷僥倖之心,鎭安則置之不論,而臺閣成媕婀之風,經費是節,而財用之耗匱,猶夫前日,賦役不加,而民生之困悴,無異凶年,此正殿下旰食宵衣,勵精圖治之時,抑亦群下,聚精會神,協恭對揚之日,而廈氈之上,聖心猶未堅定,規模或欠廣大,政令擧措,多遺本務末之患,位著之間,其心只在利祿,機務專事彌縫,訏謨言議,有瞻前顧後之態,因循苟且,以度時月,至若討國賊,固邦本,靖世道,革民弊之當務所先者,未免一歸於弁髦,此豈所望於今日者哉?臣愚死罪,竊以爲此莫非殿下不能端本正始,廓然大公之致,而窮格之工,誠正之學,或有所未盡而然也。昔董仲舒曰,正心以正朝廷,正朝廷以正百官,正百官以正萬民,此言雖似陳腐,可以爲聖王誦之,故朱子與宰相書,必以格君心,爲當時第一義者,此也。惟願殿下,勉之以誠正之學,勵之以奮發之志,總攬乾綱,董飭群下,使治化一新,國勢奠安焉。殿下頻於後苑,親較射藝,夫射者,六藝之一,君子所以觀德,而詰戎講武,亦爲王政之大者,昔我列聖,亦嘗親臨,弛張竝用之術,寔爲國朝家法,我殿下繼述之盛節,臣固欽仰,倘天時和暢,玉體康豫,或於澤宮禁苑,天仗乍臨,古禮式倣,與卿士大夫,進退折旋於熊侯貍首之間,則一堂君臣,咸囿風雲之慶,百年昇平,恒存陰雨之戒,而今則不然,無論寒燠,不避風霧,頻勞玉趾,親御矍圃,至於微末弁臣,蹶張軍卒,亦得廁於其間,非分之資,罔功之賞,又從而出焉,有非古聖王候明射選之義,而亦豈無勞損之節?至於卒伍之較肄,則有司存,顧何必煩聖躬乎?頃日試射,以帿竹之副急進排,該曹取來江上棹竹,蓋舡人之造費棹竹,動費四五十金,以其失,所業違本價,怨言頗聞,此雖小事,豈可聖明之世,一有此愁嘆之民哉?臣伏聞近日爲印內部書冊,多求外邑紙地云,發輝遺經,丕闡文敎,我殿下典學之盛念,臣固欽仰,而今我聖上,自在离筵,淹貫經史,睿工勤孜,聖學高明,聖賢之傳授心法,古今之治亂得失,無不體認融會,有如燭照鏡考,地負海涵,而瀛館牙軸,自有滿架,奎閣寶帙,亦至充棟,如有稽古覽觀之事,則此中方冊,不爲不多,何必搜剔涉獵,一如韋布操觚者之所爲乎?玩細好累大德之戒,臣敢爲殿下陳之,昔唐太宗曰,帝王當以德行爲本,文藝爲末,此雖中主,其言亦足爲法,臣以爲今此所印,苟非經史墳典,有關於治法征謨者,則亦爲不急之務也。顧今三庚不遠,一霈終靳,雖以諸道狀啓觀之,或注或灑,堇得鋤犁,而終未浹洽,至於漢以南三道,則雨澤比西北尤閟,無水之田,移秧愆期,立苗之穀,枯損居多,時有亢旱之漸,野多惜雨之望,若此而挨過今月,三農之憂,有不可言,今當國儲罄竭,人心危懼之時,歲一告歉,國將奈何?伏願殿下,側身修行,先事慮患,盡天心孚格之道,講民食儲蓄之策,使方寸之雨,得未終月,而周之康年迄用於殷旱之世焉。噫,君德成就,責在經筵,有宋賢臣所以眷眷於其君者也。驗于身心,措諸政事,資學問之將就,基德業之崇廣,唯經筵是已,而如或徒應文具,戒忽寒暴,則雖日三開筵,歲一畢帙,徒見書自書我自我,何補於修齊治平之道哉?如臣等輩,學識謏蔑,苟然充數,固不足以開發聖聽,啓沃聖心,有所絲毫裨益,而日許橫經,俯賜顧問,若有見解,鹵莾無以稱塞,反覆詔誨,如父敎子,則成湯所以不恥下問,文王所以遐不作人之德,豈不兼有而竝美哉?臣愚死罪。竊伏見近日開講之時,或因機務之酬應,自止未半,旋命中止,雖因伊日事勢之不得不爾,而於此一事,亦可見殿下誠敬專一之工,有所欠闕而然也。且或於賓對,兼行晝講,虞廷之都兪吁咈,宋筵之論思啓沃,雖非兩件事,而時刻頗久,慮聖躬之疲倦,坐次甚狹,致筵體之苟簡,每以草草了當,不能各陳其情,臣以爲朝晝法講,不必與次對同行也。臣以羈旅,偏荷洪造,有除輒膺,涯分過矣,挾冊覲光,榮寵極矣。徒竊廩祿,終無一言,則孤恩負國,臣罪萬死,今於涔涔之中,略效芻蕘之貢,惟聖明,不以人廢言,臣無任屛營祈懇之至。答曰,省疏具悉。首陳事,所陳切實,當留念矣。至於卒伍較肄,或無是也,無則加勉,不害爲增益之一端,又如舡人稱冤,未知因何,令該曹査實以聞,其次內府書冊印出事,姑無一卷印出之命,豈傳者之誤耶?又其次講民食事,亦令廟堂稟處,尾請法講之不與次對同行者,此則先朝遺則,決不可到今中廢,爾其勿辭,調理察職。
庚子五月二十二日,記事官姜彙鈺。義禁府啓目,東所衛將李栭漢,部將金道光,去夜御井傳漏,致有誤打,難免不檢飭之罪,刑推得情,何如?啓。傳曰,李栭漢段,渠旣發覺,今無更問之段,分揀放送,金道光段,宜無異同,一體放送爲良如敎。
義禁府啓目,仍慶尙監司放未放啓本啓下者,本府所管定配罪人及徒配罪人,竝依啓聞施行,他餘罪人,令刑曹稟處,何如?啓。傳曰,依回啓施行爲好矣,其中李廷爀·李文喆,減等爲良如敎。
庚子五月二十二日辰時,上御暎花堂。方物看品入侍時,行都承旨鄭昌聖,左承旨徐有防,右承旨李邦榮,左副承旨沈念祖,右副承旨吳大益,同副承旨鄭志儉,假注書趙興鎭·洪光一,記注官鄭必忠,記事官李,以次序立訖。上曰,全羅兵使入侍事。出榻敎賤臣光一,承命出外,分付。上曰,奎章閣提學金鍾秀入侍事。出榻敎命諸承旨方物看品。敎曰,雨勢如此,勿令沾濕。上曰,當該承旨誰也?邦榮曰,小臣矣。上曰,右承旨守廳,左承旨進去,可也。命書傳敎曰,封裹期日不可進退,而參贊望口傳,銓官互相推諉,日已過午,尙不擧行,事體所在,誠極未安,寧有如許紀綱?自政院另加各別嚴飭,斯速擬入,待下批先封裹後謝恩。命書安昌君燝疏批曰。答曰,省疏具悉。胡大事也,詆斥至此?卿其勿辭焉。命書傳敎曰,陳疏承旨批下,牌招使之仕進,全羅兵使李長燁進伏。上曰,本營自是弊局,爾其往欽哉。命退,諸臣以次退出。
庚子五月二十二日申時,上御誠正閣。禮房承旨入侍時,左承旨徐有防,假注書洪光一,記注官鄭必忠,記事官李,以次進伏訖。上曰,藥房提調入侍事。出榻敎藥房提調金華鎭入侍,上曰,議政府封裹幾爲之乎?知入。賤臣光一,承命出問回奏曰,封裹幾訖云。上曰,封裹須精爲之事,注書出去,分付,可也。賤臣光一,承命,分付。命書傳敎曰,三日內三行祀典,恐涉瀆屑之歸,又聞明日,亦是吉日云,今夜慰安祭,兼告事由,明日始役事,分付。命書傳敎曰,藏譜閣影幀移奉事,旣於戶判入侍,有下敎者,躬審然後,可定奉安之殿,適値動駕日,再明日還宮時展拜,以此分付。命書傳敎曰,選曹重任,不宜輕解,雖於兩銓官之疏,下勿辭之批靳解,旣出重其任之意,則到今强迫,反歸於縛束之歎,論以情地,無異已遞,許令一伸廉隅,不害爲禮使之道,吏曹判書洪樂命,參判金魯鎭,竝今姑許遞。命書傳敎曰,倚注也深,故責備者深,況今世道,宜求宿趼。右參贊金鍾秀,爲吏曹判書,命書傳敎曰,新除授吏曹判書,卽爲牌招開政。命注書持傳敎出頒。賤臣光一,承命出頒,上謂華鎭曰,左相上疏見之否?華鎭曰,見之矣。上曰,左相幾時出乎?華鎭曰,自上敦勉,則豈有不出之理乎?上曰,大臣書啓入來乎?知入。賤臣光一,承命出問回奏曰,書啓不來矣。上曰,史官入來與否及大臣有造朝之意否?知入。賤臣光一,承命出問回奏曰,史官入來,而大臣無造朝之意云矣。上命退,諸臣以次退出。
庚子五月二十二日酉時,上御誠正閣。左副承旨入侍時,左副承旨沈念祖,假注書洪光一,記注官鄭必忠,記事官李,以次進伏訖。上曰,宋史凡例無誤否?念祖曰,昨見徐命膺曰,明史凡例最好,用之似好云矣。德祐以下二王,升之帝紀,何如?上曰,本草然矣。念祖曰,帝昰帝昺,則本草附之德祐,故欲立各紀矣。上曰,好矣。上曰,唐書志,則歐陽脩,傳則宋祁纂之乎?念祖曰,然矣。上曰,予好晉書矣。念祖曰,其文甚好,而多類世說體,但其論贊未好矣。上曰,其文亦有六朝騈儷之風,大抵韓文未出之前,多對偶矣。念祖曰,宋史,大類我朝事矣。上曰,予不知備忘記出處,於宋史見之矣。念祖曰,然矣。上曰,我朝有永禧殿,而宋朝亦有慶運宮矣。念祖曰,以官職論之,亦多相似矣。上曰,讀禮通考,勝於五禮通考矣。念祖曰,然矣。命書傳敎曰,禮房承旨,馳詣永禧殿奉審,有頉處亦爲看審以來。仍命注書,奉傳敎,出外分付。賤臣光一,承命出外分付。念祖曰,先正臣李珥,於大學小註,以靑紅筆點出,別其好否者甚精,好矣。上曰,家有所儲乎?念祖曰,臣家無之,而似在石潭書院矣。上曰,翰林入來後,行關本院,使之上來,可也。命書傳敎曰,朝於疏批,罄予肝膈之蘊,謂卿卽日造朝,整衣以俟,已竟夕矣。始問傳諭史官,卿無出肅之意云,卿之所執,於是乎過中萬萬,胡不亟回前見?出而視事,以此意更遣史官,傳諭於左議政,造朝與否知入。仍命曰,廳注書出去,傳諭,可也。賤臣光一,承命退出。
上在昌德宮。停常參·經筵。
徐有防啓曰,再明日永禧殿酌獻禮時祭文,當爲製進,藝文提學洪樂命,待明朝牌招,何如?傳曰,知有實病,弘文提學,今日政差出,待下批,牌招擧行。
傳于徐有防曰,禮房承旨入侍。
鄭昌聖啓曰,吏曹判書金鍾秀,再牌不進,陳疏到院,纔已退却,推考傳旨,今方捧入矣。開政命下,已至兩日,特敎申飭,不啻截嚴,而昨今連事違召,終不擧行,揆以事體,誠極未安,所當更請牌招,而係是一日三牌,何以爲之?敢啓。傳曰,第欲知所引之有何別般委折,原疏始先捧入,待下批牌招開政。
徐有防啓曰,左副承旨沈念祖,今方入侍矣。臣吏·兵批兼進之意,敢啓。傳曰,知道。
有政。吏批,吏曹判書金鍾秀,參判·參議未差,承旨徐有防進,以徐浩修爲吏曹參判,李敬一爲校理,李時秀爲副校理,洪樂命爲右參贊,沈豐之爲禮曹參議,金魯鎭爲大司成,朴宗采爲咸從府使,桂德洙爲崇靈殿參奉,徐昇修爲奉常參奉,金載瓚爲檢閱,尹行修爲副修撰,兪彦鎬爲弘文提學,吏曹參判望未下。兵批,兵曹判書蔡濟恭病,參判李萬恢病,參議尹勉升病,承旨沈豐之進,以權噵·洪樂命·金魯鎭·宋煥億·李度默·林濟遠爲副司直,洪文泳爲副司果。
吏曹口傳政事,以趙鎭衡爲奉常正。
徐有防,以吏曹言啓曰,卽接奉常寺牒報,則今此永禧殿酌獻禮時典祀官,當以本寺正塡差,而正尹東晩,受由在外云,今姑改差,其代,口傳備擬以入之意,敢啓。傳曰,知道。
傳于徐有防曰,都承旨入侍。
姜彙鈺偕來,代吳泰賢爲事變假注書。
徐有防啓曰,弘文提學兪彦鎬牌不進推考傳旨今方捧入,而酌獻禮祭文製進,不可少緩,而如是違牌,不卽擧行,事甚未安,更卽牌招,何如?傳曰,允。
沈念祖啓曰,檢閱金載瓚,旣已付職,卽爲牌招入直,何如?傳曰,允。
徐有防啓曰,弘文館提學兪彦鎬再牌不進,推考傳旨,今方捧入,而祭文製進,一時爲急,連事違召,尙不擧行,揆以事體,誠極未安,所當更請牌招,而係是一日三牌,何以爲之?敢稟。傳曰,不特此宰臣,每於群下處義,務令綽有餘地,獲免迫隘之患,雖出於崇廉禮使之意,凡事過則生弊,近日卿宰違牌,亦可謂太無嚴矣。今日群工,又何其太慢忽於君命乎?莫重祭文,署押在明,將以無提學之故,不得行事乎?政院知悉。
徐有防,以禮曹言啓曰,今此永禧殿親行酌獻禮時,自上當有散致齋之禮,而正日只隔二日,散齋則勢未及依例擧行,殿下自今日,散齋一日於別殿,致齋一日於正殿,散齋有司不啓刑殺文書,致齋唯啓享事,諸享官及近侍之官應從升者,竝散齋一日於正寢,致齋一日於本司,陪享百官諸衛之屬守衛殿門者,各於本司,淸齋一宿事,知委,何如?傳曰,允。
備忘記,今日法綱,雖曰,掃地,又將使予,爲幺麽一小官屈法乎?夕時出牌,則家非鄕外,人定未下之前,綽有去來,而偃然遲回,與牌俱在城外,至於微稟之擧,使氣於院中之習,欲售朝廷乎?此時若此,來頭將作何樣罪?況命牌在城外,大官所不敢爲,不但大關後弊而已,豈可一味曲庇?翰林金載瓚,爲先刋名仕版,下該府,以爲嚴勘之地。
傳于徐有防曰,明日藥房日次問安勿爲之。
吳大益,以戶曹言啓曰,以舡人帆竹事,有令該曹査實以聞之命矣。凡係木物,繕工監例爲責用於都庫,而木物皆有尺數,若過三十尺長,則該監取用帆竹於船人,報戶曹給價,自是舊規也。月前因露梁郊場旗竹之腐傷,營繕該吏,與訓局將校,眼同執捉,改豎旗竹,而此旣流來古例,非今創行,故本曹亦依恒式給價,而價本之比私貿差少,雖或爲舡人之稱冤,旣非常時頗有之事,亦非從他貿用之物,該監遵以爲例,尙未變改,故爲慮貽弊,今番退漕舡發賣時,論報備局,請得舊舡帆竹,輸置公廨,欲以爲此等木物入用時取用之資,而營繕別貿帆竹之例,若仍此永爲革罷,則庶可除執捉時爲弊之端,惶恐,敢啓。傳曰,知道。本事之爽實旣如許,則到今別無更査之端,而雖以旗竹言之,如是定式,則可除後弊,若此而復踵此習者,自本曹各別嚴禁,可也。
沈念祖,以兵曹言啓曰,永禧殿雨漏處修改日,當詣展拜,仍行酌獻禮事,命下矣。以何營軍兵隨駕,何營軍兵留陣,而隨駕禁軍馬步軍,幾番幾哨磨鍊乎?敢稟。傳曰,甚熱,宜從簡率,以訓局馬軍二哨,步軍六哨及禁軍與入番軍二番隨駕,留營留陣,勿爲磨鍊,與展謁有間,着甲一節,今番安徐。
李邦榮,以義禁府言啓曰,慶尙道放未放回啓公事判付內,依回啓施行,其中李廷爀·李文喆,減等事,啓下矣。泗川縣東溪驛徒三年定配罪人李廷爀減等,罪案中以徒二年半改錄,昆陽郡徒二年半定配罪人李文喆減等,罪案中以徒二年改錄事,分付該道道臣之意,敢啓。傳曰,知道。
事變假注書姜彙鈺啓曰,臣敬奉聖批,馳往傳諭于南部薰陶坊苧廛洞議政府左議政徐命善所住處則以爲,臣誠未格天,辭不達意,史官纔回,恩敎荐降,十行絲綸,丁寧開導,仍命偕來,俾聽面諭,臣於是乎惶懍震薄,如窮人無所歸。臣雖無狀,平日所自勉者,推不擇夷險,生死向前而已。從前官職,何嘗以賤臣去就,屢煩聖念,如今日之爲者哉?公私之互有輕重,臣於辭疏,略有所仰暴者,聖誨愈勤,而臣心轉益迫隘,聖眷彌隆,而臣情轉益罔措,臣誠左右視,而不知所以爲計也,至於責世道之敎,尤是臣不敢冒進之一端,疎才朽質,已試蔑效之狀,淵鑑悉燭,自知甚明,今若違命是懼,姑且强其不能,畢竟至於狼狽而後已,則顧其獲罪聖朝,反不如一時逋慢之猶有可恕,臣之前疏所論,蓋亦自量已熟而然也。臣旣以更入辭本之意,仰陳於書啓中,玆不敢以草草數語,畢攄底蘊,謹當瀝血封章,以冀上天之垂憐云矣。臣旣承偕來之命,故仍留之意,敢啓。傳曰,知道。
備忘記,書啓之回,辭遜愈摰,虛徐之嘆,易有容已?上下相持,凡今幾日,誠信之不孚,可謂胥有失矣。卿之前後官職,初不飾讓云爾,則獨於今番重卜,牢守固拒,一反誰昔規模者,必有所以,予之禮卿,不及誰昔而然歟?朝廷之待卿,又不及誰昔而然歟?無是二者,則卿胡乃不讓於前而讓於後乎?予誠左右顧而茫昧也。玆遣近密之臣,更布未罄之蘊,卿須卽日造朝,弘濟國事,予方側席以俟也。仍傳于鄭昌聖曰,此敦諭,右副承旨傳諭于左議政,與之偕入。
右副承旨吳大益啓曰,臣敬奉聖諭,馳往傳諭于南部苧廛洞薰陶坊契議政府左議政徐命善所住處,繼又傳宣批旨,則以爲臣三上辭本,一遞爲期,不意近侍先辱,責敎備至,批旨旋下,誨諭諄復,臣於是乎怵迫嚴命,不敢爲固守初心之計,而若其去就之顚倒郞當,將不免貽羞搢紳,撫躬慙赧,無地自容。見今日勢向夕,賤疾適苦,謹當略費調治,待朝趨承,而近侍相守,一時爲悶,偕來之命,卽賜收還,千萬伏望云矣。臣旣承偕來之命,姑爲仍留之意,敢啓。傳曰,知道。大臣明當造朝,爾則先爲入來。
左議政徐命善疏曰,伏以臣猥將私懇,再瀆崇聽,翹首雲天,顒俟兪音,及奉批旨,又復靳許,荐降別諭,促令造朝。夫以我聖上之憫覆臣,體諒臣,猶未悉燭臣窮蹙之情,則此殆臣辭語拙訥之致也。臣請更申前後疏意,而益之以未及之蘊,以盡孚格之道焉。噫,臣家之遭罹危辱,今且幾月矣。私心之恐懼,尙未盡釋,一世之猜怒,尙未盡熄,雖以西樞散銜,黽勉於周行之間,當之者擧目躕躇,見之者蒿目惝怳,則在臣處義,政宜杜門斂跡,以待時月之稍久,而公議之遂平也,審矣。今乃任他笑罵,若已固有,當謹愈肆,而頓忘宿昔之憂患,當退愈進,而益挑人情之拂鬱,畢竟衆誹群憾,四面而蝟起,臣縱不能爲殿下靖時象,豈忍以一身之故,重誤殿下之國事也?此臣初疏之餘意,而私義之不可出者,然也。臣於聖批中,忽公義循私情之敎,竊不勝其惶汗之浹背。嗚呼,臣安敢爲此哉?夫人臣之感結主知者,必曰,義則君臣,恩則父子,此猶設譬之語也。若臣之家,微殿下再造之澤,不得至有今日,其爲父子之恩孰切焉?然則子之於父,可以自私其身,而厭服勤之勞哉?使臣之識量氣力,誠有近似於扶顚救時之用,雖未能丕變風俗,以副期勉之聖意,豈不欲殫心竭慮,以效奔走之微誠,而臣之長短本末,聖鑑在上,有何威望,可以彈壓百僚,有何才德,可以厭服人心,而當此委靡頹惰之日,自任以挽回振作之責,人孰肯從臣之言,而亦豈不笑臣之愚乎?臣之前所慨嘆者,非敢恕己之昏而責人之明,其苦心血忱,竊自附於古人漆室之憂而已也。此又臣再疏之餘意,而才器之不可堪者然也。抑臣於二者之外,別有可遞之端,臣家向來事,究其本,則滿盈之所召也。從此息補之道,惟在於夙夜戰兢,力避隆盛,以少贖其過福之災,而臣之所叨,卽臣外從兄力辭獲遞之代也。今以中表之親,互據三公之任,兄出弟入,榮寵赫然,藉令公格無礙,故例有稽,以臣今日情地,其怵然而恐,恤然而憂者,當復如何,而臣豈敢自外於聖朝,不思所以自處之道乎?此又臣兩疏未及之蘊,而今復卒言之者也。臣厚受昊天之德,未效塵刹之報,戀主一念,寤寐如丹,尙敢有自占便宜,不體隆眷之計,而目下難冒之義,如右所陳,反復揣量,實無以仰承明命,虛辱聖恩,徒添臣罪。伏乞殿下,諒臣情之非假飾,察臣言之非虛謾,特遞臣所辭職名,俾廉隅一伸,公私兩幸,不勝懇禱。答曰,省疏具悉卿懇。別諭纔宣,辭章踵至,似出交違而然,悃愊剖示無餘,更無可以爲說於卿者,只將疏中所道二段事,略復質難可乎?卿疏若曰,縱不能靖時象,豈忍以一身之故,重誤國事?此則予固無淸平之治,而蝟起之誹憾,足自振壓,胡至於使卿狼狽也?若曰,自任以挽回振作之責,孰肯從之,亦豈不笑之?此則卿在三事之列,凡於公卿百執事,奮勵者奬之,頹惰者警之,俾各先公忘私,則一日二日,漸就丕變,人當從之之不暇,何暇爲事於笑卿耶?至又紙末引義,奈之何捨常格拚古例,說此不當說之嫌,無幾近於强覓之嘆耶?竊爲卿不取也。此批擬與敦旨同傳,草草止此,冀卿之竝須諒悉也,卿其隨承宣造朝,以聽我面諭。仍傳曰,此批答,使偕來承旨,與敦諭同爲傳諭于左議政,期於偕入。
吏曹判書金鍾秀疏曰,伏以臣昨於政府方物封裹罷後,爲肅西壁新除,纔到闕外,忽伏承天官移授之命,臣驚惶隕越,罔知攸措。噫,臣罪臣自知之,一誤再誤,迹涉欠愼,藉曰,事由忘忽,難免畢露醜拙,伊時薄勘,已荷涵貸之恩,不日重拜,夫豈夢想所到?噫,責敎殆同華袞,霜露咸歸造化,臣常感泣,不知死所。到今筵敎鄭重,昭釋無餘之後,臣雖無狀,何敢一毫自阻於聖明之下,而獨無奈疎迂之性,遇事本欠商量,大病之餘,神精盡爲銷亡,前忘後錯,觸處皆然,微官末職,尙懼不堪,而況於今日之銓地乎?嗚呼,國家不幸,世變層生,株累之衆,固爲太過,而躑躅之孚,亦屬可慮,聖敎之每以疏通鎭安爲急務者,實仰天地之大度,而隄防旋別之政,尤不容因此少忽,則其所以稱量分寸,闊狹弛張,俾疏通與隄防之道,兩行不悖者,其責專在銓地,其有關於世道人心之重,顧何如也?以臣之疎忽病昏,而今若更入僨敗之地,重犯顚錯之罪,則臣身固不足恤,其於國事何哉?此臣所以寧被慢命之誅,而不敢爲承膺計者也。洊違召命,已深惶蹙,特敎截嚴,置身無地,玆不得不略入文字,隨牌陳懇。伏乞聖上,亟命遞免臣銓職,回授可堪之人,仍治臣違傲之罪,使公私兩幸焉。答曰,省疏具悉。處義太過,亦係分義,卿其勿辭,卽爲出肅。
庚子五月二十三日,記事官姜彙鈺。刑曹啓目,仍慶尙監司放未放啓本啓下者,本曹所管定配罪人仍秩中,鄭志賢·朴貴萬·崔昌大·柳春必·邊相協·崔福先·崔成起·林重新·千德謙·孫昌秀·趙慶秀·韓弘得·朴春根·吉禹正·金光億·姜處東·姜時贊·全德秋·韓夢大·崔厚値·金千謙·金得順·李陽復·李世興·盧信甲·白應秀·金賢遇·李夭甲·洪錫祚·韓國興·洪允海·李龍海·李好源·蔡元春·李永新·徐命孫·姜聖龍·文彭才·金喜孫·尹任基·張遂民·鄭化同·尹益采·睦仁明·金宗運·柳得正·李明義·梁重德·高明輝·金俊嶷·高元積·李大白·金昌大·金百年金·朴大根·高星大·李光白·蘇尙寬·李需運·李弘培·金彭守·張德民等,竝參酌減等之意,分付該道臣何如?啓。傳曰,依回啓施行爲旀,鎭海縣定配罪人金云秋段,無識愚氓,不勝淫慾之致兺除良,罪是和奸,律則徒配,合有分揀之道,放送爲乎矣。同梁召史段置,不過同罪,亦爲放送之意,分付配所官爲旀,義城縣定配罪人金信文段,伊時事狀,熟已聞知是遣,順興府定配罪人李好源段,求娶幻換,理合容恕,竝只特爲放送爲旀。請放諸人中張遂民段,營裨作奸,奚比邑吏是旀,尹益采段,慾在虐民,犯亦倫紀是旀,尹任基段,兄弟竝配,雖甚矜惻,原其獄事,殆同未決是旀,李大白段,何等劇逆應坐,而符同逃躱,此等罪犯,遇赦輒宥,則將以啓僥倖之竇,眞所謂小人之幸是置,竝仍配爲良如敎。
庚子五月二十三日甲時,上御誠正閣。左副承旨入侍時,左副承旨沈念祖,假注書洪光一,記事官李·徐龍輔,以次進伏訖。上命念祖,見五禮通考,敎曰,讀禮通考題目,各寫之乎?念祖曰,然矣。上曰,凡例詳備乎?念祖曰,果詳備矣。命龍輔,冊件記持入。上曰,件記中文集少矣。念祖曰,然矣,其中分類,多有未整者矣。上曰,後日入來,更見皆有窩書冊,可也。命退,諸臣以次退出,
上在昌德宮。停常參·經筵。
傳于沈念祖曰,領·右相與左相,同爲登對事,遣史官傳諭。
沈念祖啓曰,領議政金尙喆,右議政李徽之,依下敎來待矣。
傳于沈念祖曰,大臣入侍。
又傳于曰,左議政留待。
徐有防啓曰,藥房都提調鄭弘淳,副提調鄭昌聖,爲承候來待矣。傳曰,入侍。
傳于沈念祖曰,昨日傳敎書入,誤字甚多,左承旨推考。
徐有防啓曰,弘文提學兪彦鎬,昨日飭敎之下,終不膺命,以至經宿,永禧殿親祭,只隔一日,祭文尙不製進,以致受押單子之不得入啓者,揆以事體,誠極未安,從重推考,仍卽牌招,何如?傳曰,允。
徐有防啓曰,弘文提學兪彦鎬牌不進推考傳旨,今方捧入矣。祭文製進,萬分時急,受押單子,緣此遲滯,而一向違召,無意膺命,事體道理,俱極未安,更卽牌招,何如?傳曰,第令更爲催促。
傳于徐有防曰,今已日暮,勢難親押,代押。
徐有防啓曰,明日大駕,詣永禧殿入齋室後,王大妃殿·惠慶宮問安,何承旨進去乎?敢稟。傳曰,左副承旨進去。
吏曹口傳政事,以韓光會爲右參贊,尹翊東爲禁府都事。
又口傳政事,左參贊韓光會,右參贊黃景源。
傳于徐有防曰,禮房承旨入侍。
備忘記,凡事不但循名,求實之爲可,至又本事,亦係我國尊敬之道,奏文咨文,有御諱焉,有御押焉,有御寶焉,我國群臣,豈可但諉彼中文字,而不顧我國所重,䙝慢至此乎?此後奏咨文,有諱有押有寶處,內入時,諸承旨廳坐,請承傳色入啓,迎送等節,一依致詞箋文例,著爲定式,載之故事。
鄭志儉,以兵曹言啓曰,今此永禧殿擧動時,本曹補把京畿驛馬十五匹,依例入把之意,分付本道,何如?傳曰,允。
李邦榮,以義禁府言啓曰,明日擧動時,各差備都事,當爲備員,都事金載復遷轉代,令該曹口傳差出,以爲分排之地,何如?傳曰,允。
李邦榮,以刑曹言啓曰,下番翰林牌使令崔好孫,直自城外定配所,陪使令梁泰熙,推問次,爲先嚴囚事,命下矣。依傳敎,罪人崔好孫,黃海道豐川府定配所,卽爲押送,梁泰熙着枷嚴囚之意,敢啓。傳曰,知道。所謂囚禁漢之名,再登上聽,眞所謂故犯之徒,政院事,莫非下隷作俑,而今則不以傳命爲藉重,反以助虐慢命之注書,爲藉重之端,不可尋常處之,以齋日之故,姑不刑推,收贖後,卽爲定配,牌使令,比此漢猶輕,以近畿徒配擧行。
又以刑曹言啓曰,因本曹草記,梁泰熙,刑推收贖後,卽爲定配,牌使令以近畿徒配事,命下矣。依傳敎,罪人梁泰熙,收贖後,黃海道瑞興縣,崔好孫京畿長湍府定配所,竝卽押送之意,敢啓。傳曰,知道。
庚子五月二十四日辰時,上御誠正閣。三大臣入侍時,領議政金尙喆,左議政徐命善,右議政李徽之,左副承旨沈念祖,假注書洪光一,記事官李·徐龍輔,以次進伏訖。上命都提調·副提調入侍,尙喆進伏曰,近日滯氣,若何?上曰,一樣矣。上曰,左相造朝,國事幸矣。命善曰,在小臣私義,竊不勝萬萬惶感矣。上曰,卿之私義,果何事也?命善曰,臣專賴天地生成之澤,保有今日,而臣之憂懼,尙今未定,何顔復出於世乎?第自上責勉備至,下敎諄複,而臣之微誠,終不能回格天聽,尤不勝惶悚之至矣。上曰,過矣。若使物情盡平,則可謂俟河之淸矣。尙喆曰,今則鼎席皆備,極爲幸矣。人君爲一國之標準,君德修而臣下亦從而化,方今聖明御極,治化隆洽,凡大臣及銓官三司諸臣,使之各任其職,物各付物,當罪者罪之,當勉者勉之,畀之世道之責,期見其成效,則豈不休歟?上曰,卿言好矣,卿等苟能協力共濟,則不爲也,非不能也。大抵無論今日明日,事在目前,各盡其職,同寅協恭,則始雖參差,卒爛漫而同歸矣。非必爲苟同,亦不必落落,而惟國事共濟,可也。今日卿等,任世道之責,予則與有幸焉。命善曰,如小臣鹵莽,豈敢曰,擔當世道乎?上曰,盡其職,則好矣。命善曰,大臣爲大臣之事,銓官爲銓官之事,至於諸司百執事,皆盡其職,則世道其庶可望,而苟或互相推諉,則難濟事耳。都提調鄭弘淳,副提調鄭昌聖入侍,弘淳進伏曰,聖體,若何?滯氣近則有差勝之節乎?上曰,若過數日,則當漸差矣。仍命醫官入侍,醫官吳道炯入診,道炯曰,右三部稍弱矣。上曰,加減六和湯,更爲煎入事。出榻敎上曰,領府事聽大臣之言,何如?弘淳曰,天下本無事爲貴,而無事是救濟之道矣。尙喆曰,臣惶恐敢達矣。辛壬以前,色目分岐,互相傾軋,自先大王朝,丁未以後,朝著和同,卽今殿下之時,不過目前討逆而已,更有何事?願以得人才留念焉。命善曰,以人事君,古有其言,人才之擇用,臣等之責矣。上曰,弘文提學之事,何如?其處義可怪矣。尙喆曰,然矣。尙喆曰,使行拜表,政府西壁,例當進參,而右參贊洪樂命之實,聖上之所已俯燭,今不可强令行公,姑爲許遞,其代,令該曹卽爲口傳差出,何如?上曰,依爲之。出擧條右參贊洪樂命許遞,令該曹口傳差出事,榻前定奪。上曰,弘文提學兪彦鎬,更爲牌招事。出榻敎上曰,金載瓚之事,駭然矣,踵門而至,謂以不入,此何事體乎?上曰,鼎席皆備,幸矣。今日責望,專在大臣,卿等須佛時仔肩,共濟國事,予之一身,載於領相,而至於責勉,則以年紀言之,左相少於領相,以筋力言之,左相勝於領相,朝廷之所期望,卿之所擔負,果何如哉?卿在承上接下之間,領相右相,雖有未及思量處,卿須勉勉而相輔也。命善曰,臣雖在原任,一飯之頃,豈敢忘國恩乎?臣當於國事,死生以之,臣所不逮,領右相勸勉,領右相所不逮,臣亦當勉之矣。上曰,情志交孚,可否相濟,可也。上曰,後之視今,當作如何看?命善曰,好時節矣。聖明在上,朝著淸明,大是難遇之時,而世道規模,猶有未定,正宜上下交勉,勿以時安而忽之。上曰,姜忱上疏見之乎?其言爽實,而其意亦出於匡救矣。所謂卒伍較肄,卽技藝事也。技藝格賞,曾有上上等,其弊極多,故登極後,除上上等,只出次等者,蓋出於省浮費之意,而此未曾出朝報,故臺臣不知而疏及之矣,至於帿竹一事,亦是爽實矣。凡木物,若過三十尺,則繕工監取用帆竹於舡人,報戶曹給價,自是古例,故頃因郊場旗竹之腐傷,該監吏與訓局將校,改豎旗竹,而本曹亦依恒式給價矣。臺臣以此認以爲帿竹,蓋姜忱上疏之前,舡人囑弓房而然矣。上曰,彼承旨在外,故召之矣。尙喆曰,沈念祖之在外可惜,誠如聖敎矣。上曰,鄭敦寧,近則如何?徽之曰,不如前矣。上曰,其人平日閑養,似差勝矣,其子亦耿介矣。尙喆曰,然矣。尙喆曰,臣等頃於賓廳,適得李秉常宰臣奉朝賀卜相之例矣。上曰,奉朝賀卜相之事,何如?尙喆曰,當有一番定式矣。上曰,僉議,何如?尙喆曰,以徐命膺言之,此人宜入,豈有拔出之理?上曰,右相之意,何如?徽之曰,大臣異於他職,其人可爲,則許卜,可也,若拔之,則事涉如何?上謂命善曰,卿家奉朝賀,又異於他矣。尙喆曰,古重臣李秉常,以奉朝賀而卜相矣。命退,諸臣以次退出。
上在昌德宮。停常參·經筵,只晝講。
自卯時至午時,日暈。甲時,日暈。夜五更流星,出天中淡雲間,入坤方天際,狀如拳,尾長二三尺許,色白,啓。
大駕詣永禧殿,入齋室後,政院·玉堂·藥房口傳問安。答曰,知道。展拜後,政院·玉堂·藥房口傳問安。答曰,知道。酌獻禮罷後,政院·玉堂·藥房口傳問安。答曰,知道。朝廷二品以上·六曹堂上,大司憲口傳問安。答曰,知道。大駕詣彰義宮,入齋宮後,政院·玉堂·藥房口傳問安。答曰,知道。藏譜閣展拜後,政院·玉堂·藥房口傳問安。答曰,知道。大駕還宮後,政院·玉堂·藥房口傳問安。答曰,知道。
徐有防啓曰,明日常參·經筵,取稟。傳曰,只晝講。
傳于徐有防曰,禮房承旨入侍。
李邦榮啓曰,正言徐有鍊·鄭益祚,以侍臣旣入闕中,不爲傳啓,旋卽出去,竝牌招,合辭闕啓,已至多日,事甚未安,兩司除在外拜表進去外,未肅拜呈告人員,一體牌招,何如?傳曰,允。
備忘記,其在同文之義,不可參差,況奏御文字乎?諸道放末放啓本規式,道各不同,此固釐正之事,而至於爲奴婢及逆獄應坐之類,或有裁錄處,或有拔去處,尤極不均,令該府該曹,以此意知悉,就各道啓本式例中詳備處,原規式謄布諸道,自後赦典時,依此修啓事,分付。
鄭志儉,以弘文館言啓曰,新除授副修撰尹行修,時在京畿安山地,經筵入番事緊,請斯速乘馹上來事,下諭。傳曰,依啓。
又以兵曹言啓曰,依下敎,隨駕禁軍與駕後禁軍及內吹·兼內吹·近仗軍士等處,以蜜水分饋之意,敢啓。傳曰,知道。
又以訓鍊都監言啓曰,依下敎,挾輦軍武藝別監兼內吹及先後廂軍兵等處,蜜水分饋之意,敢啓。傳曰,知道。
又以禁衛營言啓曰,依下敎,衛內隨駕本營兼內吹及槍劍軍等處,蜜水分饋之意,敢啓。傳曰,知道。
又以御營廳言啓曰,依下敎,駕前別抄兼內吹等處,蜜水分饋之意,敢啓。傳曰,知道。
領敦寧府事李溵箚曰,伏以有事眞殿,展誠酌獻,仰惟聖心僾然,追慕冞切,仍念臣獲解匪據,隨意調治,從今餘日,皆我聖主賜也。噫,臣之前後所被隆恩盛渥,河海莫量,而十行許副之批,尤是萬萬恩數,欲報之德,昊天罔極,此生此世,何以少酬其萬一乎?日夕頌祝,益不知死所,而第緣禍福之災,罹此難醫之疾,首尾數朔,尙貼床笫,敦府新命,至今稽謝,當此動駕之時,又犯闕禮之科,伏枕悚蹙,尤增罪戾,玆敢短箚自列,仰瀆崇嚴。伏乞亟命攸司,重勘臣罪,以肅朝綱,以安微分,不勝幸甚。取進止。答曰,省箚具悉卿懇。卿之尙未蘇健,方切悶慮,若其未參陪班,豈容辭爲?卿其勿辭,益加善攝焉。仍傳曰,此批答,遣史官傳諭于領敦寧。
庚子五月二十五日,記事官姜彙鈺。刑曹啓目,觀此京畿監司李衍祥啓本啓下者,罪人李楨奎,初當罪案,詳査馳啓,令該曹稟處事,而道臣更査詳悉無餘,依前仍配,何如?傳曰,意或以爲討食之罪犯,有浮於詐稱,頃者判付,以仍配判下矣。觀此回啓,然則合有斟量之道,放送爲良如敎。
庚子五月二十五日寅時,上詣永禧殿。擧動入侍時,行都承旨鄭昌聖,左承旨徐有防,右承旨李邦榮,左副承旨沈念祖,右副承旨吳大益,同副承旨鄭志儉,假注書趙興鎭·洪光一,記事官李·徐龍輔,以次序立訖。上具遠遊冠·絳紗袍,乘輿出延和門,至仁政門內,命龍輔出外班,兼春秋隨駕,至仁政門外,左通禮跪請降輿乘輦,上降輿乘輦。出敦化門,至永禧殿門外,左通禮跪請降輦乘輿,上降輦乘輿。詣齋室,上具冕旈冠·袞龍袍,詣正殿展拜,仍詣第一室奉審,次詣第二室,次詣第三室,次詣第四室,次詣第五室奉審訖,命戶判自前門入侍,戶曹判書金華鎭,入侍月臺前。上曰,役處,何如?華鎭曰,地垈低濕,故頹圮特甚矣。上曰,今番完築乎?華鎭曰,交合灰三物堅築,而下磚石下,水氣如泉,故今番泄治隱窟,比前稍完矣。上還入齋室,復詣正殿,行酌獻禮展拜訖,還入齋室,命百官整齊以出。上具翼善冠·袞龍袍,乘輿于齋室外。昌聖曰,今日展拜後,玉堂問安不爲之,事甚未安,祭班執事外,諸玉堂一竝從重推考,何如?上曰,依爲之。出擧條上出門外,左通禮跪請降輿乘輦,上降輿乘輦,至彰義宮門外,左通禮跪請降輦乘輿,上降輦乘輿。入大次,上曰,百官整齊乎?知入。賤臣光一,承命出問回奏曰,百官已整齊矣。上具冕旒冠·袞龍袍,詣藏譜閣,展拜後奉審,命三大臣·兵·戶判入侍。奉審訖,上詣養性軒,命戶判入侍。華鎭進前,上曰,此處正合影幀奉安矣。華鎭曰,然矣。上曰,欲以七月奉安矣。上具翼善冠·袞龍袍,乘輿出門外,左通禮跪請降輿乘輦,上降輿乘輦。命領相落後,賤臣光一,承命傳諭于領議政金尙喆。大駕至敦化門外洞口,命分付禮都監百官,直入殿庭,行拜表禮,命宣傳官持標信,勞問于前後廂軍曰,日熱如此,隨駕廂軍,能無疾恙否?又命勞問于扈衛軍,大駕入敦化門內,又命勞問于挾輦軍。上曰,三使臣入侍事,駕前下敎。上詣宣政殿,諸臣退出。
庚子五月二十五日午時,上御宣政殿。三使臣入侍時,上使朴明源,副使鄭元始,書狀官趙鼎鎭,左承旨徐有防,假注書洪光一,記事官李·徐龍輔,以次進伏訖。上命進前,明源進伏曰,暑月動駕之餘,聖體,若何?上曰,一樣矣。王大妃殿氣候,若何?上曰,一樣矣。惠慶宮氣候,若何?上曰,一樣矣。上曰,當此炎節,萬里行役,果難矣,卿等須利涉焉。行期,何如?明源曰,遼野之土,時値潦雨,則盡成泥濘,人馬難過,而第雖不得迅行,計一月三日,則可以得達云,八月十三日前,似可到彼矣。上曰,專對之責,惟在於識事情而善處變,今番卿等,須善爲之,奏文一節,豫備兩件,亦涉如何?卿等須相議處之,可也。明源曰,此事臣等謹當臨時處之矣。上曰,加減六和湯一貼煎入事。出榻敎命退,諸臣以次退出。
上在昌德宮。停常參,只晝講。
夜五更,流星出天中淡雲間,入南方天際,狀如拳,尾長二三尺許,色赤,光照地。未時申時,灑雨下雨,測雨器水深一分,啓。
徐有防啓曰,明日視事,取稟。傳曰,只晝講。
李邦榮啓曰,合辭方張之時,兩司無詣臺之員,事甚未安,除在外傳旨未下外,未肅拜呈告人員,竝卽牌招,何如?傳曰,允。
以大司諫朴師訥,司諫金履禧,獻納尹長烈,正言徐有鍊·鄭益祚,掌令柳孟養,持平朴天行牌不進罷職傳旨,傳于李邦榮曰,只推。
李邦榮啓曰,大司諫朴師訥,司諫金履禧,正言徐有鍊·鄭益祚,持平朴天行,旣有只推之命,一體牌招,何如?傳曰,允。
以大司諫朴師訥,司諫金履禧,正言徐有鍊·鄭益祚,持平朴天行牌不進罷職傳旨,傳于李邦榮曰,只推。
傳于沈念祖曰,左承旨入侍。
以江原監司狀啓,六月令宗廟薦新生銀口魚,節序差早,或體樣甚小,限內不得封進,惶恐待罪事。傳于鄭志儉曰,勿待罪事,回諭。
備忘記,錦城尉省掃時,當有澆奠床之命,而中官未卽考例提稟,致令單下歷省之批,當該中官推考,故事不可廢,上來時省掃澆奠床備給,以此意下諭。
鄭志儉,以兵曹言啓曰,本曹佐郞林道浩,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以訓鍊都監言啓曰,本局二局別將盧弼相,身病甚重,勢難察任,改差,何如?傳曰,允。
又以義禁府言啓曰,慶尙監司趙時俊狀啓,據刑曹粘目內,鳥嶺前別將禹德遠,移本府處之事,允下矣。禹德遠時在任所云,依例,發遣府羅將,交代後拿來,何如?傳曰,允。
戶曹參判鄭元始疏曰,伏以臣猥膺使命,行將出疆,見叨本兼之職,不可仍帶,玆從縣道,敢控短章。伏乞聖明,亟命遞改焉,臣無任屛營祈懇之至。答曰,省疏具悉。疏辭,下該曹稟處。
庚子五月二十六日辰時,上御誠正閣。晝講入侍時,特進官金鍾秀,同知事徐有寧,參贊官李邦榮,侍讀官李敬一,檢討官權以綱,假注書洪光一,記事官李·徐龍輔,宗臣安昌君燝,武臣李聖師,以次進伏訖。上讀前受音訖,敬一進讀,自湯之盤銘,至右傳之三章。上讀新受音訖,敬一曰,此三章,皆言新民之事,而一節深於一節,已帶修齊治平底意思矣。盤銘之日新,卽修身之道也,康誥之作新,卽治國之道也,至於其命維新,分明是平天下之驗也。以綱曰,苟日新日日新,以德與身對擧而言,物慾交蔽,故德不明,澡洗不精,故身不潔,不邇聲色,不殖貨利,成湯日新之德可見,而若或有一毫間斷時節,則豈能致日新之效乎?惟願聖上,益懋一誠字,以致一新之功焉。康誥曰,作新民,作是鼓舞振作之意,而非聲色號令之謂也,要須優游浸漬,薰陶融洽然後,乃可見作民之效矣。詩曰,周雖舊邦,其命維新,蓋天之視聽在民,君德新,則民德自新,而民德新,則畢竟至天命之維新矣。有寧曰,新民之本,卽自修也。自修之道,明德爲本,而明德之功,暫時或息,則德不修矣。是故聖人之道,純亦不已,無所間斷,乃有日新又新之效,此固不息底道也,惟願體念焉。上曰,好矣。鍾秀曰,日新之新字儘有力,修身之道,革舊習而去前非,然後方措一新字,須加操存省察之功,而克去己私,前日如此,今日不如此然後,斯爲日新之道矣。內而飭躬修己,外而政令施措,今日工夫,比前有加,乃可見漸進之驗,先正所謂大病後善心生,是也。卽今新服之時,朝著廓淸,權奸屛退,此政一新之會也,與大病後善心生之意,同矣。伏願殿下,益加日新之功焉。上曰,好矣。邦榮曰,一敬字,爲大學一篇綱領,自古聖帝明王之治,皆是這工夫也。周自后稷·公劉,十三世至文王,而天命維新,卽今政當維新之一期會也,惟願日新聖德,以致天命之維新焉。上曰,盤銘之新字,謂新箇甚也。以綱曰,以學問工夫言之,省察之道也。上曰,此似異於省察工夫矣。以綱曰,盤者,日用洗濯之器,常目在之,使之警覺,以致日新之功矣。上曰,盤銘之新字,有常目在之之意,而推類而言之,以爲治心底工夫,然而若其本意,則銘盤之詞也,其新字,亦當有本意矣。以綱曰,新字卽澡洗使新之謂也。上曰,治心之道,亦洗之以水乎?以綱曰,物慾交蔽,己德未新,故必須克去己私,以復天理,明德之本體,燦然光明,如水之洗身矣。命特進官陳文義。鍾秀曰,新字,滌其舊染之謂也。盤銘本意,在於洗濯其身,令無垢汚,而學問工夫,在於克去物累,以新其德,蓋取譬之意也。上曰,此誠自警之辭也。字有字意,句有句意,成湯雖曰,反之之聖,而無過不及,純善無惡,無一點査滓,而猶曰,日新又新,有若學者物慾未淨,工夫未到底之樣,尤見其所以爲聖矣。不但自己明德,燦然本明,天下之民,亦化於成湯之德,而皆有以明德,則當此之時,新之一字,似不關矣。敬一曰,沐盤之洗滌塵垢,如心之日新,湯之盛德,旣至日躋,更無可新,而自謙之道,常若有不足之意。舜以生知之聖,而臣下之所警戒者,亦曰,毋若丹朱傲,蓋恐日新之功,或不免間斷矣。上曰,頃聞於沈念祖,大學小註,栗谷嘗以靑紅筆點出云,而書院似有之,故其冊子使之上來矣。大抵小註文意,隨意抹出,常目在之,則似好,而取捨極難,若付之人,則沒滋味矣。至於史記之箚錄,其在不忘之道,尤有益焉矣。鍾秀曰,然矣。上曰,十分好處加二點,其次加一點,以便觀覽,似好矣。鍾秀曰,取舍一節,果難矣。上曰,大方家四書,在科儒做疑心好矣云。鍾秀曰,疑心客之所見千萬中,亦不無一箇半箇可取處矣。上曰,異同條辨,好矣。鍾秀曰,好矣。上曰,大學一部,先儒專以敬字工夫言之,在吾人,則無事不敬,無時不敬,在經傳,則無一句無敬底意思,無一章無敬字工夫。以此章通言之,初章何以爲敬,次章末章,又何以爲敬?其或此章有敬意思,彼章無敬意思,不必逐章皆然耶?敬一曰,日新,是自修之敬也,作新民,治人之敬也。書云皇天無親,克敬惟親,然則周之其命維新,亦豈非克敬之驗耶?以綱曰,民之自新,亦由於人君之提撕警覺,則新民之道,亦捨敬而莫做矣。上曰,提撕警覺,果何以爲之?以綱曰,新民之道,在於鼓舞而振作矣。上曰,許多生民,何以一齊鼓舞之乎?以綱曰,君德新,則民之視聽在焉,天之視聽,又在民焉,次次有格感之義矣。上曰,此則下章之義也。上曰,絜矩最難矣。以綱曰,惟在人君之導率矣。上曰,君子無所不用其極之極字,蓋無形體,如一物有形體然後,日光來照,其影立至,苟無形體,何以爲影乎?此極字,宜亦有端的之旨,而予每疑之矣。鍾秀曰,先有日新之功,則百姓興起,而若不能以身先之,則民將何以作新乎?此自新新民之所以必貴於極處也。上曰,新字工夫未至,則何暇於作乎?敬一曰,作之之道,非有形跡之可言,比之鳶魚之飛躍,自飛而自躍,亦得造化之妙處矣。天下之民,擧囿於人君之化,優游而涵泳,鼓發而興起,正如鳶飛而魚躍,渾無形跡之可指矣。上曰,作字何義?以綱曰,作者振作之義也,因其勢而利導之,使斯民興起之謂也。上曰,工夫都在新字裏面,更用甚工夫而作之乎?敬一曰,作字元無別般工夫,以君德言之,日新又新,使是民興起之謂也。以綱曰,更用力之義也。上曰,此與力字不相似,若爲用力之義,則朱子何以釋之曰,鼓之舞之句語,如是之長乎?以綱曰,作一字,已盡包括,更不容別字。鍾秀曰,自上發問之意,在於作底方法何如耳。上謂鍾秀曰,筵體嚴重,卿之雜以笑語,非矣。以綱曰,作之之道,專在於敬,敬爲主宰然後,自新而新民,乃底於鼓舞之化矣。上曰,敬之一字,何處不宜乎?詩曰,周雖舊邦,其命維新,蓋人君祈天命,諴小民之本,亶在於疾敬德三字矣。以周家言之,自后稷幾千年至于文王,作周家八百年許大基業,而文王之德,緝熙敬止,與天合德,純亦不已,與天同體,此文王之所以爲聖也。蓋敬之一字,徹上徹下,成始成終,比如轉水於機,暫停則洩,聖人之心,如水之流轉,如天之循環,不死不濁,瑩然明徹,都是敬也。文王之德如此,則當得位行道,而只得維新之命,未有天下之大,乃未至於天下之民,皆歸於作新之化,此事思之慨惜矣。自古堯·舜·禹·湯之爲君,擧皆自新而新民,又重之以鼓舞之,至于文王,雖曰,周王壽考,遐不作人,然而文王,未能得天下,則天下之民,不能作矣。以此言之,武王得位行道,而文王未能,豈文王之德,不如武王耶?其或於文王,亦當措作字乎?敬一曰,非文王之德,不如武王,文王三分天下有其二,待他黃熟自落來,旣有其二,則其二之民,已能作新矣。上曰,然矣,而得位行道,文王似不能矣。以綱曰,上番所陳之言,好矣。有寧曰,天地之間,有理與數之不司,文王之未有天下,卽理數之變也。以孔子之聖,不能有位,亦理數之變常處,文王服殷,三分有二,而若言其敎化之大,則文王豈不能新天下之民乎?上曰,其二之民,皆爲作新,玉堂之言,好矣。仍命特進官進前,鍾秀進伏。上曰,實錄之役如何,先刋先王朝實錄乎?景廟實錄,已爲之乎?鍾秀曰,景廟實錄已爲之矣。上曰,尹志述之事,予未知其可也。鍾秀曰,以義理言之,爲親者諱也。上曰,然矣。上曰,他承旨入侍事。出榻敎上曰,進御加減六和湯停止,加味拱辰湯,前方中加便香附牧丹皮各一錢,自今日五貼式日次製入事。出榻敎同副承旨鄭志儉入侍,仍命右承旨先退。鍾秀曰,臣以守禦廳事,有仰稟者矣。南漢鹽山,本皆露積,堅築後焚之,以爲永久不消融之地,而數年前有一城機別將,別生新見,鑿地而埋之矣,地中所埋,漸次消融,臣於春間巡堞時躬審,則地上覆莎處,大段凹陷,故穿開見之,則漸次消融之數,已似猥多,今若仍置,則全失可慮,不可不趁潦雨前穿出,移積如他鹽山例,而但曾前消融減縮之數,勢將依實數減錄於御覽別單中,此則非經一稟,有不敢擅斷,故敢達矣。上曰,依爲之。出擧條鍾秀曰,守禦廳南漢鹽山事,臣旣稟承下敎矣。南漢各庫醬,至六百九十甕之多,而年久腐傷,多成塵土,或甕破漏失者,亦有之,不可用之物,雖多積奚用?其中已成塵土不可近口者,則逐甕除出棄之,然後未滿之甕,皆合甕使滿然後,見在之甕,一竝逐年加鹽,則從今以往,醬無不可食之甕矣。臣於待罪江都及西營時,醬甕亦多此弊,故新備幾甕後,依新備甕數,除棄不可用之甕,此則得失之數相當,不爲減縮,故不經稟而擧行矣。南漢則不但財絀而已,本數已夥然,且十五石醬,年年新備,旣有恒式,則今此合甕後,減縮之數,雖至八九十甕,不過若干年,恒定新備之數,幾足相償,今不必務多,以致欠精之患,直爲合甕減數後,加鹽一事,成節目施行,則庶可有永久之實效,故敢達矣。上曰,依爲之。出擧條上曰,東門外多巖石,守禦使其書己亥駐蹕四字,刻於巖面庇雨處,其下書守禦使臣奉敎書,而一件刋進,可也。上曰,制勝之具,宜重於此,卿等其着力整飾焉。留營別將,皆以其地人爲之乎?鍾秀曰,今亦然矣。上曰,魚鹽一節,罷均役廳則已,不然則一匹代捧然後,可以變通,此予所以爲難也。鍾秀曰,然矣。上曰,京軍門其數,至於五矣。鍾秀曰,守摠在京,脫有緩急,將何以爲備乎?以將卒相統言之,不如置之於彼矣。今則將在一處,卒在一處,不相統攝,全不成規模矣。上曰,平日陵行留陣,猶屬小曲折矣。鍾秀曰,臣本精神衰耗,銓曹重任,決不能堪承矣。臣自知甚明,不爲出脚,則自上敦勉備至,一或出仕,則觸事做錯,臣誠罔措矣。上曰,弘文提學,體面不當矣,以不文懸牌,果何義也?今則廉隅已伸,而違牌之事,有駭他人視聽矣。大凡有氣岸者,不免躁率,有端緖者,亦多病痛,人品每每如是矣。上曰,崔東岳事,何如?鍾秀曰,島中果亦有弊矣。上曰,有庳之民奚罪?鍾秀曰,此異於雜犯死罪,若罪犯深重,則雖在國家懿親,猶不可以容貸矣。上曰,崔岦爲承文提調,李芑亦爲弘提乎?鍾秀曰,然矣。上曰,李芑之子安訥,爲弘提矣。鍾秀曰,沈守慶,亦沈貞之孫,而官至右相矣。命退,諸臣以次退出。
上在昌德宮。停常參·經筵,只晝講。
徐有防啓曰,明日常參·經筵,取稟。傳曰,只晝講。
鄭昌聖啓曰,右副承旨吳大益,今日不爲仕進,卽爲牌招,何如?傳曰,允。
沈豐之啓曰,合辭方張之時,兩司無詣臺之員,事甚未安,除在外外,未肅拜呈告人員,竝卽牌招,何如?傳曰,允。
以大司諫朴師訥,司諫金履禧,獻納尹長烈,正言徐有鍊·鄭益祚,掌令柳孟養,持平朴天行牌不進罷職傳旨,傳于沈豐之曰,只推。
傳于鄭昌聖曰,承旨前望單子入之,沈豐之落點。
鄭昌聖啓曰,新除授右承旨沈豐之,卽爲牌招,何如?傳曰,允。
備忘記,氣使之習,可抑不可長,且事係非細,有是處分,而方長不折與更觀前頭云云,可謂此人準備語,罰亦施矣。前翰林金載瓚放送,處分傳敎蕩滌,仍令該曹付職,使之入直。
吏曹口傳政事,檢閱單金載瓚。
傳于徐有防曰,禮房承旨入侍。
鄭志儉,以兵曹言啓曰,宣傳官成玉,身帶兼司僕將之任,勢難兩處供職,呈狀乞遞,兼司僕將,今姑改差,何如?傳曰,允。
徐有邦,以司譯院官員,以都提調·提調·副提調意啓曰,漢學訓長,卽官生訓誨之任也。今方有闕,以堂上譯官李湛差定,依例付祿,使之各別勸課,何如?傳曰,允。
又以奉常寺官員,以都提調·提調意啓曰,東籍親耕田,所種小麥,來六月旬前,當爲成熟之意,敢啓。傳曰,攝刈。
又以奉常寺官員,以都提調·提調意啓曰,東籍親耕田所種大麥打作,則所出爲八石七斗之意,敢啓。傳曰,知道。
鄭志儉,以御營廳言啓曰,本廳來八月九月兩朔應立右部後司屬江原道五哨軍兵,來七月二十五日京中逢點,八月初一日,與右司軍兵,當爲替代立番,趁期調送事,本道監司處,依前知會之意,敢啓。傳曰,知道。
又以御營廳言啓曰,本廳來六月七月兩朔應立右部右司屬洪忠左道五哨軍兵六百七十名,已爲逢點整齊矣。六月初一日,與中司軍兵,替代立番後,舊軍放送之意,敢啓。傳曰,知道。
又以禁衛營言啓曰,來六月當入番右部前司屬全羅道五哨軍兵逢點實數六百五十二名,已爲點閱整齊,來六月初一日,與內外各處入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來八月當九番右部左司屬全羅道五哨軍兵,來七月二十五日,京中逢點,依例準二朔入番之意,本道監兵使處,豫爲知委,何如?傳曰,允。
庚子五月二十七日,記事官姜彙鈺。義禁府啓目,仍咸鏡監司放未放啓本啓下者,本府所管定配罪人仍秩,竝依啓聞施行,他餘罪人等,令刑曹稟處,何如?啓。傳曰,依允。
庚子五月二十七日卯時,上御誠正閣。晝講入侍時,知事蔡濟恭,特進官兪彦鎬,參贊官鄭志儉,侍讀官李敬一,檢討官權以綱,假注書洪光一,記注官鄭必忠,記事官李,宗臣安春君烿,武臣李邦鵬,以次進伏訖。上讀前受音訖,敬一進讀,自詩云邦畿千里,止右傳之五章。敬一曰,此章三引詩,皆引止字,以釋止至善,邦畿千里,維民所止,此止字亦借來字也。言邦畿之內,民皆環向,如衆星之拱北辰,乃人君建極之治也。綿蠻黃鳥,止于丘隅,此亦寓戒之辭也。言黃鳥之微,猶知所止之處,則況我最靈之人乎?穆穆文王,於緝熙敬止,此蓋推演文王篤於人倫,而君臣父子之間,各盡其道之謂也。大凡學問工夫,或有半道廢之慮,須知文王之緝熙,以至於極處然後,乃爲止至善之道矣。伏願殿下,深體此義,政令施措,必止於至善之地焉。以綱曰,緝熙敬止,止至善之張本,仁敬孝慈,止至善之條目,無非天理之極處,而所以釋止至善者,至比章而極備,殿下欲法文王之德,先懋純一不已之工然後,連續光明,無間斷之弊矣,惟願體念焉。淇澳章,詩人以綠竹之美盛,比武公之自修,此可見武公學問之純篤,而德容表裏之盛,皆可驗矣。殿下聖學高明,式遵堯·舜,而武公自修之工,益加留意焉。濟恭曰,大學中一字,包括甚大,亦足以彌六合。大抵明德爲根本,新民爲功效,而止至善,則明德新民,皆包了矣。故止至善一章,丁寧反復,視上章尤詳矣。淇澳章,言明德之極功,而烈文章,言新民之極致,以前王不忘一句觀之,君子賢其賢親其親而後,小人樂其樂利其利,人君苟不能任用賢才,則小民何以得樂且利哉?然則賢字爲本,而樂與利爲末矣。蓋後面平天下章,用人理財二件事,皆在於此,君子賢其賢而親其親,卽用人也,小人樂其樂而利其利,卽理財也。若欲使是民,樂其樂利其利,則其要先在於用賢而任職矣。彦鎬曰,此章言爲人臣止於敬,不曰忠而曰敬,極有深意,人臣之職,責難陳善,納君於無過然後,爲敬君之道,豈可以趨走承順,爲人臣之道哉?此所以必曰,止於敬也,惟願自上體念勉下之道焉。上曰,好矣。志儉曰,此章以無所不用其極開端矣,止至善卽物理之極處,人君之道,論其極處,則仁之一字是已。仁包四德,故惟仁人,能愛人而惡人,是猶天地之德一元包四時也。苟能人慾淨盡,天理流行,則乃底於爲仁之極處。伏願體念一仁字,必以文王之止至善,爲準的焉。上曰,好矣。志儉曰,賢其賢而親其親,樂其樂而利其利二句,看作求賢用人之意,大與本文義不同矣。上曰,玉堂所見如何?敬一曰,參贊官之言,是矣,所謂賢其賢者,賢前王之賢也,非求賢之謂也。以綱曰,君子謂後賢後王,小人謂後民,賢其賢而親其親,樂其樂而利其利,皆所以釋前王不忘之義也。上曰,知經筵,以賢其賢屬人才,利其利屬生財,而參贊官以爲不然,大相逕庭,第商量,可也。以綱曰,上番之言,是矣,而知經筵所陳文義,乃斷章取義也。濟恭曰,小臣之見,異於參贊官矣。臣曾讀此時,以爲前王賢賢,故君子賢之,前王樂利,故小人樂之,亦非斷章取義也。志儉曰,本義似不然矣。彦鎬曰,臣之所見,與知經筵不同,別無可否矣。若以爲前王所用之賢,所樂之民,則語意終涉孤單矣。上曰,上下賢字親字,當何以釋之乎?敬一曰,小註說堯·舜·文·武之德,萬世尊仰,蓋謂前王之賢,後王賢之也。且下親字,當屬前王,上親字,當屬後王矣。上曰,如切如磋,如琢如磨四箇句,抑有工夫之淺深歟?敬一曰,切磋道學也,琢磨自修也。旣切而復磋,旣琢而復磨,則漸至於至善之地,實有淺深之可言矣。以綱曰,切而磋琢而磨,又有治骨角治玉石之異,骨角易治,而玉石甚堅,恐有難易之分矣。上曰,切磋道學也,琢磨自修也,似無難易於其間,有如知行二字之竝行不悖矣。以綱曰,學屬知,自修屬行,致知視力行似易矣。上曰,此詩衛武公沒後所賦乎?以前王不忘一句觀之,似是後人之作,而亦或時人歌詠武公之德也。敬一曰,似在武公生時矣。上曰,旣曰,爲人君止於仁,又曰,與國人交止於信,無乃重疊說耶?敬一曰,交字恐是交隣國之義也。上曰,卿等之意,何如?濟恭曰,此交字,非交隣之交也。彦鎬曰,屬之交隣,非矣。上曰,究其說而不得矣。參贊官之意,何如?志儉曰,旣曰,與國人交,則決非交隣國也。敬一曰,旣說爲人君止於仁,又說與國人交止於信,所謂國人,似非文王之國人矣。上曰,五倫皆備於此矣。文王爲人君而止仁,交朋友而止信,曰孝曰慈曰敬,無不各止至善之地,而皆是仁中之一事,雖有偏言專言之異,而此仁字,其實則專言也。是故仁之一字,大於孝字,而信又在仁中矣。以君道言之,天之所覆,地之所載,日月所照,霜露所墜,凡有血氣者,皆得以交之以信然後,爲君道之至善,而以文王言之,三分天下,有其二之國人,皆化於文王止信之交,此豈非形容君道之止至善乎?大抵國人二字,看作文王之國人,似無病矣。且敬止之止字,周頌屬語助辭,而大學借引止字甚實,朱子釋之曰,毋不敬而安所止,然則止之一字,連緝熙敬,爲四箇實字也。濟恭曰,古人引詩多類此,左傳等書,可見矣。上曰,可以人而不如鳥,是孔子之訓,而爲人君止於仁等說,是誰語也?如切如磋者道學也以下,亦曾子之言乎?敬一曰,然矣。上曰,維民所止之止字,淺言之也,緝熙敬止之止字,最有力矣。大學引詩,一節深於一節,則文王之詩在前,武公之詩在後,豈武公之德,反勝於文王而然歟?以綱曰,淇澳章,引切磋琢磨,而朱子釋之,以爲止至善之發明,故在於文王詩之下,若以工夫言之,武公豈能較文王乎?上曰,切磋琢磨,雖爲學問之極功,而豈若緝熙敬止之爲大乎?以綱曰,於文王言緝熙敬止,於武公言切磋琢磨,實有精粗之別矣。上曰,淇澳詩在下,故或有淺深之疑,而止至善之功,同歟異歟?敬一曰,淇澳章,引武公之德,而此亦爲斷章取義而已,似非專爲武公之盛德至善矣。以綱曰,上番之言,好矣,盛德至善,民不能忘云者,乃解釋止至善之義,而論其極處,則豈可較於緝熙敬止乎?志儉曰,民之不能忘,乃是盛德之極處,豈可曰,不及於敬止乎?濟恭曰,盛德至善不能忘,非獨指武公一人也。上曰,此章蓋釋止字極字矣。濟恭曰,然矣,釋明明德,故云盛德至善,釋新民,故云沒世不忘,此二章,可謂兄弟章矣。上曰,上三章言止字,下二章言至善字,次第甚明矣。濟恭曰,然矣。命退,諸臣以次退出。
上在昌德宮。停常參,只晝講。
卯時,有霧氣。
徐有防啓曰,明日常參·經筵,取稟。傳曰,只晝講。
鄭志儉,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
沈豐之啓曰,明日次對,兩司當爲進參,除在外·傳旨未下外,大司憲鄭一祥,待開門牌招,以爲入侍之地,何如?傳曰,允。
李邦榮啓曰,合辭闕啓,已至多日,事甚未安,兩司除在外外,未肅拜呈告人員,竝卽牌招,何如?傳曰,允。
沈豐之啓曰,禁衛營從事官來言,今日本營軍兵,日次私習云矣,敢啓。傳曰,知道。
傳于鄭昌聖曰,承旨房仍。
傳于徐有防曰,都承旨入侍。
又傳于曰,承旨持祭報府入侍。
又傳于曰,有奉審事,再明日當由月覲門展拜,該房知悉。
以宣傳官射會單子,傳于沈豐之曰,近來射會,何其稀闊?此後惕念擧行。
徐有防,以實錄廳郞廳,以摠裁官意啓曰,印役不遠,粉板謄錄郞廳六員差出,其姓名別單書入,而郞廳差出之後,員役例爲加出,而卽今經費匱竭,不可不慮,比之前例,參酌減數,書吏三人,使令二名,以有料布衙門下人移差,而雇立軍士一名段,料布題給事,分付該曹,印出時各樣匠人所用雜物,令繕工監依例別定,監役官一員,稱號別工作,使之進排,何如?傳曰,允。
鄭昌聖,以吏曹言啓曰,今此宗廟朔祭大祝,以前正言沈商賢塡差,而時無職名,令該曹口傳付軍職,何如?傳曰,允。
兵曹口傳政事,副司果沈商賢。
鄭志儉,以禁衛營言啓曰,本營二番騎士將申載文,身病猝重,勢難察任,改差,何如?傳曰,允。
庚子五月二十八日,記事官姜彙鈺。刑曹啓目,仍咸鏡監司放未放啓本啓下者,本曹所管定配罪人放秩中,梁召史因判付,已爲放送,稟秩中婢銀娥·徐仁喆等仍配,宋文圭段,姑爲減等,洪夏興·金斗億·車聖輪·裴度臣·李光都·張羽翼·白宗一·鄭觀信·金孟甲·姜丁卜·劉夢得·金泰柱·池一·李云楫·金遠聲·梁廷杓·吳興喆·朴景厚等竝放送,李德茂·李太老味·崔得浩·黃始淸·安宅敦·李京右·朴春才·林應東等,竝減等之意,分付道臣,何如?啓。傳曰,依回啓施行爲乎矣。德原府定配罪人婢銀娥段,自初繡啓論列之時,朝家之意,有所不然者,其矣夫李沖所坐,不但與惡逆有異兺除良,以妾訪夫,而曰,以潛奸,殊無意義,況旀律是徒年,限滿不遠是如乎,不必仍配,放送爲旀。請置減等秩中宋文圭段,爲人徵債,一事武斷,可知回啓中虛實相蒙云云,殆不着題兺不喩,私門用刑,民畏如虎云爾,則但施薄竄,猶係寬典是置,仍配爲旀。請放中朴景厚段,蹤跡屢綻,放送則遽然,姑爲減等爲旀。明川府充軍罪人梁檖段,罪雖如此,本事則元非深重,宜施霈澤,特爲放送爲良如敎。
庚子五月二十八日辰時,上御誠正閣。晝講入侍時,同知事金熤,特進官李性源,參贊官沈念祖,侍讀官姜忱,檢討官權以綱,假注書洪光一,記注官鄭必忠,記事官金載瓚,宗臣凝善君爔,武臣副護軍白師誾,以次進伏訖。上讀前受音訖,忱進讀自子曰,聽訟吾猶人也,必也使無訟,止知之至也。上讀新受音訖,忱曰,聽訟爲末,無訟爲本,蓋自古未嘗無訟,皐陶明于五刑,文王克愼庶獄是也。生民休慼,專係於治獄之當否,顧不重歟?在上之人,擇刑官雨務欽恤,克施而露之澤,則刑自期於無刑,而乃至於無訟之域矣。願體念焉。補亡章,乃所以釋格致也。大學一篇工夫,都是知行二者,而以先後論之,知在先,以輕重言之,行爲重,徒知事物之理,而不能行當然之理,則終不有益於自己身心上矣。此章雖言致知一節,而又就躬行上着力,則益當有效矣。上曰,好矣。仍命下番陳文義。以綱曰,使無訟,新民之效,畏民志,明德之驗,能屈訟者之口,猶或有之,而能畏訟者之心,不亦難乎?凡明德之本體,瑩然光明,而一被私慾之累,遂失是非之心,畢竟爭訟之端,紛然而出,固不可以威武而强屈之也。必須先明其德,使是民各明其固有之德,則人皆以爭訟爲愧,而自底於無訟矣。苟或不務明德,徑欲新民,則本末倒置,何由至無訟之域乎?伏願體念焉。此章言因其已知之理,而益窮之以求至乎其極,這極字,已包了一章之旨矣。人心本體,虛靈不昧,而事事物物,無不有極至處,近而人倫日用,大而天地日月,細而草木鳥獸,莫不有極至之理,燦然備具,人能克去物累,以全其虛靈之體,然後眞是格致之道,而政令施措之間,各自有極至之理矣。上曰,好矣。仍命經筵陳文義。熤曰,儒臣以因其已知之理,而益窮之以求至乎其極二句陳文義,而所謂格物,非徒謂今日格一物,明日格一物,雖在一物之微,理寓於此,而理亦有表裏精粗之分,故因其已知而益窮之,則自至於到這裏之境矣。以聖學言之,旣知一物之理,而所知之外,又有裏有精,自有重重包裹,雖曰已知,而尤着力於益窮二字,則聖學可以長進矣。性源曰,此章曰,衆物之表裏精粗,無不到致知之工,只向外面粗淺處,綽略窮究,而不向裏面精奧處,仔細理會,則其可曰無不到乎?大學或問,朱子以傷虎人爲眞知之喩,取比蓋緊切矣。上曰,好矣。仍命參贊官陳文義。念祖曰,此言本末二字,外面看了,似不緊切,而蓋自三代以後,能知明德之爲本,而新民之爲末者,絶未之聞焉,故治不如三代矣。伏願殿下,留意於務本之道焉,此章言聽訟而必以無訟爲本,卽其一端也。今以經筵言之,文義則實討論,廟謨則實講究,然後實效可期,而推其本則又在於明德上矣。惟願體念焉。上曰,好矣。上段曰必也使無訟,下段曰無情者不得盡其辭,旣曰不得盡其辭,則此只是不敢畢辭盡說云爾,似非全然無訟也。此說與無訟之訓,似不同何也?忱曰,臣本鹵莾無知,而竊念多言爲訟,旣曰不敢盡其虛誕之言,則亦似爲無訟矣。上曰,甲者乙者,爭辨爲訟,必也使無訟,是爲眞箇無訟,而不得盡其辭,終涉有訟,蓋不在於多言與不多言,不得盡其辭,豈不與初無訟不同乎?以孔子之言觀之,比屋可封,無事可訟,而以曾子之言觀之,亦似有訟意思,予每疑之矣。忱曰,大畏民志,故乃至於無訟矣。上曰,大畏民志一句,不襯於此文義矣。只以無訟與不得盡其辭兩段,說破可也。忱曰,孔子謂使無訟,而曾子釋之曰,不得盡其辭,雖以上古之時言之,訟豈能全然無之乎?上曰,孔子只言無訟,而註脚曰不敢盡其虛誕之辭,旣曰不敢盡其辭,則不可謂全無一言半辭爭辨之端矣。孟子曰,養心莫善於寡慾,周子曰,寡焉以至於無,朱子釋之曰,不止於寡,當至於無,此章文義,雖與此有異,而若其不敢盡其辭而未至於無訟,與寡慾而未至於無慾,語意相近耳。忱曰,訟豈全然可無者乎?易有訟卦,文王時,亦有虞芮之爭,故曾子只以不得盡其辭,釋無訟者此也。上曰,大畏民志者,乃無訟以後之效耶?下番所見,何如?以綱曰,不得盡其辭,乃無訟之張本矣。上曰,經筵所見,何如?熤曰,無訟與不盡辭之不同,果如聖敎矣。訟者,爭辨之謂也。人物衆多,則雖比屋可封之時,不能無訟,然而訟非可有之事也,故曰必也使無訟,然則不得盡其辭,乃無訟之道也。上曰,文王之化,已至於無訟,故爭田之虞芮,不敢入於文王之庭矣。必也先明已德,畏服民志,一事如此,二事如此,積累將去,則可至於無訟之境矣。特進之意,何如?性源曰,所謂不得盡其辭者,非謂十件事,只言其一件,而其餘則不言也。旣能畏民志,則虛誕之人,自不敢售其說矣,上曰,孔子爲司寇時,魯民始或不知孔子之聖,而爭一事訟一端,其後漸知孔子之聖德,而遂不能盡其辭者,理似然矣。性源曰,上番以擇訟官進言,而恐與使無訟之意不同矣。其曰使無訟,豈擇訟官之謂乎?上曰,使無訟,爲新民之本,大畏民志,爲使無訟之本,非曾子,無以發明孔子之意,而必以無訟釋知本者,其旨偉矣。蓋無訟者,新民之事,而己德先明,故至可以畏民志矣。然則此謂知本二字,就新民之本末看乎,就明德之本末看乎?忱曰,恐是明德之本末矣。以綱曰,畏民志,乃明德之效也。上曰,然則此謂知本之本字,明德本末耶,新民本末耶?熤曰,明德旣明,然後可以畏民志,然則本之一字,似歸於明德上矣。性源曰,分言則明德爲本,親民爲末,無訟爲本,聽訟爲末,而統言之,則明德新民,皆包了矣。上曰,不曰畏民心,而必曰畏民志,志字,似不如心字之着緊也。朱子釋之曰畏服民之心志,心字志字之蹊徑果何如?忱曰,志者,心之所之也。上曰,心與志之別,言之可也。忱曰,心者,虛靈不昧者也,志者,心之所之者也。上曰,心爲純善無惡乎?忱曰,然矣。上曰,然則心有善惡何也?忱曰,是兼氣質而言矣。上曰,不曰畏民心,而曰畏民志,雖今日行關文字,決不用心志二字矣。且志者心之所之,而心感於物,然後有善念有惡念,此屬已發之後也。如曰心者本體,不能畏服,志者外面,能畏服云爾,則聖王沒世不忘之化,不但化及民心之本體,設或本體外,又有本體,亦當感入之深矣,上曰,大抵心豈有端倪形迹,而在心字,謂之畏服可也。至於志字,則視心字似歇後矣。無乃心譬則如鷄卵黃處,志似鷄卵白處,意似鷄卵皮殻歟。熤曰,以作文字言之,志字心字,尋常通用,而聖人下字,必有微意,曾子之必說畏民志者,恐亦有義矣。上曰,以鷄卵取象,三重說去何如,似亦有輕重先後之別矣。熤曰,心之所之謂之志,故朱子於註脚,連釋心志二字矣。上曰,朱子釋之曰畏服民之心志,畏字下加服字,志者上加心字,非徒一時之畏服而已。乃至於畏其心而服其志,朱子之兼釋心志二字,尤益明白矣。熤曰,畏非惶怯之謂,乃感化於明德而然矣。性源曰,旣曰無訟,則志字似尤切近矣。聖敎中畏字屬心,服字屬志,尤有所歸宿矣。念祖曰,志則可觀,而心不可觀,故必曰志矣。熤曰,觀人必於志之說,儘仔細矣。上曰,知本亦不一矣。就精粗表裏上觀之,則本中又有本矣。然則無訟,乃新民之一事,而明德,又新民之本也。若使孔子,得位行道,則無訟乃其一事,而曾子取之以爲明德之本何歟?上下番所見,何如?忱曰,此非大本,推此而有大本矣。上曰,必也使無訟,似爲大本矣。以綱曰,聽訟使無訟,乃化中之一事,而實爲治平之大本,此不是小底本也。上曰,大本曲折,有經傳引明之端耶?以綱曰,治平之本,都在此矣。上曰,無訟似爲一事,而實非一事,若大學自明德,至於止至善,中庸自性道,至於修道敎,敎者,禮樂刑政之謂也。然則無情者,不得盡其辭,乃修道之敎,而明德之效也。以此言之,使無訟亦可謂大本矣。熤曰,使無訟敎底事,而明德爲本矣。上曰,無訟乃敎之本,而歸趣則明明德矣。苟至於明明德,則位天地育萬物,亦次第事耳。熤曰,推類而言之,聽訟而至於無訟,亦可以一事言之也。上曰,補亡章格物致知,卽中庸之道問學也。道問學,卽學問思辨,以致其知之謂也。大學工夫,物格然後意誠而心正,故君子多識前言往行,或讀書講明義理,或應事接物而處其當,皆致知之事也。一致字足矣,而又擧誠字正字何也?忱曰,專言致知,而不及於行一邊,則不免有一偏之弊矣。上曰,致字當着服看,致知之中,誠意正心,在其中矣。雖以致知格物之事言之,豈有別向誠意外做工夫耶?若其窮到事物之理,內外俱備,體用該括,以至於十分之地,則此已是誠意正心矣。是故眞知烏喙之必殺人乃誠也,眞知虎之必傷人亦誠也。眞知其必殺人,故不食烏喙,眞知其必傷人,故不近虎狼,凡人之酒色物慾等,戕賊其一身者,是識實未至也。若能眞箇識得到,則自底於正心而誠意矣。然則致知一事,至矣盡矣,而又益之以誠正何也?忱曰,致知乃最初用力處也。程子曰,知之不如行之,必須知行竝進,故旣說格致,又說誠正矣。上曰,以外面看之,知有不盡,故行有不力,若眞知則豈有不行之理?予則曰,眞知是兼行之知矣。其曰格物致知,其曰誠意正心,漸次向前盈科而進,以器言之,有若一箇分作四片,一片喚做格物,一片喚做致知,一片喚做正心,一片喚做誠意,隨處盛水之謂乎?有若混置一器,只有黑白靑黃之辨耶?有若間架燦然,不相通接之謂乎?格致誠正四者之階級間架,臭味色澤,亦可以辨之乎?忱曰,似有條理間架,而亦非今日誠意,明日正心之謂也。以綱曰,旣曰格致,則誠正自在,而聖人垂敎,只說格致,則或忽於誠正,故兼言之也。上曰,然則知一邊以一知字了當,行一邊以一行字磨勘,要使名目,不至於紛然,則豈不好乎?以綱曰,條例竝稱,則後學易曉矣。上曰,格致中取其一條,誠正中取其一條,何如?熤曰,格致一節,非有層級,故此亦以此謂知本,此謂知之至也,連說而至若誠正,則儘有次第之可言矣。上曰,格致只說致知,誠正只說誠意,亦似無害,而許多名目,若是重重何也?熤曰,格物時無誠,則物不可格,致知時無誠,則知不得致,誠之一字,乃八條目成始成終底道,故格致下面,必繼以誠意正心二者,而正心比誠意,尤似顯著矣。上曰,此雖是先儒所不道者,而誠意一條目,關鎖上下若樞紐,然以作者體格言之,置誠意於格致之上,則亦不成文理矣。大抵誠正,便同一事,而不可闕其一,至於格致一節,又是窮理之工,其何可漏耶?性源曰,聖敎發問,盡是聖門入學次第,有非如臣淺陋所知,而第一致字有力,若非誠意,則何以致知乎?此所謂知行兩進之道也。上曰,然矣。此後如此文義,在外商確以入可也。熤曰,自上發問,實是美事,講官因發問而有所曉悟,講官亦有所見而進言,則於聖學亦不無補益其萬一矣。上曰,格字致字誠字正字,有淺深之別,而平天下之平字,抑無工夫之可言歟?熤曰,格致誠正,自已用工,修齊治平,末稍功效也。命退,諸臣以次退出。
上在昌德宮。停常參,只晝講。
自昧爽至午時,灑而下雨,測雨器水深六寸二分,未時灑雨下雨,測雨器水深五分啓。
藥房都提調鄭弘淳,提調金華鎭,副提調鄭昌聖啓曰,暑雨通宵,伏未審此時,聖體,若何?王大妃殿症候,益有差勝之節乎?今日臣等率諸御醫入侍,仰承諸節爲宜,惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,後日次入侍宜矣。王大妃殿·惠慶宮·中宮殿,藥房口傳問安。答曰,知道。
傳于徐有防曰,禮房承旨,馳詣宗廟·景慕宮,奉審摘奸以來。
又傳于曰,禮房承旨入侍。
又傳于曰,奉審承旨入侍。
備忘記,成命之下,慢不動念雖以目下一事言之,以禁營校吏捧供事,晨朝下敎,過午而無一言皁白,曹事如此,營事可知,不特此也。罔念圖報,推懷周章之習,不可不懲,刑曹判書具善復,爲先越捧十等。
吏曹口傳政事,兼實錄記事官六,安廷玹·嚴思憲·李益運·鄭益祚·李魯春·金熙采。
以大司諫朴師訥,司諫金履禧,正言徐有鍊·鄭益祚,掌令柳孟養,持平朴天行牌不進罷職傳旨,傳于李邦榮曰,只推,更爲牌招。
以大司諫朴思訥,司諫金履禧,獻納尹長烈,正言徐有鍊·鄭益祚,掌令柳孟養,持平朴天行牌不進罷職傳旨,傳于李邦榮曰,只推,更爲牌招。
以大司諫朴師訥,司諫金履禧,正言徐有鍊·鄭益祚,掌令柳孟養,持平朴天行再牌不進罷職傳旨,傳于李邦榮曰,臺諫違牌,雖曰例事,近日諸臺擧措,專沒商量,太欠分義,老病及衆所共知情勢人員許遞,其餘諸臺,違牌望勿施,去來更爲嚴飭。
傳于徐有防曰,政官牌招開政。
吏批啓曰,咸興判官,今當差出,而本府以營下劇邑,素稱難治,不可不各別擇差,他道有聲績已準限守令,竝擬何如?傳曰,允。
有政,判書金鍾秀進,參判徐浩修未肅拜,參議未差,承旨徐有防進,以李養鼎爲大司諫,沈商賢爲持平,黃昇源爲副校理,李鼎揆爲副修撰,鄭民始爲戶曹參判,李度默爲禮曹參議,兪彦鎬·李·李性源爲同義禁,林濟遠爲兵曹佐郞,金澤麗爲弘陵令,徐浩修爲司圃提調,兪彦鏽爲繕工監役,洪述祚爲咸興判官,林泰遠爲禮山縣監,全佐天爲全羅都事,兪彦鎬爲知義禁。
兵批,判書蔡濟恭病,參判李萬恢,參議尹勉升病,參知金蓍耇入直進,承旨沈豐之進,以洪樂命·鄭元始·朴師訥·徐鼎修爲副司直,黃仁炫·姜垣·尹擎柱·李鳳舒·金命瑜·安鳳來爲副司果。
沈豐之啓曰,左承旨徐有防,以宗廟·景慕宮奉審出去矣。臣吏批·政廳兼進之意,敢啓。傳曰,知道。
以禁衛營習陣頉單子,傳于鄭志儉曰,雨勢始於昨日人定前,則敎場泥濘,不得行操,不難知也。雖以政院之例言之,三更前閑漫公事,例爲出納,則況師律去就乎?今日廳坐後,始呈此單,軍兵不會,操令徑停乎,軍兵已待,操令不停乎,有一於此,烏得免犯科之警乎?該營大將,爲先從重推考,擧行校吏,令攸司,其呈單後時委折,軍兵聚待與否,捧供以聞。
鄭志儉,以兵曹言啓曰,卽接建禮堂守直內官牒報,則月覲門北邊宮墻二間許頹圮云,令紫門監,爲先以把子堅實圍排,急速改築,而集春營入直御營軍十名,依例除出,限修築間,嚴加守直之意,敢啓。傳曰,知道。
又以兵曹言啓曰,去夜三更四點,五次打下之後,當打三更五點,而自禁漏連打四點,致有次次誤打之擧,其時巡更衛將部將,已知誤打,自下申飭而已。不由本曹,故臣曹未卽稟達,惶恐待罪,而該所常時不能檢飭,莫重更鼓,以至誤打之境,事極該然,當該衛將部將及行巡衛將部將,不可無責,令該府處之,禁漏官員,令攸司科治,以懲日後,何如?傳曰,允。近來紀綱,雖曰掃地無餘,而何獨於更點一事,一兩月之內,如是頻數執頉乎?衛將部將之拿處,騎堂騎郞之推考,抑亦迄可休矣。近日誤打頻數委折,判書査覈以聞。
又以兵曹言啓曰,卽接西所衛將牒報,則拱北門南邊宮墻六間許頹圮云,令紫門監,爲先以把子堅實圍排,急速修築,而西營入直禁衛軍二十名,依例除出,限改築間,嚴加守直之意,敢啓。傳曰,知道。
又以禁衛營言啓曰,本營分授拱北門南邊宮墻六間許頹圮,而西營入直軍二十名,除出把守事,自兵曹草記入啓矣。西營入直軍二十名除出,別定將校二人,限修築間領率,輪回守直之意,敢啓。傳曰,知道。
又以禁衛營言啓曰,拱北門南邊宮墻頹圮處,西營入直軍二十名,旣已啓稟,除出把守矣。西營入直軍元數四十名內,二十名除出把守,則本處入直,未免疎虞,出番鄕軍十名添入,使之警巡之意,敢啓。傳曰,知道。
又以御營廳言啓曰,來六月初一日,景慕宮展拜時,依兵曹節目,集春營入直軍二十名,領軍把摠李鎭邦,哨官李希顔率領,月覲門左邊設布帳外排立,東營入直軍三十名,入直把摠李東弼,哨官白思珣率領,宮大門外把守,而竝待標信出用,解嚴後還入直間,集春營哨官李海容,東營哨官張宅基,代直之意,敢啓。傳曰,知道。
又以御營廳言啓曰,本廳分授月覲門上宮墻二間許頹毁,而集春營入直軍十名,除出把守事,自兵曹草記矣。集春營入直軍十名除出,限修築間,晝夜輪回守直之意,敢啓。傳曰,知道。
又以摠戎廳言啓曰,本廳壯抄右司把摠趙光鉉,身病猝重,勢難察任,改差,何如?傳曰,允。
又啓曰,摠府入直堂上安昌君燝罷職代,不卽交遞,以致省記之過時,揆以事體,誠極未安,番次當該堂上,推考警責,何如?傳曰,允。
大司憲鄭一祥,司諫金履禧,掌令柳孟養,校理姜忱,副校理李時秀,獻納尹長烈,正言徐有鍊·鄭益祚,修撰尹尙東·權以綱啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,丞令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答曰,不允。
大司憲鄭一祥,司諫金履禧,掌令柳孟養,獻納尹長烈,正言徐有鍊·鄭益祚啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答曰,不允。第六件事,亟停勿煩,未端事,何不速停此啓也?
掌令柳孟養啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快定王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答曰,不允。趙濟泰等事,趙嵎事,亟停勿煩。
庚子五月二十九日,記事官姜彙鈺。禁衛營單子,今日新舊軍兵合操事,昨已啓下,而雨勢如此,不得行操事。傳曰,雨勢始於昨日人定前,則敎場泥濘,不得行操,不難知也。雖以政院之例言之,三更前閑漫公事,例爲出納,則況師律去就乎。今日廳坐後,始呈此單,軍兵不會,操令徑停乎,軍兵已待,操令不停乎,有一於此,烏得免犯科之警乎?該營大將,爲先從重推考爲遣,擧行校吏,令攸司,其呈單後時委折,軍兵聚待與否,捧供以聞爲良如敎。
庚子五月二十九日,記事官姜彙鈺。刑曹啓目,禁衛營敎鍊官金興器,書吏柳明杓,昨日人定前,始爲下雨,敎場泥濘,不得行操,而三更前閑漫公事,例爲出入,則莫重事關師律單子,廳坐後始爲來呈罪,旣已遲晩,上裁,何如?傳曰,前例旣以罷漏爲限則,呈單之後時,從他後時,當從卿與禁營校吏替辨與,自辨之說,分揀放送爲旀,禁將亦勿推考,此後卿等,周思爛商,以爲參古宜今之地爲乎矣。特敎捧招,猶與科始有異始隱則,替使郞官爲之者,亦是禁營或訓局之例乎是喩,此等處,卿等亦須詳量擧行,似無所妨爲良如敎。
庚子五月二十九日辰時,上御誠正閣。晝講次對,同爲入侍時,同知事徐有寧,特進官鄭民始,參贊官李邦榮,侍讀官姜忱,檢討官尹尙東,假注書洪光一,記注官鄭必忠,記事官金載瓚,宗臣安川君烓,武臣宣傳官成玉,以次進伏訖。上曰,晝講兼次對,則次對諸臣何不同入乎?知入。賤臣光一,承命出外,次對諸臣偕入。領議政金尙喆,左議政徐命善,右議政李徽之,兼兵曹判書蔡濟恭,兼刑曹判書具善復,戶曹判書金華鎭,吏曹判書金鍾秀,禮曹判書金熤,漢城判尹兪彦鎬,左尹李柱國,行副司直李性源,獻納尹長烈,同副承旨鄭志儉,事變假注書吳泰賢,以次進伏。上曰,禁衛大將不入乎?善復曰,禁衛大將李敬懋,惶悚在外云矣。尙喆曰,晨後雨下,故始呈草記云矣。善復曰,合操異於他,雨霽則爲之,故待霽不霽,晩始草記云矣。上曰,開門後入啓可乎?罪不輕矣。三更後不爲入啓何也?上讀前受音訖。忱進讀,自所謂誠其意,止右傳之六章。上讀新受音訖。忱曰,君子必愼其獨,獨者,隱微之間也。人心本善,而物慾交攻,故終至於惡,蓋善惡之幾,萌於隱微之中,而人心則危,道心則微,若不能省察乎此,則易流於私慾一邊,故堯·舜心法,不出乎精一,而精一之功,惟在愼獨,伏願體念焉。誠意工夫,爲最初用力處,意誠則身修而國治,意不誠則身何修而國奚治乎?帝王之治國平天下,必懋誠實,自彊不息,念慮之微,政令之施,無一不誠,然後可至於極功矣。尙東曰,誠意卽自修之首,而毋自欺三字,爲誠意工夫之綱領,是與邪無邪,爲詩三百之一言蔽相似矣。臣竊以爲毋自欺三字,雖謂之大學一言蔽可也。此爲明明德第一義,而新民之效,自此推去,意苟能誠,則君子爲眞箇君子,小人亦免爲小人,而畢竟至善之地,亦可到矣。上曰,好矣。有寧曰,誠之一字,眞實無僞,非爲人而乃爲己也。苟有一毫不誠則爲自欺,專懋誠實則爲自慊,好善而不至於如好好色,惡惡而不至於如惡惡臭,則皆自欺也。須令如好色如惡臭,然後始到快足之境矣。然而此專在於愼獨工夫,惟願體念焉。上曰,次對兼晝講,則文義不多矣。大抵誠其意之義,上段有三節工夫,下段有五節工夫,蓋承上接下,成始成終者,中庸之誠字,而大學關鎖,亦在於一誠字矣。中庸言體用發未發,大學言內外賓主之別,而誠之一字,當活看矣。然則一誠字,以體用發未發本未內外通言之乎?只言體乎用乎未發乎已發乎?忱曰,誠意,似是發前工夫矣。上曰,旣曰誠意,則何以爲發前工夫乎,愼獨亦發以前工耶?忱曰,發以前矣。上曰,愼獨果未發工夫乎?忱曰,似爲已發工夫,旣曰省察,則當爲已發矣。上曰,誠意爲已發乎?忱曰,未發矣。志儉曰,經筵講論,事體甚重,而玉當上番姜忱,追變前說,欲文誤對者,有欠誠實,不可無警,推考,何如?上曰,勿推可也。出擧條志儉曰,非獨文義之誤,故臣請推矣。上曰,旣曰無自欺,則似爲已發矣。大抵誠意工夫,亦有許多頭項,而必曰欺字何也?忱曰,誠與欺對言,故言欺字矣。上曰,不曰誠心,而曰誠意何也?心旣爲主人,則當先心而後意,大學當說誠心正意,而乃曰正心誠意,次第似倒置矣。忱曰,意誠然後心乃正矣。上曰,以工夫次第論之,當由淺入深,而心旣爲本,則正心當在誠意之前矣。忱曰,意誠則心正矣。上曰,曾有無心之意乎?忱曰,意者,心之用也。上曰,所謂者,誰所謂也?尙東曰,經一章,已言誠意,故此章之首,加所謂二字矣。上曰,所謂以下,卽曾子之言乎?尙東曰,然矣。上曰,通一章,旣是曾子之言,則中間一章,又稱曾子曰何也?尙東曰,此是曾子之所雅言,而非專爲此章而發矣。上曰,非爲誠意一章而言,則章末云必誠其意何也?註亦曰引此以明上文之義,以此觀之,似爲誠意而言矣。下番謂非專爲此章而言,此說出於何書乎?尙東曰,臣曾於他書見之矣。上曰,註曰引此以明上文,而下番謂不必專爲此章而言,兩說如何?尙東曰,朱子謂引此以明上文之意,則曾子曰三字,似不泛然看矣。上曰,曾子曰三字,孤立於此章之間何也?忱曰,無明文矣。上曰,引此者何謂也?尙東曰,通謂一大文矣。上曰,引者誰引之也?尙東曰,恐是曾子門人引之也。上曰,經義深奧,玉堂所知,予或不知,不必强覓文義,第以所見言之可也。大抵六經聖謨,如誦已言,非泛然工夫矣。上曰,如見其肺肝一句,栗谷有文義,而先正議論,亦多不同矣。忱曰,如臣等後學,安敢透得到乎?上曰,好惡二字,必加於誠意章何也?誠實之道非一,而必言色臭亦何也?至於人之所同惡者亦多般,凡疾病憂患死亡等,所當惡者,不一而足,而臭卽其一也。視朱子烏喙之喩,似不着緊矣。忱曰,飮食男女,人之大慾,故其緊切,不如色臭兩件矣。上曰,旣曰惡臭,則飮食爲臭乎?飮食之外,亦豈無臭?忱曰,飮食亦臭矣。上曰,臭有香有惡,而飮食之臭,則不過魚餒肉敗而已。飮食豈是惡臭,且此章必稱惡臭何也?惡臭比好色,似不爲對,而稍涉歇後矣。古人曰好賢如好色,惡惡如巷伯,然則臭字,豈不歇乎?尙東曰,惡臭亦人之所同惡矣。上曰,獨者,寂然不動之時耶?忱曰,不動之時矣。上曰,形氣之私,未相侵之前非獨乎?忱曰,旣加愼獨工夫,則爲戰兢之道矣。上曰,必誠其意之意字,當何以釋之?忱曰,此是七情已發後,似涉情矣。上曰,七情已發後,加誠意工夫乎?忱曰,然矣。自誠意始下工夫矣。上曰,誠意之工,必於七情發後乎?七情發後,欲加誠字工夫,則滉漾難言,喜怒哀樂旣發後,何以做誠意工夫乎?忱曰,發後亦豈無工夫乎?上曰,隨處加工可也。上曰,司馬光念中好矣,而中終是一箇虛字,殺用工夫,然後可至於中,而直欲逕造於中,則中無定處,模捉不得矣。大本之中,旣定然後,發而中節,乃爲和矣。中字工夫,果何以做得乎?忱曰,中字工夫在克己,而克己工夫,又在敬矣。仍命玉堂退出。尙喆進伏曰,聖體,若何?上曰,一樣矣。王大妃殿,氣候,若何?上曰,一樣矣。惠慶宮氣候,若何?上曰,一樣矣。上曰,弘文提學之事過矣。豈有如此處義?命善曰,旣無所拘,則豈宜如此?尙喆曰,此校理姜忱疏也。雖有講民食之請,今無別般覆奏者,置之何如?上曰,依爲之。出擧條尙喆曰,頃因同副承旨鄭志儉所啓,有令廟堂稟處之命矣。其一,獅子島本是龍川地,而與義州良策面相換處也。中間島中,橫築大堤,可墾之土,至於二千餘石落,而龍川·義州,互相爭執,便成閑田,邊民願耕而不得,無論義州·龍川,劃屬一邊,使得起耕事也。其一,義州防軍木農軍木名色,入於將士支放者,而龍川等十一邑,直納義州,淸南·北各邑,或納于監兵營,自義州受來,而兩營監色輩,恣意幻弄,旣捧之後,換貿極麤短者以給,故義州將士,以此稱怨,依諸道水軍與水營相近邑移換名色例,淸南·北防農軍名色,移換於義州相近處,仍令直納義州,而如或難便,則自備局嚴飭兩營,俾無如前幻弄之弊事也。已築之坰,漸得堅固,可耕之地,又若是廣闊,則募民起墾,誠爲實政,而兩邑民之徒事爭執,一任陳廢者,誠極痛駭,分付道臣,卽爲處決,勿論義州·龍川,從公劃屬,作一西邊之一屯田,誠似得宜,至於防軍木農軍木,直納義州之請,事勢非不便好,而但南北納布軍之換定,其或無掣礙之慮乎?此非廟堂遙度斷決者,亦令道臣,商量處置後,使之狀聞,何如?上曰,依爲之。出擧條尙喆曰,此咸鏡監司李命植狀啓也。頃因將臣所奏,安邊産銅處,設店便否,令道臣狀聞之意,筵稟行會矣。卽見本道監司李命植啓本,則以爲銅脈豐盛,可合設店,應行節目,自該曹下送,則收稅等節,依銀店例施行,而計士將校,來留收稅之際,不無官民之弊,勿爲下送,稅額酌定後,使臣營收捧上送事,令廟堂稟旨分付爲辭矣。國內銅脈,若是豐盛,決非等棄之地,設店採取,在所不已,而此與銀店有異,旣無物主,則自本道雖欲收稅上納,勢將行不得矣。店漢輩,聞以所掘之銅,上來京司,輒皆販賣云,若自三軍門·戶賑廳,從便貿置,則財不虛消,事不煩撓,而積峙幾萬斤銅鐵,庶爲日後實用,以此分付於三軍門將臣,及戶賑廳堂上,使之往復相議,從長擧行,何如?上曰,依爲之。出擧條尙喆曰,今番使行,以寬免謝恩兼付事,有大臣更爲稟處之敎矣。一起方物,使行旣已帶去,其中若干種不足者,分付該曹,使之精備,謝表與咨文,令槐院卽爲撰出,下送于使行所到處,使之一體齎去,而若其赴京後,從便善處之意,臣等當往復使行,敢此仰達矣。上曰,依爲之。出擧條尙喆曰,向以沿江彼國人出沒飭禁事,鳳城將至有馳通於義州矣。彼國旣飭彼國人,則我國亦當飭我國人,而近來邊禁,漸致解弛,向來北路灣府事,亦足可懲矣。不特西北,雖南邊,何可使一任其緩忽乎?若有不謹察飭,因事現發者,則道帥臣地方官該邊將,自當按法重勘,而沿海諸島之設置瞭望將,槪所以隨時察邊之意,諸道奉行,全不致意,不過循例報來,事極萬萬寒心,今當風和之時,沿海瞭望之節,尤宜惕念擧行,自各該營,時時摘奸,考其勤慢,如有不可掩置者這這狀聞論罪之意,爲先申飭諸道兵水使及義州府尹處,俾無如前隨現生事之患,何如?上曰,依爲之。從近亦欲試勤慢矣。出擧條尙喆曰,同義禁任希敎,引義不出,洪秀輔·鄭景瑞,俱有病故,無以備員開坐云,竝姑許遞,何如?上曰,依爲之。出擧條尙喆曰,吏曹判書金鍾秀,旣已收敍,備局有司堂上·貢市堂上·關西句管堂上,竝還爲差下,何如?上曰,依爲之。出擧條同義禁洪秀輔·鄭景瑞·任希敎,竝許遞事。榻前定奪吏曹判書金鍾秀,備局堂上還差,仍察有司之任,貢市堂上·關西句管堂上還差事。榻前定奪鍾秀曰,日前奎章閣草記,以直提學兪彦鎬,陞資後減下事,有該曹就議大臣稟處之敎矣。依聖敎,問議于時任三大臣,則大臣以爲直提學旣是副提學通擬人長望之窠,而自通政至嘉善差除,且載於閣志,則兪彦鎬所帶直提學之任,似當自在應遞之科云,故敢達矣。上曰,吏判之意,何如?鍾秀曰,臣亦無異見矣。上曰,減下可也。出擧條濟恭曰,臣於洪忠道臣放未放回啓,竊有愚見,敢此仰達矣。徒配罪人尹衡烈,以巨濟在任時,問遺養厚事,徒三年照律,定配於洪忠道海美縣矣。聞徒年限滿已久,而本道前道臣,以其罪名之稍重,不爲狀啓,以至於今,故今番放未放啓聞中,新道臣以此措辭,遂置於仍秩矣。衡烈之罪,果是不可放,則三司法官,請改律名,從重更勘,猶或,可也。朝家旣以徒年定配之後,徒限已過,而特以道臣之意見,不爲修啓,則是道臣低仰已定之律,事體恐不然矣。上曰,旣已限滿,放送,可也。出擧條尙喆曰,徒年罪人之限滿,疏放旣是朝家令甲也。道臣苟有不可奉行之所見,則疏論狀請,猶或,可也。無此之爲,直爲仍置,事未前有,大違法意,判金吾旣奏之後,不可置而不論,其時道臣罷職,何如?上曰,依爲之。出擧條濟恭曰,朝臣之以徒年定配者,若於謫中身故,則徒流案中,旣無其名,兩銓歲抄,亦不擧論,此事終涉矜惻,故敢達矣。上曰,徒流身故者,近亦有之否?濟恭曰,聞李得永,以中和事,徒年定配,未蒙放而作故云矣。上曰,李得永蕩滌可也。出擧條善復曰,關係倫常罪人,以草記後發配事,曾有下敎,本曹依此擧行,而至於外方,則此等罪人,自該道直爲勘律發配後,到配之道臣,始爲狀聞,與臣曹草記後發配之規差異,故敢此仰達矣。上曰,諸堂之意,何如?濟恭曰,外方定配罪人,若以事係綱常之罪,載錄於徒流案,則雖値大赦,無以原恕,其中罪狀之眞有所犯者,雖死於竄配之所,固無所惜,而若或守令,乘一時之憤,不秤量於成出罪目之際,而道臣不爲十分難愼,遽然照律,以致終其身不得放還,則實係矜惻之事,聖上之特命秋曹,必草記然後擧行,實仰立法之盛意,而至於外方,亦令狀聞後擧行則似涉煩屑,臣意外邑,若有此等犯罪之人,道臣必令隣近守令會査,得其明白眞贓,然後始許照律,則庶可無枉罹之弊矣。善復曰,各道如有罪關倫常之罪人,嚴覈事情,詳悉罪目,先爲狀聞後發配,恐合於臣曹草記之例矣。華鎭曰,罪犯倫紀,關係甚重,則爲道臣者,豈可只憑邑報,輕易勘律,而今以罪目疎略,無所考據,有此軫恤之敎,此後則諸道此等罪人,具罪目發配之際,勿爲如前草率,載錄罪犯肯䋜,俾得詳謄於到配狀中,則啓下該曹之後,其所犯輕重,自有考覈之道矣。鍾秀曰,先狀啓後發配,雖似有牽制之慮,而至於罪關倫常之重事,特創此例,則他餘發配之如前直勘,固自如也。若以自京司執奏釐正之道言之,則本道之先啓後配,似勝於配所道之詳具罪目於到配啓本中矣。熤曰,京司照律之草記發配者,慮或有乘憤誤勘之弊,則各道道臣之不待狀啓,任自照律,似有法例班駁之嫌,而官非通政,罪非大辟,卿其自斷,旣載於道臣敎文中,則今使之狀聞後勘律,似涉煩弊,上營會推,亦甚有弊,若依戶判所奏施行,則到配狀啓上來之後,京司可以考據而處之矣。彦鎬曰,戶判所達,到配狀中,詳具罪目,以爲啓下考覈之地者,似勝於先啓後配之有些牽制之端,臣見亦與之同矣。柱國曰,各道之罪關倫常之罪人,與他徒配有異,道臣之狀聞後發配,恐合宜矣。有寧曰,罪關倫常,律固重矣,而原恕其中,亦不無輕重之或殊者,外方勘律之際,橫罹枉害之弊,難保其必無,今若先啓後配,則似有繁碎之慮,直爲發配,則亦無考覈之道,戶判所奏中,詳錄罪犯於到配啓本者,似好矣。民始曰,先啓會査,俱有弊端,發配之官,俾之詳具罪目,到配之狀,勿爲循例啓下,而使該曹考閱覆奏,則外邑似不敢任情輕勘矣。性源曰,徒流中,凡係倫常者,道臣初未嘗專信守令所報,而徑先發配也。必先定査官,嚴覈取招,則似不必別爲親問會査。又自諸道每年徒流推案,分四等修送秋曹,則亦似不必更爲移文,臣意則此等決配,申飭諸道,另加愼重,則似有效矣。上曰,大臣之意,何如?尙喆曰,先狀啓後發配,雖不無上聞繁委之慮,非指汗漫徒流之類,若其中罪犯倫常,關係甚重者,具罪目狀聞,下該曹稟處後,始許發配,則事面與前迥異,諸道決遣之時,必當有惕念審愼之效,以此行會,定式施行,恐無所妨矣。命善曰,罪關倫紀,乃是不常有之事,雖使先啓後配,似無拘掣之慮,而外方之審愼,則必當大有效焉,臣意亦以爲此後凡係倫紀之罪,必令論列啓聞,待該曹覆奏後,始爲發配爲宜矣。徽之曰,罪關倫紀者,道臣備悉罪目,先狀啓後發配,似當有審愼之效,而若使該曹覆啓後,始爲發配,則同是發配之律,而罪之輕者,道臣直斷發配,罪之重者,待該曹覆啓後擧行,事面恐似如何矣。上曰,領左相與吏判之言,儘有意見,此不過發配到配,各有狀聞,以寓重其事,而均其例之意也。依此定式,仍令該曹,行會諸道可也。出擧條上曰,李忠妾事,何如?李忠之妾,尋見其夫,而御史以淫奸置法過矣。命善曰,聖敎至當矣。熤曰,儒生科場事屬臣曹,故敢此仰達矣。儒生罪犯科場,則例充水軍,而一占初試,免役自新,自是古規矣。臣待罪海營時,有尹永義充軍之事,而必待刑曹文跡,然後該曹當擧行矣。濟恭曰,臣聞以尹永義事,禮曹有關子,而該曹書吏,中間操縱,關子不下於海營云矣。命善曰,此似非禮曹出關子之事也。熤曰,當詳考前例以入矣。上曰,禮判出問前例,後日次對登對,可也。有寧曰,守摠兩營標下軍之在外邑者,在前元無烟役侵徵之事,而丙申春,因御史書啓,竝令出役矣。其後守禦廳,則以其軍兵疊役之難支,旋卽筵稟蠲減,而本廳則未及同時稟定,因循至今,疲殘軍卒,疊應京鄕之役,實有難保之慮,今亦依守禦廳例,一體除減,何如?上曰,依爲之。出擧條志儉曰,更鼓之關係甚重,而近來誤打,非一非再,昨夜又復誤打,而該曹草記,尙不來呈,事極可駭,方自本院,使之査實,而入直堂郞,不可無飭,竝從重推考,何如?傳曰,依爲之。出擧條命臺臣進前。長烈進伏曰,請爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快定王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快定王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。措辭見上上曰,不允。長烈曰,請遠竄罪人安兼濟·李宅鎭,亟命王府,更加嚴鞫,期於得情,依律處斷。措辭見上上曰,亟停勿煩。長烈曰,請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令玉府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。請逆賊尙魯,亟施孥戮之典。措辭見上上曰,不允。長烈曰,臣愚魯謭劣,百不猶人,言責重任,自知不稱,而義重沫浴,章皇出肅,隨衆進退,愧懼冞切,迺者校理姜忱之疏,盛論臺閣媕婀之失,雖非專指臣一人而言,臣旣居在臺閣,則其所含默之愧,有若箚着於臣身者然,臣何敢晏然自居,重貽臺端之羞哉?請命遞斥臣職。上曰,勿辭,亦勿退待,長烈曰,朝家刑政,務尙寬大,固是聖世之美事,而萬有一因此,而世道有壞亂之漸,釁孽有僥倖之望,則向所以寬大者,適足爲厲亂之階,豈不大可懼哉?雖以近日事言之,具允鈺·李義翊之或配旋釋,乍允卽宥,固知出於我殿下寬仁之晠意,而若其蝨附狐媚,奴顔婢膝,爲一世之唾罵,自許死士,恬不知愧,爲公議之所棄者,一例涵貸,不少留難,致令此輩,拊手稱慶,陰長其氣,無復有隄防之可畏,不知爲羞恥之何事,世道之隱憂,人情之疑怪,莫甚於此,請自今以後,凡於此等嚴隄防處,分明示堅確之聖意,俾絶宵小覬覦之望焉。上曰,依啓。長烈曰,有國之政,紀綱爲先,日前安昌君事,亦係紀綱之一端,當初爭鬨於騎曹,不過微事,固不足煩浼天聽,而上章申暴,藉曰人情之或然,喉院退却,亦自事例之有據,則阻搪之斥,壅遏之目,一筆句斷,略無顧忌,若令宗臣,苟能嚴畏朝綱,焉敢乃爾,大駭聽聞,有關後弊,請安昌君燝罷職。上曰,依啓。長烈曰,卿宰騶從之不守法制,前後筵敎,不啻嚴截,臺章論列,亦且勤懇,而以日前赴公時觀之,西銓長之後前跟隨,尤過定限,職在檢飭之地,躬犯濫率之禁,此而如此,而何望其勵他人爲哉?揆以事體,極涉慨然,請兵曹判書蔡濟恭,從重推考。上曰,依啓。長烈曰,向來諫長之請罷前冡宰,終有物情之未愜者,伊時做錯,蓋因政院之誤傳,而設令吏判,眞有所失,問備警飭,亦云足矣。何必請罷,而乃當其律耶?尋常微眚,一例勘罷,則實非所以重銓官尊朝體之道,請大司諫朴師訥,從重推考。上曰,依啓。尙喆曰,近來兩司諸臺,逐日違牌,雖未知事故如何,合辭方張之日,闕啓居多,賓對引接之時,亦不備員,事甚慨然,違牌臺臣,一竝從重推考,何如?上曰,依爲之。出擧條志儉曰,兩司未備,不得合啓,則未傳啓之前,措語稟達,已有近例,而未免遺漏,堂疏之出,爲日已久,而已傳啓之後,强引句語,始爲避嫌者,亦涉過中,入侍臺臣,推考,何如?上曰,依爲之。出擧條長烈曰,臣言辭拙訥,百無一能,自知不合於淸朝耳目之任,而賓對有命,召牌儼臨,隨牌登筵,敢將數語,粗效一日之責,而末諳臺體,旣不免疎率,堂疏指斥,亦未卽引避,至被承宣之請推,臣何敢晏然於臺次乎?請命遞斥臣職。上曰,勿辭,亦勿退待。濟恭曰,來初二日禁軍祿試射時,密符仍佩往來,何如?上曰,依爲之。命退,諸臣以次退出。
庚子五月二十九日二更,上御誠正閣。奉審承旨入侍時,左承旨徐有防,假注書洪光一,記注官鄭必忠,記事官金載瓚,以次進伏訖。上曰,無頉乎?有防曰,臣承命奉審,則祭物祭器精潔,諸執事進排官無頉矣。上曰,獻官誰也?有防曰,宗廟獻官李,景慕宮獻官李聖圭矣。命退,諸臣以次退出。
上在昌德宮。停常參·經筵。
都承旨鄭昌聖,左承旨徐有防,右承旨沈豐之,左副承旨李邦榮,右副承旨沈念祖,同副承旨鄭志儉啓曰,今日展拜之命,寔出於我聖上月以覲之孝思,而第今時刻將近,雨勢愈大,蒸鬱轉甚,祟傷最易,此時之勞動玉體,非但有違於愼節之方而況沾服失容,禮所不行,稍待開霽之時,以伸展謁之禮,恐似合宜,臣等不任區區憂慮,相率齊籲。伏乞特寢成命焉。傳曰,卿等職在惟允,有此所陳,今日亦非期日之禮,非不欲從施,展拜與將祀有異,旣無沾服不祭之義,隨駕衛士只是入直,況以眞殿朔展拜焚香之後,已詣乘輿所矣。大駕還內後,政院·玉堂·藥房口傳問安。答曰,知道。
傳于徐有防曰,禮房承旨入侍。
李邦榮啓曰,合辭方張之時,兩司無詣臺之員,事甚未安,除在外外,未肅拜呈告人員,竝卽牌招,何如?傳曰,允。
以大司諫李養鼎,司諫金履禧,獻納尹長烈,正言徐有鍊·鄭益祚,掌令柳孟養,持平沈商賢牌不進罷職傳旨,傳于沈念祖曰,近日合啓,雖曰弁髦,何如是太忽於分義乎?與其或連或否,曷若竝停之爲愈乎?此傳旨勿施,以此令違牌兩司諸臣知悉。
傳于鄭志儉曰,侍衛軍兵雨具。
以校理姜忱牌不進罷職傳旨,傳于徐有防曰,仍文義相規,不必撕捱,只推,更爲牌招入直。
備忘記,以藏譜閣移奉處所役事,旣有從近擧行之命,今又易月,而尙不提稟,其在重事體之道,大可寒心。藉曰役事不過修理,期日猶隔數旬而然,始役日字之稟定,豈關於是,不可無提飭,以尊體面。戶曹判書金華鎭罷職。
傳于鄭志儉曰,戶曹判書前望單子入之,蔡濟參落點。
傳于沈念祖曰,新除授戶曹判書,待下批牌招察任。
傳于沈念祖曰,中官方得賢,以猥屑之說,敢爲奏達,令該府處之。
徐有防,以禮曹言啓曰,卽接元陵別檢所報,則昨日大雨,本陵陵上寅方莎草長二尺廣四尺許蹲頹云,陵上莎草蹲頹之患,至於如此,極爲驚心,慰安祭不卜日,今初三日設行,依例政府以下進去奉審後,稟處,何如?傳曰,允。傳于徐有防曰,奉審大臣以下入侍。
徐有防啓曰,明日常參·經筵取稟。傳曰,只晝講。
鄭志儉,以兵曹言啓曰,本曹草記,傳曰,近來紀綱,雖曰掃地無餘,而何獨於更點一事一兩月之內,如是頻數執頉乎?衛將部將之拿處,騎堂騎郞之推考,抑亦迄可休矣。近日誤打頻數委折,判書杳覈以聞事命下矣。該所下隷及禁漏使令,捉致詳問,則昨夜三更四點,東所衛將行巡回還之際,到建陽門,問於近仗軍士曰,俄於此處,有呼喚之聲,其故何也?軍士答曰,俄者自別監房,出送軍士問之曰,更點當打三更五點,而疊打四點,事極怪駭,汝輩獨自知之,須勿傳說於他人也。衛將得聞其言,故不爲告白於兵曹,西所部將則方其時巡往北所近處,姑未及回還,誤打與否,初不知之云矣。禁漏使令則以爲,禁漏則無誤打之事,而建陽傳漏軍士,忽地誤打云矣。以渠輩所告,參量事勢,則三更五點初下之時,若自禁漏丁寧呼唱則建陽軍士,耳聞呼唱之聲,渠亦當口自呼唱,寧有公然打鼓三通錚四點之理乎?此必自禁漏疊打四點次次傳誤之致,而迷劣下隷,欲爲免罪,推諉於建陽傳漏,明白無疑矣。蓋近日誤打之頻數,或由於鄕軍之迷劣,或由於漏局之差誤,其間事狀如此,敢啓。傳曰,知道。
又以兵曹言啓曰,內禁衛將李吉培身病沈重,累度呈狀乞遞,領軍之將,不可暫曠,今姑改差,何如?傳曰,允。
又以訓鍊都監言啓曰,本局分授都城敦義門北邊體城二間許,因雨頹落,令該軍門,急速修築,把守軍量宜定送,限修築間守直事,自兵曹草記入啓矣。今日爲始,砲手二十名,將校率領,輪回守直,而畢築後撤罷之意,敢啓。傳曰,知道。
又以御營廳言啓曰,本廳字內肅靖門東邊近處體城四間許頹毁處,令分授軍門,急速修築,把守軍亦令該軍門,多數定送,嚴加守直事,自兵曹草記矣。修築則卽當擧行,而本廳將校,率領鄕軍二十名,限修築間,晝夜輪回守直之意,敢啓。傳曰,知道。
又以兵曹言啓曰,卽接西道參軍牒報,則訓鍊都監所授敦義門北邊近處體城二間許頹圮云,令繕工監,爲先把子圍排,分授軍門,急速修築,而把守軍兵,亦令該軍門,量宜定送,限改築間,各別守直之意,分付,何如?傳曰,允。
又以兵曹言啓曰,卽接東道參軍牒報,則御營廳所授肅靖門東邊近處體城四間許頹圮云,令繕工監,爲先把子圍排,分授軍門,急速修築,而把守軍兵,亦令該軍門,量宜定送,限改築間,各別守直之意分付,何如?傳曰,允。
沈念祖啓曰,命召親納例也,而前兵曹判書蔡濟恭,使其將校替納,事甚未安,依定式推考警責,何如?傳曰,允。
徐有防啓曰,卽者校理姜忱,謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,何如?傳日允。
備忘記,本事略提於避啓之批,而臺臣未諳事例,雖有古例則然之語,而承旨接待之際,何無一言提醒,致有常典乎?臺體自別,被推後避無不可,而遞豈成說,若此則以疏代避,而又將越法捧入乎?當該承旨從重推考。
大司憲鄭一祥,司諫金履禧,掌令柳孟養,獻納尹長烈,正言徐有鍊·鄭益祚啓曰,臣等俱以賤品,忝叨臺閣,當此合辭方張之日,豈不知沐浴義重,而適緣情勢之難强,鎭日違召,方切悚蹙之忱,昨日筵中,大僚以諸臺之逐日違牌,論斥備至,至請重推,臣等之積逋嚴命,論以常憲,合被大何問備薄警,亦云末勘,而臺臣之不得帶推行公,古例卽然,臣等見叨之職,便屬已遞,去就一節,固無可言,而今此飭敎,極其截嚴,臣等惶隕震越,益無所逃罪,其何敢一刻仍冒於臺次乎?請命遞斥臣等之職。答曰,卿等雖急於引遞,獨不念先朝不易之典,先正已定之論乎。帶推行公,前後何限,而今忽違成典棄定論,諉之古例者,眞所謂捏合文致之說也。至於俄下傳敎中句語,何等截嚴,則此反泛說之,欲停諸啓而然乎。卿等第勿復辭也。沈念祖啓曰,再啓煩瀆,退待。答曰,勿退待。
司諫金履禧,掌令柳孟養,正言徐有鍊·鄭益祚啓曰,臣等俱以無似之賤,猥叨言責之任,曾未能出一言論一事,徒積尸素之歎,彌切愧懼之忱,果然堂疏之出,而有臺閣媕婀之斥,臣等實不勝瞿然自失,以致鎭日違傲,惶隕悚蹙,無地自容,臣等旣居臺地,遭此譏斥,則去就一節,非所可論,而今於成命之下,似此情勢之不入於現告者,實莫曉其故也。揆以廉防,其何敢一刻仍冒於臺次乎?請命遞斥臣等之職。答曰,勿辭,亦勿退待。
大司憲鄭一祥,大司諫李養鼎,司諫金履禧,掌令柳孟養,持平沈商賢,獻納尹長烈,校理姜忱,副校理李時秀,正言徐有鍊·鄭益祚,修撰尹尙東·權以綱啓曰,鄭致達妻之凶逆,前後聲討,已盡其千妖萬惡之罪,凡在血氣之倫者,莫不切齒痛心。噫,危逼聖躬,沮遏大策,厚·麟之凶謀,而窩窟則此賊也。推戴逆禶,謀危宗社,範·能之逆節,而根抵則此賊也。此豈容一日假息於覆載之間哉?三司之論,已及四載,轉而爲合辭之啓,又閱屢朔,轉而爲伏閤之爭,至於今日處分,又止於近島黜置。噫嘻,此賊之有萬戮難赦之罪者,殿下之所嘗洞燭者也。無一分可恕之端者,殿下之亦嘗俯諭者也。今何爲而又有此末減之命耶?國無法則已,如其不然,則夫安有謀危宗社之如此賊,而使之首領之得保也,危逼聖躬之如此賊,而施以海島之薄罰耶?殿下之不忍置法,而姑從次律者,不過曰恐傷先王之德也。欲體先王之心也,此則有大不然者,先大王之於渠,止慈至愛之德,如傷若保之恩,是固大聖人人倫之至耳。渠若有一半分人心,則固當謙恭謹畏,奉承聖意,而獨奈狼性難馴,虺毒潛肆,謀逼先王之儲嗣,幾危先王之宗社,而幸賴先大王日月之明,終不爲此賊之所熒惑,赫然明斷,丕建大策,以奠我宗祊於億萬年盤石之固,此先王之宏謨英烈,卓越百王而昭垂萬世者也。惟其䲷獍之凶,鬼蜮之情,不及彰著於在宥之日,未克斷恩而正法也。今若以先王慈愛之恩,貸此賊罔赦之罪,則非所以明先王之德而體先王之心也。管叔致辟,何累於文王之盛德,而恩不掩義,所以爲周公之達孝也。以殿下之聖學高明,見理甚精,而何不劈破此義利之關,明正其亂逆之罪乎?請喬桐府黜置罪人鄭致達妻,快正王法,以洩神人之憤。乙未冬國家安危之機,至今追思,尙覺凜然,苟有體國大臣,則雖非上敎,固當直聽聽政,而伊時首相韓翼謩,徒畏麟賊之氣熖,罔念國勢之岌嶪,不體上敎,徒事彌縫,使宗國大計,幾致難言之境,論其負犯,至爲深重,則向者近地移配,已失太寬,況可以全釋乎。雖以悶旱之聖意,有此收殺之敎,而乍允旋收,有咈輿情,請還寢遠竄罪人韓翼謩金吾草記勿施之命,仍施遠竄之典。金相福之罪,可勝誅哉?諸般罪惡之昭在人耳目者,於渠猶屬細故,而乙未冬相臣疏出之後,瑩中深文之說,稱以所見無異同,麟漢不必知之說,謂以語脈不如此,只此二言,已萬萬凶慘,而至於言根究覈之請,此又麟·謙之所不敢爲者,昭著之逆節,已難自掩,包藏之禍心,尤極叵測,揆以典刑,萬戮猶輕,而日月漸久,反置尋常,自上處分,不過放逐,在下爭執,只止遠竄,興言及此,心竊慨恨,國無法則已,夫豈有罪惡之如此,而終屈王章,使之晏然自在於田里之中乎?請放歸田里罪人金相福,亟令王府,拿鞫嚴問,快正王法。噫嘻痛矣,龜柱之罪,可勝誅哉?顧其地處何如,恩造何如?而不思報效之道,恣其濫猾之性,雖以壬辰疏中語言之,渠若有一分嚴畏儲君之心,豈敢以自內酬酢,登諸章奏,陳之於先大王之前乎。臣等於筵敎中,若有俯詢其將辭仰對之諭,讀之未半,不覺心寒而骨冷,惟彼鳳漢罔赦之罪,國人所共憤,則秉義聲討,宜乎正大,亦何患無辭,而始也締結厚賊,暗逞私憾,終焉慫慂乃叔,恐動天聽,以至於半夜扈衛,幾累先大王聖德,固已萬萬駭痛,而此猶不足。又敢以某年罔極不忍聞之說,恣意筆之於書,以慼我殿下之心。噫嘻,是可忍也,孰不可忍也?大抵龜柱之罪,一則不憚儲君,一則幾累聖德,一則語犯莫重,有一於此,人臣極罪,況兼此數者乎?且以趙峸事言之,其窮凶極惡情節,尤萬萬叵測,殿下旣賜之死,非不知其罪之必可誅也。間因臺啓而拿鞫,尤仰處分之嚴正,終下還寢之命,一令三反,王章太紊,君綱之姑息,國威之屑越,已無餘地,殿下於賊麟,旣已斷恩行誅矣。龜柱之凶逆,何異於賊麟,而一行一否,輿情益激。又況以今番量·翼·諸賊之招觀之,根抵之所萌孽,龜賊也,窩窟之所豢養,龜賊也。其在塞亂源杜禍本之道,尤不容假息於海島,而尙今靳允,憂危轉深,若此度日,則將不知幾許量·又起於幾處,方來之慮,先事之虞,容有極哉?日前加籬時,雖有待處分之敎,而此賊處分,決不可一刻少待,請黑山島圍籬罪人龜柱,亟加嚴鞫,快正王法。洪樂純性本奰慝,行又陰譎,平生伎倆,只圖濟己私而充壑慾,素心濫猾,不知敬君父而畏國法,自在當時,世固目之以愚蠢無識之人,及其地處漸盛,形勢漸張之後,癡頑之氣,日以放肆,經營之計,日以安排。噫,其地處之盛,形勢之張,非其自致,卽乃姪之故,則固當與其姪,同心協力,圖報隆恩之萬一,而乃於叔姪之間,反生計較之心,自率舊識,異其趨向,數年之前,又有大小洪之目,已非人理之所可爲,而近來權位益高,主張自辦之後,又値乃姪之謝事,遂生專擅之意,漸謀攘奪之計,別立門戶,廣樹黨與,一世之人,瞠然莫適所向,自古權奸之輩,雖於至親,不相顧藉,而豈忍於父子叔姪之倫,有此變怪也哉?臣固不欲索言,以傷風化,而有口公傳,無人不知,則此人倫之罪人也。殿下之擢用此人者,非爲其才智之出類,德望之踰人也。特以乃姪之叔,或意其一心向國,不負我殿下,而眷遇之隆,反作藉賣之資,委毗之篤,遂爲竊弄之計,乃以爲國家之事,在吾掌握,搢紳之士,入吾圈套,爪牙旣張,鷹犬俱集,以無嚴無忌之心,生不奪不厭之慾,頤指意使,逐去首席,揚揚獨相,志氣橫溢,一國風靡,勢熖日熾,威福不在於上,權柄遂移於下,國勢日孤,人心日懼。噫,殿下或意其不負國家,而乃反忘君負國,至於如此,則此國家之罪人也。嗚呼,北村之人,乃國家之讎也。雖其天網恢恢,脅從罔治,而凡今日爲臣子者,孰不疾惡斥絶,不欲與共立,而惟彼樂純,抑獨何心,忍忘國讎,不捨熟處,有釁累之人,必欲昭釋而收用,已廢枳之人,亦復薦引而不置,李溎·尹弘烈·李普溫之釁累何如,而每稱其冤,嗟惜不已,金鍾正·洪檍之廢枳已久,而或擧擬於自已秉銓之時,或力勸於他人行政之日,收召怨國之徒,以爲市恩之計,其心所在,誠不可曉,至於領府事,卽討逆之人,而驅其兄於劇逆之科,必欲湛滅之,兄爲逆矣,弟其免乎。噫,明義錄卽辨忠逆而正義理之書,則其家之人,尤當服膺講明之,而今乃附逆之人,必欲昭釋之,討逆之人,必欲湛滅之,義理由是而將淆,忠逆由是而莫辨,則此明義錄之罪人也。惟此三大罪,已是罔赦之案,而至若乙未冬,是何等時也。此正人臣明目張膽矢死靡他之日,而反懷其然豈其然之心,則其罪尤當如何?噫,其所負犯,若是深重,而及其處分,不過削黜,上旣有太寬之失,下必有請討之擧,而餘威所及,莫敢誰何,已過月餘,尙無一言,權勢之隆赫,於此可驗。臣又於近日,仄聽傳聞,有所痛惋而憤慨者,樂純之負犯,或爲之稱冤,殿下之傳敎,或爲之抑勒云云,力抗天威,輕視王言如此。噫嘻痛矣,背公黨私之徒,只知有樂純,不知有國家,人心之陷溺,胡至此極,而殿下之威令,反不如樂純之勢熖,此而置之,則國之不亡,將無幾矣。請削黜罪人洪樂純,爲先中道付處。
大司憲鄭一祥,大司諫李養鼎,司諫金履禧,掌令柳孟養,持平沈商賢,獻納尹長烈,正言徐有鍊·鄭益祚啓曰,澤遂,爛漫同參於啓能凶慘不道之謀,而只誅其身,王章已失,輿憤未洩,其陰凶情節,其父其弟,萬無不知之理,請彦衡·養遂·獻遂,竝令王府,設鞫嚴問,會遂之罪惡,與澤遂,一而二二而一,則啓能凶慘不道之謀,決無不知,而忍杖不服,遽有酌處之命,有乖獄體,請還寢會遂絶島定配之命,仍令王府,設鞫得情。李觀源,以啓能之壻,兼有師生之義,啓能凶慘不道之謀,決無不知之理,而以蒙騃爲敎,遽然酌處,有乖獄體,請還寢李觀源定配之命,更令王府,設鞫得情。噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,紏結厚·麟,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕流,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫守等說,爛漫於前後諸賊之供,而妖任埋凶之計,究其本則能賊也。逆範懷刃之凶,究其本則能賊也,特以凶頑之故,忍杖徑斃,王章未伸,擧國同憤,今以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣以遲晩後物故,則不可以未及結案置之,請遲晩後物故罪人啓能,亟施孥籍之典。啓能·趾海等諸賊窮凶極惡,自有天地以來所未有者,而限以國法,賊能未施孥戮,賊趾兄弟,猶貸其凶種之稚少者,䲷種稍長,安知不更肆獍惡,如範·吉等所爲者耶?法令有限,而事變無窮,常事守法,處變貴權,從古聖賢,不能無義起者,所以善處變於法外之意,得其時中之權也。今殿下以自我防之,自我啓之,爲持難之端,其防也,固是守法之常也。其啓也,豈非處變之權,而一向膠守,不卽處分,則豈不有欠於懲亂逆防後患之大經大法耶?請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。志恒之罪,可勝誅哉?聖朝之眷注於渠,何如,倚毗於渠,何如,而始旣拔擢於擧世擯棄之中,特又寬宥於贓汚狼藉之後,而少無圖報之意,反肆悍厲之氣,久掌戎權,而陰結宦寺,潛連宮人,薄竄南州,益蓄異圖,延妖卜而暗質凶謀,縱傔奴而煽惑愚氓,親而同堂之庶從,近而帶行之傔人,皆不能掩諱,卽此一事,固已難逭於三尺之法,而帳殿訊問之時,着署而悖逆,執杖而咆勃,此實無前之凶逆,且與逆來,交情親密,謀議綢繆,換着布袍,昏夜往來,伺探動靜於深嚴之地,對逆來而爛漫酬酢之說,尤是萬古所無之惡逆,窮凶情節,綻露無餘於賊泰之招,密書之頻數往復於逆來,諸囚之供辭,若出一口,情節昭著,無非渠之斷案,以其頑慝抵賴,忍杖徑斃,未施當施之律,王章尙稽,輿憤益切,請物故罪人志恒之支屬應坐者,絶島散配。洪國榮之罪,可勝誅哉?聖上之倚毗何如,廷臣之期待何如,而終至於恃功自恣,擅權負國,其彌天之罪,難貰之惡,實不可指數而枚擧也。嗚呼,宗社大計,莫急於廣儲嗣一事,爲今日臣民者,其孰無憂歎顒望之心,而噫彼國榮,乃敢以拘渠之顔面,嫌渠之勢力等語,肆然發口,至有此事,不可再擧之說,對衆揚言,少無忌憚,以爲眩亂聽聞,欺瞞一世之資,其沮戲國家之大事,惟恐權柄之或移者,究厥負犯,實是人臣之極罪,至若作威作福,權傾人主,百官出其門下,八方爭輸賂貨,在渠爲細故耳。負殿下罔極之恩,沮宗國莫大之計,厥罪至此,實關罔赦,及今重臣手寫之箚,三司諸臣之論,次第而發,則尤可見擧國共公之議也。請洪國榮,爲先亟施遠竄之典。答曰,不允。第六件事,亟停勿煩,末端事何不速停此啓也?
掌令柳孟養,持平沈商賢啓曰,妖宦壽賢之締結一種嗜利之凶徒,爛漫和通之狀,渠旣明白納招,則豈可一日容貸於覆載之間乎?今此酌處之命,雖出好生之德意,而三尺至嚴,不可島縣爲奴而止。請大靜縣爲奴罪人金壽賢,依律處斷。爲奴罪人河翼龍·金重得等,敢以罔測之說,做作眞諺之書,暗投宮禁之中,欲售危逼之計,究其所爲,萬萬窮凶,決不可一刻容貸於覆載之間。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。錫達,以厚賊之父,尙今偃息於覆載之間者,輿情已極齊憤,而況且犯贓之數,死有餘罪,以此以彼,決不可杖配而止,請梁山郡定配罪人錫達,依律處斷。聖中之罪,可勝誅哉?包藏禍心,主張凶論,敢托不敢言之地,倡出不忍聞之說作爲窩主,慫慂徒黨,故徐有臣·朴宗甲·李義駿輩,從而和之,交口讚引。噫嘻痛矣,先大王朝,十三年不着帽,而始仕於殿下,欲展蘊抱之說,尤極萬萬凶慘,且莫重義理,倚托怪鬼輩,欲售疑亂之計者,究厥心腸,與德師·載翰,一串貫來者也。不仕於先大王朝者,卽先大王之逆臣,先大王之逆臣,卽殿下之逆臣,豈可一刻容息於覆載之間,而居謫以來,小不畏縮,乃敢聚會學徒,通接官隷,至登繡啓,大臣筵白,雖卽移配絶島,而經年爭執,尙逭王章,窮凶之節,無以嚴覈亂賊之徒,無所懲畏。請大靜縣定配罪人聖中,亟令王府,設鞫嚴問,期於得情,快正王法。有臣·宗甲·義駿,和應聖中叵測之說,推詡薦引,看作奇貨,敢於書筵出入之時,肆然迭奏。噫嘻痛矣,聖中之主張凶論,罪不容誅,而此輩之同一心腸,尤極痛惋,究厥罪犯,與聖中,豈可異同?疑亂大義,欲售媒寵之計者,腸肚相連,情跡難掩,而只緣筵席語祕,尙未聲討,使凶徒無所懲畏,國法久而未伸,已極憤惋,到今日記旣播之後,如此負犯之至重者,不可一刻容貸,而削版放逐之律,不足以懲其罪犯。請削版罪人有臣·宗甲·義駿,竝令王府,設鞫嚴問,依律處斷。罪人趙濟泰·李潤成,俱以逆禶之切姻,凶謀逆節,萬無不知之理,而濟泰則初不刑訊,徑先白放,潤成則未盡究覈,遽然酌處,揆以王章,失之太寬,獄體乖當,輿情駭憤。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。罪人趙嵎,以物故罪人峸之弟,今番諸逆之陰凶情節,萬無不知之理,而抵賴不服,端緖未究,遽有酌處之命,王章未伸,輿憤益切。請楸子島定配罪人趙嵎,亟寢酌處之命,仍令王府,設鞫得情,快正王法。瑩中之附麗凶逆,擧世共知,而乙未冬相臣一疏,實關宗社大計,則伊時禍機,迫在呼吸,而瑩中身爲憲長,敢以未詳知深文等說,顧護凶賊,欲售包藏之心,幸賴先大王日月之明,燭其情狀,至以能猾爲敎,則捨命樂禍之凶,已著於當日而無餘矣。顯忠之典,旣施於其時承宣,則護逆之律,不可以荐棘而止。請薪智島荐棘罪人瑩中,設鞫嚴問,快施當律。後樂,旣以後翼爲弟,且以量·爲黨,則凶謀逆節,必無不知之理,而親問之下,游辭漫漶,至以本不見重於其弟之說,肆然納供,究其情節,極爲叵測,不可以不了了極蠢蠢,而有所容貸。請濟州牧定配罪人後樂,亟令王府,更加嚴鞫,期於得情。定配罪人孫效忠等八宦者,俱極凶獰,終始抵賴,遽有酌處之命,雖出於我聖上好生之德,曠蕩之典,而效忠則自是凶孽,旣多負犯,又以逆宦切族,及其鞫問之際,端緖未究,亦無指的發明之端。定配罪人柳仁培,罪人李鳳昌·沈德一·李德成,俱以逆來之切族,若其在京,則或吹噓應澤,已露腸肚之糾結,及夫放逐,則或出沒城闉,益著蹤跡之陰祕,則志恒與國來,陰凶情節,萬無不知不參之理,而頑忍不服,效忠·仁培,定配而止,鳳昌·德一·德成,更逐本鄕而止,罪人申世輝,旣與應澤,錢財相資,則可知其情志之親密也。罪人蔡伯周·盧聖翊,就捕以後,旣無白脫之端,而未及嚴覈,竝有分揀之命,王章由此而未伸,輿情由此而益憤。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。噫嘻,李普行之罪,可勝誅哉?賦性妖邪,行已暗愎,脅肩謟笑,情態難掩,左右閃忽,伎倆漸巧,特一天生宵小之類耳。口蜜腹劍,林甫之後身,狐媚狼顧,京惇之餘套,以渠處地爲人,幸際承乏,兜攬至此,則不思知分報效之心,敢生眩惑跳踉之計,其貽害世道,將不知至於何境,有識之憂歎,固已久矣。雖以今番事觀之,亦出於計較利害之心,外託懲討之義,內售嘗試之計,是可忍也,孰不可忍也?此於渠,猶屬細故,至於明義一部,是何等大義理,而渠之所論本事之外,乃敢攙及於有樹立之大臣,必欲漫漶義理,欺謾君父,包藏禍心,煽動一世,若此不已,則倫綱將至墜地,凶孽亦必生心。噫彼普行,抑獨何意,循私負國,一至此哉?其心所在,有不可測,而此又渠卽一斷案,何幸聖明,俯燭其情狀,處分明快,滿廷臣僚,孰不欽仰,而若論其負犯,不可不一問,快正其罪。請楸子島安置罪人李普行,亟令王府,拿鞫嚴問。答曰,不允。趙濟泰等事·趙嵎事,亟停勿煩。
司諫金履禧,獻納尹長烈,正言徐有鍊·鄭益祚啓曰,大靜縣爲奴罪人金壽賢,以幺麽宦寺,交結士夫,終爲凶賊之根抵,而況其窮凶極惡之語,敢欲潛售亂逆之心,究厥罪惡,萬戮猶輕,情節未盡究覈,輿情莫不憤惋。請大靜縣爲奴罪人金壽賢,更令王府,設鞫嚴問,依律處斷。爲奴罪人河翼龍·金重得等,做出叵測之說,作爲眞諺之書,潛投深嚴之地,欲售危逼之計,究厥情狀,亘古所無,決不可一刻容貸於覆載之間。請爲奴罪人河翼龍·金重得,亟命王府,設鞫得情,快正王法。李弘濟地旣卑微,跡又閃倏蝨附逆邊,甘作嚆矢,暗地糾結,亦一成運,而敢懷欺世之計,投進一疏,欲掩其跡,究厥所以,尤極巧惡,當此鋤治凶黨之日,窮凶情節,不卽盤問,直爲發配,揆以王章,失之太寬。請海南縣定配罪人李弘濟,亟令王府,設鞫嚴問。噫嘻痛矣,聖中·有臣·宗甲·義駿等罪犯,尙何言哉?倡邪說而作爲窩窟,結凶徒而交相吹噓暗地綢繆,設計妖凶,敢欲疑亂於莫重之義理,至以十三年不着帽等說,肆然陳奏於筵席,究厥腸肚,實與德師·載翰輩,一串貫來者也。噫彼諸賊,旣皆伏法,則顧此群凶,獨可容貸耶?情迹旣露,負犯至重,決不可一刻容貸,而況且聖中,居謫以來,不思畏縮,乃敢聚會學徒,通接官隷,至登繡啓,大臣筵白,雖卽移配絶島,而此輩久逭王章,亂賊無以懲畏。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。罪人克觀·克泰,以妖任之同氣,凶謀逆節,爛漫同參,而嚴訊之下,抵賴不服,未克究覈,只施應坐之律,定配罪人萬赫,以逆能之私人,往來逆澤,綢繆情節,綻露無餘,而未及承款,遽有酌處之命,王章未伸,輿情莫泄。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。定配罪人具翼遠,以能賊之門徒,無常出入,綢繆親密之狀,擧世之所共知也。以今番逆吉之招觀之,謀議推戴之時,至以翼遠,擬議於閫帥之任,其陰凶情節,爛漫同參,昭不可掩,而究覈未竟,酌處有命,王章未伸,輿情愈激。請定配罪人具翼遠,亟寢酌處之命,仍令王府,嚴鞫得情,快施當律。罪人大燮,以逆範之族屬,爲興文之主人,渠家又作會謀之所,而興文·龍輝挾匕之日,軍官五十人,作隊犯闕之說,俱出於謀議之席,則渠之爛漫同參,昭不可掩,且與興文面質,亦不別白發明,則無論紹介與同謀,亟正邦刑,斷不可已,而究覈未竟,遽有減死之命,王章未伸,輿憤愈激。請減死安置罪人大燮,亟寢酌處之命,仍令王府,設鞫得情,快正王法。罪人弼海,以逆範之族屬,卵育其家,爛漫綢繆之狀,世所共知,旣以知情不告,不待加刑,卽爲遲晩,則雖未及結案,而參聞自服,便是參謀,此而不誅,其可曰國有法乎?請減死罪人弼海,亟寢酌處之命,仍令王府,設鞫得情,快正王法。遠竄罪人安兼濟·李宅鎭,俱以狎邪小人,附麗凶逆之門,倀鬼於厚謙,鷹犬於麟漢,左右跳踉,前後闔闢,凶謀祕計,無不力贊,浮言妖說,率多譸張,王敦之錢鳳,桓溫之郗超,今古一轍,而善地薄竄,邦刑不加,況今麟·謙,雖伏王法,而凶徒盤結,實多伏戎之憂,究覈情節,兩賊最爲機括,藉曰孤雛腐鼠,無足以汚我刀鋸,則天網不免於太恢,奸謀無時而盡發,亂臣賊子,益何所忌憚,而國家之憂危,恐終無已時也。請遠竄罪人安兼濟·李宅鎭,亟命王府,竝加嚴鞫,期於得情,依律處斷。恒烈·善海,何等凶逆,而其兄弟子姪,晏然在家,無異平人,治逆不嚴,防患太疎,厚謙逆節,萬古所無,而日謙以同惡相濟之凶種,偃處近郊,官爵不收,輿情憂憤,去而益甚。請恒·善支屬,亟命散配,日謙兄弟,竝投絶島,以嚴隄防。乙未冬相臣之疏,實關宗社之大計,凡有血氣者,孰不知出於忠赤,而身爲憲長,顧護凶逆,以深文等說,欲售包藏之心,幸賴至明之天,得無不測之危,而至今思之,心骨俱寒,論其負犯,附麗凶黨,猶屬細故,豈可以荐棘而止哉?請荐棘罪人瑩中,亟令王府,設鞫嚴問,快施當律。乙未五月庭試榜事,尙何言哉?只緣凶徒之用奸,至有聖躬之受困,言之髮豎,思之膽掉,而主試物故,憑覈無路,論啓經年,國體徒損,則雖不可一向爭執,而其中李鎭常之爲賊死卒,綢繆謀議,朴宗集之擅刪日記,漫漶義理,其迹至妖,其計叵測,科事之外,不可不一問。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。範聖,以逆淵之至親,黨附極賊,締結凶徒,日夜綢繆,情迹叵測,雖以渠之供辭觀之,諸賊之前後謀議,無不參涉,無不聞知,凶肚逆腸,綻露無餘,則肆市之典,烏可已乎?雖以大聖人好生之德,特降酌處之命,而三尺至嚴,決難容貸。請濟州牧減死定配罪人範聖,依律處斷。今番鞫獄諸賊之情節,俱極巧惡,而減死定配罪人德秀,以逆宦國來之子,德泰之弟,與志恒綢繆之狀,綻露無餘,而前後嚴訊,抵賴不服,究厥情狀,萬萬痛惡,酌處之命,雖出於好生之德,揆以獄體,不可不窮核得情。請減死定配罪人德秀,亟令王府,更加嚴鞫,快正王法。今番投書,亘古所無之變,其凶肚逆腸,直與任·輝諸賊,一串貫來,心寒骨靑,尙忍言哉?窮凶情節,畢露無餘,忍杖抵賴,徑先致斃,常刑未加,輿憤愈激,論以王章,宜施追律,而平法新令之下,雖不敢仰請,惟其凶計之暗地排布者,不可不一一究覈,則埏,以鎭厚之父,其敢曰在家不知,且於其子就捕之後,雖曰以罪名之在身,不得入城待命,然縣獄席藁,道理當然,不此之爲,偃臥其家,少無嚴畏之心,顯有肆毒之態,人理臣分,掃地盡矣。請鎭海縣定配罪人埏,亟令王府,拿鞫得情,仍施當律。其應坐支屬,不可遠地散配而止,亦竝施絶島散配之典。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝,金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎。罪在罔赦,事關後弊,請逆賊尙魯,亟施孥戮之典。答曰,不允。安兼濟等事·埏事,亟停勿煩。
戶曹判書蔡濟恭疏曰,伏以,臣猥據重任,夙夜靡寧,非不知早自祈免,毋陷大戾,而祗緣眷遇鄭重,事役層生,淟涊盤礴,遂至今日,此豈臣始料攸及也哉?適因禁軍祿射期日在近,昨於賓對,以佩符往來,有所仰稟。問備之請,忽發於惟允之地,隨事相規,固是淸朝美事,臣何敢費辭引義,而第其損體干恩等語,旨意深緊,有非尋常警責之比,臣滿心慙惶,無地自容。將臣之因公出城,言送政院,稟以佩符,近例則然,臣亦知之,而身適入侍,一此提稟,於義似無未安,於事亦可省煩,且佩符之臣,時或自陳,筵中臣亦有從前目覩,故初不置慮,率口陳達,今者論責之言,若是峻發,臣當受以爲罪而已,何必多辨。第念臣觸事憒憒,雖尋常擧行之間,瘡疣之不可掩,猶如此,是尙可以擔負重務,不至顚沛也哉?玆敢疾聲仰籲。伏乞聖慈,亟遞臣所帶本兼諸任,以幸國事,以安私分焉。臣治疏將上之際,忽伏承度支移除之命,召牌儼降,在臣義分,豈不敢竭蹶趨承,而職名雖曰不同,廉隅固自難進,玆不得不復犯違逋,臣尤死罪。答曰,省疏具悉。委卿財簿,所以期卿策勵,所引前職事,不須說也。勿辭,斯速肅命,備忘記度支長批下,卽爲牌招察任。
庚子六月初一日卯時,上御誠正閣。禮房承旨入侍時,左承旨徐有防,假注書洪光一,記注官鄭必忠,記事官金載瓚,以次進伏訖。上曰,上注書入來乎?必忠曰,上注書趙興鎭入來矣。上曰,藥房入來乎?有防曰,臣未知矣。上曰,此雨似過矣。有防曰,今番之雨洽足,然後高燥之地,可以均沾矣。上曰,上注書馳詣元陵,奉審以來。有防曰,臣出去分付乎?上曰,依爲之。命退。諸臣以次退出。
庚子六月初一日辰時,上詣景慕宮。擧動入侍時,行都承旨鄭昌聖,左承旨徐有防,右承旨沈豐之,左副承旨李邦榮,右副承旨沈念祖,同副承旨鄭志儉,假注書洪光一,記注官鄭必忠,記事官金載瓚,以次序立訖。上具遠遊冠·絳紗袍,暎花堂前乘輿時,昌聖曰,今日動駕,兵判以別侍衛,未及來待,兵曹判書蔡濟恭推考,何如?上曰,依爲之出擧條大駕出月覲門,入日瞻門,詣景慕宮,展拜後奉審,仍命有防,敎命文奉審,上出東門外乘輿,命有防讀奏禮曹草記,有元陵陵上莎草蹲頹之啓。上曰,宵夢異常,故曉頭特命注書,奉審以來矣。此啓忽至,不勝驚慮矣。大駕出日瞻門外,命禮房承旨入侍,有防駕前入侍。上曰,下番翰林,馳詣永祐園奉審以來。上曰,騎馬一匹立之,史官一員待命事。駕前下敎大駕入月覲門,詣暎花堂,豐之曰,臣以院中事,敢此仰達矣。昨日兵曹判書蔡濟恭,以明日禁軍祿試射時,仍佩往來仰請,而退出後,以書榻敎之意,言于該房,則該房以爲,自下仰請之事,不可書出榻敎乃以定奪書之,而旋因無例,卽爲爻周矣。掌兵之臣,凡有城外出入,自上許以仍佩往來者,係是特恩,則兵判之以已事自請,非但事涉干恩,大損事體,有關後弊,從重推考,仍佩往來與否,更待下敎擧行,何如?上曰,俱是未諳事例之致,竝推考,仍佩往來可也。出擧條命退,諸臣以次退出。
庚子六月初一日辰時,上御誠正閣。左承旨,同副承旨入侍時,左承旨徐有防,同副承旨鄭志儉,假注書洪光一,記注官鄭必忠,記事官金匡國,以次進伏訖。上曰,本閣官員入侍,直閣金宇鎭入侍。上曰,書以定奪,旣是承旨生疎之致,而兵判以自已事仰請,亦涉如何?志儉曰,自上特許之事,書以榻前下敎,自下仰請之事,書以榻前定奪例也。此則兵判所仰請者,故臣果書之以定奪矣。上曰,戶判謂何?志儉曰,戶判亦謂自已事仰請,亦涉如何云矣,上曰,當以承旨轉請,而直請則不可矣。大抵仍佩之法近出,或行或否故然矣。上曰,大臣以下肅拜乎?知入。上曰,領相不往乎?宇鎭曰,不往矣。上曰,大臣以下來到乎?元陵奉審之行,大臣中誰爲進法也。分付兼史知入。仍命軍士房承旨先退。上曰,奉審大臣誰也?知入。賤臣光一,承命出問,回奏曰,右相進去云矣。上曰,大臣去就,兼史知入。仍命吏·兵批,歲抄持入,賤臣光一,承命出問,回奏曰,歲抄已自本院捧入云矣。上曰,今日褒貶坐起,何司爲始乎?知入。賤臣光一,承命出問,回奏曰,今日無褒貶處云矣。命書傳敎曰,吏·兵批歲抄點下者,依例分等捧傳旨。上曰,摠戎使元陵奉審時,仍佩往來事。出榻敎上曰,革職罷職,爲敍用乎,爲給牒乎。兼史知入。匡國回奏曰,爲敍用云矣。上曰,奉命史官入來否?兼史知入。命退,諸臣以次退出。
庚子六月初一日未時,上御誠正閣。禮房承旨入侍時,左承旨徐有防,假注書洪光一,記注官鄭必忠,記事官金載瓚,以次進伏訖。上曰,園上莎草,無枯損處否?載瓚曰,無枯損處矣。上曰,今日坐直誰也?有防曰,小臣與沈念祖矣。上謂載瓚曰,中路爾見大臣乎?載瓚曰,見之矣。上曰,爾下馬乎?載瓚曰,小臣奉命,故不下馬矣。上曰,騎馬一匹立之,史官一員待命事。出榻敎命退,諸臣以次退出。
庚子六月初一日初更四點,上御誠正閣。奉審大臣以下入侍時,右議政李徽之,禮曹判書金熤,觀象監提調徐有寧,左承旨徐有防,假注書洪光一,記注官鄭必忠,記事官金載瓚,以次進伏訖。徽之進前曰,聖體,若何?上曰,一樣矣。上曰,陵上奉審果,何如?徽之曰,寅方距地七尺有隙,以長言之,六尺許,以廣言之,四尺許,卯辰兩方,微有罅隙,然仔細看審,則自地上六尺許頹坐矣。上曰,今春修改乎?徽之曰,修改在昨年春矣。上曰,役事一日內能訖乎?徽之曰,一日內似爲之矣。上曰,何以蹲頹也?徽之曰,莎草未凝故頹矣。熤曰,寅方至辰方,以木尺計之,似爲十一尺許矣。上曰,長,何如?徽之曰,長六尺,其上又二尺,合八尺矣。上曰,用半日之功乎?徽之曰,雨勢如此,臣未的知工役之幾何。上曰,沿路禾穀如何?徽之曰,牟麥已盡刈取,而水田秧苖,到處盡美矣。上曰,無覆沙處乎?徽之曰,無大段覆沙處矣,。上曰,他承旨入侍事。出榻敎右副承旨沈念祖入侍,仍命禮房承旨先退。徽之曰,擇日宜早,而初四日則雨勢如此,初八日卽國忌,十三日太遠矣。上曰,初四日雨霽,則可以始役,觀明日日氣,草記,可也。若八日,則異於他日,其在追慕之道,不可以是日興役矣。熤曰,觀明日日氣,臣曹當草記矣。上曰,補土處無慮乎?徽之曰,無慮矣。命退,諸臣以次退出。
上在昌德宮。停常參,只晝講。
徐有防啓曰,明日常參·經筵,取稟。傳曰,只晝講。
鄭志儉,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
鄭志儉啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
傳于徐有防曰,禮房承旨持祭報府,入侍。
傳于鄭昌聖曰,都承旨入侍。
沈念祖啓曰,戶曹判書蔡濟恭,陳疏承批之後,一向違召,尙不出肅,事甚未安,卽爲牌招察任,何如?傳曰,允。
傳于鄭志儉曰,兵曹判書前望單子入之。
兵曹判書前望單子入之,金華鎭落點。
鄭志儉啓曰,新除授兵曹判書金華鎭,方在罷散中,何以爲之?敢稟。傳曰,薄警意在責成,當此乏人之時,不可膠守常例,特爲敍用。
備忘記,本兵重任,不容暫曠,新除授兵曹判書,待下批牌招,傳授命召。
鄭志儉啓曰,兵曹判書金華鎭牌不進推考傳旨,今方捧入,而命召傳授,一時爲急,更卽牌招,何如?傳曰,更爲牌招。
吏曹口傳政事,以兪彦鎬爲內醫提調。
徐有防,以弘文館言啓曰,新除授副校理黃昇源,時在京畿高陽地,副修撰李鼎揆,時在慶尙道慶州地,經筵入番事緊,請竝斯速乘馹上來事,下諭。傳曰,依啓。
鄭志儉,以戶曹言啓曰,養性軒修理日字,令日官推擇,則今月十七日·二十日·二十四日爲吉云,以何日擧行乎?敢稟。傳曰,以二十日爲之。
又以兵曹言啓曰,去五月朔各廳堂下武臣試射,連因有故,今已逾月,不得爲之之意,敢啓。傳曰,知道。
又以禁衛營言啓曰,本營哨官李海昇,身病猝重,勢難察任,改差,何如?傳曰,允。
沈念祖,以義禁府言啓曰,洪忠道海美縣徒三年定配罪人尹衡烈放送事,承傳啓下矣。卽爲放送事,分付該道道臣之意,敢啓。傳曰,知道。
大司憲鄭一祥,司諫金履禧,掌令柳孟養,獻納尹長烈,正言徐有鍊·鄭益祚啓曰,臣等雖甚無狀,至於沐浴之義,何敢少忽,而適有情勢之難强,不得不荐違嚴召,只切惶悚,昨因飭敎之截嚴,他不暇顧,冒沒引避矣。及承批旨,又有欲停諸啓之敎,前後嚴敎,實是爲今日臣子之所不敢承聞者,此莫非臣等平日沫血之忱,未能孚格之致。臣等之罪,死有餘責,今於見叨之職,何敢一刻晏然,而且伏見夜下備忘,以避辭之諉之古例,致勤聖敎,至有捧入承旨重推之命,臣等罪上添罪,尤無所容措。承宣旣以此,至被問備,則況臣等之全昧事例,有違常典,其罪當如何哉?以此情踪,萬無仍冒之勢,昨緣夜深,今始來避,所失尤大,請命遞斥臣等之職。答曰,勿辭,亦勿退待。
大司憲鄭一祥,大司諫李養鼎,司諫金履禧,掌令柳孟養,持平沈商賢,獻納尹長烈,校理姜忱,副校理李時秀,正言徐有鍊·鄭益祚,修撰權以綱·尹尙東啓曰,請喬洞府黜置罪人鄭致達妻,快正王法,以洩神人之憤。請還寢遠竄罪人韓翼謩·金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答三司曰,不允。
大司憲鄭一祥,大司諫李養鼎,司諫金履禧,掌令柳孟養,持平沈商賢,獻納尹長烈,正言徐有鍊·鄭益祚啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答兩司曰,不允。第六件七件事,亟停勿煩,末端事,何不速停此啓也?
掌令柳孟養啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。趙濟泰等事·趙嵎事,亟停勿煩。
正言徐有鍊啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,夬正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。請逆賊尙魯,亟施孥戮之典。措辭見上答院曰,不允。安兼濟等事·埏事,亟停勿煩。
吏曹參判徐浩修疏曰,伏以臣,曩在北藩,伏聞臣父遭罹之罔測,方寸已亂,神精失守,冒犯擅離之罪,甘被鈇鉞之誅,不自意聖恩如天,化雨偏霑,不惟臣父之誣衊,昭晣無餘,若臣重陷法紀之辜,亦從薄勘,及夫臣父休致宣麻之日,特敎收敍臣,俾將臣父。嗚呼,歷數人臣之獲此於君父者,有幾人哉?生死肉骨,未足以喩其恩,磨頂放踵,未足以盡其報,闔門相對,感淚交頤,念臣之庸陋譾劣,百無肖似,而濫竽竊吹,歷遍華貫,上累則哲之明,下招負乘之譏,則門戶之盈滿,緣臣而益甚,人鬼之猜怒,緣臣而益萃,畢竟過福之災,幾致身家之顚覆,靜言循省,寧欲無吪?顧今一分息補之道,惟有斂跡權要,以承全保之德意,陳力冗散,以酬報答之忱誠而已。臣父臣叔,以此義勉戒於臣,臣亦以此義,自矢於心,而亞銓除旨,忽下於杜門跧伏之中,臣實驚惶抑塞,不知所以爲計也。臣之受殿下覆燾之澤,不特再造而已。屢濱九死之地,終底十生之路,則自今至死之日,莫非殿下之賜也。凡於備驅策效奔奏之際,曷敢爲一毫趨避占便之圖,而第玆天官佐貳,卽向所謂權要之任,世所稱睢盱之場也。臣若弁髦斂迹之初心,憑藉叩謝之義分,諉以宿硏,晏然冒出,則一身顚沛,固不足恤,其於負聖明終始曲庇之恩,何哉?左右揣量,無望祗承,悉暴由中之邈,冀蒙體下之仁。伏乞聖慈,特遞臣銓任,俾職事無曠,私分自靖,千萬幸甚,臣無任屛營祈懇之至,謹昧死以聞。答曰,省疏具悉。卿其勿辭行公。
兵曹判書金華鎭疏曰,伏以,臣奉職不效,自速恩罷,跼蹐悚懍,靡所容措。曾未經日,又伏奉本兵新命,回罪爲榮,此何事也?噫,以臣菲薄之質,短拙之識,無足備數於朝廷百執事之列,度支重任,夫豈臣所堪承當者?猶且兩載蹲冒,其能獲免大戾,莫非天地庇覆之恩,寤寐惶懼,如負大何,一時薄譴,何足以贖臣之罪也哉?惟當縮伏訟愆,以圖黥劓之補,而今忽畀之以中權之重寄,責之以未學之軍旅,以何才猷,可以詰戎兵,以何鑑別,可以公用捨乎?顧今一初淸明,百度維新,此時此任,猝然付之於疎迂一措大者,太不相着,豈不解三軍之體,而駭四方之聽耶?臣身顚沛,雖不足恤,終若速官謗而僨國事,累睿簡而負聖恩,則臣雖百死,亦何及哉?不惟目下情地之萬萬悚惶,反復揣究,承膺無路,荐召之下,不得不冒入文字,仰首自列。伏乞聖慈,天地父母,俯垂鑑諒,亟卽收還臣新授職名,仍命重勘臣前後辜犯,以重國體,以安私分,不勝幸甚,臣無任屛營祈懇之至,謹昧死以聞。答曰,省疏具悉。予曰得人,卿其勿辭行公。
庚子六月初二日,兼春秋洪光一。禁府啓目,刑曹佐郞金載復,禁營校吏捧招時無堂上,而先自取招,因傳敎,拿處刑推得情,何如?傳曰,除刑推議處爲良如敎。
禁府啓目,東所衛將金命赫,部將金道光,行巡部將鄭行儉等,莫重更鼓,以至誤打,刑推得情,何如?傳曰,除刑推議處爲良如敎。
禁府啓目,中官方得賢,以猥屑之說,敢爲奏達,因傳敎,令該府處之,議處何如。傳曰,幺麽蟻蝨之徒,安敢乃爾?其在懲他中官之道,不可白放,從重勘律爲良如敎。
庚子六月初二日卯時,上御誠正閣。晝講詣臺臺臣同爲入侍時,特進官金魯鎭,同知事徐有寧,參贊官鄭志儉,侍讀官姜忱,假注書洪光一,記注官鄭必忠,記事官金載瓚,宗臣安春君烿,武臣副護軍趙㠎,掌令柳孟養,正言徐有鍊,以次進伏訖。上讀前受音訖。忱進讀自所謂脩身在正其心,止右傳之八章。上讀新受音訖。忱曰,忿懥好樂,恐懼憂患四者,人情之所不能無者,而其中忿懥好樂之發,最難得中,若能涵養省察,發而得中,則位育之功可致矣。伏願體念焉。好而知其惡,惡而知其美,此新民底道也。蓋先明自已上明德,如明鏡之瑩然,姸媸莫逃,物來順應,好惡得正,然後可至於新民之域矣。惟願體念焉。上曰,好矣。魯鎭曰,忿懥好樂等四者,乃人心之所不能無者,而一有過不及之差,則遂不得其中,而人心道心,分界於此矣。然而人心道心,非兩件物事,得中則爲道心,不得中則爲人心。伏願殿下,於精一執中之功,益加懋哉。上曰,好矣。有寧曰,常人之心,易於慾動情勝,而惟怒爲難制,惟聖人,然後當怒而怒,當樂而樂,隨處得正,泛應曲當矣。上曰,好矣。志儉曰,忿懥恐懼等四者註,亦曰心之用,而人所不能無者,然而事過之後,留在胸裏,結聚不散,則及其他事來到之時,病根常在,不能順應,蓋一有字,有無限病痛矣。上曰,釋誠意,只曰誠意,單獨說去,而至於脩身齊家,必連釋之者,何也?忱曰,脩齊爲誠意之工,而脩身亦齊家,故脩齊相接矣。上曰,是如格物致知一句語矣。命臺臣退出,臺廳命退,諸臣以次退出。
庚子六月初二日巳時,上御誠正閣。都承旨入侍時,都承旨鄭昌聖,假注書趙興鎭,兼春秋鄭必忠,記事〈官〉金載瓚,以次進伏訖。上曰,李時秀,何不入來乎?昌聖曰,俄聞以關格,方大痛於直次云矣。上曰,入直玉堂徐鼎修入侍,賤臣承命出,與徐鼎修,偕入進伏。上曰,堂后日記,幾許修整乎?鼎修曰,近來修整者,不過朔餘日記,而餘存尙爲九朔矣。上曰,斯速修納,可也。昌聖曰,王大妃殿進御理中膏製入,今至數旬矣。伏想似已盡御,更爲製入,何如?上曰,一劑依前製入,好矣。上命書兵判疏批。有防曰,兵曹判書疏批已下,卽爲牌招,傳授命召,何如?上曰,依爲之。出擧條命退,承史遂退。
庚子六月初二日午時,上御誠正閣。禮房承旨入侍時,左承旨徐有防,假注書洪光一,記注官鄭必忠,記事官金載瓚,以次進伏訖。上命有防,讀祭報府訖。命書傳敎曰,藥房提調,待下批牌招察任。命退,諸臣以次退出。
上在昌德宮。停常參,只晝講。
鄭昌聖啓曰,明日常參·經筵頉稟。傳曰,知道。
鄭昌聖啓曰,右承旨沈豐之,今日不爲仕進卽爲牌招,何如?傳曰,允。
傳于李邦榮曰,禮房承旨入侍。
又傳于曰,奉審承旨入侍。
有政。吏批,吏曹判書金鍾秀進,參判徐浩修未肅拜,參議未差,以申大升·宋煥億爲承旨,尹行修爲吏曹正郞,鄭在信爲監察,李普謙爲假監役,金熤爲知春秋,金華鎭爲典醫監提調,鄭昌聖爲內資提調,金華鎭爲軍器提調,李德鉉爲長城府使,以金華鎭·蔡濟恭爲訓鍊都監提調,金華鎭爲禁衛提調·御營提調,安昌郁爲律學敎授。
吏曹,左承旨李邦榮,右承旨申大升,左副承旨宋煥億。兵批,判書金華鎭病,參判李萬恢呈辭入啓,參議尹勉升病,參知金蓍耇入直進,以李鼎炳·柳鎭怕·李匡運·權綸,金漢燁爲副護軍,柳戇·趙尙鎭·趙英鎭·朴祐源·趙時偉·吳大益·徐有防·沈豐之·李敬養·任觀周·申尙權爲副司直。
傳于鄭志儉曰,新除授承旨牌招察任。
沈念祖,以戶曹言啓曰,因大臣陳達,今番使行時,帶去別方物中,若干種不足者,分付該曹,使之精備下送事命下矣。方物不足,黃細苧布十匹,白細苧布十匹,黃花席五張,雜彩花席五張,各別精備封裹,出給於譯官張㵓處,使之領運交付於使行所到處之意,敢啓。傳曰,知道。
李邦榮,以觀象監官員,以領事意啓曰,今此元陵陵上莎草蹲頹處修改時,臣以政府進去矣。本監提調亦當進去,而臣旣領本監,依例兼進之意,敢啓。傳曰,知道。
沈念祖,以兵曹言啓曰,卽接西道參軍牒報,則訓鍊都監所授敦義門北邊近處體城二間頹圮,已把守處,連接體城一間許,今又頹圮云,令繕工監,爲先把子圍排,分授軍門,一體修築,而把守軍兵,亦令該軍門,量宜加定,限改築間,與前把守,合力守直之意,分付,何如?傳曰,允。
又以訓鍊都監言啓曰,本局分授都城敦義門北邊體城二間頹圮,已把守處連接體城一間許,今又頹圮,把守軍兵,令該軍門量宜加定,合力守直事,自兵曹草記入啓矣。砲手十名,又爲定送,限修築間,輪回守直之意,敢啓。傳曰,知道。
鄭志儉啓曰,新除授左副承旨宋煥億,時在京畿水原地,斯速乘馹上來事,下諭,何如?傳曰,允。
備忘記,凡摘奸,無論大小緊漫,輒皆祕其事藏其跡暗其行,雖如中官史官內外,何等自別,而尙於差備門外,屛人附耳語,此三百年流來古規也。況夜禁摘奸乎。佩摘奸牌通符人留門時,使之無礙出入,卽無得宣泄之意也。又於向者,以此意申諭各門,則獨於今日守門將,見符信,許入奉命人,而一邊傳告政院·兵曹云,反不如拒門不入,而傳告之爲有所據也。若此不已,何用摘奸爲哉?謄出朝紙,頒示中外,可也。此雖小事,亦係內言出外之一端,不可不懲勵。兵判明日開坐,該門守門將處,不由定式,飭敎走傳各處委折,盤問以啓,該門近仗軍士,亦爲捉致盤問。
大司憲鄭一祥,大司諫李養鼎,司諫金履禧,掌令柳孟養,持平沈商賢,獻納尹長烈,校理姜忱,副校理李時秀,正言徐有鍊·鄭益祚,修撰尹尙東·權以綱啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答三司曰,不允。
大司憲鄭一祥,大司諫李養鼎,司諫金履禧,掌令柳孟養,持平沈商賢,獻納尹長烈,正言徐有鍊·鄭益祚啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答兩司曰,不允。第六件·七件事,亟停勿煩。
持平沈商賢啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。第六件·七件事,亟停勿煩。
獻納尹長烈啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷,請減死定配罪人德秀,亟令王府,更加嚴鞫,會正王法。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。請逆賊尙魯,亟施孥戮之典。措辭見上答院曰,不允。第九件·十五件事,亟停勿煩。
右承旨申大升疏曰,伏以,臣賦命險釁,獲罪神明,一朞之內,荐罹禍殃,頑然苟活,奄闋外制,特一天地間窮毒之人,杜門泣血,萬念俱灰,不意姓名,復廁於朝籍,簪履不遺於聖衷,乃有此銀臺新命,臣雙擎恩旨,感淚無從,榮出匪分,痛增不洎。噫,臣逖違天陛,居然已四載,區區犬馬之戀,亦豈無一登前席,仰覲耿光,以伸叩謝之忱,而風樹之痛,餘哀未盡,草土之喘,殘骸堇存,尙何以飄纓束帶,自同平人乎?玆於天牌之下,承膺無路,敢控悲苦之懇,仰瀆崇嚴之聽。伏乞聖慈,俯垂矜察,特許鐫臣職名,俾還本分,以卒生成之澤,不勝萬幸,臣無任屛營祈懇之至,謹昧死以聞。答曰,省疏具悉。爾其勿辭察職。
檢閱金載瓚疏曰,伏以,臣卽伏見政望下者,以臣父臣熤爲春秋館知春秋,臣所帶記事官之銜,自在應遞之科矣。玆敢援例陳章。伏乞聖明,亟許遞改,以存公格,以安私分,千萬幸甚,臣無任屛營祈懇之至,謹昧死以聞。答曰,省疏具悉,疏辭下該曹稟處。
庚子六月初三日辰時,上御誠正閣。晝講詣臺,臺臣同爲入侍時,特進官金華鎭,同知事徐有寧,參贊官沈念祖,侍讀官姜忱,檢討官尹尙東,假注書洪光一,記注書鄭必忠,記事官金載瓚,宗臣凝善君燨,武臣副護軍許,持平沈商賢,獻納尹長烈,以次進伏訖。上讀前受音訖。忱進讀,自所謂治國必先齊其家,止右傳之九章。上讀新受音訖。忱曰,如保赤子,謂人君之於民,若慈母之養赤子也。然而君民之間,等級截然,須令上下交孚,情志相通,從民之志,得民之意,然後可謂如保之治矣。西銘曰,民吾同胞,民雖下賤,亦同胞中物也。惟願殿下,兼體西銘之義,以爲如保之政焉。一家仁,一國興仁,一家讓,一國興讓,此上行下效之義,而興之一字,卽興起之謂也。苟無實德,則不能强使民興起,而民卒不可服矣。在上之人,必須積善累仁,浸漬融洽,然後可見斯民之興起,而其所以興起之者,奚特仁讓而已。凡所以懋實德而尙節儉者,皆足以使是民興起矣。上曰,好矣。尙東曰,小註曰保赤子,慈於家,如保赤子,慈於國,大抵國之慈於民,如家之慈於子也。然而慈者,母道也。若專用母之慈,而不以父之嚴濟之,則適中其慾,習與性成,其弊易至於驕惰矣。況民者,能言而易覺,異於赤子之無知,徒知國家慈惠之政,而不知君父法敎之嚴,則畢竟不止於驕民而已。人君之於民,天地也,父母也。以母之慈,兼父之嚴,當慈惠則施以慈惠,當法敎則治以法敎,或慈或嚴,隨時稱宜,然後民無不服,而終化於善矣。此章旣曰不出家,而成敎於國,雖無嚴字,而敎字中,已帶得嚴底意思矣。上曰,此文義,儘好矣。華鎭曰,於興則曰一家,於亂則曰一人,然則興之難而亂之易,可見於此矣。有寧曰,此言所藏乎身不恕,蓋夫子之道,忠恕而已,而恕字工夫爲主,大學絜矩一章,都是恕也。恕之一字,當着力照管矣。上曰,好矣。念祖曰,堯·舜之道,孝弟爲本,故成敎於天下,漢唐以降,貞觀之治,非不美矣,而不能以孝悌推將去,故唐之治,止於貞觀而已。上曰,仁與讓不同乎?忱曰,仁爲孝,讓爲悌,孝悌似不同矣。上曰,不仁不讓,凡所以亂國之道不一,而必曰一人貪戾者何也?忱曰,慈爲使衆之道,而貪戾卽慈之反也。上曰,戾字卽慈字之對,而貪字則似歇矣。忱曰,一人貪戾則亂矣。華鎭進伏曰,臣猥叨重任,夙宵憂懼矣。上曰,卿家掌度支者,至卿爲四人乎?華鎭曰,然矣。上曰,受投剌乎?華鎭曰,自明日許投剌矣。上曰,大司馬之職,亦大矣。武弁進退,專係於是矣。華鎭曰,許多武弁,外面雖易見,而裏面則看不破矣。上曰,卿須恢張公道,一洗前垢,可也。華鎭曰,臣素無藻鑑,何以擇人,而疏通之政?又是難事,雖曰振淹滯,而亦不可不更加詳審矣。上曰,窠闕甚窄矣。華鎭曰,與前判相議,則虛司果,似爲五六人矣。上曰,吏曹則優如乎?華鎭曰,似優矣。上曰,虛司果可悶矣。前冬都目,吏曹復職不出乎?華鎭曰,臣不知矣。上曰,吏曹有闕,則虛司果令付矣。雖在仕滿人,爲可惜,而吏曹有闕,則可以用之矣。上曰,以此月爲之乎?華鎭曰,都政自上有命,則兵曹取才,當卽爲之矣。上曰,禁軍爲第一窠,而若爲二窠,駕前駕後一窠許之,則似爲闊狹之道矣。上曰,今番破船,多於前年云,果然否?華鎭曰,三千餘石云矣。上曰,先王朝甲午乙未年申飭矣。今則似解弛矣。上曰,慶尙道三漕倉好矣。華鎭曰,臣曾於巡歷時見之,則漕倉設立之人,可謂有局量,有氣力,臣回還後,屢以此言於廟堂矣。命臺臣,退出臺廳啓辭。命退,諸臣以次退出。
庚子六月初三日巳時,上御誠正閣。奉審承旨入侍時,同副承旨鄭志儉,假注書洪光一,記注官鄭必忠,記事官金載瓚,以次進伏訖。上曰,關王廟奉審,果無頉乎?志儉曰,無頉矣。上曰,大臣以下,中路未見乎?志儉曰,臣未之見矣。上曰,大臣以下,何時復命乎?志儉曰,雨後水漲,臣未知復命在於何時,而第當在酉時許矣。上曰,院中誰在也?志儉曰,左承旨有病,至今未差矣。上曰,右承旨亦有病乎?志儉曰,右承旨亦身病難强矣。上曰,朴祐源之病,尙未差歇否?志儉曰,然矣。命書傳敎曰,左承旨,右承旨,聞有實云,許遞,今日政差出。命書傳敎曰,政事當日爲之。上曰,拱辰湯姑爲停止事。出榻敎命退,諸臣以次退出。
庚子六月初日三日酉時,上御誠正閣,奉審承旨入侍時,都承旨鄭昌聖,假注書趙興鎭,兼春秋李,記事官金載瓚,以次進伏訖。上曰,奉審後無頉乎?昌聖曰,臣敬奉聖旨,馳詣奉審,則莎草有頉處,與禮曹草記,無異同,而丁字閣碑閣,皆無頉,仍詣永祐園,園上·丁字閣·碑閣奉審,則皆無頉矣。昌聖曰,俄聞醫官所傳,則聖候以暑症,有欠和之節云,下情不勝焦灼之至矣。上曰,一時暑症,不足爲慮,而近日膈滯之症特甚,誠可悶也。昌聖曰,氣度不得順行,故膈滯之症,終不平復,尤切焦迫矣。上曰,涼生後,自可差減矣。命退,承史遂退
上在昌德宮。停常參·經筵。
鄭志儉啓曰,明日常參·經筵取稟。傳曰,朝講兼行次對。
傳于申大升曰,騎馬一匹立之。
傳于沈念祖曰,右副承旨入侍。
傳于鄭志儉曰,日熱如此,禁府時囚,令次堂擧行。
又傳于曰,大臣留待。
又傳于曰,大臣入侍。
鄭志儉啓曰,卽者檢閱金載瓚,謂有情勢,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
鄭志儉,以實錄廳郞廳,以摠裁官意啓曰,實錄印役凡具,今已措備,令日官推擇日字,則今六月初四日爲吉云,自今日印出始役之意,敢啓。傳曰,知道。未知前例之如何,而今日始役,今日草記,得無不太早之歎乎?
鄭志儉,以兵曹言啓曰,該門守門將及近仗軍士盤問以啓事命下矣。丹鳳門守門將李枝蕃,以傳敎內辭意,詳細盤問,則所供內以爲當初留門時,宣傳官只以開門待下敎,還閉爲言,而未承某人許入之命,且入來別監,雖佩通符,旣非留門後出去,而還爲入來者,則莫重留門,不可輕易許入,新入生疎,全昧定式下敎,果使近仗軍士,擧例於本曹及政院而入送,莫非矣身迷劣所致云,近仗軍士枝華處,亦爲詳問委折,則所供一如守門將之言,而其間事狀,無他究覈之端矣。敢啓。傳曰,知道。今番則特爲分揀放送,此後凡係以摘奸事,佩標信通符人,許令出入,無敢傳告外司之意,各別嚴飭,各門一體申明約束,不但此事,近仗軍士則差備咫尺待令,何事不知,其在嚴宮禁之道,不可不嚴束,卿其知悉。
鄭志儉,以兵曹言啓曰,今六月初四日洪忠道公山居幼學黃采若,自敦化西挾門入來,鳴申聞鼓,依定式下該曹推問,何如?傳曰,允。
大司憲鄭一祥,大司諫李養鼎,司諫金履禧,掌令柳孟養,持平沈商賢,獻納尹長烈,校理姜忱,副校理李時秀,正言徐有鍊·鄭益祚,修撰尹尙東·權以綱啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答曰,不允。
大司憲鄭一祥,大司諫李養鼎,司諫金履禧,掌令柳孟養,持平沈商賢,獻納尹長烈,正言徐有鍊·鄭益祚啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典,請令王府,一依古典。趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答曰,不允,第六件·七件事,亟停勿煩。
掌令柳孟養啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答曰,不允。第六件·七件事,亟停勿煩。
司諫金履禧啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。請逆賊尙魯,亟施孥戮之典,措辭見上答曰,不允,第九件·十五件事,亟停勿煩。
檢閱金載瓚疏曰,伏以,臣卽伏見政望下者,以臣父臣熤爲春秋館知春秋,臣所帶記事官之銜,自在應遞之科矣。玆敢援例陳章。伏乞聖明,亟許遞改,以存公格,以安私分,千萬幸甚。答曰,省疏具悉。疏辭下該曹,詳考前例,的確稟處。
庚子六月初四日,兼春秋洪光一。禁府啓目,金載復特敎捧供之下,旣無該堂,而敢爲朁行之罪,照律,何如?傳曰,郞廳容或可恕,付過放送爲良如敎。
禁府啓目,方得賢身爲中官,敢以猥屑之說,肆然奏達之罪,照律,何如?傳曰,中官此等之習,不可長,豈以恤囚之時而白放,放逐本鄕爲良如敎。
禁府啓目,金命赫·金道光·鄭行儉等,更漏誤傳之罪,照律,何如?傳曰,又從三令五申之意,今番段付過放送爲良如敎。
庚子六月初四日酉時,上御誠正閣。大臣入侍時,領議政金尙喆,右承旨申大升,假注書洪光一,記注官鄭必忠,記事官李,以次進伏訖。上曰,役處,何如?尙喆曰,役處不少,今日辰時始役,至申後訖役矣。上曰,何以蹲頹也?尙喆曰,新卜之餘,莎草未凝故然矣。上曰,此後無深慮乎?尙喆曰,無深慮矣。上曰,卿則明日次對勿入,可也。命退,諸臣以次退出。
上在昌德宮。停常參,只朝講。
夜一更月暈左珥,啓。
鄭志儉啓曰,明日常參·經筵取稟。傳曰,只晝講。
藥房都提調鄭弘淳,提調兪彦鎬,副提調鄭昌聖啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜,惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿慈宮氣候一樣,後日次入侍宜矣。
傳于沈念祖曰,朝講次對同爲入侍。
鄭志儉,以義禁府言啓曰,前承旨宋煥億禁推事,傳旨啓下矣。宋煥億,時在京畿水原地云,依例發遣府書吏拿來,何如?傳曰,允。
鄭志儉啓曰,左副承旨宋煥億禁推事命下矣。依例遞差傳旨及禁推傳旨捧入之意,敢啓。傳曰,知道。
鄭志儉,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
沈念祖啓曰,禁衛營從事官來言,今日本營軍兵日次私習云矣,敢啓。傳曰,知道。
又啓曰,御營廳從事官來言,今日本廳軍兵日次私習云矣,敢啓。傳曰,知道。
傳于沈念祖曰,同副承旨入侍。
有政,判書金鍾秀進,參判徐浩修未肅拜,參議未差,同副承旨鄭志儉進,以鄭福煥爲持平,趙思忠爲正言,朴天行爲副校理,徐鼎修·李益烍爲副修撰,鄭昌順爲知義禁,金夏材爲同義禁,金華鎭爲知春秋,沈鋑爲長城府使,林重遠爲高陽郡守。兵批,判書金華鎭進,參判李萬恢呈辭受由,參議尹勉升病,參知金蓍耇入直進,右副承旨沈念祖進,以兪彦鎬爲都摠管,李明運爲副摠管,鄭文啓爲僉知,李禹鉉爲內禁將,元宇鎭爲兼司僕將,金履煥爲北道參軍,黃昇源·李益運爲副司直,李鼎揆·鄭益祚爲副司果。
鄭志儉,以承文院官員,以都提調意啓曰,今此追付寬免謝恩表咨文,旣已撰出啓下矣。正書安寶後,定禁軍騎撥,下送于使行所到處,同爲齎去之地,何如?傳曰,允。
沈念祖,以義禁府言啓曰,時囚罪人徐簡修議處公事判付內,以本律勘放後草記,方得賢議處公事判付內,放逐本鄕事啓下矣。徐簡修段,國穀臭載,旣在本境,則身爲地方官,其不能護送之罪,在所難免罪,取考律文,則續大典漕轉條,有曰漕船上來時,各邑境嶼草上下內外立標,以慣知水路者,每船二三人竝騎指路,傳遞交付,給文憑考,不用心守令,僉使萬戶,罷黜云矣。徐簡修依本律罷黜放送,方得賢段,依判付放逐本鄕之意,敢啓。傳曰,知道。
又以義禁府言啓曰,時囚罪人鄭景淳原情公事判付內,以本律卽爲酌放後草記,如有功議減等,昨日同罪守令,有功議者,亦爲減等事啓下矣。鄭景淳段,京畿監司李衍祥狀啓據,宣惠廳粘目內,晩時裝發,法外濫載,俱極駭然罪,取考律文,則續大典漕轉條,有曰,發船過限,則該守令奪告身,實載以千石爲限,過數守令論罪,大明律不應爲條,有曰,凡不應得爲而爲之,事理重者,杖八十,違令條,有曰,凡違令者笞五十,名例有曰,二罪俱發,以重者論,大典推斷條,有曰,犯私罪,杖八十,奪告身三等,犯枉法受贓外,笞杖竝收贖云矣。鄭景淳從重論,杖八十收贖,奪告身三等,而其十代祖蘭宗,佐理功臣達城尉異姓五寸親云,功議各減一等,杖六十收贖,奪告身一等放送,昨日同罪守令徐簡修段罷黜,元無功議減等之例矣。敢啓。傳曰,知道。
庚子六月初五日,兼春秋洪光一。禁府啓目,洪州前牧使鄭景淳,晩時裝發,法外濫載,刑推得情,何如?傳曰,以本律卽爲酌放後草記,如有功議,減等爲旀,昨日同罪守令,有功議者,亦爲減等爲良如敎。
庚子六月初五日卯時,上御誠正閣。朝講次對,同爲入侍時,領事徐命善,知事蔡濟恭,特進官金鍾秀·兪彦鎬,大司憲鄭一祥,大司諫李養鼎,參贊官李邦榮,侍讀官姜忱,檢討官尹尙東,假注書洪光一,記注官鄭必忠,記事官李,右議政李徽之,兼刑曹判書具善復,兵曹判書金華鎭,禮曹判書金熤,左尹李柱國,訓鍊都正李敬懋,行副司直徐有寧,戶曹參判鄭民始,行副司直李性源,司諫金履禧,掌令柳孟養,獻納尹長烈,持平沈商賢,正言徐有鍊·鄭益祚,右副承旨沈念祖,事變假注書吳泰賢,以次進伏訖。上讀前受音訖。忱進讀自所謂平天下在治其國,止貨悖而入者亦悖而出。命善曰,儒臣誤讀,推考,何如?上曰,置之。上讀新受音訖。忱曰,此平天下章,而明德新民之極功,在是矣。凡治天下之道,只是絜矩二字,而絜矩卽恕也。能恕則克去已私,以復天理,是爲明明德底道也。中庸所謂末復合爲一理者此也。此章曰,顧諟天之明命,必須提撕警覺,常目在之,然後可至於聖益聖之地矣。臣固知聖學卓越,而其於明德之工,惟願加勉焉。上曰,好矣。忱曰,財用,有國之不可一日廢者,而民之聚散,國之興衰係焉,故絜矩一章,反復說去,而用財之道,又在於撙節,故孔子曰,節用而愛人,朱子封事曰,節財用以固邦本,大抵節用以絜矩,然後爲愛民底道也。尙東曰,上番以節用崇儉進言,而臣意則以爲,當節儉而節檢則得中,不當節儉而節儉,則反不免有弊,如禹之惡衣服而致美乎黻冕,卑宮室而盡力乎溝洫,菲飮食而致孝于鬼神,其所以致美致力致孝之際,合有許多用財處,蓋節儉,反言之則豐侈也。以外面觀之,致美致力致孝,近乎豐侈,而夫子曰,奢則不遜,儉則固,節儉中有豐侈,豐侈中又有節儉,或儉或豐,隨時稱宜,然後爲善用財之道也。上曰,好矣。命善曰,平天下章,以理財用人二者,竝言之者,誠以天下之大,萬機之繁,而其要無過於是二者故也。然而用人之本,好惡也,理財之本,愼節也。朱子以絜矩喩心,而絜矩之道,惟在於是,伏願殿下,益懋誠正,以爲治平之本焉。上曰,好矣。濟恭曰,大學之道,在絜矩,而絜矩之道,惟在以己心而忖他心,凡人心之所同好,在於貨財上,而況民生之仰事俯育,專賴於財,在上之人,苟能絜矩於理財,則民無不懽,不能絜矩於理財,則民無不怨,其應之速,捷於影響,而若其理財之本,又在用人,故二者反復言之矣。後世之不能節儉,以致虛耗者,固不足言,而漢唐之時,終不如三代之盛者,以漢唐無三代之心故也。是故,國無儲蓄,則雖有愛民之心,而不能盡其愛之之道也。孔子之以節用愛人垂訓者,固可謂萬世移易不得底道也。且平天下章,戒奪民之害,然而惟正之供贍足,然後可無奪民之弊,而若或不贍,則易至於奪民之患矣。願體念焉。上曰,好矣。鍾秀曰,大學之道,誠正最難,而過此關頭,乃底乎治平之域,此所謂前面工夫,漸漸輕者也,然而平天下之道,不過乎好惡二字,而財者,人之所同欲,故此章插入財字,自泰誓以下,極言好惡公私之正,而平天下之道,盡在乎用人而理財矣。大凡財非空中之物,而用財之道,不分國一邊民一邊,惟以同好惡爲心,然後爲善理財之道也。至若用人,則不着些子私意,頓在空中人之所同好者用之,所同惡者退之,則畢竟心體廣大,可至於與天地同流之境矣。今若於用人理財之道,一視人之公好惡,而不以一己私意,參錯於其間,則下梢氣像,當作如何,伏願體念焉。彦鎬曰,絜矩之道無他,人雖有貴賤上下之分,而其好惡之心,無間彼己,故必當推己之好惡,以及於人,近自動靜語默之間,至於政令施措之間,設以身處其地,上下左右前後四方,無不推己而行恕,則傍人觀之,豈或有過不及之差乎?伏願益加體念焉,上曰,好矣。邦榮曰,大學一篇綱領,專在於敬一字,自誠正至治平,其功效則又在乎樂只君子,民之父母,爲民父母之道,只在乎同好惡,而其道則恕也。孟子所謂樂民之樂,民亦樂其樂是也。伏願殿下,體念乎此,則環東土億兆含生,咸囿於化育之中矣。上曰,節彼南山,維石巖巖,本文以師尹言之,而此則屬之爲人上者,無乃斷章取義耶?忱曰,斷章取義也。上曰,平治天下,其事不一,而必言一財字何也?下番所見,何如?尙東曰,民之好惡,專在於財用上,故此章反復言之矣。上曰,外本內末何義?忱曰,本,德也,末,財也。外德內財之謂也。尙東曰,外內似有先後之分矣。上命備堂進前,命善進伏曰,聖體,若何?上曰,一樣矣。王大妃殿氣候,若何?上曰,一樣矣。惠慶宮氣候,若何?上曰,一樣矣。命善曰,今日無回啓一張矣。日昨公山判官李德鉉,移拜長城府使矣。續典有曰,準職承傳者,若在五六品,則先除四品後,除授準職,銓曹之徑擬三品,有違法意,當該政官推考,長城府使望勿施。李德鉉則聞是善治,其遞可惜,仍任前職,何如?上曰,依爲之。出擧條命善曰,口傳政例,不得啓請,而頃日口傳政,原州判官,以他道守令移擬,故心甚訝之,追聞以草記啓請云,無前之政例,隨時創出,有關後弊,不可以事過而置之,旣非越品除拜,則雖不必仰請勿施,而伊時政官推考,更勿襲繆之意,申飭銓曹,何如?上曰,依爲之。出擧條長城府使望勿施,公山判官李德鉉仍任,當該政官推考事,榻前定奪。命善曰,近來竊發之患,比比有之云,當此豐歲,乃有此患,捕廳安得免慢不詗察之責乎?聞城內城外,多有被盜之家,往呈于捕廳,則稱以譏捕,初若聽施,而畢竟無一現捉,旋卽撤捕,故遊衣遊食之徒,恣意橫行,良由於此云,設置捕廳,將安用哉?左右捕將,從重推考,各別申飭校卒,使之刻期窺伺,俾無如前緩忽之弊,何如?上曰,依爲之。出擧條命善曰,兵曹判書金華鎭,今旣敍用,還差備堂,仍察有司之任,嶺南句管堂上,亦爲還差,何如?上曰,依爲之。出擧條兵曹判書金華鎭,還差備堂,仍察有司之任,嶺南句管堂上,亦爲還差事榻前定奪。命善曰,藥院提調,例不得兼帶刑獄之官,知義禁兪彦鎬,今姑許遞,何如?上曰,依爲之。出擧條知義禁兪彦鎬許遞事,榻前定奪。上曰,玉堂有在外者乎?尙東曰,李鼎揆在外矣。上曰,在外玉堂許遞事。出榻敎徽之曰,史局印役方張,郞廳不可不專意董役,而郞廳中有時帶臺職者,取考謄錄,則或筵稟,自上有時帶臺諫許遞本職之敎,而昨年左相爲摠裁官時,亦爲筵稟許遞,今番當有依此變通之道矣。上曰,依爲之。出擧條實錄郞廳李益運·鄭益祚,本職許遞事,榻前定奪。徽之曰,臣纔經閣職,故敢此仰達矣。輔國之不得兼提學,自是古例,載在備考,頃因重臣之援例疏辭,旣蒙許施,而內閣與兩館,似無異同,以其新創之故,未有一定之規,今以直提學事言之,資憲之不得兼帶,作爲定例,則此亦不可不一番釐正,而事係官制,下詢處之,何如?上曰,銓官之意,何如?鍾秀曰,本閣新創於文獻備考刊頒之後,則本閣提學之於兩館提學,只可旁照而已。非有銓法之可以援據者,臣見帶閣職,事係僚員,遞仍當否,有不敢臆對指陳矣。上曰,彼銓官似難爲言矣。命善曰,後日首相入侍時,當爲定式乎?上曰,左相之意,何如?命善曰,勿論館閣,提學則一也。兩館提學,輔國旣不得兼帶,則今於閣職,似不宜異同矣。上曰,此亦事係定式,令銓曹之臣,旁照式例,以爲稟處之地,可也。出擧條命善曰,聞刑曹判書具善復之言,本曹亦有罪狀,律名一如尹衡烈者,而限滿日久云,尹衡烈旣已蒙放,則似不可異同,故敢達矣。上曰,放送,可也。出擧條熤曰,科場犯罪人,水軍充定後,初試入格,則許令免役事,取考臣曹謄錄,則肅廟朝丁丑四月,故相臣申琓,以禮判,賓對入侍時,以科場犯禁者,幼學則永永停擧,水軍充丁,生進朝士,則邊遠充軍,勿揀赦典,曾有定式矣。今若以幼學之水軍充定者,許令赴擧,參榜免役,則朝士生進之勿揀赦典,似爲不均之意仰稟,則下詢筵臣後,以勿揀赦典一款除去爲敎矣。以此論之,水軍充定者之參榜免役者,雖有流來之定式,而第無法典之見載,不可不一番稟定後擧行,而凡係科場事,旣屬臣曹,故敢此仰達矣。上曰,昔有五衛法時,皆有軍籍之名,近則無之,勿論幼學·朝士,其充軍則似同矣。大臣之意,何如?命善曰,罪關科場一也,而當初定式時,生進朝士,則以邊遠充軍,勿揀赦典磨鍊,幼學則以降定水軍,永勿赴擧磨鍊者,制立之意,煞有區別,故續大典,亦以此載錄,而中間變通時,生進朝士則只許入赦典,而不許赴擧者,蓋以邊遠充軍,同於竄配,無可論於赴擧也。幼學則只許赴擧,而不許入赦典者,亦以降定水軍,異於竄配,不當入於赦典也。至於近來,法意浸訛,生進朝士,或充水軍,幼學水軍,亦入赦典,此是法官不善擧行之致,而殊非當初區別定式之本意也。今欲釐正其因襲之謬,則不必別爲創制,只令申明舊典,生進朝士,充軍於邊遠,而許入赦典,該曹覆啓時,隨其罪之輕重,而或仍或放,幼學降定於水軍,而許令赴擧,使之入格初試,免役自新,而凡於赦典,勿爲擧論,則庶可以矯今之弊,而遵古之法矣。雖以尹永儀言之,旣是生進,則當爲邊遠充軍,而今爲水軍,此亦襲謬之一端,然事在未及定奪之前,或不無參酌之道矣。徽之曰,臣之淺見,亦與左相之議,別無異同,更何仰達?上曰,依大臣言爲之,其中尹永義,旣占初試,又係令前,免役,可也。華鎭曰,禮曹旣以文試事,筵稟定式,則武試宜無異同,故敢此仰達矣。上曰,兵曹亦一體爲之。濟恭曰,近來以科場事,充軍者,間多有情理絶痛,而以其爲生進朝士之故,許入赦典,則假令今月充軍,來月遇赦,亦可以入之乎?苟如是,實非懲惡之意,臣意則充軍三年之內,雖遇赦,勿爲擧論,必待滿三年,然後或有赦令,則始許入於放未放啓聞中,似爲得宜矣。上曰,卿等之意,何如?命善曰,徒年雖有年限,遇赦則皆入於放未放啓聞中,況充軍之本無年限乎?如有情理絶痛,或到配未久,不可遽放者,則雖入於啓聞中,自該曹覆奏時,置之仍秩,可也。恐不必創出無於法之法矣。徽之曰,當初朝士生進之邊遠充軍者,勿揀赦典,蓋嚴治科場間得罪之類,而其後許入赦典,正與幼學降定水軍者,許令赴擧,以開自新之路,其意同也。今若限年,則與幼學充定水軍者,法意參差,如有情理絶痛,不可遞入赦典者,該曹覆啓,置之,可也。而恐不宜創出無前之法矣。上曰,然則置之,可也。出擧條熤曰,孝徽宮禫事後,當有入廟之節,而廟所預爲稟定,然後各該司可以及時擧行,敢此仰稟。上曰,以彰義宮中可合處爲定,可也。出擧條上曰,未肅拜金吾堂上許遞事。出榻敎上曰,政官牌招開政事,出榻敎命三司進前,一祥·養鼎·履禧·孟養·商賢·長烈·忱·有鍊·尙東進伏曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上上曰,不允。上曰,論其負犯,則洪樂純中道付處,渠何敢辭也。一祥·養鼎·履禧·孟養·商賢·長烈·有鍊曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。措辭見上上曰,不允。一祥·養鼎·履禧·孟養·商賢·長烈·有鍊曰,請物故罪人志恒之支屬應坐者,絶島散配。請洪國榮,爲先亟施遠竄之典。措辭見上上曰,亟停勿煩。一祥·孟養·商賢曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。措辭見上上曰,不允。一祥·孟養·商賢曰,請楸子島定配罪人趙嵎,亟寢酌處之命,仍令王府,設鞫得情,快正王法。措辭見上上曰,亟停勿煩。一祥·孟養·商賢曰,請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌,沈德一,李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上上曰,不允。養鼎曰,臣才識鹵莾,志氣巽軟,本不合於淸朝耳目之任,而年前猥叨見職,略論李敬倫之居官不法,粗效一日之責,幸蒙聖鑑之開納,而因一句語之不能達意,致有道狀爽失之斥,至今追思,愧蹙冞切,臺端一步,便成自畫,頃緣懲討義重,飭敎截嚴,冒沒出肅,少伸常分,而廉防之虧壞,更無餘地,其何可晏然仍據於臺次乎?請命遞斥臣職。上曰,勿辭,亦勿退待。養鼎·履禧·長烈·有鍊曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大定縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,設鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。措辭見上上曰,不允。養鼎·履禧·長烈·有鍊曰,請遠竄罪人安兼濟·李宅鎭,亟命王府,竝加嚴鞫,期於得情,依律處斷。措辭見上上曰,亟停勿煩。養鼎·履禧·長烈·有鍊曰,請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。措辭見上上曰,不允。養鼎·履禧·長烈·有鍊曰,請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。措辭見上上曰,亟停勿煩。養鼎·履禧·長烈·有鍊曰,請逆賊尙魯,亟施孥戮之典。措辭見上上曰,不允。養鼎·履禧·長烈·有鍊曰,臣等竊有區區所懷,敢此仰達矣。噫嘻,亂逆層生,懲討不嚴,麟·謙二賊,首伏邦刑,而誅止其身,不足以正其罪,故又有凶如鄭妻,逆如龜柱,而尙逭王章,偃息海島,窩窟未破,根柢自在,千奇百怪,無所不有,至有洪國榮之忍負天地之盛德,敢遏宗祊之大計而極矣。律以常憲,萬戮猶輕,而罰止歸還,非法伊恩,上下相持,曠日延月,每於兩司請討之啓,輒下亟停之批,殿下果以此啓,爲可停而不停乎?又以國榮之罪,謂之以有一分可恕者而恕之乎?此蓋由於我殿下涵容之仁,深遠之謨,惟在鎭安之是急,而臣愚死罪,竊恐屈法循恩,曲庇大憝,非所以安世道也,用公滅私,廓揮乾剛,乃可以鎭輿情也。鎭安之道,莫過於懲討之亟行矣。噫,從古奸凶之難於鋤除者,或以掩蔽聰明,跡隱影匿而無得察焉。或以盜竊權柄,勢成威立而莫能制焉。俱足令忠臣志士,歎咜悲憤於千載之下,而顧今大明中天,魑影畢露,太阿在手,凶焰自熄,旣彰諸逆,而昭揭典冊矣。又明其罪,而逐黜鄕里矣。流竄誅殛,特一命令間事,而以殿下之明聖英斷,何爲而尙此靳允也?臣實莫曉也。或者聖意以爲不足憂,而姑且忽之歟,則天下之禍,莫大於不足憂,而意外之患,輒生於所易忽,惟彼巨慝,雖在屛黜之中,蹤跡詭祕,出沒畿峽之間,部曲追隨,關通京洛之耗,恒覬死灰之復燃,潛懷困獸之及噬,甚至於訛言滋起,凶徒增氣,則其爲懍然深憂,孰過於是,而尙可一味暇豫,忽若相忘,不思所以折奸萌而杜禍本乎?今之進言者,多以振勵庶政,爲一初制治之要,而臣等則竊謂先行懲討,然後方可以奮聖志而肅朝綱,定群心而貞百度,不然而惟規規於事務酬接之際,則是特末耳。伏願深留聖意,廓揮乾斷,亟從三司兩司之請,快正群凶之罪焉。上曰,訛言何也?養鼎曰,詩云民之訛言,亦孔之將,民之訛言,亦莫之徵,訛言三代之所憂者,而以處分之尙今靳允,人心狃安,甚至於潛相往來,煽動訛言,謂將復起云云,天若祚宋,必無是理,而以訛傳訛,誑惑一世,臣以是憂之,有此陳達矣。上曰,予欲一諭而未果,今日旣有言端,當言之矣。予於此人事,追悔莫及,而頃於端午節扇頒賜時,中官有所提稟,故果有依例賜給之命矣。所謂訛言,無乃由是而出乎。大抵我朝家法,於戚里,雖犯罪律者,時時伻問,蓋出於恩義竝行之義,而於靑恩家,尙有存問事矣。予以孤露餘生,三昨年,迫於公議,至有不獲已之事,自此世念都無,此懷難抑,故時遣掖屬,賜問於門外家,且喬桐罪人,乃先大王之所鍾愛,故不忍阻絶,亦時時存問,此亦非自予始也。實遵古例之意也。外人何以知之乎?命善曰,朝廷聲討不如前,故訛言出矣。徽之曰,殿下於洪國榮事,必爲處分,然後亦爲全保之道矣。上答養鼎等所懷曰,當留意矣。濟恭曰,書香閣階砌修補時,役丁從何門入之乎?上曰,從永肅門入之,可也。上曰,宋煥億上來乎?念祖曰,姑未上來矣。命書傳敎曰,旣有促敎,又有過往來間,程限禁推之命,一味偃處,無意上來。右副承旨宋煥億,禁推。命退,諸臣以次退出。
庚子六月初五日申時,上御誠正閣。同副承旨入侍時,同副承旨鄭志儉,假注書洪光一,記注官鄭必忠,記事官李,以次進伏訖。上曰,坐直誰也?志儉曰,沈念祖矣。上曰,其一同副乎?志儉曰,然矣。命書傳敎曰,召命之下,連事違牌,未知有何別般情勢,而至於向來事,義不敢到今追提,吏曹參判徐浩修,從重推考,更卽牌招。命書傳敎曰,藏譜閣所奉影幀移奉日子合行儀節,參酌筵敎及前例,推擇磨鍊後,就議大臣。明日晝講,與大臣登對以稟。命書傳敎曰,孝徽宮入廟處所旣定,擇日等節,詳考前例擧行。命奎章閣待敎入侍,待敎徐龍輔入侍,上曰,奎章閣階砌頹圮處明日始役乎?龍輔曰,臣不知矣。上曰,自明日始役,看審完役,可也。命退,諸臣以次退出。
上在昌德宮。停常參,只晝講。
鄭志儉啓曰,明日·再明日,國忌齋戒·正日,視事頉稟。傳曰,知道。
傳于鄭昌聖曰,受由在外承旨許遞,前望單子入之。
鄭志儉啓曰,承旨有闕,政事取稟入啓之後,前望單子,事當修整預待,而不此之爲,致勤下敎,揆以事體,誠極未安,當該吏曹堂上推老警責,何如?傳曰,允。
申大升啓曰,有闕政事取稟入啓之後前望單子,事當修整預待,而不此之爲,致勤下敎,事極未安,當該吏曹堂上,今方請推,而入直郞官之不善擧行,尤極駭然,本院請推之外,無他可施之罰,何以爲之?敢稟。傳曰,爲先從重推考。
承旨前望單子入之,申思運落點。
吏曹左承旨申大升,右承旨宋煥億,左副承旨沈念祖,右副承旨申思運。
傳于鄭昌聖曰,新除授承旨牌招察任。
鄭昌聖啓曰,新除授右副承旨申思運,時在洪忠道鎭川地,斯速乘馹上來事,下諭,何如?傳曰,允。
鄭志儉,以弘文館言啓曰,新除授副校理朴天行,卽爲牌招察任,何如?傳曰,允。
沈念祖啓曰,訓鍊大將具善復,以刑曹判書譴罷事命下矣。將兵之任,不可一刻無摠察之人,何以爲之?敢稟。傳曰,御營大將兼領。
又啓曰,訓鍊大將,以御營大將兼領事,命下矣。御營大將李柱國,卽爲牌招,以爲聽傳敎之地,何如?傳曰,允。
備邊司薦望,訓鍊大將李柱國·李國賢·李敬懋。
以副校理朴天行牌不進罷職傳旨,傳于鄭志儉曰,只推,更爲牌招。
以宋煥億囚單子,傳于沈念祖曰,飭已行,分揀放送,仍任前職,牌招察任。
以左副承旨宋煥億牌不進罷職傳旨,傳于沈念祖曰,只推,更爲牌招。
傳于申大升曰,都承旨入侍。
傳于鄭志儉曰,右副承旨與玉堂上番入侍。
傳于申大升曰,同副承旨與玉堂下番入侍。
傳于鄭志儉曰,承旨前望單子入之。
奎章閣提學前望單子入之,兪彦鎬落點。
鄭志儉,以禮曹言啓曰,今六月十八日惠慶宮生辰陳賀當爲磨鍊,而今則不敢循例擧行,何以爲之乎?敢稟。傳曰,置之。
鄭志儉,以禮曹言啓曰,藏譜閣影幀移奉養性軒吉日時,令日官推擇,則來七月初一日卯時爲吉云,以此日時擧行乎?敢稟。傳曰,以此日爲之。
沈念祖,以訓鍊都監·禁衛營·御營廳言啓曰,月覲門東邊,明禮門北邊宮墻兩處頹毁處,今六月初八日始役改築之意,敢啓。傳曰,知道。
沈念祖,以御營廳言啓曰,本廳分授肅靖門東邊體城頹毁處,今當改築,而所入石子浮出,然後可以始役,自前築城時,東郊蘆原近處所在石子,連爲浮出以用矣。今亦依前例浮出之意,敢啓。傳曰,知道。近年營門浮石之際,頗多弊端之入耳者,此後各別申飭,無至如前。
持平沈商賢啓曰,臣姿性魯鈍,言議巽訥,淸朝言責,自知不稱,不意柏府新命,忽下於五年草土之餘,自念悲苦之悰,已絶榮途之望,復豈有彈冠冒進之念,而只緣沐浴之請,有不敢逡巡飭勵之敎,又極其嚴截,臣他不暇顧,章皇出肅,一再登筵,隨參大論,而畢竟露拙,固所自料,果於持平鄭福煥下諭之請,時在地昌平,只憑府吏誤傳,乃以長城入啓,至於蒙允,臣之矇然不審之失,於是乎著矣。私心惶懍,姑且勿論,臺體壞損,無復餘地,臣何敢一刻晏然於臺次乎?請命遞斥臣職。答曰,勿辭,亦勿退待。
庚子六月初六日卯時,上御誠正閣。晝講,大臣同爲入侍時,同知事金熤,參贊官鄭志儉,特進官李性源,侍讀官李時秀,檢討官權以綱,假注書洪光一,記注官鄭必忠,記事官李,領議政金尙喆,左議政徐命善,右議政李徽之,持平沈商賢,正言徐有鍊,宗臣安春君烿,武臣邊慶遇,以次進伏訖。上讀前受音訖。時秀進讀,自康誥曰惟命不于常,止驕泰以失之。上讀新受音訖。時秀曰,此章專言用人,而用人之道,只在進賢而退邪。群邪退斥,則賢人自進,如稂莠除去,而嘉穀自長矣。是故旣曰唯仁人放流之,又曰見不善而不能退,退而不能遠,過也。是皆於退邪上,反復言之者,極有深義,蓋人之爲善不一,而休休者爲貴,人之不善亦多,而媢嫉者最病,苟能用休休之賢,退媢嫉之人,則天下可平,而大學之極工,於斯爲盛,伏願體念焉。以綱曰,惟仁人,放流之,屛諸四夷,此流共工放驩兜之義也。登進元凱,放逐四凶,而好善分明,嫉惡甚嚴,此誠仁人事也。若使賢邪竝用,薰蕕混進,則好惡其將不明矣。平天下之道,惟在於好惡用舍,而好惡得正,然後用舍合宜,苟不得好惡之正,而失用舍之宜,則國家之興替判焉,可不懼哉?伏願殿下,常以此義警惕,恢廓度量,少無偏係之私,則好惡可以得其正矣。上曰,好矣。熤曰,平天下,乃王者之極工,聖道之終條理,通一章看之,則段落浩瀚,而其肯綮處,在於用人理財之得正矣。以匹庶,講學言之,向裏體驗,然後有益於身心,而帝王之學亦然,徒事講學,而不能體驗,則章句粗通,而實效蔑如。伏願殿下,體驗於聖躬,好人惡人,能盡其分數乎,或不能盡其分數乎?以此省察,終到分數之極盡處,則此實大學之極工也。上曰,好矣。性源曰,上段說誠正修齊根本已立,而至於平天下,則規模遠大,以言其條目,則理財用人是也。然而此曰宜鑑于殷,峻命不易,天命去就,人情向背,專係於此,以此觀之,帝王平治之極功,豈不是正心修身之效耶?上曰,然矣。昌聖曰,人君用人之道,在於則哲,而無技者有容,多技者有弊,苟能明察於此,則保無失人之歎矣。上曰,好矣。不能擧之擧字,乃用底意思乎?時秀曰,然矣。上曰,然則擧而不能先何義,無乃薦擧之擧耶?時秀曰,薦擧是在下者之事也。上曰,旣曰不能先,則似是在下者之事也。熤曰,不能先之先字,有急意早意。上曰,以在上之人言之,見賢而不能擧,見不善而不能退,慢字過字,不其歇後乎?時秀曰,不歇後矣。熤曰,過字視慢字較重矣。上曰,過字當何以釋之?熤曰,恐是過尤之過也。上曰,看作過尤之過可乎?熤曰,見不善,必須遠退,然後保無後患,而若不能遠退,則是過於退之之道也。凡過字,卽是過道理之謂也。上曰,泰誓言人之休休媢嫉二者,則下章宜竝言用休休放媢嫉,而獨言放流一節,不及於用賢何也?時秀曰,不賢者退,則賢者自進,故退不賢處,重言復言矣。熤曰,休休之人,其效至於保我子孫黎民,此言已用之效也。媢嫉之人,其害至於不能保我子孫黎民,此則不言用與不用也。上曰,以予所見,不必然矣。尙亦有利,豈非已用之效,而保我子孫,亦不害爲預言之辭也。大抵本文之義,不必如此看矣。性源曰,去姦急於用賢矣。上曰,終是一小人進,則衆君子退,而一君子不能勝衆小人矣。尙喆進伏曰,聖體,若何?上曰,一樣矣。上曰,移還安儀節,無前事可考耶?尙喆曰,恐當以璿源殿移還安例爲之矣。上曰,奉安時當用神輿矣。尙喆曰,當初宜奉安於養性軒,而藏譜閣則不如養性軒矣。上曰,養性軒好矣。當初奉安於藏譜閣,乃先王朝命令也。命善曰,閣前庭除甚窄,儀仗鼓吹,無可設之處,故禮曹一欲稟定云矣。上曰,除鼓吹,一依璿源殿奉安例爲之,可也。熤曰,移奉日字,以何時擇入乎?上曰,以來月擇入,可也。神輿問於司僕,以璿源殿所用用之,可也。命臺臣進前,商賢·時秀·有鍊·以綱進伏曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中途付處。措辭見上上曰,不允。商賢·有鍊曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種年未滿者,待其稍長,卽施邦刑,俾絶凶逆易種養禍之患。措辭見上上曰,不允。商賢·有鍊曰,請物故罪人志恒之支屬應坐者,絶島散配。請洪國榮,爲先亟施遠竄之典。措辭見上上曰,亟停勿煩。商賢曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。措辭見上上曰,不允。商賢曰,請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。措辭見上上曰,亟停勿煩。商賢曰,請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問措辭見上上曰,不允。商賢曰,凡係政令事爲之間,一從實字上做去,卽是有國之先務,就以考績事言之,當初設法,固無外內之殊,而挽近以來,古規漸弛,外方殿最,雖未必其皆嚴,而猶不無勸懲之效,至如京司褒貶,不過文具而止耳。該堂則朝除夕進,而惟了勘是主,郞僚則不計能否,而以進參爲最,了無綜覈黜陟之實,烏在其爲考績之義哉?方今各司褒貶,取次將行,請另加飭勵,無得襲謬,仰體聖朝懋實之政。上曰,依啓。商賢曰,參外官計仕陞遷之規,卽朝家不易之典也。固當一從實仕,無或低仰,而近來政例不嚴,吏緣爲奸,當次之窠,預計豐薄,旣往之仕,潛圖贏縮,至或爲捨此而取彼,當遷而不遷者,一過都政,每有人言,此雖細事,亦關末俗躁競之端,目今大政當前,請申飭銓部嚴束該胥,俾無如前舞弄之弊。上曰,依啓。商賢曰,具善復之受恩於殿下,爲如何哉?庇覆之拂拭之,在朝著殆無倫比,爲善復者,固當殫誠圖報之不暇,而自來濫猾之習,素性難改,隨處附麗之跡,惟利是趨,前後被彈,非止一再,而未嘗少戢,去而益甚,緩急倚毗之重,固不可責之此人,而尋常奉公,亦多慢謇,雖以目下事言之,專恃恩渥,略無畏忌,特敎捧供,何等重大,而委之郞屬,奉行稽緩,前席奏對,固宜敬謹,而營護他將,辭語唐突,卽此數事,亦可見橫恣之一端,此而置之,竊恐綱紀由是而不張,堂陛由是而不嚴,寧不寒心?請刑曹判書具善復,亟施譴罷之典。上曰,依啓。刑曹判書具善復,亟施譴罷之典事,榻前定奪。商賢曰,新除授持平鄭福煥,時在全羅道昌平地,請斯速乘馹上來事,下諭。上曰,依啓。有鍊曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。措辭見上上曰,不允。有鍊曰,請遠竄罪人安兼濟·李宅鎭,亟命王府,竝加嚴鞫,期於得情,依律處斷。措辭見上上曰,亟停勿煩。有鍊曰,請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律,請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。措辭見上上曰,不允。有鍊曰,請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。措辭見上上曰,亟停勿煩。有鍊曰,請逆賊尙魯,亟施孥戮之典。上曰,不允。有鍊曰,新除授正言趙思忠,時在洪忠道平澤地,請斯速乘馹上來事,下諭。上曰,依啓。命退,諸臣以次退出。
庚子六月初六日酉時,上御誠正閣。同副承旨與玉堂下番入侍時,修饌徐鼎修,同副承旨鄭志儉,假注書洪光一,記注官鄭必忠,記事官李,以次進伏訖。上命書傳敎曰,承旨房仍。上曰,吏曹參議前望單子入之,待下批牌招察任事。出榻敎命書傳敎曰,政官待明朝牌招開政。上曰,奎章閣直提學,明日政差出事。出榻敎上問鼎修曰,日記修整幾何?鼎修曰,不能多修矣。上命承旨,前望單子何不修整以入乎?知入。賤臣光一,承命出問,回奏曰,承旨前望單子,未盡修整云矣。上曰,前望單子,事當修整以待,而不此之爲,何也?注書出去知入。賤臣光一,未及回奏,而諸臣退出。
上在昌德宮。停常參·經筵。
備忘記,父遞子仍,雖係礙眼,乍解旋授,亦非違例,況今史官不備,前翰林金載瓚,口傳付職。
承旨前望單子入之,鄭象仁落點。
沈念祖啓曰,御營廳從事官來言,今日本廳軍兵日次私習云矣,敢啓。傳曰,知道。
又啓曰,禁衛營從事官來言,今日本營軍兵日次私習云矣,敢啓。傳曰,知道。
鄭昌聖啓曰,新除授右承旨鄭象仁,卽爲牌招,何如?傳曰,允。
傳于鄭昌聖曰,禮房承旨入侍。
鄭昌聖啓曰,新除授右承旨鄭象仁,以前任江陵府使,方在解由未出中,何以爲之?敢稟。傳曰,勿拘。
吏曹口傳政事,檢閱單金載瓚。
鄭志儉啓曰,檢閱金載瓚,旣已付職,卽爲牌招入直,何如?傳曰,允。
鄭昌聖啓曰,新除授右承旨鄭象仁,時在京畿高陽地,斯速乘馹上來事,下諭,何如?傳曰,允。
傳于鄭昌聖曰,吏曹參議前望單子,中官混下,當該中官推考,望單子還入。
鄭昌聖啓曰,吏曹判書金鍾秀,參判徐浩修牌不進推考傳旨,今方捧入,而開政命下之後,如是違牌,不卽擧行,事甚未安,判書·參判,竝卽牌招,何如?傳曰,允。
傳于申大升曰,承旨房仍。
傳于沈念祖曰,左副承旨入侍。
有政。吏批,吏曹判書金鍾秀進,參判徐浩修進,參議未差,吏批啓曰,尙州牧使今當差出,而本州以嶺南雄邑,物衆地大,素稱難治,不可不各別擇差,同道及他道有聲績未準朔守令竝擬,何如?傳曰,允。以尹東暹爲刑曹判書,金宇鎭爲吏曹正郞,徐浩修爲奎章閣直提學,李學源爲尙州牧使,李宜白爲昌平縣令。
兵批,兵曹判書金華鎭祿試射坐起進,參判李萬恢呈辭受由,參議尹勉升病,參知金蓍耇入直進,以李邦榮爲副司直,崔烜爲副司果,吏曹參議前望單子入之,徐有防落點。沈念祖,以兵曹言啓曰,禁軍來秋冬等祿試射時沒技人,別單中依例懸註以入之意,敢啓。傳曰,知道。
庚子六月初七日卯時,上御誠正閣。禮房承旨入侍時,同副承旨鄭志儉,假注書洪光一,記注官鄭必忠,記事官李,以次進伏訖。上命奎章閣直閣入侍,直閣金宇鎭入侍。命戶曹郞廳入侍,郞廳洪彦燮入侍。上曰,役事幾何?彦燮曰,下層幾盡修築,上層幾半矣。上曰,雖費日子,完固修築,可也。不必今日了當也。此後若復頹圮,則此郞廳當知之,各別申飭,可也。仍命郞廳先退。命書傳敎曰,禮房承旨馳詣明陵,奉審摘奸以來。仍命直閣先退,上曰,分付奉常寺祭酒,依例入璿源殿,可也。命退,諸臣以次退出。
庚子六月初七日酉時,上御誠正閣。左副承旨與奎章閣直提學入侍時,直提學徐浩修,左副承旨沈念祖,假注書洪光一,記事官李·金載瓚,以次進伏訖。上命直提學進前,浩修進伏,上曰,奎章閣卿父爲主人矣。浩修曰,小臣受國厚恩,保有今日,重入脩門,仰瞻天顔,臣雖明日退塡丘壑,少無餘憾矣。上曰,卿家所遭,初甚難矣。今至於此,予甚喜焉。此非獨卿家私門之幸,實國家之幸也。浩修曰,聖恩罔極,無以圖報,臣只有日夜感泣而已。命提學先退。上曰,璿源殿當行別茶禮,仍爲齋宿,坐直承旨回入藝文館。命退,諸臣以次退出。
上在昌德宮。停常參·經筵。
鄭志儉啓曰,明日常參·經筵取稟。傳曰,只晝講。
沈念祖,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
鄭志儉啓曰,來十一日輪對取稟。傳曰,爲之。
又啓曰,藥房三提調爲承候來待矣。傳曰,入侍。
傳于沈念祖曰,罰已行矣。中官方得賢蕩滌。
沈念祖啓曰,禁衛營從事官來言,今日本營軍兵日次私習云矣,敢啓。傳曰,知道。
又啓曰,御營廳從事官來言,今日本廳軍兵日次私習云矣,敢啓。傳曰,知道。
鄭昌聖,以吏批啓曰,本曹郞官今當差出,而前望中無故之人,只有二人,以二望擬入之意,敢啓。傳曰,知道。
庚子六月初八日辰時,上御誠正閣。藥房三提調入侍時,都提調鄭弘淳,提調兪彦鎬,副提調鄭昌聖,假注書趙興鎭,記事官李·金載瓚,醫官吳道炯·徐命緯·崔宅中·慶成運·金成五,以次進伏訖。弘淳曰,數日老炎益甚,聖體,若何?上曰,一樣矣。弘淳曰,王大妃殿症候,何如?上曰,一樣矣。弘淳曰,惠慶宮氣候,何如?上曰,一樣矣。弘淳等曰,六和湯進御後凡節,若何?上曰,別無顯效,而午後煩鬱之症似勝,連進五貼,何如?道炯進伏曰,六和湯盛暑之良劑,加進,似好矣。仍命按診,道炯診候後退伏曰,脈度左右三部,極爲調均,而胃口暑濕,終未快祛,故午後則似有煩鬱之症候矣。自今加進四五貼,恐合也。弘淳等曰,然則自今日連爲煎入乎?上曰,好矣。命書傳敎曰,在外承旨許遞,前望單子入之。命退,諸臣以次退出。
上在昌德宮。停常參,只晝講。
夜二更,流星出天津星下,入坤方天際,狀如拳,尾長二三尺許,色白,啓。
鄭志儉啓曰,自初十日至十六日,溫繹間視事頉稟。傳曰,知道。
傳于鄭志儉曰,奎章閣堂郞來待。
沈念祖啓曰,奎章閣堂郞,依下敎來待矣。傳曰,入侍。
承旨前望單子入之。申景濬·李敬養落點。
傳于鄭昌聖曰,新除授承旨,卽爲牌招察任。
備忘記,向因江陵府査事,以京差人之牟利作弊,有照律嚴勘之命,則厥漢自府獄,移囚營獄之際,中路逃躱,而身爲道伯,掩諱之不暇,本事則不以實聞焉。守令則不以罪請之,新伯始乃捕捉,當初初不狀聞者,寧有如許紀綱?前監司具㢞,亟施罷職不敍,傳敎罪人逃失,自有其律,該守令拿問處之。
沈念祖,以黃海監司罪人梁泰熙,瑞興縣到配啓本入啓。
備忘記,不過懲勵日後,與同罪院隷,竝放送。
沈念祖,以弘文館言啓曰,副修撰李益烍,疏批已下,卽爲牌招察任,何如?傳曰,允。
以副修撰李益烍牌不進罷職傳旨,傳于沈念祖曰,只推,更爲牌招。
以副修撰李益烍牌不進罷職傳旨,傳于沈念祖曰,設有可言之情勢,近來似此之人,率多行公,胡獨乃爾,只推,更爲牌招。
鄭昌聖,以吏曹言啓曰,繕工監假監役李普謙呈狀內,身病甚重,勢難察任云,依例改差,何如?傳曰,允。
鄭志儉,以禮曹言啓曰,孝徽宮禫祭吉日,以來七月初三日推擇啓下矣。入廟先告事由祭,同日禫祭,當爲兼告擧行,祝文中措辭添入,移奉吉時,令日官推擇,則同日卯時爲吉云,移奉同日同時,移奉後奉安祭同日隨時設行之意分付,何如?傳曰,允。
沈念祖,以兵曹言啓曰,羽林衛將金光運,猝得毒感,症形危劇,五衛將許,素抱伏暑之症,當暑添越,旬月之內,萬無起動供職之望,俱爲呈狀乞遞,宿衛輪番之任,不宜久曠,竝今姑改差,何如?傳曰,允。
李敬養,以訓鍊都監言啓曰,因司謁手本武藝別監李春英,李祥僑久勤當次,依定式遷轉事啓下矣。別監李春英,別武士有闕,先爲差定,李祥僑時無見窠,待闕差定之意,敢啓。傳曰,知道。
申大升,以刑曹言啓曰,同罪院隷竝放送事命下矣。依傳敎,黃海道瑞興縣定配罪人梁泰熙,京畿長湍府定配罪人崔好孫等,竝卽放送事,發關分付于各該道臣之意,敢啓。傳曰,知道。
沈念祖,以刑曹言啓曰,頃因本曹覆啓,典獄署書吏全萬齡,前受刑外,加刑三次後發配事,判下矣。罪人全萬齡,旣準三次之刑,全羅道海南縣定配,卽爲押送之意,敢啓。傳曰,知道。
鄭志儉,以奉常寺官員,以都提調·提調意啓曰,東籍親耕田所種小麥打作,則所出爲一石七斗之意,敢啓。傳曰,知道。
大司憲鄭一祥,大司諫李養鼎,司諫金履禧,掌令柳孟養,持平沈商賢,獻納尹長烈,校理姜忱,副校理李時秀·朴天行,正言徐有鍊,修撰權以綱·尹尙東,副修撰徐鼎修啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答三司曰,不允。
大司憲鄭一祥,大司諫李養鼎,司諫金履禧,掌令柳孟養,持平沈商賢,獻納尹長烈,正言徐有鍊啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答兩司曰,不允。第六件,七件事,亟停勿煩。
掌令柳孟養啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。第六件·七件事,亟停勿煩。
獻納尹長烈啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟,李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請鎭海縣定配罪人埏,亟令王府,拿鞫得情,仍施當律,其應坐支屬,不可遠地散配而止,亦竝施絶島散配之典。請逆賊尙魯,亟施孥戮之典。措辭見上答院曰,不允。第九件,十五件事,亟停勿煩。
同副承旨鄭志儉疏曰,伏以臣與新除授右副承旨李敬養,有姻婭應避之嫌,揆以法例,在下當遞,玆敢援例陳章。伏乞聖明,特許遞改,以存公格,千萬幸甚,臣無任屛營祈懇之至,謹昧死以聞。答曰,省疏具悉。疏辭下該曹稟處。
吏曹參議徐有防疏曰,伏以臣於見職,屢遭猥叨,則地便宿硏,義無必辭,而第目下私心,終有所不可仍冒者,本曹參判臣徐浩修,卽臣之族叔也。親屬雖係稍疎,銓任大異閑司,一時之竝占兩堂,不獨私門切滿盈之懼,抑亦朝體有苟簡之嘆,則其豈可以公格之無礙,而晏然自居也哉?且以近事言之,領府事臣鄭弘淳爲亞銓時,前領敦寧臣鄭存謙,以三銓,引義屢解。今臣私義,旣如是難安,前人已例,又如是明的,臣之職名,自屬當遞,而適値齋日,疏籲路阻,無端違召,亦涉惶悚,不得不冒沒出肅,而一日虛縻,悶隘轉深,今姑略陳短章,仰暴危懇。伏乞聖慈,俯垂諒察,亟遞臣所帶吏曹參議之任,以安微分,千萬幸甚。臣無任屛營祈懇之至,謹昧死以聞。答曰,省疏具悉。所辭似然,本職許遞焉。
副修撰李益烍疏曰,伏以臣於往年,爲吏無狀,未能積逋之督完,同被諸倅之追坐,罪著昏謬,尙復誰咎?回思至今,慙惶滿心,七載杜門,萬念都灰。不意聖度包荒,一物不棄,旣疏釋矣,又甄用之,玉署新命,遽下於病伏窮盧之中,臣且惶且感,以首頓地,不知滓穢賤臣,何以得此於君父之前哉?況今一初淸明,跛躄皆聳,積違軒墀,戀結倍切,區區下情,豈不欲卽地竭蹶,叩謝洪造,依近日月,一瞻耿光,而第伏念臣於見職,自來有難强之義。所遭人言,固非尋常,前後恩除之下,輒皆控免,未嘗一番出脚者,通朝之所共知也,今何可諉以時月之久,而憑恃寵靈,揚揚冒進,以壞一身之廉防,重貽士夫之羞恥哉?鐵限在前,株守難變,咫尺脩門,進身無路,撫念情踪,良亦悲且苦矣。伏乞聖明,亟許鐫削臣職,仍治臣罪,以嚴朝綱,以靖私分焉。臣雖不敢以見職自居,而區區忠憤,有不能默,略此附陳之。年來三司之論,皆臣跧蟄以後事,臣於蒙蔀之下,聞見孤陋,而只以其聽於輿論,發於諸疏者觀之,亦不覺熱血沸騰,直欲大聲疾呼,仰請斬馬之劍,而拘於罪名,恨不能得。何幸乾斷赫然,天討肆行,元兇巨慝,次第伏法,幾皆廓淸,此實國家轉危爲安之慶,而獨奈何鄭妻·龜柱,尤是群凶之窩窟,百賊之根柢,而尙今偃息於覆載之間,首尾四五年之久,大小千百人之言,剖心見血,終未仰格,畢竟處分,僅止島配,刑政之剌謬,已無可論,而彼以何等罪名,何等地處,旣知其不能容於天地間,則狠性凶肚,必將無所不爲,是以人心憂危,國勢岌嶪,殊未知何樣禍機,伏於何處,古今天下,寧有如此事哉?臣誠抑塞悶鬱,流涕不足,而至於痛哭也。噫,世變無窮,百怪層生,洪國榮又出矣,其擅國無君,沮戲大計之罪,實是千古權奸之所未有也。噫嘻痛矣。殿下所以寵遇之何如,富貴之何如,而不思一分感戴,乃反百道稔凶,甘作宗社之罪人者,此尤中外大小之所扼腕齊憤者也。合辭聲討,亦幾月矣,遠竄之律,本不過姑先之請,而此亦靳允,輒以速停爲敎。噫,我聖上卽祚以來,凡百注措,無一不灑落光明,而一失於鄭妻,再失於龜柱,三失於國榮,不顧公議之如何,大義之如何,而只爲一私字所牽掣,終使乾德不剛,王綱未張,餘外諸啓,罔非春秋所先誅者。至於相福·瑩中輩之所犯關係,尤如何,而亦皆一例相持,只事謄傳,此豈群下所嘗望於殿下者哉?臣於田間,曾聞諸臣之只傳故紙,每咎其不能碎首文陛,期回天聽,今乃身登殿下之朝,而又遵諸臣之轍,只事伈伈,則臣之自愧,固無論,人之責臣,將無異臣之咎諸臣。臣實憂憤弸中,益切不共戴之心,而職旣匪據,身不能進,只以草草數語,略陳愚慨。惟聖明不以人棄言,亟允諸臣之請,使宗祊安而亂賊懲焉。臣無任屛營祈懇之至,謹昧死以聞。答曰,省疏具悉。前後疏箚之批,已悉諭,爾其勿辭察職。
庚子六月初九日辰時,上御誠正閣。晝講入侍時,同知事徐有寧,特進官鄭民始,參贊官申大升,侍讀官李敬一,檢討官尹尙東,假注書洪光一,記事官李·金載瓚,宗臣安川君烓,武臣李漢五,掌令柳孟養,獻納尹長烈,以次進伏訖。上讀前受音訖,敬一進讀自生財有大道,止右傳之十章,上讀新受音訖。敬一曰,此章言理財。財者,有國之關係大矣,孰不知生衆食寡,爲生財之道,而行之者亦鮮焉。至于我朝,冗官祿食,雖不多,而遊衣遊食者,亦夥然,苟能盡歸於農,使之務本,則亦可爲生財之道矣。至於用財一節,則民間之婚嫁喪葬,飮食衣服,爭尙侈靡,轉輾成風,損財之弊,不一而足,伏願殿下,留意導率之方焉。百乘之家,猶不畜聚斂之臣,況千乘之國乎?聚斂之臣,似利於國,而損下益上,弊歸於民,可不懼哉?惟願惕念焉。尙東曰,上番以聚斂之臣發端矣,其曰寧有盜臣,甚言聚斂之臣之不可畜也。蓋盜臣與聚斂之臣,非有才能,則莫能爲矣,以今時言之,能吏之弊,甚於貪吏。貪吏則隨現繩治,容或懲戢,而至若能吏,則挾才負能,舞文弄智,中雖有侵漁之患,而外或釣善治之名。以此言之,貪吏卽盜臣,能吏乃聚斂之臣,而聚斂之臣,亦非別般人,卽閑居不善之小人也。人君雖不欲用聚斂之臣,而辨別甚不易。宋之神宗,豈非願治之主,而不知王安石之爲小人,蘇老泉辨奸論所謂好惡奪其中,是也,其後靑苖之法,酷於天下,馴致靖康之禍。平天下章,或慮有務財之弊,故再言以義爲利,以戒小人之長國家,此亦書傳命龍于末之意也。伏願殿下,先辨乎君子小人之別焉。上曰,好矣。有寧曰,此章之要,在義利二字,而篇末丁寧致戒,孟子首章,先言義利,聖賢授受底道,專在於分別義利之界者,有如是矣。蓋財用者,有國之不可廢者,而若其務財用之財,卽財之悖入者也,生財有大道之財,卽財之得正者也。以我國言之,非有許多冗官,而游食游衣者,不勝其多,在國家則大事荐疊,而節用之方,靡不用極,故能保其支撐矣。至於民間,奢侈成風,已作痼弊,如此不已,爲慮轉深,伏願益軫導率之道焉。上曰,好矣。民始曰,平天下之道,專在絜矩,而絜矩之道,以用人理財言之,國之關係,民之好惡,專在是矣。用人當於人心,理財同其好惡,然後眞箇治平之道,而就其中分言本末,則用人實爲本矣,伏願體念焉。命參贊官陳文義。大升曰,玉堂·經筵,咸陳文義,如臣鹵莾,別無所見矣。上曰,臺臣無新啓,則退出臺廳,可也。仍命經筵官先退。命書傳敎曰,承旨前望單子入之。命退,諸臣以次退出。
庚子六月初九日申時,上御誠正閣。奎章閣堂郞入侍時,提學金鍾秀·兪彦鎬·鄭民始·徐浩修,直閣金宇鎭,待敎徐龍輔,右承旨沈念祖,假注書洪光一,記事官李·金載瓚,以次進伏訖。上曰,今則閣臣濟濟,卿等須當官盡職。予欲責效於卿矣。凡有官則有職,有職則必有規模,夫豈有無事之官乎?先朝編次人,卿等亦曾目撃矣。當時是職,人孰不榮之,而蔡濟恭·元仁孫諸人,皆孜孜盡職不倦,至於弘文館御製色下人,亦能誠謹於奉行,故終爲司鑰。而況此閣之設,暗合於宋·明古事,實不是冗官之比,而年來漸如此矣。文治不必加意,而尙質去文,乃所以斂華就實之道也。近來玉堂,亦不無無文而行公者,推此而言,則雖不必尙文,而文臣則當責以文臣之事矣。卿等視直提學,反不如兩館提學,以無事之冗官故也,然而旣合於外閣,則責望重矣,居是職者,豈不留意於文學上乎?且設此官之意,旣倣宋·明,又倣集賢殿,則顧不重歟,而凡係文蹟,皆無可稱,且無一冊子開刊。年年刊冊,自有古例,而今之冊子,多誤字,致令殿講儒生,往往誤讀,此予之每常自恧者也。旣有其官,則當脩明式例,切磨講究,俾有實效,可也。此非爲觀瞻,而苟令人以榮選看之,亦豈不美歟?朝廷之上,規模未立,豈容區區於一閣,而當官盡職,卿等之責也。予言,果何如?鍾秀曰,聖敎當矣。以本閣言之,當其任盡其職,然後斯可爲去文務實之道,而臣等不能職思其居,惶愧極矣。今則殆同草創,故堂郞及下人,手與事不相熟矣。上曰,閣職始於奉朝賀,當有一副當規模,而天下萬事,固無無規模之事矣。此官雖曰,草創未備,而在這裏盡其職,可也。今或有問其職業何事,則卿等當無辭可答矣。就其中窒礙不通者,存而勿論,其可行者,必當其職,去文務實,然後眞箇右文之治也。旣合於校書館,則關係亦重,而至於檢書官,自堂上拘束,可也。下人何其多也?汰冗官,有國之先務,況下人輩乎?兼差則除本仕,當有警勵之道,而近以頑慢者塡之,極爲非矣。其中有文翰者留在,而餘外當思査正之道矣。旣着了紗帽,必有其職,當正其規模,可也。卿等做甚事耶?正宜思量道理,整頓規模,或有犯此者,堂郞交勉,至於胥吏輩,罪之笞之,無所不可。鍾秀曰,不能當官而盡職,徒歸文具而止耳。民始曰,臣固自知其冗官矣。上曰,是居官却步者矣。鍾秀曰,御製,當定其日月校讎,而冊子亦宜收拾矣。上曰,凡於御製,當有續續奉行之事矣。鍾秀曰,規模一正,則臣等謹當奉而行之矣。民始曰,不但堂郞不相關涉,官吏亦然矣。鍾秀曰,繼自今新立式例,稟裁然後漸次行之,似好矣。上曰,正其規模,常目在之,可也。近有不經吏·弘,而爲直閣者乎?民始曰,有之矣。上曰,只管先正規模,如直閣以吏·弘爲定,待敎以翰林爲定,至有吏胥,亦宜有定分矣。鍾秀曰,奎章閣褒貶單子進入時,當有式例矣。上曰,直達,可也。卿等以提調·郞廳樣爲定,可也。鍾秀曰,賓客之於春坊,有相似者矣。上曰,我國動法周官,校書館倣祕書省,藝文館亦然。玉堂則如唐之弘文館,宋之崇文館,不但徒事書帙,亦爲三司論思之地。至於此閣,編次人所任,寔掌故事尊先製之道也。當初宗簿寺,立煥章閣,奉列聖御製,故有宗簿官員押班侍臣之例矣。徐奉朝賀,欲以直閣·待敎,兼春秋館,而亦未果矣,今則宗簿寺煥章閣,可謂疊設,文字旣入於奎章閣,而宗簿之職,敎訓宗親而已。鍾秀曰,然矣。上曰,我國文明,豈不效中國龍圖閣乎?仍命退,諸臣以次退出。
上在昌德宮。停常參·經筵。
未時,灑雨下雨,酉時,灑雨下雨,測雨器水深二分,啓。
藥房都提調鄭弘淳,提調兪彦鎬,副提調鄭昌聖啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜。惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,後日次入侍,宜矣。
王大妃殿·惠慶宮·中宮殿,藥房口傳問安。答曰,知道。
藥房口傳啓曰,卽伏聞王大妃殿差備待令醫女所傳之言,則以竹瀝進御旣久,或有過涼之慮,此後則只薑汁入之事,有所下敎云,依此擧行之意,敢啓。答曰,知道。
沈念祖啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵日次私習云矣,敢啓。傳曰,知道。
以副修撰李益烍三招不進罷職傳旨,傳于沈念祖曰,爲先推考傳旨捧入。
鄭昌聖啓曰,承旨有闕,政事取稟。傳曰,前望單子入之。
鄭昌聖啓曰,新除授左副承旨申景濬,時在全羅道淳昌地,斯速乘馹上來事,下諭,何如?傳曰,許遞,前望入之。
承旨前望單子入之,李亨逵·沈豐之落點。
吏曹,左承旨李亨逵,右承旨沈豐之,左副承旨申大升,右副承旨沈念祖,同副承旨李敬養。
鄭昌聖啓曰,新除授左承旨李亨逵,右承旨沈豐之,竝卽牌招,何如?傳曰,允。
以左承旨李亨逵牌不進罷職傳旨,傳于李敬養曰,只推,更爲牌招。
傳于李敬養曰,傳命司謁推考。
以左承旨李亨逵再牌不進罷職傳旨,傳于李敬養曰,只推,更爲牌招。
以李益烍囚單子,傳于李敬養曰,分揀放送,仍卽牌招入直。
李亨逵,以義禁府言啓曰,江陵兼任襄陽府使丁範祖拿問處之事,傳旨啓下矣。丁範祖,時在江原道原州地云,依例發遣府書吏,拿來,何如?傳曰,允。
大司憲鄭一祥,大司諫李養鼎,司諫金履禧,掌令柳孟養,持平沈商賢,獻納尹長烈,校理姜忱,副校理李時秀·朴天行,正言徐有鍊,修撰權以綱·尹尙東,副修撰徐鼎修啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答三司曰,不允。
大司憲鄭一祥,大司諫李養鼎,司諫金履禧,掌令柳孟養,持平沈商賢,獻納尹長烈,正言徐有鍊啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答兩司曰,不允。第六件·七件事,亟停勿煩。
持平沈商賢啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人,李普行,亟令王府,拿鞫嚴問。措辭見上答府曰,不允。第六件·七件事,亟停勿煩。
正言徐有鍊啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,夬正王法。請減死罪人弼海,亟寢酌處之命,仍令王府,設鞫得情,夬正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。措辭見上今番投書,亘古所無之變,其凶肚逆腸,直與任·輝諸賊,一串貫來,心寒骨靑,尙忍言哉?窮凶情節,畢露無餘,忍杖抵賴,徑先致斃,常刑未加,輿憤愈激。論以王章,宜施追律,而平法新令之下,雖不敢仰請,惟其凶計之暗地排布者,不可不一一究覈,則埏,以鎭厚之父,其敢曰在家不知,而拿鞫之請,未及蒙允,物故之啓,遽爾來到,未施當律,任其自斃,其爲憤惋,當如何哉?埏之拿鞫得情,雖無可論於身故之後,而鎭厚之應坐支屬,不可如前遠配而止。請鎭厚之支屬應坐者,亟施絶島散配之典。請逆賊尙魯,亟施孥戮之典。措辭見上院啓中,埏,旣已物故,停啓。答院曰,不允。第九件事,亟停勿煩。第十五件埏事,旣已物故之後,島配之律,移施於鎭厚支屬,此等法典,未之前有,不但乖目下所見,實又啓方來之弊。不料堂堂淸朝臺閣,有此無法之請,停與不停,非所可論矣。
備忘記,楚獄多濫,猶有夜起彷徨之歎,予於去年夏埏之獄事,以爲近是。不但此之爲然,伊時因埏支屬散配事,埏家婦女,至有自盡者數人,蓋婦女勿配之傳敎,刑曹發配之草記,互相巧違之致,心嘗矜惻于中。近者盈握之啓,必於此件,每下亟停之批者,誠有所以也。今則渠已物故,支屬何知?埏支屬散配者,竝放送事,卽爲分付。
正言徐有鍊啓曰,臣之庸愚湔劣,本不合於淸朝耳目之任,而沐浴義重,他不暇顧,冒沒蹲據,鎭日詣臺,得伏見鎭海縣定配罪人埏物故之狀,雖不得不依例停啓,而若其鎭厚支屬島配之請,事件稍異,有不可竝停,故更爲連啓矣。及承批旨,誨責備至,至有法典未有,又啓來弊之敎,臣實惶懍愧恧,罔知攸措。第伏念原啓中拿鞫得情之請,雖指埏一身而言,絶島散配之啓,卽鎭厚支屬之謂也。埏旣物故,則拿鞫之請,固無可施,而鎭厚支屬,應坐自如,則豈可以埏之物故,而竝停鎭厚支屬島配之啓乎?聖敎之下,竊不勝抑鬱,而此莫非臣辭不達意,誠未見孚之致,其何敢一刻晏然於臺次乎?請命遞斥臣職。答曰,方欲處分,勢難例批矣。
備忘記,臺批旣諭,執法之地,豈創無於法之法乎?況其避辭,殊近遂非之嫌,重爲之不槪也。旣失常法,又啓後弊,正言徐有鍊遞差。
李敬養,以刑曹言啓曰,罪人埏,已物故,支屬何知,埏支屬散配者,竝放送事命下矣。依傳敎罪人鎭厚子,咸鏡道明川府定配罪人秉漢,侄,平安道朔州府定配罪人聖雲等,竝卽放送事,發關分付于各該道臣之意,敢啓。傳曰,知道。
庚子六月初十日,兼春秋洪光一。禁府啓目,昌原前府使張鉉佐,莫重殺獄,不卽檢驗,反爲拘留屍親,以開私和之路,末又不報營門,直施刑訊,勒捧拷音,以爲遮掩之地者,俱係不法,議處,何如?傳曰,渠之能文,雖無此供辭,已自知之是隱則,幺麽武弁,敢生罪中免罪之計,飾辭張皇,綴文波瀾者,究厥情狀,誠極巧惡。雖從官吏之分,不施償命之律,而此等殘暴之吏,不可遞然酌放,原供辭勿施,更令從實直招。此事比前所犯,大小雖甚懸殊,其爲所係民命之事,一也是置,更良發問目,嚴問口招爲乎矣。設置王府,果不能取服負罪之一守令乎?卿等除尋常着念盤問爲良如敎。
上在昌德宮。停常參·經筵。
自申時至戌時,灑雨下雨,測雨器水深九分。
沈豐之啓曰,刑曹判書尹東暹,除拜後過三日不爲出肅,依定式推考警責,仍卽牌招察任,何如?傳曰,允。
沈念祖啓曰,入啓文書之所用紙地,自有恒品,今日巡監軍單子紙色,有違常例,而捧入時急,雖不得退却,當該兵曹入直堂郞不察之失,不可無警,推考,何如?傳曰,允。
又以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
申大升,以都摠府言啓曰,副摠管李明運,以御營中軍,軍兵等中日試放事,南小營晝仕出去之意,敢啓。傳曰,知道。
沈念祖啓曰,合辭方張之時,憲府無詣臺之員,事甚未安,除在外外,呈告人員,竝卽牌招,何如?傳曰,允。
又啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
傳于沈豐之曰,輪對官入侍。
申大升,以訓鍊都監言啓曰,本局分授都城敦義門北邊體城頹毁處,今方改築,所入石子,東郊蘆原近處,浮出取用之意,敢啓。傳曰,知道。
大司諫李養鼎,司諫金履禧,獻納尹長烈啓曰,臣等俱以庸魯之資,猥忝淸朝耳目之任,夫豈有一分堪承之望,而只緣懲討義重,冒沒蹲據,反顧愧恧,若無所容。乃於昨日,鎭厚應坐支屬島配事連啓,臣等雖不詣臺,而僚臺以改措辭連啓之意,依例通報於臣等,故臣等亦以無異同之意,答送矣。及伏承聖敎下者,誨責備至,至有傳啓臺臣遞差之命,臣等萬萬惶縮,不知所措。連啓之際,初旣與聞,則何可諉以未及聯參,同罪倖免,晏然自恕乎?揆以臺體,去就一節,非所可論,昨緣日暮,今始來避,所失尤大。請命遞斥臣等之職。答曰,依啓。
掌令柳孟養啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答曰,不允。第六件·七件事,亟停勿煩。
漢城判尹兪彦鎬疏曰,伏以臣每拘懇迫之私,未竭瞻依之誠,抱玆耿耿,日夕靡寧。向因史役時急,促敎洊降,適會母病少間,不以此時暫膺,則蔑分任情,罪益難逭,於是乎章皇就途,冒沒行公,而史事尙遠於完了,兼銜輒侈於靡爾,遲徊累旬,不敢言私,至於內局之任,尤是區區報效之地,庶殫夙夜之勞,少慰依戀之忱。而臣母病添之報,今又至矣,蓋篤老綿綴之氣,長在枕席,値玆劇熱,將攝失宜,舊證如期,而發新又乘其虛,似瘧非瘧,寒熱交攻,寢食都廢,氣息懍然。臣久曠定省之餘,忽聞此報,方寸煎熬,不遑他顧,玆敢冒進短章,徑尋鄕路。伏乞聖慈,特加矜諒,亟命鐫解臣本兼諸職,以便省護,仍治臣擅行之罪,以嚴邦憲焉。臣無任屛營祈懇之至。答曰,省疏具悉。卿其勿辭,往護母病,竢少間上來行公。
庚子六月十一日辰時,上御誠正閣。輪對官入侍時,掌苑署別提安祐,養賢庫奉事金命彦,典牲署奉事金履錫,造紙署別提李尙淵,典獄署參奉金象行,同副承旨李敬養,假注書洪光一,記事官李·金載瓚,以次進伏訖。上命輪對官進前。祐進伏。上問履歷,祐曰,始仕禮賓參奉矣。上曰,爾之初入仕時,銓官誰也?祐曰,鄭羽良矣。上問職掌,祐曰,臣掌生果矣。上曰,遺在幾何?祐曰,生栗四百一石三斗,紅柿五萬八千六百七十介,生果一萬二千一百七介,石榴六千五百五十二介。上問所懷,祐曰,臣無所懷。命彦進伏。上問職掌,命彦曰,臣養賢庫入直矣。上曰,遺在幾何?命彦曰,飯米三百九十石矣。上問所懷,命彦曰,臣無所懷。履錫進前。上問職掌,履錫曰,臣掌牲色。上曰,遺在幾何?履錫曰,猪牲三百三十口矣。上問所懷,履錫曰,臣無所懷。上曰,犧牲肥澤乎?履錫曰,肥澤矣。尙淵進前。上曰,爾是誰子孫也?尙淵曰,臣之高祖,爲訓鍊僉正矣。上曰,遺在幾何?尙淵曰,咨文紙八十三張矣。上問所懷,尙淵曰,臣無所懷。象行進伏。上曰,始仕於何銓官也?象行曰,削黜罪人洪樂純銓曹時爲之矣。上曰,職掌不須問也。獄內多弊,侵虐無辜之端,比比有之,設置獄官,何等法意,而慢不知此,極爲駭然。近則此弊,如何?象行曰,臣頃伏見判付辭緣,只增惶悚矣。上曰,汝之入直時無弊乎?象行曰,似無弊矣。敬養曰,筵奏事體,何等嚴重,而典獄參奉金象行,獄弊詢問之下,敢以近則似無漫漶仰對,事甚駭然,推考,何如?上曰,依爲之。出擧條上曰,此事便屬令前矣,予以三令五申之意,丁寧飭喩,爾須出去申飭也。此後更有如此之事,則當各別處分矣。上曰,左承旨推考傳旨捧入乎?敬養曰,有傳旨姑置之命,故臣不敢遽然捧入矣。命書傳敎曰,未知其有何情勢,而一日三違,大關紀綱,左承旨李亨逵,遞差。命退,請臣以次退出。
上在昌德宮。停常參·經筵。
自初昏至夜一更,灑雨下雨,測雨器水深一分。
徐有防啓曰,明日乃是初伏,自明日至處署間,視事頉稟之意,敢啓。傳曰,知道。
又啓曰,來十六日儒生殿講,取稟。傳曰,停。傳于徐有防曰,政事當日爲之,吏曹參議前望單子入之。
又傳于曰,承旨入侍,吏曹參議前望單子入之。李敬養落點。
徐有防啓曰,吏曹參議李敬養,旣在闕中,不爲肅謝,直爲出去,事甚未安,推考警責,何如?傳曰,允。
以吏曹參議李敬養牌不進罷職傳旨,傳于徐有防曰,只推,更爲牌招。
沈豐之,以兵曹言啓曰,明日本曹褒貶時,堂上不可不備員,而參判未差,參議尹勉升,方在待罪中,參知金蓍耇,今方入直,他無推移磨勘之員。參判有闕之代,令該曹,以在京無故人,口傳差出,待下批牌招,以爲同參之地,何如?傳曰,參議遞差,與未差之代,今日政擇差。
有政。吏批,判書金鍾秀進,參判徐浩修進,參議李敬養進,承旨沈豐之進。以李鎭衡·金文淳·徐有防爲承旨,李壽勛爲大司諫,洪彦喆爲司諫,趙鎭衡爲獻納,李性吾爲正言,金履禧爲副修撰,李爲兵曹參判,朴祐源爲兵曹參議,鄭彦昇爲宗廟令,丁俔祖爲校書,校理李集星爲繕工假監役,具世勣爲靈光郡守,李宅源爲陜川郡守。
兵批,判書金華鎭病,參判·參議未差,參知金蓍耇入直進,承旨沈念祖進。以許侙·金光宇·具世德·金聲九·金履禧爲副護軍,李萬恢·徐晦修·徐有防·申景濬·李養鼎·鄭象仁·申思運·李亨逵·鄭志儉·尹勉升·李晉圭·沈觀之·尹長烈爲副司直,徐有鍊爲副司果。
傳于沈念祖曰,新除授兵曹堂上,牌招推移入直。
申大升啓曰,合辭闕啓,事甚未安,今日政新除授諫院諸臺,竝待下批牌招,何如?傳曰,允。
以行都承旨李鎭衡牌不進推考傳旨,備忘記,聞有實,可知其未蘇,勿推,今姑許遞。
傳于沈豐之曰,都承旨前望單子入之。都承旨前望單子入之,魚錫定落點。
傳于沈豐之曰,解由勿拘。
徐有防啓曰,假注書趙興鎭,身病猝重,勢難察任,今姑改差,何如?傳曰,允。
趙興鎭改差代,以朴鎤爲假注書。
傳于沈念祖曰,兵曹參知口傳差出。
吏曹口傳政事,以鄭志儉爲兵曹參知。
沈豐之,以訓鍊都監·禁衛營·御營廳言啓曰,月覲門東邊宮墻頹毁處,今已畢築之意,敢啓。傳曰,知道。
又以御營廳言啓曰,本廳分授月覲門東邊宮墻頹毁處,今已畢築矣,把守軍依例撤罷,集春營還入直之意,敢啓。傳曰,知道。
傳于申大升曰,禮房承旨入侍。
持平沈商賢啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答曰,不允。第六件·七件事,亟停勿煩。
庚子六月十二日,兼春秋張顯慶。進賀兼謝恩正使錦城尉朴明源,副使行副司直鄭元始狀啓,臣等一行,到平壤府,奏表文及咨文査對之由,已爲馳啓爲白有在果,本月初八日到安州牧,初九日與書狀官臣趙鼎鎭,査對官安州牧使臣申應顯,魚川察訪朱萬离眼同,奏表文及咨文,更爲査對,則別無差誤處是白乎等,以緣由馳啓爲白臥乎事。
庚子六月十二日辰時,上御誠正閣。奎章閣堂郞入侍時,提學金鍾秀·鄭民始·徐浩修,直閣金宇鎭,待敎徐龍輔,右承旨沈豐之,假注書洪光一,記事官李·金載瓚,以次進伏訖。上曰,戶房誰也?豐之曰,右副承旨沈念祖也。命書傳敎曰,近以農形雨澤狀啓觀之,海西一道,雖謂之闕閣,誠非虛語。旣欠詳審,多忽體叚,推此一事,固已萬萬寒心,而又以目下事言之,莫曰簿書之際也。名以奏御文字,況是藩臣封奏,則有此無前駭眼之事,其在尊朝廷杜後弊之道,罷削之典,烏可已也?然猶念民邑迎送之弊焉,黃海監司尹坊,姑先從重推考,以此意自政院措辭飭諭。上曰,狀啓初不塡月日,入京後塡書,此所謂燕王何以知之者也。狀啓出納之際,不能審愼,乃至自上致察,該房極爲非矣。仍命注書,持傳敎出頒,賤臣光一,承命出頒。鍾秀曰,奎章閣完議,未及出草,而條件當先稟定矣。宗簿寺扁額,卽肅廟御筆矣。上曰,異常矣。浩修曰,肅廟朝權愈啓稟矣。上曰,暎華堂上樑文,卽大提學權愈所作矣,列聖御製,亦權愈所纂成之乎?上曰,御筆奉於奎章閣,似合宜矣。鍾秀曰,然矣。上曰,規模旣正,則後人當按而行之矣。鍾秀曰,直閣,以吏·弘爲之事下敎,今以曾經玉堂·吏郞人爲之,何如?上曰,以玉署爲之,好矣。鍾秀曰,直閣,以曾經玉堂人,待敎,以翰·注及說書通望人薦狀事,閣志中釐正,何如?上曰,依爲之。出擧條民始曰,若無兩館提學,則奎章閣提學,當擧行矣。上曰,代撰,亦以知製敎爲之,況提學乎?一體施行,可也。命書傳敎曰,文衡及時任文任有故之時,出韻考試等事,以內閣提學牌招擧行,已有定式,應製文字之事,亦爲准此定式,該房知悉。鍾秀曰,城外擧動時,本閣堂·郞,依經筵班例,成班矣。城內擧動時,雖無經筵班,本閣郞廳,旣進參於侍臣班,則堂上似當成班進參於政院之後。閣志今方修正,故敢稟矣。上曰,城內一體爲之,可也。出擧條鍾秀曰,貶坐時褒貶單子,郞廳捧入乎?上曰,依爲之。鍾秀曰,奉命在外時,以貶坐不參爲中,可悶矣。乙酉年吏判上達,公故不參,勿爲題中事定式矣。上曰,以公頉懸之,可也。鍾秀曰,御製及綸音直下本閣者,本閣郞廳記錄,直下政院者,禮房承旨,下番翰林記錄,傳之本閣,本閣郞廳,一朔分二次編次後,諸堂郞會議修整,何如?上曰,依爲之。上曰,書吏除本司,若有罪,則竝與本府汰去,然後可爲畏戢之道矣。若本閣書吏,無事而徒食厚祿,則他司書吏,正如有庳之民奚罪者也,此亦當有定式矣。鍾秀曰,書吏來歷,不可不審,而文筆當取才矣。上曰,取才,可也。鍾秀曰,召對有特敎,則直閣入參,何如?上曰,好矣。民始曰,兼經筵則雖似有礙,而若有特敎,使之入參,則郞廳入參,亦似好矣。上曰,以我國言之,肅廟朝出書肆,今則無之矣。民始曰,直提學似不關於校書館矣。上曰,似然矣。民始曰,此等事當釐正矣。上曰,官員,制下人之道,亦當留意矣。厥漢輩,本是頑吏,千罪百惡,皆有之矣。民始曰,然矣。鍾秀曰,我朝官制,堂下官有兼官,則必有實官,元無無實官,只有兼官之例,而獨本閣之直閣與待敎,無實官,而只有兼銜,有違官制。今若以直閣·待敎,爲實職,而只於有實職人除拜時,許令兼帶,則似爲允當。他司亦或有有實職則爲兼銜,無實職則爲實職之例矣。此事有關官制,臣方待罪銓曹,故敢達。上曰,依爲之。出擧條豐之曰,詢問之下,戶房承旨,誤以右副仰對,臣竊惶恐待罪。上曰,何待罪之有?上曰,承旨闕誰也?豐之曰,都承旨,左承旨有闕矣。命書傳敎曰,呈辭承旨許遞,今日政差出。命書傳敎曰,旣有筵敎,此後凡於朝廷典禮,有博考之擧,而令本閣一體爲之,則本閣依弘文館例擧行。又如文苑事,有文任獻議之命,則內閣提學,不待別般提敎,同爲獻議事,定式施行,政院與本閣,以此知悉,作爲古常。又於典禮考據之際,或有異同之論,或以在家在外不參,則許令以箚以疏間,詳陳意見事,竝令知悉。豐之曰,新除授承旨及吏曹參議,待下批,牌招察任,何如?上曰,依爲之。出擧條新除授承旨及吏曹參議,待下批牌招察任事。榻前定奪命退,諸臣以次退出。
庚子六月十二日申時,上御誠正閣。禮房承旨入侍時,左承旨徐有防,假注書洪光一,記事官李·金載瓚,以次進伏訖。上命書傳敎曰,新除授都承旨,待下批牌招察任。命書傳敎曰,承旨房仍。上曰,朴祐源之病,近則如何?有防曰,尙今未差,而其母之病,亦不輕云矣,有防曰,今十五日常參,與上前開拆相値,一依戊申年前例,常參頉稟爲之乎?上曰,出擧條,可也。有防曰,臣卽時出擧條乎?上曰,自政院啓稟,可也。仍命賤臣光一曰,俄者奎章閣式例,擧條盡書之乎?賤臣光一仰對曰,盡書矣。上曰,速入之,可也。命退,諸臣以次退出。
上在昌德宮。停常參·經筵。
自巳時至未時,日暈。
徐有防啓曰,藥房都提調鄭弘淳,爲承候來待矣。傳曰,入侍。
藥房提調前望單子入之,洪樂性落點。
徐有防啓曰,自今日至處暑間,視事昨已頉稟,而取考戊申年日記,則朔望常參,不爲竝入於頉稟中,有事則頉稟,無故則擧行,今番則,何以爲之?敢稟。傳曰,依前例爲之。
沈念祖啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
備忘記,嫌路太廣,終非美事。事係自己先故切近之嫌,則朝家亦豈無體諒,而至於可已不可已之事,曾不顧忌,如是之煩浼。此習卽不敢售於先大王在宥之時也,胡今肆恣之至此乎?此亦慢朝廷之一端。俄者牌招之命,猶涉曲循,勿施,左承旨金文淳,爲先罷職,下義禁府推考。
備忘記,前牧使兪彦鉉,承旨除授。
李亨逵啓曰,新除授同副承旨兪彦鉉,卽爲牌招,何如?傳曰,允。
傳于李亨逵曰,承旨房仍。
李亨逵啓曰,新除授同副承旨兪彦鉉,方在奪告身中,何以爲之?敢稟。傳曰,蕩滌。
假注書朴鎤在外代,以徐美修爲假注書。
李亨逵啓曰,同副承旨兪彦鉉,以前任尙州牧使,方在解由未出中,何以爲之?敢稟。傳曰,勿拘。
備忘記,近來百隷,雖曰怠忽,至於銓地,係是黜陟百僚之職,而爲堂上者,無情勢無事故,而政事則必懸病,政牌則必違召,固皆無屬於廉防之事,則烏可不屬之紀綱乎?其在蕫勵之道,宜有懲後之擧,今日懸病政官,一竝遞差,前望單子入之,待下批牌招參政。
吏曹參判·參議前望單子入之,鄭民始·朴祐源落點。
傳曰,吏曹堂上前望落點中,罷散人敍用。
備忘記,玆事每欲下敎而未果。堂上猶申飭,況郞官乎?考見吏郞變通前省記,無日非實郞廳入直,至於假官入直,其例絶罕,近者反是,非假郞廳則將無入直之人。參政之人,華銜則復舊制,苦役則不復舊制,可乎?此因復設後謬例而然,此後申飭。若此不已,故事一正郞入直,各司郞官中長官入直之法,雖革之,可也,該房,依此知悉申飭。
備忘記,聞有貶坐不參吏郞云,供職不效,古吏郞事例,逡巡,反創無於前處義乎?該郞官問名,爲先汰去,拿問處之。大政當前,況於省記事,有飭敎,前望單子入之。
吏曹正郞前望單子入之,金宇鎭·黃鼎源落點。
李亨逵啓曰,合辭闕啓,已至多日,事甚未安,今日政新除授臺諫,竝待下批牌招,何如?傳曰,允。
沈念祖,以兵曹言啓曰,本曹佐郞洪柱翼,身病猝重,累度呈狀乞遞。宿衛重地,不可久曠,今姑改差,何如?傳曰,允。
有政。吏批,判書金鍾秀進,參判鄭民始進,參議朴祐源疏批未下,承旨徐有防進。以李性源·李亨逵·李東泰爲承旨,宋煥喆爲大司諫,沈命德爲司諫,李濟萬爲持平,李時秀爲獻納,宋民載·姜爲正言,金魯鎭爲同經筵,洪彦燮爲三登縣令,成穎爲奉常正,洪樂淵爲兵曹佐郞,韓光植爲禮曹佐郞。
兵批,判書金華鎭褒貶坐起進,參判李入直進,參議金蓍耇,參知鄭志儉褒貶坐起進,承旨沈念祖進。副司直鄭昌聖·李鎭衡。
有政。吏批啓曰,本曹郞官,今當差出,而獻納通擬之人,只有二人,以二望擬入之意,敢啓。傳曰,知道。以李時秀爲吏曹佐郞,行都承旨李性源,左承旨李亨逵,右承旨徐有防,同副承旨李東泰。
兵批,無政事。
傳于李亨逵曰,禮房承旨入侍。
傳于李東泰曰,承旨前望單子入之。
徐有防,以奎章閣言啓曰,本閣直提學徐浩修,時無職名,令該曹口傳付軍職,何如?傳曰,允。
大司憲鄭一祥,大司諫宋煥喆,司諫沈命德,掌令柳孟養,持平李濟萬·沈商賢,校理姜忱,副校理朴天行,正言宋民載,修撰尹尙東·權以綱,副修撰徐鼎修啓曰,請喬桐府黜置罪人鄭致達妻,夬正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,夬正王法。請削黜罪人洪樂純,爲先中途付處。措辭竝見上答曰,不允。
大司憲鄭一祥,大司諫宋煥喆,司諫沈命德,掌令柳孟養,持平李濟萬·沈商賢,正言宋民載啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭竝見上答曰,不允。第六件·七件事,亟停勿煩。
掌令柳孟養啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王府。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,夬施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭竝見上答曰,不允。第六件·七件事,亟停勿煩。
正言宋民載啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,設鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,更加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請逆賊尙魯,亟施孥戮之典。措辭竝見上新除授正言柳協基,時在洪忠道公山地,請斯速乘馹上來事,下諭。前啓請鎭厚之支屬應坐者,亟施絶島散配之典事,停啓。答曰,不允。第九件事,亟停勿煩,下諭事,依啓。
都承旨魚錫定疏曰,伏以臣逬伏江郊,木石爲居,今此新命,出於望外,臣誠惝怳感激,罔知攸措。正宜收拾神魂,以伸叩謝恩命,而同僚以臣之故,至被嚴譴,則揆以處義,其可恬然承膺耶?坐違召命,方切惶懍,第伏見傳敎下者,臣尤感隕罔極,糜粉何報?聖恩雖隆,私義已礙,反覆揣量,冒膺無路,玆敢隨詣闕下,略陳短章。伏乞聖慈,俯垂諒察,亟遞臣職,仍治違逋,以肅朝綱,以安私分,千萬幸甚。答曰,省疏具悉。所引理難强迫,今姑許遞。
左副承旨申大升疏曰,伏以臣與新除授都承旨臣李性源,有舅甥應避之嫌,揆以法例,在下當遞,玆敢援例陳章,徑出禁扃。伏乞聖明,俯垂諒察,亟許鐫改,俾存公格,仍治臣擅離之罪,以肅朝綱,不勝幸甚。答曰,省疏具悉。疏辭下該曹稟處。
同副承旨兪彦鉉疏曰,伏以臣於被罪蟄伏之中,忽伏蒙承宣特除之命,繼而天牌狎臨,臣於是,驚惶震越,不知措躬之所也。念臣不過常調一老蔭耳,銀臺喉舌之任,地望何如,而遞及於千不近萬不似之身耶?況臣與都承旨臣魚錫定,右承旨臣沈豊之,有姻婭應避之嫌,揆以法例,自在當遞之科,玆敢隨詣闕外,冒死仰籲。伏乞聖明,俯加諒察,卽許鐫遞,以存公格,以安私分,不勝萬幸。答曰,省疏具悉。疏辭下該曹稟處。
右承旨沈豊之疏曰,伏以臣與新除授都承旨臣魚錫定,有從娚妹應避之嫌,揆以法例,在下當遞,玆敢援例陳章,徑出禁扃。伏乞聖明,特許遞改,以存公格,不勝幸甚。答曰,省疏具悉。疏辭下該曹稟處。
吏曹參議朴祐源疏曰,伏以臣昨於病伏涔涔之中,忽叨騎省恩除,萬無自力陳列之望,坐犯違傲,獲蒙恩罷,私分兢惶,方切感祝之忱。千萬夢想之外,又伏承三銓除命,薄罷經宿,恩除遽降,含恩畏義,所當竭蹶趨承之不暇,而第臣所患,非比一時偶感之症,痰癖衝亘,食飮全癈,中焦痞塞,神識昏薾,殆有垂盡之時者,今已浹朔,尙爾進退。而且臣生母,年方七耋,居恒沈綿之中,近患毒痢,度數頻數,氣息奄奄,臣於病中,左右扶將,躬視藥餌,以此情勢,豈有離捨供職之望乎?今於天牌之下,末由趨承,臣罪至此,實合萬殞,玆敢略控短章,仰瀆崇嚴。伏乞聖明,俯垂矜憐,特許遞改,以安私分,以便救護,千萬幸甚。答曰,省疏具悉。爾其勿辭,俟母病少間察職。
庚子六月十三日,兼春秋張顯慶。進賀兼謝恩正使錦城尉朴明源,副使行副司直鄭元始狀啓,臣等一行,本月初九日安州牧奏表文及咨文査對之由,已爲馳啓爲白有在果,初十日寅時量,禁軍宋錫祚,謝恩表正副本四道,咨文二道,禮物摠單一道,齎到於安州牧爲白有等以,臣等祗受後,與書狀官臣趙鼎鎭,安州牧使申應顯,魚川察訪朱萬离,眼同査對,則別無差誤處是白乎旀。追乎到付戶曹關文乙用良,譯官張㵓所齎來方物黃細苧布十疋,白細苧布十疋,黃花席五張,同時來到爲白有等以,依例改結裹,同爲齎去爲白乎旀,臣等一行,仍爲發向前站緣由,竝以馳啓爲白臥乎事。
庚子六月十三日卯時,上御誠正閣。藥房都提調入侍時,都提調鄭弘淳,右承旨徐有防,假注書洪光一,記事官李·金載瓚,醫官吳道炯·徐命偉·崔宅中·慶成運·金成五,以次進伏訖。弘淳進前曰,聖體,若何?上曰,一樣矣。王大妃殿氣候,若何?上曰,近則有差勝之節矣。弘淳曰,近日不入竹瀝,或慮過涼乎?上曰,然矣。惠慶宮氣候,若何?上曰,一樣矣。弘淳曰,副提調魚錫定,自鄕上來云,卽爲牌招,何如?上曰,依爲之。出擧條藥房副提調魚錫定牌招事。榻前定奪命書傳敎曰,慈殿湯劑,逐日監煎之時,有難遲待其上來,提調兪彦鎬許遞,前望單子入之,上曰,進御淸暑六和湯,自今日停止事。出榻敎命書傳敎曰,向來所遭,昭晣無餘,雖使當之者申辨,何以過此?況今特除,意在念舊,則分義道理,安敢乃爾?都承旨魚錫定,從重推考,更卽牌招。上曰,農形如何?弘淳曰,今年可謂上上格矣。上曰,軍作米出於肅廟朝乎?弘淳曰,出於己酉·庚戌年矣。上曰,南行則承旨除授外,無他通淸乎?弘淳曰,然矣。上曰,洪彦弼嘉善乎?弘淳曰,羅州賑恤後加資,而其後又爲嘉善,自上思之,而有此除矣。上曰,左副承旨入侍事。出榻敎上曰,左承旨金文淳牌招事。出榻敎左副承旨沈豐之入侍。命右承旨先退。命書傳敎曰,後日次係是應頉之日,次對進定於明日。命書傳敎曰,多臺有闕,闕啓亦已有日,奉命及在外臺諫,竝許遞,與未差之代,今日政差出。近日新除臺諫,率多元在外之人,以致變通之頻數,事甚未安,以此申飭該曹。命書傳敎曰,都政以親政爲之。上曰,藥房提調,待下批牌招察任事。出榻敎命退,諸臣以次退出。
庚子六月十三日申時,上御誠正閣。禮房承旨入侍時,右承旨徐有防,假注書徐美修,記事官李·金載瓚,以次進伏訖。上命書傳敎曰,大政只隔數日,吏曹郞廳未差之代,今日政差出。又命書傳敎曰,旣示飭勵,且當庚炎,前承旨金文淳,禁推分揀。上曰,新除授承旨,牌招察任。出榻敎上曰,吏判金鍾秀,參判鄭民始,使之入侍。賤臣承命出,偕入。上曰,新差靈光郡守事,何也?鍾秀曰,臣於實錄廳,與摠裁官,語及此事,要使轉聞於首揆,以爲變通之地矣,似未及陳稟矣。臣之政注做錯,非止一再,草記陳疏,亦涉續續,又此趑趄矣,聖敎及此,爲先改差,更以文臣差送,好矣。上曰,卿言似不妨矣。鍾秀仍奏曰,昨日政靈光郡守,以武臣差出矣,追考曹在文蹟,則近年因特敎差送之外,溯考百餘年前,始有武臣差送之例。臣之矇未照檢,實爲惶悚,臣方待罪,而揆以政例,不可仍置,新除授靈光郡守具世勣改差,何如?上曰,依爲之。卿等勿待罪。出擧條上曰,今日新除南行承旨,果何如?鍾秀曰,其爲人,見重儕流,且蔭官,雖或爲該曹參議及府尹·方伯,而至於承旨,則事係稀罕,渠亦想以爲榮耀矣。上曰,今日銓郞新望,好矣。尹行修之不爲行公,事甚無義,故俄纔處分矣。大抵名宦之與苦役,元是不相離者,而近日名宦者,皆厭避苦役,專事占便,亦甚無義矣。此後銓郞呈省記,準官案等事,皆令親自擧行,假郞廳之呈者,政院勿捧,假官則只令豫備,以爲有故時替行之地,可也。上曰,令番都政初仕,當爲幾窠,而昨政新除監役誰也?鍾秀曰,初仕姑未知當爲幾窠,而昨除者聞是,故相臣李慶億奉祀孫云矣。上曰,向日借銜者誰也?鍾秀曰,故參議李普觀之兄,而文識凡百,素稱優如矣。上曰,普觀亦豈非有文名者乎?鍾秀曰,然矣,而亦多讓於其兄矣。上曰,吏議朴祐源,當爲行公乎?民始曰,聞其身病親患,實難供職云矣。上曰,如吏判及兪彦鎬者,俱是篤老侍下,而亦皆居鄕,誠是悶事也。上曰,吏判所任實錄之役,今至幾年條乎?鍾秀曰,年則姑捨,月且無多矣。上曰,印出者幾許,而鑄字用何處所藏乎?鍾秀曰,一日所印,其數不多,而鑄字則用芸閣件矣。上曰,金文淳之與魚錫定,有何不相見之嫌耶?鍾秀曰,此乃文淳必講之嫌,而自其父祖已然,實是世所共知者矣,文淳之今番不出,勢固然也。上曰,其所以爲嫌者何事,本有可執之義否?有防曰,此是前冬徐有寧疏辨之事也。鍾秀曰,凡爲辛壬禍家者,孰不與咸原爲嫌,而至於金氏,則尤有所必避者矣。聞魚有鳳受學於金昌協,兩家之契,實有師生之誼矣。當辛壬建儲之時,金氏初議于咸原,則咸原佯曰,可之,末乃陰沮,終成一網之禍,若論辛壬之禍魁,則咸原是已,于今六十年之間,一世之所共傳者,如是矣。摠戎使向亦以此義疏陳,則文淳秉執,宜無異同矣。上曰,辛壬之事,咸原則似無可執之跡矣。鍾秀曰,國舅地處,與外朝有異,不預外政,而自通內逕,事爲之上,雖無顯迹,而機斡之際,安得無犯乎?至於虎龍辭勳之請,一鏡讓功之疏,咸原之心迹,有不可掩矣。上曰,曾於疏批,亦有所云云,而咸原之封勳辭疏,賓廳獻議,似可爲自脫之證矣。鍾秀曰,咸原處國舅之地,居群凶之間,安得不作此文具,以粧外面耶?及當甲辰之後,其所執論,反爲高峻,而欲以此服後世之議者,不亦難乎?上曰,雖使咸原,初無所干,而顧其地處,則終難免一世之疑謗矣。鍾秀曰,地處旣如此,作爲又如彼,則公議之來,將何以自解耶?上曰,以常情揣之,則或有陰扶陽擠之意者,不甚爲異否耶?今則時移事遠,更不欲追論矣。仍命退,諸臣以次退出。
上在昌德宮。停常參·經筵。
李東泰啓曰,卽伏見慶尙右兵使洪和輔虎患申飭狀啓,則去五月二十九日封發者,始於今日來到,原狀啓雖已捧入,計其程途,則未免稽滯,該帥臣不能撿飭之失,不可無警,推考警責,何如?傳曰,允。
沈念祖,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,日熱如此,停。
又以都摠府言啓曰,副摠管李明運,以御營中軍,軍兵等中日試放事,南小營晝仕出去之意,敢啓。傳曰,知道。
徐有防啓曰,今十五日常參,以上前開拆相値,頉稟之意,敢啓。傳曰,知道。
承旨前望單子入之,沈豐之落點。
傳于徐有防曰,新除授承旨牌招察任。
又傳于曰,大臣·備局堂上引見。
傳于沈念祖曰,承旨房仍,以左副爲軍士房。
沈念祖啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
李性源啓曰,本院今春夏等褒貶,當爲磨勘以入,而時無實注書,不得爲之之意,敢啓。傳曰,注書前望單子入之,待下批今日磨勘。
傳于李性源曰,吏曹佐郞前望單子入之。
注書前望單子入之,金載瓚落點。
吏曹佐郞前望單子入之,徐鼎修落點。
李性源啓曰,下番翰林金載瓚,旣移注書矣。假注書徐美修,身病猝重,勢難察任,今姑減下,其代假注書洪光一,姑令仍察,何如?傳曰,允。
傳于李性源曰,京兆堂上·監司·守令,今日政差出。
有政。吏批,判書金鍾秀式暇,參判鄭民始進,參議朴祐源未肅拜。吏批啓曰,判書金鍾秀式暇,參議朴祐源未肅拜,小臣獨政未安,何以爲之?敢稟。傳曰,仍爲之。又啓曰,公山判官今當差出,而本府以營下劇邑,物衆地大,素稱難治,不可不擇差,他道及同道有聲績未準朔已準限守令,竝擬,何如?傳曰,允。以宋樂爲獻納,尹東晩爲副校理,具允明爲刑曹判書,徐浩修爲戶曹參判,金鍾秀爲判義禁,李衍祥爲同義禁,李德鉉爲陜川郡守,李義寬爲靈光郡守,李敬養爲敦寧都正,三登縣令李宅源,戶曹正郞洪彦燮,仍任事承傳,李衍祥爲判尹,李鎭衡爲京畿監司,兪彦鉉爲江界府使,鄭東閔爲公山判官。
兵批,判書金華鎭,參判李,參議金蓍耇病,參知鄭志儉入直進。以尹東暹·魚錫定·李敬養·兪彦鉉·鄭福煥·趙鎭衡爲副司直,趙思忠·李性吾爲副司果。
李性源啓曰,刑曹判書具允明,牌不進推考傳旨,今方捧入,而今日貶坐,旣有特敎,則如是違牌,不卽擧行,事甚未安,更卽牌招,何如?傳曰,允。
李東泰啓曰,刑曹判書具允明,再牌不進推考傳旨,今方捧入,而貶坐命下之後,連事違召,不卽擧行,事甚未安,所當更請牌招,而一日三牌,有傷事體,何以爲之?敢稟。傳曰,更爲牌招。
李東泰,以弘文館言啓曰,新除授副校理尹東晩,時在京畿龍仁地,經筵入番事緊,請斯速乘馹上來事,下諭。傳曰,依啓。
傳于李東泰曰,騎馬四匹立之。
傳于沈念祖曰,日熱如此,滯囚可悶,判義禁金鍾秀牌招,使之開坐。
傳于李東泰曰,禮房承旨,馳詣宗廟·景慕宮,奉審摘奸以來。
傳于沈豐之曰,各廳有薦武弁中,未霑一官人,區別年歲·居住·根派·薦主,作爲冊子書入,其中宣薦禁軍及守部薦騎士,則各其名下,朔數懸錄書入事,分付兵曹。此後依官案例,初仕後次次修正事,定式之意,一體分付。
傳于沈豐之曰,奉審承旨入侍。
備忘記,判義禁批下,自冢宰陞秩,非創於此,重臣揆以分義,何敢撕捱?以此申飭行公,開坐有命,更卽牌招察任。
傳于李東泰曰,刑曹判書具允明許遞,前望單子入之。
傳于李東泰曰,刑曹判書,以在京無故人,斯速差出,待下批仍卽牌招,貶坐今日內擧行。
刑曹判書前望單子入之,金孝大落點。
傳于李東泰曰,新除授刑曹判書卽爲牌招。
沈豐之啓曰,判義禁金鍾秀,牌不進推考傳旨,今方捧入,而旣承疏批開坐有命,如是違召,不卽擧行,事甚未安,更卽牌招,何如?傳曰,允。
傳于李東泰曰,判義禁留待。
判義禁金鍾秀疏曰,伏以臣於賓筵退出之後,忽伏奉判金吾擢授之命,臣惶駭兢蹙,罔知攸措。噫,不肖如臣,受聖上特達之知,數年之中,致位正卿,此殆臣平生夢想之所不到,揆分踰濫,夙宵懍惕,恒懼不免於過福之災,尙可論更進一步,冥升而不知止乎?一品,崇秩也,王府,重任也,本非如臣憒劣,所可擬議。使臣以年歲踐歷久次而得之,猶屬僥冒,況臣出身立朝,甫踰十年,資近歷淺,最居人下,而一朝擧而畀之,不少難愼,廟剡已是意外,聖簡尤出誤恩,臣之驟躐亢極,一至於此,盈滿之招損,負乘之致寇,其理必無幸矣。微臣一身之顚仆,雖不足恤,其爲累淸朝綜核之政,傷聖上曲保之仁,非細故也。召牌之下,隨詣闕外,而轉身無路,短章呼籲。伏乞聖慈,俯賜鑑燭,亟命收還臣新授資級,以重公器,以安賤分,千萬之祝。臣無任屛營祈懇之至,謹昧死以聞。答曰,省疏具悉。今玆升擢,實循輿論,卿其勿辭,卽爲開坐。
右參贊黃景源疏曰,伏以臣頃入文字,以少伸螻蟻之誠,屬値嘉禮,不得上徹,愚衷耿耿,冒萬死仰瀆聰聽,伏惟聖明垂察焉。自古亂臣,犯天誅者,何可勝數,而至於竊弄權柄,擅出威福,脅持君父,而沮遏宗社大計,此神人之所共憤,而天地之所不容也。噫,國榮驕橫之罪,自干天誅,而廷中曾無一人爲國家討其罪者,賴皇天祖宗垂佑,重臣進箚,而聖心恍然覺悟,下明旨放歸田里。然兩司請竄之啓,亦已有日,而殿下不賜開允,臣竊憂之。伏念臣以先朝耆老,荷殿下知遇之恩,惟冀其未死之前,獲覩文子之誕降矣。今殿下踐位四年,尙未有儲嗣之慶,自朝廷公卿大夫,至閭巷父老庶民,靡不皇皇,日夜憂慮而不自已,彼國榮,獨何心腸,乃沮遏宗社大計乎?易曰,履霜堅氷,陰始凝也,馴致其道,至堅氷也,故曰非一朝一夕之故,其所由來者漸矣。今國家旣斥國榮,而置之田里之中,然殿下過於惻怛,不忍致法,群情安得以不抑鬱乎?且臣聞古之明王討有罪,惟恐國人之不共知也,重臣箚未上前,雖朝臣,猶未及知國榮之罪至於此也,況四方元元之民,又焉能知之哉?昔皇朝太祖皇帝,以李善長爲功臣,首賜鐵券,事無大小,皆委之,賞罰予奪,無不與決,作制書比之蕭何,光寵奕奕,而善長狎寵自恣,無人臣禮。惟庸誅,善長當坐,詔免死,孰謂太祖少恩也?及御史交章固請,然後乃從之,尙慮天下,知善長之勳,而不知善長之罪。故命作昭示三錄,使天下,咸知善長有人臣罔赦之罪也。夫太祖委任善長,而善長狎寵無嚴,自絶于天,於太祖日月之明,顧何傷乎?夫殿下委任國榮,而國榮狎寵無嚴,自絶于天,於殿下日月之明,亦何傷乎?臣以爲宜命館閣,輯重臣三司之箚及兩司合啓之辭,別爲一書,頒行八表,使國人,咸知國榮有沮遏大計之罪,恐不可已也。臣與國榮祖昌漢爲友,而又有同里之舊,故國榮年雖甚少,相周旋者亦久矣。當國榮致仕之時,士大夫爲其所欺,臣亦上疏薦文衡,而請留之,不知其負犯之重,至許以急流勇退,亦見其昏謬之甚也。伏惟殿下,亟命有司,勘臣昏謬之罪,以昭法紀,不勝幸甚。答曰,省疏具悉。有罪無罪,自有公議,予何容私於其間,而編書事,太沒商量矣。
庚子六月十四日辰時,上御誠正閣。大臣·備局堂上,引見入侍時,領議政金尙喆,左議政徐命善,右議政李徽之,兼戶曹判書蔡濟恭,兵曹判書金華鎭,吏曹判書金鍾秀,禮曹判書金熤,漢城左尹李柱國,行訓鍊都正李敬懋,行副司直徐有寧,吏曹參判鄭民始,大司憲鄭一祥,大司諫宋煥喆,司諫沈命德,掌令柳孟養,持平李濟萬·沈商賢,校理姜忱,正言宋民載,修撰權以綱,右副承旨沈念祖,假注書徐美修,事變假注書吳泰賢,記事官李·金載瓚,以次進伏訖。尙喆進前曰,日來炎劇,聖體,若何?上曰,一樣矣。尙喆曰,王大妃殿氣候,何如?上曰,一樣矣。尙喆曰,惠慶宮氣候,何如?上曰,一樣矣。尙喆曰,此慶尙左水使申應周狀啓也。以爲本營額內,待變軍官·射夫等五名色,其數爲五百餘名,此非團束之卒,亦非營府統率之軍也。此屬作爲城丁軍,其中擇其才藝者,爲千把哨官·旗牌等官,使之摠領,而時帶納布者之子姪無役人及他官來接者,隨屬於守堞城丁之役,則不出十年,可以准司哨旗隊之伍,而將領料布及軍卒賞格,則以營各邑餉耗中二百石,逐年劃給,以爲支放之資。其一乙巳水操後試射俱中者,特施直赴之典事,自備局覆奏定奪,而其後多年遵行矣,至於戊寅,以續典所無,該曹防啓,而續典前直赴者,爲五人,續典後直赴加資,爲六人矣,朝家恩賞,前後殊異。此非創始之事,卽本營因舊復設之計,竝令廟堂稟處爲請矣。餉穀之不緊浪費,固宜防塞,直赴之無名加出,亦當靳惜,而至於本營所處,異他關防,若以數百石米,作邊上激勸之資,爲他日得力之道,則得失利害,較然明白。雖以直赴一事言之,續典前後兵曹回啓之或許或否,亦未知其有何所據。因此沒技之許,邊門武藝,賴以勝昔,則豈不幸哉?臣意依此請許施,恐似得宜,何以爲之乎?上曰,左相之意,何如?命善曰,臣意亦如首相,而聞兵判之言,曾爲嶺南道臣,慣知水營事,如此設施,或不無貽弊之慮云。第令兵判,一陳其便否,似好矣。上曰,兵判之意,何如?華鎭曰,臣別無他見,而水營移設,不但前後帥臣,有所狀論,東萊府之民少軍多,難於塡額之弊,從前稔知,故果以此爲言,而無立異防塞之事矣。尙喆曰,帥臣所請之若是許施者,必欲慰邊上之軍情,而責日後之速效也。其中城丁軍,不定額數,多般召聚,作一邊民避役之淵藪,反爲生弊之端,則有非朝家責成之意。方其設施之初,嚴立科條,成出節目,無或窒礙之意,嚴飭帥臣,使之惕念擧行,何如?上曰,依爲之。出擧條尙喆曰,今番大政,有此親臨之命,此乃我聖上御極後,初行之盛擧也。若其仰體對掦之道,惟在兩銓之臣,苟能激勵振拔,有足以聳動一世,則豈不有光於暑月忘勞,躬親行政之聖德乎?以此益加申勉於長銓之官,俾責精白奉行之效,何如?上曰,依爲之。出擧條尙喆曰,戶曹判書蔡濟恭,本職之外,又兼纂修之役,自爾多事,宜有體念之道。兼帶判義禁許遞,何如?上曰,依爲之。出擧條尙喆曰,判金吾無故擬望之人,極爲苟簡,如此之時,如此之窠,多以聖簡,有所處分矣。上曰,別無之矣。尙喆曰,然則曾經吏判中加望,似好矣。上曰,位著乏人,判義禁正二品中加望。出榻敎尙喆曰,江界府使洪益弼,當初移拜,寔出朝家責任之意,而聞有矜惻之情私,尙不出肅,必欲引免。如是相持,徒傷事體,江界府使洪益弼罷職,其代令該曹各別擇差,使之不多日內下直,何如?上曰,依爲之。出擧條上又曰,其代誰是可合者,十分擇差,可也。尙喆曰,如兪彦鉉者,似好矣。鍾秀曰,拘於解由矣。上曰,江界府使代,勿拘常格,各別擇差。出榻敎尙喆曰,陜川郡守李宅源,旣以交承相避,自當遞改,而三登縣令,昨已出代矣。此時民邑迎送之弊,不可不念,李宅源仍任前職,新縣令洪彦燮,亦爲還仍前任,何如?上曰,依爲之。出擧條上曰,政官牌招開政。出榻敎尙喆曰,以前正言鄭益祚上疏回啓事,向來筵中,陳達蒙允,退而屬之有司堂上兪彦鎬,使之擧行矣。旬日之間,一向推托,及其下鄕,還給該吏,其在事體,誠極寒心。有司堂上兪彦鎬,罷職,何如?上曰,依爲之。出擧條尙喆曰,卽今位著,極其苟簡,畿伯李衍祥,不可使一向處外,分付銓曹,使之內遷,何如?上曰,依爲之。出擧條尙喆曰,詞訟重地,久無長官。刑曹判書尹東暹,其於本曹,自有情勢,有難强令行公,今姑許遞,何如?上曰,依爲之。出擧條濟恭曰,養性軒塗褙鋪陳等節,趁今影幀移奉時,似當修改矣。上曰,此則量宜爲之,而初一日移奉時,則因太廟秋展謁,欲爲躬奉矣,該房承旨沈豐之追入。念祖先退。上曰,訓將事,誠悶然矣。日前臺疏,與李命勳疏差異,故雖聽從,而今已多日矣。命善曰,上款事緊矣。論人之際,就事論事,自是美事,而近日則不然,此甚慨然矣。上曰,所慨於臺臣者,上款事殊不別白,頗涉䵝昧矣。熤曰,藏譜閣御容移奉時,一依自璿源殿移奉養志堂時儀節事,已有下敎矣。伊時無攝通禮·攝司僕寺正磨鍊之事,今番則何以爲之?上曰,依伊時爲之,可也。出擧條熤曰,孝徽宮禫事後入廟時儀節,依癸酉年孝純宮入廟時儀節,參互磨鍊,何如?上曰,依爲之。出擧條華鎭曰,前兵判蔡濟恭,以禁軍事,有所陳稟矣,臣亦有因此稟達者矣。上曰,該房知之乎?豐之曰,臣於其間,遞出還入,則擧條尙不下云矣。上曰,不然。伊時豈不以二件擧條,將何適從爲言乎?大抵禁軍事,誠有駭痛之端矣。軍裝全不成樣,爲兵判者,所當申飭矣,前兵判擧條改書以入,批答則以依此爲之可也,六字書之。華鎭曰,吏判以二十日,欲定都政云矣。上曰,十九日定行,如何?華鎭曰,臣曹則窠闕甚窄矣。鍾秀曰,臣昨以靈光郡守具世勣改差事,陳達蒙允矣。世勣時帶南漢留營別將,軍器等許多事役,方專委擧行,具世勣留營別將之任,仍任,何如?上曰,依爲之。出擧條尙喆曰,北漢還穀,卽畿民受食者,而若其道里稍遠之麻田·漣川兩邑,自朝家曾許移納於長山。獨積城一縣,比之漣·麻,雖不及數十里,距北漢,其爲百里外則同矣,畿伯以一體移納長山之意,或報備局,或移文摠廳。本廳餉穀,彼此無間,其於積城民,可紓積痼之弊,摠使方欲許施,而以其事係軍餉去來,故有廟堂稟定之請,敢此仰達矣。上曰,卿等之意,何如?命善曰,積城之便近於長山,與漣·麻,無甚異同,一體許施,則在積城之民,大爲息肩之道,而其於摠廳,均是餉穀,或彼或此,別無利害矣。徽之曰,積城與漣·麻,不甚異同,而獨爲捨長山,而遠輸於北漢,可謂痼弊。一體許納於長山,則於積城之民,誠爲大惠矣。上曰,依爲之。出擧條民始曰,田稅大同所載船護送時,守令·邊將之不用心者,罷黜,載於續典,而以諸道狀啓見之,則道各不同。京畿則論列地方官,至於被罪,而湖西·湖南,則地方官初不擧論,或罪或否,非但事甚班駁,亦有違於續典。此後如有敗船處,則地方官之不用心者,依京畿例,狀啓中論責之意,申飭,何如?上曰,該道監司推考,此後依此爲之,可也。出擧條上又曰,今因言端思之,漕船事誠駭然矣。向在甲午·乙未間,先大王,以此申飭,不啻嚴截,其後果皆奏效矣。近年以來,臭載之報,種種登聞,必是不善檢護之致也。命善曰,此等事,合有別般申飭之道矣。尙喆曰,然則該道道臣,爲先重推,好矣。上曰,俄因惠堂所奏,已施問備矣。上命臺臣進前。一祥·煥喆·命德·孟養·濟萬·商賢·忱·民載·以綱等曰,請喬桐府黜置罪人鄭致達妻,快正王法,以洩神人之憤。措辭見上上曰,不允。請還寢遠竄罪人韓翼謩金吾草記勿施之命,仍施遠竄之典。措辭見上上曰,不允。請放歸田里罪人金相福,亟令王府,拿鞫嚴問,快正王法。措辭見上上曰,不允。請黑山島圍籬罪人龜柱,亟加嚴鞫,快正王法。措辭見上上曰,不允。請削黜罪人洪樂純,爲先中途付處。措辭見上上曰,不允。一祥·煥喆·命德·孟養·濟萬·商賢·民載等曰,請彦衡·養遂·獻遂,竝令王府,設鞫嚴問。措辭見上上曰,不允。請還寢會遂絶島定配之命,仍令王府,嚴鞫得情。措辭見上上曰,不允。請還寢李觀源定配之命,更令王府,設鞫得情。措辭見上上曰,不允。請遲晩後物故罪人啓能,亟施孥籍之典。措辭見上上曰,不允。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。措辭見上上曰,不允。請物故罪人志恒之支屬應坐者,絶島散配。措辭見上上曰,亟停勿煩。請洪國榮,爲先亟施遠竄之典。措辭見上上曰,亟停勿煩。一祥·孟養·濟萬·商賢等曰,請大靜縣爲奴罪人金壽賢,依律處斷。措辭見上上曰,不允。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。措辭見上上曰,不允。請梁山郡定配罪人錫達,依律處斷。措辭見上上曰,不允。請大靜縣定配罪人聖中,亟令王府,設鞫嚴問,期於得情,快正王法。措辭見上上曰,不允。請削版罪人有臣·宗甲·義駿,竝令王府,設鞫嚴問,依律處斷。措辭見上上曰,不允。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。措辭見上上曰,亟停勿煩。請楸子島定配罪人趙嵎,亟寢酌處之命,仍令王府,設鞫得情,快正王法。措辭見上上曰,亟停勿煩。請薪智島荐棘罪人瑩中,設鞫嚴問,快施當律。措辭見上上曰,不允。請濟州牧定配罪人後樂,亟令王府,更加嚴鞫,期於得情。措辭見上上曰,不允。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。措辭見上上曰,不允。請楸子島安置罪人李普行,亟令王府,拿鞫嚴問。措辭見上上曰,不允。煥喆·命德·民載等曰,請大靜縣爲奴罪人金壽賢,更令王府,設鞫嚴問,依律處斷。措辭見上上曰,不允。請爲奴罪人河翼龍·金重得,亟命王府,設鞫得情,快正王法。措辭見上上曰,不允。請海南縣定配罪人李弘濟,亟令王府,設鞫嚴問。措辭見上上曰,不允。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。措辭見上上曰,不允。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。措辭見上上曰,不允。請定配罪人具翼遠,亟寢酌處之命,仍令王府,嚴鞫得情,快施當律。措辭見上上曰,不允。請減死安置罪人大燮,亟寢酌處之命,仍令王府,設鞫得情,快正王法。措辭見上上曰,不允。請減死罪人弼海,亟寢酌處之命,仍令王府,設鞫得情,快正王法。措辭見上上曰,不允。請遠竄罪人安兼濟·李宅鎭,亟命王府,竝加嚴鞫,期於得情,依律處斷。措辭見上上曰,亟停勿煩。請恒·善支屬,亟命散配,日謙兄弟,竝投絶島,以嚴隄防。措辭見上上曰,不允。請荐棘罪人瑩中,亟令王府,設鞫嚴問,快施當律。措辭見上上曰,不允。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。措辭見上上曰,不允。請濟州牧減死定配罪人範聖,依律處斷。措辭見上上曰,不允。請減死定配罪人德秀,亟令王府,更加嚴鞫,夬正王法。措辭見上上曰,不允。請逆賊尙魯,亟施孥戮之典。措辭見上上曰,不允。上又曰,鎭厚支屬事之連啓,誠一弊端,而昨日停啓,甚合事宜矣。尙喆等曰,聖敎誠然矣。大臣及備堂三司竝退。上命華鎭進前曰,今番大政,禁軍皆當區處乎?華鎭曰,今年則毋問豐殘,窠甚不多矣。上曰,如都監別武士之類,則必用久勤,好矣。華鎭曰,當觀年歲久近·事役勞逸,隨其願區處矣。上曰,如前兵判者,禁軍輩似當稱頌矣。騎判與他自別,必須種種乘間執射,而凡事無如爲度支之爲則可矣,若有過誤,予不當容貸矣。仍命退,承史繼以退出。
庚子六月十四日酉時,上御誠正閣。奉審承旨入侍時,右承旨徐有防,假注書洪光一,記注官鄭必忠,記事官李,以次進伏訖。上命判義禁金鍾秀入侍。賤臣光一,承命偕入。上曰,卿之此任,不亦喜乎?卿之登科幾年後,爲此職乎?鍾秀曰,臣之登科後十一年矣。上曰,吏判大夫人見之,豈不喜乎?仍賜玉圈子一雙。上曰,大冢宰·執金吾·奎章閣提學,卿皆兼之矣。仍命退懸圈子。命退,諸臣以次退出。
上在昌德宮。停常參·經筵。
藥房都提調鄭弘淳,副提調李性源啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜。惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮,氣候一樣,後日次入侍,宜矣。
徐有防,以內醫院官員,以都提調·副提調意啓曰,提調洪樂性,今日問安,不爲仕進,卽爲牌招,何如?傳曰,允。
傳于李性源曰,吏·兵房承旨,持褒貶啓本入侍。
傳于徐有防曰,禮房承旨入侍。
黃海監司尹坊農形狀啓入啓後,備忘記,以本道農形雨澤狀聞事,纔下飭敎,何等截嚴,而觀此狀本雨澤,則不言何邑某郡,但曰,爲一犁一鋤云,而農形亦然,泛稱,麥則刈取,畓則除草云云,若此則安用狀聞爲哉?予雖深居九重,觀於節序與時候,足可料其然矣。藉令原狀啓,飭敎前封發,此乃元非待飭敎覺悟之事。大抵奏啓文字,想所詳審處,而眯昧至此,他可推知,可謂寒心之甚者。到今更爲飭諭,徒近屑屑,雖欲姑且含忍,而政院之循例捧入,誠是意外,該房承旨遞差。
傳于李亨逵曰,都承旨外,諸承旨竝牌招,以爲推移入直。
傳于徐有防曰,承旨前望〈單子〉入之。
承旨前望單子入之,李鎭恒落點。
吏曹,右副承旨李鎭恒,同副承旨沈念祖。
傳于李亨逵曰,承旨房仍。
徐有防啓曰,新除授右副承旨李鎭恒,時在京畿驪州牧任所,斯速乘馹上來事,下諭,何如?傳曰,允。
李亨逵,以禮曹言啓曰,宗廟署·各陵殿宮園墓及本曹郞廳·四學童蒙敎官·掌樂院·通禮院·奉常寺·典牲署·禮賓寺·內醫院·典醫監·圖畫署官員等,今庚子年春夏等褒貶等第以入,而社稷署·弘文館·藝文館·春秋館·承文院·成均館·東西氷庫·東西活人署·司譯院·觀象監·惠民署·東南關王廟官員等褒貶,各其司領事·都提調·提調·堂上有故,不得一時磨勘之意,敢啓。傳曰,知道。
又以儀賓府言啓曰,本府郞廳,今庚子年春夏等褒貶,當爲磨勘,而首堂上錦城尉臣朴明源,奉命出疆,限內不得爲之之意,敢啓。傳曰,知道。
李性源,以敦寧府言啓曰,府郞廳等矣今春夏等褒貶等第,當爲磨勘,而首堂上身病,限內不得爲之之意,敢啓。傳曰,知道。
又以忠勳府言啓曰,今庚子年春夏等褒貶,當爲磨勘,而有司堂上不備,限內不得爲之之意,敢啓。傳曰,知道。
又以宣惠廳郞廳,以都提調意啓曰,本廳郞廳等,今庚子春夏等褒貶等第,磨勘以入之意,敢啓。傳曰,知道。
又以耆老所言啓曰,本所堂上,多有身病,今春夏等褒貶啓本,限內不得封進之意,敢啓。傳曰,知道。
徐有防,以吏曹言啓曰,成均館學諭車信用,除拜後過限未肅拜,依例罷職,何如?傳曰,允。
又以戶曹言啓曰,本曹郞廳及所屬各司官員,今庚子春夏等褒貶,依前例磨鍊以入,而長興庫·濟用監·司導寺,因提調有故,限內不得磨勘。至於軍資監·司圃署,去己亥秋冬等褒貶,因各其司都提調·提調有故,限內不得磨勘矣。今則其時官員,已多遷轉,有難考績,依近例蕩滌,何如?傳曰,知道。
又以戶曹言啓曰,今庚子春夏等本曹褒貶磨勘時,啓本中一處誤書,擦改之意,敢啓。傳曰,知道。
又以禮曹言啓曰,今此本曹奉夏等褒貶時,成均館學諭車信用,稱以未肅拜,不爲參謁,事體未安。以本館褒貶之不爲,雖不得等第,不可置之,令吏曹中考施行,何如?傳曰,知道。
又以兵曹言啓曰,本曹今庚子年春夏等褒貶等第,磨勘以入,而曹所屬軍器寺·訓鍊院官員等褒貶,因各其提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今庚子年春夏等褒貶時,訓鍊院主簿曺夏彬,參謁不進,依例推考警責,何如?傳曰,允。
又以兵曹言啓曰,今庚子年奉夏等褒貶啓本中,刀擦一處之意,敢啓。傳曰,知道。
李性源,以工曹言啓曰,本曹郞廳今庚子年春夏等褒貶及屬司繕工監·尙衣院·典涓司,今庚子年春夏等褒貶,合四度磨勘以入,而屬司掌苑署·造紙署·瓦署今庚子年春夏等褒貶,因其各該司提調之有故,限內不得磨勘。而繕工監·掌苑署·典涓司,去己亥年秋冬等褒貶,因各該司提調有故,限內不得磨勘,而其時官員,亦多有遷轉者,依例蕩滌。本曹啓本中,一字刀擦,惶恐,敢啓。傳曰,知道。
又以訓鍊都監從事官,以都提調意啓曰,都監從事官禁松參軍及諸將官等,今庚子年春夏等褒貶,當爲等第,而大將未差,限內不得磨勘之意,敢啓。傳曰,知道。
徐有防,以訓鍊都監·禁衛營·御營廳言啓曰,明禮門北邊宮墻頹毁處,今已畢築之意,敢啓。傳曰,知道。
又以禁衛營言啓曰,本營分授拱北門南邊宮墻頹圮處,今已畢築,把守西營入直軍二十名,依例撤還,使之還入直,而直所添入軍十名,亦爲撤罷之意,敢啓。傳曰,知道。
沈豐之,以禁衛營從事官,以都提調意啓曰,本營從事官及諸將官等,今庚子春夏等褒貶,磨勘以入之意,敢啓。傳曰,知道。
又以御營廳言啓曰,今庚子年春夏等褒貶,依例磨勘以入之意,敢啓。傳曰,知道。
又以濬川司郞廳,以都提調意啓曰,本司都廳及郞廳,今庚子年春夏等褒貶,當爲等第,而公事提調未差,限內不得磨勘之意,敢啓。傳曰,知道。
沈豐之啓曰,武臣官案修整以入,昨有成命,而今日申時已過,屢度催促,尙無動靜,事體所在,誠極未安。當該堂上,推考警責,何如?傳曰,允。
大司憲鄭一祥,大司諫宋煥喆,司諫沈命德,掌令柳孟養,持平李濟萬·沈商賢,校理姜忱,副校理朴天行,正言宋民載,修撰尹尙東·權以綱啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答三司曰,不允。
大司憲鄭一祥,大司諫宋煥喆,司諫沈命德,掌令柳孟養,持平李濟萬·沈商賢,正言宋民載啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答兩司曰,不允。第六件·七件事,亟停勿煩。
持平沈商賢啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。第六件·七件事,亟停勿煩。
正言徐有鍊啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,夬正王法。請減死罪人弼海,亟寢酌處之命,仍令王府,設鞫得情,夬正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請逆賊尙魯,亟施孥戮之典。措辭見上新除授獻納宋樂,時在京畿利川地,請斯速乘馹上來事,下諭。答院曰,不允。第九件事,亟停勿煩。下諭事依啓。
內醫院提調洪樂性疏曰,伏以臣病伏奄奄中,忽伏承藥院提擧之命,驚惶感激,罔知攸措。召牌之下,固當竭蹶趨承,以伸嘗藥之義,而重經毒痁之餘,榮衛澌脫,眞元未復,又於日前,前症復發,寒熱迭作,症狀倍劇於始病,氣力益敗於重痛,欲起還仆,末由自力,不得不坐犯違傲,病裏惶隕,曷有其極?仍伏念臣百無肖似,偏蒙寵渥,頂踵毛髮,罔非洪造,赴蹈湯火,固所甘心。況玆半年之間,三除內局之任,恩榮溢涯,闔門感泣,耿耿一念,唯期筋力奔走,圖報萬一,而冬春以來,衰病交侵,便成癃痼之中,再患痁症,神息凜綴,時月之內,蠢動無路,禮闕起居之班,方切悚蹙之忱。天牌儼臨,又犯逋慢,罪上添罪,尤增隕越,玆敢疾聲哀籲於天地父母之前。伏乞聖明,俯垂諒察,亟遞臣藥院之任,仍治臣瀆擾之罪,以肅朝綱,以安賤分,千萬幸甚。臣無任屛營祈懇之至,謹昧死以聞。答曰,省疏具悉。院有副提調,勿辭,調理行公。
校理李敬一疏曰,伏以臣所帶春秋兼銜,與都承旨臣李性源,有姨從兄弟應避之嫌,揆以法例,在下當遞,玆敢援例陳章。伏乞聖明,特令遞改,以存公格,千萬幸甚。臣無任屛營祈懇之至,謹昧死以聞。答曰,省疏具悉。疏辭下該曹稟處。
庚子六月十五日辰時,上御誠正閣。吏·兵房承旨,持褒貶啓本入侍,他承旨同爲入侍時,行都承旨李性源,左承旨李亨逵,右承旨徐有防,左副承旨沈豐之,同副承旨沈念祖,注書金載瓚,假注書洪光一,記事官李·徐龍輔,以次進伏訖。上命書傳敎曰,殿最旣過,史官不備,注書金載瓚,還付翰林。命承旨輪讀貶目。有防曰,戶曹褒貶啓本,糊裹混入,其中殊涉不審,不可無警。磨勘堂上,竝推考,何如?上曰,依爲之。出擧條上曰,西部奉事申光權,以部官,而題目爲盍勉精約,點下,可也。上曰,禁衛營哨官李秉玉點下。仍命禁衛營從事官發牌。賤臣光一,承命出外分付。上曰,尹行修生點,可也。命書傳敎曰,殿最實是有國大政,若於黜陟之際,其規不一,則儘非所以重事體嚴考課之義。雖以一事言之,諸凡以公故不參人之等第,或書或不書,又或有以此居中,則殊非先朝新頒定式之本意。兩銓開坼日,詳加考閱,以爲草記釐正之地。上曰,禮房承旨出去,把摠以上等第,皆爲題目以入事分付,可也。上曰,寧海府使奇彦鼎,德山縣監李晶煥,光陽縣監李師曾,點下。上曰,堂上·堂下前銜官案,釐正以入事,分付兵曹,可也。賤臣光一,承命出外分付。命書傳敎曰,再昨冬大政日,以文武堂上·堂下前銜中,跡疎閥卑人之流落京鄕者,其存沒生死,選曹或多無以考知云,豈非大是疎漏事乎?雖欲振淹疏滯,其勢誠無如之何矣。伊時令銓堂,將此筵敎,行會諸道,凡文武前銜之生存人,毋論顯微,秩秩區別,報京司,以爲修整官案入啓之地。仍令身死人,應爲登聞人外,幾品以上則狀聞,幾品以下則報該曹之意,明有定式。伊後凡今幾年,未見有此等事擧行形止,必是兩銓,或諸道中,不有朝令,因仍抛置之致,其爲不審之失,不但有關紀綱而已。爲先以此意,自政院問于兩銓以啓,亦卽下諭諸道,使之據實狀聞。豐之曰,卽伏見江華留守趙㻐,洪忠水使柳鎭說,南兵使吳載熙,今春夏等褒貶啓本,則邊將無一人居下,殊無嚴明殿最之意,竝推考警責,何如?上曰,依爲之。出擧條豐之曰,卽伏見全羅左水使李文赫今春夏等褒貶啓本,則邊將無一人居中·居下,殊無嚴明殿最之意,推考警責,何如?上曰,依爲之。出擧條性源曰,卽伏見洪忠監司沈頣之今春夏等褒貶啓本,則德山縣監李晶煥,宜置下考,而置之中考,致勤點下,慶尙監司趙時俊今春夏等褒貶啓本,則寧海府使奇彦鼎,宜置下考,而置之中考,致勤點下,全羅監司徐有隣今春夏等褒貶啓本,則守令無一人居下,光陽縣監李師曾,宜置下考,而置之中考,致勤點下,殊無嚴明殿最之意,竝推考警責,何如?上曰,依爲之。出擧條命書傳敎曰,近來考績之法,雖曰蕩然,邊將且與守令有間,觀此各道兵水營褒貶,則太不淬勵,但謄舊題而已。申飭之下,誠極駭然,而姑示薄警者,意在更觀前頭。統制使徐有大等諸閫帥,一倂緘辭,從重推考。命書傳敎曰,都目政處所,以宣政殿爲之。命退,諸臣以次退出。
庚子六月十五日申時,上御誠正閣。禮房承旨入侍時,右承旨徐有防,假注書洪光一,記事官李·徐龍輔,以次進伏訖。上曰,參上及前銜,皆已修整乎?當初何不修整,如吏曹乎?知入。賤臣光一,承命回奏曰,當初不知吏曹之俱載參上及前銜,而只以實職載錄矣,今方修整以入云矣。上曰,坐直誰也?有防曰,李亨逵·李東泰也。上曰,吏·兵批開坐,以何日爲之乎?知入。賤臣光一,承命回奏曰,兵曹以明日開坐,吏曹則明日問政于大臣,再明日開坐云矣。上曰,官案如已修整,入之。賤臣承命出外,持官案以入。上曰,武弁中,雖無銜者,盡錄無漏之意,出外分付,可也。命退,諸臣以次退出。
上在昌德宮。停常參·經筵。
夜四更五更,月暈。
沈豐之啓曰,密符親納,例也,而前京畿監司李衍祥,使其偏裨替納,事甚未安,依定式推考警責,何如?傳曰,允。
沈念祖啓曰,卽伏見刑曹罪人安道規取招啓目,則其所供辭,專事發明,極其猥越,該堂之一任其遊辭,循例修啓,殊極未安。原啓目雖捧入,而該堂不可無警,竝從重推考,何如?傳曰,允。近日堂陛,掃地無餘矣。當初本曹擧行,殆近兒戲,從後吏供拒逆,又極無嚴,有此無前蔑紀壞綱之事,堂上,其敢曰在家不知?苟究厥故,誰執其咎?一則堂上,二則堂上。目今群下,視法令如弁髦,而縱吏肆恣,又胡至於此極?大違簡拔之意,復何假借?兵曹判書金華鎭,爲先罷職,該吏更令捧拱,徒近屑越,原供辭勿施,遠地定配。
李性源,以吏曹言啓曰,今十九日都目政事爲之之意,敢啓。答曰,知道。
吏曹口傳政事,以金載瓚單付檢閱。
沈豐之啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。答曰,知道。
傳于徐有防曰,右承旨入侍。
傳于沈念祖曰,同副承旨入侍。
沈豐之啓曰,事變假注書吳泰賢,身病猝重,勢難察任,今姑改差,何如?傳曰,允。
注書金載瓚移職代,以李運彬爲假注書。
事變假注書吳泰賢改差代,以沈達漢爲事變假注書。
李性源,以吏曹言啓曰,新除授咸興判官洪述祖呈狀內,矣身老母,素患痰癖之症,方當盛熱,頻頻發作中,近添暑癨,委頓床席,連試藥餌,有加無減。矣身無他兄弟姊妹,實無離捨遠赴之勢,斯速入啓變通云。親病旣如是危重,則有難强令赴任,依例罷黜,何如?傳曰,允。
沈念祖,以刑曹言啓曰,罪人安道規,遠地定配事,命下矣。依傳敎罪人安道規,全羅道靈巖郡定配所,卽爲押送之意,敢啓。傳曰,知道。
備忘記,傳于李性源曰,判尹李衍祥爲兵曹判書,待交龜卽爲牌招,傳授命召。
以京畿監司兼銜稟,傳于李性源曰,政事當日爲之,兵馬水軍節度使,令次堂擧行。
傳于李性源曰,京畿監司入侍。
傳于李性源曰,政官入侍。
備忘記,傳于李性源曰,京畿監司,當日辭朝。
吏批,判書金鍾秀式暇,參判鄭民始進,參議朴祐源未肅拜,同副承旨沈念祖進。吏批啓曰,判書金鍾秀式暇,參議朴祐源未肅拜,小臣獨政未安,何以爲之?敢稟。傳曰,仍爲之。又啓曰,咸興判官,今當差出,而本府以營下劇色,物衆地大,素稱難治,不可不擇差,他道有聲績未準朔守令,竝擬,何如?傳曰,允。以柳孟養爲副修撰,李福源爲工曹判書,金鍾秀爲同成均,金夏材爲同春秋,金鍾秀爲繕工提調,李衍祥爲軍器提調,朴宗珪爲韓山郡守,金蓍耇爲驪州牧使,金愚爲咸興判官,以李衍祥單付訓鍊都監提調·禁衛提調·御營提調,贈吏判金致萬,贈左贊成例兼,故參判金希魯,贈吏判例兼,以上判義禁金鍾秀兩代追贈。兵批,判書李衍祥病,參判李入直進,參議金蓍耇病,參知鄭志儉病,左副承旨沈豐之進。以李東泰爲副司直,留營別將具世勣,仍任事承傳。
徐有防啓曰,差備報時,事體何等重大,而向日申飭之後,今日寅時,又不入之,極爲駭然。當該禁漏官,令攸司從重科治,何如?傳曰,允。
沈豐之啓曰,兵曹判書李衍祥牌不進推考傳旨,今方捧入,而命召傳授,不可少緩,更卽牌招,何如?傳曰,允。
備忘記,傳于李亨逵曰,宮産甚少,調度之艱乏可知,何拘定式?縣主房元定田在中,幾十結加給,與前所劃給數,準百結,劃定,使草記事,分付戶曹。
以全羅監司狀啓,六月令薦新新稻米,限內不得封進,惶恐待罪事,傳于沈念祖曰,勿待罪事,回諭。
兵曹判書李衍祥上疏曰,伏以臣待罪畿藩,殆將半歲,觸事憒憒,居常愧懼,日昨賓筵,特下內遷之敎,仍畀京兆之任,旣解重擔,旋紆器使,隨地恩造,若偏臣身。臣方鐫心感激,攢手頌祝,擬於納節之日,仰伸叩謝之義,少效竭蹶之忱。忽於千萬意慮之外,以臣爲本兵之長,繼以天牌踵臨,臣於是驚惶恐越,五內失守,實不知措躬之所也。噫,臣跡本多拘,才乏適用,遲徊冗散,尙切兢恧,一切權要之任,初非臣夢寐之所敢到,則今此新命,何爲而至及於千不近萬不似之臣身也哉?職名之不稱,私分之罔措,固已萬萬惶惑,而恐涉例讓,不敢縷陳。顧念中批特授,固非聖朝之美事,雖尋常職任,猶不免見議於一世,至如中權重寄,責任尤別,非可以人人而堪承者,則此不但只關於臣身,亦豈不爲累於我聖上愼簡之政哉?反覆揣量,決無冒膺之望,替納密符,竟犯違傲之科,玆敢披瀝肝血,短章呼籲。伏乞聖慈,天地父母,俯賜鑑燭,亟收臣新授之任,仍治臣逋慢之罪,以重公器,以肅朝綱,不勝大願。臣無任屛營祈懇之至。答曰,省疏具悉。特授意在歷試,卿其勿辭,速卽行公。
沈念祖啓曰,兵曹判書李衍祥,疏批已下,命召傳授,一時爲急,更卽牌招,以爲傳授之地,何如?傳曰,允。
敎京畿監使李鎭衡書曰,王若曰,八路旬宣之權,孰非難愼?三輔控制之責,尤重保釐,苟非望實之素隆,曷膺藩翰之殊寄?惟卿,簡澹謹約之操,詞翰經史之工,斂之而藏,十載南山弊屋,發以爲用,一念北闕孤忱,泛若虛舟。卿雖自任以樗櫟之散,登諸淸廟,予則已知爲瑚璉之珍,所以自在於春宮,深幸得來於雷肆,奚但資裨益於講磨討論之際?實是賴協贊於艱難危疑之時。位雖卑於亞卿,曷云少償?才惟難於當世,每念不忘,旣歷試於兩都,張益州之威鎭可仗,亦賜告於三月,汲長孺之藥裹如何?惟我千里之畿,實爲四方之本,陵園供灑掃之禮,月遊衣冠,山川壯控衛之形,天作襟帶,五百里納秸之地,爲任不輕,三十州憩棠之才,故愼其簡,矧當課勸之際,宜仗忠藎之姿。玆授卿以京畿觀察使兼兵馬水軍節度使開城府留守江華府留守巡察使,卿其勉恢良獻,祗服寵命,用寬猛而相濟,責盡撫犘,念黜陟之惟明,政嚴考課,惟威重可以彈壓奸猾,惟仁惠可以保恤寡孤,宣化承流,旣托方面之重,殫忠竭力,無孤簡心之恩。於戲,揀多少宰班之中,予有恃也,處密邇都門之外,卿其欽哉。故玆敎示,想宜知悉。知製敎尹尙東製進
三司合啓。大司憲鄭一祥,大司諫宋煥喆,司諫沈命德,掌令柳孟養,持平李濟萬·沈商賢,校理姜忱,副校理朴天行,正言宋民載,修撰權以綱·尹尙東,副修撰金履禧啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答曰,不允。
兩司合啓。大司憲鄭一祥,大司諫宋煥喆,司諫沈命德,掌令柳孟養,持平李濟萬·沈商賢,正言宋民載啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答曰,不允。第六件·七件事,亟停勿煩。
府啓。持平李濟萬啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答曰,不允。第六件·第七件事,亟停勿煩。
院啓。正言宋民載啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬爀,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。措辭見上答曰,不允。第九件事,亟停勿煩。
庚子六月十六日,兼春秋洪光一。刑曹啓目,差備報時,事體重大,今日寅時,又不入之。當該禁漏官朴思益,因傳敎,從重科治,朴思益旣已遲晩,自本曹考律科罪爲白乎旀,廳直之莫重報時,中間遲滯,亦爲一體勘罪,何如?傳曰,罰已行,而且當盛暑,分揀放送爲良如敎。
庚子六月十六日辰時,上御誠正閣。右承旨入侍時,右承旨徐有防,假注書洪光一,記事〈官〉李·徐龍輔,以次進伏訖。有防曰,昨日以金載瓚還付翰林事,下敎,而無口傳付職之命,故該曹尙不擧行云。注書金載瓚,以口傳還付翰林事,分付該曹,何如?上曰,依爲之。出擧條上曰,注書出去,書擧條以入,可也。賤臣光一,承命書入。命退,諸臣以次退出。
庚子六月十六日辰時,上御誠正閣。同副承旨入侍時,同副承旨沈念祖,假注書洪光一,記事官李·徐龍輔,以次進伏訖。上曰,宋史看過幾何?念祖曰,纔看中半矣。上曰,何時訖乎?念祖曰,近甚日熱,臣未能刻期披閱矣。以勿刋人名下敎,而第人名許多,刋去,何如?上曰,若刊去則爲新板矣。念祖曰,無所載事蹟,而但錄官職履歷者,刋去,何如?上曰,依爲之。命退,諸臣以次退出。
庚子六月十六日未時,上御誠正閣。京畿監司·政官同爲入侍時,京畿監司李鎭衡,吏曹參判鄭民始,左承旨李亨逵,假注書李運彬,記事官徐龍輔·金載瓚,以次進伏訖。上曰,畿伯之病,近得差可乎?鎭衡曰,賤疾今得少差矣。上曰,畿伯任重矣。鎭衡對曰,如臣微才,有難承當矣。上曰,騎判新除,予無適莫矣,今無異一初之政,而可有爲之秋也。上下協心,何憂不治?況今都政在近,黜陟之際,事當殫竭誠心,恢張公道,尤不可廣嫌路也,然後可以肅淸朝著,厭服物情。至於久勤·初入仕·堂上薦望,似有難於吏批矣。民始曰,兩銓俱難,而兵批似尤難矣。命書傳敎曰,本兵體重,大政隔日,而巧値事會,旬日之間,判堂之遷遞頻仍,雖出於不獲已也,實有臨陣易將之歎。況新判書,初當新局,若不恢公祛嫌,精白淬勵,則何以副一初改觀之衆情乎?不徒此也,出仕然後,可以及期日擧行,政院以此意,申飭兵曹。亨逵曰,伏見京畿前監司李衍祥有旨,祗受狀啓,則十五日成貼下送者,今日始爲封啓,殊涉稽忽,推考警責,何如?上曰,依爲之。出擧條命畿伯先退。有頃,以次退出。
上在昌德宮。停常參·經筵。
夜三更,月暈。
徐有防啓曰,兵曹判書李衍祥,昨日旣入闕中,兼帶知義禁,不爲肅謝,事甚未安,推考警責,何如?傳曰,允。
李亨逵啓曰,頃因戶曹草記,慶尙道河東府宮納米裝載秋船致敗,當該守令,指名現告事,允下已數月,而狀啓今始來到,其間稽滯,殊涉未安。該道道臣,推考警責,何如?傳曰,允。
沈豐之,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,日熱如此,停。
徐有防啓曰,來二十一日輪對,取稟。傳曰,爲之。
沈念祖啓曰,合辭方張之時,兩司無詣臺之員,事甚未安,除在外外,呈告人員,竝卽牌招,何如?傳曰,允。
又啓曰,以大司諫宋煥喆,司諫沈命德,正言宋民載,持平李濟萬·沈商賢,牌不進罷職傳旨。傳曰,只推。
傳于徐有防曰,禮房承旨入侍。
傳于李亨逵曰,惠慶宮誕日錢木,依昨年例入之。勿出朝報
沈豐之啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
傳于徐有防曰,坐直承旨入侍。
沈念祖,以吏曹言啓曰,今番京各司褒貶啓本中,諸凡以公故不參人之等第,或書或不書,又或有以此居中,則殊非定式之意,考閱草記,釐正事,命下矣。今日開拆時,取考各司褒貶,則宗簿寺正趙鼎鎭,以奉命出疆懸錄,司僕寺判官鄭華淳,以差祭懸錄,本曹正郞尹行修,繕工監假監役官李普謙,奎章閣領籖李興潤,以貶坐不參居中。有公故者,各以公故懸錄,無公故者,以不參貶坐,依例書以中考,則皆遵恒式,初非異例,別無可以釐正之意,敢啓。答曰,考閱釐正之敎,非直謂此出疆與差祭郞官也。差祭不但公故,入直亦是公故,則差祭不參,則懸頉不書等,入直不參,則不懸頉書等者,不無不均之歎。且差祭,似非此郞官一人,則豈其司各異例,或書等或懸頉而然歟?當初考閱之命,此也,卿其更爲査問,稟處。
又以吏曹言啓曰,明川府使權邁,以三年窠守令,兩次居中,其不治可知,依例罷黜,何如?傳曰,允。
李亨逵,以戶曹言啓曰,縣主房元定田庄中,幾十結加給,準百結劃定後,草記事,命下矣。前劃給六十結外,元結免稅四十結,以洪忠道藍浦二十結,京畿安山二十結加劃,以準一百結之意,敢啓。傳曰,知道。
領敦寧李溵箚曰,伏以臣,蒙恩調病,迄且數朔矣,諸般症形,尙此彌留,間又渾身浮腫,屢濱危域,數日以來,雖幸分減,而左邊痿痺無力,全不成步履,起伏拜跪,實無其路,明日起居之班,末由進參。有臣如此,不如無生,箚牘頻煩,亦極惶悚,而眛然闕禮,尤有所不敢,玆又冒萬死,仰請譴何。懇乞亟降威罰,以警具僚,不勝幸甚。答曰,省疏具悉卿懇。諸症之尙此彌留,切爲卿悶慮。未參候班,尙容辭遜?卿其安意,益加善攝焉。仍傳曰,此批答,遣史官傳諭于領敦寧。
右尹金夏材疏曰,伏以臣所帶春秋兼任,與監事臣李徽之,有翁壻應避之嫌,相避之法,在下當遞。伏乞亟命選部,照例遞改,以存公格,千萬幸甚。臣無任屛營祈懇之至。答曰,省疏具悉。疏辭下該曹稟處。
庚子六月十七日卯時,上御誠正閣。禮房承旨入侍時,右承旨徐有防,假注書李運彬,記事官徐龍輔·金載瓚,以次進伏訖。上曰,都政此迫,新除兵判,能無窘束之患乎?有防曰,似必窘束,而姑未聞其言矣。上曰,注書登科幾年,而今年幾許?賤臣答曰,登科八年,而今年五十一矣。上曰,幾乎十年,出六矣。有防曰,今番堂后,出自公議矣。上曰,誰之一家乎?對曰,故參判李壽沆之一家矣。上曰,與李壽勛同爲一家乎?對曰,然矣。以次退出。
庚子六月十七日申時,上御誠正閣。坐直承旨入侍時,右承旨徐有防,假注書李運彬,記事官徐龍輔·金載瓚,以次進伏訖。上曰,文化罪人事,知之否?有防曰,略知之矣。上曰,文化縣令,誰也?有防對曰,金履仁也。以平安監司鄭尙淳,文化來罪人到配啓本,命書傳敎曰,近來外方編配,不勝其紛紜,十倍京師,此監司·守令,飾怒舞法之致。若知紀綱,安敢乃爾?雖以此啓本觀之,厥漢旣曰喪性云,則騎馬院門,胡大事,若是粧撰爲說,至於定配乎?下款措語,尤極構罪中無味之言也。每欲處分一守令,以懲他如此守令者,久矣,文化當該縣令,爲先罷黜,令該府拿問處之,其委折,自該曹問于該道以啓。惠慶宮進服,香橘茶一貼,煎入事。出榻敎命退,以次退出。
上在昌德宮。停常參·經筵。
午時日暈,未時申時,灑雨下雨,測雨器水深二分。初昏至二更,灑雨,測雨器水深二分。
大殿·王大妃殿·中宮殿,政院·玉堂口傳問安。答曰,知道。惠慶宮,政院·玉堂單子問安。答曰,知道。大殿,朝廷二品以上·六曹堂上·奉朝賀·兩司長官口傳問安。答曰,知道。惠慶宮,朝廷二品以上·六曹堂上·奉朝賀·兩司長官單子問安。答曰,知道。
傳于沈豐之曰,左副承旨入侍。
傳于李亨逵曰,同副承旨入侍。
徐有防,以吏曹言啓曰,今日本曹開坼坐起時,考見京外褒貶啓本,則西部奉事申光權,以盍勉精約爲目,寧海府使奇彦鼎,以浦瘼宜審爲目,德山縣監李晶煥,以訟欠偏聽爲目,光陽縣監李師曾,以薄警避嫌爲目,則宜置下考,而置諸中考,致勤點下,依定式下考施行。機張縣監尹光宇,以客或造謗爲目,則宜置中考,而置諸上考,泰川縣監朴漢奎,以差任何頻爲目,沙斤察訪李惟銓,以代捧宜察爲目,則竝宜置下考,而置諸中考,殊無嚴明殿最之意。該府堂上及當該道臣,推考警責,機長縣監尹光宇,泰川縣監朴漢奎,沙斤察訪李惟銓,竝罷黜,何如?傳曰,允。
沈念祖,以兵曹言啓曰,禁軍別將李昌運,素有傷暑重病,時時昏倒,症形苦劇,旬月之內,萬無差減之望,呈狀乞遞。領軍重任,不可暫曠,今姑改差,何如?傳曰,允。
兵批,口傳政事,以金相玉爲禁軍別將。
又以兵曹言啓曰,安骨萬戶金紀鳳,天城堡萬戶韓光敎,三年內二等褒貶居中,其不治可知,竝依例罷黜,何如?傳曰,允。
領議政金尙喆,左議政徐命善,右議政李徽之箚曰,伏以親臨大政,期在明日矣,兵曹判書李衍祥,初當銓任,受命數日之內,其不能倉卒擧行,事勢固然。明知其如此,而使莫重都政,終不免窘迫,則其在國體,豈不苟簡?臣等之意,以爲差退數日,俾開其周旋之路,恐合事宜,玆敢聯進短箚,以俟處分焉。答曰,省箚具悉卿等之懇。筵中以此事發端,而未知銓曹事之如何,擬欲問諸卿等,卿等之請,適及此際。如此則實合事宜,令銓曹差退數日爲之,可也。仍傳曰,此批答,遣史官傳諭于時任大臣。
吏曹判書金鍾秀上疏曰,伏以臣於昨日政,伏奉同知成均館事及繕工監提調之命,心有不安,須至上聞者。臣聞古昔盛時,銓法最重長官,故雖在長官,不赴政席之時,佐貳之官,不得以長官擬望於兼職,厥或有之,輒皆引章辭免。前輩故事,今可歷數,而挽近以來,此事遂廢,或至一切相反,臣當病之。故年前忝叨銓長時,於政席以此意,分付政吏,使於臣在銓時,則毋得襲用謬例,行之數年,未或擺棄矣。今忽有此事,似由該吏之不善提告,而此雖小事,初旣自臣而言之,今何可自臣而毁之乎?適緣赴公時急,不得不入肅,館除終須一遞,方可不負前言,玆敢短章仰控。伏乞聖明,亟命遞解臣成均兼帶與提調之任,以存古法,以安私心焉。臣無任屛營祈懇之至。答曰,省疏具悉。胡不從俗?能無爲弊,卿其勿辭行公。
沈念祖啓曰,今六月二十二日,都目政事爲之之意,敢啓。傳曰,知道。
吏曹參判鄭民始上疏曰,伏以臣,卽伏見本曹判書臣金鍾秀疏本,則以臣日昨政之擬諸兼職,引前輩事而請辭,臣於是不勝瞿然之至。佐貳爲政,必擬長僚之兼任,乃是曹中之舊規,古昔盛事,曾所昧昧,前後已例,可考班班,以是臣亦按而行之矣。長僚之言,今旣如此,其虧古法襲近謬之失,專由臣寡陋之致,何可晏然仍冒,不思自訟乎?玆敢略陳短章,仰瀆崇聽。伏乞聖明,亟遞臣選部之職,以安私分焉。臣無任屛營祈懇之至。答曰,省疏具悉。援古援今,俱無關係,卿其勿辭行公。
庚子六月十八日卯時,上御誠正閣。左副承旨入侍時,左副承旨沈豊之,假注書李運彬,記事官徐龍輔·金載瓚,以次進伏訖。他承旨入侍事。出榻敎賤臣承命出,與右承旨徐有防入侍。命書傳敎曰,節序尙早,未及成熟,而以已薦獻之故,逐日封進,則點退之際,貢人不無受弊之事。廚院所捧西果,差退數日,待成熟捧入事,分付。勿出朝報命退,以次退出。
庚子六月十八日戌時,上御誠正閣。同副承旨入侍時,同副承旨沈念祖,假注書李運彬,記事官徐龍輔·金載瓚,以次進伏訖。命書傳敎曰,罰已行,時囚中尹行修放送。念祖啓曰,卽伏見義州府尹李在學上送彼國回咨,則原本中有御諱,而內付之紅籤,外裹之油紙,俱欠謹嚴,事極未安,從重推考。平安監司鄭尙淳,旣已拆見,不能致察,亦爲推考,而此後則凡有御諱咨文上送之際,裹以紅袱,入盛樻子,勿復循用謬例事,分付該道及該府,以爲定式施行,何如?上曰,依爲之。出擧條命退,以次退出。
上在昌德宮。停常參·經筵。
自卯時至午時,灑雨下雨,測雨器水深二分。自未時至戌時,灑雨下雨,測雨器水深二分。
傳于沈念祖曰,禮·兵承旨入侍。
沈念祖啓曰,合辭方張之時,兩司無一人詣臺,事甚未安,除在外外,呈告人員,竝卽牌招,何如?傳曰,允。
李亨逵啓,以文臣朔試射試官望筒。傳曰,日熱如此,停。
兵批口傳政事,以李鼎炳爲宣傳官。
注書前望單子入之,鄭東浚落點。
沈念祖啓曰,新除授注書鄭東浚,時在黃海道新溪縣,斯速乘馹上來事,下諭,何如?傳曰,允。
又啓曰,注書鄭東浚在外,上來間,假注書李運彬,姑令仍察,何如?傳曰,允。
傳于徐有防曰,坐直承旨入侍。
徐有防啓曰,行公武將,緘辭重推事,命下矣。憲府諸臺,卽爲牌招,以爲承受之地,何如?傳曰,允。
沈念祖啓曰,御營廳從事官來言,今日本廳軍兵,日次私習云矣,敢啓。傳曰,知道。
又啓曰,禁衛營從事官來言,今日本營軍兵,日次私習云矣,敢啓。傳曰,知道。
徐有防啓曰,黃海監司狀啓,奏御文字,不能誠謹,惶恐待罪事。傳曰,勿待罪事,回諭。
沈念祖,以義禁府言啓曰,文化縣令金履仁,拿問處之事,傳旨啓下矣。金履仁時在任所云,依例發遣羅將,拿來,何如?傳曰,允。
李性源,以吏曹言啓曰,差祭不參,則懸頉不書等,入直不參,則不懸頉書等者,不無不均之歎,且差祭,似非此郞官一人,則豈司各例異歟,更爲査稟事,命下矣。乙酉新定式中,奉命差祭拿推者懸頉,入直與入侍者不論,而特以擧條末端,有公故二字之故,人多認以入直入侍等公故,亦入於應頉中,此新式之不能無參差者然也。臣等昨於開坼之坐,遍考下本曹各司褒貶啓本,則刑曹佐郞李,以兼春秋入直懸頉,而意謂兼史之入直史館,或與他入直不同,泛以別無可以釐正之意,稟啓矣。及承批旨,不勝惶悚,更加査究,則凡闕內入直之人,或晝仕微稟,或須資交替,而出參貶坐,卽通行之例也。雖兼史之入直史館,亦不無推移參坐之道,則直以入直懸頉於舊法新式之外者,終有欠於嚴考績之意。且聞兵曹佐郞李齊賢,以貶坐日闕內入直,因判書除禮之分付,不爲出參貶坐,而啓本中,與他參坐之郞官,一體書等第書上考云。入直郞之不參而書上考,藉曰該曹有前例,不參坐之郞官,旣不以入直懸頉,又不以不參書中,而直書等第,終不免爲襲謬違式之歸,則俱不可無警飭釐正之道。刑曹·兵曹當該堂上,推考警責。此後雖內入直,不參貶坐,則依法典書以中考,毋得復襲謬例之意,各別申飭。且聞養賢庫奉事金命彦,以貶坐日輪對官,不參貶坐,而亦入於書等第中云,此亦由於錯認入侍爲應頉之公故,如奉命例故也。入侍人之推移無路,雖與奉命人無異,而乙酉新式中,初無所擧論,則旣不懸頉,又書上考,終非法意,當該堂上,一體推考。自今以後入侍人,則許令依奉命例懸頉,恐合事宜。至於各司郞官中差祭一款,大抵各司貶坐日子,各自不同,故取考祭官件記及各司貶坐日子,則司僕寺一司外,他無貶坐日差祭郞官之意,敢啓。傳曰,知道。
徐有防,以兵曹言啓曰,殿最實是有國大政,若於黜陟之際,其規不一,則儘非所以重事體嚴考課之意。雖以一事言之,諸凡以公故不參人之等第,或書或不書,又或有以此居中,則殊非先朝新頒定式之本意。兩銓開坼日,詳加考閱,以爲草記釐正事,命下矣。褒貶磨勘時,奉命差祭拿推者,懸頉不書等第者,是乙酉定式,而今番本曹貶坐時,本曹郞廳與各廳官員之闕內入直除禮,似是襲謬之例。而軍職啓本中,副護軍奇彦觀·李行源,副司直黃昇源·姜彝正·李頤祥·嚴思憲·柳匡國,副司果李鼎揆·李正薰·李崇燮·李檳等,不書題目而居中,皆是在外不參貶坐之故,此亦謬例。自今以後,貶坐日闕內入直人員,替直進參軍職啓本,雖無題目之例,應頉外不參人,則題目等第事,定式,何如?傳曰,允。以本曹言之,禁軍將領軍,不得擅離直所,以各營言之,內外營入直將官亦然,此則,何以爲之乎?相考前例,更卽的確稟處,以爲定式之地。
沈念祖,以兵曹言啓曰,宣薦內禁衛取才時,三技以上入格人,單子中懸註以入之意,敢啓。傳曰,知道。
又以義禁府言啓曰,因戶曹啓辭,以義烈宮納稅米致敗事,河東府當該守令,知名現告,拿問處之事,入啓蒙允,行會本道矣。卽接慶尙監司趙時俊狀啓,則當該守令,以河東前府使李羲星,指名以來,而李羲星今方待命,卽爲拿囚之意,敢啓。傳曰,知道。
三司合啓。大司憲鄭一祥,大司諫宋煥喆,司諫沈命德,持平李濟萬·沈商賢,校理姜忱,副校理朴天行,正言宋民載,修撰尹尙東·權以綱,副修撰金履禧·柳孟養啓曰,請喬桐府黜置罪人鄭致達妻,快正王法,以洩神人之情。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島園籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答曰,不允。
兩司合啓。大司憲鄭一祥,大司諫宋煥喆,司諫沈命德,持平李濟萬·沈商賢,正言宋民載啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答曰,不允。第六件·七件事,亟停勿煩。
府啓。持平李濟萬啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答曰,不允。第六件·七件事,亟停勿煩。
院啓。沈命德啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請南海縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬爀,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。措辭見上答曰,不允。第九件事,亟停勿煩。
庚子六月十九日,兼春秋洪光一。禁府啓目,宣傳官李聖師·安橚等,四日之內,七改其薦,末稍完薦,亦不過因兵判之分付,因傳敎拿問,竝只議處,何如?傳曰,辭直而已,無論大罪小罪,固當據實納招,以俟處分是去乙,其矣等供辭,與榻前奏對,全不相似。奏語則以爲貶前一一招見,其矣等前兵判以薦事,有所云云是如爲旀,供辭則但以貶坐日完薦後酬酢事,漫漶爲說。彼李聖師老矣,不足責,朝筵亦不入侍,雖或可恕是乃,安橚段,登筵則如是奏對,口招則如是納供,可謂罪上添罪。兩囚供,竝只勿施,其矣等不有飭敎,不遵廳風之罪,及其間葛藤委折,更爲捧口招以聞爲良如敎。
禁府啓目,宣傳官金爔·吳毅常·朴基豊·李尙謙·金益彬等,奉行無狀,因傳敎,令該府處之議處,何如?傳曰,金爔·李尙謙段,以病未參,吳毅常·朴基豊·金益彬段,或以再薦後三薦後被罰,皆未終始參廳是如爲有乃。其中爔·毅常·基豊等,雖是年淺之類,而多年勤仕,必知廳中事例,俱皆參上人,則無論與聞不與聞,與參薦不參薦,不可原恕,依前處分,汰去放送爲旀。尙謙·益彬等,亦是自中事知,而或病或罰,無異三人是乃,仕滿皆在今政云,略存弦韋,或不至太班駁,特爲分揀,付過還職放送爲良如敎。
禁府啓目,宣傳官李聖師·安橚等,竝只議處,何如?傳曰,究厥葛藤,莫非其矣等之罪,筵中亦有提敎者。薦事一從公議,成命之下,亦有所不奉承者,往時數人之始皆逡巡不薦,是也。朝家之如是斷斷,誠非他也。所可惜者,廳風,公義之不絶如線者,因是而未免漸至淪胥是置,推此思之,今日處分,烏可已乎?大抵前兵判事,比諸渠輩,不啻煞有輕重,其迹雖歸於駭惑,其心祗出於剋削。本事難免於乖戾,本情直由於矯正,謂之生疎未諳則,可也,至於行私濟己,恐非着題兺不喩。藉令有兵判百言千語,威之喝之,渠輩寧受罪罰,但謹守廳風,恭俟公議而已是去乙,貶前納款於磨勘之人,薦後破圈於完了之紙,不但渠輩之庸懦爲可痛。雖是靺韋,冒占淸選,則其無恥無狀,胡至此甚?削職薄警,不足以礪今懲後,以此更加從重照律後,草記爲良如敎。
庚子六月十九日卯時,上御誠正閣。禮房承旨入侍時,右承旨徐有防,右副承旨沈豊之,假注書李運彬,記事官徐龍輔·金載瓚,以次進伏訖。上曰,實錄史役,近得着實云耶?有防曰,見其單子,則似如一矣。上曰,宣傳官皆待令乎?有防曰,竝待令矣。上曰,入之。竝列立于庭。上下詢曰,再昨年六月處分,汝輩知之乎?齊對曰,知之矣。上曰,今番薦取才,已爲完薦乎?對曰,然矣。上曰,何日爲之?對曰,初十日未及擧行,十二日往問于兵判,而更爲之矣。上曰,褒貶前一日,往見兵判,已極非矣。薦幾人乎?對曰,初取十八人,而兵判改之矣。上曰,兵判豈敢改之乎?汝輩豈不執法爭之耶?兵判亦非矣。命書傳敎曰,再昨年六月,以薦事傳敎,何等嚴截?渠輩若有一分嚴畏之心,曾未幾年,作此浮於前之駭擧乎?大抵薦法,無論文武,自來至嚴。文翰·武宣,竝稱極選,迄有遺風之餘存者,雖在淆濁之時,宣薦取捨,屬之公議,尙不敢可否於薦前,勒定其名數。況於近日,思欲十分淬礪,則渠輩寧忍不少顧忌,屢薦屢罷,四日之內,七改其薦?末抄完薦,亦不過因兵判之分付,承兵判之指揮也。以翰薦紛紜,尙猶革之,況宣薦乎?姑不罷薦法者,卽寓存羊之義也,而渠輩乖受敎背公議之罪,不可不嚴繩。七改薦時,行首宣傳官·副行首宣傳官,問名,爲先削職,令該府拿問定罪,參薦宣傳官,無論堂上·堂下,一竝汰去。自再昨年飭敎時行公人,尤安敢不執此,而奉行?又極無狀。宣傳官吳毅常·朴基豊·金爔·李尙謙·金益彬,爲先汰去,亦令該府處之。雖以兵判言之,黜陟武士,固是職分,而干涉薦事,得無不當之甚乎?果有礙所見,拂輿情之事,則退却於越薦之後,無所不可,若其指揮於未薦之前,曾是大臣之所不能爲於翰圈堂錄者,前兵判獨創是例乎?萬萬寒心,猶屬例語。前兵曹判書金華鎭,亟施罷職不敍之典。又命書傳敎曰,行首宣傳官,口傳擇差,待本廳完薦後,卽爲取才事,分付兵曹。又命書傳敎曰,注書前望單子入之。近來堂后實官不備,待下批催促上來。命退,以次退出。
庚子六月十九日申時,上御誠正閣。坐直承旨入侍時,右承旨徐有防,假注書李運彬,記事官徐龍輔·金載瓚,以次進伏訖。上曰,禁府供辭,何其稽滯?有防曰,尙未修整云矣。上曰,注書出而催促,可也。賤臣承命而出,連爲催促之。命書傳敎曰,再昨年飭敎,視之等閑,今日飭敎,又於一二年後,安保其不復如今日?今番傳敎中,宣傳官處分條以上,一通錄出,書付廳壁。此後若以廳薦事,或有葛藤,入於予耳,則行首及參薦宣傳官,竝削薦,遠地定配,以此嚴明,分付,亦爲載之該房故事·該曹謄錄,以爲照此擧行之地。勿出朝報又命書傳敎曰,將臣皆是本廳所謂方外先進,雖無是也,官卑·武弁之凡有是非,莫不與聞,則本廳以薦事,有此駭擧,而未聞有矯警折抑,至於四日七改薦之擧。此等事,每勤飭敎,不已煩屑乎?行公武將,一竝緘辭,從重推考。勿出朝報命退,以次退出。
庚子六月十九日戌時,上御誠正閣。坐直承旨入侍時,右承旨徐有防,假注書李運彬,記事官徐龍輔·金載瓚,以次進伏訖。上命讀禁府供辭。命書傳敎曰,此後宣薦,完薦越薦後,自本廳依館圈·館錄例,單子書入啓下,參薦諸員,年月日下,列錄事,分付。勿出朝報命退,以次退出。
上在昌德宮。停常參·經筵。
藥房都提調鄭弘淳,提調洪樂性,副提調李性源啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜。惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,後日次入侍,宜矣。王大妃殿·惠慶宮·中宮殿,藥房口傳問安。答曰,知道。
徐有防啓曰,工曹判書李福源,除拜後過三日不爲出肅,依定式,推考警責,仍卽牌招察任,何如?傳曰,允。
李亨逵啓曰,右副承旨李鎭恒,自任所上來,同副承旨沈念祖,今日不爲仕進,竝卽牌招,何如?傳曰,允。
傳于沈豊之曰,軍士房承旨入侍。
又傳于沈豊之曰,騎馬一匹立之。
沈豊之,以都摠府言啓曰,今日入直內三廳,武兼禁軍及軍兵等,當爲中日習射,而雨勢如此,不得爲之之意,敢啓。傳曰,知道。
兵曹口傳政事,以申鴻周·趙麟逵·李漢棟爲宣傳官。
備忘記,傳于沈豊之曰,宣傳官傳命奉命,不爲不輕,無承史而出入臥內,末俗不靖,人不畏法,向時至於締結宦寺,交通士夫,屢發於鞫招。自是之後,必令另擇,非自參下有履歷之人,則不得輕擬者,此也。參下則以下位,旣不出入大內,雖不必盡擇履歷,參上則不然。今此照望之人,非謂如何?無參下時出入履歷故也,此望筒勿施,無論時仕·外任,更爲各別通融擇擬。
兵曹口傳政事,以韓光迪·李儒敬·李元謙爲宣傳官。
傳于徐有防曰,同副承旨許遞,前望單子入之。承旨前望單子入之,鄭志儉落點,承旨前望單子入之,金魯淳落點。
李亨逵啓曰,新除授同副承旨金魯淳,卽爲牌招,何如?傳曰,允。
傳于沈豊之曰,承旨房仍。
傳于李亨逵曰,軍士房承旨入侍。
李鎭恒,以戶曹言啓曰,養性軒修理及階砌動退處改築,畢役之意,敢啓。傳曰,知道。
沈豊之,以兵曹言啓曰,本曹草記,傳曰允,以本曹言之,禁軍將領軍,不得擅離直所,以各營言之,內外營入直將官亦然,此則,何以爲之乎?相考前例,更卽的確稟處,以爲定式之地事,命下矣。取考前例,則昨年十二月龍虎營褒貶時,內入直禁軍將,依內入直訓局·禁營將官例,不爲來參之意,草記蒙允。故今番褒貶時,亦不來參,而此是領軍入直,則與各廳內入直人員有異,訓鍊都監·禁衛營內外營入直將官及御營廳外營入直將官,勿爲進參,旣有定式。自今以後,入直禁軍將,依三營例,勿爲進參事,定式施行,何如?傳曰,允。不參書等,亦非實政,此後此等處,依奉命與拿處例,以入直懸頉原啓目事,定式。
又以義禁府言啓曰,時囚罪人李聖師·安橚等,口招公事判付內,更加從重照律後,草記事啓下矣。李聖師·安橚等段,傳旨內,再昨年六月,以薦事傳敎,何等嚴截,渠輩若有一分嚴畏之心,曾未幾年,作此浮於前之駭擧乎?大抵薦法,無論文武,自來至嚴。文翰·武宣,竝稱極選,迄有遺風之餘存者,雖在淆濁之時,宣薦取捨,屬之渠輩,公議尙不敢可否於薦前,勒定其名數。況於近日?思欲十分淬礪,渠輩寧忍不少顧忌,屢薦屢罷,四日之內,七改其薦?末稍完薦,亦不過因兵判之分付,承兵判之指揮也。以翰薦紛紜,尙猶革之,況宣薦乎?姑不罷薦法者,卽寓存羊之義也,而渠輩之乖受敎背公議之罪,不可不嚴繩,爲先削職,令該府拿問定罪罪。取考律文,則大明律制書有違條,有曰凡奉制書,有所施行而違者,杖一百,大典推斷條,有曰犯死罪杖一百決杖,告身盡行追奪,先朝受敎內,王府決杖者,代以金贖云矣。李聖師·安橚等,杖一百收贖,告身盡行追奪,放送,何如?傳曰,允。如有功議,各減一等。
李鎭恒,以義禁府言啓曰,時囚罪人李聖師·安橚等,杖一百收贖,告身盡行追奪放送事,草記批旨內,如有功議,各減一等事,啓下矣。李聖師,雲川君六寸親云,議減一等,安橚十二代祖孟聃,靖難原從功臣云,功減一等,各杖九十收贖,奪告身四等之意,敢啓。傳曰,知道。
三司合啓。大司憲鄭一祥,大司諫宋煥喆,司諫沈命德,持平李濟萬,持平沈商賢,校理姜忱,副校理朴天行,正言宋民載,修撰尹尙東,修撰權以綱,副修撰金履禧,副修撰柳孟養啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答曰,不允。兩司合啓。大司憲鄭一祥,大司諫宋煥喆,司諫沈命德,持平李濟萬·沈商賢,正言宋民載啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答曰,不允。第六件·七件事,亟停勿煩。府啓。持平沈商賢啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答曰,不允。第六件·七件事,亟停勿煩。院啓。正言宋民載啓曰,請大靜縣定配罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬爀,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟令王府,竝加嚴鞫,期於得情,依律處斷。請恒·善支屬,亟令散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。措辭見上答曰,不允。第九件事,亟停勿煩。
副校理尹東晩疏曰,伏以臣,屛伏田廬,杜門省愆,今已五載于玆矣。向來太常除命,遽下夢想之外,臣於是感激恩數,他不暇顧,張皇出肅,少伸叩謝之忱,退守本分,無復當世之念。曾未幾何,忽伏承承政院有旨,以臣爲弘文館副校理,其斯速乘馹上來者,臣驚惶踧踖,不覺涕淚之垂從也。念臣性本迂拙,學又蒙陋,僥倖一第,本非始望,偏蒙洪造,猥廁淸選,早晩狼狽,臣固自知。年前一着,醜拙畢露,擧條之劻攘,言議之顚錯,實爲淸朝搢紳之羞。聖度包容,譴罰不加,而公議有嚴,分甘枳廢,豈意收簪之眷,特紆滌瑕之恩?除旨聯翩,宿趼復蹈,親黨動色,蓬蓽生輝,負罪賤臣,何以得此於君父耶?噫,孼由自作,咋指無及,在臣自靖之義,固難抗顔於簪紳之列。況此三司論議之職,旣是僨敗之地,非但臣之視同鐵限,抑亦通朝之所共諒,則不待臣言之畢,而日月之明,想或俯燭矣。生逢聖世,自阻邇列,豈臣樂爲,而廉防至重,放倒不得,官職去就,初非可論。且臣老母,年今望八,宿病沈淹,方當盛暑,將攝失宜,委頓床玆,氣息凜綴。目下情理,實無離側之勢,而恩命之下,不敢偃處,玆不得不進伏私次,瀝血陳籲。伏乞聖慈,察臣危苦之情,矜臣煎迫之私,亟賜鐫遞,俾得歸護病母,仍命選部,勿復檢擬,以勵群工,以安賤分,不勝幸甚。臣無任屛營祈懇之至,謹昧死以聞。答曰,省疏具悉。爾其勿辭,救護母病。
庚子六月二十日,兼春秋張顯慶。進賀兼謝恩正使錦城尉朴明源,副使行副司直鄭元始狀啓,臣等一行,到安州牧,追來謝恩表咨文,七道祗受,査對之由,已爲馳啓爲白有在果,本月十五日到義州府,十六日與書狀官臣趙鼎鎭,義州府尹李在學,泰川縣監朴漢奎眼同,齎來奏表文及咨文,一體査對,則別無差誤處是白乎等以,緣由馳啓爲白臥乎事。
庚子六月二十日辰時,上御誠正閣。軍士房承旨入侍時,左副承旨沈豊之,假注書李運彬,記事官李·徐龍輔,以次進伏訖。命書傳敎曰,宣傳官,時無參上及事知人,至有堂上入直之擧,事未前聞。參上宣傳官之削職汰去代,一竝卽爲口傳差出,另加擇差。又命書傳敎曰,宣傳官中參下金珠淵等,與行首及參上有異,渠何知也?許多見汰,亦屬可矜,元傳旨中付標。他承旨入侍事。出榻敎賤臣承命而出,與右承旨徐有防入侍。命書傳敎曰,同副承旨許遞,前望單子入之。又命書傳敎曰,新除授承旨,牌招察任。命退,以次退出。
庚子六月二十日酉時,上御誠正閣。軍士房承旨入侍時,左副承旨沈豊之,假注書李運彬,記事官徐龍輔·金載瓚,以次進伏訖。命書傳敎曰,史官一員待命,騎馬一匹立之。命龍輔進前曰,汝往實錄廳摘奸,而待明朝復命。龍輔承命而出,以次退出。
上在昌德宮。停常參·經筵。
金魯淳啓曰,合辭方張之時,兩司無詣臺之員,事甚未安,除在外外,呈告人員,竝卽牌招,何如?傳曰,允。
傳于徐有防曰,禮房承旨入侍。
又傳于徐有防曰,輪對官入侍。
傳于李鎭恒曰,左副承旨入侍。
傳于沈豊之曰,軍士房承旨入侍。
以大司諫宋煥喆,司諫沈命德,正言宋民載,持平沈商賢·李濟萬,牌不進罷職傳旨,傳于金魯淳曰,只推。
吏曹口傳政事,以申大升爲兵曹參議,鄭文啓爲兵曹參知,李顯靖爲兵曹正郞,韓光植爲兵曹佐郞。
沈豊之,以禮曹言啓曰,藏譜閣影幀,權奉日時,旣已推擇,而奉安日字,姑未涓吉云,秋展謁日,當躬詣展禮,奉安後還宮,以來月初旬前,預爲擇日以入事,命下矣。太廟展謁吉日,卽令日官推擇,則初四日·初五日·初六日,俱有拘忌,初七日宗廟秋享大祭齋戒,初八日爲吉,初九日國忌齋戒,初十日國忌正日,何以爲之乎?敢稟。傳曰,以初八日爲之。
又以兵曹言啓曰,明日親臨都政時,本曹堂上,不可不備員,參議·參知有闕之代,令該曹,以在京無故人,口傳差出,仍卽牌招察任,何如?傳曰,允。
庚子六月二十一日,兼春秋洪光一。京畿監司啓本,交河郡放逐鄕里罪人朴在源物故啓。傳曰,旣已物故,來頭放未放修正時,罪名乙良爻周事,分付爲良如敎。
庚子六月二十一日卯時,上御誠正閣。禮房承旨入侍時,右承旨徐有防,假注書李運彬,記事官徐龍輔·金載瓚,以次進伏訖。上下詢龍輔曰,昨往實錄廳,則所在幾人乎?龍輔對曰,時適向夕,盡爲罷去,而餘者四五人矣。上曰,吏議當進乎?有防曰,聞有實病,姑未知如何矣。上曰,兵判今日,似爲草政矣。有防曰,昨聞,問政於大臣矣。上曰,以宣傳官望觀之,兵判似可矣。上曰,兵判家,已入城云耶?有防曰,方寓於龍虎營云矣。上曰,明日都政,以卯正初刻爲之,可也。命書傳敎曰,兵曹堂郞有闕之代,口傳差出。命退,以次退出。
庚子六月二十一日巳時,上御誠正閣。輪對官入侍時,東活人署別提盧賢鶴,西活人署別提具馨遠,瓦署別提全道郁,中學訓導金致泳,西學訓導韓啓玉,右副承旨李鎭恒,假注書李運彬,記事官徐龍輔·金載瓚,以次進伏訖。上下詢輪對官姓名職掌,各以次對之。一曰,東活人署別提盧賢鶴也。上曰,職名活人,所活幾人?賢鶴對曰,無活人之策,而且無活人之財矣。上曰,可陳所懷。對曰,無所懷矣。其次西活人別提具馨遠也。上曰,活人之藥,從何辦耶?馨遠對曰,出自惠民署矣。其次瓦署別提全道郁也。上曰,遺在土木幾許?道郁對曰,三十萬三千八百九十介矣。其次中學訓導金致泳也。上曰,訓導儒生,方講何書?致泳曰,方講周易矣。上曰,誦乾卦,可也。致泳誦未半,上曰,有所懷否?致泳對曰,無所懷可達者矣。上曰,學已修擧,更無所懷乎?其次西學訓導韓啓玉也。上曰,進誦觳觫章,可也。啓玉誦一遍。上曰,善誦矣,以壯紙賞之。命書傳敎曰,明日開門差早。命退,以次退出。
庚子六月二十一日酉時,上御誠正閣。軍士房承旨入侍時,左副承旨沈豊之,假注書李運彬,記事官徐龍輔·金載瓚,以次進伏訖。命書傳敎曰,藏譜閣影幀,權奉日時,旣已推擇,而奉安日子,姑未涓吉云。秋展謁日,當躬詣展禮,奉安後還宮,以來月初旬前,預爲擇日以入。兵曹郞廳口傳差出事。出榻敎命退,以次退出。
庚子六月二十一日戌時,上御誠正閣。左副承旨入侍時,左副承旨沈豊之,假注書李運彬,記事官徐龍輔·金載瓚,以次進伏訖。上曰,今番都政,似不小矣。豊之曰,然矣。上曰,親政時,兩注書各書吏兵批政事,度度呈上,例也。命讀禮曹啓本訖。命退,以次退出。
上在昌德宮。停常參·經筵。
趙尙鎭啓曰,合辭方張之時,兩司無詣臺之員,事甚未安,除在外外,呈告人員,竝卽牌招,何如?傳曰,允。
吏曹參議前望單子入之,李敬養落點。
吏曹口傳政事,兼春秋單張顯慶·文采五。
假注書李運彬陞六,代以趙興鎭爲假注書。
有政。吏批,判書金鍾秀,參判鄭民始,參議沈豊之,右承旨徐有防進,正郞金宇鎭,佐郞李時秀·徐鼎修進。以金尙選爲掌苑別提,朴知源爲典設別提,安羽濟爲司僕主簿,李成祜爲蔚山府使,具世勣爲鳳山郡守,鄭喆淳爲文化縣令,尹翊烈爲天安郡守,曺翬振爲宜寧縣令,尹在醇爲掌令,李鎭斗爲禁府都事,鄭光憲爲濟用主簿,李行元爲召村察訪,金鼎九爲靑丹察訪,鄭東愈爲義興縣監,權濟應爲尙衣僉正,鄭必忠爲光陽縣監,南玄老爲谷山府使,洪周萬爲綾州牧使,李碩九爲寧海府使,任焴爲典牲直長,金鎜爲泰陵直長,柳詢爲禧陵直長,金象行爲西部奉事,鄭亮采爲安山郡守,沈公藝爲金溝縣令,趙爲刑曹正郞,王漢禎爲豊德府使,白師誾爲鐵原府使,金漢謙爲穩城府使,蔡敏恭爲司宰直長,鄭杆爲尙瑞直長,任希問〈爲〉繕工奉事,李齊亨爲禮曹正郞,趙鉉爲井邑縣監,朴光晦爲咸昌縣監,申光鼎爲禮安縣監,張濩爲贊儀,洪浩源爲禁府都事,李基讓爲廣興奉事,康思賢爲東部奉事,沈宗之爲堤川縣監,李德熙爲尼城縣監,李惟稱爲德山縣監,宋致淵爲英陽縣監,趙時種爲新昌縣監,元重擧爲木川縣監,朴光翰爲德川郡守,尹範勳爲寧遠郡守,洪樂舜爲平昌郡守,鄭光述爲居山察訪,洪啓沃爲江原都事,鄭志儉爲大司成,申鴻周爲咸陽府使,趙麟逵爲明川府使,韓光迪爲長興府使,曺希元爲定平府使,禹弼昌爲漆谷府使,邊鎭成爲端川府使,金履中爲氷庫別提,沈豊之爲吏曹參議,趙尙鎭爲承旨,金熤爲冬至使,李崇祜爲副使,沈商賢爲書狀,宋徵一爲平陵察訪,閔百彬爲寶城郡守,金洪運爲泗川縣監,李弼冑爲珍島郡守,黃仁熙爲內資奉事,朴淳命爲尙瑞副直長,金彦肅爲軍資判官,申光祐爲兵曹佐郞,金恒柱爲漢城庶尹,沈遇爲引儀,崔慶鎭爲沙斤察訪,金履中爲戶曹佐郞,李祖源爲泰川縣監,李爲孟山縣監,鄭彦衡爲慈山府使,邊聖和爲甲山府使,金履厚爲大同察訪,成德朝爲成歡察訪,趙尙翼求禮縣監,李成祜尼城縣監,鄭亮采以上仍任事承傳,朴天俊爲廣興副奉事,洪益喆爲蔚山府使,鄭亮采爲盈德縣令,李福潤爲監察,林仁浩爲工曹正郞,朴知源爲平市主簿,吳鵬南爲直講,趙爲淳昌郡守,安羽濟爲工曹佐郞,金漢宗爲貞陵令,李需克爲長連縣監,金載瓚爲注書,尹守訥爲明川府使,安德鵬爲機張縣監,吏曹正郞金宇鎭,仍任事承傳,李範天爲利仁察訪,南溟學爲社稷令,柳橚爲禮曹正郞,朴行淳爲佐郞,李厚圭爲典籍,李顯默·朴廣源爲典籍,光陵令李德熙,仍任事承傳,尹翼商爲引儀,吳壽民爲司藝,李胤馥爲健元陵令,鄭杆爲軍資主簿,金南瑞爲典設別提,崔璹爲典獄主簿,金鍰爲尼城縣監,金宗鐸爲濬源殿令,孫碩周爲典設別提,洪光一·李運彬爲典籍,朴淳命爲尙瑞直長,尹東晩爲獻納,洪樂恒爲正言,魚錫光爲禮曹佐郞,鄭昌期爲戶曹佐郞,李衍祥爲知春秋,李性源爲同春秋,李衍祥爲宗廟提調,權應圭爲慈仁縣監,朴廣源爲禮〈曹〉佐郞,兪彦肅爲工曹正郞,鄭杆爲佐郞,邊得翰爲昌陵令,李攀龍爲司宰主簿,張顯慶爲戶曹正郞,文采五爲刑曹佐郞,崔昌熙爲氷庫別提,金載道爲兼引儀,金益彬爲司饔主簿,兪鉉商爲尙衣別提,李繼祐爲兼引儀,南命寬爲尙瑞副直長,柳東亨爲中部都事,趙鎭元爲軍資主簿,千一元爲廣興主簿,姜文德爲軍器主簿,朴尙春爲濬源殿令,洪樂淵爲正言,朴祐源爲敦寧都正,兪彦脩爲左通禮,鄭致綏爲繕工副奉事,朴廣源爲兵曹佐郞,吳尙慶爲德陵直長,柳雲羽爲掌令,金廷龍爲禮曹佐郞,韓錫觀爲淑陵奉事,李漢棟爲刑曹正郞,李尙謙爲監察,金宇鎭爲副校理,李義行爲兵曹參議,金魯永爲參知,朴載德爲顯陵令,洪秉壽爲引儀,金載遂爲假引儀,張翊休爲義陵參奉,兼春秋二單張顯慶·文采五,宗簿主薄單宋相殷,典籍三單張漢喆·金瀍·金瑞復,以上四館去官,成均博士單吳錫齡,學正二單楊致鶴·金麟采,學錄二單金鼎命·車亨衢,學諭三單李錫祺·鄭良翰·車鳳運,校書副正字單金興弼,李敬玉爲大司諫,趙榮弼爲司諫,姜彝正爲持平,尹長烈爲獻納,朴天行·洪柱翼爲正言,洪秉益爲司僕主簿,盧廷良爲漢城主簿,崔鎭夏爲尙衣主簿,洪儆爲軍資判官,李再漢爲監察,南顯老爲禁府都事,金安默爲平市令,金相愼爲引儀,申耆爲刑曹正郞,李鳳模爲司僕主簿,李顯發爲敦寧主簿,兼春秋二單金廷龍·韓光植,掌樂正柳雲羽,仍任事承傳,權德訓爲掌令,尹冕東爲童蒙敎官,金斗默爲敦寧參奉,李啓源爲典獄參奉,李良會爲惠陵參奉,閔彝顯爲明陵參奉,李弘廉爲穆陵參奉,金益休爲徽陵參奉,金聖準爲厚陵別檢,韓德彬爲禮賓參奉,姜栳爲儆陵別檢,李頤祥爲歙谷縣令,洪聖淵爲猉麟察訪,李東稷爲持平,韓啓玉爲慶安察訪,假郞廳單金瑞復。
兵批,判書李衍祥,參判李,參議鄭文啓進,參知申大升入直進,正郞柳誼·呂萬永·李鼎運,佐郞林濟遠,左副承旨沈豊之進。以趙重晦爲知事,金熤爲都摠管,任希敎爲副摠管,金用謙爲同知,吳載衡爲羽林將,郭禎垕爲五衛將,李鉉重爲五衛將,李景烈爲訓鍊僉正,閔百彬爲都摠都事,許侊爲全羅左水虞候,西春君熚爲都摠管,吳璟爲都摠都事,崔益大爲訓鍊判官,李斗周爲訓鍊判官,李基成爲羅州營將,李運昌爲安東營〈將〉,權宜中爲西原營將,權璹爲忠州營將,具埱爲大興中軍,金處漢爲京畿監營中軍,柳泳爲僉知,高遠喆爲景福將,辛龍和爲慶熙將,李長益爲訓鍊主簿,權綸爲釜山僉使,李晟爲阿耳僉使,金東範爲法聖僉使,金尙廷爲興陽監牧官,副司直金魯鎭·沈念祖·鄭志儉,訓鍊判官金忠國,主簿朴履煥·李海容,以上減下,花陽君榷〈爲〉都摠管,沈默之爲訓鍊僉正,曺夏彬爲判官,李尙謙爲主簿,安栐·田佐顯·安思烈爲武兼,金弘濟爲洪忠監營中軍,李光洙爲慶尙監營中軍,李漢棟爲都摠都事,黃昇源爲北評事,李命觀爲蛇渡僉使,咸震輝爲防踏僉使,方圓爲登山僉使,朴道寬爲椒島僉使,劉珣爲臨溜僉使,鄭道弘爲老江僉使,李夏芳爲德浦僉使,全世郁爲麟山僉使,李寅協爲月串僉使,金應七爲碧團僉使,趙文禧〈爲〉智島萬戶,李新興爲知世浦萬戶,金尙禧爲安骨萬戶,崔英泰爲天城萬戶,李華躋爲包伊萬戶,韓愼裕爲舒川萬戶,宋光祿爲所已萬戶,安愼基爲在懷萬戶,崔達海爲永達萬戶,金之澤爲造山萬戶,白明德爲山羊會萬戶,李東福爲五老梁萬戶,扈泰郁爲阿山萬戶,李相耇爲阿吾地萬戶,片得就爲鳥嶺別將,趙振成爲格浦別將,李輔聖爲保山別將,李孝百爲九月山城別將,金宗淵爲兼司僕將,申載文爲五衛將,趙麟逵·金景濂爲都摠經歷,尹壽民爲都事,李漢棟爲宣傳官,韓光湜爲訓鍊主簿,成致鳳爲訓鍊主簿,李仁默爲武兼,安思烈爲平南萬戶,李尙謙爲宣傳官,南正圭爲都摠都事,田文顯爲兼內乘,李鎭宇爲外化怪萬戶,閔有洙爲羅暖萬戶,同知單宋濟謙,僉知三單李廷復·李邦祚·朴泰儀,金樂昭爲訓鍊判官,李台秀·金德基·池友璧爲主簿,副司直金朝潤·朴祐源,副護軍吳載衡·郭禎垕,具綱爲都摠都事,朴灡爲訓鍊判官,李啓春·高碩崙·尹洽爲主簿,李泰協·張成漢爲武兼,副護軍金景訥·金相勳·尹守仁·趙慶進·尹在醇,副司果洪樂恒,同知單姜五成,鄭爲訓鍊主簿,尹守默·李厚在爲武兼,安栐爲神方萬戶,副司直申大升·鄭文啓單付,副司果鄭履誠·柳晦源·洪樂淵單付,羅州營將李基成,安東營將李運昌,忠州營將權璹,大興中軍具埱,京畿中軍金處漢,以上今加折衝,副護軍李基成·李運昌·權璹·具埱·金處漢單付,副司果柳協基單付,武兼金景訥,今加折衝賞加,馬馬海權管單沈緯鎭,廟坡權管單尹守範,三千權管單李春殷,乾原權管單黃載坤,安原權管單姜興佐,雲頭里權管單權大衡,廟洞權管單李益蕃。
庚子六月二十二日卯時,上御宣政殿。親臨都政入侍時,吏曹判書金鍾秀,參判鄭民始,參議沈豊之,右承旨徐有防,正郞金宇鎭,佐郞李時秀·徐鼎修,兵曹判書李衍祥,參判李,參議鄭文啓,參知申大升,左副承旨沈豊之,正郞柳誼·呂萬永·李鼎運,佐郞林濟遠,假注書洪光一·李運彬,記事官徐龍輔·金載瓚,以次進伏訖。上命兩銓,分東西坐。上曰,兩注書分書都政,而吏批則與事變注書,分力書之,兵批則與兵曹郞廳,分力書呈,可也。命都承旨李性源,左承旨李亨逵,右副承旨李鎭恒,同副承旨金魯淳,事變假注書沈達漢,同爲入侍。鍾秀啓曰,今此親臨大政,本曹堂上,不可不備員,而參議朴祐源病不進,卽爲牌招,同參之地,何如?上曰,依爲之。出擧條又啓曰,四館陞出六品時,例有九處講遷轉之規,而承文院褒貶,如或有過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲,故當出六品者,未免積滯,依例遷轉,何如?上曰,依爲之。出擧條吏曹參議朴祐源牌招事。出榻敎吏曹參議朴祐源只推,更爲牌招事。出榻敎祐源承命入侍。命書傳敎曰,吏曹參議,有實恙許遞,前望單子入之。鍾秀啓曰,親臨大政,堂上不可不備員,新除授吏曹參議李敬養,卽爲牌招同參,何如?上曰,依爲之。出擧條又啓曰,參下引儀唱才若苟艱,則參下窠,臨時權作參上窠,稟旨乃行事,曾有筵中定奪矣。日昨取才時見之,參下生徒,則唱才殆不成樣,而參上前銜,則善唱者甚多。今此大政,出六之引儀二窠中,一窠以生徒取才居首者擬差,一窠以參上前銜居首者權差,以爲追後還復本窠之地,何如?上曰,依爲之。出擧條又啓曰,臺諫闕員,今當差出,而擬望之人乏少,外任竝擬,何如?上曰,依爲之。出擧條又啓曰,守令多窠,今當差出,而未準朔禁軍將及營將·虞候·中軍·都事·守令·察訪,竝擬,何如?上曰,依爲之。出擧條又啓曰,大司成今當差出,而擬望之人乏少,承旨·外任,竝擬,何如?上曰,依爲之。出擧條新除授吏曹參議牌招,同參政事事。出榻敎命書傳敎曰,大政體重,銓曹堂上,不可不備員,本曹參議有闕代,除在外·實恙人,以在京無故人差出。鍾秀啓曰,親臨大政,本曹堂上,不可不備員,新除授參議沈豊之,卽爲牌招同參,何如?上曰,依爲之。出擧條新除授吏曹參議沈豊之牌招事。出榻敎以吏曹參議沈豊之再牌不進罷職傳旨,命書傳敎曰,揆以分義,豈敢乃爾?旣是當次,似無情勢,尤不可若此。只推,更爲牌招,牌不進傳旨,更勿捧入。又命書傳敎曰,親御大政之時,爲銓堂者,豈可違牌乎?吏曹參議沈豊之推考,更爲牌招參政。鍾秀啓曰,明川府使趙麟逵,未經四品,而錯認徑擬,以至受點,臣則惶恐待罪,而明川府使趙麟逵望單,勿施,何如?上曰,依爲之。卿則勿待罪。出擧條又啓曰,新除授蔚山府使李成祜呈狀內,年今六十六,法不當移拜外任云,依例改差,何如?上曰,依爲之。仍任前職,可也。鍾秀曰,安山前郡守李成祜,旣有仍任之命,則安山新郡守鄭亮采,尼城新縣監李德熙,似當一體仍任前職矣。上曰,次次仍任,可也。出擧條又啓曰,今都目大政,各歧仕滿應遷者,相避及未準朔監察·禁府都事,戶曹·刑曹·工曹·漢城府·平市署官員,五部都事,各司久任時推人員,竝擬,何如?上曰,依爲之。出擧條亨逵啓曰,兼春秋金匡國,以實錄廳兼史,擅離本廳,莫知去向。屢度催促,終不入來,以致入侍史官之無人,事極駭然,從重推考,何如?上曰,禁推,可也。出擧條衍祥啓曰,新除授本曹參議·參知,竝卽牌招,同參政事,何如?上曰,依爲之。出擧條命書傳敎曰,親政時注書·尙瑞院官員,依例陞六調用,兩注書陞六代,以金載瓚爲上注書,趙興鎭爲假注書,進伏。命書傳敎曰,廉吏及立節人子孫,嶺·湖·西北·松都諸道所薦儒武,竝須隨窠收用。又命書傳敎曰,登褒及準考守令,依例收用。吏·戶房換房事。出榻敎兵曹參議·參判遞差,未肅拜郞官改差,今日政差出事。出榻敎新除授兵曹堂上,牌招參政事。出榻敎兵曹堂上,先入侍後謝恩事。出榻敎判敦寧洪樂春,本兼一倂許遞事。出榻敎有防啓曰,少退之後,入侍有命,而翰注不卽隨後,以致遲滯登筵,事涉未安。上下注書,左右史,竝推考,何如?上曰,依爲之。出擧條又啓曰,新除授承旨,待下批牌招察任,何如?上曰,依爲之。出擧條又啓曰,政事望單,有誤書處,原單子使之釐正,而當該執筆兵曹郞廳,推考,何如?上曰,依爲之。出擧條蔚山俯使李成祜改差,仍任前職,安山郡守鄭亮采,尼城縣監李德熙,亦爲次次仍任前職事。出榻敎吏曹正郞金宇鎭仍任,卽令察任,先入侍後謝恩事。出榻敎明川府使趙麟逵改差,仍任前職事。出榻敎兵曹參判以下諸堂,從重推考事。出榻敎命書傳敎曰,文參上前銜收用,旣有新頒式令,而或有不準數不如格之失,儘非所以定制之本意。前銜及虛司果中,較量多寡,略綽分數,今番則惕念竝擬。又命書傳敎曰,武參上時仕之積滯,莫若近日。淹於經·僉,沈於都·判,居者無望疎遷,落者何由甄復?此東銓之過也。然百里爲宰,職任不輕,縱難徒循久次,而若乃顧其資歷,參以才諝,爲官擇人,惟優是取,則豈患無許多人也?況聞西銓六品窠甚窄,仕滿人,虛付司果者,數至十二人,另合留意處。今番都政,兩府經歷以下,必令次次陞遷。新除授兵曹郞廳,先入侍後謝恩事。出榻敎方午,上命宣饌于入侍諸臣,命召陞六注書二人,而同爲宣饌。在外臺諫許遞,今日政差出事。出榻敎在外三司許遞,今日政差出事。出榻敎掌令柳雲羽,仍任前職事。出榻敎都摠管望勿施事。出榻敎命書傳敎曰,守令·邊將初仕,各別擇擬。又命書傳敎曰,宣傳官乏人,慈山府使望勿施,更爲擬入。又命書傳敎曰,旣無情勢,則雖於散政除拜,身在闕中,義不容直自出去。況以親政差除,又在騎郞,而稱以明日肅謝,公然出去,可謂前所未聞。正言洪樂淵遞差。命書傳敎曰,今日政新除守令·邊將·察訪·虞候及新資·復職·初仕人,竝令明日肅拜後留待。上命退,諸臣以次退出。
上在昌德宮。停常參·經筵。
藥房都提調鄭弘淳,提調洪樂性,副提調李性源啓曰,昨日親臨大政,竟夕酬應,伏未審夜間,聖體,若何?今日臣等,率諸御醫入侍,詳察聖候爲宜。王大妃殿症候,益有差勝之節乎?惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣矣。下敎日入侍,宜矣。王大妃殿·惠慶宮·中宮殿,藥房口傳問安。答曰,知道。
李亨逵,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,日熱如此,停。
李亨逵啓曰,合辭方張之時,諫院無一人詣臺,事甚未安,除在外外,未肅拜人員,竝卽牌招,何如?傳曰,允。
傳于趙尙鎭曰,吏·兵房承旨,率吏·兵批留待人,入侍。
傳于李亨逵曰,禮房承旨入侍。
以注書金載瓚病代假注書望筒,傳于李鎭恒曰,幾許行公,而出病代乎?使之申前行公,申後調理。
傳于金魯淳曰,坐直承旨入侍。
以獻納尹長烈,正言朴天行·洪柱翼牌不進罷職傳旨,傳于趙尙鎭曰,只推。
傳于趙尙鎭曰,次對進定於明日。
李亨逵啓曰,禁衛營·御營廳從事官來言,今日本營軍兵,日次私習云矣,敢啓。傳曰,知道。
傳于趙尙鎭曰,坐直承旨竝入侍。
李亨逵,以訓鍊都監言啓曰,本局中軍,今當差出,而擬望之人乏少,外任竝擬,何如?傳曰,允。
又以訓鍊都監言啓曰,前武藝別監李祥僑,別武士有闕,差定之意,敢啓。傳曰,知道。
行都承旨李性源疏曰,伏以臣之春秋兼銜,與領事臣金尙喆,有姻婭應避之嫌,揆以法例,在下當遞,玆陳短章。乞蒙鐫改,以存公格,以安私分,不勝幸甚。答曰,省疏具悉。疏辭,下該曹稟處。
大司憲鄭一祥,大司諫李敬玉,掌令權德訓,校理姜忱,副校理金宇鎭,修撰尹尙東·權以綱,副修撰金履禧·柳孟養啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中途付處。答曰,不允。
大司憲鄭一祥,大司諫李敬玉,掌令權德訓啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。
掌令權德訓啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡移配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。
新除授持平姜彝正,時在洪忠道公山地,請斯速乘馹上來事,下諭。依啓。
答兩司曰,不允。第六件·七件事,亟停勿煩。
黃海監司尹坊疏曰,伏以臣至愚極陋,百無肖似,濫蒙拂拭之恩,猥膺藩臬之寄,辭避不得,黽勉赴任,亦已三箇月矣。臣受命以來,夙夜憂懼,恐負委寄之盛眷,思所以圖報萬一者,惟在於驅策駑鈍,殫竭心力,而性本迂疎,精神昏短,雖尋常文簿,多有未克綜察,居常懍惕,若隕淵谷矣。卽伏奉今十二日所下傳敎,辭旨絶嚴,致勤重推之命,繼有喉院之飭諭,臣伏讀未半,惶汗浹背,悚懍震越,罔知所以自措。繼伏見十五日所下備忘,又以臣農形狀做錯之失,至有捧入承旨遞差之命,一之再之,臣之罪愈往愈彰。臣於是雖欲鑽地而入,不可得,縮伏累日,恭俟威罰,聖度天大,不惟不加之罪,至以勿待罪爲諭,以臣疎賤之蹤,何以得此於聖明?感激恩命,血淚交逬,益不知死所。噫,上達文字,何等嚴重?外藩事體,尤宜審愼,雖隻字片劃,固不敢一毫放過,而修啓之際,全失敬謹之道,此已人臣之極罪。況聖明憫恤元元,夙宵憂勤,一雨一暘,靡不軫念,則農形之狀,雨澤之啓,尤當十分致勤,無或少忽,而旣不能該詳,又未免稽滯,溺職大矣,不敬甚矣,臣罪至此,益無所逃。臣之前後昏謬之失,疎漏之罪,揆以邦憲,合被誅戮,雖以寬恕之典,只止問備,若臣庸懦之姿,久冒重寄,則其於國事之僨誤,何哉?臣之不稱,臣自知之。身居一路表率之地,罪著顚錯,無以自掩,則其何以承流宣化,董飭列邑也哉?況且以臣之故,罪及承宣,臣雖欲冒死抗顔,其可得乎?分義雖重,廉防亦大,玆敢仰暴肝膈之懇,冒犯斧鉞之誅。伏乞聖明,俯垂諒察,亟許鐫削臣所帶藩任,仍勘臣不職之罪,以嚴國綱,以安私分,千萬幸甚。答曰,省疏具悉。儆屬旣往,懋在方來,卿其勿辭,益懋哉。
敦寧都正朴祐源疏曰,伏以臣於昨日,猥蒙聖慈,體諒臣病狀,許遞臣職名,天地之恩,若偏臣身,感激之私,益無所措。卽又伏奉除旨,以臣爲敦寧府都正者,在臣義分,豈敢不竭蹶趍承,以伸叩謝之忱,而非但賤疾之一向雖强,且臣旣無敦寧,揆以公格,自在當遞,玆敢略入文字。伏乞亟命有司,照例遞改,俾便公私,不勝幸甚。答曰,省疏具悉。疏辭,下該曹稟處。
庚子六月二十三日,兼春秋洪光一。備邊司,前正言鄭益祚上疏回啓。傳曰,各項回啓條件,竝只依此施行爲有矣。科弊條中,陞庠之參互對擧云者,誠有是也。此亦國試,宜有別般防戢兺不喩,小大科場之士習不靖,實自權輿於是是置。事在旣往,雖難一一追勘,而嗣後復以此弊登聞,則當該掌考之官,隨現摘發,繩以科場之律,斷不饒貸,姑先各別嚴飭爲旀。講規之申明舊制云者,言有考據,事非創始,博詢裁處之請,誠合事宜。依所下傳敎,許令各陳可否之見爲良如敎。
庚子六月二十三日卯時,上御誠正閣。吏·兵房承旨·守令·邊將·初入仕,同爲入侍時,左承旨李亨逵,同副承旨趙尙鎭,假注書趙興鎭,兼春秋張顯慶,記事官徐龍輔,以次進伏訖。上曰,守令·邊將·初仕人,皆令以次進伏於楹外及階上,次次進前,各奏職姓名,可也。守令先爲進伏,各奏職姓名訖。上曰,邊將則勿爲進前,各於所伏處,奏達,可也。上曰,谷山,西路之最近於東北,而前倅不善爲之,邑弊民瘼,殆難收拾。下往後,着意於祛弊恤隱之政,無負朝家差遣之意。初仕人,各奏姓名畢後,上曰,典獄參奉李啓源,誰家之人乎?尙鎭對曰,故副提學臣李錫杓之庶子也。啓源奏對之際,頗失〈擧〉措,尙鎭曰,典獄署參奉李啓源擧措,旣多顚錯,奏對亦甚䑃朧,雖緣生疎,不可無飭,推考,何如?上曰,依爲之。出擧條尙鎭曰,漆谷府使禹弼昌,德川郡守朴光漢,求禮縣監趙常翼,奏對之際,頗多顚錯,事體未安,竝推考,何如?上〈曰〉,依爲之。出擧條命退,以次退出。
庚子六月二十三日申時,上御誠正閣。坐直承旨入侍時,右副承旨金魯淳,同副承旨趙尙鎭,假注書趙興鎭,兼春秋張顯慶,記事官徐龍輔,以次進伏訖。上曰,大科一經講,創設於何年,而又至何時而止之乎?魯淳曰,年久之事,雖未能的知,似於辛巳年間設行。上曰,一經講未罷之前,年老擧子輩,雖難於連誦一秩,經書之盡誦,猶勝於己矣。魯淳曰,聖敎至當矣。一經講未罷之前,年老之儒生或廢科,而年少聰明之類,一秩經書,無時不誦,故其時似有實效矣。上曰,近來儒生,初無讀書之人,每當科時,不過入場猝辦,故文才渺然,未有於近來矣。古語云,宰相須用讀書人,人能讀書然後,可以用之矣。魯淳等曰,人不讀書,則雖有才能,見識鹵莽,言語無味,初無可觀矣。上命魯淳,讀備局鄭益祚上疏,回啓後先退。命尙鎭書傳敎曰,因正言鄭益祚疏回啓,有各陳所見之命,令該曹時·原任大臣·館閣臣及本曹堂上處,收議以聞。又命書傳敎曰,都目未署經守令甚多,兩司諸臺,不得備員,無以擧行云。違牌臺諫與未肅拜臺諫,待明朝牌招,使之行公,仍卽擧行。上曰,昨日政,敦寧參奉副擬之人,與承旨爲幾寸乎?尙鎭曰,與臣爲八寸親矣。上曰,誰之子也?尙鎭曰,故相臣豊陵府院君之孫,而故大司憲臣載洪之子也。上曰,然乎?命退,承史以次退出。
上在昌德宮。停常參·經筵。
李鎭恒啓曰,明日次對,憲府無進參之員,除在外外,大司憲鄭一祥,掌令權德訓,竝待開門牌招,何如?傳曰,允。
傳于李亨逵曰,大臣·備局堂上引見。
又傳于曰,禮房承旨入侍。
以大司憲鄭一祥牌不進推考傳旨,傳于李亨逵曰,近日屢違,可知有實恙,許遞,今日政差出。
以正言朴天行·洪柱翼罷職傳旨,傳于金魯淳曰,只推。
傳于徐有防曰,公事誤踏,當該中官推考。
金魯淳啓曰,吏曹判書金鍾秀,參判鄭民始牌不進推考傳旨,纔已捧入,參議沈豐之,陳疏入啓矣。特敎開政之下,如是違召,不卽擧行,事甚未安,判書·參判,竝更卽牌招,何如?傳曰,允。參議批下,一體牌招開政。
又啓曰,吏曹判書金鍾秀,參判鄭民始再牌不進推考傳旨及參議沈豐之牌不進罷職傳旨,今方捧入,而開政命下之後,連事違牌,不卽擧行,事體所在,誠極未安。判書·參判,所當更請牌招,而一日三牌,有傷事體,何以爲之?敢稟。傳曰,旣無情勢,如是違牌,可謂萬萬過當。雖以判書言之,再度出仕,非今斯今,則連次違召,不顧有傷事面乎?違牌傳旨竝勿施,牌去來催促。
李亨逵啓曰,兵曹判書李衍祥牌不進推考傳旨,今方捧入,而特敎開政之下,如是違牌,事甚未安,更卽牌招,何如?傳曰,允。
又啓曰,兵曹判書李衍祥再牌不進推考傳旨,今方捧入,而特敎牌招之下,連事違召,不卽膺命,極涉未安,所當更請牌招,而係是一日三牌,何以爲之?敢稟。傳曰,巧値事會,已前之數遞,屢傷事面,則豈可以都政後例讓,有所曲諒乎?違牌傳旨勿施,牌去來申飭。
傳于金魯淳曰,政官牌去來,連爲催促。
有政。吏批,判書金鍾秀式暇,參判鄭民始,參議沈豐之,行都承旨李性源進,啓曰,黃海監司今當差出,而擬望之人乏少,承旨及他道守令,竝擬,何如?傳曰,允。以金履素爲大司憲,李鼎揆爲副校理,金鍾秀爲弘文提學,鄭一祥爲同春秋,盧瑞國爲司成,朴行淳爲兵曹佐郞,宋文載爲惠民提調,李性源爲司饔提調,鄭文在爲刑曹正郞,趙尙鎭爲黃海監司,李度默爲安邊府使,治瘇敎授單全致性,成均博士單李錫源。
兵批,判書李衍祥進,參判李,參議李義行病,參知金魯永,右副承旨李鎭恒進,司直洪樂春·鄭一祥·朴祐源·尹東晩竝單付。
以承旨有闕政事,取稟,傳于李亨逵曰,前望入之。
承旨前望單子入之,金夏材落點。
傳于金魯淳曰,承旨房仍,吏·戶換房。
傳于李亨逵曰,同副承旨入侍。
又傳于曰,坐直承旨入侍。
傳于李鎭恒曰,守禦使仍佩往來事,分付。
以全羅監司有旨祗受狀啓,以備忘記,傳于徐有防曰,此狀啓最爲詳細,前而吏曹關,後而兵曹關,初無枚擧,親政日筵敎云者,果然矣。今則不可不釐正,吏判下鄕前,與僚堂及兵曹堂上,一處會同,相議合行定式事宜,酌量磨鍊,以吏兵曹言草記事,分付,待批下,今番申明,行會諸道兩都。
以備忘記,又傳于曰,因此思之,京司之不得直關外邑,明有先朝令甲,不啻至嚴,則近來果如式遵行乎?雖以兵曹事言之,亦有訝惑者,爲先査問于各司,仍令諸道有直關事與否,據實以報事,措辭行會京外,査實後草記之意,分付備局。
李亨逵,以弘文館言啓曰,新除授副校理李鼎揆,時在慶尙道慶州地,經筵入番事緊。請斯速乘馹上來事,下諭。傳曰,依啓。
徐有防,以右邊捕盜廳言啓曰,依下敎,罪人趙德壽,移囚本廳之意,敢啓。傳曰,知道。
大司諫李敬玉,掌令權德訓,獻納尹長烈,校理姜忱,副校理金宇鎭,修撰尹尙東·權以綱,副修撰金履禧·柳孟養啓曰,請喬桐府黜置罪人鄭致達妻,夬正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。
答三司曰,不允。
大司諫李敬玉,掌令權德訓,獻納尹長烈啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典。趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。答兩司曰,不允。第六件·七件事,亟停勿煩。
掌令權德訓啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島薦棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。新除授持平李東稷,時在洪忠道公山地,請斯速乘馹上來事,下諭。答府曰,不允。第六件·七件事,亟停勿煩,下諭事依啓。措辭見上
吏曹判書金鍾秀疏曰,伏以,臣之病昏疎迂,本不當一日復據銓地,而只緣大政迫頭,逃遁不得,淟涊至今,僅僅挨過。惟俟三告之徹,便屬瓜熟之期,而不料加由甫下,召牌三臨,申之以特敎催促,臣惶恐之極,遂不得不冒昧承命,當退愈進,行止郞當,自顧多慙,人謂臣何?噫,力避權要之地,少緩盈滿之災,卽臣至願血誠也。四三年來,屢煩哀呼,亦旣蒙聖慈之愍惻矣。夫以我聖上天地之仁,凡在一物之微,慮或不獲其所,臣雖不肖,無足備數,蒙幸受恩於殿下,亦已久矣。到今何忍必枉其性,使之不保其生乎?況臣大病之餘,榮衛俱脫,神精都喪,遺忘顚錯,觸事憒憒,卽天鑑之所俯燭也。臣雖欲久據不去,無奈力不從心,惟有及早解卸,庶免重誤國事,玆瀝肝血,仰干崇嚴。伏乞聖上,亟命鐫遞臣銓任,回授可堪之人,使公私兩幸焉。抑臣有區區私懇,不敢自阻於閔覆之下,臣猥蒙恩資,準法貤贈,榮推父祖,感結幽明,祠版墳山,皆在廣州境內,改題與焚黃之禮,擇日將行,而身佩將符,無路擅行,陳懇往來,有例可據,不避煩猥,敢此附瀆。伏願特賜恩暇,俾伸至情,臣不勝攢祝。答曰,省疏具悉。冢宰重任,豈可因卿私懇而曲副?卿其勿辭,依所請往來焉。
吏曹參議沈豐之疏曰,伏以臣,再昨親政入侍之時,忽伏奉三銓新命,臣驚惶震懍,五內失守,不知所以措躬之所。噫,臣之長短本末,殿下已盡俯燭,同朝亦旣共悉,文質俱無所當,魯劣最居人下。比年以來,過蒙聖恩,前後歷剔,罔非華顯,而未敢辭巽,一皆冒膺者,豈有他哉?誠以洪造隆渥,愈往益摯,德海恩山,報答無階。惟以筯力奔走,殫竭心誠,粗效鞠躬之義,隨逐行隊,愧切尸素,每自循省,未嘗一日安于心也。至於天官佐貳,地望尤別,職秩雖次於長亞,責任實緊於政注,通塞簪紳,激揚淸濁,人心以之淬勵,朝綱以之振刷,雖古之名碩,望實俱叶者當之,猶尙逡巡退讓。顧臣之至愚極陋,夫豈有一分近似於是職,而方當聖朝一初之會擧,而畀之不少難懼,蚊蝱之負泰山,僬僥之擧千匀,未足以喩此,畢竟僨誤,可立而待。臣之一身,固不足恤,其於累聖簡而玷名器,何哉?且國子選部,世所稱一切峻望,一政之內,次第通擬,事異近例,戒在太驟。此尤臣決難冒進之一端,而退自邇列,天牌屢降,飭敎繼下,辭旨截嚴,逃遁無路,黽勉承膺,半日參政,若固有之,自顧慙惶,人謂斯何?夤緣事會,終遂盤礡,揆以廉防,斷無是理。伏惟殿下之前哉,牌召之下,末由趍承,隨詣闕外,略陳短章。伏乞聖明,俯察肝膈之懇,特許鞶帶之禠,以重公器,以安私分,千萬幸甚。答曰,省疏具悉。本曹可謂宿硏,爾其勿辭察職。
庚子六月二十四日,兼春秋洪光一。刑曹,黃海道文化縣鳳岡書院院生裵德五,以馳馬院前事,定配於平安道三和府,有照律不審之失,不宜仍配,合有分揀之道是白乎矣。旣有問于該道,以啓之命,上裁何如?啓。傳曰,依所啓施行爲旀,文化前縣令捧供時,以此結語內辭意,發問目之意,文移該府爲良如敎。
庚子六月二十四日卯時,上御誠正閣。大臣·備局堂上,引見入侍時,領議政金尙喆,左議政徐命善,右議政李徽之,開城留守鄭好仁,禮曹判書金熤,漢城左尹李柱國,訓鍊都正李敬懋,行副司直徐有寧,吏曹參判鄭民始,大司諫李敬玉,獻納尹長烈,校理姜忱,左承旨李亨逵,假注書趙興鎭,事變假注書沈達漢,兼春秋張顯慶,記事官徐龍輔,以次進伏訖。尙喆等曰,再昨日老炎轉甚,而親臨開政,竟夕勞攘,聖體,若何?上曰,一樣矣。王大妃殿症候,若何?上曰,一樣矣。惠慶宮氣候,若何?上曰,一樣矣。中宮殿氣候,若何?上曰,一樣矣。尙喆曰,今番都目,嗣服後可謂一初之政,而都目善爲之,臣等不勝欣忭矣。上曰,今番都政何如云耶?尙喆曰,善爲之云矣。尙喆曰,今番都政,刑曹正郞申耆,聞以六品之銜,陞復五品之職,有違常格,難免不審之責,吏曹判書金鍾秀推考,刑曹正郞申耆改差,何如?上曰,依爲之。出擧條徽之曰,伏聞日前都政時,自上有兵曹初仕取才,更令新判書試取之敎云。初仕試取者,不過額外禁軍一人,其餘兩廳騎士,則其試取,只觀其矢數之多寡,別無身言書判選取之規,而今若更爲試取,則前已入格者,不無稱冤之端,依前施行,恐似得宜矣。上曰,依爲之。出擧條命善曰,今番都政,安邊府使,以副使擬望蒙點,出疆之臣,元無兼帶之例,而聞吏判之言,則欲陳白遞改云,此則吏判未諳格例之致也。尙喆曰,藩臣狀奏,何等體重,而黃海監司尹坊之前後誤錯,非止一二,不卽處分,聖意雖出於包容,到今事面,勢難一向寬假,數遞之弊,有未可顧,黃海監司尹坊,罷職,何如?上曰,依爲之。出擧條尙喆曰,兵曹判書李衍祥,備局堂上還差,仍察有司之任。嶺南句管堂上,亦爲差下,都承旨李性源,有司堂上還爲差下,使之察任,何如?上曰,依爲之。出擧條尙喆曰,諸道稅穀,自是惟正之供,各邑隨其所捧,宜卽船運上納,而聞監色輩,貿取於京中,備納於該倉,故米色之麤劣,斗斛之無面,專由於此云,事極萬萬駭然。前此謬習,雖不一一追論,此自有朝家令甲,此後冒犯者,當該守令,依法重勘,不飭之道臣,亦難免論責。以此意,爲先各別嚴飭諸道,俾無隨現生事之患,何如?上曰,依爲之。若有從後現發之弊,各別論罪,可也。出擧條鄭民始曰,昨冬以上納尺文考還之法,申明擧行之意,有所筵稟關飭矣。今年又復如前,各項上納,尙多未收,道臣若能一一考還,另加督飭,俾不敢愆期,則豈如是乎?其在奉行朝令之道,誠甚未安,諸道道臣,一竝推考,使之着實擧行,何如?上曰,依爲之。各別申飭,無至從後摘發重勘之弊,可也。出擧條命善曰,訓局事,誠可悶矣。薦望擬入,已過一望而尙未下,故曠務爲悶矣。上曰,予有所商量者,從當下敎矣。臺諫進前,上曰,新啓外,只擧末端。敬玉啓曰,請大靜縣爲奴罪人金壽賢,更令王府,設鞫嚴問,依律處斷。上曰,不允。又啓曰,請爲奴罪人河翼龍·金重得,亟命王府,設鞫得情,快正王法。上曰,不允。又啓曰,請海南縣定配罪人李弘濟,亟令王府,設鞫嚴問。上曰,不允。又啓曰,請大靜縣定配罪人聖中,放逐罪人有信·宗甲·義駿等,竝令王府,設鞫嚴問,期於得情,快正王法。上曰,不允。又啓曰,請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。上曰,不允。又啓曰,請定配罪人具翼遠,亟寢酌處之命,仍令王府,嚴鞫得情,快施當律。上曰,不允。又啓曰,請減死安置罪人大燮,亟寢酌處之命,仍令王府,設鞫得情,夬正王法。上曰,不允。又啓曰,請減死罪人弼海,亟寢酌處之命,仍令王府,設鞫得情,快正王法。上曰,不允。又啓曰,請遠竄罪人安兼濟·李宅鎭,亟命王府,竝加嚴鞫,期於得情,依律處斷。上曰,亟停勿煩。又啓曰,請恒·善支屬,亟命散配,日謙兄弟,竝投絶島,以嚴隄防。上曰,不允。又啓曰,薦棘罪人瑩中,亟令王府,設鞫嚴問,快施當律。上曰,不允。又啓曰,請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。上曰,不允。又啓曰,請濟州牧減死定配罪人範聖,依律處斷。上曰,不允。又啓曰,請減死定配罪人德秀,亟令王府,更加嚴鞫,夬正王法。上曰,不允。又啓曰,請逆賊尙魯,亟施孥戮之典。上曰,不允。又啓曰,新除授司諫趙榮弼,時在江原道歙谷縣任所,請斯速乘馹上來事,下諭。上曰,依啓。命退,諸臣以次退出。
庚子六月二十四日辰時,上御誠正閣。禮房承旨入侍時,右承旨徐有防,記事官金載瓚,記注官張顯慶,記事官徐龍輔,以次進伏訖。命書傳敎曰,三度加由,不過無事時例告之謂也。今則政命旣下,兩銓長重任,不可虛曠,吏曹判書金鍾秀,兵曹判書李衍祥,一體牌招開政。又命書傳敎曰,黃海監司有闕之代,另加擇差。上曰,今番科講便否,旣令館閣臣獻議,只可只收於堂上,玉堂及奎章閣郞廳,竝令收議。且國有大事,詢于時原任大臣,例也,今番竝令收議於致政大臣事,分付。先朝科講始設時傳敎及節目,革罷,時傳敎入之。命退,承史以次出。
庚子六月二十四日戌時,上御誠正閣。坐直承旨入侍時,右副承旨李鎭恒,假注書趙興鎭,兼春秋金廷龍,記事官徐龍輔,以次進伏訖。上命書吏曹判書疏批。又命書傳敎曰,新除授承旨,牌招察任。又命書傳敎曰,今日政,新除授海伯,不多日內辭朝。仍命讀刑曹公事,鎭恒讀奏。命書判府後,命退,承史以次退出。
上在昌德宮。停常參·經筵。
傳于金夏材曰,左副承旨入侍。
徐有防,以實錄廳郞廳,以摠裁官意啓曰,本廳謄錄郞廳洪聖淵外任,代權知承文院副正字金聖準差下,使之察任,何如?傳曰,允。
吏曹口傳政事,兼實錄記事官段金聖準。
傳于李鎭恒曰,右副承旨入侍。
金夏材啓曰,禁衛營·御營廳從事官來言,今日本營軍兵,日次私習云矣,敢啓。傳曰,知道。
徐有防,以禮曹言啓曰,卽接穆陵別檢所報,則本陵忌辰祭享時,兩官不可不備員參祀,而新除授參奉李弘廉,家在平安道平壤地,未及上來,卽爲變通云。莫重祭享,兩官當爲備員,參奉李弘廉,今姑改差,其代,卽令該曹口傳差出,以爲備員將事之地,何如?傳曰,允。
吏曹口傳政事,任希默爲穆陵參奉。
傳于徐有防曰,坐直承旨入侍。
徐有防,以兵曹言啓曰,來七月初八日,大駕詣宗廟展謁後,詣藏譜閣展拜時,以何營軍兵隨駕,何營軍兵留陣,而禁軍馬·步軍兵,幾番幾哨磨鍊乎?敢稟。傳曰,訓局馬軍三哨,步軍十哨,禁軍四番,隨駕。留陣,禁·御兩營爲之。
又以吏曹言啓曰,前而吏曹關,後而兵曹關,初無枚擧,親政日筵敎云者果然矣,今則不可不釐正。吏判下鄕前,與僚堂及兵曹堂上,一處會同相議,合行定式事宜,酌量磨鍊,而吏兵曹合草記事,分付。待批下,今番申明,行會諸道兩都事,命下矣。外方文官年歲·居住·登科年條及喪頉,使之修成冊,報于本曹者,乃是憑考收用之意,則蔭·武宜無異同。此後則勿論文·蔭·武,知委各邑,收取成冊,修正以報之意,分付八道兩都,而每年歲末,一次報來,則其間事故,有難憑考,自今爲始,六月·十二月褒貶啓本上送時,成冊同爲修報。至於身死人,文·蔭·武中應爲狀聞者外,文而都正,蔭而正都正,武而防禦使以上則狀聞,其餘文·蔭·武朝官則報該曹,而不待歲末,這這擧行,恐合事宜,以此定式施行,何如?傳曰,允。
李鎭恒,以戶曹言啓曰,時御所各處墻壁垣宇,依定式,發遣本曹正郞臣李壽仁與兵曹參知臣金魯永,左郞臣申光祐,東所衛將臣金命爀,南所衛將臣南海源,西所衛將臣申載文,北所衛將臣姜游,眼同看審後,有頉各處,別單書入,分付紫門監,使之着實修改,亦令本曹郞廳,監董擧行之意,敢啓。傳曰,知道。
又以兵曹言啓曰,今六月二十五日,江原道原州居幼學成舜天,自敦化西挾門入來,鳴申聞鼓,依定式,下該曹推問,何如?傳曰,允。
又以刑曹言啓曰,因本曹別單,當放者爲四十九人,減等者爲九人,依此擧行事,命下矣。依傳敎,藍浦金有采,洪州朴昌世,永同趙漢柱,林川趙斗樞,海美奴善才,德山金昌德,舒川李師膺,杆城金處澤,平海金致弘·李成茂,松禾盧世奎,豐川申元泰,黃州金德純,松禾金永赫,安岳鄭九徵,新溪曺逢淵,長淵徐尙績,文化李陽喆·姜昌輔,鳳山李眞璧,江東扈德復,熙川朴辰星,龜城宋鎭惡,咸從奴順伊,安州奴守長,陽德朱仁喆,三登奴日宅,安州朴枝興,江西鄭斗松,甑山崔益齊,价川蔡太徵·蔡宗汗,江界文昌周·全倫淳,碧潼金德彬,安州朴箕貞,甑山朴尙五,肅川李景老,江東文哲周,北靑李德茂,興德朴大順,谷城兪彦孫,樂安申龍金,寶城申周翰,泰仁韓德顯,靈巖高喜寬,寶城金光說,益山韓益孝,固城申宗福等四十九名,竝放送。通川韓道源,豐川林景煜,長淵宋聚台,嘉山朱景輝,定州李養煥,南原金龍得,羅州韓愼五,順天崔益大·金得鑑等九名,竝減等,徒三年改錄事,竝以分付各該道道臣之意,敢啓。傳曰,知道。
大司諫李敬玉,掌令權德訓,獻納尹長烈,校理姜忱,副校理金宇鎭,修撰尹尙東·權以綱,副修撰金履禧·柳孟養啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中途付處。答曰,不允。
大司諫李敬玉,掌令權德訓,獻納尹長烈啓曰,請彦衡·養遂·獻遂,竝令王府,設鞫嚴問。請還寢會遂,絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥藉之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。答曰,不允。第六件·七件事,亟停勿煩。
掌令權德訓啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡移配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。答曰,不允。請新除授,大司憲金履素,時在京畿驪州地,請斯速乘馹上來事,下諭。依啓。
獻納尹長烈啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟令王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。措辭見上答曰,不允。第九件事,亟停勿煩。
兵曹判書李衍祥疏曰,伏以臣,本迂拙之一措大耳,空疎譾劣,文質無當,歷試內外,未效涓埃之報答,驟躋隆顯,徒荷天地之洪造,位加而罪逾著,恩深而懼益切,閑司冗官,尙無稱塞之望。矧玆夏官之長,責任甚重,摠領中權,管轄五營,苟非練達戎務,鎭服衆情者,不宜居之,如臣綿薄,夫豈擬議於萬分之一哉?只緣格外特授,適在於親政迫近之日,短章陳籲,未蒙允兪,天牌屢降,義分是懼,章皇出肅,冒沒承膺,而生疎迷謬,自分顚沛,及夫登筵而開政也。厚蒙寬假之殊渥,獲免僨誤之重戾,此莫非我聖上攸賜也,臣仰戴隆私,感極涕零。惟是政目始播,瘡疣莫掩,日昨大僚筵奏,雖未得其詳,而例推薄警,猶屬太恕,臣固滿心恧蹙,又何敢自解也哉?至於三度呈告,自有格例,而飭敎之下,不敢膠守,竭蹶趨承,有違常規,廉防旣乖,惶愧冞深,臣實自訟,人謂斯何?諉以已出,因仍蹲冒,斷無是理,玆敢略控肝膈之懇,仰瀆崇嚴之聽。伏乞聖慈,俯賜鑑諒,亟遞臣本兼諸任,以幸國事,以安私分,不勝幸甚。答曰,省疏具悉。方圖責成,卸何言哉?卿其勿辭行公。
庚子六月二十五日,上御誠正閣。左副承旨入侍時,左副承旨徐有防,記事官金載瓚,記注官張顯慶,記事官徐龍輔,以次進伏訖。命書傳敎曰,今番放未放中,同罪未放之類,有抄啓之命矣。觀此別單,無非逋奴逋吏,數亦夥然,而同罪或因上言,或因覆啓,前已蒙放,則其在一視之道,不可一放一仍。一竝點下當放者,爲四十九人,減等者爲九人,依此擧行,而此乃旣念均一之政,又屬曠蕩之意而然。殊乖愼無赦之義,適啓希僥倖之漸,以此意令諸道知悉,莫以疏放之由於縱弛。此後另加束濕,從近當送綉衣,察其勤慢,爲先自備局措辭行會。因此思之,近來刑曹覆啓淆濫,無異於上言,何以則近千包逋吏,配未經年,而無難請放,何以則十餘石逋吏,流至數歲,未嘗擧論?若此不已,則法無所施,奸無所戢,而微眚例勘,反重於減律貸死之徒,寧有如許事理?未可謂之好生之德,欽恤之典也。自今此等事覆啓,無論上言與放未放,必也參考年數與罪名,審量稟處,無復如前窒礙之弊。上曰,吏判由行,何日當發云耶?有防曰,今日似當下去矣。上曰,其家聞甚貧寒云,鄕庄,果何如?有防曰,臣亦曾歷見,則草覆小屋,不過十餘架,環堵剝落,蕭然若寒士野人居矣。命退,承史以次出。
庚子六月二十五日巳時,上御誠正閣。右副承旨入侍時,右副承旨李鎭恒,假注書趙興鎭,兼春秋金廷龍·張顯慶,以次進伏訖。上曰,數日之雨,一直注下,尙無霽意。雖非立秋後冷雨,必有水沈浦落等種種病稼之患,誠可悶也。鎭恒曰,近聞郊外消息,則姑無傷稼之慮,而數日內,如不快霽,則水邊田畓,必多覆沙處,田穀鋤役愆期,難望登熟云矣。上曰,田家之最緊要者,無過於田穀,而若至凶歉,則民生必當艱乏,尤切悶然。仍命讀公事訖,命退,承史以次退出。
庚子六月二十五日戌時,上御誠正閣。坐直承旨入侍時,左副承旨徐有防,假注書趙興鎭,兼春秋金廷龍·張顯慶,以次進伏訖。上曰,各司之不得直關於外方,有禁令乎?有防曰,昭在法典矣。上曰,然則兵曹之直關,何故也?大抵各司擧行,不守法禁,怠慢成習,此等不難知之禁令,無難犯之,其可成說乎?有防曰,各司行關之法,發關於各道監營,則各道監營,因上司關文,知委擧行,不易之法令,而間或有時急公事,若自監營指揮,則不無遲滯之患,故或當忙急之時,則直關於該邑,仍成謬例矣。上曰,此後則無論大小事,一有禁令者,無或故犯之意,各別申飭。命退,承史以次退出。
上在昌德宮。停常參·經筵。
徐有防啓曰,大司成鄭志儉,除拜後過三日不爲出肅,依定式推考警責,仍卽牌招察任,何如?傳曰,允。
李亨逵,以都摠府言啓曰,今日入直內三廳,武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
李性源啓曰,行左承旨金夏材,今日不爲仕進,卽爲牌招,何如?傳曰,允。
傳于李性源曰,都承旨率宣傳官一員入侍。
傳于金夏材曰,軍士房承旨入侍。
徐有防啓曰,懿仁王后忌辰祭,將行於明日,故俄已傳香。仁穆王后忌辰祭,又將行於再昨日矣。目今大雨達夜,一向如霔,大小松漢水勢漲溢,似難通涉。莫重香祝,恐無以及期,其在愼重之道,不可不預爲等待,卽速分付於工曹及京畿監營,多定越川軍,仍又移泊津船,俾得無事涉之地,何如?傳曰,允。發遣宣傳官,無事渡涉與否知來。
以大司成鄭志儉牌不進罷職傳旨,傳于金魯淳曰,只推。
吏曹口傳政事,以金熤爲知義禁。
李鎭恒啓曰,禁府時囚,皆令今日內捧供事,命下矣。新除授禁府堂上,待下批牌招,以爲開坐之地,何如?傳曰,允。
傳于徐有防曰,坐直承旨入侍。
徐有防啓曰,義禁府都事來言,時囚今日內捧供,待判下草記,照律後放送事,命下矣。原情供辭,俄已判下,而議處及照律,判義禁金鍾秀,受由在外,不得擧行云,何以爲之?敢稟。傳曰,令次堂擧行。
徐有防,以奎章閣言啓曰,本閣提學兪彦鎬,時無職名,令該曹口傳付軍職,何如?傳曰,允。
兵曹口傳政事,副司直兪彦鎬。
徐有防,以實錄廳郞廳,以摠裁官意啓曰,本廳校讐堂上兪彦鎬,旣已敍用,還爲差下,使之卽爲上來察任,何如?傳曰,允。
李亨逵,以兵曹言啓曰,卽接西所衛將牒報,則曜金門北邊宮墻一間許,頹落云,令紫門監,爲先以把子堅實圍排,急速修築,而金虎門入直砲手八名除出,限修築間,嚴加守直之意,敢啓。傳曰,知道。
又以訓鍊都監言啓曰,本局分授曜金門北邊宮墻一間許,因雨頹毁,金虎門入直軍八名除出把守事,自兵曹草記矣。金虎門入直軍八名除出,限修築間,晝夜輪回守直之意,敢啓。傳曰,知道。
庚子六月二十六日,兼春秋洪光一。禁府,兼春秋金匡國,以實錄廳兼史,擅離本廳,莫知去向,屢度催促,終不入來,以致入侍史官之無人,金匡國從重論,笞五十收贖,解見任別敍私罪,啓。傳曰,分揀放送爲良如敎。
庚子六月二十六日辰時,上御誠正閣。都承旨入侍時,行都承旨李性源,記事官金載瓚·金廷龍·張顯慶,以次進伏訖。上曰,宣傳官馳往水標橋,看審標上過流之由以來事,分付。騎馬一匹立之事亦分付。上曰,夜雨不至病農否?性源曰,若及今開霽,則豈至害農也?上曰,今年初似豐徵矣。雨水如此關西亦多水沈處云,可悶矣。性源曰,沿水處,每有水患,而今年姑不至大段,此後若雨暘適中,則豈至於失稔乎?上曰,科講便否,卿意則以爲,何如?性源曰,科講之制,大體甚好,雖未保其以此而盡通深旨,而要之有勝於無講之時則明矣。上曰,卿旣經嶺海兩伯矣,兩道中何道爲難治乎?性源曰,海西則人心雖極獷悍,而猶有愚直易化者,嶺南則左右道俗習各異,左道人皆固滯迷頑,扞格難入,右道狡黠機詐,與湖南大同俗矣。嶺俗最爲八路中難治矣。上曰,統營體勢,何如?性源曰,統營地勢,逶迤陡入海口,山圍海停,山海磅礴之勢,於是焉窮?氣勢雄大,措置鞏密,閑山島綰轂其南,菀有猗角之形,李舜臣營壘戰伐之墟,城濠攻守之制,歷歷可按,誠天作之地矣。上曰,統制使威儀,何如?性源曰,雉堞撲地,舸艦迷津,十里轅門,坐擁數十萬水師,三道軍甲,皆受其節制,比之中原,則卽是吳會之一元帥,此乃南方之第一雄鎭也。上曰,年前以統營還政,廟議未決,卿自南來,意見,何如?性源曰,臣在南藩,欲以此事,狀聞變通,而未及爲之矣。蓋統營初非耕作之地,盡是漁採之民錢還事,實爲統民之痼弊也。上曰,然矣。命退,承史以次出。
庚子六月二十六日辰時,上御誠正閣。軍士房承旨入侍時,右承旨李亨逵,假注書趙興鎭,兼春秋張顯慶,記事官徐龍輔,以次進伏訖。上命書傳敎曰,夜雨達宵,而猶不至如霔,測雨器水深,亦不過三四寸。曉頭水標之報,則標上過流云者,必是近來川渠壅閼,專不勤礪於疏濬之政而然。姑不示警,欲觀來效,此後另加惕念爲之。見今霖雨不霽,且値極熱,不必今明內始役,亦令以此知悉。秋間自本橋至永渡橋,而當有考勤慢之擧,申飭濬川司。又命書傳敎曰,注擬極艱,且是略警,前判尹兪彦鎬敍用,仍任閣職。又命書傳敎曰,前判書具善復敍用。上曰,禮房承旨入侍。賤臣承命出,與左副承旨徐有防,偕以進伏,命亨逵先退。上曰,今日穆陵傳香乎?有防曰,俄已傳香矣。上曰,雨勢如此,東郊川渠漲滿,香祝必有阻水之慮矣。仍命書傳敎曰,騎馬一匹立之,宣傳官一員待命。宣傳官待令,上曰,雨勢如此,汝出往東門外,穆陵香祝,平安渡涉與否知入。仍遍看郊外農形以來。命書傳敎曰,日熱如此,禁府時囚,皆令今日內捧供,待判下,仍卽草記,照律後放送。又命書傳敎曰,禁府堂上不備云,未肅拜人員許遞,口傳差出。命退,承史以次退出。
庚子六月二十六日酉時,上御誠正閣。坐直承旨入侍時,左副承旨徐有防,假注書趙興鎭,兼春秋張顯慶,記事官徐龍輔,以次進伏訖。上曰,都目日所下傳敎中,文參上收用之敎,只謄於都政冊,而至於各司朝報則落漏云,緣何故而有此傳敎落漏之事耶?有防曰,都目日傳敎,各司例謄於都目軸,故皆頒布矣。上曰,旣漏於朝報,則中外,何以知之乎?有防曰,朝報,豈有落漏之理乎?上命顯慶曰,都目日藝文館朝報持入。顯慶持入,命讀奏。上曰,傳敎果不落漏耶?有防曰,伊日所下傳敎,盡爲載謄矣。命退,承史以次退出。
上在昌德宮。停常參·經筵。
李亨逵啓曰,知中樞府事具善復,旣受命召之後,謂有情勢,本職不爲肅謝,直爲出去,事體未安,推考警責,何如?傳曰,允。
傳于金夏材曰,左副承承旨入侍。
傳于李性源曰,軍士房承旨入侍。
李亨逵啓曰,訓鍊大將具善復,時無職名,令該曹口傳付職,何如?傳曰,允。
兵曹口傳政事,知事單具善復。
徐有防啓曰,注書鄭東浚,自鄕上來云,卽爲牌招,何如?傳曰,允。
傳于李鎭恒曰,坐直承旨入侍。
傳于徐有防曰,領府事箚子入之。
又以奎章閣言啓曰,奉謨堂書香閣,皆有窩滲漏處,修改事手本啓下矣。修改日字,令日官推擇,則來七月十二日·十五日卯時爲吉云,以何日擧行乎?敢稟。傳曰,以十二日爲之。
李鎭恒,以義禁府言啓曰,日熱如此,禁府時囚,皆令捧供,待判下,仍卽草記,照律後放送事,命下矣。時囚罪人李羲星段,各宮稅米之添載稅船,旣有節目,則北漕船隻,雖曰與私船有異,捨置稅船,移載他船,竟有此臭載之弊,誠極可駭。以此照律罪,取考律文,則大明律違令條,有曰,凡違令者笞五十,名例有曰,犯私罪笞五十,解見任別敍,大典推斷條有曰,犯枉法受贓外,笞杖竝收贖云矣。李羲星笞五十收贖,解見任別敍放送。呂善德段,稅穀載運所載,旣有定數,發船亦有定限,而過數添載,晩時裝發,致有此臭載之境,濫載晩發,自有當律。以此照律罪,取考律文,則續大典漕轉條,有曰,發船過限,守令奪告身,大明律不應爲條,有曰,凡不應得爲而爲之,事理重者杖八十,違令條,有曰,凡違令者笞五十,名例,有曰,二罪俱發,以重者論,大典推斷條,有曰,犯私罪,杖八十,奪告身三等,犯枉法受贓外,笞杖竝收贖云矣。呂善德,從重論杖八十收贖,奪告身三等放送。梅潤文段,領運稅穀,爲任不輕,而船隻完破,初旣不審作綜,行船亦不如法,終至於一隻臭載之境,不可以一隻致敗,無論罪之法文,竝與不審船隻,不能作綜之罪,而有所全赦。以此照律罪,取考律文,則續大典漕轉條,有曰,船隻一齊作綜,違令者押領官,以不應爲律論,大明律不應爲條,有曰,凡不應得爲而爲之,事理重者,杖八十云矣。梅潤文,杖八十,以公罪收贖放送。張鉉佐段,殺獄行檢,事體至重,且係時急,而身爲地方官,境內殺獄,發告之後,不卽檢驗,拘囚屍親,拖至累日,致有兩隻私和之擧者,事極萬萬可駭。以此照律罪,取考律文,則大明律告狀不受理條,有曰,凡告殺人及惡逆不受理者杖八十,官司出入罪條,有曰,凡官司斷罪,失於出者減五等,竝吏典爲首,首領官減吏典一等,大典推斷條,有曰,犯私罪杖一百以上之罪決杖,告身盡行追奪,先朝受敎內,王府決杖者,代以金贖矣。張鉉佐囚罪,通減六等杖六十收贖,告身盡行追奪,黃海道金川郡金郊驛,徒一年定配,而以議啓內辭意,具罪目,依例發遣府羅將,押送配所。丁範祖段,傳敎罪人之檢飭防守,責在官長,而不能嚴飭將吏,着實拘束,致有中路逃躱之弊,事之可駭,莫此爲甚。以此照律罪,取考律文,則大明律主守不覺失囚條,有曰,凡獄卒不覺失囚者,減囚罪二等,司獄官減獄卒罪三等,大典推斷條,有曰,犯私罪杖一百以上之罪決杖,告身盡行追奪,先朝受敎內,王府決杖者,代以金贖矣。丁範祖囚罪通減五等,杖六十收贖,告身盡行追奪,洪忠道忠州牧連原驛,徒一年定配,而以議啓內辭意,具罪目,依例發遣府書吏,押送配所,何如?傳曰,允。有功議者,各減一等。丁範祖則失自本邑,則兼官與否,就無可論,此漢自營獄移囚之際,中路逃躱,合有參酌之道,定配則過矣。罷職放送。
又以義禁府言啓曰,時囚罪人李羲星,笞五十收贖,解見任別敍,呂善德,杖八十收贖,奪告身三等,梅潤文杖八十,以公罪收贖,張鉉佐·丁範祖等杖六十收贖,告身盡行追奪,徒一年定配事,草記批旨內,有功議者各減一等,丁範祖,罷職放送事,啓下矣。李羲星,六代祖慶祺,扈聖原從功臣云,功減一等,笞四十收贖,付過放送,呂善德,九代祖允秀,靖難原從功臣云,功減一等,杖七十收贖,奪告身二等,梅潤文,祖松竹,揚武原從功臣云,功減一等杖七十,以公罪收贖放送,張鉉佐,七代祖遇漢,靖社原從功臣云,功減一等,杖一百收贖,告身盡行追奪放送,丁範祖,依下敎罷職放送之意,敢啓。傳曰,知道。
領府事鄭弘淳箚曰,伏以臣,於右臂骨節之上,偶患小腫,始殊不至爲慮,數日以來,忽復肆毒,根核盤結,痛楚轉劇,今方雜試薰焫,而全臂不能自運,動作實難自力。明日日次問候,末由進參,罪犯闕禮,合被譴何。藥院重任,不宜暫曠,伏乞聖明,俯垂鑑諒,亟許遞改,仍勘臣瀆擾之罪,以警具僚,不勝幸甚。取進止。答曰,省箚具悉卿懇。聞有愼節,悶慮無已,此時將治,易致失宜,卿其安心勿辭,亦勿進參問候,加意調攝焉。仍傳曰,此批答,遣史官傳諭于領府事。
庚子六月二十七日卯時,上御誠正閣。左承旨入侍時,左承旨徐有防,記事官金載瓚,記注官張顯慶,記事官徐龍輔,以次進伏訖。命書傳敎曰,邊將望,只首望名下,懸錄久勤,此後末副望,如有久勤,如有承傳懸註初入仕,依東銓例,前銜外年歲,亦爲懸註事,分付兵曹。又命書傳敎曰,前大將具善復,授前任。有防曰,訓鍊大將具善復,復授前任事,命下矣。卽爲牌招,命召傳授,何如?上曰,依爲之。出擧條命書榻敎曰,訓鍊大將具善復,卽爲牌招,傳授命召。命退,承史以次出。
庚子六月二十七日卯時,上御誠正閣。軍士房承旨入侍時,右承旨徐有防,記事官金載瓚,記注官張顯慶,記事官徐龍輔,以次進伏訖。上曰,訓將牌招啓辭,以允字書下,卽爲牌招,命書禁府議處草記判付。命退,承史以次出。
庚子六月二十七日申時,上御誠正閣。坐直承旨入侍時,左副承旨徐有防,記事官鄭東浚,記注官張顯慶,記事官徐龍輔,以次進伏訖。上曰,大雨達夜如霔,水勢漲溢,穆陵忌辰香祝,恐難及期利涉,越川軍及津舡,各別待令事,更爲申飭於畿營,可也。有防曰,昨日連爲申飭矣。上命讀領府事鄭弘淳箚子,仍命書箚批訖。命退,諸臣以次退出。
上在昌德宮。停常參·經筵。
藥房提調洪樂性,副提調李性源啓曰,庚炎轉甚,伏未審日間,聖體若何?今日臣等,率諸御醫入侍,詳察聖候爲宜,王大妃殿症候,益有差勝之節乎?惠慶宮氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。各殿氣候一樣,不必入侍矣。
王大妃殿·惠慶宮·中宮殿,藥房,口傳問安。答曰,知道。
傳于李鎭恒曰,在外宣傳官改差,口傳差出。
吏曹口傳政事,以尹行晉爲左通禮。
傳于李亨逵曰,軍士房承旨入侍。
徐有防啓曰,來初一日常參,以藏譜閣影幀權安相値,頉稟之意,敢啓。傳曰,知道。
李亨逵啓曰,禁衛營從事官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
傳于徐有防曰,右副承旨入侍。
以備忘記,傳于徐有防曰,歲抄留中,意在差待使行渡江也,華職三使臣敍用。
又傳于曰,坐直承旨入侍。
有政。吏批,判書金鍾秀受由在外,參判鄭民始式暇,參議沈豐之進,左副承旨徐有防進,吏批啓曰,判書金鍾秀受由在外,參判鄭民始式暇,小臣獨政未安,何以爲之?敢稟。傳曰,只出緊任,以徐有慶爲漢城右尹,趙時偉爲禮曹參議,尹東晩爲襄陽府使。
兵批,判書李衍祥進,參判李病,參議李義行病,參知金魯永入直,右承旨李亨逵進,以洪樂命爲知事,吳毅常·朴基豐·尹敬喆·鄭駿采·梁埉·金峻岳爲宣傳官,申光魯爲訓鍊主簿,閔光升·李國培·朴晉煥·李民秀爲武兼,金鼎燁爲守門將,金永勉·金致淇·成世柱爲部將,李宗郁·金勉禹·宋履成·玄光國·洪源海爲守門將,徐有和爲留營別將,訓鍊參軍單李萬英,副司果鄭駿采。
徐有防,以吏曹言啓曰,再明日景慕宮展拜時,左右通禮,不可不備,而左通禮兪彦脩,在外未肅拜,今姑改差,其代,口傳備擬以入之意,敢啓。傳曰,知道。
庚子六月二十八日,兼春秋張顯慶。進賀兼謝恩正使錦城尉朴明源,副使行副司直鄭元始狀啓。臣等一行,本月十五日,到義州府,十六日奏表文及咨文査對之由,前已馳啓爲白有在果,自十八日以後,大雨連注,三江漲溢,栅外道路,不得通涉乙仍于,臣等仍留待晴是白如可,今則長霖乍止,水勢稍殺。故整頓行具,當日申時量,渡江入去爲白乎旀,方物依例改結裹,分卜作駄則,加把刷馬,爲八駄一隻,而彼中所用不虞備管運餉銀子各四百十六兩六錢七分,依例齎去爲白乎旀,夫馬差使員淸城僉使洪履澤,領率人馬,到栅門雇車後,還送計料爲白乎旀,行中卜定慶尙道安奇驛張明福馬,折骨致斃是白遣,召村驛金得才馬,長水驛金玉成馬,松羅驛李卜龍馬,江原道銀溪驛金㗡卜馬,平陵驛咸哲奉馬,祥雲驛金金夢馬,皆以病蹇,勢難致遠乙仍于,以平安道大同驛宋光之金馬,奴從達馬,奴靑於金馬,高贊述馬,魚川驛朴東秋馬,文卜同馬,金二采馬,代把入去爲白乎旀,書狀官臣趙鼎鎭,義州府尹臣李在學,眼同搜檢卜駄,點閱人馬,則無犯禁之事是白乎等,以緣由馳啓爲白臥乎事。
庚子六月二十八日卯時,上御誠正閣。軍士房入侍時,右承旨李亨逵,記事官金載瓚,記注官張顯慶,記事官徐龍輔,以次進伏訖。命書傳敎曰,來朔日,當由月覲門展拜而來,該房知悉。又命書傳敎曰,再明日乘輿處所,依前爲之。又命書傳敎曰,政官牌招開政。命退,承史以次出。
庚子六月二十八日辰時,上御誠正閣。右副承旨李鎭恒,記事官鄭東浚,記注官張顯慶,記事官徐龍輔,以次進伏訖。上曰,大雨連日霔下,得無傷農之歎否?鎭恒曰,夏節則每多潦水,川邊田畓,間被傷損矣。上命,讀畿營雨澤狀啓。又命讀公事訖。仍命退,諸臣以次退出。
庚子六月二十八日申時,上御誠正閣。坐直承旨入侍時,左副承旨徐有防,記事官金載瓚,記注官張顯慶,記事官徐龍輔,以次進伏訖。上曰,兵批政事初仕望下,懸取才次第京鄕居住以入,武兼望閔光升·呂遇周落仕,久近落仕委折及薦名知入。命書傳敎曰,未下直守令,皆令不多日內辭朝。一司未署經守令,申飭憲府,斯速擧行,亦令從近辭朝。命退,承史以次出。
庚子六月二十八日酉時,上御誠正閣。坐直承旨入侍時,右副承旨李鎭恒,記事官金載瓚,記注官張顯慶,記事官徐龍輔,以次進伏訖。上曰,明日次對,以國忌齋日頉稟乎?齋日停次對,古例乎?知入。賤臣還奏曰,每値齋日,則次對不得來會,自前已如此云矣。上曰,近日次對之稀闊,殊非一月六對之意,誠爲可悶矣。鎭恒曰,庚炎方酷,若無時急公事,則賓筵之時或停行,似無所妨矣。命退,承史以次出。
上在昌德宮。停常參·經筵。
李亨逵啓曰,卽伏見黃海兵使趙圭鎭,今春夏等褒貶啓本,則邊將無一人居下,殊無嚴明殿最之意,推考,何如?傳曰,允。
傳于李亨逵曰,禮房承旨,傳香後,持祭報府,與右副承旨入侍。
李亨逵啓曰,禁衛營從事官來〈言〉,今日本營軍兵,日次私習云矣,敢啓。傳曰,停。
又啓曰,御營廳從事官來言,今日本廳軍兵,日次私習云矣,敢啓。傳曰,停。
傳于李性源曰,都承旨·奉審承旨入侍。
李性源啓曰,未下直守令,不多日內辭朝,一司未署經守令,申飭憲府,斯速擧行,亦令從近辭朝事,命下矣。諫院署經,旣已爲之,而憲府則掌令權德訓外,皆在外,無以備員擧行,何以爲之?敢稟。傳曰,許遞。政官牌招,開政差出。
又啓曰,新除授臺諫,待下批牌招署經事,命下矣。掌令權德訓,一體牌招,何如?傳曰,允。
有政。吏批,判書金鍾秀受由在外,參判鄭民始進,參議沈豐之進,行都承旨李性源進,以李爲大司憲,姜李夔爲持平,金頤柱爲敦寧都正,兪彦鎬爲典醫監提調,尹光裕爲戶曹正郞,趙珹鎭爲禮曹佐郞,權熻爲監察,昌城尉黃仁點,奉常直長李之珩單付。
兵批,判書李衍祥病,參判未差,參議李義行入直進,參知金魯永病,承旨李亨逵進,副司直洪檢。
傳于李鎭恒曰,軍士房承旨入侍。
李亨逵啓曰,藏譜閣影幀權奉時,承旨進去事,命下矣。何承旨進去乎?敢稟。傳曰,左承旨進去。
又以都摠府言啓曰,今日入直內三廳,武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
李鎭恒,以吏曹言啓曰,今此永寧殿秋享大祭亞獻官,當以正二品塡差,而老病及罷散外,他無推移分排之路,在前如此之時,有正二品宗臣通融塡差之規矣。今亦依此例,正二品宗臣塡差以入之意,敢啓。傳曰,知道。
李亨逵,以御營廳言啓曰,來七月初一日,景慕宮展拜時,依兵曹節目,集春營入直軍二十名,領軍把摠李鎭邦,哨官張宅基率領,月覲門左邊設布帳外排立,東營入直軍三十名,入直把摠李東弼,哨官河景世率領,宮大門外把守,而竝待標信出用,解嚴後還入直間,集春營哨官李希顔,東營哨官白思珣代直之意,敢啓。傳曰,知道。
庚子六月二十九日卯時,上御誠正閣。左副承旨·右副承旨入侍時,左副承旨徐有防,右副承旨李鎭恒,記事官鄭東浚·金廷龍·徐龍輔,以次進伏訖。上命讀各道雨澤狀啓訖。上曰,大雨之後,爲慮民事,今見諸道狀啓,不至於大段傷農,還可幸也。上曰,民事方殷,此時曠官爲悶,未下直守令,以兩司之不備,未得署經云。今日政新除臺諫,牌招擧行,未下直守令,一兩日內,申飭下送,可也。仍命退,諸臣以次退出。
庚子六月二十九日辰時,上御誠正閣。左副承旨入侍時,左副承旨徐有防,記事官金載瓚,記注官張顯慶,記事官徐龍輔,以次進伏訖。命書傳敎曰,禮房承旨馳詣宗廟景慕宮,奉審摘奸以來。又命書傳敎曰,明日影幀權安相値,景慕宮展拜時,都提調·提調中,權安時進參人員,本宮則勿爲來待。令退,承史以次出。
庚子六月二十九日巳時,上御誠正閣。奉審承旨入侍時,左副承旨徐有防,記事官金載瓚·金廷龍,記注官張顯慶,以次進伏訖。上曰,奉審則無頉乎?有防對曰,無頉矣。命書傳敎曰,新除授臺諫,待下批牌招署經。命退,承史以次出。
庚子六月二十九日巳時,上御誠正閣。都承旨入侍時,行都承旨李性源,左副承旨徐有防,記事官鄭東浚·金廷龍·徐龍輔,以次進伏訖。上命有防,讀祭報府,有防讀奏訖。上曰,前後申飭,非止一再,而其所塡差,多有老病,極爲駭然。此後各別擇差之意,更爲申飭。上曰,藏譜閣影幀權奉時,左承旨進去,各別看審敬奉之意申飭。仍命退,諸臣以次退出。
庚子六月二十九日申時,上御誠正閣。軍士房承旨入侍時,右承旨李亨逵,記事官金載瓚·金廷龍,記注官張顯慶,以次進伏訖。命書傳敎曰,明日藏寶閣影幀權奉時,待承旨進去,卽爲行禮。又命書傳敎曰,明日應參諸臣,各於公廨淸齋事,預爲,分付。命退,承史以次出。
上在昌德宮。停常參·經筵。
自昧爽至午時,灑雨下雨,測雨器水深三分。
大駕詣景慕宮,入齋室後,政院·玉堂·藥房口傳問安。答曰,知道。
還宮後,政院·玉堂·藥房,口傳問安。答曰,知道。
李鎭恒啓曰,合辭方張之時,諫院無詣臺之員,事甚未安,除在外外,未肅拜呈告人員,竝卽牌招,何如?傳曰,允。
又啓曰,禁衛營哨官望單子,當依本營所報懸註,而忘却不書,入啓文書,何等重大,而如是疎漏,事涉不察。原單子,今方改修整以入,而本曹下吏,令攸司科治,當該堂上,推考警責,何如?傳曰,允。今番則分揀,此後申飭。
徐有防啓曰,戊申年日記,自正月至十二月,合二十三卷,輸送實錄廳之意,敢啓。傳曰,知道。
李鎭恒啓曰,以正言朴天行·洪柱翼,牌不進罷職傳旨。傳曰,只推。
傳于李亨逵曰,侍衛雨具。
傳于徐有防曰,前承旨沈念祖,持校正冊子入侍。
傳于李鎭恒曰,禮房承旨入侍。
李鎭恒,以備邊司言啓曰,卽見全羅監司徐有隣狀啓謄報,則以爲禁·御兩營軍上番時,兵使親點上送,雖是令甲,鋤役方張之時,實有妨農之慮,來月十五日上番軍調點一事,以全州營將代送。此後若値農糴之節,則間或以都會邑附近營將代送事,竝請令廟堂稟旨分付矣。正當農務方殷之時,帥臣之按例擧行,實有迎送之弊,番則營將代行,依所請許施,至於兩營軍上番,不特本道而已,此後如此之時,間或代送之請,動兵體重,勢難獨許於本道,以此分付,何如?傳曰,允。
徐有防,以禮曹言啓曰,來七月初三日孝徽宮入廟後,魂宮所排雜物中,鍮器及木物,依前還下戶曹,其餘褥帳各項席子薍簾等物,戶禮曹郞廳,與本宮守奉官,眼同燒火之意,敢啓。傳曰,知道。
李鎭恒,以兵曹言啓曰,新除授造山萬戶金之澤,老母今年七十一歲,且無兄弟,法不當遠離赴任,呈狀乞遞。邊將之親年七十歲,無兄弟獨身者,許遞其任,已有定式,依例改差,何如?傳曰,允。
又以兵曹言啓曰,本曹堂上軍官禁軍遞兒窠,今方有闕矣。依節目禁軍別將與各番將,眼同試取,以其居首者,塡差之意,敢啓。傳曰,知道。
李亨逵,以兵曹言啓曰,今此仁淑元嬪神主入廟時,陪衛與前後牌軍兵,相考各年謄錄,別單書入之意,敢啓。傳曰,已書下於別單矣。軍兵則堂上將官中,率領事,分付,中軍置之。
李鎭恒,以兵曹言啓曰,去夏三朔能麽兒考講時,戶曹佐郞蔡顯五,工曹佐郞李尙烈,內資寺主簿閔修益,武臣兼宣傳官李光進·高碩崙·洪梜·申亨祿,講一次·陣一次不通,訓鍊院主簿趙鎭祿·朴瀅,宣傳官宋觀休,武臣兼宣傳官李啓春·鄭潤玉·全震郁·金就明,部將洪禹祚,守門將徐志逸·金鼎燁,講一次不通,訓鍊院副正李光燮,判官申協,都摠經歷李義彬,陣一次不通,竝依定式,從重推考,何如?傳曰,允。
李亨逵,以禁衛營言啓曰,本營二番騎士將閔永喆,身病猝重,勢難察任,改差,何如?傳曰,允。
大司憲李,大司諫李敬玉,掌令權德訓,持平李夔·姜忱,獻納尹長烈,副校理金宇鎭,修撰尹尙東·權以綱,副修撰金履禧·柳孟養啓曰,鄭致達妻之凶逆,前後聲討,已盡其千妖萬惡之罪,凡在血氣之倫者,莫不切齒痛心。噫,危逼聖躬,沮遏大策,厚·麟之凶謀,而窩窟則此賊也。推戴逆禶,謀危宗社,範·能之逆節,而根柢則此賊也,此豈容一日假息於覆載之間哉?三司之論已及四載,轉而爲合辭之啓,合辭之啓又閱累朔,轉而爲伏閤之爭,至於今日,處分又止於近島黜置。噫嘻,此賊之有萬戮難赦之罪者,殿下之所嘗洞燭者也。無一分可恕之端者,殿下之亦嘗俯諭者也,今何爲而又有此末減之命耶?國無法則已,如其不然,則夫安有謀危宗社之如此賊,而使之首領之得保也,危逼聖躬之如此賊,而施以海島之薄罰耶?殿下之不忍置法,而姑從次律者,不過曰恐傷先王之德也,欲體先王之心也,此則有大不然者。先大王之於渠,止慈至愛之德,如傷若保之恩,是固大聖人人倫之至耳。渠若有一半分人心,則固當謙恭謹畏,奉承聖意,而獨奈狼性難馴,虺毒潛肆,謀逼先王之宗社,而幸賴先大王日月之明,終不爲此賊之所熒惑,赫然明斷,丕建大策,以奠我宗社於億萬年磐石之固。此先王之宏謨英烈,卓越百王,而昭垂萬世者也。惟其梟獍之凶,鬼蜮之情,不及彰著於在宥之日,未克斷恩而正法也。今若以先王慈愛之恩,貸此賊罔赦之罪,則非所以明先王之德,而體先王之心也。管叔致辟,何累於文王之盛德,而恩不掩義,所以爲周公之達孝也。以殿下之聖學高明,見理甚精,而何不劈破此義理之關,明正其亂逆之罪乎?請喬桐府黜置罪人鄭致達妻,夬正王法,以洩神人之憤。乙未冬國家安危之機,至今追思,尙覺凜然,苟有體國大臣,則雖非上敎,固當直請聽政,而伊時首相韓翼謩,徒畏麟賊之氣熖,罔念國勢之岌嶪,不體上敎,徒事彌縫,使宗國大計,幾致難言之境,論其負犯,至爲深重,則向者近地移配,已失太寬,況可以全釋乎?雖以悶旱之聖意,有此收殺之敎,而乍允旋收,有咈輿情,請還寢遠竄罪人韓翼謩金吾草記勿施之命,仍施遠竄之典。金相福之罪可勝誅哉?諸般罪惡之昭在人耳目者,於渠猶屬細故,而乙未冬,相臣疏出之後,瑩中深文之說,稱以所見無異同,麟漢不必知之說,謂以語脈不如此,只此二言,已萬萬凶慘,而至於言根究覈之。此又麟·謙之所不敢爲者,昭著之逆節,已難自掩,包藏之禍心,尤極叵測。揆以典刑,萬戮猶輕,而日月漸久,反置尋常,自上處分,不過放逐,在下爭執,只止遠竄,興言及此,心竊慨恨。國無法則已,夫安有罪惡之如此,而終屈王章,使之晏然自在於田里之中乎?請放歸田里罪人金相福,亟令王府,拿鞫嚴問,快正王法。噫嘻,痛矣。龜柱之罪,可勝誅哉?顧其地處,何如,恩造,何如,而不思報效之道,恣其濫猾之性,雖以壬辰疏中語言之,渠若有一分嚴畏儲君之心,豈敢以自內酬酢,登諸章奏,陳之於先大王之前乎?臣等,於筵敎中,若有俯詢,其將何辭仰對之諭?讀之未半,不覺心寒而骨冷。惟彼鳳漢罔赦之罪,國人所共憤,則秉義聲討,宜乎正大。亦何患無辭,而始也締結厚賊,暗逞私憾,終焉慫慂乃叔,恐動天聽,以至於半夜扈衛,幾累先大王聖德,固已萬萬駭痛,而此猶不足,又敢以某年罔極不忍聞之說,恣意筆之於書,以慼我殿下之心?噫嘻,是可忍也,孰不可忍也?大抵龜柱之罪,一則不憚儲君,一則幾累聖德,一則語犯莫重,有一於此,人臣極罪,況兼此數者乎?且以趙峸事言之,其窮凶極惡情節,尤萬萬叵測,殿下旣賜之死,非不知其罪之必可誅也。間因臺啓而拿鞫,尤仰處分之嚴正,終下還寢之命,一令三反,王章太紊,君綱之姑息,國威之屑越,已無餘地。殿下於賊麟,旣已斷恩行誅矣。龜柱之凶逆,何異於賊麟,而一行一否,輿憤益激。又況以今番量·翼·諸逆之招觀之,根抵之所萌孽,龜賊也,窩窟之所豢養,龜賊也。其在塞亂源杜禍本之道,尤不容一刻假息於海島,而尙今靳允,憂危轉深。若此度日,則將不知幾許量·,又起於幾處,方來之慮,先事之虞,容有極哉?日前加籬時,雖有待處分之敎,而此賊處分,決不可一刻少待,請黑山島圍籬罪人龜柱,亟加嚴鞫,快正王法。洪樂純,性本奰慝,行又陰譎,平生伎倆,只圖濟己私而充壑慾,素心濫猾,不知敬君父而畏國法。自在當時,世固目之以愚蠢無識之人,及其地處漸盛,形勢漸張之後,癡頑之氣,日以放肆,經營之計,日以安排。噫,其地處之盛,形勢之張,非其自致,卽乃姪之故,則固當與其姪,同心協力,圖報隆恩之萬一,而乃於叔姪之間,反生計較之心,自率舊識,異其趍向,數年之前,又有大小洪之目,已非人理之所可爲,而近來權位益高,主張自辦之後,又値乃姪之謝事,遂生專擅之意,漸謀攘奪之計,別立門戶,廣樹黨與,一世之人,瞠然莫適所向。自古權奸之輩,雖於至親,不相顧藉,而豈忍於父子叔姪之倫,有此變怪也哉?臣固不欲索言,以傷風化,而有口公傳,無人不知,則此人倫之罪人也。殿下之擢用此人者,非爲其才智之出類,德望之踰人也。特以乃姪之叔,或意其一心向國,不負我殿下,而眷遇之隆,反作籍賣之資,委毗之篤,遂爲竊弄之計。乃以爲國家之事,在吾掌握,搢紳之士,入吾圈套,瓜牙旣張,鷹犬俱集,以無嚴無忌之心,生不奪不厭之慾。頤指意使,逐去首席,揚揚獨相,志氣橫溢,一國風靡,勢焰日熾,威福不在於上,權柄遂移於下,國勢日孤,人心日懼。噫,殿下或意其不負國家,而乃反忘君負國,至於如此,則此國家之罪人也。嗚呼,北村之人,乃國家之讐也。雖其天網恢恢,脅從罔治,而凡今日爲臣子者,孰不疾惡斥絶?不欲與共立,而惟彼樂純,抑獨何心?忍忘國讐,不捨熟處,有釁累之人,必欲昭釋而收用,已廢枳之人,亦復薦引而不置,李溎·尹弘烈·李普溫之釁累,果何如,而每稱其冤,嗟惜不已。金鍾正·洪檍之廢枳已久,而或擧擬於自己秉銓之時,或力勸於他人行政之日,收召怨國之徒,以爲市恩之計,其心所在,誠不可曉,至於領府事,卽討逆之人,而驅其兄於劇逆之科,必欲湛滅之,兄爲逆矣,弟其免乎?噫,明義錄,卽辨忠逆而正義理之書,則其家之人,尤當服膺講明之,而今乃附逆之人,必欲昭釋之,討逆之人,必欲湛滅之,義理由是而將淆,忠逆由是而莫辨,則此明義錄之罪人也。惟此三大罪,已是罔赦之案,而至若乙未冬,是何等時也?此正人臣明目張膽,矢死靡他之日,而反懷其然豈其然之心,則其罪尤當如何?噫,其所負犯,若是深重,而及其處分,不過削黜,上旣有太寬之失,下必有請討之擧,而餘威所及,莫敢誰何,已過月餘,尙無一言,權勢之隆赫,於此可驗。臣又於近日,仄聽傳聞,有所痛惋而憤慨者,樂純之負犯,或爲之稱冤,殿下之傳敎,或爲之抑勒云云,力抗天威,輕視王言如此,噫嘻,痛矣。背公黨私之徒,只知有樂純,不知有國家,人心之陷溺,胡至此極,而殿下之威令,反不如樂純之勢焰,此而置之,則國之不亡,將無幾矣。請削黜罪人洪樂純,爲先中途付處。答三司曰,不允。
大司憲李,大司諫李敬玉,掌令權德訓,持平李夔·姜忱,獻納尹長烈啓曰,澤遂,爛熳同參於啓能凶慘不道之謀,而只誅其身,王章已失,輿憤未洩,其陰凶情節,其父其弟,萬無不知之理。請彦衡·養遂·獻遂,竝令王府,設鞫嚴問。會遂之罪惡,與澤遂,一而二,二而一,則啓能凶慘不道之謀,決無不知,而忍杖不服,遽有酌處之命,有乖獄體。請還寢會遂絶島定配之命,仍令王府,嚴鞫得情。李觀源,以啓能之壻,兼有師生之義,啓能凶慘不道之謀,決無不知之理,而以蒙騃爲敎,遽然酌處,有乖獄體。請還寢李觀源定配之命,更令王府,設鞫得情。噫嘻,痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂簡·恒,爲渠羽翼,糾結厚·麟,自作窩主。待國洞執命之日,擬占台府,當李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕流,沮遏代聽之逆,皆其部曲,則亂本凶圖,甚於耇·輝·師·興。究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,今以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契。卽此一節,乃渠之結案,旣以遲晩後物故,則不可以未及結案置之。請遲晩後物故罪人啓能,亟施孥籍之典,啓能·趾海等諸賊,窮凶極惡,自有天地以來,所未有者,而限以國法,賊能未施孥戮,賊趾兄弟,猶貸其凶種之稚少者,梟種稍長,安知不更肆獍惡,如範·吉等所爲者耶?法令有限,而事變無窮,常事守法,處變貴權,從古聖賢,不能無義起者,所以善處變於法外之意,得其時中之權也。今殿下,以自我防之自我啓之,爲持難之端。其防也,固是守法之常也,其啓也,豈非處變之權,而一向膠守,不卽處分,則豈不有欠於懲亂逆防後患之大徑大法耶?請令王府,一依古典。趾賊等凶種之年未滿者,待其稍長,卽施邦刑,俾絶凶逆易種養禍之患。志恒之罪,可勝誅哉?聖朝之眷注於渠,何如,倚毗於渠,何如,而始旣拔擢於擧世擯棄之中,特又寬宥於贜汚狼藉之後,而少無圖報之意,反肆悍厲之氣。久掌戎權而陰結宦寺,潛連宮人,薄竄南州,益蓄異圖,延妖卜而暗質凶謀,縱傔奴而煽惑愚氓,親而同堂之庶從,近而帶行之傔人,皆不能掩諱。卽此一事,固已難逭於三尺之法,而帳殿訊問之時,着而悖逆,執杖而咆勃,此實無前之凶逆。且與逆來,交情親密,謀議綢繆,換着布袍,昏夜往來,伺探動靜於深嚴之地,對逆來而爛熳酬酢之說,尤是萬古所無之惡逆。窮凶情節,綻露無餘於賊泰之招,密書之頻數往復於逆來,諸囚之供辭,若出一口,情節昭著,無非渠之斷案。以其頑慝抵賴,忍杖徑斃,未施當施之律,王章尙稽,輿憤益切。請物故罪人志恒之支屬應坐者,絶島散配。洪國榮之罪,可勝誅哉?聖上之倚毗,何如,廷臣之期待,何如,而終至於恃功自恣,擅權負國,其彌天之罪,難貰之惡,實不可指數而枚擧也。嗚呼,宗社大計,莫急於廣儲嗣一事,爲今日臣民者,其孰無憂歎顒望之心,而噫,彼國榮,乃敢以拘渠之顔面,嫌渠之勢力等語,肆然發口,至有此事不可再擧之說,對衆揚言,少無忌憚。以爲眩亂聽聞,欺瞞一世之資,其沮戲國家之大事,惟恐權柄之或移者,究厥負犯,實是人臣之極罪,至若作威作福,權傾人主,百官出其門下,八方爭輸賂貨,在渠爲細故耳。負殿下罔極之恩,沮宗國莫大之計,厥罪至此,實關罔赦,及今重臣手寫之箚,三司諸臣之論,次第而發,則尤可見擧國共公之議也。請洪國榮爲先亟施遠竄之典。答兩司曰,不允。第六件·七件事,亟停勿煩。
持平李夔啓曰,妖宦壽賢之締結一種嗜利之凶徒,爛熳和通之狀,渠旣明白納招,則豈可一日容貸於覆載之間乎?今此酌處之命,雖出好生之德意,而三尺至嚴,不可島縣爲奴而止。請大靜縣爲奴罪人壽賢,依律處斷。爲奴罪人河翼龍·金重得等,敢以罔測之說,做作眞諺之書,暗投宮禁之中,欲售危逼之計,究其所爲,萬萬窮凶,決不可一刻容貸於覆載之間。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。錫達以厚賊之父,尙今偃息於覆載之間者,輿情已極齊憤,而況且犯贓之數,死有餘罪,以此以彼,決不可杖配而止。請梁山郡定配罪人錫達,依律處斷。聖中之罪,可勝誅哉?包藏禍心,主張凶論,敢托不敢言之地,倡出不忍聞之說,作爲窩主,慫慂徒黨,故徐有臣·朴宗甲·李義駿輩,從而和之,交口讚引。噫嘻,痛矣。先大王朝十三年不着帽,而始仕於殿下,欲展蘊抱之說,尤極萬萬凶慘,且莫重義理,倚托怪鬼輩,欲售疑亂之計者,究厥心腸,與德師·載翰,一串貫來者也。不仕於先大王朝者,卽先大王之逆臣,卽殿下之逆臣,豈可一刻容息於覆載之間,而居謫以來,少不畏縮。乃敢聚會學徒,通接官隷,至登繡啓?大臣筵白,雖卽移配絶島,而經年爭執,尙逭王章,窮凶之節,無以嚴覈,亂賊之徒,無所懲畏。請大靜縣定配罪人聖中,亟令王府,設鞫嚴問,期於得情,夬正王法。有臣·宗甲·義駿,和應聖中叵測之說,推詡薦引,看作奇貨,敢於書筵出入之時,肆然迭奏。噫嘻,痛矣。聖中之主張凶論,罪不容誅,而此輩之同一心腸,尤極痛惋,究厥罪犯,與聖中豈可異同?疑亂大義,欲售媒寵之計者,腸肚相連,情跡難掩,而只緣筵席語祕,尙未聲討,使凶徒無所懲畏,國法久而未伸,已極憤惋。到今日記旣播之後,如此負犯之至重者,不可一刻容貸,而削板放逐之律,不足以懲其罪犯。請削版罪人有臣·宗甲·義駿,竝令王府,設鞫嚴問,依律處斷。罪人趙濟泰·李潤成,俱以逆禶之切姻,凶謀逆節,萬無不知之理,而濟泰則初不刑訊,經先白放,潤成則未盡究覈,遽然酌處,揆以王章,失之太寬,獄體乖當,輿情駭憤。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。罪人趙嵎,以物故罪人峸之弟,今番諸逆陰凶情節,萬無不知之理,而抵賴不服,端緖未究,遽有酌處之命,王章未伸,輿憤益切。請楸子島定配罪人趙嵎,亟寢酌處之命,仍令王府,設鞫得情,夬正王法。瑩中之附麗凶逆,擧世共知,而乙未冬相臣一疏,實關宗社大計,則伊時禍機,迫在呼吸,而瑩中,身爲憲長,敢以未詳知深文等說,顧護凶賊,欲售包藏之心,幸賴先大王日月之明,燭其情狀,至以能猾爲敎,則捨命樂禍之凶,已著於當日而無餘矣。顯忠之典,旣施於其時承宣,則護逆之律,不可以荐棘而止。請薪智島荐棘罪人瑩中,設鞫嚴問,快施當律。後樂,旣以後翼爲弟,且以量·爲黨,則凶謀逆節,必無不知之理,而親問之下,游辭漫漶,至以本不見重於其弟之說,肆然納供,究其情節,極爲叵測,不可以不了了極蠢蠢而有所容貸。請濟州牧定配罪人後樂,亟令王府,更加嚴鞫,期於得情。〈請〉定配罪人孫效忠等八宦者,俱極凶獰,終始抵賴,遽有酌處之命,雖出於我聖上好生之德曠蕩之典,而效忠則自是凶孽,旣多負犯,又以逆宦切族,及其鞫問之際,端緖未究,亦無指的發明之端。定配罪人柳仁培,罪人李鳳昌·沈德一·李德成,俱以逆來之切族,若其在京,則或吹噓應澤,已露腸肚之糾結,及夫放逐,則或出沒城闉,益著蹤跡之陰祕,則志恒與國來,陰凶情節,萬無不知不慘之理,而頑忍不服。效忠·仁培,定配而止,鳳昌·德一·德成,更逐本鄕而止,罪人申世輝,旣與應澤,錢財相資,則可知其情志之親密也。罪人蔡伯周·盧聖翊,就捕以後,旣無白脫之端,而未及嚴覈,竝有分揀之命,王章由此而未伸,輿情由此而益憤。請三水府定配罪人孫效忠,泗川縣定配罪人柳仁培,放逐本卿罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。噫嘻,李普行之罪,可勝誅哉?賦性妖邪,行已暗愎,脅肩謟笑,情態難掩,左右閃忽,伎倆漸巧,特一天生宵小之類耳。口密腹劍,林甫之後身,狐媚狼顧,京·惇之餘套,以渠處地爲人,幸際承乏,兜攬至此,則不思知分報效之心,敢生眩惑跳踉之計,其貽害世道,將不知至於何境,有識之憂歎,固已久矣。雖以今番事觀之,亦出於計較利害之心,外托懲討之義,內售嘗試之計,是可忍也,孰不可忍?此於渠,猶屬細故,至於明義一部,是何等大義理,而渠之所論本事之外,乃敢攙及於有樹立之大臣,必欲漫漶義理,欺謾君父,包藏禍心,煽動一世,若此不已,則倫綱將至墜地,凶孽亦必生心。噫,彼普行,抑獨何意,循私負國,一至此哉?其心所在,有不可測,而此又渠卽一斷案,何幸聖明俯燭其情狀,處分明快,滿庭臣僚,孰不欽仰,而若論其負犯,不可不一問,快正其罪。請楸子島安置罪人李普行,亟令王府,拿鞫嚴問。答府曰,不允。第六件·七件事,亟停勿煩。
獻納尹長烈啓曰,大靜縣爲奴罪人金壽賢,以幺麽宦寺,交結士夫,終爲凶賊之根柢,而況其窮凶極惡之語,敢潛售亂逆之心,究厥罪惡,萬戮猶輕,情節未盡究覈,輿情莫不憤惋。請大靜縣爲奴罪人金壽賢,更令王府,設鞫嚴問,依律處斷。爲奴罪人河翼龍·金重得等,做出叵測之說,作爲眞諺之書,潛投深嚴之地,欲售危逼之計,究厥情狀,亘古所無,決不可一刻容貸於覆載之間。請爲奴罪人河翼龍·金重得,亟命王府,設鞫得情,夬正王法。李弘濟,地旣卑微,跡又閃倐,蝨附逆邊,甘作嚆矢,暗地糾結,亦一成運,而敢懷欺世之計,投進一疏,欲掩其跡,究厥所以,尤極巧惡。當此鋤治凶黨之日,窮凶情節,不卽盤問,直爲發配,揆以王章,失之太寬。請海南縣定配罪人李弘濟,亟令王府,設鞫嚴問。噫嘻,痛矣。聖中·有臣·宗甲·義駿等罪犯,尙何言哉?倡邪說而作爲窩窟,結凶徒而交相吹噓,暗地綢繆,設計妖凶,敢欲疑亂於莫重之義理,至以十三年不着帽說,肆然陳奏於筵席,究厥腸肚,實與德師·載翰輩,一串貫來者也。噫,彼諸賊,旣皆伏法,則顧此群兇,獨可容貸耶?情迹旣露,負犯至重,決不可一刻容貸,而況且聖中,居謫以來,不思畏縮,乃敢聚會學徒,通接官隷,至登繡啓,大臣筵白,雖卽移配絶島,而此輩久逭王章,亂賊無以懲畏。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。罪人克觀·克泰,以妖任之同氣,凶謀逆節,爛熳同參,而嚴訊之下,抵賴不服,未克究覆,只施應坐之律,定配罪人萬赫,以逆能之私人,往來逆澤,綢繆情節,綻露無餘,而未及承款,遽有酌處之命,王章未伸,輿憤莫泄。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。定配罪人具翼遠,以能賊之門徒,無常出入,綢繆親密之狀,擧世之所共知也。以今番逆吉之招觀之,謀議推戴之時,至以翼遠,擬議於閫帥之任,其陰凶情節,爛熳同參,昭不可掩,而究覈未竟,酌處有命,王章未伸,輿情愈激。請定配罪人具翼遠,亟寢嚴鞫得情,快施當律。罪人大燮,以逆範之族屬,爲興文之主人,渠家又作會謀之所,而興文·龍輝挾七之日,軍官五十人,作隊犯闕之說,具出於謀議之席,則渠之爛熳同參,昭不可掩。且與興文面質,亦不別白發明,則無論紹介與同謀,亟正邦刑,斷不可已,而究覈未竟,遽有減死之命,王章未伸,輿憤愈激。請減死安置罪人大燮,亟寢酌處之命,仍令王府,設鞫得情,快正王法。罪人弼海,以逆範之族屬,卵育其家,爛熳綢繆之狀,世所共知,旣以知情不告,不待加刑,卽爲遲晩,則雖未及結案,而參聞自服,便是參謀,此而不誅,其可曰國有法乎?請減死罪人弼海,亟寢酌處之命,仍令王府,設鞫得情,夬正王法。遠竄罪人安兼濟·李宅鎭,俱以狎邪小人,附麗凶逆之門,倀鬼於厚謙,鷹犬於麟漢,左右跳踉,前後闔闢,凶謀祕計,無不力贊,浮言妖說,率多譸張,王敦之錢鳳,桓溫之郗超今古一轍,而善地薄竄,邦刑不加。況今麟·謙,雖伏王法,而凶徒盤結,實多伏戎,最爲機括,藉曰,孤雛腐鼠,無足以汚我刀鉅,則天網不免於太恢,奸謀無時而盡發,亂臣賊子,益何所忌憚而國家之虞危,恐終無已時也。請遠竄罪人安兼濟·李宅鎭,亟命王府,竝加嚴鞫,期於得情,依律處斷。恒烈·善海,何等凶逆,而其兄弟子姪,晏然在家,無異平人,治逆不嚴,防患太疎,厚謙逆節,萬古所無,而日謙,以同惡相濟之凶種,偃處近郊,官爵不收,輿情憂憤,去而益甚。請恒·善支屬亟命散配,日謙兄弟,竝投絶島,以嚴隄防,乙未冬相臣之疏,實關宗社之大計。凡有血氣者,孰不知出於忠赤,而身爲憲長,顧護凶逆,敢以深文等說,欲售包藏之心,幸賴至明之天,得無不測之危,而至今思之,心骨俱寒。論其負犯,附麗凶黨,猶屬細故,豈可以荐棘而止哉?請荐棘罪人瑩中,亟令王府,設鞫嚴問,快施當律。乙未五月庭試榜事,尙何言哉?只緣凶徒之用奸,至有聖躬之受困,言之髮豎,思之膽掉,而主試物故,憑覈無路,論啓經年,國體徒損,則雖不可一向爭執,而其中李鎭常之爲賊死卒,綢繆謀議,朴宗集之擅刪日記,漫漶義理,其跡至妖,其計叵測,科事之外,不可不一問。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。範聖,以逆淵之至親,黨付極賊,締結凶徒,日夜綢繆,情跡叵測,雖以渠之供辭觀之,諸賊之前後謀議,無不參涉,無不聞知,凶肚逆腸,綻露無餘,則肆市之典,烏可已乎?雖以大聖人好生之德,特降酌處之命,而三尺至嚴,決難容貸。請濟州牧減死定配罪人範聖,依律處斷。今番鞫獄,諸賊之情節,俱極巧惡,而減死定配罪人德秀,以逆宦國來之子德泰之弟,與志恒綢繆之狀,綻露無餘,而前後嚴訊,抵賴不服,究厥情狀,萬萬痛惡。酌處之命,雖出於好生之德,揆以獄體,不可不窮核得情。請減死定配罪人德秀,亟令王府,更加嚴鞫,夬正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其不施乎?罪在罔赦,事關後弊。請逆賊尙魯亟施孥戮之典,瀛館淸選,地望自別,苟非才識經術,素著名稱者,不宜濫授也,明矣。近來隄防不嚴,仕路漸淆,或有世負重累者,冒玷淸銜,識者之寒心,久矣。噫,姜世龜之負犯,何如也?敢以子母鹿之說,肆然陳疏,眩亂義理,幸賴肅廟明聖,嚴賜處分,其嫁禍網打之計,不敢售於當世,而得罪名義,見枳公議者久矣。今爲其孫者,別無蓋愆之事,又蔑可稱之譽,濫登瀛選,玷累名器,公論之地,尙遲駁正之議,寧不慨惋?又況向日講筵,專昧經義之名目,敢售護短之拙謀,咫尺文陛,變幻奏語,至有承宣之請推,四方傳笑,公議愈激。如此帶累蔑識之類,若不刋汰,無以嚴隄防而淸仕路。請持平姜忱,亟命改正淸顯之選,仍令選部,勿復檢擬於三司之望。答院曰,不允。第九件事,亟停勿煩。
知中樞府事具善復疏曰,伏以臣,於縮伏訟愆之中,猶幸重任之獲解,未幾恩敍忽降,繼有復授之誤恩,臣誠驚惶震越,罔知攸定。噫,臣之得有今日,是誰之賜也?聖眷愈摯而人心益激,大度曲貸而人言踵發,古所云受如天,負罪如山者,卽臣之謂也。噫,臣罪,臣自知之,當退不退,臣之罪也,當官不職,臣之罪也。執法之論,何患無辭,而惟其一二句斷之言,悸懍之極,冞切煩冤。臣本姿性虛脆,加以年紀摧頹,立心處事之過於畏巽,近於周便,非但臣所自知,聖上亦已俯燭,而至者責敎者非止一再,則臣之姸醜,宜莫逃於淵鑑之下,而若臣滚到至此,一則國恩,一則先蔭也。自頂至踵,皆是造化,一資半級,非由吹噓,則臣之本末,亦必有通朝之所知者,則臣何敢費辭自明也哉?噫,臣常以爲處世之最難,莫如武夫,蓋以發身弓馬之後,雖世稱士族自不免爲人所制,或當官奉職,又不無與人相難,稍涉巽軟,則譏之以諂附,少有違逆,則目之以驕濫,勢卽便然,言之亦易。況臣無似,烏能免此哉?千罪萬過,惟當一付於公議,一言半辭,不欲自歸於分疏,徒犯瀆擾之誅,重陷放恣之科,而第臣必遞之義,固已參前倚衡,到今益復較然矣。臣於前此遭言,已陳血懇,緣臣誠淺,雖未見槪,而疏中所謂若復憑恃寵靈,因仍冒據,不幸果有僨誤,公議隨起,則雖以慈覆之仁,必欲曲全而終保之,亦恐無如之何云云者。今果驗於數朔之內,聖明亦必記有而垂憐之,如是而猶未蒙體諒之仁,卒不遂生成之願。致使臣罪復添,臣言又中,有若前言之驗於今日,則臣之一身,固不足恤,其於重誤國事,愈損國體,何哉?人有恒言,必曰,武將分義自別,又曰,武臣,豈無廉愧?二者之言,雖各不同,而亦當視其輕重之何如耳。臣之前後遭罹,殆是從古將臣之所未有,不可以尋常論,然而猶且隨牌受符,便同固有者,實出於怵分畏義而然也。倘荷我聖上憐其志而愍其情,特降兪音,俾伸廉隅,則不但臣之面目,可顯於人類之中,其所以少贖前愆,稍息人怒之道,庶幾或在於斯,臣之日夜垂涕攢手,顒祝於日月之下天地之前,必辭乃已,必解爲期者,豈敢一毫唐突,一分假飾而然哉?噫,人臣之義,莫逃於霄壤,戀君憂國,固無間於身之進退,鞠躬盡瘁,亦不在於官之有無。果使臣,得蒙恩慈,䣃解重務,則雖在閑漫之局,猶廁衿紳之列,或當國家有事,則亦可以隨諸臣之後,思報效之道,隕首結草,生死以之,言之至此,情亦慼矣。伏乞聖明,察微臣之情懇,諒臺言之體重,將臣所帶,亟賜鐫免,仍命有司,勿復檢擬,以幸公私,千萬幸甚。答曰,省疏具悉。卿其勿辭行公。
行左承旨金夏材疏曰,伏以臣,叨拜本職也。所帶同義禁之任,似當乞解,而聞有一二仍帶之近例,故蹲仍屢日矣。謹稽文獻備考,有金吾堂上除承旨,則遞金吾之文,竊意王府議讞之地,與喉舌出納之職,自相妨礙,事體不便故也。玆敢據實仰陳,乞命照法遞免焉。且臣春秋兼銜,與監事臣李徽之,有翁壻應避之嫌,相避之法,在下當遞,亦願亟令該曹,照例遞改,以存公格,以安私分焉。連値淸齋,今始自列,臣尤惶恐,臣無任屛營祈懇之至。答曰,省疏具悉。疏辭,下該曹稟處。
黃海監司趙尙鎭疏曰,伏以臣,是庸愚鈍劣,百無肖似之一賤姿耳。倖際休明,偏荷恩造,冥升至下,大夫,仰感陶甄之私,俯念逾溢之榮,每自循省,惶愧靡容。迺者海臬新命,忽下於千萬意想之外,臣實惝怳駭惑,莫知所以得此也。夫承流宣化,固是難愼之職,量才授能,亦係綜核之政,則在廷諸彦,何患無人,而今乃以如臣之文質無當,才學俱蔑者,銓曹無難而輕擬,殿下何取而誤畀乎?且念本道,處在西路要衝,俗獷而鄕頑,土瘠而民貧,唐船之來往,詗察宜審,使星之絡繹,酬接甚繁,雖使通才敏識練於治理者當之,猶且逡巡,必欲辭巽。況臣身,臣之自知者明,臣才,臣之自度者熟,寧有毫分近似於此等重任耶?抑臣又有所萬萬惶蹙者,臣之從叔臣時俊,方按嶺臬,一國之藩任有八,而同堂之至親據二,私門之戒懼,眇福之盈溢,已無可言。在聖朝官人之道,寧不苟簡,人器不稱之實,還不暇恤,卽此一事,尤爲臣必遞之端矣。臣雖欲貪榮畏義,冒沒承命,而其於聖簡之玷辱,公議之嗤點,何哉?新叨外藩,輒陳辭章,便是飾讓例套,而若臣者,則量其才分,極無似也。參以私義,至難安矣。左右思量,有十分可辭之義,無一毫可强之勢,臣雖無狀,豈敢爲隨衆例讓,重自陷於不誠之罪哉?玆敢披瀝肝膈之懇,仰干崇嚴之聽。伏乞聖慈,量臣必辭之情,遞臣新授之職,以重公器,以安私分,千萬幸甚。答曰,省疏具悉。卿其勿辭,往欽哉。
大司成鄭志儉疏曰,伏以臣,庸陋湔劣,百無肖似,而受知聖明,猥蒙奬拔,出身數年,遍歷華顯,無才可稱,居職輒瘝,涓埃報蔑而愧懼徒積,僬僥力盡而顚仆必至,每一循省,惶汗自沾。不意國子新命,又下於親政之日,臣於是,驚隕恧慼,實不知措躬之所也。益師儒之長,爲任甚重,凡正士習敦儒敎,克盡成材之方,仰贊育莪之化,皆其責也。然此則初非如臣等輩,所可擬議,今若謂是之不能而求免是職,則猶涉迂遠,殆同文飾,故臣不敢廣引古事,以煩宸聰,而只以目下職掌事言之,陞補科次,乃是逐朔應行而不可廢者也。詩賦製作,雖云無當於實用,文字盛衰,亦自有關於時運,故張王浮艶之詞,莫售於貞觀,劉幾險怪之體,丕變於嘉祐,是則主司具眼,考校得當之耳。雖下於此,亦須辨別工拙,取舍鮮失而後,始可以無拂群情,免致物議,而臣於此藝,素昧蹊逕,年踰三十,未獲一解,而曾不能操紙吮毫,以求較於國子之庭,間或投劵,輒復見黜,則今何可反據師席,傲然裁人之短長哉?雖欲强而爲之,其如蔑微效而招厚謗,以爲朝廷羞,何哉?方今聖化維新,百度咸貞,右文之治,人皆拭目。此時此職,尤宜愼揀,縱不能得老師宿儒,命之以敎冑之任,若乃宿攻鉛槧,深嫺尺度,足以課士藝而協衆望者,歷數廷紳,不爲不多,而乃以如臣材駑歷淺,萬不近似之人,苟然充選,臣心惶愧,固不足言,而物情駭惑,當復如何?噫,臣之頂踵毛髮,皆洪造也,而無他技能,可以報答萬一,惟自謂殫竭奔走,庶幾少效其犬馬之忱,故前後除拜,鮮或辭免,而至於此職,決難冒膺,是豈直爲臣身計哉?誠以累聖簡而玷名器,非細故也。罪犯違傲而威譴不加,誠切叩謝而轉動無路,虛縻日久,悚悶益深,玆不得不冒控血懇於天地父母之下。伏乞聖慈,特垂矜察,將臣新授職名,亟賜遞改,以重官方,以安賤分,公私不勝幸甚。答曰,省疏具悉。爾其勿辭察職。
庚子七月初一日卯時,上詣景慕宮。擧動入侍時,行都承旨李性源,右承旨李亨逵,左副承旨徐有防,右副承旨李鎭恒,同副承旨金魯淳,記事官鄭東浚·金載瓚·金廷龍·徐龍輔,以次侍立訖。上具翼善冠·袞龍袍,乘步輦,出自月覲門,入日瞻門,詣板位上,行再拜禮,陞自西階,入正堂,奉審訖。還入齋室,少頃還宮。承史以次出。
庚子七月初一日未時,上御誠正閣。禮房承旨與前承旨沈念祖,同爲入侍時,左副承旨徐有防,前承旨沈念祖,記事官金載瓚·金廷龍·徐龍輔,以次進伏訖。上謂念祖曰,宋史幾何脫草?念祖曰,今方刻意纂摩,而尙未及斷手矣。上曰,秋來可以訖工乎?念祖曰,此後數朔,則可以了當矣。上曰,同副承旨入侍。魯淳進伏,命有防·念祖先退,命魯淳書具善復疏批訖。命退,承史以次出。
庚子七月初一日申時,上御誠正閣。禮房承旨入侍時,左副承旨徐有防,記事官金載瓚·金廷龍·徐龍輔,以次進伏訖。命讀孝徽宮入廟儀註。上曰,戶曹別隷房郞廳發牌進來。命書傳敎曰,孝徽宮入廟後,守直中官,以莊譜閣守直中官仍用,守僕亦依此爲之事,分付該曹。若此則凡干進排之物,設置等事,不必各設,亦令戶兵曹知悉,他宮廟,應有者,皆令減除,仍爲定式後草記。又命書傳敎曰,孝徽宮香大廳·典祀廳,自有前日所用處,依此爲之。又命書傳敎曰,孝徽宮朔望焚香,依他例爲之事,分付。又命書兵曹判書推考啓辭批答訖。命退,承史以次出。
上在昌德宮。停常參·經筵。
自昧爽至戌時,灑雨下雨,測雨器水深一寸七分。
傳于金夏材曰,右副承旨入侍。
傳于李亨逵曰,軍士房承旨入侍。
又傳于曰,騎馬一匹立之。
又傳于曰,都承旨馳詣彰義宮影幀權奉所,雨漏處,詳細奉審以來。
傳于李性源曰,奉審承旨入侍。
李性源,以吏曹言啓曰,今此仁淑元嬪神主入廟時,陪衛分兵曹參議·正郞,各一員依例口傳差出,何如?傳曰,允。
李亨逵,以兵曹言啓曰,今此仁淑元嬪神主入廟時,陪衛分都摠府副摠管·都事,各一員,依例口傳差出,何如?傳曰,允。
吏曹口傳政事,以南柱老爲分兵曹參議,李泰賢爲分兵曹正郞。
兵曹口傳政事,以李聖圭爲分副摠管,申思益爲都事。
徐有防,以吏曹言啓曰,分兵曹正郞李泰賢,呈狀內,身病甚重,勢難察〈任〉云,今姑改差,其代,口傳備擬以入之意,敢啓。傳曰,知道。
吏曹口傳政事,以李性吾爲分兵曹正郞。
徐有防,以禮曹言啓曰,卽接貞陵參奉所報,則本陵陵上曲墻北邊,廣五尺,高三尺,今日雨水頹圮云,陵上曲墻,有此頹圮之患,不可無慰安之擧。慰安祭,不卜日今初四日設行,而依前例,本曹堂上郞廳,進去奉審後,稟處,何如?傳曰,允。
李亨逵,以戶曹言啓曰,孝徽宮入廟後,守直中官,以藏譜閣中官仍用,守僕,亦依此爲之。凡干進排之物設置等事,不必各設,他宮廟應有者,皆令減除,仍爲定式後,草記事,命下矣。本宮進排物種之不得不擧行者,相考他宮廟定例存減,別單書入,依此定式擧行之意,敢啓。傳曰,知道。
金魯淳,以兵曹言啓曰,傳曰,孝徽宮入廟後,守直中官,以藏譜閣守直中官仍用,守僕亦依此爲之事,分付該曹。若此則凡干進排之物設置等事,不必各設,亦令戶兵曹知悉。他宮廟應有者,皆令減除,仍爲定式後,草記事命下矣。臣曹則別無進排之物,而本廟守僕二人,雇軍五名,仍前使役之意,敢啓。傳曰,知道。
李亨逵,以兵曹言啓曰,卽接西所衛將牒報,則明禮門北邊宮墻三間許,因雨頹落云,令紫門監,爲先以把子堅實圍排,急速修築,而西營入直禁衛軍十五名除出,限修守間,嚴加守直之意,敢啓。傳曰,知道。
又以兵曹言啓曰,卽接西所衛將牒報,則拱北門南邊宮墻四間許,頹落云。令紫門監,爲先以把子圍排,急速修築,西營入直禁衛軍十五名除出,限修築間,嚴加守直之意,敢啓。傳曰,知道。
又以禁衛營言啓曰,本營分授拱北門南邊宮墻四間許,頹圮,而西營入直軍十五名除出,把守事,自兵曹草記矣。西營入直軍十五名除出,別定將校二人,限修築間,領率輪回守直之意,敢啓。傳曰,知道。
又以禁衛營言啓曰,本營分授拱北門南邊宮墻頹毁處,以西營入直軍十五名,把守矣。明禮門北邊宮墻三間許,又爲頹圮,把守軍兵,以西營入直軍十五名,定送守直事,自兵曹草記矣。西營入直軍十五名除出,別定將校,率領把守,而元入直軍四十名內,兩處合除出三十名,則宮墻外巡邏,勢難推移,以出番鄕軍二十名,限完役添入,使之警巡之意,敢啓。傳曰,知道。
又以兵曹言啓曰,卽接南所衛將牒報,則小南門西邊宮墻四間許,頹圮云,令紫門監,爲先以把子堅實圍排,急速修築,而東營入直御營軍十五名除出,限修築間,嚴加守直之意,敢啓。傳曰,知道。
又以御營廳言啓曰,本廳分授小南門西邊宮墻四間許頹毁處,東營入直軍十五名除出,把守事,自兵曹草記矣。東營入直軍十五名除出,限修築間晝夜輪回守直之意,敢啓。傳曰,知道。
李性源,以宣惠廳言啓曰,黃海道卜定進上各種新穀,貢人處,使之措備,每於薦新翌日封進矣。其中六月令新稻米,則貢人等,謂以節早,不爲一體擧行,莫重進上之遲滯,其在事體,誠極未安,當該貢人,自本廳爲先嚴治,新稻米,依例追後封進之意,敢啓。傳曰,知道。
庚子七月初二日辰時,上御誠正閣。右副承旨入侍時,右副承旨李鎭恒,記事官鄭東浚·金廷龍·徐龍輔,以次進伏訖。上曰,史役開局,今已有年,而汗靑無期,誠爲可悶,今爲幾何云耶?鎭恒曰,未及詳聞,而今年內,似難了役矣。上命讀實錄廳堂郞進不進單子。仍命退,諸臣以次退出。
庚子七月初二日巳時,上御誠正閣。軍士房承旨入侍時,右承旨李亨逵,記事官金載瓚·金廷龍·徐龍輔,以次進伏訖。命書傳敎曰,都承旨,馳詣彰義宮影幀權奉所,奉審以來。上曰,明日孝徽宮入廟時卯時,自此發行,朝廷問安,只一次爲之,食後來會事,分付。命退,承史以次出。
庚子七月初二日未時,上御誠正閣。奉審承旨入侍時,行都承旨李性源,記事官金載瓚·金廷龍·徐龍輔,以次進伏訖。上曰,奉審則無雨漏處乎?性源對曰,奉安處,南退第四五椽木間,有雨漏處,而雨痕,大如掌矣。上曰,待少晴,使之卽爲修改也。上曰,左副承旨,與前參判鄭昌聖入侍。有防,與昌聖進伏。上謂昌聖曰,校整今爲幾何?對曰,今方次第校整而姑未訖工矣。我國文獻不足,奎章閣所貯書冊,亦多闕漏,故廣搜旁考之際,自致遲延矣。命退,諸臣以次出。
庚子七月初二日戌時,上御誠正閣。左副承旨入侍時,左副承旨徐有防,記事官金載瓚·金廷龍,記注官張顯慶,以次進伏訖。上曰,明日孝徽宮別茶禮時,只兵曹摠府入直堂郞及宣傳官·五衛將待令。上曰,忠壯將·忠翊將,入直於何處乎?知入。賤臣還奏曰,入直於東所云矣。命書傳敎曰,今則昌慶宮處所,極爲虛疎,承文院近處空虛公廨中,忠翊·忠壯將,有廳軍入接事,分付。又命書傳敎曰,明日孝徽宮入廟後,承文院,依前入直事,分付。又命書傳敎曰,孝徽宮扁額,移揭於本宮事,分付。又命書傳敎曰,入廟時,宮闈令以下,內侍及外朝各差備員役等書啓。命退,承史以次出。
庚子七月初二日四更,上詣孝徽宮,禫祭入侍時,左副承旨徐有防,右副承旨李鎭恒,記事官金載瓚·金廷龍,記注官張顯慶,以次侍立訖。上具翼善冠·淺淡服·烏犀帶,就香案前跪,三上香,上哭,在位者皆哭。哭止,宮官以下皆易服,大祝讀祝文,上哭,在位者皆哭。哭止,上還內,承史以次出。
上在昌德宮。停常參·經筵。
仁淑元嬪入廟後,大殿·王大妃殿·惠慶宮·中宮殿,政院·玉堂單子問安。答曰,知道。藥房口傳問安。答曰,知道。
大殿·王大妃殿·惠慶宮·中宮殿,朝廷二品以上·六曹堂上·奉朝賀,大司憲·大司諫,單子問安。答曰,知道。
傳于李性源曰,下直守令留待,未下直守令,當日辭朝。
又傳于曰,左承旨,與下直守令入侍。
又傳于曰,都承旨率守令,右承旨持別單詣閤。
以備忘記,傳于李亨逵曰,今下弓矢,碧團僉使金應七,平南萬戶安思烈,山羊會萬戶白明德處,給送。
傳于徐有防曰,禮房承旨,率宣傳官一員入侍。
李鎭恒,以都摠府言啓曰,今日入直內三廳武兼禁軍兵等,當爲中日習射,而仁淑元嬪神主入廟相値,不得爲之之意,敢啓。傳曰,知道。
判義禁前望單子入之,具善復落點。
吏曹口傳政事,以洪檢·鄭一祥,爲同義禁。
徐有防,以弘文館言啓曰,本館下番修撰尹尙東,以孝徽宮入廟時,捧竹冊執事,今日晝仕出去之意,敢啓。傳曰,知道。
李亨逵,以奎章閣言啓曰,奎章閣後月臺二間頹圮,待晴卽時改築事,手本啓下矣。改築日字,令日官推擇,則今月十二日·十五日卯時爲吉云,以何日擧行乎?敢稟。傳曰,十二日爲之。
徐有防,以兵曹言啓曰,卽接西所衛將牒報,則明禮門北邊宮墻三間頹落,已把守處,連接宮墻三間許,今又頹落云。令紫門監,爲先把子圍排,一體修築,而西營入直禁衛軍五名加定,限修築間,與前把守,合力各別守直之意,敢啓。傳曰,知道。
又以禁衛營言啓曰,本營分授明禮門北邊宮墻三間頹落,已把守處,上邊三間許,今又連頹,把守軍五名,以西營入直軍除出守直事,自兵曹草記矣。西營入直軍五名,別定哨官一人,率領與前把守軍,合力把守,而元入直軍四十名內,分三次除出,餘數不多,宮墻外巡邏,勢難分排出番,鄕軍五名,限完築更爲添入警巡之意,敢啓。傳曰,知道。
敎黃海監司書。王若曰,西陲重方面之寄,宜愼揀掄,北斗撤喉舌之班,庸作屛翰。何待僉擧,惟簡予心,眷彼黃海一區,實我責丘重鎭。地饒鹽鐵之利,輻湊水陸之舟車,境接松箕之衝,襟帶幾輔之門戶。流品互相爭鬨,每啓健訟之端,習俗素稱强頑,難化顓蒙之性。燕軺歲織於道路,嗟供億之難支,唐舶時警於海沿,恐瞭望之或懈。惟此卄三州管轄之責,亶係二千石剸理之能。顧宣化最難其人,誰可任者,而簡賢果屬之子,往惟欽哉。惟卿淸朝吉髦,古家華冑,橫經雷肆,旣嘉討論之弘多,蜚英鑾坡,更許啓沃之實藉。當百里製錦之日,已驗鎭藩維之才,擢六仙衣緋之班,尤欲別盤錯之用。本之恬雅而濟以器局,何難乎彈壓一方,外似疎坦而內實精詳,亦足以綜理庶務。玆授卿以黃海道觀察使兼兵馬水軍節度使巡察使海州牧使,卿其祗服寵命,益殫弘猷,瞻首陽雙節之祠,宜使頑廉而懦立,振石潭八條之敎,當令戶誦而家絃。虞三載黜陟之規,寧勸懲之或差,周四國旬宣之化,庶小大之均沾。詰爾戎兵,念桑土綢繆之策,布我德惠,無蔀屋顚連嘆。自餘稟裁,厥有典憲。於戲登車攬轡,必思一路之澄淸,按節巡方,宜體九重之宵旰。故玆敎示,想宜知悉。校理李敬一製進
大司憲李,大司諫李敬玉,持平李夔·姜忱,獻納尹長烈,副校理金宇鎭,修撰尹尙東·權以綱,副修撰金履禧·柳孟養啓曰,請喬桐府黜置罪人鄭致達妻,夬正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中途付處。答曰,不允。措辭見上
大司憲李,大司諫李敬玉,持平李夔·姜忱,獻納尹長烈啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。答曰,不允。第六件·七件事,亟停勿煩。措辭見上
持平李夔,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得〈情〉,夬正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰·李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。答府曰,不允。第六件·七件事,亟停勿煩。措辭見上
獻納尹長烈啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,夬正王法。請減死罪人弼海,亟寢酌處之命,仍令王府,設鞫得情,夬正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請逆賊尙魯,亟施孥戮之典。答曰,不允。第九件事,亟停勿煩措辭見上
李鎭恒啓,臺啓正書後,請承傳色讀傳之際,誤爲連付,以致入啓之遲滯,不察之失,在所難免,當該注書,推考警責,何如?傳曰,允。
正言洪柱翼疏曰,伏以臣,猥以譾劣,晩竊科第,材本綿薄,分甘樗散,不自意諫院新命,遽下於屛伏之中,臣驚惶恧蹙,靡所容措。噫,今臣所叨之職,卽古所稱拾遺之官也。補袞闕而任繩糾之責,正官邪而秉彈壓之權,必其通明敏達,見識足以辨是非,端亮方直,言論足以判得失,然後方可以居是任,而副其責矣。今臣直一疎迂之賤品耳。迷暗之識,未足以綜核事理之蘊,拙訥之辭,未足以糾正官師之失,志氣漸衰而乏骨鯁之風,婾惰成習而少振厲之意,古所稱殿虎秋鶚,非臣之所敢擬,而至於補拾闕遺,辨別臧否,以少塞一日之責,尙無以備數而自勉也。況今時勢日艱,而至尊獨憂於上,大論方張,而天討不行於下,處臺閤而受耳目之寄者,前後何限,而尙不能出謀發慮,仰紓宵旰之憂,積誠格天,快伸懲討之義,則況如臣駑劣之姿,淺短之材,尤何望挽回於人所不能之地,感孚於人所不能之事,以不負簡畀之恩,而少效涓埃之報哉?此臣所以恧縮而不自安,逡巡而不敢進,天牌屢辱,坐犯違逋之罪,只推寬假,未有卸免之期,臣之淸勢,日以窮蹙而不知措躬之所矣。嗚呼,臣家,以世祿之裔,厚受國恩,矧自辛壬以來,臣家之爲先大王一死之心,可質彼蒼。臣今晩暮通籍,益切遺弓之痛,古人所謂追先帝報陛下者,正臣今日之心也。其所以勉竭駑鈍,矢死自效者,有倍他人,宜不敢退托於恩除之下,飾讓於新進之日,而自顧諛淺,百爾揣量,萬無堪承之望,與其冒進而蔑效,孤恩而負心,無寧量已守分,辭榮處拙,趨走於冗散之地,殫竭於筋力之末,差爲臣報答洪私,誠實底道理也。且臣釋褐三載,不曾昵近耿光,雖或時參陪衛之末,而容光旣無以下照,則眞所謂不識何狀者,臣若不自言,則殿下,亦何以悉燭臣空疎不稱之狀哉?玆敢略暴實情,仰控微懇。伏乞聖明,俯垂諒察,特許鐫免,使公器毋濫,私分獲安焉。臣於乞免之章,不宜贅及他說,而忠愛之誠,猶不敢自已,今當辭本之上,耿耿愚衷,不忍終默,敢效獻芹之忱,仰冀採蕘之盛。伏惟殿下,憐其志而察其愚也。臣竊嘗聞朱子之言曰,天下之事有本有末,本正則末之不治,非所憂矣。正其本者,雖若迂緩而實易爲力,救其末者,雖若切至而實難爲功,終以人主一心爲萬事之根本。朱子,聖人也,其言必非迂闊夸虛之言,則天下之理,豈有以加於此哉?臣雖庸陋賤品,愛君之心,根於天賦,新入臺地,不可無一言謦咳於吾君之前,而今日所可言者,又不可以一二計,則其將枚擧而歷陳之乎?今之言者皆曰,世道不靖而亂逆層生,如何而靖之,士趍不正而巧僞成習,如何而正之,財用竭而民生困瘁,則其將何術而救之,名分乖而風俗日渝,則其將何道而淸之,紀綱之紊亂也,不可以不振也,言路之不廣也,不可以不開也。凡是數者,固皆可言之事,而若臣之愚,不以是爲憂,而所獨憂者,其本存焉。與其規規於事爲節目之末而遺其本也,孰如本正而末治,綱擧而目張者乎?嗚呼,與治同道則罔不興,與亂同事則罔不亡,其與治亂之幾,只在於人主之一心。試看今日向所謂數者之弊,雖不一其端,而殿下欲正之則特一反手之易也,不欲正之,則其道末由也,惟在乎殿下方寸間勉强之如何耳。噫,殿下於此,豈故不欲正之哉?殿下五載憂勤,夙夜孜孜,願治之意,藹然於絲綸之間,措世之念,不懈於運用之際,帀域含生,翹首拭目,將見至治之興者,日月且已久矣。然而治不徯志,事隨心乖,風動之機,反遜於初元之有爲,草偃之化,漸邈於魯道之一變。臣愚死罪,竊以爲殿下,必不以今日爲已安已治,而安於姑息,則其將撫初心而瞿瞿,御末路而戞戞,錦玉靡安於丙枕,燕念日殷於細氈矣。嗚呼,天下之事變無窮,而不可以隨事而盡釐也,一日之萬幾至繁,而不可以逐類而盡會也。六合之大,八荒之遠,無非事者而其理則總會於吾心方寸之中,吾之心明則萬理可明也,吾之心正則天下可正也。古聖王,所以措運掌之治,馳無聲之樂,以至於天地位萬物育者,其道不過曰,戒懼於不睹聞之中,愼獨於莫顯見之地也。所謂操約而施博,用簡而效廣者,此也。世之人辟,孰無措治之願,而不知求之於所當求之地,擧僕僕於零碎之末務,此所以百世無善治,而三代之後,不復見三代之盛者也。夫主一身而爲萬事之綱者,心也,藏乎密而準四海之廣者,心也。蓋其爲物,虛靈洞澈,萬理咸備,靜而具五常之德,動而爲四七之用。至善者,性也,而非心則無以該載,至著者,情也,而非心則無以敷施,天下萬物之廣焉,而以此心,而可以運之也。三皇五帝之聖焉,而以此心,而可以做得也。傳曰,易,無思也,無爲也。寂然不動,感而遂通天下之故,非天下之至神,其孰能與於此哉?卽此心之謂也。然而自非聖人淸明純粹之稟,則氣拘物蔽,本體難保,故必下百千之工,省察以祛其私蔽,存養以保其眞體,然後可以臻愚明柔强之效,而所謂變化氣質者,是也。帝王之學,雖與韋布有間,規模工程,大體無異,而其加工於本源之地者,尤有大焉。蓋其處崇高之位,享豐豫之樂,宴安幽獨之得肆聲色,臭味交攻,倍甚於凡衆,苟不能痛加省檢,密下工夫,則其何以克己而復禮,立體而達用,以成從欲之治乎?且所謂私蔽者,不必酒色·貨利之大段惡念,一念之間,介然之頃,凡有不循天理而發者,皆是也,而生於其心,害於其政,發於其政,害於其事,轉輾沈痼,馴致於莫可救藥之境矣,可不懼哉?昔南軒張氏,以有所爲·無所爲,爲義利之辨,而朱子以爲與孟子性善養氣之論同功,至其告其君則曰,中原之戎虜易逐,而一己之私意難除,不世之大功易立,而本心之至微難保。蓋古聖賢辨析於幾微之際,致戒於心術之微者,如此其深切,則其心法之不可毫忽放過,蓋可知矣。夫治心之要,莫過於存養以培其本,省察以達其支,而省察愈密,則存養愈熟,此乃內外交相養之功也。夫如是則私意退聽,而本源澄澈,事物之來,泛應曲當,而姸媸莫逃,錙銖不差矣。何憂乎至治之不登,而斯世之不躋乎?然而所謂存養省察之功,亦不可徒然而致之也。必也讀書而致硏窮之實,當事而瞭是非之會,使理與心融,事隨理得,然後吾心體用,豁然通明,剖析幾微,而瞭然於眞妄之分,提掇皎日,而不失乎空平之體矣。不然而講學而徒循涉獵之末,窮理而不核肯䋜之要,知有所不明而本心之易昧矣。察有所未精而私意之潛滋矣,則尙何望達道行而權度不差,大本立而眞體洞然乎?嗚呼,臣,疎逖之小臣也,未敢知殿下燕蠖之中,用功者如何,幽獨之地,自修者如何,而以其志勤求治,而治不徯應,念切措世,而世益渝靡者,推之,殿下之用功於隱微之地者,未可謂得其要矣。自修於日用之間者,未可謂盡其道矣。至於朝廷之上,彌文日勝而敦朴之風浸喪,浮夸漸長而功實之核無稽,公道不張,而用捨只循乎地閥,請托公行,而訟獄每失其平允,玩愒姑息,媮惰而苟容者交騖,刻意繕行,盡職而奉公者絶少。此皆必有所以然之故也,則臣竊恐殿下本源之地,天理有未純,私意未盡淨,不能爲端本出治之源,而其應驗之著見於政俗之間者,如彼之乖謬也。朱子曰,人主之心正,則天下之事無一不出於正,人主之心不正,則天下之事,無一得出於正。今玆之弊,固皆世道之衰,群下之罪也。苟求其本,則不得不求之於殿下之一心矣。庶事之不正,旣有其由,則其正其不正者,不本之於殿下之心而何求哉?伏願殿下,用力於根本切實之地,而立定規模,先從讀書講學中,下手加工,沈潛乎絲毛之賾,而深究體認,涵泳乎玩索之際,而神會心得。凡有疑礙,不恥下問,溫故知新,不得不措。使聖賢之說,理義之實,了然於心目之間,如刃解會,如水臨壑,推而至於政事之得失,人物之賢邪,亦莫不精思而明辨,以求其微而核其實焉。於是乎,謹獨以精之,戒懼而約之,存誠居敬之實,兩盡其功,天理也則涵養敦篤,莫遏燃達之體,人欲也則摑血條棒,不留萌蘖之微。使吾方寸之地,光明洞澈,正大純粹,無有纖毫蔽隔,則古聖賢精一執中之傳,格致誠正之統,允在於我而擧而措之家邦,沛然無礙,無不從心所欲矣。此在殿下立志之如何,力行之如何爾,何憚而不爲乎?嗚呼,仲虺之誥曰,以禮制心,以義制事,能自得師者王,謂人莫己若者亡,好問則裕,自用則小。夫以禮制心,則克己之功密而有歸仁之美矣,以義制事,則方外之工精而致合矩之效矣。自用而謂人莫己若,則受善之量挾,而人不樂告矣,好問而能自得師,則天下之善歸,而與天同大矣。湯聖人也,仲虺,亦聖人也。以聖人告聖人,不過如此,則聖學之要,無加於此矣。伏惟殿下,念哉懋哉。噫,今臣所言,固皆掇拾糟粕,汎濫無當,人之視此,類皆視之以迂闊陳腐之說,殿下亦未必不以爲備數之常談,而竟歸於空文也。然而論治而不原於聖學,則苟而已,論事而不本於君心,則末而已。況臣粗讀古書,所以藉手而事君者,惟此而已,乃敢忘僭而貢愚。伏願殿下,勿遽視以凡近之說而深留意焉,則宗社甚幸。仍竊伏念,今日義之大者,無過於懲討,而伈伈泄泄,了無收殺之期,臣請略提其綱而附陳焉。嗚呼,亂賊何代無之,而未有若近日之窮凶極惡者。雖幸賴天之靈,宗社之福,妖腰亂領,咸伏肆市之典,庶幾王國底安,而苞桑有繫亡之吉,亂孽知懼,而宿火絶燎原之萌,而若臣之愚,不以所已殄者爲幸,而猶以所未討者爲憂,治逆之道,亦有本末。噫,挾七宮城,特其末之已著者,而其本則自在也,指日稱兵,抑其末之易見者,而其本則固有也。顧今挾匕之凶雖殄,而深闈造亂,謀危聖躬之本,猶假郊畿之游魂,稱兵之亂纔熄,而暗地構釁,釀成凶圖之本,尙延海島之喙息。然則挾匕之賊,固可誅而猶未若其本之當誅矣,稱兵之逆,固可討而猶未若其本之必討也。今也則不然,其所謂誅之討之者,不過已著之跡易見之節,而方且雍容暇豫,以爲已誅已討,而殊不思涓涓不遏,終至於淊天,炎炎不息,必底於燎原。噫,此眞所謂本末倒置,輕重失序者也。又況其著而益著,見而愈見者,不但止於涓涓而炎炎者乎?傳曰,大夫曰可殺,猶未也,國人皆曰可殺而後,殺之。今日國人,若有一人言其不可殺,則殿下之不誅兩凶,猶可也。臣未知國人,誰曰不可殺,而殿下乃爲此泄泄也,一國之人,萬口雷同,而惟殿下附之生議,則是聖人之言,有時而可廢矣,臣又未知可乎否乎。嗚呼,一事五年,上下相循,下以是謄傳,上以是例批,入臺地者,無他新奇之言獻替之謨,而一謄故紙,則便以爲能事已畢,殊無至誠懇迫之意,傳啓或至曠闕,則殿下又必責之以不誠。天下之理,一也,在上在下,固無二致也。殿下之不允,是也則臺閣之不言,亦無不可也,殿下之責之使言何也?臺閣之爭執,是也則殿下之因循,未見其可也,殿下之每下例批,又何也?是知殿下之責敎,儘爲臺閣頂門一針,而臺閣之爭執,乃天下不易之定理也。彼凶之可殺,果今日當然之正法也。殿下何不推其所已明,而察其所未燭也?伏願殿下,更加穆然之思,特揮廓然之斷,亟誅必可誅之凶賊,以解國人之惑,以杜亂逆之本。其餘群罪之在啓者,權其輕重,罰各當罪,使此一副大事,了勘無蘊。然後飭勵臺閣,使之盡言,則殿下大公至正,乾斷坤闢之德,孰不欽仰,而彼爲臺閣者,宜不敢復事依違於故紙之謄傳,方有以思盡其一日之責矣。噫,殿下,旣於鄭妻·龜柱,當斷不斷,而又於新啓合辭之請,不惟不賜允從,每下亟停之批,是又殿下以恩掩義,以私害公之心,病根已痼,隨處透露,不但止於施措之一失耳。假使其罪,止於恃寵驕恣,弄權壞亂,則特思前日之勞勩,姑從寬假之末勘,猶或可也。今其罪名,已著於沮戲大計,則是宗社之罪人也,安有罪關宗社,而罰止放還者乎?法者,先王之法也,非人主之所得以私者。殿〈下〉旣一誤於前,又再誤於後,臣恐天下後世,以殿下爲重私恩而輕公法,亂賊接跡而無所懲畏也。臣謂亟允合辭之請,以嚴三尺之典,斷不可已也。至若洪樂彬,本以狠愎之性,且多貪鄙之行,欲各立門戶,則家庭之內,便成仇敵,或意欲不遂,則叔姪之間,日尋戈戟,別樹私黨,淵膝惟意,低仰頤指,鷹犬搢紳,多遭毒螫,昵近凶孽,勸使鳴冤,抑何心也?吹噓妖弁,必欲酬勞,吁亦痛矣。甚至怙賣乃姪之威權,旁開貨賂之門路,防閫差除,皆有定價,胥吏去取,徵索無厭。國言喧藉,人皆唾鄙,宣化承流,何可責之於渠,而圖占雄藩,恣意濟私,贖黷貨漁色,醜聲遠播,南倉萬錢,駄運何處,贖錢五千,勒捧何忍?南來傳說,有耳皆聞,而此猶細事。敦洞主第,乃是先大王親臨之所,不得私買。明有受敎,則爲臣子者,所宜顧憚,而乃敢任意勒買,此猶不足,大張修葺,一新輪奐,制度踰濫,雕飾奢僭,此乃渠一副罪案,有不可贖者也。李秉鼎,自是狎邪小人,濟以陰險之行,始托厚謙,圖占淸顯,末附國榮,極其顔膝,千億化身,不識廉恥爲何物,。朝晝揣摩,惟以害人爲能事,手彈權禛,實出先發而制人,薄救山林,只爲要名而媒榮,人皆畏之如豺虎,共指目爲妖兒。向在湖營,醜聲尤著,貪饕不法,百惡咸萃。年久牛贖,爬櫛追徵,浚剝膏血,怨聲載路,生日物件,勒定列邑,較其多寡,至書貶第。藍浦墓下,廣占田宅,安眠禁松,恣意斫運,而私役丁夫,富民膏壤,啗以幕裨而廉價勒買,宣化堂論價之說,有口喧傳,一道嗷嗷,如逢亂離。此已痛駭,而於渠猶屬薄物。至於向來疏事,萬萬可惡,創爲謊說,質言於君父,指的月日,厭然而欺慢,以無爲有,雖敵以下,不可爲,況於君父之前乎?此而可忍也?臣謂臺疏薄勘,不足以懲其惡也。噫,開國承家,小人勿用,若使此二人者,不幸而用於世,則其爲世道之害,將不知至於何境,伏願竝施屛裔之典,以示不同中國之意也。抑臣又有一事之結在心曲,耿耿不已者,當此正名陳紀之日,不一陳白於黈纊之下,則是上孤聖恩,下負臣心也。玆敢臚列而附陳,伏惟聖明,更加澄省焉。嗚呼,莫嚴乎宗廟之禮,莫大重者,享祀之典。太室之躋享功宗,自古已然,而至於我朝,尤有盛焉。必揀同德之臣,庸侈配位之列者,非但崇其報榮其人而已。所以象成一堂之際會,以慰陟降之鑑臨者,將使朱絃瑟瓚之中,怳覩都兪風雲之盛,則其宜兢兢而不可苟焉者審矣。是以列朝躋配之臣,或以功烈之盛,或以際遇之隆,庶幾無憾於典禮之重,至於年前第九室,先正追配之擧,而可謂盡美而盡善也。獨朴元宗等三勳之享中廟,南九萬等三臣之配肅廟,其事體之惶恐,名義之乖舛,大有所不安於天理人情之正者,臣請次第臚陳焉。嗚呼,當廢主稔虐之日,國勢綴旒,天人共憤,倘非三勳臣,仗義決策,協成浴日之功,則宗社之得有今日,未可知也。然則其績著紀常,勳在社稷,孰不曰一代功宗,而獨其脅持君上,廢黜國母,其罪關倫紀,有不得以掩者矣。噫,愼守勤之死,非關惡逆罪,而其時端敬王后,旣已膺翟䄖之尊,受臣民之賀,毋儀已正,廟社有主,而元宗等,祗爲身謀,不顧大義,假托宗社之計,倡爲庭請之擧,終至脅君父而廢國母。伏觀中廟答庭請之批,有曰,糟糠之妻,何以爲之?然則當日處分,非出於中廟之本意,而特迫於勳臣之强請,斷恩割情,當時之事,亦可以推知矣。彼三勳之罪,安得免百世之誅,而其協贊中興之功,反不足以償之矣。況今壼位旣復,名義旣正之後,其事體之關,尤有異焉。當其廟享初定之時,雖不能秉法義而裁之,以其補天之功,特躋庭享之列,及夫坤極陞祔,廟儀團圓之後,彼三人者,安得仍據配侑之尊,而不思釐正之道乎?噫,守勤之死,雖緣其時事勢之不得已,非必勳臣之罪,而在聖后,猶有不戴天之義。今當儷體之儀,復正於百年,陟降之靈,共臨於一室,而彼害其親,而主廢黜之議者。尙且自在於配腏之庭。伏想先后在天之靈,其有不驚惕於烝衎之際,而彼其之魂,亦得不瑟縮而逡巡乎?夫靖社之功,功則功矣,寵以鐵券,報以世祀,斯亦足矣。至於庭享,斷不可爲也。天理人情,本不相遠,事體道理,斷無可疑。及其祔廟禮擧之日,卽宜黜退,以慰聖后之冤恨,而特以其時因循姑息,雖有草野憤菀之公議,而終不得一徹天聽。亟擧正名之義,其爲壞損廟禮之重,以貽後世之譏者,爲如何哉?藉令此擧,有追罪正法之擧,則容或有難便之端,而前塵已荒,功罪相掩,不必爲追理已冷之跡,只以逼尊之義,所重有在,降黜於庭配之列而已。義理所在,有何疑憚,而彼三魂之有知者,亦何敢憾恨於幽冥之中乎?至於九萬等事,尤有所痛心者。嗚呼,我肅宗大王盛德大業,孰非可以沒世不忘者,而若甲戌·辛巳之處分,磊落光明,可以建天地而質鬼神。況乎六載覆盆,天日昭回,坤軸復正,壼義重,此正百靈謳歌,八域蹈舞之時,而彼九萬,身居上臺之位,全忘首擢之恩,其所謂與己巳何異之言?已是絶悖無倫,而及夫希載之獄,逆節彰露,神人共憤。凡當日之北面聖朝,毋事坤聖者,孰不欲食肉寢皮,而九萬,全昧春秋必討之義,弁髦王法三尺之嚴,乃敢强引議親之法,眩亂天聽,假托深遠之慮,欲掩衆目。至如希載伏法,禧嬪不安,禧嬪不安,世子不安,世子不安,宗社不安之說,全出於曲成義理,翼蔽凶逆之計,終至屈法於心誅之地,涵貸於八年之間,豢養蛇豕,薦食宗國,遂致妖蠱之變,禍極長秋,思之痛骨,言之裂眦,莫非老奸暗曲心術,陰邪言議,有以馴致之耳。且當壼位光復,禧嬪降號之後,大義已定,名分截嚴。夫安有更容他議,而尹趾完則貽書九萬,潛議禮遇供奉之說,至於露章上徹,不思竝后之嫌,遽生逼尊之議,終致萬鼎·鳳徵之徒,接跡而跳踉,其懷私負國之罪,有不容貸。至於崔錫鼎,則當辛巳討逆之日,全事掩覆之論,初欲抹删妖婢之招於結案,以塗一世之耳目,繼又連上三箚,力請無致窮竟。惟恐逆節之或露,必欲鞫事之沮敗,至如梁獄之譬,尤爲乖戾。噫,梁獄之不究,誠以恐傷太后之心,今慮獄情之連及禧嬪,至欲無究謀害國母之賊,是何等義理,何許言議,而敢發於上下沫血之日耶?此實傳法於希載伏法,禧嬪不安之義理,而保護春宮四字,實爲舞奸眩人之資斧。嗚呼,當日之事,尙忍言哉?變起宮掖,禍烈坤極,仙殯在寢,凶獄露緖,爲臣子者,正宜沫血飮泣,快伸王章,以慰聖母在天之靈。況乎春宮毓德已早,八方愛戴,上有止慈之天,下有延頸之望,保護二字,初無指擬之端,且鋤治凶逆,保護東宮,各是一事,旣嚴沐浴之義,又盡保翼之方,是正竝行而不相悖者,今乃鼓邪議於無形之地,縱讐賊於已露之後,乃曰,吾言出於深慮,而本心無他云爾,則人孰信之?似此義理,皎若日星,本非疑暗難知之事,彼亦平日略涉經史,口談義理者,豈獨不知,而只緣私意偏着於禍福,邪心背馳於義理,甘自陷於奸回不忠之科也?噫嘻,三人之罪,雖不無深淺差殊之別,蓋其一心相傳,同惡共濟,便是一紙上印出九萬之議,得售於甲戌,馴致辛巳之變。若使辛巳錫鼎之言得行,則不知復釀出何許變亂,而幸賴乾斷廓然,餘孽潛消。然而其後數十年之間,附影而鼓吻者,寔繁其徒,世龜之奸,魍魎於白日,潛溥之凶,刀劍於柔膚,卒之辛壬之禍,銜天憲而禍宗國者,皆是此輩之麾下褊裨,則易所謂履霜堅氷至者,吁亦痛矣。洪惟我肅祖,光臨四紀,化洽八域,蒐羅賢俊,名碩相望,當其禮陟日之欲簡庭配之臣,俊偉光明者,指不勝摟。今乃以如彼奸邪,得罪聖母者,登配廟庭,一之爲怪,至于三人,弁髦我聖祖護逆之敎,重慼我聖后如在之靈,臣每念及此,心骨猶驚。此無他,實在渠輩手分之畀,而滄桑屢變,人心漸狃,其視事體之重,名義之嚴,不啻爲相忘之歸,豈不痛哉?臣固知一言脫口,衆鏃叢身,而忠憤所激,不忍終默。且念此議之發,必有以廟享體重,今難變改,以售沮戲之計者,而此實不然。夫以不可不享之義,乃有追配之理,則今以不可不黜之義,獨無釐正之理邪?況以惻怛不得已之心,正其不正之失,與其容護奸濫於莫重淸穆之地,其輕重得失,又何如也?伏想聖學高明,凡於義理之辨,必有所劈劃源委,不爲疑亂之說所撓,臣亦爲是之恃,而不憂其當斷不斷也。又況肅廟辛酉,罷黜趙絅之享於顯宗廟庭,便成國朝已行之前例,則又何有於體重難變之辨乎?昨年儒賢告退之疏,目下可言者,奚止一二而,必以此事,特擧而言之者,豈不以義理之關,宗廟之禮,至重且大乎?但三勳之事,闕而不著,三臣之論,略而不詳,臣或恐聖明,於此事實之所以然,義理之所當然,或有所未盡照燭而難愼於不可不改之禮也,玆敢不避煩絮,悉暴事理。伏乞聖明,勿以言出微臣,而深惟義理之正,無以事在久遠,而徒循姑息之規,廓然快斷,黜濫享於宗宮,改簡同德,正廟禮於配腏,于以整百年之謬例,聳一代之瞻聆,幸甚。省疏具悉。第一段,久不聞格致之說,爾能言之,實予所樂聞,奚但留之意焉?第二段,豈用再誤?涇渭在中,要囚尙曰,服念五六日,矧爾不宜徑斷者乎?第三段,人姑捨是犯如彼,在朝家綜名實之政,不可無査勘之擧,所擬律固難決意於從違也。第四段,惟彼三勳三相臣事,卽予稔知飫聽者,於其所以所當然之際,又講之雅矣。爾何曰,云然?昨秋有儒臣疏批,爾未之見乎?將先王叮嚀之敎,誦復之,到今,爾之不有是而說是,得無妄乎?爾其勿辭,從速察職。
掌令權德訓疏曰,伏以臣,資性庸愚,最居人下,不堪世用,退伏田野,永作堯·舜之閑氓,以畢桑楡之餘景。是臣之區區所自計者,而春間國子除旨,忽下於千萬夢想之外,恩出收簪,感切起廢,逖違之餘,爲近耿光,冒昧趨承,殆將半載。日昨百府新命,又降匪圖,臣驚惶震駴,莫省所措。揣分量已,實無堪承之望,而只緣沐浴義重,他不暇顧,章皇出肅,以盡一日之責,而第臣犬馬之齒,已迫七旬,素患風眩之症,遇暑添劇,僵臥旅邸,將攝失宜,嘔泄癨亂,發作無時,以人則尫衰而無能,以病則深痼而難强,其何以蹲冒臺憲之地,以效糾察之責哉?伏乞天地父母,俯賜鑑諒,亟許鞶禠,以重公器,以安私分。不勝大願,抑臣竊有區區微見,不敢自阻於聖明之下,敢此尾陳焉。嗚呼,今日三司懲討之擧,實是一國共公之論,而經年閱歲,兪音尙閟,臣竊惑焉。夫凶如鄭妻而尙逭王章,惡如龜柱而猶保首領,啓能之劇賊而未施孥籍之典,其他諸賊之未伏常刑者,不知其幾,而首尾五載,一向涵貸,三司合啓,便作故紙之謄傳,上下相持,曾無誅討之實事。由是凶逆無所懲畏,亂萌終未遏絶,一轉而爲妖任·範·吉,再轉而爲凶翼·量·,亂逆相承,次第繼起,此蓋由於根株不斷,窩屈未破。從今以後,不知何樣凶逆,暗伏於何處,思之至此,心骨俱悚。何殿下之淵衷,不曾念及於此,而尙靳合辭之允兪耶?自古聖王,制爲五刑五用者,非樂爲其誅斬斷割也。誠以不如此,則無以懲憝惡而杜亂萌也。伏願殿下,廓揮乾斷,亟從三司之請,毋俾凶逆之種,一日假息於覆載之間焉。且伏念自古帝王之治,莫不以明敎化·厚風俗·興學校·正士習爲重且大焉,蓋敎化不明,則風俗頹敗矣,學校不興,則士習委靡矣。試以今日之敎化言之,上無導率之方,下無興起之所。古所謂道之以德,齊之以禮,雖不可復見於今日,而尋常懲勸,亦無其道,方伯守令,惟事文簿期會,催科酬應之地,若其觀風察俗,敎誘化導之方,則專不留意,由是鄕曲之間,懲勸無所,愚騃之民,觀感蔑效,風俗日以壞汚,名分日以紊亂,斁倫敗俗之變,踰分凌節之患,接跡而起。若不及今變革,亟施導率之方,則臣恐已壞之風俗,如水益下,月移歲遷,莫可挽回矣,豈不大可寒心哉?三代敎化之具,載在方冊,固不敢輕議,而如先正臣李珥鄕約等書,綱領甚正,節目該備,皆簡要而易行。臣願另飭方伯之臣,使各道各邑,講行鄕約,擇其邑中有德望可爲師表者,定爲都憲·副憲之任,而每年春秋,齊會一處,講其條約,課其勤慢,隨以賞罰,而其有不遵條約,頑悍難率者,則都憲報于官長而治之。其有大不率而甚難化者,則官長報于巡營,而處之如此,則民之良善者,知恥而有格矣,頑悍者,畏威而懲戢矣。又令道臣,春秋巡歷之時,察其民俗之善惡,課其講行之能否,明視賞罰,嚴加懲勸,則如此而風俗安得不歸於敦厚乎?臣所謂明敎化厚風俗者,此也。學校,賢士之所關,而培養之根柢也。三物·賓興,是其培養之具,而三代以後,其法浸壞,降而至于今日,而無復可言者矣。導之以聲名利祿之學,誘之以繡繪雕篆之文,課其程式,考其優劣,決取捨於一夫之目,而定第次於千人之首,官爵之榮顯,由是而爲階,門戶之扶持,外此而無路。父詔其子,兄敎其弟,惟以科擧之學,爲立身之根基,而若其躬行實踐之工,天德王道之要,視若弁髦,絶無而僅有。利源一開,科慾淊天,不復知有廉恥禮讓之風,甚至魚魯之莫辨而皆思僥倖之心,奸僞百出,機關深密,倘所謂浮囂躁競,特其歇後語耳。至若外方,則尤有甚焉。每有科詔,鋤耰棘矜,踊躍興起,買文買筆,或至高參,父兄稱譽,鄕黨加敬。此今日科弊,到得百尺竿頭,而士習之不正,專由於科弊,科弊之冒濫,專由於培養之失其道矣。雖然科擧之規,今不可卒革,而培養之方,則在所當先,臣不敢遠引三代之法,而近取祖宗朝已行之規,以爲矯救之說焉。蓋國初列邑,各設訓導之職,專責敎養之任,當時人材之盛,誠有可觀之美。及其末流,訓導之任,不擇其人,廩養之具,亦甚殘薄,其中闒葺之倫,侵漁校生,爲弊滋多,此訓導之職,仍以見廢於中間者也。今若申明祖宗之舊典,復設訓導之職,毋論文蔭,必以通明經學文雅謹飭之人,另加擇差,豐其廩料,贍其供給,俾之專意敎冑,而務令着力實地,不徒專尙詞華,則人材鬱興而有彬郁之盛,士趨端正而無儇巧之習矣。且於每年春秋方伯之巡過也,詳察實蹟,課以殿最,其有實校彰著,聲蹟卓然者,啓達天聽,移于吏曹,陞資遷轉,以爲激勸之方,則訓導之職,不爲卑下,而人思自勵矣,豈非培養人材之要道乎?至於科弊之冒濫,亦有其說,照訖考講,法意嚴截,而中年以後,廢閣不行,目不識丁者,公然冒赴,以至場屋粉挐,變怪層生,濟濟多士之地,便同駔儈之所,豈不痛心,臣願自今爲始,每當設場之初,自其邑守令,先行照訖之規,能通孝經·論語等書,然後受捧單子,許令赴試,修正都目,納于試所,則不文之類,自無冒赴之意,而場屋之間,亦無雜亂之事矣。臣所謂興學校·正士習者,此也。方今人心陷溺,士習波蕩,雲崩潮退,莫可收拾,若不及今矯救,則差過數年,更無下手之地矣。臣謂講行鄕約之規,復設訓導之職,斷不可也。嗚呼,明主之作,千載一時,而一初之政,尙不改觀,因循故常,未見風動轉移之機,臣竊慨然。伏願聖明,勿以陳腐而視之,卑淺而忽之,懋加擇蕘之聖思,則其於厚風俗·正士習之方,不無所助益矣。省疏具悉。討逆事,前後臺批,已悉言之矣。次陳二件事,竝令廟堂稟處。
庚子七月初三日寅時,上詣孝徽宮。別茶禮入侍時,右承旨李亨逵,左副承旨徐有防,記事官金載瓚·金廷龍,記注官張顯慶,以次侍立訖。上具翼善冠·淺淡服·烏犀帶,就板位坐,焚香·奠酌如禮訖。內侍奉神位,奉安于神輿中,繖蓋冊印,以次前行,神輿出宮門。上還內,承史以次出。
庚子七月初三日卯時,上御誠正閣。左承旨與下直守令入侍時,行左承旨金夏材,記事官金載瓚·金廷龍,記注官張顯慶,谷山府使南玄老,江界府使兪彦鉉,鐵原府使白師誾,以次進伏訖。命守令進前,上謂玄老曰,谷山邑僻事簡,似無難治之憂,而以前府使貶題觀之,繼治者,尤宜勉力,須使谷民復蘇也。玄老拜受命。上謂彦鉉曰,江界一邑,民病於蔘,殆不聊生,以卿特差者,予意有在,前後治績,予庸嘉乃,往哉益勉。無朁予如傷之至意,有可以陳弊者,陳之,面稟者稟之。彦鉉曰,臣到官前,有不敢遙度仰奏矣。上曰,卿以故相之子,老滯蔭路,予每惜之,向者承旨之除,予意非偶耳。彦鉉拜受命。上謂師誾曰,鐵原,土瘠民貧,又當數遞,勉以一心,毋負面飭之意。師誾拜受命。上命夏材宣諭,夏材,讀宣諭文,玄老·彦鉉·師誾,俯伏聽讀訖。命退,諸臣以次出。
庚子七月初三日辰時,上御誠正閣。禮房承旨入侍時,左副承旨徐有防,記事官鄭東浚·金廷龍·徐龍輔,以次進伏訖。上曰,潦雨不止,必多傷農,誠爲可悶。有防曰,乍雨乍晴,不至於傷農云矣。上命讀正言洪柱翼上疏,仍命書批答訖。上曰,係是臺言,故不加之罪,而其所語意,實多怪駭矣。又命讀掌令權德訓上疏訖,命書批答。仍命退,諸臣以次退出。
庚子七月初三日未時,上御誠正閣。都承旨守令同爲入侍時,行都承旨李性源,右承旨李亨逵,記事官金載瓚,記注官張顯慶,記事官徐龍輔,綾州牧使洪周萬,甲山府使邊聖和,慈山府使鄭彦亨,明川府使尹守訥,長興府使韓光迪,咸陽府使申鴻周,定平府使曺希元,高陽郡守林重遠,淳昌郡守趙鏺,寧遠郡守尹範勳,德川郡守朴光翰,泰川縣監李祖源,寶城郡守閔百彬,尼城縣監金鍰,禮安縣監申光鼎,德山縣監李惟稱,井邑縣監趙鉉,慈仁縣監權應奎,泗川縣監金洪運,義興縣監鄭東愈,宜寧縣監洪彦燮,咸昌縣監朴光晦,機張縣監安德鵬,英陽縣監宋致淵,求禮縣監趙榮翼,木川縣監元重擧,堤川縣監沈宗之,孟山縣監李,長連縣監李需克,以次進伏訖。上命各進前,問邑弊有無,發行遲速,仍賜勉諭,命宣諭訖,命守令先退。性源曰,守令辭朝後,例不敢多日留滯,而寶城郡守閔百彬,乃以初六日發程仰對,殊甚未安,推考,何如?上曰,依爲之。出擧條命亨逵書傳敎曰,今此書啓,各差備官員及員役等賞典,依付標啓下,捧承傳。命退,承史以次出。
庚子七月初三日二更,上御誠正閣。坐直承旨入侍時,右承旨李亨逵,記事官金載瓚,記注官張顯慶,記事官徐龍輔,以次進伏訖。命書掌令權德訓,正言洪柱翼疏批。命書傳敎曰,金吾有開坐事,在外判義禁許遞,前望單子入之,同義禁鄭昌順,聞有實云,許遞,與未差之代,口傳差出,待下批牌招察任。又命書傳敎曰,洪柱翼疏批,旣及之,所論列,雖有一二藏名匿人之句語,諸條亦多直書的指處,未可專諉沒把捉,果有是也。罪將何之,脫不脫間,不可置諸䵝眛之科,前監司洪樂彬·李秉鼎,下該府,嚴問口招以聞。命退,承史以次出。
上在昌德宮。停常參·經筵。
金魯淳啓曰,持平姜忱,旣書進字,不爲詣臺,三司合啓,無以備員,事甚未安,推考警責,竝與憲府呈告諸臺,一體牌招,何如?傳曰,允。
又啓曰,罪囚捧供,本自不輕,口招事體尤係重大,而今日李秉鼎捧供時,當初問目,旣甚草率,末梢結語,直請議處者,事體所在,萬萬未安,金吾諸堂,一倂從重推考,何如?傳曰,允。
又啓曰,大司憲李,持平李夔,旣已詣臺,以正言洪柱翼疏中語,謂有情勢,來呈避嫌,故退却不捧矣。不爲傳啓,還爲出去,事涉未安,推考警責,更爲牌招,何如?傳曰,允。
李鎭恒啓曰,奎章閣直閣,有實職則爲兼職,無實職則爲實職,纔有筵稟定式,則今日政,直閣金宇鎭,本職許遞之後,不以實職付政而送西付軍職者,大是不察,當該吏曹堂上,推考警責,何如?傳曰,允。
又啓曰,明日次對,兩司當爲進參,除在外·被論外,大司憲李,掌令權德訓,大司諫李敬玉,獻納尹長烈,正言朴天行·洪柱翼,竝待開門牌招,以爲推移入侍之地,何如?傳曰,允。
傳于李亨逵曰,右副承旨入侍。
以掌令權德訓,持平姜忱牌不進罷職傳旨,傳于金魯淳曰,只推。
傳于李亨逵曰,都承旨入侍。
傳于金魯淳曰,判義禁違牌傳旨勿施,牌去來,連爲催促。
以持平李夔牌不進罷職傳旨,傳于金魯淳曰,當來避,旣近苟免之歎,又復違牌,能無必遞之嫌乎?此傳旨勿施,與大司憲,更卽牌招。
傳于金夏材曰,政官牌招開政。
又傳于曰,吏批有闕代,今日政差出。
有政。吏批,判書金鍾秀受由在外,參判鄭民始進,參議沈豐之進,右承旨徐有防進。以權以綱爲校理,韓光近·洪明浩爲副校理,安爲判敦寧,徐有慶爲工曹判書,李性源爲漢城判尹,李聖圭爲兵曹參判,南柱老爲分兵曹參議,李性吾爲分兵曹正郞,孝徽宮守奉官金成鎭·金德行,以上減下,內官金聖曄通政,今加嘉善孝徽宮入廟時,別輦侍宮闈令,加資事承傳,故判官趙載遇,贈吏曹參判例兼,故庶尹趙哲命贈吏曹參議,黃海監司趙尙鎭兩代追贈,鄭宇淳爲承旨。
再政,任希敎爲同敦寧,姜彝正爲修撰,金魯鎭爲漢城右尹,尹東暹爲典設提調,兪彦鎬爲藝文提學,朴祐源爲兵曹參知,尹得孚爲兵曹佐郞。
兵批,判書李衍祥病,參判李聖圭未肅拜,參議李義行病,參知金魯永入直進,左承旨李亨逵進。副司直李福源·金履素·金宇鎭·李鼎揆·李東稷·姜彝正,分摠管李聖圭,分都事申思益,以上減下。
傳于徐有防曰,禁軍將,闕內用棍,雖是前例,而棍響哭聲,至徹大內,過時不止,事極無嚴,令兵曹判書,闕外開坐,査實以聞。近來兵曹堂郞,不有勅敎,多不擇擬之故,雖有此等事,亦不檢勅,兵曹入直堂上罷職,郞廳汰去。
備忘記,囚供是非,自在判付中,而王府文書,何等至重,口招事體,何等至嚴,則問目,但以二十許乎字塞責,決語直請依受敎議處,彼判堂之自初逡巡於兩囚捧供,雖或諉諸畏首畏尾之伎倆,旣已强赴之復,焉敢乃爾?該房曲循捧入,大是溺職,當該承旨,從重推考。
金魯淳,以兵曹言啓曰,新除授阿山萬戶扈泰郁,老母今年七十八歲,法不當遠離赴任,呈狀乞遞,邊將之親年七十五歲以上者,許遞其任,已有定式,依例改差,何如?傳曰,允。
又以兵曹言啓曰,昨日孝徽宮陪衛五衛將,以二員,節目啓下,而只一員待令,故問其委折,則五衛將李慶會,以應參之員,謂有身病,不爲陪衛,事極驚駭,五衛將李慶會,爲先汰去,其罪狀,令該府處之,何如?傳曰,允。
又以義禁府言啓曰,前監司洪樂彬·李秉鼎等,下該府嚴問口招事,傳旨啓下矣。李秉鼎今方待命,卽爲拿囚,而洪樂彬,時在京畿廣州地云,依例發遣府書吏,拿來,何如?傳曰,允。
正言洪柱翼啓曰,臣人器鹵莽,言議巽軟,本不合於淸朝耳目之任,任新除之下,承膺無路,敢效循墻之義,仰冀禠鞶之恩,及承聖批,溫言如春,恩敎丁寧,奉讀再三,感極而涕,不知疎逖賤臣,何以得此於君父也?噫,臣之所言,卽世所稱陳言而莫之省者,特以事有本末,言有先後,今當一初進言之日,不敢捨所學而他求,遺大本而語末,草草貢愚,竊附無隱之義。今奉聖敎,旣詔以樂聞,又敎以留意,虛襟之量,察邇之盛,臣實欽仰,至於要囚服念,不宜徑斷之敎。噫,臣固知聖意之有在,聖斷難愼,而當愼而愼,當斷而斷,實聖王制義之權。今此五年因循,不止於六日,一向相持,不啻乎再誤,殿下之所謂服念者,毋或太曠,殿下之不欲徑斷者,無乃過愼乎?此殆近於訑訑之色,拒人千里者,臣竊爲聖明慨惜也。二人事奸濫之跡,罪著目下,躑躅之戒,慮在方來,況湖營嶺藩,傳說藉藉,臣果不遑他恤,略誦所聞矣。名實之綜,聖旨適當,査勘之敎,歸宿有期,臣惟當一付公議而俟之,又何必切切乎?至於三勳三相事,提誨申申,實若慈父之詔迷子,終以得無妄乎爲敎。臣於是,且感且惶,不知所以爲對也。嗚呼,此豈臣可已而不已乎?遙望溫陵,像設儼臨,回瞻淸廟,陟降於昭,而彼主張廢黜,背悖名義之魂,尙且冒玷於朱絃瑟瓚之際,事體之未安,義理之乖當。誠有所萬萬不可已者,若彼三臣者,且置義理之如何。試論時世之易見者,則當時會圈,大臣則耇恒也,文任則光鏡也。其所推奬而揀選之者,皆出於凶逆之手,則同氣之求,同聲之應,亦可知其事之在所釐正也。且臣妄謂三臣之事,前後論列者雖多,而猶欠事實之詳悉,三勳之事,前未有論列,而臣實首發,則或恐聖明,猶有所未盡照燭於本事之實蹟,果有所臚陳者矣。今奉聖敎,已有所稔知而飫聽者,此眞所謂小人之腹度大人之量者,臣還不勝惶懍之忱。然而臣於此,亦有因端而仰復者。朱子曰,知而不能行,則未可謂眞知。殿下旣於此,稔知而飫聽也,猶有所疑難於不可已之義,則無或有歉於眞知之工歟?至若前年儒賢之批,臣豈不聞,而此正臣所欲仰勉者,殿下旣發其端,臣敢不因是而有所反復哉?噫,義理之正,如日中天,人得以見之,特以滄桑甫幻,疑懼未定,先大王默運隨時之權,裁量闊狹之宜,凡於此等事,或有所義起而裁抑之者,本非以事理當然而局定之也。臣愚死罪,竊瞷聖意,每偏重於鎭安之義,故凡於已事之不得不釐改者,或不復深究折中,以求合乎隨時酌義之道,而必以是爲敎。然則義理一誤,寧復有可正之期,而亦豈不有歉於可改而改,不害爲前後一揆之義乎?臣以疎賤新進之人,未見孚於君父,至以得無妄乎爲敎,則臣之不自量度,輕發妄言之罪,於是乎著矣,何可一刻仍冒於臺次乎?請命遞斥臣職。答曰,勿辭,亦勿退待。
又啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟命王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請遷棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請逆賊尙魯,亟施孥戮之典,瀛館淸選,地望自別,苟非才識經術素著名稱者,不宜濫授也,明矣。近來隄防不嚴,仕路漸淆,或有世負重累者,冒玷淸銜,識者之寒心,久矣。噫,姜世龜之負犯,何如也?敢以子母鹿之說,肆然陳疏,眩亂義理,幸賴肅廟明聖,嚴賜處分,其嫁禍網打之計,不敢售於當世,而得罪名義,見枳公議者久矣。今爲其孫者,別無蓋愆之事,又蔑可稱之譽,濫登瀛選,玷累名器,公論之地,尙遲駁正之議,寧不慨惋?又況向日講筵,專昧經義之名目,敢售護短之拙謀,咫尺文陛,變幻奏語,至有承宣之請推,四方傳笑,公議愈激。如此帶累蔑識之類,若不刊汰,無以嚴隄防而淸仕路。請持平姜忱,亟命改正淸顯之選,仍令選部,勿復檢擬於三司之望。答院曰,不允。第九件事,亟停勿煩,末過矣。不允。
庚子七月初四日,兼春秋張顯慶。進賀兼謝恩正使錦城尉朴明源,副使行副司直鄭元始狀啓,臣等一行,於本月二十四日渡江入去之由,前已馳啓爲白有在果,到九連城,霖雨又霔,川水漲溢,不得通涉乙仍于,仍留一日,二十七日始到栅外,鳳凰城將及章京甲軍等處,應給禮單,依例分給後,臣等與書狀官臣趙鼎鎭,點閱人馬,當日申時量,無弊入栅是白乎旀,方物六十五駄一隻段,雇車後差使員淸城僉使洪履澤,還爲出送爲白乎旀,常仕堂上金振夏,淸學別遞兒鄭昌吉段,到栅外,身病猝重,勢難帶去,故不得已使之落後,所騎人馬,竝爲出送爲白乎旀,輸城驛金福尙馬,渡江後病蹇,難以致遠,以大同驛金德興馬,代把入去爲白乎旀,緣由馳啓爲白臥乎事。
庚子七月初四日,兼春秋洪光一。禁府啓目,前監司李秉鼎,貪饕不法之罪,議處,何如?傳曰,臺疏論列中諸條,觀其爲說,或屬心術之際,或在久遠之跡,又或是已被譴已遭駁之事是如乎,在朝家尙寬之政,不必更加盤問,而其餘莅藩時各項不法,囚供全不分明。且令言者之言,節節爽實,所謂不燃之竈,煙何從生者,政是此人準備語也。其爲孤負分憂之罪,誠非細矣。此則當有按査之擧,姑勿議處,以待結末爲良如敎。
禁府啓目,文化縣令金履仁,以鳳岡書院院生裵德五騎馬院前事,擬徒配之律,難免不審之失,刑推得情,何如?傳曰,除刑推議處爲良如敎。
庚子七月初四日辰時,上御誠正閣。右副承旨入侍時,右副承旨李鎭恒,記事官鄭東浚·金廷龍·徐龍輔,以次進伏訖。上命讀李秉鼎草供訖。上曰,問目旣甚草率,結語又不分明,頗有畏首畏尾之意,焉敢乃爾?至於該房承旨之不爲察飭,亦可寒心。鎭恒曰,屢次退却,使之改入,而臣等,亦不能察飭,不勝惶恐矣。上命讀公事訖。仍命退,諸臣以次退出。
庚子七月初四日辰時,上御誠正閣。左副承旨入侍時,左副承旨徐有防,記事官金載瓚,記注官張顯慶,記事官徐龍輔,以次進伏訖。命書傳敎曰,判尹係是詞訟,而方在藥院,勢將妨務,提調洪樂性兼帶京兆之任,今姑許遞。又命書榻敎曰,在外玉堂許遞,今日政差出,政官牌招開政。命退,承史以次出。
庚子七月初四日午時,上御誠正閣。都承旨入侍時,行都承旨李性源,記事官金載瓚,記注官張顯慶,記事官徐龍輔,以次進伏訖。命書傳敎曰,位著乏人,莫若近日,太廟大享獻官,當品,其將不得塡差,寧有如許苟艱之事,隷儀旣過,不得不從速變通。今日政,工判·判尹未差之代,從二品中問于大臣加望。又命書榻敎曰,王大妃殿進御理中丸半劑製入。命退,承史以次出。
庚子七月初四日酉時,上御誠正閣。吏曹參判入侍時,吏曹參判鄭民始,左副承旨徐有防,記事官鄭東浚·金廷龍·徐龍輔,以次進伏訖。上曰,當此乏人之時,新除判尹,可謂得人矣。民始曰,此人以久次今始陞資,尙云晩矣。上曰,工判之加資,亦善爲矣,民始曰,果然矣。上曰,內閣設置之後,尙無規模,無異冗官,卿旣是本閣提學矣,須思立規定制之道,可也。民始曰,雖欲立規定制,姑無向方,無以下手,是可悶矣。上命有防,讀公事訖。命退,諸臣以次退出。
上在昌德宮。停常參·經筵。
自昧爽至午時,灑雨下雨,測雨器水深一寸四分。
以大司諫李敬玉,獻納尹長烈,正言朴天衡,掌令權德訓,牌不進罷職傳旨,傳于鄭志儉曰,只推。
傳于李亨逵曰,大臣·備局堂上引見。
徐有防啓曰,工曹判書徐有慶,判尹李性源,宗廟永寧殿秋享大祭亞獻官,旣已付標啓下矣。今日當齋宿而本職不爲出肅,倂卽牌招,何如?傳曰,允。
傳于李亨逵曰,左副承旨,與留待宰臣,入侍。
傳于鄭志儉曰,京畿監司入侍。
傳于李亨逵曰,禮房承旨入侍。
又傳于曰,承旨房仍。
傳于鄭志儉曰,軍士房承旨入侍。
鄭東浚病代,以趙興鎭爲假注書。
傳于李亨逵曰,宣傳官任嵂,不卽待令,拿處。
李亨逵啓曰,禁衛營將官來言,今日本營軍兵,日次私習云矣,敢啓。傳曰,停。
又啓曰,御營廳將官來言,今日本廳軍兵日次私習云矣,敢啓。傳曰,停。
又以御營廳言啓曰,本廳分授肅靖門東邊體城頹毁處,修築事,前已啓下矣。明日爲始,修築之意,敢啓。傳曰,知道。
李鎭恒,以刑曹言啓曰,卽接禮曹移文,則黃海水營水軍罪人尹永儀,初試入格,因傳敎免役而幼學鄭頤中·金光祉,以科場借述·代述罪,水軍充定,昨年入格小科初試啓稟,擧行云矣。尹永儀旣已免役,則恐不可異同,慶尙道機張縣水軍罪人鄭頤中,全羅道順天府水軍罪人金光祉,依定式一體免役事,分付該道,何如?傳曰,允。
鄭志儉,以弘文館言啓曰,新除授修撰姜彝正,時在洪忠道公山地,經筵入番事緊,請斯速乘馹上來事,下諭。答曰,依允。
判尹李性源疏曰,伏以臣,猥以庸陋,待罪邇列,觸事憒憒,無一善狀,而惟是依近耿光,奉承德音,恩榮所被,感惶常切。不自意退自前席而京兆寵擢之命,居然踵臨,臣誠惝怳震凜,五內失守,不知所以自措也。念臣薄材晩第,志氣催頹,旣非需世之器,又無入俗之樣,浮沈冗散,念絶榮進,惟以內外燥濕,奔走殫竭,爲一分報效之道,宰列濫廁,尙懼不稱,至於更進一步,猥躋八座,曾是聲望之所不及,夢寐之所不到。況玆所叨,地綰輦轂,職專詞訟,長席之責,尤屬緊重,此豈鈍劣如臣,衰朽如臣,所可萬分一承當者哉?噫,臣家世受恩,與天無極,闔門感祝,糜粉難酬。臣之不肖,荷聖上特達之知,四年之間,三持藩節,絲毫莫報,愧懼恒積,分外冥升,又至於此,仰累則哲之明,俯切過福之憂,反復揣量,承膺無路,嚴召之下,冒陳短章。伏乞聖明,俯賜諒察,亟命收還臣新授職秩,以重公器,以安私分,不勝幸甚。答曰,省疏具悉。實出特簡,卿其勿辭行公。
工曹判書徐有慶疏曰,伏以臣,至庸極陋,百無肖似,而偏蒙洪造,濫躋宰列,恩榮已極,涯分已溢。矧又弟兄,竝據於要顯,門闌世艶其燀爀,履滿之戒,過福之憂,耿然在中,神實臨之。迺者水部晉擢之命,又下於千萬夢寐之外,臣誠惝怳驚惑,五內失守,罔知措躬之所也。嗚呼,八座之列,班崇地重,苟非德望爲時所推,謨猷有足裨治,上不可以遽授,下不可以冒居也,明矣。是故,從古名碩,亦不敢晏然承膺,豈或有譾劣如臣,昏憒如臣,而一朝超擢,不少留難也耶?顧今朝著,雖曰,乏人,地望也,才德也,器局也,夫豈無出臣之右者,而今乃苟然充擬,至勤誤點,廟堂之取舍,固所訝惑,而獨不念仰累則哲之明耶?臣之一門頂踵,皆歸造化,昆季相對,所與交勉者,惟在於不殫燥濕,竭力奔走,而今玆所叨,大有關於國體之輕重朝政之得失,縱未能出議發慮,以圖涓埃之報,何忍緣臣之故,而壞了難愼之政也哉?百爾思量,進身無路,召牌儼臨,坐犯違傲,臣罪至此,益無所逃,玆不得不一聲疾籲。伏乞天地父母,念名器之不宜輕許,諒臣言之非出飾讓,亟收臣新資,回授可堪之人,私門幸甚,國事幸甚。答曰,省疏具悉。可見公議,卿其勿辭行公。
左承旨李亨逵疏曰,伏以,臣之所叨廚院副提擧之任,例是長僚之兼帶,而適緣前知申之爲本院提調,日前誤恩,及於臣矣。今則長僚旣已出肅,臣不敢因仍冒據,玆敢援例陳懇。伏乞亟許遞免,以存公格,以安私分焉。答曰,省疏具悉。仍帶本多有例,爾其勿辭焉。
庚子七月初五日,兼春秋洪光一。禁府啓目,金履仁,當初報使不審之罪,照律,何如?傳曰,旣已罷黜,足懲其罪兺不喩,誤引律文,罪在巡營,此囚分揀放送爲良如敎。
禁府啓目,洪樂彬,以其罪犯之狼藉,而全事掩諱,欺瞞納供,刑推得情,斷不可已是白乎乃,曾經侍從,勿爲請刑,旣有先朝受敎,不敢循例請刑,上裁,何如?傳曰,諸條中家庭間云云,與按道不法在朝濟私之罪,不啻間然兺除良,本事大關倫常。藉令節節得情,適足爲朝廷之羞,敦俗之道,豈忍爲此?此乃原問目中欲使拔去而未果者,此段乙良,置之爲旀。所謂頤指之鷹犬,昵近之凶孽,吹噓之妖弁,臺章不指姓名,囚供不言誰某,是渠甘處䵝昧之臼也,亦復奈何是旀。又若賣威開賂,定價於防閫,索貨於胥吏等事,亦皆極口發明,有若全不干涉者然。大抵有罪無罪,十目難掩,雖欲諱也,其可得乎?至於圖占雄藩事段,不及於傳旨,不發於問目,而渠獨忽地以爲云云,眞所爲欲巧反拙者是置,始初差遣也,未免拘顔牽私,不能爲官擇人,此乃自朝家,先失其道也。如渠臨窘謊譫之談,固不足索問,槪觀爰辭,捨他嚴畏之分,帶得噴薄底意,渠或知有國法,安敢乃爾?原供辭,所當勿施,更加逐條詰覈是乎矣。渠家之致有今日滄桑,一則誰也,二則誰也?每一念之,駭憤交中,一猶不欲泚筆,況至再至三乎?其中嶺營事,不可不一番行査,有則抵法,無當酌決,姑勿議讞,以待處分爲良如敎。
庚子七月初五日卯時,上御誠正閣。大臣·備局堂上引見入侍時,領議政金尙喆,左議政徐命善,右議政李徽之,兼戶曹判書蔡濟恭,知中樞府事洪樂性,刑曹判書金孝大,兵曹判書李衍祥,訓鍊都正李敬懋,吏曹參判鄭民始,持平李夔,校理李敬一,正言洪柱翼,副修撰尹尙東,左承旨李亨逵,記事官金載瓚·金廷龍·徐龍輔,以次進伏訖。尙喆曰,夜間聖體,若何?上曰,一樣矣。王大妃殿氣候,若何?上曰,一樣矣。惠慶宮氣候,若何?上曰,一樣矣。上曰,雨水甚悶矣。尙喆曰,雖似支離,而姑不至害農矣。尙喆曰,昨日兩正卿陞擢,允協僉謀,誠喜矣。上曰,位著乏人,莫若近日,享官分排,實無其路,不得已有是命矣。徽之曰,此二人雖好,而此外又多當次之人矣。上曰,誰也?徽之曰,如鄭民始·金魯鎭·徐浩修者,當次已久矣。上曰,洪柱翼事,何如?以先天事到今追論,已足爲悶,而姜忱事尤過矣。尙喆·命善曰,臣等,姑未見疏本矣。上曰,洪柱翼上疏,及避嫌,啓辭,禁府囚供入之。上曰,此人,以禍家人,雖或過於此等處,不啻異事而今則朝廷草創,世臣零落,又復追及往事,則其爲憂,可勝言也?徽之曰,自乙巳初,已有此論矣。上曰,嶺·湖二藩事,不可置之䵝昧,宜使一番行査矣。將問於卿等而處之矣。僉曰,亟遣綉衣,詳査宜矣。命讀李秉鼎供辭,上曰,斂贖作舍事,渠亦無辭自辨矣。至於行査,渠亦自請矣。尙喆曰,然矣。遣御史行査,在國體,不可不爲之也。上曰,誰可往査?金履禧,善爲治郡,人亦剛明云,何如?命善曰,如李敬一·柳誼,亦合此任矣。尙喆曰,此平安監司鄭尙淳狀啓也。以爲博川郡,今六月初四·五·六日之雨,民家漂失,爲四十六戶,嘉山郡民家漂失爲四戶,在前民家漂失之人,當年條還上停捧,自有前例,請令廟堂,稟旨分付矣。依狀請擧行之意,分付,何如?上曰,依爲之。出擧條尙喆曰,此江華留守趙㻐狀啓也。以爲鎭撫營軍兵及外四營,今秋合操,依例設行,統禦營舟師操鍊,今將設行,而秋操則畿·海兩道,各其前洋鍊習,已有定式,依此擧行事,令廟堂稟旨分付矣。統禦營水操,昨秋旣已設行,姑令停止,鎭撫營合操,依例擧行之意,分付,何如?上曰,依爲之。出擧條尙喆曰,前因全羅監司徐有隣狀啓,統穀般運變通事,嶺南道臣與統帥,相議論理狀聞之意,覆奏分付矣。卽見慶尙監司趙時俊狀啓,則以爲嶺沿錢還之弊,今已永罷,則不可旋復,而如以嶺沿所在他衙門穀,移作統穀,每年取用,則不但必至罄竭,而且船運之弊,與湖南無間。況沿穀至少,無以當一年取耗之數,自山郡次次移轉,亦有騷繹之患,此誠行不得之政,多般商確,終無善策。湖南耗條九千餘石,自各其邑,從市直發賣,輸送於該營,則自該營貿米添糧,而湖南一包之價,使準統營一包之穀,則食料校卒,必有稱冤之端。若自朝家,無論豐歉,每石添價四五錢,以爲推移補給之資,則厥數無過四千兩,庶可爲彼此相當之道,請令廟堂,稟旨分付矣。嶺南之錢還,旣禁斷矣,湖南之船運,亦防塞矣。若其該營救弊之道,分付道臣,使之相議帥臣,論理狀聞矣。其所請得錢,爲四千兩從前均廳之已劃給爲一萬錢,則番番添給,非但重難,而朝家又令狀聞,及其狀請,終若靳惜,則事面不當如此,臣等之意,許施爲宜,而該堂覆難之語,亦不無所執,下詢該堂而處之,何如?上曰,左右相之意,何如?命善曰,道臣所請,未必指均廳錢而無論某樣錢與穀,今番則朝家勢將區劃,屢煩覆難,而終不出場,則事面之如何,誠如首相所奏矣。徽之曰,朝家以統營事,屢次煩稟,畢竟無所區劃,則事面恐涉無實,無論某樣錢穀,劃給似宜矣。上曰,該堂之意,何如?民始曰,均廳所管之物,非給代則勿許他用,旣在事目,當初萬兩之劃給統營,已失立法之本意。今若以其零數,又爲劃給,則右沿漁稅,盡屬統營,自本廳,別無可以句管者,非但有違於均稅事目而已。本廳稅入,逐年減縮,出入幾相當,每年劃出四千兩,將何以支用乎?且此路一開,各道營閫,如有不足之患,則其將每每劃給均廳之物乎?此亦難繼之道,臣意則某樣錢穀中,從便劃給,則容或可也,至於漁稅,則決不可許劃矣。尙喆曰,臣非爲統營地也,所惜者卽朝家事面,今番一依道臣所請許施,而如是許施之後,統營若復煩聒於朝廷,則此帥臣之責也。自當有警勵之道,以此意,竝爲嚴飭,何如?上曰,依爲之。出擧條尙喆曰,掌令權德訓上疏批旨,有令廟堂稟處之命矣。其一先正臣李珥鄕約書,使各道各邑講行,而擇邑中可爲師表者,定爲都憲·副憲,春秋齊會一處,課其勤慢,其有不遵者,則都憲報于官長而治之,甚難化者,官長報于巡營而處之。又令道臣,春秋巡歷之時,察民俗之善惡,課講行之能否,明示賞罰,嚴加懲勸事也。其一,科擧之規,今若申明祖宗之舊典,復設訓導之職,毋論文蔭,必以文雅謹飭之人,擇差,專意敎冑,春秋,方伯之巡過也,課以殿最,聲績卓然者,啓達天聽,陞資遷轉,以爲激勸之方。至於科弊之冒濫,照訖考講,法意嚴截而中年廢閣,自今爲始,先行照訖之規,能通論語·孝經等書,然後遂捧單子,納于試所,則不文之類,無冒赴之意,場屋之間,無雜亂之弊事也。臨科照訖講,益加申飭,俾有實效。至於訓導之設,幾百年停廢者,猝難變通,今不可輕議,竝姑置之,何如?上曰,猝難變通,今姑置之,可也。出擧條尙喆曰,此永宗防禦使申㬚狀啓也。以爲今秋陸操,依例設行事,令廟堂,稟旨分付矣。詰戎大政,何可一任抛廢?今秋依例擧行之意,分付,何如?上曰,依爲之。出擧條尙喆曰,行副司直兪彦鎬,今旣敍用,備局堂上還差,何如?上曰,依爲之。出擧條衍祥曰,初八日動駕時,禁軍及都監軍兵隨駕,餘軍留營,何以爲之乎?敢稟。上曰,置之,可也。出擧條上曰,朝著乏人,已無可言,而武臣尤爲乏人,今則訓將已老矣。禁·御兩將外,將任無以備員,誠非小憂矣。勸武之規,近久廢閣,武才之不出,良以此也。兵判與大臣將臣,相議廣問,後日筵中,登聞,可也。尙喆曰,將任之乏人,實是可悶,臣等非不留意搜問,而第無可合之人,每以是相與憂悶矣。衍祥曰,承文院入接處所,草記入啓,姑未承敎矣。何以爲之乎?上曰,承文院,入處於舊玉堂,忠壯·忠翊將,入處於舊承文院,好矣。從當下敎也。三司諸臣進伏。上曰,只擧末端以奏,可也。夔·柱翼·尙東啓曰,請喬桐府黜置罪人鄭致達妻,夬正王法,以洩神人之憤。上曰,不允。請還寢遠竄罪人韓翼謩金吾草記勿施之命,仍施遠竄之典。上曰,不允。請放逐罪人金相福,亟令王府,拿鞫嚴問,夬正王法。上曰,不允。請黑山島圍籬罪人龜柱,亟加嚴鞫,夬正王法。上曰,不允。請削黜罪人洪樂純,爲先中途付處。上曰,不允。夔·柱翼啓曰,請彦衡·養遂·獻遂,竝令王府,設鞫嚴問。上曰,不允。請還寢會遂絶島定配之命,仍令王府,嚴鞫得情。上曰,不允。請還寢李觀源定配之命,更令王府,設鞫得情。上曰,不允。請遲晩後物故罪人啓能,亟施孥籍之典。上曰,不允。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。上曰,不允。請物故罪人志恒之支屬應坐者,絶島散配。上曰,亟停勿煩。請洪國榮爲先亟施遠竄之典。上曰,亟停勿煩。夔啓曰,請大靜縣爲奴罪人金壽賢,依律處斷。上曰,不允。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。上曰,不允。請梁山郡定配罪人錫達,依律處斷。上曰,不允。請大靜縣定配罪人聖中,亟令王府,設鞫嚴問,期於得情,夬正王法。上曰,不允。請削板罪人有臣·宗甲·義駿,竝令王府,設鞫嚴問,依律處斷。上曰,不允。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。上曰,亟停勿煩。請楸子島定配罪人趙嵎,亟寢酌處之命,仍令王府,設鞫得情,夬正王法。上曰,亟停勿煩。請薪智島遷棘罪人瑩中,設鞫嚴問,夬施當律。上曰,不允。請濟州牧定配罪人後樂,亟命王府,更加嚴鞫,期於得情。上曰,不允。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。上曰,不允。請楸子島安置罪人李普行,亟令王府,拿鞫嚴問。上曰,不允。柱翼啓曰,請大靜縣爲奴罪人金壽賢,更令王府,設鞫嚴問,依律處斷。上曰,不允。請爲奴罪人河翼龍·金重得,亟命王府,設鞫得情,夬正王法。上曰,不允。請南海縣定配罪人李弘濟,亟令王府,設鞫嚴問。上曰,不允。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,夬正王法。上曰,不允。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,夬正王法。上曰,不允。請定配罪人具翼遠,亟寢酌處之命,仍令王府,嚴鞫得情,夬施當律。上曰,不允。請減死安置罪人大燮,亟寢酌處之命,仍令王府,設鞫得情,夬正王法。上曰,不允。請減死罪人弼海,亟寢酌處之命,仍令王府,設鞫得情,夬正王法。上曰,不允。請遠竄罪人安兼濟·李宅鎭,亟命王府,竝加嚴鞫,期於得情,依律處斷。上曰,亟停勿煩。請恒·善支屬,亟令散配,日謙兄弟,竝投絶島,以嚴隄防。上曰,不允。請遷棘罪人瑩中,亟令王府,設鞫嚴問,夬施當律。上曰,不允。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。上曰,不允。請濟州牧減死定配罪人範聖,依律處斷。上曰,不允。請減死定配罪人德秀,亟令王府,更加嚴鞫,夬正王法。上曰,不允。請逆賊尙魯,亟施孥戮之典。上曰,不允。請持平姜忱,亟命改正淸顯之選,仍令選部,勿復檢擬於三司之望。上曰,不允。夔曰,臣雖極無似,懲討之誠,根於秉彝,前後臺職,有除輒膺,叨參合啓,亦已累矣。以不與俱生之義,有得請乃已之擧而第念忱誠淺薄,言議拙訥,不得回天聽而孚聖心,使王章久屈,諸賊尙逭,一則臣罪,二則臣罪,居常慙恧,無地自容,昨伏見正言洪柱翼疏本,則語及臺閣,謂之一謄故紙,便以爲能事已畢,殊無至誠懇迫之意,臣固受以爲罪,益勉其所不能,而每當合啓承批之後,雖不得不黽勉退出,顧其情,則誠抑塞而不自安矣,夫安有揚揚自得視以能事之理乎?身爲言官,得此目而仍因蹲冒,斷無是理,故昨日召牌之下,相率來避,而未得上徹,旋卽違傲而繼承飭敎,臣於是,尤不勝惶悚罔措,賓對體重,大論方張,不獲已冒沒登筵,而若其難冒之義,不可以副急一出,有所異同,請命遞斥臣職。上曰,勿辭,亦勿退待。柱翼曰,姜忱事,臣已略陳於昨日啓辭,而蓋其世累人器,不合淸選,特以蝨附權奸,藉其吹噓,濫占瀛選,其時物議,已多駭惋,在渠之道,固當隨分殫竭,以效自靖之義,而及當權奸屛退之時,大論方張之日,汲汲尋單,忙忙下鄕,顯有規避之迹,其懷私黨之罪,不可不論,且以向日講筵事言之,以誠意爲未發,已愧講官之體,此則猶屬公罪,至於計出護短,反其奏語於俄頃之間,咫尺天陛,擧措駭然,此則有關心術之微,大有傷於事君以實之道,伊日入侍諸臣,莫不駭惋而嗤笑,臣姑以世累之不合淸選,人器之不堪經幄,略有所論列,及承聖批,乃有過矣之敎,爲臺臣而旣承過矣之批,則有不可仍冒臺次,昨日避嫌,不得上徹,而今因賓對有命,不得不黽勉趨承,而揆以臺體,終難蹲冒,請命遞斥臣職。上曰,勿辭。亨逵曰,正言洪柱翼,再啓煩瀆,退待物論矣。上曰,知道。命退,諸臣以次出。
庚子七月初五日巳時,上御誠正閣。禮房承旨入侍時,左副承旨徐有防,記事官鄭東浚·金廷龍·徐龍輔,以次進伏訖。上命讀各道雨澤狀啓訖。上曰,今夏潦雨長霔,近川田畓間多傷損處,可悶矣。有防曰,川邊田畓,或不無傷損處,而統而言之,則今年穡事,亦有大稔之望矣。上命有防,讀大學衍義補,幾至一卷訖。上曰,予自春宮,最好此冊,未嘗釋手而間間手抄,非但文辭之可玩,凡治法政謨,無不在此,自得於心,往往有需用處矣。有防曰,嘉言善謨,實多切近處,而今承聖敎,尤不勝欽仰矣。上命退,諸臣以次退出。
庚子七月初五日午時,上御誠正閣。禮房承旨,京畿監司入侍時,京畿監司李鎭衡,右承旨徐有防,假注書趙興鎭,兼春秋金廷龍,記事官徐龍輔,以次進伏訖。上曰,畿伯秋巡,當在何間乎?鎭衡曰,八月初生,似可離發矣。上曰,今夏之雨水,前已太過,而尙不快霽,必有病稼之慮,道內農形,果何如云耶?鎭衡曰,連見各邑農形報狀,及且聞上京守令之言,則姑無病稼之慮,而若不趁今快霽,則未完實之禾苖,恐多傷損沿江邑水沈處,爲害滋甚云矣。上曰,然則今年農形,亦不爲豊登,蓋年年荐歉,民生困窮之中,至於畿甸之民,身役偏苦,無非年豊,啼飢之類,且當歉歲,其所計活,尤茫然,言念及此,若痛在己。鎭衡曰,聖上憂民之德意,臣不勝欽仰,而今年畿內農形,雖有如干水沈處,統以論之,則雖謂之豊登,可也。目今穡事過半,如無風霜蟲損等意外之災,則必免凶歉矣。上曰,見錦伯狀啓,則湖中諸處雨水,尙未浹洽,間有枯損云,一天之下數百里之間,雨澤如是過不及,誠未可知也。鎭衡曰,湖中農形,雖未詳聞,而麥農大登,一石之價,不過爲三四錢,故農民厭食麥飯云矣。上曰,推考房承旨入侍。賤臣承命出,與右副承旨李鎭恒偕入進伏。上曰,禁府囚供入來乎?鎭恒曰,囚供口招之直請議處者,大違格例,故昨日飭敎,極其嚴截,本院且請重推,則今日囚供之又復如前者,跡涉不察,事甚無嚴,臣職在該房,不敢循例捧入,卽爲退却,使之更爲修整以入,而當該金吾堂上,不可無警,從重推考,何如?上曰,依爲之。出擧條命退,諸臣以次退出。
庚子七月初五日未時,上御誠正閣。禮房承旨入侍時,禮房承旨徐有防,記事官金載瓚·金廷龍,記注官張顯慶,以次進伏訖。命書傳敎曰,兩重臣批下,卽爲牌招,仍令淸齋。又命書榻敎曰,左副承旨牌招。命退,承史以次出。
庚子七月初五日申時,上御誠正閣。軍士房承旨入侍時,左承旨李亨逵,假注書趙興鎭,兼春秋金廷龍·張顯慶,以次進伏訖。命書洪樂彬供辭判付。命賤臣曰,禁府堂上罷坐後,尙留府中與否,知入。賤臣承命出,回奏曰,待供辭判下,尙留府中云矣。命書李秉鼎供辭判付訖。命退,承史以次退出。
上在昌德宮。停常參·經筵。
李亨逵,以都摠府言啓曰,今日入直內三廳武兼禁軍及軍兵等,中日習射,請出標信。傳曰,停。
傳于李鎭恒曰,修撰金履禧,洪忠監營按覈御史差下,兵曹佐郞林濟遠,慶尙監營按覈御史差下,牌招來待。
傳于徐有防曰,御史入侍。
李鎭恒啓曰,合辭方張之時,兩司無詣臺之員,正言洪柱翼,引避退待,已至經宿,尙未處置,事甚未安,除在外被論外,未肅拜呈告人員,竝卽牌招,何如?傳曰,允。
李亨逵啓曰,禁衛營·御營廳將官來言,今日本營軍兵,日次私習云矣,敢啓。傳曰,知道。
傳于徐有防曰,坐直承旨入侍。
徐有防,以弘文館言啓曰,新除授副校理洪明浩·韓光近,竝卽牌招察任,何如?傳曰,允。
以副校理韓光近·洪明浩牌不進罷職傳旨,傳于徐有防曰,只推。
以正言洪柱翼,牌不進罷職傳旨,傳于金魯淳曰,只推。
金魯淳,以兵曹言啓曰,今七月初八日宗廟擧動時,本曹補把京畿驛馬十五匹,依例入把之意,分付本道,何如?傳曰,允。
又以兵曹言啓曰,忠壯衛將金樂豊,身病猝重,旬月之內,無望供職,呈狀乞遞,輪番之任,不宜久曠,改差,何如?傳曰,允。
又以兵曹言啓曰,新差雲頭里權管權大衡,老母今年七十二歲,且無兄弟,法不當遠離赴任,呈狀乞遞,邊將之親,年七十無兄弟獨身者,許遞其任,已有定式,依例改差,何如?傳曰,允。
大司憲李,大司諫李敬玉,持平李夔,獻納尹長烈,校理權以綱,修撰尹尙東,副修撰柳孟養啓曰,請喬桐府黜置罪人鄭致達妻,夬正王法,以洩神人之賁。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中途付處。措辭見上答曰,不允。
大司憲李,大司諫李敬玉,持平李夔,獻納尹長烈啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答曰,不允。第六件第七件事,亟停勿煩。
持平李夔啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削板罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答曰,不允。第六件七件事,亟停勿煩。
獻納尹長烈啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,夬正王法。請減死罪人弼海,亟寢酌處之命,仍令王府,設鞫得情,夬正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請逆賊尙魯,亟施孥戮之典。措辭見上答。曰,不允。第九件事,亟停勿煩。正言洪柱翼,以姜忱事,臣已略陳於昨日啓事,而蓋其世累人器,不合淸選,特以蝨附權奸,藉其吹噓,濫占瀛選,其時物議,已多駭惋,在渠之道,固當隨分殫竭,以效自靖之義,而及當權奸屛退之時,大論方張之日,汲汲尋單,忙忙下鄕,顯有規避之跡,其懷私黨惡之罪,不可不論,且以向日講筵事言之,以誠意爲未發,已愧講官之體,此則猶屬公罪,至於計出護短,及其奏語於俄頃之間,咫尺天陛,擧措駭然,此則有關心術之微,大有傷於事君以實之道,伊日入侍諸臣,莫不駭惋而嗤笑,臣姑以世累之不合淸選,人器之不堪經幄,略有所論列,及承聖批,乃有過矣之敎,爲臺臣而旣承過矣之批,則有不可仍冒職次,昨日避嫌,不得上徹,而今仍賓對有命,不得不黽勉趨承,而揆以臺體,終難蹲冒,引嫌而退,其所論列,俱是公議二字之敎,何可爲嫌,不可以此輕遞言官,請正言洪柱翼出仕。答曰,處置事,依啓。
庚子七月初六日卯時,上御誠正閣。御史入侍時,左承旨徐有防,嶺南御史林濟遠,湖西御史金履禧,記事官金載瓚·金廷龍,記注官張顯慶,以次進伏訖。上謂濟遠曰,已知其綜明,無負委遣之意也,且於沿路,以欽恤典則中,不遵守令,上聞也。謂履禧曰,此等審覈之事,經事者方可善爲矣,曾聞精於治邑云,下往詳覈,從速反命,軍官有可啓請者,自擇啓請也。濟遠·履禧先退。上曰,節製,若無文衡,則大臣中,曾經文衡者,可以出令爲之乎?知入。命退,承史以次出。
庚子七月初六日酉時,上御誠正閣。坐直承旨入侍時,右承旨徐有防,假注書趙興鎭,兼春秋金廷龍·張顯慶,以次進伏訖。上曰,七夕製,前例相考乎?有防曰,俄伏承下敎後,廣考年久前例,則如無行公提學而大臣替行之例,無之矣。上曰,提學中誰爲行公乎?有防曰,兩館提學俱闕矣。命書傳敎曰,吏曹郞廳發牌,明日諸執事,淸齋與否,摘奸以來。上曰,有玉堂闕乎?有防曰,姑未知之,而有違牌玉堂矣。仍命書傳敎曰,違牌及在外玉堂許遞,明日政差出。又命書傳敎曰,史局之役,不可一味抛置,在外實錄堂上,不多日內,上來事,自政院,各別申飭,奉命在外郞廳減下,以在京無故人啓下。又命書傳敎曰,政事明日爲之。命退,承史以次退出。
上在昌德宮。停常參·經筵。
傳于李亨逵曰,軍士房承旨入侍。
又傳于曰,騎馬一匹立之,史官一員待命。
又傳于曰,同副承旨入侍。
以掌令權德訓,正言朴天行牌不進罷職傳旨,傳于李鎭恒曰,只推。
傳于李亨逵曰,禮房承旨入侍。
有政。吏批,行判書金鍾秀受由在外,參判鄭民始進,參議沈豊之式暇,同副承旨鄭志儉進。啓曰,判書金鍾秀受由在外,參議沈豊之式暇,小臣獨政未安,何以爲之?敢稟。傳曰,仍爲之。以李鼎運·朴天行爲副校理,尹行修爲副修撰,李昌漢爲修撰,檢閱鄭東浚單付,贈吏參徐仁修,贈吏判例兼,贈吏議徐命伯,贈吏參例兼,以上,工曹判書徐有慶兩代。
兵批,判書李衍祥肅拜進,參判李,參議李義行病,參知金魯永入直進,同副承旨鄭志儉進,以李萬恢爲同知,權伋·田光濂·南履五·李再寬爲五衛將,金尙瑜爲武兼,金宇鎭·徐鼎修爲文兼,康秉圭爲阿山萬戶,李夢虎爲造山萬戶,副司直南柱老·洪明浩·韓光近,副司果姜彝正·金履禧。
傳于徐有防曰,莫重殿名,有此誤書,該房承旨推考。
以備忘記,傳于徐有防曰,明日懿昭墓展拜,該房知悉。
又以備忘記,傳于金魯淳曰,每欲下敎而未果,今適有窠矣。大抵局別將之任,自奎章閣設置之後,密邇大內,職責豈不重歟?此後勿拘前格,必以有履歷及十分純謹人差下,仍令本局,通擬品數,定式後草記,如此則不可無聳勸之政,懲礪之典,無弊隨行,至幾朔,則復職或陞遷間,與訓將,相議定式磨鍊後,自兵曹草記稟處,或有不謹把門,不禁雜人,不愼言語,致有得聞之事,兵曹及本營,劃卽草記,從輕重勘處事,一體分付。
徐有防,以奎章閣言啓曰,奎章閣奉謨堂修改處奉審,事體至重,戶曹堂郞,事當通于本閣,以爲眼同,奉審之地,而乃有計士,私自往復於監書,以爲入審之計者,萬萬駭然,當該戶曹堂上推考,計士,令攸司科治,臣等亦有不能檢飭之失,惶恐待罪,而慢不致察之本閣下吏,一體令攸司,科治,何如?傳曰,休論他昧例之失,反省之可乎?本閣官,視閣事如視別國事,未聞一事半事之修擧,惟以不爲不與不勤不勵爲一副當得計竗方,閣之頹圮,不之省焉,院之事務,不之察焉。上而傳敎警飭,無異風過耳郭,下而屬隷恣慢,亦若越視秦瘠,以不入院不做事,又作一能事,以此之故,本閣設置之後,近作冗官,徒損經費,毫無一半分思副勤孜之意,未知果何意義,向者筵敎,又何等諄複,則伊後擧行,殆有甚於前日,又何委折,猶在昨秋以前,有掌故之提學,任事之直提學,修擧之直閣,頗有立規模定制度,推而至於賁飾文治之望矣。近來所謂閣官之不事事,不可勝言不可殫記,雖小於此之事,名以傳敎,職在其職義不容若此,況本閣事體,何等至重,前後飭敎,又何等截嚴,則若是之稽忽乎?今玆之事,不過小事之小事,惟此縷縷之敎,非專謂此事也。至於堂上,則雖欲責之事務,姑無定式,別無所事,而郞官則怠慢,愈往愈甚,苟究其意,予亦莫省其所以繼,自今予欲無言,蓋如此不率敎不遵今之處,更不宜覼縷,徒傷堂陛,莫曰,一日二日掩愆覆過也。予亦有省覺,可罪而不罪者,豈無所料量也?大抵毋論事爲與罪過,積小則成大,此箇事理,亦須當念處,爲先如此委折,自本閣,卽爲草記,芸或遲滯,該房承旨,直捧先罷後拿,傳旨。
又以奎章閣言啓曰,因本閣草記,休論他昧例之失,反省之可乎?本閣官,視閣事,如視別國事未聞一事半事之修擧,惟以不爲不與不勤不勵,爲一副當得計竗方,閣之頹圮,不之省焉,院之事務,不之察焉。上而傳敎警飭,無異風過耳郭,下而屬隷恣慢,亦若越視秦瘠,以不入院不做事,又作一能事,以此之故,本閣設置之後,近作冗官,徒損經費,毫無一半分思副勤孜之意,未知果何意義,向者筵敎,又何等諄複,則伊後擧行,殆有甚於前日,又何委折猶在昨秋以前,有掌故之提學,任事之直提學,修擧之直閣,頗有立規模定制度,推而至於賁飾文治之望矣。近來所謂閣官之不事事,不可勝言,不可殫記,雖小於此之事,名以傳敎,職在其職,義不容若此,況本閣事體,何等至重,前後飭敎,又何等截嚴,則若是之稽忽乎?今玆之事,不過小事之小事,惟此縷縷之敎,非專謂此事也。至於堂上,則雖欲責之,事務姑無定式,別無所事,而郞官則怠慢,愈往愈甚,苟究其意,予亦莫省其所以繼,自今,予欲無言,蓋如此不率敎不遵令之處,更不宜覼縷,徒傷堂陛,莫曰,一日二日,掩愆覆過也。予亦有省覺,可罪而不罪者,豈無所料量也?大抵無論事爲與罪過,積小則成大,此箇事理,亦須當念處,爲先如此委折,自本閣草記事,命下矣。本閣之設置已久,而閣志未成,規模未定,官不事事,吏亦懈怠,前後飭敎,極其嚴截,故臣等惶懍愧悚,相與會議,先取閣志,略加删潤,以爲立規模定制度,繼作謄錄式例,以爲按行之地,而適因一二提學之下鄕,未得稟定,其間時日稍久,而一味因循,無所修擧,自底於怠慢稽忽之科,而以至於今番,亦不能職思其居,早爲檢飭,致有此無前之事,究厥所由,莫非臣等之罪,尤不勝惶恐之意,敢啓。傳曰,知道。好事則使郞官專耽其利,凡有惹端,則卿等獨自當之,如許盛暑,顚倒赴公乎,俄者批答中,委折知入之敎,郞官事,使卿等知入之謂也,卿等之事,豈可使卿等知入也?此草記,可謂外題,勿施,更一此意,問于郞官知入。
徐有防,以奎章閣言啓曰,因本閣草記,知道,好事則使郞官專耽其利,凡有惹端,則卿等獨自當之,如許盛暑,顚倒赴公乎?俄者批答中委折知入之敎,郞官事,使卿等知入之謂也,卿等之事,豈可使卿等知入也?此草記可謂外題,勿施,更以此意,問于郞官知入事,命下矣。問于郞官,則以爲臣等愚蒙昏謬,辜負職責,閣務抛置而不能修擧,院隷怠慢而不能董率,凡係事爲,旣未能隨處殫竭,以時直宿,亦未能趁期恪勤,徒竊淸華之銜,反作冗散之官,未副飭勵之聖意,自犯怠慢稽忽之科,靜究厥由,莫非臣等不職之罪,伏地震懍,惶恐俟勘云矣,敢啓。傳曰,知道。其爲不識,專由待敎也。掌本閣之務,處諸員之末,旣不能規他,乃反躬犯,直閣比之待敎,不啻差間,以此意,使之知悉,嗣後少加慥慥,認以爲當,然之識分,則復安有匪怒之敎也?
徐有防,以成均館官員,以同知館事大司成意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
庚子七月初七日卯時,上御誠正閣。軍士房承旨入侍時,左承旨李亨逵,假注書趙興鎭,兼春秋金廷龍·張顯慶,以次進伏訖。命書傳敎曰,禮房承旨,馳詣宗廟永寧殿,奉審摘奸以來。又命書傳敎曰,日熱如此,而儀衛亦不可廢,詣太廟後,軍兵先解甲後,取稟事,分付。上曰,上注書入來乎?賤臣曰,未及入來。亨逵曰,注書鄭東浚,旣已還付,檢閱卽爲牌招入直,何如?上曰,依爲之。出擧條命退,承史以次退出。
庚子七月初七日申時,上御誠正閣。奉審承旨入侍時,右承旨徐有防,假注書趙興鎭,記事官徐龍輔·鄭東浚,以次進伏訖。上曰,奉審後無頉乎?有防曰,臣承命馳詣宗廟,樽所奉審,則精潔,祭器祭井看審,則亦皆精潔,犠牲看品,則皆肥澤,諸執事摘奸無頉,仍詣永寧殿奉審,則亦皆無頉矣。命書傳敎曰,明日別茶禮時,只大祝塡差,諸執事置之。有防曰,明日展拜後,別茶禮時親祭祭文,當爲製進,而大提學未差,弘文提學金鍾秀,藝文提學兪彦鎬,俱兼奎章閣提學,而皆在外,無他製進之人,前大提學黃景源,卽爲牌招,何如?上曰,依爲之。出擧條命退,承史以次退出。
上在昌德宮。停常參·經筵。
大駕詣宗廟,入齋室後,政院·玉堂·藥房口傳問安。答曰,知道。
展拜罷後,政院·玉堂·藥房口傳問安。答曰,知道。
仍詣彰義宮,入齋室後,政院·玉堂·藥房口傳問安。答曰,知道。
影幀奉安後,政院·玉堂·藥房·朝廷二品以上·六曹堂上·大司憲·大司諫口傳問安。答曰,知道。還宮後,政院·玉堂·藥房口傳問安。答曰,知道。
傳于鄭志儉曰,同副承旨入侍。
徐有防啓曰,來十一日輪對,取稟。傳曰,爲之。
傳于李亨逵曰,禁軍別將,記過分揀。
吏曹口傳政事,以吳學儉·洪昌源爲引儀。
安載汶爲引儀。
傳于鄭志儉曰,坐直承旨入侍。
以全羅監司罪人安道規到配啓本,傳于鄭志儉曰,放送。
鄭志儉,以戶曹言啓曰,因燈燭房內官先啓手本,時御所差備內諸處,依定式,定計士與次知中使,奉審摘奸後,不可不修改處及雨漏處,別單書入,分付紫門監,依此着實修改,本曹堂上郞廳,監董擧行,擇日始役之意,敢啓。傳曰,知道。鄭志儉,以訓鍊都監·禁衛營·御營廳言啓曰,拱北門南邊宮墻二處,曜金門北邊宮墻一處,小南門西邊宮墻一處頹毁處,今月初九日,始役改築之意,敢啓。傳曰,知道。
李亨逵,以兵曹言啓曰,依下敎,隨駕禁軍及駕後禁軍,與內吹·兼內吹·標下軍兵等處,蜜水分饋之意,敢啓。傳曰,知道。
李亨逵,以訓鍊都監言啓曰,依下敎,挾輦軍武藝別監兼內吹及先後廂軍兵等處,蜜水分饋之意,敢啓。傳曰,知道。
李亨逵,以御營廳言啓曰,依下敎,駕前別抄及兼內吹等處,蜜水分饋之意,敢啓。傳曰,知道。
又以禁衛營言啓曰,依下敎,隨駕本營槍劍軍兼內吹等處,蜜水分饋之意,敢啓。傳曰,知道。
吏曹判書金鍾秀疏曰,伏以臣蒙由歸家,改題,祠版,恩榮所推,闔門感泣,屬緣臣母病,間經重症,賤疾委頓床席,墳山之行,迄未自力,以致反面,漸稽促敎遽降,伏枕惶悶,如添一病,仍竊伏念臣於銓地,凡四歲五叨矣。除病遞罪罷以外,皆因臣悉暴悲苦之私,輒蒙體諒之恩,到今臣之位亢而病殆,視前愈甚則以殿下天地於臣,父母於臣,寧不惻然垂念,思所以終始其惠乎?臣本病孱懶散,少無當世之志,只爲家貧親老,隨衆應擧,晩占倖第,重嬰世禍,自分爲昭代之棄物,一自遭逢聖明,眷遇隆重,年年超擢,凡世所稱淸華,權要,平生夢想之所不到者,靡不周流兜攬,臣每一思之,忽焉若驚,自疑今我之非故我,臣於丙申秋,以承宣起廢赴召,朞歲而擢本兵,則其驟躐無漸,固已甚矣。甫數年而又陞一品,則愈亢極矣。假令望重而福厚者,當之走疾則顚,在必不免,況如臣綿薄之材,奇窮之命乎?臣受氣甚脆,自幼多疾,患難喪威,只餘朽殼,叨受重任,已在心氣耗傷之後,故奔走勞攘,皆强其所不逮,以致榮衛暗鑠,神精漸消,連年死疾,兆朕不佳,自度餘生,理不久長,區區至願,惟在於避遠權要,得以少損過福之災,苟延濱死之命而已,臣情到此,寧不慼哉?噫,冢宰之位尊權重,已無與比,而戎垣之任,館閣之職,倂萃一身,尤爲臣寤寐怵惕之端,瞻聆之歆聳,卽怨謗之所由興,而神猜鬼嫉,便亦隨之,臣之初不能抵死避免,固臣之罪,而臣雖疎闇亦知好生而惡死,尙何忍因仍久據,看作已有,以自速其必至之殃哉?螻蟻微命,臣非敢自惜,所懼者上累聖朝曲保之仁爾,玆敢披瀝肝血,從縣道上聞,窮急之呼,未暇緩聲。伏乞聖慈,俯垂矜諒,將臣本兼諸任,一倂解免,使臣得以軍銜散職,自效微勞於史事,實造化生成之澤也。答曰,省疏具悉。銓事吏役閣務,以卿之故,未免抛置,卿其勿辭,竢少間上來行公。
判義禁具善復,知義禁金熤,同義禁鄭一祥·洪檢等,伏以臣等,猥叨按獄之任,議讞李秉鼎·洪樂彬兩囚供也,昏謬憒憒,盤問有欠詳悉,啓語只循故常,草記纔入,飭敎截嚴,臣等之悚隕,當作,何如?而翌日擧行,又不免爲再誤之歸,致有承宣請推之啓,遣辭甚緊,聲罪且峻,末乃以無嚴二字,爲一副斷案,臣等於此,惶駴危蹙,莫省措躬於何地也。兩囚嚴問口招,出於特敎,則事體之嚴重,臣等亦豈不知,而迷鈍之甚,不能回旋,轉運於已例之中,自不覺其終陷大戾,喉院察推,固其職也。臣等相顧恧蹙,引罪之不暇,而惟是無嚴之目,人臣之極罪也。果使臣等之事,若出無嚴之心,則論其負犯,萬戮猶輕,何可以問備薄警而止哉?以其罪則若是之重,以其罰則若是之薄,此不但私分之兢蹙而已,在聖朝綜核之政,果如何哉?臣等宜卽露章自劾,不敢一日晏然,而適値淸齋,控籲路阻,今始略入文字,仰暴危懇。伏乞聖明,亟降嚴命,遞臣等所帶之職,治臣等無嚴之罪,使具僚知懼,微分粗安焉。答曰,省疏具悉。卿等勿辭,行公。
副修撰尹行修疏曰,伏以臣於杜門訟愆之中,伏承玉署除旨,臣誠且惶且感,莫省攸措,噫,臣以人則無似,以病則難,雖銓郞之任,初非可堪,而帀歲盤礴瘡疣百出,前後譴何,匪罪伊榮,況今臣之所罹,事關先故,心膽摧裂,臣之一身去就,復何暇覼縷也哉?噫,臣之高祖故相臣趾完,立朝事實,臣於昨秋對金亮行之疏,略陳其梗槪矣。伏蒙日月在上,無微不照,恩批溫綸,昭晣備至,雖使臣,自爲之辭,無以加焉。闔門感泣,至今攢祝,迺者洪柱翼之疏,又何爲而發也?蹈襲前言,全無倫脊,唯欲以醜辱爲事,噫嘻,痛矣,是可忍耶?若其所以爲說,在於私書一段,而伊時書意,不過曰,旣有誕育之勞,供遇之節,宜有稍異,而今以此直歸之於不思,竝后之嫌者,雖欲急於搆人,而何其不敬之甚也?臣祖於戊辰元子議號之日,首擧漢明德皇后故事,以爲奏對之第一義,及夫甲戌更化之初,有此往復於其時首相,其危忠苦誠,可質神明,不料反致唇舌於旣骨六十餘年之後,斷斷不已,乃至於此也,何幸聖批,又復諄複,至擧先朝之敎,深斥言者之妄,恩及泉壤,感結幽明,臣雖卽日溘然,無復餘憾,而若臣情私,崩心痛骨,靡所止屆,跼天蹐地,若無所歸,尙何可束帶彯纓,抗顔周行,而況殿最居中者,勿授淸顯,載於法典,在所當遞者乎?玆敢茹痛含冤,疾聲哀籲。伏乞聖慈,俯賜矜憐,將臣本兼職名,竝許鐫削,仍令選部勿復檢擬,以靖私義,千萬幸甚。答曰,省疏具悉。不待爾言,曾所稔知,爾其勿辭察職。
庚子七月初八日卯時,上詣宗廟。藏譜閣入侍時,行都承旨金夏材,左承旨李亨逵,右承旨徐有防,左副承旨李鎭恒,右副承旨金魯淳,同副承旨鄭宇淳,記事官金載瓚,假注書趙興鎭,兼春秋張顯慶,記事官鄭東浚,以次侍立。上御遠遊冠·絳紗袍,自仁和門,乘輿至仁政門外。左通禮,跪啓請降輿乘輦。上降輿乘輦。左通禮,跪啓請執圭,近侍進圭。上執圭,仍進發,詣宗廟洞口。上曰,禁軍陣,何其雜亂乎?仍命書傳敎曰,禁軍別將記過。左通禮,跪啓請降輦乘輿。上降輦乘輿,入齋室,御冕服詣東神門內版位上,行四拜禮。宗親文武百官,於東神門外,分左右,行四拜禮。上進詣殿內,奉審訖後,仍詣永寧殿,行四拜禮,仍詣殿內,奉審後,還詣齋室,御翼蟬冠袞龍袍。左通禮跪啓請乘輿,上乘輿。左右通禮,前導至廟門外,左通禮,跪啓請降輿乘輦。上降輿乘輦,詣彰義宮洞口。上曰,宮洞口甚狹窄,侍臣上下馬節次,置之。詣降輦所,左通禮,跪啓請降輦乘輿。上降輦乘輿,入齋室。百官入就位,禁漏官,入茶禮正時。上詣廟內,行再拜禮。守廟宦陳饌。上詣祠版前焚香,仍奠酌。大祝讀祭文。上行再拜禮,還詣齋室,少頃,詣藏譜閣,奉審後仍還宮。承史侍衛,以次退出。
庚子七月初八日初更,上御誠正閣。坐直承旨入侍時,右承旨徐有防,假注書趙興鎭,兼春秋金廷龍·張顯慶,以次進伏訖。上曰,觀此北伯狀啓,本府荐被回祿,未及奠居之餘,今番燒燼之災比前尤酷,至於數百戶云,朝家依例恤典,自當擧行,而該道伯,若不援例調恤,則難保其安堵矣。此意雖已回諭,亦自備局,另加關飭之意,分付。上曰,朝家元恤典,每戶爲幾許耶?有防曰,此亦有大中小戶區別,而大戶不過爲租一石矣。上曰,以此一石租,作舍之際,何以當十分之一乎?今番咸興失火民人等,別般料理,區劃然後,可免渙散之弊矣。有防曰,此則道伯與本官,必當相議拮据矣。上命顯慶曰,禁衛哨官望筒,過一朔而尙不擬入,其委折知入。顯慶回奏曰,方取才擇擬,故自然遲滯云矣。上又命曰,雖宣薦取才,不至一朔,況一哨官乎?不以實告之,推諉陳達,極涉未安,更爲知入。命退,承史以次退出。
上在昌德宮。停常參·經筵。
夜四更,灑雨。五更,灑雨下雨,測雨器水深一分。
藥房都提調鄭弘淳,提調洪樂性,左承旨李亨逵啓曰,昨日禮成祗謁,慕伸奉安晨朝動駕,冒炎還宮,伏未審夜來,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜,惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿慈宮氣候一樣,而昨日冒炎往來,別無他恙,不必入侍矣。
李亨逵,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
又以禁御營從事官來言,今日本營軍兵日次私習云矣,敢啓。傳曰,知道。
傳于徐有防曰,右承旨入侍。
又以內醫院官員,以都提調意啓曰,副提調金夏材,今日問安,不爲仕進,卽爲牌招,何如?傳曰,新除授副提調牌招。
承旨前望單子入之,鄭民始落點。
傳于李亨逵曰,承旨房仍。
又傳于曰,軍士房承旨入侍。
備忘記,臺批旣言楚山府使朴光迪事,令本道臣,親執詳覈,不多日內,使之査啓事,分付。
李鎭恒,以戶曹言啓曰,時御所差備內各處修改日字,令日官推擇,則今月十五日卯時,十九日卯時,二十四日卯時爲吉云,以何日爲之乎?敢稟。傳曰,十九日爲之。
鄭志儉,以實錄廳郞廳,以總裁官意啓曰,本廳校正郞廳林濟遠減下,代弘文館校理李敬一差下,使之察任,何如?傳曰,允。
吏曹口傳政事,兼實錄編修官李敬一。
李亨逵,以訓鍊都監言啓曰,局別將,勿拘前格,必以有曾前履歷及十分純謹人差下,仍令本局,通擬品數,定式後草記事,命下矣。品數毋論堂上嘉善,通融備擬,而履歷曾經邊地與防禦使中,各別擇差可堪人,則似有實效,以此擧行之意,敢啓。傳曰,知道。行首外凡堂上宣傳官,雖無邊禦履歷,近來極擇,況經近侍之人乎?曾經堂上宣傳官,一體通擬事,定式,可也。
又以兵曹言啓曰,局別將勿拘前格,必以有曾經履歷及十分純謹人差下,仍令本局,通擬品數,定式後草記,如前則不可無聳勸之政,懲勵之典,無弊隨行,至幾朔,則復職或陞遷間,與訓將相議定式磨鍊後,自兵曹,草記稟處事,命下矣。品數,則毋論堂上嘉善,通融備擬,履歷則曾經邊地與防禦使中,各別擇差事,自訓局今方草記,而朔數,則限以周年,復職陞遷,則隨行準限後,隨其履歷,當窠或爲陞遷,或爲復職之意,玆以相議於訓局,以此定式施行,何如?傳曰,允。如是定式之後,局於朔數,有當遷不得遷,當復不得復,必作厭避之窠,如禁軍將之啓請後備擬,固好而此則太涉重難,何以則爲無弊與否,卿其更爲從長稟處。
李鎭恒,以刑曹言啓曰,因全羅監司徐有隣啓本,罪人安道規,放送事,命下矣。依傳敎,全羅道靈巖郡定配罪人安道規,卽爲放送事,發關分付之意,敢啓。傳曰,知道。
掌令權德訓疏曰,伏以臣年紀衰邁,言議巽軟,本不合於淸朝耳目之任,而只緣大論方張,懲討義重,黽勉承膺,以效一日之責,而第伏念臣之病狀,非一時挾感之比也。半年旅泊,將攝失宜,三庚酷暑,銷瘁旣極,本來癃尫之質,又添泄痢之症,食飮全廢,氣息綿綴,庭戶之間,亦難蠢動,則臺憲之地,其何以就列乎?日前辭本,悉暴危劇之狀,冀蒙鐫削之恩,而兪音之不降,天牌之下,日事違傲,臣罪至此,萬殞難贖。伏乞天地父母,俯賜矜諒,察臣衰朽無用之實,憐臣病頓難强之勢,亟許鐫遞,以重公器,以安私分,千萬幸甚。臣於請急之章,不宜贅及他說,而事係邊防,旣有所聞,不得不尾陳焉。關西楚山府阿耳鎭,接連彼界,最爲關防要衝,故昔在乙卯,因筵臣建白,改築山城,又於庚申,劃給楚山府火粟米百石,而亦令楚山府三巨里葛坡等八處,移屬該鎭,粟米則雖卽出給,而八處土地,終不劃屬,故本鎭凋殘,殆不成樣,昨年前道伯臣金鍾秀,別遣昌城府使申應周,摘奸沿江鎭堡之時,本鎭之爲邊防最緊之狀,旣入摘奸文案中,故本鎭民人等,往訴巡營,陳其凋弊之狀,欲推移屬地界,則本府府使朴光迪發怒於鎭民之告訴,悉皆捕捉,或有逃躱者,則拘囚其父母妻孥,甚至於鎭卒之入楚界者,一倂囚杖,自冬至夏,訖不放送,一鎭嗷嗷,如在水火,民皆荷擔側足,將至散而之四之境,莫重關防之地,不免無人把守,其爲國家之隱憂,爲如何哉?臣謂楚山府使朴光迪,亟施譴罷之典,俾邊上重鎭之卒,得以安接防守,斷不可已也。答曰,省疏具悉。朴光迪事,遠外風聞,有難盡信,方令該道査實,眞有是也。此亦虛民之吏,奚止譴罷也?爾其勿辭察職。
庚子七月初九日卯時,上御誠正閣。禮房承旨入傳時,右承旨徐有防,假注書趙興鎭,兼春秋金廷龍·張顯慶,以次進伏訖。上曰,都承旨何不入來乎?有防曰,聞有實病云矣。命書傳敎曰,都承旨,聞有實恙云,許遞,前望單子入之。上曰,昨日北伯處,自廟堂,關飭事,分付乎?有防曰,昨夜招致備郞於門外,各別行關之意,分付矣。命讀公事判付訖。命退,承史以次退出。
庚子七月初九日申時,上御誠正閣。坐直承旨入侍時,左承旨李亨逵,假注書趙興鎭,兼春秋金廷龍·張顯慶,以次進伏訖。上命書榻敎曰,惠慶宮進服加味六和湯一貼煎入,四貼製入。命讀兵曹草記訖。亨逵曰,局別將望筒到院,而以齋日相値,不得入啓矣。上曰,持入。命書傳敎曰,昨日因一差望間微事,適有詢及,則所轉對之語,太涉放恣,告君之辭,若此其欠敬,於文宰可知,然則前兵判往復時,妄着,不難知也。伊時草記措語,幾何而近之,今番事,不欲足數,姑不示警,此後另加小心,隨處從實,毋陷罪戾事,分付。又命書傳敎曰,軍門將官望筒,係是軍務,雖齋日,入啓有闕,則須卽差望,至三日不出代,則該房察推事定式,無復如昨日禁將妄恣之弊也。命退,承史以次退出。
上在昌德宮。停常參·經筵。
夜一更二更,月暈。五更,流星出天中淡雲間入巽方天際,狀如拳,尾長三四尺許,色白,有霧氣。
傳于李亨逵曰,都承旨入侍。
傳于李亨逵曰,禮房承旨入侍。
傳于李鎭恒曰,左承旨入侍。
注書金載瓚病,代以趙衍德爲假注書。
傳于李鎭恒曰,肅拜單子,掩置不奏,當該中官,令該府處之。
以中官金相澤拿處傳旨,傳于李鎭恒曰,分揀。
李亨逵,以兵曹言啓曰,本曹草記。傳曰,允。如是定式之後,局於朔數,有當遷不得遷,當復不得復,必作厭避之窠,如禁軍將之啓請後,備擬固好,而此則太涉重難,何以則無弊與否,卿其更爲從長稟處事,命下矣。今此定式,實出於聳勸懲勵之道,旣定朔數,不當用忠翊·忠壯·五衛將之有定朔,而不啓請直遷之例,限前如有不得已可合人當遷者,而或値入侍,則筵稟,未及筵奏,則依別軍職同知未滿三望則政廳承旨微稟之規,以未準朔局別將擬入之意,臨時微稟,恐合事宜,以此施行,何如?傳曰,允。亦令以此分付東銓,可也。
李亨逵,以訓鍊都監言啓曰,本局哨官任明休,身病甚重,勢難察任,改差,何如?傳曰,允。
副司直兪彦鎬疏曰,伏以臣,向陳懇迫之私,恭竢擅行之誅,乃蒙聖慈寬貸,特許恩由,得以專護母病,感祝洪私,河海莫量,而自念無狀賤臣,以私妨公,無往非罪,頃日臺疏,覆啓之不及擧行,亦由於顚倒徑歸,是雖情勢之使然,揆以事體,合被重勘,而不圖曲庇之仁,薄施譴罷,曾未幾何,旋降宥敘,內閣·史廳,兼銜如舊,繼而有申飭上來之命,臣含恩畏義,固當竭蹶趨承之不暇,而第臣老母之病,今近三旬,進退無常,蓋其篤老沈綴之氣,値玆無前潦暑,飮噉脫着之際,動輒妨調,一有添損,復致彌留,凘鑠日加,差復無期,目今情理,焉有離側赴朝之望哉?噫,臣之前此控暴,非止一再,輒蒙望上寬許,得囿於孝理之中,而僭猥之極,臣猶知懼,苟非萬不獲已者,何敢隨卽干籲,以益其煩瀆之罪,而其欲進而承命,則方寸難抑,欲退而伸情,則瘝曠有誅,臣抱此崩迫之悃,又安得不冒死申籲於天地父母之前哉?伏乞聖明,諒臣血懇,許解臣兼帶史銜,俾得安意將護,不勝大幸,臣無任屛營祈懇之至。答曰,省疏具悉。所帶俱緊,卿其勿辭,卽爲上來行公。
庚子七月初十日卯時,上御誠正閣。禮房承旨入侍時,右承旨徐有防,假注書趙興鎭,兼春秋張顯慶·金廷龍,以次進伏訖。上曰,今日次對爲之乎?有防曰,入頉稟矣。上曰,今日傳香何處乎?有防曰,社稷及貞陵諸處,修改祭享傳香矣。仍命書傳敎曰,發遣吏郞,明日受香所,諸執事淸齋與否,摘奸以來,社壇執事,勿拘當次,各別擇差事,豫爲分付。命退,承史以次退出。
庚子七月初十日巳時,上御誠正閣。都承旨入侍時,行都承旨鄭民始,假注書趙興鎭,兼春秋張顯慶·金廷龍,以次進伏訖。上曰,三更已盡,而日熱愈往愈甚,誠可悶也。民始曰,今年之熱炎,比前罕有矣。上曰,卿之母病,近復,何如?民始曰,尙不差可矣。民始曰,有惠慶宮進服湯劑製入之命,伏未知有欠和之節而然乎。上曰,別無患候,而近有眼患,誠爲悶迫矣。民始曰,近來閭巷間,有眼疾輪氣,無人不痛,而皆受針見效云矣。上曰,然則數次進針,何如?民始曰,當此極熱,進針極爲重難矣。上曰,聞上注書之母,近以眼病,數旬呻苦,轉至不得視物之境云,聞此等消息,則尤可焦悶矣。民始曰,金載瓚之母,病有添委,非一朝一夕之祟也。至於一時輪症,若進淸涼之劑,則自可平復矣。民始曰,近日則水刺進御之節,比前,若何?上曰,自五六日前,口味稍開,似勝於前日,而蓋今年服如干蔘料,然後其效甚多矣。民始曰,六和湯,盛暑之極當劑也。上命顯慶,持入留院公事。顯慶持入,命讀訖。命退,承史以次退出。
庚子七月初十日申時,上御誠正閣。左承旨入侍時,左承旨李亨逵,假注書趙衍德,記注官張顯慶,記事官金廷龍,以次進伏訖。上曰,坐直承旨入侍。賤臣承命出來,召徐有防進伏。坐直承旨入侍事。出榻敎上命讀兵曹草記,亨逵讀奏訖。上曰,禁軍將,以口傳差出乎?亨逵曰,未準朔則例未差出矣。命書兪彦鎬疏批。上曰,上注書出去乎?亨逵曰,已爲出去矣。上曰,坐直承旨,一則誰耶?有防曰,李鎭恒矣。上命亨逵先退。上曰,金載瓚親病如何云耶?有防曰,今無死生之慮云矣。上曰,待敎病症,如何?有防曰,姑無深慮矣。上曰,神色,何如?有防曰,姑無損傷,而年少筋力,如得病差,則易爲蘇健之節矣。上曰,玉堂入直知入。賤臣承命復奏曰,校理朴天行,修撰柳孟養入直云矣。上曰,兵曹入直當郞知入。賤臣承命復奏曰,參知朴祐源,佐郞尹得孚,入直矣。上曰,文采五何處人乎?有防曰,平安道价川人矣。上曰,留院公事有之乎?有防曰,有之矣。上曰,有可觀乎?有防曰,略有可觀矣。上曰,持入。仍命退,諸臣以次出。
上在昌德宮。停常參·經筵。
自昧爽至卯時,有霧氣。
傳于徐有防曰,輪對官入侍。
李亨逵,以禁衛營將官來言言啓,今日本營軍兵,日次私習云矣,敢啓。傳曰,知道。
又以御營廳將官來言言啓曰,今日本廳軍兵,日次私習云矣,敢啓。傳曰,知道。
傳于徐有防曰,都承旨入侍。
傳于李亨逵曰,奉審承旨入侍。
李亨逵啓曰,臣依定式,今日進詣仁政殿月臺,入直禁軍戎器服色點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于李鎭恒曰,許多備堂,懸病者多,事體所在,誠極未安,輔國重臣外,使之申飭齊進後,單子更爲修整以入。
下備忘記于李亨逵曰,今下弓矢,麟山僉使全世郁,老江僉使鄭道弘,永達萬戶崔達海,羅暧萬戶閔有洙,阿吾地萬戶李相耇,在德萬戶安愼基處,給送。
李亨逵啓曰,漢城右尹李柱國,以城隍發告祭獻官,今方受香出去矣。所受御營大將命召,及左邊捕盜大將命召,大將牌·傳令牌,來請還納,何以爲之?敢稟。傳曰,仍佩往來。
李亨逵啓曰,御營大將李柱國,所受命召及左邊捕盜大將命召,大將牌·傳令牌,仍佩往來事,命下矣。將兵之任,不可一刻無摠察之人,捕將,則在前如此之時,有他邊大將兼察之例,今番則何以爲之?敢稟。傳曰,御將則摠戎使兼察,捕將則訓將兼察。
傳于李亨逵曰,誤書備忘中官推考。
傳于李亨逵曰,左副承旨入侍。
以獻納尹長烈,牌不進罷職傳旨,傳于李鎭恒曰,只推。
徐有防,以弘文館言啓曰,副修撰尹行修,疏批已下,與修撰李昌漢,一體牌招察任,何如?傳曰,允。
以修撰李昌漢,副修撰尹行修等,牌不進罷職傳旨,傳于李鎭恒曰,只推。
徐有防,以實錄廳郞廳,引摠裁言啓曰,本廳郞廳李敬一,方帶館職,依前例本職許遞,使之專意史役,何如?傳曰,允。
兵批,口傳有政,副司果李敬一單付。
鄭宇淳,以吏曹言啓曰,禮曹佐郞趙城鎭呈狀內,身病甚重,勢難察任云,依例改差,何如?傳曰,允。
李亨逵,以兵曹言啓曰,今七月十一日,武臣賓廳武經講書日次,而內試射相値,不得爲之之意,敢啓。傳曰,知道。
李鎭恒啓曰,令辭方張之時,諫院無詣臺之員,事甚未安,除在外外呈告人員,竝卽牌招,何如?傳曰,允。
大司憲李,大司諫李敬玉,掌令權德訓,持平李夔,校理權以綱,副校理朴天行·李鼎運,修撰尹尙東,副修撰柳孟養所啓,請喬桐府黜置罪人鄭致達妻快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,夬正王法。請削黜罪人洪樂純,爲先中途付處。措辭見上答三司,不允。大司憲李,大司諫李敬玉,掌令權德訓,持平李夔所啓,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀遠定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答兩司曰,不允。第六件七件事,亟停勿煩。持平李夔啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁倍,放逐本鄕罪人李鳳昌·沈德一·李德成,罪人申世煇·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。第六件·七件事,亟停勿煩。
咸鏡監司李命植疏曰,伏以,臣本以駑下之姿,偏被奬用之恩,數年以來,荐叨藩任,委畀之重,眷遇之隆,迥出尋常,臣中心感激,刻意圖報,殫竭誠力,死而後已者,卽臣平日之區區所自期,則豈敢以一時疾病之來,費辭陳懇,仰瀆崇嚴之聽也?第臣於月前,猝得奇疾,初無表見危惡之候,而榮衛已竭,神情俱耗,無論酸甘,對食輒嘔,一日所噉飮,不滿盈握之米,晝宵昏睡,無以振作,雖或强意應事,事已輒復如初,房闥之間,瑣瑣酬接,一切擔閣,而惟其不知不覺之中,日加月添,潛銷暗鑠,今至不可治矣。上滯下痢,氣息凜綴,前之晝宵昏睡者,今爲煩悶叫號,前之强意應事者,今爲瞀無省覺,前之對食輒嘔者,今幾絶粒,醫治已窮,補瀉俱難,噫,以此病情,豈可望復起爲人乎?況伏念旬宣之職,責任甚大,管領一道,事務無窮,循舊應行者,猶或按例爲之,設有匪意仰達之事,不時詢問之擧,則以臣奄奄垂死之喘,夫豈有出意見論事宜之望乎?雖在近日之依例狀聞者,猶未照檢,每致疎漏,伏想日月之明,或已照燭之矣。臣若貪冒爵祿,猶冀萬一之幸,苟度旬日,終至僨誤之科,則臣雖厚被譴罰,尙何補哉?玆不得不冒入文字,悉暴衷曲之懇。伏乞聖慈,卽賜恩遞,俾公務無曠,私心少安,千萬幸甚,臣無任屛營祈懇之至。答曰,省疏具悉。藩任體重,有難輕解,卿其勿辭,調理日務。
庚子七月十一日卯時,上御誠正閣。輪對官入侍時,南學訓導承綸,中部奉事宋守淵,西部都事金斗應,南部都事許㵓,北部都事鄭宗柱,同副承旨鄭宇淳,假注書趙衍德,記注官張顯慶,記事官金廷龍,以次進伏訖。上曰,以次進前,承綸進伏。上曰,職姓名。綸曰,南學訓導承綸矣。上曰,有職掌乎?綸曰,別無職掌,而只爲時時勸課學儒矣。上曰,有所懷乎?綸曰,無所懷矣。命退,綸先退,守淵進伏。上曰,職姓名。守淵曰,中部奉事宋守淵矣。上曰,有職掌乎?守淵讀奏七事。上曰,坊里居民非法,何也?守淵曰,或是以少凌長之法矣。上曰,有所懷乎?守淵曰,無所懷矣。上曰,是誰也?守淵曰,故文正臣宋浚吉之五代孫矣。命退,守淵先退,斗應進伏。上曰,職姓名。斗應曰,西部都事金斗應矣。上曰,有職掌乎?斗應讀奏七事。上曰,是誰也?宇淳曰,金相定之子也。上曰,有所懷乎?斗應曰,無所懷矣。命退,斗應先退,湜進伏。上曰,職姓名。㵓曰,南部都事許㵓矣。上曰,是誰也?宇淳曰,故相臣許頊,七代孫矣。上曰,以何窠始仕乎?㵓曰,以忠勳府自辟爲之矣。上曰,有職掌乎?㵓讀,奏七事未訖。上曰,筵體何等至嚴,而奏語之際,側身支肱,全不敬謹,斯速出去。南部都事許㵓拿處事。榻前定奪宇淳所啓,筵中事體,何等至嚴,而南部都事許㵓,擧措萬萬駭然,本院請推之外,無他可施之罰,何以爲之乎?上曰,拿處,可也。出擧條宗柱進伏。上曰,職姓名。宗柱曰,北部都事鄭宗柱矣。上曰,有職掌乎?宗柱讀奏七事。上曰,已有聞置之,可也。有所懷乎?宗柱曰,無所懷矣。上曰,汝與領府事爲幾寸乎?宗柱曰,爲十一寸親矣。命退,諸臣以次退出。
庚子七月十一日卯時,上御誠正閣。都承旨入侍時,行都承旨鄭民始,假注書趙興鎭,兼春秋張顯慶·金廷龍,以次進伏訖。上曰,惠廳會計案,逐朔修整以入,今爲定式矣。以月終爲限乎?民始曰,每以晦日修納定式,而當初磨鍊時,不過六道,而至於海西,則無故落漏,自今爲始,改修整,何如?上曰,好矣。命禮房承旨入侍。賤臣承命出,與右承旨徐有防進伏。上命書傳敎曰,禮房承旨,馳詣社壇·文廟,奉審摘奸以來。命退,承史以次退出。
庚子七月十一日午時,上御誠正閣。奉審承旨入侍時,右承旨徐有防,假注書趙興鎭,兼春秋金廷龍·張顯慶,以次進伏訖。上曰,兩處奉審後,皆無頉乎?有防曰,俱無頉矣。上曰,各處諸執事,擧案收來乎?有防曰,收來矣。上曰,館掌議誰某入來乎?有防曰,金熙朝入來矣。命書傳敎曰,辭疏與言疏大異,則政院之職在惟允,出納之際,固宜審塡而不此之爲,此等章皇支蔓之辭疏,曲循捧入,假使尹行修,爲祖訟冤而有此章,則決知其不捧入矣。甚矣,殘熖餘波,猶使人喘喘至此乎?猶以本事申言,則諉之是非義理間事,且係言事,或可捧入,無是二者而寧冒煩浼之嫌,重違臺臣之意,近來事,每多寬假,而此等處,不可無示警,捧納承旨爲先從重推考,況有先朝以疏無得代避之禁令,尤安敢越法陳疏?給之直院承旨,亦難免不能可否之失,一倂推考。命退,承史以次退出。
上在昌德宮。停常參·經筵。
李亨逵,以都摠府言啓曰,今日入直內三廳武兼禁軍及軍兵等,當爲中日習射,而社稷修改相値,不得爲之之意,敢啓。傳曰,知道。
李亨逵,以禁衛營將官來言言啓曰,今日本營軍兵,日次私習云矣,敢啓。傳曰,知道。
傳于金魯淳曰,都承旨入侍。
李亨逵,以御營廳將官來言言啓曰,今日本廳軍兵,日次私習云矣,敢啓。傳曰,知道。
傳于李亨逵曰,禮房承旨入侍。
傳于李亨逵曰,都承旨入侍。
李鎭恒啓曰,合辭方張之時,諫院無詣臺之員,事甚未安,除在外外,大司諫李敬玉,獻納尹長烈,竝卽牌招,何如?傳曰,允。
又啓曰,合辭方張之時,憲府無詣臺之員,事甚未安,除在外被論外,呈告人員,竝卽牌招,何如?傳曰,允。
以大司諫李敬玉,獻納尹長烈,掌令權德訓牌不進罷職傳旨,傳于鄭宇淳曰,只推。
傳于徐有防曰,坐直承旨入侍。
正言洪柱翼啓曰,臣昨因尹行修之疏,語意非常,不得不冒昧陳章,略暴自引之義,疏纔上徹,嚴敎遽下,乃有承宣重推原疏出給之命,臣驚惶震越,不知措躬之所也。噫,臣猥以無似,濫叨言責,竊附無隱之義,粗效一日之責,況其所言者,乃義理之大關也,大義不泯於百年,公論自在於當世,在渠之道,雖其私心迫切,不得不仰首一鳴,亦宜只伸私情,一聽公議,而今乃一口噴薄,反詈無倫,臣雖疲劣,安得晏然而無一言辨乎?且伏念君臣猶父子也,有懷必言,言必詳盡,乃所以盡己心而副臣職也。是以詳說之道,不厭乎反復,納牖之義,必貴乎無隱,今使臣若徒知嚴畏,有懷呑吐,則是不幾於不以誠心事君父,而亦豈不有乖於孟子所謂莫如我敬王之義乎?此臣迷滯之見,本自如此,故當其下筆之際,自不免稍絮,反速支蔓之嚴敎,此臣之罪也。臣本以疎迂,初入言地,臺閣體例,實所茫昧,妄謂對人辨章,異於避嫌,不識以疏代避之明有禁令,自犯越法冒陳之辜,此臣之罪也。假使臣言不槪淵衷,則明賜誨責,直加威罰,亦無不可,而今無批還下,罪名不加,問備之罰,替及於承宣,臣滿心慙惶,無地自容。伏惟殿下,聖學高明,大度含弘,凡於批旨之間,必曲察情僞,詳諭備誨,使聽者忘其罪過而無有憾焉。此今日臣子之所共感歎而欽仰者也。今緣臣不肖無狀,上未見諒於聖主,未奉一字之批,下反移罪於同朝,重貽臺閣之羞,此又臣之罪也。爲臺臣而負此三罪,尙何顔面,冒居職次,以取四方之嗤點乎?臣之不可一刻仍冒,事理較然,而昨緣日暮,今始來避,所失尤大,請命遞臣職。答曰,何不以殘熖餘波爲嫌,而反引不襯似之事爲說乎?疏避之越禁投呈,而乃曰,還下云云,殆近要批也,問備之亭午書頒,而乃曰,日暮云云,胡又爽實也?本事是非姑捨是,卽此兩段,其爲乖損臺體,抑云匪細,至若尹行修之疏,語欠別白,固知其意在不屑,而予則不無不槪底意,爾忽目以非常無倫,使行修,從爾呿呿,任爾吃吃,方可愜爾心稱爾意乎?若此不已,伸辨對訟之擧,將至絶然,而重敎敦風之政,又爲蔑如,寧不大可寒心處乎?爾之駭妄,於是益著,所辭,姑先依啓。
持平李夔啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,夬正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲,義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁倍,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。第六件,七件事,亟停勿煩。
副校理李鼎運,修撰尹尙東等箚曰,伏以禁中回祿之災,忽生於大內咫尺之地,深夜蒼黃,群情震驚,時敏堂,卽是深嚴之所,而人跡之所罕到,則今此失火之事,胡爲而發也?大而言之,則恐有不測之憂,小而言之,則不善守直之致,豈可諉之於尋常致災而不爲之究問耶?臣等謂亟命窺捕,嚴覈根因爲宜,至於捕將之不卽待令於留門之後,晩始入來於熄火之際,揆以事理,萬萬駭惋,闕內火災,何等驚懍,而家遠者容或可恕,家近者,尤涉逋慢,身爲帥臣,稽緩若此,若有大於此者,則如許武將,將焉恃哉?請左右捕將,竝施譴罷之典,斷不可已也。入直之禁旅,本來數少,以今夜言之,不能分排救火,倘有倉卒事變,則將何所緩急可恃乎?不可不增其數額,以重宿衛亦願博詢大臣而處之,取進止。答曰,省箚具悉。首件事,已允於相臣之奏,捕將事,固可駭也,似由未卽傳報之致,姑先重推,可也。末端事,旣請博詢,明日次對稟處。
大司憲李,大司諫李敬玉,持平李夔等箚曰,伏以時敏堂失火,係是非常之變,此堂所重,與他有別,而一時灰燼,驚動大內,臣民震懍,曷有其極?凡火災之起,必有其由,非恒日烟火之所,而起半夜意慮之外者,其所疑惑,有不可勝言,當該典守之人,出付有司,嚴査委折,以正其罪,斷不可已也,取進止。答曰,省箚具悉。所陳已諭堂箚之批矣。
獻納尹長烈疏曰,伏以,臣於病伏涔涔之中,晩伏承時敏堂失火之報,噫嘻,何此異也?半夜深嚴,火起倉卒,大內震驚,丙枕靡安,臣民懍惕,曷有其極?竊伏聞時敏之堂,最邇宸極,未有烟火之逼近,亦無人跡之來往,而致此意外之變,中外之滋惑,大小之隱憂,實有所萬萬者矣。嚴覈根因,旣允相臣之奏,禁旅增額,亦有稟處之敎,固當恭竢,不宜煩複,而區區憂慮,無所不到,敢此仰陳,惟聖明裁擇焉。古帝王重門複壁,不但爲壯觀瞻而已,實出於謹內外嚴警衛之道也。此堂基趾,地步稍闊,自在常時,固有疎虞之慮,而況今燒燼之餘,爛棟焦土,尤無依障,雖一二日之間,宿衛之虛疎,把守之無人,有不勝虞憂之端,臣謂俯詢廟堂,凡係防患之節,汲汲講確而設施,斷不可已也。仍念臣,向日陪班退歸之後,猝得暑泄,登溷無數,昏不省事,屢犯違逋,罰止問備,私分惶蹙,益無容措,且居城伏枕綿綴,僚臺聯箚,未及隨參,草草貢愚,亦此晩時,臣罪至此,合被大何,伏願聖上,俯賜諒察,亟降威罰,以安賤分焉。臣無任屛營祈懇之至。答曰,省疏具悉。火出倉卒,亦豈有他?已因廟堂指劃,嚴加防守,而旣有所請,許令覆奏焉。爾其勿辭察職。
庚子七月十二日,兼春秋洪光一。
禁府啓目,扶安縣監尹行元,莫重稅穀,敗於境內,議處,何如?傳曰,依允。
禁府啓目,地方官尹行元段,似有分揀之道是白乎矣,臣府不敢擅便,上裁,何如?傳曰,依回啓施行爲良如敎。
禁府啓目,五衛將李慶會,孝徽宮陪衛,以應參之員,謂有身病,不爲陪衛,事極驚駭,刑推得情,何如?傳曰,分揀放送爲良如敎。
禁府啓目,南部都事許㵓,登筵奏對,擧措駭然,刑推得情,何如?傳曰,除刑推議處爲良如敎。
禁府啓目,許㵓照律,何如?傳曰,分揀放送爲良如敎。
庚子七月十二日卯時,上御誠正閣。都承旨入侍時,都承旨鄭民始,假注書趙興鎭,兼春秋張顯慶·金廷龍,以次進伏訖。上曰,奎章閣修理時,徐浩修入來?民始曰,然矣。上曰,吏曹郞廳,入番官員知入。上曰,李東稷,不知誰之子孫,今始聞之,則李廷喆之孫也。民始曰,然矣。顯慶回奏曰,吏郞李時秀,入直云矣。上曰,使臣今則似過遼野乎?民始曰,計其渡江日字,則似過遼野矣。上曰,遼野甚泥濘,當此潦水之時,則人馬沒脚,不得作行云,然否?民始曰,聞譯舌輩言,遼野汚陷,故雖非潦雨時,行人之過去甚難云,若當此潦雨,則尤難作行矣。民始曰,沙蔘生脈散,間間煎入矣,今則,何以爲之乎?上曰,置之,而淸暑六和湯,除人蔘煎入,好矣。民始曰,人蔘不過五分,而其他材料,俱是淸熱之劑,故別無蔘害,依本方煎入,似好矣。上曰,然則依前方煎入無妨,而大抵六和湯,夏節之良藥,予今夏連爲進御,故尙無微恙,其效,誠大矣。民始曰,聖敎至當矣。命退,承史以次退出。
庚子七月十二日申時,上御誠正閣。都承旨入侍時,行都承旨鄭民始,假注書趙衍德,記注官張顯慶,記事官金廷龍,以次進伏訖。上曰,今日則日熱尤甚矣。民始曰,果極熱矣。上曰,坐直,誰也?知入。賤臣承命出來,復奏曰,右承旨徐有防,同副承旨鄭宇淳矣。上曰,俄者批答,卿其見之乎?民始曰,洪柱翼避啓批乎?上曰,然矣。民始曰,人或謂以有扶抑矣。上曰,渠之人事,極爲未據矣。民始曰,以尹行修言之,則所下批旨明快,雖當之者爲之,無餘辭矣。上曰,以何句節,謂之扶抑乎?民始曰,以呿呿吃吃,或以謂扶抑矣。上曰,其人若或誤入,則可悶矣。民始曰,此非誤入之人,而不知事體然矣。上曰,於彼於此,不可放心矣。民始曰,是則無慮矣。上曰,臺諫旣以代避爲有禁令,而謂無一字之批者,直欲請批而然也。且稱以日暮者,爽實無餘矣。李亨逵何以謂之乎?民始曰,別無所言矣。上曰,今夏則好過,必是淸暑六和湯之效矣。民始曰,天顔頗勝於前,似是六和湯之效矣。上曰,徐奉朝賀,何以消日乎?民始曰,以冊子消遣云矣。上曰,玉堂入直與在外有闕,竝知入。賤臣承命出來,復奏曰,副校理李鼎運,修撰尹尙東,今方入直,副校理朴天行在外,修撰尹行修,副修撰李昌漢,未肅拜,校理一窠有闕云矣。上曰,此是李敬一之窠乎?民始曰,然矣。上曰,臺諫有闕與在外,知入。賤臣承命出來,復奏曰,時闕有正言二窠,司諫則趙榮弼,在任所不上來,持平則姜忱方在被論中矣。上曰,卽當爲政矣。命退,諸臣以次出。
庚子七月十二日申時,上御誠正閣。坐直承旨入侍時,右承旨徐有防,假注書趙衍德,記注官張顯慶,記事官金廷龍,以次進伏訖。上命書傳敎曰,晩炎如此,雨水頻仍,專對之行,果得利涉遼淖否,殊用憫念,別定伶俐譯學,卽爲詳探鳳城以聞事,自備局,卽爲分付灣府。上曰,通符事,可怪矣。考錄則載以八十八符,而謂之以七十八符者,是何故也?有防曰,考覽政院所錄,則亦爲七十八符矣。上曰,此則必當推覓矣。加設部將與從事官,竝爲佩符乎?有防曰,此,則然矣。上曰,曾見從事官,而不見其所佩矣,原數則,八十八符,而謂之以七十八符,則十符在於何處乎?卽爲覓納,從事官之佩符處,問于捕廳所屬以奏。賤臣承命出來,復奏曰,十符之數,捕廳所屬,亦爲不知云。從事官,則佩符於內腰帶云矣。上曰,巡將·衛將廳,佩符與否,問于兵曹。賤臣,承命出來,復奏曰,巡將·衛將,則本無佩符之事,四所部將處,部將入番時,各佩一符云矣。命書傳敎曰,因通符外上數爻,査實覺之,通符,卽祕符不視於人,故雖從事官,藏佩腰間,無所不可,而至於大將之大將牌·傳令牌,或露佩於角帶,或不佩於公座,事甚無謂,此是自國初頒下之符,則事體尤非命召之比,此後捕將,此兩牌與命召同佩,雖暫刻,毋得不佩事,申明定式,仍爲嚴飭。上曰,佩符申飭事,發牌各司郞廳,使之聽傳敎。顯慶,承命出諭。上曰,四符則旣有部將廳之所佩,而六符則自兵曹從速査納,此後則通符,自政院出納。有防曰,政院所錄冊,當爲更修正,頒符凡節,亦當如古例矣。命書傳敎曰,近來通符之法,各司各營,全不知重,佩此符隨行者,或任意棍治,佩此符摘奸者,或徑先搜見,事體所在,極爲駭然,以此之故,摘奸之時,未免苟艱,此後另加嚴飭,無踵前習事,分付。命退,諸臣以次出。
上在昌德宮。停常參·經筵。
失火後,政院·玉堂·藥房口傳問安。答曰,知道。
朝廷二品以上·六曹堂上·奉朝賀·大司憲·大司諫單子問安。答曰,知道。
傳于鄭宇淳曰,坐直承旨入侍。
傳于鄭宇淳曰,禮房承旨入侍。
鄭民始啓曰,領議政金尙喆,左議政徐命善,領府事鄭弘淳,右議政李徽之,爲承候來待矣。傳曰,入侍。
傳于鄭民始曰,戶兵判·判尹留待。
傳于鄭民始曰,戶兵判·判尹,入侍。
鄭民始啓曰,注書金載瓚病,代假注書趙興鎭,姑令仍察,何如?傳曰,允。
李亨逵,以兵曹言啓曰,卽接東所衛將牒報,則時敏堂與行閣燈燭房庫間三處所,去夜五更二點量失火,盡爲燒燼云,當該處所次知中官,常時不能檢飭,以致失火之境,事極驚凜,次知中官,令該府處之,守直下人,亦令攸司,科治,何如?傳曰,允。
又以備邊司言啓曰,臣等來審時敏堂基址,則未及改建之前,宿衛重地,事極疎虞,西墻邊則姑建六七間行閣,使武藝別監,輪回入直,則遮蔽之道,防守之節,似勝於墻上設笆,以此分付該曹,使之星火擧行,春桂坊,不過集賢門外咫尺之地,訓局軍一哨,將官領率入直,恐似得宜,敢啓。傳曰,知道。武藝別監,則近來各處把守數多,似難推移分排,而亦非軍兵所可住接處,事甚可悶,當於明日賓對,商確處之爲宜,行閣未設立間,儲承殿舊基,別軍職與武藝別監,眼同守把,墻址,姑爲笆防,以訓局出番軍一哨,千摠哨官率領,限畢役守直,畢役後,依草記,只令哨官,率領五十名,退直集賢門外,宜矣。訓局外營軍五十名,年前,因攔後軍設置,姑令權減,今此五十名加番,在渠輩,亦無新創偏苦之歎,其令該軍門知悉。
又以訓鍊都監言啓曰,因備局草記,墻址笆防處,以訓局出番軍一哨,千摠哨官率領,限畢役守直事,命下矣。依傳敎,步軍一哨,千摠哨官率領,限畢役守直之意,敢啓。傳曰,知道。墻內外武藝廳及本營軍把守處結構,或設幕間,堅實防遮,俾無暑雨之弊,卿其親審定處所,着意擧行。
鄭宇淳,以訓鍊都監言啓曰,依下敎,武藝別監每名,粥米一斗式分給之意,敢啓。傳曰,知道。
李鎭恒,以刑曹言啓曰,今因時敏堂失火事,內弓房·燈燭房入番員役等,今方嚴覈,而弓房入直郞廳白萬興,旣有職名,臣曹不得推問,令義禁府擧行,何如?傳曰,允。
鄭宇淳,以義禁府言啓曰,因刑曹啓辭,弓房郞廳白萬興,令義禁府擧行事,允下矣。白萬興今方待命,卽爲拿囚之意,敢啓。傳曰,知道。
李鎭恒,以義禁府言啓曰,因本府啓目,格浦前別將金潤九,拿問處之事,以依回啓施行判下矣。金潤九,自任所未及上來云,依例發遣府羅將,拿來,何如?傳曰,允。
大司憲李,大司諫李敬玉,掌令權德訓,持平李夔,獻納尹長烈,校理權以綱,副校理李鼎運,修撰尹尙東,副修撰柳孟養所啓,請喬桐府黜置罪人鄭致達妻,快正王法,以淺神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,夬正王法。請削黜罪人洪樂純,爲先中途付處。措辭見上答三司曰,不允。,大司憲李,大司諫李敬玉,掌令權德訓,持平李夔,獻納尹長烈所啓,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答兩司曰,不允。第六件,七件事,亟停勿煩。持平李夔啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削板罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁倍,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答,府曰,不允。第六件,七件事,亟停勿煩。
庚子七月十三日丑時,上御誠正閣。坐直承旨入侍時,右承旨徐有防,假注書趙衍德,記注官張顯慶,記事官金廷龍,以次進伏訖。有防曰,時敏堂失火,不勝驚心矣。上曰,火熖頗壯矣。有防曰,況是夜半故然矣。上曰,捕將入來乎?有防曰,姑未入來矣。上曰,軍裝諸件,當爲盡燒矣。有防曰,似可然矣。上曰,燈燭房庫間,今又失火,大抵其處,善爲失火矣。曾於儲承殿失火,亦當夜半,而暫時燒盡矣。有防曰,今亦然矣。上曰,時將開曉乎?有防曰,姑未開東矣。上曰,何時知其失火乎?有防曰,吏輩來傳,故始知失火,卽赴問安班矣。上曰,金虎門軍兵卽解乎?有防曰,金虎門,則吳毅常出標信,以解其軍,建陽門·弘化門軍,一體卽解,而禁軍亦爲解發矣。上曰,其庫間,封廢已久,且人跡不到處,而今此失火,極爲怪訝矣。有防曰,果爲然矣。上曰,捕將入來與否知入。賤臣,承命出來復奏曰,右捕將,已爲入來,左捕將姑未入來矣。上曰,右捕將來到何處乎?賤臣曰,來於救火所云矣。上曰,闕外誰爲來待乎?有防曰,諸承旨一倂來待,而以金虎門之不開,姑未入來矣。上曰,有特敎,然後似當入來矣。有防曰,然矣。上曰,諸承史,竝以丹鳳門入來事,出諭。有防曰,今此捕將,或晩時入來,或尙今不來,事體駭然,本院則方以請推,而玉堂則當爲請罷矣。上曰,自予登極後,各道例貢物件,多貯時敏堂,而今已燒盡矣。有防曰,聞之則,弓矢皮物,多爲燒燼云矣。上曰,都承旨入侍。賤臣承命出來,召鄭民始進伏曰,失火極爲驚訝,聖心必應驚慮矣。上曰,上注書入來。賤臣,召趙興鎭進伏,仍爲先退。
庚子七月十三日卯時,上御誠正閣。禮兵房承旨入侍時,左承旨李亨逵,右承旨徐有防,記事官金載瓚·徐龍輔·鄭東浚,以次進伏訖。上曰,都承旨入侍。賤臣承命出,與都承旨鄭民始偕入,進伏。上曰,昨夜失火之由聞之乎?若或緣及於大內,則將若之何?此是人跡不到處,而深夜之中,忽地火起,屢十間大屋,片時連燒,終不得撲滅,豈非可訝之甚者乎?民始等曰,差備咫尺,夜半失火,驚動丙枕,下情實不勝萬萬驚惶,而槪失火之由,誠訝惑矣。此非人跡往來之地,且伏聞燈燭房失火云,燈燭房與正堂,相距稍間,而且有行閣之連續,連燒之時,不及於咫尺行閣,只及於正堂,瞬息間燒燼無餘,極爲怪訝,而實無可執之跡矣。有防曰,燈燭房之失火,雖曰,緣及正堂,其間相距,幾至百餘步,而且有重重行閣,則必先自行閣始之,而今番時敏堂之失火,自四面簷內,一時火起,片刻間盡爲燒燼,而救火軍卒,莫敢下手,誠莫知其由矣。上曰,自列聖朝,東宮正堂,一時燒燼無餘,非但所見之極爲慘然,內武庫軍器中,筒介弓箭,積置者甚多,而亦一時燒火,亦爲可惜矣。命退,承史以次退出。
庚子七月十三日酉時,上御誠正閣。禮房承旨入侍時,右承旨徐有防,假注書趙衍德,記注官張顯慶,記事官金廷龍,以次進伏訖。上命書獻納尹長烈疏批。上曰,明日次對,臺諫誰爲進參乎?知入。賤臣承命出來,復奏曰,憲府則,大司憲李,持平李夔,諫院則,大司諫李敬玉,當爲進參云矣。上曰,今番則慰安祭,何以爲之乎?有防曰,考例則古實有之,而禮堂之不爲啓請,或謂以非殿而然矣。然而今則後時矣。上曰,近來巡檢解弛,申飭兵曹,可也。上曰,守禦使上來乎?有防曰,今已上來云矣。上曰,日氣甚熱矣。有防曰,然矣。命少退,退待閤外仍命入侍,以次進伏。上曰,傳于兵曹堂上,解嚴後軍士,各歸本所,堂上亦歸直所。賤臣,承命出來,分付。上曰,兵曹郞廳處,巡檢事申飭乎?有防曰,已爲申飭矣。上曰,呈疏者誰也?有防曰,趙榮弼矣。上曰,丹鳳門仍留,帳幕軍盡爲入來,設幕後,待下敎閉門。賤臣承命出來,分付。仍命退,諸臣以次出。
上在昌德宮。停常參·經筵。
卯時辰時,有霧氣。
王大妃殿·惠慶宮·中宮殿,藥房口傳問安。答曰,知道。
藥房都提調鄭弘淳,提調洪樂性,副提調鄭民始啓曰,伏未審夜間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜,惠慶宮氣候,何如?臣等不任區區伏慮,敢來問安,竝此仰稟。答曰,知道。
傳于李亨逵曰,禮房承旨入侍。
傳于鄭宇淳曰,大臣·備局堂上引見。
徐有防啓曰,藥房三提調,有稟達事來詣請對矣。傳曰,入寺。
李亨逵,以禁衛營將官來言言啓曰,今日本營軍兵,日次私習云矣,敢啓。傳曰,知道。
又以御營廳將官來言言啓曰,今日本廳軍兵,日次私習云矣,敢啓。傳曰,知道。
鄭民始啓曰,右副承旨金魯淳,今日不爲仕進,卽爲牌招,何如?傳曰,許遞,前望單子入之。
承旨前望單子入之,朴祐源落點。
傳于鄭民始曰,承旨房仍。
李亨逵啓曰,新除授左副承旨朴祐源,卽爲牌招,何如?傳曰,允。
傳于李鎭恒曰,刑曹在囚各人中,燈燭直二名,別無所繼放送。
傳于李亨逵曰,坐直承旨入侍。
朴祐源,以戶曹言啓曰,行閣及門改建日字,令日官推擇,則今月十九日卯時,二十二日辰時,二十四日卯時爲吉云,以何日爲之乎?敢稟。傳曰,以十九日爲之。
徐有防,以弘文館言啓曰,修撰李昌漢,副修撰尹行修,旣有只推之命,竝卽牌招察任,何如?傳曰,允。
以修撰李昌漢,副修撰尹行修牌不進罷職傳旨,傳于朴祐源曰,只推。
李鎭恒,以刑曹言啓曰,刑曹在囚各人中,燈燭直二名,別無所係放送事,命下矣。依傳敎,燈燭直姜億世·孫萬興,竝卽放送之意,敢啓。傳曰,知道。
獻納尹長烈啓曰,臣於臺職,自知不稱,而大論方張,分義是懼,前後除旨之下,雖不得不黽勉承膺,祗緣忱誠淺薄,旣不能感回於天心,近又疾病危苦,竝與謄傳而瘝曠,臣心愧恧,已不可言,而卽者長官,以不能董飭下僚,獲被嚴敎,前席引嫌,至承退待之批,溺職之罪,本由臣身,而不飭之罰,移及長僚,在臣廉隅,其不可仍冒也,明矣。請命遞斥臣職。答曰,勿辭,與長官,亦勿退待。
李亨逵啓曰,獻納尹長烈,避嫌承批之後,不爲傳啓,無端出去,事甚未安,推考警責,仍卽牌招,大司諫李敬玉,旣有亦勿退待之命,一體牌招,何如?傳曰,允。
以大司諫李敬玉,獻納尹長烈牌不進罷職傳旨,傳于李亨逵曰,只推。
庚子七月十四日辰時,上御誠正閣。大臣·備局堂上,引見入侍時,領議政金尙喆,左議政徐命善,右議李徽之,兼戶曹判書蔡濟恭,行知中樞府事具善復·洪樂性,行吏曹判書金鍾秀,江華府留守趙㻐,兵曹判書李衍祥,禮曹判書金熤,工曹判書徐有慶,漢城判尹李性源,漢城右尹李柱國,行訓鍊都正李敬懋,行副司直徐有寧·鄭一祥,行都承旨鄭民始,大司憲李,大司諫李敬玉,持平李夔,副校理李鼎運,副修撰柳孟養,左承旨李亨逵,假注書趙衍德,事變假注書沈達漢,記注官張顯慶,記事官金廷龍,以次進伏訖。上曰,藥房都提調入侍。賤臣,承命召鄭弘淳進前。尙喆曰,夜間聖體諸節,若何?上曰,一樣矣。王大妃殿氣候,若何?上曰,一樣矣。惠慶宮氣候,何如?上曰,一樣矣。尙喆曰,今番火災之後,時御所極甚疎虞,不可不移御,依例爲之,何如?上曰,慈殿氣候尙此靡寧,實難移御矣。命善曰,如不得移御,則其邊疎虞之處,自上克軫防護之道,各別把守,似好矣。上曰,行閣處,則以訓局軍把守矣。命善曰,以一哨軍把守,亦甚些少,加分武藝,以爲堅守,益好矣。上曰,武藝則更難分排矣。尙喆曰,俄與戶判相議,造門事,則以墻內造門,爲好云矣。上曰,一自儲承殿火災後,其邊本來虛疎矣。尙喆曰,然矣。戶判,今此入來,將有所達矣。濟恭曰,將欲造門於墻內,而以待稟定矣。上曰,以墻內造門,則似當壓臨大內矣。命善曰,果爲內近,則以墻外造門,似好矣。上曰,時敏堂,不可不改建矣。命善曰,此是正堂,果爲然矣。上曰,有材木乎?濟恭曰,方無見存矣。上曰,欲以外邑斫來,則當此農隙,爲弊不些,以待秋成,則氷塞可慮矣。尙喆曰,雖是農隙,今可斫運矣。上曰,行閣今當盡爲造成乎?濟恭曰,此則一時甚急,今當改建,而如舊制矣。尙喆曰,行閣則可以不日而速成矣。上曰,火自燈燭房,延燒時敏堂,極可怪矣,失火時根因,不可不詳覈捉得矣。尙喆曰,今若不究其根因,則必有後弊,可以嚴覈矣。上曰,行閣當何以改建乎?濟恭曰,看審基址後,可以始役,而門則以明日始造乎?上曰,訓將已熟工役,可爲看檢矣。上曰,此是東宮處所,不可廢置矣。尙喆曰,然矣。當以舊制造成矣。上曰,材木似難矣。尙喆曰,以安眠島木斫用,似好矣。濟恭曰,自京猝難求得,計其所入之數,安眠島·長山串·關東等處,自備局,發關伐木,好矣。上曰,經費則不欲遷動,有何別辦可得乎?且弓房所儲經費幾何?民始曰,計其軍器所入,則米至三萬二千六百石,而折價則錢至二十萬七百五十兩矣。上曰,鳥銃鐵物,可以用之乎?民始曰,鐵則用之云,而收其矢簇,則爲二十六石矣。善復曰,軍器當以更造乎?上曰,經費則極難矣,先王朝節用,何如而一時豈可盡費乎?尙喆曰,然矣。所燼軍器之數,雖以國力,何以一時盡造乎?次次造成,似好矣。上曰,軍器寺弓失,何如?似不如內弓房所造矣。善復曰,近來所造,則頗勝於前制矣。今有鳥銃萬餘柄,長箭萬餘浮,可以內入乎?上曰,旣是在彼,何必內入乎?尙喆曰,俄陳移御事,以循區區之請,不勝幸矣。上曰,慈殿筋力,雖以房闥之間,有難起居,是則必難,當觀勢爲之矣。尙喆曰,此統制使徐有大狀啓也,今秋三南水操,依事目各其前洋設行,而本營所屬舟師,來八月十一日,設行爲辭矣。停操已久,何可一任抛廢?依狀請擧行之意,分付,何如?上曰,依爲之。出擧條又啓曰,此平安兵使李漢昌狀啓也,以爲今秋巡操,依例擧行事,請令廟堂,稟旨,分付矣。春南秋北,自是定式,而本道巡操,何可無端停廢乎?依狀請擧行之意,分付,何如?上曰,依爲之。出擧條又啓曰,此南兵使吳載熙狀啓也,以爲今秋南各營習操及三·甲左右營,各其官鎭門聚點,依定式擧行事,請令廟堂,稟旨,分付矣。本道停操,歲已久矣。一向抛廢,誠極可悶,南各營習操及左右營官門聚點,一竝依狀請擧行之意,分付,何如?上曰,依爲之。出擧條又啓曰,此黃海兵使趙圭鎭狀啓也,今秋習操及各邑鎭軍器點視,與別武士鄕騎士武學都試設行事,請令廟堂,稟旨,分付。此全羅兵使李長燁狀啓也,以爲道內五鎭營·三山城·珍島獨鎭巡操及營將巡點,依例擧行事,請令廟堂,稟處矣。湖南·海西,不可以昨年行操,遽然停止,竝依狀請擧行之意,分付,何如?上曰,關西外,昨年行操處,今番特爲停操,以爲息肩之道,可也。尙喆曰,湖南,以昨年行操處,亦當停操,營將巡點,一體停止之意,分付,何如?上曰,依爲之。出擧條又啓曰,此洪忠兵使申大謙狀啓也,以爲今秋習操巡歷及營將巡點,何以爲之事,請令廟堂,稟旨分付矣,本道停操,今爲五年之久,詰戎之政,不可一任疎虞,依狀請擧行之意,分付,而行操之年,營將巡點,不可竝行,此則使之停止,何如?上曰,依爲之。出擧條又啓曰,此洪忠水使柳鎭說狀啓也,以爲今則臣旣兼守城將,今秋安興城操及守城將巡點,依例擧行事,請令廟堂,稟旨分付矣,城操依例擧行,巡點今姑停止之意,分付,何如?上曰,依爲之。出擧條又啓曰,此守禦使金鍾秀狀啓也,以爲本廳屬三營束伍及左右部牙兵,今秋合操,何以爲之事,請令廟堂,稟旨,分付,此摠戎使徐有寧狀啓也,以爲坡州·長湍束伍軍兵等,今秋輪操,何以爲之事,請令廟堂,稟旨,分付矣,兩營之不行操,亦已久矣,論以詰戎之政,不當一向抛廢,竝依狀請擧行之意,分付,何如?上曰,左右相之意,何如?命善曰,詰戎之政,非不重矣,而一番動民,民弊不少,此亦不可不軫念處,守禦廳,則昨秋歷臨南漢時,近邑軍兵,多日出待,今又調發行操,則實有勞苦之慮,摠戎廳,則每當西道幸行,斥候等節,專當擧行,從前久未行操,亦出軫弊之意也。臣意則兩營秋操,竝姑停止,恐似得宜矣。徽之曰,詰戎之政,國之重事,守·摠兩營之操鍊,多年廢却,誠甚疎虞,雖有一時動民之弊,卽今年事,庶有豊登之望,當此連豊之時,許令行操,恐似得宜矣。上曰,領府事之意,何如?弘淳曰,操鍊重事也,行之爲常事,有時停止,出於軫念也。二者固不當偏廢,而目下事情,臣未能料量,不敢臆對矣。上曰,諸將臣,亦陳所見。善復曰,詰戎之政,國之重事,久而不行,事甚悶然,秋成尙遠,觀勢稟處,似宜矣。鍾秀曰,停之則戎政太疎,行之則民弊不些,此誠難處,然本廳合操輪操之竝廢,今至十五年之久者,由於合操一番設行,然後始行輪操,本有定式,而合操擧措,最張大行之極難,故輪操亦緣,此自歸於停廢,此爲可悶,聞外方,則合操雖停,越次行輪操,已有近例云,此例似宜通行矣。衍祥曰,臣則未及商度,而詰戎之政甚重,然姑觀秋成而處之,似好矣。柱國曰,詰戎之政,不可久廢,守禦廳則臣雖未詳,至於摠戎廳,則廢操已久,今年庶有豊登之兆,如此之時,若又不行,則恐無可行之日,臣意則許令行操,似宜矣。敬懋曰,守·摠兩營,世或稱較輕於三軍門,而此是南·北城主將設置,本意不輕而重,多年廢操,已甚疎虞,而今當連豊,合輪間又將慮弊停操,則恐非得宜矣。有寧曰,詰戎之政,關係甚重,而本廳行操,已至十年之久,今年適値稍登,固不可停廢,而第此一擧,軍民所費不些,雖當豊歲,爲弊則甚巨,此似可悶。上曰,昨秋行幸,旣多調發之軍,山城駐蹕,略鍊城操之式,停固無妨,設必貽弊,守廳合操,特爲停止,越次行輪操,他道之例,足可爲據,而予則以爲若於今番,遽然許施,則因循遷就,決無合設之日,姑俟來頭,行合操後依守禦使言,定式似未晩矣。至於摠廳習操,不但抛置已多年所,又無昨秋之役,況以才經遠道之幸,民勞費鉅,今秋謁陵,不欲定百里之外,依例行操,實合詰戎之政,而亦不無潤狹,只行長湍輪操,諸凡束濕操切,亦依昨日傳敎,自本司,嚴關申飭,可也。出擧條又啓曰,此京畿監司李鎭衡狀啓也,以爲本營巡牙兵,間五年習操,旣有節目,癸巳年行操後,連爲停止,今秋巡路,依節目設行事,請令廟堂稟旨,分付矣。旣已設置之後,其間停操,亦過五年之限,依例擧行之意,分付,何如?上曰,停止,可也。出擧條又啓曰,惠堂有闕之代,吏判金鍾秀,還爲差下,何如?上曰,依爲之。出擧條吏曹判書金鍾秀,惠廳堂上還差事。榻前定奪上曰,吏判必欲遞其本職,是實難矣。尙喆曰,鍾秀之今此乘疲馬急上來,便同奔問之行,是心可貴矣。臣謂之以此心圖報國家云矣。又啓曰,濬川漸晩,擧行無人,堂上未差之代,知事具善復,還爲差下,何如?上曰,依爲之。出擧條知事具善復,濬川堂上還差事。榻前定奪藥房都提調鄭弘淳,伏請問候。上曰,卿須出外,依例爲之,好矣。弘淳曰,以淸暑六和湯,當爲進御乎?上曰,自差備待令,可也。濟恭曰,年分事目,非久當啓下矣。敬差官出送與否,稟定然後,可以擧行,而近年連使道臣擧行,今番,何以爲之乎?上曰,依近例擧行,可也。出擧條濟恭曰,近來京上木物,日漸極貴,每欲一番稟達矣。上曰,何其極貴也?民始曰,木物運來時,各邑則初無收稅之式,只有湓院收稅矣。今則各邑,擧皆執捉收稅,故木商絶無而僅有,以是而木物極貴矣。濟恭啓曰,外監革罷之後,經用木物,定都庫策應,而所貿木物,每年報備局定數發關,使之流下,所經各邑,無得收稅,節目申嚴,而近來外邑,任自執留,從而收稅,故京外木物,比前踊貴,以致營繕之役,每患苟簡,此不嚴飭,後弊無窮,自今以後,都庫木物,自備局發關之數,則所經沿邑,無敢如前執留收稅,而如有違越節目之弊,則該守令,隨現論罪之意,更爲申飭,何如?上曰,自備局査實,如有改矯之端,劃卽釐正,可也。出擧條善復曰,以本營事,有區區所懷,敢此仰達,武藝別監,固是輦下親兵,不可不精選矣。上曰,卿之前日所選,皆是一當百之人,而近日所選,都不如前,是何故也?善復曰,頃者退選中,亦有可用人矣。上曰,陵行前,以何等人抄納乎?第當觀之矣。命善曰,武藝以禁御兩營,抄擇,何如?上曰,兩營亦有有根着之人乎?命善曰,亦有之矣。上曰,都不如訓局矣。柱國曰,兩營雖有根着之人,實非近侍之人矣。上曰,觀其物情爲之,可也。善復啓曰,近來武藝別監規避,已成痼弊,當其抄擇時,可堪於別監者,必欲圖免,軍習萬萬痛駭,此後或有如前之弊,則各別嚴刑,海島充軍事,定式施行,何如?上曰,依爲之。出擧條善復曰,武藝別監,本是陞戶之軍,而自鄕上來時,産業稍優矣。多年居京,漸至貧殘,或有負債逃亡者,或有故爲逃躱者,當初抄選時,該道守令,如以着實良丁擇送,則寧有如此之弊乎?此後若或有慢忽擧行,則該道監司罷職,該守令先罷後,拿逃躱人,絶島定配,以飭來效,似好矣。上曰,出擧條申飭,可也。尙喆曰,訓局陞戶,卽輦下親兵,事體自別,必以元居有根着良丁,別爲抄選者,法意至嚴,若或換名代定,則道臣推考,守令罷職,監色刑配事,明有頒下事目,而近來外邑,專不致念,每當式年,不問其根着,不擇其身手,一任鄕色之舞弄,苟然抄送,故人物之疲劣,逃亡之相續,未有甚於近年,國綱之寒心,莫甚於此,今當式年,宜有別般振刷,爲先嚴飭諸道,無敢如前慢忽,俾無點考時隨現抵法之意,預爲出擧條各別嚴飭,以責其擧行之實效,何如?上曰,依爲之。鄕人子弟之陞戶上京者,率皆抵死謀避,勢所固然,蓋彼抄上之類,離土挈家,托跡客地,還歸無期,勞役多端,究厥情理,誠極切矜,然此法決不可廢,而致此弊瘼職由監司守令之不有飭令,任諸猾鄕之故也。若就富實良丁中,公選精遴,則豈有疲劣之弊,逃亡之患,無依故疲劣,無産故逃亡,至於軍伍之不壯,有不暇言,以公以私,寧不寒心?前後訓將,筵稟嚴飭,非今斯今,而外邑奉行,未見其效,此大關紀律,豈非慢京師之一端乎?自訓局,限前預爲另加嚴關,分付,抄陞之後,雖一名,如有不叶者,無異故犯之故犯,無論某道,監司則罷職,守令則先罷後拿,勘以重律,斷不可已,今番係是屢飭之後,依此律名,隨現草記,訓將若因循不論,亦難免不職之責,惕念擧行,亦以此意,行會諸道,擧行刑止,使之狀聞。出擧條。衍祥啓曰,臣於本曹事,有區區所懷,敢此仰達矣。武藝別監,名雖掖隷,實是肘腋親兵,關係之至重,緩急之可用,有非他禁旅之比,況今宿衛疎虞之時,防護之節,專責此輩,則其所以試以技藝,優其賞齎者,在所不已,而但昔之武藝別監之數,只是一百,而今加五十人,昔之試藝,只是春秋兩等,而今爲四等,昔之粗解數技者,今皆精通十八技,名數旣增,而技數等數又加焉。故賞格布木之自臣曹上下者,比前不啻倍蓰,每年如此,加用甚多,臣曹之經費,亦不可不念,臣意則此後春秋兩等賞格,依前例,自臣曹,上下,夏冬兩等賞格,禁御兩營,分當一等,則在臣曹,無加用之弊,在兩營,有共濟之義,均之爲重宿衛之道,下詢大臣而處之,何如?上曰,武藝之四等賞格,專委於兵曹,則實有難繼之慮,兵判之言,何如?尙喆曰,兵判之言無怪,而姑令兵曹擧行,似好矣。命善曰,兩營則非武藝施賞之所,依前擧行,好矣。上曰,卿言甚好,更考本曹每年剩數,參以賞木四等容入,而餘數不敷,則不可無從長變通之道,後日次對,更爲稟處,可也出擧條熤曰,厚陵陵官報狀,王妃陵上莎草,有枯損處云,所當自該曹,卽爲草記入啓,而久遠陵寢,修補之役,極爲重難,且各陵莎草枯損處,則本陵官播種以補,旣有先朝受敎,今亦使陵官,依受敎擧行,何如?上曰,依爲之。出擧條上曰,甲申年儲承殿火災,戊寅年萬壽殿火災後,曾有慰安祭設行之事,禮曹果有謄錄乎?熤曰,考例臣曹,則元無所錄矣。上曰,是則似見漏矣。其時萬壽殿火災時,設行慰安祭,似是狎近太廟故也。考諸政院日記,有所載錄,故意謂禮判,應爲啓達矣。禮曹則初無所錄,故果如是矣。大司諫李敬玉進伏。上曰,近日城上所,連爲不備,爾以諫長,當爲規警下僚,而何能如是乎?命善曰,渠以諫長,不能董飭,事甚不善矣。敬玉曰,臣人微言淺,本不合於淸朝耳目之任,而猥忝長官,不能董飭下僚,屢闕院啓,致勤嚴敎,溺職之罪,於是益著,其何敢一刻晏然於臺次乎?請命遞斥臣職。上曰,勿辭。左承旨李亨逵曰,大司諫李敬玉,再啓煩瀆,退待物論矣。上曰,知道。出擧條,亨逵曰,大司諫李敬玉,引避退待矣,獻納尹長烈,卽爲牌招,以爲備員傳啓之地,何如?上曰,依爲之。出擧條獻納尹長烈牌招事。出榻敎命書藥房批答。上曰,今番失火事,其在懲後之道,根因不可不嚴覈矣。尙喆曰,事當從速跟捕,而燈燭房入直人,亦不可不嚴處矣。上曰,其中亦必有可冤者矣。尙喆曰,刑判,今日政差出,似好矣。上曰,後日政出之,可也。命退,諸臣以次退出。
庚子七月十四日辰時,上御誠正閣。右承旨入侍時,右承旨徐有防,假注書趙興鎭,兼春秋張顯慶·金廷龍,以次進伏訖。上曰,都承旨在於藥房乎?有防曰,今日仕進於藥房,今方監煎云矣。上曰,次對詣閤乎?有防〈曰〉,入侍見之,備堂方來會閤外矣。上曰,都承旨監煎後,亦爲詣閤之意,分付。命退,承史以次退出。
庚子七月十四日申時,上御誠正閣。坐直承旨入侍時,左副承旨朴祐源,假注書趙衍德,記注官張顯慶,記事官金廷龍,以次進伏訖。上曰,今則所恙,何如?祐源曰,病勢今始差勝矣。命書傳敎曰,本寺有擧行事,提調排望無人,前軍器提調具善復仍任,明朝使之來待。命退,諸臣以次退出。
庚子七月十四日初更,上御誠正閣。坐直承旨入侍時,左副承旨朴祐源,假注書趙衍德,記注官張顯慶,記事官金廷龍,以次進伏訖。上命書傳敎曰,今秋習操,昨年行操處,關西外,雖命停止,外此諸道,亦多設行之所,荐歉之餘,幸有稍稔之望,而及此時民又不得息肩奠居,裹糧赴陣,勞費不些,言念至此,殊極矜悶,然而詰戎重政,抛廢多年,民不知軍事,將不知兵務,寧不萬萬寒心?以彼較此,有輕有重,以是不得不許施,而亦豈可全然無飭,任其作弊受苦乎?曾聞行操時所費,不但糧資軍裝而已,漁賄索賂,爲弊多端,究厥難支之瘼,職由於守令之不禁斷,帥臣之不嚴束,今玆之敎,期用無犯,今番行操諸道,當有廉探之擧,以憑其勤慢,又聞以至犒饋,試藝等事,而官失虛費,兵不蒙賞云,此亦當在考察之中,以此意,自備局,別樣措辭,預先嚴明行會於諸道行操處,道帥臣,雖於營鎭官門聚點處,不有侵漁小民之弊,此則未行操諸道,一體嚴飭,朝筵因事亦有飭敎,而近來外邑,上自監司,下及守令,京司命令,慢不動念,豈其法禁稍弛,玩愒愈甚而然乎?先從此事,監兵使以下,隨現嚴勘,不遵令之藩閫牧守,何恤迎送?此亦爲民除害,竝令一體嚴飭,擧行形止,使卽狀聞。祐源曰,今日次對,擧條批答,未能諦聽,多有落漏,事甚未安,當該注書,推考警責,何如?上曰,依爲之。出擧條上曰,陞戶擧條,注書出去後,更爲正書以入。命退,諸臣以次退出。
上在昌德宮。停常參·經筵。
自昧爽至辰時,有霧氣。
夜一更,流星出天中淡雲間,入南方天際,狀如拳,尾長二三尺許,色白。
朴祐源啓曰,卽伏見慶尙左兵使李文德,右兵使洪和輔,束伍軍兵操鍊及營將節制使巡點狀啓,則今月初一日,封發者,今日始爲到院,雖未知中間稽滯之委折,而計其日字,至於一望之久者,事甚未安,原狀啓,係是戎務,纔已捧入,而不能檢飭之失,在所難免,當該帥臣,竝推考警責,何如?傳曰,允。
李亨逵,以都摠府言啓曰,今日入直內三廳武兼禁軍及軍兵等,中日習射,請出標信。傳曰,停。
傳于徐有防曰,都承旨入侍。
傳于徐有防曰,禮房承旨,馳詣宗廟景慕宮,奉審以來。
傳于徐有防曰,奉審承旨入侍。
傳于徐有防曰,口傳望,令次堂擧行。
朴祐源啓曰,吏曹參議沈豊之,謂有首堂,口傳望不爲擬入,陳疏到院,原疏纔已退却矣。成命之下,如是稽滯者,事極未安,推考警責,使之斯速擧行,何如?傳曰,允。
吏曹口傳有政,金魯淳爲成川府事,崔雲羽爲肅川府使,李獻慶爲三陟府使,李徹祥爲加平郡守。
傳于李亨逵曰,坐直承旨入侍。
傳于李亨逵曰,燈燭房照羅赤,別無可聞之端,放送。
傳于李亨逵曰,日熱如此,禁府時囚罪人保放。
李亨逵,以禁衛營將官來言,言啓曰,今日本營軍兵,日次私習云矣,敢啓。答曰,知道。
又以御營廳將官來言,言啓曰,今日本廳軍兵,日次私習云矣,敢啓。傳曰,知道。
李亨逵啓曰,合辭方張之時,諫院無詣臺之員,事甚未安,疏批未下之外,呈告人員,竝卽牌招,何如?傳曰,允。
以大司諫李敬玉,獻納尹長烈牌不進罷職傳旨,傳于李亨逵曰,只推。
以修撰李昌漢,副修撰尹行修牌不進罷職傳旨,傳于徐有防曰,只推。
徐有防,以弘文館言啓曰,修撰李昌漢,副修撰尹行修,旣有只推之命,卽爲牌招察任,何如?傳曰,允。
李亨逵,以義禁府言啓曰,京畿監司李鎭衡狀啓,據刑曹粘目內,加平前郡守金聖規,移本府處之事,允下矣。金聖規今方待命,卽爲拿囚之意,敢啓。傳曰,知道。
又以義禁府言啓曰,日熱如此,禁府時囚罪人,保放事,命下矣。時囚罪人李秉鼎·洪樂彬·李元碩·白萬興·金聖規等,依傳敎,竝保放之意,敢啓。傳曰,知道。
持平李夔所啓,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,夬正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁倍,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。第六件七件事,亟停勿煩。
庚子七月十五日辰時,上御誠正閣。奉審承旨入侍時,右承旨徐有防,假注書趙興鎭,兼春秋張顯慶·金廷龍,以次進伏訖。上曰,奉審後無頉乎?有防曰,無頉矣。上曰,擧案收來乎?有防曰,收來矣。仍命讀諸執事擧案訖。上曰,都承旨入侍。賤臣承命出,與都承旨鄭民始偕入進伏,命有防先退。上曰,今日熱,又如是蒸鬱,誠難堪矣。民始曰,老炎愈往兪甚,晩後更進淸暑六和湯一貼,下情,似好矣。上曰,好矣。仍命顯慶曰,代房,進去藥房,六和湯一貼,監煎以入。又命賤臣曰,吏曹,守令窠闕有無,知〈入〉。賤臣曰,有窠云矣。命書傳敎曰,守令有闕之代,口傳差出。命退,承史以次退出。
庚子七月十五日申時,上御誠正閣。坐直承旨入侍時,左副承旨朴祐源,假注書趙衍德,記注官張顯慶,記事官金廷龍,以次進伏訖。上曰,左承旨入侍。賤臣承命召李亨逵進伏。左承旨入侍事。出榻敎上曰,吏曹口傳政事催促。賤臣承命出諭。上曰,失火時,承旨幾人,來待闕外乎?祐源曰,四承旨倂爲來待門外,欲入丹鳳門之意,屢通于政院,欲爲微稟,則政院終不聽施,故未能入來矣。上曰,事固似然矣。上曰,時敏堂,頗優於景賢堂乎?亨逵曰,稍大於景賢堂矣。上曰,爾其詳知乎?亨逵曰,曾有入侍於時敏堂,故知之矣。上曰,訓局陞戶事,行關與否知入。賤臣承命出來,復奏曰,行關,自訓將家書發,故闕內待令書吏,則未能詳知,今此走馬往探云矣。上曰,備邊司紙尾二張持入。賤臣承命出來,以習操紙尾一張捧入,木物紙尾一張,姑未書出云矣。命讀紙尾,亨逵讀奏。上曰,備邊司行會公事捧入。仍命退,諸臣以次出。
上在昌德宮。停常參·經筵。
鄭宇淳啓曰,上達文字,固當敬謹,藩臣狀啓,尤宜審愼,而卽伏見慶尙監司趙時俊星州牧民人渰死狀啓,則其下款結辭,多添冗語,有違常格,所當還爲下送,而事係恤典,不得不捧入矣。事體所在,不可無警,推考,何如?傳曰,允。
李鎭恒啓曰,合辭方張之時,兩司無詣臺之員,事甚未安,除在外·被論疏批未下外,呈告人員,竝卽牌招,何如?傳曰,允。
傳于李鎭恒曰,右承旨入侍。
傳于朴祐源曰,黃海監司留待。
傳于朴祐源曰,黃海監司入侍。
李亨逵啓曰,兵曹判書李衍祥,以宣薦內禁衛取才,今方進去慕華館矣。所受命召,不得仍佩出城外,何以爲之?敢稟。傳曰,仍佩往來。
又啓曰,禁衛大將李敬懋,以訓鍊都監,今日慕華館取才時,一體進去矣。所佩命召乃右邊捕盜大將命召,大將牌·傳令牌,來請還納,何以爲之?敢稟。傳曰,仍佩往來。
下備忘記于李亨逵曰,黃海監司趙尙鎭下直,弓矢賜給。
又下備忘記于李亨逵曰,今下弓矢,阿山萬戶康秉圭,造山萬戶李夢虎處,給送。
刑曹判書前望單子入之,具善復落點。
以大司諫李敬玉,獻納尹長烈,掌令權德訓牌不進罷職傳旨,傳于鄭宇淳曰,只推。
傳于徐有防曰,坐直承旨入侍。
徐有防,以弘文館言啓曰,修撰李昌漢,副修撰尹行修,旣有只推之命,竝卽牌招察任,何如?傳曰,允。
以修撰李昌漢,副修撰尹行修牌不進罷職傳旨,傳于鄭宇淳曰,只推。
徐有防,以宗廟署郞廳,以都提調意啓曰,伏聞望祭前日,刑曹禁吏,混入於進排各司下隷出入之時,稱以犯禁,捉去司畜署,待令屠漢於廟門之內云,極爲驚駭,査問該曹,則果如所聞矣。太廟事體,何等嚴重,而況値淸齋之時,禁吏之無所顧忌,肆然突入,事未前有,大關後弊,此不可尋常處之。當該禁吏及隨從使令,令攸司,從重科罪,出禁堂上,難免不能檢飭之失,罷職。廟司祭監,初不嚴束,致使淸嚴之地,有此不謹之事,守門部長,未能申嚴門禁,不察雜人之攔入,其在懲勵之道,亦不可無飭,伊日廟司官員及祭班監察·入直部長,一竝拿處,何如?傳曰,允。此前所未有之事,果使朝家敬謹之誠,無或少忽,則掌法之地,豈有此駭擧?悚然之外,不勝慙嘆,其時堂上,不可罷職而止,爲先拿問定罪,攔入吏隷,嚴刑一次,捧供以聞,皆令當日內擧行。
傳于徐有防曰,禁府坐起,令次堂擧行。
鄭宇淳,以兵曹言啓曰,宣薦內禁衛取才時,三技以上入格人,單子書入之意,敢啓。傳曰,知道。
李鎭恒,以刑曹言啓曰,燈燭房照羅赤,別無可聞之端,放送事,命下矣。依傳敎,照羅赤太興大,卽爲放送之意,敢啓。傳曰,知道。
持平李夔所啓,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁倍,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。第六件七件事,亟停勿煩。
左議政徐命善箚曰,伏以,秋曹禁吏之冒入太廟丹門之內,此實前所未聞,臣不勝驚駭,先以草記仰請諸官之罪,臣亦擬將引咎於批下之後,卽伏承聖批,至有悚然慙歎之敎。臣於是,尤不任萬萬惶感之至。臣旣待罪提擧,平日董飭之政,苟能隨處淬勵,則爲廟司者,豈容一亳放心,致有此不謹之事?爲監門者,亦豈敢慢不申禁,乃有此欄入之擧乎?若論不職之辜,臣實爲首,而郵罰不加於臣身,聖敎至勤於反躬,揆以國體,寧有是哉?玆陳短箚,敢效自劾之義。伏乞聖明,亟命攸司,重勘臣罪,以嚴事面,以安微忱,千萬幸甚。取進止。答曰,省箚具悉卿懇,凡在虽虽,尙解廟儀之深嚴,況掌法之吏乎?若此不已,將至攔入闕門後已,此亦紀綱所係,綱紀不張,獨非自咎處乎?不可以微事而忽之,至於卿所控引,得非過當,朝日晉接有命,安心勿辭造朝焉。仍傳曰,此批答遣史官,傳諭于宗廟都提調。
庚子七月十六日,兼春秋洪光一。禁府啓目,刑曹參議兪恒柱,望祭前日,刑曹禁吏,混入於進排各司下隷出入之時,稱以犯禁,捉去司畜署,待令屠漢於廟門之內,出禁堂上,難免不能檢飭之失,議處,何如?傳曰,日熱如此,以草記議處照律爲良如敎。
刑曹啓目,書吏趙昌福,使令崔興大,憑藉禁牌,敢爲攔入,恣意執捉,此輩俱以臣曹之禁吏,作此無前之擧,臣惶恐待罪爲白乎旀,兩漢俱已遲晩,所當一體依律嚴勘是白乎矣,旣有捧供以聞之命,上裁,何如?傳曰,卿則雖不預本事,同在一曹,而始旣不禁,末又未覺者,不可無視警之道,推考爲旀,吏隷段,一次刑訊,所以尊事面重事體之意,亦足懲治,竝照律後,放送爲良如敎。
禁府啓目,宗廟署令鄭彦昇,司憲府監察李尙謙,部將朴聖恕等,淸齋之時,禁吏突入,門禁不嚴,雜人攔入,李尙謙段,議處,鄭彦昇·朴聖恕等段,刑推得情,何如?傳曰,日熱如此,以草記議處,照律爲良如敎。
庚子七月十六日辰時,上御誠正閣。黃海監司入侍時,黃海監司趙尙鎭,左副承旨朴祐遠,假注書趙衍德,記注官張顯慶,記事官金廷龍,以次進伏訖。上曰,進前,以次進伏。上曰,坐直誰耶?祐遠曰,右承旨徐有防,同副承旨鄭宇淳矣。上曰,監司之任,爾雖初除,已知其善爲矣。些少文報之際,宜可惕念,而至於彈壓之節,亦善爲之,可也。爾雖擬望而除拜,如或有不善爲之之事,則是予之責也。尙鎭曰,臣本無才能,而聖敎至此,將何以仰答聖意乎?不勝惶悶矣。祐遠,進讀宣諭,尙鎭跪受後,上曰,今日發程乎?尙鎭曰,今方出城,明日將發行矣。上曰,到界則何日乎?尙鎭曰,今二十一日矣。命退,諸臣以次出。
庚子七月十六日辰時,上御誠正閣。右承旨入侍時,右承旨徐有防,假注書趙興鎭,兼春秋張顯慶·金廷龍,以次進伏訖。上曰,海伯留待乎?有防曰,留待矣。上曰,金載瓚之母病,何如云耶?賤臣曰,一向沈重云矣。上曰,備局材木卜定事,姑勿行關,明日大臣入侍後,更爲商量下敎,以此分付。命讀公事訖,命退,承史以次退出。
庚子七月十六日申時,上御誠正閣。右承旨入侍時,右承旨徐有防,假注書趙衍德,記注官張顯慶,記事官金廷龍,以次進伏訖。上命書傳敎曰,觀此嶺伯狀聞,星州牧商船之渰沒致死,若是夥然,計全船所乘人名,幾至三分一,殊極矜慘,其中或有不知姓名居住人云,如是他邑之民,尤甚惻然,卽令除尋常另加査問道內列邑,拯出屍身後出給,渰死諸人,各別顧恤,沙工金都也之拯活,至於近二十三名之多,不可無別樣聳勸之典,自本道元賞典外,更加施賞事,分付。上曰,文采五尙不上來乎?有防曰,尙今不來云矣。上曰,嚴關于平安監司,使之催促上來。有防曰,近來兼史,或直史局,或有實病,每當預備有頉之時,實無推移備員之道,故都政之後,以兼春秋文采五,趁卽上來之意,另飭該營,使之罔夜知委者,非止一二番,而今已數旬,迄無動靜,遠外事故,雖未知其如何,而上來與否間,該營之尙不報來者,事體誠爲未安,該道監司,推考,更爲星火知委,俾卽催促上來之地,出擧條申飭,何如?上曰,依爲之。出擧條上曰,刑吏之攔入宗廟,極爲驚心,以何故而致此也?有防曰,稱以禁吏,如是攔入,事未前聞,不勝驚駭矣。上曰,金魯淳,頗以爲喜乎?有防曰,魯淳之爲喜,有不可言矣。上曰,前在江陵時,未能善治云,今又如是,則是予之責矣。有防曰,今則老熟,似勝於前矣。有防曰,習操擧條,係是軍務事,勿出朝報以各軍門畿營,使之知委,似好矣。上曰,依此擧行,可也。有防曰,俄聞藥房掌務官所傳,則生脈散當爲進御乎?上曰,置之。有防曰,香薷散,以爲進御乎?上曰,是則進之。上曰,大臣,明日早食前入侍。命書傳敎曰,大臣明日入侍事,遣史官傳諭。刑曹判書前望單子入之事。出榻敎刑曹判書具善復落點。命讀再昨日擧條,與各道狀啓。有防讀奏,至嶺伯狀啓,有防曰,嶺伯狀啓中,措辭不成狀例,推考警責,何如?上曰,出外請推,可也。命退,諸臣以次退出。
庚子七月十六日初更,上御誠正閣。坐直承旨入侍時,右承旨徐有防,假注書趙衍德,記注官張顯慶,記事官金廷龍,以次進伏訖。上命讀刑曹公事,有防,讀奏訖,命書判付。上曰,金華鎭兵判時,宣薦人試射入格者,今番新薦試射時,如或見漏,則當欲更試,故使問兵曹矣。有防曰,問于兵曹,則別無見漏者云矣。命書傳敎曰,聞今日宣薦內禁衛取才設行云,此乃向日破薦後,更設也。前者入格之人,今番果皆無遺入格乎?抑有前入格而今或見漏乎?毋論新舊薦,更試時,以已入格人,若有見漏者,可爲矜悶,詳問該曹,以啓。上曰,禁府開坐與否知入。賤臣,承命出來,復奏曰,開坐已久,公事今將來到云矣。命書左議政箚批。命書傳敎曰,以今番事觀之,廟內多不敬謹可知,豈不悚然?不特出禁一事,凡係不如法不遵式事,從後隨聞見嚴勘,各別察飭,若無上箚董飭,何以知之?都相之修擧,固已感嘆,廟官齋官之怠忽者,亦卽摘發論罪,無復如今日之弊事,都提擧,知悉。命退,諸臣以次出。
上在昌德宮。停常參·經筵。
李鎭恒啓曰,合辭方張之時,諫院無詣臺之員,事甚未安,疏批未下外,呈告人員,竝卽牌招,何如?傳曰,允。
朴祐源啓曰,以來十八日,專經武臣殿講,取稟。傳曰,待下敎爲之。
徐有防啓曰,以二十日輪對,取稟。傳曰,爲之。
李鎭恒,以禁衛營將官來言,言啓曰,今日本營軍兵,日次私習云矣,敢啓。傳曰,知道。
又以御營廳將官來言,言啓曰,今日本廳軍兵,日次私習云矣,敢啓。傳曰,知道。
傳于朴祐源曰,禮房承旨入侍。
都承旨前望單子入之,徐浩修落點。
傳于李鎭恒曰,都承旨牌招。
以大司諫李敬玉,獻納尹長烈牌不進罷職傳旨,傳于李鎭恒曰,只推。
李鎭恒,以卽者義禁府都事來言,言啓曰,兪恒柱·鄭彦昇·李尙謙·朴聖恕等,以草記議處照律事,命下,而判義禁未差,次堂則議處照律,例不得擧行云,何以爲之?敢稟。傳曰,令次堂擧行。
吏批啓曰,判書金鍾秀,疏批未下,參判未差,小臣獨政未安,何以爲之?敢稟。傳曰,只出緊任。
徐有防,以吏批言啓曰,新除授咸興判官金愚呈狀內,矣身八耋老母,素抱貞疾,四五年內,轉側須人,無他兄弟,晝夜將護,目下形勢,千里北關,萬無離捨往赴之望云,親年七十嵗以上者,勿差三百里外遠邑守令事,載在法典,依例改差,何如?傳曰,允。
又以吏批言啓曰,戶曹正郞尹光裕,佐郞金履中呈狀內,俱以身病甚重,勢難察任,竝姑改差,何如?傳曰,允。
吏批再啓曰,咸興判官,今當差出,而本府以營下劇邑,物衆地大,素稱難治,他道有聲績未準朔·未準限守令,竝擬,何如?傳曰,允。
傳于徐有防曰,在外兵曹堂上許遞,郞廳改差與未差代,今日政,各別擇差。
吏批,判書金鍾秀疏批未下,參判未差,參議沈豊之進,右承旨徐有防進。有政。以徐有鍊爲正言,鄭福煥爲正言,金翊休爲校理,鄭民始爲戶曹參判,申大升爲刑曹參議,吳大益爲兵曹參知,兪漢敦爲刑曹佐郞,蔡濟恭爲判義禁,李顯模爲兵曹正郞,李㻋爲戶曹佐郞,尹昌濂爲咸興判官,趙英鎭爲兵曹參議,李東稷爲兵曹佐郞,時敏堂重建都監堂上具善復·鄭民始單付,郞廳李壽仁·李廷恢單付,折衝黃爾泰,今加嘉善,武臣堂上祿試射時,片箭貫一中邊二中,加資事承傳,軍器提調具善復,仍任事承傳,贈吏曹判書安壽咸贈左贊成,贈吏曹參判安陞贈吏曹判書,贈左承旨安應會贈吏曹參判,以上,判敦寧安三代追贈。
傳于李鎭恒曰,今日赴政銓官,從重推考。
兵批,判書李衍祥病,參判李聖圭入直進,參議李義行受由在外,參知未差,左承旨李亨逵進,副司直金華鎭·金孝大·鄭民始·金夏材單付,副司果洪柱翼單付。
下備忘記于徐有防曰,吏曹判書前望單子入之。
徐有防啓曰,守禦使金鍾秀,時無職名,令該曹,口傳付軍職,何如?傳曰,允。
兵批,口傳有政,副司直金鍾秀單付。
徐有防,以弘文館言啓曰,修撰李昌漢,副修撰尹行修,旣有只推之命,竝卽牌招,何如?傳曰,允。
鄭宇淳,以重建都監言啓曰,今日臣等會同坐起後,本都監應行事目,參考前例,酌定磨鍊以入之意,敢啓。傳曰,知道。此後草記及京外公文,必稱時敏堂重建都監,可也。
朴祐遠,以義禁府言啓曰,時囚罪人兪恒柱·鄭彦昇·李尙謙·朴聖恕等,原情公事判付內,日熱如此,以草記議處照律事,啓下矣。兪恒柱段,秋曹禁吏,混入於肅嚴之地,致有此無前之事,事之驚駭,莫此爲甚,當初發禁之官,烏可免不能檢飭之罪乎?以此照律罪,鄭彦昇·李尙謙等段,太廟事體,至爲嚴重,而不能嚴束禁斷,致有禁吏之攔入,事極可駭,竝以此照律罪,取考律文,則大明律不應爲條,有曰,凡不應得爲而爲之者,笞四十,名例有曰,犯私罪,笞四十,附過還職,大典推斷條,有曰,犯枉法受贜外,笞杖竝收贖云矣。兪恒柱·鄭彦昇·李尙謙等,各笞四十收贖,附過放送,朴聖瑞段,身爲守門部將,禁吏攔入廟內之時,不能覺察,有此無前之駭擧,其不善守門之罪,在所難免,以此照律罪,取考律文,則大明律太廟門擅入條,有曰,凡擅入太廟門者,杖一百,守衛官失覺察者,減三等杖七十,大典推斷條,有曰,犯私罪杖七十,奪告身二等,犯枉法受贜外,笞杖竝收贖云矣。朴聖恕杖七十,收贖,奪告身二等,放送,何如?傳曰,允。有功議者,各減一等其中兪恒柱,則縱吏作梗者,此人也,後時不覺者此人也。無論聞知與不聞知,論厥首辜,不但不可免,昨日批旨,旣曰,不可罷職而止云爾,則議讞之律,反居其下,至請付過放送,此帶職者還職之律也。寧有如許意義,縱或諉之無可傍照律云,而此亦有不然者,以此以彼,旣乖掌法之責,又失平反之意,奪告私罪,獨可用於疲殘之一部將乎?大是不審,當該堂上罷職,更令又其次堂上,照律以聞。
又以義禁府言啓曰,時囚罪人兪恒柱,照律草記批旨內,大是不審,當該堂上罷職,更令又其次堂上,照律以聞事,命下矣。兪恒柱段,秋曹禁吏之冒入於肅嚴之地,此實前所未聞,事之驚駭,莫此爲甚,發禁之官,苟能嚴加檢飭,則下吏何敢恣意攔入乎?論其罪犯,萬萬可駭,以此照律罪,取考律文則大明律不應爲條,有曰,凡不應得爲而爲之,事理重者,杖八十,大典推斷條,有曰,犯私罪杖八十,奪告身三等,犯枉法受贜外,笞杖竝收贖云矣。兪恒柱杖八十收贖,奪告身三等,放送,何如?傳曰,允。有功議減一等。
又以義禁府言啓曰,時囚罪人鄭彦昇·李尙謙等,笞四十收贖,附過放送,朴聖恕,杖七十收贖,奪告身二等放送事,草記批旨內,有功議者,各減一等事,命下矣。李尙謙·海安君七寸親云,議減一等,笞三十收贖放送,而鄭彦昇·朴聖恕等,無功議云矣,敢啓。傳曰,知道。
持平李夔所啓,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁倍,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。第六件七件事,亟停勿煩。
左承旨李亨逵疏曰,伏以臣於向日,乞遞廚院副提擧之任也,伏承聖批,有仍帶之命,黽勉蹲冒,固已萬萬不安,而且因前知申之兼尙方提擧,本院副提擧,臣又蒙恩點矣。雖是格外,不敢控辭,多日兼帶,徒切愧悚,卽者長僚新拜,參以公格,不可一時濫叨,玆敢援例陳懇。伏乞聖明,俯垂諒察,將臣所兼廚院尙方兩副擧之職,竝賜遞改,以重官方,以安賤分,不勝幸甚,臣無任屛營祈懇之至。答曰,省疏具悉。一院自有應嫌,尙衣副提調,則許遞。
司諫趙榮弼疏曰,伏以臣待罪之中,伏奉除旨,以臣爲通訓大夫司諫院司諫者,臣驚惶罔措,不省攸爲,仍伏念臣,受恩罔極,莫效絲亳之補,則惟當有除輒應,以爲報答之階,而臣之所患伏暑,便作痼疾,入夏以來,飮食全廢,涔涔貼席,殆無生意,此際除旨遽下,恩諭遄降,臣怵分畏義,不敢以疾病,淹滯君命,力疾登途,冒炎作行,首尾十餘日,始抵私次,而病情越添,內熱外寒,上吐下瀉,似瘧非瘧,百症交攻,眞元澌綴,奄奄有垂盡之慮,而此病狀,旬月之內,萬無動作之勢,敢將實狀,仰瀆宸嚴。伏乞聖明,天地也父母也,俯垂諒察,特賜鞶帶之遞,以安微分,千萬至禱,臣於乞免之章,不宜贅及他說,而區區愚衷,急於沐浴之義,略入文字,庸備淸覽,伏惟裁察焉。嗚呼,今日之國勢,安乎否乎?今日之朝象,靖乎否乎?亂逆未討,危機自如,神人之憤益深,共戴之恥尤切,殿下試思之,罪犯如鄭妻龜柱,而得逭王章者有之乎?三司之請,非三司之言,乃是一國共公之論,而孟子所謂國人皆曰,可殺者,則殿下何所憚而不賜允從乎?亂臣賊子,何代無之,而女逆之作,史牒所無,挾匕之變,出於掖隷,伊時駭機之危急,至今思之,不覺髮豎而膽裂,何幸皇天惟朝宗,默佑我宗祊,妖腰亂領,次第伏法,宗社之幸,臣民之慶,莫大於此,而第窩窟未破,根柢尙存,春秋先治黨與之法,殆或近之,而周家殲厥巨魁之訓,大相逕庭,國家之失刑如此,而何以懲畏其亂逆乎?伏願聖明,亟從三司之請,以洩輿憤焉。噫,洪國榮之罪,可勝誅哉?內而擁重兵於咫尺之地,外而作威福於朝廷之上,百僚趨附,無不低仰於頤指之下,使一國含生之類,只知有國榮,而不知有國家,識者之憂嘆久矣,而此於國榮猶屬細故,不軌之心,潛滋暗長,及至阻遏大計,而綻露無餘則懲討之擧,出於公議,合辭之請,久而益激,而畢竟勘斷,止於歸還,豈有人臣之負犯如國榮,而罪止於斯者乎?殿下之尙今靳允,謂其有扶護聖躬之功耶?扶護聖躬,功則功矣,此特人臣職分內事爾,豈可以此而掩其不測之罪惡乎?拘顔牽私,不能爲官擇人之聖敎,如日中天,孰不欽仰哉?然而若又拘顔牽私,不能明正典刑,則所失豈與不能爲官擇人同日而語哉?法者祖宗之法,三尺至嚴至公,恐非殿下之私自操緃者,臣謂國榮瀝遏大計之罪,亟命攸司,依律處斷,其餘在啓中諸罪人,論其輕重,一竝勘律,斷不可已也,臣無任屛營祈懇之至。答曰,省疏具悉。所陳當留意,爾其勿辭察職。
吏曹判書金鍾秀疏曰,伏以臣於銓職,必遞之義,已悉於日前縣道疏中矣。卽以守令多窠,有口傳差出之命,而擧行無路,不得不冒申前懇焉。噫,臣位已亢矣,病已殆矣。懍懍危懼,寤寐靡寧,而銓衡之任,尤係臣促命之地,似此情狀,業已蒙聖慈之所矜惻,故前後許解,皆出特恩,昨筵下詢,實仰曲念,臣伏而承聞,不勝感泣,而臣旣猥不敢自陳,人亦無爲臣地者,遂未蒙終朝之遞,臣誠躁悶抑鬱,而卸擔之願,從此可遂,終始曲遂之澤,臣方顒祝,而當遞之職,一日在身,則此等擧行之事,每因僚官之推讓,輒致成命之稽滯,事面有傷,私心不安,有不可不及時變通,至若惠廳新命,尤出意外,不損益之,此之謂也。宿趼之地,臣何敢爲飾讓計,而在今日則公私狼狽,所關非細,決不容因仍虛帶,而亦未暇倂列。伏乞聖上,亟命許遞臣銓職,使口政無滯,千萬幸甚,臣無任屛營祈懇之至。答曰,省疏具悉。言懇至此,可知其自多相妨本職,今姑許遞。
庚子七月十七日辰時,上御誠正閣。禮房承旨入侍時,右承旨徐有防,假注書趙興鎭,兼春秋張顯慶·金廷龍,以次進伏訖。上曰,都承旨入來乎?有防曰,俄纔入來矣。上曰,入侍。賤臣承命出,與都承旨鄭民始,偕入進伏。上曰,聞卿有暑病云,然否?民始曰,賤疾因日熱之愈甚,間間發作矣。上曰,昨日之熱,可謂今年內初有,入秋已過,炎熱尙熾,誠可悶矣。民始曰,昨日六和湯,亦爲進御乎?上曰,近日連進六和湯,故姑無暑症矣。上曰,都承旨許遞,前望單子入之。民始先退。上曰,三大臣入侍。賤臣承命出,與領議政金尙喆,左議政徐命善,右議政李徽之,偕入進伏。尙喆等曰,近來老炎益甚,此時聖體,若何?上曰,一樣矣。尙喆曰,王大妃殿症候,若何?上曰,一樣矣。尙喆等曰,惠慶宮氣候,何如?上曰,一樣矣。上曰,時敏堂,不可不改建,而材木若自京鳩聚,則實無各邑民丁運輸之弊,而自京鳩聚,似難措辦矣。尙喆曰,自京鳩聚,極可便好,而宮材無以求之矣。命善曰,安眠島禁養,專爲此等國用,而今若爲民弊,不爲卜定,則實非朝家封山禁養之本意,且時敏堂,旣是正堂之役,則與他行閣役事,事面自別矣。上曰,卿言果然,而此時民弊,豈不可顧乎?尙喆曰,聖敎誠至當,而自京實無鳩聚之道矣。上曰,重建時工匠,當以戶料兵布磨鍊,而目今經費罄渴,誠可悶矣。尙喆曰,今此時敏堂改建時所入物力,聖意不欲煩經費,其在仰體之道,不可無別般區劃,在前如此之時,多有關西木錢取用之例,別餉庫所在中錢二萬兩,木二百同,卽爲上送於重建都監之意,分付該道道臣,米則爲先以惠廳三百石,戶曹二百石,亦令劃送,何如?上曰,依爲之出擧條上曰,旣設都監,則堂郞似可啓下矣。尙喆曰,今此時敏堂改建,一依仁政門重建時舊例,設都監擧行事,旣已稟定矣。都監堂郞,分付該曹,卽爲啓下,何如?上曰,依爲之。出擧條命書榻敎曰,戶曹參判許遞,今日政差出。又命書榻敎曰,政官牌招開政。命退,諸臣以次退出。
庚子七月十七日酉時,上御誠正閣。左副承旨·戶曹參判,同爲入侍時,戶曹參判鄭民始,左副承旨朴祐源,假注書趙衍德,記注官張顯慶,記事官金廷龍,以次進伏訖。上曰,刑判已爲出去乎?祐遠曰,今已出往,將赴會同,而病則難强矣。命納圖形,民始擎進。上曰,將爲五十餘間矣。民始曰,計其間數則將加於此矣。上曰,作舍,連續於開泰門,可也。民始曰,自宿衛所板墻,仍續開泰門,則尤爲好矣。命納材木記,民始擎進。上曰,宿衛材木,何如?民始曰,所可用者,只爲三分之一,而若待新材木上來,則工役遲稽,事甚可悶矣。上曰,材木不足,則減其間數,似好矣。民始曰,此數則減之不得矣,所買材木,可用於行閣,而至於時敏堂,則有所未安,以北倉材木,撤用,似好矣。啓曰,時敏堂行閣,今當先爲改建,而卜定材木上來之遲速,有未可期,事當自京鳩聚,而他無拮据之道,惠廳北倉,今屬於守禦廳,許多庫舍,本廳則別無可用處,空棄朽傷,亦甚無義,限三四十間,取用,何如?上曰,依爲之。出擧條又曰,關西木錢之移劃者,使之卽速上送,而目下需用,他無措手之道,關西錢上來後還報次,禁衛營錢二萬兩,先爲貸用,何如?上曰,依爲之。出擧條又曰,今此重建時所入鐵物,不必卜定,御營廳多有所儲云,量宜取用,冶炭,自前卜定於外方,而此亦有弊,三軍門分排取用,何如?上曰,依爲之。出擧條上曰,以何日始役乎?民始曰,行閣則,以今十九日始役,時敏堂,則以今二十七日開基建礎,則以來月初四日擇定,而日字甚急矣。上曰,速成,可也。民始曰,凡工匠出入,當以何門爲之乎?上曰,以宣仁門往來,材木則以集賢門輸入,建陽門,則限畢役閉之,可也。上曰,別工作已定乎?民始曰,初以徐命全·李鼎模差定,而曾於奎章閣之役,只定一員,故今亦以一員差出,而以徐命全定之矣。上曰,將爲出六而徐鼎修必以爲喜也。冬前可以畢役乎?民始曰,行閣則今當速成,而時敏堂,亦可冬前訖役矣。命退,諸臣以次出。
上在昌德宮。停常參·經筵。
朴祐遠,以都摠府啓曰,今日入直內三廳武兼禁軍及軍兵等,中日習射,請出標信。傳曰,停。
朴祐遠啓曰,合辭方張之時,兩司無詣臺之員,事甚未安,除在外·被論外,未肅拜呈告人員,竝卽牌招,何如?傳曰,允。
傳于鄭宇淳曰,右承旨入侍。
朴祐遠,以禁衛營將官來言,言啓曰,今日本營軍兵,日次私習云矣,敢啓。答曰,知道。
又以御營廳來言,言啓曰,今日本廳軍兵,日次私習云矣,敢啓。答曰,知道。
吏曹判書前望單子入之,李福源落點。
傳于鄭宇淳曰,左副承旨入侍。
徐浩修,以卽者吏曹郞廳來言,言啓曰,今日開政事,命下矣。判書李福源,牌招不進,參判未差,參議沈豊之病不來,不得開政云,判書牌不進推考傳旨,今方捧入,而開政命下之後,不卽擧行,事甚未安,判書更爲牌招,參議一竝牌招開政,何如?傳曰,允。
傳于徐浩修曰,吏房承旨入侍。
傳于鄭宇淳曰,左副承旨入侍。
傳于鄭宇淳曰,戶曹參判,明日待開門來待。
以大司諫李敬玉,司諫趙榮弼,獻納尹長烈,掌令權德訓,持平李夔,牌不進罷職傳旨,傳于鄭宇淳曰,只推。
以吏曹參議沈豊之,牌不進罷職傳旨,傳于鄭宇淳曰,只推。
朴祐源啓曰,慶尙道按覈御史林濟遠,時無職名,令該曹,付軍職,何如?傳曰,允。
兵批口傳有政,副司果林濟遠單付。
傳于朴祐源曰,同副承旨入侍。
吏曹判書李福源疏曰,伏以臣,一疾經年,人事都絶,身不離於床簀,名猶寄於朝籍,前後逋命闕禮,罪不勝誅,而郵罰不加,德意彌勤,臣子臣時秀,臣從弟臣性源,屢從前席,歸傳聖敎,愍恤存問,無異家人,每一承聞,惶恐感泣,不意銓衡寵命,居然下降,臣手捧華誥,始焉震驚,繼以悼歎,震驚者,所被之非分也,悼歎者,欲進而無路也。噫,臣之病未趨朝,八朔于玆,寤寐一念,常懸象魏,恩除之下,豈不欲顚倒承膺,以伸犬馬之戀,而顧臣病形,比初雖減,開睫尙覺艱澁,視物終欠分曉,淸朗之日,如坐煙霧,尋丈之地,如望莾蒼,尋常書札,朝報等文字,隨其墨跡之濃淡,有能辨不能辨,戶庭之間,須杖而行,少有登降,必待傍人之扶携,似此模樣,雖無事居家,尙懍懍有顚跌之憂,將何以束帶彈冠,出入堂皇之上,趨走殿陛之間,以備百執事之末乎?嚴召三辱,特敎踵降,責勉鄭重,開導優游,奉讀再三,方寸自激,螻蟻微軀,顧何足恤,而區區情實,亳無假飾,雖以向來事言之,冗莫如樞府,閑莫如水曹,而終不能一肅恩命,此豈臣得爲而不爲哉?雖欲自力,無奈病何故耳,天地至仁也,日月至明也。由中之懇,庶蒙鑑燭,至於所叨職任之千萬不稱,猶屬餘事,不敢猥例。伏乞聖慈,俯賜憐察,將臣新授職名,亟命收還,仍治臣屢違召命之罪,以肅朝綱,不勝幸甚,臣無任屛營祈懇之至。答曰,省疏具悉。事屬難强,元不欲强之,若使卿登降殿陛,則或謂不可强,他必不甚難,卿其勿辭,俟少間行公。
庚子七月十八日卯時,上御誠正閣。禮房承旨入侍時,右承旨徐有防,假注書趙興鎭,兼春秋張顯慶·金廷龍,以次進伏訖。上曰,昨日政事中,兵曹堂上,何不擇差云耶?有防曰,曾經吏議之人,或在解由未出中,或在罷散未敍,故無可擬之人云矣。上曰,都承旨入侍。賤臣承命出,與都承旨徐浩修,偕入進伏。命有防先退。上曰,今番時敏堂之役,當此國用罄渴之時,不必重建,而時敏堂,旣是列聖朝東宮正堂,旣與行閣有異,故不可不趁今重建,而材木運輸之際,民弊似不少,誠可悶然矣。浩修曰,雖有些少民弊,重建之役,何可一時遲滯乎?仍命書傳敎曰,今番時敏堂改建之役,非不知時屈擧贏,而本堂事體,無異仁政·延英等門,謹遵甲子已例,不得已許令重建,而度支經費,猶屬其次,方農勞民,實所不忍,然元材自京中決難措辦,雖已卜定,斫伐之時,必多貽弊,轉輸之際,易致臭載,彼沿邊之民,能無繹騷之慮乎?往在甲子,先朝飭敎,至爲嚴截,而尙有濫斫與渰沒之事,況今日紀綱掃如之時乎?若不別般申飭,民國受弊,俱甚大段,以此意爲先自備局,各別嚴飭該道,如是嚴飭之後,或者役夫,有無價之怨,舵卒有及溺之歎,則是監司守令,歇看汎應之致,烏得免重究?一體,分付。又命書傳敎曰,政事當日爲之。又命書傳敎曰,在外玉堂·臺諫許遞,今日政差出。又命書傳敎曰,新判書牌招,同參政事。命退,承史以次退出。
庚子七月十八日巳時,上御誠正閣。左副承旨入侍時,左副承旨朴祐源,假注書趙衍德,記注官張顯慶,記事官金廷龍,以次進伏訖。上曰,今日則日熱稍勝矣。祐源曰,然矣。上曰,同副承旨,率鄭昌聖入侍。賤臣,承命出來,召鄭宇淳·鄭昌聖進伏。同副承旨入侍事。出榻敎祐源先退。上曰,修正冊子持來乎?昌聖曰,持來矣。命納,昌聖擎進。上曰,冬前可以訖役乎?昌聖曰,第欲以來月內畢工矣。上曰,世代降下,事多煩瑣,必以精刪爲主,好矣。昌聖曰,當如聖敎矣。上曰,校書之役,政如掃塵無已,惟在善抄耳。文獻寶符,幾何正書乎?昌聖曰,以此冊之修正,今姑停役矣。上曰,宋史序文,持來後稟之之意,傳于都承旨,可也。命退,諸臣以次出。
庚子七月十八日申時,上御誠正閣。吏房承旨入侍時,行都承旨徐浩修,假注書趙衍德,記注官張顯慶,記事官金廷龍,以次進伏訖。上命讀宋史序文,浩修讀奏。上曰,好矣,其間有著述之隙乎?浩修曰,今方命入,故第此擎進,而未能善述云矣。上曰,職銜,以大提學致仕奉朝賀原任賓客,書之,好矣。上曰,曾命李秉模·沈念祖,俾述宋史全文矣,其撰述與否,卿果聞知乎?浩修曰,聞之則今方著述矣。上曰,沈念祖,持所述全文來待。賤臣,承命出來,傳諭。命書傳敎曰,聞之筵中,沈痾,近得向蘇云,見職非供劇之職,銓任非輕改之任,則出而肅命,俟間行政,義分之所當然,況以久次點下,亦與中批或新通,大有間焉。尤安用一味違召,吏曹判書李福源,從重推考,更卽牌招。命退,諸臣以次退出。
庚子七月十八日申時,上御誠正閣。左副承旨入侍時,左副承旨朴祐源,假注書趙衍德,記注官張顯慶,記事官金廷龍,以次進伏訖。上曰,行閣,明將始役自墻內,以爲設布帳,而以附近御營廳,使之擧行事,分付。命退,諸臣以次出。
庚子七月十八日酉時,上御誠正閣。左副承旨·副司直,同爲入侍時,副司直沈念祖,左副承旨朴祐源,假注書趙衍德,記注官張顯慶,記事官金廷龍,以次進伏訖。上曰,凡例盡撰乎?念祖曰,末端十餘張,姑未盡述矣。上曰,持來乎?念祖曰,姑未正書,以草持來矣。命讀凡例草,念祖讀奏。上曰,何間當畢成乎?念祖曰,來月間當畢成矣。上曰,徐奉朝賀作之乎,爾其作之乎?念祖曰,相議撰述矣。上曰,文雖多,減刪爲貴,以諧博中儒士見之相議,則爲好矣。念祖曰,畢撰後,將欲示之矣。上曰,五賢外,有誰可入乎?念祖曰,此外別無可入之人,而至於勳臣趙普之入選,未知如何矣。上曰,趙普,則功大難去矣。念祖曰,趙普有骨肉之讒,此似難入矣。上曰,創業之臣,誰當入之乎?念祖曰,曹彬可以入之矣。上曰,忠臣誰可入選乎?念祖曰,韓琦·李綱·司馬溫公·岳飛·文天祥等人,必當入之,而惟在自上裁定矣。上曰,周三臣中,韓通可以入之乎?念祖曰,當入之矣。上曰,遼·金史選入乎?念祖曰,然矣。上曰,此甚好矣。讀至樂章,念祖曰,大成樂章,用於我朝,故未能多刪矣。上曰,以校書官正書,後入梓,如何?念祖曰,以奎章閣檢書,考書,似好矣。上曰,金敏材,頗熟宋史,而今聞徐命瑞,亦甚多識云,然否。祐源曰,此是善文之士矣。上曰,奎章閣部篇見之乎?念祖曰,未見矣。上曰,我國書音,與華語有異,故下懸諺註,如何?念祖曰,大抵蒙與淸語多詿,漢語亦多爽矣。念祖先退,命讀李福源上疏,祐源讀奏訖,命書批答。命書傳敎曰,吏判批下,旣有俟少間之命,待由限出牌政命,姑令置之。上曰,病勢雖未快減,姑先肅謝,或以口傳爲政,有何所妨乎?祐源曰,聞其病勢,則眼昏近益滋甚,雖戶庭之內,扶將以行云矣。上曰,冡宰殊非輪拜之官,則此實似涉弄戲耳,爾須傳此語也。命退,諸臣以次出。
庚子七月十八日初更,上御誠正閣。同副承旨·吏曹佐郞,同爲入侍時,吏曹佐郞徐鼎修,同副承旨鄭宇淳,假注書趙衍德,記注官張顯慶,記事官金廷龍,以次進伏訖。上曰,日記幾何修正乎?鼎修曰,未能盡修矣。上曰,費盡幾箇月,而可以了役乎?鼎修曰,將費三四月矣。上曰,李時秀,似當自遞,爾爲獨番乎?鼎修曰,然矣。鼎修先退,命讀緘辭軸。上曰,承旨眼昏,則注書讀奏,可也。賤臣承命讀奏,仍命書判付訖。命退,諸臣以次出。
上在昌德宮。停常參·經筵。
藥房都提調鄭弘淳,提調洪樂性,副提調徐浩修啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫,入侍,仰承諸節爲宜,惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮,氣候一樣,後日次,入侍,宜矣。
徐有防啓曰,皇朝三皇忌辰日,望拜禮,前期一日以稟事,曾有先朝受敎矣。今二十一日神宗皇帝忌辰日,親行望拜禮,何以爲之?敢稟。傳曰,謹當躬行矣。
李鎭恒啓曰,合辭方張之時,兩司無詣臺之〈員〉,事甚未安,除在外·被論外,未肅拜呈告人員,竝卽牌招,何如?傳曰,允。
李亨逵啓曰,戶曹參判鄭民始,依下敎來待矣。傳曰,入侍。
徐浩修啓曰,右承旨徐有防,同姓七寸叔通德郞衍修妻恭人李氏身死,服制已行四日,出仕,何如?傳曰,允。
朴祐源啓曰,卽者兵曹參判李聖圭,謂有親病,陳疏徑出,原疏,纔已捧入矣。宿衛重地,不可一時暫曠,而徑先出去,事體極爲未安,推考警責,判書李衍祥,參議趙英鎭,參知吳大益,竝卽牌招,以爲推移入直之地,何如?傳曰,允。
以兵曹參議趙英鎭,參知吳大益牌不進罷職傳旨,傳于鄭宇淳曰,雖云有實病,一時竝違至於判書入直之境,事體寒心,只推,更爲牌招。
以大司諫李敬玉,司諫趙英弼,獻納尹長烈,掌令權德訓牌不進罷職傳旨,傳于鄭宇淳曰,近日一向違牌,果何意義?豈以向時筵敎,作爲難進之鐵限乎?若此,則如此等諫長入侍之時,吁咈之事,自上亦可曲爲之地,不當發說乎?此傳旨勿施,自本院,第加嚴飭。
鄭宇淳啓曰,御營大將李柱國,時無職名,令該曹,口傳付軍職,何如?傳曰,允。
兵批,口傳有政,副司直李柱國單付。
傳于李鎭恒曰,按覈御史留待。
傳于朴祐遠曰,明日望拜禮,齋戒相値,次對勢將頉稟,繡衣亦已還朝,査啓啓下,大臣有司堂上,申後入侍稟處,御史同爲入侍。
鄭宇淳啓曰,左議政徐命善,右議政李徽之,有司堂上李衍祥·李性源·鄭民始,依下敎來待矣。傳曰,入侍。
以司諫趙英弼,掌令權德訓牌不進罷職傳旨,傳于鄭宇淳曰,只推。
兵批,口傳有政,任嵂爲洪忠水使。
傳于徐有防曰,坐直承旨,與洪忠水使入侍。
鄭宇淳,以時敏堂重建都監言啓曰,行閣始役吉日,令日官推擇,則今月二十七日卯時爲吉云,以此日時擧行之意,敢啓。答曰,知道。
又以時敏堂重建都監言啓曰,本都監郞廳李壽仁,身病猝重,今姑改差,其代,前縣監鄭東協差下,使之察任,而時無職名,令該曹,付軍職,冠帶常仕,何如?傳曰,允。
兵批,口傳有政,副司果鄭東協單付。
鄭宇淳,以兵曹言啓曰,今七月二十日,文臣朔試射日次,故試官望,備擬入受點矣。二十一日皇壇望拜禮,齋戒相値,不得爲之之意,敢啓。答曰,知道。
鄭宇淳,以備邊司言啓曰,時敏堂改建時,所入木物前草記中,減數卜定事,旣有筵中下敎,材木五百六十五箇內,減二百三十箇,椽木九百三十箇內,減四百箇,以此磨鍊,分定於湖西·海西兩水營,何如?傳曰,允。
徐有防,以備邊司言啓曰,今此時敏堂改建時,所入木物,該曹磨鍊修報之數,各樣材木,摠爲五百六十箇,大中椽木,合爲九百三十箇,材木卜定於洪忠道安眠島,椽木卜定於黃海道長山,以南船運便近處,使之星火擧行,而第聞宮樓柱所用,旣斫元株矣。若其裁折之際,只充卜定之數,應用空棄者,過半云,事之無實,莫甚於此,今番發遣本曹解事郞廳,與伐木差員,眼同監斫,隨其斫伐,鱗次船運,刻期上納之意,分付道帥臣,使之各別嚴飭,何如?傳曰,允。
朴祐源,以御營廳言啓曰,本廳分授肅靖門東邊體城頹毁處,今已畢築,而女墻,仍爲始役矣。把守軍,依例撤罷之意,敢啓。答曰,知道。
又以義禁府言啓曰,保放罪人李秉鼎,照律處斷事,命下矣。李秉鼎,卽爲還囚之意,敢啓。答曰,知道。
又以義禁府言啓曰,洪忠道前水使柳鎭說,奪符後,拿來事,命下矣。依例發遣府都事,交龜後拿來,何如?傳曰,允。
兵曹參判李聖圭疏曰,伏以臣苫塊餘喘,夫豈有一分當世之念,而不料甄錄之恩,荐降於中月未盡之前,除旨聯翩,職名相仍,顧臣庸陋,何以得此於聖明?臣誠且惶且感,莫省攸措,區區寸忱,惟在於有除輒應,奔奏殫竭,粗欲自效於三年逖違之餘,而喪威纔經,已覺病形之漸痼,寵命維新,益切私心之增疚,今且騎省佐貮之任,地密禁省,責重宿衛,實非臣所可堪當,且臣之離違老父,時縻禁直,尤是情私之難强者,而怵分畏義,不敢言私,黽勉供職今幾數旬矣。每當持被之際,門鑰一下,方寸焦鬱,終宵耿耿,憂念倍切,卽接家人所報,則臣父自數日以來,重得暑感,夜來症情,有加無減云,心神飛越,急於歸護,玆敢忙陳短章,徑出禁門。伏乞聖慈,俯垂鑑察,亟遞臣所帶之職,以便救護,仍治臣瀆擾之罪,以肅朝綱,千萬幸甚,臣無任屛營祈懇之至。答曰,省疏具悉。召卿欲問卿父安信,而未果,卿其勿辭將護焉。
持平李夔疏曰,伏以臣無似賤品,屢玷臺閣,前後供職,惟有謄傳故紙而已,未嘗出言論事,以塞一日之責,則臺端一步,卽臣自劾之地,何敢爲一味承當之計,而第今變怪層出,虞憂轉深,亂根逆窟,假息海島,法以私屈,義爲恩廢,至若沮遏大計,得罪宗社者,罰止放還,任其行止,兩司論竄,已失末勘,經夏屆秋,紙又生毛,而連下亟停之批,迄無快斷之日,凡在血氣之倫者,孰不腐心痛骨,誓不俱生乎?臣亦秉彝之天,與人同得,妄自以爲諸凶未就法之前,無非臣沫血之日,則蔑效之愧,雖積於旣往,嚴討之誠,可伸於方來,自叨見職,有召輒膺,靡日不進,隨參合辭,今已屢矣。只緣寸誠未孚,無望回聽,一司未備,間闕連啓,臣之計於是乎狼狽矣。殫力奔奏,雖效微分,孤負職責,猶夫前日,如是而仍因蹲冒,非但受人嗤點,臣又義不敢爲此也。且臣目下私情,竊有所憂遑煎迫,不得不煩陳者,臣之偏母,年今七十有三矣。自來衰病,常在綿綴,起居飮啖,必須於人,臣無他兄弟姊妹,從其扶將之保護之,專靠在臣身,以此情理,豈有離側從仕之望,而數旬臺次,一未敢言私者,幸以氣息姑不至有危急之形故耳。再昨詣臺歸路,猝聞母病之添劇,蒼黃來省,則已中暑昏沈,殆無省覺矣。急試藥物,非徒無效,重以嘔泄交作,眞元暴陷,臣焦灼罔措,離捨無路,昨日召牌之下,冒犯違傲,祗竢重勘矣。只推有命,嚴召又辱,義分至情,俱極窮蹙,玆不獲已,冒入文字,疾聲呼龥,臣旣不能誠心懲討,以伸沐浴之義,今又以情私懇迫,自干瀆擾之誅,臣罪至此,益無所逃。伏乞聖慈,天地父母,諒臣情勢之難强,察臣罪戾之徒積,亟許鐫免,仍降威罰,俾便救護,以嚴法紀,千萬幸甚,臣無任屛營祈懇之至。答曰,省疏具悉。爾其勿辭,救護母病。
庚子七月十九日辰時,上御誠正堂。右承旨入侍時,右承旨徐有防,假注書趙興鎭,兼春秋張顯慶·文彩五,以次進伏訖。上曰,戶曹參判入來乎?有防曰,入來矣。命賤臣曰,戶曹參判入侍。賤臣承命出,與戶曹參判鄭民始偕入進伏。上曰,今此時敏堂重建時,行閣姑爲置之,則非但經費之大減,材木運輸之際,亦除民弊,予意則只建正堂,而行閣則欲置之,未知何如。民始曰,若置行閣之役,則材木運輸之際,民弊似大減矣。上曰,然則只建時敏堂,而行閣則置之,似好矣。上曰,甲子年延英門重建時,謄錄考見,材木運輸時,三南戰防船,盡爲載來矣。今番則三南戰防船,似不擧論矣。民始曰,行閣之役若置之,則材木運輸,不過體木若干株矣。雖使水營所在地土船裝載,似可足當矣。上曰,材木運輸時,民弊之除減與否,專在於地方官之誠心擧行,至於物力之省減,亦在於都監堂郞之料理磨鍊,凡事務從仍舊,絶勿華侈,可也。民始曰,聖敎至此,臣敢不奉行,而工役甚浩大,經費自爾過濫矣。上曰,不可廢之者已矣,其外可廢者,一竝置之。命退,諸臣以次退出。
庚子七月十九日酉時,上御誠正閣。大臣·備局有司堂上·按覈御史,同爲入侍時,左議政徐命善,右議政李徽之,兵曹判書李衍祥,漢城判尹李性源,戶曹參判鄭民始,按覈御史金履禧,同副承旨鄭宇淳,假注書趙衍德,記注官張顯慶,記事官文采五,以次進伏訖。上曰,守禦使何不入來乎?命善曰,方來待政院,而以其病重,未能入來矣。上曰,自外先爲退去。賤臣,承命出來傳諭。命善曰,日熱如此,聖體,若何?上曰,一樣矣。命善曰,李秉鼎之事,極爲無狀矣,所犯果如是,則向於招問之下,渠焉敢半呑半吐,不爲承款乎?上曰,斫伐禁松,其罪,如何?命善曰,封山則十株以上,爲絞罪,禁山則杖一百邊遠定配矣。上曰,無論某事,如是無忌,若不懲治,則此後不法之人,無所顧忌矣。命善曰,然矣。事當嚴問,而繡啓如是詳悉,別無更問之端矣。上曰,贖錢皆爲私用乎?命善曰,然矣。下詢御史,則可以詳知矣。上曰,有可考文書乎?履禧曰,都數則爲三千七百餘兩,而凡其文書,無一張留置,故從其各邑査報,擧實則皆是私用矣。上曰,生日事然乎?履禧曰,此則殆同簠簋不飾,而推見其守令處責酒文字,則煖寒之會,黃封正緊,營釀甚劣,銜杯蹙眉云云,而至於黃封二字,甚猥濫矣。上曰,逐條以陳,可也。田畓事亦然乎?履禧曰,然矣。上曰,慫慂者,誰也?履禧曰,廉探則崔仁綱,最爲緊切,故先爲捉囚,使本營嚴處,而千光周田畓事,果亦然矣。上曰,生日送其酒肴者,何必爲十六邑乎?履禧曰,此則未能知之矣。上曰,爲關子乎?履禧曰,以輪關行之矣。上曰,牛贖事是,何事也?命善曰,此是專出於徵贖私用之計矣。上曰,私發民丁,至一千六百名之多,其律,如何?徽之曰,其罪似重矣。上曰,問于律官,考律以來。顯慶承命出去,復奏曰,考其律文,則私發部民,罪至杖八十矣。命善曰,私發民丁,便是部民矣,今此李秉鼎之無嚴不法,死有餘罪矣。安眠島禁松,至於國役,有難輕斫,況私家之作舍,任自斫伐,而且磻瓦之木,亦出於此,水使之承順許斫,已極無嚴,而御史推問之下,諉之以器械木,亦非萬萬痛駭乎?且民丁事,雖以國役實難調發,況以私役,多發丁夫乎?四邑之私發民丁,當爲嚴處,而至於靑陽縣監,捐廩雇軍,容有可恕矣。上曰,此亦國錢,尤爲可憎矣。命善曰,今番別爲嚴飭,然後可無日後之弊矣。上曰,卿等次次以奏。徽之曰,臣見,與左相同矣。衍祥曰,大臣已爲盡達,臣等亦無所達矣。命善曰,卽伏見洪忠道按覈御史金履禧書啓,則其所査得,極其詳備,牛贖追徵事,三十邑所徵,合爲一千八百七十六兩,而或有再昨年犯屠,而昨冬納贖者,或有赴任前犯禁,而秋冬間徵贖者,莅任八朔中,贖錢之輸入營庫者,盡爲私用,生日物件事,昨年十月,行會於公山等十六邑及一驛,使之輸送官酒列邑,或有只送酒壼者,或有竝肴饋之者,一路傳笑,殆若童謠,廣占田宅事,到營後所買田畓,爲七石十三斗落,竝所換驛田二十七斗落,合爲九石落,禁松斫運事,樑柱材十六株,板材七十立,果是安眠島松,而其造家之餘材,崔仁綱,作板積置,庄奴造成船雙,私役丁夫事,鴻山等四邑分定之數,合爲一千六百名,而別無給價之事,富民膏壤,啗以幕裨事,千光周等,不願賣者,假之以裨將之名,招致營下,操切請買,至有涕泣之說,則廉價勒買之怨,勢所必至,所買田畓還退解怨,利仁前察訪洪昌源之怯於威喝,換給公田,水使柳鎭說之不畏公法,許斫禁松之罪,俱不可不嚴處,藍浦縣監李尙顯,凡於擾民之政,一皆承順,惟令是從,亦不可無罪云,而有覆奏之命矣。保放罪人李秉鼎,身爲按道之臣,其貪汚不法之罪,放恣無嚴之狀,箇箇綻露於繡衣按覈之時,以此觀之,則秉鼎之當初呑吐於嚴問之下者,尤極痛惋,旣經詳査之後,揆以國體,別無更爲盤問之端,令該府,依本律處斷,水使柳鎭說所管安眠島養松之政,何等嚴重,而不有法意,初旣畏怯許斫,末又錯報株數,其在懲勵之道,不可不重勘,藍浦縣監李尙顯,鴻山縣監徐直修,庇仁縣監李家煥,靑陽縣監李命瑀,凡係役民之事,前後特敎申飭,不啻諄複,則雖有營關,何敢任自調發,至於千餘各之多乎?後弊所關,亦宜嚴處,利仁前察訪洪昌源,近來驛路之凋殘,實由於位田之闉失,身爲郵官,固當推尋之不暇,而今反不顧公法,換給私田,論其罪狀,合施當律,竝令該府,拿問定罪,所換驛畓,卽爲推出,以還本驛,富民膏壤之靳買者,御史旣有還退之請,一體許施,何如?上曰,所犯諸罪中,無論大小,皆是不法之罔赦,若使李秉鼎,知有朝廷,寧忍有是?當此懲貪之日,守令贓汚,尙難容貸,況按藩者之罪惡,彰露至此乎?所請旣如此,不可靳持,依爲之,其外覆奏條件,竝依此爲之,可也。出擧條保放罪人李秉鼎,照律處斷事。出榻敎洪忠水使柳鎭說,藍浦縣監李尙顯,庇仁縣監李家煥,鴻山縣監徐直修,靑陽縣監李命瑀,利仁前察訪洪昌源,竝拿問定罪事。出榻敎命書傳敎曰,洪忠水使,口傳差出,當日辭朝,前水使柳鎭說,旣有拿問之命,依例發遣宣傳官·都事,奪符後拿來。上曰,兵判先爲退出,水使望筒,從速擬入。衍祥曰,以任嵂首擬,何如?上曰,好矣。命書傳敎曰,雖令行操,亦有勞民之事,洪忠水營水操,安興城操,竝令特爲停止。命善曰,朝臣推恩者,無所施於所後家,則移贈於本生之親,曾亦多例矣。判尹李性源之所後父,秩是正卿,今無可贈,依他例,許令移贈於本生之親,何如?上曰,依爲之。出擧條上曰,吏判使之登筵,則難矣。肅拜口傳,則有何所難,而如是不出乎?命善曰,眼病比前差勝,而欲爲出仕,則事面苟艱,不欲出仕,則如是虛待之下,甚難便云矣。上曰,使之肅拜,可也。判尹以此意,傳于吏判也。性源曰,本屛外亦有難便之事云矣。上曰,觀其事面,亦不當如是矣。上曰,諫長事,極可駭然,以一飭敎,作爲鐵限,終不詣臺,實爲寒心。命善曰,日前聖敎,不過一時飭敎,而如是撕捱,極爲非矣。上曰,金熤事,亦爲駭然矣。命善曰,然矣。徽之曰,此是不商量而爲之矣。上曰,任嵂好爲之耳。命善曰,此之爲人,常甚謹實矣。上曰,好箇宣傳官得之,則豈不好哉?徽之曰,田文顯,似好矣。上曰,旣經行首,不得爲之矣。別軍職,令皆出外,誰當入來乎?命善曰,李格入來,則似好矣。上曰,申應周,何時出外乎?命善曰,此則出外未久,以大興中軍具琡,使卽入來,好矣。右承旨入侍事。出榻敎顯慶,承命出去,召徐有防進伏。命書傳敎曰,李秉鼎事,繡衣査啓,旣甚纖悉,到今又無更査之道,俄者大臣筵奏,自上從施之意此也。然法不可屈,而律則甚重,論以法紀,使犯罪者,一一承款,不得盡其辭,可也。所犯贜中用下處,與御史,持來文書,罪人處,一一詳準取招,仍令現納踏印文書後,照律事,分付。徽之曰,如是傳敎之後,渠焉敢有一言可辨乎?上曰,如是者,實欲懲一之意也。履禧曰,色吏私文書,何以處之乎?上曰,封給禁府,使秉鼎招辭,相準,可也。嶺南御史入來,則洪樂彬所犯,必過於是,實爲難處矣。命退,諸臣以次出。
庚子七月十九日酉時,上御誠正閣。右承旨入侍時,右承旨徐有防,假注書趙衍德,記注官張顯慶,記事官文采五,以次進伏訖。上曰,今年稍豊之故,府吏輩,必多貽弊於沿路之邑,當從後廉探,若有犯者,宣傳官·都事,當施重律,下輩亦爲嚴勘,以此承旨,各別嚴飭以送,可也。上曰,擧條何不尙今書入乎?注書出去,卽爲書入。傳命亦爲速速爲之,可也。命退,諸臣以次退出。
庚子七月十九日初更,上御誠正閣。坐直承旨·洪忠水使,同爲入侍時,洪忠水使任嵂,右承旨徐有防,假注書趙衍德,記注官張顯慶,記事官文采五,以次進伏訖。上曰,水使進前,任嵂進伏。上曰,爾在別軍職,曾知其謹實矣。今以侍衛,方爲閫任,而閫任體重,一路軍兵之所係,況本營之兵政甚疎虞,爾其惕念擧行,可也。今番時敏堂改建,雖不得不爲之,而念其材木船運之擧,予爲之悶迫,水使今方下去,必須親審董飭,無一人渰死之患,可也。嵂曰,聖敎至此,臣敢不殫竭乎?上曰,此人必善爲矣。有防曰,以別軍職出閫,尤當盡誠爲之矣。命宣諭訖。上曰,出符驗,開崇禮門,出送水使事,分付。顯慶,承命出諭。命書傳敎曰,別軍職任嵂,洪忠水使下直,筒介一部,長帿弓各一張,長片箭各十五箇,筒兒一部,鳥銃一柄,甲冑一領給送,卽是前例,而內弓房軍物失火後,姑未修補,以軍器寺所在擧行。又命書傳敎曰,洪忠水使任嵂下直,弓失,依例賜給,此亦自軍器寺擧行。又命書傳敎曰,內弓房軍物修補間,監司·兵水使·邊地守令·邊將辭朝日,例賜之物,備忘下後,該房直爲分付本寺,給送。上曰,注書出去,卽爲書納擧條,可也。命退,諸臣以次出。
上在昌德宮。停常參·經筵。
傳于李鎭恒曰,右承旨入侍。
朴祐源,以禁衛營將官來言,言啓曰,今日本營軍兵,日次私習云矣,敢啓。傳曰,停。
又以御營廳將官來言,言啓曰,今日本廳軍兵,日次私習云矣,敢啓。傳曰,停。
傳于徐有防曰,左副承旨入侍。
徐有防啓曰,明日望拜禮時,憲府侍臣,無進參之員,除在外·受由·被論外,掌令權德訓,卽爲牌招,以爲淸齋進參之地,何如?傳曰,允。
傳于朴祐源曰,禮房承旨入侍。
傳于鄭宇淳曰,左承旨入侍。
朴祐源,以兵曹言啓曰,今七月二十一日,武臣賓廳講書日次,而親臨望拜禮相値,不得爲之之意,敢啓。答曰,知道。
李鎭恒,以義禁府言啓曰,兪恒柱,杖八十收贖,奪告身三等事,草記批旨內,有功議減一等事,啓下矣。兪恒柱七代祖大禎,宣武原從功臣云,功減一等,杖七十收贖,奪告身二等之意,敢啓。答曰,知道。
又以義禁府言啓曰,利仁前察訪洪昌源,藍浦縣監李尙顯,鴻山縣監徐直修,庇仁縣監李家煥,靑陽縣監李命瑀等,拿問定罪事,傳旨啓下矣。洪昌源·李家煥,今方待命,卽爲拿囚,而李尙顯·徐直條·李命瑀等,俱在任所云,依例發遣府羅將,竝拿來,何如?傳曰,允。方値農節,發拿且多,府隷沿路誅求之弊,不可不嚴禁,雖不下待命拿囚之命,卿其嚴加申飭,以送也。
又以義禁府言啓曰,保放罪人金聖規,還囚後捧供之意,敢啓。答曰,知道。
又以義禁府言啓曰,時囚罪人李秉鼎,特爲減等,邊遠定配事,承傳啓下矣。李秉鼎咸鏡道端川府,邊遠定配,而以傳敎內辭意,具罪目,依例發遣府書吏,押送,何如?傳曰,允。
庚子七月二十日,兼春秋洪光一,禁府啓目,庇仁縣監李家煥,千餘名軍人,任自調發,刑推得情,何如?傳曰,誤捧現告,在渠可謂橫逆,何不請放,直請得情乎?分揀放送,該邑倅,更令道臣,指名現告爲良如敎。
禁府啓目,利仁前察訪洪昌源,不顧公田,換給私田,刑推得情,何如?傳曰,李秉鼎本罪除良,卽此一節,尤極無嚴,尤極無狀,勒奪公田之不足,不待煥田之成劵,乃敢遽作屋盧於田上者,何其叵測之甚也?至於囚人段,如渠殘微郵官,猶能終始抗爭,不從令於迫隘之時,不受劵於抑換之際,今以不能禁斷於作舍之罪遲晩,至於照律,不但在渠,爲稱冤之端,其視十六守宰汰酒饋遺,四邑守宰發民私役,豈不誠可尙乎哉?然畢竟見奪,不可全釋,本律良中以公罪照勘,放送爲良如敎。
禁府啓目,鳥嶺前別將禹德遠,符同色吏,內山倉餉米五百四十二石,以錢代捧,剩錢二百二十六兩,又爲取用,刑推得情,何如?傳曰,營校,雖曰賤品鎭將,亦是命吏,以營校久勤,猥叨鎭將之任,則固當恪勤奉公是去乙,符同色吏,偸弄軍餉,換作之數爻,造置之物件,道啓中,備悉論列是去等,幺麽如渠蟣蝨之類,全諱本情,極口發明者,究厥罪狀,萬萬痛駭,若不一一直招,刑推得情,斷不可已,更良嚴問口招爲良如敎。
庚子七月二十日辰時,上御誠正閣。右承旨入侍時,右承旨徐有防,假注書趙興鎭,兼春秋張顯慶·文彩五,以次進伏訖。上曰,都承旨入侍。賤臣承命出,與都承旨徐浩修,偕入進伏。有防曰,明日望拜禮時,出宮門路,依例擧行乎?上曰,依前擧行,可也。有防先退。上曰,李秉鼎有子乎?浩修曰,無之矣。上曰,與卿緣家云,然否?浩修曰,秉鼎妹,卽臣之子婦也。上曰,昨日以繡啓見之,李秉鼎貪婪不法之事,罔有紀極矣。生日求請,獨爲於十六邑,而其他邑胡不求之乎?或者擇其所親而然乎?種種鄙悖之事,指不可勝屈矣。浩修曰,此等鄙瑣之事,在渠猶屬薄物細故,朝家驛馬位田之設置,法意何等嚴重,而托以墓下田,任自換奪,尤極無嚴,守宰之犯法,猶不可容貸,況按道之臣,有此干犯乎?上曰,如欲貪財,則着手何處不可,而牛贖之年久者,一竝査出徵捧云,亦可謂鄙陋之甚矣。浩修曰,聖敎至當矣。到營以後,一道屠牛者,限三年査覈,使各該邑,星火督促,一竝徵捧,故繡啓前,一道驛騷,民不能支堪之說,已狼藉於京外矣。上曰,聞渠家本不貧寒云,而非義之財,如是貪取眞所謂伎倆也。仍命書傳敎曰,明日出宮路,依前爲之。勿出朝報
庚子七月二十日未時,上御誠正閣。左副承旨入侍時,左副承旨朴祐源,假注書趙興鎭,兼春秋張顯慶·文彩五,以次進伏訖。命書傳敎曰,世祿之家,鮮克由禮,立朝乏匪躬之節,處官多濟己之謗,不幸三數年來,其罹于法陷於辟者,非貪則逆,朝著一空,殆同網打,免者誠幾希矣。嗚呼,此曷故焉?豈但世臣之不幸?卽國家之不幸也。每一念至,寧欲無訛。能使今日臣僚,懲前毖後,忘私奉公,則夫安有是?而彼識蔑資淺者,間或有蹈藉先蔭,驟躐華顯,則驕心易生,素志不守,朝見燎原之禍,夕犯滔天之惡,試看伊後,種種遭罹,又不知爲幾人,而至若李秉鼎,又其中一人也。究厥辜犯,可勝誅哉?誘以煖寒之會,列郡徵生日之需,稱以奪屬之物,安島斫禁山之松,私發丁夫,其名無實,勒取郵田,厥數不些,富民之壤,啗利而攘,贖牛之金,年久後禁,凡此數件,不可但謂不法而已。其爲貽辱淸朝,拖及薦紳,莫有甚於此者,誅之殛之,明正常刑,渠亦豈有容喙之端,而噫,所可懼者,貪風未見紵息,世家日就夷滅也。昨於繡啓,以千餘金贖貨,盡歸私用爲言,而然猶不卽抵律,更使納招者,庸寓求生必死之義也。及觀爰辭,區處或多有據,其中四百金用處,雖近私用,亦曰,遞等帖下云爾,則此內外營閫通行之事,未可便以私橐論也。設令外此,有染指肥已之事,不一其緖,此姑未發於朝廷,朝廷當從已發者勘斷,可也。且念前此一二贜汚之吏,猶以未承款酌配,則況秉鼎所犯,明有大小之別也歟?說者以爲更査爲可云,而予則曰,有傷國體,無係國綱,及此決折,不害爲罪疑之典,時囚罪人李秉鼎,特爲減等,邊遠定配,今日之敎,非失於寬也。欲望外內在官之臣,職思其居,直哉惟淸,是不但予區區之幸,抑亦不忝乃祖乃父也,竝須知悉。命退,承史以次退出。
庚子七月二十日申時,上御誠正閣。禮房承旨入侍時,右承旨徐有防,假注書趙興鎭,兼春秋張顯慶·文彩五,以次進伏訖。命讀皇壇望拜禮時,忠良子孫及唐人子孫進不進擧案,又命讀東西班進不進單子訖。有防曰,俄下傳敎中,驟躐之驟字,似是馬字邊書之,而以足字邊書之,恐或誤書,故敢此仰達矣。上曰,以馬字邊,改書頒布,可也。命退,承史以次退出。
庚子七月二十日初更,上御誠正閣。左承旨入侍時,左承旨李亨逵,假注書趙衍德,記注官張顯慶,記事官文采五,以次進伏訖。上曰,公山判官,誰也?亨逵曰,前官李德鉉,曾已移職於陜川時,判官鄭東閔矣。上曰,此事舊官當之乎?亨逵曰,舊官似當之矣。命書傳敎曰,自先朝甲午飭敎以後,稅穀無臭載之事,裝發及期,護送惟勤矣。數年以來,此法漸弛,昨年甚於再昨年,今年甚於昨年,今年敗船,不知其幾遭,業欲提飭而姑且寬之矣。昔我先朝,叮嚀飭勵,非爲米斛而有是敎,誠以粒米辛苦,出自小民也。予敢不修明成憲,觀此畿伯狀啓,故敗情節,明若觀火,千包臭載,一望求拯,穀不知去處,船不知去處,而猾鄕奸卒,穩騎他船,泛稱不知,寧有如許法綱?若不如法懲治,來頭奸弊,無以防之,敗船監色·沙格等,令道臣,除尋常親執訊問,首謀作奸人,劃卽摘發,依式正律,以爲懲他戢後之地,致敗地方官,罪固不輕,監司之不有定式,不但不請罪,乃曰似不可無責云云,大是疎忽,京畿監司李鎭衡,爲先從重推考。情節若不査出,難免重勘,以此下諭,早如謹裝,豈容奸謀?又能謹護,豈售奸情?當該裝發及護送地方官·邊將,一竝爲先削職,令該府,拿問定罪。大抵外邑,視京司法令如金石,則不出數年,法禁之解弛,豈至於是?歲後敗船諸道監司,一倂從重推考,此乃三令五申之意也。復以此弊登聞,則隨卽嚴繩,斷不可已。以此意,自政院,下諭稅納諸道。又命書傳敎曰,守令·邊將有闕之代,口傳差出,農務方殷,不多日內,催促下送。命讀各道狀啓。亨逵讀奏訖。命書判付。命書傳敎曰,日熱如此,在囚諸囚,僞印用刑罪人外,皆令開坐捧供,李秉鼎供辭,已處分之故,不爲判下,以處分傳敎,開坐時,分付後發配。命讀洪昌源供辭。亨逵讀奏。上曰,觀此供辭,則以其疲殘郵官,能與監司抗爭,可尙其志矣。亨逵曰,然矣。命書判批。亨逵繼讀李家煥供辭。上曰,此是前官所當之事乎?亨逵曰,事當如是,故家煥所供,如是矣。上曰,如此則李家煥可謂橫逆矣。前官其已作故乎?亨逵曰,然矣。上曰,李家煥,分揀放送,更令該道現告以奏。命退,諸臣以次出。
上在昌德宮。停常參·經筵。
上詣春塘臺。入幕次後,政院·玉堂·藥房,口傳問安。答曰,知道。望拜禮罷後,政院·玉堂·藥房,口傳問安。答曰,知道。還內後,政院·玉堂·藥房,口傳問安。答曰,知道。
朴祐源,以都摠府言啓曰,今日入直內,三廳武兼禁軍及軍兵等,當爲中日習射,而親臨皇壇望拜禮相値,不得爲之之意,敢啓。答曰,知道。
傳于李亨逵曰,禮房承旨入侍。
傳于朴祐源曰,宣傳官未差之代,以口傳擇差。
吏批,口傳有政,成玉爲通津府使,洪載淵爲交河郡守,李顯發爲陜川郡守,李觀秀爲慶山縣監。
兵批,口傳有政,田光濂·徐有和爲宣傳官。
徐有防,因實錄廳郞廳,以摠裁官意啓曰,當此印役方張之時,校讐堂上兪彦鎬,在鄕姑未上來,校讐之句管無人,依古例,以校正堂上,使之代察,而兪彦鎬,亦不可一任其遲留,更加催促上來,何如?傳曰,允。
朴祐源,以司僕寺官員,以一二提調意啓曰,濟州出來先運三名日進上馬六十匹,別御乘馬二十匹,差備進上馬八十匹,凶咎馬十匹,駑駘馬十匹,合一百八十匹內,二匹船中故失,實納馬一百七十八匹,禾毛色,別單書入,而耽羅馬品,近甚孱劣,此必由於牧養之不得其宜,故縷縷關飭,不啻申嚴矣。今番貢馬,又復如前,先運如此,後運可知,牧使若果惕念,加意抄擇封進,則豈有此弊?揆以道理,萬萬駭然,濟州牧使金永綬,從重推考,以警日後,何如?傳曰,貢駒罷劣,莫若近年,禁軍馬兵,將至雇騎貰乘而後已,山屯之貢,許令退限,歲捧之品,不拘蹇瘠,朝家之前此曲恕,抑云屢矣。觀此本寺草記馬品,又復若前云,此亦紀綱所在,藉令飼牧失宜,獨非守臣之罪乎?罷拿之譴,在所不已,而迎送有弊,姑此寬假,委折爲先査問,罪狀從後稟處。
庚子七月二十一日卯時,上詣春塘臺。擧動入侍時,行都承旨徐浩修,左承旨李亨逵,右承旨徐有防,左副承旨朴祐源,右副承旨李鎭恒,同副承旨鄭宇淳,假注書趙興鎭·趙衍德,記注官張顯慶,記事官文采五,以次侍立訖。上具翼善冠·黑團領,乘輿出協陽門,由建陽門入靑陽門,詣春塘臺入幕次後,諸臣口傳問安。上詣拜禮所,就版位西向立。通禮告拜禮,上行四拜禮訖。通禮,告禮畢。上乘輿出靑陽門,由建陽門入協陽門,入大內後,諸臣口傳問安,以次退出。
庚子七月二十一日辰時,上御誠正閣。禮房承旨入侍時,右承旨徐有防,假注書趙興鎭,兼春秋金廷龍,記事官鄭東浚,以次進伏訖。上曰,近日日熱益甚,故難於酬應,公事積滯,誠可悶矣。有防曰,近日申後,公事入啓,則輒皆啓下,故無遲滯之端矣。上曰,急於擧行者,連爲判下,而其中閑漫公事,姑未啓下。仍命讀各道狀啓及公事。有防讀奏訖。命退,承史以次退出。
上在昌德宮。停常參·經筵。
鄭宇淳啓曰,卽伏見咸鏡監司李命植有旨祗受狀啓,則以其身病,替使中軍布諭云者,事異常規,原狀啓雖已捧入,不可無警,推考,何如?傳曰,允。
傳于李鎭恒曰,右承旨入侍。
下備忘記于李鎭恒曰,凡有旨下諭及傳敎行會也,營閫之祗受狀聞,必皆盡謄全本,尾附結語,所以重其事尊其式之意,觀此海帥狀聞,以習操事,縷縷飭諭,俱不載謄,乃敢以己語節該之,節該之不足,又敢掇取四三字或一二句,別作數行文字,未之前聞,有關後弊,且武帥不嫺操觚則失之疎漏,尙可恕也,涉乎巧撰,豈不怪底?由前由後,萬萬駭然,不可無別樣處分,其委折,自備局爲先,星火査問以聞,該房之捧入,難免不察,當該承旨推考。
下備忘記于徐浩修曰,銓長批下與三銓牌招開政,殿陛登降,知其難强,批旨旣示予意,赴朝行政,固非委身床笫之病,何勞而不爲?前前銓長所能爲者,此銓長獨可辭避乎?此則有關分義,不必多費辭敎。該房知悉,申飭膺命。
鄭宇淳,以時敏堂重建都監言啓曰,行閣始役吉日,令日官推擇,則今月二十四日卯時爲吉云,以此日時擧行之意,敢啓。答曰,知道。
下備忘記于鄭宇淳曰,再明日移次後,宣傳官,移接於司謁房,司謁房,移接於宣傳官廳事,分付。
下備忘記于鄭宇淳曰,再明日始役日爲始,限畢役間,建陽門權閉,本門入直禁衛軍五名式除出,晝夜輪回把門,非標信,無得開閉,別定守門將一人,近處房舍入直,以爲掌鑰之地,四所警巡,則兩闕分兩所爲之,昌慶宮,則只宣仁門開閉,兵曹郞官一人,依空闕衛將例入直,承文院,禁雜人,掌門鑰事,分付。
李鎭恒啓曰,吏曹判書李福源,參議沈豊之,牌不進推考傳旨及罷職傳旨,今方捧入,而開政命下之後,如是違牌,不卽擧行,事甚未安,判書更爲牌招,何如?傳曰,允。
傳于李鎭恒曰,吏曹判書牌去來,催促。
傳于李鎭恒曰,右副承旨入侍。
朴祐源啓曰,聞今日宣薦內禁衛取才設行云,此乃向日破薦後更設也,前者入格之人,今番果皆無遺入格乎?抑有前入格而今或見漏乎?毋論新舊薦,更試時,以已入格人,若有見漏者,可爲矜悶,詳問該曹以啓事,命下矣。問于兵曹,則以爲今日宣薦取才,即爲宣薦禁軍有窠,故試取也,非前日薦取才入格人勿施而更試矣。前日取才入格六人內,舊薦四人,新薦二人,而成道鍾,再薦時,不爲報來,則係是無薦人,故拔去,崔命健,則初薦報來後,取才入格納馬,而再薦又爲報來,故此則相議將臣·別將後,竝與舊薦入格四人,而依初取才,仍爲施行,不爲更試云矣,敢啓。答曰,知道。
李鎭恒,以訓鍊都監言啓曰,本局別將梁世絢,身病甚重,勢難察任,改差,何如?傳曰,允。
又以義禁府言啓曰,洪忠監司沈頤之狀啓據,刑曹粘目內,慶尙道泗川縣定配罪人南鵬翊,逃還於槐山郡本土,因病物故,當該配所官,常時不能檢飭,致使編配罪人,有此逃還物故之擧者,極涉駭然,拿問處之事,允下矣。罪人南鵬翊逃還時,配所官,令本道道臣指名狀聞後,稟處,何如?傳曰,允。
又以義禁府言啓曰,公山前判官李德鉉,通津前府使李翼純,月串前僉使全仁謙等,拿問定罪事,傳旨啓下矣。李翼純,今方待命,卽爲拿囚,而李德鉉,以陜川郡守,時在任所,全仁謙,時在咸鏡道文川地云,依例發遣府書吏·羅將,拿來,何如?傳曰,待待命拿囚。
大司憲李,大司諫李敬玉,掌令權德訓,持平李夔,獻納尹長烈,校理權以綱·金翊休,副校埋李鼎運,修撰尹尙東,副修撰柳孟養所啓,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中途付處。措辭見上答三司曰,不允。大司憲李,大司諫李敬玉,掌令權德訓,持平李夔,獻納尹長烈所啓,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答兩司曰,不允。第六件·七件事,亟停勿煩。掌令權德訓所啓,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁倍,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。第六件·七件事,亟停勿煩。獻納尹長烈啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。措辭見上答院曰,不允。第九件事,亟停勿煩,姜忱事,院前停啓。
吏曹判書李福源啓曰,伏以,臣抱難爲之疾,承不稱之命,猥入文字,懇祈哀籲,及奉聖批,未蒙準可,又於三昨日,臣之從弟判尹臣性源,退自前席,來傳恩敎,所以委曲軫恤,宛轉指導者,殆如慈父之詔迷子,無似賤臣,來去何關?乃煩聖念,若是勤摯,臣非木石,寧不知感?三日徊徨,氷炭交中。竊伏惟念,駑下之姿,不合任重,聖鑑之所已燭,沈痼之疾,無望供劇,臣疏之所已陳,今雖欲更瀝肝血,仰首鳴號,將何說之藉乎?抑臣伏讀前日所賜批旨,丁寧反覆於可强不可强之間,有以仰見天地成萬物之仁,中庸體群臣之義,臣請因是而冒死仰復,惟聖明垂察焉。夫感激恩數,扶曳一肅,不恤冒沒之嫌,竊附叩謝之義,此則臣或可强也。出入政席,考閱仕版,夤緣一出,遂行銓職,此則決非臣之所可强也。殿下旣使臣强其可强,而不强其不可强,則臣固當奉令承敎,可幸無罪,而臣聞之,至治之世,有爲之君,不以名器,輕假于人,凡百有位,罔不難愼,況此天官長席,何等地望,而上可以虛授,下可以苟承乎?今使臣進謝明主之寵命,坐占冢宰之華銜,微分則伸矣,私榮則極矣,其奈國體之苟艱,何,有識之譏議,何哉?臣身去就,其事雖小,朝廷擧措,所關甚大,此臣所以仰思俯量,欲前還却,不忍以一己之榮,而傷則哲之明,累綜核之治也。嗚呼,聖上之視遇臣,眷念臣,恩至渥也,德至厚也,臣雖至愚,豈獨無銜結報答之誠哉?狗馬賤疾,尙可及醫,如或賴天之靈,復起爲人,則燥濕夷險,臣不敢擇,奔走殫竭,庶有其日,至於在此時行此職,則萬萬非臣之所能强也。言出肝膈,實無假飾,匹夫之願,天必從之,鞶禠之命,拱手而俟。伏乞聖慈,憐之察之。臣無任感激戰恐屛營祈懇之至。答曰,省疏具悉。卿其勿辭,從速行公。
庚子七月二十二日辰時,上御暎花堂。宣傳官試射入侍時,右承旨徐有防,假注書趙興鎭,兼春秋金廷龍,記事官鄭東浚,以次進伏訖。上曰,都承旨·左承旨·左副承旨·奎章閣提學·前直閣·待敎入侍。賤臣承命出,與都承旨徐浩修,左承旨李亨逵,左副承旨朴祐源,奎章閣提學鄭民始,大司成鄭志儉,奎章閣待敎徐龍輔,偕入進伏。上曰,積雨初收,涼風乍起,故宣傳官積滯試射,迨此設行,而適有小饌,召卿等矣。浩修等曰,臣等幸逢不世之遭過,昵近香案,醉飽聖德,榮忭之極,不知所達矣。上曰,時敏堂重建役事,不可停止,勢將經始,而國用民力,實爲關心,都監堂郞,果能體予此意否?民始曰,臣旣伏承前後縷縷下敎,與戶判,除弊省費之道,逐日相議,仰體聖意,而工役不少,所入自多夥然,不勝惶恐矣。上曰,重建之役,將仍舊基上樑,而坐向,使相地官,不可不省審矣。民始曰,誠然矣。上曰,相地官柳道亨入侍。賤臣,承命出,與中部都事柳道亨,偕入進伏。上曰,時敏堂重建,今方擇日,而地脈及坐向,詳細論定,然後可以立柱上樑,都監堂上與道亨,偕往看審。道亨遍爲看審後,進奏曰,局勢回抱,案對端正,別無仰達之事,而以臣區區賤見論之,則時敏堂舊基西邊,其中最承來龍之氣,今番上樑,稍移西邊定基,似好矣。上曰,道亨之言旣如此,卿等之意,何如?民始等曰,臣等素昧地理,何敢的論,而地官之言,旣曰此勝於彼,且以臣等之見,坐處之稍高軒敞,比之舊基,似勝矣。上曰,然則完定擇日,可也。仍命退道亨。宣傳官,以次進射訖。命浩修書傳敎曰,試射宣傳官閔百履,一巡五中全布,比較二次四中,出六調用。命宣饌後,命退,諸臣以次退出。
上在昌德宮。停常參·經筵。
鄭宇淳啓曰,正言李東稷,旣在闕中,不爲肅謝,直爲出去,事甚未安,推考警責,何如?傳曰,允。
李鎭恒啓曰,合辭方張之時,諫院無詣臺之員,事甚未安,呈告未肅拜人員,竝卽牌招,何如?傳曰,允。
徐有防啓曰,今日乃處暑,視事,當爲取稟,而卽今老炎益甚,無異三伏,姑觀日候稍涼,更稟之意,敢啓。答曰,知道。
鄭宇淳啓曰,卽者持平姜忱,謂以對辯,陳疏到院,而滿紙張皇,專事噴薄,下款論列,又屬反詈,此等章奏,曾有察飭之敎,則本院所當還却,而旣稱被劾後對辯之疏,故不得已捧入之意,敢啓。答曰,知道。
傳于徐有防曰,右承旨入侍。
傳于朴祐源曰,兵曹判書入侍。
李亨逵啓曰,兵曹判書李衍祥,依下敎來待矣。傳曰,入侍。
朴祐源,以禁衛營將官來言,言啓曰,今日本營軍兵,日次私習云矣,敢啓。答曰,知道。
又以御營廳將官來言,言啓曰,今日本廳軍兵,日次私習云矣,敢啓。答曰,知道。
傳于朴祐源曰,騎馬一匹立之。
李鎭恒啓曰,吏曹判書李福源,參議沈豊之,再牌不進,推考傳旨及罷職傳旨,今方捧入,而特敎申飭之下,連違召命,不卽開政,事體所在,誠極未安,判書所當更請牌招,而係是一日三牌,何以爲之?敢稟。傳曰,今則多少辭敎,徒近屑越,更爲牌招,去來另加催促。
以吏曹參議沈豊之牌不進罷職傳旨,傳于李鎭恒曰,只推。
傳于李鎭恒曰,參議只推,與判書同參開政。
傳于李亨逵曰,有闕之代,今日政差出,承旨前望單子入之。
傳于徐有防曰,新除授承旨,牌招察任,本兼代,今日政差出。
吏批,判書李福源進,參判未差,參議沈豊之式暇,右副承旨李鎭恒進。有政。徐浩修爲吏曹參判,姜爲正言,李東稷爲正言,金履禧爲副校理,洪明浩爲修撰,李鼎揆爲副修撰,金鍾秀爲禮曹判書,洪檢爲右尹,徐有慶爲知義禁,徐琢修爲戶曹正郞,承文著作李基恒單付,校書正字徐昇修單付。再政。金夏材爲禮曹參判,徐浩修爲同經筵,金華鎭爲掌樂提調,洪樂淵爲兵曹佐郞,鄭喆祚爲禮曹佐郞,金思儼爲敦寧主簿,趙台鉉爲漢城主簿。
兵批,判書李衍祥進,參判李聖圭病,參議趙英鎭入直進,參知吳大益病,左副承旨朴祐源進。有政。李性源爲都摠管,金光國爲同知,朴敦行爲五衛將,宋濟魯爲僉知,李彦春爲訓鍊僉正,閔百履爲部將,李球爲爲忠壯將,尹得逵爲南漢留營別將,雲頭里權管鄭聖赫,副司直李義行·朴天行,副司果徐有鍊·鄭福煥·李潤謙單付,金相玉爲副摠管。
傳于朴祐源曰,都承旨入侍。
以大司諫李敬玉,司諫趙英弼,獻納尹長烈,牌不進罷職傳旨,傳于鄭宇淳曰,只推。
下備忘記曰,阿耳事,屢於筵席講之熟矣,今番事,亦由於本事未決,而府·鎭相爭之故,自不免隨處移憤,觸境遷怒也,唉彼小民,獨不冤乎?曾因故兵使張泰紹狀請,伊時廟堂,以阿耳面土地人民,許令全屬本鎭,而本府尙不出給,種種葛藤,皆從此中出。大抵百包糧餉,百名軍丁,則旣卽割屬八處土地,八處人民,則迄此靳與,賦出於此,民屬於彼,決非事理之所當然。且在朝家一視之道,府亦關防,鎭亦關防,當從坦直之策,又今因循不決,民但受其弊而已。楚山府·葛坡等八處土地人民,依先朝庚申定奪,卽令付之阿耳鎭後狀聞事,分付。本鎭,卽是要衝,論以邊陲事體,無異楚山,而銓曹差遣,鎭不如府,遠矣。若非老衰之人,率多中下之類,臨政飭敎,每歸文具,如是定式之後,不可無矯弊之政,兵判後日次對日,就議大臣,講定其擇差之方以聞。
又下備忘記曰,此武弁,固知其妄恣驟躐極矣,安得不然?使之査啓,猶屬審愼之意矣。觀此査啓,本事與臺章,不無相左之端,而鎭民拘囚,至於七人,從以逮繫鎭民父母之年近七十者,其使氣飾怒,明若觀火,旣無營題,又非法典,道啓中妄率云云,可謂着題,此而置之,又當肆虐鎭民,楚山府使朴光迪,拿問處之。至於鎭民中逃躱上京,至今逗留者,必是做出此等事,圖作此等計,民習誠亦痛駭,道啓何不言推治?令道臣各別懲治,以杜僥倖,本府使未差之代,口傳差出,明日辭朝。
傳于鄭宇淳曰,明日,朝廷·藥房·政院·玉堂,問安,置之。
鄭宇淳,以弘文館言啓曰,新除授副修撰李鼎揆,時在慶尙道慶州地,經筵入番事緊,請斯速乘馹上來事,下諭。傳曰,依啓。
朴祐源,以訓鍊都監言啓曰,依下敎,墻址笆防處,守直軍一哨中五十名,哨官率領,明日退直於集賢門外,千摠及餘軍,撤送之意,敢啓。答曰,知道。
徐有防,以承文院官員,以都提調意啓曰,兵曹郞官,依下敎旣已入直於本院所接處,本院依前〈例〉移接尙衣院朝房之意,敢啓。傳曰,自有他房舍,不必移接。
掌令權德訓所啓,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁倍,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。第六件·七件事,亟停勿煩。
庚子七月二十三日,兼春秋洪光一,禁府洪昌源杖一百,徒三年,公罪,啓。傳曰,功減一等爲良如敎。
禁府啓目,禹德遠符同色吏,偸弄軍餉之狀,今始箇箇直告,照律勘處,何如?傳曰,依允。
庚子七月二十三日卯時,上御誠正閣。右承旨入侍時,右承旨徐有防,假注書趙興鎭,兼春秋金廷龍,記事官鄭東浚,以次進伏訖。上曰,時敏堂失火後,誠正閣東邊,無隔甚虛,非但內外之聲相聞,重建之役,非久當始,而工匠出入,亦太近,故欲移次寶慶堂,自明日,仁政門分付兵曹,使之朝夕開閉,光範門藝文館次知開閉,崇範門藥房次知開閉,而移次後,仁政門內雜人出入,一竝嚴禁事,分付兵曹,可也。有防曰,建陽門權閉,則禁漏官,以何路往來乎?上曰,建陽門權閉後,無往來之路,禁漏官,持行漏,移接於西所之意,分付。仍命書傳敎曰,時敏堂改建之役,在所不已,材木不得不許斫,而見今晩炎如此,秋務孔殷,寧緩改構之役,難役方農之民,行閣先建,一爲障蔽之道,一爲軫弊之方。安眠島宮材斫伐,姑待秋成爲之,備郞姑勿發遣,待斫伐時下送。又命書傳敎曰,此何事體,此何道理?若此不已,使予畢竟至於曲循而後已乎?見今紀綱,雖曰掃地,揆以分義,安敢乃爾?吏曹判書李福源,從重推考,與參議更爲牌招。又命書傳敎曰,明日移次寶慶堂,政院知悉。命退,承史以次退出。
庚子七月二十三日辰時,上御誠正閣。左承旨·兵曹判書,同爲入侍時,兵曹判書李衍祥,左承旨李亨逵,假注書趙衍德,記事官金廷龍·鄭東浚,以次進伏訖。上曰,政院事,是何事也?名之曰院議,而朝鮮豈有如許啓辭乎?殆同書札之例,而以司謁傳之,事體道理,豈不駭怪乎?姜忱之疏,雖曰言事,却之無妨,而以不得已捧入之意,使司謁傳之,如此啓辭,初不爲之,可也。此有前例乎?亨逵曰,前者只有西平君橈,以徽號事,有此啓辭矣。然而伏承聖敎,不勝萬萬驚怪矣。上曰,此是禁令,而若係逆賊之事,則猶或近似,而特以對辯之疏,政院如是擧行,驚怪自驚怪,體禮自體禮,豈可如是乎?上曰,移次則建陽門封鎖矣。正堂雖是時急,可待秋成後造成,行閣則,今當改建,役軍出入,以集賢門爲之,回泰門,亦當鎖之,木匠·石工,亦以集賢門入之,而朝夕出入之時,數其名數以入,兵曹所屬,或有出入之事,則待標信擧行。時敏堂把守軍一哨內,只以五十名入直於集賢門,而五十名內,除出五名,排立於集賢門外,禁其雜人,將官當爲率入,而依監軍例,當爲落點矣。自今日爲始,通化門權閉,宣仁門則開閉,而使兵曹郞廳掌鎖鑰,仁政門閉後,左右挾門開金,以入直禁軍將,掌之。光範門開金,掌于藝文館,崇範門開金,掌于藥房長務官,可也。且移御所汚穢之物,各使入直處掃除事,分付。衍祥,承命先退。右副承旨戶曹參判入侍事。出榻敎賤臣承命出來,召鄭民始·李鎭恒,進伏。命書傳敎曰,參議只推,與判書更爲牌招,使卽開政。判書事,可謂大是寒心,若此則長銓,將作羈縻之窠,而可無備員行政之日乎?前此縷縷飭敎,殆歸無實,寧有如許分義?此非抑束强迫之政也。論以事理紀綱,決不容曲恕,吏曹判書李福源,從重推考,自政院,另加嚴飭,催促膺命。上曰,吏判,庶可出仕,而何如是不出乎?民始曰,人皆勸其出仕云矣。上曰,政院啓辭,前所未有之事,卿其聞之乎?民始曰,臣亦聞之而,事甚怪矣。上曰,旣曰院議,而以司謁傳之,如或有關係甚重,則猶或可也,只以姜忱之疏,如是越禮,豈不驚怪乎?民始曰,聞之則院中諸承旨,皆爲惶悚,而此是該房,不善擧行之事矣。上曰,此是右位之過,何必歸之於同副乎?上曰,材木盡入乎?民始曰,以集賢門輸入矣。上曰,郞廳一員,別爲入直,可也。民始曰,入直處所,定於何處乎?上曰,軍職廳,好矣,而以別工作一員,郞廳二員,輪直,可也。上曰,圖形誰爲畵成乎?民始曰,臣是爲之。上曰,好矣。間數將至幾何也?民始曰,以爲六十餘間矣。上曰,減數則好矣。民始曰,減之不得矣。上曰,姜忱疏,卿其見之。民始奉覽。上曰,如許前例,卽爲考納事,分付政院。賤臣,承命出來,復奏曰,一承旨,獨啓考之前例而無之云矣。上曰,日旱如此,今亦爲祈雨祭乎?鎭恒曰,聖慮太過矣。且入秋節,則不爲祈雨矣。上曰,若又大雨,則有害乎?鎭恒曰,頃已大雨,雖雨,不必多矣。上曰,似然矣。上曰,沈念祖入侍。賤臣,承命召入進伏。上曰,其冊幾何撰成乎?念祖曰,其後姑未加撰矣。上曰,所選爲十五人云,誰果入之乎?念祖曰,姑未滿十五人,而當以趙普入之乎?上曰,使予欲爲裁定否?此實難矣,與奉朝賀,相議抄選,可也。念祖曰,奉朝賀,亦未能簡選矣。上曰,與鄭志儉相議,好矣。念祖曰,抄選爲十一人,而趙普·韓琦·富弼·寇準·呂晦·張浚·李絳·范仲淹·韓世忠·岳飛·文天祥矣。上曰,如或誤選,則千載之下,將爲疵議,必須量選,勿爲貽笑,亦勿爲畵葫蘆也。歐陽修·蘇軾,則文章外事,事功最難,江萬里·文天祥,專是忠義,而忠亦一節,世家,必爲善簡,可也。石介當入之乎?念祖曰,似當歸之於世家矣。上曰,賈似道入於奸臣乎?念祖曰,然矣,而以嚴嵩,作魁入之,何如?上曰,從好爲之,可也。念祖曰,楊億·曾鞏,歸之文苑,何如?上曰,好矣。來月內,可以畢成乎?念祖曰,目錄則從近可成矣。上曰,世家從簡爲之,而專尙事功,可也。念祖曰,趙普,當爲首題,次次以定,而宋之三百年,實由於趙普一人矣。上曰,右副出去,院例,卽爲考納。命退,諸臣以次出。
庚子七月二十三日申時,上御誠正閣。都承旨入侍時,行都承旨鄭昌順,假注書趙興鎭,兼春秋金廷龍,記事官鄭東浚,以次進伏訖。上曰,登極後,卿初入院中乎?昌順曰,丙申年代聽初一日待罪,與李衍祥,相避遞免矣。上曰,卿之兄所撰冊子,幾何爲之乎?昌順曰,方撰修矣。上曰,與卿同爲編緝之意,言及矣。卿亦同爲之乎?昌順曰,公故之暇,兄弟同爲編摩矣。上曰,吏判入來云,視物與步踕何如耶?昌順〈曰〉,雖不如常,比前稍勝矣。上曰,政事望筒字,能視之乎?昌順曰,雖未詳見,亦不至全然不見矣。上曰,都承旨之職責誠大矣。內以腋隷及闕內各司,外以百各衙門,無不統率,可謂重任矣。昌順曰,臣猥蒙特簡之恩,待罪本院,而一味尸居,無往非罪,不勝惶恐矣。上曰,頃者,科製變通收議中,卿之收議,甚勤擧,尙未歸一,而領相之言,卿或聞之乎?式年明經科三十三人中,限十人除減,付之於生劃,爲好云,未知何如也。昌順曰,臣向於朝班得聞,而大抵以收議觀之,人見不同,甲乙之論,實難歸一,一經之講,雖或無益,儒生輩之讀書者甚罕,若更復一經講之規,則一秩書,似可連誦矣,豈無一分所益乎?上曰,卿言是矣。仍命書傳敎曰,未下直守令,皆令不多日內辭朝。上曰,移次後,有朝廷問安乎?昌順曰,有之矣。上曰,有前例乎?昌順曰,詳載政院日記矣。命退,承史以次退出。
上在昌德宮。停常參·經筵。
藥房都提調鄭弘淳,提調洪樂性,副提調鄭昌順啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節,爲宜。惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮,氣候一樣,後日次入侍,宜矣。
朴祐源啓曰,闕內省記,本自重大,將官去就,尤爲不輕,而時敏堂把守退直之後,千摠入番單子,依前書入,事之不察,莫此爲甚,兵曹當該堂上,推考警責,何如?傳曰,允。
朴祐源,以都摠府言啓曰,今日入直內三廳武兼禁軍及軍兵等,當爲中日習射,而大殿移次相値,不得爲之之意,敢啓。答曰,知道。
李鎭恒啓曰,合辭方張之時,憲府無詣臺之員,事甚未安,除在外疏批未下外,呈告人員,竝卽牌招,何如?傳曰,允。
傳于李亨逵曰,軍士房承旨入侍。
傳于朴祐源曰,禮房承旨入侍。
吏批,口傳有政。李東泰爲楚山府使。
承旨前望單子入之,尹坊落點。
朴祐源啓曰,新除授承旨尹坊,方在罷散中,何以爲之?敢稟。傳曰,敍用。
傳于朴祐源曰,新除授承旨,牌招察任。
朴祐源啓曰,假注書趙興鎭,身病猝重,勢難察任,今姑改差,何如?傳曰,允。
假注書趙興鎭改差,代李敬行落點。
以掌令權德訓,持平李夔,牌不進罷職傳旨,傳于李鎭恒曰,只推。
吏批,口傳政事,檢閱李集斗單付。
鄭宇淳啓曰,新除授檢閱李集斗,時在洪忠道鎭川地,斯速乘馹上來事,下諭,何如?傳曰,允。
傳于鄭宇淳曰,次對再明日爲之。
傳于鄭宇淳曰,坐直承旨,入侍。
朴祐源,以濬川司言啓曰,本司都廳尹得逵,留營別將遷轉,代以御營廳千摠柳春馪差下,使之察任,何如?傳曰,允。
又以禁衛營言啓曰,依傳敎,建陽門權閉時,銅龍門入直軍五名式除出,限畢役間晝夜輪回把守之意,敢啓。答曰,知道。
李鎭恒,以義禁府言啓曰,楚山府使朴光迪拿問處之事,傳旨啓下矣。朴光迪,時在任所云,依例發遣府書吏交代後拿來,何如?傳曰,允。
正言姜所啓,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請南海縣定配罪人李弘濟,亟令王府,設鞫嚴問。請大靜縣定配罪〈人〉聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。措辭見上答院曰,不允。第九件事,亟停勿煩。
右議政李徽之箚曰,伏以臣,伏聞持平姜忱,因洪柱翼之疏,爲祖對辯,疏批未下,元本雖未及見,辭意之絶悖,人多傳說,何其無忌憚也?爲其子孫者,爲其祖有可辯之事,則只當痛迫詳辯而已,何敢顚倒國是,曲成義理,熒惑天聽,若是無嚴乎?所謂保護二字,有可危而後爲之保護,而初無可危之事,則有何保護之可論哉?往在辛巳,維我肅宗大王止慈之仁彌篤,主鬯之位永奠,神人扶衛,朝野延頸,則實無可危之端,而托以深憂,作爲保護之說者,是何意也?噫,彼一種陰邪之徒,潛懷樂禍之心,强取不當言之二字,文飾唱和,欲掩其跡,末梢眩亂之甚,欲售網打之計者,此固爲國家之罪人也。今忱也,不思公議之已定,罔懲當日之嚴勘,甘心舊習,恣意跳踉,吁可異也。夫世龜疏中一句語,極其駭悖,其時爲世龜出力伸救者,猶曰語不擇發,又曰妄率,彼亦不能自掩,謄諸疏中,而反以此無倫悖戾之語,謂之建天地不悖者,一何放肆之甚也?且反詈之風,誠爲末世浮薄所致,而至於姜忱,非但反詈,便一急書,忱旣知柱翼之爲凶逆血黨,則屢居言地,何不或啓或疏,以正其罪,及其論己,始有此言耶?因私怨而驅人於罔測之科,不少顧忌,則自此臺閣之上,孰敢出一言而論一人乎?世道之憂,朝廷之羞,誠有不可勝言者。臣謂如此之人,嚴加處分,明示好惡,斷不可已也。臣旣在三事之列,不敢默視,略申愚見,伏惟澄察焉。取進止。答曰,省箚具悉卿懇。向來臺啓,急於論人,追提百年前事,不嫌語犯莫重,況在今肅祖處分已定之後乎?旣被譴遞,不必疊床,而至於本事,卿箚盡之,不須說也。又若倒戈反擊,大非美習,彼之爲詈,殆無餘蘊,實所駭惑者,容俟再明賓對日,議卿等決之也。仍傳曰,此批答,遣史官傳諭于右議政。
庚子七月二十四日辰時,上御誠正閣。禮房承旨入侍時,右承旨徐有防,假注書趙興振,兼春秋金廷龍,記事官鄭東浚,以次進伏訖。上命讀平安監司楚山査覈狀啓訖。上曰,明日次對爲之云耶?有防曰,未及知之矣。仍命書傳敎曰,不過新進生疎之致,且經屢月,合有分揀之道,前翰林李集斗,口傳付職。又命書傳敎曰,翰林李集斗,牌招入直。又命書傳敎曰,右承旨聞有實恙,許遞,前望單子入之。命退,承史以次退出。
庚子七月二十四日未時,上御寶慶堂。都監堂上入侍時,都監堂上鄭民始,左副承旨朴祐源,假注書趙衍德,記事官金廷龍·鄭東浚,以次進伏訖。上曰,卿其勞力多矣,役事,何如?民始曰,功力別無多入矣。石材今有區處,而材木太有不足之慮矣。上曰,圖形改出,似好矣。民始曰,當改圖而行閣爲五十間,正堂爲二十三間,合爲七十餘間矣。上曰,定礎何不以十六日爲之乎?民始曰,定礎以十六日,上樑以十八日,則功役物力,似有未及,且子坐午向,則柳東亨曰,似勝於癸坐丁向,而如從子坐,則閣勢橫斜,癸坐則今爲利年,閣勢方正矣。上曰,依此爲之,好矣。民始曰,如此之故,定礎日子,使擇十日後望前矣。上曰,九月內,可以造成乎?民始曰,申飭工匠,將以九月念前爲期矣。上曰,後邊善爲葺治,可也。石材盡爲輸入,則似可易成矣。民始曰,石材則將以築城次,方有近千塊云,自本營運來爲計,而石柱,則當以來月初浮出運來,似無未及之弊矣。內置木,當以靑陽門運出乎?上曰,可也。民始曰,訓將病勢,未知何時得差,而方扶病來坐東營,有難董役,事可悶矣。上曰,如非此人,則更得何處乎?民始曰,小臣亦有病不實矣。上曰,今有他人乎?民始曰,實無可合之人矣。上曰,何以逐日來檢乎?間日看飭,無妨矣。民始曰,木石旣備之後,使訓將第爲來在東營檢飭,亦無不可矣。上曰,甚悶矣。民始曰,移次所,亦爲淺露,從速畢役,是所望也。上曰,圖形改正以入。命退,諸臣以次退出。
庚子七月二十四日酉時,上御寶慶堂。坐直承旨入侍時,左副承旨朴祐源,假注書趙衍德,記事官金廷龍·鄭東浚,以次進伏訖。上曰,右相箚子入之。賤臣,承命出來捧進。上曰,事變注書,闕外待令與否知入。賤臣,承命出來,復奏曰,闕外待令云矣。祐源讀奏箚子。又命讀各道監兵營狀啓。祐源讀奏訖。以江原監司狀啓,命書傳敎曰,伊川·平康,漂墊人家,雖不甚多,人物致死,至於八人之多,事狀亦有矜慘者,元恤典外,各別顧恤事,回諭。命退,諸臣以次出。
上在昌德宮。停常參·經筵。
自卯時至午時,灑雨下雨,測雨器水深五分。自未時至酉時,灑雨。夜四更五更,下雨,測雨器水深一寸五分。
鄭宇淳啓曰,合辭方張之時,兩司無詣臺之員,事甚未安,除在外·陳疏入啓外,未肅拜呈告人員,竝卽牌招,何如?傳曰,允。
傳于李鎭恒曰,下直守令留待。
傳于鄭宇淳曰,同副承旨與下直守令入侍。
以備忘記傳于朴祐源曰,明日晝講爲之,次對時兼行。
以右承旨李亨逵牌不進罷職傳旨,傳于鄭宇淳曰,許遞,前望單子入之。
承旨前望單子入之,鄭志儉落點。
傳于李鎭恒曰,禮房承旨入侍。
李鎭恒啓曰,明日次對,兩司當爲進參,除在外箚批疏批未下受由外,未肅拜呈告人員,竝待開門牌招,何如?傳曰,允。
以掌令權德訓,持平李夔,司諫趙榮弼,正言李東稷牌不進罷職傳旨,傳于李鎭恒曰,只推。
傳于鄭志儉曰,都承旨許遞,前望單子入之。
傳于李鎭恒曰,新除授承旨,待下批牌招察任。
又傳于曰,御史留待。
傳于鄭志儉曰,慶尙道按覈御史入侍。
又傳于曰,禮判聞有實恙云,今姑許遞,今日政差出。
鄭宇淳啓曰,同副承旨鄭志儉,今方入侍矣。臣吏兵批政廳,兼進之意,敢啓。傳曰,知道。
有政。吏批,判書李福源牌不進,參判徐浩修,參議沈豊之進,右副承旨鄭宇淳進。以李性源爲刑曹判書,金夏材爲大司成,徐有慶爲禮曹判書,漢學敎授二單李時秀·徐鼎修。兵批,判書李衍祥,參判李聖圭病,參議趙英鎭入直進,參知吳大益病,右副承旨鄭宇淳進。以鄭昌淳·李亨逵·徐有防爲副司直,李時秀爲副司果。
傳于李鎭恒曰,宣傳官有闕之代,口傳差出。
兵曹口傳政事,以鄭獜采爲宣傳官。
傳于鄭宇淳曰,騎馬一匹立之。
又傳于曰,坐直承旨入侍。
鄭宇淳,以訓鍊都監·禁衛營·御營廳言啓曰,宮墻改築處,以日熱,因傳敎停役矣。今則處暑已過,未了之役,一兩日間,可以告訖,明日始役之意,敢啓。傳曰,知道。
又以義禁府言啓曰,保放罪人洪樂彬,卽令該府嚴囚捧口招以聞事,命下矣。洪樂彬,卽爲還囚之意,敢啓。傳曰,知道。
正言姜疏曰,伏以,臣於昨日,詣臺歸次,省視老父,前患暑病,兼以瘧氣,猝地危劇,精神昏窒,氣息綿綴,實有頃刻難保之形,臣驚遑焦灼,罔知攸措。雜試藥物,左右扶將,萬無暫時離捨之勢,玆不得不疾聲呼籲於天地父母之前。伏乞聖慈,俯垂鑑諒,亟遞臣所遞之職,俾便救護,仍治臣瀆擾之罪,以肅朝綱,千萬幸甚。答曰,省疏具悉。爾其勿辭,救護父病。
庚子七月二十五日卯時,上御宣政殿。下直守令入侍時,同副承旨鄭宇淳,假注書李敬行,記事官金廷龍·鄭東浚,成川府使金魯淳,三陟府使李獻慶,肅川府使崔雲羽,通津府使成玉,豊德府使王漢禎,咸興判官尹昌濂,陜川郡守李顯發,交河郡守洪載淵,平昌郡守洪樂舜,以次進伏訖。上曰,下直守令進前。魯淳進伏。上曰,年紀爲幾何乎?魯淳曰,恰滿六十矣。上曰,久爲承旨,爲勞亦大,副擬落點,予意有在,爾其下去,無負此意也。魯淳曰,天恩罔極,敢不殫竭心慮,圖報萬一乎?獻慶進伏。上曰,向在北靑,亦云徑歸,三陟則近多痼弊云,爾其振刷也。獻慶曰,敢不竭力奉公乎?雲羽進伏。上下詢職姓名,因命誦七事。玉進伏。上曰,久以宣傳官任使,而且是初邑云,爾其盡職奉公,毋負朝家之意。漢禎進伏。上下詢職姓名訖。上曰,爾之善治,到處皆然云,予庸嘉之,爾其一乃心慮,無或疎忽也。昌濂進伏。上下詢職姓名,命誦七事。顯發·載淵·樂舜,以次進伏。上下詢職姓名,命誦七事訖,命宇淳宣諭。上曰,今日不爲仕進承旨,一竝牌招。出榻敎命退,諸臣以次退出。
庚子七月二十五日卯時,上御寶慶堂。禮房承旨入侍時,左副承旨朴祐源,假注書李敬行,記事官金廷龍·鄭東浚,以次進伏訖。上命讀獻納尹長烈疏。上謂廷龍曰,爾則出去少休,預備入侍,可也。又命讀正言姜疏,仍命書批答。上曰,注書何處人耶?祐源曰,洪忠道連山人也。上謂賤臣敬行曰,爾之一家誰耶?賤臣敬行曰,臣今無一家立朝者矣。上曰,以鄕人甚了了矣。命退,諸臣以次退出。
庚子七月二十五日申時,上御寶慶堂。按覈御史入侍時,同副承旨鄭志儉,慶尙道按覈御史林濟遠,假注書李敬行,記事官文采五·鄭東浚,以次進伏訖。上曰,觀書啓,本事外,三條善得來矣。贖錢所自犯,爲幾何耶?濟遠曰,私用下記,爲二千餘兩矣。上曰,人蔘剩利,爲幾何耶?濟遠曰,此係京貿,本價之多少,未敢知其爲幾何也。上曰,還耗加用,爲幾何兩耶?濟遠曰,此係穀價之多少矣。上曰,刑杖旣改造,必有傷殺人命者矣。濟遠曰,此則未聞之矣。上曰,多有人怨耶?濟遠曰,專以立威爲主矣。上曰,樂彬眞殺無赦矣,別單亦善爲之矣。但有一事可疑,㓒谷卽冷武,陰竹乃李采,則今亦無勢者一二殘邑外,豈無他犯者耶?濟遠曰,所見適如此矣。上曰,刻誌則㓒谷外皆有之耶?濟遠曰,間有許多棍中一二未及刻者,而㓒谷則都無所刻,故擧其甚者論之矣。上曰,御史明日次對,同爲入侍。出榻敎命濟遠先退。濟遠將退,上曰,沿路農形,何如?濟遠曰,大體豊年,而嶺不如湖,湖不如畿矣。上謂志儉曰,升補未及設行耶?志儉曰,以日熱,不得爲之矣。上曰,注書出去,宣傳官領入於宣傳官望三人,偕入事,分付。賤臣敬行,承命趨出,吳毅常與鄭㵙·鄭獜采·白東衡偕入。上下詢姓名武技及一家,命退。上命書傳敎曰,刑判聞有實恙,許遞,政官牌招,開政差出。又命書傳敎曰,御史書啓兩度中,有稟處事,皆令明日覆奏。上命退,諸臣以次退出。
庚子七月二十五日初更,上御寶慶堂。坐直承旨入侍時,同副承旨鄭志儉,假注書李敬行,記事官文采五·鄭東浚,以次進伏訖。上命書傳敎曰,觀此書啓,臺疏所論二件事外,又出不法三大案,尋常道伯之所不敢爲者,如渠地處,若是之恣意無難犯,嚴問取服,如法照勘,眞所謂無容更議,渠之所犯,無非絶悖無狀之事,是可忍也,孰不可忍?渠之謂也。何待覆奏?保放罪人洪樂彬,卽令該府嚴囚,明日次對罷後,開坐捧口招以聞。又命書傳敎曰,姜忱疏語,多失倫脊,豈或急於申辨,不遑細究乎?乃敢任情信口,從而反詈對駁,昨日相臣之箚,亦出於正風習勵廉恥之意,予所歎賞,擬俟朝日賓筵之商處,蓋以忱之罪爲不些也。然忱之所犯,非關於如何之事,則兩司長之迭上箚本,事面不已重乎?萬一有過於此之擧,將以何擧應之?一或似矣,再實不可,此非爲忱地也,所重惜者,臺閣擧措也。不可無提撕之道,大司諫李敬玉推考。命退,諸臣以次退出。
上在昌德宮。停常參,只晝講。
卯時,有霧氣。
以司諫趙榮弼,正言李東稷,掌令權德訓,持平李夔等牌不進罷職傳旨,傳于鄭志儉曰,只推。
傳于尹坊曰,左承旨入侍。
傳于鄭志儉曰,大臣·備局堂上引見。
傳于朴祐源曰,禮房承旨,馳詣永寧殿,雨漏處,奉審以來。
傳于李鎭恒曰,禮房承旨入侍。
以江原監司金尙集狀啓,七月令宗廟薦新生鰱魚,限內不得封進,惶恐待罪事,傳于鄭志儉曰,勿待罪事,回諭。
承旨前望單子入之,吳大益落點。
李鎭恒啓曰,新除授左副承旨吳大益,卽爲牌招,何如?傳曰,允。
傳于鄭志儉曰,坐直承旨入侍。
吏曹口傳政事,以金魯鎭爲知義禁。
鄭志儉啓曰,守禦使金鍾秀,時無職名,令該曹口傳付軍職,何如?傳曰,允。
兵曹口傳政事,以金鍾秀爲副司直。
以備忘記傳于鄭志儉曰,有奉審事,禮判先進去後謝恩,奉審後,與本署提調入侍。
以備忘記傳于鄭志儉曰,洪樂彬之許多負犯,自有勘處之道,而其中到任日,不有典則,頒下之式,凡係刑具棍制,一竝改造,務欲稍過其制,惟是刊布之書,卽是御極後首頒之令,而渠敢如是壞毁,將此心何事不爲?眞所謂殺無赦。至於律官,特以疲殘之徒,劫於咆哮,承望不已者,雖不足責,不可無懲後示衆之道,令道臣大會民人,布告樂彬越法之罪,該律官,刑推一次後發配。
又以備忘記傳于曰,此非掌鑰如守門之例也,卽以御藥出入之路,且是本院近處,故分授字內如翰苑之屬光範門也。此胡大事,敢生不欲受之意,至以移換之說,致煩登聽,猥䙝極矣,駭忽甚矣。雖是醫官之罪,不能董飭之失,在所難免,藥房提調洪樂性罷職,親承筵敎之後,不有是而有此不緊之奏,不可無警,兵曹判書李衍祥,推考。
李鎭恒,以禮曹言啓曰,卽接宗廟署所報,則去夜雨後,永寧殿第二室龕內北邊道里上,滲漏流濕於土壁上,龕內中斑子,亦爲滲漏,至有點滴於仰帳上云,臣曹,與本署提調,依例奉審後,稟處,何如?傳曰,允。
朴祐源,以禮曹言啓曰,臣有慶,進詣宗廟,與本署提調徐命善,眼同詳細奉審,則永寧殿第二室龕內北邊道里上,二處滲漏,流濕於土壁上,龕內中斑子,亦爲滲漏,至有點滴於仰帳上,果如本署官員所報,滲漏處,卽爲擇日修改,何如?傳曰,允。
鄭志儉,以司饔院官員,以都提調·提調意啓曰,今秋柴場官,每以明年燔造官差出,例當辭朝出去,而燔造官之年年輪差,多有弊端,故今年燔造官奉事尹晩東,使之仍察明年矣。方以秋等燔造,旣已辭朝出去,柴場摘奸,則除辭朝擧行事,分付,何如?傳曰,允。
又以兵曹言啓曰,依下敎,醫官崔宅中·金應壽·鄭興祥·金致儉·慶成運·朴明逵·金成五·鄭潙·金光顯·崔重珽·玄啓祚·方泰逵·李命鎰·朴昌根·康晉三·鄭瑋及掌務官李惟鑑·李周憲等處,以崇範門門鑰事査問,則崔宅中等十六人所供內,矣等只知崇範門門鑰,掌務官之祗受開閉而已,初無提告於提調之事,又無酬酢於同僚之言云,掌務官李惟鑑·李周憲所告內,矣等祗受門鑰,次知開閉之由,齊進遍告於三提調,而亦以前無典守門鑰之事,果有所告云矣,敢啓。傳曰,特敎捧供之下,所供全不成樣,不但萬萬痛駭,告以前無典守門鑰之事云爾云者,尤甚無據,而渠輩慫慂之情狀,終不直告,猶不直令棍問者,亦出於審愼之意,則安敢抵賴?渠輩以蟻蝨之徒,不卽奉行傳敎,已是罔赦之罪,而今又重欲陷欺罔之律者,可謂頑悍之甚。掌務官中奔訴提調人,爲先決棍五度,箇箇嚴棍,期於直招,其餘醫官之供,初無提告,又無酬酢之說云者,全不近理,更爲嚴問,又復如前隱諱,則當一體嚴棍,卽爲以此査問。
又以御營廳言啓曰,本廳分授肅靖門東邊體城頹毁改築處,女墻亦已畢築之意,敢啓。傳曰,知道。
吳大益,以刑曹言啓曰,時囚罪人弓房司鑰林儀培,弓人李光說,矢人朴春蕃,弓房庫直李春蕃,軍士奴德金,燈燭房軍士奴五卜等,竝爲保放之意,敢啓。傳曰,知道。
又以義禁府言啓曰,應問人李顯基·元啓葳·金宗孝等,令該府爲先嚴囚後,捧供以聞事,命下矣。依下敎,罪人李顯基,嚴囚西間,而元啓葳·金宗孝等,依例着枷杻足鎖,各囚東南間之意,敢啓。傳曰,知道。
刑曹參議申大升疏曰,伏以臣,與新除授本曹判書臣李性源,有舅甥應避之嫌,揆以法例,在下當遞,玆敢援例陳章,仰瀆宸嚴。伏乞聖慈,俯垂鑑諒,亟許鐫遞臣職,俾存公格,不勝幸甚。踏啓字
大司憲李箚曰,伏以臣,卽伏見大僚箚本,則蓋論姜忱對辯之事也。臣雖未得見原疏,就其箚中所論而觀之,竊不勝駭憤之忱。玆敢略陳事實,惟殿下裁察焉。嗚呼,義理自有一定之分,公論不待百年而定,至若辛巳義理,卽所謂建天地俟百歲而不惑者也。不幸滄桑屢換,人心陷溺,漸至於義理晦塞,隄防崩壞,有識之竊歎,固已久矣。卽者姜忱之疏,乃世道之一大變怪,而義理之一大關棙也。噫,憑藉鳴冤,力戰公議,必欲顚倒是非,疑亂義理,謂天可欺,謂人可誣,是可忍也,孰不可忍也?嗚呼,所謂保護春宮四字,卽當日凶徒之藉重眩惑者也。惟我肅宗大王止慈之德,處變之義,兩盡其道,人無間然,況且國本永固,朝野延頸,保護二字,初不可擬議者,而惟彼不逞之輩,只爲自己之禍福,顧念異日之利害,希載之逆,在所必討,而乃反藉重儲位,袖手於沐浴之義,儲位之尊,初無不安,而必欲陰扶凶逆,假托於保護之言,自是以來,凶黨餘孽,動持此事,曲成義理,至於世龜子母鹿之說而極矣。夫子母鹿之事,何嘗一毫髣髴於大聖人處分,而又何敢擬之於不敢言之地乎?其所造意遣辭,專出於熒惑天聽,網打搢紳之計,究其心跡,至凶且悖,此所以當日公議峻發於臺地,嚴譴隨下於有北,鬼蜮之情狀莫逃,百世之公案已成,雖孝子慈孫,不能掩其惡也。安敢生心於漫漶變亂之計,而今忱也,乃敢肆口顯訟,自以爲建天地之義理,此不但暴其私情而已,必欲亂已定之國是,眩一世之耳目,其所以爲義理者,只是陰扶凶逆,憑藉保護,則乃敢以此等義理,肆然說道於今日,渠雖急於自鳴,何其放恣無嚴,至於此極也?噫,羸豕躑躅,霜氷漸長,必將混淪黑白,翻覆陰陽而後已,豈不大可寒心也哉?且臺閣論人,前後何限,而遭罹人言者,惟當一付公議而已,今乃恣意反詈,專事誣辱,直驅人於惡逆之科,天下寧有是哉?況其得罪義理,關係非常,此不可以等閑對辯之例,置而不論。臣謂姜忱,亟施遠竄之典,以明大義,以正國是,斷不可已也。取進止。答曰,省箚具悉。本事已有處分矣。
大司諫李敬玉箚曰,伏以臣,卽見相臣箚本,槪知持平姜忱之疏,有萬萬絶悖之語矣。雖曰世道日下,義理晦塞,人之無憚,胡至此極?噫,當辛巳國本永奠之日,上有止慈之天,下有延頸之望,神人共扶,宗社無疆,有何一毫可危之端,而惟彼世龜,托以保護,創出不襯着之一句凶語,欲售眩亂熒惑之計者,究其心跡,罪在罔措。況又我肅考處分,至爲嚴正,則爲其孫者,何敢急於對辯,乃以建天地不悖等說,肆然登諸章奏,曲成無倫之邪論,顚倒已定之公議哉?至若洪柱翼事,相箚言之盡矣,臣不必復事煩陳,而反詈之習,於渠猶屬細故,何足深責於此等之人,然而若此不已,則臺閣論人,將不復見,方來之憂,寧有極乎?臣旣未見原本,姑不知措辭之如何,而雖以相箚見之,其放恣無嚴之罪,固難容貸。臣謂持平姜忱,亟施屛裔之典,斷不可已也。取進止。答曰,省箚具悉。箚重於疏,兩司異於一司,長官自別於下僚矣。
持平姜忱疏曰,伏以,洪柱翼之疏出,而臣之遭罹,尙忍言哉?其所追論辛巳事之際,攙入臣曾祖臣故參判世龜名字,構誣醜辱,罔有紀極,臣心膽皆裂,眼血交逬,雖欲卽地溘然而不可得也。噫嘻,往在辛已,保護春宮,是乃宗社大計,搢紳卿宰,擧皆陳疏抗言,慰安之道,保翼之方,靡不用極,則惟此一副當義理,眞所謂建天地而不悖,亙古今而不墜者也。臣之曾祖臣世龜,年老病深,退居田里,縣道封章,上下數百餘言,一是出於保護國本之危忠血懇,而至於子母鹿三字,疏中有曰,王世子所遭情理,雖壯歲血氣已定,其勢固不容須臾支也。矧以幼沖玉質,湯火燒心,雖使百神扶持,日復一日,積憂增悸,豈能保其常性乎?臣每讀前史,至魏主子母鹿之說,未嘗不掩卷而太息也。惟我肅宗大王,特諒其疏辭之斷斷無他,其時筵席,只以語不審擇爲敎,而三司之地,章甫之列,相繼伸救。大司諫臣尹德駿之疏曰,語不擇發,誠如聖敎,竄之嶺海之外,豈非過中之歸也?年過七十,廢仕鄕居之人,顧安有利害之心乎?獻納臣尹行敎之疏曰,疏語雖似妄率,若其所憂,則亶出於擧國延頸之地,其所以爲春宮,卽所以忠於殿下也。掌令臣朴泰昌之疏曰,昔李泌,以黃臺瓜辭,諷於唐宗者,豈非過慮之至,而唐宗猶不之罪,良以忠臣憂國,不害爲危言讜論也。今其疏語,謂之妄發則可矣,而其情則與李泌,同一過慮也。修撰臣尹星駿之疏曰,要其致意,都在於爲貳極一死,利害榮辱,撥置身外,白首頹齡,赤心可質,寔是忠愛中流出者也。進士臣吳斗春等疏曰,自變故以來,立我殿下之庭,進言以勉殿下者,莫不以保護我世子,爲第一義。至於遯跡山林,無意世事者,亦眷眷於此,則此蓋出於爲世子願死之心,欲使殿下,以保我國家億萬年宗社也。於是乎壬午之放釋,丙戌之給牒,斷自宸衷,昭釋無餘,今於八十餘年時移事往之後,揷入過去之說,歸之罔測之科者,是可忍耶?噫,保護春宮,卽人臣職分內事,則柱翼所謂眩亂義理者,有何意也?當時一疏,亶出爲國赤心,則柱翼所謂嫁禍網打者,指何事也?嗚呼,國家之事變屢經,而人心之義理不泯,隨時盡忠,抗疏憂國,固出於秉彝之所同然,使柱翼,苟有一分人臣之心,豈忍以保護一事,追論於近百年之後,極口詆毁,甘心論斥,若是之無忌憚哉?噫,彼柱翼,亦何足責也?自其韋布,卵育於賊禧之家,托以修譜,綢繆於趾·述之輩,稱爲講學,出沒於能·量之間,陰邪之氣類旣同,奰慝之腸肚相連,其所見聞,不出於危逼儲君,動撓國本,則無怪其角立背馳於此箇義理也。尤可痛者,渠以凶逆血黨,倖漏天網,不思革心斂戢,乃敢匿跡跳踉,目下誅討之義,緩聲而闊略之,前塵久遠之事,努目而捃摭之,以爲掩遮漫漶之計,究其用意,吁亦凶且憯矣。臣方以先故受誣,腐心痛骨,寧欲無生,則一身僇辱,有不暇恤,而其中一二款,白地構誣之說,不可不一暴。臣何自阻於天地父母之前,而不思所以疾聲而哀鳴乎?其所謂權奸屛退之時,大論方張之日,尋單下鄕,顯有規避之跡云者,臣於二月,往役於監會試所,出榜詣闕之路,得聞臣母病重急報,他不暇計,呈由發行,疾馳數百里,往返未十日,遂參洪樂純付處之啓,又發洪國榮討罪之箚,是果規避之跡乎?至於蝨附權奸,藉其吹噓云者,尤不滿一笑。臣釋褐以來,連伏鄕曲,丙申夏乍入臺地,丁酉春,銜命赴燕,及其還朝,堂圈已完矣。噫,當權奸專擅之日,如臣等輩,有若馬牛之不及,楚·越之相殊,何由以藉其吹噓,而得占淸選乎?此則擧世之所共知,烏可誣也?若賤臣才識之不合於經幄之狀,及向日文義之誤對於講筵之失,無所逃於聖衷鑑別之下,威顔俯臨之前,匪分之榮,撫躬踧踖,率口之奏,滿心惶恧,臣罪自知,靡所容措,則其所歸之以心術,論之以不誠,雖是情外之言,顧何足多辨乎?噫,臣以先祖孱孫,性本愚妄,遭遇聖明,受恩如天,以疎逖而昵近文陛,以魯下而偏蒙洪造,頂踵毛髮,莫非我殿下攸賜。臣衷情感激,輒不自量,隨處竭力,庶報涓埃,而過福之災,心常戒懼,睢盱之場,自知難容,今其揷木之手,疏啓俱發,極意構誣,不遺餘力,必欲湛滅而後已,人之無良,亦云甚矣,而臣實自取,尙誰咎哉?噫,祖先之誣辱,至於此極,身名之汚衊,無復餘地,在家爲不孝之人,於國爲不忠之臣,穹壤之間,無面可顯,束帶彯纓,此生已矣。高天厚地,報答無階,永作聖世之棄物,歌詠生成之至澤,區區之願,惟有此耳。玆敢涕泣陳暴於天地父母之前。伏乞聖慈,特令刊臣所帶職名,仍許退塡溝壑,以靖私義,以快人心,千萬至祝。備忘記,已處分矣,此辭職疏,給之。
獻納尹長烈疏曰,伏以臣,幸蒙恩造,荐被除命,隨逐隊行,一味循默,每念愧懼,如臨淵谷,比當炎熱,狗馬賤疾,實自難强,而間因飭敎之截嚴,雖不免一二行公,而病狀如舊,陳力無望,冒犯違逋,只增罪戾,伏地惶懍,無所容措。伏願聖慈,俯賜矜諒,亟許鐫免,以尋生路,仍治臣瀆擾之罪,以肅朝綱焉。臣於乞免之章,不宜贅及他說,而第念使臣無病而詣臺,所秉之義理,無大於聲討,而臣之冒叨見職,凡幾遭矣。忱誠莫孚,天心未格,遂使逆如鄭妻而穩處畿島,尙有供俸之節,凶如龜柱而假息窮海,未擧顯戮之典,上下恬憘,看作臺閣一故紙,古今天下,安有如此義理,安有如此討逆乎?若使後世,尙論之士,讀今日之史,論今日之事,則豈可曰,臺閣盡臣分,國家有三尺乎?雖以洪國榮事言之,環東土數千里,凡有血氣之類者,莫不曰可殺者,其故何哉?噫,廣儲一事,卽今日上下臣民之所顒祝,而冀望者,以渠之地處,其所誠心向國,宜乎百倍於他人,而乃敢內而沮戲於上前,外而誑惑於衆心,其心所在,路人所知,此已國榮一副當死罪之案,而若其作福作威,權傾於人主,惟膝惟淵,勢立於群僚,從古人臣,負此罪而能逭刑章者,孰有其人乎?臣愚死罪,外此而又有痛惋不自勝者。嗚呼,我殿下,以千一明聖之姿,承三百祖宗之基,臨御以來,其所圖治,逈出於三代之上,而于今五載,功未成而治未定者,爵賞之泛濫,而僥倖之門開,紀綱之懈弛,而壅蔽之計成,有如寸霧障天,片雲翳日,致使我殿下,圖興至治之盛念,喟然有負初心之歎,豈不惜哉?寧不痛哉?況今積畏之人心未定,失志之餘黨寔繁,朝野之憂疑,有識之竊歎,日甚一日,朝廷視以尋常,臺閣徒事謄傳,甚至爵秩自如,行止惟意,近京村峽,出沒偃息,而自知其罪大惡極,終難容於覆載之間,則以仇視國家之心,求萬死一生之計,困獸之復鬪,毒虺之反螫,理所必至,而將不知何樣禍機,伏在何處。臣每一念至,自不覺心寒而氣短,繼之以痛哭而流涕也。伏願殿下,亟降兪音,使八路愚夫愚婦,咸知匹夫熒惑之罪焉。李秉鼎之罪,可勝誅哉?受殿下罔極之恩,膺湖山方伯之寄,惟當守法奉公,圖報萬一,而不此之爲,貪汚不法,縱恣無忌之狀,繡啓一出,昭布無餘,禁松之任斫,驛田之私換,已是公法之難貸,而三千贖錢,本爲封己而厲民,富民膏壤,又是濟私而勒奪,則其所發明,全無倫脊,且其初供之誣罔,尤爲難赦之一端,而金木之嚴誅不加,善地之薄竄遽降,此雖出於我殿下全保世臣之德意,而朝家懲貪墨礪廉恥之政,不行於此輩,而將何以激人心而謝湖民哉?一任囚供之粧撰,不究區處之虛實,則非但有欠於綜核之政,繼此而安知無視此而漫漶者乎?臣謂李秉鼎,亟令王府,更加嚴覈,快施當律,斷不可已也。臣無任屛營祈懇之至。答曰,省疏具悉。疏辭當留意,李秉鼎事,宜重惟輕,不是失刑,爾其勿辭察職。
大司諫李敬玉啓曰,臣年紀衰頹,知識鹵莽,本不合於淸朝耳目之任,而事在目下,不容泯默,敢進草草短箚,以效一日之責,伏承傳敎,誨責備至,批旨繼降,辭敎嚴截,臣於是,驚惶慙懍,罔知攸措。日昨姜忱之疏,卽義理大關也,辛巳處分,實亙千古光明不易之正義,一或背悖,則倫綱斁盭,人不爲人,而今忱也,外托鳴冤之章,內售眩亂之計,敢以建天地不悖等說,讚揚其祖之凶疏,必欲顚倒國是,曲成義理者,究其心跡,萬萬叵測,忠憤所激,不知迭箚之爲嫌,忙進數語,終自歸於損體之科,莫非臣昏謬之致,其何敢一刻抗顔於臺次乎?請命遞斥臣職。答曰,勿辭。
鄭志儉口傳啓曰,大司諫李敬玉,再啓煩瀆,退待事,微稟。答曰,亦勿退待。
庚子七月二十六日卯時,上御寶慶堂。左承旨入侍時,行左承旨尹坊,假注書李敬行,記事官文采五·鄭東浚,以次進伏訖。上曰,海伯之任,可謂徑遞矣。坊起伏。上曰,夜雨大注矣。坊曰,今則有快晴之意矣。上曰,爾往元陵,奉審以來。仍命書傳敎曰,夜雨大霔,月前修補處,更無蹲退停滀之患乎?左承旨,馳詣元陵,奉審以來。命退,諸臣以次退出。
庚子七月二十六日卯時,上御宣政殿。晝講·次對同爲入侍時,特進官李衍祥,同知事徐有寧,參贊官李鎭恒,侍讀官權以綱,檢討官尹尙東,宗臣安春君烿,武臣金樂豊,左議政徐命善,右議政李徽之,兼戶曹判書蔡濟恭,行副司直李柱國,行訓鍊都正李敬懋,行副司直鄭一祥,同副承旨鄭志儉,假注書李敬行,事變假注書沈達漢,記事官文采五·鄭東浚,慶尙道按覈御史林濟遠,以次進伏訖。上讀前受音訖。以綱,進讀孟子,自孟子見梁惠王,止何必曰利。上讀新受音訖。上命陳文義。以綱曰,孟子答惠王之問,豈無嘉言嘉謨之可以明言者,而只拈出仁義二字言之者,誠以當時王道不明,人心陷溺,專尙富國强兵之術,故苟不言仁而以導其德,說義而以制其心,則無以遏人欲而存天理,發本塞源之聖意,蓋可知矣。大學末章曰,不以利爲利,以義爲利,今講此章,仁義之說,其旨意,便是一串貫來,殿下於講讀之時,參互領會焉。此章上下大文,竝說仁義,而獨於苟爲先利而後義一句語,只說一義字者,其旨深且切矣。大抵義字,有截斷禁止之意,不如是,無以遏其尙利之心故也。聖人告君之辭,雖一字之間,未嘗泛然說去,此等處,最要留念矣。尙東曰,孟子全篇大旨,卽遏人欲存天理,而仁義是天理,利則人欲也。七篇之內,何莫非仁義之說,而獨於此,分析利與仁義而言之,所以爲首篇而猶大學之有綱領也。大抵仁義二字,分而言之,則各有體用,而合而言之,則仁爲體而義爲用矣。苟於事爲之間,專言義而不言仁,則不能無有用無體之歎,故孟子於此,合仁義而言之者,恐以是也。大學曰,君子不以利爲利,以義爲利,仁義亦何嘗無利哉?但仁義之利,與利之利有異,躬行仁義,而民皆愛戴,則其利至於治平之域矣,以利爲利,而不奪不饜,則其害至於弒奪之境矣,可不懼哉?蓋梁惠王,卽一僭稱王也,孟子初豈必往見,而孔子亦欲居九夷,苟可因此而行道,則天下猶可王矣。一梁國名分之正,顧何難哉?所可惜者,苟使惠王,聽用孟子,而行仁義之政,先可以去其僭稱之號,而乃心王室,夾輔天子,安知其不與畢召竝美,而顧乃惑信功利之說,只以富國强兵爲利,故竟不用孟子,而梁之爲國,止於雜覇,可勝歎哉?若乃漢之高皇,則豈不誠千古英傑之主,而不得遇亞聖如孟子,則其所見聞,不過陸賈詩書,叔孫禮樂矣。先儒以眞主之不逢眞儒,至有大風歌,不爲三代王之歎,則文·景之際,雖曰極治,而不過黃·老之學而止耳,雖享四百年之久,而功烈如彼其卑,則實爲有漢之羞恥矣。若今則去孟子之時,又雖遠,孟子之言,備在此書,讀此書行此道,則雖堯·舜三代之治,誠非高遠難行之事,不敢謂一朝一夕之能躋於至治,而上行下效,積久浸漬,一國化行,四方風動,則豈敢曰後世不復見唐虞三代之治也歟?伏願殿下,反復循省,加意體驗焉。上曰,好矣。經筵亦陳文義。有寧曰,文義則儒臣已盡之矣。梁王卑禮厚幣,以招賢者,而孟子至矣,若使信用孟子仁義之說,則大國五年,小國七年之治,似不難矣,而梁王不能用其言,使仁義之治,不行於當時,可勝歎哉?孟子大旨,專在於遏人欲存天理,其功專在於闢異端斥邪說,所謂功不在禹下者,只在於此也。伏願殿下體念焉。上曰,特進官亦陳文義。衍祥曰,孟子此章,爲一書之首,孟子專言仁義,而仁爲體義爲用,義字上加仁字,有包括之義矣。此章註曰,循天理則不求利而自無不利,循人欲則求利未得,害已隨之,以義爲利之利,與利慾之利,雖同是一利字,而煞有不同,此等處當分開體驗矣。上曰,參贊官亦陳文義。鎭恒曰,儒臣詳備仰達,臣別無所陳者矣。上曰,特進官所陳兩利字不同之說好矣,而循與不求上,當更着眼,循人欲之循字,固病也,而求字亦病也。必也,不求而後,方爲仁義之利矣,遏人欲存天理,則自能有利不求而利自在矣。孟子雙擧仁義者,是論語所無,論語專言仁字,孟子七篇,竝稱仁義,不特言仁義,而竝及禮智,又及四端發處,孔子之所不言,而孟子言之,是何義也?以綱曰,孟子之時,人皆捨仁義而趨利,孟子欲其遏人欲之流,而以義制之,故與仁字竝說矣。上曰,以論語一篇見之,則孔子隨人病處,而因其勢利導之,孟子不以仁義之利,利欲之利,分析開導,直欲去箇利字,而所語者,只是高遠之仁義,則梁王之不悟,未必不由於此也。仁義豈是高遠底物,而以當時牿喪於功利者聽之,豈不看作高遠乎?孟子之所以如此者,何也?以綱曰,當時人心陷溺,只知有箇利,不知有箇仁,若不知以義制欲,則竝與這箇仁字而不知矣。此其所以義與仁,竝稱於告梁王之際者也。上曰,特進官之所見,何如?衍祥曰,臨問猝創,極爲惶悚,而孔子之時,以學者工夫言之,孟子多就事功上論,故義字於事功上,尤爲親切矣。梁王,若與論難,則豈無開發之效,而其奈聽之藐藐,則其所不能開發,無足怪矣。上命大臣承史進前。命善進曰,離次後聖體,若何?上曰,一樣矣。王大妃殿體候,若何?上曰,一樣矣。惠慶宮氣候,若何?上曰,一樣矣。上曰,昨日右相箚,予所歎賞,而至於兩司長官之相繼進箚,不亦過乎?箚異於疏,自非大事,則寧有兩司長官迭箚之擧乎?命善曰,誠如聖敎,昨日諫長推考傳敎,果至當矣。徽之曰,姜忱,以其祖世龜疏中一句語,爲建天地不悖之義理,極爲駭妄,而又反詈言者,驅之於罔測之科者,此習不可長,故臣有所進箚矣。命善曰,臣未見姜忱之疏,而聞傳聞之句語,則誠極駭妄矣。上曰,右相之箚,出於正風習勵廉恥之意,隨事如是則好矣。命善曰,然矣。徽之曰,姜忱堂錄時,以厥祖之事,頗有人言,而臣以其時文衡,得見世龜原疏,則似是老悖不省之言,而其本心則容有可恕,故臣亦圈點於忱矣。今以此句語,反爲之義理者,寧有是耶?當時如此之說出,而一轉爲保護之說,再轉而爲不利於春宮之說,欲售網打一邊之計者,皆此之爲也。上曰,使柱翼,果如姜忱之疏,則何乃不言於前,而今始言之耶?此誠如右相之箚矣。徽之曰,柱翼與啓禧,雖是一家,而不甚親切,且以渠之師門事,與啓能相絶云矣。上曰,柱翼之師誰也?徽之曰,尹鳳九也。命善曰,姜忱今而言之,人孰信之?上曰,肅廟處分,極爲嚴正,而到今柱翼,重言複言,亦太過矣。徽之曰,臣亦以爲過矣。上曰,姜忱之罪,何以處之?命善曰,用削板之典,何如?上曰,削去仕版,可也。持平姜忱,削去仕版。出榻敎上曰,姜世龜,辛巳年間,想已病退矣。濟恭曰,時年八十,退去溫陽,縣道封章矣。上曰,以姜世龜原疏,言其義理,則其時聖明在上,儲位自安,作爲此等說者,爲罪云爾,則是誠然矣。若以子母鹿三字,爲其罪案,予所未知也。此不過引古語而書者也。又況摘抉文字,本非美習者乎?濟恭曰,其時四字義理,無人不爲,右相之先臣,以玉堂有所懷,亦有此說矣。右相則以爲自中,有此議論,則固無所妨,異己者言之,則有甚麽意思云矣。徽之曰,其時處分之後,先臣,以玉堂請對,則不許入侍,下詢其請對之由,先臣書進所懷,果有保安東宮之說,而保安與保護有異,保安,卽保嗇慰安之義也。上曰,今已收殺,置之,可也。上曰,洪樂彬事,誠萬萬痛駭矣。命善曰,本事外,三件事,尤極無狀矣。昨年舊還減捧,辭敎何等懇惻,而樂彬,身爲道伯,數外加徵,圖取其耗,使惠澤不得下究,蔘則御藥所用,而如是幻弄,爲渠取利之資,至於朱點私標等事,直是駔儈之所不爲矣。上曰,樂彬,與李秉鼎,貽羞朝廷,極矣。御史査啓,旣如是,則渠豈有發明之說乎?濟遠曰,換錢還穀刑杖等事,印符分明,證左昭著,渠必不敢發明,而唯貢蔘事,則無所執之文書,然其時所捧之蔘,旣有朱標,且不書邑號云矣。上曰,內局嶺南春等貢蔘中,有朱標無邑號者,詳問以入。命善曰,卽伏見慶尙道按覈御史林濟遠書啓,則以爲南倉錢事,留庫錢五千兩,以婢貢給代條,出給於松都人,又出給同庫錢四千九百兩於尙州人,而俱有踏印傳令。金興宅招,以爲居間換錢者,前後四次,合爲一萬兩,而五千一百兩,以營各庫錢及耗條作錢受出,南倉錢四千九百兩,果以婢貢上納名色,十二月受出於本倉,三月,備還于前監司所親京中富人李顯基處云。尹彦鐸招,以爲婢貢上納馱價,當爲五百九十四兩零,故營門之推移換錢,一則爲馱價除用之計,一則爲賈人料販之地云。贖錢事,三朔之內,刑配者合爲一百五十六人,而一例許贖,計其贖錢,則合爲四千三百八十一兩,其中已捧二千一百二十四兩六錢,納于工房庫,竝與前道臣秋等條一百七兩,同歸私用,未捧二千二百五十六兩四錢,或以遞等帖,下于下吏,或稱公用,劃給于各邑,兩件事外,戊戌舊還停退時,自備局分排當捧數,爲十一萬一千九百五十五石,而加數分排于各邑。畢竟所捧,爲十三萬七千五百十八石,各衙門穀,則以四分一磨勘,其餘皆以營穀,加捧耗條,二千二百七十三石,自歸於營用。戶房裨將元啓葳,實主其事,到任日,取見刑具,以其體輕,嚴飭改造,訊杖則不得容於徑穴,棍杖則比典,則廣加六分,厚加一分,以此行用。春等人蔘封進時,元啓葳,密言於審藥韓聖輔曰,營門切客金宗孝,非久當持人蔘而來,必以此蔘封進云矣。果於正月封進前數日,宗孝,持十五兩蔘,來接於營下,蘆頭,皆以朱紅點暗標,熊川等二十邑封進蔘十五兩,果爲點退,以宗孝紅標蔘充納後,二十邑蔘價六千十二兩,宗孝換錢出給。今番査事之出,元啓葳,生自懼之心,專人馳書于各色吏輩,托以善辭彌縫,又以贖錢事,減其元數,皆以公用樣,一依樂彬之供,假作文書,送于刑吏,使之現納私書五度及假作文書,一竝現捉於行査之際爲辭,而有稟處之命矣。時囚罪人洪樂彬,不念地處之自別,不念國恩之罔極,其貪饕蔑法之狀,若是狼藉,揆以邦憲,合施當律,而旣有嚴問口招之命,姑不敢稟處,而至於元啓葳·金宗孝·李顯基諸人,以樂彬之私人,或爲褊裨,或爲蔘商,或爲錢主,其慫慂作奸,承望助虐之罪,不可不査問嚴繩,令該府爲先嚴囚,捧供檢律。卞光珪之低昂律文,審藥韓聖輔之幻弄貢蔘,厥罪不輕,大關後弊,竝令本道道臣,刑推遠配事,分付,何如?上曰,依爲之。出擧條嶺營査事應問人李顯基·元啓葳·金宗孝,令該府爲先嚴囚後,捧供以聞事。榻前定奪命判義禁蔡濟恭,同義禁鄭一祥,先退開坐,亦命濟遠先退。刑曹判書李性源,牌招事。出榻敎上曰,登極以後,懲貪之典,雖不用,而至於今番,與前有異。以嶺營事言之,渠若有一分畏戢,豈敢如是?丙申以前,則予皆付之令前,而近來如此之人,決不可恕矣。樂彬,如有一分可生之道,則固不當必置之法,而若果如繡啓中語,則斷無饒貸之意矣。非但外方,內營亦然,京中軍門,俱是殘局,而初無大將所用之財,皆以別下用之,立制固未盡善,而用其不當之財,畢竟如有營儲,稱以別備者,誠爲可笑。予非疑於今日將臣,是故摘奸,亦不爲之,而若或有犯法之事,則營門與他自別,當以軍法論矣。下敎如是之後,能胥懷畏戢之心乎?命善曰,上敎若是嚴截,孰不惕念乎?徽之曰,聖敎如是,而若不奉承,則殆無人理,寧有是乎?上曰,有則改之,無則加勉,可也。命善曰,卽伏見慶尙道按覈御史林濟遠別單,則㓒谷府大中小棍杖,上面不爲刻誌,論以格式,殊欠審察,前府使趙慶進,不可以已遞而不論。陰竹縣,小棍,腹背平正,殊無厚薄之別,名雖小棍,無異大棍,該縣監李采,不能檢飭之失,在所難免爲辭,而有覆奏之命矣。前以棍制之有違典則,特敎申飭,不啻嚴截,則兩邑之終始不遵,有此現發之事,今番若不重勘,何以懲後而勵他?㓒谷前府使趙慶進,陰竹縣監李采,竝拿問定罪,何如?上曰,依爲之。疲如㓒谷,殘如陰竹,不有朝禁,恣意犯法,則外此各邑,大且腴處,果皆一一遵守金石,無或違越乎?況兩守令,一則已遞,一則無勢,繡衣之獨執此二邑,得無愧於不撓不屈之義乎?然未知何邑之漏網,則亦不可臆斷徑勘之故,御史·守令,姑不論罪,而惟此典則之書,刊布未幾,監司犯法,守令又犯法,今日紀綱,可謂末如之何。又況不當用棍之邑,有此現發,雖諉之使客所用,而大中小棍,竝皆造置,尤是法外之事。以此以彼,監司·兵使,若能時時摘奸,隨現懲治,豈有是弊?第令本司更加嚴飭,可也。出擧條命善曰,此平安監司鄭尙淳狀啓也。以爲今月初五日之雨,民家漂失,義州爲二十戶,龍川爲十三戶,楚山爲二戶,家舍漂失民,當年所受還上停捧,自有前例,請令廟堂稟旨分付矣。漂失民戶之當年停糴,旣有已例,依狀請施行,何如?上曰,依爲之。出擧條命善曰,此江原監司金尙集狀啓也。以爲道內三鎭合操,依定式設行,校生考講,秋巡時兼行事,請令廟堂稟旨分付,勸別武都試,依例設行爲辭矣。各道昨年行操處,旣有停操之命,昨秋關東,亦已行操,今番則依頃日下敎,姑爲停操,校生考講,勸別武都試,則依例設行事,分付,何如?上曰,依爲之。出擧條命善曰,此守禦使金鍾秀狀啓也。以爲今秋合操,旣已停止,巡點,何以爲之事,令廟堂稟旨分付矣。停操旣軫民弊,巡點不必設行,一體停止事,分付,何如?上曰,依爲之。出擧條命善曰,黃海兵使趙圭鎭狀聞中,節該事,乃是八路之所未有,誠極怪駭,旣有査問之命,姑不敢請罪,而洪忠兵使申大謙之狀啓,雖與趙圭鎭有異,備局關辭之截去首尾,不成體段,其在同文之義,宜有釐正之道。洪忠兵使申大謙,從重推考,自備局,行會申飭,何如?上曰,依爲之。出擧條命善曰,此北兵使具明謙狀啓也。以爲本營屬軍兵合操,及富寧以南各衛防營,獨守軍兵,今秋巡操,依定式擧行事,請令廟堂稟旨分付。親騎衛都試,依例設行爲辭。此慶尙左兵使李文德狀啓也。今秋習操及營將巡點,依例擧行事,請令廟堂稟旨分付。此慶尙右兵使洪和輔狀啓也。今秋習操及營將節制使巡點擧行一款,請令廟堂稟旨分付矣。詰戎之政,曠廢多年,今秋穡事,庶有登稔之望,竝令依狀請擧行,而營將節制使巡點,則停止事,分付,何如?上曰,依爲之。北關習操停廢,已至八年之久,今年則不可不行,而向聞北關農形,不若南關云云,然則此時擾民,得不重難乎?更令道臣參以民情及其間農形,從所見卽速據實狀聞後,稟處,可也。出擧條命善曰,金吾方有擧行之事,而知義禁徐有慶,聞有情勢云,今姑許遞,其代令該曹口傳備擬,待下批牌招察任,何如?上曰,依爲之。出擧條知義禁徐有慶許遞,口傳差出,待下批牌招事。榻前定奪徽之曰,實錄校正堂上金鍾秀,病不仕進,校正之役,一日爲急,堂上蔡濟恭方帶經筵之任,當此開講之日,似有相妨之時,蔡濟恭兼帶經筵,許遞,何如?命善曰,內局提調洪樂性所帶經筵,或値監煎時,亦有相妨之慮,一體許遞,何如?上曰,依爲之。出擧條實錄廳堂上蔡濟恭,內局提調洪樂性,兼帶經筵許遞事。榻前定奪衍祥曰,阿耳鎭僉使擇差事,〈議〉于大臣矣,何以爲之乎?上曰,大臣之意,何如?命善曰,擇人之道,不在履歷之高下,勿論邊地之已行未行,只觀其爲人之可合,而另加擇差,則好矣。然今伏奉聖敎,誠至當矣。若以邊將仍置,則初頭雖或擇人,稍久則漸弛幾何,而又不如今日乎?旣已劃給八洞,自此庶可以稍成貌樣,仍爲陞府,重其名號,則壯關防之義,擇官長之政,似或兩得其宜,而此不可遙度而遽決。分付道臣,使之審量便否,出意見狀聞,何如?徽之曰,臣意亦與左相同,更無所達矣。上曰,將臣之意,何如?柱國曰,阿耳鎭之陞府事雖好矣,邑府有民社之責,若殘薄不成樣,則反不如仍置之爲愈矣。敬懋曰,如欲變鎭而置邑,則當分楚山土地,幾許面,然則將有彼此不實之慮,而今此阿耳鎭劃給,該一面八洞,則事力比前,不啻懸勝,人皆樂赴,似無日後厭避苟充之弊矣。上曰,待道臣論報後,更爲稟處,可也。出擧條上曰,聞訓將有病云,明日武藝別監,秋等試才時,禁·御兩將,入來,可也。柱國曰,鄕軍遞放事急,而賞試才於明日設行矣。上曰,鄕軍遞放,在於那日乎?柱國曰,初一日矣。命善曰,御將於試才時,入來之命,有若稱頉者矣。仍啓曰,御營大將李柱國,奏語不審,宜示警飭,推考,何如?上曰,依爲之。出擧條衍祥曰,頃者洪忠水使任嵂下去時,有弓矢筒箇,以外武庫所儲賜給之命矣。軍器寺,元無筒箇,而有別儲錢四百兩,以此新造,以爲日後賜給之地,何如?上曰,以相當物賜給,新造則姑置,可也。衍祥曰,臣於閤外,見藥房提調,則以爲崇範門門鑰,使藥房掌務官掌之事,有命而掌務官之掌鑰,事面,如何?武兼廳,與門相近,使武兼掌之,似好云矣。臣旣聞其言,故敢此仰達矣。上曰,此與守門將之掌鑰有異,而渠輩厭苦欲免,掌務官汰去,仍使渠輩,次知,可也。志儉曰,兵判俄奏內局掌務官事,受人之言,不當奏而奏,推考,何如?上曰,前所與聞之事,故言之,置之,可也。命退,諸臣以次退出。
庚子七月二十六日未時,上御寶慶堂。禮房承旨入侍時,左承旨朴祐源,假注書李敬行,記事官文采五·鄭東浚,以次進伏訖。上曰,夜來大雨後,宗廟滲漏處,何如?祐源曰,有二處滲漏,而仰帳至有點滴處矣。上曰,似有移還安節次矣。祐源曰,然矣。上曰,注書出去,都提調·禮判,入侍事,分付。宗廟都提調,禮判入侍事。出榻敎賤臣敬行,承命趨出,宗廟都提調徐命善,禮曹判書徐有慶進伏。上曰,宗廟滲漏處,果何如?命善曰,北邊道里上,滲漏流濕於土壁,而至有點滴於仰帳上矣。上曰,宗廟事知守僕,召入事,注書出去,分付。賤臣承命趨出,事知守僕,召入。上下詢曰,宗廟滲漏時,自古有擧動謄錄乎?守僕曰,無謄錄矣。上命采五,持禮曹擧動謄錄冊子以入。上曰,姜忱一疏之後,兩司長官,相繼進箚,誠過矣。命善曰,然矣。命退,諸臣以次退出。
庚子七月二十六日初更三點,上御寶慶堂。坐直承旨入侍時,左承旨朴祐源,假注書李敬行,記事官文采五·鄭東浚,以次進伏訖。上命書傳敎曰,更思之,雖有先後之別,其爲太重之嫌,固無異同,大司憲李,亦爲推考。上曰,廳注書,已修整筵說乎?賤臣敬行曰,姑未及修整矣。上曰,何其遲滯也?賤臣敬行曰,初當記注,甚多生疎,未能趁卽修整矣。上曰,爾雖生疎,其可至今遲滯耶?祐源曰,筵席事體,何等嚴重,而假注書李敬行,敢於聖敎之下,唐突分疏,揆以道理,極爲駭然,從重推考,何如?上曰,依爲之。出擧條命退,諸臣以次退出。
上在昌德宮。停常參·經筵。
自昧爽至辰時,有霧氣。
李鎭恒,以都摠府言啓曰,今日入直內三廳武兼禁軍及軍兵等,中日習射,請出標信。傳曰,停。
李鎭恒啓曰,合辭方張之時,兩司無詣臺之員,事甚未安,除在外疏批未下受由外,呈告人員,竝卽牌招,何如?傳曰,允。
傳于李鎭恒曰,同副承旨入侍。
傳于鄭志儉曰,軍士房承旨入侍。
有政。吏批,判書李福源牌不進,參判徐浩修進,參議未差,右副承旨吳大益進。吏批啓曰,判書李福源,牌招不進,參議未差,小臣獨政未安,何以爲之?敢稟。傳曰,仍爲之。又啓曰,玉堂闕員,今當差出,而擬望之人乏少,相避竝擬,何如?傳曰,允。以具善復爲工曹判書,兪彦鎬爲判尹,鄭一祥爲禮曹參判,徐有防爲兵曹參知,柳協基爲持平,金宇鎭爲副校理,徐鼎修爲修撰,李時秀爲副修撰,李衍祥·李性源爲知經筵,安廷玹爲掌令,林道浩爲持平,李崇祜爲刑曹參議,沈念祖爲兵曹參議,贈吏參李得輔,贈吏判例兼,刑曹判書李性源,本生考,兵曹參議徐有防,參知沈念祖。
兵批,判書李衍祥病,參判李聖圭入直進,參議趙英鎭病,參知未差,右副承旨吳大益進。以尹光億爲副護軍,鄭宇淳·申大升·金履禧爲副司直,洪明浩·李鼎揆爲副司果。
承旨前望單子入之,沈豊之落點。
傳于鄭志儉曰,承旨房仍。
吏曹口傳政事,以金華鎭爲內醫院提調。
傳于鄭志儉曰,年前已有定式受敎,鞫囚猶然,況下於此之罪乎?王府刑推,每準一次,雖於十許度,或五六度直招,若準一次,則其勢將至直招後,加刑之境,殊乖審克之義,以此令本府知悉,此後雖有一次加刑之敎,而未準次直招,則停刑公事,直爲修啓事,定式。
鄭志儉,以吏曹言啓曰,今此文廟釋奠祭亞獻官,當以大司成塡差,而大司成金夏材,除拜前,以社稷秋享大祭終獻官,已爲受誓戒,故文廟釋奠祭亞獻官,以他無故人,塡差以入之意,敢啓。傳曰,知道。
又以兵曹言啓曰,依下敎,二兼能麽兒禁軍李愼培,本營敎鍊官,待窠調用,而廉景應處,木綿二匹,施賞之意,敢啓。傳曰,知道。
又以司僕寺官員,以一提調意啓曰,濟州出來後運進上年例馬八匹,歲貢馬二百匹,合二百八匹內,三匹船中故失,實納馬二百五匹,三運兵曹別啓請山屯馬二百匹內,四匹船中故失,一匹到靈光故失,二匹到衿川病留,實納馬一百九十三匹,竝禾毛色別單書入之意,敢啓。傳曰,知道。
又以司僕寺官員,以一提調意啓曰,山馬監牧官金光㷜,己亥·庚子兩年條,封進馬二匹,今纔上來禾毛色,別單書入,依例內厩立養之意,敢啓。傳曰,知道。
又以御營廳言啓曰,本廳千摠柳鎭琡,身病猝重,勢難察任,改差,何如?傳曰,允。
李鎭恒,以義禁府言啓曰,時囚罪人禹德遠杖一百收贖,告身盡行追奪,流三千里定配事,照律公事判付內,功減一等,啓下矣。禹德遠功減一等,杖一百收贖,告身盡行追奪,平安道順安縣安定驛,徒三年定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,㓒谷前府使趙慶進,陰竹縣監李采等,拿問定罪事,傳旨啓下矣。趙慶進,自任所,時未上來,李采,時在任所云,依例發遣府書吏·羅將,竝拿來,何如?傳曰,允。
吳大益,以義禁府言啓曰,罪人金宗孝,依判付施威,反覆嚴問,而終始呑吐,不爲直告,情狀萬萬巧惡,如此奸譎之類,不可只以施威,得其情實,刑推究問,何如?傳曰,允。
大司憲李啓曰,臣本庸愚,不合於淸朝耳目之任,而事在目下,關係義理,旣在言地,有難泯默,敢以草草短箚,仰請處分矣。伏承夜下傳敎,臣於是,竊不勝瞿然慙悚之至。噫嘻,姜世龜之疏中一句語,至凶絶悖,必欲漫漶義理,嫁禍搢紳,究其心術,萬萬叵測,其時處分截嚴,公案已成,孰敢生心於變亂之計,而爲其孫者,憑藉對辯,力戰公議,以其祖凶悖之言,謂之建天地義理者,一何放恣無嚴之至此也?若如渠言,國家之大義理大是非,必將顚倒眩亂而後已,此實名義之罪人也。其所負犯,可勝誅哉?此臣所以激於忠憤,他不暇顧,略陳愚衷,而適値迭箚之會,至承太重之敎,且有問備之命,臣何敢一刻晏然於臺次乎?請命遞斥臣職。答曰,勿辭,亦勿退待。
獻納尹長烈疏曰,伏以,臣病伏涔涔之中,伏見姜忱對辯之章,其遣辭之噴薄,反詈之醜辱,自有對章以來,所未有之變怪也。噫,世龜其祖也,忱其孫也,爲其孫訟其祖,天理人情之所不可已者,在渠道理,固當平易說去,以俟朝家之處分,而忙急投疏,力戰公議,有若街童賈豎之與人爭長短辨黑白者,何其無嚴之甚也?嗚呼,世龜之事,尙何言哉?以白首老兇,持斧投匭,引喩陰慘,當世目之以凶疏,承宣措辭而入啓,臺閣發按罪之啓,聖祖施投荒之典,國是已定,義理大明,三年北塞,竟死謫中,則伊時公論,不待百年而定矣。近日大僚·兩司之箚,亦已言之,臣不必更事覶縷,雖以渠疏援引者言之,許多說話,不足以蓋其愆,而多見其揚其惡也。且被劾於人如忱之處地者,前後何限,而何嘗有目人以黨逆之科,必欲殄滅人汚衊人,登諸章奏,公肆詬罵,如忱之爲者哉?此路一開,從玆以往,孰肯爲國家討有罪而剌巨慝者乎?且姜忱,以不附權奸,張皇自明,至曰馬牛楚越之殊,祗令人可發一大笑也。忱之於國榮,雖曰臭味之不同,自有聲氣之至密,圖占行人,爲其納交於堂后也,吹噓完圈,爲其樹黨於鑾坡也。文章才猷,可做某台之代者,伊誰之言也?出處言議,必稟宿衛之所者,果誰之事也?十目難掩,萬口雷傳,謂天可欺而天可欺乎?謂人可誑而人可誑乎?忱之一疏出,而變幻大義,反詈言官,欺瞞天聽,三罪俱發,衆情齊憤,而畢竟處分,只止削版,其何以懲凶徒而嚴隄防乎?臣謂削版罪人姜忱,亟施屛裔之典,明示好惡,斷不可已也。日昨諫長之陳箚論列,係是共憤之齊激,則殿下何爲而乃有責敎耶?身旣居臺,事在可言,豈可以一司之已發,而自安於當論而不論乎?或疏或箚,恐無不可,長官次僚,又無所間,以殿下之明聖,豈未俯燭於斯耶?臣竊不勝憂慨,略此附陳,伏願聖明,更加三思,亟收成命,以重言路焉。第臣於停啓事,有萬萬慙恧者,姜忱之釁孽遺種,人器猥濫,臣豈不知輿論之同然,而只緣屢日爭執,未蒙允可,一向謄傳,亦傷國體,故臣果停之矣。今其凶言悖說,有若緣臣而啓之者然,臺體之虧損,物情之非議,臣雖喙長三尺,何以自解乎?臣職去就,非所可論。玆敢略入文字,仰瀆崇嚴。伏乞聖慈,亟降威罰,以爲不職者之戒焉。臣無任屛營祈懇之至。答曰,省疏具悉。訖可止矣,便不光鮮,爾其勿辭察職。
司諫趙榮弼疏曰,伏以,臣病勢難强之由,略入文字,仰冀聖明之俯燭矣,不惟不賜兪音,乃反召牌荐臨,臣於是,惝怳失圖,不知措躬之所。臣三年外邑,逖違天陛,一近耿光之忱,常情固然,又況義重沐浴,請討是急,則豈是臣子言病之時,而第臣病狀,漸至難醫,復起爲人,自度難期,罪積逋慢,實合誅殛,不避猥越,更瀆宸嚴。伏乞天地父母,特垂矜憐,遞臣見帶之職,無曠公器,治臣違傲之罪,以肅朝綱焉。臣於請急之章,不宜拕及他說,而區區所懷,欲一陳暴於黈纊之下者素矣。今若不言,則更無可言之日,而生不免背祖之孫,死不免負國之鬼。念及於此,曷不慽然可懼哉?玆將五條之愚,仰請三思之盛,伏願聖明垂察焉。其一曰,嚴懲討。噫,亂臣賊子,何代無之,而豈有如向來者乎?枝葉雖已剪除,而根柢尙今未拔,是何故也?臣愚死罪,豈殿下之聖學,未臻極工耶?抑殿下之寬猛,有過中之失耶?經曰,罪疑惟輕,又曰,怙終賊刑,罪在難明,則聖人特用寬典,傅之生路,罪犯怙終,則聖人必施常刑,斷不饒假,此三代之法,我國家祖宗之法也。未聞惟輕之典,用之於大慝,怙終之罪,得逭於賊刑者也。竊覸殿下於政令施措之間,動法古先哲王,無或有失中之擧,而至於懲討一事,有違先王之法,大失一國之望,駭機自在於不聞不覩之處,奸萌未折於潛滋暗長之中,臣所以不能無疑於大聖人所作爲也。伏願殿下,廓揮乾斷,亟從三司之請焉。其二曰,懲貪汚。噫,近來貪汚之習,愈往愈甚,蔑法營私,無所不至,而至於監司,則主管一道,初無相規之官,而三司則遠未卽聞,繡衣則以其體重,不得論列,故無所顧忌,法外之事,惟意所欲,至於李秉鼎·洪樂彬事而極矣。懲貪汚之道,臣有一得之愚,敢此附陳焉。各道都事之設置,依古行臺御史之例,名之曰,外臺,使之糾察道臣·守令之不法者,而直啓論彈矣。今也則不然,以遐方微匹之久於郞署者差送,寄食於營下守令而無所事焉,不滿十日,遽爾還京,其往來之際,沿路各邑之貽弊而已。且其未遞之前,驛馬驛卒之輪回立代,其爲弊端不一而足,此豈都事設置之本意也哉?臣愚以爲,各道都事,以侍從臣有風力者差遣,不須寄食於判官,其所分供,如咸鏡道之爲使之準瓜莅任,糾察論彈,如右所陳,則道臣之貪汚,雖如秉鼎·樂彬者,必不敢放恣無忌,守令之不法者,亦有所顧憚,而必不至於大戾矣。臣謂懲貪汚之道,不外於是矣。其三曰,振淹滯。噫,振淹滯之政,近年以來,不可不行,而至於蔭官,不得蒙一視之澤,蔭官之準的,在於守令,而白首老蔭之積仕者,不避風雨寒暑,奔走供職,年限已過,則法不當除拜外邑,故以江華經歷水運判官,金井·利仁兩郵官,輪回差除,以酬供劇之勞矣。金井·利仁之移給雜岐之後,只有江華·水站兩處,而水站今又革罷,則只餘江華一窠,以此一窠,安得以酬應數多之老蔭乎?如是之故,老蔭之年滿者,只得服勞於京司,死而後已,豈非抑菀之甚者乎?雜岐出外之窠,雖非金井·利仁,旣有郵牧近二十之窠,以此輪回,則其數已綽有餘裕。臣愚以爲,金井·利仁兩郵官,還復舊例,移授士夫老蔭,則此亦爲振淹滯之一段矣。其四曰,悅軍情。噫,自經亂逆之後,深憂遠慮,惟是慰悅軍情一款,而慰悅之道無他,專在於賞試射一事。蓋遠方殘民,編伍於京軍門,別無資身之策,一室命脈,只付於斗米疋布,故每患不足,長事嗷嗷。昔在先朝,俯念其如此之狀,試射頒賞之擧,逐朔設行,軍兵以此爲生涯之資,善射砲者,所得夥然,故各其武藝,爭相肄習,射者砲者,無不精鍊,賞試射之法,不但爲渠輩生涯之資而已,其在修軍政之道,不亦大乎?近年以來,一切不行,故軍情抑菀,激勸之方,難保如前,志氣懈惰,武藝之習,擔却一邊,若此不已,則烏足以緩急之可恃乎?伏願自今以後,賞試射以時設行,以爲悅軍情修戎務之策焉。其五曰,勸士林。士者,國家之元氣,經邦之材,於是焉取之,補袞之賢,於是焉取之,導率之方,培養之節,若不早爲之圖,則其爲士者,不過冠儒衣儒,而其中未必有也。我國,以科目取人,故讀書作文,富於科業之士,惟待設科,而近年以來,科擧之設,絶無而僅有,節製之設,每年不爲不多,而方外之儒,不得參於試圍之中,式年之科,多至三十三人,而製述之士,不得與於觀國之場,咸懷菀悒之情,全抛攻苦之業,漢之孝廉,唐之鄕貢,今不可猝然行之,而科目取人之法,又將壞了矣。我國士大夫,惟以科目一條,爲立身事君之階,故幼學壯行,專以科業爲事,而今無所施,則擧皆怠惰,漫浪自棄,菁莪之化,恐難見於今日,華國之手,無復望於他時,則豈非可惜者乎?臣願自今以後,節製之科,通同方外,式年之試,製講分半,以爲勸奬士林之地焉。臣治疏將上之際,卽伏見姜忱處分傳敎下者,臣不勝慨然,敢此尾陳焉。姜世龜疏中一句語,決非人臣之所敢言者,而當時雖得倖逭,百世豈無公議?公議旣發,則雖孝子慈孫,宜莫敢容喙,而姜忱之投疏反詈,語多絶悖,誣人惡逆,心術不正,若不嚴處,則如彼宵小之輩,把作陷人之妙術,一有不悅於心者,則輒以黨逆等說,構成罪目,以爲報復之計,若此不已,則世祿之臣,保全其門戶者幾希,而人心之陷溺,世道之壞亂,有不可勝言者。何幸相臣箚論,極其明白,意謂朝家之處分,至嚴且重矣。畢竟勘斷,止於削版,如是而何可望奸邪之懲畏,國是之歸正乎?臣謂亟施屛裔之典,以折奸萌,以鎭世道焉。臣三年積違之餘,重入臺地,豈不欲趨承召命,一瞻天光,而疾病嬰身,萬無轉動之勢,敢將素所蓄積,略入於文字之間,庸備乙覽。伏乞聖明,俯察獻芹之忱,儻賜採蕘之恩,則非但臣身之爲榮,庶幾有補於聖化之萬一矣。臣無任屛營祈懇之地。答曰,省疏具悉。第一條當加之意也。第二第三第四第五條,下廟堂稟處,尾陳事,止此足矣。爾其勿辭察職。
正言李東稷疏曰,伏以,臣年淺識劣,百無肖似,僥倖科名,只爲祿養,華顯一步,初非夢想。向者,憲職除命,忽及省楸之日,職是初受,榮極遠召,聞命忙發,未及歸次,幸蒙恩遞,未幾而諫省恩旨,適下於騎省持被之時,人器不稱,祇肅無路,自速徑出之罪,致煩問備之請,荐承嚴召,屢犯違傲,分義都虧,郵罰是俟,聖度涵容,只推連下,臣誠感惶踧踖,豈不欲顚倒趨朝,少伸叩謝之忱,而第念臺閣之設,有國所重,上裨袞闕,下糾官邪。況今亂逆未討,輿憤久鬱,此時法從之官,苟非風裁素著,言議不苟者,莫宜居之,今乃以如臣顓蒙無稱者,苟然充擬,不少難愼,何也?反復自量,寧被慢命之誅,難叨匪據之職,玆敢短章自列,仰暴衷懇。伏乞聖慈,特賜鑑諒,亟命刊改,以淸臺選,以安私分,不勝幸甚。臣雖自劾之不暇,而若其大義理關頭,係國家安危者,則不可以陳言而終廢,不可以辭疏而亦默,玆敢略陳沫血之義,仰冀垂察焉。噫噫,凶如鄭妻,逆如龜柱,而尙今戴頭於島中,其可曰,國有法而朝有臣乎?五載合辭,一例靳允,一日二日,今年明年,泄泄伈伈,看作尋常,此何義理?伏願殿下,飜然改圖,赫然施法,其他合辭中諸賊,一竝允兪,使國勢奠安,王法得伸焉。臣於近日事,尤有所痛哭流涕者。從古權兇之恣行胸臆,禍人家國者,豈有如國榮者乎?擅弄威福,脅制中外,使一世之人,只知有國榮,不知有君上,已五年矣。此今日廷臣之所以扼腕切齒,必欲千剮而萬戮者也。噫噫,殿下其果以今日之人心世道,爲何如也,國勢朝象,爲何如也?人心陷溺,廉恥都喪,世道淆亂,怙侈相尙者,乃國榮之罪也。國勢岌嶪,忠讜無聞,朝象板蕩,勢利是附者,亦國榮之罪也。若其蔑禮於殿陛之上,而眼無君父之尊,冀卓之惡,一身都萃,懿操之心,路人皆知,頭踵毛髮,罔非罔赦之罪,此在渠,猶屬細故耳。噫噫,今日宗社之計,孰有急於儲嗣之慶耶?萬姓顒祝,百靈冥禱,渠亦殿下臣子也。恩遇,何如,地處,何如,而必欲沮戲而抑遏之者,抑何心腸?此無他,不利國家之慶,潛售亂逆之謀,入而䝱持至尊,出而誑惑衆心,將使四百年宗社,孤立而後已。向非我聖上,英斷赫然,淊天之惡,一朝捽去,則國家之保有今日,臣未敢知也。言之及此,寧不痛惋?然而凶焰之久積,而人心尙多恇怯,顔私之拘牽,而聖斷終欠剛克,放還之典,律文所無,而縱獸于野,任其行止,遠竄之請,罪名不襯,而生毛于紙,一味悠泛,使古今所無覆載難容之凶逆,穩占山水之鄕,安享酒食之樂,門生故吏,密地交通,朝廷動靜,絡續相報,出沒畿峽之間,顯有觀望之意,訛言煽動,民心靡定,綢繆之迹,陰祕之謀,將不知做出何樣禍機,吁,亦可怕也已。噫,千奇百變,無所不有,死中求生,何慮不出?防患之道,貴在愼密,慮危之規,宜加嚴緊。臣謂,宜令畿甸·關東兩道臣,詗察無賴輩之來往者,以絶奸萌,斷不可已也。臣於此,尤有所慨然於今日廷臣者,目下之爲國家汲汲憂者,顧莫如國榮也。頃年以鄭妻·龜柱事,有三司之爭,有伏閤之擧,彼國榮之罪,視二兇,殆有浮焉。其權威之餘焰,睥睨之陰圖,雖謂之迫呼吸而近朝夕,非過語也。臺閣謄傳而應文,朝紳袖手而傍觀,夏過秋屆,大玩小愒,越視君父之讐,未聞有明目張膽,誓不與俱生者,孰謂殿下之庭,曾無一介忠憤之士耶?臣於是,重爲之扼腕裂眦,寧欲無生也。臣以新進眇然之一臺官,不識時務,但有危忠,竊觀朝廷擧措,滿心憂憤,敢效必討之義,仰冀夬斷之音。伏願殿下,亟行天討,以洩輿憤焉。噫,向日時敏堂失火,忽出於深夜無人之地,燒盡戎器,驚動大內,火所從來,終未斯得,變生無端,實非細憂。伊時大臣筵請,三司箚論,火災根因,旣命譏詗,而今已多日,迄未譏捕,衆情疑惑,已無可言,紀綱壞損,誠亦非細。臣謂左右捕將,亟施譴罷之典,可也。臣無任激切祈懇之至。答曰,省疏具悉。所陳如是者,非無意也。末端事,不必煩絮,爾其勿辭,從速察職。
庚子七月二十七日,兼春秋洪光一,禁府啓目,元啓葳,身爲嶺營戶房裨將,戊戌舊還停退條中,恣意加捧之數,至爲二萬二千餘石之多,而耗條二千二百餘石,盡歸營用,至於御供人蔘,密囑審藥,圖換私蔘,繡衣未下去之前,密作私書於營屬諸人,假成件記,冒托公用之罪,刑推得情,何如?傳曰,此囚,亦是乍配旋放者兺不喩,所犯三件,俱係獰慝,除尋常箇箇嚴訊,期於取服爲良如敎。
禁府啓目,罪人元啓葳,更招,專事粧撰,不爲直招,加刑得情,何如?傳曰,觀於此供辭,可知其至妖極奸,再招中粧撰,甚於初供時,被刑後漫漶,一如不刑前,究厥情節,萬萬巧慝,三件中,贖簿及貢蔘事,金宗孝及韓宅祚·鄭銓之供,各相不同,多有牴牾處,渠輩雖甚無狀,在朝家審克之政,豈可不分首從,一例渾勘乎?面質後決折,在所不已,而曹囚之捉問本府,未知前例之有無,若有可據之已跡,卿等明日開坐,使卽一處頭面後,從所見議處,可也爲良如敎。
禁府,禹德遠杖一百收贖,告身盡行追奪,流三千里定配,私罪,啓。傳曰,功減一等爲良如敎。
禁府啓目,罪人洪樂彬,以御史書啓內辭意,終日反覆究問是白乎矣,或爲遲晩,或泛稱遲晩,刑推得情,何如?傳曰,罔赦之罪,有五件,有一於此,難逭金木之誅是去等,各項所犯,俱無䵝䵢疑晦者,印簿昭在,證左燎如,到此地頭,烏敢終諱?倉錢事,諉諸謬例,不言先下之故,贖貨事,無論帖下與私用,渠以道伯,莅任數朔,貪於罰鍰,重罪則屈法不配,輕罪則越法加徵,反以循用通行之例納供,舊還事,昨年特敎,何等丁寧,雖無是也,豈忍犯手,而陰圖營耗之利,濫捧二萬餘包穀物,卽此一節,尤是死罪,亟施當律,以謝嶺民。在所不可已之事是去乙,渠則以逋不在停退中,極口發明。刑具事,不念國家惻怛之意,不有王府金石之則,手自定樣,竝變其制,律官莫敢誰何,獄吏惟承指揮,此乃不滿於典則之書,必欲售角勝手段而後已者,不如是,則奈之何到任之日,汲汲首改乎?抑何心腸,抑何意義?若不以所以然之故,從實直告,則當限死加刑,期於輸款,而渠之所對,殆同兒戲。貢蔘事,渠不足言,有辱朝廷,所欲道也。言之汚口,自上雖不逐條發問,在攸司者,其可不嚴覈取服乎?右項諸件,將此判付辭意,參以卿等所見,更加盤問,以爲照法勘斷之地,又復呑吐,不以實告,姑勿罷坐,直以草記請刑,待批下,嚴訊究問爲良如敎。
禁府啓目,罪人洪樂彬,以判付內辭意,終日反覆究問是白乎,則五條不法之內,四條段,箇箇遲晩是白遣,至於貢蔘事段,歸之於幕屬下隷之符同作奸者,與全然掩諱,差有不同,雖不得依判付草記請刑是白乎乃,亦不可仍爲照法,刑推得情,何如?傳曰,四條所犯,雖不能終事抵賴是乃,至於貢蔘事段,一向隱諱,諉之於幕屬下隷之作奸,泛以矇未覺察樣納招者,尤極痛惡是置,渠亦有羞惡之心,豈其有靦面目,無辭可對而然是隱喩,抑或狠毒弸中,必不欲承服之故,初供以三好矣之說,遊辭粧撰,到今又以不覺察之說,恣意彌縫而然是隱喩,究厥意義,無出於二者之間,所當更加盤問,而一問再問,乍吐乍呑,本事鄙瑣之外,又傷事面,姑爲仍囚,以待諸供出場後,處分爲良如敎。
禁府啓目,金宗孝,敢以私蔘,欲賭厚利,持往嶺營,密作私標,幻納捧價,至於六千餘兩之多,刑推得情,何如?傳曰,乍配蒙宥,又陷罔赦,眞所謂怙終賊刑兺除良,且其納供,專事欺隱,尤極痛駭,爲先施威嚴問,若不直招,草記請刑爲良如敎。
禁府啓目,罪人金宗孝,嚴訊究問,一向抵賴,加刑得情,何如?傳曰,與元啓葳頭面後,議處爲良如敎。
禁府啓目,通津府使李翼純,洪忠道公山府大同米所載船隻,漂覆於江華月串鎭,其不勤護送之罪,議處,何如?傳曰,依允。
禁府啓目,李翼純,以敗船事,因特敎旣被削職之罪,則不可以罷黜之本律,循例照勘,上裁,何如?傳曰,旣以加律勘處,分揀放送爲良如敎。
禁府啓目,李顯基,以洪樂彬私人,換錢捧置於其家,刑推得情,何如?傳曰,當初拿問,不過欲準書啓,至於換錢事,與弄奸有異,始與交結此等之人者,固是渠罪,而無識逐利之徒,何足責也?特爲分揀放送爲良如敎。
庚子七月二十七日卯時,上御寶慶堂。禮房承旨入侍時,左承旨朴祐源,假注書李敬行,記事官文采五·鄭東浚,以次進伏訖。上命賤臣敬行曰,爾則出去,隨同副承旨,而往于永肅門,上注書入侍事,分付,可也。賤臣敬行,承命退出。
庚子七月二十七日巳時,上御暎花堂。內試射入侍時,同副承旨鄭志儉,假注書李敬行,記注官張顯慶,記事官文采五,以次進伏訖。上命讀義禁府啓本,命書答敎。上謂御營大將李柱國,禁衛大將李敬懋曰,今日試才,分隊早畢,可也。惠慶宮進服加味六和湯一帖,自今日煎入事。出榻敎上曰,閉建陽門,開通化門事,分付。賤臣敬行,承命分付。命書傳敎曰,藥房提調未差之代,口傳差出。上曰,承旨食代,他承旨入侍事,分付。賤臣敬行,承命分付政院,他承旨入侍事。出榻敎禮房承旨入侍事。出榻敎上謂賤臣曰,爾則出去,修納筵說,而上注書,入侍,可也。賤臣敬行,承命退出。左承旨朴祐源,上注書趙衍德進伏。上曰,通化門,待下敎閉之也。命退,諸臣以次退出。
庚子七月二十七日未時,上御寶慶堂。同副承旨入侍時,同副承旨鄭志儉,假注書李敬行,記注官張顯慶,記事官文采五,以次進伏訖。上謂賤臣敬行曰,爾則出去,修整筵說,上注書入侍,可也。賤臣敬行,承命退出,上注書趙衍德進伏。上命書司諫趙榮弼,獻納尹長烈疏批。志儉曰,通化門之先閉,非宣傳官之罪,政院書吏,不能直路傳命,仍出闕外,大路回往,故門已下鑰,蓋緣建陽門之尙閉故矣。上曰,書吏如或伶俐,則豈如是乎?志儉曰,通化門閉門標信,以建陽門閉,尙今留滯,何以爲之乎?上曰,標信有難門隙往來,以宣仁門回還以納,可也。命書傳敎曰,右副承旨鄭宇淳,有實病云,許遞,前望單子入之。又命書傳敎曰,近已涼生,欲開經筵,在外及未肅拜玉堂許遞,今日政差出。又命書傳敎曰,政官牌招開政。命退,諸臣以次退出。
上在昌德宮。停常參,只晝講。
未時,日暈。申時,日暈兩珥,暈上有冠。
朴祐源啓曰,明日常參·經筵,取稟。傳曰,只晝講。
尹坊啓曰,昨日政事中,刑曹參議望單子,不踏啓字而不能致察,以至提稟之稽緩,當該政官,推考,何如?傳曰,允。
鄭志儉啓曰,卽伏見濟州牧使金永綬啓本五度,則其中四度,以去年十二月立日,一度以今年三月立日,故事甚怪訝,招問持者,則以爲發船,實在六月云,六月村進之啓,或以三月立日,或以去年立日者,揆以事體,極涉駭然,該牧金永綬,從重推考,何如?傳曰,允。
傳于朴祐源曰,禮房承旨入侍。
傳于鄭志儉曰,望筒未下,前例不得肅拜,而兵曹參議·參知,肅拜於陞降望未下批之前,當該堂上,竝推考,此等之事,政院,亦不能致察,承旨推考。
以趙衍德囚單子,傳于吳大益曰,分揀放送。
傳于鄭志儉曰,同副承旨入侍。
朴祐源,以實錄廳郞廳,以摠裁官意啓曰,當此書役方張之時,粉板謄錄郞廳安廷玹,移拜臺職,依前例本職許遞,使之專意史役,何如?傳曰,允。
兵曹口傳政事,副司果安廷玹。
鄭志儉,以兵曹言啓曰,依傳敎,內乘趙獜逵,決棍五度後,汰去之意,敢啓。傳曰,知道。
兵曹口傳政事,以金益彬·許侙爲內乘。
鄭志儉,以兵曹言啓曰,依下敎政院都使令車德興,決棍五度之意,敢啓。傳曰,知道。
副司直金華鎭疏曰,伏以,臣奉職不效,孽由已作,一時薄譴,不足以贖臣之辜,屛跡荒郊,撫心自訟,千萬不自意,恩言特宣,敍命旋降,數日之間,荐辱除旨,是何臣罪之難貰,而聖念之愈摯也?臣誠俯仰跼蹐,自不覺感淚之交頤。噫,如臣不肖,何所短長,而猥蒙簡拔之眷,連忝要膴之職,臣亦人耳,豈不欲殫誠竭力,以圖酬萬一,而其奈識未周思,事多疎闇,受任未幾,隨處生疣,上孤知顧之大德,下負報答之初心。靜言思之,慙悚無地,區區自靖之義,其何敢唐突就列,而今玆內局恩除,乃在積違之餘,義重嘗藥,情急承候,固當顚倒趨膺之不暇,以臣踪地,夤緣進身,實非分義之所敢出。玆不得不略控短章,冒死自列。伏乞聖慈天地父母,俯垂鑑諒,重勘臣前後不職之罪,以存國綱,少安私分,不勝幸甚。答曰,省疏具悉。卿其勿辭行公。
刑曹參議李崇祜疏曰,伏以,臣於昨日政,伏奉敎旨,以臣爲刑曹參議,念臣積違天陛之餘,豈不欲竭蹶趨承,而臣之前任安邊府,解由姑未出矣,公格所拘,玆敢露章自列。伏乞聖明,亟命照例遞改焉。答曰,省疏具悉。解由〈勿〉拘,爾其勿辭察職。
庚子七月二十八日,兼春秋洪光一。禁府啓目,向前罪人金宗孝·元啓葳等,使之一處頭面,則兩囚所言,與昨日所供,無甚異同,而大體言之,啓葳則一直推諉於韓宅祚,而宗孝則不能以啓葳之言,爲不然,蔘事肯綮,似在於韓宅祚,事當一番面質,可分首從是白乎矣。秋曹罪人之移來面質於王府,前例則無,但三十年前,因本府一律罪人之有不可不面質之端,拿致白徒,一番對質,此或可援而爲例是白乎喩,王府法例,至嚴且重,臣等不敢爲請,上裁,何如?傳曰,兩囚中,藉令有首犯是良置,旣有洪樂彬之後,計贜則樂彬當之,作奸則樂彬是也。不有樂彬,安有此兩囚?且於獄體,元無二元犯是隱,則不可以一律論是遣,至於三十年前已例,煞有異同兺不喩,王府體重,事係些少者,決不可自我創之,與曹囚頭面一款乙良置之爲旀,金宗孝·元啓葳等,罪狀議處爲良如敎。
禁府啓目,陰竹縣監李采,棍制有違典則,刑推得情,何如?傳曰,觀此囚供,御史事,大可訝惑,還朝之日,見別單,問御史以棍之不合式,不刻誌,獨此二邑乎云爾,則御史以爲,如一二箇小小違式,難以殫擧,就其中尤甚者,登聞是如云云,故歸之不億之義,更不詳問矣。囚供則以適有一箇棍之不合式納招,然則御史云然之奏,果何所據?然囚人自明之說,有不足取信,而天下事,無出於常理之外,所謂大可訝惑者此也。在朝家綜核之政,不可混同勘斷,此供辭,姑勿議處爲旀,慶尙道按覈御史林濟遠,自政院緘辭,從重推考爲良如敎。
刑曹啓目,御供人蔘,至爲嚴重,而韓宅祚,身爲嶺營工房裨將,與審藥韓聖哲,蔘商金宗孝,符同圖捧私蔘,陰賭厚利之罪,刑推得情,何如?傳曰,韓宅祚段,藝場稔觀狀貌,特一蒙不解事之類,妖如洪樂彬而縶致絡用,則如渠賤流,以何知識,欲生圖脫之計於向時乎?可謂脅從之脅從。且觀招辭,別無更問之端,分揀放送爲旀,鄭銓段,以供中十參初試等說觀之,挾技助虐,推此可知兺除良,本事似無深犯,而供語極爲獰頑,決杖放送爲良如敎。
庚子七月二十八日卯時,上御寶慶堂。禮房承旨入侍時,左承旨朴祐源,假注書李敬行,記注官張顯慶,記事官文采五,以次進伏訖。上謂賤臣敬行曰,于今三日,何不修納筵說耶?爾則出去,修整筵說,上注書入侍,可也。賤臣敬行,承命退出,上注書趙衍德進伏。上命書傳敎曰,內乘,晝出之直,而近日必曉出焉,況於今日,以貢馬事,宜卽待令,而終無形影,此亦武弁慢蹇之致。入直內乘趙麟逵,令兵曹決棍五度汰去,不爲等待之罪,固無異同,內乘田文顯,亦爲汰去。上曰,近來內乘,極爲駭然。陵幸前,另爲擇差事,分付。使兵曹郞廳聽傳敎。命退,諸臣以次退出。
庚子七月二十八日辰時,上御宣政殿。晝講入侍時,特進官鄭昌聖,同知事徐浩修,參贊官沈豊之,侍讀官權以綱,檢討官尹尙東,假注書李敬行,記注官張顯慶,記事官文采五,宗臣安春君烿,武臣李漢明,以次進伏訖。上謂賤臣敬行曰,爾則當修納筵說。上注書何不入侍耶?仍命豊之書傳敎曰,近來堂后擧行,極爲駭然事務則抛置,入侍則規避,筵說則遲滯,院隷則怠頑,此等事,亦勤飭敎乎?在院諸承旨,新除授外,一竝從重推考,當該注書,先汰去後,禁推。上讀前受音訖。以綱進讀孟子,自孟子見梁惠王立於沼上,止豈能獨樂哉。上讀新受音訖。上命陳文義。以綱曰,此章文義,不過偕樂·獨樂之分,而偕樂者,順天理,獨樂者,循人慾,人國興亡之機,專在於得民心失民心之間,可不懼哉?所可歎惜者,梁惠王旣聞仁義之說,而不能覺悟,至此而曰賢者亦樂此乎,可見猶有利己之心,而全無利物之意也。苟使惠王,怳然省覺,而復問其同樂獨樂之事,則孟子豈無反復丁寧之答,而惠王之問,不及於此,所以惠王之治,止於功利而已。此豈非後世人君鑑戒處乎?文王經始靈臺,庶民子來,此實由於積德累仁,淪肌浹骨,有以致子來之效,此所以得民之心而享其樂也。目今國役有不可已者,殿下恒日愛民之念,孰不欽仰,而苟能追法文王之德,則庶致子來之化,而周國彬郁之治,可以匹休,伏願留念焉。尙東曰,梁惠王,以賢者亦樂此爲問,則其意,以爲賢者未必樂此,頗有羞愧之意,而孟子之答,以賢者而後樂此云,則蓋與惠王之本意相反矣。南軒張氏曰,孟子若答云賢者何樂乎,則非惟告人之道,不當爾於理亦有所未完,蓋惠王問之以人欲之私,而孟子答之以天理之公者,欲其因羞愧之發現處,而以復仁義之本性也。然而朱子曰,若無孟子手段,則不可學此,惟當從兢業上平說,苟使凡人對此,則必以玩物喪志之意,規勉而已矣,而孟子之答乃如此,其於應對之際,抑揚反復,納約自牖,而善於開發,有可以觀省矣。此等處,深加留念焉。上曰,經筵,亦陳文義。浩修曰,經禮三百,曲禮三千,毋不敬一語爲綱領,書之欽字,詩之思無邪,皆可以一言而蔽之,若孟子大旨,全在於遏人慾存天理上,此卽一書之綱領,而其爲仁義之道,不外乎此矣。以此章而言之,惠王之樂,只是人慾邊意思,而孟子却就偕樂能樂上說去,又言賢者而後樂此,此其主意,亦不過遏其人欲之私,而導之以天理之公也。大抵孟子一書,無非這箇意思矣。上曰,特進官亦陳文義。昌聖曰,儒臣詳備仰陳,臣更無所達者矣。上曰,今番別無文義之可爲矣。豊之曰,莫重晝講時刻單子,誤以朝講書入,事極駭然,當該禁漏官,令攸司科治,弘文館,亦難免不察之失,上下番玉堂,推考,何如?上曰,依爲之。禁漏官,今番參酌,亦爲推考,可也。出擧條命退,諸臣以次退出。
庚子七月二十八日辰時,上御寶慶堂。禮房承旨入侍時,左承旨朴祐源,假注書李敬行,記注官張顯慶,記事官文采五,以次進伏訖。上命讀義禁府啓本。上曰,雖以文觀之,李秉鼎,貪中猶有豪氣,洪樂彬與潛商謀利,眞鼠竊狗偸也。上曰,注書出去,奉朝賀·兵曹參知入侍事,分付。賤臣敬行,承命趨出,奉朝賀徐命膺,兵曹參知沈念祖進伏。上謂念祖曰,書役了當乎?念祖曰,姑未正書矣。上曰,宋史抄本持來乎?念祖曰,然矣。上曰,持入。賤臣敬行,承命持入。上謂命膺曰,久未見卿矣,神觀好矣。念祖曰,冊加衣,以彩色爲之乎?上曰,依爲之。將抄宋史幾人耶?念祖曰,以八人爲定矣。上曰,限十人抄出,似好矣。將爲幾卷耶?念祖曰,都合將爲三十五六卷矣。上曰,來月初書納,可也。命退,諸臣以次退出。
庚子七月二十八日酉時,上御宣政殿。同副承旨入侍時,同副承旨鄭志儉,記事官金載瓚,記注官張顯慶,記事官文采五,以次進伏訖。命書傳敎曰,吏曹參議前望單子入之,待下批牌招。又命書陰竹縣監李采供辭,御史林濟遠緘辭,金宗孝·元啓葳供辭判付及刑曹草記判付訖。命退,承史以次出。
上在昌德宮。停常參,只晝講。
未時申時,灑雨下雨,測雨器水深六分。
藥房都提調臣鄭弘淳,提調臣金華鎭,副提調臣尹坊啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節,爲宜。惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,待後日次,入侍。
李鎭恒啓曰,合辭方張之時,兩司無一人詣臺,事甚未安,除在外外,未肅拜呈告人員,竝卽牌招,何如?傳曰,允。
傳于朴祐源曰,禮房承旨入侍。
朴祐源啓曰,來初一日常參,以社稷大祭齋戒相値,頉稟之意,敢啓。傳曰,知道。
吳大益啓曰,明日次對,兩司當爲進參,除在外傳旨未下外,大司憲李,待開門牌招,何如?傳曰,允。
吏曹參議前望單子入之,鄭志儉落點。
朴祐源啓曰,新除授吏曹參議鄭志儉,旣在闕中,不爲肅謝,直爲出去,事甚未安,推考警責,何如?傳曰,允。
以吏曹參議鄭志儉牌不進罷職傳旨,傳于吳大益曰,只推。
承旨前望單子入之,金文淳·鄭象仁落點。
尹坊啓曰,新除授承旨金文淳,方在罷散中,何以爲之?敢稟。傳曰,敍用。
又啓曰,新除授右副承旨鄭象仁,時在京畿高陽地,斯速乘馹上來事,下諭,何如?傳曰,許遞,前望單子入之。
承旨前望單子入之,李致中落點。
傳于朴祐源曰,承旨房仍。
又傳于曰,坐直承旨入侍。
以備忘記傳于朴祐源曰,忘未下敎,柳葉箭三中四分人武藝別監金昌盛,依例直赴殿試。
以江原監司金尙集狀啓,來八月令薦新及進上生松茸,節序差早,限內不得封進,惶恐待罪事。傳于朴祐源曰,勿待罪事,回諭。
又傳于曰,坐直承旨入侍。
吳大益,以訓鍊都監·禁衛營·御營廳言啓曰,拱北門南邊宮墻二處,曜金門北邊宮墻一處,小南門西邊宮墻一處頹毁處,今已畢築之意,敢啓。傳曰,知道。
又以訓鍊都監言啓曰,曜金門北邊宮墻頹毁處,今已畢築,把守軍兵,還爲入直於本處之意,敢啓。傳曰,知道。
又以御營廳言啓曰,本廳來八月九月兩朔應立右部後司屬江原道五哨軍兵六百七十名,已爲逢點整齊矣。八月初一日,與右司軍兵替代立番後,舊軍放送之意,敢啓。傳曰,知道。
又以禁衛營言啓曰,來八月當九番右部左司屬全羅道五哨軍兵,逢點實數六百五十二名,已爲點閱整齊,來八月初一日,與內外各處入直將官·軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來十月十一月兩朔應立後部前司屬江原道二哨,京畿左道三哨,合五哨軍兵,來九月二十五日,京中逢點,十月初一日,與右部後司軍兵,當爲替代立番,趁期調送事,兩道監司處,依前知會之意,敢啓。傳曰,知道。
又以御營廳言啓曰,本廳分授小南門西邊宮墻頹毁處,今已畢築矣。把守軍〈兵〉,依例撤罷,東營還入直之意,敢啓。傳曰,知道。
又以禁衛營言啓曰,本營分授拱北門南邊宮墻頹圯兩處,前以西營入直軍把守矣。今已畢築,依例撤罷後,還入直,而添入軍減除之意,敢啓。傳曰,知道。
又以禁衛營言啓曰,來十月當九番右部中司屬全羅道五哨軍兵,來九月二十五日,京中逢點,依例準二朔立番之意,本道監兵使處,預爲知委,何如?傳曰,允。
李致中,以義禁府言啓曰,庇仁縣監李家煥原情公事判付,據民丁調發時,當該縣監,指名狀聞之意,行會本道矣。以前縣監李徽遠指名以來,而李徽遠,旣已身死,勿論,何如?傳曰,允。
吳大益,以刑曹言啓曰,韓宅祚分揀放送,鄭銓決杖放送事,命下矣。依判下罪人韓宅祚放送,鄭銓決杖八十,放送之意,敢啓。傳曰,知道。
右承旨沈豊之疏曰,伏以,臣猥以無似之賤品,濫蒙不世之洪恩,出入邇列,周旋淸要,冒據銓職,亦且月餘矣。有政輒赴,未嘗言私者,誠以筋力奔奏,少效涓埃之報,而若其情理之切悶,罕有如臣者。臣之母年,洽滿七耋,病淹十年,且經逆理之慘,恒有朝暮之慮,三夏患瘧,未有一日之安,近來毒痢,已浹數旬之久,晝宵流下,殆無度數,兼以暑感,寒熱迭劇,寢啖全廢,元氣隨陷,諸般危惡之症,臣固嚴不敢畢陳,而臣以終鮮之身,無他在傍之人,左右轉側之際,藥餌調護之節,非臣則無以照管。近日參政,不過數時之離捨,而猶自焦灼,殆難按住,臣情到此,亦云慼矣。此際伏奉承宣移除之命,寵榮所被,寸忱愈激,遂至忍抑私情,章皇祗肅,粗伸感祝之悃,而顧此夙夜之職,常在禁密之中,此時離側,因仍供仕,斷無其望,百爾量度,勢不獲已。玆敢疾聲呼籲於天地父母之前。伏乞聖慈,俯垂矜諒,特命鐫遞臣職名,以便救護,仍治臣瀆擾之罪,以肅朝綱,不勝幸甚。答曰,省疏具悉。本職許遞,以便救護。
知中樞府事洪樂命疏曰,伏以,夷險無所擇,寒暑無所避,不有其身,盡瘁爲期者,人臣事君之道也。苟或病不能陳力,難免瘝曠之罪,而猶且貪戀而不知止,則非臣分也。念臣稟賦脆薄,早嬰奇疾,立朝二十七年,彈冠供職之月日,實無幾何,而到今年愈衰而病益痼,有除輒辭,有召輒違,徒食國祿,偃仰在床,年除歲遷,無官不爲,古今天下,寧有如此之事?聖上雖矜其病廢,而曲加寬容之恩,臺閣雖付之病廢,而不爲駁正之論,臣亦人耳,獨無慙恧惶懼之心哉?在臣分一退之義,皎然明甚,然而躬逢聖主,未忍便訣之意,已悉於前疏矣。不徒如此,臣又有脚痺,登筵未易,往年一侍,不過霎時,天顔未熟於仰瞻,玉音未熟於仰聆,時時追想,怳惚悵惘,殆同夢裏登天而歸,其爲戀結,當復如何?此雖近於婦寺之情,犬馬之忱,而此又臣遲徊而未忍便訣者也。雖然,以此以彼,當退而不肯退,名係朝籍而病益沈淹,早晩之間,儻有召命,勢將復犯違傲,終歸逋慢,殿下於臣,雖如父母之於赤子,其何可每每容貸耶?邦有常憲,必陷大戾,則在上而不卒生成之澤,在下而終無報答之階,思之及此,情窮勢蹙,若無所歸。今臣日夜之所顒祝者,惟在於幸蒙長暇之恩耳。臣之病源,在於元氣心氣之不足,少有觸動,必致越添,以昨今年言之,再縻淸要,震懍奔走,頓然危劇,尙爾凜綴,比如上灘之舟,一失手,輒復淪落,必用十倍之力,然後方到于前到之地。今若獲承寬暇,得以優遊調理於數年之久,復起爲完人,則區區隕結之報,誓當生死以之,臣於春間,出江廬飮水,未及收效,而徑還,方今秋氣日生,江流淸洌,臣將擔舁就飮,而樞銜縻身,擅行無路,玆陳短章,畢暴危懇。伏乞聖慈,俯垂鑑諒,哀之憐之,特遞本職,以便行止,仍命選部姑勿檢擬,俾之長暇調息,以延殘喘焉。且臣有耿耿所懷,何敢自阻於聖主之前而默默而已乎?凡人臣辭職者,情勢之外,或以謙挹,或以疾病,宋臣司馬光,爲樞密副使,終能固辭不拜,崔與之虛位荐召,終能十三疏而不起,其守謙固辭之義,固美矣。若其許其辭而成其美者,豈非當時朝廷處置得宜之盛事哉?今臣則病廢耳,而乍出乍入,義無攸據,至於向來乘轎而進,舁席而入,而其顚倒極矣。有識之譏笑,固不可勝言,而輿儓之傍觀者,亦必唾罵曰,夫夫也,外托義分,內貪權利,作此駭擧云爾,則臣雖長喙,何以自解?臣是庸下人,其身狼狽,固不足恤,其爲玷辱淸朝四維之化者,果何如耶?噫,疾病,非人之所可容力,而猶不免惶懍窘阨如此,則夫孰可以謙挹之操,能成固辭不起之美乎?今玆所陳,雖係一己之去就,實有關於朝廷處置之得失矣。惟我殿下,以天地之量,何所不容,以日月之明,何所不燭?惟願凡於御下之道,務主雍容而勿爲嚴迫,使之進退得宜,各安其分,則豈不有光於禮使之盛德也哉?玆敢瀝血而言之,惟聖明之裁察焉。治疏將上之際,卽見祭帖,以臣爲聖廟享官預差,預差所以備實差之或有頉而將以陞實也。今臣宿疾沈痼之外,脚痺尙劇,動作須人,以此症形,萬無奔走將事之理。伏乞亟賜變通,俾無臨時窘迫之患焉。臣無任屛營祈懇之至。答曰,省疏具悉。卿其勿辭,俟少間上來。
庚子七月二十九日,兼春秋洪光一,禁府啓目。罪人元啓葳,濫滑巧譎之罪,照律,何如?傳曰,依允。
庚子七月二十九日卯時,上御寶慶堂。禮房承旨入侍時,左承旨朴祐源,假注書李敬行,記注官張顯慶,記事官文采五,以次進伏訖。上曰,注書出去,明日次對,經筵特進官誰入也,知入。賤臣敬行,承命出問,回奏曰,知經筵李性源,特進官黃景源云矣。命書沈豊之疏批。上曰,注書出去,承旨前望單子持入。仍命書傳敎曰,承旨前望單子入之,待下批牌招察任。賤臣敬行,承命持入。命退,諸臣以次退出。
庚子七月二十九日辰時,上御寶慶堂。晝講入侍時,同知事金魯鎭,特進官洪檢,參贊官李鎭恒,侍讀官權以綱,檢討官柳孟養,記事官金載瓚,記注官張顯慶,記事官文采五,宗臣安春君烓,武臣行副護軍許,以次進伏訖。上讀前授音。以綱讀奏,自梁惠王曰寡人之於國,止天下之民至焉。上讀新授音訖。以綱曰,移粟移民,卽是荒年之小恩,而自大自夸,看作惠民之大政,至以民不加多爲歎,梁王之不足與有爲,卽一言而可知矣。然而孟子猶且委曲爲說,宛轉開導,或冀其一悟而至道,孟子之志,吁亦慼也,而至於小民之坐。原於衣食,王政之大,貴在制産,是故先王敎民,旣制其産,伊敎以禮焉。子曰,富而後敎之,此爲後辟最可留念處也。孟養曰,五十衣帛,七十食肉者,非是一切爲限,使不得違越於是限也。天下之財力,有限,域內之民生無窮,旣無以人皆衣帛,人皆食肉,則欲使老者惟得煖飽之養焉,先聖之至意,有可以見得矣。挽近以來,等威無別,奢濫成風,比諸梁王之世,殆有甚焉,惟殿下念哉。上曰,經筵·特進·參贊官,其各陳之。魯鎭曰,制産本也,移粟末也。梁王只擧其末,不知其本,故雖有民粟之移,而未救餓殍之急焉。天下事治其本而末不治者,未之有也。惟願政措之間,務其本焉。檢曰,民産有恒,王道乃行,至使天下之民,無憾於養送之節,是所謂仁之至義之盡也。惟望體念焉。鎭恒曰,孟子曰王無罪歲,歲功之登歉,惟在王政之治否,若行聖王之政,則周家屢豊之祥,不難致矣。上曰,五十者衣帛,七十者食肉,然則年不及五十,則雖有帛而不得衣,齒未滿七十,則雖有肉而不得食耶?分排年齒,制以衣食之限,若是其太分明,何也?孟養曰,非謂五十七十而後,始許其衣帛食肉也。聖人之心,非不欲天下之人,盡得暖飽,而旣無以老少長幼,均飽均暖,故乃欲使衰者老者,始得以衣帛食肉,無或有不煖不飽之歎矣。上曰,井田之制,古矣。其曰百畝,又曰五畝,百畝五畝之制,可得言歟?人受百畝之田,而各有五畝之宅,然則五畝之數,當在百畝之內耶?抑或百畝之外,別有五畝之數耶?又曰五畝之宅,樹之以桑,然則五畝之外,別有樹桑之地乎?抑除五畝於百畝之內,種桑樹於五畝之中乎?五畝百畝,爲畝則一也,而五畝則曰宅,百畝則曰田,何也?以綱曰,似是各受百畝之地,而五畝則爲家居之區,種桑麻於垣堵樊場之間矣。五畝當在百畝之內,而五畝之地,又樹以桑柘矣。上曰,公田在中,八家居外,井井如井字形,不容他地於其間矣。其曰,二畝半在邑,二畝半在田,蓋旣受五畝於公田之中,只是連五畝,而爲家居之址,則如之何二畝半,忽分而在邑,二畝半,忽分而在田也?其分割界經之制,果可聞否?以綱·孟養曰,臣於田制,尤所茫昧,今不敢臆逆仰對矣。上曰,旣分井田,民居田中,庠序則不在於民居之中,而在於何處乎?魯鎭曰,庠序則似在於邑里之中矣。上曰,衣帛食肉之義,終有所未暢矣。旣使七十以後,始可以食肉,五十而後始可以衣帛。又曰,黎民不飢不寒,然則七十五十之外,人不得衣帛食肉,而欲其不飢不寒,何也?朱子曰,少壯者,雖不得衣帛食肉,亦可以不飢不寒,此則恐似不然矣。以今言之,雖少者壯者,不能衣帛食肉,則其何以不至寒不至飢乎?以綱曰,非曰,五十之前,全不得衣帛,七十之前,全不得食肉,蓋使之歸重於老者也。魯鎭曰,小註曰,魚鼈雖少幼,皆可以食之,魚鼈則異於六畜之肉矣。上命退,諸臣以次出。
庚子七月二十九日申時,上御寶慶堂。坐直承旨入侍時,右承旨朴祐源,假注書李敬行,記注官張顯慶,記事官文采五,以次進伏訖。上曰,玉堂入直,誰也?知名以入。賤臣敬行,承命出問,回奏曰,李鼎運·柳孟養,入直云矣。命書傳敎曰,新除授承旨,牌招察任。命讀祭報府。上曰,吏曹郞廳,淸齋摘奸以來。出榻敎上曰,注書出去,明日次對爲不爲,知入。賤臣敬行,承命出問,回奏曰,次對明日爲之云矣。上曰,兼史出去,兵曹入直堂上名,知入。命退,諸臣以次退出。
庚子七月二十九日三更一點,上御寶慶堂。坐直承旨入侍時,右承旨朴祐源,假注書李敬行,記注官張顯慶,記事官文采五,以次進伏訖。上曰,注書出去,分付政院,御史林濟遠緘答捧入。賤臣敬行,承命趨出,回奏曰,御史緘答,自本院連爲催促,而尙不來矣。上曰,更爲催促。賤臣敬行,承命出外,未及回奏,而諸臣退出。
上在昌德宮。停常參,只晝講。
李致中,以都摠府言啓曰,今日入直內三廳武兼禁軍及軍兵等,中日習射,請出標信。傳曰,停。
傳于朴祐源曰,禮房承旨入侍。
傳于李致中曰,大臣·備局堂上引見。
傳于朴祐源曰,明日由月覲門展拜,該房知悉。
以吏曹參議鄭志儉牌不進罷職傳旨,傳于李致中曰,只推。
李致中啓曰,吏曹參議鄭志儉,旣有只推之命,一體更卽牌招,何如?傳曰,允。
又啓曰,吏曹判書李福源,參判徐浩修,參議鄭志儉,牌不進推考傳旨及罷職傳旨,今方捧入,而開政命下之後,如是違牌,不卽擧行,事甚未安,判書·參判,更卽牌招,何如?傳曰,允。
備邊司薦望,以鄭昌順爲咸鏡監司。
有政。吏批,判書李福源牌不進,參判徐浩修進,參議鄭志儉陳疏入啓,左副承旨李致中進。吏批啓曰,判書李福源牌招不進,參議鄭志儉陳疏入啓,小臣獨政未安,何以爲之?敢稟。傳曰,仍爲之。以朴宗彦爲掌令,金鍾秀爲司僕提調。兵批,判書李衍祥差祭,參判李聖圭差祭,參議徐有防病,參知沈念祖入直進,左副承旨李致中進。以沈豊之·鄭象仁爲副司直。
備邊司薦望,禁衛大將李柱國·李國賢·李邦一,入啓。未下
兵曹,以李昌運爲右邊捕盜大將。
以右邊捕盜大將望筒,傳于李致中曰,牌招。
又傳于曰,坐直承旨入侍。
又以洪忠監司沈頤之狀啓,八月令生松茸及早紅柿子,限內不得封進,惶恐待罪事。傳于曰,勿待罪事,回諭。
李致中,以備邊司言啓曰,今日次對,本司堂上進參者,只是三員,事體誠極未安,除公頉實病外,行副司直李柱國,行訓鍊院都正李敬懋,謂有情勢,來待闕下,終不入參,臺疏批下之後,武將處義,不當若此,竝從重推考,令政院牌招察任,何如?傳曰,允。
又以兵曹言啓曰,卽接東道參軍牒報,則御營廳所授肅靖門東邊鵂巖近處體城三間許頹落云,令繕工監把子圍排,分授軍門,急速修築,而把守軍兵,亦令該軍門量宜定送,限改築間,各別守直之意,分付,何如?傳曰,允。
又以御營廳言啓曰,來八月初一日,景慕宮展拜時,依兵曹節目,集春營入直軍二十名,領軍把摠李東弼,哨官朴再弘率領,月覲門左邊設布,帳外排立,東營入直軍三十名,把摠李鎭邦,哨官吳載恒率領,宮大門外把守,而竝待標信出,用解嚴後,還入直間,集春營哨官李希顔,東營哨官金啓漢代直之意,敢啓。傳曰,知道。
又以御營廳言啓曰,本廳字內肅靖門下鵂巖東邊近處體城三間許,頹毁處,令分授軍門,急速修築,把守軍,亦令該軍門多數定送,嚴加守直事,自兵曹草記矣。修築則卽宜擧行,而本廳將校,率領鄕軍二十名,限修築間,晝夜輪回守直之意,敢啓。傳曰,知道。
又以義禁府言啓曰,罪人元啓葳,杖一百收贖,告身盡行追奪,流三千里定配,金宗孝,杖一百收贖,告身盡行追奪,徒三年定配事,照律公事判付內,依允啓下矣。罪人元啓葳,咸鏡道吉州牧,流三千里定配,金宗孝,全羅道高山縣玉包驛,徒三年定配,而以議啓內辭意,具罪目依例發遣府書吏羅將,押送于各其配所,何如?傳曰,允。
又以義禁府言啓曰,時囚罪人洪樂彬,特爲減死邊遠定配事,承傳啓下矣。罪人洪樂彬,咸鏡道甲山府,減死邊遠定配,而以承傳內辭意,具罪目,依例發遣府書吏,押送配所,何如?傳曰,允。
庚子七月三十日,兼春秋洪光一,禁府罪人金宗孝,杖一百收贖,告身盡行追奪,徒三年定配,啓。傳曰,依允。
禁府罪人,元啓葳,杖一百收贖,告身盡行追奪,流三千里定配,啓。傳曰,依允。
庚子七月三十日辰時,上御宣政殿。晝講·次對,同爲入侍時,特進官黃景源,知事李性源,參贊官朴祐源,侍讀官李鼎運,檢討官柳孟養,假注書李敬行,記注官張顯慶,記事官文采五,宗臣安春君烿,武臣白東毅,領議政金尙喆,左議政徐命善,右議政李徽之,兼戶曹判書蔡濟恭,禮曹判書徐有慶,刑曹判書李性源,行副司直李柱國,訓鍊都正李敬懋,左副承旨李致中,事變假注書沈達漢,持平柳協基·林道浩,以次進伏訖。上曰,晝講方爲之,而次對班列,殊不成樣,有可還差者乎?尙喆曰,無之矣。上讀前受音訖。鼎運,進讀孟子,自梁惠王曰,寡人願安承敎,止如之何其使斯民飢而死也。上讀新受音訖。上命陳文義。鼎運曰,此章是亞聖與梁王問答之語,而刃與政之殺人,固無間然矣。然刑章則民有犯法,然後用之,殺人有限,而政令則一政一令之或有差失,億萬生靈,未免顚壑之患,臣則謂苛虐之政,甚於刀鉅之刑矣。民雖自速罪辜而被刑,古聖人,有泣辜之德,況無罪生民之自就死地,寧不惻然?傳云殺一不辜而得天下,不爲也,人君若推此心於政令注措之間,亟加審愼,無有差誤,則庶無下民丘壑顚連之患矣。於此等處,深加體念焉。第三章云,民之父母,乍見孺子之入井,而有惻隱之心,固人之常情,天下生民,是人君之赤子,而坐見其載胥及溺,莫之顧恤,則是無慈愛之天也。父母之於赤子也,撫育之顧復之,無是則死矣。且父母養子之情,無所不至,無容假僞,人君愛民之政,必以實心實政做去,保之若赤子,則是之謂民之父母,伏願省察焉。孟養曰,上章言王道之始終,而惠王虐民之政,若不亟除,則雖陳王道,實無可行之望,故此章言其虐民之害,反覆諷戒,聖人必使惠王欲行王道之語,如是丁寧懇惻,而惠王終不覺悟,不能用孟子之言,此千古人辟,所鑑戒處也。伏願於此等處,推類而省察焉。上曰,經筵亦陳文義。性源曰,孔子曰,始作俑者,其無後乎,蓋人君行政之道,當謹於始,能善其始,則萬民咸被其澤,不能善其始,則其流之弊,將至於民不得其生矣。惟在人君爲政之善厥初矣。上曰,特進官,亦陳文義。景源曰,儒臣已盡達文義矣。蓋此章大旨,專在於勸行仁政,人君若不顧恤其民,則民何以保?魏國之民,不得食,至於塗有餓殍,而乃徒患貯畜之不足,不思賑救,使狗彘食人之食而不知檢,此孟子所以告之以爲民父母,而以發其仁心也。伏願體念焉。上曰,參贊官亦陳文義。祐源曰,儒臣詳備仰達,臣更無所陳者矣。上命大臣承史進前。尙喆進曰,久未承候,聖體,若何?上曰,一樣矣。王大妃殿體候,若何?上曰,一樣矣。惠慶宮氣候,若何?上曰,一樣矣。尙喆·命善·徽之曰,洪國榮事,尙不處分,聖意所在,臣等非不敢不知,而國人同情之論,不可以久拂。且聖上之前後爲渠曲保之者,何如,而渠之所負聖上者,如此,則到此地頭,雖以爲渠地言之,不可不處分矣。因縷縷仰達。上曰,卿等之言,亦是矣。命書曰,若爲定配,則爲渠地,似好矣。上曰,然則又有其上,難焉者矣。尙喆曰,今若不爲處分,而日後,若有事端,則殿下雖悔之,何及,而臣等之罪,將至何境乎?惟望速賜處分矣。上曰,當量處之矣。尙喆曰,時敏堂失火,何等大事,而人皆不知失火根因,其在慮後之道,不可不究覈,故臣言及捕將,而捕將以有情勢,不卽開坐,申飭,似好矣。上曰,予則以爲火失於偶然矣。徽之曰,有實無實間,不可不一番究問也。尙喆曰,今番嚴治,然後可以懲後,何可仍置也?上曰,其事偶然,而武將處義,又有輕重矣。卿等之言如是,將究問掖隷,則人心必撓動,是甚難矣。卿等須使捕將,開坐究問,好矣。尙喆曰,臣頃逢捕將李敬懋,以開坐事,酬酢矣,至今不爲矣。上曰,以武將不聽大臣之言,如此武將,將焉用哉?因命致中書傳敎曰,敬大臣,所以尊朝廷,大臣凡有分付,必非不當之事,爲武將者,豈可慢蹇?況聞以本事面飭之後,亦復牢拒,揆以紀綱,萬萬寒心,不徒此也,其翫愒莫重之事,徒致騷繹,則尤極駭然。右捕將李敬懋削職。不能登時擧行,均有其失,左捕將李柱國,從重推考。上曰,卿等若自重,則武臣豈不聽大臣之言哉?此後須自重焉。上曰,注書出去,捕將望筒,卽爲擬入事,分付兵曹。賤臣敬行,承命分付。致中曰,禁衛大將,旣已削職矣。兼察,何以爲之乎?上曰,都提調摠察事,從事官發牌聽傳敎。出擧條禁衛大將有闕,代都提調摠察事,從事官發牌聽傳敎事。榻前定奪致中曰,右捕將李敬懋旣已削職矣。兼察,何以爲之乎?上曰,左捕將李柱國,出代間兼察,牌招,傳授命召大將牌傳令牌。出擧條右捕將李敬懋削職,代左捕將李柱國,出代間兼察,牌招傳授命召大將牌傳令牌事。榻前定奪上曰,頃於臺批,便不光鮮句語指意,卿等知之否?尙喆曰,臣等未詳知矣。上曰,予當洞言之矣。己巳廢母之論,至今討其凶黨,辛壬沮戱建儲,亦討其凶黨,竝與其黨而歸之於凶逆矣。至於乙丙,則前後凶逆,窮凶絶悖,殆前古所無矣。其中有廢母之論者,有沮戲聽政者,大抵乙未冬光景,至今思之懍然矣。先大王所以付托於寡人者,何如,而必欲沮戲聽政者,此何心腸?且挾匕入宮之逆,士夫家詛呪之變,士族婦女家,安有如許窮凶極逆之事乎?一邊人,每以己巳之凶·辛壬之逆爲言矣,乙丙以後,尤當自反處也。爲今之道,勿論彼此,莫如務爲保合而會其有極矣。予於朝臣,不問名色,以惟才是用爲心,卿等亦宜體諒此意也。徽之曰,乙丙之逆,極爲凶測,不可以義理責之矣。命善曰,右相本無偏論之心矣。徽之曰,今則元無偏論,無可憂矣。尙喆曰,臣意則不然。每於筵中,謂無偏論,而外間則終有舊心,臣則不敢以無偏論仰達矣。上曰,姜忱事,何如?尙喆曰,洪柱翼先斥姜忱,故姜忱亦爲對辯矣。上曰,頃者右相之箚,誠非偶然,而兩司長官之迭箚,眞所謂怒蠅拔劍也。命善曰,然矣。上曰,近來所謂停望,異於古規,蓋古規則數次停望之後,卽復擬望,而近則一番停望之後,永爲廢枳,此豈好道理乎?尙喆曰,果如聖敎矣。上曰,近來館齋任,不爲分排,章甫中,豈有色論乎?欲一改其法,大司成何不曉諭館儒耶?罷舊薦而分用,好矣。上曰,鄭銓何如人耶?命善曰,臣曾知此人,其爲人誠巧惡也。上曰,元啓葳則,何如?濟恭曰,見其爲人,誠是老奸也。上曰,洪樂彬招辭,何如?濟恭曰,口招之時,以何以則得生免死之語,張皇而不卽納招,觀其樣則全出於死生之慮矣。上曰,原情則渠爲之耶?濟恭曰,渠之口招者,金吾郞作文而書之矣。上曰,李秉鼎口招之時,其狀,何如?濟恭曰,李秉鼎,自知其生死在於一言之間,以不成說之言,支離張皇矣。上曰,兩人中,孰爲最怯乎?濟恭曰,洪樂彬尤甚矣。上曰,同副承旨,馳詣受香所,奉審以來。出榻敎上曰,北伯辭疏,又到矣。其病,何如云耶?尙喆曰,此人固非圖遞其職,虛張病勢者,而連章祈免,若是懇迫,可想其實恙之難强矣。赴任未久,數遞可悶,而目下事務,不可曠廢,秋後巡審,亦難强責,不可不變通,許遞,何如?上曰,依爲之。出擧條咸鏡監司李命植許遞事。榻前定奪上曰,北伯薦,孰爲可乎?尙喆曰,正卿中,洪樂命,好矣。上曰,此人有實病矣。尙喆曰,金履素·鄭昌順·李有矣。上曰,其中以未經方伯之人爲之,好矣。命祐源書傳敎曰,政官牌招開政,咸鏡監司,下批。尙喆曰,此咸鏡監司李命植狀啓也。以爲會寧府開市,大國人牛馬料,每年爲千餘石,而本府元會付耳麥,不過四百石,以茂山府所在營賑耳麥六百石,換錄元會付,移劃會寧,以爲需用,其代,以會寧府所在常平廳牟四百石,折米還報事,請令廟堂稟旨,分付矣。開市時,牛馬料不足者,自有推移換用之例,依所請擧行之意,分付,何如?上曰,依爲之。出擧條尙喆曰,此司諫趙榮弼上疏也。批旨有令廟堂稟處之命矣。其一,各道都事,以侍從臣有風力者,差遣,其所分供,如咸鏡道之爲,準瓜莅任,糾察道臣·守令之不法者,直啓論彈,以爲懲貪汚事也。此議自古有之,而實效難責,窒礙多端,似難輕議,今姑置之,何如?上曰,卿等之意,何如?命善曰,北評事本爲糾察兵使而設,而近作一冗窠,今雖變通都事,又安知不如評事乎?且使都事,權重於一道,則其流之弊,亦不止於冗窠而已,置之,果好矣。徽之曰,若使都事,權重於一道,則後必有弊,置之,似好矣。上曰,置之,可也。尙喆曰,其一,老蔭之積仕者,年限已過,則法不當除外邑,故以江華經歷水運判官,金井·利仁兩郵官,輪回除差矣。今則只餘江華一窠,還舊例金井·利仁兩郵官,移授老蔭,以爲振淹滯事也。老蔭區處之路,只是江華經歷而已,疏滯之論,非曰無見,而兩郵之窠,曾屬老蔭,反多生弊之端,故終不免變通,事係官制,亦難輕議,今姑置之,何如?上曰,左右相之意,何如?命善曰,江華經歷,係是閒任,雖作老蔭疏滯之窠,雖或無害,而至於郵官,自多馬政,爲老蔭受弊,豈不可悶乎?臣意以爲,不必更議也。徽之曰,官制,恐不可頻改矣。上曰,置之,可也。尙喆曰,其一,慰悅軍兵之道,專在於賞試射,而近來一切不行,激勸之方,難保如前,武藝之習,擔却一邊,自今以後,賞試射,以時設行,以爲悅軍情修戎武事也。應行之賞射,如果公然廢閣,則有非鍊戎事慰軍情之道,以此申飭諸軍門,何如?上曰,依爲之。尙喆曰,其一,我國以科目取人,而近來科擧,絶無而僅有,每年節制,外方之儒,不得參焉,式年之科,製述之士,不得與焉。自今以後,節製之科,通同方外,式年之試,製講分半,以爲激勸士林事也。科制變通,卽朝家留意者,而苟有無後弊有實效之策,則當有早晩處分,今於此請,姑無以指的覆奏矣。上曰,依爲之。出擧條上曰,七夕製,尙不爲之,秋到記,以日熱,亦不得爲之矣。尙喆曰,久無科擧,多士甚鬱矣。上曰,卿等之意,何如?尙喆曰,若有國慶,則當設科,而不然,則別無可爲之科,式年科,則西北之人居多,雖各因其才,而若通製講參考,多出生劃以取,則亦可得可用之人矣。徽之曰,試以講經,取以生劃,則孰不樂觀乎?尙喆曰,式科旣許,製講參用,則製述之士,不可無講,而徒製,若令能講而後試,則雖製述之土,三年之內,亦可以通經矣。命善曰,式科若參用製講,則當分半乎?上曰,過矣。取五人,何妨乎?尙喆曰,小矣。取十人,似好矣。濟恭曰,殿下登極之後,絲綸之間,以科事丁寧申飭,而四五年間,別無科擧,士甚鬱抑,然而臣意,以爲猝難創新法,仍舊貫,亦好矣。上曰,製述則無科,是可悶也。命善曰,式科之人,多有抱紅牌餓死者,亦可悶也。尙喆曰,製述之士,許誦三經,而式科三十三人中,分數變通,似好矣。濟恭曰,當有初試矣。上曰,館試今不設行,就其中變通,好矣。尙喆曰,初試而後,可以爲講,越講而後,可以爲製矣。上曰,戶判之意,何如?濟恭曰,初試後,三經中一經,背講,式科中,限十人變通,似好矣。上曰,禮判之意,何如?有慶曰,講經之後,取以製述,似好矣。上曰,刑判之意,何如?性源曰,以講·製兼取,則好矣,而自古名臣碩輔,多出於明經,若輕其講,則非本意也。上曰,古則以經工而多有名臣矣,今則不然矣。性源曰,講非甚難之事,設令小臣,未科而當之,後式年前,可以通三經矣。上曰,承旨之意,何如?致中曰,若以一經爲之,則甚非明經之本意,若俱誦三經,則甚難矣。上曰,玉堂之意,何如?鼎運曰,今之明經,異於古之明經,古則專取文義,今則不然,講取文義,製取賦表策,似好矣。上曰,只事口誦,而三年之間,多出三十三人,亦過矣。上曰,臺諫之意,何如?協基曰,製述儒生,以無慶科不得觀光,至有廢工夫者,殿下以慰悅之意,欲以講經式年科,分設於製述科,聖意誠至當矣。上曰,參以物情,講定以奏,可也。尙喆曰,當出議於諸文任,更爲商確以奏矣。上曰,出而議定節目,好矣。尙喆曰,今日朝紙中,修撰尹尙東,以有事先壠,直請徑發,至出疏槪矣。此是禁令,而尹尙東之未諳事例,政院之不能退却,俱不免不審之失,而有關後弊,不可無飭。修撰尹尙東罷職,當該承旨推考,何如?上曰,依爲之。出擧條修撰尹尙東罷職事。榻前定奪尙喆曰,雲觀有永付司果一窠,而年前以姜熙輔,筵達差下矣。池日賓,以三世效勞國事之人,術業老熟,最合任事,而今已闋服,永付司果之窠,以此人移差,何如?上曰,依爲之。出擧條上曰,訓將之病,何如?柱國曰,至今未差矣。上曰,醫言,何如,而用何藥耶?柱國曰,或用冷劑,或用溫劑矣。上曰,卿佩幾符耶?柱國曰,臣佩符五矣。上曰,洪樂彬·李秉鼎事,何如?尙喆曰,湖西·嶺南,治規雖異,而樂彬尤甚瑣瑣矣。上曰,洪樂彬,以道伯而與潛商相通,幻弄人蔘,買賣取利,莅任非久,犯法如此,以此觀之,甚於秉鼎矣。如渠地處,貪饕至此,欲加之一律,何如?命善曰,雖當用贓律,而旣未滿八百兩之數,似不可用矣。上曰,當爲島配,而邊遠定配,亦可乎?命善曰,邊遠定配,好矣。上命祐源書傳敎曰,洪樂彬,特一市井無恥之徒也。瑣瑣有宵小之態,耽耽有駔儈之慾,蟊賊于國,蠶食其利,至于前月臺彈之發,情跡已彰著無餘矣。若其挾地勢之可爲,售胸臆之無厭,職在散列,權逾揆地,蠅營者,望其殘盃之餘瀝,蝨附者,承其利口之所向,從以門庭睽乖,色目先定,惟予深居九重,巷議街談,何從以聞知?尙於全盛之日,或不無入耳者,據此一節,輿論之大同,亦足驗矣。況自按藩以後,手段愈猾,而陰圖剩貨,則幻捧貢蔘,私發倉錢,潛射小利,則加徵還穀,勒斂罰鍰,不徒是也。在內而抑買主第,破壞先朝之金玉,居外而擅改刑具,侮蔑當宁之關和,此其近日盤問中大略也。人臣負此辜犯,孰有能自立於平人之倫者乎?亟擧肆市之典,以謝一國之人。大夫·士·庶人,必曰可也,予則以爲,上段罪件,非渠獨辦,而下段罪件,或屬那移,或係分割,寓之八議之法,貸其一縷之喘,實合朝家寬大之政。時囚罪人洪樂彬,特爲減死,邊遠定配。上曰,判義禁出去,今日內,洪樂彬擬律以入。尙喆曰,頃者,李秉鼎處分,得宜矣,今此傳敎,又爲至當矣。上曰,今此處分,不謂之太寬乎?徽之曰,洪樂彬,卽臣之甥姪女壻,故不敢爲言矣。上曰,今年之農,無災乎?尙喆曰,似有風災之慮,而昨日之雨,甚好矣。柱國曰,捕廳開坐後,就捕之人,必皆掖隷所屬,故敢此仰達,究覈後,當草記矣。上曰,本出於偶然,失火之人豈有之乎?善處之,可也。上曰,臺臣進前。協基進伏。上曰,只擧其末。協基啓曰,妖宦壽賢之締結一種嗜利之凶徒,爛熳和通之狀,渠旣明白納招,則豈可一日容貸於覆載之間乎?今此酌處之命,雖出好生之德意,而三尺至嚴,不可島縣爲奴而止。請大靜縣爲奴罪人金壽賢,依律處斷。上曰,不允。爲奴罪人河翼龍·金重得等,敢以罔測之說,做作眞諺之書,暗投宮禁之中,欲售危逼之計,究其所爲,萬萬窮凶,決不可一刻容貸於覆載之間。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。上曰,不允。錫達,以厚賊之父,尙今偃息於覆載之間者,輿情已極齊憤,而況且犯贓之數,死有餘罪,以此以彼,決不可杖配而止。請梁山郡定配罪人錫達,依律處斷。上曰,不允。聖中之罪,可勝誅哉?包藏禍心,主張凶論,敢托不敢言之地,倡出不忍聞之說,作爲窩主,慫慂徒黨,故徐有臣·朴宗甲·李義駿輩,從而和之,交口讚引。噫嘻,痛矣,先大王朝十三年不着㡌,而始仕於殿下,欲展蘊抱之說,尤極萬萬凶慘。且莫重義理,倚托怪鬼輩,欲售疑亂之計者,究厥心腸,與德師·載翰,一串貫來者也。不仕於先大王之朝者,卽先大王之逆臣,先大王之逆臣,卽殿下之逆臣,豈可一刻容息於覆載之間,而居謫以來,小不畏縮,乃敢聚會學徒,通接官隷,至登繡啓,大臣筵白,雖卽移配絶島,而經年爭執,尙逭王章,窮凶之節,無以嚴覈,亂賊之徒,無所懲畏。請大靜縣定配罪人聖中,亟令王府,設鞫嚴問,期於得情,快正王法。上曰,不允。有臣·宗甲·義駿,和應聖中,叵測之說,推詡薦引,看作奇貨,敢於書筵出入之時,肆然迭奏。噫嘻,痛矣,聖中之主張凶論,罪不容誅,而此輩之同一心腸,尤極痛惋,究厥罪犯,與聖中豈可異同?疑亂大義,欲售媒寵之計者,腸肚相連,情跡難掩,而只緣筵席語祕,尙未聲討,使凶徒無所懲畏,國法久而未伸,已極憤惋,到今日記旣播之後,如此負犯之至重者,不可一刻容貸,而削版放逐之律,不足以懲其罪犯。請削版罪人有臣·宗甲·義駿,竝令王府,設鞫嚴問,依律處斷。上曰,不允。罪人趙濟泰·李潤成,俱以逆禶之切姻,凶謀逆節,萬無不知之理,而濟泰則初不刑訊,徑先白放,潤成則未盡究覈,遽然酌處,揆以王章,失之太寬,獄體乖當,輿情駭憤。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。上曰,亟停勿煩。罪人趙嵎,以物故罪人峸之弟,今番諸逆之陰凶情節,萬無不知之理,而扺賴不服,端緖未究,遽有酌處之命,王章未伸,輿憤益切。請楸子島定配罪人趙嵎,亟寢酌處之命,仍令王府,設鞫得情,快正王法。上曰,亟停勿煩。瑩中之附麗凶逆,擧世共知,而乙未冬相臣一疏,實關宗社大計,則伊時禍機,迫在呼吸,而瑩中身爲憲長,敢以未詳知深文等說,顧護凶賊,欲售包藏之心,幸賴先大王日月之明,燭其情狀,至以能猾爲敎,則捨命樂禍之凶,已著於當日而無餘矣。顯忠之典,旣施於其時承宣,則護逆之律,不可以荐棘而止。請薪智島荐棘罪人瑩中,設鞫嚴問,快施當律。上曰,不允。後樂旣以後翼爲弟,且以量·爲黨,則凶謀逆節,必無不知之理,而親問之下,游辭漫漶,至以本不見重於其弟之說,肆然納供,究其情節,極爲叵測,不可以不了了極蠢蠢而有所容貸。請濟州牧定配罪人後樂,亟令王府,更加嚴鞫,期於得情。上曰,不允。定配罪人孫效忠等八宦者,俱極凶獰,終始抵賴,遽有酌處之命,雖出於我聖上好生之德,曠蕩之典,而效忠則自是凶孽,旣多負犯,又以逆宦切族,及其鞫問之際,端緖未究,亦無指的發明之端。定配罪人柳仁培,罪人李鳳昌·沈德一·李德成,俱以逆來之切族,若其在京,則或吹噓應澤,已露腸肚之糾結,及夫放逐,則或出沒城闉,益著蹤跡之陰祕,則志恒與國來,陰凶情節,萬無不知不參之理,而頑忍不服,效忠·仁培,定配而止,鳳昌·德一·德成,更逐本鄕而止。罪人申世輝,旣與應澤,錢財相資,則可知其情志之親密也。罪人蔡伯周·盧聖翊,就捕以後,旣無白脫之端,而未及嚴覈,竝有分揀之命,王章由此而未伸,輿情由此而益憤。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。上曰,不允。噫嘻,李普行之罪,可勝誅哉?賦性妖邪,行己暗愎,脅肩諂笑,情態難掩,左右閃忽,伎倆漸巧,特一天生宵小之類耳。口蜜腹劍,林甫之後身,狐媚狼顧,京·惇之餘套,以渠處地爲人,幸際承乏,兜攬至此,則不思知分報效之心,敢生眩惑跳踉之計,其貽害世道,將不知至於何境,有識之憂歎,固已久矣。雖以今番事觀之,亦出於計較利害之心,外托懲討之義,內售嘗試之計,是可忍也,孰不可忍也?此於渠猶屬細故,至於明義一部,是何等大義理,而渠之所論本事之外,乃敢攙及於有樹立之大臣,必欲漫漶義理,欺謾君父,包藏禍心,煽動一世,若此不已,則倫綱將至墜地,凶孽亦必生心。噫,彼普行,抑獨何意,循私負國,一至此哉?其心所在,有不可測,而此又渠卽一斷案,何幸聖明,俯燭其情狀,處分明快,滿庭臣僚,孰不欽仰,而若論其負犯,不可不一問,快正其罪。請楸子島安置罪人李普行,亟令王府,拿鞫嚴問。上曰,不允。協基又啓,纔發洪樂彬三字。命善曰,傳敎姑未頒布矣。協基曰,臣新入臺地,知識昏昧,事例生疎,洪樂彬酌處之命,忽下意外,臣猥以執法之官,只知卽地爭執之爲得宜,傳敎未布之前,率爾發口,自乖臺體,何可一刻晏然於臺次乎?請命遞斥臣職。上曰,勿辭,亦勿退待。協基曰,今日兩司不備,不得合辭致討,臣不勝憂憤,敢以所懷仰達矣。洪國榮無君不道之千罪萬惡,沮遏大計之凶圖陰謀,前後三司,臚列無餘,臣無容更事煩縷,而廷紳則玩愒成習,聖上則濡忍不斷,一日二日,以至于今日,前諫臣陳章力討,辭嚴義正,此不但臺臣一人之言,卽擧國同憤之情。俄者,大僚,縷縷陳達,亦出於至誠苦懇,而未蒙允兪,臣不勝抑鬱之至。無賴輩之密地交通,出沒畿峽,最爲今日迫呼吸·近朝夕之憂,而殿下一味暇豫,萬一有難言之變,則殿下雖悔之,亦何及哉?俄者,捕將特削之命,實出於尊禮大臣之聖意,臣實欽仰,而至於大臣之危衷至懇,深憂遠慮之言,殿下聽之邁邁,拒之訑訑,安在其敬大臣之實乎?臣竊爲殿下慨然也。惟願廓揮乾斷,亟賜處分焉。上曰,前後筵席,詳諭矣。命退,諸臣以次退出。
庚子七月三十日酉時,上御寶慶堂。坐直承旨入侍時,右承旨朴祐源,假注書李敬行,記注官張顯慶,記事官徐龍輔,以次進伏訖。上命讀李命植疏。上命龍輔進前。下詢曰,上番誰也?龍輔曰,張顯慶也。命退,諸臣以次退出。
上在昌德宮。停常參·經筵。
自昧爽至辰時,有霧氣。
大駕詣景慕宮,展拜還內後,藥房·政院·玉堂,口傳問安。答曰,知道。
傳于朴祐源曰,右承旨入侍。
朴祐源啓曰,左承旨金文淳,今日不爲仕進,卽爲牌招,何如?傳曰,允。
李致中啓曰,檢閱李集斗,自鄕上來云,卽爲牌招入直,何如?傳曰,允。
持平柳協基啓曰,臣姿性庸鈍,知識昏憒,淸朝耳目之任,寧有一分堪膺之望,而合討方張,沐浴爲重,推緘承授,擧行且急,章皇出肅,因參賓對矣。洪樂彬減死遠配之命,忽下意外,夫樂彬怙勢驕恣之惡,姑不殫論,雖以繡啓中所臚列者觀之,五罪俱犯贜汚,三尺決難容貸,臣猥以法官,適叨前席,目見聖朝之屈法,死囚之傅生,憂慨所激,欲陳還寢之請矣。傳敎未頒,大臣曰否,咫尺威顔之前,且惶且怯,未及思量,率爾引列,退出之後,始聞臺閣故事,凡於帳殿入侍,筵席登對時,若有罪囚酌處之命而可合爭難者,則卽地發啓,初無不可,祗緣臣生長鄕曲,聞見孤陋,新入言地,事例茫昧,當局而迷,臨事而疑,始也欲有言而未言,終焉不當避而爲避,臺體乖損,已無可言,公議嗤點,其謂斯何?噫,臺閣論事,不輕而重,惟當堅執己見,無所撓奪,寧激無懦,寧進無退,而生疎昏闇,倉卒周旋,終自歸於巽軟之科,滿心慙悔,尙誰尤哉?昨日筵退之後,卽以自訟之意,引義陳列,一日再避,以有禁令,往復喉司,終未入徹,經宿之後,始爲來避,所失尤大,以此情地,其何一刻冒據於臺次乎?請命遞斥臣職。答曰,一事再避,明有先朝禁令,爾乃無難犯,不料掌憲之地,有此蔑法之擧,固已萬萬寒心,啓辭之欲發卽止,誠如爾言,由於鄕闇生疎之致也,昨者筵避,廉防亦已伸矣。以一事經宿之後,又復齗齗,至曰大臣曰否云,而以大臣,有若用意防遏者然,爾意所在,殊莫曉也,雖未知孰所敎也,孰所勸也,在爾處義,極涉郞當。大抵臺閣出言,宰相元來與之相可否,不惟是也,且於左揆發說之後,予亦曰然之,爾之獨擧大臣,又何意義?由前由後,其爲壞臺風非細矣,依啓。
以備忘記傳于李致中曰,每欲以此行大處分矣。大抵先朝禁令,爲臣子者,固宜信如金石,莫敢違越,而近來無論某事某事,名以受敎之事,視之若存若無,論厥辜犯,當擬何律?向亦有所提敎,而諸臣又復尋常看過,目下事,雖是細節,又有此冒犯風憲之地,犯之無難,出納之地,捧之又無難,烏在其重受敎之意也?然又有自反處,自上敷敎,若能感孚,群下豈有是也?縱推自反之義,姑不大處分,此後凡係先朝禁令,事之巨細姑捨是,如有冒犯者,當繩以重律,政院知悉。
又以備忘記傳于曰,雖不大處分,亦可無小處分?不有受敎,遽然捧入,其漸將至於何哉?一事再避捧納承旨,爲先罷職。
又傳于曰,右副承旨許遞,左右承旨牌招,新除授承旨,待下批,亦爲牌招推移入直。
承旨前望單子入之,李亨逵·李萬育·趙時偉落點。
以左承旨李亨逵,右副承旨李萬育,牌不進罷職傳旨,傳于朴祐源曰,只推,更爲牌招。
趙時偉啓曰,工曹判書具善復,除拜後,過三日不爲出肅,依定式,推考警責,仍卽牌招察任,何如?傳曰,允。
副校理李鼎運疏曰,伏以臣,俄登筵席,竊伏聞,諸大臣,以洪國榮處分事,縷縷爭執,終靳兪音,臣不勝抑鬱憂歎之至。夫國榮之千罪萬惡,不暇殫論,而最是沮戲宗祊之大計,欲售包藏之凶圖者,實爲難赦之案,眞所謂國人皆曰可殺,而兩司之聲罪致討,今幾月矣。徒歸紙上之空言,終作應文之故事,其不能苦口瀝血,得請乃已者,固是臣等之罪,而殿下之濡忍不決,亦不能無憾於天地之大也。況其行跡之出沒甚祕,鄕廬之偃息自如,失志之徒,亦不無嘯聚之慮,積威之勢,尙多有滋蔓之患,由是而訛言朋興,人心靡定,未知何樣禍機,伏在何地,思之及此,寧不骨驚而心寒也哉?近日臺論,則追究其旣往,而臣之所憂,則實在於方來,古人所云困獸猶鬪,斷蛇不斃,此豈非今日朝廷之所可長慮處乎?噫,權位如國榮,寵遇如國榮,勢成威立,盤據難制者,歷數載籍,罕有其倫,苟非至明快斷,侔乎天地日月之明,則卽何以赫然逬逐,使一國臣民曉然知國榮之爲難赦之元惡耶?殿下之一擧措,固已高出百王,庶幾逆折奸萌,措國勢於盤泰之安,而今乃當斷不斷,終至於馴致禍階,則豈不有歉於大舜服天下之政乎?伏願廓揮乾斷,亟正國榮之罪,一以紓宗社之憂,一以解國人之惑焉。臣於筵席,非無憂憤之弸中,而草草隨衆之奏,恐不足有槪於天聽,退歸耿耿,不能自已。玆陳短章,仰瀆宸嚴,以俟處分焉。臣無任屛營祈懇之至。答曰,省疏具悉。所陳,已諭於昨日筵席矣。
吏曹參議鄭志儉疏曰,伏以,臣於向來都政,旣蒙國子之除,又照三銓之望,通擬荐疊,聽聞駭惑,臣之短章控籲,雖先於見職,私心憂愧,尤在於竝占,及承寵旨,重入邇列,則旣幸耿光之獲近,復喜前銜之得解,曾未數日,三銓之命,又下矣。當初濫通,旣涉左右之兜攬,畢竟冒玷,便同階梯之例遷,臣是何人,敢當斯恩?神心惶隕,罔知攸措。往往執匙而忘飯,對卷而迷字,誠以盈虧之理,終古不忒,顚敗之來,可立而待也。抑臣受恩罔極,糜粉莫報,苟有一分才力,可以堪承是職,則豈敢規占便宜,第爲身謀哉?臣之魯莾,百無一當,而記性昏鈍,尤有甚焉。自己履歷,亦或遺漏,他人族閥,無一記識,至於銓注格例,蒙無知覺,時或有聞,輒復忘失,是殆性有所偏,心有所塞,雖欲自强,末如之何。然則其於閑漫政注,亦無依例擬望,應文備數之路,尙何論其銓衡品格,激揚淸濁也哉?臣嘗待罪銓郞,歲且周矣,而伈伈尸素,曾蔑寸效,況今位愈進而責愈重,則又何敢冒沒承膺,以重其罪哉?瘡疣立見,郵罰隨至,則在臣固分也,宜也,而獨不有累於淸朝用人之方乎?由前而論,有朝夕顚覆之虞,由後而言,無毫髮稱塞之望,此臣所以反復思惟,終不敢爲進身之計者也。屢犯違傲,輒蒙寬容,臣情到此,益切悚蹙,玆不得不隨牌詣闕,冒陳血懇。伏乞聖慈,俯垂矜察,將臣職名,亟賜遞改,以重官方,以安私分,不勝幸甚。答曰,省疏具悉。爾其勿辭察職。
咸鏡監司李命植疏曰,伏以,臣於月初,猥上辭本,悉暴病重實狀,屈指登徹之日,顒俟鞶帶之褫矣。及承批旨,乃以調理理務爲敎,臣於沈淹床玆之中,手奉諭書,不覺感淚之被面也。第念臣之病狀,愈往而愈篤,層見而迭出者,無非危敗之候,甚至於目無見也,耳無聞也,不能言語也,不能寢食也,氣息凜綴,精神昏短,實有頃刻難保之慮而只是形殼徒存耳,夫豈有一分可强之勢哉?顧臣之疾,源委漸痼,醫治已窮,非但今日如昨日,昨日如今日,首尾四十餘日,一直如最初危惡時,其間公務,擧皆廢閣,則簿書堆積,狀訴多滯,民不知有按察之司者,亦已數月矣。況且沿江被災,不比尋常,接濟之道,茫無其策,秋務將訖,分俵不遠,審核之政,亦宜留神,當此時也。雖使臣固無耳,猶患其才力之不逮,矧今垂死之日乎?死固不可言,縱令幸而不死,時月之間,復起爲人,斷無是矣。豈可以臣一身之私,立視一路之受病也?臣於病中,惟以此不勝耿耿,竊恐上以負殿下之恩,下以貽生民之戚,生爲不忠之人,死抱無窮之恨,每於知覺稍存之時,未嘗不心肝如碎,若添一病,臣之淸私至此,吁亦悲矣。仍伏念道內各陵殿奉審,事面甚重,不可違越其時,而以臣目下病情,萬無及期擧行之望,此尤臣萬萬惶蹙,而不自安者也。在朝家,亦宜有早賜變通,而今臣所以一籲再籲,屢瀆崇嚴之聽者,非出於爲臣之私。伏乞聖慈,卽命遞解,以幸公私,不勝大願,臣無任屛營祈懇之至。答曰,省疏具悉。旣許解務,卿其上來調理。
庚子八月初一日卯時,上詣景慕宮。擧動入侍時,行都承旨尹坊,右承旨朴祐源,左副承旨李致中,右副承旨李鍾恒,同副承旨吳大益,記事官金載瓚,假注書李敬行,記注官張顯慶,記事官文采五,以次序立訖。上具翼善冠·袞龍袍,乘輿由月覲門,入日瞻門,至降輿所,通禮,跪告降輿,上降輿入齋室後,傳曰,勿爲問安。上出齋室,詣板位,通禮,跪告殿下再拜,上展拜畢,奉審後,還入齋室。傳曰,勿爲問安。上出齋室,至乘輿所,通禮,跪告乘輿,上乘輿,出日瞻門,由月覲門還宮,入暎花堂。命祐源·載瓚·顯慶入侍,書傳敎曰,禮房承旨,馳詣受香所,奉審摘奸以來。獻官以下諸執事,各別齋沐之意,申飭,祭品樂物,亦皆精潔之意,一體申飭。上曰,禮兵房換房。出榻敎命退,諸臣以次退出。
庚子八月初一日辰時,上御暎花堂。禮房承旨入侍時,右承旨朴祐源,記事官金載瓚,記注官張顯慶,記事官徐龍輔,以次進伏訖。上命書傳敎曰,禮房承旨,馳詣受香所,奉審摘奸以來。獻官以下諸執事,各別齋沐之意,申飭,祭品樂物,亦皆精潔之意,一體申飭。上曰,禮兵房換房。出榻敎命退,承史以次出。
庚子八月初一日酉時,上御寶慶堂。右承旨入侍時,右承旨朴祐源,假注書李敬行,記注官張顯慶,記事官李集斗,以次進伏訖。上曰,注書出去,坐直承旨入侍事,分付。坐直承旨入侍事。出榻敎賤臣敬行,承命趨出,坐直承旨李致中進伏。上命致中書傳敎曰,北伯,使之從速辭朝。又書傳敎曰,承旨房仍,又書李命植·鄭志儉·李鼎運疏批。命退,諸臣以次退出。
上在昌德宮。停常參,只晝講。
申時,灑雨下雨,測雨器水深一分。
傳于趙時偉曰,軍士房承旨入侍。
趙時偉啓曰,御營廳將官來言,今日本廳軍兵私習云矣,敢啓。傳曰,知道。
傳于尹坊曰,該房承旨推考。
又傳于曰,承旨前望單子入之。
承旨前望單子入之,申大升·李敬養落點。
尹坊啓曰,新除授右承旨申大升,卽爲牌招察任,何如?傳曰,允。
又啓曰,新除授承旨李敬養,方在罷散中,何以爲之?敢稟。傳曰,敍用牌招。
傳于尹坊曰,承旨房仍。
承旨前望單子入之,鄭趾煥落點。
尹坊啓曰,新除授同副承旨鄭趾煥,卽爲牌招察任,何如?傳曰,允。
又啓曰,新除授同副承旨鄭趾煥,時在洪忠道忠州地,所當乘馹上來事,下諭,而明日殿座時,承旨當爲備員,合有變通之道,何以爲之?敢稟。傳曰,許遞,前望單子入之。
承旨前望單子入之,沈有鎭落點。
傳于趙時偉曰,新除授承旨,牌招察任。
趙時偉啓曰,新除授同副承旨沈有鎭,方在罷散中,何以爲之?敢稟。傳曰,敍用。
以同副承旨沈有鎭牌不進罷職傳旨,傳于李敬養曰,只推,更爲牌招。
傳于趙時偉曰,同副承旨許遞,前望單子入之。
承旨前望單子入之,李亨元落點。
傳于趙時偉曰,新除授承旨,牌招察任。
又傳于曰,承旨房仍。
李敬養啓曰,試官李亨逵,時無職名,令該曹,口傳付軍職,何如?傳曰,允。
兵曹口傳政事,以李亨逵爲副司直。
傳于李敬養曰,軍士房承旨入侍。
以備忘記,傳于李致中曰,圓點復設後,無別設之科,雖出於罕設之意,其爲蔑效於聳動作興,亦可知矣。明日到記儒生製述時,圓點儒生中,已準點未參夕食堂人,一體應試。
李敬養,以禮曹言啓曰,每年各陵展拜,春則二三月,秋則八九月,取稟事,曾有定式矣。今秋展謁,定於何陵,而以何間擇日乎?敢稟。傳曰,見今晩炎如此,此時軍民勞役,不可不顧,況旬望以後,收穫亦當方張,念後連値國忌,自今月晦間,至來月初,擇吉以入。
李致中,以刑曹言啓曰,今日日暮時,東部牒呈內,今七月三十日,景慕宮朔祭受香時,龍次山爲名人,爛漫泥醉,突入宮門內,高聲狂叫,恣意作挐,故宮司,執捉厥漢,出付該部云矣。咫尺宮門內,莫重祭享所,致此攔入作挐者,實係無前變怪,誠不勝萬萬驚心,爲先捉來嚴囚後,嚴覈情節,更爲入啓稟處,而該部之經宿掩置,今日日暮時,始爲報來者,又極稽緩,當該部官,令該府拿問處之,何如?傳曰,允。厥漢爲先卽爲嚴覈以聞,旣値受香日,則獻官之漫不草記,亦涉駭然,其委折,自政院問啓。
又以刑曹草記啓曰,厥漢爲先卽爲嚴覈以聞,旣直受香日,則獻官之漫不草記,亦涉駭然,其委折,自政院,問啓事,命下矣。問于獻官鄭一祥,則以爲宮門內醉漢狂叫,聞來不勝驚駭,伊時喧譁之聲,不及於香大廳,監察部將,亦無告知之事,故全然未聞矣。今聞宮司,有捉送醉漢於該部之擧云,身爲獻官,矇不覺察,未能草記,致有此問啓之命,惶恐待罪云矣,敢啓。傳曰,獻官則旣不聞知云,使之勿待罪,監察之不卽呈課,部將之不禁攔入,俱係可儆可問之事,與部官,同捧傳旨,卽爲開坐擧行。
李敬養,以刑曹言啓曰,罪人龍次山,照律事,判下矣。取考律文,則大明律太廟門擅入條有曰,凡擅入太廟門者,杖一百,先朝受敎內,酗酒者,勿爲徵贖,決杖一百,名例云,二罪俱發,罪各等者,從一科斷,罪人龍次山,依此律,從一科斷決杖一百,放送之意,敢啓。傳曰,知道。
又以兵曹言啓曰,明日殿座時,玉轎及副輦,當爲陪進建陽門,請出標信,開閉,何如?傳曰,允。
又以左右捕盜廳言啓曰,依傳敎罪人李光說·朴泰興·李光洽·韓德弼·奴五福·平云等,竝放送之意,敢啓。傳曰,知道
又啓曰,卽者義禁府都事來言,部官及監察部將,同捧傳旨,卽爲開坐事,命下矣。監察部將拿處傳旨,日暮後,始爲啓下,而判義禁蔡濟恭,以實錄廳上直,不得開坐云,旣有今日內開坐之命,則事當卽爲擧行,而以實錄廳上直,不得開坐之意,今始來言者,誠極未安,推考警責,使之卽爲擧行,何如?傳曰,允。明日擧行。
右承旨申大升疏曰,伏以臣,卽伏奉除旨,以臣爲承政院右承旨,繼以有召牌,臣於是,驚惶且惑,莫省攸措。在臣分義,固當趨承之不暇,而第臣與左承旨臣朴祐源,有姨從應避之嫌,揆以公格,在下當遞,玆敢冒犯唐突,援例陳章。伏乞聖明,俯垂鑑諒,亟許鐫遞臣職名,仍治臣瀆擾之罪,千萬幸甚。踏啓字
左議政徐命善箚曰,伏以臣,伏見前持平柳協基避辭,以臣賓對一言,作爲引避之義,其曰大臣曰否者,有若臣防遏臺臣,勿令發啓也,其曰惟當堅執已見者,有若臺臣,見瞞於臣,不得自由也。末又以自歸巽軟,慙悔不已,何其言之疑惑至此也?伊日洪樂彬處分傳敎,雖已書下,未及頒布,而臺臣,乃於傳啓之際,遽出洪樂彬三字,臣信口而發曰,傳敎姑未頒布矣。此不過臣之自語,顧何嘗曰不當發啓云爾乎?臺臣如欲堅執已見,則雖使臣,顯言其不當發啓,亦不可以是顧瞻,況臣之所自語,初非與臺臣酬酢者乎?臺臣旣自發而自止,今忽歸咎於臣,一避不足,至於再避如此然後,方可謂之不失臺體耶?誠未可知也。然臣不愼樞機,上下唇舌,莫非自取,何必尤人?玆將短箚,敢暴追訟之義。伏乞亟降威罰,以爲妄言者之戒,千萬幸甚。取進止。答曰,省箚具悉卿懇。他人有說,可付一笑,郞當在彼,何有於卿?卿其安心勿辭焉。仍傳曰,此批答,遣史官傳諭于左議政。
咸鏡監司鄭昌順疏曰,伏以臣於千萬匪意,忽伏奉北臬除命,念臣庸愚譾劣,本末長短,聖鑑之已俯燭,同朝之所共悉,擬之百爲,無一攸當,區區所自勉者,惟在於低回冗散之地,圖效涓埃之報,至若方岳之重,旬宣之責,人望之所不屬,臣心之所不期,今忽擧以畀之,不少難愼,在臣身固榮,於國事何有?噫,承流宣化,孰非不重,而矧玆北關,尤異諸路,豐沛之鄕,朝家之軫恤自別,關塞之防,陰雨之綢繆是備,而王化隔遠,民俗獷悍,重以今年春火之延燒,夏澇之蕩柝,尙多殿屎之歎,屢勤懷保之敎。此時鎖鑰之重,撫御之方,雖使通練者居之,猶懼其不堪,況臣綿薄之材,疎闇之識,將何以任藩翰之寄,副委毗之眷哉?自量已熟冒膺無路,敢陳肝膈之懇,仰瀆崇嚴之聽。伏乞聖明,諒臣言之非出飾讓,察是任之不可輕授,亟許鐫遞,以重藩選,千萬幸甚。答曰,省疏具悉。卿其勿辭,從速辭朝。
東萊府使李文源疏曰,伏以臣姿性駑下,才識空疎,雖十室小邑,猶恐不堪,不圖聖明,不棄菅蒯之賤質,特畀鎖鑰之重任,辭陛之日,猥蒙召接,天語鄭重,夏初又以濟州漂民狀啓事,別諭繼下,奬臣以精詳,戒臣以怠忽,臣是何人,得此異渥於君父哉?莊誦九頓,感極而流涕矣。臣雖愚陋無用,區區犬馬之忱,不後於人,莅任五朔,圖報一念,夙宵兢惕,逐事究覈,最是民少軍多,疊役逃散之患,實爲臣府生民難保之大端,方此憂虞罔措之際,卽伏見左水使臣申應周,狀請設置城丁軍,至承依所請施行之批旨,臣於是,惕然驚歎繼之以渴悶也。夫水營,以邊門控禦之地,加設城丁,以固陰雨之備,甚長策也。然而國依於民,民安然後城可守,而此令一下,民情驚惑,皆欲離散,若不保朝夕,此誠臣府存亡之一大機會也。臣豈忍徒畏僭越之誅,不爲一陳利害乎?玆敢冒死論列,惟聖明留神察納焉。本州之界,濱海而處,東西不過三十里,南北不過八十里,名雖重府,實比小縣,如此蕞爾之中,水營本府及虞候六鎭堡,相望而列,故應役之稠疊,其勢固然,三分五裂,奔命於九衙門。噫,彼民役,已難支堪,而至於軍丁之不足,尤不成樣,元戶六千九百八十一戶,男丁一萬五千一百七十八口,而除老弱病廢四千七百六十八名,儒校出身軍功二千三百五十一名,則應役實丁,纔爲八千五十九名,而營府六鎭校吏,及各邑軍額,合爲一萬二千八十一名,故不足之丁,至於四千二十二名。是以,疊役之民,殆過三分之一,每値逃故査塡之時,水軍復充於陸軍,撥軍或兼於烽軍,兒弱增年充數,老病勒令從役,闔境嗷嗷,流亡相續,旣往勿論,今年纔半,逃亡者已至七十三名之多,通計一年,其數且將過百,今年如此,明年又如此,關防待變之地,有此渙散之形者,豈不懍然而寒心哉?爲今之計,不可不減除軍額,收拾民情,以爲衆心,成城鞏固邊圉之道,而不但不能減額,又從而加設水營城丁軍者,此所謂以薪救火也。聽聞所及,騷擾萬端,七面之民,黃童白叟,呼冤道路,泣訴官門曰,一身疊役之民,勢將不免三疊四疊之苦,吾屬其何以聊生乎?蓋此水營定制之論,以校卒五百餘名之子姪及自他官來接者,盡屬於城丁,使不得擧論於本府之役云,夫通同塡充之時,軍役之疊,已如所陳,今又失此五百餘名之子孫及或有新來者,皆不得着手,則顧其末梢之弊,將至於何境耶?且城丁之役,稍閑歇之故,凡謀避良役之徒,皆將自願投屬,然則彼城丁之設,必爲一邑之民免布之淵藪,而臣府良役,將見日減月縮,不出十年,竝與疊役者而逃散無餘矣。噫,天下之事,誠有可行而不可行者,可爲而不可爲者,今此城丁設置之說,遠外驟聞,孰不謂備邊之良策,而當初設立水營之時,古人必有參量民摠,揆度事情者,非智慮之不及,而未設此軍也。昔尹鐸爲保障之策於晉陽也,減其民戶,以今人觀之,誠若疎迂矣。凡欲爲保障者,宜若廣搜民丁,加設軍伍,而尹鐸之志,則全在於固結民心,可謂知本末之序,其終能保全邦家者,減戶之力也。古人設營立制之際,豈無此等經遠之長慮耶?方今民生之困悴耗散,倍甚於設營之初,而後人之創新加設,欲勝於古人之制,若使尹鐸而在者,豈不笑人乎?以有限之民丁,創無前之軍制,昇平世界,無中生事,臣恐民怨所歸,誰當任之耶?此尤臣所以徊徨太息,不能自已者也。臣府之於水營,勢如唇齒,互相維之,實爲水陸猗角之形,而所賴者民也。今此一民之身而營府,各相侵暴,不但東南民力,自此竭矣,而此豈營府和協,竝用長久之術乎?伏乞俯詢廟堂,揆量事宜,特寢成命,以爲安邊方紓民憂之道焉,臣因此事端,又陳櫓軍充定之失當焉。大抵櫓軍,自創設之初,各該營鎭,直爲隨闕代定,而不相干涉於本府者,豈有他哉?直以臣府,統機張·梁山兩邑之兵,亦爲陸軍獨鎭之將,而脫有邊警,分軍割隊,各自主張,水陸兩營,聲勢相絶,則當此之時,雖有闕額,不暇責立於本府而然也。凡係水軍之政,當遵統營之制,而聞其櫓軍,亦不使地方官責立者,豈無古人之意見也?去年,因本道道臣之狀啓回下,以本邑防布軍,換定他邑所在櫓軍也。勿論某樣軍丁,必使地方官充定,故營鎭屬,自前兼帶之櫓役,皆欲圖免,防布之給代,依舊受食,自此臣府之疊役,轉益添加,其所以爲民變通者,適足爲如水益深之患,臣實痛之。臣愚以爲,束伍防軍牙兵標下,烽撥牧子等陸軍,宜乎自臣府充定,而水軍之凡屬營鎭者,使各其營鎭,依前擧行,自夫無事之時,檢其闕額而塡充之,繕其器械而操鍊之,俾無營府紛紜之弊,而以爲臨時團束之卒,則其便宜得失,果何如哉?櫓軍之外,射夫敎師砲手等名色,俱是水軍,而營鎭皆自擔當充定,則奚獨於櫓軍,而令地方官主管乎?臣旣待罪邊疆,不能措置長策,論其僨職,萬誅猶輕。今又目覩民情惶急之狀,而袖手傍觀,不思救拯之方,則是上以負聖明委毗之責,下以孤黎庶控訴之情,故敢此齋沐封章,且將戶口之數,軍額之摠,謹具別單,以便乙覽。伏乞聖慈,亟賜處分,以安方散之民心,俾得軍制之仍舊,更命有司,治臣猥越之罪,不勝幸甚。答曰,省疏具悉。疏辭,下廟堂稟處。
庚子八月初二日卯時,上御寶慶堂。軍士房承旨入侍時,右承旨朴祐源,假注書李敬行,記注官張顯慶,記事官李集斗,以次進伏訖。上曰,金文淳與李致中,不見間耶?祐源曰,然矣。上命書傳敎曰,違牌承旨許遞,前望單子入之。命退,諸臣以次退出。
庚子八月初二日辰時,上御寶慶堂。軍士房承旨入侍時,左承旨朴祐源,假注書李敬行,記注官張顯慶,記事官李集斗,以次進伏訖。上命書傳敎曰,禮房承旨,馳詣太學,今日夕食堂到記收來。又書傳敎曰,近日秋熱,無異盛夏,製儒之曝陽,實屬軫念,明日秋到記分製講,殿座處所,依昨年例擧行。又書傳敎曰,明日儒生,從集春門入場,試官隨駕入庭事,分付。又書傳敎曰,建陽門,今姑權閉,出宮門路,以仁化門爲之。命退,諸臣以次退出。
庚子八月初二日辰時,上御宣政殿。晝講入侍時,特進官鄭昌聖,知事徐有寧,參贊官趙時偉,侍讀官李鼎運,檢討官柳孟養,假注書李敬行,記注官張顯慶,記事官李集斗,宗臣安春君烿,武臣閔義爀,以次進伏訖。上命時偉,書咸鏡監司鄭昌順疏批。上讀前受音訖,鼎運進讀孟子,自梁惠王曰晉國天下莫强焉,止王請勿疑。上讀新受音訖,上命陳文義。鼎運曰,梁王,戰國之人,但聞利欲之言,未聞仁義道德之說,故但好鄒衍之徒富國强兵之術,終未覺孟子以道開導之意,可勝歎哉?人君好道,則不求富强而自然富强矣。制梃以撻秦楚之語,以時君觀之,未必不以爲迂,而以桀·紂之賊仁賊義,湯·武之應天順人言之,行王道之要,不在於國之富强,惟在於誠與不誠,伏願此等處,省察焉。孟養曰,上章以王道開導之,丁寧反覆,而惠王終不覺悟,故此章,更言仁者無敵,以開惠王之疑惑,而必欲至於行仁政,孟子之致君澤民之心,至矣盡矣,而時君終不能用其言,此戰國之所以民至於塗炭,而天下之不得平治也,伏願體念焉。上曰,經筵,亦陳文義。有寧曰,此章,專言仁政,而首章兼言仁義,此篇終始,不捨仁字,仁字何處不當,而仁爲萬善之長,以乾道言之,元卽仁也,行以仁政,則雖以秦楚之堅甲利兵,其如何哉?以此之仁,服彼之虐,如水之勝火矣,孟子開導眷眷之意,於此可見矣。上曰,特進官,亦陳文義。昌聖曰,人君濟時澤民之道,皆從仁字上出來,徒知富强之術,而不好仁政,則雖欲富强,何可得乎?故孟子,以施仁政爲第一義,若行仁政,則王道自不外是矣。上曰,參贊官,亦陳文義。時偉曰,儒臣詳備仰達,臣別無所陳者矣。上曰,孔子作春秋,以寓尊周之義,而孟子則專以王道說諸侯曰,地方百里而可以王,仁者無敵,蓋行王之道,不可止於一國而將及天下矣。若使齊·梁之君,從孟子之言,能行王道,則以周之殘弱,必不保矣,其意,何如?鼎運曰,孔子之時,知尊周之爲義,故春秋一書,專以尊周爲本,而孟子之時,則不然,列國兵爭,不復知尊周,而生民之塗炭已極,當是時也,以周之衰微,無可爲矣。故以孟子行道濟時之意,不得已因其勢而利導之,以亞聖之姿,豈不知尊周之義,而勸行王道乎?上曰,孟子七篇,無尊周之言,其意何哉?鼎運曰,此必其時周室殘微,已無可爲,故未嘗言及於尊周,然而亦似可疑矣。上曰,桀·紂之時,天命已去,人心已離,得罪於天,故湯·武不得已伐之,而猶有慙德,亦有如夷·齊之人,而孟子則欲行王道,周遊天下,以孔子所不爲之事,勸之於時君世主,反覆開說,是時周室雖微,猶異於赧王之時,而孟子之若是,豈孟子不如孔子而然乎?王霸之道,如冬裘夏葛,隨其寒熱,各適其時,而至於君臣大義,則古今無異,時則有變而天經地緯,則不可變矣。孟子之勸諸侯行王政,而不復知有周,豈不可疑乎?鼎運曰,是固可疑,然而孔·孟所遇之時不同,而亦可見聖賢之分也。上曰,孔子專爲周室,孟子則專爲行王道,而眼無周室,至曰一怒而安天下之民,以諸侯而豈能安天下之民乎?又以勿毁明堂,湯放桀,武王伐紂等語,反覆開導,如使孔子,當其時,則王室雖微,列國雖盛,必不爲此矣。若行王道,則孟子將目覩周之亡乎?以大賢而亦可爲是乎?鼎運曰,其時七國爭雄,生民塗炭,不得不行王道以濟時,故每以行王道爲說,豈暇念及於周室之亡哉?上曰,孟子之時,去孔子不甚相遠,而孔子之時,人猶知尊周之爲義,以孟子之大賢,何其不思而至此哉?是可怪也。有寧曰,究其說而不可得矣。昌聖曰,王道出於仁政,若行王道,用王政,則是乃仁也,旣仁矣,則豈不知尊周之義,而必欲亡之哉?上曰,天命歸人心順,斯可爲之,而漢文帝,猶西向讓者三,東向讓者再,孟子之時,周室雖微,明堂則周之堂,百姓則周之人也,豈可勸諸侯行王事乎?孟子語品不好,以孔子當孟子之時,則何以爲之乎?有寧曰,聖賢之心,惟觀時之一字,而孔·孟易地則皆然。聖賢之事,雖不敢妄論,然而大抵孟子之時,周室將亡,已至莫可爲之境,故勸齊·梁以行王道,聖賢亦何心哉?只觀天命之改與未改耳。上曰,司馬溫公,斥孟子,豈以孟子爲不可乎?易地則皆然,其意,何如?鼎運曰,行王道之說,臣不敢妄論矣。上曰,孔子之時,周室衰微,而春秋猶書春王正月,而孟子則不然矣。鼎運曰,孟子之不如孔子,誠爲可疑,而臣曾無所見,不敢强其不知,仰達矣。上曰,聖賢之道,隨其人而言其事曰,好貨好色,與民同之,好貨而自能改一己之慾,以及於民,好色則推其極以至於無怨女無曠夫,是固因其勢而利導之,若好樂,則決非禮樂之樂,樂至於蕩,蕩至於淫,而曰今之樂,猶古之樂,因其所言而好其辭,以誘其衷,而無一言及周,孟子之意,必有所主,而今不見是可疑也。曰可使制梃以撻秦楚之兵,是時梁君之心,在於制秦楚之富强,豈不欲王天下乎?然而但知悅其言,而不能用其言,是知齊·梁之君,實不知王天下之好矣。孟子留齊·梁,必欲行王道而知其終不可行故去乎?鼎運曰,其時生靈塗炭,豈不欲平治乎?然而終不得行王道,則實天命也。上曰,毁明堂,則王道不可行乎?孟子一部,以萬取千千取百,不奪不厭,爲張本,而塞其利慾之源,發其仁義之本矣,今則曰往而征之,夫誰與王敵,此卽取千取萬之意也。王道則一循天理,無毫末査滓焉,有行王道而取千取萬者乎?時偉曰,專言義理,故有是言,豈欲取周乎?上曰,其言好矣。仁民愛物,則亦可以知尊周,以孟子之大賢,豈止於安民而已?亦當尊周矣。時偉曰,此章大體,時君都知富强,不知仁政,故言之,能行王道,則尊周之義,亦當在其中矣。上曰,絜矩之義,孔子則隨處曲當,而孟子則不然,此必聖賢之分也。孟子曰,有伊尹之志,則可無伊尹之志則不可,伊尹雖聖之任者,孔子則必不爲是言矣。若使齊·梁之君,苟賢而孝推於忠,悌推於孝,推悌於長上,推孝於君,一節加一節,則未必不推及於周矣。有寧曰,設令齊·梁之君能賢,但好富强之術,豈能知這箇義理乎?上曰,秦楚之兵甲,豈可以一梃而可撻者乎?必因其時勢而言矣,梃雖至輕,解其甲而撻之,則豈不快活哉?梁王必當樂聞,故孟子不得已,以是言開曉矣。昌聖曰,以此得民心之兵,攻彼失人心之國,何征而不服乎?其勢之必然,若以梃而撻之云矣。上曰,此則言外之意也,設有挾天子以伐諸侯者,則孟子何爲乎?鼎運曰,假而非眞,則孟子必不從之矣。上曰,若使齊·梁之君,假仁借義而爲之,孟子亦爲之乎?昌聖曰,王道則天下自歸無一毫之私意,若其假僞,則豈云王道乎?孟子亦豈有可從之理乎?上曰,孝悌忠信,推治之道,莫出於大學一部,而三綱領,在止於至善,齊·梁之君,不事天子而欲人事我可乎?絜矩之義,上下四方,均齊方正,無處不當,而皆當止於至善也。唐人詩曰,欲窮千里目,更上一層樓,已不行尊周之義而使人事己,豈絜矩之道乎?鼎運曰,孟子無一言尊周,終爲疑端矣。命退,諸臣以次退出。
庚子八月初二日酉時,上御寶慶堂。軍士房承旨入侍時,左承旨朴祐源,假注書李敬行,記注官張顯慶,記事官李集斗,以次進伏訖。上命書傳敎曰,捕廳在囚各人,德金外竝放送。勿出朝報上曰,儒生夕食堂到記,收來耶?祐源曰,姑未及收來矣。命退,諸臣以次退出。
上在昌德宮。停常參·經筵。
巳時午時,灑雨下雨,測雨器水深三分。
朴祐源,以都摠府言啓曰,今日入直內三廳武兼禁軍及軍兵等,當爲中日習射,而親臨秋到記儒生殿講製述相値,不得爲之之意,敢啓。傳曰,知道。
傳于朴祐源曰,侍衛軍兵雨具。
傳于尹坊曰,右承旨許遞,前望單子入之。
又傳于曰,大司成許遞,前望單子入之。
承旨前望單子入之,李亨逵落點。
大司成前望單子入之,李敬養落點。
承旨前望單子入之,南柱老落點。
傳于尹坊曰,承旨房仍,左承旨爲禮房。
又傳于曰,科次入侍。
又傳于曰,日傘事知及忠義,事過後,令兵曹決棍。
吏曹口傳政事,贊儀張濩,引儀洪昌源,相換事承傳。
傳于李亨元曰,明日晝講停。
以贊儀張濩拿處傳旨,傳于李亨元曰,分揀。
知義禁前望單子入之,鄭昌聖落點。
同義禁前望單子入之,李聖圭落點。
殿講罷後,藥房·政院·玉堂,口傳問安。答曰,知道。
庚子八月初三日卯時,上詣春塘臺。秋到記儒生分製講入侍時,行都承旨尹坊,左承旨李亨逵,右承旨朴祐源,左副承旨趙時偉,右副承旨南柱老,同副承旨李亨元,記事官金載瓚,假注書李敬行,記注官張顯慶,記事官李集斗,考講官鄭弘淳·黃景源·徐有寧,參考官李崇祜·宋鍈·李時秀·李鼎運,讀券官徐命善·蔡濟恭·鄭民始,對讀官徐有防·沈念祖·金宇鎭·徐鼎修,以次序立訖。上具翼善冠·袞龍袍,乘輿出仁化門。上曰,大司成,先入侍後謝恩。駕前下敎至永肅門。上曰,還宮前,守直此門,嚴禁雜人。御春塘臺,諸臣以次進伏訖。命善進曰,聖體,若何?上曰,一樣矣。上曰,大司成,率儒生入集春門,而禁挾冊療,飢資則入之也。上曰,儒生持雨具,以次入之事,分付。上曰,懸題板,以長板懸之,設布帳,亦退而設之。上曰,雨意如此,諸軍門油遮日,入以設之,使儒生,無至沾濕。上曰,儒生坐處,地多廣闊,勿爲聚坐於一處,分坐於各處事,分付。上謂時偉曰,儒生,食堂外有幾人耶?時偉曰,食堂外無之矣。上曰,都數爲幾許耶?時偉曰,三百十九人也。命讀儒生入門數,爲三百十三人也。上曰,儒生多矣。命善曰,然矣。上曰,書題紙多入。命濟恭·民始,書策題,王若曰,國家興替,係言路之開閉,言路之於國家,顧不重歟?有虞氏之察邇,復達四聰,夏禹氏之拜昌,更聽五音,以舜·禹生知之姿,而汲汲於言路之開者何歟?路循遒人之鐸,朝建進善之旌,明王開言路之政,若是之勤何歟?旅賁規于輿,褻御箴于寢,商賈議於市,庶人謗於塗,古昔言路,若是之廣歟?或有乞於養老,或有詢於採蕘,言路之廣矣,而猶且有乞有詢者何歟?諤諤而昌,默默而亡,其昌其亡,專由於言路之開閉歟?詩贊不諫亦入,書稱不命其承,聖如文王,賢如高宗,則固不待於言路之有無歟?齊威王設三賞而諛佞用,晉文公懸兩賞而霸謀進,言路之闢不闢,不係於賞之多少歟?或置函而來諫,或設匭而受書,開言路則同,而治亂之迥然不同,何歟?秦始置大夫官,漢初秩八百石,秦漢以前,任言路之責者誰歟?天子有七人,諸侯有五臣,中丞察百僚,侍御察六品,言路之增損廣狹,亦在於國之大小位之尊卑歟?充耳如瑱,或譏犀象之盡用,苦口利病,或比扁鵲之良方,一譏一比之間,亦有反隅於言路者歟?出旗鼓北征之師老臣陳塞路之戒,荷裘冕東朝之問,賢相進開路之請,兩人所以惓惓於開塞之際者,可得聞歟?榮班聯錦,諫紙賜藤,知出開納之寵,補闕連車,拾遺平斗,亦爲廣布之端歟?比干之近焉而見剖心之慘,魏徵之親焉而致踣碑之怒,陽城之緩焉而遭遷官之貶,言路之難,果不止於三難歟?或閉於開城門之日,或廣於置鼓院之時,閉之者誰歟?廣之者亦誰歟?近者獻其明,遠者通厥聰,內而知己政,外而見民情,人君之於言路,果有遠近內外之可言歟?從繩則正,生奸於偏,無蔽曰明,拒諫爲昏,人君之於言路,亦有偏正昏明之可言歟?或指驄馬而避,或稱鷂鷹而憚,若是者勁直風稜,固皆合於登是路歟?或受噤烏之譏,或畏仗馬之斥,若是者喑啞情態,能無愧於壞是路歟?或冠以豸,或衣以繡,或列三緊官,或許三獨坐,言路之淸貴,於斯爲盛,而或效轅駒,或如木偶,或承一二臣風旨,或無三十年獻替,言路之殽雜,若是甚何歟?大抵國之有言路,猶人之有血脈,通則安,不通則危,闢而廓蕩,則如九衢之坦,閉而茅塞,則如百折之難,善之好而千里來告,言之杜而一世冥埴,存亡隆替,較若黑白,古之明王,知其然也。大開不諱之門,高揭納約之牖,示我周行,必求諸道,爭臣拂士,遵是路而彈冠,良箴讜論,由是路而補袞,上下俱榮,民庶永賴,言路之於國家,果何如也?猗歟我朝,最重言路,遴選剛方之士,尊寵臺閣之上,勉以勤政,許以風聞,旣又董勵薦紳,各陳執藝之義,旁求草野,必採獻芹之忱,致諫之道非一,而進善之岐有萬,叫閽則有賞,含口則有譴,重門洞開,公車山積,百千事爲,莫不從言路上做去,夫何挽近以來?此路漸窄,喑啞成俗,沈默爲能,滔滔三緘,寂寂一鳴,雖以予御極後事言之,責己之敎,求助之綸,凡幾遭矣。骪骳之論,時或應文,骨鯁之言,未嘗入耳,大而寡躬之失,小而官師之規,視若弁髦,擔却笆籬,眷彼言路,鞠爲茂草,始也如矢之直,今焉如鉤之曲,興惟及此,寧不寒心?苟究厥由,莫非予如流之誠,不足以動臣僚,轉圜之量,不足以聳觀瞻,言未有康色之受,度未有舍己之從,反躬自省,何暇尤人,而亦安得不介介於今日任言路之責者乎?何以則野無嘉言之伏,朝有敢言之風,直聲日聞,良規日進,使言議一路,豁然貫通,遂躋於熙皞治平之域歟?子大夫,平日必有慨於言路之杜塞者,當此可言之會,其各悉著于篇。命懸題。上曰,收券,限人定,可也。命入書傳考講。上曰,標信宣傳官,守靑陽門事,分付。上曰,王大妃殿進御粟米飮,今姑停止,加味生脈散,日再煎入。出榻敎上曰,有實病禁府堂上許遞,前望單子入之。出榻敎上曰,雨勢如此難,於此處終日考講,科次將於宣政殿爲之,留試所承旨收券以來,考講試官,率儒生待令于進善門外,上率侍衛還次,御宣政殿,命科次入侍,諸臣進伏。命考講。祐源曰,今日殿座時,摠府侍衛,不可不備,而副摠管金相玉,方以入直,屢度催促,終不入參,雖未知實病之如何,而事之駭然,莫此爲甚,推考警責,何如?上曰,依爲之。出擧條上曰,贊儀張濩拿處,引儀中相換。出榻敎上曰,藥房提調入侍。出榻敎講生李升濟,誤讀講章,上命再讀,升濟又誤讀。上曰,此儒生不曾讀書而入來,停擧,可也。考講畢後,上曰,今番無純通,六通一略之人,更爲比較詩傳,可也。金重瑞·金珍恪·康就問·金弼龍·李益烈·南宮曄比較,金珍恪純通。上下詢珍恪曰,爾在何處耶?珍恪曰,臣居在平壤也。上曰,其狀好而講亦鍊熟矣。弘淳曰,講經冊子,每於大文,書其次第,所以便考閱,而今者諸冊籤紙,間多殘缺磨刓,諺解則全無所書次第,甚至於冊面,或不書編名,莫重考講,不免有苟艱之患,最是諺解句讀板本,或有誤印而不爲校正者,書籍之若是疎漏,所關非細,其在懲前勵後之道,不可置而不論,當該校書館官員,拿問嚴處,何如?上曰,依爲之。提調推考,可也。出擧條上命退,諸臣承命退出。上御寶慶堂,命科次入侍,諸臣進伏。上曰,持試券以入,仍命讀券。上曰,儒生今日雨中,能作能書,人才可謂難矣。命善曰,然矣。上曰,收券爲幾許張耶?時偉曰,呈券爲一百五十張,其餘則拖白矣。讀券四十張後,宇鎭曰,夜已深矣。今夜必爲出榜,則將至曉頭,似不得詳審,竊恐聖體有損,姑爲撤考,以待明朝,似好矣。上曰,卿等之意,何如?命善曰,對讀官之言,是矣。命退,諸臣承命退出。翌日卯時,上御宣政殿。命科次入侍,諸臣進伏,命讀試券。上曰,軍士房承旨入侍。出榻敎祐源進伏。上曰,以此標信,建陽門開門,都監堂上出去後,使之復閉也。命祐源先退。上曰,禮房承旨入侍。出榻敎亨逵進伏,命書傳敎曰,秋到記殿講居首幼學金珍恪,製述居首進士李秉喆,竝直赴殿試,講之次幼學南宮曄,製述之次生員金奎采,竝直赴會試,其餘講通幼學金重瑞·康就問·金弼龍·李益烈·文致昇·李宗洛,講略幼學李宗濂·安宅心,講粗幼學李大初·朴思儉·許彙,製述次上進士李太源,生員李鼎基,考例捧傳旨施賞。命退,諸臣以次退出。
上在昌德宮。停常參·經筵。
藥房都提調臣鄭弘淳,提調臣金華鎭,副提調臣尹坊啓曰,伏未審夜間,聖體,若何?王大妃殿症候,益有差勝之節乎?今日臣等率諸御醫入侍,仰承諸節爲宜。惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,待後日次入侍,宜矣。
傳于李亨逵曰,科次入侍。
又傳于曰,軍士房承旨入侍。
尹坊啓曰,假注書李敬行,身病猝重,勢難察任,今姑改差,何如?傳曰,允。
李敬行改差代,以李魯春爲假注書。
李魯春有頉代,以徐美修爲假注書。
以臺諫有闕政事取稟,傳于李亨逵曰,當日爲之。
又傳于曰,近日政事,判書連爲不參,申飭,日暮前,使之開政。
李亨逵啓曰,卽者吏曹假郞廳來言,今日爲政事命下,而判書李福源,參判徐浩修,俱以病不來,參議鄭志儉未肅拜,不得開政云,特敎申飭之下,不卽擧行,事甚未安,判書·參判·參議,竝卽牌招開政,何如?傳曰,允。飭敎丁寧,又非難强之事,則何爲而請牌乎?當該承旨推考,牌去來申飭,斯速開政。
李亨元,以吏批言啓曰,惠陵參奉李良會呈狀內,身病甚重,勢難察任云,依例改差,何如?傳曰,允。
又以吏批言啓曰,新除授全羅道都事全佐天呈狀內,矣身母年今七十三歲,素患痰癖之症,近又添劇,轉側須人云,親病旣如是危重,則萬無離捨遠赴之路,依例改差,何如?傳曰,允。
又以吏批言啓曰,新除授敦寧府參奉金斗默,除拜後,過限未肅拜,童蒙敎官尹勉東,除拜後,過限未出仕,竝依例改差,何如?傳曰,允。
有政。吏批,判書李福源,參判徐浩修,參議鄭志儉進,同副承旨李亨元進。吏批啓曰,臺諫及玉堂闕員,今當差出,而擬望之人乏少,承旨外任,竝擬,何如?傳曰,允。以趙時偉爲大司諫,李身晦爲司諫,宋樂爲獻納,愼認明·李義存爲正言,朴天行爲持平,李兢淵爲修撰,沈豊之爲禮曹參議,趙象存爲敦寧參奉,李世鐸爲童蒙敎官,洪徽河爲惠陵參奉。兵批,判書李衍祥病,參判李聖圭病,參議徐有防入直進,參知沈念祖病,同副承旨李亨元進,以洪龍鎭爲護軍,李命植·李鎭恒·李萬育·沈有鎭·鄭趾煥·金夏材·柳協基爲副司直。
傳于李亨元曰,承旨前望單子入之。
承旨前望單子入之,徐有防落點。
傳于李亨元曰,承旨房仍,右承旨爲禮房。
李亨元啓曰,明日景慕宮秋享大祭,禮房承旨,當爲齋宿,新除授右承旨徐有防,卽爲牌招齋宿,何如?傳曰,允。
傳于李亨元曰,坐直承旨入侍。
李亨元啓曰,明日次對,兩司當爲進參,除在外外未肅拜呈告人員,竝待開門牌招,何如?傳曰,允。
傳于李亨逵曰,入侍承旨,雖或生疎,判付公事,不爲照檢,左承旨推考,更爲修整以入。
傳于徐有防曰,坐直承旨入侍。
李亨元,以吏曹言啓曰,今此孝徽宮秋享祭終獻官,以前承旨申大升·李致中,實預差啓下,而時無職名,令該曹,口傳付軍職,何如?傳曰,允。
兵曹口傳政事,以申大升·李致中,爲副司直。
李亨元,以時敏堂重建都監言啓曰,行閣定礎吉日,令日官推擇,則今月初六日卯時爲吉云,以此日時擧行之意,敢啓。傳曰,知道。
又以時敏堂重建都監言啓曰,立柱吉日,令日官推擇,則今月初六日卯時爲吉云,定礎後,仍爲立柱之意,敢啓。傳曰,知道。
大司憲李疏曰,伏以臣本無似,猥叨見職,亦已屢矣,而未嘗出一言論一事,以效一日之責,居常悚恧,如負大何,向以姜忱疏事,憂憤所激,有所論列,而伊時兩司,一日迭箚,致勤問備,其後諫長,仍此違召,至蒙例勘,臣則引避多日,尙靳體諒之恩,所引之義,固無異同,而一遞一否,誠甚班駁,臣雖欲仍因蹲據,其勢末由,伏乞聖慈,亟遞臣職,以安私分焉。臣於乞免之章,不宜贅及他說,而顧今亂逆橫肆,主勢孤危,臣安敢諉以情勢,終自泯默而已哉?臣竊嘗觀春秋一書,究其義理之大頭腦,則不過曰明君臣之倫,正亂逆之罪而已。此義或斁,此理或晦,人不爲人,國不爲國,是以苟有亂臣賊子罪在罔赦者,誅之不可不急,討之不可不嚴,此固天理人彝之所同然而不可廢者也。嗚呼,亂逆何代無之,而豈有如鄭妻·龜柱之窮凶極惡者哉?五載合辭,一例靳允,巨魁元惡,尙今容息,神人之憤,當如何哉?伏願殿下,廓揮乾斷,亟行天討,其他合辭中諸賊,一竝允兪,使國勢奠安,王法快伸焉。臣於近日事,尤有所腐心痛骨,疾聲請討者。噫嘻,人臣負犯,有如洪國榮,而猶使假息於覆載之間,古今天下,寧有是哉?蓋其千罪萬惡,不可殫擧,而莾操之凶,懿溫之惡,俱萃一身,若其陰蓄無君之心,力沮廣嗣之計,則此終古權凶之所未有也。凡人臣之愛其君而頌禱者,孰有大於螽斯麟·趾之慶,而顧今國家大事,專在於廣儲嗣之道,擧國臣民之所以日夜顒祝者也,彼國榮,地處,何如?眷遇,何如?其所以爲宗社大計者,固當百倍於人,而乃反潛懷不逞之心,敢售沮遏之謀,究厥心腸,將欲何爲?此不但殿下之罪人,卽宗社之罪人也,安有罪關宗社,而一向容貸者乎?況今國人齊憤,大論已發,而聖心過於寬容,處分止於還歸,渠若有一分嚴畏之心,固當縮伏俟勘之不暇,而乃敢出沒畿峽之間,顯有觀望之意,威勢之所積而尙多密地之交通,蹤跡之詭祕而暗伺朝廷之動靜,訛言煽動,衆情疑惑,千奇百怪,便同伏莾,窮寇困獸,何慮之不出,而何變之不圖耶?歲月稍久,人心漸弛,恬憘玩愒,只傳故紙,而有若緩緩於沐浴之請,不能汲汲於春秋之義,此臣所以尋常憂憤,繞壁浩歎者也。今若一味寬暇,任其行止,殊不思涓涓不遏,終至於滔天,炎炎不息,必底於燎原,寧不懍然而寒心也哉?惟聖明,翻然改圖,赫然置法,以解國人之惑,以杜亂逆之本焉。今此洪樂彬酌處之命,雖出於寬大之盛意,而其失刑則大矣。噫,彼樂彬,本以市井之心,亦有駔儈之習,家庭行事,已極變怪,而至於怙賣乃侄之勢,傍開貨賂之門,醜謗狼藉,人皆唾鄙,而及叨雄藩,恣意榷利,倉錢之擅用,罰鍰之濫徵,還穀之違法,無非貪虐不法,盡是奸贓,而至若刑具新制,實出於我聖上欽恤之德意,而渠乃肆意改造,不念仁政之代布,只欲虐威之先立,其心所在,尤極叵測。又其貢蔘一款,關係至重,擅自幻弄,證案昭然,而乃敢專事推委,抵賴不服,終未究竟,有損獄體,臣謂亟寢酌處之命,仍令王府,嚴刑取服,以施當律,斷不可已也,臣無任屛營祈懇之至。答曰,省疏具悉。首件事理合留意,而末端事,罪合一律,律無相當故也,卿其勿辭行公。
掌令朴宗彦啓曰,妖宦壽賢之締結一種嗜利之凶徒,爛熳和通之狀,渠旣明白納招,則豈可一日容貸於覆載之間乎?今此酌處之命,雖出好生之德意,而三尺至嚴,不可島縣爲奴而止。請大靜縣爲奴罪人金壽賢,依律處斷。爲奴罪人河翼龍,金重得等,敢以罔測之說,做作眞諺之書,暗投宮禁之中,欲售危逼之計,究其所爲萬萬窮凶,決不可一刻容貸於覆載之間。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。錫達,以厚賊之父,尙今偃息於覆載之間者,輿情已極齊憤,而況且犯贓之數,死有餘罪,以此以彼,決不可杖配而止。請梁山郡定配罪人錫達,依律處斷。聖中之罪,可勝誅哉?包藏禍心,主張凶論,敢托不敢言之地,倡出不忍聞之說,作爲窩主,慫慂徒黨,故徐有臣·朴宗甲·李義駿輩,從而和之,交口讚引,噫嘻痛矣。先大王朝十三年不着帽,而始仕於殿下,欲展蘊抱之說,尤極萬萬凶慘,且莫重義理,倚托怪鬼輩,欲售疑亂之計者,究厥心腸,與德師·載翰,一串貫來者也。不仕於先大王之朝者,卽先大王之逆臣,先大王之逆臣,卽殿下之逆臣,豈可一刻容息於覆載之間,而居謫以來,小不畏縮,乃敢聚會學徒,通接官隷,至登繡啓,大臣筵白,雖卽移配絶島,而經年爭執,尙逭王章,窮凶之節,無以嚴覈,亂賊之徒,無所懲畏。請大靜縣定配罪人聖中,亟令王府,設鞫嚴問,期於得情,夬正王法。有臣·宗甲·義駿和應聖中叵測之說,推詡薦引,看作奇貨,敢於書筵出入之時,肆然迭奏,噫嘻痛矣。聖中之主張凶論,罪不容誅,而此輩之同一心腸,尤極痛惋,究厥罪犯,與聖中,豈可異同?疑亂大義欲售媒寵之計者,腸肚相連,情跡難掩,而只緣筵席語祕,尙未聲討,使凶徒無所懲畏,國法久而未伸,已極憤惋,到今日,記旣播之後,如此負犯之至重者,不可一刻容貸,而削板放逐之律,不足以懲其罪犯。請削板罪人有臣·宗甲·義駿,竝令王府,設鞫嚴問,依律處斷。罪人趙濟泰·李潤成,俱以逆禶之切姻,凶謀逆節,萬無不知之理,而濟泰,則初不刑訊,徑先白放,潤成則,未盡究覈,遽然酌處,揆以王章,失之太寬,獄體乖當,輿情駭憤。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。罪人趙嵎,以物故罪人峸之弟,今番諸逆之陰凶情節,萬無不知之理,而抵賴不服,端緖未究,遽有酌處之命,王章未伸,輿憤益切。請楸子島定配罪人趙嵎,亟寢酌處之命,仍令王府,設鞫得情,夬正王法。瑩中之附麗凶逆,擧世共知,而乙未冬相臣一疏,實關宗社大計,則伊時禍機,迫在呼吸,而瑩中身爲憲長,敢以未詳知深文等說,顧護凶賊,欲售包藏之心,幸賴先大王日月之明,燭其情狀至以能猾爲敎,則捨命樂禍之凶,已著於當日,而無餘矣。顯忠之典,旣施於其時承宣,則護逆之律,不可以荐棘而止。請薪智島荐棘罪人瑩中,設鞫嚴問,快施當律。後樂,旣以後翼爲弟,且以量·爲黨,則凶謀逆節,必無不知之理,而親問之下,游辭漫漶,至以本不見重於其弟之說,肆然納供,究其情節,極爲叵測,不可以不了了極蠢蠢而有所容貸。請濟州牧定配罪人後樂,亟令王府,更加嚴鞫,期於得情。定配罪人孫效忠等八宦者,俱極凶獰,終始抵賴,遽有酌處之命,雖出於我聖上好生之德曠蕩之典,而效忠則自是凶孽,旣多負犯,又以逆宦切族,及其鞫問之際,端緖未究亦無指的發明之端。定配罪人柳仁培,罪人李鳳昌·沈德一·李德成,俱以逆來之切族,若其在京,則或吹噓應澤,已露腸肚之糾結,及夫放逐,則或出沒城闉,益著蹤跡之陰祕,則志恒與國來,陰凶情節,萬無不知不參之理,而頑忍不服,效忠·仁培,定配而止,鳳昌·德一·德成,更逐本鄕而止。罪人申世輝,旣與應澤,錢財相資,則可知其情志之親密也,罪人蔡伯周·盧聖翊,就捕以後,旣無白脫之端,而未及嚴覈,竝有分揀之命,王章由此而未伸,輿情由此而益憤。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。噫嘻,李普行之罪,可勝誅哉?賦性妖邪,行已暗愎,脅肩諂笑,情態難掩,左右閃忽,伎倆漸巧,特一天生宵小之類耳,口蜜腹劍,林甫之後身,狐媚狼顧,京·惇之餘套,以渠處地爲人,幸際承乏,兜攬至此,則不思知分報效之心,敢生眩惑跳踉之計,其貽害世道,將不知於何境,有識之憂歎,固已久矣。雖以今番事觀之,亦出於計較利害之心,外托懲討之義,內售嘗試之計,是可忍也,孰不可忍也?此於渠,猶屬細故,至於明義一部,是何等大義理,而渠之所論本事之外,乃敢攙及於有樹立之大臣,必欲漫漶義理,欺謾君父,包藏禍心,煽動一世,若此不已,則倫綱將至墜地,凶孽亦必生心。噫,彼普行,抑獨何意,循私負國,一至此哉?其心所在,有不可測,而此又渠卽一斷案,何幸聖明?俯燭其情狀,處分明快,滿庭臣僚,孰不欽仰,而若論其負犯,不可不一問,快正其罪。請楸子島安置人李普行,亟令王府,拿鞫嚴問。答曰,不允。第六件七件事,亟停勿煩。
庚子八月初四日辰時,上御寶慶堂。軍士房承旨入侍時,右承旨朴祐源,假注書李敬行,記注官張顯慶,記事官李集斗,以次進伏訖。上曰,都承旨欲遞乎?祐源曰,然矣。上曰,注書出去,政官入來與否知入。賤臣敬行,承命趨出,回奏曰,政官不爲入來云矣。上曰,更加催促。賤臣敬行,承命催促。命退,諸臣以次退出。
庚子八月初四日酉時,上御寶慶堂,坐直承旨入侍時,同副承旨李亨元,假注書李敬行,記注官張顯慶,記事官李集斗,以次進伏訖。上命讀義禁府啓本。上曰,政事爲之乎?亨元曰,連爲催促,而政官尙不入來矣。命書傳敎曰,旣已行公之後,近來政坐,輒皆不參,非懸病則必違牌,寧有如許事體,病在可强不可强之間,尙可强之,況聞向日赴政時,些無苟艱之事云,然則尤安用乃爾,方有政命矣。吏曹長官,不得懸病之意,自政院各別,申飭。上曰,玉堂上下番入侍事,兼史出去,分付。金宇鎭·徐鼎修進伏。上曰,落榜試軸,注書持入。賤臣敬行,承命持入。命宇鎭·鼎修坼封,讀奏姓名,命亨元書,大司憲李疏批,讀判付公事。命退,諸臣以次退出。
庚子八月初四日三更一點,上御寶慶堂。坐直承旨入侍時,右承旨徐有防,假注書李敬行,記注官張顯慶,記事官李集斗,以次進伏訖。上曰,景慕宮秋享大祭代押乎?有防曰,然矣。上曰,不得親祭,不勝愴慕,明日當傳香展拜矣。命退,諸臣以次退出。
上在昌德宮。停常參·經筵。
自未時至酉時,灑雨下雨,測雨器水深八分。
景慕宮展拜罷後,政院·玉堂·藥房口傳問安。答曰,知道。
親臨肄儀罷後,政院·玉堂·藥房口傳問安。答曰,知道。
傳于李亨逵曰,禮房承旨,持祭報府入侍。
李亨逵啓曰,今日展拜時,承旨不可不備員,而行都承旨尹坊,掃墳受由,纔已下直出去,合有變通之道,何以爲之?敢稟。傳曰,許遞,前望單子入之。
又啓曰,今日展拜,承旨不可不備員,而右副承旨南柱老,以式暇不爲仕進,卽爲牌招,何如?傳曰,允。
落點,都承旨蔡弘履。
李亨逵啓曰,今日展拜時,承旨不可不備員,新除授行都承旨蔡弘履,所當牌招,而拘於廳規,不得請牌,何以爲之?敢稟。傳曰,牌招。
傳于朴祐源曰,大臣·備局堂上引見。
以大司諫趙時偉,持平林道浩,牌不進罷職傳旨,傳于朴祐源曰,只推。
朴祐源啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李亨元曰,坐直承旨,與入格儒生入侍。
以咸鏡監司李命植狀啓,今七月令薦新生鰱魚,節序差早,限內不得封進,惶恐待罪事,傳于李亨元曰,勿待罪事,回諭。
南柱老,以義禁府言啓曰,保放罪人李元碩·白萬興等,還囚之意,敢啓。傳曰,知道。
又以左右捕盜廳言啓曰,依下敎,罪人奴德金,移送秋曹之意,敢啓。傳曰,知道。
朴祐源,以御營廳言啓曰,今八月初五日,景慕宮展拜時,依兵曹節目,集春營入直軍二十名,領軍把摠李鎭邦,哨官吳道炡率領,月覲門左邊設布帳外排立,東營入直軍三十名,把摠姜柱箕,哨官朴再弘率領,宮大門外把守,而竝待標信出用,解嚴後還入直間,集春營哨官吳載恒,東營哨官李希顔,代直之意,敢啓。傳曰,知道。
庚子八月初五日卯時,上御寶慶堂。禮房承旨入侍時,右承旨徐有防,假注書徐美修,記注官張顯慶,記事官李集斗,以次進伏訖。上命讀景慕宮秋享祭報府,有防讀奏至半,上曰,今此報府,誰所塡差,知入。賤臣承命出,還入奏以堂上祭官,則參判塡差,堂下祭官亦以無銓郞之故,亞銓竝爲塡差云矣。上命書傳敎曰,觀此報府,景慕宮秋享時,齋官塡差,多不成樣,反不若山壇廟墓事體,此宮祭享若念如不祭之意,豈有是也?當該堂上,從重推考,更令塡差。又命書傳敎曰,伸誠寓慕之道,惟是享祀一事,豈欲替行,而適因事故,春夏大享,旣未躬行於太廟,故今番景慕宮秋享,有攝儀之命者,蓋出於不得已也。然予如不祭之嘆,豈容但已?門路旣甚便近,儀衛亦不備列,未後省牲時,當從月覲門躬行,仍爲省器,過肄儀後還內,該房以此知悉。又命書傳敎曰,纔經展拜,儀衛之節,亦不可不省,侍衛本以入直擧行,而如內吹鼓吹之類,係是番外,且當齋日,勿爲待令。有防曰,今此報府之苟艱,似緣時任玉堂之乏少,而聖敎如此,則大祝執禮,雖入直玉堂,使之塡差乎?上曰,好矣。仍命退,承史以次退出。
庚子八月初五日辰時,上御宣政殿。大臣·備局堂上引見入侍時,領議政金尙喆,左議政徐命善,右議政李徽之,兵曹判書李衍祥,禮曹判書徐有慶,刑曹判書李性源,行副司直李柱國·徐有寧,掌令朴宗彦,校理金宇鎭,左副承旨朴祐源,假注書徐美修,事變假注書沈達漢,記注官張顯慶,記事官李集斗,以次進伏訖。尙喆進前曰,日間聖體,若何?上曰,一樣矣。尙喆曰,王大妃殿氣候,何如?上曰,一樣矣。尙喆曰,惠慶宮氣候,何如?上曰,一樣矣。尙喆曰,俄伏見傳敎下者,固仰聖孝之無窮,而顧今晩炎猶劇,此時勞動,不任臣等區區之慮矣。上曰,何憚勞攘而亦不過暫時來往矣。尙喆曰,黃海兵使趙圭鎭,傳敎關節,該委折,令備局,査問以聞事,命下矣。卽見黃海監司趙尙鎭査啓,則以爲取見兵營前後謄錄,則凡擧行形止,啓聞時,雖有啓下關節該之例,傳敎辭意,則元無節該掇取之規,而錯認前例,莫重傳敎,敢自節該掇取,誠極駭然,兵使趙圭鎭罪狀,令廟堂稟處爲請矣。傳敎事體,何等至重,而錯引謬例,至有刪節之擧,事未前有,誠極駭然,黃海兵使趙圭鎭,罷職,何如?上曰,依爲之。出擧條上又曰,今年此閫之三次遞易,誠可悶矣,而又此請罷,何以則好耶?命善曰,聖敎誠然,而此則大關體例亦有所不暇恤者矣。上曰,此人通擬摠管乎?命善曰,然矣。其人器踐歷,實合收用矣。尙喆曰,東萊府使李文源上疏批旨,有令廟堂稟處之命,而卽見疏本,則以爲左水使申應周狀請,設置城丁軍,而管本府六鎭校吏及各色軍額不足,至於四千二十二名,疊役之民,殆過三分一,故逃亡者通計一年,且將過百。關防待變之地,有此渙散之形,豈不寒心,而又從以加設城丁,騷擾萬端,七面之民,呼冤道路。蓋此水營定制,校卒五百餘名之子姪及他官來接營底者,不得擧論於本府之役,且城丁之役,稍閑歇,謀避良役者,自願投屬,必爲邑民免布之淵藪,特寢成命事,令廟堂稟處爲請。去年因道臣之狀啓,以本邑防布軍,換定他邑,所在櫓軍,勿論某樣軍丁,必使地方官充定,故營鎭屬兼帶之櫓役,皆欲圖免防布之給代,依舊受食,自此本府之疊役轉加,陸軍則自本營充定,而水軍之凡屬營鎭者,使各其營鎭,依前擧行爲辭矣。當初帥臣狀啓中,以爲本營額內待變軍官及射夫等五名色,其數爲五百餘名,以此屬,作爲城丁軍事爲請而此非新募,旣是本營額內所屬,則似無營府相妨之弊,而不害爲邊門有用之兵額,故依所請覆奏許施,而如或額外召聚,作一邊民避役之淵藪,則恐有生弊之慮,以此措辭,嚴飭於帥臣,而帥臣以額內五百爲定數,成出節目,今方報本司矣。此際邊臣疏論,旣如是懇款,若以此果爲邊民騷擾之端,則殊非當初變通之本意,第以帥臣所請而許施,又以邊臣所論而還寢,則朝家處分,恐不免顚倒。其間事情,亦不可不因此採取,令道臣爛熳消詳,論理狀聞,後更爲稟處,恐似得宜矣。上曰,依爲之。尙喆曰,至於能櫓軍充定事,初以御史別單,又因道臣査啓,其時廟堂,旣已覆奏變通,今不可以邊臣所請之如此,續續變改,此則置之,何如?上曰,依爲之。出擧條尙喆曰,向來失火之變,不無將來之憂,而捕廳罪人德金者,臣未知何以處之則爲好矣。上命柱國進前曰,今日次對之命,槪欲決此事耳。今則雖至收殺,而其不謹典守之罪,亦難免矣。移送秋曹,使之照律,刑曹保放罪人,還爲捉囚,而弓房所屬,放送,可也。性源曰,保放者兩人矣。上曰,竝爲還囚,而捕廳則明日開坐,可也。上曰,今日登對備堂,其數太少矣,無還差者乎?尙喆·命善曰,今則別無之矣。上曰,頃日還差者誰某?命善曰,金魯鎭·徐浩修,而領相擧浩修,臣則擧魯鎭,此亦事涉如何矣。上曰,又有誰也?命善曰,金華鎭·李而已矣。衍祥曰,二軍色一年布木事,有仰稟者矣。上曰,後日次對,更稟,可也。有慶曰,仁明園各項炭木及定給軍丁事,有可區處仰稟者矣。上曰,此亦後日次對更稟,而依京廟例爲之,則似好矣。上曰,昨日直赴者,果稱實才乎?尙喆·命善曰,皆云實才,而未知誰某矣。上曰,第是誰氏從行云耶?命善曰,似聞故亞尹李繼昌之姪,而武弁晦昌之子云矣。上曰,御將似詳知矣,晦昌,歷職幾許?柱國曰,曾經守令及營將矣。徽之曰,如許風雨之場,百五十張呈券,可見人才之於斯盛矣。上曰,見科作乎?尙喆等曰,未也。上曰,今番策題,果如何?尙喆曰,略聞傳誦,而亦未及見之矣。上曰,入侍玉堂,旣經對讀,御題及試券,出去持來,可也。上曰,臺臣無可言乎?宗彦進前曰,今以齋日之故,不得傳啓矣,上曰,然乎?就坐,可也。尙喆曰,雖以御題推之,方以開言路爲務,而臺閣之臣,或多失措,爲朝廷甚悶然矣。上曰,徐弘輔,是禮判之子乎?有慶曰,然矣。上曰,昨呈於十地,而亦能善作,可謂難矣。命善曰,外論,亦以非久登第詡之矣。宇鎭還入,上曰,大臣進前同看,好矣。宇鎭讀御題强半,上命祐源曰,數處誤書者,釐正於御題,可也。讀訖,尙喆等齊聲曰,儘好儘好矣。尙喆又曰,唐之太宗,雖云中主,亦不害爲英傑之主,而殿下之當今日計其年數,則正當唐宗貞觀之際矣。今此開言路三字,允合爲治之要,而儘爲今日之急務,繼自今益加聖念,是臣區區之望也。又命讀試券,宇鎭讀畢。上曰,更觀之,果善作矣。尙喆等曰,誠實才矣。上曰,壯元使之入侍。達漢出往傳命,又命讀之次試券畢。上曰,與魁作,何如?尙喆等曰,大不及矣。上曰,卿等先退,大臣諸備堂竝退出。上命祐源曰,侍衛則永肅門待令,景慕宮都提調,使之先詣,炎天步隨,恐妨老境筋力故耳。承史以次退出。
庚子八月初五日午時,上御暎花堂。禮房承旨入侍時,右承旨徐有防,記事官金載瓚,記注官張顯慶,記事官李集斗,以次進伏訖。上命讀景慕宮祭報府,有防讀奏訖。命退,承史以次出。
庚子八月初五日未時,上詣景慕宮。擧動入侍時,行都承旨蔡弘履,左承旨李亨逵,右承旨徐有防,左副承旨朴祐源,右副承旨南柱老,同副承旨李亨元,記事官金載瓚,假注書徐美修,記注官張顯慶,記事官李集斗,以次陪從。上具翼善冠·袞龍袍,乘輿出宜春門,由月覲門,詣宮門入齋殿,仍詣版位上,行展拜禮,上北向立。左通禮崔夢喦,跪啓請鞠躬再拜,興平身,上鞠躬再拜,興平身訖,陞詣廟內,奉審後還入齋殿,改具遠游冠·絳紗袍,詣祭器所省器,仍詣省牲所,立版位,上南向省牲訖,還入齋殿,改具翼善冠·袞龍袍,親行肄儀禮畢,還入齋殿。乘輿出宮門時,上曰,都提調仍爲落後。賤臣承命出傳,上還御暎花堂,命有防入侍。上曰,藥房提調入侍。出榻敎諸臣自外退出。
庚子八月初五日申時,上御暎花堂。藥房提調入侍,藥房提調金華鎭,右承旨徐有防,記事官金載瓚,記注官張顯慶,記事官李集斗,以次進伏訖。上曰,王大妃殿進御加味生脈散,自今日,一貼煎入。出榻敎命退,承史以次退。
庚子八月初五日初更,上御宣政殿。入格儒生入侍時,同副承旨李亨元,假注書徐美修,記注官張顯慶,記事官李集斗,入格儒生李秉喆,以次進伏訖。上曰,左副承旨,使之入侍。賤臣承命出偕入,祐源進伏。上命誦試券,秉喆誦數行頗艱。上命持入御題及試券。賤臣承命出持入,秉喆,次第讀奏訖。上曰,善讀矣。大抵實才,而又能早呈矣,筆亦汝手乎?秉喆曰,臣本筆拙而適有一親知先出者,果爲倩手矣。上曰,其言質直矣。下番及同副,於閤門,進退墨戲,可也。亨元·集斗·秉喆,承命先退。又命賤臣出看,祐源·顯慶,繼退。
上在昌德宮。停常參·經筵。
自卯時至巳時,灑雨下雨,測雨器水深一寸六分。
朴祐源,以都摠府言啓曰,今日入直內三廳武兼禁軍及軍兵等,中日習射,請出標信。傳曰,停。
南柱老啓曰,合辭方張之時,諫院無詣臺之員,事甚未安,除在外外未肅拜人員,卽爲牌招,何如?傳曰,允。
傳于李亨元曰,禮房承旨入侍。
朴祐源啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳從事官來言,今日本廳軍兵,日次私習云矣,敢啓。傳曰,知道。
又啓曰,守禦使金鍾秀,以其親病,陳疏受由,今方下鄕矣,所佩密符,來請還納,何以爲之?敢稟。傳曰,仍佩往來。
兵曹口傳政事,副司果李東稷。
傳于徐有防曰,坐直承旨入侍。
徐有防啓曰,明日聖節望闕禮,依例爲之之意,敢啓。傳曰,知道。
又以實錄廳摠裁官意啓曰,謄錄郞廳吳翼煥,親病危重,勢難仕進,粉板謄錄郞廳嚴思憲,親病猝劇,受由下鄕,竝姑減下,吳翼煥代,副司果尹載命差下,嚴思憲代,前正言李東稷差下,而李東稷,方在罷散中,依例權付軍職,使之冠帶常仕,何如?傳曰,允。
吏曹實錄編修官李東稷,記事官尹載命。
掌令朴宗彦啓曰,請大靜縣爲奴罪人金壽賢,依律處斷。措辭見上請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。措辭見上請梁山郡定配罪人錫達,依律處斷。措辭見上請大靜縣定配罪人聖中,亟令王府,設鞫嚴問,期於得情,快正王法。措辭見上請削版罪人有臣·宗甲·義駿,竝令王府,設鞫嚴問,依律處斷。措辭見上請鍾城府定配罪人趙濟泰,海南縣定配罪人李潤成,更令王府,設鞫得情,施以當律。措辭見上請楸子島定配罪人趙嵎,亟寢酌處之命,仍令王府,設鞫得情,快正王法。措辭見上請薪智島荐棘罪人瑩中,設鞫嚴問,快施當律。措辭見上請濟州牧定配罪人後樂,亟令王府,更加嚴鞫,期於得情。措辭見上請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。措辭見上請楸子島安置罪人李普行,亟令王府,拿鞫嚴問。措辭見上新除授持平朴天行,時在京畿交河地,司諫院司諫李身晦,時在全羅道全州地,獻納宋樂,時在京畿楊州地,正言李義存,時在廣州地,正言愼認明,時在慶尙道安義地,請竝斯速乘馹上來事,下諭。答曰,不允。第六件七件,亟停勿煩,下諭事,依啓。
徐有防,以弘文館言啓曰,新除授修撰李兢淵,時在全羅道茂長縣任所,經筵入番事緊,請斯速乘馹上來事,下諭。傳曰,依啓。
又以兵曹言啓曰,卽者丹鳳門守門將李長炯來告,內別監李景柱爲名人,酗酒泥醉,無端詬辱云,身爲別監,莫重闕門,作此駭擧,事極無嚴,旣是掖屬,則自臣曹,不敢循例推治,令攸司科治,何如?傳曰,此漢所犯,非止一再,或除名施罰,或移刑曹科治,或自差備重治,或降定賤隷,而猶不知戢,又犯此罪,不可但謂之無狀,爲先自本曹,除尋常箇箇嚴棍,限十度,捧招以聞。
又以兵曹言啓曰,依傳敎,別監李景柱,限十度嚴棍,問其委折,則所供內,矣身以代番別監,適出闕外,飮酒入來之際,丹鳳門守門將,謂以身爲別監,肆然泥醉,往來闕內,事甚不可云故,矣身果以酒氣所致,詬辱的實云矣,敢啓。傳曰,知道。更加嚴處次,姑爲拘留,以待處分。
南柱老,以兵曹言啓曰,依傳敎,行首別監鄭錫周,嚴問其不能檢飭之委折,則所供內,矣身以行首別監,常時各別檢飭矣。別監李景柱,終不知戢,又有此酗酒闕門之擧,矣身不能隨事檢束之罪,惶恐遲晩云矣,敢啓。傳曰,姑爲拘留,以待處分。
又以刑曹言啓曰,弓房司鑰林儀培,庫直李春蕃,弓人李光說,矢人朴春蕃等,旣已還囚矣,依筵敎竝放送之意,敢啓。傳曰,知道。
大司成李敬養疏曰,伏以臣於日昨,待罪喉院也,忽伏承成均館大司成新除之命,適當親臨策士之時,雖不免冒沒祗肅,而自顧靦然,歷日靡定,念臣猥以無似,偏被洪造,前後歷揚,罔匪僥濫而有除輒膺,不敢力辭者,蓋以感激河海之恩,思效涓埃之報,徒知義分是懼,惟以殫竭爲心,而至於見職,責任尤別,顧何嘗毫分髣髴於臣身哉?夫成均之官,卽古所稱敎冑造士之任,則其望實之隆,遴簡之難,果何如也?臣本少而失學,長益荒嬉,經訓殆同墻面,文藝不過耳剽,大小科甲,直是僥倖,功令文字,亦甚疎短,今若抗顔於皐比之席,自處以師儒之長,則非但物議之嗤點,抑亦章甫之貽羞,臣之一身顚沛,雖不足恤,其爲辱朝廷而累聖簡,非細故也。一出雖緣副急,仍冒斷無是理,反復思惟,義在必遞,玆敢冒昧陳籲。伏乞聖慈,天地父母,俯垂諒察,鐫臣所帶之職,回授可堪之人,以重公器,以安私分,千萬幸甚。答曰,省疏具悉。爾其勿辭察職。
司直金鍾秀疏曰,伏以,臣嚮暴血懇,獲解銓任,感祝聖恩,與天無極,而不幸拘馬賤疾,兩旬沈篤,空淹旅邸,久曠史役,纔始强起赴公,而鄕信此際踵至,臣母宿病,近因秋炎乖常,諸症越添,寢食減阻,神氣昏綴云。臣聞來方寸擾擾,卽欲歸省,而身佩將符,不敢擅行,玆不得不短章呼籲。伏乞聖慈,亟許遞解臣守禦兼任,俾臣得以及時往護,千萬至祝。答曰,省疏具悉。卿恙之獲蘇,何幸似之?許卿旬日之暇,卿其往省焉。
右副承旨南柱老疏曰,伏以臣之偏母,今年七十有二,稟賦虛脆,氣血早衰,風瘓所祟,半身不仁者,十七年于玆矣。自經今夏暑濕,凡節又下一層,委身床笫,轉側須人,或當省覺稍開之時,則輒向臣而道曰,何時作宰,調護我病否?臣每聞此言,無辭可對,只五情如焚而已,臣家素窶,菽水屢空,尋常旨瀡,每患不繼,緩急藥餌,尙何可論?心長寸草,報短春暉,每一念至,寧欲無訛,臣之情私,吁亦慼矣。噫,臣本庸愚,百無肖似,猥被洪造,屢廁近密,臣身之恩榮極矣,臣心之感惶切矣,而臣母之病勢,日漸凘綴,臣每誦古人事親日短之言,未嘗不寤寐怵惕,耿耿一心,惟在於及今便養,以遂至願,臣若徒懷嚴畏,有情莫暴,因循荏苒,終爲沒身之恨,則是臣自阻於孝理之天也,臣豈忍爲此哉?玆敢悉陳衷懇,仰首鳴號,倘蒙天地父母,俯垂矜諒,許界臣一小縣,俾伸烏鳥之私,則生隕死結,未足以喩其報也。衷情所迫,言不知裁,臣無任戰恐祈懇之至。答曰,省疏具悉。疏辭,下該曹稟處。
庚子八月初六日兼春秋朴行淳。司僕寺啓目,因濟州牧使金永綬狀啓,所山馬分排各年事,依所請施行,何如啓。傳曰,依允。
庚子八月初六日卯時,上御寶慶堂。禮房承旨入侍時,右承旨徐有防,記事官金載瓚,記注官張顯慶,記事官李集斗,以次進伏訖。上命書守禦使鄭民始疏批。又命書傳敎曰,文臣製述,以初十日爲之。又命書傳敎曰,守禦使除辭朝,往來事,分付。命退,承史以次出。
庚子八月初六日午時,上御寶慶堂。守禦使入侍時,守禦使金鍾秀,右副承旨南柱老,假注書徐美修,記事官金廷龍·李集斗,以次進伏訖。上曰,卿病近則如何?鍾秀曰,幸得差完,固知君靈之所暨矣。上曰,眞天幸矣。鍾秀曰,向來火變,尙有餘悸矣。上曰,予則以爲偶然矣。鍾秀曰,古人以爲雖係人火,亦歸天災,今番火變,誠亦聖上警懼之會矣。上曰,卿言好矣。鍾秀曰,閣誌與閣記,今纔出草矣。上曰,持來乎?如未及來,上來後袖入,可也。上又曰,卿行何當上來?欲於晦初間,定幸行,趁其時可以上來乎?鍾秀曰,謹當觀勢,定其遲速矣。銓任之得解,不勝感幸,而親憂身病,俱係難强,欲待後日繼請解符矣。上曰,見任,豈可曰務劇妨病乎?其在體念之道,非不欲勉副,而其奈難其代何哉?仍命退,鍾秀先退。上命柱老曰,爾之疏批,以省疏具悉。疏辭下該曹稟處,出院書頒,可也。承史退出。
庚子八月初六日酉時,上御寶慶堂。坐直承旨入侍時,右承旨徐有防,假注書徐美修,記事官金廷龍·李集斗,以次進伏訖。上命讀公事,有防讀奏兵曹草記,命書批答訖。上曰,此等之類,嚴棍取招,卽爲草記事,分付。賤臣承命出傳,還入。有防,讀奏奎章閣記文。上曰,出付本閣,使之書揭懸板,而長廣亦使差小,可也。上曰,今日何不爲城上所乎?有防曰,掌令朴宗彦詣臺,故不爲矣。上曰,然則合啓何以闕之?有防曰,諫院不備之故也。上曰,何故不備?有防曰,諫長新除之故,姑未出肅,餘皆在外矣。上命書傳敎曰,兵閫有闕,政官待明朝牌招開政。仍命退,承史退出。
上在昌德宮。停常參·經筵。
以監察茶時稟,傳于南柱老曰,在外何其多也?許遞,今日政差出。
傳于李亨元曰,禮房承旨入侍。
又傳于曰,軍士房承旨入侍。
傳于蔡弘履曰,臺諫有闕代及宣傳官有闕代,今日政差出。
傳于朴祐源曰,騎馬一匹立之,史官一員待命。
李亨元啓曰,省記事體,何等重大,而今日吏曹省記,誤書刀擦甚多,所見極爲未安,自本院,今方退却,使之改修整以入,而當該假郞廳之初不致察,極爲駭然,從重推考,何如?傳曰,允。
有政。吏批,判書李福源牌不進,參判徐浩修式暇,參議鄭志儉進。右副承旨南柱老進啓曰,判書李福源牌不進,參判徐浩修式暇,小臣獨政未安,何以爲之?敢稟。傳曰,只出緊任,以李東郁爲司諫,李顯模爲持平,趙鎭衡爲獻納,任希遠·洪樂淵爲正言,金夏材爲刑曹參判,申大升爲兵曹參議,徐有鍊爲茂長縣監,金頤柱爲大司諫。
兵批,判書李衍祥進,參判李聖圭病,參議申大升病,參知沈念祖入直進,同副承旨李亨元進,以許近爲內禁將,李輯爲五衛將,李元謙爲都摠都事,梁世絢爲黃海兵使,副護軍李身晦,副司直尹坊·宋樂·朴天行,副司果李義存·愼認明,以李儒敬爲宣傳官。
蔡弘履啓曰,闕中失火,何等驚懍,而身爲掖屬,趁不問安,其在道理,極涉駭然,昨夜入番司謁司鑰,竝令攸司,科治,何如?傳曰,雖甚無狀,豈可敎之勸之之事也,不必科治,使之學于武藝廳。
傳于李亨元曰,軍士房承旨入侍。
又傳于曰,事役遷就可悶,監董苟艱,行司直金華鎭,都監堂上差下。
吏曹口傳政事,重建都監堂上金華鎭。
李亨元,以吏曹言啓曰,在前實錄廳郞廳,皆以編修官啓下,故今番李東稷,亦依此例,以編修官,啓下矣。卽聞本廳事例,則校正校讎郞廳,爲編修官,謄錄官粉板郞廳,爲記事官云李東稷,旣是粉板郞廳則當爲記事官,而誤以編修官,啓下,臣有不察之失,惶恐待罪,而原單子,改付標以入之意,敢啓。傳曰,知道。勿待罪。
朴祐源,以兵曹言啓曰,卽接東所衛將牒報,則武藝廳東邊時敏堂改建所,工匠假家十八間,罷漏後失火,盡爲燒燼云。當該處所守直官員,不能檢飭,以致失火之擧,事極驚懍,守直官員,令該府處之,下人亦令攸司,科治,何如?傳曰,旣出於工匠假家,則與入直郞官下吏處所,隔一馬場,又隔差備門,雖欲救之,其可任自入來乎?論罪一款,非所可論,而至於先卽救焚,登時撲滅,不可無激勸之道,況時敏之火,猶不至延及大內,亦賴此輩之效勞,大抵近來,武藝廳之晝夜警衛之苦,雖比赴戌出征之卒,何以過此?左番武藝廳行首姜德輝,帖加成給,其餘連兩次救火人,自都監,從優施賞,所謂捕校,鼾息不起,以特敎別定巡更之後,漫若不知者,大關紀律,令該捕將,從重嚴棍,捧供以聞。
又以訓鍊都監言啓曰,依傳敎連兩次救火武藝別監一等十一人,各木二疋布二疋,二等二十八人,各木二疋布一疋,三等三十三人,各木二疋,從優施賞之意,敢啓。傳曰,知道。
校理金翊休,副修撰李時秀等箚曰,伏以今曉之火,又何爲而發也?雖幸登時撲滅,免致延燒,而今日之去前月十三日,未三旬耳。深嚴之地,再次失火,驚動大內,半夜倉黃,固已不勝其萬萬震駭,況且昨日之雨,向晩始霽,草樹之間,餘霏尙滴,材木所積,草芚所覆,終日沾濡,濕而未乾,何從而引火也?別置守直,謹守嚴防,人心懲創,尤宜愼密,亦何因而生火也?後先之火相繼,中外之惑益深,此蓋由於向時之事緩治,今夜之災疊生,豈非大可寒心者哉?臣等謂亟命攸司,嚴覈窮査,期得前後根因爲宜。答曰,省箚具悉。今番事,別無疑端,不必盤覈矣。
大司憲李箚曰,伏以禁中失火,一猶可愕,云胡至再,時敏堂,卽大內深嚴之地,人所罕到,火未常燃,而回祿之災,猝發於深夜,殿宇戎器,便成灰燼,事係變怪,憂在不測,根因至今未究,衆情尙此憂懼,曾未幾何,去夜火變,又發於舊堂近地,雖卽撲滅,而其驚動大內,一如前日,臣民震懍,曷有其極?噫,莫重淸禁,纔經非常之災,方營重修之役,其所守直之人,固當十分謹愼,戒之在玆,而今者之變,又何爲而出也?起火之端,未知如何,而變異之荐疊,實非尋常,聽聞之驚惑,有倍於前,此不可以一時失火,置而不究,臣謂當該守直校隷,出付攸司,嚴覈委折,以正其罪焉。答曰,省箚具悉。特偶然爾,別無盤覈之事矣。然監守不謹姑捨是,帀月之間,再有是事,第切修省之思也。
庚子八月初七日辰時,上御寶慶堂。軍士房承旨入待時,左副承旨朴祐源,假注書徐美修,記事官金廷龍·李集斗,以次進伏訖。上曰,左承旨,使之入侍。賤臣,承命出偕入,亨逵進伏。上命祐源,書玉堂箚批訖,祐源先退。上命亨逵,書傳敎曰,名以近侍,職是扈衛,則宮省之內,凡有事爲,來候力救之道,豈後於外朝,而自昨夜至于今日,常例問安,終不爲之,夜則屢召始到,豈非向時任嵂之罪人乎?此等別軍職,雖車載斗量,無足用焉。別軍職姜五成·具純·柳孝源,一竝汰去。頃欲處分,而猶且含忍,乍來旋去,太不識道理,別軍職具埱,亦爲汰去。又命書傳敎曰,別軍職無入直之人,前內乘田文顯,宣傳官鄭駿采,別軍職差下,使之卽爲現身,仍令入直。亨逵曰,考見謄錄,則七月行文臣殿講,八月行製述,而昨以殿講書出,何以爲之乎?上曰,此則禮房果誤書矣,以製述改書出,可也。上曰,頃日都憲傳敎時,同副誤書理字以已字,甚不成說矣。亨逵曰,然則改書出乎?上曰,旣已頒布,只改書於傳敎軸,可也。上又曰,今曉失火時,來待闕外者幾人?亨逵曰,臣之目覩,則諸大臣諸將任,及重臣中禮判竝來待,而不知闕中事如何,擧皆驚惶矣。上曰,今番之火,登時撲滅,比向日不甚大段,而闕外之人,無怪其罔措矣。仍命退,承史退出。
庚子八月初七日巳時,上御寶慶堂。左承旨與入直騎堂,同爲入侍時,兵曹參知沈念祖,左承旨李亨逵,假注書徐美修,記事官金廷龍·李集斗,以次進伏訖。上曰,冊子持來,則讀之,可也。念祖,袖出讀奏訖。念祖曰,或有犯當朝御諱處,何以爲之乎?上曰,冊則直書,而讀時諱之似好耶?念祖曰,或有減畫書之之法,蓋石經減畫之法,其例可據矣。上曰,此則與奉朝賀徐命膺,商議好矣。念祖曰,凡例當繼此起草,故預爲稟定,然後可以爲之矣。上曰,然則從減畫注書之,可也。念祖先退。上曰,昨日實錄廳摘奸時,堂郞果皆無頉乎?集斗曰,堂上則只趙㻐一人仕進,郞廳則公故應頉者數人外,竝皆仕進矣。上曰,蔡濟恭,亦署進字,而何不仕進乎?集斗曰,以奉審懸頉矣。上曰,禮數如例爲之乎?集斗曰,令行禮數,則諸郞竝皆違拒不行矣。上曰,此則駭然矣。命書傳敎曰,今聞檢閱李集斗所奏,昨日史局奉命時,諸郞官禮數之際,竝皆違拒不行云,旣已登聞之後,其在事體,不可無警,當該郞廳,捧現告一竝禁推,在前史局,亦多有內侍摘奸,宣傳官摘奸之例矣。禮數於內侍宣傳官者,其可不爲於史官乎?此後嚴飭。又命亨逵,讀摘奸擧案,亨逵讀奏訖。亨逵曰,奉命事體,固自不輕,而檢閱李集斗,以昨日史局摘奸時,諸郞廳之違拒禮數,仰奏,諸郞廳之只呈擧案,不行禮數之罪,自上雖已處分,而檢閱李集斗,亦難免巽軟失體之責,推考,何如?上曰,勿推,可也。出擧條上曰,文臣製述擧案,所捧幾許?亨逵曰,姑未盡來,故方自本院,連爲催促矣。仍命退,承史以次退出。
庚子八月初七日午時,上御寶慶堂。禮房承旨入侍時,右承旨徐有防,記事官金載瓚·金廷龍·文采五,以次進伏訖。上曰,今番失火,不是異事矣,甲申年連三次失火,曾聞大火災之後,必有小火災云。此雖俗傳,而以曾所經歷言之,似或有驗矣。有防曰,昨夜火災,尤爲萬萬驚心矣。上曰,都監堂上入侍。賤臣,與都監堂上鄭民始進伏。上曰,火災如是荐仍,中外必驚動矣。民始曰,夜間震驚之狀,何可勝達?日前火災,已極驚懍,而曾不旬日,又復如是,外間亦爲大段驚惶,百官皆待於闕下,天明始退去矣。昨夜之火,起自役處,臣等不善董役之罪,固無所辭,尤爲惶恐,不知所奏也。上曰,役處則稍間,於卿等何有?命民始先退。有防曰,初十日文臣製述處所,以何殿擧行乎?上曰,宣政殿爲之。命書政院司謁科治啓辭批答。命退,承史以次退。
庚子八月初七日酉時,上御寶慶堂。軍士房承旨入侍時,左副承旨朴祐源,假注書徐美修,記事官金廷龍·李集斗,以次進伏訖。上命書捕廳草記批答。又命書都憲李箚批,承史退出。
上在昌德宮。停常參·經筵。
蔡弘履啓曰,禮曹參議沈豊之,除拜後過三日不爲出肅,依定式推考警責,仍卽牌招察任,何如?傳曰,允。
南柱老啓曰,憲府監察茶時,事甚未安,除在外外,未肅拜呈告人員,竝卽牌招,何如?傳曰,允。
以來十一日輪對,取稟,傳于李亨元曰,爲之。
傳于李亨元曰,禮房承旨入侍。
朴祐源啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李亨元曰,左承旨入侍。
傳于朴祐源曰,騎馬一匹立之。
又傳于曰,次對明日來會。
傳于南柱老曰,明日朝講,兼行次對。
以持平林道浩,牌不進罷職傳旨,傳于南柱老曰,只推。
以禮曹參議沈豊之,牌不進罷職傳旨,傳于李亨元曰,只推。
傳于南柱老曰,左副承旨入待。
南柱老啓曰,明日次對,兩司無進參之員,除在外外,未肅拜呈告人員,竝待開門牌招,以爲推移進參之地,何如?傳曰,允。
傳于李亨元曰,不過申飭,史役方張,禁推實錄郞廳,分揀放送。
南柱老,以右邊捕盜廳言啓曰,依傳敎,罪人張光爀,分揀放送之意,敢啓。傳曰,知道。
持平李顯模疏曰,伏以,臣以昨夜入直騎郞,不能檢飭,又致失火,驚惶震悸,罔知攸措。噫,禁中愼火,何等至重,而職在宿衛之列,有此不勤之失,論其辜負,合被誅戮,果有本曹請罪之擧,而批旨之下,特命不論,聖度雖出涵貸,臣罪不容但已,臣方縮伏隕越,恭俟鈇鉞之誅,豈可以處所之稍遠,有所自恕也哉?此際忽伏承柏府除旨,非徒威罰之不加,乃反寵命之維新,臣誠惝怳感激,益不知死所。顧以負罪之身,揚揚就列,又歸放恣之科,決非臣分之所敢出。伏乞聖明,俯垂諒察,亟命有司,重勘臣不職之罪,以礪他人焉。臣於自劾之章,不宜贅及他說,而若其沐浴之義,願忠之誠,根於秉彝,不敢終默,復申前說,謹此尾陳。嗚呼,國運不幸,亂逆層生,人心陷溺,義理晦塞,君臣上下,固宜汲汲遑遑,亟擧天討,永絶亂本,使人心正而義理明,然後國可以爲國人可以爲人,而以鄭妻之妖逆,龜柱之窮凶,尙逭王章,猶保首領,晏然無事,偃息自在,古今天下,寧有是哉?至於洪國榮之千罪萬惡,前後諸臣,亦旣言之,而眼無君父之尊,擅弄一國之政,堂陛之不嚴,紀綱之頹靡,風俗之乖敗,廉恥之都喪,皆由國榮而啓之,此固人臣之極惡大憝,有一於此,覆載難容,而在渠猶屬細故。噫嘻,當今宗社之大計,臣民之顒望,孰有大於廣儲嗣一事,而以國榮之地處恩遇,乃敢入告出言,必欲沮戲,究厥凶計,曾是莾·操·懿·溫之所不爲,其心所在,路人亦知,則決不可一日容貸,而殿下猶且寬假之,庇護之,使之偃處優遊,任其行止,出沒畿峽,蹤跡莫測,怨毒日積,陰謀滋長,將不知何樣禍機,伏在何處,寧不凜然寒心,而殿下不少爲慮,每於臺啓之批,輒下亟停之敎,上下恬憘,不過文具而止,因循姑息,不念宗國之憂,臣誠痛哭流涕而不足也。伏願聖上,淵然深思,翻然改圖,快揮乾斷,亟從三司兩司之請,使輿憤洩而國勢安焉。向來姜忱對辯之疏,誠一大變怪,憑藉鳴冤,變亂義理,角勝已定之公議,敢發無倫之悖說,至以建天地等語,肆然登諸章奏,世道之寒心,隄防之蕩然容有極哉?大僚兩司,相繼陳箚,痛斥明辨,庶可以熄邪說而明大義,然而削版薄勘,失之太輕,臣竊慨歎也。至於洪柱翼事,臣又有區區愚見。噫,從古亂逆,何代無之,而至若能·述諸賊之三塗謀逆,量·翼群凶之陰圖擧兵,實是窮天地亘萬古所無之極逆,言之肉戰,思之膽悼苟與此賊,一有聲氣之相連,蹤跡之或親者,則爲今日臣子者,孰不明目張膽?鋤治翦伐,少洩輿憤,以杜亂源,而今者忱之疏,以柱翼,謂之卵育於賊禧,綢繆於趾·述,出沒於能·量,夫忱之因彈反詈,驅人惡逆,實是前所未有之事,此路一開,後弊難言,誠如相臣之箚,而此與尋常反詈有異,苟使柱翼,萬一近似於此者,惟當流放竄殛,快施黨與之誅,不然而與忱言相反,則爲人臣子,冒此罪名,其何敢自處以人類,一刻容息於天地之間乎?無論言之當否,事之虛實,此言一出,人鬼莫辨,在朝家嚴隄防懋綜核之道,一番明覈,在所不已,如其得實,則黨與之誅,不容少緩,如其落空,則誣人之罪,自有所歸,今若諉以反詈,置而不問,使柱翼,䵝䵢依俙之間,眞有可執之情跡。又有暗通之凶徒,則安知無釁孽餘黨,改頭換面,藏蹤匿影,外托進言之名,內售無嚴之習,以啓後來無窮之慮乎?今臣此言,非獨指一柱翼而已。實有關於嚴隄防憂世道之一端,臣謂就其疏中,論斷洪柱翼諸條,緘問姜忱,以爲究覈處置,斷不可已也。答曰,省疏具悉。首件事,已諭於前後三司,洪柱翼事,嚴隄防懋綜核六字,可謂目下第一義,依施,爾其勿辭,從速察職。
庚子八月初八日卯時,上御寶慶堂。禮房承旨入侍時,右承旨徐有防,記事官金廷龍·李集斗,以次進伏訖,上曰,同副承旨入侍。亨元進伏,上命亨元,書正言李顯模疏批。命有防,書傳敎曰,反詈之習,雖可嚴勘,至於本事,毋論信否,旣曰懲討邊事,則不可以緘問,反示扶抑之意,前持平姜忱處,自政院,所懷使之問啓。命書榻敎曰,王大妃殿進御加味生脈散停止,人蔘粟米飮,依前方煎入。命退,承史以次出。
庚子八月初八日申時,上御寶慶堂。左副承旨與來待宰臣,同爲入侍時,行副司直鄭昌聖,左副承旨朴祐源,假注書徐美修,記事官金廷龍·李集斗,以次進伏訖。上曰,所授冊子,今皆了當乎?昌聖曰,姑未訖役矣。上曰,然則何時當畢乎?昌聖曰,念前則,某條了當以入矣。上曰,坐直承旨入侍。出榻敎亨元進伏。上命昌聖·祐源先退。上曰,今日詣臺者誰也?亨元曰,掌令朴宗彦,詣闕,旋卽出去矣。命書傳敎曰,望闕禮時,兩司不備,而仍爲行禮,殆成前例,事體未安,此後政院,申飭。上曰,昨日監蔡茶時,下吏似不提醒,以致日晩矣。亨元曰,昨以齋日之故,該房,似不卽擧行矣。上曰,今日坐直誰耶?無乃右副伴直耶?亨元曰,然矣。上曰,承旨嫺練者一人,伴直然後,院中凡事,擧行,可以無綻,而今日右位,則近於占便矣。仍命書傳敎曰,旣違飭敎,又近取便,左承旨李亨逵,右承旨徐有防推考。上曰,入侍承旨,年富力强,久爲行公,好矣。政院事着念,則自可通熟矣,能披閱故事乎?亨元曰,間間披覽矣。仍命退,承史退出
上在昌德宮。停常參,只朝講。
藥房都提調鄭弘淳,提調金華鎭,副提調蔡弘履啓曰,伏未審日間聖體,若何?王大妃殿氣候,益有差勝之節乎?臣等率諸御醫,趁早入侍,仰承諸節爲宜。惠慶宮氣候,何如?臣等不任區區憂慮,敢來問安,竝此仰稟。答曰,知道。
王大妃殿·惠慶宮·中宮殿,藥房口傳問安。答曰,知道。
徐有防啓曰,卽者校理金翊休,副校理柳孟養,謂有情勢,陳疏徑出,原疏纔已退却矣,所當直捧禁推傳旨,而此與無端徑出有異,推考警責,何如?傳曰,允。
朴祐源,以都摠府言啓曰,今日入直內三廳武兼禁軍及軍兵等,當爲中日習射,而聖節望闕禮習儀相値,不得爲之之意,敢啓。傳曰,知道。
傳于李亨元曰,右承旨入侍。
傳于朴祐源曰,大臣·備局堂上,引見。
傳于李亨逵曰,藥房都提調·副提調,次對同爲入侍。
朴祐源啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以持平林道浩·李顯模,正言任希遠,牌不進罷職傳旨,傳于朴祐源曰,只推。
大司諫前望單子入之,沈念祖落點。
以大司諫沈念祖,牌不進罷職傳旨,傳于徐有防曰,更爲牌招。
傳于朴祐源曰,內乘事,萬萬駭然,大關後弊,當該內乘汰去。
備忘記,引避臺諫許遞,前望單子入之。
大司諫前望單子入之,金夏材落點。
以臺諫有闕,政事,取稟,傳于徐有防曰,當日爲之。
有政。吏批,判書李福源病,參判徐浩修進,參議鄭志儉進,右副承旨南柱老進,以李鼎運爲掌令,徐郁修爲持平,姜彝正爲校理,洪明浩爲副修撰,尹坊爲刑曹參判,趙城鎭爲兵曹佐郞,承文副正字單任長源,兵曹參知沈念祖,正郞李顯模,仍任事承傳。
兵批,判書李衍祥病,參判李聖圭病,參議申大升入直進,參知沈念祖未肅拜,無政事。
傳于徐有防曰,坐直承旨入侍。
傳于徐有防曰,大臣,明日來待事,遣史官傳諭。
徐有防,以實錄廳摠裁官言啓曰,今日本廳諸郞廳,一齊來會,以待堂上之仕進矣。堂上蔡濟恭,禁府坐起進,金鍾秀受由下鄕,趙㻐以其親病不來,兪彦鎬在外,今日史役,不得已姑停之意,敢啓。傳曰,知道。
又以弘文館言啓曰,本館下番闕直,事甚未安,修撰徐鼎修,副修撰李時秀,竝卽牌招,以爲推移入直之地,何如?傳曰,允。
以修撰徐鼎修,副修撰李時秀,牌不進罷職傳旨,傳于徐有防曰,無端違牌,極涉乖當,館職不備,只推,更爲牌招。
蔡弘履,以吏曹言啓曰,明日親臨文臣製述時,左右通禮,不可不備員,而左通禮尹行晉呈辭在外,今姑改差,其代,口傳備擬以入之意,敢啓。傳曰,知道。
吏曹口傳政事,以兪彦脩爲左通禮。
徐有防,以禮曹言啓曰,今此文臣製述被抄人中,副司果洪明浩,稱病不進,事體未安,稱頉不進人員論責,自有事目,令政院稟旨,依事目施行,何如?傳曰,允。
又啓曰,因禮曹草記,今此文臣製述時,被抄人中,副司果洪明浩,稱病不進,令政院稟旨,依事目施行事,允下矣。副司果洪明浩,今日政纔移玉堂,而明日製述,旣以稱病不進懸頉,依事目,禁推傳旨捧入之意,敢啓。傳曰,知道。
朴祐源,以兵曹言啓曰,同知中樞府事姜五成,所帶本職,係是別軍職例授之窠,而別軍職,旣命汰去,同知之職,不可仍帶,改差,何如?傳曰,允。
又以兵曹言啓曰,今八月初十日,仁政殿親臨文臣製述時,玉轎及副輦陪進次,建陽門,請出標信開門,而事畢陪進後,卽爲還閉,何如?傳曰,允。副輦置之。
又以兵曹言啓曰,依下敎,入直禁軍一百名之弓矢甲冑軍裝等物,一一摘奸,則弓矢,去六月已爲修補,姑無現頉,而冑鐵破傷,爲十四件,甲衣破傷爲十一件,故爲先以出番禁軍中新件甲冑,修補間換給,而破傷甲冑,則使該營,卽速修改之意,敢啓。傳曰,知道。甲冑弓矢,雖曰修補云,而笠之敝破,衣之藍縷,馬鞭刀槊之不堅,無光火具,番廳之無實不潔等事,果皆一一摘奸,或自本色改備,或令渠輩換造,亦又申飭番將,淨掃嚴束乎?此草記,極爲沒實,更令本曹判書知悉,可改可換可飭者,惕念擧行。況今大內,爲至近之地,除尋常恪勤之意,一體知悉。
又以司僕寺一提調言啓曰,兼內乘金益彬汰去事,命下矣。其代,令該曹口傳差出,以爲推移入直之地,何如?傳曰,允。
兵曹口傳政事,以吳毅常爲兼內乘。
朴祐源,以義禁府言啓曰,頃因洪忠監司沈頤之啓本,慶尙道泗川縣定配罪人南鵬翊逃還時,當該配所官,指名狀聞後,拿問處之事,覆啓蒙允,行會本道矣。當該配所官,以前縣監沈公協,指名以來,而沈公協,今方待命,卽爲拿囚之意,敢啓。傳曰,知道。
持平李顯模疏曰,伏以臣於日昨,以洪柱翼事,疏請究覈矣,姜忱之所懷出,而其負犯顧何如,其罪狀顧何如,出沒於凶逆之門,卵育於凶逆之家,以至於逆禧·逆趾·逆纘·逆簡·逆輅·逆弘之或書別號,或書職名於譜冊,又甚至於逆述·逆任之竝書爵號於伏法之後,而且其附記文字,尤極絶悖。臣雖未及得見全本,而以所懷中臚列者觀之,其所爲言,凶譎叵測,聞者骨驚,見者心靑,而職在三司,卽席親見,固當明目張膽,亟請窮覈之不暇,而只諫長請拿之奏外,無一人陳白者,此何等擧措,此何等分義?噫,近來人心狃安,隄防日壞,懲討一事,便作笆籬邊物,不思沫飮,惟事伈泄,雖有此等凶怪之事,看作尋常,了不知請討,而甚至於今日入侍之不言三司而極矣,臣不勝憂慨,繼之以憤惋不已也。臣謂今日賓對進參憲府臺臣及玉堂上下番,一倂施以削黜之典,洪柱翼,今方拿問,竝命該府,益加嚴覈,期於得情,斷不可已也。答曰,省疏具悉。所陳依施,末端事,亦令政院,以此疏辭,分付該府也。
領敦寧李溵箚曰,伏以,臣於逖違之餘,伏承文臣製述考官之命,病枕蹶然,實幸其昵侍有路,少伸戀結之忱,而第臣左邊不仁,尙未痊可,行步則雖或扶人依樣,拜跪起伏,終末由自力。敦府新銜,至今稽謝,凡有公故,一未進身,煩瀆是懼,亦闕箚訟,前後禁中失火之時,雖擔舁至闕下,而咫尺天門,無望入肅,俱不免自外退歸,寸忱怵惕,殆乎不寐。忽自昨夕,又添登溷之症,度數無節,收拾不得,容俟病勢之少間,以爲祗謝之計,而至於明日,以此症形,萬無入侍之望,玆敢冒萬死號籲於慈覆之天。伏乞聖明,俯垂鑑諒,亟賜變通,仍治臣逋慢之罪,以警具僚,以安私心,千萬幸甚。答曰,省箚具悉卿懇。本症之痊可實所甚幸,見今秋熱,無異庚暑,更冀卿益存少愈之戒也。又如箚中所道愼節,似由一時無妄,固知卿之遄獲勿藥,而來朝考官,今方變通,卿其安心勿辭焉。仍傳曰,此批答,遣史官傳諭于領敦寧。
備忘記,鄭領府事爲命官。
庚子八月初九日,兼春秋朴行淳。義禁府啓目,校書副正字金興弼,以殿講時奉納冊子之大文韱紙,不爲改粘,諺解印本,不能校正罪,捧供以聞啓。傳曰,分揀放送爲良如敎。
庚子八月初九日卯時,上御寶慶堂。右承旨入侍時,右承旨徐有防,假注書徐美修,記事官金廷龍·李集斗,以次進伏訖。上命讀製述試望訖。上曰,此等試望,無相避乎?有防曰,親臨則不拘相避矣。上曰,昨日姜忱緘答,何其草草?有防曰,似不別白矣。上命書傳敎曰,朝講有命,兩司長官,無進參之人,事甚未安,大司諫踏下之代,前望單子入之,待下批與都憲,一體牌招,先入侍後謝恩。有防曰,今日朝講,兩司長官,當爲進參,大司憲李,更爲牌招,以爲同參之地,何如?上曰,依爲之。出擧條上曰,姜忱尙待闕外乎?此問啓出給,今日次對,當爲處分,而如有未盡語,更爲挾書,斯速以入之意,分付,可也。賤臣,承命出傳,還入奏曰,姜忱留宿闕外朝房云矣。仍命退,承史退出。
庚子八月初九日辰時,上御宣政殿。朝講次對,同爲入侍時,領事金尙喆,特進官黃景源·徐有慶,同知事徐浩修,參贊官李亨逵,大司諫沈念祖,侍讀官金翊休,檢討官柳孟養,掌令朴宗彦,假注書徐美修,記事官金廷龍·李集斗,內局都提調鄭弘淳,副提調蔡弘履,左議政徐命善,右議政李徽之,兵曹判書李衍祥,禮曹判書徐有慶,刑曹判書李性源,行副司直李柱國·徐有寧,左副承旨朴祐源,事變假注書沈達漢,以次進伏訖。上讀新受音,自孟子見梁襄王,止沛然誰能禦之。翊休曰,此章之首,孟子譏梁襄王之無威儀也。禮云天子穆穆,諸侯皇皇,詩云敬愼威儀,維民之則,人君之於威儀,固不可不愼,而史稱漢成臨朝,尊嚴若神,馬援言公孫子陽修,飾邊幅如木偶人,此徒矜持於外面而已。必也存諸中者,發於外,心廣體胖,有威可畏,有儀可象,以至於棣棣不可選之境,故唐堯之克明峻德,而望之如雲,就之如日,觀人之法,雖重威儀,自省之道,惟在於德,此豈非自上體念處乎?至於此章宗旨,不嗜殺人四字也。夫亂世之不嗜殺人者,卽治世好生之德也。皐陶贊舜曰,好生之德,洽于民心,玆用不犯于有司,雖以虞舜之好生,使民不犯而已,四凶則四罪,而目今朝家合辭中,諸逆不可傅之生議,而尙今靳允,此非虞舜五刑五用之義也。明正典刑,使方來之民,庶不犯有司,則我殿下好生之德,可以有光於虞舜,此臣區區之望也。上曰,好矣。孟養曰,上番盡之,臣則別無可達矣。定于一之一字,雖是統一之一,亦以一德之一看之,則在聖上體行之道,尤當有味矣。尙喆曰,上下番,旣皆敷陳,別無仰達,而定于一三字,可見民之歸仁,如水就下,爲人君欲保民者,無如以仁行政矣。上曰,甚好矣。特進參贊官之意,何如?景源等曰,上下番及領事,旣皆仰達,臣等則別無可以仰奏者矣。上曰,臺臣之意,如何?念祖·宗彦曰,別無仰達者矣。上曰,彼諫長,自桂坊時,已知其博識矣。科目出身中,深通經義者,無如諫長,而如鄭志儉者,亦難矣。如此之人,宜置文職,以備顧問好矣。命善曰,上敎誠然矣。近日經筵官,多不留意於文義,此則合有申飭之道矣。上曰,顧今神州陸沈,春秋一編,無地可讀,而孟子之勸行王道者,似欠尊周之義,未知如何。若使齊王,行王道定天下,則當置周天子於何地?成湯,亦以口實爲恐,而孟子則無此等語,只以統一,勸諸侯,毫無勸以尊周之意,亦何也?翊休曰,聖敎誠然矣。先儒,亦多此等辨難,而臣意則似緣時勢之各異矣。上曰,特進官之意,何如?景源曰,孔子時則周室雖微,猶有可尊之地,至於孟子時,則周室已無可觀,故其言似如此矣。尙喆曰,孔子則魯臣,故以尊周爲本,孟子則不但以拯濟爲急,蓋聖賢氣稟,亦有所不同而然矣。浩修曰,以臣溲見,聖敎發難之下,卒難仰對矣。上曰,若使孟子,當孔子時,則其所以勸列國之君者,當如何?浩修曰,若緩緩究賾,則猶或可知,而今則卒不可開喙矣。景源曰,今不可以一二儒臣鹵莾之見,可以仰答聖問之萬一矣。亨逵曰,朝講事體,何等嚴重,而座目單子,不卽修整入啓於開講之時,以致無單子入侍之境者,萬萬未安,不可無警,下番翰林李集斗,推考,何如?上曰,依爲之。出擧條尙喆曰,今日朝講,座目單子,終未書呈,此雖未及周旋之致,朝體所關,不可無飭,當該翰林,罷職,何如?上曰,依爲之。出擧條景源·亨逵先退。尙喆曰,今番失火,誠非泛然之事,不可以尋常看過,臣等深憂,固無不到矣。上曰,今番則是偶然矣。重建事,若在可已,則豈不中撤,而亦近於暴殄天物,故姑不得中止矣。以十六日定礎,則今月內當收殺乎?命善曰,今月內則似難了當,而立柱等節,似優如矣。上曰,姜忱事,誠悶切矣。昨日問啓似沒實,故使添書以納矣。命善曰,其不去姓字及修譜間諸般事,若在逆獄後,則亦係不可置之事矣。上命祐源,讀奏姜忱問答。祐源讀奏曰,反詈之習,雖可嚴勘,至於本事,毋論信否,旣曰懲討邊事,則不可以緘問,反示扶抑之意,前持平姜忱處,自政院,所懷,使之問啓事,命下矣。問于前持平姜忱,則以爲今因持平臣李顯模疏請,使臣緘問洪柱翼事,臣伏見傳敎下者,反詈之習,雖可嚴勘,至於本事,毋論信否,旣曰懲計邊事,則不可以緘問,反示扶抑之意,前持平姜忱處,自政院,所懷使之問啓,臣不勝惶隕震惕,馳詣闕門之外,玆敢冒萬死書進焉。臣疏中所謂柱翼之卵育於賊禧之家云者,柱翼,以賊禧之族親,住接於禧家近處,衣之食之,晝夜居停,而自是禍家之人,禧賊,別爲親密,至於與之修整譜事,屢年經營,始得刊行,於丙申春而其卷首凡例編錄中,輒稱澹窩,卽禧賊別號也。故一處則刀擦詹字邊,而只存水邊,以潛字改印,一處則全以澹字仍舊,其譜中歷敍趾·述·纘·簡輩處,皆書職名,逆女孝任,至書貞夫人,其卷末小跋,有云是譜,成於乙未,及盡刊只三四卷印出,至丙申大喪出後,始乃刊行,分布在於事變之後云,而渠之名字,則不書焉。柱翼之托以修譜,卵育禧家,世所共知,而反逆簡伏法之後,所謂賊禧一門,皆伏天誅,無所餘類,則非積年以譜事專委之切族外,有誰刊出,而其所弁卷跋卷及譜例,有誰爲之,而獨諱渠名,可謂欲巧反拙,此則有耳皆聞,有口皆傳者也,而臣亦目見其譜冊,今方持來待令矣。嗚呼,當丙申崩天罔極之痛,擧國臣民,莫不奔走號哭,則爲當日臣子者,何暇念及他事,而至以三字,輕輕下筆,略無哀痛之意於字句之間,逆述·逆任,備書職名,商輅·弘烈,俱書姓字,至若輅賊之伏法,在於譜冊未刊布之前,而偃然書之者,此豈臣子所敢爲,而與量賊識凶札以某氏者同一心腸也?臣疏所謂綢繆出沒云者,以渠之稍解文字,能·量之輩,視以奇貨,在京則晝宵出入於能逆之間,又有姻誼於翼賊至親,故太半居住於量賊近地,在鄕則,日夜往來於量·翼兩賊之家,稱以講學云者,皆是逆能講書義之凶謀,其所見聞者,果不出於危逼儲位,動搖國本乎?及當量賊之獄,渠之同堂,皆出逆招,就捕,幸賴天網恢恢,得免誅戮,而及其弟就捕之日,逃走山寺,先從間途上京,以至倖逭,自此以後,淸議棄之,故渠之登第,殆過三載,一不檢擬於齋官堂后之望,則執此一款,指目於一世,見枳於公議,亦可知也。故臣每痛其凶孽之漏網,一欲論斥於嚴隄防之日,而不但豺狼當道,安問狐狸,臣自西還朝,未嘗一居臺地矣,及於今夏大政,始通臺望也。臣對人言曰,近來隄防太不嚴,如此之人,漸通淸顯,吾若居言地,駁正之論,斷不可已也,居無何?臣獲忝臺職,豈意無脛之言易播,未發之聲先聞,反墮於渠之先發制人之凶計,臣之遭罹,尙何言哉?今當疏箚迭發,至歸反詈之重科,致勤緘問之聖敎,臣罪至此,尤合萬死云矣,臣杜門感泣之餘,遽承所懷書進之命,臣驚惶馳詣,方爲收拾神精,搆出所懷之際,促敎屢下,臣尤不勝震越之至,未免草草,不能盡攄崩隕憂憤之血忱矣。今伏承更爲添書以入之敎,玆敢添入未盡之所聞所見,而渠之修譜中,窮凶極惡之情跡,又爲粘尾以入。其附記曰,是譜之編成,在於乙未秋,翌年丙申仲春,始爲印出,印役幾至三四卷,而大喪出,未幾世變層生,逆獄屢起,名在譜中者,無論內外派,多犯惡逆之科,事當一一釐正,以著誅竄之實,而事在旣印之後,不但追改之爲難,以事理言之,此書旣編於大行朝,凡年條世次,皆從丙申以前之例。今若改錄丙申以後之事,年條義例,必將顚倒乖謬,不成事體,故玆不得一一釐改於譜中,第粧成分布,在於事變之後,宗中諸議,咸以循例眛然爲未安,故玆就犯人名字,略爲表識於紙顚。又南陽公十六世孫,卽相字行,而亦已許改以秉字云云,至於柱翼之講學於能·量兩賊之陰凶情節,世所傳說者多,而臣不得捉其眞贓,故不敢書入,臣尤不任惶隕泣血之至云矣,敢啓。讀訖,上曰,其弟就捕云者,是其親弟乎?徽之曰,其六寸之在德山者,量·翼就捕時,亦入其中云矣。上曰,此則强引而近之之意耶?以文字,抉摘罪人,似非朝廷上美風矣。姜世龜之子母鹿三字,乃是文字間罪過,而比諸埋凶擧兵,亘千古所無之逆,則其優者何居?右相一箚,予亦嘉之,而彼右相兵判,俱以世臣,儼然爲朝廷主人,豈不知痛惋於此等事乎?乙亥則有縉紳疏,而丙申以後,則寂無一疏何也?姜忱反詈之習,非不曰痛甚,而洪柱翼,則滿朝之臣,不敢犯一髮乎?君臣大分,不可不念,何負渠輩而有埋凶挾匕之擧也?先朝末年,動搖國本之計,皆出於誰某,而洪柱翼邊,則何不發一語也?李顯模疏擧,誠甚嘉尙矣。尙喆曰,柱翼事,如是顯發,則朝廷之上,似有公議矣。命善曰,俄與右相,語及逆獄,前後之當有區別,則右揆之意亦然,似不可不一番査問矣。上曰,右相之意,果何如?徽之曰,左相所奏,甚好矣。上曰,姜忱疏後,柱翼有子,則似有鳴冤之擧,而恬晏自如者,亦豈成說乎?命善曰,右相之地處,與他有異,故其所處心,亦與他自別,而至於此等事,間或發出,則豈無驚駭之心乎?上曰,右相則驚於己巳義理,向有箚擧,此則予亦嘉之矣。徽之曰,臣若得見其疏語,早知柱翼之罪如此,則初豈有疏擧乎?上曰,姜疏未下之前,無怪其然矣。命善曰,事變以後,若作譜例,則決不可置而不論,査問其渠作與否則好矣。徽之曰,査問然後,眞實與脫空間,可以決之矣。上曰,姜忱所持來洪譜,持入,可也。賤臣,承命持入,上命祐源,讀序例訖。上曰,其所下語,節節陰慘矣,三勳三相,眞是歲久消磨之事,而洪柱翼,則何其斤斤於此?至於趾·述事,則何不擧論耶?旣屬百餘年前事,猶且提說不置,則如是關係惡逆者,眞是聖人所謂殄滅無遺者也。予則方以鎭安爲務,而所謂國家元氣之家,乃反犯及於此等事,思之不幸,予反顔厚,所可恨者,姜疏晩出於柱翼疏後,還歸反詈之科也。銓曹之通其臺望者,旣未逆覩,則誠亦無怪矣。且事貴屢商,問啓,批答則姑以知道書之,可也。上曰,今日戶判,何不入來?命善曰,以病懸頉矣。尙喆曰,前因副司直尹冕東上疏,格浦陞僉使事,令道臣,詳察便否狀聞之意,覆啓行會矣。卽見全羅監司徐有隣狀啓,則以爲格浦爲地,實爲海門之咽喉,沁都之捍衛,今若陞置僉使,秩視防禦,統率五鎭操鍊備守等節,一如前日之爲,則戰船防軍,不可不備,而當此良丁極難之時,防軍充定,非所可論。依古今島等四鎭例,戰船改造事,以船儲置米,會減上下,其餘船上什物及兵防伺候船,新備改槊物力,則以本道之每年入送江都添餉錢一千兩,移給格浦,使之補助僉使月廩,校卒立代,操鍊時責應之需,以附近邑常賑米,限六千石貸下,使本鎭句管取耗,一年耗條六百石內,三百石,以爲各樣支放之資,三百石年年會錄,限二十年滿六千石後,仍附本鎭,永作軍需,貸下元穀,還報本廳事,請令廟堂稟處矣。格浦之不可等棄,多有前人之論,今此道臣所請,非曰無稽,而別將之陞爲僉使,未必能增重於關防,若其設施之際,徒貽難便之弊,令之陞降,安知又不如前之銷刻乎?臣等之意,以爲姑不可輕議,何以爲之乎?上曰,卿等之意,何如?命善曰,耗費難辦之財力,設置無用之關防,是謂不急之務,臣意亦以爲置之宜矣。弘淳曰,目下當否,領左相旣備言之,臣無容更議,而卽今關防可否之地,卽前人棄而不論之處也。前人之見,豈曾不及於後之人而然哉?此等之議,臣實爲之悶慮矣。徽之曰,格浦地形,臣雖未目擊,若如傳者之言,海口一隅,元非緩急得力處,而徒費財力,恐不緊急,置之似宜矣。上曰,依爲之。出擧條尙喆曰,秋夕許多祭官,無以塡差,銓曹方以爲悶云,違牌坐罷人,合有變通之道,敢此,仰達矣。上曰,然則卿宰侍從堂上堂下違牌坐罷及罷削人員,自吏曹,別單書入,可也。出擧條上曰,捕校不爲汰去乎?柱國曰,此則右邊捕校矣。尙喆曰,捕校譏察,古稱神異,近來漸不如前,種種申飭,似好矣。上曰,爲捕校者,不能移他職乎?實部將定數幾人,而其料布厚薄,亦如何?柱國曰,數則三人,而料布不實,故率皆厭避矣。上曰,藥房批答,以知道書出,提擧則先退,可也。弘淳·弘履,退出。念祖·宗彦·翊休·孟養等曰,請喬桐府黜置罪人鄭致達妻,夬正王法,以洩神人之憤。措辭見上上曰,不允。請還寢遠竄罪人韓翼謩,金吾草記勿施之命,仍施遠竄之典。措辭見上上曰,不允。請放歸田里罪人金相福,亟令王府,拿鞫嚴問,快正王法。措辭見上上曰,不允。請黑山島圍籬罪人龜柱,亟加嚴鞫,快正王法。措辭見上上曰,不允。請削黜罪人洪樂純,爲先中途付處。措辭見上上曰,不允。念祖·宗彦等曰,請彦衡·養遂·獻遂,竝令王府,設鞫嚴問。措辭見上上曰,不允。請還寢會遂絶島定配之命,仍令王府,設鞫得情。措辭見上上曰,不允。請還寢李觀源定配之命,更令王府,設鞫得情。措辭見上上曰,不允。請遲晩後物故罪人啓能,亟施孥籍之典。措辭見上上曰,不允。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。措辭見上上曰,不允。請物故罪人志恒之支屬應坐者,絶島散配。措辭見上上曰,亟停勿煩。請洪國榮爲先亟施遠竄之典。措辭見上上曰,亟停勿煩。宗彦曰,請大靜縣爲奴罪人金壽賢,依律處斷。措辭見上上曰,不允。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。措辭見上上曰,不允。請梁山郡定配罪人錫達,依律處斷。措辭見上上曰,不允。請大靜縣定配罪人聖中,亟令王府,設鞫嚴問,期於得情,快正王法。措辭見上上曰,不允。請削版罪人有臣·宗甲·義駿,竝令王府,設鞫嚴問,依律處斷。措辭見上上曰,不允。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。措辭見上上曰,亟停勿煩。請楸子島定配罪人趙嵎,亟寢酌處之命,仍令王府,設鞫得情,夬正王法。措辭見上上曰,亟停勿煩。請薪智島荐棘罪人瑩中,設鞫嚴問,夬施當律。措辭見上上曰,不允。請濟州牧定配罪人後樂,亟令王府,更加嚴鞫,期於得情。措辭見上上曰,不允。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。措辭見上上曰,不允。請楸子島安置罪人李普行,亟令王府,拿鞫嚴問。措辭見上上曰,不允。念祖曰,請大靜縣爲奴罪人金壽賢,更令王府,設鞫嚴問,依律處斷。措辭見上上曰,不允。請爲奴罪人河翼龍·金重得,亟命王府,設鞫得情,快正王法。措辭見上上曰,不允。請海南縣定配罪人李弘濟,亟令王府,設鞫嚴問。措辭見上上曰,不允。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。措辭見上上曰,不允。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。措辭見上上曰,不允。請定配罪人具翼遠,亟寢酌處之命,仍令王府,嚴鞫得情,快施當律。措辭見上上曰,不允。請減死安置罪人大燮,亟寢酌處之命,仍令王府,設鞫得情,夬正王法。措辭見上上曰,不允。請減死罪人弼海,亟寢酌處之命,仍令王府,設鞫得情,夬正王法。措辭見上上曰,不允。請遠竄罪人安兼濟·李宅鎭,亟命王府,竝加嚴鞫,期於得情,依律處斷。措辭見上上曰,亟停勿煩。請恒·善支屬,亟命散配,日謙兄弟,竝投絶島,以嚴隄防。措辭見上上曰,不允。請荐棘罪人瑩中,亟令王府,設鞫嚴問,快施當律。措辭見上上曰,不允。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。措辭見上上曰,不允。請濟州牧減死定配罪人範聖,依律處斷。措辭見上上曰,不允。請減死定配罪人德秀,亟令王府,更加嚴鞫,夬正王法。措辭見上上曰,不允。請逆賊尙魯,亟施孥戮之典。措辭見上上曰,不允。新除授司諫李東郁,時在京畿仁川地,獻納趙鎭衡,時在洪忠道舒川地,請竝斯速乘馹上來事,下諭。上曰,依啓。念祖曰,又有所懷仰達者矣。上曰,旣非齋日,則何以所懷奏之乎?尙喆等曰,第觀末梢好矣。上曰,仍奏之。念祖曰,臣於禁直,忽承除命,講筵已開,召牌荐降,至有先入侍後謝恩之敎。玆不得不冒出登筵,固不敢以臺臣自處,而第有目下所駭惋者,敢陳所懷,向來姜忱之托以對辨,變亂義理之罪,固是萬萬變怪,而至於洪柱翼事,則當初姜忱所論列,至謂之凶逆血黨。若使柱翼,眞有是事,則難逭典憲,其言若專出於反詈,則罪當反坐,其在嚴隄防務綜核之道,固宜有一番究覈之論,而側聽累日,寂然無聞,日昨李顯模之疏,可見公議之不泯,而及夫姜忱所懷出,而柱翼黨逆之狀,於是乎始彰著無餘矣。其爲憤惋,當如何哉?噫,近日隄防不嚴,凶孽之徒,托以言事,眩惑跳踉,其流之弊,有不可勝言,臣謂洪柱翼,拿問嚴覈,斷不可已也。上曰,依爲之。祐源曰,大司諫沈念祖,傳啓之際,未及承批,繼陳他條,已是做錯,而啓辭之替以所懷者,雖緣生疎,有損臺體,推考,何如?上曰,依爲之。出擧條念祖曰,臣言議巽軟,知識鈍拙,本不合於淸朝耳目之任,而倉卒承命,冒沒出膺,而新入臺地,專不識格例,承批之前,遽又傳啓,當啓之事,陳以所懷,至被承宣之請推,臣何敢一刻晏然臺次乎?請命遞斥臣職。上曰,生疎所致,勿辭。祐源曰,大司諫沈念祖,再啓煩瀆,退待勿論矣。上曰,知道。上曰,今則姜忱事,猶屬沒緊,而每每先提,此等所懷,不如無聞,且諫長雖已發之,而憲臣·儒臣,何不發一言?今予此言,非欲使群下承望也。如許大義關處,默無一辭,未知生疎而然耶?雖不處分,而失職則大矣。命善曰,囁嚅如是者,摠由畏人言而然矣。宗彦曰,臣知識庸陋,體例生疎,今此洪柱翼事,宜請其黨逆之罪,而未能卽地論啓,溺職之失大矣。何可一刻晏然於臺次乎?請命遞斥臣職。上曰,勿辭。祐源曰,掌令朴宗彦,再啓煩瀆,退待物論矣。上曰,知道。上曰,入侍玉堂,誠甚非矣。下番則乃叔之故,不能無摧沮而然耶?仍命退,諸臣以次退出。
庚子八月初九日午時,上御寶慶堂。右承旨入侍時,右承旨徐有防,假注書徐美修,記事官金廷龍·文采五,以次進伏訖。上曰,左承旨·同副承旨入侍。出榻敎亨逵·亨元進伏。上曰,今予非欲以色目爲言,而大抵睦來善·閔黯·權大運之類,何以謂逆耶?近來亂賊,粵自予春宮時,一者譸張訛言,二者動搖國本,三者謀害宮僚,四者沮戲大計,五則挾匕,六則埋凶,七則陰圖簒奪,八則擧兵犯闕之凶謀祕計而極矣。此果何如於睦·閔諸逆耶?噫嘻,試思之,國家何負渠輩,而仇視怨懟,若是之甚也?予則每以鎭安爲務,而至於此等柱翼之徒,種下生種,則所謂殄滅無遺者,正是爲今日準備予亦奈何?今對承宣,予面先赤,古人云觀遠臣,必自近臣始,今之所以更事縷縷者,不但爲三承宣之未得參聽於俄筵酬酢,抑亦予深意存焉。嗣今以往,入告出語,祛舊圖新,使一世觀法近臣,爲世道一分之益,是予所以期望於承宣輩者也。惟予深居九重,安得以家諭而戶說也?亨逵等,起伏再三曰,固皆臣等之罪,亦皆臣等之罪也。聖敎之下,實不知所出矣。有防曰,左承旨,雖與柱翼娚妹,而莫往莫來者,十數年矣。向其疏擧時,亦挽不得云矣。上曰,然乎?承史,諸臣以次退出。
庚子八月初九日申時,上御寶慶堂。坐直承旨入侍時,左副承旨朴祐源,假注書徐美修,記事官金廷龍·文采五,以次進伏訖。上曰,洪柱翼草供來到乎?知入。賤臣,承命出還入奏曰,尙未來故連爲催促矣。上曰,宋鑑持入。賤臣承命持入。上曰,注書,又爲出去,連促草供,待其來持入。賤臣承命出。上命廷龍,持入洪譜。命祐源書傳敎曰,李顯模,聞以二軍色正郞,移拜云。本色非數遞之窠,持平李顯模,仍任前職,近來騎堂亦宜擇人,徑遞可惜,前參知沈念祖,仍任。承史退出。
上在昌德宮。停常參·經筵。
南柱老啓曰,合辭方張之時,諫院無詣臺之員,事甚未安,除在外外,未肅拜呈告人員,竝卽牌招,何如?傳曰,允。
蔡弘履啓曰,領議政金尙喆,左議政徐命善,右議政李徽之,依下敎來待矣。
傳于李亨元曰,大臣·金吾堂上入侍。
傳于徐有防曰,科次入侍。
南柱老啓曰,三司諸臣,有稟達事,來詣閤外請對矣。傳曰,入侍。
以正言洪樂淵牌不進罷職傳旨,傳于南柱老曰,禁推傳旨捧入。
傳于朴祐源曰,坐直承旨入侍。
又傳于曰,左副承旨入侍。
徐有防,以實錄廳摠裁官意啓曰,今日文臣製述時,都廳郞廳,全數進參,粉板謄錄郞廳,只四人外,亦皆進參,今日史役姑停之意,敢啓。傳曰,知道。
南柱老,以弘文館言啓曰,新除授校理姜彝正,時在洪忠道公山地,經筵入番事緊,請斯速乘馹上來事,下諭。傳曰,依啓。
朴祐源,以兵曹言啓曰,內吹螺赤及龍虎營兼內吹,今秋等習角時,賞格木綿一同三十疋,依啓下單子,分等施賞之意,敢啓。傳曰,知道。
又以訓鍊都監言啓曰,本局兼內吹,今秋等習角賞格,依啓下單子,木綿十五疋,施賞之意,敢啓。傳曰,知道。
又以禁衛營言啓曰,本營兼內吹,今秋等習角賞格,依啓下單子,木綿四十疋,分等施賞之意,敢啓。傳曰,知道。
又以御營廳言啓曰,本廳兼內吹,今秋等習角賞格,依啓下單子,木綿四十三疋,分等施賞之意,敢啓。傳曰,知道。
南柱老,以義禁府言啓曰,罪人洪柱翼,依下敎,着枷杻足鎖,移囚南間之意,敢啓。傳曰,知道。
徐有防,以義禁府言啓曰,時囚皆令草記議處事,命下矣。時囚罪人李采·趙慶進等段,欽恤典則,卽聖朝關石,而身爲守令,杖棍之或違式例,或不刻誌,俱極可駭。李德鉉段,稅穀裝發,不免晩時,至有臭載之患,不謹擧行之罪,在所難免。康思賢段,莫重嚴敬之地,醉漢喧鬧,萬萬驚駭,則身爲部官,翌日報曹,揆以事體,殊極可駭。權熻段,所處稍間,不聞喧聲,理或然矣,而身爲臺監,終無皁白,揆以事面,終涉不察。崔命濟段,以其醉漢,出付該部,雖與不禁雜人有異,職是守門,不可全然無罪。沈公協段,罪人之逃還物故,在於百日之內,所當依律文免罪,而常時若能嚴束編配之類,豈至於逃走之境乎?不能檢飭之罪,在所難免。李尙顯·徐直修等段,調發民丁,苟非朝令,守土之官,宜不敢擅行,營門督責,雖曰嚴急,所當據理爭執,而不此之爲,汲汲奉行,如恐不及,揆以法理,殊極可駭,竝以此照律。李命瑀段,捐出殘廩,雇軍赴役,使民不至有愁怨之聲,此一款,亦足可尙。全仁謙段,稅船之不善護送,以致臭載,殊極可駭,旣以此被削職之律,而法文所載,不過罷黜,今不可以更勘,竝合有分揀之道,而臣府不敢擅便,上裁,何如?傳曰,允。李命瑀·全仁謙,竝分揀放送。康思賢·崔命濟·權熻,所當嚴處,而俱是殘微之類,姑爲末勘,更觀前頭,亦無所不可,竝以公罪照律,如有功議,仍爲減等,放送後草記,未議處中李元碩·白萬興,罷職放送。
掌令李鼎運,持平林道浩,校理權以綱,副校理金宇鎭,正言任希遠,修撰徐鼎修,副修撰李時秀啓曰,請喬桐府黜置罪人鄭致達妻,夬正王法,以洩神人之憤。措辭見上請還寢遠竄罪人韓翼謩,金吾草記勿施之命,仍施遠竄之典。措辭見上請放歸田里罪人金相福,亟令王府,拿鞫嚴問,快正王法。措辭見上請黑山島圍籬罪人龜柱,亟加嚴鞫,夬正王法。措辭見上請削黜罪人洪樂純,爲先中途付處。措辭見上答曰,不允。
掌令李鼎運,持平林道浩,正言任希遠啓曰,請彦衡·養遂·獻遂,竝令王府,設鞫嚴問。措辭見上請還寢會遂絶島定配之命,仍令王府,設鞫得情。措辭見上請還寢李觀源定配之命,更令王府,設鞫得情。措辭見上請遲晩後物故罪人啓能,亟施孥籍之典。措辭見上請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。措辭見上請物故罪人志恒之支屬應坐者,絶島散配。措辭見上請洪國榮,爲先亟施遠竄之典。措辭見上答曰,不允。第六件七件事,亟停勿煩。
掌令李鼎運啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,夬施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭竝見上新除授持平徐郁修,時在京畿抱川地,請斯速乘馹上來事,下諭。洪柱翼,卽賊禧家卵育中一物耳,綢繆於趾·述之輩,出沒於量·能之間,一世之所共知者,而丙丁以來,倖逭黨與之誅,久切神人之憤矣。以其所修族譜言之,刊印廣布,在於諸賊伏法之後,而乃敢以諸賊職名別號,肆然書錄,略無顧忌,所謂跋文,卽渠所作,而有曰大喪,世變層生,有曰犯人云者,下語絶悖,用意極凶,夫以萬古所無之凶逆,而神人共憤,天討克行,則乃敢云世變,以不共戴天之讎賊,而臣民飮泣,王章斯嚴,則乃敢云犯人,其眼無君父,心護群凶之罪,昭不可掩,此而置之,竊恐亂逆滋起,義理晦塞。請罪人洪柱翼,亟令王府,設鞫得情。答曰,不允。第六件七件事,亟停勿煩,末端事,俄已處分矣。下諭事,依啓。
正言任希遠啓曰,請大靜縣爲奴罪人金壽賢,更令王府,設鞫嚴問,依律處斷。措辭見上請爲奴罪人河翼龍·金重得,亟令王府,設鞫得情,快正王法。措辭見上請海南縣定配罪人李弘濟,亟令王府,設鞫嚴問。措辭見上請大靜縣定配罪人有臣·宗甲·義駿等,竝令王府,設鞫嚴問,期於得情,快正王法。措辭見上請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。措辭見上請定配罪人具翼遠,亟寢酌處之命,仍令王府,嚴鞫得情,快施當律。措辭見上請減死安置罪人大燮,亟寢酌處之命,仍令王府,設鞫得情,夬正王法。措辭見上請減死罪人弼海,亟寢酌處之命,仍令王府,設鞫得情,夬正王法。措辭見上請遠竄罪人安兼濟·李宅鎭,亟命王府,竝加嚴鞫,期於得情,依律處斷,措辭見上請恒·善支屬,亟命散配,日謙兄弟,竝投絶島,以嚴隄防。措辭見上請荐棘罪人瑩中,亟令王府,設鞫嚴問,快施當律。措辭見上請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。措辭見上請濟州牧減死定配罪人範聖,依律處斷。措辭見上請減死定配罪人德秀,亟命王府,更加嚴鞫,夬正王法。措辭見上請逆賊尙魯,亟施孥戮之典。措辭見上洪柱翼之罪,可勝言哉?卵育於逆家,附麗於賊徒,固是丙丁間漏網之物也。渠之所修譜冊,刊行於諸賊伏法之後,而或書職名,或書別號,不少顧忌,且其附記文字,至云世變層生,又云犯人,其下語之絶悖,用意之叵測,顯有陰護諸賊之意,此而置之不問,義理有晦塞之慮,亂逆有滋蔓之患。請罪人洪柱翼,亟令王府,設鞫得情。答曰,不允。第九件事,亟停勿煩,末端事,俄已處分矣。
咸鏡監司鄭昌順疏曰,伏以臣猥膺藩寄,行將陛辭,臣之父母墳山,在於京畿高陽地,今當遠離之日,益切霜露之感,情私所迫,援例控籲。伏乞聖慈,特許恩暇,俾得往省,以伸至情,千萬幸甚。答曰,省疏具悉。卿其依所請往省焉。
大司憲李疏曰,伏以臣於見職,旣有情勢,義在必遞,荐違召命,縮伏俟勘,伏見持平李顯模疏本及姜忱所懷一通,則洪柱翼之窮凶情節,綻露無餘矣。噫,柱翼之卵育於逆家,出沒於賊徒,已難逭黨與之誅,而至於能·述·任等諸賊,實是亘萬古所無之劇逆,而渠之所修譜牒,旣行於諸賊伏法之後,則其職名別號,固當趁卽割去,以寓共誅之義,而渠敢仍舊不改,書其職號,甚至於紙顚標識,乃以逆能等群凶,書之以杖死者,極其凶悖,而且其附記文字,滿紙下語,陰慘不道,其曰大喪出未幾,世變層生,逆獄屢起云者,顯有陰護凶賊之意,而至於事變之後及犯人云云,無非絶悖至凶之語。噫嘻,丙丁以後,爲今日臣子者,若有一分秉彝之心,孰不欲食其肉寢其皮,而渠乃大書特書,刊印廣布,不少顧忌,究厥心腸,卽一凶賊耳,當時漏網,固是意外,而到今現發,可見天理之昭昭。此不嚴覈置法,其可曰國有常憲乎?臣謂洪柱翼,亟令王府,設鞫得情,依律處斷,斷不可已也。臣於向來箚論姜忱也,只懼大義之斁塞,竊痛舊防之崩壞,臣果汲汲論列,而至於忱之所論柱翼事,臣則未知本事之如此。只謂反詈之言,果未卽仰請覈實,此莫非臣見事不明之致,其溺職之失,在所難免,玆敢露章自列,仰瀆崇聽。伏乞聖慈,亟降威罰,以警具僚,不勝幸甚。答曰,省疏具悉。覈與鞫,其爲究其實,固無異也。俄已允之,卿其勿辭行公。
大司諫金夏材疏曰,伏以臣於病伏垂死之中,伏奉諫長移拜之命,臣誠惶隕震惕,靡所容措。繼伏見前持平李顯模疏本,則因姜忱所懷,請洪柱翼竝加窮覈而得情矣。臣又追聞其譜冊附錄,旨意叵測,不可殫擧,而其曰世變層生,又曰事變之後,又曰犯人名字,略爲標識。噫嘻,此何言也?近年逆獄,卽窮天地亘萬古所無之變也。至於逆種,都萃於一門,妖兇潛伏於女子,則尤是史牒之所未見也。爲今日臣子者,恨不食肉寢皮,以盡萬世必報之義,而況如柱翼地處,不幸近出之痛,宜別於恒人,而抑何心腸,輕輕勘過,略略提去,窮凶絶悖之意,自不掩於文字之間,至於啓禧等凶焉而列書職名,孝任之逆焉而存其封爵,聞之髮豎,言之骨冷。臣聞君臣之義,無所逃於霄壞,民彝之則,莫有大於倫綱而,此輩之狎侮干犯,若是無難,是可忍也,孰不可忍也?到今厥罪彰著之後,不可以姓名之藏匿,有所疑難也明矣。獄體嚴祕,雖未聞囚供之如何,而眞贓旣露,則渠安敢發明乎?臣謂亟令王府,嚴鞫取服,夬施典刑,斷不可已也。臣於新除,義當竭蹶,而狗馬之疾,浹旬沈淹,口噤而不能食,下利而腸益脫,㱡㱡有朝夕之憂,房闥之間,末由蠢動,而憂憤所激,玆陳短章。伏乞聖明,察其憂而納其言,仍治臣瘝曠之罪,以肅朝綱,不勝幸甚。答曰,省疏具悉。所陳,憲批及之,卿其勿辭,調理行公。
庚子八月初十日,兼春秋朴行淳。義禁府啓目,罪人洪柱翼,所當嚴訊取服,而循例開坐,有非嚴懲討重獄體之道,何以爲之啓。傳曰,洪柱翼事,其心所在,可謂路人所知,大抵渠輩之仇視國家久矣。國家,早破渠輩凶臆,御極以後,多被誅竄,作主之慾,旣未若意浹洽,擅弄之心,又不如意充副,重以盤根蔕固之徒,所漏網於丙丁者,非姻親卽知舊也。雖或拘攣事勢,牽掣左右,猶不敢肆行手段,彰逞口氣,而顧其中則率皆憤恚不滿,惟於腔腸之間,每不免如有物存焉者,㶁㶁衝亘,決之不得,大蓋似此頭腦不拔之故,自致隨處透露,果然近日有柱翼事出,而益知天道之不可誣也。然柱翼特一渠輩影子之影子,不有骨子,安有影子?予之姑靳設鞫之請者,意亦在是,爲先同謀諸人,卽爲嚴覈得情爲旀,雖以本事言之,自有載籍以來,亂逆何限,而豈有若渠家族黨,作謀造計者乎?始則譸張訛言,誑惑人心,沮戲大計,動搖國本,中焉試興文之匕,埋占房之蠱,末乃陰圖擧兵,潛售篡弑。此皆渠之族祖逆能,族叔逆趾·逆述·逆纘·逆量·逆履·逆信,族弟逆簡·逆吉·逆範·逆格,與夫渠之族母孝任,切姻輅賊·弘賊·澤賊等,所迭相發謀而未克遂者是置,渠若有一分秉彝之天,固當滅絶之不暇,而乃反潛藏爲之冤之之心,能·簡劇逆之刑斃未正法者,隱然歸之於枉犯瘐死,從又禧賊,則稱號推詡,逆任則具爵特書,其次諸逆之伏誅杖斃者,一不貶削,以至附記之文,而句語尤極凶悖,昨供專事游辭,殆無着落,更以此意,發問目,其設心用意之事,一一推問以聞爲良如敎。
義禁府啓目,罪人洪柱翼更招啓。傳曰,觀此更招,渠之窮凶絶悖之跡,至譎極奸之謀,彰著無餘,明若觀火,是隱則,渠亦人耳。抑何心術,更懷呑吐之計,不念罪上添罪之歸乎?槪渠以豺腸獍肚,自幼及長,至于今鬚髮種種,賴以得力者,無他,居停於賊禧之家,爲其所豢養,追逐於逆量之際,爲其所薰染,賊徒逆類之於渠,可謂恩之厚而誼之篤矣。是隱則,朝家自丙丁以後,罪人斯得,恭行天討,在渠之心,安得不隱痛在中,無異身親當之乎?以是之故,若譜例也·譜錄也·譜記也,各項文字中,肆施渠潛蓄之胸臆者,特不過自以謂假此,而寓凶言存筆法云爾。卽此一節,獨非渠與諸逆,同情之斷案乎是旀,至又龜柱,卽量·之徒黨也,觀源,亦禧·能之姻壻也。逆節昭著,懲討方張,則或稱參判,或稱進士,作爲手標,藏在衣笥,惟此分送記,渠則以爲非譜伊集云云,而豈足爲輕重於發明之說乎是旀,渠又以爲,此蓋事在丙申以前,故龜·觀兩豎,如彼稱號是如納供,而此亦有一言可破者,同錄諸人,亦多有丙申以前,在下大夫法從之列者是去乙,以今卿宰官號書之,執此究之,明知其丙申以後事也。到此地頭,渠雖有三尺之啄,懸河之辯,何以分疏乎?渠之同情,必有其人,俄者判付,亦已詳之,推以事理,自有骨子是去乙,特敎嚴問之下,敢生抵賴之計,指名現告新反,乃反以設或有之,不可援引等說爲對,此與逆能供中,雖優爲謀逆,不少之人,何以承服之言,一串貫來者是置?卿等何不迫問窮詰,期於得其情實而後已乎?更良嚴覈,使不敢如前拒逆爲旀,且若附記句語之謂以實無他意,猶是罪囚粧撰之例套,亦豈可但已而不加細覈處乎?大抵平問之下,有難取服,而姑不設鞫,容俟端緖之盡露也,右良判付辭意除良,卿等,各自出意見發問目,施威嚴問爲有矣。如不直招,直爲各別嚴刑,限十五度,捧草供以聞爲良如敎。
庚子八月初十日辰時,上御宣政殿。大臣·金吾堂上入侍時,領議政金尙喆,左議政徐命善,右議政李徽之,判義禁蔡濟恭,同義禁鄭昌聖·李聖圭·洪檢,左副承旨朴祐源,記事官金載瓚·金廷龍·文采五,以次進伏訖。尙喆曰,夜間聖體,若何?上曰,一樣矣。王大妃殿氣候,何如?上曰,一樣矣。惠慶宮氣候,何如?上曰,一樣矣。尙喆曰,今見囚供情節彰露無餘矣。上曰,判義禁,陳所見,可也。問目非懸空,乃文迹執贓,渠何以發明乎?濟恭曰,罪人極爲妖惡,少無惶怯之意,顯有發惡之心,供辭中斷手於丙申九月之語,渠請拔之,以此見之,誠極凶頑矣。上曰,以造譜時,與何親何族,相議爲之,發問取服也?此是肯䋜矣。敢以大喪出後,事變層生及杖死犯人等說,書諸刊行文字,豈非萬萬凶獰乎?尙喆曰,渠若有人臣之心,則當以不幸近出,自爲驚痛之不暇,而今乃肆然書刊於金石之文,逆情凶肚,顯有不滿之意,當亟令具格鞫問矣。濟恭曰,罪人,實非尋常獄囚,決不可只以該府堂上按獄矣。上曰,所謂惡逆之科,犯人等語,爲人臣而安敢書之乎?濟恭曰,初次取招,已爲一一承款,初不敢生意發明,今則斷案已成,更無容他說矣。跋文中,不書渠名,有若匿名書者,尤爲凶慘矣。尙喆曰,在國體,雖不爲自上親問,臣等,謹當出去按獄矣。上曰,予有所商量矣。命善·徽之曰,嚴斷此獄,然後凶徒可以知戢矣。濟恭曰,今此罪犯,有一於此,當爲死罪,況十餘條極罪,昭著無餘,自有獄體以來,不爲設鞫於此等獄者,臣未之聞也。尙喆·命善·徽之曰,洪柱翼叵測情節,狼藉難掩,於族譜現露之後,則身爲執法之臣,固當嚴辭請討之不暇,而大司諫沈念祖,不爲發啓,只陳所懷,不但大損臺體,況其遣辭疎略,終欠慷慨憂憤之意,雖緣倉卒登筵,未及周旋之致,揆以事面,不可無懲,前大司諫沈念祖,罷職,何如?上曰,依爲之。出擧條命書禁府時囚草記,判付訖。命退,諸臣以次出。
庚子八月初十日辰時,上御仁政殿。親臨文臣製述入侍時,行都承旨蔡弘履,左承旨李亨逵,右承旨徐有防,左副承旨朴祐源,右副承旨南柱老,同副承旨李亨元,記事官金載瓚,假注書徐美修,記事官金廷龍·文采五,以次侍立訖。上具翼善冠·袞龍袍,乘輿出仁和門殿座,先是,承史先行四拜禮,試官及應製人員,入就拜位,行四拜禮畢,諸試官,陞殿進伏。鄭弘淳曰,日間聖體,若何?上曰,一樣矣。弘淳曰,王大妃殿氣候,若何?上曰,一樣矣。弘淳曰,惠慶宮氣候,若何?上曰,一樣矣。弘淳曰,藥院提調金華鎭,進去役處,宜有變通之道矣。上曰,副提調監煎,可也。試官,承命寫御題訖。上曰,侍衛軍兵雨具。出榻敎上乘輿還內,諸臣遂退出。
庚子八月初十日巳時,上御寶慶堂。左副承旨入侍時,左副承旨朴祐源,假注書徐美修,記事官金廷龍·文采五,以次進伏訖。上曰,捧試券幾許?知入。賤臣,承命出,還入奏曰,所捧九張,而論八表一云矣。上曰,洪譜中量海派,錄在第幾卷?知入。賤臣承命出,承史繼退。
庚子八月初十日未時,上御宣政殿。文臣製述科次入侍時,領府事鄭弘淳,兵曹判書李衍祥,行副司直金魯鎭,兵曹參議申大升,大司成李敬養,吏曹參議鄭志儉,行副司直宋鍈,都承旨蔡弘履,右承旨徐有防,假注書徐美修,記事官金廷龍·文采五,以次進伏訖。上曰,大臣金吾諸堂,亦爲入侍。賤臣,承命出偕入,領議政金尙喆,左議政徐命善,右議政李徽之,判義禁蔡濟恭,同義禁鄭昌聖·洪檢·李聖圭,左副承旨朴祐源,記事官金載瓚,以次進伏。上曰,假都事,持柱翼家搜探文書入侍。賤臣,承命出,與金爔偕入。上曰,金吾諸堂,披閱文書,試官則先爲考券,好矣。卿等知表解題乎?弘淳曰,似是宋孝宗時矣。上曰,彼閤門列坐者,誰也?有防曰,似是三司,請對矣。上曰,使之入侍。賤臣承命出,與掌令李鼎運,校理權以綱,副校理金宇鎭,正言任希遠,修撰徐鼎修,副修撰李時秀,右副承旨南柱老,偕入進伏。上曰,柱翼譜中,量海則初不書伏法,且其凡例末之傅會以四時太極者,誠亦怪底矣。予有商量,雖靳持於設鞫,而至於族譜事,似不可無盤問之擧,其門長誰也,彼禁堂知之乎?檢曰,臣則只爲同姓而已,元無相通之事,故亦不知其門長之爲誰矣。上曰,京兆郞發牌,洪哥門長,使之考帳籍以奏。賤臣,承命出傳,還入。上曰,刑曹堂上入侍。出榻敎上曰,試券之論表多少,如何?弘淳曰,表多於論矣。考券訖,上命諸承旨拆封曰,題則好矣,而表券之能知解題者鮮矣。弘履曰,限後二人,何以爲之乎?上曰,限後則何罪之有?勿論,可也。有防曰,又有晩到不入庭者二人云矣。上曰,此則捧傳旨。弘淳等諸試官退出,上曰,秋堂如已來待,使之入侍。賤臣承命出,與刑曹判書李性源,參議李崇祜,偕入進伏。上曰,彼三司,何爲請對?鼎運·以綱·宇鎭·希遠·鼎修·時秀等,以所懷奏曰,洪柱翼之逆節已露,急於請討,臣等相率請對矣。柱翼,卵育於賊禧之家,出沒於量·能之間,丙丁以來,已是漏網之物,而渠之所修族譜中,諸賊之職名別號,偃然書之,且其跋文中,世變犯人等語,極其凶慘,諸賊,卽亘萬古所無之凶逆,苟有一分秉彝之心,孰不沬血飮泣,而曰世變曰犯人云者,究厥心腸,窮凶情節,綻露無餘。此而不嚴加懲討,其可曰國有常憲乎?臣等謂洪柱翼,嚴鞫得情,斷不可已也。上曰,依爲之。以綱·宇鎭·鼎修·時秀等曰,以洪柱翼事,論啓請勘之際,宜請設鞫嚴問,而臺臣,誤以嚴鞫得情仰奏,掌令李鼎運,罷職,何如?上曰,生疎之致,不允。鼎運·希遠等曰,臣等無所肖似,本不合於淸朝耳目之任,而沐浴義重,冒沒承膺,以洪柱翼懲討事,相率請對,而及其擬律之際,所當以嚴鞫仰請,而誤達以嚴覈,雖卽更陳,得蒙允可,而致有儒臣譴罷之請,柱翼之負犯,何等至重,三司之請討,何等至嚴,而奏達之際,有此昏謬顚錯之失,臣等何敢一刻晏然於臺次乎?請命遞斥臣等之職。上曰,勿辭,亦勿退待。上曰,三司則得請,先退,可也。鼎運等退出,上命讀柱翼草供,命大臣進看。祐源讀奏曰,庚子八月初九日推考次,罪人洪柱翼,年五十五,口招白等傳旨是白沙餘良,前持平姜忱所懷內,矣身爲禧賊所卵育,衣之食之,晝夜居停兺不喩,以族譜事,矣身擔當修整,印布於逆變旣出之後,而其所記錄,萬萬凶慘,跋文下語,尤非人臣所敢出諸口者是遣,矣身又與翼賊,有切姻之誼,而稱以講學,在京則晝宵出入於能賊之門,在鄕則密勿往來於量·翼之家,其所聞見,不出於危逼儲位,動搖國本,而及當量賊之獄,矣身同堂,皆出逆招,至於就捕,且當矣。弟就拿之日,逃走山寺,先從間途上京,以至倖逭是如爲有置,矣身之與禧賊,族雖疎遠,情同父子,居止於禧家,衣食於禧家,此固擧世之所共知,而雖以族譜事言之,設施者矣身,主張者矣身,亦擧世所共知是去乙,凡例之中,稱以書伏法之類,而只書洪倫,不書述·簡輩,倫卽前朝逆臣,矣身所謂筆法,何獨嚴於前朝之逆,而反忽於今日之逆是旀,澹窩,卽賊禧之號,或曰極稱余言爲是,或曰亦以愚見爲是處,則刀擦澹字,右邊改以潛字,其餘則直以澹窩,依舊仍置,譽己之句則恐或彰著,改澹以潛,閒漫之處則未忘熟處,不改前號,心術所在,明若觀火是旀,啓能·趾·述·纘·簡,卽千古所未有之惡逆,而於啓能,則書曰杖死,不曰斃而曰死者,何樣筆法是旀,於趾·述·纘·簡,則不去職名,何許意見?至於孝任,雖千剮萬磔,猶不足以少洩神人之憤,而乃敢以貞夫人碧珍李氏書錄,矣身亦今日臣子,雖目見其書,所當髮豎膽寒,今乃親錄而廣布者,此必矣身,不以孝任爲妖逆而然,是可忍也,就不可忍也?至於弘烈·商輅之凶,而竝存職名,亦何心腸是旀,以附記言之,此是矣身所作之文,而或曰大喪出,世變層生,逆獄屢起,內外派,多犯惡逆之科,或曰粧成分布,在於事變之後,或曰犯人名字云,丙丁諸賊,何等凶逆,而曰以世變層生,曰以事變之後,曰以惡逆之科者,其不滿於天誅,左袒於凶徒,的然難掩是遣,其中犯人云云,勘斷凶逆之際,用此二字,見於何書?矣身雖曰刊印於丙申之春,以附記中所云事變之後四字觀之,其書之斷手於諸逆伏法之後者,不言可知兺不喩,末端不書年月與作文人姓名,尤是陰譎之甚者,以此以彼,節節叵測是遣,矣身之稱以講學,綢繆出沒於啓能·量·翼三凶之門者,積有年所,無人不知,則動搖國本,危逼儲位之凶謀祕計,其敢曰不知不聞乎?逃走山寺,間道上京,在矣身猶是薄物細故,凡此窮凶諸節,旣皆綻露於矣身文字之間,到此地頭,雖欲掩諱,其可得乎?嚴問口招,事體自別,隱諱除良,一一從實直告,亦推問敎是臥乎在亦,矣身旣有家舍,豈有居接,衣食於他家之理是白乎旀,族譜事段,積年經營,丙申春,始爲印出,至于夏間印得四五卷,而六月逆變始出,犯逆誅死之類,入於已印之卷是如乎?活字之規,一印之後,更無改印之道,已印之書,更無變通是白遣,艱辛印出之書,又難廢棄,他家譜例,族譜旣成之後,或有犯逆誅死之人,無盡棄其譜之例,取其中墨其名而著其罪而已。此亦不得不依用他譜之例,旣各墨削其名,又別爲刻籤於紙頭,以表其罪名,至於洪倫事,舊譜刪去,故諸議以爲,惡逆之類,不必拔去,入於譜中,著其犯逆之由,尤爲嚴截,相議添入洪倫,此是舊譜之所無,而添錄於新譜者,故不過記此曲折於凡例之中,使覽者,知其古無今有之故是白遣,澹窩事段,旣已追削之後,仍書別號,極涉未安,或以潛字改之,而凡例中則改之,原板中,或有不能盡改是白遣。啓能事段,杖斃杖死,無甚異同,斃字則劃數多故,追後刻籤之時,難於刻得於小片,以死字刻出,豈有他意是白乎旀,趾·述·纘·簡,不去職名事段,此在已印出之後故,旣墨其名,又刻紙頭,自當知其爲惡逆,故職名則不爲削之是白乎旀,孝任事段,以貞夫人入錄者,已在丙申春印出之時,及其伏法之後,其凶逆實古今之所未有,故別爲墨削於註錄之中是白遣,弘烈·商輅,竝存職名事段,商輅名字之上,亦有刻籤以著其罪,弘烈則,許多文字之中,或未能點檢標識是白遣,附記事段,矣身於此一段,聖問之下,直欲卽地滅死而不可得也。此不過下語之際,辭未別白之致,矣身爲今日臣子,何敢有一毫不滿而然哉?犯人云云事段,卽指犯逆之類,此亦不過一時偶下之字,見於何書,有何指的之處乎?且此小記,追後記其逆變顚末,名字追改之由,追後印出,以附卷末者,故與他跋文之例不同,年月名字之不爲載錄,此固文體之不得不然者是白遣,斷手事段,雖在九月,逆變前已印之書,不得廢棄,如右所陳是白遣,稱以講學事段,能賊嘗詆斥矣身之師,無所顧忌,矣身痛其無禮,與之相絶,不通慶弔者,已爲十年,此則世所共知是白遣,量賊則,以同宗之故,始有數面之分,而京鄕隔遠,不相見面者,亦已十年,翼賊則,元無知之事,講學綢繆,初無可論,至於動搖國本,危逼儲位之凶謀祕計。此何等凶逆,而矣身,與彼三凶,或相絶十年之前,或阻隔於十年之間,或全不相識,此等凶謀之聞知,尤無可論是白遣,間道上京事段,矣身,本以京居之人,其時初無下鄕之事,間道上京四字,今始初聞,不知所以仰對是白如乎,矣身地處,異於他人,平日向國之誠,有倍於人,而事君無狀,至速對吏之擧,嚴問之下,情狀飛越,不能一一詳暴,不忠之罪,固無所逃。傳旨問目內辭緣,惶恐遲晩,向前罪人洪柱翼,亦以前持平姜忱所懷內辭意,反復究問,則所謂族譜之擔當主張,渠亦不能自掩,而諸條發明,語塞辭窘,不可取信兺不喩,附記之出於渠手,直爲自服,而末端之不書年月姓名,諉之以與他跋文有異,故不爲書塡云者,奸腸譎態,尤萬萬絶痛是白如乎,大抵附記中,或曰世變層生,或曰事變之後,或犯人二字,決非爲人臣者,所可道者,而今乃肆然刊印,廣布他家者,若有一分北面之心,安敢乃爾?卽此一事,爲渠斷案,所當嚴訊取服是白乎矣,不爲具格,只自臣府,循例開坐,有非嚴懲討重獄體之道,何以爲之?讀訖。上仍命書判付曰,洪柱翼事,其心所在,可謂路人所知,大抵渠輩之仇視國家久矣。國家早破渠輩胸臆,御極以後,多被誅竄,作主之慾,旣未若意浹洽,擅弄之心,又不如意充副,重以盤根蔕固之徒,所漏網於丙丁者,非姻親卽知舊也。雖或拘攣事勢,牽掣左右,猶不敢肆行手段,彰逞口氣,而顧其中則率皆憤恚不滿,惟於腔腸之間,每不免如有物存焉者,㶁㶁衝亘,決之不得,大槪似此頭腦不拔之故,自致隨處透露,果然近日,有柱翼事出,而益知天道之不可誣也。然柱翼,特一渠輩影子之影子,不有骨子,安有影子?予之姑靳設鞫之請者,意亦在是,爲先同謀諸人,卽爲嚴覈得情爲旀,雖以本事言之,自有載籍以來,亂逆何限,而豈有若渠家族黨,作謀造計者乎?始則譸張訛言,誑惑人心,沮戲大計,動搖國本,中焉試興文之匕,埋占房之蠱,末乃陰圖擧兵,潛售篡弑。此皆渠之族祖逆能,族叔逆趾·逆述·逆纘·逆量·逆履·逆信,族弟逆簡·逆吉·逆範·逆格,與夫渠之族母孝任,切姻輅賊·弘賊·澤賊等,所迭相發謀,而未克遂者是置,渠若有一分秉彝之天,固當滅絶之不暇,而乃反潛藏爲之冤之之心,能·量劇逆之刑斃未正法者,隱然歸之於枉犯瘐死,從又禧賊,則稱號推詡,逆任則具爵特書,其次諸逆之伏法杖斃者,一不貶削,以至附記之文,而句語尤極凶悖,昨供專事游辭,殆無着落,更以此意,發問目,其設心用意之事,一一推問以聞爲良如敎。書訖,上曰,其文書中,有何可觀乎?濟恭等曰,別無可觀而只有一小紙,頗殊常矣。上命祐源讀奏,至李進士觀源,金參判龜柱宅等語。上曰,此一節,亦怪駭凶悖矣。以此添問目,禁堂,出去開坐。濟恭等曰,只臣等數三人,循例開坐,非但事面之如何,其在重獄體之道,亦有關後弊之慮矣。上曰,今番則,施威嚴問,如有可得端緖之端,卽爲請對以稟,可也。仍命祐源書傳敎曰,罪人洪柱翼,若不直招,爲先施威嚴問。濟恭曰,然則其供辭,何以爲之乎?上曰,以草供,堅封踏印,送于政院,可也。仍命退,諸臣先退。上命有防,書北伯鄭昌順疏批,都憲李疏批,諫長金夏材疏批,承史將退。上命有防進前曰,此等事,大關後弊矣。俄者合啓時,奏以俄請嚴鞫云,而見此書入者,則改嚴以設,顯有刀擦痕,甚可怪也。如有簡通而改之則已,如其未也,當該承旨及注書,査稟,可也。承史退出。
庚子八月初十日酉時,上御寶慶堂,坐直承旨與玉堂下番,同爲入侍時,修撰徐鼎修,右副承旨南柱老,假注書徐美修,記事官金廷龍·文采五,以次進伏訖。上曰,校正冊子持入乎?鼎修曰,未及校正,故不得持來矣。上曰,然則先退。鼎修退出。上命柱老讀奏公事,命書判付。上曰,日已迫曛,其餘循例公事,出院立月,可也。承史以次退出。
庚子八月初十日二更,上御寶慶堂。左副承旨朴祐源,假注書徐美修,記事官金廷龍·文采五,以次進伏訖。上曰,禁堂待令云乎?祐源曰,開坐後不爲退去,尙留待金吾云矣。命讀柱翼再招草供。祐源讀奏曰,庚子八月初十日,罪人洪柱翼,年五十五,更招白等,矣身口招公事判付內,洪柱翼事其心所在,可謂路人所知,大抵渠輩之仇視國家久矣。國家早破渠輩胸臆,御極以後,多被誅竄,作主之慾旣未若意浹洽,擅弄之心,又不如意充副,重以盤根蔕固之徒,所漏網於丙丁者,非姻親,卽知舊也。雖或拘攣事勢,牽掣左右,猶不敢肆行手段,彰逞口氣,而顧其中則率皆憤恚不滿,惟於腔腸之間,每不免如有物存焉者,㶁㶁衝亘,決之不得,大槪似此頭腦不拔之故,自致隨處透露,果然近日,有柱翼事出,而益知天道之不可誣也。然柱翼,特一渠輩影子之影子,不有骨子,安有影子?予之姑靳設鞫之請者,意亦在是,爲先同謀諸人,卽爲嚴覈得情爲旀,雖以本事言之,自有載籍以來,亂逆何恨,而豈有若渠家族黨,作謀造計者乎?始則譸張訛言,誑惑人心,沮戲大計,動搖國本,中焉試興文之匕,埋占房之蠱,末乃陰圖擧兵,潛售篡弑。此皆渠之族祖逆能,族叔逆趾·逆述·逆纘·逆量·逆履·逆信,族弟逆簡·逆吉·逆範·逆格,與夫渠之族母孝任,切姻輅賊·弘賊·澤賊等,所迭相發謀,而未克遂者是置,渠若有一分秉彝之天,固當滅絶之不暇,而乃反潛藏爲之冤之之心,能·量劇逆之刑斃未正法者,隱然歸之於枉犯瘐死,從又禧賊,則稱號推詡,逆任則具爵特書,其次諸逆之伏法杖斃者,一不貶削,以至附記之文,而句語尤極凶悖,昨供專事游辭,殆無着落,更以此意,發問目,其設心用意之事,一一推問以聞,爲良如敎敎是置。矣身昨日之供,雖不掩已行之跡,亦敢諱所以之故,呑吐情狀,莫逃於聖鑑之下。十行判付,破盡魑魅之藪,覰得梟獍之腸,到此地頭,矣身雖喙長三尺,安敢萌更爲游辭之計乎?譜錄窮凶之事,矣身旣已自服,而此事非矣身所獨辦者,必有與之商確,與之質證,而又必有爲之指揮者,勿論遠近族親,一一指名以告爲旀,族譜印布之際,凶慘如龜柱負犯如觀源,亦皆入於分排之中,其所列錄,旣已現捉,矣身之必以惡逆之類,看作尋常之人,以續姻戚舊好者,抑何心術是旀,趾·述·纘·簡·量·能·輅·弘與孝任輩之或書職銜,或書杖死,或書貞夫人,矣身昨已遲晩,今無更問,而凶逆,天地之所不容,神人之所共憤。設使不幸出於近族人,必斷以大義,遠之斥之,惟恐或染於已者,無論智愚,人情同然是去乙,矣身耳亦不畏國法,不顧公議,不憚或染於已依例列書惟恐不及,廣布諸家者,此是矣身於諸逆,無論親族,皆爲血黨死友,故腔子之內,不以凶逆認得,以至於晏然列錄,肆然印布者,眞箇是存諸中而發於外者,其心所在,昨雖隱忍周遮,今於聖問之下,若或如前則,刑訊取服,斷不可已。矣身亦今日臣子,更何敢一向漫漶爲說乎?判付問目內,辭緣,一一從實直告,亦推問敎是臥乎在亦,矣身族譜事,始終擔當,都是矣身也,一家設或有相議者,無非以矣身之見主張而爲之者,曖昧之人,何可以某某指的以告乎?此則雖死,不敢援引是白遣,至於龜柱·觀源事段,非爲族譜之分給,矣祖文集,經營刊印,故預錄其可以分送之處,而似在於丙申以前,則書以參判與進士者,事勢之固然是白遣,諸賊等書以職名與貞夫人,此實由印出於逆獄之前,故雖欲改之,事力未逮,只以刻籤表之,此則昨日之招,已爲告達,今無更達之言是白遣,至若附記中犯人之句,以其上有惡逆之科等語,故承接而書之,此則矣身別無他意,而若以此爲罪,則無辭可辨是白置。判付問目內辭緣,惶恐遲晩,向前罪人洪柱翼,亦依傳敎,各別施威嚴問是白乎矣,今日之抵賴,比昨日尤有甚焉。本事同議之人,則謂之以設或有之,不可指的援引,龜柱·觀源列錄事,則諉之以文集分送,而事在於丙申以前,諸賊職號等事,則更申昨日之言,別無異同,附記句語,則謂之以實無他意是白如乎,獄未老而已生奸計,專事漫漶,以施威萬無取服之路,何以爲之?讀訖。上曰,其問目眞善作矣。命書傳敎曰,觀此再供,窮凶絶悖,與伏法諸賊,可謂換頭改面者也。情跡之彰著,不特譜錄一事,腸肚之露綻,又不但附記一篇,更招中拒逆二條事,至爲凶獰而今已夜深,姑令罷坐,待判付下,明曉開坐捧草供以聞。上曰,當直都事,招立閤門,罪人嚴囚,書札嚴禁事,各別申飭。賤臣承命,出傳還入。上命祐源書判付曰,觀此更招,渠之窮凶絶悖之跡,至譎極奸之謀,彰著無餘,明若觀火是隱則,渠亦人耳,抑何心術,更懷呑吐之計,不念罪上添罪之歸乎?槪渠以豺腸獍肚,自幼及壯,至于今鬢髮種種,賴以得力者,無他居停於賊禧之家,爲其所豢養,追逐於逆量之際,爲其所薰染,賊徒逆類之於渠,可謂恩之厚而誼之篤矣是隱則,朝家自丙丁以後,罪人斯得,恭行天討,在渠之心,安得不隱痛在中,無異身親當之乎?以是之故,若譜例也·譜錄也·譜記也,各項文字中,肆施渠潛蓄之胸臆者,特不過自以謂假此,而寓凶言存筆法云爾,卽此一節,獨非渠與諸逆同情之斷案乎是旀,至又龜柱,卽量·之徒黨也,觀源,亦禧·能之姻壻也,逆節昭著,徵討方張,則或稱參判,或稱進士,作爲手標,藏在衣笥,惟此分送記,渠則以爲匪譜伊集云云,豈足爲輕重於發明之說乎是旀,渠又以爲,此蓋事在丙申以前故,龜·觀兩豎,如彼稱號,如是納供,而此亦有一言可破者,同錄諸人,亦多有丙申以前在下大夫法從之列者是去乙,以今卿宰居號書之,執此究之,明知其丙申以後之事也。到此地頭,渠雖有三尺之喙,懸河之辯,何以分疏乎?渠之同情,必有其人,俄者判付,亦已詳之,推以事理,自有骨子是去乙,特敎嚴問之下,敢生抵賴之計,指名現告新反,乃反以設或有之,不可援引等說爲對,此與逆能供中,雖優爲謀逆,不少之人,何以承服之語?一串貫來者是置。卿等,何不迫問窮詰,期於得其情實而後已乎?更良嚴覈,使不敢如前拒逆爲旀,且若附記句語之謂以實無他意,猶是罪囚粧撰之例套,亦豈可但已而不加細覈處乎?大抵平問之下,有難取服,而姑不設鞫,容俟端緖之盡露也。右良判付辭意除良,卿等各自出意見,發問目,施威嚴問爲有矣,如不直招,直爲各別嚴刑,限十五度,捧草供以聞爲良如敎。書訖,上曰,此等文書,注書雖不載錄,而此獄則供辭與判付,無遺載之,可也。仍命退,承史以次退出。
上在昌德宮。停常參,只晝講。
朴祐源啓曰,合辭方張之時,兩司無詣臺之員,事甚未安,除在外受由外,呈告人員,竝卽牌招,何如?傳曰,允。
傳于李亨元曰,禮房承旨入侍。
朴祐源啓曰,禁衛營將官來言,今日本營軍兵,日次私習云矣,敢啓。傳曰,知道。
以掌令李鼎運,正言任希遠,牌不進罷職傳旨,傳于南柱老曰,只推,更爲牌招。
蔡弘履啓曰,領議政金尙喆,左議政徐命善,領府事鄭弘淳,右議政李徽之,依下敎來待矣。傳曰,入侍。
傳于李亨元曰,軍士房承旨入侍。
備忘記,依判付更加各別嚴覈,今番則以爲期於指告吐實之地,如有可得端緖之道,卽爲加刑,限十度,卽捧草供以聞事,分付。
傳于李亨元曰,入直玉堂,持續明義錄入侍。
傳于蔡弘履曰,政事,當日爲之。
有政。吏批,判書李福源病,參判徐浩修進,參議鄭志儉進,右承旨徐有防進,以李益烍爲副校理,李濟萬爲掌令,沈商賢爲正言,李性吾爲正言,金文淳爲兵曹參知,鄭昌聖爲平市提調,李運彬爲監察,沈綏之爲陰竹縣監,趙弘鎭爲鴻山縣監,權恢爲藍浦縣監,權濟應爲報恩縣監。
兵批,判書李衍祥病,參判李聖圭病,參議申大升進,參知金文淳未肅拜,同副承旨李亨元進,副司直具㢞·洪益弼·李壽勳·丁範祖,知事單洪樂性,僉知單田文顯。
李亨元,以吏曹言啓曰,今此秋夕祭獻官及大祝,以侍從塡差,而時無職名人員,依例令該曹,口傳付軍職,何如?傳曰,允。
兵曹口傳政事,副司直邊得讓·金文淳·吳大益·趙時偉·趙英鎭·金頤柱·李敬玉·宋煥喆·金魯永·柳義養,副司果沈命德·李濟萬·沈商賢·李夔·尹長烈·李益烍·尹尙東·宋民載·姜。
南柱老,以義禁府言啓曰,時囚罪人李采·趙慶進·李德鉉·康思賢·權熻·崔命濟·沈公協·李尙顯·徐直修·李命瑀·全仁謙等,議處草記批旨內允,李命瑀·全仁謙,竝分揀放送,康思賢·權熻·崔命濟,竝以公罪照律,如有功議,仍爲減等放送,未議處中,李元碩·白萬興,罷職放送事,命下矣。時囚罪人李采·趙慶進段,欽恤典則,卽聖朝關石,而身爲守令,杖棍之或違式例,或不刻誌,俱極可駭罪,取考律文,則大明律制書有違條有曰,凡奉制書,有所施行,而違者,杖一百,大典推斷條有曰,犯私罪,杖一百決杖,告身盡行追奪,先祖受敎內,王府決杖者,代以金贖矣。李采·趙慶進等,各杖一百收贖,告身盡行追奪。李尙顯·徐直修等段,調發民丁,苟非朝令,守土之官,宜不敢擅行,營門督責,雖曰嚴急,所當據理爭執,而不此之爲,汲汲奉行,如恐不及,揆以法理,殊極可駭罪,取考律文,則大明律私役部民條有曰,凡有司官私役,使部民一名,笞四十,每五名加一等,罪止杖八十。李德鉉段,稅穀裝發,不免晩時,至有臭載之患,不謹擧行之罪,在所難免,取考律文,則續大典漕轉條有曰,發船過限,則該守令,奪告身,大明律不應爲條有曰,凡不應得爲而爲之,事理重者,杖八十,大典推斷條有曰,犯私罪,杖八十,奪告身三等,犯枉法受贓外,笞杖竝收贖云矣。李尙顯·徐直修·李德鉉等,各杖八十收贖,奪告身三等。沈公協段,罪人之逃還物故,在於百日之內,所當依律文免罪,而常時若能嚴束編配之類,豈至於逃走之境乎?不能檢飭之罪,在所難免罪,取考律文,則大明律不應爲條有曰,凡不應得爲而爲之者,笞四十,名例有曰,犯私罪,笞四十,附過還職,大典推斷條有曰,犯枉法受贓外,笞杖竝收贖云矣。沈公協,笞四十收贖,附過放送。康思賢段,莫重嚴敬之地,醉漢喧鬧,萬萬驚駭,則身爲部官,翌日報曹,揆以事體,殊極可駭。權熻段,所處稍間,不聞喧聲,理或然矣,而身爲臺監,終無皁白,揆以事面,終涉不察。崔命濟段,以其醉漢,出付該部,雖與不禁雜人有異,職是守門,不可全然無罪,罪取考律文,則大明律,不應爲條有曰,凡不應得爲而爲之者,笞四十。康思賢·權熻·崔命濟等,各笞四十,以公罪收贖,而李采,永安尉外玄孫云,議減一等,杖九十收贖,奪告身四等放送,李尙顯十一代祖克堪,佐翼功臣云,功減一等,杖七十收贖,奪告身二等放送,徐直修五代祖景霌,振武原從功臣達城尉五寸親,李德鉉四代祖㵓,寧國功臣綾原大君五寸親云,竝功議各減一等,各杖六十收贖,奪告身一等放送,沈公協十一代祖澮,權熻十六代祖漢,佐理功臣云,各減一等,笞三十收贖竝放送,李命瑀·全仁謙等,分揀放送,李元碩·白萬興等,罷職放送,趙慶進·康思賢·崔命濟等,無功議云矣,敢啓。傳曰,知道。
徐有防啓曰,明日·再明日·三明日,以國忌齋戒正日,視事頉稟。傳曰,知道。
持平林道浩啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭竝見上請罪人洪柱翼,亟令王府,設鞫得情。措辭見上答曰,不允。第六件七件事,亟停勿煩。
領敦寧李溵箚曰,伏以臣昨日恩批隆重,得以少安病心,且惶且感,無以爲喩,卽又伏承時原任入侍之命,而臣病方澌綴,欲起還仆,竟末由自力,伏枕戰恐,恭俟譴何。伏乞遄降威罰,以彰其慢焉。臣於病中得接近日朝紙疏章之出者,洪柱翼窮凶情節,綻露無餘,可勝誅哉?噫嘻,賊禧一種,實是窮天地亘萬古所無之凶逆也。至今思之,孰無食肉寢皮之心,則爲柱翼之道,雖是印譜之後,固當削去諸賊,而不此之爲,乃敢存其職名,至於逆任,亦書其封爵,此已萬萬凶慘,末乃以世變犯人等說,肆然書之於刊行之冊子,厥罪狼藉,而刊譜一事,爲渠斷案,國有常憲,三司請鞫,旣出於公共之憤,而未蒙允兪,只令該府覈問,有傷於國體大矣。臣方欲一陳請,今奉入侍之命,而趨入無路,玆敢箚以代之。伏願亟命設鞫,嚴覈柱翼,期於得情,明正典刑,斷不可已也。病思昏昏,言不盡意,惶恐惶恐。答曰,省箚具悉卿懇。覈其情實,豈在於鞫與不鞫?況允嚴鞫之請,雖不設鞫,事面猶不至太輕也。卿之尙遲痊可,切爲卿悶慮,卿須益加將理焉。仍傳曰,此批答,遣史官,傳諭于領敦寧。
大司憲李箚曰,伏以,臣昨以洪柱翼設鞫得情事,陳疏仰請,而及承批旨,以覈與鞫無異爲敎,而尙且平問,致有頑拒之端,臣竊不勝訝惑憂歎之至。噫嘻,柱翼綢繆陰護之窮凶情節,旣已彰著於譜錄與附記,此與向來之伏法諸賊,一而二,二而一者也。論以春秋之義,烏可免亂逆之誅,而顧此眞贓畢露,公案已成,則渠雖欲抵賴,其可得乎?然而王府之平問究覈,殆無異於等閒訊囚,故至於數條拒逆,尤極凶悖,蓋覈與鞫,輕重懸異之故也。安有罪犯凶逆,而其究治之法,若是緩忽之甚者乎?若不設鞫嚴訊,則其陰凶情跡,終無以輸款,臣謂亟令王府,設鞫得情,依律處斷,斷不可已也。答曰,省箚具悉。打草驚蛇,語有之,驚而知懼,何妨其化爲赤子也?
庚子八月十一日,兼春秋朴行淳。義禁府啓目,罪人洪柱翼,更招啓。傳曰,三招抵賴,與初再招無異,所謂遲晩云云,益知渠凶獰之一端,逐條逐段,沒頭沒尾,曰遲晩,曰遲晩者,其口鋒之無倫絶悖,尤極萬萬譎慝。到今譜記一事,猶屬第二件,彼觀源則參聞擧兵之凶謀,密議桐宮之講義,伊時訊推,端緖旣露,特以故相文忠公之嫡派,而渠又獨身,特加屈法,減死遠配是隱則,觀源,卽一換名之澤遂,易姓之弘燮是去乙,渠雖無狀,亦旣北面於國家,而乃謂觀源,以不過坐竄,罪不大段是如爲有置。渠與觀源輩,不但地相敵居相近兺除良,觀源,卽逆能之愛壻,而渠則賊禧之切族,締結於生前,綢繆於死後,追勘逆譜出於報不報之恩,肆綴凶說,寓之信傳信之科,十手所指,萬口攸同,而敢於反復淑問之下,隱諱本情,漫漶實事,所謂掩耳偸鈴,厥罪尤大者,在渠準備語也是旀,又若龜柱,則前後逆節之次第彰露者,雖使罄竹傾海,難以殫擧,朝家始命逮捕,旋使莅斬是如可,竝姑反汗,尙置海島,非渠負犯之有一毫可恕之端也。誠以朝家之深意,抑有存焉。龜柱亦一戴頭之汝立,保領之仁弘,惟此委折,輿儓之所稔知,婦孺之所慣聞是隱則,渠乃以時未出身,居在僻巷,認以罪不深重是如爲有置,量賊,龜柱之死友,而渠又量賊之死友也。氣味之合,聲息之通,隨處發露,而遮蔽不得,有如是其丁寧矣。到此地頭,雖欲終事抵賴,其可得乎?大抵昨今盤問之肯綮,不在他也。渠或被人籠絡,而有此釁犯是去乃,人或陷渠圈套而共此謀議是去乃,又或別有一種漏網之類,打成一塊,伏在何處?嘯聚經營,怨國訕上,陰幸其風吹草動之時是去乃,三者之中,必有其一,豈無其謀主,豈無其徒黨乎?雖以渠所自作之文言之,有宗中諸議四字,所謂宗中之人,姓名誰某是旀,刊譜之役,決非渠所可獨辦,幹務者何人是旀,就謀者何處是喩,如前隱諱除良,使之從實納招之意,罪人處,爲先施威,更加嚴覈捧草供,日未晩前以聞爲良如敎。
義禁府啓目,罪人洪柱翼,更加嚴訊,期於取服,何如啓。傳曰,姑爲罷坐,以待處分爲良如敎。
庚子八月十一日辰時,上御宣政殿。晝講入侍時,知事李衍祥,特進官徐有慶,參贊官南柱老,侍讀官權以綱,檢討官徐鼎修,假注書徐美修,記事官金廷龍·文采五,宗臣凝善君爔,武臣副護軍李顯福,以次進伏訖。上讀新受音,自齊宣王問曰齊桓·晉文之事,止遠庖廚也。以綱曰,人君之片言隻辭,可以觀度量與自期之如何,而齊宣王,以戰國之君,終有功利之心,故先問桓·文之事,不能講究於行王之道,以若寡人可保民一段觀之,其所自期者,可謂卑下,孟子所答,非謂宣王眞能行王之道,而祗以引君當道之義,開發其端,反復丁寧,於此亦可見聖人非堯·舜不陳之意也。殿下春秋鼎盛,聖學高明,其所自期,果何如哉?伏願講讀之暇,必以齊王度量之淺,自期之卑,爲鑑戒,凡於政令施措之間,所自期者,必須留念於弘大之地,是臣區區之望也。鼎修曰,以羊易牛,特一微事,而孟子以爲是心足以王,蓋王天下之本,不過保民,而保民之本,亦不過仁心,此乃仁之端也。若能察識存養,擴而充之,則其效至於保民而王,蓋人君一心,萬化之源,人君一念之善不善,而天下國家之治不治係焉。誠能幽獨燕閒之中,苟有涵養操存之功,則遇事觸發,無非自天理中出來,此等處,政好聖工之留意矣。上曰,經筵官之意,何如?衍祥曰,戰國之時,列國之君,未有不嗜殺人者,而齊王之以羊易牛,旣出於惻隱之端,則是心足以保民,而保民之術,不越乎仁政,爲人君者,擴充其保民之心,則其效至於王,天下莫能禦之境矣。以此保民二字擴而充之,是臣區區之望也。有慶曰,雖云五尺之童,羞稱五伯,而孟子豈不知五伯之事也?特以其纔見觳觫之形,遽發惻隱之心,則惟此一端仁心,亦足推廣而可以有爲,故初絶其功利之心而然矣。爲政之道,實本於仁心,以此擴而充之,則好矣。上曰,參贊官之意,何如?柱老曰,別無仰達者矣。上曰,今日講筵,別無可以辯難者矣。仍命退,諸臣以次退出。
庚子八月十一日午時,上御寶慶堂。軍士房承旨入侍時,左副承旨朴祐源,假注書徐美修,記事官金廷龍·文采五,以次進伏訖。上曰,當直都事誰也?知入。賤臣承命出,還入奏曰,南顯老云矣。上命讀柱翼三招草供,祐源讀奏曰,庚子八月十一日,推考次罪人洪柱翼,年五十五,白等矣身更招公事判付內,觀此更招,渠之窮凶絶悖之跡,至譎極奸之謀,彰著無餘,明若觀火是隱則。渠亦人耳,抑何心術,更懷呑吐之計,不念罪上添罪之歸乎?槪渠以豺腸獍肚,自幼及壯,至于今鬢髮種種,賴以得力者,無他。居停於賊禧之家,爲其所豢養,追逐於逆量之際,爲其所薰染,賊徒逆類之於渠,可謂恩之厚而誼之篤矣是隱則。朝家自丙·丁以後,罪人斯得,恭行天討,在渠之心,安得不隱痛在中,無異身親當之乎?以是之故,若譜例也·譜錄也·譜記也,各項文字中,肆施渠潛蓄之胸臆者,特不過自以謂假此而寓凶言存筆法云爾。卽此一節,獨非渠與諸逆同情之斷案乎是旀,至又龜柱,卽量·之徒黨也,觀源,亦禧·能之姻壻也,逆節昭著,懲討方張,則或稱參判,或稱進士,作爲手標,藏在衣笥。惟此分送記,渠則以爲,非譜伊集云云,豈足爲輕重於發明之說乎是旀,渠又以爲,此蓋事在丙申以前,故龜·觀兩豎,如彼稱號,是如納供,而此亦有一言可破者。同錄諸人,亦多有丙申以前在下大夫法從之列者是去乙,以今卿宰官號書之。執此究之,明知其丙申以後之事也,到此地頭,渠雖有三尺之喙,懸河之辯,何以分疏乎?渠之同情,必有其人,俄者判付,亦已詳之,推以事理,自有骨子是去乙,特敎嚴問之下,敢生抵賴之計,指名現告新反,乃反,以設或有之,不可援引等說爲對,此與逆能供中,雖優爲謀逆,不少之人,何以承服之語,一串貫來者是置。卿等何不迫問窮詰,期於得其情實而後已乎?更良嚴覈,使不敢如前拒逆爲旀,且若附記句語之謂以實無他意,猶是罪囚粧撰之例套,亦豈可但已而不加細覈處乎?大抵平問之下,有難取服,而姑不設鞫,容俟端緖之盡露也,右良判付辭意除良,卿等各自出意見,發問目,施威嚴問爲有矣,如不直招,直爲各別嚴刑,限十五度捧草供以聞爲良如敎敎是置。矣身雖曰叵測,亦今日臣子也,設有卽地誅死之事,所當一一直陳於聖問之下,以俟處分是去乙,今乃於已彰著已捉贜之後,猶且抵賴不服者,揆以人理,寧有是乎兺不喩,昨日之供,不特抵賴而已,以全不成說之語,臨急粧出,欲以上欺天日之明,下延晷刻之命,矣身萬死難贖之罪,於此益著。槪譜錄中窮凶諸賊之職號爵名,不削仍置,此何等擧措,而況且族譜,非一人之所獨覽,且非一室之所私藏,則其不可不與有意見者,爛漫商確者,事理較然是遣,宗中諸議四字,亦見於矣身所作之文,則其非矣,身獨見者,昭不可掩。判付內,使之究覈者,卽此一款指名以告,有何難事,而惟以牢諱爲事,至以爲設或有之,何可援引等語,肆然爲對,苟非傳法啓能,決不如此。今番則無敢爲隱諱之計爲旀,龜柱·觀源事段,其所分排之錄,矣身敢以非譜伊集,忽地粧撰,而所謂文集,尙未印成,則未印之前,先錄應分之處,雖三尺童,必不見欺兺不喩,矣身雖歸之於丙申以前之事,所錄中相字行,已以秉字書之,則其在於相簡逆死之後者,不言可知是遣,所錄中某某參判宅云者,在丙申春,其職尙在於三品以下之列,若在丙申以前,則書以參判,寧有是理?此等現捉之事,亦欲隱諱,是可忍也,孰不可忍也?龜柱之凶逆,國人皆知,觀源之負犯,臺啓昭著,而或在海島荐棘之中,或在嶺嶠編配之所是去乙,一心眷眷,歷歲不忘,至以所刊之冊,欲爲討便寄送,錄諸件記中,其平日綢繆密勿之情,容護顧藉之意,自在其中,惟此心腸,一一吐實,無敢爲隱諱之計爲旀,雖以附記事言之,許多句語,無非包藏不滿之心,顯有帶得顧護之意。假令此作,出於他人之手,而使矣身見之,矣身必驚駭憤痛是去乙,此則矣身作之,問其所作之由於矣身,而矣身之曰以無他意者,其可成說乎?雖於敵以下,不可以此等說爲以鎌遮眼之資是去等,況於十行判付之下,其可一味游辭,以至於死罪之上,又添死罪乎?矣身陰譎巧惡之情,嚴刑究問爲去乎,如前除良,從實直招,亦推問敎是臥乎在亦,矣身族譜事,矣身擔當爲之,實無可以援引之人是白遣,初雖以事力未逮,不得改印,而到今思之,則若能改印,可爲嚴矣而不能爲之,至今仍置者,此乃矣身無狀之罪,以此遲晩爲白乎旀,龜柱·觀源事段,觀源則不過緣坐竄配,認以爲罪不大段,龜柱則當其被罪之初,矣身時未出身,居且僻巷,未有所聞知,故亦認以爲罪不大段。文集經營之時,欲知物力之容入,當分之處,第爲列置,而龜柱亦入其中矣。始出世路之後,方知其爲凶逆之罪,當初不知龜柱之罪,以爲不大段者,此實矣身之罪是白置。判付問目內辭緣,惶恐遲晩,向前罪人洪柱翼,亦以判付辭意,反復窮詰,而一味抵賴,終不直招,仍爲施威,如前納招乙仍于,始加嚴刑,則至第十度,以初不知龜柱·觀源之罪爲大段,遲晩是白遣,至第十五度,又以族譜事,由於矣身之無狀,遲晩是白如乎,渠雖叵測,亦嘗備數於從臣之列,則敢以龜柱·觀源之罪不大段,肆然發諸口者,平日之眼無國法,可推而知,論以王章,不可容貸是白乎矣,右項諸條,但曰遲晩,不言其所以然之故,其心所在,尤極巧惡,更加嚴刑,期於盡爲輸款,何如?讀訖,上命書傳敎曰,時原任大臣入侍事,遣史官傳諭。又命書草供判付曰,三招抵賴,與初再招無異,所謂遲晩云云,益知渠凶獰之一端。逐條逐段,沒頭沒尾,曰遲晩曰遲晩者,其口鋒之無倫絶悖,尤極萬萬譎慝,到今譜記一事,猶屬第二件。彼觀源,則參聞擧兵之凶謀,密議桐宮之講義,伊時訊推,端緖旣露,特以故相文忠公之嫡派,而渠又獨身,朝家特加屈法,減死遠配是隱則,觀源卽一換名之澤遂,易姓之弘燮是去乙,渠雖無狀,亦旣北面於國家,而乃謂觀源,以不過坐竄,罪不大段是如爲有置。渠與觀源輩,不但地相敵居相近兺除良,觀源卽逆能之愛壻,而渠卽賊禧之切族,締結於生前,綢繆於死後,追勘逆譜,出於報不報之恩,肆綴凶說,寓之信傳信之科,十手所指,萬口攸同,而敢於反復淑問之下,隱諱本情,漫漶實事,所謂掩耳偸鈴,厥罪尤大者,在渠準備語也是旀,又若龜柱,則前後逆節之次第彰露者,雖使罄竹傾海,難以殫擧,朝家之始命逮捕,旋使莅斬是如可,竝姑反汗,尙置海島,非渠負犯之有一毫可恕之端,誠以朝家之深意,抑有存焉。龜柱,亦一戴頭之汝立,保領之仁弘,惟此委折,輿儓之所稔知,婦孺之所慣聞是隱則,渠乃以時未出身,居在僻巷,認以罪不深重是如爲有置。量賊,龜柱之死友,而渠又量賊之死友也。氣味之合,聲息之通,隨處發露,而遮蔽不得,有如是其丁寧矣,到此地頭,雖欲終事抵賴,其可得乎?大抵昨今盤問之肯綮,不在他也,渠或被人籠絡而有此釁犯是去乃,人或陷渠圈套而共此謀議是去乃,又或別有一種漏網之類,打成一塊,伏在何處,嘯聚經營,怨國訕上,陰幸其風吹草動之時是去乃,三者之中,必有其一,豈無其謀主,豈無其徒黨乎?雖以渠所自作之文言之,有宗中諸議四字,所謂宗中之人,姓名誰某是旀,刊譜之役,決非渠所可獨辦,幹務者何人是旀,就謀者何處是喩,如前隱諱除良,使之從實納招之意,罪人處爲先施威,更加嚴覈捧草供,日未晩前以聞爲良如敎。書訖,上曰,時原任已入來乎?知入。賤臣承命出,還入奏曰,已竝來待矣。承史退出。
庚子八月十一日未時,上御宣政殿。時原任大臣入侍時,領議政金尙喆,左議政徐命善,領府事鄭弘淳,右議政李徽之,右承旨徐有防,左副承旨朴祐源,記事官金載瓚·金廷龍·文采五,以次進伏訖。尙喆曰,夜間聖體,若何?上曰,一樣矣。王大妃殿氣候,若何?上曰,一樣矣。惠慶宮氣候,若何?上曰,一樣矣。上命讀罪人供辭及判付,令諸大臣咸聽,讀至居停於啓禧家句,尙喆等曰,聖敎至此,而渠之情節,益無所逃矣。讀至始知龜柱之罪不大段句,尙喆等曰,萬萬凶獰矣。寧有如許道理乎?上曰,其附記所謂惡逆之科·犯人杖死等語,渠自以爲深用筆法,欲報舊恩於諸賊者也。尙喆等曰,渠旣受厚恩於諸賊,諸賊伏法之後,初無驚動決絶之意,潛懷凶心,暗售筆法,以爲知恩報恩之計者,誠極萬萬巧惡矣。徽之曰,以此觀之,則龜柱之罪,益無所逃矣。不爲早斷於龜賊,故此等凶徒,看作藪壑,往往有此等變怪,更望亟賜處分,以祛其本焉。上曰,予意有在矣。上曰,李觀源,卽李益輔之子乎?尙喆等曰,以李惠輔之子,爲李益輔之養子矣。上曰,曾聞柱翼,初改相字爲秉字,猶嫌其不爲永絶,獨以柱字改行云,今乃如此矣。相字之下,爲何字行乎?尙喆對曰,相字下則爲燮字矣。取五行之義以作名,故木生火而爲燮字矣。命退,諸臣以次出。
庚子八月十一日酉時,上御寶慶堂。禮房承旨與玉堂上下番同爲入侍時,副校理金宇鎭,修撰徐鼎修,右承旨徐有防,假注書徐美修,記事官金廷龍·文采五,以次進伏訖。上曰,金吾開坐與否,用刑與否,知入。賤臣承命出,還入奏曰,施威嚴問,終不直招,故今方箇箇刑訙云矣。上曰,捧供幾許,連爲催促。賤臣承命出,持柱翼四招草供還入,上命有防讀奏訖。命退,諸臣以次退出。
庚子八月十一日初更,上御宣政殿。時原任大臣入侍時,領議政金尙喆,左議政徐命善,領府事鄭弘淳,右議政李徽之,右承旨徐有防,假注書徐美修,記事官金廷龍·文采五,以次進伏訖。上命更讀柱翼四招草供,命諸大臣進前同看。有防讀奏曰,庚子八月十一日,推考次罪人洪柱翼,年五十五,白等矣身更招公事判付內,三招抵賴,與初再招無異,所謂遲晩云云,益知渠凶獰之一端。逐條逐段,沒頭沒尾,曰遲晩曰遲晩者,其口鋒之無倫絶悖,尤極萬萬譎慝,到今譜記一事,猶屬第二件。彼觀源,則參聞擧兵之凶謀,密議桐宮之講義,伊時訊推,端緖旣露,而特以故相文忠公之嫡派,而渠又獨身,朝家特加屈法,減死遠配是隱則,觀源,卽一換名之澤遂,易姓之弘燮是去乙,渠雖無狀,亦旣北面於國家,而乃謂觀源,以不過坐竄,罪不大段是如爲有置。渠與觀源輩,不但地相敵居相近兺除良,觀源卽逆能之愛壻,而渠卽賊禧之切族,締結於生前,綢繆於死後,追勘逆譜,出於報不報之恩,肆綴凶說,寓之信傳信之科,十手所指,萬口攸同,而敢於反復淑問之下,隱諱本情,漫漶實事,所謂掩耳偸鈴,厥罪尤大者,在渠準備語也是旀,又若龜柱,則前後逆節之次第彰露者,雖使罄竹傾海,難以殫擧,朝家之始命逮捕,旋使莅斬是如可,竝姑反汗,尙置海島,非渠負犯之有一毫可恕之端也,誠以朝家之深意,抑有存焉。龜柱,亦一戴頭之汝立,保領之仁弘,惟此委折,輿儓之所稔知,婦孺之所慣聞是隱則,渠乃以時未出身,居在僻巷,認以罪不深重是如爲有置。量賊,龜柱之死友,而渠又量賊之死友也。氣味之合,聲息之通,隨處發露,而遮蔽不得,有如是其丁寧矣,到此地頭,雖欲終事抵賴,其可得乎?大抵昨今盤問之肯䋜,不在他也,渠或被人籠絡而有此釁犯是去乃,人或陷渠圈套,而共此謀議是去乃,又或別有一種漏網之類,打成一塊,伏在何處,嘯聚經營,怨國訕上,陰幸其風吹草動之時是去乃,三者之中,必有其一,豈無其謀主,豈無其徒黨乎?雖以渠所自作之文言之,有宗中諸議四字,所謂宗中之人,姓名誰某是旀,刊譜之役,決非渠所獨辦,幹務者何人是旀,就謀者何處是喩,如前隱諱除良,使之從實納招之意,罪人處爲先施威,更加嚴覈捧草供,日未晩前以聞爲良如敎敎是置。矣身之叵測情狀,十行判付之中,打破無餘,矣身雖千啄百舌,決無自明之路。譜錄同謀之人,何不指名以告是旀,龜柱·觀源之窮凶罪惡,亦何曰不至大段,而看作常例罪謪是旀,附記中凶悖句語,又何不直陳其心之所在是喩,判付內,逐條嚴問,事體至重,有非尋常究覈之比。如前除良,無敢游辭,一一直招,與推問敎是臥乎在亦,譜事段,果有相議之人,聖敎如是截嚴,何敢有所顧惜,不爲直告,而實無相議者,以自己之方在死境,若援不干涉之人,則尤豈非無狀乎?墨削刻籤,不爲改印,卽矣身自爲之事,其時則果出於無心,而今若以有意看作,則一死之外,更無他道是白遣,觀源事,其時但知其以啓能之壻就捕,旋卽竄配,而鞫獄嚴祕,不詳裏面,每以啓能之緣坐知之是白遣,龜柱段,其時討罪之傳敎,果爲得見,而亦不識裏面,以罪輕知之,故或意其蒙宥,擬於還歸之後,分送冊子矣。及量·逆誅之後,始知龜柱之罪重矣,觀源·龜柱,初則皆以輕罪知之,以至此境,此矣身之死罪也,竝以此遲晩,此外無他可達之辭是白置。判付問目內辭緣,惶恐遲晩,向前罪人洪柱翼,亦反復平問,移時施威,而其所納供,終不別白,故依傳敎,加刑十度,箇箇考察,節節盤問是白乎矣,兩條遲晩,一如前招,譜事同謀,終不援告,而今則只以一死之外,更無他道爲抵賴之資,其爲情狀,萬萬叵測,更加嚴訊,期於取服之地,何如?讀訖,尙喆等曰,其供辭辭語,誠甚慢悖矣。上曰,其罪狀,更無可問矣。今則渠以緘舌爲主,若又加刑,則杖斃而已矣。尙喆等曰,今雖親問,似未必其取服矣。上曰,俄見續明義錄,大燮·弼海,是黨逆者,而猶貸其死,則此囚酌處,宜無異同矣。仍命書判付曰,姑爲罷坐,以待處分爲良如敎。書訖,上曰,今則還涉便順矣。尙喆等先退,上曰,次對姑遠,北伯習操狀啓,明朝草記,稟處事,傳于大臣。賤臣承命出傳,承史繼退。
庚子八月十一日三更,上御寶慶堂。坐直承旨入侍時,右承旨徐有防,假注書徐美修,記事官金廷龍·文采五,以次進伏訖。上曰,金吾罷坐與否,罪人嚴囚與否,知入。賤臣承命出,還入奏曰,堂上則出去,罪人則嚴囚云矣。上曰,本府入直卽誰也?知入。賤臣承命出,還入奏曰,本府人直李鎭斗云矣。仍命退,承史以次退出。
上在昌德宮。停常參·經筵。
朴祐源,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
蔡弘履啓曰,諸玉堂,有稟達事,來詣閤外請對矣。傳曰,入侍。
又啓曰,憲府諸臺,有稟達事,來詣閤外請對矣。傳曰,入侍。
又啓曰,諫院諸臺,有稟達事,來詣閤外請對矣。傳曰,入侍。
傳于蔡弘履曰,輪對官入侍。
朴祐源啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于南柱老曰,大司諫金夏材,見有實恙,許遞,前望單子入之。
蔡弘履啓曰,諸承旨·三司諸臣,更爲求對矣。
大司諫前望單子入之,趙時偉落點。
蔡弘履啓曰,監察十三員內,一員受由在外,一員未署經,一員未差,今此秋夕各陵殿祭享及明陵忌辰祭時,無以分排。在前如此之時,有未署經監察,署前行公之例,今亦依此例出仕事,分付,何如?傳曰,允。
蔡弘履啓曰,大司諫趙時偉,有稟達事,來詣閤外請對矣。
傳于徐有防曰,禮房承旨入侍。
傳于朴祐源曰,軍士房承旨入侍。
蔡弘履啓曰,諸承旨·三司諸臣,更爲求對矣。
又啓曰,諸承旨·三司諸臣,更爲求對矣。傳曰,其止之。
以左承旨李亨逵牌不進罷職傳旨,傳于南柱老曰,只推,更爲牌招。
朴祐源,以備邊司言啓曰,頃因北兵使具明謙秋操取稟狀啓,其時聖敎,有北關農形不若南關,令道臣從所見狀聞後稟處之命矣。卽見咸鏡前監司李命植啓本,則盛論北關水災孔慘,民情遑急之狀,而此時難於擾民,已被聖鑑之俯燭,若蒙習操停退之恩,則甚合事宜,仍以南關十三邑被災之亦甚孔酷,一例許停,同被一視之澤事,請令廟堂稟旨分付矣。北關民憂,已蒙聖慮之特軫,南關停操,道臣狀請又如此,戎政之曠廢,非不可悶,目下民事,南北無間,竝姑停止之意,分付,何如?傳曰,允。
領議政金尙喆,領敦寧李溵,左議政徐命善,領中樞鄭弘淳,右議政李徽之箚曰,伏以罪人洪柱翼之負犯,可勝誅哉?渠家譜錄中,亘萬古所無之劇賊,不但職名,爵號之狼藉載錄,無少顧忌,雖其所謂刻籤之中,不曰斃而曰死,顯有護惜不忍之跡,其心所在,彰露無餘。況渠所作之附記,遣辭之陰慘,用意之叵測,卽渠斷案,而及其王府訊鞫之下,不唯不輸情吐實,前後供辭之狠懟悖慢,卽一賊能之傳心口業。在朝家誅亂逆嚴懲討之道,固當嚴訊取服,快正王法,而伏聞有酌處之傳敎,此雖出於天地好生之大德,若使此等凶頑之輩得保首領,則自此亂臣賊子,將無所懲懼,人心世道,亦無以鎭服,喉院繳還之請,三司求對之擧,可見其沬血之忠憤。臣等職在三事,終不容默然,玆敢聯陳短箚。伏乞聖明,亟加三思,更爲設鞫嚴問,期於得情,有不可已也。答曰,省箚具悉。卿等之懇,宜重惟輕,實所裁酌於權度者,到今有難猝改前見。又若嗣後隄防之固不固,在於執淸議者扶植之如何,一柱翼之寘辟,無係餘醜之知懼矣。仍傳曰,此批答,遣史官傳諭于諸大臣。
以承旨·三司請對啓辭,傳于徐有防曰,朝筵召接,旣出優待之意,今雖更欲賜對,靳持之外,無他道焉,卿等退去。
庚子八月十二日,兼春秋朴行淳,義禁府啓,成均博士金文瑞,南學訓噵承綸,以製述不入場罪,禁推捧供以聞。傳曰,付過放送爲良如敎。
庚子八月十二日辰時,上御寶慶堂。禮房承旨入侍時,右承旨徐有防,記事官金載瓚·金廷龍·文采五,以次進伏訖。上曰,三司進不進去來,知入。命書大臣聯名箚子批答,又命書傳敎曰,左承旨李亨逵,聞有實,許遞。命退,承旨以次出。
庚子八月十二日辰時,上御宣政殿。諸承旨·三司諸臣請對入侍時,行都承旨蔡弘履,右承旨徐有防,左副承旨朴祐源,右副承旨南柱老,同副承旨李亨元,大司憲李,行大司諫金夏材,掌令李濟萬,持平林道浩,校理權以綱,副校理金宇鎭,修撰徐鼎修,副修撰李時秀,正言李性吾·沈商賢,假注書徐美修,記事官金廷龍·文采五,以次進伏訖。上曰,卿等請對,意果安在?弘履曰,柱翼之窮凶情節,到今彰露無餘,宜施顯戮,以洩輿情,而昨夜遽下酌處之命,臣等豈敢晏然奉承耶?繳納之請,旣未蒙允,憂憤之極,敢此求對,伏願亟收成命焉。有防曰,柱翼逆節,實與丙·丁諸賊,一串貫來,而肆市之典不加,島配之命遽下,國朝典刑,我殿下豈可低仰乎?亟允繳納之請焉。祐源曰,此賊罪惡,萬戮猶輕,則雖以好生之德,特下酌處之敎,而臣等職忝出納,豈可奉承耶?亨元曰,柱翼之逆譜所記,已極陰慘,而其招所謂龜柱·觀源,認以爲罪不深重,只是緣坐等語,尤極譎慝,而酌處命下,輿憤愈激,臣等忝在惟允,何可奉承頒布耶?伏願亟下反汗之敎焉。柱老曰,此賊罪惡,國人皆知,別無可以煩辭仰達,而未準繳納之請,有此求對之擧,臣之所望,惟在收還成命矣。上曰,予則已有所商量,更無可以爲敎者矣。曰,臣以洪柱翼嚴鞫事,連陳疏箚,而未蒙兪音,伏聞夜下傳敎,遽有酌處之命,臣不勝訝惑憂歎,敢此求對更籲矣。此賊罪惡,一串於丙·丁諸逆,而譜錄附記中,杖死·世變·犯人等語,無非絶悖,且以龜·觀之所犯,謂之以罪不深重,但是坐竄云者,尤極慘慝,尙不設鞫,已失太寬,況此酌處之命,出於意慮之外,安有罪關惡逆,而只施島配之律者乎?夏材曰,柱翼絶悖之狀,非但譜冊附錄而已,其他叵測之節,狼藉畢露,而不但不爲如法設鞫,遽下酌處之命,愈激輿人之憤。治逆之典,如是太寬,則竊恐亂賊,無所懲畏,按迹而起矣。上曰,已有商量者存焉,俄又悉諭於承宣,更無可以爲言於卿等者矣。宇鎭曰,柱翼之彰著罪惡,上下皆知,隄防之務從嚴固,常憲昭載,則此不是持疑難決之事,而惟以好生之德,遽下酌處之敎,臣等非不知聖意攸在,而雖以大舜欽恤之德,至於罪四凶之時,則不得用惟輕之典,此非我聖上所當體念於今日者耶?惟願亟收酌處之命焉。鼎修曰,殿下雖以黨與,有所持疑於此賊,而今其罪大惡極,畢露盡彰,則豈可以黨與論之哉?且雖謂之黨與,治逆之法,先誅黨與,則今番之初不設鞫,直爲酌處,實是失刑之大者,伏望亟還酌處之敎,仍命設鞫得情焉。以綱曰,柱翼之負犯,綻露無餘,而遽下酌處之命,王章何從而伸,輿憤安得以洩乎?亟收成命,嚴鞫得情,是臣等區區之望也。時秀曰,刑期無刑者,正其當刑之罪而刑之,然後人皆知戢,自底於無刑。今於逆節,如此狼藉之類,一或失刑,則不但王章之大乖,亂賊將接迹而起,亦非聖上好生之本意矣。上曰,屢日思量,有此下敎,豈可更變?俄已悉諭矣。濟萬曰,柱翼之凶肚逆腸,綻露無餘,而實與範·格·能·量,一串貫來者也。此不置辟,亂臣賊子,無所懲畏,必將接迹而起矣,豈不大可懼哉?道浩曰,柱翼之窮凶情節,彰著無餘,今日三司諸臣,齊聲請討,可見公議,豈可一向靳持耶?收還酌處之命,設鞫嚴問,期於得情,斷不可已也。性吾曰,此賊情節,如此彰著,而王法尙不加,國典將何施?尙此靳允,未承兪音,莫非臣等忱誠淺薄之致,惟願亟降兪音焉。商賢曰,丙·丁逆變,往牒所無,與彼諸賊同一心腸,而王章未施,遽然酌處,則畢竟無窮之憂,將何以處之乎?亟允諸臣之請,是所顒望也。上曰,今則意窮辭竭,更無可以爲諭矣。弘履·有防·祐源等曰,此賊若有一分傅生之道,則臣等豈敢不仰承聖意乎?渠之極惡絶悖之狀,俄已悉陳,惟願亟允臣等之請焉。上曰,實有斟酌損益而爲之,更何還收?以綱·宇鎭等曰,殿下以斟酌二字下敎,而罪惡如柱翼,則曲爲斟量,至於王章之伸屈,群情之憂憤,何不斟量允兪乎?鼎修·時秀等曰,殿下雖以斟量損益爲敎,而此有不然者,若在輕重然疑之間,則猶可斟量,此則罪旣彰著,窮凶極惡,實無可以更加斟量者矣。上曰,屢加思量,此則黨與而與躬犯有異矣。昨夜取考明義錄,大燮·弼海,亦以黨與酌處,則今番處分,亦用此例矣。曰,趾·述·能·範,亘古所無之逆,而柱翼,爲其卵育,平日綢繆情迹,到此盡露,聖敎中常懷不滿之心,到處透露者,眞是覰得其情狀矣,此豈可以黨與治之哉?大臣言之,喉院繳還,三司力請,則可知輿情之難拂,王章之宜伸,而殿下一向靳允,上下相持。罪如此賊,而終未伸法,則亂臣賊子,換頭改面,無所知畏,懲討之不嚴如此,故元惡大懟,尙今偃息,刑政之失,當爲如何哉?更伏望亟收成命,仍令王府,設鞫嚴問焉。夏材曰,柱翼之凶,本不可以黨與論之,而聖敎以大爕·弼海,酌處以黨與之故,今於此賊,又欲用此例。春秋之法治亂逆,先治黨與,當時大爕等酌處,已是失刑,則今何可重爲之失刑乎?性吾曰,一奏再奏,上下相持,徒損國體,而臣之愚衷,唯知不獲請,則不可已也,惟願亟降兪音焉。商賢曰,今番三司之請,決不可不從,伏願更加三思焉。上曰,卿等之意,予已知之,卿等先退。裁量已熟,更無所爲敎,而如是相持,徒涉屑越,決不可改之矣。有防·祐源等曰,顧今水刺之時已過,瀆擾之罪雖深,而未蒙兪音,徒然退出,是豈臣等奉職之義乎?惟願亟允繳納之請焉。上曰,承宣則異於言責,三司之請若準,則繳還自在其中矣。曰,殿下一向靳允,上下相持,國體之虧損,分義之惶悚,已無可言,若是可已不可已之間,則臣等豈敢如是縷縷乎?夏材曰,人家譜冊,乃刊行廣布者,而柱翼,不滿於丙·丁之獄,無忌於文字之間,則況人所不聞不覩之處,安知無怨誹情迹之大於此者乎?臣等參在執法之地,若不準請而退,則其可曰有臣分乎?臣等寧被瀆擾之罪,此事不得請,則決不可止矣。時秀等曰,能賊之徑斃,至今爲國人之齊憤,而柱翼則不肯書一斃字,其凶肚逆腸,盡露於此一節矣。臣等所執,雖或可屈,王法豈可屈乎?上曰,予之裁量亦已熟矣,眞所謂移易不得者矣。卿等之力爭如此,若在可從不可從之間,則予豈可不從乎?昨夜之侵夜下備忘,此亦有所酌量者矣。弘履等曰,日已過午,如是相持,臣等之悚惶,已無可言,但願亟降一兪,使王法伸而臣分安焉。上曰,諫長所苦,尙未抉復乎?今見其貌,猶帶病色,而如是供劇,實有添痛之慮矣。夏材曰,臣之病勢,雖未抉痊,當此沐浴之日,揆以輿疾之義,豈敢言私乎?上命有防書傳敎曰,大司諫金夏材,見有實恙,許遞。夏材退出,上曰,予志牢定,終不可改,卿等其退去。弘履·等曰,半日力請,辭意罄竭,聖敎雖如此,而惟知不得請,則不可退矣。上曰,卿等所執旣如此,而日勢已晩,姑且少退,更爲求對,好矣。諸臣承命退出。上曰,右副姑留。柱老進伏,上曰,此備忘,持而出去,可也。柱老曰,繳納之擧,旣出於盡職,諸臣之爭,大可見公議,而臣亦有秉彝之同得,則何可遽然奉出乎?雖被譴罰,決不敢承命矣。上曰,然則置之。仍命退,承史以次退出。
庚子八月十二日辰時,上御宣政殿。輪對官入侍時,東部都事李應曄,東氷庫別提崔昌熙,西氷庫別提劉光濟,典設別提孫錫周,義盈庫別提趙時淳,同副承旨李亨元,假注書徐美修,記事官金廷龍·文采五,以決進伏訖。上曰,次次進前。應曄進前,上曰,職掌奏之。應曄曰,里門警守家垈打量矣。上曰,所懷奏之。應曄曰,所懷則無之矣。上曰,無斃瘼乎?應曄曰,別無弊瘼矣。上曰,該部民戶,未知幾許,而豈有無一弊之理乎?應曄曰,人口數二萬六千九百餘矣。上曰,酗酒鬪鬨等弊,亦無之乎?應曄曰,此弊則有之矣。上曰,然則俄何以無弊爲對乎?亨元曰,東部都事李應曄,奏對之際,擧措惝怳,職掌仰對,全不成樣,揆以事體,極爲駭然。本院請推之外,無他可施之罰,何以爲之乎?上曰,今番姑先推考,可也。出擧條上又曰,此後各別惕念,無犯罪科,可也。應曄退出,時淳進前。上曰,職掌與遺在奏之。時淳曰,職掌則蜜燭,而遺在,黃蜜五百七十五斤十四兩,白蜜四十五斤矣。時淳退出,昌熙進前曰,職掌則氷丁矣。上曰,遺在奏之。昌熙曰,無之矣。上曰,氷皆消融而然乎?一年所藏之氷,其數幾許,而用下亦幾許?昌熙曰,四萬二千三百丁,而用下六百丁矣。上曰,四萬丁內,只用六百丁,而謂無遺在,則其餘盡歸消融乎?亨元曰,東氷庫別提崔昌熙,下詢之下,本庫遺在,旣未仰對,氷丁數爻,亦不詳陳,事體未安,推考,何如?上曰,勿推,可也。出擧條昌熙退出,光濟進前曰,職掌氷丁矣。上曰,藏氷之數幾許?光濟曰,十三萬四千九百七十四丁矣。上曰,遺在幾許?光濟曰,四萬四千七百四十丁矣。光濟退出,錫周進前曰,職掌遮帳,而遺在則遮日大中小各一浮油遮五浮,揮帳二十浮矣。錫周退出,承史亦退。
庚子八月十二日巳時,上御誠正閣。軍士房承旨入侍時,右副承旨朴祐源,假注書徐美修,記事官金廷龍·文采五,以次進伏訖。上曰,夜下備忘,言于禮房,謄來,可也。賤臣承命出謄入。都監堂上鄭民始,自時敏堂役處入待。上曰,前後判付持入。賤臣承命出持入,上曰,前後草供,竝使來納後,留置閤外,入奏,可也。賤臣承命出,還入奏曰,草供竝置閤外矣。上曰,役事何時當訖?民始曰,今月內似爲蓋瓦,而土役·修粧等役,姑待明春,似好矣。上曰,與諸堂郞,商議爲之,可也。仍命退,諸臣以次退出。
庚子八月十二日初更,上御寶慶堂。右承旨入侍時,右承旨徐有防,假注書徐美修,記事官金廷龍·文采五,以次進伏訖。上曰,旣始請對,又稟門限,有如許前例乎?有防曰,臣雖愚迷,豈不知此等前例,而僉議適以爲異於伏閤,故有此擧矣。上曰,誰所唱首?有防曰,如都憲李者,屢經求對,而其言亦無異同矣。上曰,雖藥房求對,再啓可也,豈有如今日之擧乎?自今書揭院壁,俾爲考驗,而諸承旨則勿待罪,可也。賤臣承命出傳還入。有防曰,李亨逵,又違再牌矣。上曰,此則似然矣。有防曰,雖曰娚妹,而義絶已數十年,雖有一甥姪,而亦以大義絶之云矣,然承牌無路,方切惶蹙云矣。上曰,似難入來矣。有防曰,知申與首醫,尙今待令云矣。上曰,不過一時滯症,而今已快差矣。命書傳敎曰,左承旨李亨逵,今日不爲仕進,處義萬萬過矣。日前筵席之挺身請討,可見其心,況戚誼旣絶,又無私義之可論,卽爲牌招察任。又命書傳敎曰,文臣製述被抄居首及之次人員,考例施賞,捧傳旨。仍命退,承史退出。
上在昌德宮。停常參·經筵。
徐有防啓曰,藥房三提調,爲承候來待矣。傳曰,入侍。
蔡弘履啓曰,諸承旨·三司諸臣,來詣閤外求對矣。傳曰,入侍。
以左承旨李亨逵牌不進罷職傳旨,傳于徐有防曰,許遞,前望單子入之。
大司諫前望單子入之,蔡弘履落點。
承旨前望單子入之,鄭昌聖·洪檢落點。
傳于李亨元曰,新除授承旨,待下批牌招察任。
傳于鄭昌聖曰,承旨前望單子入之。
承旨前望單子入之,朴師崙落點。
傳于鄭昌聖曰,新除授承旨,牌招察任。
鄭昌聖啓曰,新除授右副承旨朴師崙,方在罷散中,何以爲之?敢稟。傳曰,敍用。
又啓曰,新除授右副承旨朴師崙,時在京畿坡州地,斯速乘馹上來事,下諭,何如?傳曰,許遞,前望單子入之。
承旨前望單子入之,金頤柱落點
傳于李亨元曰,新除授承旨,牌招察任。
又傳于曰,承旨房仍。
又傳于曰,軍士房承旨入侍。
李亨元啓曰,三司諸臣,來詣閤外,更爲求對矣。傳曰,更欲三思,退俟處分。
又啓曰,三司諸臣,更爲求對矣。
又啓曰,三司諸臣,更爲求對矣。
傳于洪檢曰,都承旨入侍。
傳于李亨元曰,禁府堂上前望單子入之。
同義禁前望單子入之,金夏材·任希敎落點。
李亨元啓曰,三司諸臣,更爲求對矣。
又啓曰,金吾諸堂,有稟達事,來詣請對矣。
以金吾諸堂·三司諸臣求對啓辭,傳于徐有防曰,入侍。
鄭昌聖·洪檢·徐有防·朴祐源·李亨元啓曰,伏以,嗚呼,今日擧措,此何事也?凶如柱翼,逆如柱翼,而殿下初不以凶逆治之,末乃以島配酌處。夫酌者,裁制輕重,斟量情法,其所罪犯,在於可殺不可殺之間,然後上可以酌處,下可以奉承,而今柱翼之罪,殿下其謂有一分可貸之端歟?嗚呼,丙·丁之逆,尙忍言哉?趾·述·任諸賊之凶名,聞者猶骨驚,而柱翼則不忍去爵號,能·簡·輅群凶之徑斃,國人所共憤,而柱翼則敢書以死字,以至於附記中語意,尤極凶獰,朝家之恭行天討,認之以世變,諸賊之自干天誅,謂之以犯人,顯然有爲凶徒稱冤之意。嘻噫,痛矣,渠亦今日臣子耳,豈忍以此等凶悖之說,萌諸心而筆之書乎?又若龜柱之劇逆,觀源之凶賊,或稱以罪不深重,或謂之尋常坐謪,覬其宥還,分送冊子,況其前後供辭,無非不滿不道之說,而一是能賊口業中傳法,事事叵測,節節凶慝,見之者髮豎,聞之者骨顫,則惟宜亟設嚴鞫,快施當律,而循例拿致,循例捧供,窮凶情節,不少究覈,遽下備忘,特命酌配,此所以臣等之繳還,三司之求對而不知止者也。二日兩對,衆口一辭,天聽逾邈,兪音尙閟,此何故也?嗚呼,近年以來,懲討不嚴,義理晦塞,至於今日柱翼而極矣。若又不置典刑,徑賜酌決,則將不知釁孽之徒,漏網之輩,跳踉綢繆,釀出幾箇柱翼,思之及此,寧不心寒?俄者三司請對之批,以更欲三思,退俟處分爲敎,而顒企移晷,尙無明命,繳還是急,相率齊籲。伏乞聖明,亟循群情,特許還收焉。答曰,俄者三思之敎,出於更欲深思之意也。彼柱翼,跡固罔赦,律或可貸,蓋以有弼·燮黨與之跡,無述·範主謀之贜。前旣貸律於弼·燮,今反用辟於柱翼,則是不特乖予一副當規模,後有尙論之士,論今日刑章,當曰如之何,如之何哉?今則思之又思,思已爛矣,雖謂之千思百思,可也。三猶惑焉,況至千至百者乎?更無可思之端,卿等勿復覆難,劃卽頒布。卿等處在喉舌,命令之下,阻搪爲事,得無關而不通之歎乎?藉令所下傳敎,眞有可爭之端,頒之朝紙,使中外咸知,然後可否之間,自有大同之論,毋敢更事瀆擾也。
傳于李亨元曰,三司求對之批,悉諭於院議之批,卿等止之。
備忘記,誅亂逆,先誅其黨與,蓋渠卽渠家諸賊之黨與也。法網太恢,倖而漏逭,至于今事機之始發,而潛計陰謀,狼藉呈露,三招對供,一辭輸款,直與渠伏法之叔姪弟兄,均是逆腸,所謂黨與之誅,不先於渠而何以哉?然而自丙·丁以後,朝家凡有誅討之政,但誅其主謀者一人,自餘黨與,咸貰其死,便成一副當規模,觀於述·範·量·格輩寘辟,大燮·弼海等貸律,而可驗其主謀·黨與之分,中外庶亦有以曉此意也。罪人洪柱翼,減死絶島圍籬安置。
鄭昌聖,以吏曹言啓曰,今此貞陵秋夕祭獻官,以前承旨南柱老改付標以入,而時無職名,令該曹口傳付軍職,何如?傳曰,允。
兵曹口傳政事,副司直南柱老。
以三司求對啓辭,傳于鄭昌聖曰,卿等之煩瀆不知止者,意安在哉?豈以隄防之或弛爲懼乎,抑以亂賊之不誅爲憂乎?鎭日守閤,惟事聒聒,予誠疲於接應,卿等奈不念之及此耶?昨者相箚之批及之,假令誅一柱翼,凡係明義正是之事,事已之後,玩愒偸惰,猶復若前,縱誅百柱翼,何所賴於隄防乎?能·量之徒,不億其種,呑舟之漏網,不止柱翼而已,此非予渾疑朝野也,益出於不得已之說。目今急務,莫先於鎭安,宜存認賊爲子之戒,寧忽推心置腹之方也。且以大體言之,渠魁之無恙姑捨是,致令餘醜,跳踉至此者,伊誰之故也?襲故錄前之啓,紙旣生毛,倣樣備例之章,見輒疾首,前此三司之地,曷嘗有一人之明目張膽,出位拔列者乎?彼明義一篇,雖謂之束之高閣,可也。或者少有事端,隨衆波蕩,有若陰謀駭機,迫在呼吸者然,徒爾矻矻於影子之孤雛,眞所謂怒蠅發劍者也,何所懲於亂賊乎?昨今事,予不欲索言,而卿等尤不免不誠實之譏矣。到今卿等,雖日上百啓,予所準備以俟者,惟是止之二字,卿等速卽退去,勿復求對。惟於必誅必討之義,久而勿忘,一此不懈,則可謂公法世道之幸也。
庚子八月十三日卯時,上御寶慶堂。軍士房承旨入侍時,左副承旨朴祐源,假注書徐美修,記事官徐龍輔·鄭東浚,以次進伏訖。上曰,禮房承旨,持祭報府入侍。出榻敎有防進伏,上命讀報府,有防讀奏訖。仍命退,承史退出。
庚子八月十三日辰時,上御宣政殿。藥房入診,諸承旨·三司諸臣請對,同爲入侍時,都提調鄭弘淳,提調金華鎭,副提調蔡弘履,右承旨徐有防,左副承旨朴祐源,右副承旨南柱老,同副承旨李亨元,記事官金載瓚·徐龍輔·鄭東浚,大司憲李,司諫李東郁,掌令李濟萬,副修撰李時秀·洪明浩,修撰徐鼎修·李性吾,正言沈商賢·李益烍,副校理金宇鎭,校理權以綱,持平林道浩,醫官吳道炯·徐命緯·崔宅中·慶成運·金成五,以次進伏訖。弘淳曰,昨日滯候,夜來,若何?上曰,似是一時之滯,今日則比昨有勝矣。弘淳曰,滯候猶未快勝,則令醫官入診,似宜矣。上曰,少間入診,可也。上曰,大司諫,何不入來乎?有防·祐源對曰,大司諫,夜承備忘記還入之敎,意謂已爲繳還,不知旋卽還下,俄者箚請設鞫,而姑不及入來矣。上曰,大司諫,誠不善爲之矣。昨日擧措,皆有不誠之失,而諫長事尤非矣。許多三司,今皆入來,則諫長獨不得聞知,而不爲入來乎?承旨似爲請罪矣。柱老曰,大司諫趙時偉,以昨日備忘記之乍入,認以繳還,陳箚到院,故以伊時旋卽還下之意,不捧原箚,卽爲入來事,連爲往復催促,而迄未入參於入侍之列,事體所在,不可無警,從重推考,何如?上曰,昨今事,都是不誠實。至於以求對事催促云云,前所未聞,豈是推考之事?亟施削職。不到之臺諫,該房替自當之,惟事催促,損體極矣,當該承旨,遞差,可也。出擧條上曰,卿等亦知之乎?昨日事誠非矣。申後旣下其止之敎,而往復之際,已至酉時矣,酉正復入求對之稟,不待發落,旋又以門限已迫等語,敢爲微稟,寧有如許事體乎?今日諫長,陳箚不進,而承旨以自下催促爲請罪之一端,不但諫長爲非,承旨亦非矣,命下標信。上曰,同副承旨持此摽信,建陽門留門,藥房提調,使之出去也。弘履·有防·祐源等曰,臣等愚迷之極,誤稟門限,下情雖急於警咳,而事面自歸於妄率,萬萬惶悚,不知所措矣。上曰,其停其否,在於臺閣,則政院只當奉而頒之而已,其可阻搪耶?弘履等對曰,臣等自承備忘,不勝憂憤,未敢直爲頒布,只願卽許反汗,故自犯於瀆撓之罪矣。祐源曰,此非一向靳持之事,罪人之凶圖逆節,直是極逆,則豈可以謂以黨與而有所參恕耶?臣等繳還之外,更無所達矣。有防曰,臣等忱誠未孚,兪音愈邈,而苟使國有常憲,則逆如柱翼,而寧有不得置法之理乎?臣等職在出納,雖甚蒙迷,其豈敢頒此備忘乎?弘淳曰,自上雖已處分,而自下豈敢奉承乎?但政院則旣承屢敎,似當頒布後爭執矣。上曰,無多言,速爲頒布後爭難也。政院頒布,則朝廷共知,而乃爲齊聲爭執,事面當然,而今則不爲頒示,直請繳納,誠過矣。有防·祐源等曰,臣等職忝惟允,猶不能繳還,則在外諸臣,其何以請還而蒙允乎?臣等決不敢奉承矣。上曰,諸承旨先退,三司進前。曰,臣等昨登前席,縷縷陳達,退伏閤外,顒俟兪音,而終晝竟夕,天聽益邈,此臣等言拙誠薄,未格天心之罪也。永夜繞壁,坐而待朝,今幸復得登對,臣等與諸承宣,同聲之請,卽臣分民彝之所當然者,惟願亟允臣等之請焉。天下之不可屈者,法也,王者之不可私者,法也。今有必討之逆,而身爲執法之臣,不得請之前,其豈有退去之理乎?至於瀆撓之罪,臣固不敢辭也。上曰,今日之答,又將如昨日,卿等退去。曰,臣請以備忘中所敎者,仰復可乎?臣等昨承備忘,讀到黨與之句,臣等實有所不敢曉者矣。今此柱翼之凶肚逆情,在諸賊,卽主謀也,窩窟也。雖以丙·丁處分言之,主謀者必誅,窩窟則罔赦,前後鞫案,歷歷可考,而柱翼爲謀主而獨逭,爲窩窟而不誅,竝與其窮凶情節,而初不得究覈一二,而遽爾酌處,則臣竊恐黨與二字之敎,不足以服臣民之志,而有以啓亂逆之心矣。臣等目見刑政之失當,至於此甚,而其欲不爭得乎?以綱曰,今以幺麽一柱翼,承宣爭之,三司執之,連日叫閽,屢瀆天聽,雖以國體言之,其爲乖損,當如何哉?宇鎭曰,上下相持,今至二日,而國體之損傷,王法之乖謬,益無餘地,臣等之憂悶罔措,愈往而愈切矣。鼎修曰,今日此逆,有萬可誅,無一可生,而前後四供之出而已成一副之斷案矣。今不但未施當律,至其次第情節,亦不得一一窮覈,若使今日臣子終不能反汗而止,則其將何面出見國人乎?惟願速賜兪音焉。時秀曰,凡自有法以來,逆如柱翼,妖如柱翼,而豈有不伏王章者哉?柱翼必討之罪,前後登筵,言竭辭窮,不能亟回天聽,而連日瀆撓,只傷國體,臣等非不知萬萬悶迫,而不得請之前,其何可退去乎?上曰,承旨持此備忘,出去頒布後,爭執,可也,覆難,可也。承旨先爲出去也,僉曰,臣等雖不能積誠回天,而決不可奉而退去矣。上曰,雖不持去,姑先退出,可也。有防等退出,上曰,昨日政院與三司,同爲爭執,過矣,政院惟當頒布而已也。上曰,待政院頒布後,三司爭執,可也。宇鎭·鼎修·時秀曰,政院雖爲頒布,而臣等只請反汗矣。若不得反汗之命,則今日如昨日,明日又如今日,一日二日,終無出場之日矣。上曰,處分之初,非不裁量斟酌矣,今非如是固執之事矣。予則昨日下敎之後,無他可答之語矣。曰,凡於可否從違之間,酌其事宜,量其輕重之謂酌量也。今此柱翼,凶肚已破,逆節盡露,只可以誅之鋤之,有何可酌可量之事,而有此酌量而處分之敎乎?事在不可已之地,則初無可從不可從之可論,臣等只俟兪音之外,無他可達之辭,決不敢退去矣。上曰,雖日日請對,終不過如是而已,徒損國體,亦豈不爲悶乎。曰,臣等不誠之罪,固萬萬惶悚,而今日則雖被重譴,所請之事,不得允則其何敢中止乎?殿下凡於懲討之政,每不嚴斷,故宿草復萌,伏火更燃,至於柱翼事出而極矣。今又治之不嚴,失之太寬,則方來之憂,容有旣乎?明浩曰,此罪人之情節,豈有一毫可恕之事,而有此酌處之命耶?敢以凶逆之職號,登諸刊行之文,而至於附記中,凶言逆情,尤令人髮豎骨靑。此其罪有不容誅,而反施以島配之律者,豈非失刑之大者乎?道浩·商賢曰,若是可已不可已之事,則臣等何如是歷日求對,苦口力爭,自歸瀆撓之罪乎?請賜兪音,以從臣等之請焉。益烍曰,亂逆不可不誅,王法不可不嚴,惟望快從諸臣之請。宇鎭曰,承旨旣不能繳納,則臣等反汗之請,尤不可少緩。雖承退去之敎,而臣等決不可奉行矣。鼎修曰,如是相持,臣等之罪,固所自知,而目見國賊之未誅,而身居三司者,豈可不得請而退去乎?柱翼之罪,國人之所共誅者,而今殿下,屈法而傅生,然則亂逆終無可治之日,而王章終無可伸之時耶?亟降兪音,千萬顒祝。時秀曰,兪音愈閟,而群情轉益罔措矣,伏乞特許所請焉。祐源曰,此賊若不得嚴覈置法,則亂逆何所懼而不起乎?顧今國勢岌嶪,人心狃安,而懲討之政,又若是不嚴,則宗國之憂,當如何哉?曰,人臣與此賊,不可俱生,不得請則不可退矣。上曰,速爲退去,可也。豈可終日坐應乎?今無容更議矣。參量裁酌,予思已熟矣,今雖許之,而繼又還下,豈不不誠之甚乎?萬無還收之理。上下相持,自非美事,且異於伏閤,而如是爭難,有關體面,卿等退去。曰,亂逆斯得而未及究覈,遽爾酌處者,天下寧有是哉?宇鎭·鼎修·時秀·性吾曰,國有賊而不得治之,則三司之臣,豈敢不得請而遽退耶?此賊未置辟之前,臣等不可止矣。上曰,昨日大臣之批,旣諭矣,此後隄防之政,無係於一柱翼之處分矣。曰,逆如柱翼,惡如柱翼,而罪止於此者,自有國法以來,所未有之事也。上曰,前後囚供,終始抵賴,雖一日百問,徒貽上下之勞,而終無究覈之道矣。僉曰,其所抵賴,尤極凶獰,此固萬戮猶輕也。上曰,退去。徒傷事體,退而爭執,可也,政院,似當頒布矣。曰,聖敎必欲使之頒希,臣等尤切悶迫,如是仰請者也。上曰,上下相持,殊非美事,雖日日如此,而終不可許之矣。曰,臣等不誠之罪,固萬萬惶悚,先被不誠之罪,而得承收還之命,則臣等當以罪爲榮,而更無餘憾矣。上曰,筵中相持,尤屬可悶矣。宇鎭·鼎修曰,進伏筵席,猶不能得請,則退上文字,尤何望蒙允乎?大臣陳箚,承宣繳納,三司守閤,則可見擧國之同憤,今何可若是靳許乎?極知惶悚,而惟望亟允焉。上曰,退去。予無更答之語矣。曰,渠豈不知杖死·杖斃之各異,龜柱·觀源之爲逆,而乃敢曰不知耶?節節凶肚,萬萬巧惡,而今不得以罪之者,在刑政,果何如也?上曰,何時可退耶?其速退去。宇鎭曰,國法之掃地,世道之憂虞,已無餘地,臣等職在三司,只知唯唯而奉承,則將安用三司爲也?曰,國人皆曰可殺,而終使之生出獄門者,有法以來,亦有是否?僉曰,臣等今雖不得已退去,而繼當以文字,仰請矣,惟望兪允焉。上曰,退去則予豈無更思之道也?三司以次出。弘淳請診候,道炯入診後,奏曰,脈候左三部,緊而帶數,右三部,沈而少遲,滯候似未快勝矣。上曰,然則昨日湯劑,今日更爲進御,何如?道炯曰,誠得當矣。上曰,大司諫前望單子入之。命退,諸臣以次出。
庚子八月十三日辰時,上御寶慶堂。禮房承旨入侍時,右承旨徐有防,假注書徐美修,記事官徐龍輔·鄭東浚,以次進伏訖。上曰,兼春秋一人,使之入來,下番則先退,可也。東浚退出,賤臣承命出,與文采五偕入進伏。上命有防讀諸道穀簿,有防讀奏數道穀簿。上曰,此簿,注書出去,精書以入,可也。仍命退,承史退出。
庚子八月十三日酉時,上御宣政殿。金吾諸堂·三司諸臣請對入侍時,判義禁蔡濟恭,同義禁李聖圭,大司憲李,行大司諫蔡弘履,司諫李東郁,掌令李濟萬,校理權以綱,持平林道浩,副校理李益烍·金宇鎭,修撰徐鼎修·洪明浩,正言沈商賢·李性吾,副修撰李時秀,同副承旨李亨元,假注書徐美修,記注官張顯慶,記事官文采五,以次進伏訖。上曰,卿等緣何請對?濟恭曰,喉院·三司,昨有求對之擧,臣等在外,雖未知裏面,意謂有酌處之命而然矣。俄伏見政院所頒,則果是酌處傳敎矣,殿下豈可如此乎?王法至嚴,太阿在手,顧此一柱翼處分,何所持難?諸三司請對,何等擧措,而以殿下英明,何不念此,使彼諸臣鎭日伏閤,有若國有大事者然,其傷國體而駭聽聞,當如何哉?柱翼逆腸,國人皆曰可殺,旣謂之逆,則焉有傅生之理乎?臣等待罪獄官,決不敢奉行矣。上曰,有大爕·弼海之前例矣。濟恭曰,雖未知其問事故之如何,而伊時奉承者,臣亦莫曉,名曰逆賊,而只施卄五度刑,遽命發配,則亂逆何所知懼乎?上命讀俄下傳敎,亨元讀奏訖。上曰,果如此傳敎矣。大抵今日世道,何爲而有此柱翼乎?世道之底定,尙無其期,天下事根本不立而能做何事?然而今日之不可以處分者,一者大燮·弼海,旣傅生議,則今不可異同,二者柱翼逆節,特其影子,則此不必施法,三者連年鞫獄,伏法旣多,則亦不可不念,四者務在鎭安,思量已熟,則今無容更議,五者適値齋日,將事隔宵,則今不當用刑。此皆有斟量損益者存焉,不徒爲臆說而已也。濟恭曰,縷縷五條之敎,非不誠然,而所謂斟量者,罪在可殺不可殺之間,然後乃有所裁酌矣。今此柱翼,則彰露無餘,更無疑端矣。上曰,卿等所請,果是何事?濟恭等曰,爲先收還傳敎,設鞫得情,是臣等之請也。上曰,旣是嚴鞫,則與設鞫何異?卿之問目,亦已好矣,今雖委官往參,更何加此?濟恭曰,昨今施刑,雖不歇杖,亦不過循例法杖,則豈可取服乎?目今朝廷擧措,誠爲重大,殿下何不體念卽允乎?上曰,此特枝葉,而自下擧措,誠甚過重,此予所以有止之之敎也。濟恭曰,殿下雖歸之枝葉黨與,而渠旣自干天誅,則亦何可以枝葉治之乎?丙·丁諸賊,至今思之,不覺心寒而骨冷。殿下試思之,今有人,同心右袒於欲害其親,而爲其子者,晏然不知爲讎,則此豈人理乎?臣等,卽殿下之子也,柱翼,卽是同心右袒者,而臣等視若尋常,不思必報之道,則其可曰有秉彝者乎?殿下雖以好生盛德,欲傅生議,而臣等則決不敢奉承矣。上曰,當更思處之,卿等先退。濟恭曰,旣下是敎,伏願更勿疑難焉。上曰,此則不誠實矣,予豈如是?濟恭·聖圭退出。曰,臣等俄承傳敎,有不誠之敎,臣等之不能嚴懲討,厥罪大矣,此則請被重譴,而至於俄下傳敎,則亟命收還,是臣等所顒祝者矣。弘履曰,臣之見職,旣出特簡,則臣之沐浴之義,尤別餘人,伏願亟賜處分焉。上曰,討逆之義,豈以特簡與否而有所加損也?俄於判金吾之奏,亦不處分,卿等縷縷之請,豈可當判金吾一言耶?曰,臣等言辭,雖甚拙訥,至於懲討之義,亦有秉彝之同得者,伏願更加三思焉。以綱·宇鎭等曰,柱翼罪惡,亦旣屢陳,今則辭窮意竭,別無可以仰達者,而惟願亟允禁堂之請焉。上曰,鎭日相持,上下俱疲矣。宇鎭等曰,屢日瀆擾,誠甚悚悶,而至於臣等,雖終夜竟日,何憚其勞乎?惟知不得請,則不敢止矣。上曰,明日是明陵齋日,且自內當將事,不可以用刑。再明乃常參,當更量博詢而處之矣。仍命退,諸臣以次退出。
庚子八月十三日初更,上御寶慶堂。禮房承旨入侍時,右承旨徐有防,假注書徐美修,記事官文采五·徐龍輔,以次進伏訖。上曰,注書出去,修入筵說。賤臣承命出。上命采五持院議批答正書者入來,采五承命出還入。仍命退,承史退出。
上在昌德宮。停常參·經筵。
自辰時至酉時,灑雨下雨,測雨器水深二寸五分。
藥房都提調鄭弘淳,提調金華鎭,副提調鄭昌聖啓曰,伏未審日間,聖體,若何?王大妃氣候,益有差勝之節乎?臣等率諸御醫,趁早入侍,仰承諸節爲宜,惠慶宮氣候,何如?臣等不任區區憂慮,敢來問安,竝此仰稟。答曰,知道。
王大妃殿·惠慶宮·中宮殿,藥房口傳問安。答曰,知道。
徐有防啓曰,明日乃是朔望日次常參矣,經筵,何以爲之?敢稟。傳曰,停。
傳于徐有防曰,軍士房承旨入侍。
傳于鄭昌聖曰,禮房承旨馳詣宗廟·永寧殿·永禧殿·景慕宮,左承旨洪檢馳詣元陵,奉審摘奸以來。
傳于朴祐源曰,史官一員待命,騎馬一匹立之。
傳于徐有防曰,奉審承旨入侍。
傳于李亨元曰,承旨房仍。
吏曹口傳政事,檢閱單李集斗。
朴祐源啓曰,明日常參時,六曹長官,當爲進參,而吏曹判書李福源病不進,工曹判書具善復未肅拜,待開門,竝卽牌招,何如?傳曰,允。
金頤柱,以吏曹言啓曰,今此崇陵忌辰祭獻官,前承旨李亨逵塡差,而時無職名,令該曹口傳付軍職,何如?傳曰,允。
兵曹口傳政事,副司直李亨逵。
庚子八月十四日辰時,上御寶慶堂。軍士房承旨與玉堂上下番同爲入侍時,校理金宇鎭,副修撰李時秀,左副承旨朴祐源,假注書徐美修,記事官文采五·徐龍輔,以次進伏訖。上曰,下番所授冊子,校正幾許?時秀曰,姑未及校正矣。上曰,然則下番先退。時秀退出。上曰,俄者奉審傳敎中,永寧殿一體奉審事,添書,祭報府亦爲持入。賤臣承命出傳,持報府還入。上曰,明日常參進不進擧案,捧幾許,知入,而兵判,使之今日省記。賤臣承命出傳,還入奏曰,刑判李性源暑進,吏判李福源病不進,此外擧案,姑無來呈者云矣。命書傳敎曰,不過微眚,可責來效,前翰林李集斗敍用,仍令該曹口傳付職。上曰,在外玉堂幾人,知入。賤臣承命出,還入奏曰,校理姜彝正,副修撰李兢淵在外云矣。命書傳敎曰,出身二十餘年,而出入冑筵,又近二十年,獨此落拓,極甚沈屈,況通亞長已久,適又有窠,副校理李益烍,承旨除授。上曰,新除授承旨·翰林,竝牌招察任。出榻敎又命書傳敎曰,詞訟劇務,不可數遞,前右尹洪檢,仍任前職,禁堂前單點下勿施,亦爲仍任。仍命退,諸臣退出。
庚子八月十四日辰時,上御寶慶堂。藥房入診入侍時,藥房都提調鄭弘淳,提調金華鎭,副提調鄭昌聖,記事官金載瓚·文采五·徐龍輔,醫官吳道炯·徐命緯,以次進伏訖。弘淳曰,夜間聖體,若何?上曰,夜則有勝矣。王大妃殿氣候,若何?上曰,一樣矣。惠慶宮氣候,若何?上曰,一樣矣。上曰,今日則湯劑,停止,何如?口味亦有勝,而但寢睡不穩,似是血分不足之候矣。道炯對曰,湯劑則停止,時進靑茶之屬,好矣。寢睡不穩,似因日氣蒸濕而然矣,待生涼,徐進湯劑,好矣。上曰,生脈散,何如?道炯曰,每以進御人蔘爲難,而今則暑濕纔退,新涼欲生,生脈散入七分重人蔘,略略進御,則必有斡旋開利之功矣。命書榻敎曰,正氣散,自今日停止,生脈散,入人蔘七分,一貼煎入。上曰,吳道炯,今老矣,誰可代者乎?方外有可合人否?弘淳曰,其老可惜,而方外術業,絶無入聞者,誠甚憂悶矣。命書傳敎曰,禮房承旨馳詣宗廟·永禧殿·景慕宮,奉審摘奸以來,左承旨馳詣元陵,奉審摘奸以來。又命書傳敎曰,史官二員待命,騎馬二匹立之。命退,諸臣以次出
庚子八月十四日巳時,上御寶慶堂。奉審承旨入侍時,左承旨徐有防,假注書徐美修,記事官文采五·徐龍輔,以次進伏訖。上曰,奉審,何如?有防曰,各處奉審,竝皆無頉矣。上曰,新除承旨入來乎?有防曰,俄見其入來,而姑未謝恩云矣。上曰,同副承旨入侍。出榻敎益烍進伏,上曰,庚辰登科乎?益烍曰,庚辰人日製矣。上曰,曾經說書乎?益烍曰,然矣。上曰,年來不知作何狀矣。益烍曰,臣於其間,禁錮有年,而恩敍屬耳矣。上曰,然乎?仍命退,諸臣以次退出。
上在昌德宮。行常參,停經筵。
朴祐源,以都摠府言啓曰,今日入直內三廳武兼禁軍及軍兵等,當爲中日習射,而宣政殿親臨常參相値,不得爲之之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于徐有防曰,禮房承旨入侍。
傳于鄭昌聖曰,大臣留待。
又傳于曰,大臣入侍。
又傳于曰,軍士房承旨入侍。
有政。吏批,判書李福源牌不進,參判徐浩修進,參議鄭志儉進,承旨徐有防進。以金履禧爲校理,李鼎運爲副校理,李昌漢爲修撰,尹行修爲副修撰,尹昌胤爲尙衣僉正,李鳳模爲監察,李昌中爲刑曹佐郞,盧廷良爲典籍,書狀單沈商賢,依定式還差,直閣單金宇鎭,右尹洪檢,仍任事承傳。
兵批,判書李衍祥病,參判李聖圭入直進,參議金文淳病,參知申大升病,承旨李益烍進。副司直金夏材·朴師崙·權以綱,副司果徐鼎修·李時秀·洪明浩·洪樂淵。
傳于李亨元曰,試射事,從當下敎,而諸宣傳官,一竝記過,再明日試射處所,待令。
徐有防啓曰,京畿監司李鎭衡,依下敎來待矣。傳曰,入侍。
又啓曰,玉堂上下番俱空,事甚未安,多臺處置,不宜經宿,而校理姜彝正,副校理李鼎揆,修撰李兢淵·李昌漢,副修撰尹行修,俱在外,校理金履禧,差祭未及入來,將不得擧行,有闕之代,政官牌招開政差出,待下批,仍卽牌招察任,何如?傳曰,允。待開門牌招開政。
李亨元啓曰,卽伏見黃海監司趙尙鎭狀啓,則黃海水使金相台身死之後,密符,使水營帶率裨將吳大豐賫納云,而吳大豊,行到中路,謂有身病,莫重密符,敢使狀啓陪持替呈者,事未前有,萬萬痛駭,後弊所關,不可無從重科治之擧,分付該道道臣,各別嚴處,何如?傳曰,允。
又以兵曹言啓曰,五衛將李輯,猝得關格之症,症形危篤,時月之內,萬無起動供職之望,呈狀乞遞。宿衛輪番之任,不宜久曠,改差,何如?傳曰,允。
徐有防,以奉常寺都提調·提調言啓曰,東籍親耕田所種皮黍·皮稷兩種,今八月念間,當爲成熟之意,敢啓。傳曰,知道。
吏曹判書李福源疏曰,伏以銓衡,至重任也,以臣迂闇之姿,兼此廢痼之疾,初豈有一分承受之望,而恩激於前,義迫於後,拚死一肅,遂當政席,以戶庭難致之身,而出入於禁闥之間,以閒漫亦辭之心,而冒沒於權要之地,去就郞當,情跡乖舛,反省多恧,人其謂何?噫,士生於世,難逢者時也,難致者位也。聖人在上,化理淸明,可謂逢其時矣,榮銜及身,責任殷重,可謂致其任矣。使臣而縱乏可堪之才具,苟無難强之疾病,則豈不欲勉竭駑鈍,圖報涓埃,以少塞德意之萬一,而天之所癈,力不從心,雖欲耐久行公,其勢實無奈何。況臣杜門伏枕,十年于玆,束帶赴朝,其日可數,兩班官員,絶罕識面,官方政格,漫不經意,乃於癃癈之餘,猝當銓選之事,卽無論甄別流品,激揚淸濁,以此不磨之鏡·無星之秤,將何以應接人客,辨其貌之老少長短,按閱簿籍,考其仕之久近勤慢乎?此亦不能,何以爲政,政官而不能爲政,斯亦虛銜而已,尙安用假借羈縻爲哉?口傳之命,雖不敢推諉,而心目俱暗,名面都忘,一望排擬,思索移晷,種種窘態,有愧政吏,凡在觀聽,所共憫笑。日昨傳敎中,些無苟簡之敎,與臣實狀,大不相侔,日月之明,猶未俯燭,區區情實,誰爲仰徹?此臣所以夙宵惶懍悶迫,不知躬之所措者也。或謂重任不可數改,旣出不可復辭,則是有甚不然者。始意其可强而授之,終知其不可强而改之,改其人者,政所以重其任也。昔者之出,畏得逋慢之罪也,今者之辭,畏得瘝曠之罪也,出與辭雖異,而其爲畏罪則同也。至於夤緣一出,委蛇不去,外托分義,內戀榮祿,無其實而受其名,以銓曹爲養病之防,則萬萬非義之所敢出也。堂堂聖朝,才彦林立,而乃以病昏不事事之一賤臣,備數充位,苟度時日,上乖綜核之實政,下負逡巡之初心,公私狼狽,非細故也。前後政命,輒以病辭,今以常參有召,而又未克祗承,跡涉怠慢,罪合誅譴。伏惟殿下,天地於臣,父母於臣,窮隘之情,宜無遺照,切至之懇,庶幾曲循。伏望聖慈,俯賜憐察,將臣所帶銓任,亟行鐫免,仍命有司重勘臣違傲之罪,使天工無曠,國體無損,亦使殘疾賤品得以安意調治,不勝大願。答曰,省疏具悉。可强而曷云難强?重任則決難輕解,卿其勿辭,入來開政。
敎咸鏡監司鄭昌順書。王若曰,凡今觀察諸道,其惟古二千石之治,念彼沛豐舊邦,誰任我廿三州之責?寔出上簡,豈曰外輕?惟卿祥雅其姿,贍敏之識,鯉庭之訓早襲,孝子肖兒,鳳池之武相聯,賢兄難弟。久矣處三司之列,文學言議之可觀,間常分百里之憂,才猷幹局之薄試,勞殫拭玉,已著使四方之譽,秩隆橫金,每擬當一面之寄。眷言關北一路,寔是海東重藩,同周家之豳·岐,王跡攸始,若禹貢之梁·雍,地利莫如。山接穹廬,警烽煙之夕奏,雲護仙寢,愴衣冠之月遊,俗强而頑,朝廷之敎化未究,地遠且大,方岳之責任尤專。近者關防之漸隳,簫然郡邑之亦弊,陸海之利寢竭,公私之蓋藏俱空,水火之災荐仍,南北之接濟政急。靡甘錦玉,每勤北顧之憂,歷數簪紳,疇宣東漸之化。適本任之告闕,果僉擧之屬卿,玆授卿以咸鏡道觀察使·兼兵馬水軍節度使·巡察使·咸興府尹,卿其益單乃心,勿替朕命。武力卽俗習所尙,宜奬弓馬之材,文敎迺王化之原,毋廢俎豆之事,軫遠猷於撤土,益修城壕,戒小釁於爭桑,謹守彊界。黜陟三考,豈剛柔之吐茹?利害一方,許便宜之裁斷。凡諸稟奏,亦有典常,於戲,簡以制煩,且先觀其大體,寬能容衆,毋徒事於太剛。往護北門,寧忽推轂之意?行過鐵嶺,益勉叱馭之忠,故玆敎示,想宜知悉。
同義禁洪檢疏曰,伏以臣之所帶金吾兼銜,與同知事臣任希敎,有親査應避之嫌,而昨因奉審有命,返命爲急,旣入闕矣,雖不得不一例肅命,在下當遞,法典所載,玆敢略入文字,仰瀆崇聽。伏乞聖明,特命有司照例遞改,以存公格,不勝幸甚。答曰,省疏具悉。疏辭,下該曹,稟處。
庚子八月十五日子時,上詣璿源殿。自內行祭罷後,乘輿還內。軍士房承旨,駕前入侍時,右承旨朴祐源,假注書徐美修,記事官徐龍輔·李集斗,以次侍立訖。上曰,本兵扈衛排立者,除標信使之解嚴,可也。仍命退,承史以次退出。
庚子八月十五日辰時,上御宣政殿。常參入侍時,行都承旨鄭昌聖,左承旨徐有防,右承旨朴祐源,左副承旨金頤柱,右副承旨李亨元,同副承旨李益烍,記事官金載瓚,假注書徐美修,記注官張顯慶,記事官李集斗,以次進伏訖。領議政金尙喆進前曰,日間聖體,若何?上曰,一樣矣。尙喆曰,王大妃殿氣候,何如?上曰,一樣矣。尙喆曰,惠慶宮氣候,何如?上曰,一樣矣。尙喆曰,柱翼罪惡,今已彰露無餘,則自上非不燭其情節,日昨傳敎,至有推心置腹,則臣等亦非不知聖意,而至於三司之固爭,可見公議之難拂,今日常參,乞賜處分焉。上曰,向與卿等,已有所云云,今無容更議矣。左議政徐命善曰,臣等非不知聖意所在,而奈此三司之爭執何哉?上曰,可從則卽允,有何相持也?尙喆曰,卽今日屆中秋,農務別無可言,而錢貴穀賤,至於募軍輩,不願受米云,以此推之,年事則可喜。然故無論京外,錢道孔艱,率皆賤米而貴錢,外邑結錢,以米代捧之意,分付八道,民若願之,則以此知委,似好矣。上曰,卿等之意,何如?命善曰,前則歲歉而捧錢,出於爲國,今者年登而捧米,出於爲民,從民願爲之,則民國俱便矣,問于各道道臣,則似好矣。右議政李徽之曰,從便爲之,則無妨矣。上曰,以米代捧之際,如有浮費,則還爲無益,未知如何。尙喆·命善曰,民若願從,則有何弊端也,上曰,且其細密爲之,亦似難矣,今年則仍舊貫,好矣。尙喆曰,聖意則好矣,俄與鄭民始,亦有所酬酢矣。上曰,民若願從,則可從矣。第問諸道臣,而勿以朝令,私以卿等之意問之,可也。戶判之意,何如?兼戶曹判書蔡濟恭曰,從民願爲之,則民似爲便,而第以結米爲定,朝令一出之後,毋論豐歉,一以庚子例爲言,仍行結米,則民弊有不可言,臣意則似難矣。尙喆曰,今年則雖豐,而此後水旱,亦不可知矣。上曰,誠甚悶懼矣,天意何可知乎?尙喆曰,任經費者,所當各別留意矣。濟恭曰,別營事,誠悶矣。貸來惠廳·北漢·江都·南漢者,今盡告罄矣。尙喆曰,關西監營,例有別備錢,而每當監司遞等,別備五萬兩之數,亦或有準此數貿木以置之規,而或當國家有故之時,毋論錢木,輸取以用矣。今番重建都監,則所謂關西木,盡皆麤短不堪用,旣已輸致者,無所歸屬,分排出給於各軍門·兵戶曹等處,使之區處,則似好矣。上曰,各軍門尺短布,已是極弊,而又添關西尺短木,則日後每托關西尺短,混以換美,其弊將至於無窮,豈非重難乎?大抵關西之以木別備,已極怪駭,其時監司,誠無形矣。濟恭曰,先大王亦以此事,終涉苟且,有所下敎,大哉王言,至今欽誦,而別備則自其中,用於國用,自經費,切勿取用事,至於揭板矣。故相臣吳命恒爲西伯,別備萬兩而歸矣,次次加數,自廟堂,至於勒定五萬兩,揆以國體,大爲損傷。其後趙儼則有排朔磨鍊者,具允鈺則取殖以用者,殆近三萬緡云,而大抵堂堂朝廷,取用此物,終涉苟且矣。上曰,無論五萬十萬,旣以別備預得羡餘,則元非朝家所可取用,先大王下敎,誠是大哉王言。以此遵行,上而無苟且之嫌,外而有公用之裕,是所期也。向時則無虛實相蒙之弊云矣,今則四萬五萬之時,亦豈有如前無弊之理乎?,僉曰,上敎誠然矣。尙喆曰,目下收殺之道,依此區處,然後可以爲之矣。上曰,以價代捧乎?空爲發賣,似好矣。僉曰,然則目下之用,亦多難便矣。上曰,時敏役事誠悶悶,而斫木事亦難矣。命善曰,二萬兩則可以了當矣。上曰,出去議之,可也。尙喆曰,然則謹當退而相議矣。上曰,好矣。尙喆曰,朝臣之便服赴衙,自有朝家禁令,而近聞多不擧行,此雖一事,其爲關國綱,大矣。如或一向襲謬,有駭聽聞者,臺諫何可不論,廟堂亦豈默然?爲先各別嚴飭,無至抵罪,何如?上曰,依爲之。出擧條徽之曰,臣於完豐君濬爵號事,有可仰達者矣。宗親爵號,必隨其外家姓貫,自是前例,而且完豐二字,卽故元勳李曙之爵號,故本家方欲改定云,事理似然,分付銓曹,使之改啓下,何如?上曰,依爲之。出擧條濟恭曰,臣於再昨入侍,已有所奏,伏承商量爲之之敎,而退以恭俟,俄者下敎於大臣者,大異臣所承聆之敎矣。向以不誠實爲敎,而又何如是耶?伏願三思焉。上曰,意在酌處,無容更議,而旣不知根因,渠以杖斃爲主,則設鞫何爲?三司似或更爲發啓,而亦有南泰績已例,一次加刑,未爲不可耶?僉曰,然矣。上曰,嚴鞫與設鞫無異,更爲盤問,可乎?濟恭曰,自臣府,此則當擧行,而向後將何以下敎耶?末乃置之,則國體不嚴矣。尙喆曰,更何有如柱翼者乎?上曰,以杖死等字嚴問,終歸文字罪人之科矣。俄者戶判,亦以庚子折米之例爲言,而文字罪人,亦以庚子例爲言,則亦豈好耶?濟恭曰,戶曹補階板及略干木物,置之於守禦聽庫舍矣。今則無他移置之處,不免有露置腐傷之慮,事甚可悶。保民司,屬之刑曹,而刑曹則無所緊用,若以此移屬於戶曹,庶可有從長區處之道,故敢此仰達矣。上曰,依爲之。出擧條禮曹判書徐有慶曰,臣雖無職掌之可奏,而唯彼罪人洪柱翼,眞贜畢露,皆曰可殺,尙貸一律,非不仰好生之德,而大臣·三司之請,公議可見,明賜處分,然後人心底定,反側自安,今日則亟降允兪焉。上曰,已屢諭於前後三司矣。右尹洪檢曰,俄以柱翼事,上下酬酢,臣亦聞之矣。或近文字之抉摘,至有難愼於設鞫,臣非不知聖意,而臣以獄官參見,則渠之護惜凶逆,昭不可掩,此而寬貸,則世道不得鎭安。古聖王,用法於用處,故更無犯者,伏願更加三思,明正典刑焉。上曰,已諭於諸臣矣。大司憲李等曰,柱翼之尙不處分,不勝憂慨,敢此更陳矣。上曰,三司合啓,乃是源頭,而何爲徑發此啓也?曰,俄以柱翼先啓停當矣。尙喆曰,合啓爲重,而卽今臺臣,大失體矣。上曰,今日入侍三司,一竝從重推考。出榻敎大司憲李,行大司諫蔡弘履,司諫李東郁,掌令李濟萬,持平林道浩,正言李性吾·沈商賢曰,臣等俱以無似,本不合於淸朝耳目之任,而懲討方嚴,他不暇顧,相率登筵,而連日求對之餘,只以目下事爲急,未及傳啓,徑陳所懷,先後倒置,誨責截嚴,致勤問備之敎,壞損臺體,於是尤大矣,臣等以此情踪,其何敢一刻晏然於臺次乎?請命遞斥臣等之職。上曰,勿辭。頤柱曰,大司憲李等,再啓煩瀆,退待物論矣。上曰,知道。昌聖曰,常參·朝會,事體何如,而戶曹正郞李壽仁,以無啓事,空然上殿,擧措可駭,本院請推之外,無他可施之罰,何以爲之乎?上曰,推考,可也。出擧條尙喆等曰,玉堂何爲隨臺諫竝退乎?上曰,此則大段非矣。昌聖曰,兩司雖因損體,被推引嫌退待,而玉堂之一時竝出,未免疎率,入侍諸儒臣,一竝從重推考,何如?上曰,依爲之。出擧條上曰,若有餘臺,則處置之地,好矣。昌聖曰,竝無一人矣。有防曰,諸玉堂,一時起伏於臺諫避嫌,故不得請罪諸臺矣。上命有防書傳敎曰,以此以彼,所失大矣,入侍玉堂,一竝遞差。昌聖曰,玉堂上下番俱空,臺諫處置,亦不可經宿,政官卽爲牌招,有闕之代,開政差出,何如?上曰,依爲之。出擧條上曰,繖扇侍衛,隨無啓事官退出,似載五禮儀,而近來則侍衛,長立於殿座之限,不知何時之例矣,承旨出考,可也。仍命退,諸臣以次退出。
庚子八月十五日巳時,上御寶慶堂。時原任大臣入侍時,領議政金尙喆,左議政徐命善,領府事鄭弘淳,右議政李徽之,同副承旨李益烍,假注書徐美修,記注官張顯慶,記事官李集斗,以次進伏訖。上曰,禮房承旨入侍。出榻敎有防進伏。上曰,姜忱,自柱翼通淸前,已知其逆節云,而今始疏論,則豈非知情不告乎?卿等試思之,今世之人,安得無一分之犯,而少有不愜,輒以此等語加之,則其將擧一世無完人,豈非大關後弊處乎?尙喆曰,大抵反詈則極矣。上曰,柱翼罪惡,無一可惜,而若至置辟,則終歸文字抉摘之科,此亦豈不關於後弊乎?予之所斟量者,亦此也。僉曰,聖敎誠切當矣。命善曰,今番處分,誠爲至當矣。雖有南泰績已例,而旣有三司之爭執,則似久不出場矣。上曰,雖然,豈無了當之期乎?上曰,俄者別備錢事,予言,如何?大抵關西布木諸節,極爲弊端矣。守禦使爲西伯時,仍無結末而止,此甚慨然矣。徽之曰,有一定指揮,然後可以爲之矣。上曰,此惠堂,決無浪費之理,自惠廳區處,好耶?命善曰,錢則取用於均廳,然後可以爲之矣。上曰,同副之加資,何如?僉曰,好矣。上曰,領府事,俄無一言於關西木事,此可慨然,而戶判之言,則大是失言矣。上又曰,重建之役,限今月蓋瓦後,使之姑停,好耶?尙喆曰,土役則待明春爲之,無妨矣。仍命退,尙喆等及益烍先退。上命有防書同義禁洪檢疏批,又命書吏判李福源疏批。上曰,判書批下,牌招同參政事。出榻敎上又曰,新除授玉堂,待下批牌招察任。出榻敎仍命退,承史退出。
庚子八月十五日未時,上御寶慶堂。軍士房承旨入侍時,右承旨朴祐源,假注書徐美修,記事官金廷龍·李集斗,以次進伏訖。上命書傳敎曰,久不召見,且有下詢事,畿伯使之來待。祐源曰,今因言端,敢此仰達矣。取考五禮儀,則常參入侍,啓事官上殿之後,則繖扇侍衛皆先退,而近來常參時,繖扇侍衛,與啓事官同入同出,有違典例。此必因循謬規之致,不可不一番釐正,此後則常參·儀註,一依五禮儀所載,磨鍊,似好矣。上曰,旣是典禮所載,此後釐正,可也。出擧條上又曰,大臣啓事之時,元無坐奏之例,而至於卿宰之或立或坐者,大乖筵體。今日常參,有一立奏者,甚可駭也,此後,承旨察推,可也。仍命退,承史以次退出。
庚子八月十五日申時,上御寶慶堂。左承旨與畿伯·戶堂同爲入侍時,京畿監司李鎭衡,戶曹參判鄭民始,左承旨徐有防,假注書徐美修,記事官金廷龍·李集斗,以次進伏訖。上曰,畿伯狀貌,近則好矣。其間柱翼事出,而百怪層生矣,杖死等語法,於渠何快,而又其凡例之五行·太極等傅會者,亦甚可笑矣。民始等曰,臣亦槪聞,而大抵絶悖矣。上曰,今日大臣,以結米事有所奏,卿等聞之乎?民始曰,今年年事稍勝,則似無妨矣。上曰,年事異於始料云乎?鎭衡曰,大體豐登云矣。上曰,關西木事,予有所敎,聞之乎?民始曰,自賑廳移充事,大臣以上敎傳於臣等,而聖敎誠然矣。上曰,向日火光,在畿營亦見之乎?鎭衡曰,未也。上曰,似不大段而然矣。民始曰,比前月之火,則不甚大段矣。上曰,自永陵欲至恭順陵,則程途,如何?坡州當爲宿所乎?西郊各陵,程途詳細知入。鎭衡承命出。民始曰,進御生脈散,以麥門冬之故,似爲濡滯矣。上曰,每有胃嘔之症,乃是麥門冬之害耶?民始曰,似然矣。上曰,今日兩司擧措,大段做錯,而玉堂之亦隨避嫌,尤極非矣。凡事,初無豫商,而事到面前,每患手忙而脚亂,甚非誠實底道理矣。今日諸玉堂,欲退不退,彷徨殿門,光景駭悶,故卽命遞差矣。民始曰,此皆無所豫量故然矣。上曰,李言動,誠甚嘉矣。有防曰,如李·李時秀者,俱皆善奏矣。上曰,姜忱疏,旣曰自柱翼通淸前,已知其逆節云爾,則烏可免知情不告之律乎?民始曰,毋論早晩,旣發於渠口,則可爲容恕之端矣。上曰,俄見京兆單子,今年戶口,比丁酉大增矣。下番翰林,出往本館,限十年以上,戶口條持入。集斗承命出,鎭衡持程途記,還入進伏。上曰,高陽宿所,永陵展拜,坡州宿所,則似好矣。民始曰,如是磨鍊,則似好矣。上曰,洪哥族譜持來。賤臣承命出,集斗還入。有防曰,凡推考傳旨捧入之例,無論文蔭武,不得帶推行公之人,則以行公推考書入,而至於該司郞廳·外邑守令·邊將·雜技有職之類,元無行公二字,只以推考捧入,而近來承訛襲謬,一例以行公推考書入者,有違古規,此不可不一番釐正,故敢此仰達矣。上曰,依爲之。出擧條諸臣以次退出。
庚子八月十五日初更,上御寶慶堂。左承旨入侍時,左承旨徐有防,假注書徐美修,記事官金廷龍·李集斗,以次進伏訖。上曰,翰苑,戶口謄錄持來乎?有防曰,如鄭民始·李亨元者,皆是曾經翰林,皆曰載之時政記云,而考見則無之云矣。上曰,此誠怪矣。入侍翰林特奏後,考見實錄廳所去時政記,好矣。集斗曰,臣以職掌事,適因言端,敢此仰達矣。民口摠數之必書史冊者,法意有在,故毋論京外,戶口數爻,輒報本館,自是古規。臣猥叨見職,適當式年,而無一報來,旣不報來,則將何以按而書之乎?有違聖朝重民數之意,亦乖史官記時政之規,臣意繼自今,更復舊制,使卽報來。且以外史日記觀之,陰晴水旱等,大事之可記可書者,各隨其道見聞之實,以爲原史考據之方,事例固然,而挽近以來,從而解弛,其所修送者,不過陰晴而已,外此而絶無詳錄,有失格例。此亦一體申飭,諸道外史,更勿襲謬,必務記實,以爲重史法之一端,恐合事宜矣。上曰,所奏可謂擧職,此後作爲定式,式年帳籍磨勘後,移報史館,外史申飭事,極爲切實,以此亦爲嚴飭,嗣後又復若此,爾其更爲執奏,可也。出擧條上曰,自高陽至長陵,有直路云乎?有防曰,此則未及考見矣。上曰,明日畿伯入來後,以此問之,可也。有防曰,自長陵至坡州,宿所則爲八十五里云,而交河程道,則有潮汐水往來處,有浮橋,然後可以利涉云矣。上曰,此則似難矣。外邑則不知船艙法乎?有防曰,然矣。上曰,永陵則似難一日往返矣。有防曰,當費三日矣。上命書傳敎曰,近來事務,多從闊略,特出於弛張之意也,目下一事,可見其紀綱之從此漸虧。大抵文士之文,武士之射,如車輪鳥翼,不可偏廢,其奬其勵,豈或少忽,而至宣傳官,則年前下御製綸音,又命將臣議成事目,至於揭板,近又以此申申飭勵矣。俄者取見入啓別單,其不有飭敎,不遵定式,恣意怠慢之狀,萬萬無據,諸宣傳官,一倂從後處分,而去朔武經講之姑停,反啓此輩適中之端,不講則射,曾有受敎,武臣專經講,以射講擧行,講書則以射講時本冊爲之,軍門射講,俄見別單,亦甚駭然,昨冬申諭之意,果安在哉?各營大將,從重推考。上曰,武臣試射,以十七日爲之。出榻敎又命書傳敎曰,再明日武臣試射,堂下應參人員外,各軍門千別將以下將官,各令捧擧案,如此則一日之內,難以畢試。講員一依專經例,列書,只受點人應講,而當於已講之章,捧之名下,已講章數懸註以入,亦令武士知悉。仍命退,承史以次退出。
上在昌德宮。停常參·經筵。
朴祐源啓曰,明日再明日國忌齋戒,視事,頉稟。傳曰,知道。
李亨元啓曰,密符親納,例也,而江界前府使柳戇,使其偏裨替納密符,依定式推考警責,何如?傳曰,允。
金頤柱啓曰,大司憲李引避退待,執義兪彦鏶在外,掌令金鍾厚在外,李濟萬,持平林道浩引避退待,徐郁修陳疏入啓,今日以監察茶時之意,敢啓。答曰,知道。
金頤柱啓曰,兩司諸臺,引避退待,已至經宿,尙未處置,事甚未安,持平徐郁修,自鄕上來云,卽爲牌招,以爲處置之地,何如?傳曰,允。
徐有防啓曰,玉堂上下番俱空,事甚未安,校理金履禧,自差祭所入來云,卽爲牌招入直,何如?傳曰,允。
傳于李益烍曰,都承旨入侍。
李亨元啓曰,吏曹判書李福源,參判徐浩修,參議鄭志儉牌不進,推考傳旨及罷職傳旨,今方捧入,而開政命下之後,如是違牌,不卽擧行,事甚未安,判書·參判,竝更卽牌招開政,何如?傳曰,玉堂雖一員已入直,可以處置,可以守館,姑勿開政,更待下敎。
以吏曹參議鄭志儉牌不進罷職傳旨,傳于鄭昌聖曰,只推。
鄭昌聖啓曰,假注書徐美修,身病猝重,勢難察任,今姑改差,何如?傳曰,允。
假注書徐美修改差,代以趙興鎭爲假注書。
下備忘記曰,已勘怠忽,寧可轗軻?行幸在卽,侍衛乏人,別軍職姜五成等汰去人,特爲分揀。
兵曹口傳政事,以李東秀·趙宅鎭爲宣傳官,田文顯爲黃海水使。
兵曹口傳政事,以司饔主簿金益彬,宣傳官李東秀相換。
傳于徐有防曰,禮房承旨入侍。
下備忘記曰,玉堂之箚,與兩司之啓,無甚異同,苟有可言之事,雖於處置之箚,首尾間論列,無所不可,而藉令無是例,何不少須臾以竣處置批下乎?今也反是,以上疏與獨箚,竝呈於同時,未之前聞,亦係後弊。玉堂則雖坐生疎,而政院之不能往復停當者,有違出納之責,當該承旨推考,此等無稽之擧,各別嚴禁。
李亨元,以吏曹言啓曰,明日親臨武臣射·講時,左右通禮,不可不備,而左通禮兪彦脩,身病猝重,勢難察任云,今姑改差,其代,口傳備擬以入之意,敢啓。答曰,知道。
吏曹口傳政事,以沈命德爲左通禮。
朴祐源,以兵曹言啓曰,今八月十七日武臣堂上朔試射日次,而國忌齋戒相値,不得爲之之意,敢啓。答曰,知道。
又以兵曹言啓曰,本曹正郞呂萬永,身病猝重,屢度呈狀乞遞。宿衛重地,不可久曠,今姑改差,何如?傳曰,使之調理察職。
金頤柱,以刑曹言啓曰,罪人金光礪,稱以政院使令,僞造文記,侵漁江村罪,昨年自本曹,流三千里,定配於咸鏡道利城縣矣。光礪逃還京中,假稱政院使令,作弊民間,院隷等呈訢,右捕廳跟捕執捉,決棍後移送,故依法典,決杖還配次嚴囚矣。卽接典獄署牒報,則金光礪,因病物故云,故依例檢驗,而當初配所官,常時不能檢飭,致使定配罪人,有此逃還物故之擧,事甚駭然。當該配所官,令該府拿問處之,徒流案頉下之意,分付道臣,何如?傳曰,允。
又以義禁府言啓曰,因刑曹啓辭,咸鏡道利城縣流三千里定配罪人金光礪逃還時,當該配所官,令該府拿問處之事,允下矣。當該配所官,令本道道臣指名狀聞後,拿問處之,何如?傳曰,允。
校理金履禧箚曰,伏以大司憲李,大司諫蔡弘履,司諫李東郁,掌令李濟萬,持平林道浩,正言李性吾·沈商賢,以臣等俱以無似,本不合於淸明耳目之任,而懲討方嚴,他不暇顧,相率登筵,而連日求對之餘,只以目下事爲急,未及傳啓,徑陳所懷,先後倒置,誨責截嚴,致勤問備之敎,壞損臺體,於是尤大矣。臣等以此情踪,其何敢一刻晏然於臺次乎?竝引嫌而退,所懷雖急,合辭宜先,失序壞體,有難仍置。請大司憲李,大司諫蔡弘履,司諫李東郁,掌令李濟萬,持平林道浩,正言李性吾·沈商賢,竝命遞差。取進止。答曰,省箚具悉。處置事,依施。
校理金履禧疏曰,伏以,柱翼之罪,可勝誅哉,噫,丙·丁之逆,實是載籍以來,所未有之凶逆也。渠若有一分秉彝之性,則其食肉寢皮之心,宜與人同,而乃敢書其爵號於伏法之後,能·簡·輅劇逆之徑斃,國人之至今齊憤者,而渠則不曰斃,而曰死,顯有爲凶逆稱冤顧惜之意。若其附記中,世變層生,惡逆之科,事變犯人等句語,陰凶叵測,見者骨靑,聞者心寒。觀其辭意,究其情節,實與丙·丁諸逆,一而二,二而一者,是可忍也,孰不可忍也?又況龜柱滔天之惡,觀源必誅之罪,乃曰罪不深重,視以切友,情跡稠密者,尤極凶慝,而且以前後供事觀之,其悖慢怨懟之說,直與能賊凶獰之口業,一串貫來,論以王章,萬戮猶輕,亟加嚴鞫,快伸邦刑,宜不容少緩,而初不以惡逆治之,循例拿問,窮凶情節,未及究竅,遽下酌處之命。噫,凶如柱翼,逆如柱翼而不施當律,其可曰國有法乎?嗚呼,懲討不嚴,義理漸晦,至有此等凶逆,今始彰著,而又若不正其罪,則亂臣賊子,將何所懲畏哉?銀臺繳還,三司求對,大臣·金吾相繼力請,而天聽愈邈,反汗尙遲,臣竊不勝憂慨之忱,敢陳短章,略貢愚衷。伏乞聖明,更加三思,亟寢成命,仍令王府,設鞫嚴問,期於得情,快伸王法,以洩輿憤,其同謀諸人,亦竝一一究竅,斷不可已也。臣無任激切屛營之至。答曰,省疏具悉。迄可止之,聽亦支離矣。
知事洪樂性疏曰,伏以臣,罪重罰輕,惶愧交切,屛伏郊廬,含恩訟愆,日月未幾,恩敍遽降,繼伏奉樞府除旨,雙擎九頓,感淚被面。竊伏念臣於向日,待罪藥院時,妄以禁鑰事,率爾數語,有所酬酢於兵曹判書臣李衍祥矣,及伏見處分傳敎,開示委折,誨責截嚴,若慈父之敎迷子。於是乎臣之愚迷妄率,不能仰體之罪,實無所逃,至今追思,惶汗浹背。聖度天大,曲加涵貸,收敍不遺,爵秩如舊,且惶且感,罔知攸措。固當竭蹶趨朝,以伸叩謝之忱,第臣素患痰癖·寒熱等症,見添於換節之際,舁還私次,加減無常,神息昏輟,蠢動無路,玆敢疾聲哀籲於天地父母之前。伏乞聖慈,俯垂諒察,鐫削臣職名,仍治臣漬擾之罪,以昭法紀,以安私分,千萬幸甚。臣無任屛營祈懇之至。答曰,省疏具悉。卿其勿辭行公。
庚子八月十六日,兼春秋朴行淳,刑曹啓目,殺獄罪人崔廷喆,加刑得情何如啓。傳曰,更加嚴刑,期於得情爲良如敎。
刑曹啓目,僞寶罪人金龍河,忍杖不服,嚴訊得情何如啓。傳曰,更加嚴刑,期於得情爲良如敎。
刑曹啓〈目〉,殺獄罪人白占卜,嚴刑得情何如啓。傳曰,更加嚴刑,期於得情爲良如敎。
刑曹啓目,僞寶罪人金奉鎭,尙不就服,萬萬凶獰,各別嚴刑,期於得情何如啓。傳曰,更加嚴刑,期於得情爲良如敎。
刑曹啓目,僞寶罪人朴,嚴刑得情何如啓。傳曰,更加嚴刑,期於得情爲良如敎。
刑曹啓目,殺獄罪人李光點,刑推得情啓。傳曰,更加嚴刑,期於得情爲良如敎。
刑曹啓目,罪人張漢福,嚴刑得情何如啓。傳曰,更加嚴刑,期於得情爲良如敎。
刑曹啓目,罪人印殷復,嚴刑取服何如啓。傳曰,更加嚴刑,期於得情爲良如敎。
刑曹啓目,殺獄罪人安七金,更加嚴刑,期於得情何如啓。傳曰,更加嚴刑,期於得情爲良如敎。
刑曹啓目,僞印罪人金廷周加刑啓。傳曰,更加嚴刑,期於得情爲良如敎。
刑曹啓目,殺獄罪人李千奉,加刑取服何如啓。傳曰,更加嚴刑,期於得情爲良如敎。
庚子八月十六日巳時,上御寶慶堂。都承旨入侍時,行都承旨鄭昌聖,假注書徐美修,記事官金廷龍·李集斗,以次進伏訖。上曰,冊子間已訖役乎?昌聖曰,了當持入,而或令下吏輩書之,故屢回校準,終恐有詿誤處矣。上曰,此後又有所思,以小題目爲之,好矣。昌聖曰,此則似非難矣。上曰,戶口數爻,終無報來之例云乎?集斗曰,更問而終無其例云矣。上曰,軍士房承旨入侍。賤臣承命出偕入。祐源進伏,上曰,試望書來乎?祐源曰,講·射試望之各擬與否,姑未稟定,故不卽擧行矣。上曰,俄以同擬事,分付,尙未聞知耶?祐源曰,然則幾盡正書矣。上曰,注書持來。賤臣承命出持入,上曰,此望有違例處,出去更擬以入。祐源承命退出。上命昌聖書傳敎曰,朝綱所在,大臣筵奏,不得不如此,語其事則簿書間事,究其罪則譾劣之罪也。本閫一年之內,四易其帥,況水閫又有闕,民邑迎送之弊,不可不念,黃海前兵使趙圭鎭,特爲仍任前職,以越俸五等,原擧條改付標。又命書傳敎曰,宣傳官有闕,代係是承傳宣傳官之窠,令該曹口傳,各別擇差。又命書傳敎曰,海防重地,不容一日暫曠,黃海水使有闕之代,卽令該曹口傳差出,一兩日內,使之辭朝。上曰,生脈散似有滯氣,無乃蔘料所致耶?問議吳道炯,可也。昌聖曰,御藥事體至重,而湯劑煎入時,只加鎖金,次次傳入,事甚未安,此後則直書,臣謹封以入,何如?上曰,出議都提調,從長爲之,可也。上曰,幸行時,市井之諸般弊端,自平市各別留意,申飭,好矣。昌聖曰,謹當各別申飭矣。上曰,北伯何日辭朝云耶?北關民事,誠可悶矣。判官則屢次遞易,重以水旱荐仍,豈非惻悶之甚乎?今年年事何如云耶?昌聖曰,北伯念間辭朝,而年事比他道不及云矣。上曰,向問柱翼時,何以爲之?昌聖曰,與推鞫同矣。上曰,草供誰所書也?昌聖曰,都事金晩根書之矣。上曰,近來玉堂,似難排望矣。昌聖曰,以實錄郞排擬之外,無他道云矣。上曰,先朝則猶有從己心者矣。大抵近來玉堂,率皆巧於謀身矣。昌聖曰,然故國事日非矣。人或謂大臣以下之皆厭用權,誠是美事云,而臣則獨以爲不然。大臣卿宰姑捨,雖微官庶僚,各執其權,然後國事可做矣。上曰,頃日領相所奏科擧事,果如何?昌聖曰,臣意亦以栍畫變通爲好矣。上曰,予意亦以此一事爲捄弊之端,而若論後弊,則慶科稠疊,製科反多,豈不如初無變通之爲愈耶?昌聖曰,大抵大比之外,慶科二字,雖永除亦無妨矣。祐源持試望還入,上曰,此又誤擬矣。俄者所敎,何不諦聽,而有此屢改屢誤之擧耶?堂上一望除之,代以嘉善武臣更擬,納諸望筒以入,可也。仍命退,承史以次退出。
上在昌德宮。停常參·經筵。
殿座罷後,政院·玉堂·藥房口傳問安。答曰,知道。
金頤柱啓曰,大司憲未差,執義兪彦鏶,掌令金鍾厚在外,掌令一員未差,持平徐郁修疏批未下,持平一員未差,今日以監察茶時之意,敢啓。答曰,知道。
兵曹口傳政事,以金華鎭·西溪君熠爲都摠管,鄭民始·尹坊·鄭一祥爲副摠管。
有政。吏批,判書李福源進,參判徐浩修進,參議鄭志儉進,行都承旨鄭昌聖進。以金履素爲大司憲,金憙爲大司諫,兪彦脩爲司諫,盧瑞國爲掌令,李蘷爲持平,鄭福煥·愼認明爲正言,洪明浩爲校理,李昌漢爲副校理,李鼎揆爲修撰,徐鼎修爲副修撰,金宇鎭爲副修撰,鄭趾煥爲禮曹參議,李爲同義禁,南顯老爲濟用判官,尹昌淳爲漢城主簿,黃昌源爲司僕主簿,常溪君單濬。
兵批,判書李衍祥試官進,參判李聖圭病,參議申大升病,參知金文淳入直進,右承旨朴祐源進。同知單姜五成,僉知單柳孝源·具純,副護軍單梁世絢·李東郁·李濟萬,副司直單蔡弘履·沈豐之·林道浩,副司果單沈商賢·李性吾。
徐有防,以弘文館言啓曰,本館下番闕直,事甚未安,今日政新除授玉堂,待下批仍卽牌招,以爲推移入直之地,何如?傳曰,允。
傳于李亨元曰,玉堂前望單子入之。
玉堂前望單子入之,校理徐鼎修,副修撰李時秀落點。
以慶尙監司狀啓,七八月令藥材進上山藥,節序差早,體品不合,當月內不得封進,惶恐待罪事,傳于李亨元曰,勿待罪事,回諭。
上在昌德宮。停常參·經筵。
朴祐源啓曰,明日視事,取稟。傳曰,停。
金頤柱啓曰,大司憲金履素在外,執義兪彦鏶在外,掌令金鍾厚在外,盧瑞國未肅拜,持平徐郁修疏批未下,李夔未肅拜,今日以監察茶時之意,敢啓。答曰,知道。
朴祐源,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。答曰,知道。
又以禁衛營將官來言言啓曰,今日本營軍兵,日次私習云矣,敢啓。答曰,知道。
又以御營廳將官來言言啓曰,今日本廳軍兵,日次私習云矣,敢啓。答曰,知道。
傳于朴祐源曰,禮房承旨入侍。
下備忘記曰,與十巡有異,係是單巡試射,柳葉箭三中四分以上,騎芻三中以上,片箭二中以上,殆同都試之沒技,不可混入計劃中。取考該房謄錄,則亦皆別爲施賞,該房抄出,別單以啓。
下備忘記曰,專經武臣及各營將官射講時,講居首都事李元謙,依例捧傳旨,射居首金珠淵,似當一體論賞,而旣以一巡四中五分論賞,居首之賞,例是一技疊受,置之。
傳于朴祐源曰,軍士房承旨入侍。
以專經武臣·軍門將官射·講時,初不入場內贍主簿金聲伯,騎芻呼不宣傳官梁埉,武臣兼宣傳官張齊賢·許滌·李仁默·鄭潤玉·李陽臣,守門將徐志逸·李廷麟·金鼎燁·李長炯·閔垙·李錫宇·崔慶祿·李喜大·玄光國·宋履成,訓鍊院判官朴瀅,主簿李彦愼·尹洽,禁衛營哨官金履彬,御營廳哨官吳道炡·吳載衍等禁推傳旨,傳于朴祐源曰,分揀。
李亨元,以時敏堂重建都監言啓曰,行閣上樑吉日,今日官推擇,則今月十九日辰時爲吉云,以此日時,擧行之意,敢啓。答曰,知道。
朴祐源,以御營廳言啓曰,本廳字內肅靖門東邊,鵂巖下體城頹毁處,今方修築,而所入石子浮出,然後可以始役矣。蘆原近處所在石子,依例浮出取用之意,敢啓。答曰,知道。
庚子八月十八日辰時,上御寶慶堂。禮房承旨入侍時,左承旨徐有防,記事官金載瓚·金廷龍·李集斗,以次進伏訖。上曰,工曹判書入侍。賤臣與工曹判書具善復進伏,上謂善復曰,卿疾,近則何如?善復曰,屢朔濱危,僅尋生路矣。上曰,卿能復起,爲國事幸甚。卿以钁唶宿將,世掌兵權,朝家之倚畀者唯卿,而卿今老且病矣。今日武臣中,如卿者幾人也?昨日以勸武事,有所酬酢,卿亦聞之否?善復曰,臣亦聞之,而臣每以此事,入於商量久矣。至於李命杰之第二子,臣雖未見,聞身手凡百,可合別薦云,故方欲勸出矣。上曰,爲人若果合用,則豈不誠好耶?後日大臣入侍時,欲召見矣。卿年過六十,若使益老於今日,則戎垣之托,將屬於誰耶?必以可以繼卿者,五六人進之,以作他日代卿之材也。善復曰,李亨逵之第二子·第三子中,亦有可合者云,臣方留意矣。善復曰,時敏堂改建,誠爲時急矣。上曰,當待年豐而爲之矣。雖是不可已之事,土木之連年,豈不爲悶乎?命善復先退,命書傳敎曰,此後親臨指南講,講陣俱不者,以不施行,依例禁推,講陣間一不,則捧從重推考傳旨。命退,承史以次出。
上在昌德宮。停常參·經筵。
朴祐源啓曰,明日常參·經筵,取稟。傳曰,停。
藥房都提調鄭弘淳,提調金華鎭,副提調鄭昌聖啓曰,伏未審日間,聖體,若何?王大妃殿症候,益有差勝之節乎?今日臣等率諸御醫入侍,仰承諸節爲宜,惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,待後日次入侍,宜矣。
王大妃殿·惠敬宮·中宮殿,藥房口傳問安。答曰,知道。
藥房口傳啓曰,卽伏聞入侍醫官所傳,則夜間聖候,有感患之症云,下情伏不勝驚慮之地,雖伏承後日次入侍之批,今日臣等不可不入侍承候,惶恐,敢啓。傳曰,患節不至大段,酬應則難,不必入侍矣。
傳于朴祐源曰,禮房承旨入侍。
下備忘記曰,咸鏡監司鄭昌順下直,長弓一張,長箭一部,片箭一部,筒兒一箇賜給。
傳于朴祐源曰,軍士房承旨入侍。
傳于朴祐源曰,坐直承旨入侍。
朴祐源啓曰,憲府連日監察茶時,事甚未安,除在外·疏批未下外,未肅拜人員,竝卽牌招,何如?傳曰,待明朝牌招。
又啓曰,合辭闕啓,已至多日,事甚未安,司諫兪彦脩,持平徐郁修,疏批已下,竝卽牌招,何如?傳曰,待明朝牌招。
徐有防,以弘文館言啓曰,新除授修撰李鼎揆,時在慶尙道慶州地,經筵入番事緊,請斯速乘馹上來事,下諭。傳曰,依啓。
徐有防,以宗親府郞廳,以有司堂上意啓曰,晝講進參宗臣,以十員抄啓矣。其間作故·在喪·罷散人員除,只是三員,而以此數,不無苟艱之弊,茂林君塘·雲峯君杺·新溪君·花陽君榷,加抄啓,以爲輪回進參之意,敢啓。答曰,知道。
徐有防,以禮曹言啓曰,上年因東萊府使所報,倭獻進上物種中,對馬島主告慶差倭,齎來別幅朱漆中,圓盆三十枚及蕯摩州漂,倭入送事,回謝別幅彩畫中,圓盆十枚,窳而不正,梁山漂民順付別幅黑漆華箋匣一箇,四隅傷缺,故當初出來時,自萊府退送,待改備以來封進事,前已草記,蒙允矣。今始改備上來,依例一體看品,別單書入之意,敢啓。答曰,知道。
朴祐源,以兵曹言啓曰,親臨試射時,柳葉箭入格內禁衛等,依別單判下,考例施賞之意,敢啓。答曰,知道。
校理金履禧·徐鼎修,副修撰金宇鎭·李時秀等箚曰,伏以臣等,請誅逆節已彰之一柱翼,凡幾日矣。拙訥之辭,旣未仰格,顚錯之擧,反歸不誠,致使必討之凶,當施之法,至今寬假,曠日淹延,此固臣等之罪,而其爲屈王章而激輿憤,容有極哉?噫,柱翼窮凶情節,金吾四供,渠已盡輸矣。無一分可恕之端,有三尺必誅之義,不但臣等之所已罄陳,在廷諸臣同聲而迭發,此眞所謂國人皆曰可殺者也,何殿下久靳一兪之音,尙寬貸頭之凶也?夫有國之置王府,將以肅詰群慝,明用五刑,使天討行而亂賊懼也。有巨慝而不詰,置常刑而不用,終至天討不嚴,亂賊無懲,則將焉用王府爲哉?罪有大小,法有輕重,天下之罪,莫大於犯逆,王者之法,莫重於治逆,今以究覈輕囚之法,施之惡逆之類,則王綱之解弛,獄體之隳壞,又如何哉?臣等向登前席,屢奉聖敎,固知靳允之意,寔出於大聖人好生之德,鎭安之念,而臣等死罪,竊以爲不然也。好生之道,必期於無刑,鎭安之方,惟在於懲一,今柱翼誅,則誅止柱翼而已,柱翼不誅,則不知復出幾柱翼,若此之後,殿下雖欲復事寬容,亦不可得,烏在其好生鎭安之本意也?憂憤之忱,歷日未已,玆敢相率陳箚,仰瀆崇聽。伏望聖明,更加三思,亟命設鞫得情,夬正邦憲焉。取進止。答曰,省箚具悉。予亦曰必可誅必可討,徑加酌處者,誠以文字間隱映話頭,或與直捉詬罵眞贜,不無輕重之殊,止此足可爲懲,料之甚熟,更何多誥也?
司諫兪彦脩疏曰,伏以臣與鄭妻·龜柱,共戴一天,今五年于玆矣,寧不痛骨而腐心也哉?其千罪萬惡,已著於一部明義之書,聲討臚列,亦悉於三司前後之啓,則臣不必張皇更陳,而兩賊之尙保首領,豈非千載下議到處耶?噫,臺閣則以謄傳爲事,殿下則以例批每下,一日二日,便成文具,朝野之憂憤,當復如何,而亦臣所以沬血而飮泣者也。伏願殿下,廓揮乾斷,亟從三司之請焉。夫洪國榮之罪,可勝誅哉?其恃功擅權,負國彌天之惡,固不可枚擧,而此則於渠,特一細故耳。至於廣儲嗣一事,實是宗社之大計,臣民之所顒望,而噫,彼國榮,敢生沮遏之計,以拘顔面·嫌勢力等語,肆然發口,又以此事決不可再擧之說,對衆揚言,少無忌憚,此是宗國之大賊,亦爲神人之所共憤者也。其負犯旣如是罔赦,則殿下固不可終始庇覆,臣謂亟允臺請,以洩輿憤,可也。今此柱翼事,言之髮豎,思之膽掉。渠以凶逆卵育之物,得漏於丙·丁間鋤治之時,梟腸難化,獍肚轉固,及其修譜之日,敢書趾·述·任諸賊之爵號,能·簡·輅群凶,亦書以死字,且其附記中,至凶絶悖之語,下筆無難,又如龜柱之極逆,觀源之極凶,稱號如常,中心蘊弸,暗地呈露。至於渠招中,雖有同議,不可援引之說,尤萬萬巧惡,固當窮覈根柢,以絶潛萌之憂,而迺至有酌處之命,聽聞所及,莫不驚惑。臣謂特寢成命,設鞫得情,快正王法,斷不可已也。臣於請討之章,宜不及私懇,而疾痛方劇,安得不呼籲於父母之天乎?第臣素有貞疾,每當炎序,僵臥床席,不省人事者,積有年所矣。月初見差南壇享官,終日冒炎,中暑爲癨,灌藥得蘇,僅得將事,而餘症轉成毒痢,又從以兼發氣癨之症,彌日委席,繼夜登溷。以此病形,萬無蠢動之望,玆敢哀號於仁覆之下。伏乞聖慈,亟命鐫削,以遂生成之澤,仍治臣瀆撓之罪,以肅朝綱焉。臣無任屛營祈懇之至。答曰,省疏具悉。所陳前已悉諭,爾其勿辭察職。持平徐郁修疏曰,伏以臣朴野之性,不合于世,疎迂之材,不適於用,通籍十年,惟以杜門守拙爲一分自效之道而已,逮夫屢叨匪分之職,每切不言之愧,則昨年夏待罪薇垣之日,草草數語,蓋欲效臺閣一日之責,而不敢有隱於聖明者也。兩相追削之請,憂憤所激,唐突論列,而及承聖批,誨責備至,辭敎截嚴,至敎以先朝禁令,臣之愚昧妄率之罪,益無所逃矣。其餘所論,或出於駁正之義,或附於官師之規,而俱以萬萬過也爲敎,臣雖無狀,豈敢爲過當之論,自歸於不誠之科耶?只緣臣行己無素,忱誠淺薄,未蒙採納之恩,遽承責敎之嚴,至今追思,惶忓浹背。聖度天大,罰止譴削,而曾未幾何,甄敍如舊,柏府除旨,忽下於病伏松楸之日,繼而有馹召之命,臣且惶且感,靡所容措。固當竭蹶登途,粗伸義分之萬一,而顧臣罪戾至重,不敢以聖恩之偏隆,而有所自解也,亦不敢以日月之稍久,而有所自恕也,明矣。且臣腹冷衝亘之症,卽十數年痼疾也,每當節換之際,如期而發,浹旬危劇,委席㱡㱡,少有動作,輒致昏窒。恩諭之下,不敢久淹,擔舁病喘,寸寸前進,來伏私次,而病狀一倍添劇於百里撼頓之餘,神精昏眩,氣息如縷,胸腹牽痛,轉側須人,淹淹有頃刻垂盡之勢。召牌之下,承膺無路,玆敢疾聲仰籲於天地父母之前。伏乞聖慈,察臣難强之勢,憐臣垂死之喘,亟許鐫免,俾遂生成之澤,千萬幸甚。臣於病伏垂死之中,方以情勢之危苦,祈免之未暇,則固不敢以言官自居,而事在目下,罪關惡逆,不容泯默,敢此附陳焉。嗚呼,洪柱翼之罪,可勝誅哉?養育於逆家,出沒於賊徒,以賊禧爲師表,則至書別號,以逆龜爲死友,則至稱職名。且渠附記文字之窮凶絶悖,亘古所無,其曰大喪出未幾,世變層生,事變之後,犯人云云者,用意陰慘,不軌不道之心,路人所知。其所謂譜牒,卽渠家之一逆案,苟有一半分秉彝之心,固當滅死之不暇,而晏然泚筆,大書特書,見者髮豎,聞者膽顫。況復腸肚,潛連於趾·述,口氣一串於量·能,王府之訊未了,酌處之命遽下,有趾·述·量·能之逆,而不以趾·述·量·能之罪罪之,則其可曰國有法乎?臣謂罪人柱翼,更令王府,設鞫嚴問,同謀罪人一一取服後,快正典刑,斷不可已也。臣無任激切屛營之至。答曰,省疏具悉。所陳前已悉諭,爾其勿辭察職。
庚子八月十九日辰時,上御寶慶堂。禮房承旨入侍時,左承旨徐有防,記事官金載瓚·金廷龍·李集斗,以次進伏訖。上曰,領敦寧,肅拜後留在乎?有防曰,已爲出去矣。上曰,咸鏡監司入侍。出榻敎昌順進伏,上曰,咸興火災連年,凶荒濱歲,北門鎖鑰,予謂得人,往哉唯欽,毋負至意。昌順對曰,方伯之職,在臣身雖榮,而任重才疎,受命憂懼,不知所出矣。命退,諸臣以次出。
庚子八月十九日申時,上御寶慶堂。軍士房入侍時,右承旨朴祐源,記事官金載瓚·金廷龍·李集斗,以次進伏訖。上命讀玉堂箚子·各道狀啓·兵曹啓目·禁府啓目訖,上曰,都承旨入侍。出榻敎昌聖進伏,上命祐源先退,命昌聖書傳敎曰,滯囚可悶,禁府時囚,皆令明日照律。又命書傳敎曰,屢次不謹,當該中官,從重推考。命退,承史以次出。
上在昌德宮。停常參,經筵。
夜四更流星,出婁星下,入東方天際,狀如拳,尾長三四尺許,色赤。
朴祐源啓曰,明日再明日國忌齋戒,二十三日儲慶宮·毓祥宮·延祐宮·懿昭廟秋享祭齋戒,二十四日五日六日國忌齋戒,視事,頉稟。答曰,知道。
徐有防啓曰,卽者檢閱李集斗,以右僚之問備,謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,原疏入之。
又啓曰,卽者奉敎徐龍輔,檢閱鄭東浚,前檢閱金載瓚,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,原疏入之。
徐有防,以御營廳將官來言言啓曰,今日本廳軍兵,日次私習云矣,敢啓。答曰,知道。
傳于徐有防曰,都承旨入侍。
傳于鄭昌聖曰,禮房承旨入侍。
傳于鄭昌聖曰,都承旨入侍。
傳于鄭昌聖曰,軍士房承旨入侍。
傳于鄭昌聖曰,時任大臣入侍事,遣史官傳諭。
鄭昌聖啓曰,領議政金尙喆,左議政徐命善,右議政李徽之,依下敎來待矣。傳曰,入侍。
下備忘記曰,觀此萊伯狀啓,無論實狀之如何,若能痛絶問遺,不犯秋毫,豈有此登聞之擧?況以邊閫,莫察外上之弊,厥數至於七十金,藉令無所犯,獨非辜負之一大端乎?以此以彼,極可駭異,該水使申應周,拿問處之。身爲邊臣,春夏間事,謂申禁條,不卽摘發,難免其責,該府使李文源推考。
備邊司望,以金文淳爲水原府使。
傳于朴祐源曰,坐直承旨入侍。
徐有防,以禮曹言啓曰,各陵秋展謁,取稟草記,傳曰,見今晩炎如此,此時軍民勞役,不可不顧,況旬望以後,收穫亦當方張,念後連値國忌,自今月晦間,至來月初,擇吉以入事,命下矣。卽令日官推擇吉日,則今八月二十七日拘忌,二十八日二十九日俱吉,來九月初一日拘忌,初二日吉,初三日·初四日·初五日·初六日俱有拘忌,初七日國忌齋戒,初八日國忌正日,初九日·初十日俱吉云,以何日定行乎,敢稟。傳曰,以來初二日爲之。
徐有防,以禮曹言啓曰,以陵幸擇日草記,來初二日爲之事,命下矣。展謁定行於何陵乎?敢稟。傳曰,制畢之後,迄未展拜,誠禮俱缺,耿耿在中,當祗謁永陵矣。
朴祐源,以兵曹言啓曰,來九月初二日,永陵展謁事,命下矣。以何營軍兵隨駕,何營軍兵留都,而隨駕禁軍·馬步軍,幾番幾哨磨鍊乎?敢稟。傳曰,訓鍊都監·御營廳隨駕,馬步軍·騎士·禁軍隨駕,哨數番數,就考丁酉春·戊戌秋前例,更爲草記稟旨,留都則禁衛營爲之。
朴祐源,以兵曹言啓曰,來九月初二日,永陵行幸時,問安馬及各差備應把本曹驛馬,與京畿·洪忠·江原·黃海四道驛馬補把之數,依前例別單書入,而各其監營,定差使員,今月二十八日京中逢點,司僕寺添補京畿驛馬,則一從本寺啓下數,直爲入把之意,分付,何如?答曰,知道。問安馬,一竝除之,臨時大殿問安,中官自有內寺馬,可以往來,支供等節,各殿切勿等待事,豫爲分付畿營,承旨問安,到出宮晝停所後,只一次爲之,支供亦令豫爲知悉擧行。如是下敎之後,如有濫數分辦之事,則該道難免其責,竝令以此行會。司僕馬匹,每多加數徵來之擧,今番則令該寺以此意知悉,略綽磨鍊,勿以少熟之歲而汎忽事,言于本寺。
朴祐源,以訓鍊都監言啓曰,本局把摠李柏然,身病甚重,勢難察任,改差,何如?傳曰,允。
司諫兪彦脩,掌令盧瑞國,持平徐郁修,校理金履禧·徐鼎修,副修撰李時秀·金宇鎭啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,夬正王法。請黑山島圍籬罪人龜柱,亟加嚴鞫,夬正王法。請削黜罪人洪樂純,爲先中途付處。措辭見上答曰,不允。司諫兪彦脩,掌令盧瑞國,持平徐郁修啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答曰,不允。第六件·七件事,亟停勿煩。掌令盧瑞國,持平徐郁修啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,夬正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,夬施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請還寢罪人柱翼安置之命,亟令王府,設鞫得情,夬正王法。措辭見上又啓曰,新除授大司憲金履素,時在京畿驪州地,請斯速乘馹上來事,下諭。答曰,不允。第六件·七件事,亟停勿煩,下諭事,依啓。司諫兪彦脩啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,夬正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,夬正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,夬正王法。請定配罪人具翼遠,亟寢酌處之命,仍令王府,嚴鞫得情,夬施當律。請減死安置罪人大燮,亟寢酌處之命,仍令王府,設鞫得情,夬正王法。請減死罪人弼海,亟寢酌處之命,仍令王府,設鞫得情,夬正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請逆賊尙魯,亟施孥戮之典。請還寢罪人柱翼安置之命,仍令王府,設鞫得情,夬正王法。措辭見上又啓曰,新除授大司諫金憙,時在京畿水原府任所,正言愼認明,時在慶尙道安義地,正言鄭福煥,時在全羅道昌平地,請亟斯連乘馹上來事,下諭。答曰,不允。第九件事,亟停勿煩,下諭事,依啓。
庚子八月二十日卯時,上御寶慶堂。都承旨入侍時,行都承旨鄭昌聖,記事官金載瓚·鄭東浚·李集斗,以次進伏訖。昌聖曰,今日聖候,若何?上曰,感氣比昨有勝,痰滯無減矣。上曰,湯劑監煎後,待下敎入之。命退,承史以次出。
庚子八月二十日未時,上御寶慶堂。都承旨入侍時,行都承旨鄭昌聖,記事官金載瓚·鄭東浚·李集斗,以次進伏訖。上曰,下番翰林,戶口單子持入乎?昌聖曰,持入矣。上曰,然則入之。昌聖曰,今因言端,敢此仰達矣。高陽衙舍墻垣,爲役甚巨,而前前郡守宋載德新到之初,臣亦待罪畿營,助給米石,使之修築,載德旬日之內,不煩民力,能爲畢築,卽此一事,其爲公之誠可知。陵幸時,以本官官隷之作挐船所,混入於宣傳官之摘奸,現捉守令凡五人,因上敎自畿營査實,則他邑皆犯罪科,而獨高陽,無一所犯,故擧實狀聞,則自上特許其分揀矣。當初被捉時,有該守令拿處之敎,載德亦在就理中,金吾不分皁白,竝施奪告身之律,此雖細事,有欠綜核之政。且載德,新莅殘邑,竭誠奉公,而乃反無罪被罪,臣於是時至欲狀請因任,而其代已出,因循未果,此實由於臣之不能擧職之致矣。上曰,蕩滌,可也。命退,承史以次出。
上在昌德宮。停常參·經筵。
朴祐源,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。答曰,知道。
朴祐源,以禁衛營將官來言言啓曰,今日本營軍兵,日次私習云矣,敢啓。答曰,知道。
傳于徐有防〈曰〉,禮房承旨入侍。
徐有防啓曰,藥房三提調,爲承候來待矣。傳曰,入侍。
傳于李益烍曰,軍士房承旨入侍。
下備忘記于朴祐源曰,黃海兵使梁世絢,水原府使金文淳下直,各長弓一張·長箭一部·片箭一部·筒兒一箇賜給。
下備忘記于朴祐源曰,前月疏本,昨日狀啓,明有相詰起鬧之跡,而言外之意,朝家不必臆斷之故,寓之邊禁,只勘閫帥,不勘守臣者,意有在也。果然,有如許委折,而嶺伯論罪萊伯之狀踵到矣。未知詰鬧,始自何事,而要之由營府之不相能也。豈以水閫辭陛日,敎以文武雖異,屬領自別,不可就見萊伯,自損體貌云者,或爲彼此相詰之祟乎?參以道啓辭意,府使事不但妄率而已,事未前聞,亦關後弊。府使李文源,道臣雖請罷黜而其罪狀令廟堂稟處,大抵營府棋列,邊門凡有事宜,交相勉盡其責,不此之爲,因一微細事,葛藤至此,若此則所謂邊事,將至抛置之境。渠輩相爭,猶是緦小功之察,此後復以東萊營·府,因私逞公之事,或有登聞,則水使·府使,當以軍法從事,斷不饒貸,以此自備局,分付該道,著爲定式。又如道伯,按統一道,不能彈壓,有此乖悖之擧,始旣曚昧,末乃藏拙,慶尙監司趙時俊,越俸五等。
下備忘記于徐有防曰,曩日越占,旣示弦韋,前知義禁金熤敍用。或有生疎,或坐執拗,俱不是大過,前大司諫沈念祖·趙時偉,亦爲敍用,其中收職牒者,蕩滌。
又下備忘記于徐有防曰,粗述館規,暫伸廉防,況今左右史無人,下番翰林李集斗批下,卽爲牌招入直。
下備忘記曰,酬應不亦疲乎?休他故事,戢爾後進,可也。徑出諸翰林批下,竝卽牌招,推移入直。
傳于朴祐源曰,坐直承旨入侍。
傳于徐有防曰,政官牌招開政。
下備忘記于徐有防曰,在外三司,若是夥然,許遞,今日政差出,萊伯,亦令今日政下批。
鄭昌聖,以吏批言啓曰,禮曹佐郞鄭喆祚呈狀內,身病甚重,勢難察任云,依例改差,何如?傳曰,允。
又以吏批言啓曰,新除授成均館學諭車鳳運,除授後過限未肅拜,依例罷職,何如?傳曰,允。
有政。吏批,判書李福源進,參判徐浩修進,參議鄭志儉進,行都承旨鄭昌聖進。以金熤爲大司憲,沈念祖爲大司諫,宋樂爲獻納,宋民載·姜爲正言,朴天行·姜彝正爲修撰,李敬一爲副校理,朴師訥爲敦寧都正,宋煥喆爲兵曹參議,韓光近爲司成,申耆爲禁府都事,金成鎭爲掌樂主簿,李鼎模爲監役,林道浩爲京畿都事,李煒爲全羅都事,甕津府使單田文顯,水原府使單金文淳,學錄單李錫箕,兵曹參議申大升,參知宋煥喆,東萊府使單尹師國。
兵批,判書李衍祥病,參判李聖圭入直進,參議申大升病,參知宋煥喆病,左承旨徐有防進。副司直單金熤·金履素·沈念祖·金憙·趙時偉·趙鎭衡·姜彝正,副司果單李兢淵·李鼎揆·尹行修·愼認明·鄭福煥。
下備忘記于朴祐源曰,東萊水使之代,勿拘常格,口傳各別擇差。
兵曹口傳政事,以金海柱爲慶尙左水使。
朴祐源,以備邊司言啓曰,因慶尙監司趙時俊狀啓,東萊府使李文源罪狀,依狀請令廟堂稟處事,命下矣。上下官體統,固自不輕,則帥臣設有不善處事之責,旣非時急邊情,而該府使之追論於時月已久之後者,論其擧措,極涉駭異。此必由於營·府相失之致,帥臣旣有拿問之命,則該府使李文源,亦不可罷職而止,一體拿問處之,何如?傳曰,允。該府使之代,今日內議薦,使之明日辭朝,宜矣。
備邊司薦望,以尹師國爲東萊府使。
下備忘記于李益烍曰,陵行時補階板輸運,卽一弊端,今番陵所,則自有齋室,宿所亦甚廣闊云,如有待令之例,勿爲輸去,至於晝停,則自先朝,房帳幕設置之後,自作燠堗階板,徒有生燃之慮,此後永爲除之事,分付戶曹。
朴祐源,以兵曹言啓曰,今此永陵展謁時,訓鍊都監·御營廳隨駕,馬步軍·騎士·禁軍隨駕,哨數番數,就考丁酉春·戊戌秋前例,更爲草記,稟旨事,命下矣。取考前例,則丁酉春永陵行幸時,前廂訓局軍兵十四哨,後廂禁衛軍兵五哨,禁軍六番,馬兵六哨,騎士二番,挾輦軍四百名·二百名式輪回替代,戊戌秋明陵·昭寧園行幸時,前廂訓局軍兵八哨,後廂禁衛軍兵·御營軍兵各二哨合四哨,禁軍三番,馬兵三哨,兩營騎士各二番,挾輦軍四百名,餘軍二百名,量宜替代矣。今番則以何年例磨鍊乎?敢稟。傳曰,訓局步軍八哨,馬軍四哨,御營軍五哨,騎士三番,禁軍四番,挾輦軍則更考罷衛所後最多例,磨鍊草記。
又以兵曹言啓曰,挾輦軍則更考罷衛所後最多例,磨鍊草記事,命下矣。取考前例,則今年二月初三日,明陵行幸時,挾輦軍三百名,倭槍手一百名,餘軍二百名,量宜替代矣。今亦依此例,節目中磨鍊乎?敢稟。答曰,知道。
又以兵曹言啓曰,本曹堂上軍官禁軍遞兒窠,今方有闕矣。依節目,禁軍別將與各番將,眼同取才,以其居首者,塡差之意,敢啓。答曰,知道。
金頤柱,以義禁府言啓曰,慶尙左水使申應周,拿問處之事,傳旨啓下矣。申應周,時在任所,依例發遣府都事,交龜後拿來,何如?傳曰,待命拿囚。
持平李蘷疏曰,伏以向叨見職,陳情違召,幸蒙勘罷,將護病母,相對攢祝,未幾而恩敍遽降,不意而除旨又辱,臣誠惶隕感激,不省攸措。顧今舊逆未誅,新討且急,此時居言職者,固當聞命卽膺,而第臣母病,經暑久淹,遇涼益劇,一瘧三朔,逐日寒熱,老人秋痁,卒難譴却,元氣漸致澌陷,省覺有時昏沈。臣以獨身,左右扶將,情私之煎迫,比前有倍,職事之奔奏,斷無其望,玆敢略陳懇急之狀,仰瀆崇嚴之聽。伏乞聖慈,俯賜矜諒,亟許鐫削,以幸公私焉。噫嘻,自丙·丁以後,凶醜餘孽,改頭換面,千奇百怪,可驚可愕者,無所不有,而至於柱翼而極矣。金吾之獄案已具,而窮凶情節畢露,廷紳之章奏迭陳,而必誅之輿憤冞激,臣不欲復汚筆舌,徒歸疊床,而渠本卵育於禧賊,漏網於天誅,凶肚逆腸,久畜暗地,亂言悖說,顯售文字,以逆能諸賊,謂之杖死,則是一逆能也,以妖任爵號,書之自如,則亦一妖任也,以龜柱之巨魁大慝,觀源之同參逆謀,而謂之不知其罪之大段,則是亦龜柱也,觀源也。尤可痛心者,比年以來,聖上之涵貸,何如,人心之懲創,何如?庶幾豚魚之頑可孚,梟獍之惡自悛,而彼柱翼者,亦嘗策名於殿下親試之庭,廁跡於殿下法從之班,束帶彯纓,登筵詣臺,揚揚自得,而乃其心,則如彼其不道也,叵測也。噫,姜忱之所懷,非忱之所自能也,殆亦乾道昭昭,使逆臣陰圖彰露無餘,爲今日臣子者,雖寢翼之皮,食翼之肉,未足以少洩其憤,而畢竟處分,只施金吾之數次訊問而已,反用大燮·弼海減死之律,遽命酌處,殿下之失刑,於是乎尤大矣。前日不誅弼·燮之罪,而凶黨逆種,罔畏典憲,陰肆奰慝,釀出今日之柱翼,今也不誅柱翼,明日又不知幾柱翼,接跡而起。以殿下之明聖,豈不念及於此,而惟其聖德慈仁,每當治獄,寧失於緩,不欲窮治,至以認賊爲子,推心置腹,諄諄然諭之,大哉王言,臣實莊誦,而第念殿下鎭安之道,每先於隄防之嚴,以致凶徒不戢,亂逆層生,一失於鄭妻,而有能·範·趾·述之凶,再失於龜柱,而有量海·翼·之變。今柱翼則入主於能·述,出奴於量·,始焉眞贓,現發於譜記,終而逆情,難掩於供案,國人明知其罪,咸曰可殺,大臣聯箚,三司求對,喉院議啓,獄官爭執,而殿下一味訑訑,使擧國必難奉承之酌處傳敎,頒布而後已。噫,帝曰宥,皐陶曰殺,自是盛際美事,而若其王法之所不可容者,則雖以人主之尊,不能不屈於在下之論。若使今日朝廷按法而論刑,如皐陶之事之於虞帝之前,則殿下又將翻然而改,赫然而斷,而試觀今日之朝廷,其孰有一介忠憤之士,明日張膽抗法而力爭者乎?三司之合辭,五年于今,幾至文具,沮遏之元凶,任渠行止,視若尋常。雖以目下懲討言之,兩日求對,未回天聽,傳敎頒下,亦已屢宿矣,發啓請寢,臺體所急,而一日二日,尙此寂然,執法之地,不誠如此,而顧何望上孚聖心,亟行天討耶?然而懲討之不以誠,雖是群下之罪,霜雪未行,不無天地之憾,寬仁之徒,尙恐爲聖人之過,伏願亟寢酌處之命,依法設鞫,使陰凶情節期於究得,亂臣賊子知所懲畏,而若其拔本淸源之道,懲前毖後之義,尤爲今日急急之務,惟殿下無忽焉。臣無任激切屛營之至。答曰,省疏具悉。所陳洪柱翼事,到今猶嫌其屑屑。爾其勿辭,救護母病。奉敎徐龍輔,檢閱鄭東浚,前檢閱金載瓚疏曰,伏以臣等猥以無似,濫廁邇列,館規之壞損而無所振作,下僚之怠緩而不能檢飭,尸素之罪,實所自知,問備之勘,亦云太輕。臣等方且聚首兢惶,靡所容措,此際檢閱臣李集斗,托以情勢,拜章徑出。翰苑之法,下番之不得擅離,右位之不爲替直,自是不易之古規,則此亦臣等不能檢下之端,由前由後,其不可晏然在職也決矣。臣載瓚職名雖異,處義宜同,玆敢相率齊籲,徑出禁扄。伏乞聖明,俯賜鑑諒,亟遞臣等之職,以存館規,以安私分,千萬幸甚。臣等無任屛營祈懇之至。答曰,省疏具悉。爾等勿辭察職。檢閱李集斗疏曰,伏以臣猥以無似,濫廁簪筆之列,恩榮所被,涯分踰溢,居常愧懼,若隕淵谷,只緣臣賦性庸闇,觸事憒劣,前後薄勘,非罪伊榮,而旋蒙恩敍,昵侍耿光,曲庇之恩,誨諭之寵,有若慈父之詔迷子,臣每從筵退,只有感淚之盈眶。日前以戶口事,適有迷見,筵達,蒙允矣。該府單子,趁卽不來,臣初旣不能檢察,單子已到後,亦不能卽地書入,昨筵朝對,屢勤提敎,臣方悚息惶蹙之中,承宣果以此請推,而不飭之罰,至及於右僚。臣之當事鈍滯,不善周旋,實是臣罪,問備薄勘,亦云太輕,而以臣之罪,延及右僚,臣心慙赧,當復如何?罪在下僚,罰及右位,而晏然在直,恬不自引,則壞了館規,已非細事,而揆以廉防,益切難安,玆陳短章,徑出禁扄。伏乞聖明,俯垂諒察,亟削臣所帶職名,以安私分,仍治臣擅離之罪,以肅朝綱,不勝幸甚。臣無任屛營祈懇之至。答曰,省疏具悉。爾其勿辭察職。
上在昌德宮。停常參·經筵。
巳時,日暈。
傳于李益烍曰,禮房承旨入侍。
徐有防啓曰,藥房三提調,爲承候來待矣。傳曰,入侍。
傳于徐有防曰,軍士房承旨入侍。
傳于李益烍曰,右副承旨入侍。
吏曹口傳政事,以鄭趾煥爲安東縣監。
傳于李益烍曰,推考房,事多做錯,當該承旨遞差。
承旨前望單子入之,沈念祖落點。
傳于朴祐源曰,坐直承旨入侍,留院公事入之。
徐有防,以吏曹言啓曰,今此徽陵忌辰祭獻官,前承旨金頤柱塡差,而時無職名,令該曹口傳付軍職,何如?傳曰,允。
兵曹口傳政事,以金頤柱爲副司直。
徐有防,以實錄廳郞廳,以摠裁官意啓曰,行大司憲金熤,旣已敍用,校讎堂上還爲差下,使之察任,校正郞廳李敬一,移拜館職,依例本職減下,使之專意史役,何如?傳曰,允。
吏曹口傳政事,以金熤爲兼知實錄事。
兵曹口傳政事,以李敬一爲副司果。
朴祐源,以司僕寺官員,以一提調意啓曰,今此永陵行幸敎是時,追慕峴·碌磻峴,道路險峻處,依例臨時啓稟,以人夫奉駕之意,敢啓。答曰,知道。
又以司僕寺官員,以一提調意啓曰,今此永陵行幸敎是時,各差備入把馬,別單書入,而其中驛馬,則令兵曹依例知委各驛,使之直爲入把,本寺添補馬,依下敎,酌量裁減,俾不至濫數徵來之意,敢啓。答曰,知道。
又以訓鍊都監言啓曰,本局千摠李邦五,身病甚重,勢難察任,改差,何如?傳曰,允。
又以義禁府言啓曰,東萊府使李文源,拿問處之事,傳旨,啓下矣。李文源,時在任所,依例發遣府書吏,交代後拿來,何如?傳曰,允。
庚子八月二十二日卯時,上御寶慶堂。禮房承旨入侍,藥房同爲入診入侍時,左承旨徐有防,記事官金載瓚·鄭東浚·李集斗,藥房都提調鄭弘淳,提調金華鎭,副提調鄭昌聖,醫官吳道炯·徐命緯,以次進伏訖。弘淳曰,夜間聖候,若何?上曰,大體有勝,而寢睡以膈間痞鬱,不能入睡,似是終不得通利之致矣。上謂道炯曰,口味不變,雖有思食之念,而當飯則不能進,寢睡則昨夜至五更後,始入睡矣。道炯對曰,似是膈滯未通之候,當用行氣之劑,今日則香橘茶,入人蔘五分進御,誠得當矣。命診候,道炯診察後,退伏奏曰,左右三部,尙帶數意,似是痰滯而氣不能順斡之祟矣。上曰,進御香橘茶,加人蔘縮砂各五分,一貼煎入。出榻敎命書傳敎曰,近有校勘,自多相妨,直閣金宇鎭,今姑許遞。命退,諸臣以次出。
上在昌德宮。停常參·經筵。
李益烍啓曰,行大司憲金熤未肅拜,執義兪彦鏶在外,掌令金鍾厚在外,盧瑞國呈辭,持平徐郁修呈辭,李夔受由,今日監察茶時之意,敢啓。答曰,知道。
李亨元,以禁衛營將官來言言啓曰,今日本營軍兵,日次私習云矣,敢啓。答曰,知道。
徐有防啓曰,藥房三提調,爲承候來待矣。
傳于徐有防曰,都承旨入侍。
吏曹口傳政事,檢閱單李集斗。
傳于李益烍曰,工房承旨入侍。
傳于徐有防曰,都監堂上入侍。
傳于鄭昌聖曰,承旨前望單子入之,申大升落點。
傳于徐有防曰,都承旨入侍。
傳于徐有防曰,守禦使入侍。
徐有防啓曰,卽者校理徐鼎修,以司諫兪彦脩留院疏中,謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,何如?傳曰,允。兪彦脩原疏入之。
傳于朴祐源曰,校理徐鼎修上疏入之。
傳于徐有防曰,玉堂牌去來催促。
以副修撰金宇鎭·李時秀牌不進罷職傳旨,傳于徐有防曰,只推,更爲牌招。
以校理徐鼎修再牌不進罷職傳旨,傳于李益烍曰,分義與處義,或不無互爲輕重之事,雖在堂下官,屢違劃遞,不是異事,而近來年,少新進未諳格式者,種種有之,可强之處,可出之地,以違牌作一無難事,日或再違或三違,此亦朝綱所在,寧不寒心?此玉堂擧措,亦極乖當,爲先以禁推傳旨捧入,此後此等事,政院各別嚴飭。
以副修撰金宇鎭·李時秀再牌不進罷職傳旨,傳于李益烍曰,只推。
李亨元啓曰,守禦使鄭民始再牌不進推考傳旨,今方捧入,而諭書·密符傳授,一時爲急,所當更請牌招,而一日三牌,有傷事體,何以爲之?敢稟。答曰,分義所在,焉敢乃爾?更爲牌招。
下備忘記于李亨元曰,銓曹選通,自有其規,或以人地,或以文識,或以言議,不嫌其行怪,所取者風裁。又如洪柱翼,曩從對策,予亦極嘆其才,借使銓曹縱欲鑑別激揚,但知其有用,不知其無狀。惟公惟私,豈無公議?不徒是也,柱翼謂有淵·翼之凶論,能·量之潛謀,苟非黨同之類,何以知之?今若一開荊棘,論人以不先知不豫察之罪,則不幸近年,大獄屢起,株連甚多,姓同者拔之,地近者塞之,不但免者幾絺,朝設監謗,家張網羅而後已。本事則小,流弊甚大,不可不明示好惡,司諫兪彦脩,從重推考。
徐有防,以禮曹言啓曰,凡經宿陵幸時,告廟前二日爲之事,載在五禮儀,而近有前期一日設行之例矣。今番適値朔日,永陵幸行,宗廟告事由,來初一日朔祭兼行事,知委,何如?傳曰,允。
司諫兪彦脩啓曰,臣言議巽劣,本不合於淸朝耳目之任,而見識適及於合辭方張之日,義重沐浴,他不暇顧,章皇出肅,而以柱翼通擬時銓官,略有論列矣。及承聖批,誨責備至,繼有重推之命,臣滿心慙恧,無地容措。蓋銓曹通選,不但以地處而取之,亦不但以文才而用之,至於行己蹤跡,不可不審察而鑑別也,明矣。柱翼之形跡,果如姜忱所論,則其行己之凶險叵測,從前可聞,而遽然通擬,其銓曹不能審愼之咎,烏可免乎?臺諫之論事,隨其所懷而陳之,自古然矣,則何必未及前後疏啓爲嫌,有其懷而不爲一陳乎?莫非臣風裁譾蔑,做事鈍滯之致,臣何敢一刻晏然於臺次乎?請命遞斥臣職。答曰,爾看臺閣,古事何嘗以不逆覩,有追勘之例乎?此路一開,後弊難防,臺官遞易,理合難愼,而事係矯枉,不可假借,依啓。
校理徐鼎修疏曰,伏以臣卽伏見司諫兪彦脩留院疏本,則以罪人柱翼通淸事,有銓曹堂郞譴罷之請。臣卽其時主通之郞官耳,其所箚着,較諸他僚,尤爲深緊,臣於是益不勝悚然恧蹙之至。臣猥以菲才,濫叨銓職,除拜屬耳,猝當臺通,只凭其外面履歷,率爾檢擬,到今逆節彰露之後,臣竊滿心慙恧,祗恨無古人先見之明。果然人言至矣,惶隕凜惕,惟嚴勘是竢,玆敢忙陳短章,徑出禁扄。伏乞聖明,亟降威罰,以謝公議,千萬幸甚。臣無任屛營祈懇之至。答曰,省疏具悉。所引可付一哂,爾其勿辭察職。副修撰李時秀·金宇鎭疏曰,伏以臣等卽伏聞司諫兪彦脩疏語,以洪柱翼臺通事,有參政堂郞譴罷之請,臣等於此,誠有萬萬不自安者。臣等之許通柱翼也,柱翼之罪狀,姑未及著矣,到今逆節,若是狼藉之後,藉曰未及逆覩,而其誤擧妄擬之罪,臣等亦安能免也?臺評峻發,情地危蹙,召牌之下,祗承無路,聯陳自引之章,仰瀆崇嚴之聽。伏乞聖明,亟降威罰,以靖私義,以謝人言,不勝幸甚。臣等無任屛營祈懇之至。答曰,省疏具悉。過矣,爾等勿辭察職。司諫兪彦脩疏曰,伏以臣於柱翼事,旣陳窮覈之章,又發嚴鞫之啓,俱未蒙允,臣不勝抑鬱憂憤之至。噫,柱翼,特丙·丁間漏網之一物耳,今焉斯得,固已晩矣,得而緩之,刑亦失矣。眞贓綻露,罪惡彰著,則嚴訊之下,渠當直告,而乃敢以不可援引等說,引而不發,究厥心腸,萬萬叵測,在朝家治逆之道,固當一一鉤覈,以發其潛伏之黨與,而奈之何停刑於當刑之時,徑勘於方覈之日,使彼凶逆之徒長其倖逭之心,此豈非殿下容忍之失乎?臣竊憂歎也。銓曹通選,是曰擇人,必也察其行己,取其言議,以爲鑑別公擧之地,而如柱翼之凶者,濫入其選,臣謂其時通擬堂郞,竝施譴罷之典,宜矣。臣於目下之病,萬無供職之望,故日前陳懇,未蒙恩遞,繼有召牌之命,方當沐浴之時,未敢違傲,雖不得不力疾出肅,而症形層加,鎭日彌篤,況當陵幸在近,陪扈無路,玆敢疾聲呼籲於天地父母之前。伏乞亟賜鐫遞,俾遂生成之澤,仍治臣煩瀆之罪,以肅朝綱焉。臣無任屛營祈懇之至。答曰,省疏具悉。洪柱翼通淸時,政曹堂郞譴罷事,柱翼罪狀未著之前,若論其地處·文識,則豈獨合通臺望,縱被瀛選,孰曰不可?今以不能逆料豫知,而追咎銓地,賊淵會圈之人,逆翼議通之堂,將置收司之坐乎?且爾說雖甚不經,爾意必欲一陳,奈之何不及於初疏中,不言於詣臺時,忽地投疏於歷日已久之後者,又何故也?由前由後,所請之從違,非所可論也。
庚子八月二十三日卯時,上御寶慶堂。都承旨入侍時,行都承旨鄭昌聖,記事官金載瓚·徐龍輔·鄭東浚,以次進伏訖。上命書傳敎曰,東萊水使,使之明日辭朝。又命書傳敎曰,政事明日爲之。又命書傳敎曰,違牌翰林敍用。上曰,藥房提調與醫官入侍。藥房都提調鄭弘淳,提調金華鎭,醫官吳道炯,以次進伏。弘淳曰,夜間聖候,若何?上曰,今日顯勝矣。昨日以前,甚覺痞滯矣,湯劑進御後,膈氣頓開,寢睡亦穩矣。但曉睡初覺,則膈中如錘懸空,如此之時,亦覺眩暈,又有邊頭痛之意,未知此何症也。道炯奏曰,此乃痰候也。今日湯劑,加人蔘七分,以爲斡旋中氣之功,似好矣。命書榻敎曰,進御加味香橘茶一貼煎入。昌聖曰,臣取考本院古事,在昔先朝,因大臣陳達,監兵使拿推之代,以三日內下直事,定式矣。中間以期限太促,更定十五日之限,尤緊急者,或以十日爲限矣。近來此法,久不遵行,自今以後,更加申飭,而三日太促,十五日太緩,以十日之限施行,而過限則自本院,依定式察推,何如?上曰,從今申復舊制,無或踰限事,該房知悉,擧行,可也。命退,諸臣以次出。
庚子八月二十三日未時,上御寶慶堂。禮房承旨入侍時,左承旨徐有防,記事官金載瓚·徐龍輔·李集斗,以次進伏訖。上曰,兪彦脩疏,誠非小憂矣。自國朝以來,請罪通淸銓官,曾所未有也。有防曰,伏見備忘下者,處分嚴明,實爲世道之幸也。命書傳敎曰,新除授承旨,待下批牌招察任。又命書傳敎曰,承旨房仍。又命書傳敎曰,義無必辭,地則自異,再違猶屬礙眼,三違可謂匪意,敎書祗受體重,密符傳授時急,守禦使鄭民始,從重推考,更卽牌招,牌不進傳旨,勿爲捧入。命退,承史以次出。
上在昌德宮。停常參·經筵。
自未時至酉時,灑雨下雨,測雨器水深二分。
王大妃殿·惠慶宮·中宮殿,藥房口傳問安。答曰,知道。
以藥房啓辭,傳于金宇鎭曰,入侍,慶尙左水使同爲入侍。
金宇鎭,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。答曰,知道。
李益烍啓曰,行大司憲金熤陳疏留院,執義兪彦鏶在外,掌令金鍾厚在外,盧瑞國呈辭,持平徐郁修呈辭,李夔未肅拜,今日以監察茶時之意,敢啓。答曰,知道。
李益烍啓曰,密符親納,例也,而前守禦使金鍾秀,使其將校替納,依定式,推考警責,何如?傳曰,允。
金宇鎭,以御營廳將官來言言啓曰,今日本廳軍兵,日次私習云矣,敢啓。答曰,知道。
以校理徐鼎修禁推傳旨,傳于徐有防曰,旣已經宿,分揀,卽爲牌招入直。
傳于金宇鎭曰,左承旨入侍。
傳于鄭昌聖曰,直閣,今日政差出。
傳于李益烍曰,新除授臺諫·玉堂,待下批牌招察任。
有政。吏批,判書李福源病,參判徐浩修病,參議鄭志儉進,行都承旨鄭昌聖進。吏批啓曰,判書李福源,參判徐浩修,俱病不來,小臣獨政未安,何以爲之?敢稟。傳曰,只出緊任,以趙時偉爲大司諫,朴天行·權以綱爲副校理,尹行修爲副修撰,李恒祚爲司諫,李亨逵爲禮曹參議,徐鼎修爲奎章閣直閣,檢閱單金載瓚,韓光近爲兼西學敎授,冬至使單金熤,嘉善申大觀今加嘉義,春塘臺親臨試射時,騎芻四中,加資事承傳。
兵批,判書李衍祥病,參判李聖圭進,參議申大升移拜承旨,參知宋煥喆入直進,右副承旨李益烍進。以李瀁爲副摠管,李國賢爲訓鍊都正,洪雨輔爲五衛將,李元龜爲慶熙將,李東郁·洪文泳爲文兼,河起龍爲荏子島僉使,李義彬爲黃海兵虞候。
傳于徐有防曰,直閣入侍。
傳于徐有防曰,承旨牌去來催促。
以同副承旨金宇鎭牌不進罷職傳旨,傳于李亨元曰,只推,更爲牌招。
以同副承旨金宇鎭再牌不進罷職傳旨,傳于李亨元曰,只推,更爲牌招。
以大司諫趙時偉牌不進罷職傳旨,傳于李亨元曰,一時譴罰,長作處義乎?此傳旨勿施,牌去來,申飭。
傳于李益烍曰,禮房承旨入侍。
下備忘記曰,慶尙左水使金海柱下直,長弓一張,長箭一部,片箭一部,筒兒一箇賜給。
傳于鄭昌聖曰,留院公事入之。
傳于徐有防曰,領府事箚子入之。
金宇鎭啓曰,明日次對,憲府無進參之員,除在外外,未肅拜呈告人員,竝待開門牌招,何如?傳曰,允。
假注書望,注書金載瓚移職,代以吳泰賢爲假注書。
兵曹口傳政事,副司直單金熤。
吏曹口傳政事,以鄭宇淳爲安岳郡守。
下備忘記于李亨元曰,觀此北伯狀啓,兩邑民事,旣有所請,豈可曠日?次對雖値齋戒,明日食後,使之來會。
李益烍啓曰,前承旨申大升,兵曹參議仍任事,命下矣。方在罷散中,何以爲之?敢稟。傳曰,敍用。
金宇鎭,以兵曹言啓曰,承傳宣傳官四窠,作爲承傳歧,仍爲履歷講定以聞事,命下矣。問議於大臣·將臣後,成節目以入之意,敢啓。答曰,知道。
敎守禦使鄭民始書。王若曰,南城建牙,責重保釐三輔,北宸授鉞,才須文武雙全,注意者深,在心惟簡。惟卿,以恬雅綜明之器,具文學政事之才,陶士雅之縝密規模,臨事而盛水不漏,李太初之端凝風範,立朝而如玉其姿。五年銀臺,幾殫出納之悃,周歲泉府,略試經劃之謨,畀以銓部·籌司,而望實俱優,貯之玉署·奎閣,而詞翰餘事。粵在震邸之日,契遇斯隆,故於臨御以來,簡拔偏摯,當群凶煽亂之際,忍言時事之艱危,效古人鞫躬之誠,實嘉乃心之焦竭。密勿經世之慮,盡乎終始一心,慷慨憂國之忱,寧或夷險二致?近日之滄桑屢變,予將疇依,末路之風波纔經,卿獨可恃。眷彼南漢營府,寔我左輔關防,據溫祚百年之墟,可見表裏俱險,處上都一舍之地,允爲緩急所歸。城池山川,控襟帶於東洛,旌旗壁壘,壯鎖鑰於南門。桑土永圖,蓋自列朝而設置,保障重寄,必須雅望而鎭安。顧此任寔難其人,當是時可屬之子,玆授卿以南漢山城守禦使,卿其體予特達之眷,懋乃鎭禦之方。玉節金壇,莫曰軍旅之事未講,虎韜龍驤,宜思管轄之任不輕。詰軍政則必主申嚴,裕兵食則須念積峙,自餘施措,厥有稟裁。於戲,治當一初,責專重鎭,儒家之本色自守,政合說禮敦詩,轅門之精彩頓生,佇見超距投石,故玆敎示,想宜知悉。
領府事鄭弘淳箚曰,伏以臣於今番幸行,旣受留陣之命,勢不得陪從矣。經宿動駕之時,藥院重任,將無以備員,其在國體,不可無變通。伏乞將臣內局都提調之任,亟命遞改,千萬幸甚。取進止。答曰,省箚具悉卿懇。事勢然矣,卿之內局兼帶,姑令勉副。仍傳曰,此批答,遣史官傳諭于藥房都提調。
大司憲金熤疏曰,伏以器不稱官則傎,才不勝職則僨,理所然也。臣才疎器蓏,百無一可,至於律令章程之任,尤不可擬議於臣者,頃叨獄官,冒承議讞之命,裁酌不明,輕重失當,果不免自僨厥職,致勤嚴旨。始也臨事而不悟,終乃奉敎而知悔,矧夫論其罪負,宜伏重勘,而諄複之旨,匪怒伊敎,罷免之典,匪罪伊榮,臣仰頌恩庇,俯念愆尤,惶隕愧恧,歷日靡定。不自意,日月未幾,恩敍遽渙,繼以有都憲新除,寬假其迷滯之失,榮侈以隆顯之命,臣於此益不勝驚惶感激,莫省措躬之所也。噫,聞命卽謝,臣分則然,而第念孽由自作,罪固難貰,薄罰雖勘,宿愆自在,新命之下,冞增愧,今若憑恃寵靈,放倒廉防,揚揚冒膺,則眞所謂小人之無忌憚也,玆不得不略暴危懇,仰請譴斥,瀆擾之誅,尤無所逃。且臣難冒之義,不但爲目下情勢,臣之見帶,卽言責之任也,言責之大,懲討爲最,而臣於年前,亦叨是職,敢陳逆本之當誅,仰勉乾斷之廓揮,以箚以啓,三日叫閽,言不見施,拖至于今,三司之謄傳,已作故紙,二字之靳允,便成例批,使王章不伸,君綱益頹,此實言責之臣不誠之罪,抑亦爲殿下刑政之一失也。至於日前柱翼酌處之敎,殿下又失之矣,殿下所以酌處柱翼者,謂其情節之可疑耶,抑以眞贓之未露耶?伏見堂箚之批,諉之於文字間隱映,輕重而差殊,噫嘻,亂賊之未及肆市者,筆之以死字,凶逆之竝伏天誅者,書之以犯人,一字二字之間,情節莫掩,眞贓畢露,是可曰文字間隱映耶?龜柱之元惡,輿憤咸切,觀源之黨逆,中外盡知,而乃敢曰不知其罪之大段,則情節之莫掩,眞贓之畢露,直是自其口吐出,又不待文字間可見矣。雖以下金吾判付,寓凶言存筆法之敎觀之,日月之明,已燭其肝肺,而獨於三司覆難之奏,反以止之之批,顯示訑訑之色,此則不直爲刑政之失,在聖主待言官之道,又不免一失矣。雖然,使殿下有此三失,實皆群下之罪也。爲今之計,唯宜博選骨鯁忠亮之人,畀以言責,置之臺閣,俾得以沬血畜誠,格回天心,前後三司之請,亟賜允從,新舊凶逆之徒,各施當律,邦憲無閼,國勢復尊,使殿下往者之失,收之於一轉移之間,是臣之所仰望者也。何必以如臣庸陋,復叨蔑效之地,苟然充位,以貽臺閣之羞也哉?臣無任屛營祈懇之至。答曰,省疏具悉。予失反省,卿辭許施矣。
大司諫趙時偉疏曰,伏以淸朝諫議之職,何等峻選,而如臣巽軟一賤品,濫資未幾,通擬太驟,數旬之間,誤恩三辱,在臣身豈不榮耀,而揣分量器,太不稱當,抑臣又有私義之萬萬危蹙者。向於柱翼酌處命下之日,臣適叨見職,相率求對,門鑰將下之際,始有備忘還入之命,守閤諸臣,仍令出去,臣旣未借方寸地,得陳所欲言,退歸私次,憤賊勢之鴟張,念宗國之綴危,秉燭構草,待漏呈箚,而伊夜備忘之旣入旋下,臣始得聞於拜箚之後矣。諸臺則爲求對而入去,臣則少留朝房,待箚本入徹,將擬隨諸臣後矣。喉院以臣箚中,謂有繳還二字,使臣更構別本,退送原箚,臣之迷見,繳還句語,係是前夜退出時所承聆者,則陳箚之際,其所說道,語勢固然。且臣箚所言,雖近隨衆,卽是討逆,則官以諫名,其言見格,其身便進,反覆思量,終涉郞當,以此狀往覆政院,非止一再,如是之際,入侍有命,末由趨詣,承宣請推,嚴敎繼降。噫,懲討方嚴,僚臺咸造,臣獨投箚未入,轉身不得,跡阻齊聲之列,事歸不誠之科,聖度至寬,罰止譴削,至今追思,惶汗浹背。第臺閣諫箚,事面不輕,其人雖極庸陋,其言無甚新奇,且字句之間,設有些少差誤,其妄其失,言者之罪。出納之地,不宜容易退却,至若臺臣去就,當者自知,何有於喉院,而進退臣箚之不足,竝與臣身之去就而促迫之?疲軟見輕,臣雖自反之不暇,而喉院事,寧不慨然耶?臣之此言,雖或近於煩屑,而安得不略暴之乎?自有此事,杜門屛伏,不敢爲抗顔周行之計,臺端一步,便成鐵限,纔違召命,恭俟恩勘,飭敎踵降,天牌荐臨,惶悚冞切,隨詣闕下,玆敢略入文字,仰暴危懇。伏乞聖慈,亟命削臣臺職,刊臣朝籍,以靖私義,不勝幸甚。今臣自劾,豈復開口論說,而前旣具箚,未獲登塵,今又入臺,不可終默,擬將已成之本,更效必討之義,而一箚再呈,自覺支離,極涉煩褻。且近日公車日積之章,率是柱翼懲討一事,而殿下或批以屑屑,或諭以蔓氄,假使臣箚復陳,徒聒聖聽,自歸例套,雖不敢隨衆效嚬,而殿下試觀今日時事,聖德懋寬於上,亂逆逞凶於下,滿庭諸臣,徒有筆端懲討之說,未見腔裏忠憤之發。自丙申于今五年之間,逆變逾出逾愕,而主勢日危日孤,釀成此日柱翼之變。柱翼特是一影子耳,一枝葉耳,因影而索形,緣枝而拔根,有不可少忽,而未及究竟,遽命酌處,殿下旣以柱翼爲影爲枝而酌處,則柱翼之形與根,其果有按發者耶?殿下於前後治獄之際,惟以一寬字爲收殺之政,所以種下生種,節上生節,迺至于今日。伏願殿下,亟軫拔本之道,先正合辭諸賊之罪,乃思鋤根之方,亟寢柱翼發配之命焉。臣無任屛營祈懇之至。答曰,省疏具悉。上款所引,何不自反?下款所請,殊覺精切。爾其勿辭察職。
上在昌德宮。停常參·經筵。
自初昏至夜三更,灑雨下雨,測雨器水深五分。
傳于李亨元曰,同副承旨入侍。
傳于金宇鎭曰,大臣·備局堂上引見。
傳于金宇鎭曰,領敦寧入侍。
鄭昌聖啓曰,左承旨徐有防,右承旨朴祐源,左副承旨李亨元,因大司諫趙時偉疏,謂以難安,陳疏經出,原疏纔已退却矣。院僚不備,出納苟簡,竝卽牌招,何如?傳曰,原疏入之。
以大司諫趙時偉牌不進罷職傳旨,傳于鄭昌聖曰,只推。
有政。吏批,判書李福源牌不進,參判徐浩修進,參議鄭志儉式暇,行都承旨鄭昌聖進。吏批啓曰,判書李福源牌不進,參議鄭志儉式暇,小臣獨政未安,何以爲之?敢稟。傳曰,仍爲之。以李鼎揆爲修撰,李命植爲同義禁,金夏璉爲禮曹佐郞,許湜爲溫陵令,吳泰賢爲景慕宮直長,內醫院都提調鄭弘淳,兵曹參議申大升,以上仍任,東學訓導單文粲奎,西學訓導單曺亨壽,學諭單金致泳。
兵批,判書李衍祥次對入侍進,參判李聖圭病,參議申大升未肅拜,參知宋煥喆入直進,左副承旨李亨元進。以成堣爲都摠經歷,林永老爲阿耳僉使,副護軍李晟·兪彦脩。
傳于鄭昌聖曰,大司憲前望單子入之。
大司憲前望單子入之,李落點。
傳于李益烍曰,新除授大司憲,牌招察任。
傳于李益烍曰,大司憲牌招下敎,掩置不傳,當該差備中官汰去。
下備忘記曰,自上替勞承旨,丙枕疲惱之時,身爲一院之長,其可便意在家乎?都承旨牌招坐直。
傳于鄭昌聖曰,注書前望單子入之。
鄭昌聖啓曰,禁衛大將李敬懋,時無職名,令該曹口傳付軍職,何如?傳曰,允。
李益烍啓曰,道路節目,連爲催促,更鼓已下,終不修呈,事體所在,極爲未安,當該曹堂上,推考警責,何如?傳曰,允。自在先朝,軫念民弊,道路事知及司鑰掖隷之道路摘奸復命,無得踰限,不啻申申,而今番則甚於動駕,期限若是遲滯,萬萬駭然。決知其作弊而然,當該司鑰汰去,令攸司科治,事知,令兵判棍問捧招以奏。
兵曹口傳政事,副司直李敬懋。
下備忘記于李益烍曰,無右位之坐直,政院擧行,安得不然?無怪其生疎,姑從末勘。當該承旨李亨元,推考問備傳旨,墨猶未乾,又復規避,自上不免替行該房之事。式暇外,推諉不入直承旨,爲先從重推考。新進小官怠忽之習,豈至於是?此猶餘事,諫長避辭,一本則措語如是書入,一本則措語如彼書入,此則大可駭惑處。當該注書吳泰賢削職,仍令該府拿問定罪。
李亨元,以兵批言啓曰,阿耳僉使李晟,遞付京職事,命下矣。時無相當窠,依例付軍職之意,敢啓。答曰,知道。
左承旨徐有防,右承旨朴祐源,左副承旨李亨元疏曰,伏以臣等卽伏見大司諫趙時偉疏,則以向來箚本之不爲入徹,至有慨然之斥,臣等於此,竊不勝愧悚之至。伊日臣等,與諸臺求對之時,誤入門稟,自速責敎,繼以有備忘,還入之命,而三司諸臣,一時退歸,未出闕門,備忘旋下矣,臣等在院之故,已知其事狀,諫長在家之致,未詳其委折,則翌朝箚本之到院也,臣等之謂以繳還非實狀,而不許捧入者此也,諫長之謂以言箚異他疏,而斥以退却者亦此也。然則臣等之不捧,自有所據,諫長之論斥,亦或爲然,事係相規,不必較絜。然慨然之斥,旣發於臺章,則職在出納,義難蹲冒,陳疏纔到,門限已迫,瀆撓是懼,自至經宿,今始陳章,經出禁扄。伏乞聖明,俯垂諒察,亟遞臣等之所帶職名,以安私分幸甚。臣等無任屛營祈懇之至。答曰,省疏具悉。曲在臺臣,何有爾等?勿辭察職。
庚子八月二十五日卯時,上御寶慶堂。禮房承旨入侍時,左承旨徐有防,假注書吳泰賢,記事官金載瓚·李集斗,以次進伏訖。上曰,諫長疏語,侵斥政院矣。有防曰,昨緣日暮,未及引義,方欲上疏徑出矣。上曰,院中無承旨,則同副承旨,似牌招矣。上曰,次對齊會乎?有防曰,似未及齊會矣。上曰,次對則同副當入侍矣。仍命退出,諸臣以次退出。
上在昌德宮。停常參·經筵。
徐有防啓曰,明日視事,取稟。傳曰,停。
傳于朴祐源曰,左承旨入侍。
傳于徐有防曰,承旨持留院公事入侍。
傳于朴祐源曰,戶房承旨入侍。
注書前望單子入之,金載瓚落占。
鄭昌聖啓曰,檢閱金載瓚,移拜注書矣。假注書吳泰賢削職,代假注書趙興鎭,姑令仍察,何如?傳曰,允。
傳于金宇鎭曰,寶劍望點下苟艱,懸頉摠管許遞,口傳差出。
兵曹口傳政事,以兪彦鎬爲都摠管,具以謙·蔡弘履爲副摠管。
下備忘記于李益烍曰,昨日事端,專由堂後假官,眞所謂諱不得然。一避二本,非出番注書之罪,罰亦行矣,趙興鎭付過放送。
傳于朴祐源曰,坐直承旨入侍。
金宇鎭,因司僕寺內乘,以一提調意啓曰,明日旗軍洗馬,本寺提調,不可不備員,而提調金鍾秀在外,不得上來云,令政院稟旨變通,以爲備員進參之地,何如?傳曰,允。
金宇鎭啓曰,因司僕寺草記,明日旗軍洗馬,提調金鍾秀在外,不得上來,令本院稟旨變通,以爲備員進參事,允下矣。在外提調,合有變通之道,何以爲之?敢稟。傳曰,許遞。
金宇鎭啓曰,因本院啓辭,司僕提調金鍾秀許遞事,命下矣。其代,令該曹口傳差出,何如?傳曰,允。
吏曹口傳政事,以洪樂性爲司僕提調。
朴祐源,以禮曹言啓曰,景慕宮展拜,每於孟春孟秋,取稟事,曾已定式矣。今秋展拜,擇日於何間乎?敢稟。傳曰,休紙。
金宇鎭,以兵曹言啓曰,明日旗軍洗馬時,御乘馬及駕轎,當爲陪進,建陽門請出標信開閉,而事畢後還爲陪進時,亦爲請出標信,開閉之意,敢啓。答曰,知道。
金宇鎭,以兵曹言啓曰,傳曰禁軍將闕內用棍,雖是前例,而棍響哭聲,至徹大內,過時不止,事極無嚴,令兵曹判書闕外開坐,査實以聞事,命下矣。臣來詣闕外,禁軍將李邦鵬處,査問其委折,則所告內,正領等來言,數年前明義錄眞·諺各一件,印頒於禁軍將,又三件頒給三正,使之留置覽閱,而一正房直金鼎三,初旣受來,終不分給,任自賣食云,故聞甚驚駭,捉入鼎三,問其冊字去處,而不爲直告,至於累度棍問,則或賣或借,始乃直告,二卷推來,一卷未及推出,如是棍問之際,自爾遲延喧擾云矣,敢啓。答曰,知道。
又因司饔院官員,以監膳提調意啓曰,內贍寺供上醋,色味不合,故連爲申飭矣。今日供上,猶復如前,累次改備之際,日勢漸晩,闕供惶悚,不得已捧入,而御供事體,何等重大,若是不謹,萬萬駭然,當該進排官,令該府處之,下吏,令攸司科治,何如?傳曰,今番則竝分揀,官員只令推考,可也。
金宇鎭,以禁衛營言啓曰,今二十六日夜,宮墻外巡邏,俱有不勤之失,西營入直哨官韓處中,別巡邏哨官李如圭,決棍汰去,西營入直,以哨官李秉玉替直之意,敢啓。傳曰,分揀。
又以禁衛營言啓曰,再昨日親臨殿講時,本營哨官朴履煥,不勤拜跪,亦多怪駭,令本營門從重科罪事,入侍承旨陳達,蒙允矣。殿講事體,何等嚴重,而幺麽武士之放肆無嚴,至於如此,事之驚駭,莫此爲甚,哨官朴履煥,決棍十五度後,汰去之意,敢啓。傳曰,聞已決棍,汰去則分揀。
徐有防,因奉常寺官員,以都提調·提調意啓曰,東籍親耕田所種,皮稷打作則所出爲二石,皮黍打作則所出爲一石之意,敢啓。答曰,知道。
持平徐郁修疏曰,伏以臣有老母,年今八十有一矣。稟質虛弱,疾病侵尋,不幸十數年來,轉益沈痼,當夏泄痢之交作,眞元漸脫,有時關格之猝發,喘息莫通,居常凜凜,實有朝夕難保之憂。邇來暄涼失攝,食飮乖當,神精益耗,筋力轉鑠,目今危形敗症,日甚一日,對案,輒嘔有食輒泄,臣方晝夜相扶,憂惶罔措。以萬分至危之症,無一刻暫捨之勢,召牌之下,祗承無路,玆敢疾聲呼籲於天地父母之下。伏乞聖慈,察臣情私,鐫臣職名,俾便救護,仍治臣瀆擾之罪,以肅朝綱,千萬幸甚。臣於乞免之章,不宜贅及他說,而耿耿憂憤,風宵未已,敢此附陳焉。噫,彼鄭妻·龜柱,通天亘地之罪,爲今日臣子者,腐心痛骨,義不可共戴一天,而五年于玆,一兪尙靳,三司之聲討,徒歸文具,擧國之憤惋,去而益切,臣謂亟揮乾斷,夬正王法,斷不可已也。嗚呼,國榮之罪,可勝誅哉?不思聖上倚毗之恩,恣行一己威福之權,其負國之罪,彌天之惡,實罄竹難盡,擢髪難贖。噫嘻,痛矣,肅肅淸禁,非人臣行樂之所,而肆然挾妓,略無顧忌之心,堂堂文陛,卽人臣盡禮之地,而偃然不趨,全没敬謹之容。臺閣言辭,非渠所可操縱,而必使關由待其可否,一或不然,輒思逞憾,人物通塞,非渠所可擅恣,而必皆主張,隨其愛憎,一世公議,任其低仰。八方賂遺,白日公行,莫體聖明懲貪之政,百官輪蹄,俟時爭湊,罔念臣子布權之戒。同氣之慼,逐日張樂,不顧禮防之掃地,無賴之輩,傾財糾結,不嫌聚首而同居。甚至於拘顔面·嫌勢力等語,恣意發口,此事不可再擧之言,沮戲大計,惟恐權柄之或移,罔念宗社之至重。人臣有一於此,罪固罔赦,況其貫盈之惡,無一分可恕之端,而齊一國可殺之憤者乎?究厥罪犯,萬剮猶輕,而遠竄之請,尙下亟停之敎,臣竊爲之痛惋也。臣謂爲先亟允已發之論,夬正當施之律,斷不可已也。臣於柱翼酌處之命,旣發還寢之啓,又陳嚴鞫之請,而未蒙允兪,臣不勝抑欎憂憤之至。噫,渠以丙丁間漏網之餘孽,窮凶情節,隨處彰露,王府訊覈,不容少緩,在朝家治逆之道,固當一一摘發,以鉏其潛伏之根柢,而奈之何當刑而還停,宜覈而徑勘,使凶逆之徒倖逭,而臣民之憤久鬱也哉?臣謂更令設鞫嚴問,快正王法,斷不可已也。臣無任激切屏營之至。答曰,省疏具悉。裁酌在中,爾其勿辭,從速察職。大司憲李疏曰,伏以臣向叨見職,以柱翼請討事連日求對,而適當常參入侍之日,只知所懷之爲急,未顧合辭之宜先,顚倒失序,壞損臺體,相率引避,至蒙鞶禠,罪在不職,祗切自訟,纔及一旬,恩除復降,殆若以臣而代臣者然,臣誠惝怳感激,靡所容措。其在義分,固當竭蹶,而自顧情勢,無路承膺,日昨賓對,坐犯違傲,玆敢露章自列。伏乞聖慈,亟遞臣職,以安私分焉。臣於乞免之章,不宜贅及他說,而第於柱翼一事,尙未究竟,臣何可以煩瀆爲嫌,而終事泯默也哉?嗚呼,柱翼之罪惡,臣旣屢牘論列,鎭日筵奏,辭窮意竭,無復餘藴,而誠未仰孚,言不見槪,兪音尙靳,天聽愈邈,此所以輿憤冞激,公車日積,殆不知止者也。柱翼一門之諸賊,卽亘萬古所無之劇逆,而渠反愛惜之,陰護之,蓄之於心,發之於文,究其情跡,實有浮於伏法諸賊也。前後四供,渠已自服,而至於同情之人,終始抵賴,隱諱不發。噫,鉏草誅根,遏流塞源,古人有言。令此連腸同惡之輩,必將因此究得,打破窩窟,而殿下乃以打草驚蛇爲譬,又以文字隱暎爲喩,此有大不然者,天網恢恢,務令反側自安,而鴞音莫變,狼性愈惡,此豈有化赤子之望乎?自古謀逆,或有暗室綢繆者,而惟彼凶肚逆腸,昭著文字,刋行一世,則其可曰隱暎而已乎?逆節斷案,彰露無餘,則此豈在於可從不可從之間,而臣於聖敎,莫曉其所以也。況今巨慝權凶,尙此容貸,人心疑懼,國勢孤危。此正夬奮乾綱,大伸王章,使凶徒遺孽,咸伏其罪,福根可拔,亂本可塞之一大機會,而此等凶孽,一味寬假,鎭安之敎每下,懲討之說莫行,臣亦自初至今,沬血力請而不能自已者也。竊願殿下,亟從臣言,特命設鞫,其所根因情節,嚴加究覈,快正王法,同情諸凶,期於斯得,以絶凶逆之源,以洩神人之憤焉。臣無任屏營祈懇之至。答曰,省疏具悉。言之聒聒,聽之邈邈者,誠以勘酌有素也。卿其勿辭行公。
庚子八月二十六日,兼春秋朴行淳刑曹啓目,罪人崔廷喆,嚴刑輸情,何如?啓。傳曰,若是抵賴,則捕校憑公行惡之習,何以懲戢是旀,況旀捕廳之法,元無償命是隱則,此後捕將,雖有白地構罪,擅自殺越人命是良置,幺麽一校,尙不能抵法,亦何以知懼?更良各別嚴刑,期於得情爲良如敎。
宗簿寺啓,以安川君烓,省記過時罪,緘辭以聞,啓。傳曰,分揀爲良如敎。
刑曹啓目,僞寶罪人金龍河,終不吐實,嚴刑取服,何如?啓。傳曰,大凡死囚,必寓求生必死之義,而至於此囚,不但再犯死罪之狀,萬萬凶獰。初旣承款,將至置法是如可,特蒙曠蕩之聖恩,減死發配之後,又復僞造,捕廳之招,一一承款,到今變招者,眞所謂殺無赦。此不正刑,何以勵末俗?更加箇箇嚴刑,期於輸款爲良如敎。
刑曹啓目,殺獄罪人白占卜,終不吐實,嚴刑取服,何如?啓。傳曰,詞案丁寧,參證具備,渠雖喙長三尺,何以發明?嚴刑得實爲良如敎。
刑曹啓目,僞寶罪人金奉鎭,嚴刑取服,何如?啓。傳曰,逮囚幾近十年,受刑又近百次,如是發明之狀,殊極痛惡兺除良,渠以獄魁,侵虐獄囚,徵索賄賂之狀,前已綻露,有嚴立科條,各別防戢之朝令是加尼,卿等新叨之後,果亦申明嚴禁是隱喩,此囚乙良,所犯情節,加刑得情爲有矣,右項作挐之事,更有所犯是去等,爲先勿拘日次之限,別樣嚴刑懲治爲良如敎。
刑曹啓目,僞寶罪人朴,嚴刑輸情,何如?啓。傳曰,乍吐旋呑,延施至今者,誠極獰慝,更爲嚴刑,期於輸情爲良如敎。
刑曹啓目,罪人李光點,無意直告,嚴刑得情,何如?啓。傳曰,再次承款之後,忽地變辭於結案時,今則獄老生奸,盤覈無路,更良出意見嚴問,仍爲加刑得情爲良如敎。
刑曹啓目,罪人張漢福,嚴刑得情,何如?啓。傳曰,殺人償命,三尺至嚴,況旀情節已綻,可謂諱不得,更加嚴刑,期於取服爲良如敎。
刑曹啓目,罪人印殷復,嚴刑輸款,何如?啓。傳曰,匿名付榜,何等罪犯是旀,構誣土主以惡逆之科,究厥情節,尤極凶慘,此不窮詰得實,當此百怪層生之日,無以少戢,箇箇各別嚴刑,以爲承款之地爲良如敎。
刑曹啓目,殺獄罪人安七金加刑,啓。傳曰,不但宮房豪奴,作弊民間之爲可痛。此漢若不能嚴刑,俾卽首實,則惟彼小民,餞歲宰屠之時,此等所犯,謂之乘醉,其將種種有之。此漢置法,可謂生道殺人,更爲加刑,以爲從速結案之地爲良如敎。
刑曹啓目,盜印罪人金廷周加刑,啓。傳曰,此等奸細之徒,不可不嚴詰窮覈,加刑取招爲良如敎。
刑曹啓目,殺獄罪人李千奉,嚴刑輸情,何如?啓。傳曰,箇箇直招於漢傑生前是如可,及其致斃之後,如是抵賴,似出於死中求生,是乃代死之法,至嚴且重,不可容貸,依前嚴刑,期於直招爲良如敎。
刑曹啓目,以河東府破船事,沙格等,令道臣嚴訊取服,張孟龍段,旣有更査之命,上裁,何如?啓。傳曰,議處爲良如敎。
庚子八月二十六日辰時,上御寶慶堂。左承旨·同副承旨同爲入侍時,左承旨徐有防,同副承旨金宇鎭,記事官金載瓚·徐龍輔·李集斗,以次進伏訖。上曰,上注書,雖未肅拜,先爲入侍。命宇鎭讀奏刑曹草記·各道狀啓訖,命有防書持平徐郁修疏批。命退,承史以次出。
庚子八月二十六日午時,上御宣政殿。藥房三提調入侍時,都提調鄭弘淳,提調金華鎭,副提調鄭昌聖,記事官金載瓚·徐龍輔·李集斗,以次進伏訖。弘淳曰,夜間聖候,若何?上曰,膈滯尙未快愈,感氣亦隨以終不快解矣,可悶。弘淳請診候。上曰,置之。上曰,禁衛大將,今當隨駕,故卿則復除藥院之任矣。弘淳曰,大將隨駕,誠幸矣。命書榻敎曰,進御加味養胃湯一貼,煎入。命退,諸臣以次出。
庚子八月二十六日戌時,上御寶慶堂。坐直承旨入侍時,同副承旨金宇鎭,假注書趙興鎭,記事官徐龍輔·李集斗,以次進伏訖。上曰,留院公事入之。出榻敎上曰,右承旨入侍。出榻敎右承旨朴祐源進伏,命分讀公事訖,以咸鏡監司李命植,慶興府使具悏罷黜狀啓。命書傳敎曰,法外加分,固有擅分之罪。觀此狀辭,參以事勢,容有可恕之端?況旣一邊報營,則亦與擅分差異。此時本邑迎送,尤不可不軫念。此狀啓置之,以此意分付該府,使貰其擅行之罪,許救盡劉之民,在渠出力贖愆之秋。又於來頭,欲試勤慢,雖一夫一婦,毋至塡壑,毋或流散之意。更加各別嚴飭事,下諭于本道臣。又命書傳敎曰,陵幸隔日,整理使出去,又在卽矣。度支長必以諫長所懷爲引義,而人心過中,予已洞悉。豈可以此,作自劃之端?目下擧行,實屬時急,兼戶曹判書蔡濟恭,申飭行公。本曹且有下詢事,明朝使之來待。上命祐源書傳敎曰,今番陵幸,程途稍遠,往返之際,易致晩暮閱試之擧,非所可論,砲車等轉輸之際,徒貽巨弊,切勿待令事,分付各營門。勿出朝報又命書傳敎曰,今番陵幸時砲具,自有訓局器械軍器寺,則勿爲待令,此後依此定式擧行。勿出朝報又命書傳敎曰,假注書趙興鎭,以次對注書,徑自出去,致有昨日葛藤,禁推。命退,承史以次退出。
上在昌德宮。停常參·經筵。
自卯時至巳時,日暈。
夜五更,流星出天中淡雲間,入南方天際,狀如拳,尾長二三尺許,色白。
鄭昌聖啓曰,明日視事取稟。傳曰,停。
李亨元,以都摠府言啓曰,今日入直,內三廳武兼禁軍及軍兵等,中日習射,請出標信。傳曰,停。
李亨元,以禁衛營將官來言言啓曰,今日本營軍兵,日次私習云矣,敢啓。答曰,知道。
又以御營廳將官來言言啓曰,今日本廳軍兵,日次私習云矣,敢啓。答曰,知道。
傳于金宇鎭曰,戶工房承旨入侍。
金宇鎭啓曰,兼戶曹判書蔡濟恭牌不進,推考傳旨,今方捧入,而來侍命下之後,如是違牌,事甚未安,更卽牌招,何如?傳曰,允。
又啓曰,兼戶曹判書蔡濟恭三牌不進,推考傳旨,今方捧入,而特敎牌招入侍有命,而一向違召,無意承膺,事體所在,誠極未安。且今整理擧行,一時爲急,所當更請牌招,而係是一日四牌,何以爲之?敢稟。傳曰,更爲牌招。
又啓曰,兼戶曹判書蔡濟恭四牌不進,推考傳旨,今方捧入,而特敎之下,如是違牌,分義事體,俱極未安。所當更請牌招,而係是一日五牌,何以爲之?敢稟。傳曰,大關分義,卽爲入侍。
鄭昌聖,以弘文館言啓曰,副修撰李時秀,謂有情勢,不爲行公,卽爲牌招察任,何如?傳曰,允。
以副修撰李時秀牌不進罷職傳旨,傳于金宇鎭曰,只推,更爲牌招。
傳于金宇鎭曰,坐直承旨入侍。
金宇鎭啓曰,今此永陵親祭時,祭文當爲製進,而大提學未差,藝文提學兪彦鎬,弘文提學金鍾秀,皆兼奎章閣提學而俱在外,無他製進之人,前大提學黃景源,待明朝牌招,何如?傳曰,允。
鄭昌聖,以弘文館言啓曰,新除授修撰李鼎揆,時在慶尙道慶州地,經筵入番事緊,請斯速乘馹上來事,下諭。傳曰,依啓。
鄭昌聖,因內醫院官員,以都提調·提調·副提調意啓曰,自前陵幸擧動時,若是經宿之地,則陪從掌務官一員,例自司僕寺,補把馬一匹許給矣。今此永陵行幸時,依前例許給之意,分付該寺,何如?傳曰,允。
李亨元,以兵曹言啓曰,陵行在近,本曹郞廳守宮及侍衛各差備,不可不備員。新除授佐郞趙城鎭在外,未及上來,侍衛及各差備,無以推移,不可無變通之道。佐郞趙城鎭,今姑改差,其代,令該曹以在京無故人員,口傳差出以爲備員之地,何如?傳曰,允。
吏曹口傳政事,以李運彬爲兵曹佐郞。
李亨元,以兵曹言啓曰,今此行幸時,交龍旗預爲調習矣。今亦依前例,旗與竹,出郊外試習之意,敢啓。答曰,知道。
又以兵曹言啓曰,今此幸行時,侍衛禁軍不可不點擇以行矣。各番禁軍中新受馬及病蹇不能致遠之類,依舊例推移替直之意,敢啓。答曰,知道。此事雖是古例,近作弁髦,有名無實之歎,種種有之云。今番則除尋常惕念點擇,無或如前爲之,可也。
又以兵曹言啓曰,闕內入直訓鍊都監·局別將·把摠·哨官·內三廳將·守門將·銅龍門把摠·哨官及昌慶宮入直本曹郞廳等番單子,每中日入啓受點,趁期替直矣。今番則動駕相値,勢難受點替直,依舊例今八月二十九日受點人員,來九月初五日至,仍爲入直。巡將·監軍,亦以來九月初一日受點人員,初三日至,以爲仍察,而來九月初二日初三日至,大省記及別省記,依例修正,初一日預爲書入。京中軍號,亦爲來九月初二日三日至,初一日預爲啓下,留置政院,逐日頒布。隨駕所軍號,自隨駕所啓下頒布之意,敢啓。答曰,知道。如多日經宿之時,雖用此例,而今番只是一宵。且各營軍兵仍番,渠輩之弊,誠合軫念,而計其日子,新番初日,卽還宮日也,初一日依例受點,還宮後替直事,知委,可也。
李亨元,以兵曹言啓曰,道路事知,令兵判棍問以奏事,命下矣。依傳敎,臣來詣闕外,道路摘奸事知兼司僕李凞章·鄭坪等處,其踰限貽弊委折,多般棍問,則所供內,今月二十四日,道路摘奸單子啓下後,巳時量發程,自京至陵所六十里及距坡州新作路葦田村二十五里止看審,而仍値日暮,留宿村店。翌日開東時,自葦田村至坡州牧十里及自本州至京八十里之程,又爲摘奸以來,而所逕道路,有名稱處及隱溝造橋,探問看審,一一記來。又與各營將校相議,陣基分排指揮之際,自爾遲滯,以致犯昏,萬萬惶恐,而至於貽弊一事,則昨年傳敎之後,往來路費,自本曹題給,豈敢有一亳貽弊之事云矣,敢啓。傳曰,今番則分揀放送,後勿如是之意,各別嚴飭。
鄭昌聖,以禮曹言啓曰,來九月二十二日,大殿誕日陳賀,國忌齋戒相値,事當退行,而自前如此之時,則有啓稟後擧行之例矣。今番誕日陳賀,以同月二十四日,退定磨鍊節目,何如?傳曰,設賀一款,非所可論,權停,可也。
又以禮曹言啓曰,故兵使李長爀致祭,以今八月二十九日,振威地設行事,已爲啓下矣。卽接京畿監司移文,則當此幸行,各邑責應,萬分緊急,祭官等事,難以擧行云。事勢如此,不可無變通之道,致祭日字,今姑退行之意,知委,何如?傳曰,允。
又以備邊司言啓曰,因平安監司鄭尙淳狀啓,江界例貿體蔘五斤,勿爲移定於北道,元稅蔘中量減事,旣已稟定矣。戶曹六斤內減三斤,宗親府二斤四兩內減九兩,議政府二斤內減一斤,中樞府一斤四兩內減七兩,以示朝家軫恤江民之意,分付道臣,何如?傳曰,日前筵席,已有所酬酌。爲江民除弊,剋削京司之物,固無不可,而至於三府蔘之減數,誠有如何之端。予則曰民事雖重,敦宗親敬大臣之義,在所當念者,此則置之。戶曹蔘減數事依施,藥院之蔘,本不苟艱,本邑所貢中,二斤減除,以充五斤之數似好。與內局提調消詳,更爲稟處,可也。
又以備邊司言啓曰,黃海水使金相台,在任身死矣。返柩時,依法典擔軍題給之意,分付所經各道,何如?傳曰,允。
李亨元,以訓鍊都監言啓曰,本局別將李鼎炳,以宣傳官,陵幸時侍衛進參,故相妨於領軍之任,改差之意,敢啓。答曰,知道。
又以禁衛營言啓曰,本營一番騎士將安翼濟,時在平安道阿耳鎭任所,幸行隔日,領軍將官,不可曠闕,改差,何如?傳曰,允。
鄭昌聖,因宗親府郞廳,以有司堂上意啓曰,今此永陵幸行敎是時,宗臣十二員,以每品例爲隨駕,而摠管及老病罷散,在喪人員外,只是六員,以此數依前隨駕之意,敢啓。答曰,知道。
李益烍,以義禁府言啓曰,因京畿監司李鎭衡狀啓據,刑曹粘目內,京畿前都事尹行履,移本府處之事,允下矣。尹行履,今方待命,卽爲拿囚之意,敢啓。答曰,知道。
又以義禁府言啓曰,熊川縣監李汝翼,拿問處之事,傳旨啓下矣。李汝翼時在任所,依例發遣府羅將交代後,拿來,何如,傳曰,允。
又以義禁府言啓曰,時囚罪人柳鎭說,杖一百收贖,告身盡行追奪,邊遠充軍事,照律公事判付內,功減一等,啓下矣。柳鎭說功減一等,杖一百收贖,告身盡行追奪,洪忠道燕岐郡金沙驛徒三年定配,而以議啓內辭意,具罪目,依例發遣府書吏,抻送配所,何如?傳曰,允。
大司諫趙時偉,掌令盧瑞國,持平徐郁修·李蘷,獻納宋樂,校理金履禧·徐鼎修,副校理朴天行,正言宋民載·姜,修撰姜彝正,副修撰李時秀啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中途付處措辭見上答曰,不允。
大司諫趙時偉,掌令盧瑞國,持平徐郁修·李䕫,獻納宋樂,正言宋民載·姜啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答曰,不允。第六件七件事,亟停勿煩。
掌令盧瑞國啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿竝令王府,設鞫嚴悶,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙堣,亟寢酌處之命,仍令王府,設鞫得情,快正王法。請薪智島薦棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請還寢罪人柱翼安置之命,亟令王府,設鞫得情,快正王法。措辭見上答曰,不允。第六件·七件事,亟停勿煩。
獻納宋樂啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請薦棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。請還寢罪人柱翼安置之命,仍令王府,設鞫得情,快正王法。措辭見上又啓曰,新除授司諫李恒祚,時在京畿通津地,請斯速乘馹上來事,下諭。答曰,不允。第九件事,亟停勿煩。下諭事依啓。
戶曹判書蔡濟恭疏曰,伏以,臣所仰恃者吾君,所自信者臣心,以吾君爲恃。故有懷必陳,而時有磯激之言,以臣心爲信。故遇事直前,而恥作依違之態,率是道以行,何往非罪?諫長之奏,宜其嚴且峻也。噫,臣之被讒於人,凡幾遭也,朝廷之不欲容臣,厥惟久矣。今此人言,在臣身,雖驚痛欲死,在事理,亦無足爲怪。臣豈忍逐條分疏,以傷朝廷事面也?但其關西木犯科之句,欲以此累臣而發耶?臣於此事,實有所仰不愧天,俯不怍人。況於昨冬一疏,已陳其初非箚着於臣身之狀,則外至架疊之言,尤何必較挈也?餘外所論列者,臣而有此,宜伏刑章,以昭法紀,臣而無此。惜乎,諫長之容易加人以人臣之死罪也。遲回聖恩,宜去不去,罪戾層積,身名僇辱,事事慙痛,尙誰怨尤。官職去就,今無可論,行幸隔日,整理時急,仰首鳴號,不暇緩聲。伏乞聖慈,亟遞臣職度支之任,使國事無至掣礙,仍許臣退死丘壑,以卒天地生成之澤,千萬幸甚。臣衷情所迫,治疏待曉,夜伏見傳敎下者,開釋備至,眷待隆摰,至有明朝來待之命。負罪賤臣,何以得此?感淚成血,不知死所。第念臣雖無狀,亦旣備數於搢紳之列矣。白簡之彈墨方嚴,險途之餘悸靡定,而憑情恩敎,來帶趨朝,世間寧有如許道理?方命之罪,尤合萬殞。臣無任涕泣祈懇之至。答曰,省疏具悉。度支事時急,非卿言私之時,卿其勿辭,卽速行公。
副修撰尹行修疏曰,伏以,臣遭罹罔極,情勢窮阨,縮伏田里,分甘棄廢,不意甄錄之恩荐及屏蟄之蹤,每奉除旨,淸血交迸,誠不知何以得此於聖朝也。向來柱翼之疏,尙忍言哉?悲憤抑塞,寧欲無訛。惟是天日在上,照燭無餘,簡策昭垂,塗人耳目,臣不欲費辭張皇。只就其語及臣家者,略暴梗槪而已,及其再疏與避辭出,而醜辱轉加,崩隕益切。陳疏見阻,竟速勘罷,及今柱翼之逆節畢露,國人齊憤,而顧臣踪地,久益危蹙。旣不得隨衆懲討,固何敢以私事煩浼,而第伏念臣之先祖,屏處田野,不預朝事,而其於保護春宮之道,一段苦誠,終始慻慻。伊時之私書往復,蓋亦此意,而今於柱翼疏後章奏迭起,急於扶抑,至以謂初無保護之可論,其言則雖斥姜忱,而其意則實襲柱翼。信如斯言,則何爲而有辛巳公卿之聯箚也?雖因會議有命,未及登徹,而其署名之人,具在於故相臣崔錫鼎集中,及其首相三箚被譴,則兩儒臣上章伸救,有曰爲春宮保護之方,靡不用極,繼以所懷,盛陳保安之方,其餘筵奏箚論。又皆歷歷可數,而其歸則皆保護也。甲戌以來,朝議歧貮,轉相疑阻,而至於保護二字,人莫敢異同者,誠以分義之所當然。秉彝之所共得,則今於近百年之後,忽加顯斥,有若忌諱而厭惡之者何也?噫,事已往矣,時已移矣,而前年進一疏,今年進一疏,轉輾層加,致此紛紜。其爲世道之憂,豈但臣家之隱痛也哉?惟我聖上,前後辭敎之及於臣者,丁寧諄複,曲加庇覆。臣莊誦恩言,銘鏤心肝。惟期他日歸語先祖,結草圖報而已。恩除之下,不敢久淹,昨纔來伏私次,而官職去就,初無可論。玆敢瀝血,哀籲於閔覆之下。伏乞聖慈,諒臣悲苦之私,憐臣窮蹙之蹤,亟許鐫削臣見職。仍令選部,勿復檢擬,以靖私義,不勝幸甚。臣無任痛迫震懼,瞻天哀懇之至。答曰,省疏具悉。爾始略暴,粗悉事端,爾其勿辭察職。
待敎徐龍輔疏曰,伏以,臣卽一蒙騃耳,年纔勝冠,名已通籍,犯古人不幸之戒,貽私門未了之憂。五載簪筆,偏荷恩庇,毛髪肌髓,長養於雨露之下,瘡疣垢瑕,陶鎔於造化之中。臣之一身,已非臣有,而況自邇來,門闌太爀,戒懼之私,如集于木,而顧臣內閣兼帶,地淸而職親,望隆而掄簡,卽古所謂龍圖之極選也。如臣鹵莽,苟然充叨,一解之願,寤寐如結,而只緣感激恩數,怵迫義分,未敢飾讓。尙此淟涊,愧懼一念,靡日少懈,矧今直提學臣徐浩修,直閣臣徐鼎修,卽臣之强近親屬也。四堂二郞,一門三人,榮耀盛滿,今古罕覩。雖在閑司,猶係太侈,況此華貫,何安竝據?此不但私心之兢惕,在朝家官人之道,亦豈容若是之苟且也?且以近例言之,銓部竝占,適在臣族,已蒙許解。今臣所處,比前尤盛,則此爲臣必遞之一明證也。玆敢略暴私懇,仰瀆崇嚴。伏惟殿下,天地於臣,父母於臣,體諒之恩,顧何待臣辭之畢也?伏乞亟遞臣奎章閣待敎之任,獲遂微願,俾安私分,不勝幸甚。臣無任懇祈切祝之至。答曰,省疏具悉。經筵故事,三父子猶多竝帶,此或仿張,胡乃越引銓格,不已煩屑?勿辭察職。
大司諫趙時偉疏曰,伏以臣,卽者得見戶曹判書察濟恭之疏,遣辭張皇,疑臣而怒臣者,殊涉深緊,臣不勝懼然駭或之至。臣之日前所懷,爲尊筵體,略加規警,何嘗用意於其間,而今其疏,始以有懷而陳言。有磯激爲被參之由,末乃以加人死罪,外至架疊等語,齗齗不已,何其過也?重臣之前此彼參,臣未知言者何人,論者何事,而臣於近日,已聞常參時,擧措之太沒敬謹。又於伊日,目見平坐偃然之狀,妄以官師相箴之意,有所論列,而其言則所懷也,其事則朝體也。如使重臣,因此而益加敬畏,痛祛舊習,則臣之偶然一言,未必不爲他山之石,而臣言出於虛舟,重臣看作有心,無一自反底意,居然歸臣於傾軋之類。重臣向臣,發惜乎之言,而臣於此,反爲重臣惜之也。噫,臺閣之間,不敢論人得失者,已成一副當時套,雖係譴責微警,動値人疑怒,遂至容默成風。臣實愚戅,未入俗樣,一登前席,妄以目下事說去,以重臣之噴薄,胡至於此?今重臣以遇事直前,信心爲言自許,而不能容人之言若此,臣尤爲之慨然也。臣之暫膺,祗爲引義之地,斷無仍因之理,昨於就職之牌,自犯違傲之誅,只推有命,感惶方切。此際重臣之疏出,而臣之妄言,又爲難進之一端。玆敢略入文字,仰暴微懇。伏乞聖慈,亟命遞臣職名,以解人怒,以靖私義,不勝幸甚。臣無任屏營祈懇之至。答曰,省疏具悉。胡不平說事理,致此葛藤?爾其勿辭察職。
戶曹參判鄭民始疏曰,伏以,臣家本寒素,人則顓蒙,揣分量才,不足備數於百執事之末,而幸際千一之昌時,濫蒙曠絶之洪渥。眷遇旣殊常格,造化若偏一身,平生期望,不過祿仕,而前後踐歷,罔非踰濫,臣亦不知何以得此於聖明也。日夕憂恐,不啻集木而履氷,千萬匪意,忽又伏奉守禦使特除之命。臣誠惝怳罔措,直欲循墻而不可得也。飭敎截嚴,受符體重,感恩畏義,雖不得不黽勉承膺,而株守未保,兠攬至此,凜惕慙恧,歷數日而靡定。嗚呼,臣之受恩於殿下者,河海莫量,天地無極,而抑臣別有所感激而忘死者。臣身旣早貴,未諳世路之艱難,性又寡合,莫省自己之病痛。持此而往,何往不敗,而惟我聖上,悶之憐之,隨事而指導,觸處而庇覆,愛欲其生,曲爲之地。有若上天之陶甄萬物,父母之撫育赤子,此臣所以全保至今,中心隕結,粉身糜骨,生死圖報者也。今忽加之以不相當之職,責之以未嘗學之事,强僬僥以千斤,策駑駘以長途。顚頓狼狽,猶屬臣身,憤誤孤負,將累聖明,非但有傷於明主愼簡之政,亦將有乖於平日軫念之德意也。況以臣之年紀職秩而居是任者,自昔罕有。臣是何人,敢叨誤恩,徊徨失圖,悶隘欲狂,倀倀然如窮,人之無所歸。以我聖上悶之憐之之念,豈不思所以不枉其性,俾保其身,以卒終始生成之澤乎?連値齋日,呼籲無路,今始悉暴衷懇,仰陳於天地父母之前,而至若保障之重,才具之疎,亦屬例讓,不敢覼縷。且臣伏見前司諫兪彦修之疏,以臺通未審,有銓曹堂郞譴罷之請,臣亦其時參政之人,滿心愧悚,有不敢晏然者。伏乞聖慈,亟收新命,以安私分,仍削臣職,以謝人言,千萬幸甚。臣無任屏營祈懇之至。答曰,省疏具悉。始今特授,已多曲諒。卿其勿辭行公。
敦寧都正朴師訥疏曰,伏以,臣忽伏奉敦府除旨,感激恩數,宜卽趨謝,而第臣本無敦寧。今此所叨,有違格例,敢陳短章,仰浼崇嚴。伏乞聖慈,俯垂諒察,亟命照例遞改,以存公格,以安私分,千萬幸甚。臣無任屏營祈懇之至。答曰,省疏具悉。疏辭,下該曹稟處。
庚子八月二十七日卯時,上御寶慶堂。戶工房承旨入侍時,右承旨朴祐源,同副承旨金宇鎭,記事官金載瓚·徐龍輔·李集斗,以次進伏訖。命宇鎭讀蔡濟恭上疏,命書批答。又命書傳敎曰,旣有及時擧行之事,且有入侍之命,辭疏批下,兼戶曹判書蔡濟恭,牌招察任。命讀守御使鄭民始上疏,命書批答。命書敦寧都正朴師訥疏批。又命書禮兵曹草記判付。命退,承史以次出。
庚子八月二十七日巳時,上御寶慶堂。右承旨入侍時,右承旨朴祐源,假注書趙興鎭,記事官徐龍輔·李集斗,以次進伏訖。上曰,都承旨入侍。出榻敎都承旨鄭昌聖進伏,命祐源先退,祐源退出,命書榻敎曰,進御加味養胃湯一貼煎入。勿出朝報上曰,本事元沒模捉,而戶判之如是撕捱,豈不太過乎?昌聖曰,人言旣峻發,則一番引義,在所不已矣。仍命書傳敎曰,本事元沒模捉之事,開釋與否,亦非可論,整理之任,一時爲急,特敎來待之命。今已經宿,而牌招又至於三,一味違召,無意行公,分義事體,寧容如是?兼戶曹判書蔡濟恭,從重推考,更卽牌招,仍令入侍。上命賤臣曰,整理使何日出去與否知入。賤臣承命出回奏曰,初一日出去云矣。上曰,黔巖植炬,自何處擧行云耶?昌聖曰,旣非部字內,故自高陽擧行矣。上曰,不必依前過多爲之。今番幸行,各別節省之意,申飭畿營。命退,承史以次退出。
庚子八月二十七日酉時,上御寶慶堂。坐直承旨入侍時,同副承旨金宇鎭,假注書趙興鎭,記事官徐龍輔·李集斗,以次進伏訖。上曰,戶判在家不進乎?宇鎭曰,方待罪於朝房云矣。上曰,何不自政院申飭乎?宇鎭曰,牌去來連爲催促,而終不入來矣。上命書傳敎曰,有召輒違,徒傷事面,重臣去就,雖與庶僚差間,目下擧行,所重在焉。諫長疏賜批,爲開進身之路,待命朝房,何乃太過?兼戶曹判書蔡濟恭,更卽牌招。命退,承史以次退出。
上在昌德宮。停常參·經筵。
徐有防啓曰,明日視事取稟。傳曰,停。
又啓曰,來初一日日次常參,以永陵親祭齋戒相値,頉稟之意,敢啓。答曰,知道。
金宇鎭啓曰,兼戶曹判書蔡濟恭,昨日屢次飭敎之下,連爲違召,無意膺命,事體所在,誠極未安。且今幸行迫頭,整理擧行,萬分時急,卽爲牌招,何如?傳曰,允。
傳于李益烍曰,右承旨入侍。
金宇鎭啓曰,兼戶曹判書蔡濟恭牌不進,推考傳旨今方捧入,而連日違召,終不膺命,事體分義,極涉未安,更卽牌招,何如?傳曰,允。
傳于徐有防曰,禮房承旨入待。
鄭昌聖啓曰,以司僕提調洪樂性上疏,有遞仍間令該房考例稟旨之命矣。取考本寺謄錄,則在前行幸之時,或因內局入直,或以身病,或以留都,不爲隨駕,而無遞改之例矣,敢稟。答曰,知道。
徐有防,以實錄廳郞廳,以摠裁官意啓曰,當此印役方張之時,校讎堂上金熤,差下多日,尙不出肅,事甚未安。爲先推考警責,卽爲牌招察任,何如?傳曰,設有衆所共知之情勢,至於校讎之役,不可以官職言也。義不敢辭避,況以予所覩記,毫無情勢之可引,隱入不出,至請牌招,未知卿宰據執,本自如此乎?督出與處分之間,無以適從,令政院問其委折以啓,可也。
徐有防啓曰,因實錄廳堂上金熤,差下多日,尙不出肅。推考警責,牌招察任,何如?草記,設有衆所共知之情勢,至於校讎之役,不可以官職言也。義不敢辭避,況以予所覩記,毫無情勢之可引,隱入不出,至請牌招,未知卿宰據執,本自如此乎?督出與處分之間,無以適從,令政院問其委折以啓可也事,命下矣。問于實錄廳,則堂上金熤則以爲,臣愚迷昏謬,日前一疏,全昧臺體,致使問備之命,至及於捧入之喉院。臣於是萬萬惶隕,莫省攸措。非不知史局事役之一時爲急,而縮伏俟勘之中,不敢爲唐突出肅之計,至有本廳請牌之擧。臣罪至此,尤合重譴,惶恐隕越,不知所達云矣,敢啓。答曰,知道。牌招察任。
傳于徐有防曰,坐直承旨入侍。
李益烍啓曰,大司諫趙時偉,引避承批之後,不爲傳啓,直爲出去,事甚未安,推考警責,因卽牌招。合辭方張之時,諫院無詣臺之員,除在外外,呈告人員,一體牌招,何如?傳曰,允。
大司諫趙時偉啓曰,臣於向日賓對,目見筵體之不嚴,略論戶判蔡濟恭慢蹇之習。竊附淸朝官師之規,而顧臣論列,初不過平易說去,以存忠厚之風矣。及見其對疏,滿紙張皇,全事噴薄,徒有疑怒之言,少無懲畏之意。故不勝慨然,略控短籲矣。及承批旨,以致此葛藤爲敎,臣於是,滿心悚恧,莫省攸措。噫,臣之所言,本非乖激,而重臣處義,轉加不平,此莫非臣言議風裁,不能見重於人而然也。昨緣夜深,今始來避,所失尤大。其何可一刻晏然於臺次乎?請命遞斥臣職。答曰,勿辭。亦勿退待。
以大司諫趙時偉牌不進罷職傳旨,傳于李益烍曰,只推。
傳于金宇鎭曰,明日大臣入侍。
金宇鎭,以兵曹言啓曰,陵幸在近,本曹郞廳守宮及侍衛各差備,不可不備員,新除授佐郞李運彬,與正郞呂萬永,有四寸男妹應避之嫌。相避之法,在下當遞,佐郞李運彬,依例改差,其代,令該曹以在京無故人,口傳差出,以爲備員之地,何如?傳曰,允。
吏曹口傳政事,以沈商賢爲兵曹佐郞。
李亨元,以兵曹言啓曰,以本曹禁軍軍器修補草記。傳曰,知道。甲胄弓矢,雖曰修補云,而笠之弊破,衣之藍縷,馬鞭刀槊之不堅無光,火具番廳之無實不潔等事,果皆一一摘奸,或自本色改備,或令渠輩換造,亦又申飭番將,淨掃嚴束乎,此草記極爲沒實,更令本曹判書知悉,可改可換,可飭者,惕念擧行。況今大內爲至近之地,除尋常恪勤之意,一體知悉事,命下矣。禁火諸具及甲胄以下,各樣軍物,別定解事將校,一一摘奸。臣又親審,自官可改者,隨頉造給,渠輩自備服着,亦爲換造,俾得鮮明之意,令別將嚴飭各番,而淨掃番廳,勿棄汚穢,審愼出入,恪勤守直等事,已爲傳令嚴束於每初日入直番將及正領等處,使之曉諭之意,敢啓。答曰,知道。
大司憲李,掌令盧瑞國,持平徐郁修·李蘷,獻納宋樂,校理金履禧·徐鼎修,副校理朴天行,正言姜·宋民載,修撰姜彝正,副修撰李時秀啓曰,請喬桐府黜置罪人鄭致達妻,快正王法,以洩神人之憤。請放歸田里罪人金相福,亟令王府,拿鞫嚴問,快正王法。請還寢遠竄罪人韓翼謩,金吾草記勿施之命,仍施遠竄之典。請黑山島圍籬罪人龜柱,快加嚴鞫,快正王法。請削黜罪人洪樂純,爲先中途付處。措辭見上答曰,不允。
大司憲李,掌令盧瑞國,持平徐郁修·李蘷,獻納宋樂,正言姜·宋民載啓曰,請彦衡·養遂·獻遂,竝令王府,設鞫嚴問。請還寢會遂,絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典。趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答曰,不允。第六件·七件事,亟停勿煩。
知中樞府事洪樂性疏曰,伏以,守宮之命,太僕提擧之除,荐降於一日之內,恩眷鄭重,惶感無地。第伏念,太僕之任,當此陵幸之時,旣未陪從,則不容虛縻也明矣。玆敢短章仰籲。伏乞聖明,俯垂諒察,亟賜處分,以重事體焉。臣無任屏營祈懇之至。答曰,省疏具悉。遞仍間,令該房考例稟旨。
庚子八月二十八日卯時,上御寶慶堂。右承旨入侍時,右承旨朴祐源,記事官金載瓚·徐龍輔·李集斗,以次進伏訖。上曰,戶判在家乎,在朝房乎知入。賤臣還奏曰,戶判昨日則待罪朝房,而今日則在家不進云矣。命退,承史以次出。
庚子八月二十八日辰時,上御寶慶堂。禮房承旨入侍時,左承旨徐有防,假注書趙興鎭,記事官徐龍輔·李集斗,以次進伏訖。上曰,同副承旨入侍。同副承旨金宇鎭進伏,有防曰,京畿監司,橋樑摘奸事方出去,而肅拜單子未下,故尙爾待令矣。上命挾侍下肅單,有防曰,京畿監司,日前次對,以旗皷迎接事,有所仰達矣。其時有自兵房,更爲微稟之敎,故敢此仰達矣。上曰,旗皷迎接,勿爲待令事,分付。上曰,坡州防營標下軍兵有無知入。賤臣承命出回奏曰,防營有標下軍兵,而旗皷迎接之軍,衿川·高陽·楊州等邑軍云矣。上曰,實䤸廳草記,有稟處之敎,其間果知入耶?有防曰,以家遠之故,未及知來矣。命退,承史以次退出。
庚子八月二十八日申時,上御寶慶堂。坐直承旨入侍時,右副承旨李益烍,假注書趙興鎭,記事官金廷龍·徐龍輔,以次進伏訖。上曰,戶房承旨入侍。出榻敎左承旨徐有防進伏,命益烍書傳敎曰,重任不可輕解,人言不必深引,兩日之內,七違召牌,處義雖急,分義亦豈不顧?兼戶曹判書蔡濟恭,從重推考,更卽牌招來待。書訖,命益烍先退。上曰,今番幸行,凡事一竝節省之意,前後申飭,不啻嚴截,該曹·該道,果能依申飭奉行云耶?有防曰,前後飭敎,旣是嚴截,在下擧行之道,何敢一毫過濫乎?上曰,戶判事誠切悶?幸行在卽,而終不行公,必欲自劃而然耶?有防曰,未知何以定計,而以近日處義見之,似不出仕矣。上曰,豈不太過乎?有防曰,聖敎至當矣。命退,承史以次退出。
上在昌德宮。停常參·經筵。
王大妃殿·惠慶宮·中宮殿,藥房口傳問安。答曰,知道。
徐有防啓曰,今此行幸時,本院印信,當爲齎去,禮曹印信一顆,留院時取用,何如?傳曰,允。
鄭昌聖啓曰,領議政金尙喆,左議政徐命善,右議政李徽之,依下敎來待矣。傳曰,入侍。
傳于金宇鎭曰,同副承旨入侍。
傳于徐有防曰,禮房承旨入侍。
傳于徐有防曰,禮房承旨,馳詣宗廟·景慕宮,奉審以來。
傳于徐有防曰,奉審承旨入侍。
戶曹判書前望單子入之,金華鎭落點。
兵曹口傳政事,副司果單李運彬。
傳于徐有防曰,政官牌招開政。
徐有防,以吏批言啓曰,新除授刑曹佐郞李昌中呈狀內,矣身已經本曹正郞,法不可冒據,斯速變通云。旣經本曹正郞,則揆以法例,不可仍置,依例改差,何如?傳曰,允。
李亨元,以吏批言啓曰,新除授安東縣監鄭趾煥戶奴呈狀內,素患關格之症,今忽闖發,時時昏絶,轉側須人。以此病狀,時月之內,萬無往赴之望云。身病旣如此,則有難强令赴任,依例罷黜,何如?傳曰,允。
有政。吏批,判書李福源進,參判徐浩修進,參議鄭志儉進,左副承旨李亨元進。以洪樂性爲判義禁,趙台鉉爲濟用判官,黃昌源爲南部都事,崔鎭夏爲溫陵令,尹載命爲典籍,申大尹爲景慕宮直長,尹博基爲繕工假監役,李漢棟爲熊川縣監,訓鍊都監提調單金華鎭。再政。以李秀夏爲監察,趙尙鎭爲刑曹正郞,李東賓爲刑曹佐郞,徐命全爲漢城主簿,鄭東協爲司僕主簿,魚用元爲尙衣主簿,申思運爲安東縣監。
兵批,判書李衍祥進,參判李聖圭病,參議申大升入直進,左副承旨李亨元進。兵批啓曰,知訓鍊今當差出,而擬望之人乏少,從二品竝擬望,何如?傳曰,允。以金鍾秀爲知事,鄭駿采爲訓鍊僉正,管城將單李得濟。再政。以具善復爲知訓鍊,吳毅常爲訓鍊副正,丁遇泰爲蛇渡僉使,宣傳官李尙謙·李元謙·李晢。
下備忘記曰,水操前後何限,而未有若今番之乖常,嶺閫纔已申飭,湖閫又復若此。若此則每一習操,船具則沈水,舟卒則渰死而後已,安用習之爲言哉?寧赴戰場之爲勝?揆以師律,萬萬駭然。況該水使之匿不以聞,尤極無狀。其罪狀,令監司査啓,邊將勘罪,大涉矇然,全羅監司徐有隣,從重推考。該僉使,依熊川縣監李汝翼例,捧傳旨。
金宇鎭,以時敏堂重建都監言啓曰,依傳敎,本都監堂郞以下,別單書入之意,敢啓。答曰,知道。
又以時敏堂重建都監言啓曰,行閣修粧,待明春擧行,重建都監撤罷事,命下矣。本都監今日爲始,撤罷之意,敢啓。答曰,知道。
又以兵曹言啓曰,依傳敎,闕內入直訓鍊都監·局別將·把摠·哨官·內三廳將·守門將·銅龍門把摠·哨官及昌慶宮入直本曹郞廳等番單子,中日入啓受點,回鑾後替直矣。動駕相値,初日已過,勢難替直。今八月二十九日受點人員,來九月初五日至,仍爲入直。巡將·監軍,亦以來九月初一日受點人員,初四日至,以爲仍察,而來九月初二日初三日初四日至。大省記及別省記,依例修正,初一日,預爲入啓。京中軍號,亦以來九月初二日初三日初四日至,預爲啓下,留置政院,逐日頒布。隨駕所軍號,自隨駕所啓下頒布,來九月初六日,闕內各處番單子,回鑾翌日入啓受點後,分所單子,亦爲書入之意,敢啓。答曰,知道。
李亨元,以禁衛營從事官,以都提調意啓曰,本廳行首敎鍊官,先爲汰去,過齋後,令都提調決棍,敎鍊官陞差別武士,降定別武士事,命下矣。依下敎,行首敎鍊官李極齡,過齋後決棍次,先爲汰去,敎鍊官李英圭,降定別武之意,敢啓。答曰,知道。
又以訓鍊都監言啓曰,今九月初二日,永陵行幸時,銅龍門·西營入直禁衛軍兵,及東營·集春營入直御營軍兵,依前例以訓局餘軍,前期一日替代入直,還宮後還入直事,自兵曹節目,啓下矣。銅龍門軍一百名,把摠李潤章,哨官金若訥,西營軍四十名,哨官柳光斗,東營軍五十名,哨官李邦祐,集春營軍五十名,哨官李敬進率領,與禁·御兩營軍兵,替代入直,而還宮後,替直之意,敢啓。答曰,知道。
又以禁衛營言啓曰,來九月初二日,永陵行幸時,本營騎士三番,步軍五哨隨駕事,自兵曹節目,啓下矣。外營各處入直將官·軍兵等,依例除標信出用,銅龍門·西營入直將官·軍兵等,依定式,待標信出用,而兩處把守,則依兵曹節目,以訓鍊都監餘軍,前期一日替把,還宮後,還入直之意,敢啓。答曰,知道。
又以御營廳言啓曰,今此永陵行幸時,東營·集春營入直軍兵,以訓局餘軍,前期一日替代事,自兵曹節目,啓下矣。來九月初一日,東營·集春營入直將官·軍兵,依定式,待標信出用,而與訓鍊都監餘軍替代,還宮後,還爲替直之意,敢啓。答曰,知道。
又以司僕寺內乘,以一二提調意啓曰,今此永陵行幸時,內乘二員,當爲隨駕矣。假內乘一員,令該曹依例口傳差出,使之入直,回鑾後卽爲減下,何如?傳曰,允。
大司憲李,大司諫趙時偉,掌令盧瑞國,持平徐郁修,獻納宋樂,持平李䕫,校理金履禧·徐鼎修,副校理朴天行·權以綱,正言宋民載·姜,修撰姜彝正,副修撰李時秀啓曰,請喬桐府黜置罪人鄭致達妻,快正王法,以洩神人之憤。請放歸田里罪人金相福,亟令王府,拿鞫嚴問,快正王法。請還寢遠竄罪人韓翼謩,金吾草記勿施之命,仍施遠竄之典。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中途付處。措辭見上答曰,不允。
大司憲李,大司諫趙時偉,掌令盧瑞國,持平徐郁修·李蘷,獻納宋樂,正言宋民載·姜啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典,請令王府,一依古典。趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答曰,不允。第六件·七件事,亟停勿煩。
領中樞府事鄭弘淳箚曰,伏以,臣於筵中,伏承動駕後入直藥院之命,而退出後,伏見傳敎下者,令臣留都,仍爲藥院入直矣。在昔溫幸時,有大臣一員,爲元留都,他大臣一體留都之例。臣意謂今臣所受留都之命,似當爲一體留都矣。卽者扈衛別將,以聽傳敎辭緣來傳,而留都凡事,臣當專管,承旨分明爲言云矣。留都處在備邊司管領,扈衛軍官,結陣闕外。臣若身在闕中,專管留都,則不但事有難便,若値門閉以後,則內外相隔,扈衛所屬,便是無將之卒,其於事貌,尤甚掣肘。事勢所拘,不得不冒昧煩猥,敢此陳聞,以冀俯垂諒察,更賜處分焉。取進止。答曰,省箚具悉卿懇。箚辭如此,依所請,卿與李領敦寧,留都宜矣。仍傳曰,此批答,遣史官傳諭。
庚子八月二十九日辰時,上御寶慶堂。大臣入侍時,領議政金尙喆,左議政徐命善,右議政李徽之,左副承旨李亨元,記事官金載瓚·徐龍輔·李集斗,以次進伏訖。上曰,藥房都提調,同副承旨入侍。都提調鄭弘淳,同副承旨金宇鎭進伏,尙喆曰,夜間聖體,若何?上曰,有勝後一樣矣。服藥後頗有顯效矣。上曰,戶判事可悶矣。尙喆·命善曰,臺言雖出於官師相規,而重臣似不敢遞出矣。自上雖加敦迫,而若不卽膺,則整理事,尤爲甚悶。上曰,從前見殫者幾遭乎?命善曰,此重臣,有浮於今番所遭者多矣。上曰,臺臣又以關西木事言之,未知此何故也。命善曰,重臣所謂仰不愧俯不怍云者,似過分數矣。上曰,本事果何如耶?弘淳曰,近來關西木八百同,以錢代捧,合爲八萬兩。以此貿木,則自有餘剰,故錢捧之弊,非今斯今矣。尙喆曰,今番陵幸時,非但目下雨勢之如此,初日路程,當爲百餘里,侵曉迫昏之際,聖躬之勞損,當如何?言念及此,萬萬悶迫。雖以百官軍兵之兩夜經宿,爲軫念之端,而排日往來,猶勝於趲程疾馳之行。臣等之意則初二日高陽宿所,初三日自陵所坡州宿所,翌日回鑾,事甚便好,敢此仰達矣。上曰,依爲之。出擧條命書傳敎曰,旣因大臣所奏,初二日高陽宿所,三日展拜,坡州宿所,翌日還宮爲定。今則可無侵曉迫昏之事,植炬一款,今無可論,切勿待令。出宮日,直詣高陽,亦無設晝停之事,以此分付。還宮日,以高陽爲晝停,淸潭晝停,亦無可論,亦令以此,分付畿營。尙喆曰,戶曹判書蔡濟恭,今番諫長論劾,有異一時官師之規,不能平說事理之聖敬,誠至當矣。開釋勉出,非不勤摰,而輔國重臣,事面自別,無怪其撕捱之至此。顧今行幸隔日,擧行時急,其在體下之道,恐不可一向靳持矣。上曰,然則禮使之道,執難强迫,許遞,可也。出擧條命書榻敎曰,戶曹判書蔡濟恭許遞。命書傳敎曰,戶曹判書前望單子入之。又命書傳敎曰,整理使出去,在今日云,新除授戶曹判書,待下批牌招謝恩,仍令辭朝。又命書傳敎曰,高陽郡墻垣新築,爲其除布帳之弊也。雖是宿所,布帳切勿待令,衙基陡高,民舍通望,此則只以排設房布帳,略加遮蔽事,預爲分付。尙喆曰,江界貢蔘減數事,備局草記批答中,有相議內局,更爲稟處,命下矣。今此內局蔘二斤特減之命,雖出於爲民損上之德意,第伏念藥院所納,事體自別,而有此蠲減之敎,則政府之依前仍捧,揆以道理,實涉未安。臣等之意則以藥院一斤,政府一斤,參半除減,恐似得宜矣。依此擧行之意,分付,何如?上曰,草記批答已及之,此非若此之事,以內局蔘二斤,減貢,可也。出擧條命退,諸臣以次出。
庚子八月二十九日巳時,上御寶慶堂。奉審承旨入侍時,左承旨徐有防,假注書趙興鎭,記事官徐龍輔·李集斗,以次進伏訖。上曰,同副承旨入侍。同副承旨金宇鎭進伏,上命宇鎭,書傳敎曰,時敏堂改建,事體重大,豈可不爲,而適値免歉之時,海·湖民役,實涉重難,姑不斫一株運一材者此也。隔蔽爲急,行閣略已建立云,修粧則待明春擧行,海西·湖西材木斫伐,更待年豐爲之,遣備郞定差員等事,一竝置之。今則行閣,旣已蓋瓦,而時敏堂始役,不知當在何時,重建都監撤罷。又命書傳敎曰,重建都監堂郞,以二員役工匠書啓。勿出朝報又命書傳敎曰,明春行閣修粧時,今番都監堂郞,入來監董事,分付。勿出朝報上曰,時敏堂事體重大,故不可不重建,而役處浩大,度支經費,不可不念,故行閣之役停止。待明春欲經紀,而在昔孝廟朝,纔經兵亂,國用之蕩盡,民力之罄竭無餘地,而時御所重修之役,一時經紀,內以亭榭,外以殿閣,無非孝廟朝營建。今則度支收租之數,比諸其時加增,而不啻數三萬包,而數十間時敏堂重建,不無財力難支之慮,實莫知其故也。有防等曰,殿下凡於國用,務從節省,故聖敎如此,臣等不勝欽仰之地。上曰,今番行幸時,雖高陽宿所,少無貽弊云乎?有防曰,俄聞畿伯之言,則出宮時宿所,以坡州磨鍊,回還時宿所,以高陽磨鍊,則毋論先後,高陽宿所一也。凡諸擧行,別無靡費之端云矣。上曰,然則出宮時以高陽宿所,改磨鍊以入,可也。有防曰,然則儀注更爲書入乎?上曰,置之。出宮時刻,更爲定入。仍命書傳敎曰,再明日聚軍,日出後爲之事,分付。又命書傳敎曰,出宮後,建陽門除標信權開,以爲守宮從事官行巡之地,今番大臣,旣在闕中,守宮所若有不時擧行之事,就議。一邊擧行後狀聞,近日火禁,尤宜申飭處,另加嚴飭。又命書傳敎曰,分設之後,首尾數十日擧行,極爲勤幹,宜有嘉尙之道。昌慶宮入直兵曹郞廳呂萬永·李顯模陞敍,集賢門哨官申大坤·李永耇復職調用。又命書傳敎曰,俄者大臣入侍,旣有酬酢,慈殿湯劑,連日煎入之時,藥院不可無提調,而提調以整理使進去,都提調留都,仍令藥院入直。命退,諸臣以次退出。
上在昌德宮。停常參·經筵。
李亨元,以都摠府言啓曰,今日入直內三廳武兼禁軍及軍兵等,當爲中日習射,而永陵親祭齋戒相値,不得爲之之意,敢啓。傳曰,知道。
傳于徐有防曰,禮房承旨入侍。
傳于徐有防曰,京畿監司留待。
傳于徐有防曰,京畿監司入侍。
傳于金宇鎭曰,同副承旨入侍。
傳于李亨元曰,行幸時,諸凡擧行,必多苟艱,訓鍊副正吳毅常,僉正鄭駿采,仍任前職。
兵曹口傳政事,宣傳官吳毅常·鄭駿采,仍任事承傳。
傳于徐有防曰,右承旨入侍。
傳于金鎭宇曰,承旨入侍。
傳于鄭昌聖曰,戶房承旨入侍。
李亨元,以兵曹言啓曰,今此陵幸時,左邊捕盜大將李柱國,右邊捕盜大將李昌運,俱爲領軍隨駕矣。限回鑾間,留都訓鍊大將具善復,姑令兼察,何如?傳曰,允。
李亨元啓曰,因兵曹草記,今此陵幸時,左邊捕盜大將李柱國,右邊捕盜大將李昌運,俱爲領軍隨駕矣。限回鑾間,留都訓鍊大將具善復,姑令兼察事,允下矣。訓鍊大將具善復,卽爲牌招,以爲聽傳敎之地,何如?傳曰,允。
傳于金宇鎭曰,差備內官,令該府處之。
李亨元,以兵曹言啓曰,今日都監別單,別看役丁遇泰,以加資承傳,而臣曹以邊將承傳錯聽,誤擬至於受點之境。臣之矇不照檢,惶恐待罪,而原單子勿施,何如?傳曰,旣有他承傳,昨日照擬,未免錯聽,而未可謂之違式,卿則勿待罪。丁遇泰望勿施,依許圭之例,待近地邊將限滿卽擬,蛇渡僉使之代,口傳擬入。
兵曹口傳政事,鄭東仁爲蛇渡僉使。
李亨元,以禁衛營言啓曰,依時敏堂重建都監別單判下,本營別武士韓道聖處,米一石木綿三疋,優數施賞之意,敢啓。答曰,知道。
又以禁衛營言啓曰,今九月初二日,永陵幸行時,本營騎士三番步軍五哨隨駕矣。本營則千摠李樸,哨官廉億齡·黃處垕,敎鍊官鄭德善,工匠牙兵二十六名,露梁牙兵十四名,兼別破陳二名,率領入直。南別營則哨官金爀,別騎衛二人,露梁牙兵十名率領守直。火藥庫則哨官韓吉謩,別破陣八名,兼別破陣六名,率領守直之意,敢啓。答曰,知道。
又以扈衛廳別將,以留都大臣領敦寧府事李溵,領中樞府事鄭弘淳意啓曰,臣等承命留都,一依兵曹啓下事目,臣溵,率領扈衛軍官軍士,今日申時量,結陣扈衛之意,敢啓。答曰,知道。
又以,扈衛別將,以留都大臣意啓曰,明日大駕擧動後,都城各門,向曛而閉,啓東時開事,已自兵曹啓下矣。城門旣已早閉晩開,則巡邏亦當早發而晩罷,待南山擧熢火發巡,趁啓東時撤還。此意令漢城府知委各部,使閭巷人,預爲知悉,亦爲分付於留都軍門,何如?傳曰,允。
又以守禦廳言啓曰,今此永陵幸行時,各營諸色標下餘軍,量宜作隊,將官領率留待,入直本營事,自兵曹,節目啓下矣。本廳中軍具以謙,以摠管隨駕,左別將許侙以內乘隨駕。故以右別將李陽運,姑爲兼中軍,別破陣四十名,標下軍四十名,量宜作隊,領率將官,今月初一日申時量,依例留營入直之意,敢啓。答曰,知道。
司諫李恒祚疏曰,伏以,臣姿本無似,最居人下,特蒙先大王如天之洪造,出入從班,二十七年于玆,而未嘗出一言論一事,仰答萬一。逮夫我聖上嗣服之後,恩私所被,間叨言責,而爲覲耿光。數度登筵,徒不過謄傳而退,涓露塵刹,終始莫效,俯仰慙恨,若無所容。噫,愛君憂國,秉彝所同,臣雖至愚不肖,只此一心,炳炳如丹,而第臣蒲柳之年,已迫衰退,狗馬之疾,漸成癃癈,重以鼻齄面赤。自知醜惡,不合於近侍,此則日月之明,亦必記有之矣。近因節換,宿祟風痺,一倍添劇,痰滯而呼吸喘急,氣眩而精神迷瞀,宛轉床笫,作一籧篨。此際忽伏奉承政院成貼諭旨,以臣爲司諫院司諫,馹召臨門,榮動隣里,臣且惶且感,莫省攸措。揆以義分,宜卽竭蹶登途,以伸叩謝之沈,況當先陵幸行,日期已屆。雖職在散列,身滯郊甸者,莫不奔走道路,祗肅送迎,而臣則官忝法從,義當陪扈。豈敢不顚倒趨承,而以此垂死之病形,萬無自力蠢動之望。虧分闕禮,跡涉漫蹇,有臣如此,生不如死。玆敢疾聲仰籲於天地父母之間。伏乞聖慈,俯賜鑑諒,削臣所帶之職,俾尋生路,治臣逋命之辜,以肅朝綱,不勝大幸。臣方祈免,不宜贅他,而憂憤所激,敢此附陳。惟聖明垂察焉。嗚呼,殿下謂合啓中諸賊,有可容貸而尙不可以辟耶?啓草盈握,亦旣生毛一味寬假,至今偃息,國體所在,寧容若是?此固群下不能回天之罪,而臣愚死罪。竊以爲我聖明,亦有以導之也。以私恩而不忍加誅,屈公法而長事靳允,人心靡所底定,亂孼無以知畏,識者久益寒心,果然柱翼事出矣。噫,彼柱翼,卵育於禧賊,卒徒於量·能,族近而情密,肚連而意合。敢於諸賊伏法之後,未忍以加諸惡逆之目,附記之中,惟意逞凶明義之書,隱然角勝,以斃爲死,爵號仍舊,是可忍也,孰不可忍也?將心自露,逆節已綻,而循例拿鞫,遽命酌處,三尺之律,失之太寬,神人之憤,姑置勿論,世道之憂,庸有旣哉?伏乞穆然深思,廓揮乾斷,傳古之啓,設鞫之請,竝賜允兪焉。臣無任屏營祈懇之至。答曰,省疏具悉。所陳前已悉諭,爾其勿辭,上來察職。
庚子九月初一日卯時,上御寶慶堂。禮房承旨入侍時,左承旨徐有防,記事官金載瓚·徐龍輔·李集斗,以次進伏訖。有防曰,昨日都監別單中,別看役丁遇泰以加資承傳,鄭東仁·丁仁希,以邊將除授,承傳命下,而兵曹未詳別單之付標,只憑吏曹之錯傳,至以丁遇泰備擬受點,以致加資,邊將一時疊受之擧,事極不審。該曹已以勿施草記,而其當初矇未照檢之責,在所難免,兵曹判書李衍祥,從重推考,何如?上曰,依爲之。出擧條有防曰,陵幸時守宮大將,例於申時入闕,今番亦依此爲之乎?上曰,然矣。命退,承史以次出。
上在高陽郡,停常參·經筵。
大駕,詣高陽入別宮後,政院·玉堂·藥房·朝廷二品以上·六曹堂上·兩司長官口傳問安。答曰,知道。
王大妃殿·惠慶宮,遣承旨問安。答曰,知道。
傳于李亨元曰,司僕擧行,萬萬寒心。莫重奉命,有此無前之事,提調推考,一提調,係是大臣,勿捧傳旨。
吏曹口傳政事,以蔡弘履爲同義禁。
李亨元,以兵曹言啓曰,依下敎,隨駕禁軍及駕後禁軍,與武藝別監內吹兼內吹招搖旗手標下軍兵等處,解渴分饋之意,敢啓。傳曰,知道。
又以訓鍊都監言啓曰,依下敎,御前前排挾輦軍兼內吹,及隨駕將校·軍兵等處,解渴分饋之意,敢啓。答曰,知道。
又以御營廳言啓曰,依下敎,駕前別抄及兼內吹招搖旗手等處,解渴分饋之意,敢啓。答曰,知道。
又以禁衛營言啓曰,依下敎,駕衛內槍劍軍兼內吹招搖旗手及衛外將校馬步軍兵等處,解渴分饋之意,敢啓。答曰,知道。
庚子九月初二日辰時,上幸永陵擧動入侍時,行都承旨鄭昌聖,左承旨徐有防,右承旨朴祐源,左副承旨李亨元,右副承旨李益烍,同副承旨金宇鎭,記事官金載瓚,假注書趙興鎭,記事官鄭東浚·李集斗,以次序立訖。上具戎服乘輿,出仁和門,詣仁政門外,左通禮,跪啓請降輿乘馬,上降輿乘馬出敦化門外。上曰,藥房都提調進前。藥房都提調鄭弘淳進前,上曰,卿則守宮,醫官吳道炯,使之入直,宜矣。弘淳曰,依下敎擧行,而回鑾前,凡百擧行,當以狀啓仰達矣。上曰,唯。大駕至慕華館。上曰,禁府堂上有實恙人,許遞,卽爲口傳差出。出駕前下敎賤臣,承命出持禁府堂上望筒入之,上落點蔡弘履,仍命書駕前下敎曰,新除授禁府堂上,先隨駕後謝恩。上入高陽別宮後,上曰,禁喧之前後申飭,何如?而又復如前,誠甚駭然矣。亨元曰,咫尺帳殿,喧聒狼藉,事極可駭。當駭禁喧郞廳,記過,何如?上曰,依爲之。出擧條上曰,整理使入侍。出榻敎上曰,京畿監司,各務差使員入侍。出榻敎整理使金華鎭,京畿監司李鎭衡,水原府使金文淳,通津府使成玉,楊州牧使鄭存中,高陽郡守林重遠,交河郡守洪載淵,以次進伏訖。上下詢職姓名,仍敎曰,此是收穫之節,當此遠陵動駕,必有多少民弊,未知何如耶。鎭衡曰,自上慮有民弊,屢下飭敎。故凡諸擧行,皆從省便,別無貽弊之端矣。上命各差員先退,上謂華鎭曰,卿新除未幾,臨急出來,整理等節,能無窘速之患乎?華鎭曰,前後下敎,務從省費,故臣曹擧行,別無窘迫之弊矣。上曰,今日出宮時,承旨班在禁軍陣後,圖式頒下之後,如是雜亂,極爲駭然,祐源曰,班次圖定式之後,不能依圖式排班,禁軍之在政院班前者,事甚可駭。兵曹判書李衍祥,記過,何如?上曰,依爲之。上曰,摠戎使徐有寧,明日大駕詣坡州宿所前,來待於坡州事,分付。仍命給標信,送宣傳官。命退出,諸臣以次退出。
上在坡州牧,停常參·經筵。
大駕詣晝停所,入幕次後,政院·玉堂·藥房·朝廷二品以上·六曹堂上·兩司長官口傳問安。答曰,知道。
大駕詣永陵入齋室後,政院·玉堂·藥房·朝廷二品以上·六曹堂上·兩司長官口傳問安。答曰,知道。
親祭罷後,政院·玉堂·藥房·朝廷二品以上·六曹堂上·兩司長官口傳問安。答曰,知道。
大駕詣坡州牧,入別宮後,政院·玉堂·藥房口傳問安。答曰,知道。
傳于徐有防曰,實注書,事過後,令該府,禁推。
兵曹口傳政事,都摠府都事李元謙,宣傳官尹敬喆相換。
下備忘記曰,旣有昨年領相出擧條定奪之事,陵行時,闕門城門,因事留門之時,守宮承旨,請出慈旨,符驗於慈殿後,開閉爲定,此乃申復續典令式,固可按而行之者,有何廣求古例之擧乎?昨日信箭宣傳官擧烽時,到城門而轉相遲滯,四更二點,始乃開門云。此已萬萬稽忽,而不徒此也,赴陣摠帥,至五更不出,尙無消息云。此等易爲擧行之事,如是忙亂,將安用守宮·政院·兵曹爲哉?當該承旨及入直堂上罷職,其代,卽爲口傳差出,使之先入直後謝恩。
吏曹口傳政事,朴師崙爲兵曹參知。
守宮承旨望,以李致中爲承旨。
李亨元,以兵曹言啓曰,依下敎,隨駕禁軍及駕後禁軍武藝別監·內吹·兼內吹·招搖旗手,標下軍兵等處,設粥以饋之意,敢啓。答曰,知道。
又以訓鍊都監言啓曰,依下敎,御前前排挾輦軍,兼內吹及隨駕將校軍兵等處,設粥分饋之意,敢啓。答曰,知道。
又以禁衛營言啓曰,依下敎,本營隨駕衛內槍劍軍·兼內吹·招搖旗手·差備及衛外將校馬步軍兵等處,設粥分饋之意,敢啓。答曰,知道。
又以守禦廳言啓曰,依傳敎,本廳招搖旗差備將校軍兵等,解渴之意,敢啓。答曰,知道。
又以守禦廳言啓曰,依傳敎,本廳招搖旗差備將校軍兵等處,饋粥之意,敢啓。答曰,知道。
庚子九月初三日辰時,上自高陽宿所,詣永陵擧動入侍時,行都承旨鄭昌聖,左承旨徐有防,右承旨朴祐源,左副承旨李亨元,右副承旨李益烍,同副承旨金宇鎭,記事官金載瓚,假注書趙興鎭,記事官鄭東浚·李集斗,以次序立訖。上具戎服乘馬,詣永陵入齋室,命宇鎭書傳敎曰,觀此摠戎使狀啓,本營留陣以千摠兼中軍差下,使之代領云。代主將司令,事面不但重大,況宮城守護,體例自別。西郊陵行管城將,例不得擅離云,而今則不可膠守常例。摠戎中軍李得濟,卽爲馳進留陣所,領軍事,下諭。承史以次退出。
庚子九月初三日午時,上詣陵所,奉審後,仍行酌獻禮,入侍時,行都承旨鄭昌聖,左承旨徐有防,右承旨朴祐源,左副承旨李亨元,右副承旨李益烍,同副承旨金宇鎭,記事金載瓚,假注書趙興鎭,記事官鄭東浚·李集斗,以次侍立訖。上具翼善冠·淺淡服·烏犀帶,乘輿詣紅箭門外,降輿就望陵位,行望陵禮,詣陵上,碑閣奉審訖。入幄次,執禮告殿下出就位,上就版位立,行四拜禮,詣香案前,三上香,灌地奠酌,大祝跪讀祭文訖,上俯伏興,出就版位立。亞獻官行亞獻禮,終獻官行終獻禮,大祝奉祭文出,上詣望燎位,焚祝,執禮讀禮畢,上就辭陵位,行辭陵禮,出自紅箭門,乘輿入齋室。上曰,兵曹判書入侍。李衍祥進伏,上曰,卿除拜不久,生疎固其勢也,而班次之錯亂。衛內之喧聒,有係師律朝綱,回鑾時,則各別申飭,毋或如出宮時也。命亨元書傳敎曰,自本陵洞口,至崇禮門外,捧上言。又命書傳敎曰,侍衛百官揷羽。仍命退,諸臣以次退出。
庚子九月初三日午時,上自永陵齋室,詣坡州宿所入侍時,行都承旨鄭昌聖,左承旨徐有防,右承旨朴祐源,左副承旨李亨元,右副承旨李益烍,同副承旨金宇鎭,記事官金載瓚,假注書趙興鎭,記事官鄭東浚·李集斗,以次序立訖。上具戎服,揷羽乘馬,出自齋室門,駕到坡州十里程,上以令旗,命禁衛大將李敬懋,守禦使鄭民始,先詣五里程以待。上命有防書傳敎曰,路出封前,愴懷殊深。交河洪奉朝賀墓,遣承旨致祭,還都後卜日擧行。駕到五里程,入小次,上具甲胄,命拿入大旗次知都摠都事尹敬喆,宣傳官李元謙,兵曹佐郞沈商賢,下敎曰,龍旗之進退,惟視大駕之動靜,各有信地,不敢擅離,而大駕入幕次之後,龍旗則任自前進,立於不當立之地,何也?敬喆曰,愚迷生疎,自犯師律,惶恐遲晩矣。商賢曰,臣則連爲陪班以來,遞代僚官。今纔換立,大旗擅離之由,臣實不知矣。元謙曰,大旗次知,旣有該掌宣傳官,則臣則只隨宣傳官擧行矣。上曰,汝焉敢以粧撰爲說,推諉他人乎?仍命決棍三度後,與敬喆相換竝拿出。仍詣坡州別宮,行兵曹判書,各營門大將,京畿監司,各邑營將,軍禮淸道,一雙分兩行出,引諸大將,從東西隊入就庭中,北面立,柱國·敬懋·有寧·民始·相玉,各行詭叩頭禮訖,各出就本陳。上曰,三大臣使之入來。領議政金尙喆,左議政徐命善,右議政李徽之,以次進前,尙喆等曰,日吉辰良,禮成謁陵,下情不勝欣幸,而連日勞動之餘,聖體不瑕有損乎?上曰,一樣矣。卿等,兩日陪扈,想多勞瘁矣。仍命先退。上曰,坡州牧使入侍。坡州牧使李章漢進伏,上曰,坡州以畿內弊邑,當此幸行,能無貽弊官民之事否?章漢曰,今番陵行,一從減省,又以儲置米會減,少無貽弊之事矣。上曰,明日出宮,率邑中父老,來待于五里程。命先退,昌聖曰,明日軍令,兵曹判書,事當親書以呈,而使下吏代書。雖是襲之致,揆以事體,不可無警,兵曹判書李衍祥,推考,何如?上曰,依爲之。亨元曰,自今爲始,陵幸時軍令,兵判必爲親書,無得替寫事,定式施行,何如?上曰,依爲之。出擧條宇鎭曰,兵曹參知申大升,親呈肅單,而旣値門閉。且入侍與殿座有異,則親呈有違格例,推考,何如?上曰,依爲之,命有防書傳敎曰,貴主憤塋,咫尺入望,況是先祖躬臨之處,而日已迫暮戛過不得歷拜,冞極悵嘆。遣內侍明日致祭於和平翁主墓。又命亨元書傳敎曰,事甚微細,且有都提擧,提調推考傳旨,安徐。上曰,注書禁推,安徐。出榻敎仍命退,諸臣以次退出。
庚子九月初三日初更,上御坡州別宮,左承旨,同副承旨入侍時,左承旨徐有防,同副承旨金宇鎭,假注書趙興鎭,記事官徐龍輔·鄭東浚,以次進伏訖。上曰,昨今日天氣溫和,甚可幸也,而以沿路所見言之,今年穡事,快免凶歲,爲民事誠可幸矣。有防等曰,然矣。上曰,連日驅馳之餘,軍兵及陪從官中,能無生病者乎?有防等曰,皆無事往返云矣。以留都大臣領敦寧李溵,守宮大將洪樂性,留都大將具善復,待罪狀啓,命宇鎭書傳敎曰,勿待罪事,回諭于領敦寧處,守宮史官傳諭。以留都大臣領府事鄭弘淳狀啓,命宇鎭書傳敎曰,勿待罪事,回諭。仍傳曰,守宮史官傳諭。上曰,以狀啓觀之,昨夜城門之開閉,專在於留院下吏不善周旋之罪。仍命書傳敎曰,留院書吏査實後,令攸司科治。仍命退,承史以次退出。
上在昌德宮。停常參·經筵。
大駕,詣晝停所入幕次後,政院·玉堂·藥房·朝廷二品以上·六曹堂上·兩司長官口傳問安。答曰,知道。
大駕,詣高陽晝停入別宮後,政院·玉堂·藥房·朝廷二品以上·六曹堂上·兩司長官口傳問安。答曰,知道。
大駕還宮後,政院·玉堂·藥房·朝廷二品以上·六曹堂上·兩司長官口傳問安。答曰,知道。
李亨元啓曰,昨夜宣傳官奉命入去時,開門遲滯事,及摠戎使承命出來時,不爲留門事,及烽燧單子不爲狀啓事,査實問啓事,命下矣。問于守宮假承旨南柱老,則以爲昨夜二更二點,兵曹來言崇禮門部將,來到金虎門外,以爲宣傳官,自行在所,奉信箭來到崇禮門外,有傳命事,請開門故來告云云。兵曹仍請開門啓請,而深夜城門之開閉,事係重大,一邊取考昨年擧條謄錄,一邊往復于留都大臣·守宮大將後,始乃請出慈旨符驗,故自邇遲滯。至於四更後開閉之境,不善擧行,致有問啓之敎,萬萬惶懍,罔知攸措云。信箭宣傳官開門遲滯委折,俄者問啓中,已爲詳達,而摠戎使出去時無標信,無信箭,而留門一款。其時罷漏已久,自當開門之時而出去,自本院初無留門之事,則封啓一節,不爲擧行。烽燧巡審無事狀啓段,平明封發,而未及入達,恐是撥軍中路遲滯之致,三條緣由,如斯而已云矣,敢啓。答曰,知道。政院則無論隨駕與守宮,凡有命令,但當按舊例依法典擧行之不暇,而時急軍務,奉命之擧烽時到城門者,問于守宮所,議諸留都處,四更後留門,不特萬萬駭然。因兵曹草記,更又聞之,無慈旨請下竝傳之事,而城門留門云,此事屬莫大之怪擧,寧不寒心?此路一開,後弊將至於何境乎?如其赴陣將臣之不卽出送等,種種昧例之事,可謂緦切之察,卿等初不覺悟,亦未執奏。已是大段失着,況於行在經宿,自上未嘗就寢,則諸承宣怠慢至此,漫不省察,何暇慮及公事耶?姑從禮使之義,不欲索言,卿等少加慥慥,無忘夙夜靡解之意也。本事處分當否,勢將待諸承宣明朝起居之時,爲之,可乎?
下備忘記曰,昨日卿之狀啓,但言留門之事。故初不致訝,因守宮承旨問啓事,始乃査實無慈旨伴下,而只憑禁軍所傳之符驗,輕啓城鑰。此是承旨往議於卿而擧行之事云,事實之如許,雖未知信然,誠有是也,極可慨歎。卿其詳細具由狀聞,可也事,下諭于留都大臣領敦寧,仍令守宮史官傳諭。
鄭昌聖啓曰,上番玉堂朴天行,旣入省記之後,謂有身病,自陪班落後,不爲入直。此與在直徑出無異,依例禁推傳旨捧入之意,敢啓。答曰,知道。
傳于金宇鎭曰,坐直承旨入侍。
徐有防,以弘文館言啓曰,本館上番闕直,事甚未安。校理金履禧·徐鼎修,副校理權以綱,竝卽牌招,以爲推移入直之地,何如?傳曰,允。
徐有防,以兵曹言啓曰,依下敎,守宮政院書吏白喜文處,去夜信箭宣傳官,初昏進去城外,而四更開門。摠戎使承命出來時,不爲開門委折査問,則其矣所告內,去夜二更量,結束色書吏來言,信箭宣傳官來到崇禮門外,請開門云,則入直假承旨,以爲此時深夜城門開閉之事,當爲往復于守宮大將及留都大臣。又爲考見昨年擧條後,始請慈旨符驗,其間自爾遲滯。果至四更,摠戎使出去時,不爲開門事段,信箭宣傳官出去後,符驗持去禁軍,不待摠戎使出去,還閉城門入來,而其後摠戎使送言,請開城門,則假承旨以爲,城門纔閉,開門時未遠,不可更請留門之意,言送,果不開門云矣,敢啓。答曰,知道。
金宇鎭,以兵曹言啓曰,依下敎,政院書吏白喜文處,卽爲棍問,則所告內,守宮大將及留都大臣處,往復之際,自爾遲滯之由,俄已告達,而承命之將臣,旣不卽出送,金虎門留門時,請出慈旨。崇禮門留門時,信箭旣來門外,則事體亦重,倉猝之中,未及仰請慈旨。只送符驗之罪,都是迷劣之致,萬死無惜,無他仰達之辭云矣,敢啓。答曰,知道。
又以兵曹言啓曰,依下敎,隨駕禁軍及駕後禁軍,武藝別監·內吹·兼內吹·招搖旗手·標下軍兵等處,設粥分饋之意,敢啓。答曰,知道。
又以訓鍊都監言啓曰,依下敎,御前前排挾輦軍兼內吹及隨駕將校軍兵等,設粥分饋之意,敢啓。答曰,知道。
又以禁衛營言啓曰,依下敎,本營隨駕衛內槍劍軍·兼內吹·招搖旗·差備·及衛外將校·馬步軍兵等處,設粥分饋之意,敢啓。答曰,知道。
又以御營廳言啓曰,依下敎,駕前別抄及兼內吹·招搖旗手等,設粥分饋之意,敢啓。答曰,知道。
又以御營廳言啓曰,依下敎,駕前別抄及兼內吹·招搖旗手等處,設粥分饋之意,敢啓。答曰,知道。
又以守禦廳言啓曰,依下敎,本廳招搖旗差備將校軍兵等處,饋粥之意,敢啓。答曰,知道。
又以摠戎廳言啓曰,依下敎,坡州吹鼓手三十六名·細樂手六名及次知旗鼓官一人等處,自本廳,各木一疋式施賞之意,敢啓。答曰,知道。
又以摠戎廳言啓曰,依下敎,本廳隨駕軍兵,設粥分饋之意,敢啓。答曰,知道。
領議政金尙喆,左議政徐命善,右議政李徽之箚曰,伏以,臣等伏見傳敎下者,守宮承旨,入直騎堂事,誠萬萬驚駭矣。門鑰出入,何等嚴重,而稟請慈旨,新有受敎,則都城開門時,只送符驗者,豈不大有乖於定式之法意乎?況聞昨年啓下之擧條,貼在院壁,而其所擧行,若是妄錯,事未前有,大關後弊。雖以寬恕之聖意,只施譴罷之薄勘,而罪不當律,恐無以懲勵他日。臣等謂當該守宮承旨,入直騎堂,竝施削職之典,有不可已也。取進止。答曰,省箚具悉。卿等之懇,標信與慈旨,所以憑此開閉出入也。當門符驗,所以準其門名更數也。必須二者俱到,然後方許開門,奚特不易之金石,此例孰不知之,而再昨夜,無標信或慈旨,而徑開城鑰者,豈不驚駭?此逕一開,方來之弊,有不可勝言。箚中所請事依施,而又聞留門時,往議守宮所·留都所云爾,則可知其預聞,而守宮大將之不欲干涉,固無怪也。留都大臣之初無執難,末不論啓,殊違重法制嚴管鑰之意,極可介然也。仍傳曰,此批答,遣史官,傳諭于時任大臣。
庚子九月四日卯時,上自坡州宿所,還宮入侍時,行都承旨鄭昌聖,左承旨徐有防,右承旨朴祐源,左副承旨李亨元,右副承旨李益烍,同副承旨金宇鎭,記事官金載瓚,假注書趙興鎭,記事官鄭東浚·李集斗,以次序立訖。上具戎服,乘輿出別宮門外,上降輿乘馬,詣五里程。上曰,坡州牧使,率父老進前,戶房承旨及戶判·宣惠廳堂上入侍。宇鎭,戶曹判書金華鎭,宣惠廳堂上鄭民始,坡州牧使李章漢進立,上謂坡州父老曰,當此稼穡收穫之時,遠陵幸行,能無汝等貽弊之端乎?父老等曰,今番幸行,凡百經費,皆自官儲置米會減,故無貽弊之端矣。上曰,今年穡事,比昨年何如耶?父老等曰,比昨年尤勝矣。上曰,欲爲汝等施惠之道,則結錢還耗中,蠲何上納,能爲實惠乎?父老等曰,結錢之蠲減,只爲有土者利,至於無土之民,則不得蒙其澤矣。仍命宇鎭書傳敎曰,爲謁陵寢,駐宿本府,宜有施惠之道。且必有貽弊之端,亦合蠲恤本府,今年還耗條,特爲蕩減。宇鎭曰,幸行之時,爲詢民瘼,本府父老,閑曠處,率領待令事,該牧使李章漢,昨旣親承下敎矣。其在奉行之道,固當知委坊曲,一齊聚會,以爲趁早預待之地,而乃於路左駐蹕,特命召見之時,初無一人來待,臨時招呼,顚倒驅入,至有他官民之混入者,身爲守土之官,其所擧行,若是慢忽,事體分義,固已萬萬寒心,而其他奏對,全不成樣。坡州牧使李章漢,從重推考,何如?上曰,依爲之。出擧條有防曰,今日父老召見時,坡州牧使李章漢之擧行,全不成樣,極爲駭然。該房旣已請推蒙允,而道臣之不能檢飭,在所難免。京畿監司李鎭衡,推考,何如?上曰,依爲之。出擧條仍詣高陽別宮後,承史以次退出。
庚子九月初四日午時,上自高陽晝停所,還宮入侍時,行都承旨鄭昌聖,左承旨徐有防,右承旨朴祐源,左副承旨李亨元,右副承旨李益烍,同副承旨金宇鎭,記事官金載瓚,假注書趙興鎭,記事官鄭東浚·李集斗,以次序立訖。上具戎服,乘輿出高陽別宮門外,上降輿乘馬。宇鎭曰,摠戎中軍李得濟,代領留陣事,有旨祗受狀啓與原傳敎,多有差誤處。此蓋由於注書當初誤書之致,至於原狀啓退却改修整之擧,臣固有不能照檢之失。當該注書,亦難免疎率之責,從重推考,何如?上曰,依爲之。出擧條上命宇鎭書傳敎曰,日氣昭朗,無事回鑾,而軍校勞苦則極矣。帳殿記過,一竝蕩滌,各營校卒之今番犯過者,雖一校一卒,勿棍勿汰事,卽爲分付五營門及龍虎營。駕到五里程,上命書駕前下敎曰,高陽·坡州衙舍,依例入處。命宇鎭書傳敎曰,蠲役施恩,坡·高之民,旣有異同。況本郡陵幸時勞役,尤非他邑之比,一依坡州例,當年條所捧還耗,特爲除減,以爲一分息肩之道。駕到梁鐵坪,入小次,少頃還發,駕到弘濟院。上顧知中樞府事蔡濟恭祗迎,命使之入侍。濟恭進前,上曰,卿之事過矣。濟恭曰,臣負犯至重,何敢抗顔於朝廷乎?上曰,如卿言,則仍欲自廢耶?命退,駕到把子橋前路,上命出標信,勞問各陣後,仍解嚴,入敦化門,詣降馬所,上命書駕前下敎曰,各項記過蕩滌。又命書駕前下敎曰,明日朝廷問安勿爲之。仍乘輿入大內,承史以次退出。
上在昌德宮。停常參·經筵。
徐有防啓曰,明日視事取稟。傳曰,只晝講。
藥房都提調鄭弘淳,提調金華鎭,副提調鄭昌聖啓曰,禮成謁陵,孝思克伸,連日勞動,回鑾萬安。伏未審夜間,聖體,若何?今日臣等,率諸御醫,趁早入侍,詳察聖候爲宜。王大妃殿症候,益有差勝之節乎,惠慶宮氣候,何如?臣等不任區區伏慮,敢來問安,竝此仰稟。答曰,知道。明日入診,宜矣。
王大妃殿·惠慶宮·中宮殿,藥房口傳問安。答曰,知道。
李益烍啓曰,合辭方張之時,憲府無詣臺之員,事甚未安。除在外外,呈告人員,竝卽牌招,何如?傳曰,允。
傳于金宇鎭曰,同副承旨入侍。
下備忘記曰,駕過墓前之道,而巋然廟宇,傾圮頹毁,聞是月山大君家,而奉祀之孫,貧不收拾云。粵我聖祖之時,所尊禮寵友之盛,至于今昭布人耳目,況在列朝,置卒守護,錫賚便蕃矣。今其零替至此,極可惻歎。分付該道,顧助物力,使卽修葺,俾免鞠茂之歎,擧行形止,仍令狀聞。
下備忘記于李亨元曰,觀此完伯狀聞,赴操之船隻致敗,將卒渰没,如彼夥然,挽近所無,慘惻矜悶。猶屬歇後語,諸鎭軍卒存沒,亦多未及詳探處,爲先令道臣,星火探問,陸續以聞。當有別般周恤之政,先將此意,令地方官,着實慰撫,其中黔毛鎭將之不能拯活,尤極慘惻。必是京營門久勤,亦令該曹,厚給恤典事,分付。此亦民事也,邊政也。今日日次次對,明日來會。
傳于鄭昌聖曰,諸承旨持公事入侍。
傳于金宇鎭曰,今番動駕時,或多有顚仆落後者,而待令武藝廳三十名,擧皆陪衛,無一人落後,不可無褒賞之典,令戶曹,各木二疋錢五兩題給。
傳于李益烍曰,禮房承旨入侍。
有政。吏批,判書李福源陳疏未下,參判徐浩修進,參議鄭志儉進,左承旨徐有防進。以李致中爲敦寧都正,鄭華淳爲朔寧郡守,金道赫爲瑞山縣監。
兵批,判書李衍祥進,參判李聖圭陳疏入啓,參議朴師崙入直進,參知申大升病,右承旨朴祐源進。以閔永喆·洪緯浩爲五衛將,申光復爲訓鍊僉正,朴昌源爲黔毛浦萬戶,副司直單朴師訥,副護軍單李殷福。再政。以丁仁希,爲古突山別將。
李益烍啓曰,明日次對,兩司長官,當爲進參。大司憲李,大司諫趙時偉,竝待開門牌招,以爲入侍之地,何如?傳曰,允。
徐有防啓曰,卽者副校理徐鼎修鼎修,謂有親病,陳疏徑出,原疏纔以入啓矣。所當直捧禁推傳旨,而此與無端徑出有異,推考驚責,何如?傳曰,允。
徐有防,以弘文館言啓曰,本館上番校理徐鼎修,以其親病,纔已陳疏徑出矣。上番闕直,事甚未安。副校理權以綱·朴天行,竝即牌招,以爲推移入直之地,何如?傳曰,允。
又以弘文館言啓曰,本館上番闕直,事甚未安。修撰姜彝正,副修撰尹行修,竝卽牌招,以爲推移姑陞入直之地,何如?傳曰,允。
又以禮曹言啓曰,麗王諸陵,三年一次摘奸事,定式矣。今年當次,依前例發遣本曹郞廳,摘奸書啓,何如?傳曰,允。
又因實錄廳郞廳,以摠裁官意啓曰,當此印役方張之時,校正一時爲急,而堂上蔡濟恭,謂有情勢,不爲仕進。金鍾秀一向在外,尙不上來,行公堂上,只有一員,莫重史役,將有停輟之慮。蔡濟恭令政院卽爲牌招仕進,金鍾秀亦爲催促,使之不多日內上來察任,何如?傳曰,允。
李益烍,以兵曹言啓曰,今番陵幸時,隨駕將校·軍兵,各差備等犒饋,依定奪,以乾物分給之意,敢啓。答曰,知道。
李亨元,以訓鍊都監言啓曰,本局分授都城敦義門北邊體城頹落處,今月初六日,始役改築之意,敢啓。答曰,知道。
李亨元,因禁衛營從事官,以都提調意啓曰,依下敎,前行首敎鍊官李極齡,決棍十五度之意,敢啓。答曰,知道。
李益烍,以禁衛營言啓曰,本營隨駕將校·軍兵等處,依定奪,乾犒饋磨鍊分給之意,敢啓。答曰,知道。
又以御營廳言啓曰,本廳隨駕將校·軍兵等處,依定奪,乾犒饋磨鍊分給之意,敢啓。答曰,知道。
又以守禦廳言啓曰,今番隨駕招搖旗差備·將校·軍兵等犒饋,依傳敎,以乾物磨鍊分給之意,敢啓。答曰,知道。
又以義禁府言啓曰,蛇渡僉使李命觀拿問處之事,傳旨啓下矣。李命觀,時在任所,依例發遣府書吏交代後拿來,何如?傳曰,待待命拿囚。
大司憲李,大司諫趙時偉,持平李䕫,獻納宋樂,校理徐鼎修,副校理權以綱,正言宋民載,姜,修撰姜彝正,副修撰李時秀等啓曰,鄭致達妻之凶逆,前後聲討,已盡其千妖萬惡之罪。凡在血氣之倫者,莫不切齒痛心。噫,危逼聖躬,沮遏大策,厚·麟之凶謀,而窩窟則此賊也。推戴逆禶,謀危宗社,範·能之逆節,而根祗則此賊也。此豈容一日暇息於覆載之間哉?三司之論,已及四載,轉而爲合辭之啓。合辭之啓,又閱累朔,轉而爲伏閤之爭,至於今日處分。又止於近島黜置,噫嘻,此賊之有萬戮難赦之罪者,殿下之所嘗洞屬者也,無一分可恕之端者,殿下之亦嘗俯諭者也,今何爲而又有此末減之命耶?國無法則已,如其不然,則夫安有謀危宗社之如此賊,而使之首領而得保也,危逼聖躬之如此賊,而施以海島之薄罰耶?殿下之不忍置法,而姑從次律者,不過曰恐傷先王之德也,欲體先王之心也。此則有大不然者,先大王之於渠,止慈至愛之德,如傷若保之恩,是固大聖人人倫之至耳。渠若有一半分人心,則固當謙恭謹畏,奉承聖意,而獨奈狼性難馴虺毒潛肆,謀逼先王之儲嗣,幾危先王之宗社,而幸賴先大王日月之明,終不爲此賊之所熒惑,赫然明斷,丕建大策,以奠我宗社於億萬年磐石之固,此先王之宏謨英烈,卓越百王,而昭垂萬世者也。惟其梟獍之凶,鬼蜮之情,不及彰著於在宥之日,未克斷恩而正法也。今若以先王慈愛之恩,貸此賊罔赦之罪,則非所以明先王之德,而體先王之心也。管叔致辟,何累於文王之盛德,而恩不掩義,所以爲周公之達孝也。以殿下之聖學高明,見理甚精,而何不劈破此義理之關,明正其亂逆之罪乎?請喬桐府黜置罪人鄭致達妻,快正王法,以洩神人之憤。金相福之罪,可勝誅哉?諸般罪惡之昭在人耳目者,於渠猶屬細故,而乙未冬,相臣疏出之後,瑩中深文之說,稱以所見無異同,麟漢不必知之說,謂以語脈不如此,只此二言,已萬萬凶慘,而至於言根究覈之請。此又麟·謙之所不敢爲者,昭著之逆節,已難自掩,包藏之禍心,尤極叵測。揆以典刑,萬戮猶輕,而日月漸久,反置尋常。自上處分,不過放逐,在下爭執,只止遠竄,興言及此,心竊慨恨,國無法則已,夫安有罪惡之如此,而終屈王章,使之晏然自在於田里之中乎?請放歸田里罪人金相福,亟令王府,拿鞫嚴問,快正王法。乙未冬國家安危之機,至令追思,尙覺凜然,苟有體國大臣,則雖非上敎,固當直請聽政,而伊時首相韓翼謩,徒畏麟賊之氣熖,罔念國勢之岌嶪,不體上敎,從事彌縫,使宗國大計,幾致難言之境。論其負犯,至爲深重,則向者近地移配,已失太寬,況可以全釋乎?雖以悶旱之盛意,有此收殺之敎,而乍允旋收,有咈輿情。請還寢遠竄罪人韓翼謩,金吾草記勿施之命,仍施遠竄之典。噫嘻痛矣,龜柱之罪,可勝誅哉?顧其地處何如,恩造何如,而不思報效之道,恣其濫猾之性,雖以壬辰疏中語言之,渠若有一分嚴畏儲君之心,豈敢以自內酬酢,登諸章奏,陳之於先大王之前乎?臣等於筵敎中,若有俯詢,其將何辭仰對之諭?讀之未半,不覺心寒而骨冷。惟彼鳳漢罔赦之罪,國人所共憤,則秉義聲討,宜乎正大,亦何患無辭,而始也締結厚賊,暗逞私憾,終焉慫慂乃叔,恐動天聽,以至於半夜扈衛,幾累先大王聖德,固已萬萬駭痛,而此猶不足,又敢以某年罔極不忍聞之說,恣意筆之於書,以慼我殿下之心。噫嘻,是可忍也,孰不可忍也?大抵龜柱之罪,一則不憚儲君,一則幾累聖德,一則語犯莫重,有一於此,人臣極罪,況兼此數者乎?且以趙峸事言之,其窮凶情節,尤萬萬叵測,殿下旣賜之死,非不知其罪之必可誅也。間因臺啓而拿鞫,尤仰處分之嚴正,終下還寢之命,一令三反,王章太紊,君綱之姑息,國威之屑越,已無餘地。殿下於賊獜,旣已斷恩行誅矣。龜柱之凶逆,何異於賊獜,而一行一否,輿情益激。又況以今番量·翼·諸逆之招觀之,根柢之所萌孼,龜賊也,窩窟之豢養,龜賊也。其在塞亂源杜禍本之道,尤不容一刻假息於海島,而尙今靳允,憂危轉深。若此度日,則將不知幾許量·。又起於幾處,方來之慮,先事之虞,容有極哉?日前加籬時,雖有待處分之敎,而此賊處分,決不可一刻少待。請黑山島圍籬罪人龜柱,亟加嚴鞫,快正王法。洪樂純性本奰慝,行又陰譎,平生伎倆,只圖濟己私而充壑慾,素心濫猾,不知敬君父而畏國法。自在當時,世固目之以愚蠢無識之人,及其地處漸盛,形勢漸張之後,癡頑之氣,日以放肆,經營之計,日以安排。噫,其地處之盛,形勢之張,非其自致,卽乃侄之故,則固當與其侄,同心協力,圖報隆恩之萬一,而乃於叔侄之間,反生計較之心,自率舊識,異其趨向。數年之前,又有大小洪之目,已非人理之所可爲,而近來權位益高,主張自辦之後,又値內侄之謝事,遂生專擅之意,漸謀攘奪之計,別立門戶,廣樹黨與,一世之人,瞠然莫適所向。自古權奸之輩,雖於至親,不相顧藉,而豈忍於父子叔侄之倫,有此變怪哉?臣固不欲索言,以傷風化,而有口公傳,無人不知,則此人倫之罪人也。殿下之擢用此人者,非爲其才智之出類,德望之踰人也。特以乃侄之叔,或意其一心向國,不負我殿下,而眷遇之隆。反作藉買之資,委毗之篤,遂爲竊弄之計,乃以爲國家之事,在吾掌握,搢紳之士,入吾圈套,爪牙旣張,鷹犬俱集,以無嚴無忌之心,生不奪不厭之欲,頤指意使,逐去首相,揚揚獨相,志氣橫溢,一國風靡,勢熖日熾。威福不在於上,權柄遂移於下,國勢日孤,人心日懼。噫,殿下,或意其不負國家,而乃反忘君負國,至於如此,則此國家之罪人也。嗚呼,北村之人,乃國家之讎也。雖其天綱恢恢,脅從罔治,而凡今日爲臣子者,孰不疾惡斥絶,不欲與共立,而惟彼樂純,抑獨何心,忍忘國讎,不捨熟處,有釁累之人,必欲昭釋而收用,已廢枳之人,亦復薦引而不置。李溎·尹弘烈·李普溫之釁累,果何如,而每稱其冤,嗟惜不已。金鍾正·洪檍之廢枳已久,而或擧擬於自已秉銓之時,或力勸於他人行政之日,收召怨國之徒,以爲市恩之計,其心所在,誠不可曉。至於領府事,乃討逆之人,而驅其兄於劇逆之科,必欲湛滅之,兄爲逆矣,弟其免乎?噫,明義錄,卽辨忠逆而正義理之書,則其家之人,尤當服膺講明之,而今乃附逆之人,必欲昭釋之,討逆之人,必欲湛滅之,義理由是而將淆,忠逆由是而莫辨,則此明義錄之罪人也。惟此三大罪,已是罔赦之案,而至若乙未冬,是何等時也?此正人臣明目張胆,矢死靡他之日,而反懷其然豈其然之心,則其罪尤當如何?噫,其所負犯,若是深重,而及其處分,不過削黜,上旣有太寬之失,下必有請討之擧,而餘威所及,莫敢誰何,已過月餘,尙無一言,權勢之隆赫,於此可驗。臣又於近日,仄聽傳聞,有所痛惋而憤慨者,樂純之負犯,或爲之稱冤,殿下傳敎,或爲之抑勒云云,力抗天威,輕視王言如此,噫嘻,痛矣,背公黨私之徒,只知有樂純,不知有國家,人心之陷溺,胡至此極,而殿下之威令,反不如樂純之勢熖,此而置之,則國之不亡,將無幾矣。請削黜罪人洪樂純,爲先中途付處。答三司曰,不允。
大司憲李,大司諫趙時偉,持平李䕫,獻納宋樂,正言宋民載·姜等啓曰,澤遂爛漫同參於啓能凶慘不道之謀,而只誅其身,王章已失,輿憤未洩。其陰凶情節,其父其弟,萬無不知之理。請彦衡·養遂·獻遂,竝令王府,設鞫嚴問。會遂之罪惡,與澤遂一而二,二而一,則啓能凶慘不道之謀,決無不知,而忍杖不服,遽有酌處之命,有乖獄體。請還寢會遂絶島定配之命,仍令王府,設鞫得情。李觀源,以啓能之壻,兼有師生之義,啓能凶慘不道之謀,決無不知之理,而以蒙騃爲敎,遽然酌處,有乖獄體。請還寢李觀源定配之命,更令王府,設鞫得情。噫嘻痛矣,以能賊萬古所無之逆魁,不卽正刑,徑先致斃,輿情莫不痛惋。此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主,待國洞執命之日,擬占臺府,當李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動濟流,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尢益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸逆之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤。今以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契。卽此一節,乃渠之結案,旣以遲晩後物故,則不可以未及結案置之。請遲晩後物故罪人啓能,亟施孥籍之典。啓能·趾海等諸賊,窮凶極惡,自有天地以來,所未有者,限以國法,賊能未施孥戮,賊趾兄弟,猶貸其凶種之稚少者,梟種稍長,安知不更肆獍惡,如範·吉等所爲者耶?法令有限,而事變無窮,常事守法,處變貴權,從古聖賢不能無義起者,所以善處變於法外之意,得其時中之權也。今殿下以自我防之,自我啓之,爲持難之端,其防也,固是守法之常也。其啓也,豈非處變之權,而一向膠守,不卽處分,則豈不有欠於懲亂逆防後患之大經大法耶?請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。志恒之罪,可勝誅哉?聖明之眷注於渠何如,倚毗於渠何如,而始旣拔擢於擧世擯棄之中,特又寬宥於贓汚狼藉之後,而少無圖報之意,反肆悍厲之氣,久掌戎權而陰結宦寺,潛連宮人,薄竄南州,益蓄異圖,延妖卜而暗質凶謀,縱傔奴而煽惑愚氓,親而同堂之庶從,近而帶行之傔人,皆不能掩諱。卽此一事,固已難,逭於三尺之法,而帳殿訊問之時,着署而悖逆,執杖而咆勃。此實無前之凶逆,且與逆來,交情親密,謀議綢繆,換着布袍,昏夜往來,伺探動靜於深嚴之地,對逆來而爛漫酬酢之說,尤是萬古所無之惡逆。窮凶情節,綻露無餘於賊泰之招,密書之,頻數往來於逆來,諸囚之供辭,若出一口,情節昭著,無非渠之斷案,以其頑慝抵賴,忍杖徑斃,未施當施之律,王章尙稽,輿憤益切。請物故罪人志恒之支屬應坐者,絶島散配。洪國榮之罪,可勝誅哉?聖上之倚毗何如,廷臣之期待何如,而終至於恃功自恣,擅權負國,其彌天之罪,難貰之惡,實不可指數而枚擧也。嗚呼,宗社大計,莫急於儲嗣一事。爲今日臣民者,其孰無憂歎顒望之心而,噫彼國榮,乃敢以拘渠之顔面,嫌渠之勢力等語,肆然發口,只有此事不可再擧之說,對衆揚言,少無忌憚,以爲眩亂聽聞,欺瞞一世之資,其沮戲國家之大事。惟恐權柄之或移者,究厥負犯,實是人臣之極罪,至若作威作福,權傾人主,百官出其門下八方爭輸賂貨,在渠爲細故耳。負殿下罔極之恩,沮宗社莫大之計,厥罪至此,實關罔赦,及今重臣手寫之箚,三司諸臣之論,次第而發則尤可見擧國共公之議也。請洪國榮,爲先亟施遠竄之典。答兩司曰,不允。第六件七件事,亟停勿煩。
持平李䕫啓曰,妖宦壽賢之締結一種嗜利之凶徒,爛漫和通之狀,渠旣明白納招,則豈可一日容貸於覆載之間乎?今此酌處之命,雖出好生之德意,而三尺至嚴,不可島縣爲奴而止。請大靜縣爲奴罪人金壽賢,依律處斷。爲奴罪人河翼龍·金重得等,敢以罔測之說,做作眞·諺之書,暗投宮禁之中,欲售危逼之計,究其所爲,萬萬窮凶。決不可一刻容貸於覆載之間。請興陽縣爲奴罪人河翼龍,南海縣爲奴罪人金重得亟令王府,設鞫得情,快正王法。錫達以厚賊之父,尙今偃息於覆載之間者,輿情已極齊憤,而況且犯贓之數,死有餘罪。以此以彼,決不可杖配而止。請梁山郡定配罪人錫達,依律處斷。聖中之罪,可勝誅哉?包藏禍心,主張凶論,敢托不敢言之地,倡出不忍聞之說,作爲窩主,慫慂徒黨。故徐有臣·朴宗甲·李義駿輩,從而和之,交口讚引。噫嘻痛矣,先大王朝十三年不着帽而始仕於殿下,欲展蘊抱之說,尤極萬萬兇慘。且莫重義理,倚托怪鬼輩,欲售疑亂之計者,究厥心腸,與德師·載翰,一串貫來者也。不仕於先大王朝者,卽先大王之逆臣,先大王之逆臣,卽殿下之逆臣。豈可一刻容息於覆載之間,而居謫以來,少不畏縮,乃敢聚會學徒,通接官隷,至登繡啓,大臣筵白,雖卽移配絶島,而經年爭執,尙逭王章,窮凶之節,無以嚴覈,亂賊之徒,無所懲畏。請大靜縣定配罪人聖中,亟令王府,設鞫嚴問,期於得情,快正王法。有臣·宗甲·義駿,和應聖中,叵測之說,推詡薦引,看作奇貨,敢於書筵出入之時,肆然迭奏。噫嘻痛矣,聖中之主張凶論,罪不容誅,而此輩之同一心腸,尤極痛惋。究厥罪犯,與聖中豈可異同?疑亂大義,欲售媒寵之計者,腸肚相連,情跡難掩,而只緣筵席語祕,尙未聲討,使凶徒無所懲畏,國法久而未伸,已極憤惋。到今日記旣播之後,如此負犯之至重者,不可一刻容貸,而削版放逐之律,不足以懲其罪犯。請削版罪人有臣·宗甲·義駿,竝令王府,設鞫嚴問,依律處斷。罪人趙濟泰·李潤成,俱以逆禶之切姻,凶謀逆節,萬無不知之理,而濟泰則初不刑訊,輕先白放,潤成則未盡究覈,遽然酌處。揆以王章,失之太寬,獄體乖當,輿情駭憤。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。罪人趙嵎,以物故罪人峸之弟,今番諸逆之陰凶情節,萬無不知之理,而抵願不服,端緖未究,遽有酌處之命,王章未伸,輿憤益切。請楸子島定配罪人趙嵎,亟寢酌處之命,仍令王府,設鞫得情,快正王法。瑩中之附麗凶逆,擧世共知,而乙未冬相臣一疏,實關宗社大計,則伊時禍機,迫在呼吸,而瑩中身爲憲長,敢以未詳知深文等說,顧護凶賊,欲售包藏之心,幸賴先大王日月之明,燭其情狀,至以能猾爲敎,則捨命樂禍之凶,已著於當日,而無餘矣。顯忠之典,旣施於其時承宣,則護逆之律,不可以薦棘而止。請薪智島薦棘罪人瑩中,設鞫嚴問,快施當律。後樂旣以後翼爲弟,且以量·爲黨,則凶謀逆節,必無不知之理,而親問之下,游辭漫漶,至以本不見重於其弟之說,肆然納供。究其情節,極爲叵測,不可以不了了極蠢蠢而有所容貸。請濟州牧定配罪人後樂,亟令王府,更加嚴鞫,期於得情。定配罪人孫效忠等八宦者,俱極凶獰,終始抵賴,遽有酌處之命,雖出於我聖上好生之德,曠蕩之典,而效忠則自是凶孼,旣多負犯。又以逆宦切族,及其鞫問之際,端緖未究,亦無指的發明之端。定配罪人柳仁培,罪人李鳳昌·沈德一·李德成,俱以逆來之切族。若其在京,則或吹噓應澤,已露腸肚之糾結,及夫放逐,則或出沒城闉,益著蹤跡之陰祕,則志恒與國來,陰凶情節,萬無不知不參之理,而頑忍不服。效忠·仁培,定配而止,鳳昌·德一·德成,更逐本鄕而止。罪人申世輝,旣與應澤,錢財相資,則可知其情志之親密也。罪人蔡伯周·盧聖翊,就捕以後,旣無白脫之端,而未及嚴覈,竝有分揀之命,王章由此而未伸,輿情由此而益憤。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。噫暿,李普行之罪,可勝誅哉?賦性妖邪,行己暗愎,脅肩謟笑,情態難掩,左右閃忽,伎倆漸巧,特一天生宵小之之類耳。口蜜腹劍,林甫之後身,狐媚狼顧,京·惇之餘套。以渠處地爲人,幸際承乏,兠攬至此,則不思知分報效之心,敢生眩惑跳踉之計,其貽害世道,將不知至於何境,有識之憂歎,固已久矣。雖以今番事觀之,亦出於計較利害之心外,托懲討之義,內售嘗試之計,是可忍也,孰不可忍也?此於渠,猶屬細故,至於明義一部,是何等大義理,而渠之所論本事之外,乃敢攙及於有樹立之大臣,必欲漫漶義理,欺瞞君父,包藏禍心,煽動一世。若此不已,則倫綱將至墜地,凶孼亦必生心。噫,彼普行,抑獨何意,循私負國,一至此哉?其心所在,有不可測,而此又渠卽一斷案,何幸聖明,俯燭其情狀,處分明快,滿庭臣僚,孰不欽仰,而若論其負犯,不可不一問,快正其罪。請楸子島安置罪人李普行,亟令王府,拿鞫嚴問。柱翼,卽賊禧家卵育中一物耳。綢繆於趾·述之輩,出沒於量·能之間,一世之所共知者,而丙·丁以來,倖逭黨與之誅,久切輿人之憤矣。以其所修族譜言之,刋印廣布,在於諸賊伏法之後,而乃敢以諸賊職名別號,肆然書錄,略無顧忌,所謂附記,卽渠所作,而有曰大喪後,世變層生。有曰犯人云者,下語絶悖,用意極凶,及其王府訊問之下,逆如龜柱,謂以罪不深重,凶如觀源,謂以尋常坐謫,隱然有爲諸賊顧惜之意。其平日腸肚之相連,聲氣之相合,昭不可掩,而至於不可援引等語,尤極叵測。直與能·量等賊,一而二,二而一則,有不容一刻假息於覆載之間,而略施刑訊,旋命酌處。銀臺之徼還,大臣·三司之求對力請,而非止一再。天聽愈邈,兪音久閟,此雖出於大聖人好生之德意,王章不可終屈,輿情不可終拂。此而不誅,其可曰國有法乎?請還寢罪人柱翼安置之命,亟令王府,設鞫得情,快正王法。答府曰,不允。第六件·七件事,亟停勿煩。
正言姜啓曰,請大靜縣爲奴罪人金壽賢,以幺麽宦寺,交結士夫,終爲凶賊之根柢,而況其窮凶極惡之語,敢欲潛售亂逆之心,究厥罪惡,萬戮猶輕,情節未盡究覈,輿情莫不憤惋。請大靜縣爲奴罪人金壽賢,更令王府,設鞫嚴問,依律處斷。爲奴罪人河翼龍·金重得等,做出叵測之說,作爲眞·諺之書,潛投深嚴之地,欲售危逼之計。究厥情狀,亘古所無,決不可一刻容貸於覆載之間。請爲奴罪人河翼龍·金重得,亟命王府,設鞫得情,快正王法。李弘濟,地旣卑微,跡又閃忽,蝨附逆邊,甘作嚆矢,暗地糾結,亦一成運,而敢懷欺世之計,投進一疏,欲掩其跡,究厥所以,尤極巧惡。當此鋤治凶黨之日,窮凶情節,不卽盤問,直爲發配,揆以王章,失之大寬。請海南縣定配罪人李弘濟,亟令王府,設鞫嚴問。噫嘻痛矣,聖中·有臣·宗甲·義駿等罪犯,尙何言哉?倡邪說而作爲窩窟,結凶徒而交相吹噓,暗地綢繆,設計妖凶,敢欲疑亂於莫重之義理,至以十三年不着帽等說,肆然陳奏於筵席,究厥腸肚,實與德師·載翰輩,一串貫來者也。噫,彼諸賊,旣皆伏法,則顧此群凶,獨可容貸耶?情跡旣露,負犯至重,決不可一刻容貸,而況且聖中,居謫以來,不思畏縮,乃敢聚會學徒,通接官隷,至登繡啓,大臣筵白。雖卽移配絶島,而此輩久逭王章,亂賊無以懲畏。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。罪人克觀·克泰,以妖任之同氣,凶謀逆節,爛漫同參,而嚴訊之下,抵賴不服,未克究覈,只施應坐之律。定配罪人萬赫,以逆能之私人,往來逆澤,綢繆情節,綻露無餘,而未及承款,遽有酌處之命,王章未伸,輿憤莫泄。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。定配罪人具翼遠,以能賊之門徒,無常出入,綢繆親密之狀,擧世之所共知也。以今番逆吉之招觀之,謀議推戴之時,至以翼遠,擬議於閫帥之任,其陰凶情節,爛漫同參,昭不可掩,而究覈未竟,酌處有命,王章未伸,輿情愈激。請定配罪人具翼遠,亟寢酌處之命,仍令王府,嚴鞫得情,快旋當律。罪人大燮,以逆範之族屬,爲興文之主人,渠家又作會謀之所,而興文·龍輝,挾匕之日,軍官五十人作隊犯闕之說,具出於謀議之席,則渠之爛漫同參,昭不可掩。且與興文面質,亦不別白發明,則無論紹介與同謀,亟正邦刑,斷不可已,而究覈未竟,遽有減死之命,王章未伸,輿憤愈激。請減死安置罪人大燮,亟寢酌處之命,仍令王府,設鞫得情,快正王法。罪人弼海,以逆範之族屬,卵育其家,爛漫綢繆之狀,世所共知。旣以知情不告,不待加刑,卽爲遲晩,則雖未及結案,而參聞自服。便是參謀,此而不誅,其可曰國有法乎?請減死罪人弼海,亟寢酌處之命,仍令王府,設鞫得情,快正王法。遠竄罪人安兼濟·李宅鎭,俱以狎邪小人,附麗凶逆之門,倀鬼於厚謙,鷹犬於麟漢,左右跳踉,前後闔闢。凶謀祕計,無不力贊,浮言妖說,率多譸張。王敦之錢鳳,桓溫之郗超,今古一轍,而善地薄竄,邦刑不加,況今麟·謙,雖伏王法,而凶徒盤結,實多伏戎之憂,究覈情節,兩賊最爲機括,藉曰孤雛腐鼠,無足以汚我刀鉅,則天綱不免於太恢,奸謀無時而盡發,亂臣賊子,益何所忌憚,而國家之虞危,恐終無已時也。請遠竄罪人安兼濟·李宅鎭,亟命王府,竝加嚴鞫,期於得情,依律處斷。恒烈·善海,何等凶逆,而其兄弟子姪,晏然在家,無異平人,治逆不嚴,隄防太疎。厚謙逆節,萬古所無,而日謙以同惡相濟之凶種,偃處近郊,官爵不收,輿情憂憤,去而益甚。請恒·善支屬,亟命散配,日謙兄弟,竝投絶島,以嚴隄防。乙未冬,相臣之疏,實關宗社之大計,凡有血氣者,孰不知出於忠赤,而身爲憲長,顧韄凶逆,敢以深文等說,欲售包藏之心。幸賴至明之天,得無不測之危,而至今思之,心骨俱寒。論其負犯,附麗凶黨,猶屬細故,豈可以薦棘而止哉?請薦棘罪人瑩中,亟令王府,設鞫嚴問,快施當律。乙未五月庭試榜事,尙何言哉?只緣凶徒之用奸,至有聖躬之受困,言之髪豎,思之膽掉,而主試物故,憑覈無路。論啓經年,國體徒損,則雖不可一向爭執,而其中李鎭常之爲賊死卒,綢繆謀議,朴宗集之擅刪日記,漫漶義理,其跡至妖,其計叵測,科事之外不可不一問。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。範聖,以逆淵之至親,黨附極賊,締結凶徒,日夜綢繆,情跡叵測。雖以渠之供辭觀之,諸賊之前後謀議,無不參涉,無不聞知。凶肚逆腸,綻露無餘,則肆市之典,烏可已乎?雖以大聖人好生之德,特降酌處之命,而三尺至嚴,決難容貸。請濟州牧減死定配罪人範聖,依律處斷。今番鞫獄,諸賊之情節,俱極巧惡,而減死定配罪人德秀,以逆宦國來之子,德泰之弟。與志恒綢繆之狀,綻露無餘,而前後嚴訊,抵賴不服,究厥情狀,萬萬痛惡。酌處之命,雖出好生之德,揆以獄體,不可不窮核得情。請減死定配罪人德秀,亟令王府,更加嚴鞫,快正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事闕後弊。請逆賊尙魯,亟施孥戮之典。柱翼之罪,可勝誅哉?卵育於逆家,附麗於賊徒,固是丙·丁間漏網之物也。梟腸難化,獍肚益固,渠之所修族譜,刋行於諸賊伏法之後,而趾·述·任諸賊,不忍去爵號,能·簡·輅,群凶,敢書以死字,不少顧忌。且其附記中語,至云世變層生,又云犯人顯有爲凶徒稱冤之意。又如龜柱之極逆,觀源之極凶,或稱以罪不深重,或謂之尋常坐謫,覬其宥還。分以冊子,中心弸蓄,暗地呈露,至於渠招中不可援引之說,尤萬萬叵測,而略施刑訊,旋命酌處。此雖出於大聖人好生之德意,而凡在臣民,莫不驚惑。銀臺之徼還,三司之求對,大臣·金吾之相繼力請,實是三尺之不可輕屈也。此而置之不問,義理有晦塞之慮,亂逆有滋蔓之患。請還寢罪人柱翼安置之命,仍令王府,設鞫得情,快正王法。答曰,不允。第九件事,亟停勿煩。
右議政李徽之箚曰,伏以,園陵展謁,聖孝克伸。天氣淸和,回鑾萬康,臣民慶忭,曷有其極?臣得伏見副校理尹行修疏本,原其辭意,雖出於爲祖訟冤,而隱暎之間,似若拶逼於臣之前箚,臣誠悚然莫曉其故也。臣之箚斥姜忱也,其曰時有可以保護之事然後,可言保護,時無可以保護之事,則何論保護云者?此蓋平論時勢事理而言也。臣之所斥,卽指文飾保護之說,欲售網打之計者也。先朝嚴處,國是旣定,則雖不明言,自有所歸,而行修之橫加疑怒,實非所料,彼疏中所懷云云,似是向筵仰陳者,而辛巳處分時,睿心之售迫罔極,當復如何?考其時勢,揆以事理,仰請以保安,此固萬萬不可已者,此箇義理,人孰間然耶?事近百年,人旣爲先,則臣不欲呶呶,而亦不得默默,敢入短箚,仰暴微悃。伏乞聖明,亟賜嚴譴,治臣瀆擾之罪,以爲妄論者之戒焉。取進止。答曰,省箚具悉卿懇。義理之所以分,不在於保護與保安之間,豈以當初平說,伊後激成之各殊,而致有無限世變許多滄桑耶?事屬先天,可謂水落石出,矧予陸陸稽古之學,未曾講究,理難開口强談,卿亦不須爲引也。且彼對疏云然,業亦見之,無甚礙逼於卿。卿其安心勿辭焉。仍傳曰,此批答,遣史官傳諭于右議政。領敦寧府事李溵箚曰,伏以,展謁陵寢,聖孝克伸,回鑾萬安,群情胥悅。仍伏念臣,憒憤無似,不能董飭,伏承昨日傳諭,聖度寬假,不卽加之罪,至命具由狀聞,伊時事實,雖以備陳,君命至嚴,而致令半夜遲滯,城鑰至重,而只以符驗開閉,旣覺之後,又未能論啓,一則臣罪,二則臣罪,尙何敢以政院·兵曹爲說也?伏地戰恐,無所容措。宜卽陳箚自訟,仰請重勘,而嚴敎之下,跡涉唐突,引日泯伏,亦所不敢,玆以冒萬死仰籲。伏乞聖明,亟勘臣罪負,以尊國體,以安私心,不勝幸甚。取進止。答曰,省箚具悉卿懇。信箭之到四更遲滯,城鑰之不如式放下,可謂錯誤之大者,而自見卿狀辭,益知政院·兵曹之失。卿不容深加咎引,冀卿之安心,勿復控辭也。仍傳曰,此批答,遣史官傳諭于領敦寧。
兵曹參判李聖圭疏曰,伏以,仙寢祗謁,聖孝克伸。日氣淸明,回鑾萬安,下情欣忭,曷有其極?仍伏念,臣之情理,夫豈有離捨老父,奔走供劇之勢,而聖眷旣隆於記識,寸衷自激於銘鏤,前後除旨,不敢言私者,是豈情事之可强而然哉?臣父病情,長時沈綿,篤老氣力,奄奄若下山之景,少忽將攝,輒致增劇。雖係閒漫職事之晷刻暫應者,亦不禁悶阨之情。公務私懇,兩相牽礙,進退俱難,方寸煎熬,臣情到此,吁亦慼矣。向陳請急之章,特下將護之批,字字恩言,辭旨鄭重,軫念之意,逈越尋常。凡有聽聞,莫不感涕,況在臣心,當復如何?父子相對,血淚擎讀,北望攢祝,殞結是期。臣父仍而語臣曰,吾今癃癈,望斷陳力,移吾彈竭之願,而粗效塵露之報,唯望於汝。臣於是,仰戴聖恩,俯受父戒,抑情供劇,黽勉于今矣。且値園陵幸行,期日已迫,職在宿衛,義重陪扈,俶裝以待,罔敢或後。忽於此際,得接家信,臣父猝患膈滯之症,吐瀉兼發,眞元暴陷,氣息昏窒。若將頃刻難支,急報踵至,促臣歸視。臣深夜在直,得聞此報,五內震剝,莫省攸爲。禁中諸人,無不爲之代悶,僚員幸以替直,喉院又復提奏,俾得以及時歸省,而顧臣本兼所帶,俱係隨駕之任,則嚴鼓已下,淸蹕將戒,而莫重陪衛,緣臣之故,竟未免臨急變通,致有窘迫。跡涉任情,罪著瘝職,揆以常憲,合被重誅,而廼荷聖念曲諒,威罰不加。臣至今追思,惶懍彌切,豈可以倖逭郵責,晏然自恕也哉?且臣父病,多試藥餌,數日調治,向時危急之症,雖得回甦,目下凜綴之狀,尙多餘憂。臣方左右扶將,晝宵焦惶,實無暫時離側之望,而況臣見帶之職,亦不容一任虛縻。玆敢冒陳懇迫之私,仰干孝理之下。伏乞聖明,俯賜諒察,亟遞臣職,以便救護,仍治臣罪,以警具僚,公私不勝幸甚。臣無任屏營祈懇之至。答曰,省疏具悉。卿其勿辭,救護父病。
副校理徐鼎修疏曰,伏以臣父,素抱痰癖之症,每當寒暖之交,輒致添劇。今於直中,又復挾感發作,轉成泄痢,度數頻數,眞元澌綴,委頓床席,食飮專却,家僮踵至,促臣歸護。臣自聞此報,方寸煎灼,按住不得,忙陳短章,徑出禁扄。伏乞聖慈,俯賜鑑諒,亟遞臣所帶之職,以便救護,仍治臣擅離之罪,以肅朝綱,千萬幸甚。臣無任屏營祈懇之至。答曰,省疏具悉。爾其勿辭,救護父病。
吏曹判書李福源疏曰,伏以,日屬良吉,禮成展謁,警蹕萬安,臣民胥慶。臣於向日入侍春臺,瞻望淸光,承奉德音,積違之餘,欣感交切。臣之昏眊蹩躄,不敢驅策之實狀,因得以悉經鑑燭,庶賜矜愍。竊自幸前後陳暴之不歸於假飾,早晩缷解之無待於申籲。邇來政命之間或承赴,亦出於不敢累續,恭俟體諒之意,而側聽多日,汔無處分,徊徨悶欝,不省攸出。且臣以區區至切之懇,而畏屑是懼,囁嚅已久。今若不陳,更待何時?臣於春間,邀醫試鍼,賴得以粗辨黑白,僅免顚仆,而治未及究,遇夏停輟,擬俟秋涼,更續前功,今則炎退潦收,政其時矣。受鍼之法,必須內息思慮,外絶酬應,靜密專壹,方可責效,而顧臣所叨,係是要劇。進則妨私,退則病公,竝行不悖,決無是理。況臣賤疾,源委深痼,毋論鍼藥,見效常遲,虛帶不襯似之職名,坐度無期限之日月,國體臣分,萬萬未安。官不可曠,時不可失,惟有一遞,最爲兩便。玆敢冒死祈懇於仁覆之下。伏乞聖慈,俯垂憐察,亟賜鐫褫,俾得以及時醫治,卒免廢棄,則天地生成之恩,臣敢不隕結以報?臣無任屏營祈懇之至。答曰,省疏具悉。給由,俟少間行公。
庚子九月初五日辰時,上御寶慶堂。同副承旨入侍時,同副承旨金宇鎭,記事官金載瓚·金廷龍·李集斗,以次進伏訖。上命書藥房問安批答。又命書傳敎曰,雖無是也,每年分等,在所當行之事,而況於近年春秋陵謁,勞役則不可殫記,而奬勵之道,便屬抛置,竝與應行中日而不行,軍情能不缺然抑欝乎?至於陵幸後,試射之一未爲之,蓋有所量,以其難繼之故也。至於賞中日,在諸軍爲大益,在朝家爲實政,各營門中旬,量其物力之稍紓,觀勢卽爲擧行。命退,承史以次出。
上在昌德宮。停常參,只晝講。
徐有防啓曰,明日再明日視事,國忌齋戒相値,頉稟。傳曰,知道。
李亨元,以禁衛營將官來言,言啓曰,今日本營軍兵,日次私習云矣,敢啓。傳曰,停。
又以御營廳將官來言,言啓曰,今日本廳軍兵,日次私習云矣,敢啓。傳曰,停。
徐有防啓曰,藥房三提調來待矣。傳曰,入侍。
傳于李亨元曰,大臣·備局堂上引見。
李益烍啓曰,今此京外上言一百十七丈內,八十七丈,係是猥濫,拔去,三十丈,分下各該司次,捧入之意,敢啓。答曰,知道。
傳于徐有防曰,禮房承旨入侍。
又啓曰,卽者敦寧府錄事來言,領敦寧李溵所被臺論,不勝悚蹙,今方逬出城外云,係是大臣去就,敢啓。答曰,知道。
傳于朴祐源曰,右承旨入侍。
下備忘記曰,臺臣所懷,不成體段,雖未及下批,旣係爽誤,不可不追示不允之意。大抵伊日信箭及城鑰事,固是政院·兵曹之罪。又以不能飭察爲咎,留都之大臣,事無巨細,率皆統攝,或可不得辭其責耶?至如守宮大將,則只守宮內,留陣大將,則但留陣中,信箭去就,城鑰開閉等事,非其責也。藉或參論是事,果有越爼之咎,而臺臣所論,豈非反常之甚乎?誠如其言,此後守宮所留陣營,其可替行政院之事,主張於慈旨符驗乎?事有失實,嫌無可言。兩重臣,如有引義之擧,政院另加嚴飭。
吏曹口傳政事,兼同知實錄事,金魯鎭·徐浩修。
兵曹口傳政事,以李國賢爲右邊捕盜大將,具以謙爲禁衛別將。
李益烍啓曰,新除授右邊捕盜大將李國賢,卽爲牌招,命召及大將牌·傳令牌,傳授,何如?傳曰,允。
李亨元啓曰,今番動駕時,紅馬木梁鐵坪前路,領軍大將之下馬坐歇與否,兼訓鍊大將李柱國處問啓事,命下矣。問于兼訓鍊大將李柱國,則以爲今番回鑾時,梁鐵坪軍兵路上留住之際,果爲下馬。路坐紅馬木外,軍兵排立後,亦爲少歇于假家,自犯罪科,伏地惶懍云矣,敢啓。答曰,知道。兩亞將事,尙云意外,豈非所係紀律者乎?此將臣,縱曰一時兼領,以其職則元戎也。梁鐵坪留住時路坐,旣是駭擧,而至於紅馬木外,入歇閭家,此何事也?軍兵則上馬,大將則下馬,不但無嚴,大駕方且御馬作行,則休憇依幕,果能安於心乎?此事明知其非今斯今,而今日紀綱,若有餘地則安敢乃爾,萬萬駭然。該大將李柱國,爲先削職。
又啓曰,御營大將李柱國削職事,命下矣。將兵之任,不可無一刻摠察之人,何以爲之?敢稟。傳曰,都提調兼察。
又啓曰,御營大將,以都提調兼察事,命下矣。在前如此之時,有都提調命招之例,有從事官發牌聽傳敎之規,今番則何以爲之?敢稟。傳曰,從事官發牌。
又啓曰,左邊捕盜大將李柱國削職事,命下矣。在前如此之時,有他邊大將兼察之例,今番則何以爲之?敢稟。傳曰,右大將兼察。
兵曹口傳政事,左邊捕盜大將李敬懋·李邦一·李漢昌。
邊備司薦望,御營大將,李國賢·李敬懋·李邦一。
又以兵曹言啓曰,卽伏見,統制使徐有大,慶尙左水使申應周,全羅左水使李文爀,右水使金廷遇,各其營今秋水操時,戰船·兵船所載,軍器·什物點視後,執頉啓本,則其中或有可改可修者。故執頉各邑鎭當該船將監色等,分輕重決棍後,斯速修改之意,嚴飭云矣。其所破傷,雖無大段欠缺,不過些少軍物,則各邑鎭常時趁不着意修改,致有此執頉之擧。其在備陰雨之道,誠甚疎虞,執頉各邑鎭當該守令·邊將,竝推考警責,何如?傳曰,允。
又以兵曹言啓曰,卽伏見,統制使徐有大,慶尙前左水使申應周,全羅左水使李文爀,右水使金廷遇,各其營今秋水操後,試射放中不中啓本,則舟師所屬船將以下將校軍兵中,全不得中處依事目,當該船將監色等,決棍申飭云,而各邑鎭常時不能檢飭鍊習,以致不中之居多。其在重戎務之道,不可無飭,試藝居末當該邑鎭守令·邊將,竝推考警責,何如?傳曰,允。
又以訓鍊都監言啓曰,本局哨官李匡旭,身病甚重,勢難察任,改差,何如?傳曰,允。
又以訓鍊都監言啓曰,今番陵幸時,隨駕將校·軍兵,及武藝別監等犒饋,依定奪,以乾物磨鍊,分給之意,敢啓。答曰,知道。
又以摠戎廳言啓曰,今番隨駕招搖旗,差備將校·軍兵等,犒饋,依傳敎,以乾物磨鍊,分給之意,敢啓。答曰,知道。
徐有防,以承文院官院,以都提調意啓曰,院寫字官前銜崔道吉·彭晩大陞實代,隷習李命恒·李道瑜,依例付軍職,冠帶常仕,隷習朴履信·方處柔·彭敬大·劉仁行陞付代,童蒙彭聖大·洪興甲·安思良·安思儉,筆才頗有成就之望,屬于本院隷習,使之鍊業,何如?傳曰,允。
李亨元,以刑曹言啓曰,今番幸行回駕時,北部居鄭璲等,擊錚於衛外,所當捧供以啓,而取考其原情,則渠等所居望遠亭·合正里兩洞,卽摠戎廳·御營廳兩倉守直之地,亦江都要衝之路,而自國初,民無生理,以氷魚船爲業矣。西江居鄭龍澤·任成泰等,逐歲起鬧,紛紜不已。故自朝家,覈其曲直,判下決給者屢次,而今春龍澤·成泰等,更呈京兆,未決訟之前,勒奪氷魚船,恣意放賣,都呑魚利,五六百戶居民,將至流離之境,依前決給云矣。旣非四件事,而以如此猥屑之事,肆然呼籲,極涉無嚴。原情勿施,依先朝受敎,自臣曹勘處,本事旣已始訟於京兆云。令該府査處,何如?傳曰,今番則勿爲充軍,決杖徵罪。本事,令該府,卽爲査決,可也。
又以刑曹言啓曰,今番幸行回駕時,京畿楊根居李光弘,擊錚於衛外,所當捧供以啓,而取考其原情,則爲其墓舍修補,買得木物六百餘株於麟蹄地,而摠戎廳將校邊光宅,書吏申世哲,憑藉公役,勒奪賣食,令法司推給云矣。旣非四件事,而以如此瑣屑之事,肆然登聞者,萬萬無嚴。原情勿施,依先朝受敎,自臣曹勘處,何如?傳曰,猥屑則極矣。杖與刑間,懲治放送,充軍則分揀,該廳校吏事,第加査處,可也。
又以刑曹言啓曰,今番幸行回駕時,慶尙道機張居裵龍世等,擊錚於衛外,所當捧供以啓,而取考其原情,則本縣前縣監尹光宇,居官善治,爲民除弊,意外貶遞,更乞仍任云矣。旣非四件事,而以如此不當之說,肆然登聞者,萬萬猥屑。原情勿施,依先朝受敎,自臣曹勘處,何如?答曰,知道。曾見該房謄錄,此等事,有勿爲嚴治之敎。雖極猥屑,充軍則過矣。決杖放送。
又以刑曹言啓曰,今番幸行回駕時,洪忠道木川居朴時文,擊錚於衛外,所當捧供以啓,而取考其原情,則先以金春得施賞不厚爲言,次陳各邑吏逋懲族之弊。進宴時生獐·雉·鴨,分定之民弊,定配罪人保授之弊,而語甚荒雜,全不敬謹。旣非四件,而以如此猥屑之事,肆然鳴金,極涉痛駭。原情勿施,依先朝受敎,自臣曹勘處,何如?傳曰,何其謊雜也?第令納招以聞,從後處決,可也。
又以刑曹言啓曰,今番幸行回駕時,京畿楊根居李杞,擊錚於衛外,所當捧供以啓,而取考其原情,則渠之十二代祖卽靑海伯李之蘭,而朝家賜與之墓田,混入於民田,令本府,摘奸推給云矣,旣非四件,而以如此猥屑之事,肆然呼籲,極涉無嚴。原情勿施,依先朝受敎,自臣曹勘處,何如?傳曰,此等事,上言則多有下該曹覆啓之事,擊錚似無異同虛實間,自本曹量處,可也。
又以刑曹言啓曰,今番幸行回駕時,黃海道載寧居朴昌明,擊錚於衛外,所當捧供以啓,而取考其原情,則守禦廳屯畓,在於本郡,而年前因本廳關文,本郡民人中,自備築筒,則倍給物力,又爲論功云。故備物力完築後,不給物力,年年收稅,畢竟以宮畓相換,所入本錢,卽爲還給云,而末端書以守禦使處分。旣非四件,而以如此猥屑之事,肆然登聞,極涉無嚴。末端措語,又違格式,原情勿施,依先朝受敎,自臣曹勘處,何如?傳曰,允。
又以刑曹言啓曰,令番幸行時,慶尙道大丘居朴連孫,擊錚於衛外,所當捧供以啓,而取見其原情,則其矣父守永,因看證朴世中之不善招辭,歸之於殺獄元犯,囚獄殆至十五載,受刑已至四百餘次,與朴世中,一番面質,俾得雪冤云矣。其父守永,咬殺金時京,至於錄啓同推,則忍杖不服,敢使其子,游辭粧撰,若是呼籲者,極涉猥越。原情內辭緣置之,誣罔天聽之罪,自臣曹勘處,何如?傳曰,允。
正言姜疏曰,伏以,仙寢祗謁,法駕穩旋,臣民慶幸,曷有其極?臣於昨日,詣臺,歸省老父,則素患關格之症,猝復添劇,奄奄床笫,殆無省覺,調治多方,藥餌罔效。臣方左右扶將,五內失守,目下情理,實無暫時離捨之勢。今日賓對有命,而趨詣無路。玆不得不疾聲呼籲於仁覆之天。伏乞聖明,俯垂矜諒,遞臣所帶之職,俾便救護,治臣瀆擾之罪,以肅朝綱,千萬幸甚。臣無任屏營祈懇之至。答曰,省疏具悉。爾其勿辭,救護父病。
庚子九月初六日,兼春秋張顯慶。司僕寺啓目,濟州民人姜周煥等上言內,以本島山馬場,永久遵行之意,令司僕寺,行關本州事呼籲矣。其在綏遠之義,有難以猥濫斥退,依所願施行事,行關分付何如?啓。傳曰,依允。
刑曹啓目,康津居金振成撃錚原情內,同縣金龜采·金魯明·金英采等,橫禁其葬父之地,屢度落訟是如可,及其入葬之後,多率徒黨,金魯鼎·金貞采等,掘塜轉棺,而龜采等,乍囚旋放,不加一杖。魯鼎等,報營照律,只收贖錢是如,有此呼籲矣。所供如此,上裁,何如?啓。傳曰,議處爲良如敎。
刑曹啓目,三登居金龍采,撃錚原情內,葬父先山而爲四寸兄弟尙采·恒采等誣訴,囚禁老母,掘移父塜是如,有此呼籲矣。所供如此,上裁,何如?啓。傳曰,議處爲良如敎。
庚子九月初六日辰時,上御宣政殿。藥房入診入侍時,都提調鄭弘淳,提調金華鎭,副提調鄭昌聖,記事官金載瓚·徐龍輔·李集斗,醫官吳道炯·徐命緯·崔宅中·慶成運·金成五,以次進伏訖。弘淳曰,夜間聖候,若何?上曰,一樣矣。弘淳曰,久未仰承諸節,今日則診候,何如?上曰,唯。道炯,診察後奏曰,左右三部一樣調均矣。上曰,俄命吳道炯,診視嬪宮脈度,卿須問道炯也。弘淳問道炯曰,脈候,若何?道炯對曰,俄者診按,則血分調和,左尺實而有力,似十分無慮矣。上曰,今月爲五朔云,而尙不能破疑矣。道炯曰,謹察脈候,臣意則萬無一疑矣。弘淳曰,左尺候稍實,則誠爲萬幸,宗國無疆之慶,實肇於今日矣。臣等不勝蹈忭矣。命退,承史以次出。
上在昌德宮。停常參·經筵。
李亨元,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。答曰,知道。
承旨前望單子入之,沈念祖落點。
傳于金宇鎭曰,左承旨入侍。
徐有防,以實錄廳郞廳,以摠裁官意啓曰,校讎之役,今已姑停。校讐都廳洪文泳·林錫喆,今姑減下,柳誼,移差校正都廳,粉板郞廳全數減下,纂修堂上,旣已啓下,副司果安廷玹·李益運·李東稷,纂修郞廳差下,謄錄郞廳金聖凖,親病猝重,勢難察任,姑爲減下,其代權知承文院副正字金熙采差下,使之察任,何如?傳曰,允。
實錄廳編修官安廷玹·李益運·李東稷,實錄記事官金熙采。
金宇鎭,以戶曹言啓曰,江原道春川居幼學李爀,以益安大君祭位條,免稅九結還給事,上言,啓下本曹之後,限內,雖爲現身,而戶口終不現納,有違格例,依定式勿施,何如?傳曰,允。
李亨元,以兵曹言啓曰,依下敎,今番陵幸時,隨駕內吹兼內吹等處,木·綿,依例施賞之意,敢啓。答曰,知道。
又以訓鍊都監言啓曰,依傳敎,本局兼內吹三十名等處,各木·綿二疋式,依例施賞之意,敢啓。答曰,知道。
又以禁衛營言啓曰,依傳敎,本營兼內吹三十名等處,木·綿各二疋,依例施賞之意,敢啓。答曰,知道。
又以,御營廳言啓曰,依傳敎,兼內吹三十名等處,各木·綿二疋式,依例施賞之意,敢啓。答曰,知道。
又以摠戎廳言啓曰,依下敎,今番隨駕本廳將校·軍兵等,試射放,當日南別營設行後,一中以上得中之類,別單書入之意,敢啓。答曰,知道。
庚子九月初七日,兼春秋張顯慶。刑曹啓目,金振成擊錚原情,據金魯鼎·金貞采,旣以私掘自服,則遽然許贖,大是法外,令道臣,詳査,分首從定配。金龜采·金魯明·金英采等,旣是冒禁之人,則直爲放釋,有違訟體,竝從輕重嚴刑事,分付,何如?啓。傳曰,安有如許訟體,誠有是也。極可駭然,依回啓決折後,狀聞爲良如敎。
刑曹啓目,司鑰林興壽,莫重殿坐時,誤爲前導事,因承旨所啓,令攸司科治矣。旣已遲晩,自本曹,考律科罪,何如?啓。傳曰,如渠無知之徒,藉以書房色司鑰,欲傳殿座,極爲猥濫,所當決杖,而今姑參酌爲去乎?此後段,但守直處無敢出頭於差備近處事,嚴飭分付後,放送爲良如敎。
刑曹啓目,因京畿監司狀啓,幸行時,四件事外,駕前擊錚,或白活人等鄭昌慶段,旣因特敎,行會本道,金女戒心段,原情姑未下,僧戒芸,趙珬·金誠貫·李承亨·金召史·李擇奎·吳道宗·金汝希·郭成翊·李後績等段,決杖充軍爲乎矣,金召史年滿七十,李後績係是盲人,放送之意,分付道臣,何如?啓。傳曰,依允。近年編配之多,誠一列邑痼弊,乍配旋宥,徒近無益。僧戒芸等,令道臣,分輕重刑治,或杖治後,放送爲良如敎。
庚子九月初七日辰時,上御瑞蔥臺。親臨試射入侍時,行都承旨鄭昌聖,左承旨徐有防,右承旨朴祐源,左副承旨李亨元,同副承旨金宇鎭,記事官金載瓚,假注書趙興鎭,記事官鄭東浚·李集斗,以次序立訖。上曰,禁·御兩大將入來,使之擧行。禁衛大將李敬懋,御營大將李柱國,進伏,上曰,應射別軍職及宣傳官,各營將校,次次呼名入射。上曰,今日申時前,其能畢射耶?柱國等曰,若分設兩處,則可以早畢矣。上命祐源書榻敎曰,今番陵幸時,隨駕內吹,令本營門,依例施賞。命宇鎭書榻敎曰,拿處宣傳官,分揀放送。上曰,訓鍊院掌務官之擧行,極甚慢忽矣。仍命亨元書榻敎曰,當該掌務官,事過後,令攸司科治。上曰,軍士房承旨,與禁將,往丹楓亭監放。命有防書傳敎曰,聞卿出城,卽宜敦勉,而日已向曛,未克傳諭,虛徐之外,繼以咄嘆,本事自見卿狀本,洞悉委折。若謂卿在留都之任,宮城外內,事無巨細,無不統轄。以不知爲卿之所失云爾,則予果無以爲解,卿亦但當受而爲咎,豈可因此逬出郊外乎?至若臺言,殆無模稜,觀於堂啓之發,而在卿,尤無控引之端。卿其安心勿辭,卽爲入城事,遣史官,傳諭于領敦寧。又命書傳敎曰,飭敎凡幾遭矣,牌招亦幾遭矣,一味引入,無意行公,處義自處義,分義自分義。到今徒損國體,未知有何節拍可以出膺,事體所在,誠極寒心。實錄堂上蔡濟恭,更卽牌招。仍命賤臣曰,牌去來催促。試射畢後,命承史及大將,射帿布,各以所中矢數施賞。仍命入布木及弓箭,以次頒賞。命書傳敎曰,左承旨見有實恙,許遞,前望單子入之。賤臣承命出,持前望單子入之。命書榻敎曰,新除授承旨,牌招察任。亨元曰,新除授承旨沈念祖,方在罷散中,何以爲之乎?上曰,敍用,可也。仍命退,諸臣以次退出。
上在昌德宮。停常參·經筵。
朴祐源啓曰,明日視事,取稟。傳曰,停。
朴祐源啓曰,實錄廳持去日記,自己酉年至甲寅年,合一百十八卷,輸送之意,敢啓。答曰,知道。
又啓曰,因禮曹單子,今九月十一日,洪奉朝賀墓,遣承旨致祭事,啓下矣。何承旨進去乎?敢稟。傳曰,左副承旨進去。
傳于沈念祖曰,右承旨入侍。
傳于沈念祖曰,禮房承旨入侍。
承旨前望單子入之,李亨逵落點。
鄭昌聖啓曰,新除授左承旨李亨逵,卽爲牌招察任,何如?傳曰,允。
以左承旨李亨逵,牌不進罷職傳旨,傳于沈念祖曰,出肅於前職,違牌於見任,揆以分義,寧不乖當?此傳旨勿施,因以前牌催促,違牌望,更勿爲之。
傳于鄭昌聖曰,政官牌招,開政。
沈有鎭,以弘文館言啓曰,本館下番,姑陞入直,事甚未安。今日政新除授玉堂,待下批,竝卽牌招,以爲推移入直之地,何如?傳曰,允。
有政。吏批,判書李福源受由,參判徐浩修進,參議鄭志儉牌不進,都承旨鄭昌聖進。
吏批啓曰,判書李福源受由,參議鄭志儉牌不進,小臣獨政未安,何以爲之?敢稟。傳曰,仍爲之。
以李致中爲大司諫,柳雲羽爲掌令,愼認明·呂萬永爲持平,趙鎭衡爲獻納,李義存爲正言,李東郁爲副校理,洪文泳爲副校理,林錫喆爲副修撰,徐有防爲禮曹參議,文采五爲禮曹正郞,李養采爲司僕判官,鄭東浚爲假注書,校書正字單金興弼。
兵批,判書李衍祥病,參判李聖圭陳疏受由,參議朴師崙受由,參知申大升入直進,同副承旨宋鍈進。同知單丁遇泰,副司直徐有防·李亨元。
以吏曹參議鄭志儉,牌不進罷職傳旨,傳于金宇鎭曰,只推。
承旨前望單子入之,宋鍈落點。
承旨前望單子入之,沈有鎭落點。
金宇鎭啓曰,新除授左副承旨沈有鎭,以前任靈光郡守,方在解由未出中,何以爲之?敢稟。傳曰,勿拘。
傳于鄭昌聖曰,承旨房仍。
傳于鄭昌聖曰,藝文提學,待明朝牌招通方外。
傳于沈有鎭曰,左副承旨入侍。
注書金載瓚病,代假注書趙興鎭,姑令仍察,何如?傳曰,允。
傳于朴祐源曰,永陵親祭時,事知守僕,本陵守僕·守護軍,依例施賞。
傳于宋鍈曰,忘未下敎矣。京畿監司李鎭衡,大虎皮一領,地方官坡州牧使李章漢,弓矢賜給。
宋鍈,以吏曹言啓曰,來十月初七日,行宗廟冬享大祭親行時,許多執事,皆以侍從塡差,而在京者數少,將無推移分排之路。在前如此之時,有在外侍從,催促上來之規矣。今亦依此例,近畿侍從,斯速上來事,預爲知委,以爲分排之地,何如?傳曰,允。
沈有鎭,以義禁府言啓曰,時囚罪人吳泰賢,卽爲放送後,草記事,命下矣。依傳敎,卽爲放送之意,敢啓。答曰,知道。
又以義禁府言啓曰,明日九日製時,本府都事,皆爲赴擧,武都事一員,本府入直,而當直入直都事,公事回公都事,無以推移。假都事二員,令該曹,依例差出,以爲分排之地,何如?傳曰,允。
宋鍈,以記事官金廷龍言啓曰,臣敬奉聖諭,馳往傳諭于楊州海等村圓塘里,領敦寧府事李溵所住處則以爲,臣自聞臺言,惶蹙靡措,不敢偃息城闉,蒼黃逬出荒郊,追訟愆負,顒俟大何,不自意伏蒙聖眷,旣寬罪譴,反紆寵數。史官,深夜遠辱,傳宣恩諭,十行縷縷,明燭無餘。有若慈父之詔迷子,雖使臣自爲之說,何以加是?北望攢手,百拜知感,繼以涕淚之被面。噫,臣罪臣自知之,本事雖曰有所司,若論其受命摠轄,臨事憤誤,則臣當爲首。凡於出納去來無大無小,皆臣之職,臣若隨遇盡職,無物不飭,則安有伊日無前違式之事,而盡夜往復,懸懸係心之餘,聞金虎門鑰之方下,心始隨而弛下。初不置慮於千萬不虞之慮,今於臺論之來,其所聲罪,無非切當,臣雖喙長,將何以自解?惟愧謝之不暇,今恩言渙發,開釋至此,委曲懇摰,催臣入城,如臣無狀,何以得此?第伏念臺議方嚴,餘悸在中,今若憑恃寵靈,冒没抗顔,晏然爲還入之計,則不但微臣去就,放肆無忌,其爲輕臺閣而羞朝廷,亦非細故也。恩命之下,無以祗承,伏地震慄,不知所云云矣,敢啓。答曰,知道。胡乃控引至此耶?大臣出城,體面甚重且大,又何不審諒於去就之際耶?臺言非啓辭,乃所懷,旣無繼起之慮,又施妄言之勘,卿之屏處郊坰,以不入城,作爲目下所執之第一義者,不審何所據耶?卿以過中之擧,過當之事,一日二日,相持延施,瞻聆所曁,得無如之何之歎耶?玆遣史官,更布心腹,卿其安心勿辭,卽爲入城事。爾其更爲傳諭。
又以記事官金廷龍言啓曰,臣敬奉聖批,馳往傳諭于楊州南面海等村圓塘里,領敦寧府事李溵所住處,以爲臣昨於史官之回,略附感惶之忱,而眷顧之聖意,未克祗承。以寵爲罪,如負大何,不料恩諭荐降,王人再臨。寵數轉益隆摰,誨責又復嚴重,至有安心勿辭,卽爲入城之敎。臣伏讀未半,惶汗達背,不知所以措此身也。臺論聲罪,固臣頂門之針,而事未究竟,尙屬未了之案,則在臣自靖之道,何敢弁髦臺言,揚揚爲抗顔之計乎?區區廉防,縱自不恤,四方聽聞,所關非細。此實目下處義之不得不然者,非敢爲一分過自控引也。今聖敎所以庇覆之容護之者,靡不盡之,眷眷至此,若斷章取義,則詩之中心貺之者,聖上之恩也,畏此簡書者,賤臣之情也。氷炭交中,莫省攸處,與其放恣而無忌憚,寧被逋慢之誅,上而伸公議,下而安私心而已。反復思量,轉動無路,孤恩負德,實合萬死。惟願遄被威罰,以贖違命之罪云矣。敢啓。答曰,續諗卿啓,申悉卿懇。始知卿之控執,不在彼而在斯也。前批之錯料,可勝歉嘆?詳卿書啓中辭意,未究竟三字,最是肯緊,而予亦有可以復於卿者。若彼言無模稜,自有公議之復作,究竟與否,元無可論。未了云云,實予莫曉,卿則以遽然入城,謂近於弁髦臺言,從又以聽聞所關爲慮,予則反卿言曰,卿之無所據而屏處多日,不念去就之重者,恐有弁髦分義之嫌焉,或涉駭惑聽聞之嘆焉云耳。卿胡不熟究而達觀耶?急於敦迫,未遑諭複,略綴草草之語,更視懃懃之意,冀卿之亟回初見,卽起入城也事,史官傳諭,期於偕入。
庚子九月初八日卯時,上御寶慶堂。右承旨入侍時,右承旨沈念祖,記事官金載瓚·鄭東浚·李集斗,以次進伏訖。上曰,所修冊子,幾何爲之?念祖曰,幾盡修整。徐命膺·鄭志儉所修者,已爲訖功,而但柳義養,姑未及修送矣。今月念間,似可以脫藁矣。命書領敦寧李溵箚批,又命書傳敎曰,在外承旨許遞,前望單子入之。命退,承史以次出。
庚子九月初八日巳時,上御寶慶堂。禮房承旨入侍時,左承旨朴祐源,假注書趙興鎭,記事官鄭東浚·李集斗,以次進伏訖。上命書傳敎曰,忘未下敎,不過微眚,禁推假注書吳泰賢,卽爲放送後草記,仍令給牒敍用。又命書傳敎曰,左副承旨,聞有情理難强云,許遞,前望單子入之。又命書榻敎曰,新除授承旨,待下批牌招察任。書訖,命讀公事後,命退,承史以次退出。
庚子九月初八日未時,上御寶慶堂,左副承旨入侍時,左副承旨沈念祖,記事官金載瓚·鄭東浚·李集斗,以次進伏訖。上曰,左承旨入來乎?念祖曰,隨牌來詣闕下,而聞有情勢,不得入來云矣。命書傳敎曰,認以軍職而點下,該曹有回啓事,禮曹參議李亨逵,仍任前職,承旨前望單子入之。命退,承史以次出。
上在昌德宮。停常參·經筵。
金宇鎭啓曰,明日常參·經筵取稟。傳曰,只晝講。
傳于金宇鎭曰,右副承旨入侍。
下備忘于沈念祖曰,今番坡州別驍士殿試時賞格,一依再昨年南陽·水原徵來軍校試射時例,使之頒賞,而近來該房事,躬不致察,則每多誤錯之故。今適起疑,取考頒賞別單,果然大段不審,如此則慰悅之意,安在哉?別驍士居首人,旣非三中四分,依昨年例加資,邊二中人·一中人,亦依昨年例,半熟馬·兒馬帖,分等賜給,帖下代木布,亦卽分給,初試入格人,各木一疋,自該廳施賞。仍令摠帥,以此意謄關,分付該牧使處,曉喩後分給。其時該房承旨,從重推考。
沈念祖啓曰,密符親納,自是例也,而前咸鏡監司李命植,謂有身病,使其褊裨替納,事甚未安。依定式,推考警責,何如?傳曰,允。
金宇鎭啓曰,訓鍊都監中軍有窠,今過三日,尙未出代,事極未安。當該大將,依定式,推考警責,何如?傳曰,允。
注書鄭東浚病,代以李魯春爲假注書。
事變假注書沈達漢偕來,代以崔守忱爲事變假注書。
以十一日輪對取稟,傳于金宇鎭曰,爲之。
金宇鎭,以禁衛營將官來言,言啓曰,今日本營軍兵,私習日次云矣,敢啓。答曰,知道。
又以御營廳將官來言,言啓曰,今日本廳軍兵,私習日次云矣,敢啓。答曰,知道。
傳于宋瑛曰,科次入侍。
金宇鎭啓曰,明日次對,兩司當爲進參,除在外外,未肅拜呈告人員,竝待開門牌招,何如?傳曰,允。
假注書李魯春奉命,代以吳翼煥爲假注書。
沈達漢啓曰,臣敬奉聖批,馳往傳諭于楊州南面海等村圓塘里領敦寧府事李溵所住處,則以爲,臣之罪,可勝言哉?荐降恩諭,開示心腹,隆摰委曲,殆無餘蘊,恩至渥也,德至厚也。臣不敢祗承者,豈敢故爲慢命而然哉?誠以瞿瞿有所顧忌,不得放倒者也。辜負至此,心神隕越,靜夜山燈,悸恐成疾,達朝不寐,北望俟命。上天至仁,又不加之罪,數日之內,史官凡三辱,而二百言恩敎,更出尋常萬萬。臣是何人,敢當此異數?雖於敵以下,尙欲死報,況以臣子,而得於此君父者,古亦幾人哉?卽今臣之區區處義,一皆擺脫,惟此弁髦,一句聖敎,驚懍罔措,直欲鑽地而不可得,到此地頭,他不暇計。方欲顚倒起程,以效不俟駕之義,而第臣病餘栖屑,將攝失宜,左邊不仁之症,日來頓加。竝與手指而麻木,廢盥呻委,實是史官之所目睹,稍費一夜間調治,卽當進入城闉,仰承德意,而第伏念臣是散秩,王人偕來,自古罕有之恩數。病心惶恐,如添一症,如蒙先爲召還,使恩命毋至䙝越。臣心得以少安,則實終是天地之大恩。伏枕顒祝,惟此而已云矣。臣旣承偕入之命,故姑爲仍留之意,敢啓。答曰,知道。非不欲召還史官,以便卿心,而聞卿有愼節添劇云爾,則調將之節,郊舍不如京第,卿其卽爲入城將攝也。此批答,遣入侍史官傳諭,爾則先爲入來。
李益烍,以軍器寺官員,以提調意啓曰,日昨瑞蔥臺,親臨試射敎是時,賞格中筒箇每部代,木三疋式,自本寺擧行事,命下矣。本寺元無木布捧上之事,而曾前兵曹木七同,有貸用之例,今亦依此例,兵曹木三同,貸來上下之意,敢啓。答曰,知道。
工曹判書具善復疏曰,伏以,日吉辰良,禮成展謁,還宮萬安,臣民慶忭,曷有其極?臣病在危域,未得陪扈,而乃蒙聖上,曲加愍恤,特命相換留都。又令勿爲露宿,雖父母之憂其疾,何以加此?臣惶隕感泣,不知死所。念臣病狀,視初少減,而眞元內耗,形神外鑠,委身床席,轉動不得,復起爲人,杳然無期。此際伏聞有各營中旬之命,而臣之目下症勢,時月之內,萬無强起擧行之路。祗緣狗馬賤疾,廢闕應行戎務,則軍情之抑鬱,已無可言,而國體之苟艱,當復如何哉?以公以私,惟有一遞而已。臣若賴天之靈,更尋生路,則赴湯蹈火,義不敢辭,銜結報答,庶有其日。至於以此病行此職,則實非臣所能强也,肝膈之懇,毫無假飾。伏乞聖慈,俯垂矜察,亟令鐫改臣將任,使公務無滯,私分粗安,不勝萬幸。臣無任屏營祈懇之至。答曰,省疏具悉。非係時急,卿其勿辭,調理行公。
知事金鍾秀疏曰,伏以,日吉辰良,園陵祗謁,廻鑾萬安,下情慶忭,曷有其極?臣獨情病俱苦,跡阻陪扈,只得俯伏路左,瞻望羽旄,禮虧情缺,唯譴何是俟?仍伏念臣,蒙由歸覲,賤疾又添。乃於委頓,痛楚之中,特蒙聖慈,俯記告歸時筵懇,許解將任,至願獲遂,身如脫羈,得以安意調病,復尋生路。噫,螻蟻賤臣之曲被我殿下體諒之恩,前後凡幾遭矣。造化生成之澤,若偏臣身,伏地攢祝,感淚無從。樞府除旨,又降於祇迎路中,宜卽惶恐趨謝之不暇,而第臣,於前司諫兪彦脩,請罷洪柱翼通淸銓官事,有不勝瞿然悚恧者。柱翼之凶逆腸肚,固非常情所可測,而臣鄕曲疎闇,聞見淺短,致令凶孼,濫汙淸選。人雖不言,臣實自訟,矧今公議之來,其何說之敢措,有罪未勘,轉身無路。玆從縣道,短章自列。伏乞聖上,亟命有司,議臣當被之罪,使臺論伸而私心安焉。臣無任屏營祈懇之至。答曰,省疏具悉。唯予在耳,何有乎齮齕?卿其勿辭,斯速上來。
修撰姜彝正疏曰,伏以,仙寢祗謁,聖孝克伸,百靈扶護,八鑾穩旋,臣民慶忭,曷有其極?仍伏念臣,猥以無似,過蒙洪造,忝叨邇列,屢近淸光。榮寵徒極,絲毫莫效,日夕兢懼,若隕淵谷。且臣情私,尤有所萬萬懇迫者,八耋偏母,病勢沈篤,實無離捨供職之望,每奉除旨,惝怳失圖。臣欲輒事控籲,則恩渥難孤,義分是懼,欲黽俛從仕,則方寸自亂,按住不得。臣於是,去留牽情,進退維谷,誠不知所以爲計也。臣聞君臣之分,譬如天地之截嚴,而若其覆燾之仁,殆同父子之無間。是故,疾痛痾痒,未嘗不呼父而呼天,此誠自然之天理也。今臣旣抱至迫至苦之情,豈可嚴畏囁嚅,不一陳暴於君父之前乎?玆敢不避煩猥之誅,略暴肝膈之懇,惟聖慈少垂諒察焉。臣命塗險釁,襁褓失怙,伶仃孤弱,惟母是依。臣少多病,無望生全,倍費顧復之恩,幸至成立之境。臣之隨衆應擧,不過爲慰偏母悲苦之情,冀人子反哺之誠矣。僥倖頃歲,猥占嵬科,臣母是時,已踰六旬。自玆以往,祿養之心,未嘗一日忘乎懷,而忱誠淺薄,有願未遂。日月荏苒,桑榆易晏,臣母今年,居然爲七十有八矣。屢經悲慼,兩目不能視物,夙抱貞疾,終始殆無寧日。呻吟之聲,不離於床褥,轉側之際,輒須於傍人。比年以來,如日益下,氣息奄奄,朝不謀夕。重以生理寥落,井臼蕭瑟,甘旨之供,雖非敢望,而菽水之養,有時不繼。每念古人傷哉之語,不覺惕然乎心。乃於夢想之外,猥叨匪分之職,翶翔禁省,從容前席,臣身榮輝,可謂極矣。臣毋之病,日加一日,差遲此時,則逮養難期,人子至情,殆有不忍言者。前後廷臣之陳懇祈養者,輒蒙體下之恩,皆被錫類之化。若臣情理,殆有甚於他人,則臣豈獨自阻於孝理之下乎?臣之忝冒非據,今纔半年,塵露莫裨,愧懼徒積,顧何敢以近臣自居,援例控私,而風樹之喩?昔人所悲,長短之報,餘日尙多,此臣所以冒死哀籲,以冀聖明之垂憐也。倘蒙天地之仁,俯察烏鳥之私,特畀臣偏近一小縣,俾得以粗勉簿書之責,少效涓埃之報,將其俸祿之餘,以需滋味之供,兼事藥餌,賴以調補,則臣母未死之年,無非聖上之攸賜也。情私所迫,敢干天威,惶隕之極,無地容措。臣無任涕泣祈懇之至。答曰,省疏具悉。疏辭,下該曹稟處。
庚子九月初九日,兼春秋張顯慶。刑曹啓目,公州居尹彝基上言內,以爲父光理,因山訟事編配,而親年七十,病勢轉痼,依律文中親年七十無兄弟者,許贖免配之文,特許納贖放還,俾護病母事,呼籲爲乎所,情理在所可矜,而發配後,元無許贖之文,上言內辭緣勿施,何如?啓。傳曰,配後許贖,雖無律文,配前許贖,足可傍照是遣,況旀罪不至罔赦,分揀放送爲良如敎。
刑曹啓目,龍仁居姜大順上言內,以爲兄大得,爲鄭益漢打死委折,昭載推案,木椎打殺,渠亦自服是去乙。前後推官,循例文報,償命無期是如爲乎所,木椎打殺,旣已直招,則決無不捧結案之理。令道臣,詳査啓聞,近來推官之只以文狀往復,成一痼弊,摘發論罪事,一體分付,何如?啓。傳曰,事係償命之事兺不喩,誠如所訴之言是隱則,尤極怪駭。令道臣,先卽査實,同推官論罪事,竝以斯速狀聞爲良如敎。
庚子九月初九日辰時,上御寶慶堂。右副承旨入侍時,右副承旨金宇鎭,假注書趙興鎭,記事官徐龍輔·李集斗,以次進伏訖。上曰,藝文提學入來乎?宇鎭曰,入來矣。命書傳敎曰,都承旨,持此題,與藝文提學,馳往泮宮,試取以來。書訖,仍下書題封。命退,承史以次退出。
庚子九月初九日午時,上御寶慶堂,右副承旨入侍時,右副承旨金宇鎭,假注書趙興鎭,記事官徐龍輔·李集斗,以次進伏訖。上曰,實錄廳堂郞,遂日仕進,着意爲之云耶?宇鎭曰,向來飭敎之後,近日一齊仕進矣。上命集斗曰,爾往實錄廳,摘奸以來。集斗承命出,上曰,左承旨入侍。左承旨朴祐源進伏,上曰,今日書題,果非前日所出耶?祐源曰,非疊出之題矣。命賤臣曰,爾往泮宮,其間收劵數爻及限酉時收劵事,分付以來。命書姜彝正疏批,又命書傳敎曰,金吾滯囚,實爲可悶,皆令明日開坐,捧供以聞。又命書榻敎曰,洪奉朝賀墓致祭時,同副承旨進去。賤臣先退,承史以次退出。
上在昌德宮。停常參·經筵。
巳時午時,日暈。
沈有鎭啓曰,各司回啓,例於三日內擧行,而今番兵曹上言,過限後始爲來呈,事甚未安。當該堂上,推考警責,何如?傳曰,允。
朴祐源啓曰,卽者奉敎徐龍輔,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂下番闕直,而申時已過,本館尙不請牌,莫重省記,至於塡空以入,事體所在,誠極未安。入直上番副校理洪文泳,從重推老,何如?傳曰,允。
金宇鎭,以都摠府言啓曰,今日入直內三廳武兼禁軍及軍兵等,中日習射,請出標信。傳曰,停。
以正言姜牌不進罷職傳旨,傳于朴祐源曰,只推。
沈有鎭,以御營廳將官來言,言啓曰,今日本廳軍兵,日次私習云矣,敢啓。答曰,知道。
假注書吳翼煥在外,代以曺喜有爲假注書。
以全羅水使金廷遇狀啓,黔毛鎭萬戶拯得時,錯認他人之屍,輕先馳報興德縣監李東植罪狀,令攸司稟處,臣亦惶恐待罪事。傳于沈有鎭曰,勿待罪事,回諭。
傳于朴祐源曰,入格儒生入侍。
下備忘記于沈念祖曰,朝筵以各道舊還當捧條,十分一分俵事許施,而更又思之,續見本司抄啓,大抵荐歉之餘,未捧甚多,今之十分一,卽年前十分之三四,昨今年年事,幸獲免歉。此際準徵,雖關嗣歲之憂,一時催科,誠有不忍之歎。就丙申·己亥分定數中,裒多益寡,略綽折衷,分數與石數,更令草記稟處。至於北關,近以狀聞觀之,大不若七路穡事,排俵之際,所以斟酌處,竝令知悉事,分付。
沈念祖,以備邊司言啓曰,該曹·該寺之不以實論報者,査實草記事,命下矣。戶曹·內贍寺·郞吏處,更爲査問,則以爲其時堂上,以初無直關之意,使之枚報,故依此擧行云矣,敢啓。答曰,知道。
又以備邊司言啓曰,依傳敎戶曹·兵曹·刑曹·內醫院·都摠府·承文院·內贍寺官員與下吏發牌,査問其委折,則以爲當初報本司時,未能詳考文書,不察行關之有無,直以無乎枚報,自陷於掩覆之科云。其中兵曹·刑曹·內醫院·都摠府·承文院發關時堂郞,論報時堂郞,前後二人,非出一手。此則當待他衙門直關外邑者,査實之後,竝請論勘,而至於戶曹·內贍寺,直自發關於外邑者,旣是其人。以無論報於本司者,又是其人,則當初因傳敎査問之時,不爲詳報,以有爲無,到今外邑報來之後,實狀旣露。事體道理,俱極駭然,不可無別般論責之道,當該堂上,從重勘處,何如?傳曰,允。該曹·該府之不以實論報者,果是堂上所使之爲者乎?抑或郞吏之從中瞞報者乎?旣從重勘之請,不可容易處分,査實草記,可也。
假注書李魯春啓曰,臣敬奉聖批,馳往傳諭于楊州南面海等村圓塘里,領敦寧府事李溵所住處,則以爲朝日恩諭之下,震越罔措,何敢爲暫時遲徊之計,而屬緣賤疾添頓,無以自力,敢以一夜間調治進入城闉之意,有所附奏。又敢請史官之召還,以冀終始之恩,卽又入侍史官,退自前席,來宣聖諭。乃以狗馬賤疾,過費聖念,至令入城將攝,藹然垂悶。若是繾綣,上天覆物之仁,若偏臣身,從古人臣之得此於君父者,幾人?聖恩愈重,臣罪愈加,感激涕泣,益不知死所。目下麻痺之症,轉動甚艱,而恩敎之眷眷,至於此極,在臣仰承之道,曷敢少緩?方夜色已闌,東方欲曙,姑待明發,謹當力疾忍死,從駕趨入云矣,敢啓。答曰,知道。
假注書沈達漢啓曰,領敦寧府事李溵,今方入城。故臣先爲入來之意,敢啓。答曰,知道。
朴祐源,以摠戎廳言啓曰,令番坡州別驍士殿試時賞格,一依再昨年南陽·水原徵來軍校試射時例,使之頒賞,而近來該房事,躬不致察,則每多誤錯之故。今適起疑,取考頒賞別單,果然大段不審,如此則慰悅之意,安在哉?別驍士居首人,旣非三中四分,依昨年例加資,邊二中一中人,亦依昨年例,半熟馬·兒馬帖,分等賜給,帖下代木布,亦卽分給,初試入格人,各木一疋,自該廳施賞。仍令摠帥,以此意謄關,分付該牧使處,曉諭後分給,其時該房承旨,從重推考事,命下矣。依傳敎,坡州初試入格別驍士及將校二十一人,標下軍八名處,賞格木各一疋,自本廳別定伶俐將校,今方駄送于右營將坡州牧使李章漢處,使之一一曉諭後,眼同頒給事,謄關分付之意,敢啓。答曰,知道。
朴祐源,以弘文館言啓曰,本館下番闕直,事甚未安。修撰姜彝正,卽爲牌招入直,何如?傳曰,允。
沈念祖,以刑曹言啓曰,罪人趙鳳然處,嚴問取招,持草供入侍事,親承筵敎矣。卽發刑差,使之譏捕,則鳳然終無去處。故捉來其泮主人李壽聃及鳳然舊基入接人崔昌興,尙州京主人高景漢等,査問其去處,則崔昌興·高景漢,以爲初不見面。李壽聃以爲,鳳然果來接於渠家,昨日應試後,忽無去處,似是還歸本土云。故一邊以掩捕取招後狀聞事,祕關分付於本道,一邊自臣曺,嚴飭刑差。不多日內,期於捉得,待其捉來,卽爲擧行之意,敢啓。答曰,知道。
庚子九月初十日巳時,上御宣政殿。次對科次,同爲入侍時,領議政金尙喆,左議政徐命善,右議政李徽之,開城留守鄭好仁,兵曹判書李衍祥,刑曹判書李性源,摠戎使徐有寧,禮曹參判鄭一祥,戶曹參判鄭民始,藝文提學兪彦鎬,對讀官李時秀·洪文泳,行都承旨鄭昌聖,假注書趙興鎭,事變假注書崔雲翰,記事官徐龍輔·李集斗,以次進伏訖。尙喆等進前曰,日間聖體,若何?上曰,一向矣。尙喆等曰,王大妃殿氣候,若何?上曰,一向矣。尙喆等曰,惠慶宮氣候,何如?上曰,一向矣。尙喆曰,今日次對,別無稟處事,而不過全羅監司·北兵使,狀啓回啓二度矣。上曰,禮房承旨入侍。左承旨朴祐源進伏,上曰,見其狀本,則黔毛浦萬戶,全船合没,想來光景,可謂慘不忍言。尙喆等曰,掛帆前進入大洋,遇風飄没,一船之人,無一人得生者云,慘然慘然矣。上曰,今方科次,次對先爲擧行。尙喆曰,此北兵使具明謙狀啓也。以爲鍾城府西城外,豆滿江防築及慶源府古珥島防築處,今番雨水,汎濫潰決,而目今災歲,役民爲難。改築當否,一番親審後,與道臣商確,更爲啓聞事,令廟堂稟旨,分付爲請矣。帥臣不敢擅行,必有此狀請,而兩邑新筒潰決處,改築當否,親審爛商,論理狀聞之意,分付,何如?上曰,依爲之。尙喆曰,此全羅監司徐有隣狀啓也。以爲右水使金廷遇牒報內,法聖僉使金東範,古群山僉使金德俊,決棍後罷黜,其罪狀,令攸司稟處。靈光郡守李義寬罷黜云,而取考謄錄,則乙卯秋珍島郡守赴操時,戰船致敗。其時因道臣狀請,守令·邊將,令該水使決棍矣。今此兩邊將之致敗,實非故犯,而該守令之戰船·什物,幾盡搜拯,軍兵格卒,無一渰死,則置此三人於罷黜之科,事未合於情法之道,竝自該營決棍,姑仍前職,而郡守李義寬,旣經侍從,該營決棍,事涉如何?亦不可全然無警,竝令廟堂稟旨事爲請矣。帥臣狀聞,旣有還下送之傳敎,道臣,狀論又如此,邊將則分付該水使,依法決棍。其中靈光郡守李義寬,無他當施之罰,拿問處之,何如?上曰,依爲之。靈光郡守拿來之際,徒貽弊端,姑先從重推考,可也。尙喆曰,諸道舊還未捧,殆至二百萬石,而此非特最久年條而已。其中數年內未捧,尤極夥然。如今連豊之時,不可不捧,而爲民力參酌,以十分一,分排磨鍊,知委諸道,何如?上曰,依爲之。數年內,各道舊還未捧之數,至於二百萬石之多,而此必非民名所在。若値歉歲,有停捧之令,則奸鄕猾吏輩,從中作奸,渠輩所食之還,流年積逋,盡入於停退中,故小民不知實惠,豈不痛惡乎?尙喆等曰,聖敎至當矣。爲守宰者,若不綜核致察,則校郷吏奴輩,幻弄作奸,無所不至,至於國穀耗縮之境矣。上曰,國穀雖耗縮,若爲小民之實惠,則其在寧失於民之道,亦復奈何,而數百萬穀包,盡入於奸郷猾吏之嚢橐。當其收捧之時,遍䤸於民名,謂之停退舊還,催督急於星火,哀彼小民,豈不矝惻乎?尙喆等曰,聖敎誠至當矣。尙喆曰,此洪忠監司沈頤之狀啓也。以爲本營屬牙兵習操,秋成後設行,已有定式,而陸操旣已設行,牙兵城操,何以爲之?犒賞米四百二十餘石,自朝家,亦爲區處事,竝令廟堂,稟處爲請矣。本道陸操,旣方設行,此時城操,勢難竝擧,令姑停止之意,分付,何如?上曰,依爲之。尙喆曰,戶曹參判鄭民始,求解惠堂,固已久矣。自摠南城,尤懷不安,本廳事務,近不擧行,重任遞易,雖極可悶,首堂在外,主管無人,敢此仰達矣。上曰,許遞,可也。上曰,惠堂可謂得人矣。近以秋判,久任試之,則文華才局甚優,予庸嘉尙。命善曰,臣與刑判,自少相親,故熟知其爲人矣。日後國事,當擔當矣。上曰,然矣。衍祥進曰,武藝別監試射及賞木,預以一軍色擔當,而近來一軍色所儲罄渴,無以取用。臣意則姑先以二軍色所在木,推移用之,似好矣。上曰,旣是一曹內之物,推移用之,何妨?祐源曰,金吾啓目,誤踏啓字,當該中官,推考,何如?上曰,依爲之。命書傳敎曰,玉堂俱在試所,今日晝講停。上命彦鎬考試,時秀等,次第讀奏。上曰,今番科題,卽三製所出,而三製科作,專不合意,故今番更出,以試其間多士之工夫與否。今見諸試劵,別無開眼者,良可艱也。徽之曰,御題極好,而年少儒士輩,必製之爲難矣。彦鎬盡考,上曰,以次書等,可也。書等後,宇鎭畿祕封讀奏,上命書傳敎曰,九日製表居首生員李龍舒,直赴會試,之次生員黃仁燾,給二分,次上生員趙重鎭等三人,各紙三卷·筆三枝·墨三笏賜給。又命書傳敎曰,今番菊製,科題之仍用三製之題,則三製科作之不合意,可知。爲士子者,固當益加致意,而不此之爲,進士柳光鎭,況以三製入格人,雖不純用全篇,字句之間,一皆蹈襲,其在嚴科場正士習之道,不可無罰。如使儒生,有嚴畏立司之心,豈敢乃余?柳光鎭,令本館停擧。尙喆曰,惠廳堂上有闕之代,刑曹判書李性源,差下,何如?上曰,依爲之。上命科次入侍,先退。上曰,舊還停退事,俄已下敎,而近來各道守令,專不畏法,以穀簿論之,暪報營門,以彌縫姑息爲事。所謂爲道伯者,曲循守令,專不發覺,故無罪之小民,偏被其害。若不一番摘發,大加懲創,則末流之弊,不知至於何境。尙喆等曰,聖敎至當矣。摘發之道,莫如差送繡衣,一一廉探,使之隨現嚴繩矣。上曰,然矣。因命書傳敎曰,副修撰李時秀,兵曹正郞柳誼,前掌令李鼎運,竝御史治裝。命退,諸臣以次退出。
庚子九月初十日,兼春秋張顯慶。義禁府啓目,楚山府使朴光迪,鎭民拘囚,至於七人從,而逮繋其父毋之年七十者,道啓中妄率云云,可謂着題。因傳敎拿處,嚴問之下,泛稱遲晩,所當請刑是乎矣。依先朝受敎,議處何如,啓。傳曰,此供辭,極爲没實。有若初不致意辨明,順口爲說者,然到底放恣,果如是乎?大抵鎭民頑悍,朝家業已洞燭兺不喻,亦令該道臣,其從中作奸之尢無良者,各別懲治,而在囚人之分義,固當詳陳事端,以某事如是爲之。以某事如彼擧行,委折一一直告是去乙,不此之爲,塞責納招,究厥情狀,萬萬痛駭。此供辭勿施,更良捧供爲乎矣。若不直招,則幺麽一武人,其可無當繩之重律乎?今日內,更爲捧供以聞爲良如敎。
義禁府啓目,禮曹正郞柳橚,訓鍊副正沈默之等,陪從官之先進,已違常例,筒箇之不佩,尤涉偃便事。因傳敎拿處,嚴問之下,泛稱遲晩,沈默之段,依先朝受敎議處,柳橚段,刑推得情何如,啓。傳曰,除刑推議處爲良如敎。
義禁府啓目,差備內官田有成·裵興度等,因傳敎拿處,泛稱遲晩,刑推得情何如,啓。傳曰,初欲分揀放送矣,觀此所供,幺麽守門小豎,嚴問之下,焉敢游辭對供,欲效外朝貌樣乎?罪則甚輕,弊則甚重,竝只各別嚴刑照律爲良如敎。
上在昌德宮。停常參,只晝講。
夜五更,流星出天中淡雲間,入坤方天際,狀如拳,尾長二三尺許,色赤,光照地。
朴祐源啓曰,明日常參·經筵取稟,傳曰,停。
藥房都提調,鄭弘淳,提調金華鎭,副提調鄭昌聖啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜。惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,後日次,入侍,宜矣。
王大妃殿·惠慶宮·中宮殿,藥房口傳問安。答曰,知道。
沈有鎭啓曰,大司憲李牌不進,執義兪彦鏶在外,掌令金鍾厚在外,柳雲羽未肅拜,持平呂萬永未肅拜,愼認明在外,今日以監察茶時之意,敢啓。傳曰,知道。
沈有鎭啓曰,合辭闕啓,已至多日,事甚未安。除在外疏批未下外,大司憲李,正言姜,卽爲牌招,何如?傳曰,允。
備忘記,阿耳僉使林永老下直,長弓一張,長箭一部,片箭一部,筒兒一箇賜給。
備忘記,昨日奉命承旨之尙不復命,極爲稽緩,況程途已知,必知其趁門前恢恢入來,而如是慢忽,前所罕見。當該承旨罷職,下吏,令攸司科治,此後承旨奉命,敬依先朝飭敎,中日記所載傳敎,愓念擧行。
備忘記,承旨前望單子入之,待下批牌招察任。
前望單子入之,吳大益落點。
備忘記,事關紀律,處分不得不如此,而旣是襲謬之事,與創犯有異,亦與將臣差間。其中又有年老之人,多日滯囚,亦屬軫念處,時囚中李昌運·金相玉,旣已罷職,特爲參酌放送後,草記。
以正言姜牌不進罷職傳旨,傳于沈有鎭曰,只推。
備忘記,禁漏官啓目,向者登覽之後,悶其貧殘人之滯囚,而收贖啓目還下,使卽放送矣。昨因刑判所奏査問,則中官出給司謁,司謁出給政院云,此明是政院閪失。六月科治後,雖得保放,尙未快釋者,其可成說乎?該官員今無可論,公事閪失委折,令政院査得,該承旨捧現告以入,該吏,出付該曹嚴處,仍令以此意,分付刑曹。
傳于朴祐源曰,玉堂入侍。
備忘記,大臣往來,體貌非輕,而謂以不能預知,差員不出,夫馬不待,而又是昨曉之事,則到今初更後,始以未安二字狀啓者,須極不察,監司推考。近來政院擧行,多不成說,此等狀聞,當却不却,致煩酬應,當該承旨,從重推考。
沈有鎭啓曰,新除授左邊捕盜大將李敬懋,卽爲牌招,命召及大將牌·傳今牌,傳授,何如?傳曰,允。
沈念祖啓曰,卽者副校理洪文泳,修撰姜彝正,因持平呂萬永疏,謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
鄭昌聖,以吏曹言啓曰,承文院,判校金匡國,受由過限未上來,依例改差,何如?傳曰,允。
沈有鎭,以戶曹言啓曰,慶熙宮差備內外,依定式,發遣本曹正郞臣徐琢修,與衛將臣朴泰儀,眼同看審後,有頉各處,別單書入,分付營繕,使之着實修改,亦令本曹郞廳,監蕫擧行之意,敢啓。傳曰,一時盡修,誠有役巨之歎,就其中不得不修改處,爲之。
沈有鎭,以備邊司言啓曰,京司之直關外邑與否,査實後草記事,命下矣。京外査報,今始齊到,中樞府·敦寧府·忠勳府·耆老所·宣惠廳·司僕寺·司饔院·司譯院·奉常寺·軍器寺·戶曹·軍資監·司宰監·掌苑署·司圃署·惠民署·都摠府·承文院·兵曹·刑曹,尙衣院,各以該司句管事,直關於各該邑矣。京司之不得直關於外邑,旣有先朝飭敎。且是續典所載,則各該司之因循謬習,不卽變改者,事極駭然。旣已査實之後,宜有警飭之道。各該司當該堂郞,依續典勘處,此後京司,若有直關之事,則自該邑,報巡營而轉報本司,以爲草記,重勘之意,嚴飭諸道。至如兵曹·刑曹·都摠府·尙衣院·承文院堂郞之以無乎報本司者,發關之事,雖在於他人之時,而不能檢察,循例枚報之失,在所難免,當該堂郞,一竝推考,何如?傳曰,允。
沈有鎭,以備邊司言啓曰,各道舊還,就丙甲·已亥分定數中,略綽折衷,分數與石數,更令草記稟處事,命下矣。取考兩年舊還分排數爻,丙申年爲十萬石,己亥年爲十六萬六千四百餘石。就其中參量定數,以十三萬石磨鍊,則諸道分俵者,幾爲十二分之一。至於北關,尤加省略。比初定數,減四分之三,分數與石數,別錄書入之意,敢啓。傳曰,知道。
沈有鎭,以摠戎廳言啓曰,卽接本廳屬右營將坡州牧使李章漢牒報內,本州初試,入格別驍士與將校二十一人,標下軍八名,各木一疋,會試邊二中一人,半熟馬帖代,木二疋·布一疋,邊一中十一人,兒馬帖代,各布二疋·木一疋,依傳敎內辭意,一一曉諭後,頒給事,報來之意,敢啓。傳曰,知道。
慶尙監司趙時俊疏曰,伏以,臣以無似之賤品,叨匪分之重任,居然七朔于玆矣。才識極劣,道內之一弊一瘼,未有釐革。威望素乏,管下之若閫若守,無以檢戢,尋常修啓,亦多未了。隨處瘡疣,無往非罪,天地至仁,每加曲貸。雨露偏霑,尙逭大何,每自循省,愧懼徒切。求褫一念,如縳斯解,早宜尺疏陳懇,仰冀體諒,而瀆擾是畏,趑趄未敢,廼者得伏見八月二十一日備忘下者,誨諭丁寧,責勉備至,畢竟恩勘,只止越俸,臣聞命隕越,且惶且感,不知所以措躬也。邊門事面,比他自別,而制閫之帥,守疆之臣,兩相失平,至煩登聞。緣臣庸愚,猥叨匪據,竟使營府携貮,邊圉自輕。若論其責,咎實在臣,五等收廩,雖荷聖度之至寬,一路按藩,益覺私分之難安。臣於右巡垂畢之際,伏奉嚴旨,震懍之極,蒼黃還營,而仰感恩諭,俯省愆尤,官職自如,悚蹙冞切。顧何敢徒恃寵靈,一味蹲冒,自陷於無嚴之誅乎?且臣兄弟通籍,受恩罔極,同堂兩藩,榮輝太過。圖報微忱,初豈或少歇,而戒盈私心,尤未敢暫弛,絲毫蔑效,罪戻徒積,區區一解之願,不但爲目下兢蹙之私而已。玆敢不避煩浼之罪,仰暴肝膈之懇。伏乞聖慈,俯賜鑑諒,亟許鐫免,以幸公私,不勝大願。答曰,省疏具悉。卿其勿辭察任。
大司諫李致中疏曰,伏以,禮成園陵,回鑾萬康,臣民慶忭,曷有其極?臣於昨日,伏奉敎旨,以臣爲司諫院大司諫。三日之內,恩除聯翩,臣驚惶感激,豈不欲竭蹶趍承,以效叩謝之忱,而第臣再昨年待罪是職也。引義陳章,特蒙有情勢人許遞之敎,體諒之恩,曲副之私,至今追思,銘在肝肺,令臣所叨,卽其任也,則惶蹙悶隘之情,固無異同,天牌之下,不敢冒膺。玆不得不坐犯違傲,恭俟威罰。伏乞聖慈,亟治臣罪,以肅朝綱焉。臣雖不敢以見職自居,而其一端憂憤之忱,則有不得自泯,略此附陳,惟殿下澄省焉。噫,丙·丁諸賊之凶,是豈可一日容貸者,而臣之頃年所聲討者,尙今謄傳於再叨之日,刑政之失當。臣固莫曉其故,而至於國榮事,尤有所痛惋者,懿溫之無君,莽操之稔凶,已萃於一身,而況其沮遏宗祊大計者,卽載籍以來所無之逆。罪惡如是,而尙此假息於覆載之間者,古今天下,寧有是哉?論其負犯,殆浮於鄭妻·龜柱,而其所處分,只止於還歸田里。臣未知殿下,果以此賊,謂有一分可恕之道而然耶?縛虎不急,困獸必鬪,古人攸戒,而惟彼踨跡詭祕,潛伺朝廷之動靜,羽翼寔䌓,尙多密地之交通。目下中外之懍然憂畏,不但爲厥罪之未正而已。若或不幸有不測之變,發於忽地,則殿下悔之何及,臣等亦何顔立於天下乎,伏願殿下,翻然改圖,赫然置法,以解國人之惑,以杜亂逆之本焉,如彼柱翼之凶,已悉於前後疏啓,令不敢疊床,而附記之逆腸畢露,三供之凶肚自輸,情節之彰著如此,而猶且靳允,則臣恐繼此而起者,將不知幾柱翼耳,神人之憤,固無可言,而世道之憂,容有極哉,竝乞亟賜處分,俾亂賊知懼,朝及底淸,宗社之福,臣民之幸。答曰,省疏具悉,所陳且悉矣。
掌令柳雲羽疏曰,伏以仙寢展謁,聖孝克伸,日吉辰良,回鑾萬康,臣民慶忭,曷有其極,仍伏念臣謭劣空疎,百不猶人,從前踐歷,已踰涯分,而待罪樂院,一味尸素,得沾斗祿,以養老母粒粒含恩,區區攢祝,季夏大政,移拜栢府,曾不移晷,特命仍任,有隕自天,攀誥感戴,唯期筋力奔走,以圖報效萬一,前後蹲冒,月已九易矣,乃者掌憲新命,又下於千萬夢寐之外,聞命惝怳,徹夜惶蹙不知措躬之所也,繼以召牌儼臨,圭竇動色,榮輝所曁,感涕自零,顧臣所叨之職,卽昨春僨誤之地也,臣本姿性昏弱,言語拙訥,初登筵席,屢致失措,而末乃以罪人象厚物故已停之啓,混同誤奏,堂箚峻發,斥之以懲討不誠,目之以擧措昏謬,至請譴削,延及諫臣,臣之迷劣顚錯,瘡疣畢露,果速人言,悚蹙慙恧,無地自容,迄今訟愆,久而靡定,伊時愚迷之狀,天鑑之所俯燭也,奚取微姿,而今者新除,荐加於臣身也,若夫淸朝臺閣,責任之不輕,官秩之甚峻,姑舍勿論,念臣所遭,以言乎討逆,則犯不誠之辜,以言乎奉職,則招昏謬之誚,此俱難貰之罪自作之孽,雖三尺長喙,十甲頑顔,何敢復玷白簡之列,而又何可以日月之稍久,有所夤緣於進身之路哉,況今亂逆層生,非比往時,懲討不嚴,猶夫前日,苟非明目張膽,誠心做去,言議風生,剛直不撓者,莫宜居之,決非如臣不誠昏謬者,所可一日冒據也明矣,玆敢略暴自訟之忱,兼陳難進之義。伏乞聖慈,俯賜鑑諒,亟命刋改,以淸臺選,以靖私義,千萬幸甚,臣於自劾之章,不宜贅說,而耿結憂愛,秉彝之天,敢此附陳,惟聖明少垂察焉,夫刑者,所以輔政之所不及而底于平也,刑或失其平,則政隨以壞,故堯·舜之世,時雍之治嵬蕩,好生之德溥洽,而始象以典刑,終罪其四凶,上下都兪,猶且勸戒於一刑字,有曰,明于五刑,以弼五敎,又曰,天討有罪,五刑五用哉,政事懋哉懋哉,蓋堯·舜之治不過明刑而輔政也,及夫周室凌夷,刑政日紊,亂臣賊子,接踵而起,將至君不君臣不臣,故孔夫子未得君師之位,深憂萬世之綱常,假魯史而作春秋,以寓古聖王刑政之法,彤管斧銊,亂逆知懼,雖以紙上之空言,克扶天下之大義,歷千有餘年,式至今休,而殿下以堯·舜之姿,得君師之位,操刑政之柄,而夫何近來義理茅塞,凶徒蝟集,妖如鄭妻,得保首領,惡如龜柱,亦且假息,其餘諸賊之未施當律,指不勝屈,五載合辭,一例靳允,今日明日,一年二年,伈伈泄泄,便成文具,此何道理,此何景象,然則殿下之刑,旣失其平,而其所爲政,亦豈無隨壞之慮乎,伏願幡然改圖,赫然施法,天討克擧,輿憤快洩,俾堯·舜·孔子之道,毋墜於地焉,嗚呼千古權奸之凶人國楇人家者,何限,而情跡絶悖,未有甚於國榮者也,今日宗社大計,卽廣儲一事,則環東土數千里含生之類,莫不顒望而默禱,渠以殿下臣子,恩數何如?地處何如?而必欲百計沮戲,萬端抑遏,其心所在,路人共知,卽此一案,萬戮猶輕,至若擅弄威福,脅持中外,歐一世之人,只知有國榮,不知有國家,反甚於胄之機速,房似道之多寶,而此猶於渠,特簿物耳,且以近事言之,出没畿峽,勢連頑叔,門生故吏,暗地交道,通朝政時事,密路探聞,綢繆之計,陰祕之謀,不知做出何樣駭機,而虎出柙而不知擒,燕處堂而不憂焚,吁亦可怕也,伏願特降兪音,以從諸臣之請焉,噫千怪萬變,節節疊出,至於柱翼而極矣,渠以逆家之卵育,糾結凶徒,腸肚相連,及其修譜,頑不畏法,或書爵秩,或稱犯人,其所爲心,萬萬叵測,擧國臣民,孰不駭憤,而眞臟綻露,罪案彰著,猶且抵賴不服,至有不可授引等語,在朝廷治逆之道,固合一一訊覈,以折其亂萌,而設鞫之請方張,酌處之命遽下,群情失圖,擧國交憤,其可曰,國有法乎,更乞特允設鞫之請,俾亂逆之徒,毋有倖逭之患也,竊伏想殿下,以高明之學,緝熙之工,必於仁字上着力,而以今日擧措觀之,則殿下於仁字上,克知其愛人之爲仁,而似或未察其惡人之亦爲仁矣,夫仁者,是本心之德而愛之理,然仁統四常,故必也統乎義而行乎仁,以之而制於心而宜於事,而後方可謂之仁之全體大用也,若其無義而行仁,卽嫗煦姑息,而發於其心,害於其政矣,此魯論·曾傳,昭揭仁者能愛人能惡人之訓,兼示逬諸四夷,不同中國之義,炳若丹靑,以詔後世,聖人豈欺我哉,惟願殿下,亟行愛惡體用之道,前後諸賊,各罪其罪明正常刑,俾心之德事之宜,竝行而不悖,永有辭於萬代也,臣之所陳,皆是諸臣之舌弊而筆秃者,無足有槪,而其所區區論列,亶出衷曲,且傅經義,勿以人微而廢其言焉。答曰,省疏具悉。所陳且悉,爾其勿辭察職。
持平呂萬永疏曰,伏以仙寢祇謁,鑾輿穩旋,臣民慶幸,曷有其極,仍念臣愚昧謭劣,百不如人,臺地體例,筵席周旋,尤空空如也,乃於昨年春間,獲叨憲職,一登前席,瘡疣百出,雖荷聖明曲賜恩貸,謂以生疎,施以薄譴,而其爲臺閣之羞,當如何哉?臣今追思宿愆,惶汗浹背,而千萬意外,復忝是職,臣誠驚惶震越,罔知攸措,益覺聖世之無棄物也,含恩畏義,竭蹶趨承,實爲目下第一義,而顧臣情地,如是危蹙,何可以日月之稍久,晏然爲冒進之計哉,臺端一步,便成鐵限。伏乞聖慈,特賜鐫削,以肅朝綱,以重臺體焉,臣今自劾之不暇,豈復開口論說,而憂憤所激,敢此附陳,惟聖明察焉,今此合啓中諸賊,罪通于天,殿下之一向靳持,固是出尋常萬萬,而大臣三司之尙無伏閤庭討之擧,又何其伈伈而俔俔也,誠未回天,事若應文,固是群下罪,而臣愚死罪,不能無惑於大聖人作爲也,以私恩而稽天討,拂象情而排公議,一日二日,玩愒恬憘,生貙生貔,生生不已,至於柱翼事出而益驗,其禍機之無不在也,惟彼柱翼,固是趾·述之所卵育,量·能之所腹心,而若其情節之彰露,則幸因此巾笥中文字耳,以此而推所謂腹心也,卵育也,臣不知其幾箇柱翼,潛藏於幾處,而巨魁元惡,或偃息於海島,或翶翔於郊峽,三尺之失寬,已無可言,而若臣之私憂過計,不在嚴懲討於旣往,而惟在絶深,憂於方來,敢此沫血飮泣,以陳疾痛之號焉。伏乞聖明,念古人憂治危明之意,軫今日倉卒禍亂之萌,亟允三司之請,而仍寢柱翼發配之命,設鞫嚴覈,快正王法焉。答曰,肖疏具悉,所陳且悉,爾其勿辭察職。
庚子九月十一日,兼春秋張顯慶。義禁府田有成·裵興度等,照律杖八十收贖,奪告身三等,竝只私罪啓目。傳曰,依允,裵興度段,功減一等爲良如敎。
義禁府,柳橚·沈默之等議處啓目。傳曰,依允。
義禁府,柳橚·沈默之等照律,答五十收贖,解見任,別敍私罪啓目。傳曰,依允,沈默之功減一等爲良如敎。
刑曹啓目,撃錚人三登居金龍采原情,據尙采等之親爲四寸,爭訟山地,已極可駭,縣令之掘移其冢,囚禁其母,似有扶抑之意,令道臣詳査啓聞後,稟處何如啓。傳曰,今番許多上言,但依回啓,使之査聞,不言皁白於其間,而此供該縣今之事,可謂駭悖,一邊之言,雖曰,不可盡信,推以事理,似非孟浪兺不喩,渠雖遐陬無識之人,旣稱幼學,亦與愚氓有異,而從兄弟之間,有此爭訟,關係倫理者是置,第令道臣,親執査問,尙采身乙,爲先限三次嚴刑捧供以啓,所謂本官,以呈訴營門,必欲杖殺,則越訴駕前,其可刑殺乎,本官直欲勘處,而姑從審愼之意,以待査啓,以此意分付道臣爲旀,本事果如龍采之供,而拘於該縣令之顔私,不卽公決,則是豈旬宣之意哉?亦以此意,分付道臣,不多日內,使之査啓爲良如敎。
庚子九月十一日辰時,上御宣政殿晝講入侍,阿耳僉使同爲入侍時,特進官黃景源,同知事徐浩修,參贊官沈有鎭,侍謮官洪文泳,檢討官姜彝正,假注書曺喜有,記事官金廷龍·李集斗,宗臣花陽君榷,武臣副護軍李顯重,阿耳僉使林永老,以次進伏訖。上讀前受音訖,文泳進講孟子,自曰不爲者與不能者之刑,止將以求吾所大欲也,浩修曰,法講事體至重,而上番儒臣洪文泳,進講之際,誤讀一吐,推考,何如?上曰,依爲之。出擧條上讀新受音訖,上命陳文義,文泳曰,挾山超海,聖人垂訓,有欠渾厚底意,而是時齊王,汨於功利,不識行王道之最近易,曉譬之際,若不洞示其至難至易之辨,則無以解齊王之惑,故不得不如是立言,而至於下文,擧斯心加諸彼,旨意之切要,尤在於推恕行仁之方矣,是以興孝興悌,皆從善推中出來,故擧以措之,則王政之本,不外乎是矣,又若物之輕重長短,以權度度之,則可以知之,而至於心之長短輕重,尤難見而無形,必以本然之權度度之,然後可度其輕重長短之分,而本然之權度,卽是萬理皆備,湛然虛明之全體也,以此虛明之全體,反求此心之走作處,則粹然一出於正,自無輕重長短之別矣,此一段,最要於心學上工夫,惟聖明體念焉,彝正曰,超海折枝,以喩行王之難易,而行王之極功,卽堯·舜·禹·湯·文·武之事,自後世觀之,可謂高且難矣,而孟子以折枝之類言之,蓋反以求之,則王政之行,不越乎一心之間,推是心而加諸人,則固無難事矣,然而後世無堯·舜·禹·湯·文·武之治者,皆不爲之病也,折枝雖易,而猶有一擧手之勞,不若運掌之爲易也,運掌雖易,而尙疑夫在外,故又以擧斯心爲言,是謂一節深於一節,其要儘在於推其所爲而已,伏願聖上,深垂鑑戒,痛斥不爲二字,益勉推之一字,則今日之行王,果非難矣,望加體念焉,浩修曰,孟子此章,與大學平天下章,相表裏老吾老以及人之老,幼吾幼以及人之幼,卽上推下推均齊之義,大學所謂絜矩也,五畝之宅,樹之以桑,鷄狗之畜,無失其時,卽制民産理財用,而大學所謂生之者衆,爲之者疾之意也,大學則以王道之全體而言之,孟子則各就時君世主之好尙,叩其端而開發之,所從言之地頭,差有大小之別,而聖賢立言,初無精粗內外之殊,伏願聖上,留神審察焉,景源曰,上下番及經筵,旣盡文義,臣不必更奏餘意,而自古聖王之爲堯·舜者,皆能善推其所爲而已,至於權度,必無一毫私意,然後權度不差矣,若有私意,則輕者重者,長者短者,皆失其平,此人主之所當深察也,有鎭曰,經筵諸臣所陳文義儘好,更無可達,而擧斯心加諸彼六字中,擧加二字驟看,則聖人似有用意於其間,夫聖人克盡在我之道,則人自化之,聖人初何嘗用意於其間哉,然孟子此言,將極言功效之自我及人,故其下字,自爾如此,其文義,以此看過似好,故敢達矣,上曰,王請度之,度字工夫,以大學·中庸論之,則何工夫着實緊要,若度之不明,則以權衡言之一星之間,輕重旣殊,第一緊切處,有何可言歟,心爲甚三字,蓋其自已工夫極盡,然後可保其粹然虛明矣,上番之意,何如?文泳曰,權之稱得正則平,心之體得正則明,度之之道無他,以大學明德言之,明其明德,爲克治之要,以次序之綱領論之,存天理遏人慾,爲克治之本,臣以爲治心上工夫,不越乎操存克治四字矣,上曰,下番之意,何如?彝正曰,度字以大學論之,絜矩章絜字,其義略同矣,上命經筵官先退,經筵官以次退出,上曰,阿耳僉使林永老進前,永老進伏,上曰,夙諳爾才,今將擇送,阿耳旣爲新定變通,汝往善理,仍命退去,永老退出,上命注書出去,他承旨,率輪對官入侍,賤臣承命出來,右承旨沈念祖,尙瑞副直長南命寬,司圃署別提李應白,宗親府典簿李命圭,中樞府經歷徐有龍,忠勳府都事曺翬振,偕入進伏,上命輪對官進前,命寬進伏,上下詢職姓名,命寬對曰,尙瑞副直長臣南命寬矣,上曰,誰人之族乎,念祖對曰,故相臣南九萬之孫也,上下詢職掌,命寬對曰,壐寶馬牌矣,上曰,有所懷乎,命寬對曰,無矣,仍命退,命寬退出,應白進前,上下詢職姓名,應白對曰,司圃署別提臣李應白矣,上下詢職掌及所懷,應白對曰,俱無矣,仍命退,應白退出,命圭進前,上下詢職姓名,命圭對曰,宗親府典簿臣李命圭矣,上曰,誰人之族乎,命圭對曰,判府事臣李益炡之親姪矣,上曰,爾叔近作何狀,出去後,傳此存問之意,可也。又下詢職掌及所懷,命圭對曰,俱無矣,仍命退,命圭退出,有龍進前,上下詢職姓名,有龍對曰,中樞府經歷臣徐有龍矣,上下詢職掌及所懷,有龍對曰,俱無矣,仍命退,有龍退出,翬振進前,上下詢職姓名,翬振對曰,忠勳府都事曺翬振矣,上下詢職掌及遺在所懷,翬振對曰,遺在錢三百餘兩,米二百餘石矣,職掌所懷,俱無矣,仍命退,翬振退出,念祖曰,左邊捕盜大將末望,平安兵使李漢昌,職名以副護軍書塡,至於入啓,事極未安,兵曹判書李衍祥推考,臣等之捧入,亦有不察之失,惶恐待罪矣,上曰,依爲之,承旨勿待罪。出擧條上命書藥房批答訖,仍命退,諸臣以次退出。
庚子九月十一日酉時,上御寶慶堂,玉堂入侍時,副修撰李時秀,左承旨朴祐源,假注書曺喜有,記事官金廷龍·李集斗,以次進伏訖。上曰,御史李時秀進前,時秀進伏,上授封書曰,近來御史,貽羞朝廷者甚多,汝則往善爲之,仍命退,諸臣以次退出。
上在昌德宮。停常參·經筵。
朴祐源啓曰,明日常參·經筵,取稟。傳曰,停。
金宇鎭啓曰,合辭方張之時,兩司無詣臺之員,事甚未安,除在外外,呈告未肅拜人員,竝卽牌招,何如?傳曰,允。
金宇鎭啓曰,禁衛營將官來言,今日本營軍兵,日次私習云矣,敢啓。傳曰,知道。
金宇鎭啓曰,御營廳將官來言,今日本廳軍兵,日次私習云矣,敢啓。傳曰,知道。
朴祐源啓曰,該承旨,旣捧現告,以何傳旨捧入乎?敢稟。傳曰,以罷職傳旨捧入。
傳于金宇鎭曰,同副承旨入侍。
傳于鄭昌聖曰,兵曹正郞柳誼,牌招來待。
傳于金宇鎭曰,承旨房仍。
傳于沈念祖曰,坐直承旨入侍。
傳于沈念祖曰,騎馬二匹立之。
沈念祖啓曰,玉堂上下番俱空,已至經宿,事甚未安,未差之代,政官牌招,開政差出,待下批仍卽牌招入直,何如?傳曰,允。
傳于金宇鎭曰,兵曹正郞入侍。
以吏曹參議鄭志儉牌不進罷職傳旨,傳于金宇鎭曰,只推。
以前戶曹判書蔡濟恭,內贍提調具允明,直關瞞報事,何傳旨捧入啓辭?傳于金宇鎭曰,以有謂無者,雖甚怪㤉,職是輔國重臣,宜有商量之道,本事旣屬令前,皆姑勿論,此現告,亦爲勿捧傳旨。
有政。吏批,判書李福源受由,參判徐浩修進,參議鄭志儉牌不進,同副承旨金宇鎭進。吏批啓曰,判書李福源受由,參議鄭志儉牌招不進,小臣獨政未安,何以爲之?敢稟。傳曰,仍爲之。朴天衡·韓光近爲副校理,李敬一爲修撰,鄭益祚爲兵曹正郞,洪光一爲刑曹佐郞,李濟萬爲掌樂正,文采五爲承文判敎,李萱爲鎭海縣監,李性吾爲長連縣監,黃建柔爲崇靈殿參奉,禮曹參議李亨逵,仍任事承傳,駕前折衝林潤起,今加嘉善,親臨瑞蔥臺試射時,柳葉箭貫一中邊三中,加資事承傳,折衝安世完,令加嘉善,武臣堂上試射時,連三次居首,加資事承傳。
兵批,判書李衍祥進,參判李聖圭呈辭受由,參議朴師崙呈辭在外,參知申大升病,右承旨沈念祖進。李命植爲同知,鄭觀由爲僉知,金夢臣爲景福將,具綱爲中樞都事,同知單李元龜,副司直徐有防·李益烍·梁永萬,洞權管單李松齊。
傳于金宇鎭曰,近因備局草記事思之,此等事,如是不遵令甲,安保其他法之堅守乎?有貢物各司官·五部官之隨駕與差祭時,責出馬匹及各樣諸具於貢人坊民者,以制書律論事,與京司毋得直關外邑之法,同載續典,近果遵行乎?決無是理,明朝,有司堂上,來會本司,招問貢市人以聞,仍令各司官,如有犯者,使之首實,若或匿不以告,則該官員,當出付王府,繩以重律,必也査覈而後已,切勿以無乎草記事,各別嚴飭,限丙申以後査實。
以直關京司堂上同敦寧李瀁,宣惠廳堂上鄭民始,司譯院提調尹東暹·金魯鎭,軍器寺提調具善復,掌苑署提調洪樂命,耆老所堂上黃景源·權噵·趙重晦,惠民署提調鄭昌聖·鄭好仁·具允鈺·李福源,尙衣院提調尹東暹,戶曹判書具允鈺·金華鎭·蔡濟恭,兵曹參判尹坊,判書金華鎭,都摠府都摠管安川君烓等,推考傳旨及郞廳中樞府都事權熻·李瀁·宋載瑞,經歷具綜,都事申光復,敦寧府判官柳凝之·趙德淵,忠勳都事趙瑗·李命楫·朴宗珪,軍資監主簿元重擧,奉事韓世裕,軍器寺僉正蔡述夏,判官李邦喆,僉正羅潤祿·崔致侃·具善亨·李完基·李命仁·李奎廷,司圃署直長李德熙·徐有悌·金重祚,司饔院主簿朴玄源,奉事閔興祥,主簿鄭崇良,奉事李浤,直長張晉煜,僉正李琜,直長李勉基,奉事洪秉德·金瑗·曺羽振,直長鄭來鼎,直長李最源,主簿宋繼相,僉正權聖應,奉事吳載絅,奉事尹晩東·洪絲浩·柳誨·朴宗幹,司宰監直長李得濬,奉事金亮材,直長李弘深,奉事安羽濟,直長李鎭斗,奉事任時習,奉常寺主簿孫處仁,司僕寺僉正李廷恢,判官李致中,僉正沈公猷,判官鄭華淳,僉正李禾,主簿尹光孚,內乘鄭彦衡,承文院判校金匡國等,罷職傳旨,傳于金宇鎭曰,事雖不可不如法勘處,而此非丙申以後所創爲者,溯以考之,不知至於何年,以已捧現告言之,其中亦有作故人,至於郞官之當罷者,不但數甚夥然,强別年限,亦非綜核之政,竝爲屬之令前,今番姑爲勿論,自今日以後,復踵前習者,依續典自本司草記勘處,斷不饒貸事,分付。
金宇鎭,以備邊司言啓曰,責出馬匹,旣出於越法冒禁,則各樣諸具,獨不侵徵乎?其中雖一二司,必有所犯處,更加嚴覈以聞事,命下矣。各司下屬及貢人等處,更爲査問,而平問之下,終不直招,故略加杖問,則奉常寺書員及貢人所供內,今年陵幸時,靑天翼水晶·纓子·鞭子·環刀,各一件,果爲責納云,其人貢人所供內,昨年陵幸時,筒箇弓箭,竝果爲責納云,床廛市民所供內,禁府羅將處,昨年陵幸時,虎鬚笠飾各一件,今年陵幸時,孔雀羽四雙,虎鬚三雙,漢城府使令處,孔雀羽七雙覓給,又孔雀羽一雙,責納於中部云,不有特敎申飭,如是冒犯者,誠極駭然,當該奉常寺工曹中部官員,竝令駭府,拿問嚴處,所犯下隷,亦令攸司,從重勘治,當該堂上,亦難免不能檢飭之失,竝從重推考,何如?傳曰,允。初旣冒犯者,極可駭然,俄不首實者,亦極無狀,三司郞官,卽爲指名現告,爲先汰去,仍令該府,一體嚴問口招,羅將部隷首倡人摘發,嚴刑懲治後,勒奪物件,一一還懲,推給於市民處,可也。
金宇鎭,以備邊司言啓曰,貢物各司五部官之隨駕與差祭時,責出馬匹及各樣諸具,於各貢人坊民者,問貢市人以聞,仍令各司官,如有犯者,使之首實,切勿以無乎事草記事,命下矣。發牌各司官員,使之從實自首,招致貢市人及各司下吏,一一査問,五部坊民,自漢城府査問,則以無乎報來,而長興庫·廣興倉·軍資監·禮賓寺·濟用監·軍器寺·典牲署·瓦署·工曹奉常寺·校書館·造紙署·繕工監·掌苑署官員及貢人,以爲陵幸時及差祭時,衣籠一匹,有責立之謬例,故果爲責立云,司圃署貢人,以爲官員差祭,則除祭次錢二兩,例納云,前後嚴飭之下,各司官員之不有朝令,有此馬匹責立之擧者,誠爲駭然,竝依續典捧現告勘處,床廛市民,以爲,陵幸時,議政府下屬漢城府吏隷輩,責納虎鬚等物云,此則移法司,從重科治,至於司圃署官員之圖免差祭,責出錢兩於貢人者,尤爲可駭,前後所犯官員,令該府,拿問嚴處,何如?傳曰,允。今日國法,雖曰,掃地,前後申飭,不啻屢次,則如是故犯,極爲痛駭,馬匹責出之各司官員,不可拿處而止,竝令該府,嚴問口招,各該提調,從重推考,責出馬匹,旣出於越法冒禁,則各樣諸具,獨不侵懲乎?其中雖一二司,必有所犯處,更可嚴覈以聞,此等事,不提問則已,旣命査問,徒然而止,寧有如許紀綱乎?直關外邑事,猶屬細事,雖付今前,而此事,昨今年,自政院發牌郞官,特敎申禁之餘也,尤豈非無狀乎?卿等愓念査實,無使王命,歸於無實之地,司圃署官員之圖免差祭,懲出錢兩於貢人者,決非士夫所爲,亦不可但令拿處,爲先汰去,一體嚴問口招,政府,則衙門體面,何如?京兆則法司束濕,自別而有此現發之擧,下屬卽令該曹,嚴刑勘處後草記。
朴祐源,以禮曹言啓曰,來十月初七日,宗廟冬享大祭親行時,省牲省器之節,依例以親臨磨鍊擧行乎?敢稟。傳曰,謹當躬行矣。
朴祐源,以禮曹言啓曰,來十月初七日,宗廟冬享大祭親行時,同日永寧殿,依例遣大臣行祭事,知委,何如?傳曰,允。
金宇鎭,以訓鍊都監言啓曰,本局中軍,今當差出,而擬望之人乏少,外任竝擬,何如?傳曰,允。
金宇鎭,以義禁府言啓曰,時囚罪人李昌運·金相玉竝放送事,承傳啓下矣。李昌運·金相玉等,竝放送之意,敢啓。傳曰,知道。
金宇鎭,以義禁府言啓曰,全羅右水使金廷遇狀啓,據刑曹粘目內,興德縣監李東植移本府處之事,允下矣。李東植時在任所云,依例發遣府書吏,拿來,何如?傳曰,允。
金宇鎭,以刑曹言啓曰,禁漏官啓目閪失政院書吏,出付該曹,嚴處事,命下矣。依傳敎,當該書吏白景煜處,推問其閪失委折,則招內,以爲禁漏官卞光趙科治啓目,今五月二十九日入啓,六月初一日啓下本院後,卽當出給該曹,而文書紛沓之際,已致閪失,旣已遲晩,取考律文,則大明律棄毁制書印信條有曰,遺失制書者,杖九十徒二年半,依此律勘處,何如?傳曰,尋常公事,不可閪失,況莫重判付公事乎?如律科勘,斷不可已,然事在夏間,日月稍久,果能詳覈其受而置之,仍爲閪失之委折乎?如渠蟻蝨,不可渾同發配,更令政院査出無疑,然後移送本曹,依此律擧行。
傳于金宇鎭曰,中官文鳳億·李仁復,令該府處之。
金宇鎭,以刑曹言啓曰,因備邊司啓辭,議政府下輩,漢城府吏隷,卽令該曹,嚴刑勘處後,草記事,命下矣。議政府權頭張漢鵬·金益煥·鄭仁得·金福世·金喜得,漢城府書吏李震煥,使令金道興等,各別嚴刑究問,則渠等市民處,虎鬚責出一款,旣已遲晩,竝自臣曹,考律勘處,何如?傳曰,旣已刑推,政府京兆下屬,只首唱人照律。
金宇鎭,以刑曹言啓曰,禁漏官科治啓目閪失,當該書吏徐重煜,自承政院更査出付本曹矣,徐重煜依本律勘處之意,敢啓。傳曰,知道。
大司憲李,掌令柳雲羽,持平呂萬永,正言姜啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。答曰,不允。第六件七件事,亟停勿煩。
掌令柳雲羽啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,夬正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配〈罪〉人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,說鞫嚴問,夬施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請還寢罪人柱翼安置之命,亟令王府,設鞫得情,夬正王法,新除授持平愼認明,時在慶尙道安義地。請斯速乘馹上來事。答曰,不允。第六件七件事,亟停勿煩,下諭事依啓。
正言姜啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,夬正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,夬正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,夬正王法。請定配罪人具翼遠,亟寢酌處之命,仍令王府,嚴鞫得情,夬施當律。請減死安置罪人大燮,亟寢酌處之命,仍令王府,設鞫得情,夬正王法。請減死罪人弼海,亟寢酌處之命,仍令王府,設鞫得情,夬正王法。請遠竄罪人安兼濟·李宅鎭,亟令王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請薦棘罪人瑩中,亟令王府,設鞫嚴問,夬施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請逆賊尙魯,亟施孥戮之典。請還寢罪人柱翼安置之命,仍令王府,設鞫得情,夬正王法,新除授正言李義存,時在京畿廣州地。請斯速乘馹上來事。答曰,不允。第九件事,亟停勿煩,下諭事依啓。措辭見上
庚子九月十二日午時,上御寶慶堂。兵曹正郞入侍時,兵曹正郞柳誼,行都承旨鄭昌聖,假注書曺喜有,記事官金廷龍·李集斗,以次進伏訖。上命御史進前,誼進伏,上授封書曰,近來御史,貽羞朝廷者甚多,汝須十分秉公,以雪前人之恥,可也。仍命退,諸臣以次退出。
庚子九月十二日四更一點,上詣璿源殿。展拜入侍時,右承旨沈念祖,同副承旨金宇鎭,假注書曺喜有,記事官金廷龍·李集斗,以次侍立訖。上具翼善冠·袞龍袍,乘輿出仁化門,詣萬安門,降輿入殿內,展拜後,仍爲還內,諸臣以次退出。
上在昌德宮。停常參·經筵。
沈念祖啓曰,明日常參·經筵,取稟。傳曰,停。
金宇鎭,以都摠府言啓曰,令日入直內三廳武兼禁軍及軍兵等,中日習射,請出標信。傳曰,停。
吳大益啓曰,合辭方張之時,諫院無詣臺之員,事甚未安,除在外疏批未下外,正言姜,牌招,何如?傳曰,允。
金宇鎭啓曰,禁衛營將官來言,今日本營軍兵,日次私習云矣,敢啓。傳曰,知道。
金宇鎭啓曰,御營廳將官來言,今日本廳軍兵,日次私習云矣,敢啓。傳曰,知道。
以正言姜牌不進罷職傳旨,傳于吳大益曰,只推。
傳于朴祐源曰,左承旨入侍。
傳于吳大益曰,武藝別監李宗植,酗酒作挐罪,出付刑曹,姑爲嚴囚,以待處分。
吳大益,以義禁府言啓曰,中官文鳳億·李仁馥等令該府處之事,傳旨啓下矣。文鳳億·李仁馥等,今方闕內入直云,待闕門開,拿囚之意,敢啓。傳曰,知道。
傳于吳大益曰,中官文鳳億·李仁馥,付過放送。
吳大益,以訓鍊都監言啓曰,本局把摠金徽柱,哨官許塗,身病甚重,勢難察任,竝改差,何如?傳曰,允。
傳于吳大益曰,分付金吾,明日使之趁早開坐。
吳大益,以義禁府言啓曰,頃因刑曹啓辭,咸鏡道利城縣定配罪人金光礪,逃還時,當該配所官,令道臣,指名狀聞後,拿問處之事,覆啓蒙允,行會本道矣,當該配所官,以利城前縣監金宗煜指名以來,而金宗煜,時在洪忠道忠州地云,依例發遣府羅將,拿來,何如?傳曰,允。
吳大益,以義禁府言啓曰,奉常寺前正成穎,工曹前正郞申思益,中部前奉事柳東亨,司圃署前直長李德熙·金重祚,前別提李觀城·邊㶷·李文光·李應曄,別提韓光載·李應白等,嚴問口招事,傳旨啓下矣。成穎·申思益·柳東亨·李應曄·韓光載·李應白等,今方待命,卽爲拿囚,而李觀城,以鎭安縣監,時在任所,邊㶷,以順天監牧官,時在任所,李文光,以蔚山監牧官,時在任所,李德熙時在洪忠道沔川地,金重祚,以尙衣院直長,柴場監刈事,下去京畿楊根地云,依例發遣府羅將,竝拿來,何如?傳曰,允。
領議政金尙喆,左議政徐命善,右議政李徽之等箚曰,伏以臣等,伏見持平呂萬永疏本,以大臣之尙不庭討,論斥備至,臣等於此,誠不勝瞿然之至,三司懲討之擧,經閱年歲,兪音尙靳,臣等之前後筵陳,非不屢矣,猶未能積誠齊籲,莫伸沐浴之義,今於咎責之來,惟當訟引之不暇,固何辭自解也?且於政府皁隷事,竊有所萬萬悚蹙者,政府卽董率衙門也。諸司之違越法禁者,不惟不能管飭,反有此府屬冒犯之事,而亦不能致察,臣等之不事事,於是益著矣。兢惶之極,玆敢短箚自列。伏乞聖明,亟降威罰,以謝臺議,以重公法焉。取進止。答曰,省箚具悉。卿等之懇,臺章云然,不過汎說,府屬之事,何有於卿等?卿等安心勿辭焉。仍傳曰,此批答,遣史官,傳諭于時任大臣。
持平呂萬永啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,夬正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,夬施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問,請還寢罪人柱翼安置之命,亟令王府,設鞫得情,夬正王法。措辭見上答曰,不允。第六件七件事,亟停勿煩。
上在昌德宮。停常參,只晝講。
吳大益啓曰,合辭方張之時,諫院無詣臺之員,事甚未安,除在外·疏批未下外,未肅拜呈告人員,竝卽牌招,何如?傳曰,允。
傳于朴祐源曰,禮房承旨入侍。
傳于朴祐源曰,禮房承旨,馳詣宗廟·景慕宮,奉審摘奸以來。
傳于金宇鎭曰,同副承旨入侍。
傳于鄭昌聖曰,都承旨入侍。
以差祭時馬匹責立官員,令該府嚴問口招傳旨,傳于朴祐源曰,差祭與隨駕,無得責出馬匹於貢人,犯者以制書律論,昭載續典,雖無前後申飭,固當遵守之不暇,而況近年以陵幸時侵徵之弊,屢次嚴禁之後乎?然昨年飭敎,單擧隨駕時弊端,則此或參量,不害爲綜核之政也。只昨年飭敎後,隨駕人冒犯者,捧傳旨,此後雖差祭時,毋循前習,犯者一遵續典勘律,招致各司郞官,使之奉承傳施行。
金宇鎭啓曰,獻納趙鎭衡疏批已下,一體牌招,何如?傳曰,允。
以正言姜牌不進罷職傳旨,傳于吳大益曰,只推。
傳于沈有鎭曰,坐直承旨入侍。
兵曹口傳政事,李鼎炳爲全羅兵使。
傳于金宇鎭曰,行首宣傳官,口傳差出。
兵曹口傳政事,柳鎭恒爲宣傳官。
朴祐源,以成均館官員,以大司成意啓曰,四學學製分四等設行,而有過限之慮,則當等季朔,旬間以不得爲之,自本館草記事,曾已定式矣。兼中學敎授徐鼎修,身病危重,兼東學敎授柳誼,兼南學敎授李時秀,皆有故,兼西學敎授未差,限內不得設行云,令政院稟旨擧行,何如?傳曰,竝改差。仍令該曹口傳差出。
金宇鎭,以司僕寺內乘,以一二提調意啓曰,明日景慕宮展拜時,本寺正當爲進輿差備,而正朴天衡,再昨日政,移拜弘文館副校理矣。其代卽令該曹,口傳差出,以爲進參之地,何如?傳曰,允。
吏曹口傳政事,朴天衡爲中學敎授,李兢淵爲東學敎授,李敬一爲南學敎授,安廷玹爲司僕正。
金宇鎭,以御營廳言啓曰,今九月十五日,景慕宮展拜時,依兵曹節目,集春營入直軍二十名,領軍把摠李東弼,哨官金啓漢率領,月覲門左邊,設布帳外排立,東營入直軍三十名,把摠姜柱箕,哨官吳道炡率領,宮大門外把守,而竝待標信出用,解嚴後,還入直間,集春營哨官朴再弘,東營哨官吳載恒,代直之意,敢啓。傳曰,知道。
吳大益,以義禁府言啓曰,濟用監奉事李鼎烈,直長金聲應,長興庫奉事李性重,直長兪洪柱·方處坤,軍資監正申致權,主簿元重擧,正吳著,廣興倉奉事金鎜,主簿邊得翰,副奉事朴天俊,工曹佐郞鄭杆,軍器寺僉正李命仁·李奎廷,主簿沈鏔等,嚴問口招事,傳旨啓下矣。李正烈·金聲應·李惟重·兪洪柱·方處坤·申致權·吳著·金鎜·朴天俊·鄭杆·李命仁·李奎廷·沈鏔等,今方待命,卽爲拿囚,而元重擧,以木川縣監,時在任所,依例發遣府羅將,拿來,邊得翰,以昌陵令方在入直云,替直後拿囚,何如?傳曰,允。
吳大益,以刑曹言啓曰,武藝別監李宗植嚴囚,以待處分事,命下矣。依傳敎,李宗植爲先嚴囚之意,敢啓。傳曰,知道。
都承旨鄭昌聖疏曰,伏以臣卽伏聞獻納趙鎭衡疏,以柱翼按獄時,問目之無所指的,至有金吾諸堂譴罷之請云,原本姑未得見,措語淺深,亦未敢知,而臣是伊時禁堂之一也。雖荷聖度之涵貸,倖免郵罰之遄加,揆以廉義,有難晏然供職,玆陳短章,徑出禁門。伏乞聖明,亟勘臣溺職之罪,以警具僚,以重臺議焉。答曰,省疏具悉。卿其勿辭,卽爲仕進。
備忘記,本事可付一笑,況以藥院事,奉命隔日,在諸臣,雖謂之莫重,可也。議定之事,難付生手,是豈言私之時?都承旨鄭昌聖,批下,卽爲牌招仕進。
領敦寧府事李溵箚曰,伏以臣罪大恩深,歸伏私次,仰戴洪渥,俯訟愆尤,實不知所以自措也。噫,政院兵曹,皆爲被罪,兩司諸臣,亦已見罷,臣獨有罪未勘,卒幸無事,雖荷聖度之包容,冞切私心之兢惶,而至於武庫郞廳事,臣方待罪本寺提擧,若於平日,果能董率有所照檢,則豈使郞官,不有飭敎,循冒犯〈禁〉,乃至於此哉?臣於是,又不勝萬萬悚蹙,玆敢短箚自列。伏乞聖明,亟勘臣前後罪負,以嚴公法,以安私分,千萬幸甚。取進止。答曰,省箚具悉卿懇。往事不必追提,末端所引,罪在郞官,亦豈可爲嫌?卿須安心勿辭,益加善攝。仍傳曰,此批答,遣史官,傳諭于領敦寧。
待敎徐龍輔疏曰,伏以臣退自筵席,獲家言,臣母痰癖宿痾,觸冷重添,食飮全却,症刑甚劇,臣自聞此報,方寸煎灼,按住不得,忙陳短章,徑出禁扄。伏乞聖慈,俯賜鑑諒,亟遞臣所帶之職,以便救護,仍治臣擅離之罪,以肅朝綱,千萬幸甚。答曰,省疏具悉。爾其勿辭,救護母病。
獻納趙鎭衡疏未下。答曰,省疏具悉。首陳事,不待多言,業已悉諭,而仔細看之,多有訝惑句語矣。洪柱翼按獄諸臣事,伊時公事,連張累紙,動費千百言,庭鞫推鞫之問目,逆範·逆能之聲罪,無以加此,謂之備繁,或非浪語,論以從簡,殆近胡嚷,況判堂之出力聲討,傍聽代聳,則以無指的爲咎,卽兒戲之談也。告君之辭,寧容若是,日謙事,下本道査實,待回啓嚴處,尙未晩也。錫達配所事,令該府稟處,末端事,爾意出於相規乎?不但挾雜而已也,不但傾軋而已也。二字題目下語深緊,方以朝著之氛翳未掃,每勤中宵之歎,果然爾是螮蝀,此重臣,本是士類,予果嚮用,何惡於爾,而發此構誣之言乎?見今位著,所餘無幾,欲從重臣,而擯斥,爾意所向,殊莫曉也。
獻納趙鎭衡啓曰,臣年紀衰邁,言議巽軟,本不合於淸朝耳目之任,而恩除薦降,感激恩數,固當竭蟩承膺之不暇,而第臣病勢沈痼,萬無筋力奔走之望,故昨於乞免之章,敢陳沐浴之義,至於柱翼獄事,按獄之臣,承命屢日,渠之根因窩窟,終不得指的捧供,故臣以爲獄體不嚴之致,故有所論斷,非有他意也。末端事,蓋彼重臣之自初淸議,年來樹立,卓乎可取,而第其本非鄕曲之人,忽於自明之章,乃曰,鄕曲疎闇者,有欠於告君誠實之道,故略有尾附,不過出於相規之義,而及承聖批,辭敎截嚴,誨責備至,臣承命惶愧,措躬無地,臣旣年迫七十,跡疎朝著,歷計前後供仕之日,亦旣不多,班行無一知面之人,只切歸死故山之心,有甚營求,而何敢以挾雜傾軋之習,累我聖上淸明之治乎?徒緣臣人微誠淺,不能見孚於君父之致,臣何敢一刻晏然於臺次乎?請命遞斥臣職。答曰,依啓。
大司憲李,掌令柳雲羽,持平呂萬永,校理徐鼎修,副校理朴天衡,正言李義存啓曰,請喬桐府黜置罪人鄭致達妻,夬正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,夬正王法。請黑山島圍籬罪人龜柱,亟加嚴鞫,夬正王法。請黜置罪人洪樂純,爲先中途付處。答曰,不允。
大司憲李,掌令柳雲羽,持平呂萬永,正言李義存啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。答曰,不允。第六件七件事,亟停勿煩。
掌令柳雲羽啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,夬正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,夬施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請還寢罪人柱翼,安置之命,亟令王府,設鞫得情,夬正王法。
正言李義存啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟令王府,設鞫得情,夬正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,夬正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,夬正王法。請定配罪人具翼遠,亟寢酌處之命,仍令王府,嚴鞫得情,夬施當律。請減死安置罪人大燮,亟寢酌處之命,仍令王府,設鞫得情,夬正王法。請減死罪人弼海,亟寢酌處之命,仍令王府,設鞫得情,夬正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島以嚴隄防。請荐棘罪人瑩中,亟令王府,設鞫嚴問,夬施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請逆賊尙魯,亟施孥戮之典。請還寢罪人柱翼安置之命,仍令王府,設鞫得情,夬正王法。措辭見上答府曰,不允。第六件七件事,亟停勿煩。答院曰,不允。第九件事,亟停勿煩。
庚子九月十四日,兼春秋張顯慶。義禁府啓目,前奉常寺正成穎,前工曹正郞申思益,前中部奉事柳東亨等,陵幸時,靑天翼水晶纓子,環刀筒箇弓箭·孔雀羽,責納於貢市人,初旣冒犯,極可駭然,俄不首實,亦極無狀事,令該府拿問矣。傳旨內辭緣,泛稱遲晩,成穎·申思益段,依先朝受敎議處,柳東亨段,刑推得情,何如?啓。傳曰,成穎段,責出諸具,已犯成憲,初不首實,又陷欺瞞,可謂兩罪俱發是遣,申思益段,不首實,雖諉於已遞職之故,未及聞之,是乃當初侵徵貢人,渠旣自服兺除良,況旀又是武人是隱則,不借於儕僚,勒奪於貢人,亦可謂兩罪俱發,不必議處,竝只依本律照勘後草記,至於柳東亨段,渠不隨駕,則發明之說,足有所據,勿汰分揀放送爲良如敎。
義禁府啓目,軍資監正申致權·吳著,廣興倉奉事金鎜,陵幸時,衣籠馬匹責立事,令該府嚴問口招矣。傳旨內辭緣,泛稱遲晩,申致權·吳著,依先朝受敎議處,金鎜段,刑推得情何如?啓。傳曰,依允。金鎜段,置一體除刑推爲旀,不必議處,與申致權·吳著,依他囚判付,擧行爲良如敎。
義禁府啓目,濟用監奉事李鼎烈,直長金聲應等,陵幸時,衣籠馬匹責立事,令該府拿問矣。傳旨內辭緣,泛稱遲晩,刑推得情何如?啓。傳曰,李鼎烈段,伊時申飭之下,有此冒犯者,誠極痛駭,如律勘處,斷不可已,不必議處,直爲照律爲旀,如以公私罪分言之,則昨年申飭擧條中,只言虎鬚紅衣等物,渠以生疎之人,意以謂馬匹,不在禁條中云而然是喩,此或爲付之公罪之一端,本律良中以公罪照勘爲旀,金聲應段,鼎烈犯科之後,不可以創行,論依右律,勘放爲良如敎。
義禁府啓目,長興庫奉事李性重,直長兪洪柱·方處坤等,陵幸時衣籠馬責出事,令該府嚴問口招矣,傳旨內辭緣,泛稱遲晩,刑推得情何如?啓。傳曰,李性重·兪洪柱等段,皆是昨秋隨駕之人,處分宜無異同,依李鼎烈判付擧行爲旀,方處坤段,陵幸時責出新反至於園所動駕,一依京擧動爲之事,年年飭敎,不啻丁寧,則乃反冒犯,眞所謂罪上添罪,渠所首犯是喩,亦或襲謬是喩,二者之間,必有其一,更良嚴問取招爲良如敎。
義禁府啓目,軍器寺僉正李命仁·李奎廷,主簿沈鏔等,陵幸時,衣籠馬責出事,令該府嚴問口招矣。傳旨內辭緣,泛稱遲晩,刑推得情何如?啓。傳曰,竝只除刑推,依他囚判付擧行爲良如敎。
義禁府啓目,廣興倉主簿邊得翰,副奉事朴天俊,工曹佐郞鄭杆等,陵幸時,衣籠馬責出事,令該府,嚴問口招矣。傳旨內辭緣,泛稱遲晩,刑推得情何如?啓。傳曰,邊得翰段,與方處坤,更爲取招,朴天俊·鄭杆段,依金聲應判付擧行爲良如敎。
義禁府啓目,前司圃別提李應燁,別提韓光載·李應白等,圖免差祭,徵出錢兩於貢人事,令該府嚴問口招矣。傳旨內辭緣,泛稱遲晩,刑推得情何如?啓。傳曰,李應燁段,所供極爲放恣,專諱圖免之數,惟事張皇爲說,此供辭勿施,此罪狀,竝以更良嚴問取招爲旀,韓光載·李應白乙良,除刑推議處爲良如敎。
刑曹啓目,捕盜廳移送御寶官印空名帖僞造罪人朴聖樑·李春雄·彭千壽等,刑推取招是白置,春雄·千壽段,干連買賣之狀,昭不可掩,竝嚴刑定配,朴聖樑段,僞造情節,已爲承款於捕廳,而及到本曹,一向推諉,終不吐實,更加嚴訊,期於得情,何如?啓傳曰,僞造帖文之發賣,極爲狼藉,其數至於此多,究其情跡,亦非一時貧窮所致也。蓋是積年潛置,便作渠家産業者,萬萬凶獰兺除良,自捕廳移囚之後,忽地變辭,似效諸囚求生之例習,而以渠所犯,尤焉敢如是?若又抵賴,不可不依初取服時例盤問,以此意更良各別嚴刑,期於得情爲良如敎。
刑曹啓目,罪人金龍大,踢殺金石事,初覆檢實因,俱以被踢致死懸錄是乎矣。龍大段,初覆檢招及本曹三招,游辭粧撰,終不吐實,嚴刑得情何如?啓。傳曰,尋常殺死,尙卽償命是去等,觀此獄案,情狀尤極凶慘,更加嚴刑,期於得情爲良如敎。
刑曹啓目,罪人朴世根刺殺李景雲事,初覆檢實因,俱以被刺致死,懸錄是乎矣。世根段,前後招辭,歸之景雲之自刺,終不輸款,更加嚴刑得情何如?啓。傳曰,詞案俱備,無容更議,更加嚴刑,得於得情爲良如敎。
刑曹啓目,捕盜廳移送御寶僞造罪人吳彦邦·鄭厚坤等,刑推取招是白置,厚坤段,僞帖買賣之意,納招於捕廳,而及到本曹,變辭粧撰,嚴刑定配,彦邦段,僞造眞贓之物,現捉於捕廳,而及到本曹,推諉抵賴,終不輸款,更加嚴刑得情何如?啓。傳曰,觀渠三招供辭,參以完決結案,明知其厥漢所爲,日次加刑,期於取服,在所不已之事,是乃厥漢之所推諉者,卽所謂原州李春遇是如乎,春遇身死日子之相左,亦可見情狀之綻露是遣,且春遇,非生員稱名人,卽嘉義也,非五十歲,卽八十餘也。此又違端之大者,是乃京外許多地名,許多人民,胡乃獨擧原州,獨引春遇乎?此或爲起疑之端是乙喩,更以此意,添問目嚴刑究問爲良如敎。
刑曹啓目,罪人安宗玄,打殺其妻富梅事,初覆檢實因,俱以被打致死懸錄,各人等詞證,俱係的確是乎矣。宗玄段,前後招辭,終不輸款,更加嚴刑,期於得情,發狀人姜廷煒段,手本中,以渠弟妻直歸於宗玄之妾者,已極痛駭,干連人朴召史段,反覆窮覈,別無干犯,竝加刑一次放送何如?啓。傳曰,此獄發狀,出於所謂姜廷煒之手,而廷煒段,素與被告是在安宗玄,積有怨憾,廷煒之汲汲發狀,安知非逞忿之計是旀,況旀常漢之或欲潛奸於他矣妻妾,不啻異事,是則忽於發狀之紙,以渠弟德周之妻朴召史,書以宗玄之妾者,可驗其勒成之端兺不喩,宗玄之所犯肯䋜,專在於敺打富梅一款,是則渠欲謀免作證之嫌,諉以丁得壽之目擊云者,益見其陰凶之跡同廷煒,以此情節,一一取招後,完其元犯爲宜,罪人姜廷煒連加嚴刑,期於輸款爲旀,被告人安宗玄,姑爲嚴囚,以待究竟爲旀,干連各人之或放或否,自卿曹量宜酌決爲良如敎。
刑曹啓目,捕盜廳移送僞造寶印罪人金處恭·朴壽命等,刑推取招是白置處恭·壽命,旣有捕廳承款之案,則獄體至重,有難輕議,更加嚴刑,期於得情何如?啓。傳曰,近來法綱,雖曰掃地,僞造寶印,成劵發賣,至於百餘張之多,可謂殺無赦,是乃觀其獄案,參以詞證,不無可疑之端是如乎?渠之承款於捕廳,變辭於本曹,忽又推諉於金就瑞者,此則似由獄老生奸,而以渠稚騃,不可獨辦,卿等論列,正合予意,渠父麗澤同情之跡,旣發於各人之招,又綻於自裁之擧兺不喩,借令渠果首犯是良置,渠父麗澤,同在一室,知而不禁,卽此一節,足可斷爲元犯,況旀致疑之麗澤已斃,被告之就瑞物故,無路憑査,合置惟輕,罪人金處恭,減死定配爲旀,處恭酌處之後,渠不過隨從,罪人朴壽命,亦爲減死定配爲旀,原其始末,亂之本卽安壽兼也。渠以政吏,多年隨行,每慣此等手段之致,渠舅麗澤,渠從處恭等之欺人藉賣,莫不以渠爲立幟,又況本事,何等極律是隱,則耳聽僞造之變,目擊僞造之物,叱責而已,不能痛禁,使渠至親,至於此境者,雖謂之同一心腸,可也。安壽兼,各別嚴刑遠配爲良如敎。
刑曹啓目,罪人趙鳳然,取招公事判付內,本事別無更問之端,自卿曹,議處事,判下矣。第念罪人所犯,非比尋常,有不可曉諭嚴飭而止,設如渠供,果有十六策,欲爲仰達,則封章叫閽,未爲不可,而敢於御題試士之日,乃以題外謊雜之言,肆然書呈,已極無嚴,謹封之不書臣字,闕外之不爲待命,雖不足責渠,而試劵末句,敢請下詢者,顯有希覬之心,且其所謂十六策中,語多不敬,追納原情,亦極猥褻,爲先嚴刑究問,期於得情何如?啓。傳曰,依允。
刑曹罪人金奉鎭加刑啓目。傳曰,更加嚴刑,期於得情爲良如敎。
刑曹罪人白占卜,加刑啓目。傳曰,更加嚴刑,期於得情爲良如敎。
刑曹罪人李光點,加刑啓目。傳曰,更加嚴刑,期於得情爲良如敎。
刑曹罪人崔廷喆,加刑啓目。傳曰,更加嚴刑,期於得情爲良如敎。
刑曹罪人印殷復,加刑啓目。傳曰,更加嚴刑,期於得情爲良如敎。
刑曹罪人朴,加刑啓目。傳曰,更加嚴刑,期於得情爲良如敎。
刑曹罪人金龍河,加刑啓目。傳曰,更加嚴刑,期於得情爲良如敎。
刑曹罪人張漢福,加刑啓目。傳曰,更加嚴刑,期於得情爲良如敎。
刑曹罪人安七金加刑啓目。傳曰,更加嚴刑,期於得情爲良如敎。
刑曹罪人金廷周,加刑啓目。傳曰,更加嚴刑,期於得情爲良如敎。
庚子九月十四日卯時,上御寶慶堂。禮房承旨入侍時,左承旨朴祐源,假注書趙興鎭,記事官金廷龍·李集斗,以次進伏訖。上曰,金吾開座云耶?祐源曰,判義禁洪樂性謂有情勢終不擧行云矣。上曰,已爲推考,有何撕捱之端耶?仍命書傳敎曰,滯囚可悶,使之開座,而判堂之已磨勘之事,稱以待勘,不卽開坐,事體所在,極爲未安,申飭卽爲擧行。又命書傳敎曰,月初謁陵相値,未及展拜矣。明當從月覲門,展禮而來,該房知悉,常參·經筵停,又命書趙鎭衡疏批,仍命書傳敎曰,向時一重臣遭斥,予所斷斷勉出者,豈但爲其人,以爲朝廷也?至於此重臣所被二字之目,厥意儘不泛然。大抵,此重臣,知自宮僚,至登崇品,所秉執者何義,所樹立者何事?如許地處,雖通百柱翼,決是疎闇之致,人之專沒忌器之嫌,反生覓疵之計者,隄防不嚴,可以知之,然以重臣言之,風浪之來,於我何有?不可以此深自爲引,況帶史局重任,豈可一味退處鄕曲?實錄堂上金鍾秀,令政院,各別催促,一兩日內,上來察任。命退,承史以次退出。
庚子九月十四日辰時,上御宣政殿。晝講入侍,詣臺臺臣同爲入侍時,知事李性源,特進官洪檢,參贊官吳大益,侍讀官朴天衡,檢討官李敬一,假注書曺喜有,記事官金廷龍·李集斗,掌令柳雲羽,宗臣茂林君塘,武臣副護軍李漢明,以次進伏訖。上讀前受音訖,天衡進講孟子,自曰王之所大欲可得聞歟,止其如是孰能禦之,上讀新受音訖,上命陳文義,天衡曰,齊宣王以桓文之事自期,而志不在於口體之奉,雖不能見得王伯公私之分,而其奮發立志處,猶有可觀,後世人君,則鮮能立志,極口體之奉,悉耳目之欲,而往往有亡國者,此則齊宣之罪人也。齊宣戰國之凡主,而尙不以口體之奉爲心,況賢君之有志於三代之治者,其可以聲色口體,易其心乎?然而古昔名哲,每以當玉食必思民飢,御錦衣必思民寒,戒其君,蓋人君居廣廈之上,口體耳目之所自奉者,備且盡矣。逸豫之心,不期生而自生,逸豫之心生,而萬事自至懈隳,甚可畏也,惟殿下體念焉。上曰,下番亦陳文義。敬一曰,孟子以大小衆寡强弱之說,陳利害於齊王,以示辟土地朝秦楚,必不能行,此從霸道邊說也。示霸道之必不可成,然後始陳王道之可行,可謂循循然善誘人,而天下仕者,皆欲立朝,耕者皆欲耕野,商賈之欲藏於市,行旅之欲出於途,則規模甚大,卽虞舜氏東漸西被,聲敎訖于四海底氣像也,可以見孟子傳得堯·舜道統,而孟子所以非堯·舜不陳之意,亦可見於此等處也。我國之地界,今日之時世,比諸戰國時,迥然不同,雖行王政隣國之願爲氓,固不可論,而人心悅服之道,固無彼我之別,且如有王者起,必取法焉者,則有之矣。伏願殿下體念焉。上曰,宣王之笑而不言,何也?天衡曰,此乃宣王本然之善心也。上曰,以今王發政施仁之言觀之,行王政之道,不待乎國之大小,而孟子與時君言,不以闢土衆民,漸次告之,而必先稱以天下之大,齊梁之君,得不滉漾而難測乎?且孟子之時,周室尙存,孟子每勸王道於齊梁之君,而未嘗有一言之及於周,與孔夫子作春秋之義不同,此實難解處也。性源曰,孔子·孟子,時各不同似然矣。上曰,特進官,亦陳文義,可也。檢曰,小臣別無所達,而蓋亦反其本云然者,以外面觀之,雖其至要至約,而王政之本,不出乎此。伏願聖上體念焉。上曰,參贊官亦有文義乎?大益曰,儒臣詳備仰奏,臣則別無所達者矣。上曰,臺臣退出臺廳,以傳啓,可也。仍命退,諸臣以次出。
庚子九月十四日午時,上御寶慶堂。同副承旨入侍時,同副承旨金宇鎭,假注書趙興鎭,記事官金廷龍·李集斗,以次進伏訖。上曰,俄趙鎭衡疏批書下,今更思之,有遣漏之言,故更爲書下,以此批答頒布。仍命書疏批,又命書傳敎曰,獻納趙鎭衡疏語,全篇胡荒,不但難以領略,伊時迫曛,泛然驟看之故,俄批有遺漏之段,以更定本頒布。命退,承史以次退出。
庚子九月十四日午時,上御寶慶堂。都承旨入侍時,行都承旨鄭昌聖,假注書曺喜有,記事官金廷龍·李集斗,以次進伏訖。上曰,趙鳳然,果其何狀人,而將何以處之也?昌聖對曰,其爲人,幺麽無識之類,不足取信,然究其所爲,萬萬駭妄,且關後弊,必也刑推得情而後,可以處之矣。仍命退,諸臣以次退出。
庚子九月十四日酉時,上御寶慶堂。坐直承旨入侍時,同副承旨金宇鎭,假注書曺喜有,記注官張顯慶,記事官李集斗,以次進伏訖。上命宇鎭,讀禁府啓目,判付書訖。宇鎭曰,禁府啓目,一字落漏,有久審愼,當該堂上,推考,何如?上曰,依爲之。出擧條上命書傳敎曰,展拜在明,承旨不可不備,都承旨鄭昌聖,從重推考,更卽牌招。出傳敎又命書曰,全羅兵使,卽令該曹,口傳差出,明日辭朝。出傳敎仍命退,諸臣以次退出。
庚子九月十四日二更一點,上御寶慶堂。坐直承旨入侍時,同副承旨金宇鎭,假注書曺喜有,記注官張顯慶,記事官李集斗,以次進伏訖。上命宇鎭,讀禁府啓目,判付書訖。上曰,各道戶口單子,其間所捧者,爲幾度耶?集斗對曰,逐日促關,尙未盡捧入矣。仍命退,諸臣以次退出。
上在昌德宮。停常參·經筵。
金宇鎭啓曰,明日常參·經筵,取稟。傳曰,停。
傳于金宇鎭曰,全羅兵使留待。
傳于沈念祖曰,左承旨入侍。
傳于朴祐源曰,都承旨許遞,前望單子入之。
承旨前望單子入之,魚錫定落點。
承旨前望單子入之,李落點。
傳于金宇鎭曰,都承旨卽爲牌招。
傳于朴祐源曰,承旨房仍。
傳于朴祐源曰,前掌令李鼎運敍用。
傳于金宇鎭曰,右承旨與坐直承旨入侍。
備忘記,全羅兵使李鼎炳下直,弓矢賜給。
朴祐源,以實錄廳郞廳,以摠裁官意啓曰,本廳校正郞廳朴天衡·李敬一,方帶館職,校役苟艱,依前例,本職許遞,使之專意史役,何如?傳曰,允。
兵曹口傳政事,副司果朴天衡·李敬一。
金宇鎭,以御營廳言啓曰,本廳分授肅靖門下鵂巖東邊近處,體城頹毁處,修築事,前已啓下矣。明日爲始,修築之意,敢啓。傳曰,知道。
金宇鎭,以摠戎廳言啓曰,本廳中軍李得濟,移差守禦廳中軍代,擬望之人乏少,外任竝擬,何如?傳曰,管城所設置之後,事面自別,而城餉轉輸,畿民,如視死地,平倉糶糴,摠帥便作生色,此乃流來積弊,固已萬萬寒心,而及其封倉之後,簿旣虛擁,又於開庫之際,吏緣爲奸,種種弊端,難以枚擧,外方此等事,方且廉探,則況地未茇舍,官是保障,所惕慮所警飭之道,十倍於外方,固知卿,別般束濕,而適仍草記,如是申申,嗣後當有抽栍摘奸之擧,着意董飭,管城將數遞,莫若近日,何以鍊務諳例?今番則仍任,兼欲試其能否,亦以此意申飭。
金宇鎭,以禁衛營言啓曰,本營哨官朴相一,受由過限,不爲還現,依例汰去之意,敢啓。傳曰,知道。
金宇鎭,以備邊司言啓曰,園所動駕時,不有丁寧飭敎,一依陵幸時例,侵徵者尤極無狀,不可不覈其始創之人,始創委折,更令摘發草記事,命下矣。長興庫下吏及貢人處査問,則戊戌二月永祐園動駕時,本庫直長徐直修,隨駕而衣籠馬一匹,果爲責立云特敎嚴飭之下,馬匹肆然責立,自陷首犯之科,誠極駭然,令該府,拿問嚴處,何如?傳曰,允。以此觀之,一依陵幸例責立,可以推知,長興庫外,各司郞官之伊時以東西班隨駕者,難保其不犯。然則該庫郞官,只以首犯勘罪,殊非綜核之政,況於俄者,招致本司郞廳,以他司之冒犯與否,卽爲査奏爲敎,而草記中,單擧一司者,似是郞廳錯傳之致,該郞廳,不可無論責之擧,而未査各司,待明朝一體査啓,至於邊得翰,原情判付,有依方處坤擧行之命,則得翰所叨衙門,亦何不同査乎?
大駕還內後,政院·玉堂·藥房口傳問安。答曰,知道。
金宇鎭,以刑曹言啓曰,因備邊司啓辭,羅將部隷首唱人,摘發嚴刑懲治後,勒奪物件,一一還徵,推給於市民處可也事,命下矣。首唱羅將李重郁,中部首唱書員朴枝興所供內,虎鬚孔雀羽,果爲臨時借用,而卽爲還給市民云,市民所供,亦以爲還給的實,故李重郁·李枝興,竝各別嚴刑一次,懲礪放送之意,敢啓。傳曰,知道。
金宇鎭,以刑曹言啓曰,御寶僞造罪人金處恭等,完決啓目判付內,金處恭·朴壽命,減死定配,安壽兼嚴刑遠配事,判下矣。罪人金處恭全羅道珍島郡,朴壽命興陽縣,安壽兼嚴刑一次,慶尙道草溪郡,竝定配所,卽爲押送之意,敢啓。傳曰,知道。
李啓曰,入啓文字,何等重大,而承旨房望,誤書以入,當該注書,推考警責,何如?傳曰,允。
金宇鎭,以義禁府言啓曰,時囚罪人成穎·申思益·柳東亨等,口招公事判付內,成穎·申思益,依本律,照律後草記,柳東亨勿汰,分揀放送事,啓下矣。柳東亨段,依判付分揀放送,成穎·申思益等,傳旨內,成穎段,今年陵幸時,靑天翼·水晶纓子·鞭子·環刀,責納於貢人,申思益段,今年陵幸時,筒箇弓箭,責納於貢人,初旣冒犯者,極可駭然,俄不首實,亦極無狀罪,取考律文,則續大典雜令條有曰,有貢物各司五部官員隨駕差祭時,責立馬匹,責出諸具於貢人防民者,竝以制書有違律論,大明律制書有違條,有曰,凡奉制書,有所施行而違者,杖一百,對制上書詐不以實條,有曰,若奉制推按問事,報上不以實者,杖八十,徒二年,名例有曰,二罪俱發,以重者論,大典推斷條,有曰,犯私罪,杖一百以上之罪,決杖,告身盡行追奪,先朝受敎內,王府決杖者,代以金續矣。成穎·申思益等段,從重論,各杖八十收贖,告身盡行追奪,成穎,洪忠道新昌縣昌德驛,徒二年定配,申思益牙山縣長時驛,徒二年定配,而以傳旨內辭意,具罪目,依例發遣府羅將,押送于各其配所,何如?傳曰,允。有功議者,各減一等,猶與置對後,欺瞞差間,定配則分揀。
吳大益,以義禁府言啓曰,時囚罪人成穎·申思益等,從重論杖八十收贖,告身盡行追奪,徒二年定配事,草記批旨內,有功議者,各減一等,猶與置對後欺,瞞差間,定配則分揀事,命下矣。成穎·申思益等,以制書有違律,杖一百收贖,告身盡行追奪,而成穎六代祖準,申思益五代祖黯,扈聖原從功臣云,竝功減一等,各杖九十收贖,奪告身四等,放送之意,敢啓。傳曰,知道。
判府事蔡濟恭疏曰,伏以臣,賦性儱侗,處事泛忽,若論居官,無處非罪,試以目下直關事言之,始旣有犯法之罪,終又歸瞞報之科,以六卿而身自犯法,固是難贖之罪,至若瞞報,欲有以欺君也。爲人臣專掩匿已過,上欺君父,此其罪,雖嶺海斧鉞,尙云輕矣。歷日惶懍,恨不得鑽地以入,聖度天大,不以罪罪之,敎以勿施,聖恩之覆燾臣,雖愈往愈擊,而臣心之羞愧欲死,殆無以自立於天地間矣。當初聖敎之問,直關與否於京各司也。臣待罪戶部,飭計士與色吏,詳閱文簿,以探其有無,其翌,計士曰無,諸色吏亦曰無,臣報備局而亦曰,無者,惟計士與諸色吏之言,是聽是信,而初豈料其所謂詳閱者,猶有所未能詳也?及廣州直關事現,而問其時則臣之在度支日也,問其押則果然臣之押也。臣之茫然不能記識者,蓋其始押於簿書堆積之中也。不省其紙端有廣州二字,認以爲發送畿營,故不置之胸中也,此臣之儱侗也,泛忽也。固自訟之不暇,而若下屬之曰,以無者,是欺臣也。臣以是詰之,則乃曰,廣州是二品衙門,以直關而與之,匪今斯今,此不可以直關論也。蓋下屬則知留衙之可以直關,而不知留守罷而府尹存,則不可以直關也。臣則始也直關而不知其爲直關,末又只憑下屬之言,而漫然以無爲有報也,下屬何責焉?一則臣罪,二則臣罪,論其本情,雖曰,如右所陳,執其行事,難免欲以欺君,欺君者,不伏常刑,其何以勵臣分而昭法紀乎?況伏聞諫臣之疏,以金吾諸堂之發問,柱翼,無所指的,或意其緩獄,至請譴罷,臣卽伊時禁堂之首也。討賊之嚴,自謂不後於人,而在傍之論,忽有情外之疑,只合反省,寧容他辭?念臣身名僇敗,踪地危甈,念絶朝班,自斷此生,而淸蹕之路,住駕引接,縷縷恩言,實是千古罕有之事,伊後飭敎,至再至三,自天之召,絡繹於郊坰林莽之中,臣舁入脩門,重赴史局,而感淚在枕席間矣。旬日之間,罪釁層現,或由自作,或出公議,此殆臣命數之奇也,尙誰怨尤?玆敢涕泣哀籲於天地父母之前。伏乞聖慈,亟降明命,治臣欺君緩獄之罪,以嚴國綱,以重獄體,千萬幸甚。答曰,省疏具悉。一則旡妄,一則無情,卿其勿辭,着慮編摩。
右尹洪檢疏曰,伏以,臣於再昨,以府隷犯科事,致勤嚴敎,罪在不飭,聯章自列,見却喉司,悚蹙靡措,忽於昨夕,得聞獻納趙鎭衡疏請柱翼按獄時,金吾諸堂譴罷之典,而以問目之無所指的,爲聲罪之端,都承旨臣鄭昌聖,以其時禁堂,至於陳章徑出,繼伏見臺批之更正頒布者,臣於此,自不覺惶汗之浹背,若論溺職之辜,臣亦居一於獄官,而聖度涵容,雖未卽加郵罰,廉防所關,決難晏然供職,且臣於昨日,全昧臺疏裏面,隨諸臣後,冒登講筵,至今追思,悚愧無地,玆敢略入文字,仰請譴何?伏乞聖明,亟勘臣罪,以安私分,以謝人言焉。答曰,省疏具悉。卿其勿辭行公。
掌令柳雲羽,持平呂萬永,校理徐鼎修,副校理朴天衡,正言李義存·姜啓曰,請喬桐府黜置罪人鄭致達妻,夬正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,夬正王法。請黑山島圍籬罪人龜柱,亟加嚴鞫,夬正正法。請黜置罪人洪樂純,爲先中途付處。答曰,不允。
掌令柳雲羽,持平呂萬永,正言李義存·姜啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。答曰,不允。第六件七件事,亟停勿煩。
掌令柳雲羽啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,夬正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,夬施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請還寢罪人柱翼安置之命,亟令王府,設鞫得情,夬正王法。答曰,不允。第六件第七件事,亟停勿煩。
正言李義存啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,夬正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,夬正王法。請金甲島爲奴罪人克泰,泗川縣定配罪人萬赫,更令王府,嚴鞫得情,夬正王法。請定配罪人具翼遠,亟寢酌處之命,仍令王府,嚴鞫得情,夬施當律。請減死安置罪人大燮,亟寢酌處之命,仍令王府,設鞫得情,夬正王法。請減死罪人弼海,亟寢酌處之命,仍令王府,設鞫得情,夬正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,夬施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請逆賊尙魯,亟施孥戮之典。請還寢罪人柱翼安置之命,仍令王府,設鞫得情,夬正王法。措辭見上答曰,不允。第九件事,亟停勿煩。
庚子九月十五日,兼春秋張顯慶。義禁府,韓光載·李應白等,議處啓目。傳曰,依允。
義禁府,朴天俊·鄭杆等,照律各杖一百收贖,公罪啓目。傳曰,依允。
義禁府,李命仁·李奎廷·沈鏔等,照律,各杖一百收贖,公罪啓目。傳曰,依允。李命仁段,功減一等爲良如敎。
義禁府,李性重·兪洪柱等,照律,各杖一百收贖,公罪啓目。傳曰,李性重乙良,功減一等爲旀,兪洪柱乙良,功議各減一等爲良如敎。
義禁府,李鼎烈·金聲應等照律,各杖一百收贖,公罪啓目。傳曰,依允。金聲應乙良,功減一等爲良如敎。
義禁府,申致權·吳著·金鎜等照律,各杖一百收贖公罪啓目。傳曰,依允。申致權乙良,功減一等爲旀,金鎜乙良,依方處坤例,姑爲仍囚,待結末議處爲良如敎。
義禁府啓目,方處坤口招公事判付,有嚴問更招之命矣。傳旨內辭緣,泛稱遲晩,刑推得情何如?啓。傳曰,陵幸時侵徵,雖是冒禁,猶屬久遠流來之謬例,但以公罪勘放是乃,至於園所動駕時,不有丁寧飭敎,一依陵幸時例,侵徵者,尤極無狀,昨以此意,更爲發問取招,而亦以襲謬,有此發明之言,然則不可不覈實始創之人,方處坤姑爲仍囚,以待結末爲旀,始創委折,更令備局,摘發草記,待批下議處爲良如敎。
義禁府啓目,邊得翰口招公事判付,有更爲取招之命矣。傳旨內辭緣,泛稱遲晩,刑推得情,何如?啓。傳曰,依方處坤例,姑爲仍囚,待結末議處爲良如敎。
刑曹啓目,罪人趙鳳然,更推嚴問之下,敢引妖誕之夢者,已極無嚴,而逐條盤問,三變其辭,乍呑乍吐,終不直招,更加嚴刑,期於得情何如?啓。傳曰,旣施一次之刑,照律勘放爲良如敎。
上在昌德宮。停常參·經筵。
藥房都提調鄭弘淳,提調金華鎭,副提調李啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜,惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿慈候氣候一樣,後日次入侍宜矣。
王大妃殿·惠慶宮·中宮殿,藥房口傳問安。答曰,知道。
金宇鎭啓曰,明日常參·經筵,取稟。傳曰,停。
金宇鎭,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
吳大益啓曰,合辭方張之時,獻府無詣臺之員,事甚未安,除在外外,呈告人員,傡卽牌招,何如?傳曰,允。
備忘記,本司坐起,文宰稱病,在所當飭,況武將乎?今日進不進單子,禁將之懸病不進,雖未知有甚實,而如無危敗之症,焉敢偃息塡頉?該房卽爲問于本司以啓。
備忘記,今番各司官侵懲事,現發之後,所當盡數汰去,而猶分罪之公私,又別犯之首從,汰者只是數人,盡姑仍之。朝家之意,出於恕其襲謬,責其來效,而渠輩若或不念此意,反以摘發爲稱冤之端,或有侵責下屬,或貢人之弊則當廉問,當該郞官,遠地定配,永不敍用,斷不可已,以此意,自備局預令知委各司。
備忘記,統制使之任,旣管三道舟師,凡係事爲,莫不統攝,脫有憂虞,尤當致察。今番全羅水營事,無寇賊之警,而有淹溺之患,思之愴矜,聞亦驚怪,雖因本道本閫之陸續登聞,略施賙恤之意,兼下撫慰之命,而統帥則側聽數旬,無一字形止之報,如其未知也,則安有如許師律?又或已知也,則亦安有如許事體?況非前例有無可照處?其委折,自備局査問以啓。
金宇鎭啓曰,本司坐起,文宰稱病,在所當飭,況武將乎?今日進不進單子,禁將之懸病不進,雖未知有甚實,而如無危敗之症,焉敢偃息塡頉?該房卽爲問于本司,以啓事,命下矣。問于備局,則禁衛大將李敬懋以爲,無他情勢之可達,而素患痰癖之症,自再昨挾食闖發,方其衝上之時,呼吸莫通,不省四到,如是四晝夜,苦歇無常,果不得進參於本司坐起,致此問啓之命,惶恐震越,不知所達云矣,敢啓。傳曰,知道。痰癖非衝上之症,痰可壅閼,癖則輪囷,以此爲辭,爲可欺其方之端,惟此所對,徒歸不誠之科。大抵,告君之辭,毋論嶺海斧鉞之在前,惟實而已,此問啓勿施,更爲捧入。
傳于金宇鎭曰,軍士房承旨入侍。
以濟州牧使金永綬,貢馬不善擇封,惶恐待罪事狀啓,傳于金宇鎭曰,勿待罪事,回諭,令本寺稟處。
金宇鎭啓曰,副校理朴天衡,修撰李敬一,因實錄廳草記,本職許遞事,允下矣。玉堂上下番俱空,事甚未安,未差之代,政官牌招開政差出,待下批仍卽牌招,入直,何如?傳曰,允。
李,以吏批言啓曰,玉堂多窠,今當差出,而曾經之人,多在違牌坐罷中,或在解由未出中,無以推移備擬,合有變通之道,何以爲之?敢稟。傳曰,無故人中差出。
有政。吏批,判書李福源受由,參判徐浩修進,參議鄭志儉進,左副承旨吳大益進。李命植爲大司憲,李崇祜爲大司諫,安廷玹爲獻納,尹尙東爲校理,洪秉聖爲修撰,鄭昌聖爲兵曹參判,趙時謙爲禮曹正郞,趙思忠爲奉常正,朴長卨爲典籍,沈原之爲東部都事,姜文德爲司圃別提,尹昹爲司圃別提,沈公猷爲西原縣監。
兵批,判書李衍祥賞試射進,參判未差,參議朴師崙病,參知申大升入直進,同副承旨金宇鎭進。副司直李聖圭·鄭昌聖·魚錫定·趙鎭衡·李慶白爲順天監牧官,沈遇爲蔚山監牧官。
以持平呂萬永牌不進罷職傳旨,傳于沈念祖曰,只推。
金宇鎭啓曰,兵曹判書李衍祥,以慕華館賞試射,今方出去矣。所受命召,不得仍佩往來,何以爲之?敢稟。傳曰,畢試間,仍佩往來。
金宇鎭,以備邊司言啓曰,陵幸例責立,可以推知,未査各司,一體査啓事,命下矣。各司下吏及貢人處,一一査問,則廣興倉奉事黃栒,掌苑署別提曺光彦,軍資監判官張鴻,戊戌二月永祐園動駕時,衣籠馬一匹,果爲責立云,特敎嚴飭之下,有此冒禁,自陷於首犯之科者,極爲駭然,當該官員,竝令該府,拿問嚴處,本司郞廳之昨日聽傳敎時,莫重傳敎錯傳之罪,亦不可無飭,一體拿問處之,何如?傳曰,允。該郞推考。
傳于朴祐源曰,左承旨入侍。
金宇鎭啓曰,禁衛營將官來言,今日本營軍兵,日次私習云矣,敢啓。傳曰,知道。
金宇鎭啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李曰,都承旨入侍。
吳大益啓曰,校理尹尙東在外,修撰洪秉聖牌不進罷職傳旨,今方捧入矣。玉堂上下番俱空,已至經宿,事甚未安,未差之代,政官牌招開政差出,待下批牌招入直,如何?傳曰,允。
傳于金宇鎭曰,同副承旨入侍。
吳大益啓曰,校理尹尙東,時在京畿長湍地,經筵入番事緊,斯速乘馹上來事,下諭,何如?傳曰,許遞。今日政差出。
再政,吏批,李顯永爲校理,李敬一爲修撰,李益烍爲刑曹參議。
兵批,無政事。
金宇鎭啓曰,以禁衛大將李敬懋問啓批答,痰癖非衝上之症,痰可壅閼,癖則輪囷,以此爲辭,爲可欺其方之端,惟此所對,徒歸不誠之科。大抵,告君之辭,毋論嶺海斧鉞之在前,惟實而已,此問啓勿施,更爲捧入事,命下矣。問于禁衛大將李敬懋則以爲,痰癖之症,實是積年之祟,今此刺痛,如前所對,故果不得進參,而雖甚愚迷,亦具秉彝,奏對之辭,何敢一毫過實乎?辭不達意,至承勿施更捧之命,惶恐待罪,不知所達云矣,敢啓。傳曰,知道。
朴祐源,以實錄廳郞廳,以摠裁官意啓曰,謄錄郞廳李錫夏,身病猝重,勢難察任,今姑減下,其代,權知承文院副正字李日運差下,使之察任,何如?傳曰,允。
吏曹兼實錄記事官李日運。
吳大益,以兵曹言啓曰,忠翊衛將李邦祚,猝得奇疾,屢朔沈痼,時月之內,有難起動供職,呈狀乞遞,不可等待其差復,今姑改差,何如?傳曰,允。
吳大益,以刑曹言啓曰,罪人趙鳳然,照律勘放事,判下矣。取考律文,則大典推斷條,有曰,凡亂言者,杖一百流三千里,依此律,平安道龜城府定配所,待拷訊十日之限,決杖發配之意,敢啓。傳曰,知道。
吳大益,以義禁府言啓曰,長興庫前直長徐直修拿問嚴處事,傳旨,啓下矣。徐直修時在洪忠道燕岐地云,依例發遣府羅將,拿來,何如?傳曰,允。
吳大益,以義禁府言啓曰,時囚罪人方處坤·邊得翰·金鎜,依他囚例,以公罪照律放送後草記事,命下矣。方處坤·邊得翰·金盤等,依他囚例,以制書有違公罪,杖一百收贖放送之意,敢啓。傳曰,知道。
右議政李徽之箚曰,伏以,臣於太常郞廳事,有不勝萬萬惶蹙者,臣方待罪本寺提擧,不能董率郞官,致有此不有飭敎,肆然冒犯,臣之不察之實,於是著矣,玆敢短章自列。伏乞聖明,亟賜威罰,以戒群僚焉。取進止。答曰,省箚具悉卿懇。失在郞僚,卿豈盡知?安心勿辭焉。仍傳曰,此批答,遣史官傳諭于右議政。
掌令柳雲羽,正言姜·李義存啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。答曰,不允。第六件七件事,亟停勿煩。
掌令柳雲羽啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,夬正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,夬施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請還寢罪人柱翼安置之命,亟令王府,設鞫得情,夬正王法。答曰,不允。第六件七件事,亟停勿煩。
正言李義存啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟令王府,設鞫得情,夬正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,夬正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,夬正王法。請定配罪人具翼遠,亟寢酌處之命,仍令王府,嚴鞫得情,夬施當律。請減死安置罪人大燮,亟寢酌處之命,仍令王府,設鞫得情,夬正王法。請減死罪人弼海,亟寢酌處之命,仍令王府,設鞫得情,夬正王法。請遠竄罪人安兼濟·李宅鎭,亟令王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,夬施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人德秀,亟令王府,更加嚴鞫,夬正王法。請逆賊尙魯,亟施孥戮之典。請還寢罪人柱翼安置之命,仍令王府,設鞫得情,夬正王法。措辭見上答曰,不允。第九件事,亟停勿煩。
庚子九月十六日,兼春秋張顯慶。義禁府啓目,中官李豐曄,因傳敎拿處嚴問之下,泛稱遲晩,刑推得情,何如?啓。傳曰,分揀放送爲良如敎。
義禁府啓目,司圃署直長金重祚,圖免差祭,徵出錢兩於貢人事,有嚴問口招之命矣。金重祚所供內,今年正月,以圖免差祭事,入於現告中,而同日見差光陵贊者,陪進是如,縷縷發明,贊者名帖,亦爲現納。以此推之,別無可罪之端,上裁何如啓。傳曰,渠之罪犯已露,現告已下,而俄者政望,又出渠代,朝家猶從審愼之意,望筒則不下,供辭則催促矣。觀此口招,果然有混入之事,在渠可謂節節多幸,況旀爰辭如此,名帖又如此,不必爲持疑之端,勿汰,特爲放送爲良如敎。
義禁府,韓光載·李應白等,照律杖一百收贖,告身盡行追奪私罪啓目。傳曰,依允。
庚子九月十六日未時,上御寶慶堂。都承旨入侍時,行都承旨李,假注書曺喜有,記注官張顯慶,記事官李集斗,以次進伏訖。上曰,今日政,鎭安縣監·光陵令·尙衣直長三望,雖已落點,姑勿頒布。仍命退,諸臣以次退出。
上在昌德宮。停常參·經筵。
金宇鎭啓曰,明日常參·經筵,取稟。傳曰,停。
吳大益啓曰,合辭方張之時,兩司無詣臺之員,事甚未安,除在外外,呈告未肅拜人員,竝卽牌招,何如?傳曰,允。
吳大益啓曰,玉堂上下番俱空,事甚未安,校理徐鼎修牌招入直,何如?傳曰,允。
吳大益啓曰,奉敎徐龍輔,由限已過,卽爲牌招入直,何如?傳曰,允。
以二十一日輪臺,取稟。傳于朴祐源曰,爲之。
傳于李曰,禮房承旨入侍。
玉堂前望單子入之,李兢淵·李鼎揆爲副校理,林濟遠爲修撰。
朴祐源啓曰,玉堂上下番俱空,已至多日,事甚未安,新除授玉堂,待下批牌招,以爲推移入直之地,何如?傳曰,允。
傳于金宇鎭曰,同副承旨入侍。
金宇鎭,以都摠府言啓曰,副摠管尹坊,以刑曹參判,本曹坐起,晝仕出去之意,敢啓。傳曰,知道。
朴祐源啓曰,藥房三提調,依下敎來待矣。傳曰,入侍。
金宇鎭啓曰,御營大將李柱國,仍任前職事,命下矣。時無職名,令該曹口傳付軍職,何如?傳曰,允。
兵曹口傳政事,副司果李敬一。
傳于金宇鎭曰,坐直承旨入侍。
吳大益,以義禁府言啓曰,廣興倉奉事黃栒,掌苑署別提曺光彦,軍資監判官張鴻等,拿問嚴處事,傳旨啓下矣。曺光彦今方待命,卽爲拿囚,而黃栒·張鴻等身死云,竝勿論,何如?傳曰,允。
庚子九月十七日,兼春秋張顯慶。進賀兼謝恩正使錦城尉朴明源,副使行副司直鄭元始狀啓,臣等一行,去六月二十七日,入柵之由,已爲馳啓爲白有在,果到鳳城後,通官雙林章·京伊常·阿連等護行是白遣,二十九日到通遠堡,大雨連日,川水漲溢,前路不通,故五日留住是白如可,乃於七月初六日,水勢稍殺,始得前進,初十日到瀋陽,爲待方物,又留一日,而雇車未及追到,故不得已落留,任譯一人,待其來到,使之交付於押車章京是白遣,自十二日連爲趲程,二十日到東關驛,又逢大雨,阻水一日,二十三日到山海關,點閱所帶人馬,無弊入關,八月初一日,始到北京,直詣禮部呈表咨文是白乎則,漢侍郞莊存與,率諸郞官,領受是白遣,陪臣寬免,謝恩表文及陳奏奏文段,備局有所指揮,故臣等行到豐潤縣,先送首譯,試探禮部諸議,則皆以爲向者陪臣之寬免,旣出於皇上之特恩,在該國之道,只當陳謝而已云云。故乃以謝恩表文呈納,而奏文段,還爲齎去是白遣,南小館失火後,尙未修葺,住接臣等於西館是白乎旀,皇帝已於五月初九日,自南京回駕,二十二日幸熱河,尙未還京,而聖節陳賀,只文武百官之隨去者,行禮於熱河,留京諸臣,則當行望賀禮,而臣等亦宜隨參爲白加尼,初四日二更良中,大使張文錦,持禮部知委文書來示曰,奉旨朝鮮正副使,着來熱河行禮,帶往從官從人,皆寫姓名報單後,明日巳刻起身云,故使任譯,問書狀官之同往與否,則禮部以爲,不可落留,而從官則使之減數率去,故臣等與書狀官臣趙鼎鎭,通事三人,從官四人,從人六十四名,初五日巳時,自北京離發,而提督郍蘭泰,通官烏霖佈·朴寶樹·徐宗顯等,亦爲隨去是白乎旀,初六日到密雲縣,則軍機主事富査善,自熱河來到,謂通官曰,方以皇旨,來接朝鮮使行,而今番使臣之來,皇上甚喜,使臣不可緩緩是如云云乙仍于,臣等罔夜作行,而道路險隘,初九日辰時量,始到熱河,距京爲四百五十里,卽易州承德府地界是白遣,臣等所住館舍段,定以本府太學是白乎旀,臣等入館舍後,皇帝特遣軍機章京素林,諭臣等曰,使臣等之着來行在,卽前所未有,而該國以朕萬壽奉表陳賀,故使臣等使之前來行禮,而正使序於二品之末,副使序於三品之末,係朕格外之恩云云,晩後禮部尙書送通官,以爲朝鮮使臣之與天朝二三品大臣,同爲行禮,實是皇上曠絶之恩,使臣當以叩謝之意,呈文本部,以爲轉奏之地是如爲白去乙,臣等以爲,皇恩曠絶,感謝之忱,已不可言,而陪臣之私謝恩命,事體屑越,不敢呈文,是如言送矣。禮部又以爲,皇上遣官,特諭於使臣,則使臣何可不以文字先爲叩謝,速速撰呈之意,屢屢不已,而觀其屢度催逼之狀,似不專出於禮部之意,故臣等不得已,略以叩謝之意,書送呈文,則知道旨下之後,禮部卽令臣等,詣闕謝恩,故臣等曉入闕中,則皇帝頒賜三器饌是白遣,臣等謝恩後,仍歸館次矣。十一日曉,提督以爲,今日則皇帝必當引見云,故詣闕等待矣。又頒三器饌,卯時,皇帝出御宮門,禮部淸尙書德保,引三使臣及三譯官,進跪御座前,皇帝問曰,國王平安乎?臣謹對曰,平安矣。又問曰,此中能有滿洲語者乎?通官未達旨意,躕躇之際,淸學尹甲宗對曰,略曉矣。皇帝微笑,仍命退出,臣等以皇帝未及還內之故,立於班行,皇帝使軍機章京,問爾國亦敬佛乎?寺刹有幾處,而亦有關帝廟乎?臣等對曰,國俗本不崇佛,而寺刹則外方或有之,關帝廟則城外有兩處矣。皇帝還內後,臣等歸館,又頒生荔枝酒一壺是白遣,十二日皇帝御戲臺設戲,使文武三品以上,入班觀光,而朝鮮三使臣,亦令一體觀戲,故當日曉頭,臣等隨入班次,卯時而設,未正而罷,皇帝賜觀戲諸臣緞疋囊子有差,而亦賜臣等,十三日臣等隨班參賀禮,又入戲場,又有壺茶之賜,未正退出,而禮部知委留待闕中,以皇旨特送別禮單十八疋,仍賞臣等及從官緞疋,從人六十四名,亦各給銀二兩,禮部仍令呈文謝恩,臣等以今番則旣有別禮單所送,尤非使臣之所可私謝,屢次爭執,則禮部以爲,只以使臣等別賞呈文,斷不可已云,故臣等只以祗受別賞之意,構送呈文,十四日旨下謝恩,又入戲場,蓋聞設戲之規,準五日乃罷云,而未正退出,則又令往待於後園理砲處,皇帝御帳殿,觀火砲及雜戲,昏後始罷,而禮部以爲,皇旨才下,使臣等明日發還北京云,故十五日,臣等自熱河起程,二十日還到北京是白乎旀,表文五度段,自內閣翻淸入奏,十一日以知道旨下,而聖節表文,則以該國恪守藩封,以本年朕屆七旬,遣使遠來,具表慶賀,具悃誠知道了旨下是白乎旀,十二日皇帝,特諭內閣曰,朝鮮國,世守藩封,素稱恭順,歲時職貢,祗愼可嘉,間遇特頒勅諭及資送歸國等事,如琉球等國,亦俱奉章陳謝,惟朝鮮國備具土物,附表呈進,藉達悃忱,向因耑使遠來,若令齎回,徒滋跋涉,是以歷次例準留作正貢,以示優恤,而該國恪恭職守,屆應貢時,仍復備物呈獻,往來煩複,轉覺多一儀文,我君臣推誠孚信,中外一體,又何必爲此煩縟之節耶?今歲朕七旬萬壽,該國具表稱賀,業已宣命來使,前赴行在,隨朝臣行禮宴賚,其隨表方物,此次卽行收受,以申該國慶祝之誠,嗣後除歲時慶節正貢仍聽照例備進外,其餘陳謝表章所有隨表貢物,槪行停止,毋庸備進,副朕柔惠遠人,以實不以文之至意,着禮部傳諭該國知之是白乎旀,以使臣到京後,不爲直送熱河,禮部諸臣,越俸一年是如爲白乎旀,蠲貢皇帝熱河頒賞文書段,八月二十日,已自兵部出送是如,故臣等探問其不付使臣之回,先交兵部出送,而不令相知之委折,則禮部以爲,皇旨中有着禮部傳諭該國知之之語,故行在禮部,果令先爲知會是如爲白乎旀方物段,因雨水連綿,道路泥濘,八月二十四日,始到北京,故二十七日無弊呈納是白遣,各庫郞吏提督通官大使等處,例有補物酬應之規,而今番段補物,視節使數甚零星,故從略分給,而所裏油紙帒繩索段置,數千里載運之際,破傷無餘,故竝與補物,依例蕩減是白乎旀,陳奏方物之以謝恩移納者外,所餘滿花席五張,獺皮二十張,靑黍皮三十張,黃毛筆一百柄,油煤墨五十錠段,逢授於上通事譯官,使之還納該曹之地是白乎旀,皇帝於八月二十八日,自熱河起程,九月初三日到密雲縣,仍向遵化州謁東陵,又詣易州謁西陵,二十二日當爲還京是如爲白乎旀,禮部以使臣等接駕密雲縣之意,按例奏文,知道旨下,故臣等與書狀官臣趙鼎鎭·三通事·六從官,二十九日起程,九月初一日到密雲縣,留一日,初三日巳時量,皇帝駕到,臣等跪接於行宮數里許路上是白遣,初五日歸到北京是白乎旀,今十五日,臣等詣午門前領賞後,受回咨六度,十六日詣禮部行下馬宴,回到館所,又行上馬禮,十七日離發爲白乎旀,回咨及領賞文書旨下,已過十餘日,而禮部謂有事,故不卽頒賞,故使任譯屢請,而禮部終不許施,任譯輩亦不善周旋,以致許久稽滯,今始登程,不勝惶悶爲白乎旀,我國人李再晟等男九名女三口,漂到琉球國,轉送閩縣是如,自禮部成給咨文是白乎矣,不言某處居住是白乎旀,咨文段臣等受去,而爲先謄送備邊司是白遣,再晟等來期,當於十月間,到北京是如爲白乎旀,平安道大同驛金德興馬,洪忠道利仁驛孫白世馬,慶尙道自如驛李二先,全羅道獒樹驛崔卜萬,中路或留館時致斃是白乎旀,別單一度,亦爲修上爲白遣,臣明源軍官周命新,臣元始軍官李瑞龜,譯官尹甲宗,授狀啓先爲出送緣由,馳啓爲白臥乎事。
庚子九月十七日巳時,上御寶慶堂。同副承旨入侍時,同副承旨金宇鎭,假注書曺喜有,編修官文采五,記事官李集斗,以次進伏訖。上命書傳敎曰,旣與創犯有間,首實者,反先被譴,亦非綜核之政,前御營大將李柱國,給牒敍用,仍任前職。出傳敎宇鎭曰,御營大將李柱國仍任事,命下矣。卽爲牌招,傳授命召,何如?上曰,依爲之。出擧條仍命退,諸臣以次退出。
庚子九月十七日初更三點,上御寶慶堂。坐直承旨入侍時,同副承旨金宇鎭,假注書曺喜有,編修官文采五,記事官李集斗,以次進伏訖。上曰,臺諫隨牌來者,幾人?注書知入,賤臣喜有承命出來,還入奏曰,正言李義存,先爲來待矣。上曰,臺諫牌去來,連爲催促。命退,諸臣以次退出。
上在昌德宮。停常參·經筵。
沈念祖,以禁衛營將官來言言啓曰,今日本營軍兵,日次私習云矣,敢啓。答曰,知道。
又以御營廳將官來言啓曰,今日本廳軍兵,日次私習云矣,敢啓。答曰,知道。
以奉敎徐龍輔牌不進罷職傳旨,傳于徐有防曰,無端違牌,事體寒心,此傳旨勿施,史官之不備,莫若近日,卽令申飭入直。
傳于徐有防曰,東萊水使已就囚,而府使則初八日交龜,尙不就囚,此亦放恣之一端,發遣府羅將,今日內拿囚之意,嚴飭該府。
傳于徐有防曰,近來凡有命令,寥寥爲事,若此則傳敎分付,一司謁足矣,何必六房爲哉?政院承旨,一竝推考,該房承旨遞差。
傳于朴祐源曰,禮房承旨入侍。
以大司諫李崇祜,獻納安廷玹,正言姜,掌令柳雲羽,持平呂萬永牌不進罷職傳旨,傳于金宇鎭曰,只推,待明朝更爲牌招。
以正言姜牌不進罷職傳旨,傳于金宇鎭曰,只推。
以承旨有闕政事,取稟。傳于金宇鎭曰,當日爲之。
有政。吏批,判書李福源受由,參判徐浩修式暇,參議鄭志儉進,行都承旨李進。吏批啓曰,判書李福源受由,參判徐浩修式暇,小臣獨政未安,何以爲之?敢稟。傳曰,只出緊任,以徐有防爲承旨。
兵批,判書李衍祥病,參判未差,參議朴師崙入直進,參知申大升病,左副承旨沈念祖進。副司直鄭昌聖·吳大益·尹尙東。
傳于金宇鎭曰,新除授承旨,牌招察任。
傳于徐有防曰,左承旨入侍。
吏曹口傳政事,以金夏材爲兵曹參判。
徐有防,以弘文館言啓曰,新除授校理李顯永,時在京畿陽川地,經筵入番事緊,請斯速乘馹上來事,下諭。傳曰,依啓。
金宇鎭,因實錄廳郞廳,以總裁官意啓曰,本廳堂上蔡濟恭,飭敎特召之下,連日不爲仕進,校正之役,稽滯可悶,令政院更爲牌招察任,纂修郞廳安廷玹,移拜臺職,依例本職許遞,使之專意史役,謄錄郞廳金熙采,父病猝劇,勢難察任,今姑減下,其代,權知承文院副正字吳泰賢差下,何如?傳曰,允。
吏曹,實錄記事官吳泰賢。
金宇鎭,以備邊司言啓曰,全羅兵使李長燁,在任卒逝矣。返柩時,依法典擔軍題給之意,分付所經各道,何如?傳曰,允。
徐有防,因內醫院官員,以都提調·提調·副提調意啓曰,年例燕貿唐藥材,依戊戌年減數,別單書入之意,敢啓。答曰,知道。
金宇鎭,以訓鍊都監言啓曰,本局哨官邊聖輔,身病猝重,勢難察任,改差,何如?傳曰,允。
又以守禦廳言啓曰,本廳親牙兵千摠李潤慶,中司把摠金魯直,俱以身病猝重,勢難察任,今姑改差,何如?傳曰,允。
徐有防,因奉常寺官員,以都提調·提調意啓曰,東籍親耕田所種,皮唐黍皮粘粟稻豆太五種,今九月念間,當爲成熟之意,敢啓。答曰,攝刋。
掌令柳雲羽,持平呂萬永,獻納安廷玹,正言李義存,修撰林濟遠啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,夬正王法。請削黜罪人洪樂純,爲先中途付處。措辭見上答曰,不允。掌令〈柳〉雲羽,持平呂萬永,獻納安廷玹,正言李義存啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典,請令王府一依古典,趾賊等凶種之年未滿者,待其稍長卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答曰,不允。第六件七件事,亟停勿煩。持平呂萬榮啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,夬正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削板罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,夬施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請還寢罪人柱翼安置之命,亟令王府,設鞫得情,夬正王法。措辭見上答曰,不允。第六件七件事,亟停勿煩。正言李義存啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,夬正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,夬正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,夬正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,夬正王法。請減死罪人弼海,亟寢酌處之命,仍令王府,設鞫得情,夬正王法。請遠寢罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請薦棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請逆賊尙魯,亟施孥戮之典。請還寢罪人柱翼安置之命,仍令王府,設鞫得情,夬正王法。措辭見上答曰,不允。第九件事,亟停勿煩。
大司諫李崇祜疏曰,伏以,臣之分寸錙銖,固是淵鑑之所曾燭其愚拙譾劣,無適可宜,而至若言議風采,尤是僬僥之走耳。是以前後臺地,未嘗以言官自居,輒皆逡巡退避,況今志氣日消,記識日耗,化理淸明,言責益重者乎?左右思量,承膺無望,恩隆只推,罪犯荐違。伏乞聖明,亟降威罰,俾私分安而朝綱肅,不勝幸甚。臣雖身不得進,其言之不可已者,則有不容終泯,輒此附陳,惟聖明垂察焉。臣昨奉除旨,卽閱院中啓草合啓及院啓,凡二十八條,大皆逆魁,小亦逆黨,而久者爲四五年,近亦殆至一年,夫逆者,天地之所不容一日假貸,而臣民之所不可一日共戴者也。鄭妻之危逼聖躬,龜柱之三極罪,國榮之沮遏宗祊大計,雖在婦孺,莫不知之,國人大夫皆曰逆,殿下亦未嘗不以爲逆,而終靳一允字,積月積歲,中外解體,轉至於下之所以聲討者,未免不誠,上之所以賜批者,有若循例,殿下閱覽千古,何嘗有如此之國,如此之刑政乎?三凶之千罪萬惡,已悉於前後疏啓,臣不必疊床,而況其以若地處,被若恩遇,而作千古所無之逆,登八方共憤之口,則使渠有一分人心,顧何敢息食自在於覆載間,而今乃一年二年,假氣遊魂,必欲圖生者,其心所在,路人可知,臣以爲卽此一節,亦可見其無所不爲。噫,尤痛矣。至於國榮,則身無管束,跡尤詭祕,內外之憂畏日甚,臺閣之爭論日登,而殿下猶且一例不省,殿下縱不自愛,古人所謂其如宗廟太后何者,豈非惕然深警處乎?至於柱翼事,臣尤有不敢曉者,逆節旣露於附記,凶肚盡輸於三供,則殆與已承款諸賊無異,而殿下又何惜,而不正其罪也。已露已輸,而猶不正其罪,則日後亂逆之繼起,殿下亦何以禁之耶?伏願殿下,淵然深思,廓揮乾斷,先正三凶之罪,繼允諸賊之啓,以絶亂本,以靖世道焉。噫,大明中天,魑魅莫逃,而只緣諸逆之迄未就誅,輿請之尙未得允,義理反或不明,隄防轉至不嚴,試以近日事言之,金鍾秀之春間樹立,卓然可觀,繼明義錄之後,而復闡義理之正者,卽此人也,況是自來士流,素有聲望,凡爲國邊之人者,宜其扶植容護,不欲傷毁,而前忽有兪彦脩之論斥,今又有趙鎭衡之構捏,彦脩之疏,猶可諉之官師之規,鎭衡之疏,果何意哉?原疏不下,未見全本,而槪其勒成題目,顯加齮齕,排擯斥逐,使不得安於朝者,灼如觀火。噫,彼鎭衡,特一耄昏,無足爲者,而換面迭出,爻象不佳,必欲擊去此人,使義理由是而漫漶,隄防由是而隳壞,若此不已,則將如橫流之不可遏,頹波之不可止,其爲世道之憂,豈不凜然心寒哉?嗚呼,當此亂逆層生,變怪百出,國是未固,人心靡定之日,苟不明目張膽,察影見形,以爲防微杜漸之圖,則後日之慮,有不可勝言,臣謂前獻納趙鎭衡,亟施刋改之典,斷不可已也,臣無任屛營祈懇之至。答曰,省疏具悉。所陳豈容多言,末端事,奚但目下爻象之不佳?所可憂者,橫流頹波之莫可沮遏,而將至於顚倒義理,壞決隄防之歸,爾言及是,時及此事,可謂不負冑筵所知也。所請依施,爾其勿辭,從速察職。知事金鍾秀疏曰,伏以臣嚮彼臺論,封章引罪,聖批優渥,惶感靡措,繼聞獻納趙鎭衡之疏又出,而拈臣疏中句語,聲罪無餘地,臣於是懍然體粟,正爾蹙伏待勘,卽伏見承政院所下傳敎,以史局事重,趣臣一兩日內上來,十行恩言,字字惻怛,所以奬詡而慰撫之者,萬萬非負罪賤臣,所敢承當,而至於照燭之明,開釋之勤雖令臣自爲之辭,蔑以加此,臣奉讀未半,自不覺血淚之被面也。噫,面謾二字,此爲何等題目,而謂可以容易加人耶?處鄕曲寡聞見,卽臣初辭銓職時疏語,而其後辭章,又輒引此,作爲不堪居銓之一大端,今番迷錯,亦坐於此,承前襲用,殆同套語,則執此成案,誠非臣意慮之所敢到,而苟使臣平日言行,小見信於同朝,則人之疑臣,胡至此極?臣方反躬自省,無面可顯,尙可與切切然辨理,以重貽朝廷羞也哉?抑臣之中心慙痛者則有之,如臣無似,厚蒙我聖上不世之恩造,驟躐寘升,致位崇顯,過福之災,理所必至,早晩顚沛,臣亦自知,每欲避遠權要,冀幸保全終始,前後鳴號而不知止者,臣非敢爲臣身地也。誠恐一朝陷於大戾,仰累則哲之明也。斷斷此心,可質神天,而只爲明時未忍便訣,聖意不敢全孤,徊徨前却於去留進退之間,其跡艱矣,其情戚矣,而竟不得免焉。嗚呼,當去不去,被人蹴踏然後去,以上辱知遇,下喪身名,臣之罪,於是乎萬死而有餘矣。噫,聖明在上,如日中天,雖有外至之紛紛,臣豈敢有一毫顧慮之意,而獨無奈臣之窮命,坐致煩言,拂拭薰沐,雖勤聖念,譬如中箭之鳥,不可以復翶翔矣。趣敎之下,轉動無路,辜恩負德,伏地鳴泣,玆敢冒入文字,附申縣道。伏乞聖明,察臣僇辱之蹤,不容復廁搢紳,先解臣本兼職任,仍命選曹,永刊臣名於朝籍,使臣得以畢命丘壑,歌咏聖澤焉。顧今聖節方屆,天休玆至,而臣以陪筵舊蹤,獨滯田間,只遙獻如岡如陵之祝而已。重覲耿光,此生已矣,北望五雲,神魂飛越,臣無任瞻天望聖,血泣祈懇之至。答曰,省疏具悉。市虎成於三傳,況際薄俗不靖耶?然予戒正在是,卿其勿辭,上來行公。
庚子九月十八日,兼春秋張顯慶。刑曹啓目,罪人姜廷煒,依判付更推嚴訊之下,一向抵賴,朴召史段,潛奸情節,終不直招,竝加刑得情,何如?啓。傳曰,各人之招除良,揆以事情,富梅致死,由於安宗玄,宗玄肆惡,由於朴召史,不有朴召史潛奸之跡,必無宗玄犯手之擧是乃,定其元犯,則誠如卿等之見,歸之宗玄之外,似無他道,而當初朴召史,招以言詰,富梅若有參涉於毆打樣納供者,渠則雖因宗玄之敎誘,而有此誣招是如爲有乃,好生惡死,智愚之所共得,設使朴召史,甘聽宗玄都無事之說,欲解宗玄爲元犯之科,隱情所在,有此替當是良置,但觀外面,此亦豈非可疑之一端乎?朝家之意,則以爲此獄事猶不十分明白乙仍于,前此判付之持難於完決者此也是置,且以審克之義言之,求生必死,在所當念是在如中,況旀原其情實情,固出於無情,而實亦未必非,因無實爲有實之事是如乎?或可傅之罪疑之科,不至有失刑之歎是隱喩,議處爲良如敎。
刑曹,罪人朴聖樑加刑啓目。傳曰,更加各別嚴刑,期於得情爲良如敎。
刑曹,罪人金龍大加刑啓目。傳曰,更加各別嚴刑,期於得情爲良如敎。
刑曹,罪人朴世根加刑啓目。傳曰,更加各別嚴刑,期於得情爲良如敎。
刑曹,罪人吳彦邦加刑啓目。傳曰,起疑盤問,實出欽恤之意,而渠供發明,毫無釋疑之語,到今日次同推,期於輸情,萬萬無疑,依回啓施行爲良如敎。
刑曹,罪人金奉鎭加刑啓目。傳曰,更加各別嚴刑,期於得情爲良如敎。
刑曹,罪人白占卜加刑啓目。傳曰,更加各別嚴刑,期於得情爲良如敎。
刑曹,罪人李光點加刑啓目。傳曰,更加各別嚴刑,期於得情爲良如敎。
刑曹,罪人崔廷喆加刑啓目。傳曰,更加各別嚴刑,期於得情爲良如敎。
刑曹,罪人印殷復加刑啓目。傳曰,更加各別嚴刑,期於得情爲良如敎。
刑曹,罪人朴加刑啓目。傳曰,更加各別嚴刑,期於得情爲良如敎。
刑曹,罪人金龍河加刑啓目。傳曰,更加各別嚴刑,期於得情爲良如敎。
刑曹,罪人張漢福加刑啓目。傳曰,更加各別嚴刑,期於得情爲良如敎。
刑曹,罪人金廷周加刑啓目。傳曰,更加各別嚴刑,期於得情爲良如敎。
刑曹,罪人安七金加刑啓目。傳曰,更加各別嚴刑,期於得情爲良如敎。
上在昌德宮。停常參·經筵。
夜五更,月暈。
朴祐源啓曰,明日視事,取稟。傳曰,允。
金宇鎭,以都摠府言啓曰,今日入直內三廳武兼禁軍及軍兵等,中日習射,請出標信。傳曰,停。
金宇鎭,以禁衛營將官來言言啓曰,今日本營軍兵,日次私習云矣,敢啓。答曰,知道。
又以御營廳將官來言言啓曰,今日本廳軍兵,日次私習云矣,敢啓。答曰,知道。
傳于沈念祖曰,同副承旨入侍。
以右議政掃墳呈辭,傳于李曰,給由馬,澆奠床備給。
以禁衛大將李敬懋,方在待罪,不得行操單子,傳于金宇鎭曰,惶恐者何事,待罪者何意?問啓,亦有勿待罪下批之例乎?彼固不足說,職是將任,體貌不輕,一事二事容忍者此也,以此分付。
傳于金宇鎭曰,禮房承旨入侍。
以禁衛營明日習陣單子,傳于金宇鎭曰,不知頉稟,反以爲罪之,故朝有下敎,而禁營之軍,于何有辜?以大將之故,不可息肩乎?明日日次習陣停,旣稱待罪,所謂大將者,在朝房乎,在私次乎?發牌從事官問奏。
傳于金宇鎭曰,禁衛營從事官汰去後,令該府拿處。
傳于李益烍曰,當該注書禁推。
傳于李益烍曰,坐直承旨入侍。
以假注書曺喜有禁推傳旨,傳于李益烍曰,遐方文臣,初入堂后,無怪其生疎,今番則分揀,後勿如是之意,各別申飭。
李益烍啓曰,明日次對,兩司長官,當爲進參,大司憲李命植,大司諫李崇祜,竝待開門牌招,何如?傳曰,允。
李益烍,以戶曹言啓曰,時御所各處墻壁垣宇,依定式,發遣本曹正郞徐琢修,與兵曹參議朴師崙,佐郞沈商賢,東所衛將郭禎厚,西所衛將洪雨輔,南所衛將閔永喆,北所衛將姜游,眼同看審後,有頉各處,別單書入分付紫門監,使之着實修改,亦令本曹郞廳,監董擧行之意,敢啓。傳曰,執頉處,不過滲漏與剝落處,而前季朔修補未幾之後,如是夥然,極可怪也。此後前季朔修改處,復或執頉於後季朔,則其不能堅實修改,可以知之,監董本曹郞官,紫門監官拿處事定式。
沈有鎭,以義禁府言啓曰,時囚罪人元重擧,口招公事判付內,依同罪他囚,勘放後草記事,命下矣。元重擧依同罪他囚,以製書有違公罪,杖一百收贖,放送之意,敢啓。答曰,知道。如有公議,各減一等。
兵曹口傳政事,副司果單安廷玹。
掌令柳雲羽,持平呂萬永,正言姜·李義存,修撰林濟遠啓曰,請喬桐府黜置罪人鄭致達妻,夬正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,夬正王法。請削黜罪人洪樂純,爲先中途付處。措辭見上答曰,不允。掌令柳雲羽,持平呂萬永,正言姜·李義存啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答曰,不允。第六件七件事,亟停勿煩。持平呂萬永啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削板罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,夬施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請還寢罪人柱翼安置之命,亟令王府,設鞫得情,快正王法。措辭見上答曰,不允。第六件七件事,亟停勿煩。正言李義存啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,夬正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,夬正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,夬正王法。請減死罪人弼海,亟寢酌處之命,仍令王府,設鞫得情,夬正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請薦棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請逆賊尙魯,亟施孥戮之典。請還寢罪人柱翼安置之命,仍令王府,設鞫得情,快正王法。措辭見上答曰,不允。第九件事,亟停勿煩。
庚子九月十九日,兼春秋張顯慶。義禁府啓目,禁衛營從事官李兢淵·鄭駿采,因傳敎拿處,李兢淵段,發牌之命,初不來傳,故未及待令是如爲旀,鄭駿采段,以南倉穀反閱事,在於倉所,聞命馳進,未及闕下是如,嚴問之下,泛稱遲晩,所當請刑是乎矣,依先朝受敎,議處何如?啓。傳曰,諸凡聽傳敎,武從事擧行,聞是營規,李兢淵乙良勿汰,分揀放送爲旀,餉倉反閱,自有許多當爲之日,豈必於營門有事,傳敎頻下之際,汲汲爲之乎?亦或爲李敬懋地,故爲逗遛,欲緩査問之頃而然乎?以此以彼,不可白放,議處以聞爲良如敎。
義禁府啓目,軍資監前主簿元重擧,陵幸時衣籠馬責出事,令該府嚴問口招矣。傳旨內辭緣,泛稱遲晩,刑推得情,何如?啓。傳曰,依同罪他囚勘放後,草記爲良如敎。
司僕寺啓目,觀此濟州牧使金永綏狀啓,其所査實,終不別白,馬摠之增減,則歸之於冬日之寒暖,馬品之孱劣,則諉之於駑駘之蕃盛,冬日寒暖,古今無異,則何獨於近年之內,報摠漸縮?馬品之駑駿,種落自別,則豈可以駑駘之故,良産漸少乎?此實由於牧養之政不善檢飭,封進之際,不謹抄擇,又或有換易私馬,許多奸僞之弊,濟州牧使金永綬,爲先推考,更觀明年貢馬,以爲從重嚴處之地何如?啓。傳曰,依允。
刑曹啓目,安宗玄之爲元犯,不在於姜廷煒·朴召史之隱情有無,不問宗玄,則究竟無期,安宗玄各別嚴刑,期於輸情,姜廷煒·朴召史段置,一體加刑取服何如?啓。傳曰,議讞如此,有難容易屈法,安宗玄依回啓加刑得情爲乎矣。朴召史段,當初納招中云然之說,果出於欲緩宗玄之死,仍使獄案,至於戲殺之計是隱喩,萬有一有甚麽犯手之端而然是隱喩,此亦不可不明覈得情處更良,嚴刑取服,而如使宗玄,平日眞有潛奸之擧,則朴女卽宗玄之妾,以妾而爲夫替當,亦何傷乎?然則再招以後變辭,雖謂之無狀,可也。大抵,宗玄之打殺渠妻富梅,在朴女誠有由我之嘆焉,朝家之起疑於言外之意者此也。將此意發問目爲旀,姜廷煒段置,一體加刑取招爲良如敎。
禁衛營單子,今九月二十日,習陣日次,而大將臣李敬懋,方在待罪中,不得行操事。傳曰,惶恐何事,待罪何意?問啓,亦有勿待罪下批之例乎?彼固不足說,職是將任,體貌不輕,一事二事容忍者此也,以此分付。
禁衛營單子,今九月二十九日,習陣日次乙仍于,露梁沙汀,聚軍操鍊爲白去乎?外營各處入直將官軍兵等,依例除標信出用爲白乎旀,銅龍門·西營兩處入直將官軍兵段,依定式不得出用事。傳曰,不知頉稟。反以爲罪之故,朝有下敎,而禁營之軍,于何有辜?以大將之故,不得息肩乎?明日日次習陣停,旣稱待罪,所謂大將者,在朝房乎,在私次乎?發牌從事官問啓。
庚子九月十九日申時,上御寶慶堂。禮房承旨入侍時,左承旨徐有防,假注書曺喜有,記事官徐龍輔·李集斗,以次進伏訖。上曰,禁府公事,注書出外持入。賤臣承命還入,上曰,右承旨入侍。賤臣承命出來,右承旨朴祐源偕入進伏,上命祐源,讀禁府啓目判付,書訖。仍命退,諸臣以次退出。
上在昌德宮。停常參·經筵。
自午時至酉時,灑雨下雨,測雨器水深三分。
金宇鎭啓曰,明日常參·經筵,取稟。傳曰,停。
傳于李曰,左承旨入侍。
傳于金宇鎭曰,大臣·備局堂上引見。
吏曹參判前望單子入之,鄭民始落點。
傳于李曰,吏曹參判,更爲牌招。
以御營廳習陣單子,傳于金宇鎭曰,停。
李,以吏曹言啓曰,新除授西原縣監沈公猷呈狀內,矣身老母,年迫七旬,素抱奇疾,居常沈綿,近因霜寒,重患毒感,食飮全廢,氣息凜綴,以此情理,時月之內,萬無離捨遠赴之望云,親病旣如是沈重,則勢難强令赴任,依例罷黜,何如?傳曰,允。
有政。吏批,判書李福源牌不進,參判鄭民始進,參議鄭志儉進,都承旨李進。尹承烈爲大司諫,鄭彦郁爲獻納,尹尙東爲校理,李崇祜爲戶曹參判,鄭一祥爲同義禁,茂林君塘爲冬至兼謝恩使,尹長烈爲書狀官,金峙默爲司僕正,高益擎爲司成,金履安爲西原縣監,趙台鉉爲三登縣令,前大司諫李崇祜,今加嘉善,加資事承傳,冬至兼謝恩副使單李崇祜,兼春秋單洪光一。
兵批,判書李衍祥慕華館軍兵賞試射坐起進,參判金夏材病,參議朴師崙病,參知申大升入直進,承旨金宇鎭進。副司直徐浩修·李崇祜,管城將單李得濟。
傳于李曰,右承旨入侍。
傳于沈念祖曰,坐直承旨與吏曹參判入侍。
金宇鎭,以弘文館言啓曰,本館上番,連日闕直,事甚未安,今日政新除授玉堂,待下批仍卽牌招入直,何如?傳曰,允。
徐有防,以弘文館言啓曰,本館上番闕直,事甚未安,副校理李兢淵,卽爲牌招入直,何如?傳曰,允。
金宇鎭,以都摠府言啓曰,副摠管蔡弘履,以文臣堂下朔試射試官,訓鍊院晝仕出去之意,敢啓。傳曰,知道。
金宇鎭,以兵曹言啓曰,忠壯衛將金敬身在外,過限未上來,依例改差,何如?傳曰,允。
沈念祖,以義禁府言啓曰,時囚罪人元重擧,以制書有違公罪,杖一百收贖放送事,草記批旨內,如有功議,各減一等事,啓下矣。元重擧十代祖孝然,佐翼功臣東陽尉異姓四寸云,功議各減一等,杖八十收贖,放送之意,敢啓。傳曰,知道。
沈念祖,以義禁府言啓曰,三登縣令李宅源,嚴問口招事,傳旨啓下矣。李宅源時在任所云,依例發遣府羅將,拿來,何如?傳曰,近來被囚之人,任意逗遛,此亦紀綱所在,輕囚雖與重囚有異,一任其遲滯,斷無是理,此後申飭,至於此囚,久置此邑,必將以駕前上言之事,逞憤如營訴時,斯速起送事,先爲分付道臣,所到處執捉以來。
金宇鎭啓曰,入啓文字,何等體重,而今日次對擧條,旣多異筆,又甚麤率,事極駭然,當該注書,從重推考,何如?傳曰,允。
庚子九月二十日,兼春秋張顯慶。義禁府,鄭駿采議處啓目。傳曰,依允。
庚子九月二十日辰時,上御宣政殿。大臣·備局堂上引見入侍時,領議政金尙喆,左議政徐命善,右議政李徽之,戶曹判書金華鎭,開城留守鄭好仁,禮曹判書徐有慶,刑曹判書李性源,行副司直李柱國·李敬懋·徐有寧,禮曹參判鄭一祥,戶曹參判鄭民始,大司諫李崇祜,掌令柳雲羽,持平呂萬永,正言李義存,修撰林濟遠,同副承旨金宇鎭,假注書曺喜有,事變假注書崔守忱,記事官徐龍輔·李集斗,以次進伏訖。上曰,今日賓對,禁將旣書進字,不爲入侍,何也?尙喆曰,聞昨日嚴敎之後,分義惶悚,雖不敢懸病,亦不敢晏然入侍,方待闕外云矣。上曰,以問啓批答之不下然乎?尙喆曰,然矣。上曰,問啓批答,以知道頒布,俾開入侍之路。尙喆等進前曰,日間聖體,若何?上曰,一樣矣。尙喆曰,王大妃殿症候,若何?上曰,一樣矣。尙喆曰,惠慶宮氣候,若何?上曰,一樣矣。上曰,近來禁將事,誠駭然矣。姑觀今日處義,若復如前,則予欲處分,而雖以向日筵中事言之,踞床小避之說,苟有嚴畏之心,豈敢肆然仰奏乎?固已萬萬可駭,而再昨習陣之無端懸頉,抑何意思?旣稱待罪,偃臥私次,又何道理?武將之驕慢何限,而至於此將臣,則無一可取,兜攬至此,不思小心之義,徒售慢蹇之習,揆以事體,極爲駭然。尙喆曰,果然矣。上曰,禁將如入闕,卽爲入侍。守忱承命偕入,上曰,禁將旣已入侍,予不欲索言,而入侍罷後,大臣以俄者筵敎,詳細誨諭,可也。尙喆曰,聖節不遠,臣民慶忭,曷有其極,而第念聖節稱賀,國朝已行之例也,而臨御以來,一未行焉。此雖出於撝謙之聖德,臣等抑鬱,當如何哉?今年則勉循群情,特擧賀儀,不勝顒望。命善曰,聖節稱賀,卽列朝已行之例,而臨御以來,一未行焉,群情豈不抑鬱乎?徽之曰,聖意雖出於撝謙群情擧切於顒望,今年則勉循行禮幸甚。上曰,予豈飾讓而然哉?卿等須勿更請也。命善曰,臣以司僕事,有不敢晏然者,敢此仰達矣。本寺公事,皆由於都提調,而臣不能致察,有此犯禁之擧,誠萬萬惶悚矣。上曰,過矣。安用辭爲?尙喆曰,此平安監司鄭尙淳狀啓也。枚擧价川郡守趙應鉉牒呈,以爲今月初二日本郡民家,偶然失火,延燒爲七十四戶,人物一名爛死,從前失火民人等處,有會付耗穀題給之例,考例施行事,請令廟堂稟旨,分付矣。失火民人等處,題給耗穀,係是應行之例,依狀請擧行之意,分付,何如?上曰,依爲之。出擧條尙喆曰,此平安監司鄭尙淳災實分等狀啓也。義州等八邑,置之之次,平壤等三十四邑,置之稍實,仍以爲推奴徵債,限明秋防塞事,請令廟堂稟旨分付矣。分等依請施行,推奴徵債,雖當豐歲,在所當禁,以此分付,何如?上曰,依爲之。出擧條尙喆曰,灣尹狀啓,旣已來到矣。今年節行,當爲謝恩使,而欲待先來變通,則拜表今旣擇日,行事必益狼狽,冬至使竝許遞,以謝恩使差出之意,分付該曹,何如?上曰,依爲之。出擧條上命書傳敎曰,銓曹事可悶,長銓受由,亞銓在史局,不可無變通之道,吏曹參判徐浩修許遞,前望單子入之,鄭民始落點。宇鎭曰,新除授吏曹參判,待下批牌招察任,何如?上曰,依爲之。出擧條政官牌招開政事。出榻敎冬至使,以兼謝恩使差出事。榻前定奪尙喆曰,冬至副使李崇祜,年紀已多,登科亦久,沈屈誠可惜矣。旣帶使名,今若陞其資而仍其任,則事甚便當,敢此仰達矣。上曰,依爲之。出擧條上曰,冬至副使李崇祜,加資仍差。出榻敎尙喆曰,以銓曹事之可悶,方有亞堂變通之敎矣。判書李福源,旣已行公,而猶多引病之時,天官長席,便屬羈縻之地,論以國體,豈不未安?未蒙體諒之前,不可一任其許久引入,從重推考,申飭察任,何如?上曰,依爲之。出擧條上命書傳敎曰,今番謝恩使,宗親中備擬。上曰,時囚罪人申應周·李文源放送。出榻敎上曰,申應周·李文源事,卿等以爲如何耶?尙喆等曰,本事則可謂胥失,而臣等未及見其供辭,姑未詳知其委折矣。上命宇鎭,讀申應周供辭訖,命善曰,以本事言之,應周固多所失,而外官自有等威,應周雖武弁,上官也,文源雖文臣,卽下官也。以下官而凌踏上官,大欠敬謹之道,臣則以爲文源之失爲大矣。尙喆曰,外官等威之說,果如左相所奏,文源之失較大,而應周亦不可謂無所失矣。究其事端,爭自微細,而互相層激,致此葛藤,俱不過年少氣銳之致,曾見應周爲人,可合收用,至於文源,則爲人頗多可尙,且聞萊府消息,則亦爲善治云,豈可以此終棄乎?略加推銳,俾得玉成,則實爲好矣。上曰,卿言甚好矣。仍命書傳敎曰,事則瑣屑,罪有輕重,而不必多費辭敎,前水使申應周罷職,前府使李文源削職。尙喆曰,重臣金鍾秀之今番所遭,眞一橫逆,特旨開釋,屢勤敦勉,其何敢一向撕捱?不但史局事體之至重,雖以惠廳事言之,主管無人,事多抛廢,從重推考,各別申飭,使之卽爲上來,何如?上曰,依爲之。出擧條尙喆曰,實錄堂上蔡濟恭,向來諫臣之言,不過出於責備之意,旣已感激恩敎,承命史局,其後地部金吾事,亦已蒙聖敎之慰釋矣。前後去就,宜無異同,而尙今撕捱,誠極未安,從重推考,使卽行公,何如?上曰,依爲之。出擧條實錄堂上金鍾秀,從重推考,催促上來,蔡濟恭一體推考,申飭行公事。榻前定奪尙喆曰,今日次對,無故備堂,無不入參,而判尹兪彦鎬,以臣向來請罷事,謂之難安,懸頉不進,事體誠極未安,推考,牌招察任,何如?上曰,事極寒心,爲先從重推考,牌招,使之進參,可也。出擧條尙喆曰,北關監市,前期不遠,而北評事黃昇源,以其向遭臺評,謂有情勢,尙未出肅,義係往役,不當若此,事體不可無飭,拿處,何如?上曰,依爲之。出擧條命善曰,首相旣請重臣金鍾秀申飭上來,臣亦因此言端,有可仰達者矣,趙鎭衡之論金鍾秀,豈專爲排軋鍾秀而出哉?若媢嫉其人,猜忌其位,則今春以前,豈無可論之時,而忽於近日,左右迭起,必欲擊去而後已者,其心不難知也。蓋自重臣一箚之後,一種失藪之徒,每有逞憾之意,旁伺密布,相機闖發之計,厥惟久矣。方今朝廷之上,無他論議之岐貳,則只當以國邊向背,覘世道之隆替,而今日斥一國邊人,明日逐一國邊人,潛消暗鑠,終使國勢孤弱者,其爲國家之深憂遠慮,當復如何?諫長疏批中,橫流頹波之敎,聖鑑明燭無餘,臣實欽仰之不暇,而鎭衡何足言?或有繼此而復售者,必須痛加嚴斥,使人人知義理之不可泯,隄防之不可壞,然後庶幾國勢永固,世道底定,伏願深留聖意焉。上曰,卿之所奏,實不勝激仰,以此出擧條,謄示朝紙,一以爲正趣向之道,一以示明好惡之意,可也。徽之曰,世道之無所底定,人心之莫可鎭安,誠如左相所奏,益加猛省焉,千萬幸甚。尙喆曰,左右相旣盡奏矣,而聖上之處分如此,今日國事與世道之鎭定,可謂至矣盡矣,以柱翼事言之,當其事迹未露之前,何能預知柱翼之如此也?聖上寬仁之政,實所欽歎,伏願益加審察焉。上曰,領相之言誠好矣。以地處言之,則柱翼之通淸,孰曰不可,爲銓任者,循例通擬,不是異事矣。尙喆曰,近日三司之以史局卽廳遞改,甚紛紜矣。如都廳郞廳,責任稍異,而其外諸郞廳之毋論緊漫,皆用此例,終涉未安,自本廳不可不定其界限而處之,敢此仰達矣。上曰,待校讎始役間,三司姑爲勿遞,可也。出擧條華鎭曰,各司之直關外邑,朝禁申嚴,固當奉行之不暇,而至於東萊·義州兩邑,以其邊上重地,凡係方物禮單之需,每多有時急擧行之事,故從前直關,良以此也。今若勿論緩急,必爲關由道臣而後擧行,則或不無愆期未及之慮,故敢此仰達矣。上曰,大臣之意,何如?尙喆曰,緩緩循例之關,自可關由於道臣,而如有萬分時急,不可一時遲滯者,則萊·灣擧行,有異他邑,似不可不闊狹,以此分付,何如?命善曰,萊·灣則備局亦嘗直關,若有時急擧行之事,則不可無變通之道矣。上曰,依爲之。出擧條有寧曰,北漢城堞與行宮倉廨軍器等修補之事,極其浩多,而本廳近無留儲繼給之物力,目下大南門樓,將至頹壓,修築一節,尤係緊重,而役費亦甚不小,經紀無望,誠爲罔措,本廳財力之艱乏,本自如此,自前或當城堞軍器修補等事役,則守·摠兩營,例有添餉米間年劃來者,故請得用之,甲午添餉米二千石,劃給本廳,而守禦廳近亦有二千石劃給之例矣。今亦以此區劃,似甚便當,下詢大臣,處之,何如?上曰,大臣之意,何如?尙喆曰,本廳事勢之如此,誠如摠使所達,而別般區劃,旣無他路,添餉米之請得本廳,南漢亦有已行之例,明年添餉條中,限折半劃給,俾補目下需用,何如?命善曰,摠廳物力,本自不敷,目下修補,又是巨役,劃給添餉之折半,使之收用,似甚便好矣。上曰,依爲之。出擧條上曰,臺臣進前。崇祜·雲羽·萬永·義存·濟遠等進伏,上曰,只擧其末。崇祜等啓曰,請喬桐府黜置罪人鄭致達妻,快正王法,以洩神人之憤。上曰,不允。請還寢遠竄罪人韓益謩,金吾草記勿施之命,仍施遠竄之典,上曰,不允。請放歸田里罪人金相福,亟令王府,拿鞫嚴問,快正王法。上曰,不允。請黑山島圍籬罪人龜柱,亟加嚴鞫,快正王法。上曰,不允。請削黜罪人洪樂純,爲先中途付處,上曰,不允。崇祜·雲羽·萬永·義存啓曰,請彦衡·養遂·獻遂,竝令王府,設鞫嚴問,上曰,不允。請還寢會遂絶島定配之命,仍令王府,設鞫得情。上曰,不允。請還寢李觀源定配之命,更令王府,設鞫得情。上曰,不允。請遲晩後物故罪人啓能,亟施孥籍之典。上曰,不允。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。上曰,不允。請物故罪人志恒之支屬應坐者,絶島散配。上曰,亟停勿煩。請洪國榮爲先亟施遠竄之典。上曰,亟停勿煩。雲羽·萬永啓曰,請大靜縣爲奴罪人金壽賢,依律處斷。上曰,不允。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。上曰,不允。請梁山郡定配罪人錫達,依律處斷。上曰,不允。請大靜縣定配罪人聖中,亟令王府,設鞫嚴問,期於得情,快正王法。上曰,不允。請削版罪人有臣·宗甲·義駿,竝令王府,設鞫嚴問,依律處斷。上曰,不允。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。上曰,亟停勿煩。請楸子島定配罪人趙嵎,亟寢酌處之命,仍令王府,設鞫得情,快正王法。上曰,亟停勿煩。請薪智島薦棘罪人瑩中,設鞫嚴問,快施當律。上曰,不允。請濟州牧定配罪人後樂,亟令王府,更加嚴鞫,期於得情。上曰,不允。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。上曰,不允。請楸子島安置罪人李普行,亟令王府,拿鞫嚴問。上曰,不允。請還寢罪人柱翼安置之命,亟令王府,設鞫得情,快正王法。上曰,不允。崇祜·義存啓曰,請大靜縣爲奴罪人金壽賢,更令王府,設鞫嚴問,依律處斷。上曰,不允。請爲奴罪人河翼龍·金重得,亟命王府,設鞫得情,快正王法。上曰,不允。請海南縣定配罪人李弘濟,亟令王府,設鞫嚴問。上曰,不允。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。上曰,不允。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。上曰,不允。請定配罪人具翼遠,亟寢酌處之命,仍令王府,嚴鞫得情,快施當律。上曰,不允。請減死安置罪人大燮,亟寢酌處之命,仍令王府,設鞫得情,快正王法。上曰,不允。請減死罪人弼海,亟寢酌處之命,仍令王府,設鞫得情,夬正王法。上曰,不允。請遠竄罪人安兼濟·李宅鎭,亟命玉府,竝加嚴鞫,期於得情,依律處斷。上曰,亟停勿煩。請恒·善支屬,亟命散配,日謙兄弟,竝投絶島,以嚴隄防。上曰,不允。請荐棘罪人瑩中,亟令王府,設鞫嚴問,快施當律。上曰,不允。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。上曰,不允。請濟州牧減死定配罪人範聖,依律處斷。上曰,不允。請減死定配罪人德秀,亟令王府,更加嚴鞫,夬正王法。上曰,不允。請逆賊尙魯,亟施孥戮之典。上曰,不允。請還寢罪人柱翼安置之命,仍令王府,設鞫得情,夬正王法。上曰,不允。措辭見上崇祜進前啓曰,臣略有所懷,敢此仰達矣。臣新從北路來,北路之弊,田政最悶,昔之膏腴,多成川藪,今之耕耘,率漏量籍,而舊案斷爛,踏驗無憑,故輒從前摠,虛實相蒙,不但大乖王政,民之呼冤,莫甚於此,若行査陳,則實結反漏,必也改量,然後方可有實效臣之待罪下邑略費經紀,而未及就手。大抵,此事,爲之絶難,而可爲之時尤少,且非一二月可了者,故守令輒皆退托今當少登,政當其時,而若無朝家嚴飭,則決無告成之期,宜令本道,諒其緩急,定其年數,若過其期,則該守令狀聞論罪,庶可無遷就之弊,請分付道臣,先審其可量邑,次第擧行。上曰,諫長之論量田事,何如?尙喆曰,諸道改量事,連有朝令申飭,察其緩急,從長設施,惟在道臣之量宜擧行,以此分付,何如?上曰,依啓。出擧條崇祜又啓曰,北路詳定,初未善成,邑各不同,間多淆濫,而海夫受價,最爲可矜,故各邑漁民,獨甚難支,臣曾以變通添價之意,面議道臣,道臣亦欲變通,而特以大同之未裕爲難。大抵,大同之未裕,由於詳定之多濫,或濫或冤,實非朝家均制之意,今若令道臣,更按詳定,略減其太濫者,添給其稱冤者,則可無偏枯之患,請下詢廟堂而處之。上曰,依啓。又啓曰,近來百弊,皆由於不守分,故登聞之猥雜,莫如近日,雖以今番行幸時上言言之,逋欠吏鄕之徒配,實爲寬典,而敢稱同罪先放,希覬疏釋者甚多,先放者,雖未知緣何,而逋吏之請放,實爲萬萬無嚴,該曹勿施之啓,雖已蒙允,而此等猥濫者,不可勿施而止,宜有嚴懲之道,請令道臣,今番逋欠吏鄕之上言者,一倂嚴刑懲礪。上曰,事屬旣往,後當嚴懲矣。又啓曰,享官之用賂圖免,誠極怪駭,前後飭敎,何等嚴截,而司圃署官員,猶復冒犯,事之可駭,莫此爲甚,該署官員,固有罪矣,而若無吏曹吏受賂許頉之事,則豈有該官冒禁圖免之擧乎?此雖由於曹吏從中弄奸,而不能檢飭之堂郞,亦難免其責,請伊時吏曹當該堂郞,推考警責,該吏從重科治,此後各別嚴飭,俾無如前作奸之弊。上曰,依啓。出擧條尙喆曰,大司諫李崇祜,旣受使命矣。拜表日字不遠,行事自多擧行,所帶臺職,必多相妨,敢此仰達矣。上曰,許遞,可也。出擧條仍命退,諸臣以次退出。
上在昌德宮。停常參·經筵。
金宇鎭啓曰,禁衛營·御營廳將官來言,今日本廳本營軍兵,日次私習云矣,敢啓。傳曰,知道。
傳于金宇鎭曰,右承旨入侍。
傳于徐有防曰,輪對官入侍。
傳于金宇鎭曰,左承旨入侍。
又傳于曰,時囚罪人鄭駿采,付過放送。
傳于朴祐源曰,坐直承旨入侍。
徐有防,以弘文館言啓曰,新除授校理尹尙東,時在京畿長湍地,經筵入番事緊,請斯速乘馹上來事,下諭。傳曰,依啓。
金宇鎭,以兵曹言啓曰,禁軍軍兵賞試射砲技藝入格之類,各其名下,依例懸註,禁軍騎芻沒技人,原單子中,一體懸註以入,而鐵箭三矢一百五十步入格人,別單書入之意,敢啓。傳曰,知道。
戶曹參判李崇祜疏曰,伏以臣猥從諸臣後,入參賓對,迺於晉接之際,伏承升秩之命,咫尺威顔,親聽玉音,臣驚惶震悸,五內失守,不知所以措躬也。繼伏奉除旨,以臣爲戶曹參判者,噫,命德之位,何等尊榮?名廁宰列,班亞卿月,上不可以濫授,下不可以冒受也明矣。劣如臣,何嘗彷彿於此,而今玆誤恩,奚爲而至哉?念臣不肖,猥嘗備數於宮僚之末者,十年所矣。涓埃莫裨,愧懼徒積,而只緣挾冊趨造,日月頗久,有時深夜跋燭,上下討論,恩諭鄭重,龍光被體,家人父子,殆不足以喩其愛,臣雖冥頑,亦具人心,其區區感戴之私,安得不銘在腸曲,寤寐靡解也哉?生逢千一之盛會,獲霑千一之盛渥,而未效塵剎之報答,徒忝內外之迭授,一味辜負,居常懍惕,日前短疏,方訟其草草,而聖批隆摯,至以不負冑筵所知爲敎。噫,此六字,雖在敵以下得之,必當感激忘死,況如臣疎愚,得於君父,奉讀以回,不覺失聲,今者恩資,又出常格,前席寵諭,復提舊物,若眞有絲毫之勞者,下之孤恩,久猶多悚,而上之垂念,去而益摯,臣是何人?叨承至此,始依日月之光,久被殊榮,終置簪履之舊,荐紆推遷,秋毫皆帝,有淚被面,縱無尺寸之能,以報萬一,又何敢冒膺踰分之職,以累則哲之明哉?方今聖節載屆,景命維新,在臣分義,固當竭蹶趨承,而徊徨踧踖,不得不披瀝肝血。伏乞聖明,察臣言之非出飾讓,念名器之不可輕授,亟命收還臣新授職秩,以重官方,以安賤分,不勝幸甚。答曰,省疏具悉。卿其勿辭行公。
副校理李兢淵疏曰,伏以臣,猥以庸陋,偏蒙寵渥,記注之瓜限未滿,而特敍六品之秩,郞署之履歷尙淺而卽畀百里之任,臣誠感激,圖報無地,日夕憂懼,如集于木,迺者瀛館除命,忽下夢想之外,乍遞復授,恩數便蕃,臣於是且驚且惶,尤不知措躬之所也。第念臣所叨之職,卽出入經幄,啓沃論思之任也。不可人人而冒居,何代不然,而矧今聖學高明,卓越千古,雖使經術文華燦然俱備者當之,猶不能裨補其萬一,臣嘗目覩於法筵,亦已屢矣,況臣少而失學,長又無聞,問學實工,本自蒙昧,尋摘小技,亦且抛棄,直是空疎蔑劣,無所可取之一賤品也。不稱是職,自知已明,臣何敢徒恃寵靈,冒沒承當乎?嗚呼,螻蟻微臣,幸逢聖明,前後受恩,如天罔極,頂踵毛髮,豈臣自有?惟當生死向前,不擇夷險,以效涓埃之報,是臣區區之願也。除旨之下,豈敢爲隨人例讓之計,而回顧職任,自量臣才,與其冒膺而貽累聖簡,寧宜違傲而罪止臣身,思之及此,去就一節,更無可論,且臣歸自下邑,未出解由,揆以法例,不可供職,召牌儼臨,趨承無路,敢陳短章,仰瀆崇聽。伏乞聖慈,俯垂鑑諒,特命有司,鐫削臣職,以存公格,以安私分,不勝大願,省疏具悉。爾其勿辭察職。
庚子九月二十一日辰時,上御誠正閣。右承旨入侍時,右承旨朴祐源,記事官鄭東浚·徐龍輔·李集斗,以次進伏訖。上命讀戶曹參判李崇祜上疏訖,命書批答,上曰,此宰臣,自在春坊,熟知其人矣。今始陞資,亦可謂晩矣。祐源曰,果是久次矣。上命讀公事,仍命書判付訖。命退,諸臣以次退出。
庚子九月二十一日巳時,上御寶慶堂。輪對官入侍時,同副承旨金宇鎭,記事官金載瓚·徐龍輔·李集斗,禁府都事申耆,敦寧參奉趙義存,儀賓都事朴仁榮,戶曹佐郞李㻋,禮曹佐郞趙時謙,以次進伏訖。上曰,輪臺官以次進前。耆進伏,上問職掌,耆曰,掌推鞫之事矣。上問所懷,耆曰,無可仰達者矣。命退,義存進伏,上曰,誰也?義存曰,故判書趙復陽之五世孫矣。上問職掌,義存曰,掌譜閣修築矣。上問所懷,義存曰,所懷則無矣。命退,仁榮進伏,上問職掌,仁榮曰,本府則無可言之所掌矣。上問所懷,仁榮曰,別無可陳之懷矣。命退,㻋進伏,上曰,曾經桂坊乎?㻋曰,然矣。上曰,不見已久,鬚髮盡白矣。予幼時,每見爾口,吃吃語訥狀,心竊訝之,累年之後,今復見爾,爾亦老矣,今年爲幾歲?㻋曰,五十七歲矣。上問職掌,㻋曰,掌歲幣料祿色矣。上問遺在,㻋曰,歲幣木十同三十二疋,布十同三十疋,大同木三十四同零矣。上問所懷,㻋曰,無可達者矣。命退,時謙進伏,上曰,落仕爲幾年?時謙曰,今爲十年,而纔叨見職矣。上問職掌,時謙曰,掌祀典矣。上問所懷,時謙曰,無矣。命退,諸臣以次出。
庚子九月二十一日酉時,上御誠正閣。右承旨入侍時,右承旨朴祐源,記事官金載瓚,編修官文采五,記事官徐龍輔,以次進伏訖。上曰,內局人蔘姑勿入之,待貢蔘捧納後,從徐入之,提調則使之退去事,分付。命書藥房問啓批答訖。命退,承史以次出。
庚子九月二十一日戌時,上御誠正閣。坐直承旨入侍時,左承旨徐有防,右承旨朴祐源,記事官金載瓚·徐龍輔·李集斗,以次進伏訖。命書傳敎曰,明日開門,勿爲差早。命書榻敎曰,副校理李兢淵,解由勿拘,牌招察任。又命書榻敎曰,藥房提調入侍。命退,承史以次出。
上在昌德宮。停常參·經筵。
夜三更,流星出虛星下,入西方天際,狀如拳,尾長三四尺許,色白。
金宇鎭,以都摠府言啓曰,今日入直內三廳武兼禁軍及軍兵等,當爲中日習射,而大殿誕日相値,不得爲之之意,敢啓。傳曰,知道。
傳于徐有防曰,諸承旨與閣臣入侍。
金宇鎭啓曰,御營廳·禁衛營將官來言,今日本廳·本營軍兵,日次私習云矣,敢啓。傳曰,停。
傳于金宇鎭曰,坐直承旨入侍。
庚子九月二十二日辰時,上御誠正閣。奎章閣堂上入侍時,提學兪彦鎬,直提學鄭民始·徐浩修,左承旨徐有防,右承旨朴祐源,記事官鄭東浚·徐龍輔·李集斗,以次進伏訖。上曰,諸承旨入侍。左副承旨沈念祖,右副承旨沈有鎭,同副承旨金宇鎭,以次進伏,上曰,今日適有小饌,故召卿等。仍命宣醞,宣醞訖。上謂彦鎬等曰,日前已諭於一直提學,而內閣事,誠可悶矣。旣創閣院,又置學士,而于今數年,迄無定制,雖謂之冗官之冗官,可也。卿等盍思定制度立規模之道乎?彦鎬等曰,設置之本意,旣重且大,而果如聖敎,尙無定制,實爲可悶矣。上曰,不可無從近變通之道矣。仍命退,諸臣以次退出。
庚子九月二十二日午時,上御誠正閣。左承旨入侍時,左承旨徐有防,記事官鄭東浚,編修官文采五,記事官徐龍輔,以次進伏訖。上曰,朝者入侍,以內閣事,有所云云,而大抵,內閣事,誠可悶矣。有防曰,若次次修擧,則漸成規模矣。上曰,諸閣臣皆視若弁髦,初不留意,尤可悶矣。上命讀近思錄,有防讀奏,幾至半編,上曰,此不過切近日用之事,而皆以爲迂遠難行,或有初不開卷者云,良可歎也。有防曰,近來則略以科場文字爲業,而至若此等書,罕有留心之人矣。上又命讀第二卷,有防讀了。上命退,諸臣以次退出。
上在昌德宮。停常參·經筵。
昧爽,下霜。夜二更流星出畢星下,入巽方天際,狀如拳,尾長三四尺許,色赤。
藥房都提調鄭弘淳,提調金華鎭,副提調李啓曰,伏未審夜間,聖體,若何?王大妃殿症候,益有差勝之節乎?今日臣等率諸御醫入侍,仰承諸節爲宜,惠慶宮氣候,何如?臣等不任區區伏慮,敢來問安,竝此仰稟。傳曰,知道。慈殿·慈宮氣候一樣,待後日次入侍宜矣。
王大妃殿·惠慶宮·中宮殿,藥房口傳問安。答曰,知道。
以明日常參·經筵,取稟。傳于徐有防曰,只晝講。
李啓曰,右承旨朴祐源,今日不爲仕進,卽爲牌招,何如?傳曰,允。
傳于申大升曰,左承旨·右副承旨入侍。
傳于徐有防曰,同副承旨入侍。
承旨前望單子入之,申大升·李亨元落點。
傳于李亨元曰,左副承旨入侍。
備忘記,趙壽崗弓房司鑰除授。
庚子九月二十三日辰時,上御誠正閣。左副承旨·右副承旨入侍時,左副承旨徐有防,右副承旨沈有鎭,記事官鄭東浚·徐龍輔·李集斗,以次進伏訖。上曰,右承旨何不仕進乎?有防曰,聞有實病云矣。上命讀各道狀啓,又命讀公事訖。仍命退,諸臣以次退出。
庚子九月二十三日午時,上御誠正閣。同副承旨入侍時,同副承旨金宇鎭,記事官金載瓚·徐龍輔·李集斗,以次進伏訖。命書傳敎曰,右承旨聞有親病,左副方有校勘事,竝許遞,前望單子入之。命書榻敎曰,新除授承旨,待下批竝牌招入直。命書傳敎曰,承旨房仍,上曰,昨夜失火處,果是江上云乎?甚爲驚慘。宇鎭曰,土亭云,而家舍燒燼只三戶,而柴木燒燼爲五十餘舡,人物則無死亡之患云矣。上曰,極可驚慘。命退,承史以次出。
庚子九月二十三日申時,上御誠正閣。左副承旨入侍時,左副承旨李亨元,記事官金載瓚·徐龍輔·李集斗,以次進伏訖。以明日常參·經筵,取稟,命書傳敎曰,只晝講。上曰,玉堂上番入侍。校理李兢淵進伏,上曰,初入經幄,比諸記注時,何如?對曰,臣待罪外邑,逖違天陛之餘,復近耿光,不勝欣幸矣。命退,諸臣以次出。
上在昌德宮。停常參·只晝講。
午時未時,日暈。夜四更五更,月暈。
徐有防啓曰,明日常參·經筵,取稟。傳曰,停。
傳于吳大益曰,禮房承旨入侍。
傳于徐有防曰,大臣留待。
吳大益啓曰,合辭方張之時,諫院無詣臺之員,事甚未安,除在外,陳疏入啓外,正言姜牌招,何如?傳曰,允。
沈有鎭啓曰,明日次對,諫院無進參之員,除在外外,正言姜,待開門牌招,以爲進參之地,何如?傳〈曰〉,允。
以正言姜牌不進罷職傳旨,傳于沈有鎭曰,只推。
傳于徐有防曰,諸承旨持公事入侍。
傳于李曰,左副承旨情理,勢難强令察任,許遞,前望單子入之,吳大益,落點。
李啓曰,新除授左副承旨吳大益,卽爲牌招察任,何如?傳曰,允。
傳于徐有防曰,坐直承旨入侍。
沈有鎭啓曰,右邊捕盜大將李國賢卒逝,所授命召及大將牌·傳令牌,該廳軍官來納矣,在前如此之時,有他邊大將兼察之例,今番則,何以爲之?敢稟。傳曰,左大將兼察。
又啓曰,右邊捕盜大將,以左大將兼察事,命下矣。左邊捕盜大將李敬懋,卽爲牌招,以爲聽傳敎之地,何如?傳曰,允。
以備忘記,傳于沈有鎭曰,武臣亦有廉義,前大將未敍用間代差,則殆同權察,旣有仍任之命,本兼竝當仍帶,而特以出代,未免一仍一否,事極斑駁,況前大將之輕遞可惜,前捕將李柱國,仍任前職,李敬懋望單勿施,此亦將任,體貌則不輕,以改差傳旨捧入。
兵曹口傳政事,以具以謙爲右邊捕盜大將。
傳于沈有鎭曰,新除授捕盜大將牌招,傳授命召及大將牌·傳令牌。
備忘記,與故失有異,當初勘處,出於重其事之義,向日院吏定配人,分揀放送。
徐有防內醫院官員,以都提調·提調意啓曰,駞酪粥,自十月初一日,當爲封進,依前例擧行事,預爲分付司僕寺之意,敢啓。傳曰,知道。
又以奉常寺官員,都提調·提調意啓曰,東籍親耕田所種皮唐黍打作,則所出爲十三斗,皮粘粟打作,則所出爲十一斗,小豆打作,則所出爲十三斗,太打作則所出爲一石十斗,稻打作則所出爲二石之意,敢啓。傳曰,知道。
申大升,以戶曹言啓曰,文昭殿碑閣,蠶壇碑閣,淨業院碑閣,追慕洞碑閣,流霞亭,發遣本曹郞廳奉審,則文昭殿碑閣西邊女防草貳張破,追慕洞碑閣夫防草貳張,女防草壹張破,流霞亭東邊鷲頭壹箇破,雨漏壹庫,東墻瓦子脫落,行閣女防草壹張破,千慕堂雨漏壹庫,仰土剝落,萬懷堂雨漏壹庫,以上破傷處,分付各該司,卽速修改之意,敢啓。傳曰,知道。
持平呂萬永啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,丞令王府,設鞫得〈情〉,夬正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,夬施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請還寢罪人柱翼安置之命,亟令王府,設鞫得情,夬正王法。新除授司諫院,大司諫尹承烈,時在洪忠道溫陽地,獻納鄭彦郁,時在扶餘地。請竝斯速乘馹上來事,下諭。措辭見上答府曰,不允。第六件七件事,亟停勿煩,下諭事,依啓。
庚子九月二十四日,兼春秋張顯慶。義禁府啓目,北評事黃昇源,北關監市前期不遠,而謂有情勢,尙不出肅,義係往役,不可無飭事,令該府拿處矣。黃昇源所供內,向來彈章,尙今危怕,評事係是玉署銓郞例遷之窠,則恬然冒赴,有愧廉防是如,傳旨內辭緣,泛稱遲晩,所當請刑是乎矣,依先朝受敎,議處何如?啓。傳曰,本事白脫之後,雖於館銜銓職,義不敢逡巡,況此見任,不但往役,無異外補,此供辭,何必議處?勿施,卽爲放送,使之當日辭朝爲良如敎。
義禁府啓目,司圃署前直長李德熙,前別提李觀城等,圖免差祭,徵出錢兩於貢人事,有嚴問口招之命矣。李德熙段,丁酉二月初,呈由下鄕,未及上來,而差祭寧陵,果有自下給錢頉免之事,此實爲矣身不知中罪犯是如爲旀,李觀城段,以丙申十一月貞陵祭官除免事,入於現告是乎矣。同日以宣陵祭官,祗進名帖,自在昭然可考是如爲乎所,李德熙段,刑推得情爲乎旀,李觀城段,別無可罪之端,上裁何如?啓。傳曰,李德熙段,十七次差祭,恪勤隨行,勞已著矣。至於一次不參,由渠在鄕未及知之致,可謂眚災之眚災,勿汰,分揀放送爲旀,李觀城段,以事在五六年前事,焉敢漫漶分疏是旀,況旀口招事體,何等至嚴,則觀其供辭,亦涉放恣,可謂欲效金重祚不得者是置所,當如律勘斷,而誠如渠供,遽然酌處,亦非綜實之政,自卿府更加査實爲良如敎。
義禁府啓目,茂長兼任興德縣監李東植,以黔毛浦萬戶屍體文報事,因全羅右水使狀啓,令攸司稟處矣。李東植所供內,矣身與萬戶,未嘗知面,故屍身眞假,只憑衙奴·鎭吏之告,徑先馳報是如可,翌日眞箇屍身拯得之後,當初所報,自歸虛謊,疎忽不審之罪,在所難免是如,遲晩納供,刑推得情,何如?啓。傳曰,報辭差爽,雖由生疎之致,民事方殷,曠務可悶,分揀放送,當日內使之下去爲良如敎。
庚子九月二十四日辰時,上御宣政殿。晝講入侍,詣臺臺臣,同爲入侍時,特進官黃景源,同知事徐有寧,參贊官李亨元,侍讀官李兢淵,檢討官林濟遠,記事官金載瓚·徐龍輔·李集斗,宗臣花陽君榷,武臣副護軍李仁彬,持平呂萬永,以次進伏訖。上讀前授音,兢淵讀奏,自今王發政施仁,止盍反其本矣。上讀新授音訖。兢淵曰,敎民爲王政之本,制産爲敎民之本,是故古者聖王,先制民産,伊後敎之,今則梁王只以移民移粟,看作惠民之大政,其所以經營準的者,不過富國强兵四字,至於見孟子之日,意謂富强之術,可得聞之,孟子反以是對之,則在梁王之心,似必以爲迂闊,而要之富强之術,不出於仁義之外矣。然而時君俗主,不思反求之道,只事功利之末,駸駸衰季,更無仁義之治焉,雖以目下事言之,近歲稍登,民憂稍紓,則公私之儲,宜有裕給之喜,而以言于經費,則殆無經歲之資,以言于民産,則實有燃眉之急,國計民憂,有不可勝言,此其故,果何在也?伏望留神於制産之本焉。上曰,目今第一義,當留念。濟遠曰,孟子此言,起自發政施仁,以爲制産之本,繼以力農務桑,以爲制産之方,反復陳勉,欲使梁王必知行王之要,只在於裕民之政焉。當是時,必以是言謂迂闊無當,而王者之政,不過曰,合天時因地利民不失業而已,然而古今異宜,不可只以不奪民時四字,爲裕民之方,惟在於在上者節用,請以節用,深留聖意焉。上曰,好矣。經筵·特進·參贊官,各陳文義,可也。有寧曰,王道之大本,不過務農制産之政,而戰國之君,只事功利之術,不識裕民之要,雖有孟子之聖,而只是之梁之齊,東喩西曉而止焉,此所以三代之後,遂無三代之治者也。景源曰,孟子一篇,無非行王黜伯之道,而此章尤爲行王之本焉,農桑二字,實爲急務之急務,以我國言之,八路之民,非不力農,而但桑政,只是關西一路,作爲土業,而他道則無聞,請申飭諸道,各務蠶桑之功焉。上曰,好矣。亨元曰,臣則無所達者矣,上曰,右相如已下直,則入侍事傳諭。賤臣與右議政李徽之進伏,上曰,何日當返,徽之曰,三四日後,當還朝矣。徽之曰,日間聖體,若何?上曰,一樣矣。王大妃殿氣候,何如?上曰,一樣矣。惠慶宮氣候,何如?上曰,一樣矣。徽之曰,日候不適,而寒殿臨御,下情誠悶慮。上曰,姑不甚寒,不知其爲難矣。景源曰,臣待罪活人署提擧,本署事,有當稟者,敢此陳達矣。活人署當初設立,蓋以都下人民,若有癘疫,則使之救活,而但本署元無財力,京巫女若干身布,自本署收捧,以給員役一年料布,先大王甲午罷女貢,故京巫女貢,亦隨而罷,特賜平安道別餉庫錢五百八十兩,命上送于均廳,自均廳給代于本署矣。昨年正月,因經筵官宋德相言,復捧巫女布,故均廳錢給代本署亦停罷,而京巫女旣逐送外方,無以收貢,故本署員役一年料布,更無出處,臣意則國家旣設惠民署,救療病民,不必又置活人署,權減爲宜,而事關官方變通,令廟堂稟處,何如?上曰,近來但有署號,果無實事,不但廢活人之擧,竝與員役接濟而廢之云,則依卿請許施,似無所妨,而予所持疑者,遽然革罷恐乖愛禮之義,亦非循名之政,而然第令廟堂稟處,可也。上曰,日已向晩,如無新啓,臺臣退出臺廳而傳啓好矣。命退,諸臣以次出。
庚子九月二十四日未時,上御宣政殿。諸承旨持公事入侍時,行都承旨李,左承旨徐有防,右承旨申大升,右副承旨沈有鎭,記事官金載瓚,記注官文采五,記事官李集斗,以次進伏訖。諸承旨各奏公事訖,命書判付,命書傳敎曰,當該中官竝推考。又命書傳敎曰,或因生疎,或坐微眚,前掌令朴宗彦,前校理柳孟養,前修撰金翊休竝蕩滌敍用,前承旨宋瑛,亦爲敍用。有鎭曰,御營大將李柱國,仍任捕將事,命下矣。卽爲牌招,傳授命召及大將牌·傳令牌,何如?上曰,依爲之。出擧條命書榻敎曰,左邊捕盜大將李柱國牌招,命召大將牌·傳令牌傳授。曰,將任遞易後,來納命召,事體緊重,不容少緩,而前捕將李敬懋,傳敎命下之後,移時遲滯,不卽入來,屢致催促,事體所在,極爲未安,從重推考,何如?上曰,依爲之。出擧條命退,承史以次出。
庚子九月二十四日酉時,上御誠正閣。坐直承旨入侍時,左承旨徐有防,記事官金載瓚,記注官文采五,記事官李集斗,以次進伏訖。命讀關王廟祭報府,上曰,參上入直宣傳官,都摠府入直郞廳,誰也?知入。賤臣還奏曰,宣傳官李儒敬,都摠府郞廳則成嵎·柳文範矣。命書榻敎曰,御營大將李柱國仍佩往來。命退,承史以次出。
上在昌德宮。停常參·經筵。
徐有防啓曰,明日經筵,取稟。傳曰,停。
金宇鎭,以都摠府言啓曰,今日入直內三廳武兼禁軍及軍兵等,中日習射,請出標信。傳曰,停。
又啓曰,御營廳將官來言,今日本廳軍兵,日次私習云矣,敢啓。傳曰,停。
又啓曰,御營大將李柱國,今日受香時,仍佩往來事,命下矣。莫重將兵之任,不可一刻無摠察之人,且兼帶捕將,在前如此之時,有他邊大將兼察之例,今番則,何以爲之乎?敢稟。傳曰,右大將兼察。
又啓曰,左邊捕盜大將,右大將兼察事,命下矣。右邊捕盜大將具以謙,卽爲牌招,以爲聽傳敎之地,何如?傳曰,允。
傳于申大升曰,大臣·備局堂上引見。
傳于金宇鎭曰,今日進參備局有司堂上,從重推考。
傳于徐有防曰,禮房承旨,馳詣受香所,奉審以來。
又傳于曰,奉審承旨入侍。
以正言姜牌不進罷職傳旨,傳于金宇鎭曰,只推,更爲牌招。
有政。吏批,判書李福源進,參判鄭民始進,參議鄭志儉進,行都承旨李進。以柳孟養爲修撰,徐鼎修爲副修撰,金鍾秀爲判尹,徐浩修爲左尹,蔡弘履爲右尹,奇彦觀爲敦寧都正,洪良浩爲同義禁,鄭持淳爲濟用判官,尹行修爲兼西學敎授,李羲寅爲繕工假監役,崔弘毅爲仁明園守奉官,金載泰爲開寧縣監,故縣監李普興贈吏參例兼,故判官李宜揆贈吏議,已上戶曹參判李崇祜兩代追贈。
兵批,判書李衍祥陳疏入啓,參判金夏材病,參議朴師崙入直進,同副承旨金宇鎭進。副司直兪彦鎬·金魯鎭·洪檢·尹蓍東·李致中·宋鍈·朴祐源·沈念祖·李亨元·趙時偉單付,護軍奇彦觀今加通政,加資事承傳。
傳于徐有防曰,新除授玉堂,牌招察任。
金宇鎭,以弘文館言啓曰,新除授修撰柳孟養,時在京畿富平地,經筵入番事緊,請斯速乘馹上來事,下諭。答曰,依啓。
假注書望,注書鄭東浚病,代以曺喜有爲假注書。
傳于金宇鎭曰,坐直承旨與吏曹參判入侍。
吳大益,以刑曹言啓曰,向日院吏定配人,分揀放送事,命下矣。洪忠道稷山縣徒二年半定配罪人徐重煜,卽爲放送事發關,分付于該道道臣之意,敢啓。傳曰,知道。
掌令柳雲羽,持平呂萬永,副校理李兢淵,正言姜,修撰林濟遠啓曰,請喬桐府黜置罪人鄭致達妻,夬正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,夬正王法。請黑山島圍籬罪人龜柱,亟加嚴鞫,夬正王法。請黜置罪人洪樂純,爲先中途付處。答三司曰,不允。
掌令柳雲羽,持平呂萬永,正言姜啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。答兩司曰,不允。第六件七件事,亟停勿煩。
掌令柳雲羽啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,夬正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,夬正王法。請削板罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,夬施當律。請濟州牧定配罪人後樂,亟令王府,更〈加〉嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請還寢罪人柱翼安置之命,亟令王府,設鞫得情,夬正王法。答府曰,不允。第六件七件事,亟停勿煩。
正言姜啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟令王府,設鞫得情,夬正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放遂罪人有臣·宗甲·義駿等,竝令王府,設鞫嚴問,期於得情,夬正王法。請金甲島爲奴罪人克泰,泗川縣定配罪人萬赫,更令王府,嚴鞫得情,夬正王法。請定配罪人具翼遠,亟寢酌處之命,仍令王府,嚴鞫得情,夬施當律。請減死安置罪人大燮,亟寢酌處之命,仍令王府,設鞫得情,夬正王法。請減死罪人弼海,亟寢酌處之命,仍令王府,設鞫得情,夬正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,夬施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。請還寢罪人柱翼安置之命,仍令王府,設鞫得情,快正王法。措辭見上答院曰,不允。第九件事,亟停勿煩。
庚子九月二十五日辰時,上御宣政殿。大臣·備局堂上引見入侍時,領議政金尙喆,左議政徐命善,刑曹判書李性源,行副司直徐有寧,禮曹參判鄭一祥,吏曹參判鄭民始,掌令柳雲羽,副校理李兢淵,同副承旨金宇鎭,記事官金載瓚,事變假注書崔守忱,記事官徐龍輔·李集斗,以次進伏訖。尙喆曰,日吉辰良,禮成謁陵,不勝抃幸,而累日勞動,聖體不瑕有損?上曰,一樣矣。王大妃殿氣候,若何?上曰,一樣矣。惠慶宮氣候,何如?上曰,一樣矣。尙喆曰,日昨回鑾時,士女搢紳,傾城仰瞻,而見臣者輒相賀曰,天顔勝昔,玉體充旺,皆不勝蹈抃矣。臣等益望更加保嗇,日躋康吉焉。太廟親享之命,亶出於聖孝之不匱,非不欽仰,而來月初,卽是初寒,在微忱不任憂悶矣。上曰,雖當初寒,旣非深冬,豈至爲難乎?尙喆曰,備堂近甚苟簡,知中樞府事洪樂性,戶曹判書金華鎭,行副司直金熤,竝還差,何如?上曰,依爲之。出擧條命書榻敎曰,知中樞府事洪樂性,戶曹判書金華鎭,行副司直金熤,備局堂上還差。上曰,收拾人才,王政之大者,況嶺南人才之府庫,鄒魯之舊鄕,必有隱德之士,而未聞有登庸之實,此是朝廷之羞,聞如李象靖者,文學才行,尤所卓然云,卿意,何如?尙喆·命善曰,臣等亦飽聞其名,如此人者,宜有別般甄用之政矣。上曰,予亦有意者久矣。命書傳敎曰,聞諸輿議,甚有聲望,此等之人,合有收用之道,前持平李象靖,兵曹參知除授。尙喆曰,今此前持平李象靖之特爲陞資,實出收拾之聖意,如湖南前司諫奇彦觀,聞諸公議,虛老亦可惜云,敢此仰達矣。上曰,卿言甚好,亦令銓曹,陞資調用,可也。出擧條尙喆曰,頃日次對,前大司諫李崇祜所啓,北路詳定,初未善成,邑各不同,間多淆濫,漁民最甚難支,大同之未裕,由於詳定之或濫或冤,今若令道臣,更案詳定,略減其太濫,添給其稱冤者,則無偏枯之患,下詢廟堂而處之爲辭矣。甲申詳定後,連有改釐正擧,而猶有此不均之嘆,至發諫臣之啓,分付道臣,逐邑覈實,濫者削之,其中不足稱冤處,有所添給,以其釐正者,修成冊報本司,以爲稟處之地,何如?上曰,依爲之。出擧條尙喆曰,惠廳首堂姑不上來當等貢價,尙未上下,貢人輩聞方呼冤,在前如此之時,亦有令次堂擧行之例,以此分付,俾無受價愆期之弊,何如?上曰,依爲之。不特此也,凡干公務,一堂上上來間,姑令次堂,着意看檢之意,另加申飭,可也。出擧條尙喆曰,京兆事可悶矣。判尹兪彦鎬,昨已下鄕,左尹金魯鎭,方幹史局,右尹洪檢,謂有情勢,亦在呈告,詞訟之地,不可廢務,俱不可無變通之道,敢此仰達矣。上曰,竝許遞,今日政差出,可也。出擧條上曰,金吾事亦可悶矣。只有判事一人,諸堂皆有實故云矣。因命書傳敎曰,金吾堂上,有實病人許遞。上曰,具以謙初除捕將,不但其資歷已滿,能繼其父,已躋將任,予庸喜焉。昨日特點,意亦有在,訓將已病矣。顧今宿將,如訓將者能幾人也?禁御兩將,非不爲好,而比之訓將,生熟有異,戎垣事,誠非小憂,卿等亦留意也。尙喆·命善曰,武將之乏人,莫如近日,今安得別般人才而用之也?只當於將家子弟,擇其人而次次收用,而此亦無可合之人,臣等每以是爲憂歎矣。上曰,守摠兩使,雖是儒將,而兩廳事莫可善復,必須各別着意,俾得回蘇也。尙喆曰,冬享大祭時,許多祭官,無以分排云,侍從違牌坐罷人,合有收敍之道矣。上曰,依爲之。出擧條民始曰,扶安縣監尹行元,受由上京之後,道臣催促,至爲狀請,自本曹囚僮促還,謂有情勢,終不下去,事體所在,誠極未安,拿問處之,何如?上曰,當此秋務方殷之時,一時曠官可悶,拿處之際,不但徒費日子,狀請下送,亦至數旬,若是遲滯,萬萬駭然,當日使之下送,若復遲滯,是慢命也。卽其地投畀,可也。出擧條上曰,黃昇源事過矣。至於評事,則尤豈有不可赴之端乎?昨日使之辭陛矣。尙喆曰,是誠過矣。況昨日處分,爲渠節拍,尤無可引之義矣。上曰,日昨都憲疏中,請鞫一款,揆以事面,殊涉如何矣。然而趙鎭衡疏,必不尋常,必有根柢矣。尙喆·命善曰,然矣。必有裏許甚事也。宇鎭曰,御營大將差祭間,都提調摠察事,命下矣。在前如此之時,或有都提調命招之例,或有從事官發牌聽傳敎之規,今番,則何以爲之乎?上曰,從事官發牌聽傳敎,可也。出擧條上曰,疏滯之政,固是急務,而至於罪籍中可東可西之人,合有疏釋之道矣。至如李義翊,只是恇攘所致,似非深犯乎。尙喆曰,霜雪雨露,兩行不悖好矣。沈履之旣已量移,宜施曠蕩之典矣。上曰,好矣。其才政可惜矣。至於尹蓍東,仍爲廢枳誠過矣。其時臺章之批,到今思之,予實過矣。金載順處分亦過矣。當初以討逆之未盡,反歸於護逆之科,因以逆討之,豈不甚矜乎?況無可執之贓,而直加難明之罪者,誠爲過當矣。業欲疏釋,而聲罪旣重,故不得遽然酌處矣。沈履之之才,予固知之,極可惜矣。尙喆·命善曰,誠然矣。當此朝著乏人之日,如此有才之入,蕩滌收用,豈不爲幸乎?上曰,洪良浩·趙宗鉉,亦欲收敍而未果矣。趙宗鉉則本事脫空,而如是枳塞可矜矣。命書傳敎曰,今因言端而聞之,雖無罪名,銓曹不敢遽然照擬云。又或有當敍未敍者,如洪良浩·趙宗鉉·尹蓍東諸人,許久落拓,甚非朝家疏蕩之政,此後毋或如前,以次敍用事,申飭銓曹,如有見窠,使之今日政檢擬。尙喆·命善曰,處分誠好矣。命書榻敎曰,政官牌招開政。上曰,如無新啓,三司退出臺廳,傳啓,可也。命退,諸臣以次出。
庚子九月二十五日巳時,上御誠正閣。奉審承旨入侍時,左承旨徐有防,記事官鄭東浚·徐龍輔·李集斗,以次進伏訖。上曰,奉審以來乎?有防曰,臣馳詣東·南關王廟奉審,則祭物精潔,諸執事亦無頉矣。上曰,今日坐直誰也?有防曰,臣與同副承旨矣。仍命退,諸臣以次退出。
上在昌德宮。停常參·經筵。
自初更至四更,灑雨下雨,測雨器水深三分。
徐有防啓曰,明日常參·經筵,取稟。傳曰,停。
李啓曰,右副承旨沈有鎭,今日不爲仕進,卽爲牌招,何如?傳曰,允。
傳于徐有防曰,左承旨·右承旨入侍。
傳于吳大益曰,禮房承旨入侍。
徐有防,以弘文館言啓曰,本館上番副校理臣李兢淵,以東學兼敎授,儒生試取事,今日,晝仕出去之意,敢啓。傳曰,知道。
注書金載瓚移職,代趙興鎭爲假注書。
以城隍發告祭獻官單子,傳于金宇鎭曰,詞訟劇地,不但委屬可悶,昨政所擬判尹·亞尹之望,非在外則在史局人也,殊無變通之意。況且差祭,極爲苟艱,判尹金鍾秀,左尹徐浩修竝許遞,今日政差出,此單子更爲修入。
有政。吏批,判書李福源牌不進,參判鄭民始進,參議鄭志儉進,左承旨徐有防進。沈樂洙·柳孟養爲校理,洪明浩爲副校理,林錫喆爲修撰,洪秉聖·洪文泳爲副修撰,沈原之爲監察,檢闕單金載瓚,承文博士單李基恒。
再政,洪樂性爲判尹,鄭昌聖爲左尹。
三政,李養鼎爲左副承旨。
兵批,判書李衍祥進,參判金夏材病,參議朴師崙入直進,參知李象靖在外未肅拜,同副承旨金宇鎭進。尹東暹爲知事,閔義爀爲副摠管,尹得逵爲宣傳官,金㻐爲忠翊將,副司直尹尙東·李顯永·李鼎揆,副司果柳孟養·李時秀·尹行修·李衡直。
兵曹口傳政事,副司果金鍾秀·徐浩修。
傳于徐有防曰,承旨房仍。
金宇鎭,以兵曹言啓曰,來十月十一月當上番騎兵二百五十名,依定式本曹點考後,仍令該曹,襦衣題給之意,敢啓。傳曰,知道。
金宇鎭,以兵曹言啓曰,今此冬至兼謝恩使一行赴燕時,所把驛馬,必須前期分定然後,可無窘急之患,應把驛馬四十四匹,依前例洪忠道八匹,全羅道九匹,慶尙道二十匹,來十月初十日,京中逢點,江原道四匹,咸鏡道三匹,同月十五日,直送安州逢點事,各道監司處,行移,何如?傳曰,允。
金宇鎭,以兵曹言啓曰,慶熙宮衛將李元龜,在外過限未上來,依例改差,何如?傳曰,允。
吳大益,以訓鍊都監言啓曰,都監分授敦義門北邊體城頹落處,今已畢築,女墻仍爲始役,把守軍兵依例撤罷之意,敢啓。傳曰,知道。
金宇鎭,以禁衛營言啓曰,來十月當右部中司屬全羅道五哨軍兵,逢點實數六百五十二名,已爲點閱整齊,來十月初一日與內外各處入直將官軍兵等,依例替代後,舊軍放送之意,敢啓。傳曰,知道。
金宇鎭,以禁衛營言啓曰,來十二月當十番右部右司屬全羅道五哨軍兵,來十一月二十五日京中逢點,依例淮二朔立番之意,本道監兵使處,豫爲知委,何如?傳曰,允。
吳大益,以義禁府言啓曰,慶尙監司趙時俊狀啓據,刑曹粘目內,開寧前縣監金元柱,移本府處之事,允下矣。金元柱時在洪忠道瑞山地云,依例發遣府羅將,拿來,何如?傳曰,允。
以右副承旨沈有鎭牌不進罷職傳旨,傳于吳大益曰,許遞,今日政差出。
大司憲李命植疏曰,伏以臣,一疾危惡,四朔沈淹,替納藩符,而旣不得反面,間縻樞銜,而亦未克肅命,伏枕悚悶,方俟大何,迺於日前,又伏奉除旨,以臣爲司憲府,大司憲者,臣聞命驚惶,益無所措。噫,臺端一步,卽臣憤誤之地,區區情勢,已悉於春初避辭之中,縱使不病,固不敢以自居言責,冒沒承膺,而顧今狗馬之疾,有進無退,泄痢交作,食飮全却,醫治已窮於補瀉,兆證轉入於膏肓,氣息綿綴,駸駸如西日之下山,神息銷耗,瞢瞢若霧中之看花,來歸自北,倏已旬浹,而塌然床笫,無所省覺,臣受氣脆薄,屢嬰奇疾,而亦未嘗有如斯之篤者。見者莫不憐其必死,臣亦自料決知無幸,則以此飾巾待盡之身,安有束帶供仕之望?召牌違傲,固已屢矣。聖節起居,亦復闕焉,分義都虧,罪戾彌增,自量情病,旣無可强之勢,泯伏多日,亦切虛縻之愧,玆敢力疾構疏,仰暴實狀。伏乞聖慈,特垂諒察,亟遞臣職,仍治臣罪,俾重任無曠,私心獲安焉。臣旣一誤之後,豈敢爲發慮論事之計,而至若公共之憤,切至之憂,愚忠所激,安得終默而已乎?臣按皐陶之謨曰,天討有罪,五刑五用哉。唐·虞之盛,何用於刑?而明良都兪,必在乎斯,以至四罪而天下服,則誠以有罪者,不可不刑,而天之所討,人君亦不得以私之也。噫,今日合辭中所論列,莫非極惡大罪,上通于天,自速其誅者,則殿下所以處之,何其與皐陶之謨相反也?鄭妻之千妖萬惡,龜柱之元惡大憝,一國共憤,萬口齊聲,而猶且一味寬假,五載靳持,終使逆豎巨魁,無恙於海島之中,天經地義莫伸於覆載之間,此豈大聖人循天理服人心之道也?至於洪國榮之以渠罪犯,尙處田里,尤是失刑之大者。噫嘻痛矣。惟彼所居之地處何如也,所被之恩遇何如也?擅弄國柄恣作威福,威福之不足,終至於不念宗社之大計,敢售沮遏之陰圖,此則又是從古權奸之所未有究其心也。政夫子所云,是可忍也,孰不可忍也?誅之殛之,尙有餘罪,聲討之嚴,誠有一日不可緩者,而獨殿下視同細故,只施薄譴,世豈有罪關宗社,而罪止歸還者乎?宿灰復燃,困獸反噬,誠如言者之言,而猶屬方來之患,若其當罪不罪,當斷不斷,徒使巨慝無懲,國法久弛,實爲目前之憂,伏願淵然而思,廓然而悟,三司所請,前後諸啓,亟賜允從,以遵皐陶五刑五用之義焉。嗚呼,世道乖敗,人心陷溺,識者固已寒心,而未有若今番柱翼之甚者也。夫自丙丁以後,凡有血氣之倫,孰不欲食肉寢皮於能·述等諸賊量·翼輩群凶,而彼柱翼者,乃敢甘心黨附,形諸文字,其豢養於逆家,追隨於逆論,直與伏法之諸逆,眞所謂一而二,二而一者,眞贓旣捉,逆節盡露,得情正罪,所不可已,而究覈未了,遽命酌處,訊鞫有請,又此靳許,臣實未曉其何故也。竝乞深量而更加處分焉。日前趙鎭衡之疏,臣雖未見其全本,而只以避辭言之,辭意難測,臣甚疑慮,迺者大僚之奏,適與臣之所疑慮者,沕然相合,於此益可驗其根蔕旣固,氣焰猶熾,雖在放廢之餘,能有糾結之勢,致令失藪之徒,左故竊覘,投間抵隙,開口放言,肆然爲報復之計,觀其頭勢,寧不危怕之甚哉?若此不已,將見奸萌暗滋,毒螫潛售,伏莽之憂,淊天之禍,勢所必至,機甚可惴,念及于斯,骨顫心掉,其在防患慮危之義,宜有鋤草除根之道,臣謂前獻納趙鎭衡,拿鞫嚴問,鉤得其指意所在,快伸黨與之詠,斷不可已也。臣病勢凜綴,神思荒落,數行文字,猶難締構,草草緘封,罪合萬死,臣無任激切祈懇之至。答曰,省疏具悉。首件事,前已言之悉矣。末端事,雖不窮究,自可呈露矣。卿其勿辭,調理行公。
兵曹判書李衍祥疏曰,伏以,臣於試射開場之日,素患痰癖之症,猝發於風寒所中,心腹牽疼,轉成關格,達宵叫痛,終朝昏倒,末由自力試閱,不得已據實陳暴,受命試才,事體甚重,而緣臣病故,遽然停輟,惶隕蹙伏,惟譴何是俟,忽伏奉草記批旨下者,誨責截嚴,仍降重推之命,臣於是蹶然驚悚,不遑他顧,連日强策,試事粗了,而衆技較閱,最難精核,不有怨咨,易致濫觴,如臣昏憒,必多疎謬,固已兢悚,而向日諸症,越添於觸冒風雨,昏曉去來之際,宛轉床玆,一倍涔涔,陳力就列,姑未易期,中兵務殷,不宜瘝曠。仍念臣無才蔑能,猥叨重任,荏苒四朔,倖逭大戾,此莫非我聖上包容涵貸,曲加恩造,臣之感祝勉厲,欲報答於萬一者,容有極哉?隕結虀粉,銘在肝肺,殫竭奔奏,元非可論,而惟其位進而踪地愈蹙,擔重而顚踣必至,與其終底僨誤,貽累聖簡,莫若早自卸免,獲遂微分,臣雖無此病狀,固不當貪戀濡滯,而賤疾又適如許,將無以卒承德意,雖非臣故自樂爲,論其辜負,有難勝贖,其何敢因循冒處,以病國事,以益臣罪乎?今日賓對,亦未得趨詣,伏枕隕悚,如添一病,玆敢疾聲呼籲,略控情懇。伏乞聖慈,天地父母,俯垂憐察,亟賜鐫遞,以幸公私,仍治臣瀆擾之罪,以肅朝綱焉。答曰,省疏具悉。本兵重任,非言病之地,卿其勿辭行公。
正言李義存疏曰,伏以,臣之偏母,今年七十有八矣。年旣篤老,病又風痺,坐臥須人,凜綴度日,而念臣終鮮兄弟,又無子姓,藥餌之調治,左右之扶將,惟臣一人,臣若不在,母實難支,而恩除荐降,召命難違,黽勉上來,竭蹶趨承矣。卽接家信,則臣母猝自日昨,外觸風寒,內狹毒感,宿病添㞃,氣息奄奄,專走急脚,催臣歸視,臣得聞此報,方寸焦灼,神魂飛散,敢暴私懇,徑尋鄕路。伏願聖明,治臣擅行之罪,以肅朝綱,刋臣所帶之職,以安私分焉。臣於請急之章,不暇贅說,而憂憤所激,敢此附陳,惟聖明小垂察焉。今此合辭中,諸賊之罪逆,日事論啓,則不必疊床,而百計危逼之凶,三罪罔赦之逆,沮遏宗社大計之賊,俱是覆載之所難容,神人之所共憤,而天討尙稽,王章莫伸,一日二日,當斬而不斬,去年今年,宜允而靳允,三司之啓,徒歸文具,二字之批,便成循例,以聖上大中至正之治,未免以私而掩公,不欲割恩而裁義,臣未敢知容忍之私恩,視王政之公法,輕重何如?誅殛之大義,較曲貸之小仁,得失何如?譬如薙草而不鋤本根,撲火而不滅伏焰,則他日滋蔓之憂,燎原之禍,理所必然矣。惟其元惡巨魁,未伏常刑,故不逞之凶黨,不革梟獍之心,敢蓄虺蝮之毒。至於柱翼之凶逆而極矣。傳法於能·量,連肚於趾·述,稱犯人於附記文書,爵秩於伏法之賊,不道之情節,綻露無餘,則殿下又何爲而遽下酌處之命,不從鞫問之請乎?此而失刑,則臣竊恐亂逆無所懲畏,而世道無時可靖矣。伏乞聖明,廓揮乾斷,亟允三司之請,永絶禍根,快洩輿憤焉。答曰,省疏具悉。爾其勿辭,往護母病。
修撰李鼎揆疏曰,伏以臣,本以無似,濫叨華貫,前後踐歷,實踰涯分,頂踵毛髮,罔非聖恩,而絲毫莫報,愧悚恒切,區區所自效者,只是聞命不俟駕之義而已。故自立朝以後,十數年之間,召命非止一二,而未嘗以病控辭者,誠以君臣之分,至嚴且重,雖有疾恙,不敢以言私也。臣祗奉前月二十五日除旨,以臣爲弘文館修撰,馹召繼降,促令上途,臣聞命隕越,罔知攸措。第臣素患痰癖之證,適發於是時,僵臥嘔泄,蠢動不得,以此病狀,萬無登途望,而召旨嚴急,實難遲緩,到此地頭,逋慢已多,未殊之前,無地措躬,玆陳短章,以暴情實。伏惟聖慈,天地父母,惻然垂憐,曲賜俯察,亟削臣見帶之職,仍治臣逋命之罪,以肅朝綱,以安私分,不勝幸甚。臣於哀呼乞免之章,不遑言及時事,而第伏聞劇逆柱翼,尙貸首領,至有酌處之命,臣於是毛髮俱聳,心膽欲墜,不知恫瘝之在己也。噫,丙丁以後,惡逆何限,而情節之窮凶,指意之叵測,未有甚於述·任·能·簡也。諸賊之騈首就戮,已有年矣,而若聞妖任·賊能之名,則爲今日臣子者,莫不骨驚而膽掉,此莫非秉彝之天,人所同得,有不容自已者也。彼柱翼,亦衣君食君,具四體而爲人,則何敢以諸凶之爵秩,書之譜錄乎,何敢以能賊之徑斃,謂之杖死乎?又何敢以不敢道不忍聞之說,肆然筆之於附記耶?其罪浮於能賊矣,其惡劇於妖任矣。此賊一日不誅,則吾東爲一日無君,此賊一月不誅,則吾東爲一月無君,大小君僚之交章請討,皆出於沬血飮泣,不共一天之義,則殿下何不快正常刑,以洩神人之憤也哉?臣雖至愚,非不知大聖人處分,專由於好生鎭安四個字,而以臣愚見,此有大不然者,好生之仁,莫過於天地,而春以生之,秋以殺之然後,天地可以爲天地,人君與天地同其大,罪在可疑則生之,情或可恕則生之者,是固好生之德也。至於柱翼,情節畢露,無一分可恕之道,手脚難掩,無一分可疑之端,若不體天地肅殺之權,亟施邦憲,則君何以爲君,臣何以爲臣乎?漢光武令反側子自安者,特以交通王郞之書未發耳。若於其時,書已發而事已著,則光武雖欲爲自安之計,必不可得矣。殿下以不世出之才德,與天地同其大,而至於生殺之權,終不免失當之歸,豈不惜哉?臣謂亟允三司之請,逆賊柱翼,結案正法,斷不可已也。答曰,省疏具悉。業已熟量者,爾其勿辭,從速上來察職。
掌令柳雲羽,持平呂萬永,副校理李兢淵,正言姜,修撰林濟遠啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請黜置罪人洪樂純,爲先中途付處。答曰,不允。
掌令柳雲羽,持平呂萬永,正言姜啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。答曰,不允。第六件七件事,亟停勿煩。
持平呂萬永啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請還寢罪人柱翼安置之命,亟令王府,設鞫得情,快正王法。答曰,不允。第六件七件事,亟停勿煩。
正言姜啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟令王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。請還寢罪人柱翼安置之命,仍令王府,設鞫得情,快正王法。措辭見上答曰,不允。第九件事,亟停勿煩。
庚子九月二十六日,兼春秋張顯慶。刑曹啓目,平壤居金召史,駕前上言,爲夫訟冤事,因平安監司査啓,下該曹稟處矣。金召史段,原情辭緣,自歸誣罔,分付道臣,刑推一次放送爲乎旀,尹東弼段,與同伊鬪鬨一款,詞證雖丁寧,而元無要害傷處,七日之內,別病致死,難保必無,則內傷實因,有關後弊,一向加刑,殊非審克之義,反覆參究,合施惟輕之典。上裁,何如?啓。傳曰,依回啓施行爲旀,本獄事,誠如卿等之意,不無可疑之端兺不喩,況旀實因之以內傷懸錄,亦可謂法典所無,傳之審克之科,實合惟輕之義,罪人尹東弼,特減一律,定配爲良如敎。
刑曹,罪人吳彦邦,加刑啓目。傳曰,更加嚴刑,期於得情爲良如敎。
刑曹,罪人朴世根加刑啓目。傳曰,更加嚴刑,期於得情爲良如敎。
刑曹,罪人金龍大加刑啓目。傳曰,更加嚴刑,期於得情爲良如敎。
刑曹,罪人朴聖樑加刑啓目。傳曰,更加嚴刑,期於得情爲良如敎。
刑曹啓目,罪人安宗玄·姜廷煒·朴召史依判付更推是白置。安宗玄段,一味凶頑,忍杖不服,更加嚴刑,期於得情。朴召史段,潛奸情節,始爲直招,加刑一次,照律勘處。姜廷煒段,旣施二次之刑,別無更問之端,參酌放送,何如?啓。傳曰,安宗玄段,到此地頭,定爲元犯,日次訊推之外,實無從輕之道,更加嚴刑,期於得情爲旀。朴召史段,如初招納招,罪不過刑配是遣如,再招納招,律不過刑配是隱則,諺所謂以此以彼杖八十云者,於渠準備語是置。渠雖無知賤女,尙有人心,與其戕人而被配,曷若活人而被配乎?況旀渠與宗玄,常常潛奸,豈無隱情而緩其死,新反欲成其獄者,可謂凶惡兺不喩,贈衾一節,何惡於渠,竝與此事而極口發明之不已,大體情狀,萬萬絶悖,更加嚴刑後,照律遠配爲旀,姜廷煒乙良,依回啓施行爲良如敎。
刑曹,罪人金奉鎭加刑啓目。傳曰,更加嚴刑,期於得情爲良如敎。
刑曹,罪人白占卜加刑啓目。傳曰,更加嚴刑,期於得情爲良如敎。
刑曹,罪人李光點加刑啓目,傳曰,更加嚴刑,期於得情爲良如敎。
刑曹,罪人崔廷喆加刑啓目。傳曰,更加嚴刑,期於得情爲良如敎。
刑曹,罪人印殷復加刑啓目。傳曰,更加嚴刑,期於得情爲良如敎。
刑曹,罪人朴加刑啓目。傳曰,更加嚴刑,期於得情爲良如敎。
刑曹,罪人金龍河加刑啓目。傳曰,更加嚴刑,期於得情爲良如敎。
刑曹,罪人張漢福加刑啓目。傳曰,更加嚴刑,期於得情爲良如敎。
刑曹,罪人安七金加刑啓目。傳曰,更加嚴刑,期於得情爲良如敎。
刑曹,罪人金廷周加刑啓目。傳曰,更加嚴刑,期於得情爲良如敎。
庚子九月二十六日辰時,上御誠正閣。禮房承旨入侍時,左承旨徐有防,記事官金載瓚·徐龍輔·李集斗,以次進伏訖。命書兵判疏批。又命書傳敎曰,旣非難强之病,則胡爲而至於尋章乎?況此重臣,近來政注曹務,甚多修擧,方幸其得人,揆以分義,亦何敢以昔疾,迄今引義乎?兵曹判書李衍祥,從重推考,卽爲牌招,申飭行公,若此則兩銓長,各引其病,坐席將至未煖而後已。國體朝綱,寧有是理?該房知悉,此後另加惕念察飭。命書正言李義存批,又命書修撰李鼎揆批,又命書大司憲李命植批。又命書傳敎曰,觀此査啓,盧召史事,誠如道臣結辭,勿施固無妨,而更觀文案,有不然者。庶人雖無步數,張塜亦是世葬,盧女之屢次呼籲,極可支離,然而反復査案,張哥所爲,不特絶痛而已。盧女之事,亦出於爲夫雪冤之擧,不可直爲勿施,況張哥所謂兒塜,亦安知非虛言乎?步數則雖不可定於渠輩,而其犯毁他人之莎城,至於平土,此固無狀,而圖屬法司,反生荷杖之計,此等亂法之民,不可以纔配旋放,仍而置之,張大壽爲名漢,爲先各別嚴刑,前後行惡節次,一一取招,遠地定配後啓聞事,下諭于京畿監司處。命退,承史以次出。
庚子九月二十六日巳時,上御寶慶堂。左承旨·右承旨,同爲入侍時,左承旨徐有防,右承旨申大升,假注書曺喜有,記事官徐龍輔·李集斗,以次進伏訖。上命書傳敎曰,在外玉堂許遞,政官牌招開政。出傳敎仍命退,諸臣以次退出。
上在昌德宮。停常參·經筵。
昧爽,有電光。
自初昏至夜五更,有電光。
徐有防啓曰,明日常參·經筵,取稟。傳曰,只晝講。
李啓曰,今九月二十九日,祿都目政事爲之之意,敢啓。答曰,知道。
以來初一日輪對,取稟。傳于吳大益曰,爲之。
傳于吳大益曰,左承旨入侍。
李啓曰,同副承旨金宇鎭,今日不爲仕進,卽爲牌招,何如?傳曰,許遞,前望單子入之。
承旨前望單子,李文源落點。
李啓曰,新除授同副承旨李文源,前以東萊府使,方在解由未出中,何以爲之?敢稟。傳曰,勿拘。
傳于李曰,新除授承旨,牌招察任。
傳于李曰,承旨房仍,右承旨爲軍士房。
李啓曰,新除授同副承旨李文源,時在京畿安山地,斯速乘馹上來事,下諭,何如?傳曰,許遞,前望單子入之。
承旨前望單子,金憙落點。
李啓曰,新除授同副承旨金憙,前以水原府使,方在解由未出中,何以爲之?敢稟。傳曰,勿拘,仍卽牌招察任。
李養鼎啓曰,新除授同副承旨金憙,時在洪忠道連山地,斯速乘馹上來事,下諭,何如?傳曰,許遞,前望單子入之。
承旨前望單子入之,李萬育落點。
傳于李養鼎曰,新除授承旨,牌招察任。
傳于申大升曰,右承旨入侍。
李養鼎,以訓鍊都監言啓曰,今式年陞戶點考時,洪忠道忠州陞戶李時春,以私賤冒點而現發,故嚴問取招,則時春所告內,渠以禁衛李星會之奴,丁酉免賤,而有弓馬之才,入格於禁軍取才,方欲納馬之際,根派現露,仍爲見退。同年別抄取才入格納馬,又爲現發,見退而下鄕矣。今番陞戶被抄,上來之意,個個自服,事極驚駭,陞戶事目中,奸狀綻露,則道臣推考,守令罷職,自是定式,而今秋因大臣筵奏,陞戶申飭批旨,有道臣罷職,守令先罷後拿之命矣。今此忠州陞戶之以私賤冒入,乃是前所未有之事,此不嚴懲,後弊有不可勝言。洪忠監司沈頤之罷職,忠州牧使李趾光,先罷後拿,該色吏,依事目自本道定配,實座首吏房拿致,都監從重科治,冒入人嚴棍退送,其代,以可合親兵者,更爲另擇上送之意,分付該道道臣,知委擧行,何如?傳曰,宿衛親兵之實與不實,專靠此一歧,雖無先甲之令,年前逆變之後,宿衛纔撤,則爲道臣守令者,固當十分精擇,如無可合之人,則雖以幕裨衙客充定,無所不可,至有此無前之駭擧,公私自有輕重之別,不可以數遞爲慮,罷職薄勘,猶屬寬典,依允。該牧使事,亦爲依施,其餘稟處,亦竝依此施行。此外諸道所抄上中,不健壯甚貧窮之類,査出退送,使之卽爲更抄上送,其中尤甚者,何不依筵敎論罪乎?
傳于李曰,政官牌招開政。
傳于李養鼎曰,兵曹參判有闕之代,今日政差出。
有政。吏批,判書李福源牌不進,參判鄭民始式暇,參議鄭志儉進,都承旨李進。
吏批啓曰,判書李福源牌招不進,參判鄭民始式暇,小臣獨政未安,何以爲之?敢稟。傳曰,只出緊任,以李廷衡爲東部都事,金夏材爲洪忠監司,趙宗鉉爲忠州牧使。折衝金光瑞,今加嘉善,鐵箭三矢一百五十步入格加資事,兵曹單子,啓下。
再政,金煜爲禮曹判書,李聖圭爲禮曹參判,金宇鎭爲禮曹參議,趙英鎭爲楊州牧使,金履素爲兵曹參判。
兵批,判書李衍祥病,參判未差,參議朴師崙入直進,參知李象靖未肅拜,左副承旨李養鼎進,副司直李秉模·沈有鎭·金宇鎭·李文源,僉知申應周。
傳于李養鼎曰,捕盜大將入侍。
李養鼎啓曰,左捕盜大將李柱國,右捕盜大將具以謙,依下敎來待矣。傳曰,入侍。
傳于李養鼎曰,左副承旨入侍。
徐有防,以弘文館言啓曰,新除授副校理洪明浩,副修撰洪文泳·洪秉聖,竝卽牌招察任,何如?傳曰,允。
吳大益,以御營廳言啓曰,本廳來十月十一月兩朔應立後部前司屬江原道二哨,京畿左道三哨,合五哨軍兵六百七十名,已爲逢點整齊矣。十月初一日,與右部後司軍兵,替代立番後,舊軍放送之意,敢啓。答曰,知道。
又以御營廳言啓曰,本廳今十二月,來辛丑正月兩朔應立後部左司屬京畿左道三哨,右道二哨,合五哨軍兵,十一月二十五日,京中逢點,十二月初一日,與前司軍兵,當爲替代立番,趁期調送事,本道監司處,依前知會之意,敢啓。答曰,知道。
李養鼎,以義禁府言啓曰,忠州前牧使李趾光拿處事,傳旨啓下矣。李趾光時在任所云,依例發遣府羅將,拿來,何如?傳曰,允。新除牧使,待下批明日辭朝。
掌令柳雲羽,持平呂萬永,副校理李兢淵,正言姜,修撰林濟遠,副校理洪文泳·林錫喆啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中途付處。措辭見上答曰,不允。掌令柳雲羽,持平呂萬永,正言姜啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答曰,不允。第六件七件事,亟停勿煩。掌令柳雲羽啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請還寢罪人柱翼安置之命,亟令王府,設鞫得情,快正王法。措辭見上答曰,不允。第六件七件事,亟停勿煩。正言姜啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人金重得·河翼龍,亟令王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。請還寢罪人柱翼安置之命,仍令王府,設鞫得情,快正王法。措辭見上答曰,不允。第九件事,亟停勿煩。
同義禁洪良漢疏曰,伏以,臣負罪明時,泣愆窮廬,自分爲當世之棄物,伏蒙天地之仁不忍終捐,向年邊邑特授之命,拔諸坑窞之中,昭示滌蕩之眷,獲近前席,親奉溫音,惝怳如夢,銘鏤入髓,而乃於赴任之初,又遭白簡,解歸之後,旋被道啓,縱荷悶覆之恩,隨處包涵,而社門攝處,如窮人無所歸,不意簪履之微,尙留宸衷,收錄之命,有隕自天,繼而有金吾除旨,五年枳廢之餘,姓名復玷朝藉,譬如雷雨作解,蟄蟲昭蘇,陽春布德,枯荄生華,闔門爲之驚聳,隣黨莫不動色,臣於是雙擎恩誥,以首頓地,不覺血涕之汍瀾也。噫,臣之本末情實,惟聖明悉燭之矣。今何敢煩縷於年久之後,而第其引訟之義,感祝之情,又何不一暴於孔邇之聽乎?臣性本惷拙,跡又單畸,才無絲粟之籍,朝絶葭莩之援,而遭逢聖際,偏沐洪造,歷踐內外,馴致貳卿之列,涯分已溢,意望已足,踧踖逡巡,以榮爲懼,而直緣智昧擇地之蹈,眼無辨奸之鑑,殆同瞽者之冥行,不顚則溺者幾矣。知臣者,諒其心而恕其愚,不知者,跡其似而擬其罪,人言之來,至再至三,雖有淺深之不齊,莫非滄浪之自取,微我聖上日月以照之,父母以燾之,臣何以得有今日乎?前後恩言,昭晣心跡,曲加庇覆,及夫諫啓之批,至以逆豎之所常懟,天聽之所親聆者,明詔而洞辨之,群疑由是而可釋,臣心於是乎自白,眞所謂骨而肉之,鬼而人之也。螻蟻眇末之賤,何以得此於君父也?母子兄弟,相對攢稽,欲報之德,與天無極,而自念名已敗矣,身已僇矣。此生今世,效答無階,生爲不忠之臣,死作不瞑之鬼,豈料今日之恩,迥出尋常?絲綸渙發,觀聽代感,區區銜結之忱,豈不思竭蹶趨承,少伸叩謝之義?而顧此滿身衅穢,如陷溷廁,雖使三薰而九沐,垢益深矣。尙何敢躡足於淸明之朝,抗顔於冠紳之列乎?惟宜退守本分,沒齒田間,歌頌恩渥,以圖結草之報而已。官職去就,有不暇論,玆敢瀝血緘辭,哀籲於紸纊之下。伏乞聖慈,念臣滓累之甚重,哀臣情踪之至危,亟命刋改新除職名,俾遂自靖之義以卒終始生成之澤,不勝幸甚,臣無任涕泣祈懇之至。答曰,省疏具悉。卿其勿辭行公。
上在昌德宮。停常參·經筵。
徐有防啓曰,明日常參·經筵,取稟。傳曰,停。
藥房都提調鄭弘淳,副提調李啓曰,伏未審日間聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜。惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣。後日次入侍,宜矣。
王大妃殿·惠慶宮·中宮殿,藥房口傳問安。答曰,知道。
申大升,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,停。
又以禁衛營將官來言言啓曰,今日本營軍兵,日次私習云矣,敢啓。答曰,知道。
傳于李養鼎曰,左承旨入侍。
傳于徐有防曰,下直守令留待。
以寶釰望筩,傳于申大升曰,在外人許遞,與未差之代,令該曹口傳差出,待下批,望筩更爲修正以入。
兵曹口傳政事,以安春君烿爲都摠管,李崇祐爲副摠管。
吏曹口傳政事,以李廷恢爲忠州牧使。
徐有防,以弘文館言啓曰,本館上番副校理李兢淵,以禁衛營從事官,今日本營上下坐起時,晝仕出去之意,敢啓。答曰,知道。
又以弘文館言啓曰,校理柳孟養,自鄕上來云,卽爲牌招察任,何如?傳曰,允。
以校理柳孟養牌不進罷職傳旨,傳于李萬育曰,只推,更爲牌招。
傳于李萬育曰,紬十五疋,木三十疋,布三十疋,輸送二郡主房。
傳于李萬育曰,次對進定於明日。
李萬育啓曰,明日次對,兩司長官,當爲進參,除在外外,大司憲李命植,待開門牌招,何如?傳曰,聞有實恙云,許遞。前望單子入之。
大司憲前望單子入之,金魯鎭落點。
傳于申大升曰,大司憲前望不爲入之,吏曹郞廳拿處。
傳于李萬育曰,新除授大司憲,待開門牌招。
李,以吏曹言啓曰,今此宗廟冬享大祭諸執事,皆以侍從塡差,而老病原在外居多,實無推移分排之路,在前如此之時,以未通淸人,通融塡差矣。今亦依此例,以未通淸人,通融塡差之意,敢啓。傳曰,侍從之數,二百數十餘人,則在外老病,藉令至於强半,餘數必無不能備數之境,老病人雖不能強,在外人胡不申飭上來,如不趁期進參,自有論勘之道,而不此之爲,乃於誓戒隔宵之日,如是草記者,誠有大不審之責,此草記勿施。
申大升,以兵曹言啓曰,來十月初七日,宗廟冬享大祭親行時,以何營軍兵隨駕,何營軍兵留陣,而隨駕禁軍及馬步軍,幾番幾哨磨鍊乎?敢稟。傳曰,御營廳隨駕,而以騎士三番,步軍五哨磨鍊,禁衛營則留陣,訓局軍兵留營,留陣置之,把守伏兵,以都監軍爲之,俾無偏勞之弊,禁軍則五番隨駕。
李萬育,以御營廳言啓曰,本廳字內,肅靖門下鵂巖東邊近處體城頹毁處,今已畢築,而女墻仍爲始役矣。把守軍,依例撤罷之意,敢啓。答曰,知道。
又以義禁府言啓曰,楊州前牧使鄭存中罪狀,令該府稟處事,傳旨啓下矣。鄭存中時在任所云,依例發遣府書吏,拿來,何如?傳曰,允。
掌令柳雲羽,持平呂萬永,副校理李兢淵,正言姜,修撰林濟遠,副修撰洪文泳·林錫喆啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法,請削黜罪人洪樂純,爲先中途付處。措辭見上答曰,不允。掌令柳雲羽,持平呂萬永,正言姜啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答曰,不允。第六件七件事,亟停勿煩。持平呂萬永啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島薦棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請還寢罪人柱翼安置之命,亟令王府,設鞫得情,快正王法。措辭見上答曰,不允。第六件七件事,亟停勿煩。正言姜啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。請還寢罪人柱翼安置之命,仍令王府,設鞫得情,快正王法。措辭見上答曰,不允。第九件事,亟停勿煩。
上在昌德宮。停常參·經筵。
徐有防啓曰,明日常參·經筵,取稟。傳曰,停。
傳于徐有防曰,禮房承旨入侍。
傳于申大升曰,大臣·備局堂上引見。
傳于李曰,潭陽府使,今日政差出。
有政。吏批,判書李福源病,參判鄭民始進,參議鄭志儉進,行都承旨李進。吏批啓曰,洪忠監司,今當差出,而擬望之人乏少,承旨及他道守令,竝擬,何如?傳曰,允。又啓曰,忠州牧使,今當差出,而本州以湖西雄邑,物重地大,素稱難治,不可不擇差,他道有聲績未準朔已準限守令,竝擬,何如?傳曰,允。以朴天行爲副修撰,趙宗鉉爲同義禁,金履素爲同春秋,李衍祥爲典牲提調。再政,以洪秉纘爲洪忠監司,李寅燮爲忠州牧使,兵曹參判金夏材仍任事承傳。三政,以尹蓍東爲潭陽府使。
兵批,判書李衍祥進,參判金夏材病,參議朴師崙入直進,參知李象靖未肅拜,左副承旨李養鼎進。兵批啓曰,全羅左水使,今當差出,而擬望之人乏少,他道守令,竝擬,何如?傳曰,允。以李台奭爲同知,李柱國爲訓鍊都正,李光台爲忠壯將,丁遇泰爲慶熙將,鄭殷誠爲訓鍊主簿,李東曄爲全羅左水使,副司直單李命植·趙宗鉉·金憙·尹長烈。
傳于李曰,新除授監司·守令,待明朝辭朝。
傳于申大升曰,廣州府尹望,今日內擬入。
備邊司薦望,以金思穆爲廣州府尹。
吏曹口傳政事,以許侙爲定州牧使。
傳于李曰,左承旨入侍。
下備忘記曰,將臣旣已敍用,前中軍李昌運,前別將金相玉竝敍。
行都承旨李,左承旨徐有防,右承旨申大升,左副承旨李養鼎,右副承旨李萬育啓曰,嗚呼,昨日之雷,何爲而至也?其聲雖微,其光則燁,至登靑臺之報,以殿下對越之誠,凡所以恐懼而修省者,宜無所不用其極,而臣等愚昧,亦豈無一言之仰裨乎?伏惟我殿下求治之誠,恒切於宵旰,而輒有不徯志之歎,澤民之政,日發於絲綸,而實多未下究之患,飭工之念,非不勤摯,而怠惰成習,來諫之道,非不開廣,而讜直無聞,此固群下之罪,而臣等死罪,竊以爲於此,殿下亦有所未盡底道。噫,治不徯志,則幾康之聖工,猶有所未盡也。澤不下究,則若保之實惠,猶有所未盡也。怠惰成習,則董率之功,猶有所未盡也。讜直無聞,則虛受之德,猶有所未盡也。以至懲討宜嚴,而沐浴之請,每下例批,專務寬假,紀綱宜張,而振勵之敎,少無實效,徒歸煩複,凡此數者,亦豈非殿下反躬省察之處乎?噫,應天以實,古人格語,今此雷異,隱隱微動,若有若無,而在人君應天之道,不可以甚微而忽之,倘殿下因此益勉對越之工,修省之念,常若大災異警告之時,則竚見天心底豫,時序無愆,半夜一聲,乃反爲轉爲祥之一大機也。惟殿下懋哉懋哉。答曰,知道。言甚好矣。反自省檢也。
徐有防,以弘文館言啓曰,新除授副修撰朴天行,卽爲牌招察任,何如?傳曰,允。
李,以吏曺曹言啓曰,今此宗廟冬亨大祭諸執事,皆以侍從塡差,而時無職名人員,令該曹口傳付軍職,何如?傳曰,允。
又以吏曹言啓曰,本曹假郞廳金瑞復拿處事,命下矣,而時無入直郞廳,金瑞復今姑減下,其代,以典設司別提孫碩周,單子書入之意,敢啓。答曰,知道。
申大升,以兵曹言啓曰,今此親臨受誓戒時,本曹堂上侍衛,當爲備員,而參判金履素,參知李象靖,俱爲在外未肅拜,無以備員,令政院稟旨變通,以在京無故人,口傳差出,待下批牌招,以爲進參之地,何如?傳曰,允。參知則催促上來。
又以兵曹言啓曰,今此親臨受誓戒時,本曹堂上侍衛,當爲備員,參判金夏材牌招,以爲進參之地,何如?傳曰,允。
校理柳孟養·洪明浩·李克淵,修撰林濟遠·林錫喆,副修撰朴天行·洪文泳等箚曰,伏以,節屆季秋,時屬收藏,而氣候乖常,冷雨頻作,乃至有靑臺之報。噫嘻,此何徵也?漢儒傅會之說,臣等固不敢盡信,而聖人之修春秋,凡係天災時異,靡不謹書,將以使人辟警惕而修省,故董氏所稱,皇天仁愛,必欲扶持而全安之者,正謂此也。惟我聖上,勵精求治,百度維新,所以敬天而勤民,體元而對時者,度越百王,則宜乎陰陽順軌,和氣致祥,而入秋以來,雨水太過,穀粒未實,至於北關之水災,殆是挽近所無,野被汎濫之患,民有蕩柝之憂者,已可見仁天之警告,而非時之雷電,又此報災,其聲雖微,其光甚燁,臣等相顧驚歎,莫省其所以也。臣等不敢知殿下淵蠖之中,對越之誠,或有未盡孚格者歟?朝晝之講,典學之工,或有未盡體行者歟?政令非不振肅,而紀綱猶未盡張,賞罰非不明愼,而懲討尙未盡行,以言乎朝象,則每多判渙之憂,以言乎言路,則未聞讜直之論,凡此數事,皆有欠於體天行道之實,則安知非召災之端耶?伏乞聖上,勿以天道之玄遠,而或忽昭事之誠,勿以災沴之虛生,而或弛反省之念,惕然戒懼,益加留意於轉災爲祥之方焉。取進止。答曰,省箚具悉。所陳,思欲觀省也。
領議政金尙喆,左議政徐命善,右議政李徽之箚曰,伏以,臣等赴公之後,始伏聞靑臺有報。噫,彼燁燁之光,殷殷之聲,又何爲乎收藏之時也?每於秋冬之交,必也如期而發,人心易狃,恬以爲常,然上天之示警,豈無所由?或者邊塵不警,朝野多暇,其忽安不忘危之戒耶?年穀屢登,民國粗康,其忽若恫在己之念耶?懲討之請,臺議非不勤懇,而乾斷猶未廓揮而然耶?疏滌之政,聖念非不藹蔚,而霈澤猶未曠蕩而然耶?側席之誠雖篤,而人才未盡擧耶?虛㯲之量雖恢,而言路未能廣開耶?苟究其故,莫非群下不善對揚之致,如臣等無似,忝居輔相之列,無一事猷爲,無一言建白,隨逐悠泛,一味伴食,有相如此,安得不召災而致異也?筵退耿耿,相率仰籲。伏乞聖明,先命責免臣等,改卜賢德,以答天譴,以幸國事焉。取進止。答曰,省箚具悉卿等之懇。殷殷有聲,殆若提誨,天道玄遠,雖不敢傅會爲說,潛隱之中,有甚闕失而然歟?方切駴悚,續見來上之箚,在予可謂頂門之針,思欲反躬剋責,仰謝天譴也。蓋此災沴之來,職由不穀,何由乎卿等?卿等安心勿辭,弘濟時艱。仍傳曰,此批答,遣史官傳諭于時任大臣。領中樞府事鄭弘淳箚曰,伏以,親享有命,誓戎當在今夜矣。竊念近日寒燠,卒遽無漸,閭巷之人,受傷居多,在聖人愼疾之道,宜不容一毫自輕,而向來聖候欠寧,差復纔過旬餘,今復觸冒初寒,達曉將事,則榮衛之致損,勢所必至,群下之此時憂念,已不勝萬萬,而況臣職忝藥院,其時保護之誠,尤無所不用其極,玆敢唐突草箚,冒昧仰溷。伏乞聖明,勉回至意,亟許攝行,以副臣民之望焉。取進止。答曰,省箚具悉卿懇。予小子所以展誠之道,惟在祀典一事,況四時大享,必於夏冬躬裸,便成我朝故事,見今天氣,不至劇寒,豈可復命攝儀也?仍傳曰,此批答,遣史官傳諭于領府事。
庚子九月二十九日,兼春秋張顯慶。刑曹啓目,捕廳移送僞造罪人鄭弘大,刑推取招是白置。捕廳推問,旣不承款,本曹移來,亦復發明,當初買帖,旣歸之見欺之科,則畢竟藏印,亦似是無情所致,反覆細究,或不無參恕之端是乎矣,獄體至重,有不敢徑先勘處,加刑得情,何如?啓。傳曰,獄體雖重,情有可恕,邊遠定配爲良如敎。
庚子九月二十九日未時,上御寶慶堂。左承旨入侍時,左承旨徐有防,假注書趙興鎭,記事官徐龍輔·李集斗,以次進伏訖。上命書傳敎曰,天遠乎人哉?在予方寸間耳。惟予對越之工,或作或息,未克底豫天心,天之警告,安得不丁寧諄複也?果然有靑臺之報,予寡人恐怵惕,不遑寧居,目下所以答天譴弭天災之方,亶係修省,修省之要,莫急於求助,咨爾言責之官,克念至意,凡於時政得失,靡大靡小,苟有可言之事,須各悉陳,予將虛襟而聽之。又命書傳敎曰,廣州府尹,聞已上來云。亦令明日辭朝,開倉在卽,定州牧使未差之代,口傳差出,待下批一兩日內辭朝。命退,承史以次退出。
上在昌德宮。停常參·經筵。
親臨受誓戒罷後,政院·玉堂·藥房口傳問安。答曰,知道。
傳于徐有防曰,禮房承旨入侍。
傳于李曰,禮房承旨馳詣宗廟·景慕宮,奉審摘奸以來。
傳于李曰,下直守令留待。
傳于吳大益曰,下直守令入侍。
徐有防啓曰,來初一日朔望,日次常參,以宗廟冬享大祭親祭散齋相値,頉稟之意,敢啓。答曰,知道。
吏曹口傳政事,以李淑爲潭陽府使。
傳于徐有防曰,禮房承旨推考。
傳于吳大益曰,司鑰林義培,令攸司科治。
有政。吏批,判書李福源病,參判鄭民始進,參議鄭志儉病,行都承旨李進。吏批啓曰,判書李福源,參議鄭志儉,俱以病不來,小臣獨政未安,何以爲之?敢稟。傳曰,仍爲之。
又啓曰,吉州牧使,今當差出,而本州以防禦重地,不可不擇差,他道守令,竝擬,何如?傳曰,允。
以李東稷爲正言,尹蓍東爲同敦寧,孫相龍爲吉州牧使,廣州府尹單金思穆。
兵批,判書李衍祥病,參判金夏材入直進,參議朴師崙病,參知李象靖未肅拜,右承旨申大升入直進。副司直單尹蓍東,副司果單姜。
以刑曹司鑰林義培科治啓目,傳于徐有防曰,分揀放送。
下備忘記于申大升曰,廣州府尹金思穆下直,長弓一張,長箭一部,片箭一部,筒兒一個賜給。
傳于申大升曰,洪忠監司,明日辭朝。
以江原監司狀啓,宗廟薦新及進上生銀魚節序差早,限內不得封進,惶恐待罪事,傳于徐有防曰,勿待罪事,回諭。
申大升,以禮曹言啓曰,康陵參奉,拿問定罪事,啓下矣。鄭宜淳,今方入直,而別檢李百亨,時在江原道洪川地,無以替直就拿云。假官一員,爲先差送,以爲急速入直之地,何如?傳曰,允。
又以司僕寺內乘,以一提調意啓曰,兼內乘許侙,昨日移拜外任矣。其代,卽令該曹,口傳差出,以爲推移入直之地,何如?傳曰,允。
兵曹口傳政事,以申應周爲司僕內乘。
申大升,以義禁府言啓曰,康陵參奉鄭宜淳,拿問定罪事,傳旨,啓下矣。鄭宜淳以入直,方在陵所云,替直後拿囚,何如?傳曰,允。
又以義禁府言啓曰,副司果趙榮弼·韓栐·李惠祚·蔡廷夏·金東淵·柳匡國等禁推事,傳旨,啓下矣。趙英弼時在京畿楊州地,韓栐時在果川地,李惠祚時在通津地,蔡廷夏時在洪忠道新昌地,金東淵·柳匡國等,時在木川地云,依例發遣府羅將,竝拿來,何如?傳曰,允。
司謁崔昌福手本內,中禁朴致興·李邦弼·林昌植·太敏行·林慶孫,旣以汰去是白置。其代,有根着善傳音者,各別擇差爲只爲。傳曰,中禁輩作黨聚群,橫竹吸煙,或有爇火之慮,初不禁斷,末又冒犯,使之拘囚房中,而司謁與別監輩,從中弄奸,任自脫出於拘囚中,或令前導,或令使喚,此雖小事,其眼無國法之狀,萬萬痛駭。當該司謁行首別監,爲先令攸司囚禁,過齋日後,杖問取招。
申大升,以左右捕盜廳言啓曰,依下敎,康陵案山偸葬罪人李德澄,今已捉得之意,敢啓。傳曰,卽爲合坐,奉草供以聞。
掌令柳雲羽疏曰,伏以,傳曰,迅雷風烈必變,雖夜必興,夫聖人在常時惕厲警懼,猶尙如此,況處君師之位,當收藏之月,而遇轟燁之災乎?嗚呼,昨夜書雲之報,乃在調燭之際,臣未知聖德,有何虧損,朝政有何闕失,而仁愛之天,警動提告,若是其丁寧耶?天道玄遠,固難側度,一理感應,捷於影響,無乃殿下,其於講學之工,有所間斷而然歟?日開經筵,德修罔覺,且於發政之間,有所叢脞而然歟?孜孜萬幾,百度惟貞,則此曷故也?臣知之矣。臣謹按易之火雷噬嗑,雷火豐,蓋兩卦也,曰雷曰火,而噬嗑之象曰,先王以,明罰勑法,豐之象曰,君子以折獄致刑,夫天以雷火爲用,而以號令下土,動而明,明則動者也,卽天之刑罰之具也。故聖人之贊易也。觀其象而繫其辭,必以一刑字,揭之於兩卦之大象,以詔來世也。顧今義理不明,懲討不嚴,元惡大憝,未伏天誅,殿下之於刑,大失其平矣。書云天討有罪,夫有罪之人,天不能自討,特假手於君人者而討之也。今此諸凶,卽天之所必欲討者也,而殿下以私而掩公,以愛而克威,三司之啓,每下例批,玩日愒時,迄至于今,日監之天,安得不爲殿下,赫然悶然警而告之乎?殿下卽位以來,無有旱澇霜雹之異,風調雨順,比歲登熟,而至于今夜,有此雷電之災,蓋天必欲以雷火之用,而警殿下之刑罰也。說卦曰雷以動之,又曰動萬物者,莫疾於雷。夫以殷其聲,動殿下之心,而奮發振作,明罰致刑,雷厲風飛,以洩上下之共憤也。其機何異於諄諄然命之乎?伏願殿下,體雷聲之奮,法電光之明,敬天之怒,底天之罰,特允三司之請,快正王法,則天心底豫,義理益明,轉災爲祥,從可占矣。臣之爲說,雖近於五行傅會之言,而亶出於一片憂愛之悃,惟殿下少垂察焉。臣無任屛營祈懇之至。答曰,省疏具悉。所陳留意矣。持平呂萬永疏曰,伏以,臣於昨日賓筵,伏承聖敎,始知有雷電之異。噫,是月也乃收藏之節也。雷之宜藏而發,卽上天所以丁寧告戒者,而君臣上下,漠然未知其雷異之作,始因靑臺之報,乃有丹扆之儆,此或由於雷聲微電光倏。天雖譴告於上,人則恬嬉於下,有災而未之覺,遇異而莫之察,臣愚死罪,妄以爲目今國事朝象之召災致異者,難徧以疏擧,卽此一事,殆或近於視天夢夢,而足爲上帝疾威之驗也。第於前席昵侍之際,聖語諄諄,應天之道,對帝之心,無一毫虛文,而務盡眞實之方,至以聖躬之自責,廷臣之仰勉,或歸於文具之科,筵退之後,又伏奉十行求言之音,字字皆誠也,言言皆誠也。如使愛我之天,無昨日之儆,則雖以吾君不敢荒寧之德,安有此至誠惻怛之仁言乎?故名臣李之菡,以慧星爲瑞星,臣亦以今日之雷,謂之瑞雷,臣雖無狀,其職則言責也。豈忍以容悅姑息之言,以陳於殿下哉?雖然,知之非難,行之惟艱,殿下旣知致災之必有所以,則其於消災之道,何不誠心以行之,而徒區區於言語辭令爲哉?今日聖治之不能徯志者,正坐不誠實三字符,亂逆轉益滋蔓,而懲討之不以實言,民生日益困悴,而懷保之不以實言,風俗之澆漓,如水斯下,而虛僞成習,紀綱之頹墮,若陵漸夷,而因循爲常,雖謂之事事皆文具,件件無實政,非過語也。雖以目下誓戒時諸執事事言之,冬月親享,何等盛禮,銓曹知委,厥有前期,無論程道之近遠,在鄕侍從,徒事偃便,鮮有趁受戒上來者,飭敎徒勤,法綱漸弛,此莫非群下誠意不足之罪,而導率之本,亶在我殿下一心。伏願殿下,先從睿工,而益務誠實底道理,董飭大小群工,惟以一誠字,爲仰答天譴之要焉。至於時任法從之官,與他自別,此時之在鄕不來,尤爲未安,臣謂抄選外,在外諸臺,竝施譴罷之典,斷不可已也。臣無任屛營祈懇之至。答曰,省疏具悉。陳勉之語切要,極庸嘉乃,末端事依施。
庚子九月三十日四更一點,上詣仁政殿月臺。親臨誓戒入侍時,行都承旨李,左承旨徐有防,右承旨申大升,左副承旨李養鼎,右副承旨李萬育,同副承旨吳大益,假注書曺喜有·趙興鎭,記事官金載瓚·李集斗,以次侍立訖。上御翼蟬冠袞服,由仁和門,詣月臺板位上。左右贊引,引宗親文武百官,分東西列立後,行四拜禮畢。吏刑判陞階,吏曹判書讀誓文,刑曹判書聽誓文後,左通禮啓請禮畢。上還內,諸臣以次退出。
庚子九月三十日巳時,上御宣政殿。下直守令入侍時,廣州府尹金思穆,潭陽府使尹蓍東,右副承旨李萬育,假注書趙興鎭,記事官金載瓚·李集斗,以次進伏訖。上曰,軍士房承旨與兵曹郞廳及南行部將入侍。右承旨申大升,兵曹正郞李顯靖,部將沈釋之進伏。上曰,廣州府尹進前。思穆進伏,上曰,近來南漢爲弊局,難以蘇完,如不實心做去,來頭之弊,萬無釐正之道,爾其懋哉。命先退,蓍東進伏。上曰,見卿久矣。無乃御極後,初登筵席乎?蓍東曰,然矣。上曰,自上開釋無餘,從今以往,更勿自阻,好矣。蓍東曰,臣滓穢之蹤,特蒙天地生成之澤,復登前席,感泣之極,不知死所矣。上曰,下往善爲之。命先退。上曰,兵曹郞廳進前。顯靖進伏,上曰,儀仗次知乎?顯靖曰,然矣。上曰,在鄕之人,除拜屬耳,似未及詳知。命先退,釋之進前。命講導駕儀仗圖式,釋之誦奏。上曰,徒誦無益,此後分立次序,另加擧行,俾無亂次之弊。命退,諸臣以次退出。
庚子九月三十日午時,上御寶慶堂。禮房承旨入侍時,禮房承旨徐有防,假注書趙興鎭,記事〈官〉金夏璉·李集斗,以次進伏訖。上命書傳敎曰,同敦寧任希曾,聞有實病云,許遞,今日政差出,以臺諫有闕政事,取稟。命書傳敎曰,當日爲之。又命書各疏批。命退,承史以次退出。
上在昌德宮。停常參·經筵。
徐有防啓曰,明日常參·經筵,取稟。傳曰,只朝講。
申大升,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,停。
吳大益啓曰,合辭方張之時,諫院無詣臺之員,事甚未安,正言李東稷,卽爲牌招,何如?傳曰,允。
傳于徐有防曰,禮房承旨入侍。
傳于申大升曰,洪忠監司,輪對官入侍。
備忘記,洪忠監司洪秉纘下直,長弓一張·長箭一部賜給。
吳大益啓曰,禁衛營將官來言,今日本營軍兵,日次私習云矣,敢啓。傳曰,停。
吳大益啓曰,御營廳將官來言,今日本廳軍兵,日次私習云矣,敢啓。傳曰,停。
傳于徐有防曰,明日朝講,時任大臣入侍。
以宣惠廳郞廳李遠培拿問傳旨,傳于申大升曰,卽爲拿囚,今日內嚴問,捧供以聞。
吳大益啓曰,卽者義禁府都事來言,時囚罪人李遠培,當日內捧供以聞事,命下,而判義禁洪樂性,自鄕上來,本職未肅拜,同義禁洪良浩,謂有身病,同義禁趙宗鉉未肅拜,無以備員,不得開坐云矣。判義禁洪樂性,同義禁洪良浩,竝卽牌招,何如?傳曰,允。
傳于吳大益曰,今已日暮,待明朝開坐。
以正言李東稷牌不進罷職傳旨,傳于吳大益曰,只推,更爲牌招。
以正言李東稷再牌不進罷職傳旨,傳于吳大益曰,只推,更爲牌招。
傳于吳大益曰,武藝別監李德福,罪不大段,旣已汰去,放送。
傳于吳大益曰,捕廳罪人玄哥年老,日寒若此,保放。
吳大益啓曰,明日朝講憲府無進參之員,除在外·疏批未下外,未肅拜呈告人員,竝待開門牌招,以爲進參之地,何如?傳曰,允。
吳大益,以兵曹言啓曰,去秋三朔能磨兒考講時,訓鍊院主簿高碩崙,宣傳官朴基赫,廣興倉主簿千一元等,二次不通,都摠府經歷趙岱,訓鍊院判官李斗周,主簿李啓春·孫澤,宣傳官梁埉,部將鄭行儉,守門將劉漢坤,武臣兼宣傳官李廷範等,一次不通,依定式從重推考,何如?傳曰,允。
吳大益,以刑曹言啓曰,當該司謁行首別監,爲先令攸司囚禁,過齋日後,杖問取招事,命下矣。依傳敎,當該司謁崔昌福,行首別監張光益,爲先嚴囚之意,敢啓。傳曰,初欲杖問矣。已知曲折,齋日且遠,杖則收贖後,竝放送。
吳大益,以左右捕盜廳言啓曰,依傳敎,本廳在囚罪人玄尙彬,保放之意,敢啓。傳曰,知道。
吳大益,以左右捕盜廳言啓曰,依判付,沙五介近處衆塚嫡奸次,發送捕校矣。回告內,罪人李德澄偸葬處,驛馬位畓上,元陵火巢外四步許,而卽康陵案山,相距五里,其下八步許,有京居李友栢婦塚,其下二十步許,有民塚六處,東距五十步許,有洪德佑塚,其下有民塜八處,洪德佑塚二十步許,有十五民塚,俱是康陵案山相望之處,其外至近之處,不知其幾許塚,而圖形以來之意,敢啓。傳曰,知道。
承政院行都承旨臣李,左承旨臣徐有防,右承旨臣申大升,左副承旨臣李養鼎,右副承旨臣李萬育,同副承旨臣吳大益啓曰,嗚呼,靑臺之報,又何爲而至也?上天之示警,一猶可畏,況至再而不之止乎?從古人辟,遇災則輒恐懼,過災則便怠忽,故一念所差,災未弭而又生一災也。顧今災異之發,聖上旣下責躬之音,群下亦進陳戒之言,遑遑汲汲,若將有救災而應天者,而畢竟玩愒,輒復如前,此曷故也?噫,雷之象,主奮發,仁愛之天,旣以奮發之象,再警我殿下,儻殿下亦以奮發之義,仰答天心,義關懲討,當斷而不斷者,赫然而斷之,事在民國,當決而不決者,赫然而決之,凡係政令施措之間,益堅奮發之志,以至董飭臣隣,痛祛恬嬉,使之各自奮發,則何患乎亂逆之不懲,民國之不治乎?臣等日昨數條之仰勉,固不足以裨補聖德,而至以省檢爲批,大哉言乎。我殿下燕濩之中,對越之際,其所以反躬而修省,隨事而點檢者,宜無所不用其極,而惟其省檢之要,亦從奮發中出來。伏願殿下,必於奮發二字上,益加聖工焉。傳曰,知道。當留意矣。
領議政金尙喆,左議政徐命善,右議政李徽之箚曰,伏以,夜中靑臺之報,迺在數日之內,其聲雖微,其機可畏,或以微微之故,聽之者不大驚動,易致人心,一味狃安,所以高高仁愛之一之再之,諄諄不已者,必欲警告而然耶?今我聖上惕然戒懼,不以轟轟,殷殷而有所間焉。責躬之敎,補過之諭,若是勤摯,至有此減膳之擧,凡在聽聞,孰不激仰欽歎?噫,多難興邦,此論人君之閱歷也,轉否爲泰,此言世道之挽回也。夫以聖上閱歷之艱,正當今日挽回之會,苟能汲汲有爲,念念不懈,澆漓之世道,得以丕變,孤危之國勢,得以鞏固,上而纘祖宗積累之基,下而貽萬世燕翼之謨,則此實否泰之驗,而挽回之效也。庶幾皇穹底豫,一理相感,將見風雷之異,必爲星雲之慶,豈不休哉?噫,難得者時也,易失者機也。自古忠臣志士之期望於明主,責難於治朝者,豈有他哉?唯聖上,毋以臣等應文陳腐之言而忽之,益加留神焉。噫贊襄左右,非輔相而何燮理陰陽非輔相而何?如臣等才之不可堪,試之無所可者,顧何嘗一毫彷彿於贊襄燮理之責?而徒竊虛位,孤負隆寄,當退未退,淟涊至此,每當遇災之時,徒循策免之例,不誠不忠,罪孰甚焉?言出腔血,非爲身謀。伏乞聖明,亟賜斥退,以幸國事,以謝天譴焉。取進止。答曰,省箚具悉卿等之懇。非時之雷,一猶可愕,而再發於數日之中,又在於十月之交,戰兢悸恐,豈以其聲之轟殷而或間也。大抵天人之際,間不容髮,惟災惟祥,惟人所召,今日之警告,由予一人,何有乎贊襄之地,何有乎燮理之任也?曰若策免云云,胡乃蹈常襲故之至此耶?玆於敦迫之音,更將協輔二字,責勵于卿等,惟望卿等之出而經邦,格予一人,此所以幸國事謝天譴之道也。卿等尙可勉之哉。仍傳曰,此批答,遣史官傳諭于時任大臣。
校理柳孟養,副校理洪明浩·李兢淵,修撰林濟遠·林錫喆,副修撰朴天行·洪文泳等箚曰,伏以,災異之作,莫甚於近歲,又莫甚於近日,天心雖切於警告,人情易狃於恬常,下之所以陳戒,上之所以修省者,徒歸一場文具而已。宜乎,仁天之愈不豫,而荐示之以災沴也。日昨聖敎,丁寧懇惻,求助之意,溢於十行,而如臣等輩碌碌,苟充於論思之列,曾不能出一言論一事,仰裨消弭之策,只自聚首憂歎,今日靑臺之報,又何爲而至也?噫,應天以實此四字,亦不過常談死法,而朱子所謂妙理活法,不外乎此,臣等又安得默然而已乎?噫,實者,誠之謂也,天地之所以生遂萬物者,以是誠也。聖人之所以凝成庶績者,亦此實也。傳所謂不誠無物者,蓋以此也。我朝立國旣久,純用文治,文之末弊,無異衰周,風聲習氣,駸駸然擧入於略本實而尙浮華之境,倘使聖人復起,後素之歎,先進之願,必作於今日矣。惟我殿下,睿質天成,聖學日躋,凡所以體天御物之道,靡不用極,休明之治,翹足可待,而四三年來,一味因循,迄無一政一事之可以迓天休而答民心者,反以求之於政令做措之間,無或有欠於懋實之德而然歟?臣等死罪,請忘其僭猥而略陳之。噫,君德成就,專責經筵,則三晝之講,不亶爲應文而設者明矣。雖睿學超邁,無所疑晦,臣等魯莾,無足資益,而其書則聖賢也,其事則討論也。固不重歟?臣等伏覸殿卜,臨筵開講,每於發難之際,輒見空疎之狀,惟其不當於聖心之萬一,故所以晉接之方,未免作輟之歎,爲講官者,亦自消沮畏縮,每一挾冊,羞汗浹背,草草數語,有若塞責而退,如此而尙何望有啓添之效耶?此固臣等無似之罪,而又有不然者,誠使在上者,有孜孜好學之心,則必有眞箇篤學之士,出而應之,漢武不過多慾之主,而黷武事則衛霍出焉,尙文詞則枚·鄒作焉。及其留心經術,則董·賈諸人,接跡而起,上之所好,下有甚焉,誠之所感,物亦應焉。天之生才,亦以一世之人,以待一世之需,則此理甚明,殊無古今之別,環東土數千里,亦豈無一二窮硏淹博之士,可以仰裨聖學者哉?此實由於殿下典學之念,或欠誠實也。噫,言路開閉,實關有國之興替,臣等竊伏見殿下,臨御以來,未嘗以言罪人,甚盛德也。是宜遠猷辰告,昌言日陳,而喑默之風,媕婀之習,莫如近日,此其故何哉?殿下聰明首出,閱歷且多,無理不會,無物不燭,某人之臧否,不待人言,已有商量,某事之得失,無煩群議,自有權度,凡天下之枉直善敗,莫不森然於範圍之中,故爲今日言責者,每當論事之際,或慮不槪於聖心,又恐有違於時義,咨且囁嚅,可言而不敢言,父兄師友之間,自相戒告,已成一種義理,其或有一二進言者,亦不過先揣上心之所向,以相俯仰而已。堯之文明,舜之濬哲,亦何待於謗木諫鼓,而都兪盛際,此路尤廣,誠以千慮之失,或資一得,好問之德,有愈自用也。顧以殿下高明之見,反啓群下依違之習,滔滔一轍,莫可救藥,誠使殿下,眞有樂聞之心,弗咈之德,足以孚感一世,則今日之風習,胡至於若是循默哉?此實由於殿下來諫之方,或欠誠實也。噫,懲討一事,不容少緩,三司之爭執,今幾年矣。私不可廢公,恩不可掩義,古訓昭昭,而許久靳允,上下相持,廷臣備數以陳之,殿下例批以應之,舊賊未誅,新逆又出。噫,沮遏廣嗣之罪,反有浮於仇視代理之凶,則一部明義錄,正可復作於今日,而三尺之典,屈而不用,山水之地,隨意偃息,衣食之奉,依舊富豪,人心危恐,國言喧藉,將不知何樣禍機,伏在冥冥之中,又若罪囚之情節已露者,遽下酌處之敎,尙靳嚴鞫之命,古今天下,寧有是理?古之討逆,必以斧銊,今之討逆,只以口舌,此何足以潛消禍本,逆折奸萌哉?殿下之懲討,不可謂之實矣。噫,民爲邦本,本固邦寧,生民之困瘁,日甚一日,誠使今日,有如王文正者,東南民力,實爲第一急務矣。殿下卽祚以來,恤民之敎,屢發於絲綸,凡係損益之政,靡不講究,八域含生,庶幾涵濡於至化之中,而治不徯志,澤不下究,賦役之偏重,常産之罄竭,莫可救濟,雖幸荐歉之餘,年事稍登,而一人之耕,百畝之穫,較之常年,所剩幾何?公逋私債,竝責一時,穀賤傷農,尤無遺利,所以民情,不願爲豐,吁亦慼矣。況聞今年水潦不常,穀苗被傷,始也頗茁,終焉少實,其所收穫,反不如前歲,責之以豐年之民,則民亦冤矣。爲今日國計者,無過於行一分蠲減之政,爲一分軫恤之道,而顧今國儲寒心,經用不足,無麪之托,何能及民?聖人之以節用二字,先於愛民者,蓋爲不節用,則雖有愛民之心,而無愛民之實故也。臣等伏見殿下,深留意於節用工夫,無益之用,不急之費,一切廢却,凡所以裁減省約者,致意至勤,下而有司之臣,亦莫不精白一心,隨處節損,而國不加富,民不被惠者何也?噫,天之生財有限,而人之用度無節,節用之方,莫過於抑奢從儉,而近世以來,侈風漸肆,家無䃫石之資者,輒留心於芬華,身在縉紳之列者,擧致力於輿服,士夫一味之饌,動費十金,閭閻廣袖之弊,至用全疋,如是而民安得不窮,財安得不竭乎?古人云奢侈之害,甚於兵革,其所移易之幾,亦在我殿下,一念克儉,躬先導率而已。夫所謂愛民也節用也,本不可以言語取辦也。必也求其本而務其實然後,方可以有實效,而廟堂之訏謨,不越乎循襲故常,方岳之能否,只在於簿書期會,細節徒講,實績未聞,民日益困,財日益竭,將至於莫可支保之境,殿下之恤民,亦不可謂之實矣。凡此數者,皆非應天以實之要,雖使慶雲景星,史不勝書,不可謂之祥矣。又何怪於雷異之荐警也?臣等修箚將上之際,又伏見俄下傳敎,自省之意,求助之念,愈往愈摯,有足以上感下孚,臣等擎讀一回,益不禁愚衷之自激也。噫,天道玄遠而難知,人事卑近而易見,漢儒傅會之說,不敢妄引,而殷后修省之道,正宜反求,誠願殿下,以一個實字,作爲面前警惕之資,以實心而推之,以實政而行之,捧痕摑血,事事皆實,則答天譴弭沴氣之道,不外乎是矣。惟殿下懋哉懋哉。取進止。答曰,省箚具悉。言甚根據,欲體察矣。
同義禁趙宗鉉疏曰,伏以,臣卽一聖世之棄物耳。五年窮廬,泣血訟愆,心灰骨鑠,無復有生人之念,伏蒙天地之仁無物不遂,山藪之量,滌瑕蕩穢,雖是螻蟻之微,不忍終棄,眷顧之恩,發於絲綸,收錄之命,有隕自天,湖邑除旨,遽下意外,特許前席之對,有非負累賤臣,所可得者,而獲近耿光,親承德音,伏地瞻天,有淚無從,臣雖卽日滅死,夫復何恨,而恩敎旋下,眷念愈摯,不復畀以吏事,繼以有金吾新命,臣於是乎擎華誥,口誦恩言,惝怳驚疑,殆夢非眞,譬如死灰更燃,枯荄復春,母子相對,北望攢手,淚盡而血,身化爲土,豈足以酬此恩而喩此感也?噫嘻,臣不忠無狀,獲戾神天,向年遭罹,實是窮天難辨之誣,人鬼之判,在於頃刻,心膽俱裂,痛冤弸亘,旣不能引刀披腸,以謝神明,則惟有伏身鍖斧,飮恨天壤而已。惟我聖上,明照若日月,燾覆如父母,恩敎炳然,卽地昭釋,拔諸萬死之中,復齒橫目之列,雖左右卒隷之賤,亦莫不爲臣而代感,環視而頌祝,則此時臣心,當作何懷?臣之尙延縷命,得以戴天而履地者,是誰之賜,是誰之恩也?嗚呼,生臣者父母,再生臣者聖慈也。頂踵毛髮,莫非恩造,縻身粉骨,猶屬常辭,欲報之德,與天無極,百口感結,實不知死所也。至於兩儒臣相繼疏論,至今追思,不覺體栗而膽掉,倘非至慈之天,俯燭心跡,隨處曲庇,則刀俎餘喘,豈得以保有今日乎?噫,臣固愚暗,處世昧方,若謂之冥途擿埴,有愧曲江之先見,則直當受而爲罪,徒以朝行顔面,無所指的,勒加題目,混淪說去,擬之於罔赧之案,臣旣竢勘,不敢自暴,更有何人?爲臣代辨,念臣徒藉先蔭,驟升卿列,造物之忌,理所必至,人言之來,固無足怪,而有罪無罪,惟聖明在上,公議在下,今不敢追提煩浼,然人之所重者,身與名耳。此而受汚,餘無足觀,臣旣蒙此不潔,人所掩鼻,冤誣雖白,而常切中心之隱痛,薰沐雖加,而難洗終身之累辱,撫念身世,此何人哉?此臣所以寤寐自悼,忽忽忘生者也。豈料數日以來,除旨聯翩,瞻聆皆聳,臣雖頑如木石,亦具心腸,區區銜結之忱,豈敢竭蹶趨承,少伸叩謝之義,而滓穢之蹤,無面可顯,四維之重,有難放倒,進身無路,徊徨踧踖,有若孤負聖恩,全昧義分者然。臣情到此,誠亦慼矣。惟宜歸伏荒郊,歌詠聖化,生爲祝聖之氓,死爲結草之鬼而已。官職去就,有不暇論,玆敢瀝血緘辭,哀籲於孔邇之聽。伏乞天地父母,諒臣悲苦之情,念臣滓累之重,亟命刋改,屛退田里,以卒終始生成之澤焉。臣無任。答曰,省疏具悉。卿其勿辭行公。
大司憲金魯鎭疏曰,伏以,臣復叨蔑效之地,實無更冒之勢,坐違嚴召,誠非樂爲,前後居臺,未嘗有一言一事,仰裨求助之盛意,而隨衆沐浴,未能孚格天心,屢遭情外緩討之斥,徒積平日尸素之辜,抗顔就列,臣猶自媿,雖使臣怵迫承命,亦不過謄誦故紙而退,堂堂聖朝,顧安用此等都憲爲哉?與其重犯不誠之罪,毋寧遄被違命之誅,自量已熟,承膺無路。伏乞聖慈,俯賜諒察,亟降譴罰,俾臺風振而私分安焉。臣方乞免,而此際有靑臺之報矣。月屆收藏,則非其候也。時非奮發,則失其常也。嗚呼,天心之未豫於上者,或由於人事之失於下歟?顧今化日中天,萬象昭明,權奸屛黜,朝著廓淸,人心之蘄嚮方切,邦運之休泰,可卜庶幾,吉祥日臻,災沴日消,而上天之警告,殆若仁愛我殿下,玉成我殿下,臣不敢爲漢儒傅會之說,而若其憂治之誠,先事之戒,臣安得不一言也?謹按易之豫卦曰,雷出地奮豫,程子釋之曰,豫者備豫也。豫之一字,其可以擧一知三也。噫,懲討所以豫杜禍亂之本,必須奮發乾剛,毋使人得以誅者,過加容貸,法紀所以豫勵委靡之風,必須摠攬權綱,毋使私不可干者,少或寬假,講學所以資治化,勿以聖學之已高,而豫念寒曝之戒,言路所以扶國脈,毋以聖朝之無闕,而豫思廣開之道,欲革侈風,則先自千乘之尊,豫軫崇儉之方,欲恤民隱,則勿以屢年之豐,豫存嗣歲之憂,念念靡懈,常如遇災之時,則消弭之策,亦可以豫講也。程子豫備之訓,豈不爲當今之藥石乎?謹以一豫之義,略附十漸之戒,惟願益加留神焉。向來趙鎭衡之抉摘辭章之字句,擠陷向國之重臣者,誠萬萬痛惋,此而不明示好惡,世道朝象,將無以妥帖,豈只改刋而止?臣謂宜竄配,以懲方來也。噫,彼鎭衡,雖不足責,其職則諫官也,其言則論人也。爲覈言根,直請拿鞫者,雖非重臺閣慮後弊之義,語涉不審,不可無警。前大司憲李命植,薄施譴罷,亦不可已也。答曰,省疏具悉。首陳備豫之義,足爲自訟之端,思欲觀省也。趙鎭衡事,不特有所待耳。恐作重臣難進之階,不允。末端事,出於相規,依施,卿其勿辭行公。
副校理李兢淵,敎洪忠道觀察使洪秉纘書。王若曰,漢南分符,薄試保障之任,湖西按臬,特簡旬宣之才,庸體九重之分憂,須掌一路之專制,惟卿,奕世簪履,傳家忠貞,處世有謹約之譽,不失寒士本色,居家襲公平之論,咸稱賢相肖孫,歷三司而擢緋玉之班,想先朝記故之念,莅兩邑而著氷蘖之操,叶寡人試外之心,旣知望實之俱隆,爰思盤錯之更試,眷玆百濟舊域,實是三韓重藩,摠列邑五十二州,卽舟車交湊之地,距京都三百餘里,處湖海最要之方,素以士大夫所居,文敎儒風之蔚有可見,一自亂逆輩層出,人心俗習之莫可底安,況頻年水旱之餘,嗟,民生之阽急,顧今日保釐之責,在方岳之得人,玆授卿以守洪忠道觀察使兼兵馬水軍節度使巡察使公山府使,卿其祗膺寵章,往布德意,寬猛相濟,抑豪右而恤貧窮,黜陟惟明,勸循良而懲貪虐。嗟,其便宜措置,惟在自專,至於申請稟裁,須遵已例。於戲,長策最在於安撫,宜體倚毗之心,遠圖益懋於懷綏,須恢澄淸之志,予且試用,卿其往欽,故玆敎示,想宜知悉。
庚子十月初一日辰時,上御寶慶堂。禮房承旨入侍時,左承旨徐有防,假注書趙興鎭,記事官金載瓚·李集斗,以次進伏訖。上命書傳敎曰,再昨之夜,有電雷之警,而光雖燁燁,響不轟轟,鮮有得而聞之者,至翌曉,見書雲之報,而始覺知。嗚呼,天之疾威譴告,如彼其叮嚀,而上下曚昧,未嘗有恐懼修省底意遇災如無災之時,人事之失於下如此,仁愛之天,安得不申複警告也?嗚呼,言今日之國勢朝象,凡可以召災致異之事,指不勝屈,而予則以爲此猶屬閒慢語也。天有是警,我乃夢夢,以至罪己責躬之擧,未免踰日愆時,卽此一端,不誠莫大,宜其天怒之未回,而三日之內,再致是災也。予方反省自咎之不暇,何暇及於他語?自今日減膳三日,以寓體愆補過之意。命退,承史以次退出。
庚子十月初一日巳時,上御宣政殿。洪忠監司入侍時,洪忠監司洪秉纘,右承旨申大升,假注書趙興鎭,記事官金載瓚·李集斗,以次進伏訖。上曰,錦伯進前。秉瓚進伏。上曰,何日發行乎?秉纘曰,明當啓程矣。上曰,湖中本是士夫之鄕,而近年以來,獄事株連,人心靡定,下往後,各別曉喩迷惑,而兼務剛猛,毋負朝家特差之意。秉纘曰,臣敢不竭誠,而才識淺薄,恐有僨誤之慮矣。上曰,誠心做去,則事可諧矣,往欽哉。命退,諸臣以次退出。
上在昌德宮。停常參·經筵。
徐有防啓曰,明日常參·經筵,取稟。傳曰,只晝講。
傳于李曰,禮房承旨入侍。
徐有防啓曰,右副承旨李萬育,今日不爲仕進,卽爲牌招,何如?傳曰,已知其老病,果欲求遞云,許遞,前望單子入之。
承旨前望單子入之,金熹落點。
傳于金宇鎭曰,申飭之下,承旨前望,又不修整入啓,當該郞廳拿處。
承旨前望單子入之,金宇鎭落點。
傳于李曰,新除授承旨,牌招察任。
傳于金宇鎭曰,同副承旨入侍。
李,以卽者吏曹假郞廳來言啓曰,今日爲政事命下,而判書李福源,參判鄭民始,參議鄭志險,俱以病不來,不得開政云。判書·參判·參議,竝卽牌招開政,何如?傳曰,允。
徐有防啓曰,吏曹判書李福源,參判鄭民始,參議鄭志險牌不進推考傳旨及罷職傳旨今方捧入,而開政命下之後,如是違牌,不卽擧行,事甚未安。判書·參判,更卽牌招開政,何如?傳曰,與參議更爲牌招。
以洪忠兵使申大謙習操狀啓,傳于金宇鎭曰,不參操守令,先罷後拿,不能請罪兵使,從重推考。
傳于金宇鎭曰,守令有闕之代,今日政差出。
以左通禮崔夢嵒望單子,傳于金宇鎭曰,通禮準瓜,實屬稀罕,況是嶺人,比望筒,下批後依例陞品今日政下批。
有政。吏批,判書李福源進,參判鄭民始進,參議鄭志儉式暇,行都承旨李進。吏批啓曰,大司諫今當差出,而擬望之人乏少,外任竝擬,何如?傳曰,允。以金履素爲大司憲,李得臣爲大司諫,沈命德爲司諫,鄭益祚爲持平,宋樂爲獻納,洪履健爲正言,金憙爲禮曹參議,高益擎爲右通禮,李亨元爲金海府使,宋載德爲淸風府使,金在鎭爲永春縣監,金敬之爲開城經歷,咸春君單李昌運,耆老所守直官單崔逵翰。再政,以崔夢嵒爲左通禮,沈商賢爲兵曹正郞,金和中爲司成,柳鎭恒爲永興府使,趙錫穆爲黃山察訪。三政,柳偁爲兵曹佐郞,左通禮崔夢嵒,今加通政加資事承傳。
兵批,判書李衍祥病,參判金夏材病,參議朴師崙入直進,參知李象靖未肅拜,右承旨申大升進,副護軍金相玉·李文爀,副司直金魯鎭·金憙·李萬育,副司果沈公猷·李廷恢,廣州中軍單金樂淳。
以吏曹參議鄭志險牌不進罷職傳旨,傳于金宇鎭曰,只推。
李,以吏曺言啓曰,明日宗廟冬享大祭肄儀時,左右通禮,不可不備,左通禮未差之代,口傳擬入之意,敢啓。答曰,知道。
吏曹口傳政事,以金光岳爲左通禮。
李,以吏曹言啓曰,本曹假郞廳孫碩周,拿處事命下,而時無入直郞廳,孫碩周今姑減下,其代,以成均館直講吳鵬南,單子書入之意,敢啓。答曰,知道。
吳大益,以左右捕盜廳言啓曰,依下敎,罪人李德澄,竝其文案,移送秋曹,保放罪人玄尙彬,放送罪人裵師國,保放之意,敢啓。答曰,知道。
掌令柳雲羽疏曰,伏以,嗚呼,靑臺之報,又何爲而三日兩至耶?轟轟之聲,燁燁之光,比去夜而稍壯,竟深更而未已,此何象耶?噫,聽卑之天,仁愛殿下,必欲扶持而全安之故,去夜以殷殷之一聲諷諭之,而殿下不卽警動,無所振作,故天亦不得已又於今夜,虩虩蘇蘇,稍大其聲,以撼殿下乙丙之枕,是天怒也。可不懼哉?顧今悠悠萬事,唯在懲討一副當道理,而刑政者,國之紀綱也,刑政不擧,而紀綱能立者未之有也。義理者,國之根本也。義理不明,而根本能固者,亦未之有也。元惡之首領尙保,巨慝之官秩自如,自古及今,安有如許刑政,如許義理?刑政不擧,故國法解弛,義理不明,故朝象泮渙,若此不已,以過時日,則國家無平治之日,民生無奠安之時矣。殿下之於天,有宗子之責,故天亦以父母之道示殿下,陰相默佑之機,潛運於玄遠之中,日監在玆,憫刑政之不擧,憂義理之不明,乃以非時之雷電,代以不言之謦欬,或微或顯,諄複不已。古人以大舜之璿璣玉衡,謂如孝子之善事親,豈非今日之所柯則乎?恭惟殿下對越之誠,敬畏之工,惟日慥慥不遑暇食,而反於今日,有此非常之示警,殿下宜惕然而懼,穆然而作,反求諸身,隨事點檢,試思致災之由,求諸講學,有作輟之患乎。曰未也,求諸聽政,有勤怠之分耶?亦未也,又於衣服飮食,動靜語默,臨朝顯敞之處,燕居幽獨之地,果有一毫未盡而然耶?百爾思之,果無一失,則此可知其天之所以警告,必在刑政義理之間矣。夫天地之化育萬物也。春以生之,秋以殺之,天地之本心,卽是生生之仁而已。旣以生之,又以殺之,此人之猶憾處,而天不如是,則無以成化育之終始故也。是以古之聖王,克體天道,司寇之職,號爲秋官,仲秋申嚴,百刑無或枉撓,義可知也。今此秋殺之節,宜擧對時之政,伈伈泄泄,視若尋常,宜其譴告之在是時也。噫嘻,奸究之民習,見朝家刑政義理之若是漫漶,不守分不畏法,以謂凶逆之彰露者,尙稽王章,是國無法也。無法之國,暮夜偸埋有誰知之知亦誰何,乃敢生心,爲此前古所無之變,臣則以爲懲討不嚴,馴致此變,竊恐來頭千凶萬怪,繼此而層生也。臣屢登筵席,竊瞷殿下之動容貌發言語也。仁有餘而不足於毅,柔則過而有欠於剛,天顔溫而不厲,玉音和而不肅,以其外之發,而知其中之存矣。故政令施措之間,不能無或偏之歎,可誅而不誅,當斷而不斷,此所謂發於其心,害於其政也。先儒謂克復工夫,自性偏處克將去,又以存養省察,爲聖學門路,凡於日用云爲之間,損其有餘,補其不足,留神於寬栗直溫之道,提掇此心,變化此偏,則施爲之際,必多受用之效,益伏願殿下懋哉。先從萬化之本原,亟加矯揉之工,更擧懲討之典,刑以盡剛毅之道,則今日答天譴之要,誠不外于是矣。如臣疲軟者,言不足以有槪,而半月傳啓,兩度陳疏,必勤勤懇懇於懲討二字者,彼蒼者天,與賊共戴,臣之恥也。況又今天動威,不寧不令,臣亦懼夫天之先降,此不能折檻碎衣之罪也。故玆又因仁天再警,不得不反覆申告之也。唯殿下,勿以人微而忽焉。臣無任屛營祈懇之至。答曰,省疏具悉。言足聽聞,思欲觀省矣。
庚子十月初二日午時,上御寶慶堂。禮房承旨入侍時,左承旨徐有防,假注書趙興鎭,記事官金載瓚·李集斗,以次進伏訖。上命書傳敎曰,已知老病矣。果欲求遞云,右副承旨許遞,前望單子入之。命書榻敎曰,新除授承旨,牌招察任。上曰,禁府開座與否知入,時囚供辭入來持入。賤臣承命出,供辭持入,有防讀奏畢。仍命書判付。命退,承史以次退出。
庚子十月初二日酉時,上御寶慶堂。同副與坐直承旨入侍時,左承旨徐有防,同副承旨金宇鎭,假注書趙興鎭,記事官金載瓚·李集斗,以次進伏訖。上曰,銓官牌招開政事,分付,吏議牌不進罷職傳旨,以只推書出,一體牌招事,分付。賤臣承命出,分付後進伏。上曰,實錄之役,幾許爲之云耶?有防曰,姑未知幾許爲之,而各年條餘存尙多云矣。上曰,然則汗靑似無期矣。宇鎭曰,近來實錄諸堂中,或有公故或有病,未能專意修正云矣。上曰,此後各別申飭,可也。仍命有防等,分讀公事。又命賤臣曰,政官承牌與否知入。賤臣承命出回奏曰,來待門外,而標信未下,故不得入來云。上曰,開門標信出給,金虎門留門,銓官使之入來開政之意,分付。命退,承史以次退出。
上在昌德宮。停常參·經筵。
自巳時至未時,日暈。
徐有防啓曰,明日再明日,宗廟冬享大祭齋戒,初六日動駕相値,初七日還宮相値,視事頉稟。答曰,知道。
藥房都提調鄭弘淳,提調金華鎭,副提調李啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜。惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,待後日次入侍,宜矣。
王大妃殿·惠慶宮·中宮殿,藥房口傳問安。答曰,知道。
李養鼎啓曰,合辭方張之時,諫院無詣臺之員,事甚未安,除在外外未肅拜呈告人員竝卽牌招,何如?無批答。
傳于徐有防曰,禮房承旨入侍。
傳于吳大益曰,同副承旨入侍。
傳于金宇鎭曰,騎馬一匹立之,史官一員待命。
傳于吳大益曰,左承旨入侍。
徐有防,以弘文館言啓曰,本館上番校理柳孟養,下番副修撰朴天行,俱以宗廟冬享大祭祭官,今日議政府肄儀時,盡仕出去之意,敢啓。答曰,知道。
又以禮曹言啓曰,今十月初一日所下傳敎中,自今日減膳三日事,命下矣。三月之限,至於今日,自明日依例復舊封進之意,分付,何如?傳曰,允。
吳大益,以兵曹言啓曰,今月初六日宗廟擧動時,本曹補把京畿驛馬十五匹,依例入把之意,分付本道,何如?傳曰,允。
李養鼎,以義禁言啓曰,淸風前府使閔鍾顯,永春前縣監韓用龜等拿處事,傳旨啓下矣。韓用龜今方待命,卽爲拿囚,而閔鍾顯時在所任云,依例發遣府書吏,拿來,何如?傳曰,允。
又以左邊捕盜廳言啓曰,本廳兼從事官趙麟逵,以身病有難察任,改差,何如?傳曰,允。
同敦寧尹蓍東疏曰,伏以臣,身墜坎窞,命寄荒野,分爲明時之棄物,恒切私心之悚蹙者,五載如一日,何幸日月高臨,父母孔邇,方其獲戾之初,薄竄而旋賜宥還,及此收敍之日,滌蕩而卽畀字牧,其涵貸之仁,不啻枯胔傅肉,而若乃曬灈而拔之,則居然墨池而雪嶺耳。恩命之下,鄕隣驚聳,子母相對,惟有感涕,他不遑計,竝夜登道,重瞻象魏,祗申叩謝,卽此所被,已是莫報之恩,餘外萬事,更有何望?然區區一念之妄,竊自以爲聖上之今日收錄,只出於包荒庇覆之眷,而賤臣情實,猶或有一毫未盡釋然於聖衷者,則臣而負此,其尙何歸?是則生不如死,榮不如罪,臣之苦心崩迫,亶在於此。乃者前席賜對,德音渙宣開釋慰藉,俾勿自阻,臣拜稽惝怳,聲淚俱發,雖卽日滅死,萬萬無憾,況繼以解外流內之寵,必欲便滓穢之賤,復廁淸明之朝,臣是何人,叨此異渥?噫,臣之家族百口,荷聖上再生之恩,非惟生之,從又成之,欲報之德,昊天罔極。至若臣罪之有無輕重,惟聖明在上。臣雖不言,聖明已諭之,人雖不諒,聖明已燭之,臣何敢仰首抗顔,開口出聲,以重犯猥越之誅哉?第臣抑有悲恨於心者,士生斯世,得君而致用,智愚賢不肖之所同願也。伏惟我殿下,仁孝茂著於春邸,聲敎丕彰於新服,巍乎其勵志業,煥乎其有文章,進而覿德,退而聞風者,孰無欣戴頌慕之忱?顧臣蒙陋,不足比數,秩忝卿列,任叨藩臬,愚不自量,妄有興起之心,庶其須臾無死,仰覩功化之成,而身亦與有榮於百執事之末,不料窮命爲累,機穽傍伺,一步之未轉,千仞之已墜,遍體泥淖,更無薰潔之望,身名兩辱,百爲瓦裂,回顧初心,若隔前生,惟丘壑放廢,卽其分耳。木石與處,是其所也。豈復一分餘念,敢有彈束之圖哉?新除之下,承膺無路,短章呼籲,畢露肝膈。伏乞聖慈,天地父母,俯賜矜諒,特許鐫削臣職名,仍命選部,勿復照檢,使臣得以佩奉恩言,沒齒田里,以卒承生成之大惠,千萬至祝。臣無任惶恐隕越,涕泣祈懇之至,謹昧死以聞。答曰,省疏具悉。卿其勿辭行公。
庚子十月初三日,記事官姜彙鈺。吏曹望筒,通禮院左通禮沈命德遷轉,代崔夢岩·白師殷·李身晦。傳曰,通禮準瓜,實屬稀罕,況是嶺人,此望筒下批後,依例陞品,今日政下批。
吏曹望筒,弘文館副校理李鼎揆許遞,代李顯永·韓光近·朴天行。傳曰,兼帶實錄郞廳,皆已許遞,則又以此任擬其代,大是不察,此望筒還給,更爲擬入。
吏曹望筒,弘文館副修撰李鼎揆許遞,代金翊休·金時默·李鼎揆。傳曰,雖曰,乏人,以其人擬其代,政官推考,此望筒還給,更爲擬入。
義禁府啓目,可圃署前別提邊㶷,圖免差祭,徵出錢兩於貢人者,非士夫所爲,刑推得情,何如?傳曰,依。同罪他囚勘處後,放送草記爲良如敎。
義禁府啓目,副司果趙榮弼·柳匡國等差祭,侍從在近地不參誓戒罪,依大明律,各笞五十收贖,解見任別敍,竝只私罪照律事。傳曰,竝分揀放送爲良如敎。
義禁府啓目,長興庫前直長徐直修,戊戌二月永祐園動駕時隨駕,而特敎嚴飭之下,衣籠馬一匹,肆然責立,誠極駭然,議處,何如?傳曰,此囚所爲,不但無罪而已,亦足可尙,分揀放送爲良如敎。
義禁府啓目,吏曹假郞廳金瑞復段,大司憲前望不爲入之,刑推得情,何如?傳曰,分揀放送。仍令勿汰爲良如敎。
義禁府啓目,楊州前牧使鄭存中,身爲地方官,職兼討捕,而偸埋人,無意斯得,刑推得情,何如。傳曰,連値齋日,滯囚可悶,削職放送爲良如敎。
義禁府啓目,永春前縣監韓用龜,不參習操罪,議處,何如?傳曰,旣已罷黜,付過放送爲良如敎。
義禁府啓目,吏曹假郞廳孫碩周,申飭之下,承旨前望,又不修整入啓,刑推得情,何如?傳曰,分揀放送爲良如敎。
庚子十月初三日卯時,上御寶慶堂。禮房承旨入侍時,左承旨徐有防,假注書趙興鎭,記事官金載瓚·李集斗,以次進伏訖。命書傳敎曰,玆事每以下敎而未果,通禮三十朔準瓜,數十年來,只有一人,可知其稀罕,而左通禮則直陞,右通禮則不得陞資,左右之間,太甚斑駁。此後通禮之以右移左者,通計朔數事,分付。有防啓曰,冬享大祭時親祭祭文,今日內,當爲製進,而時任提學皆在外,前大提學黃景源,在鄕上來,卽爲牌招,以爲製進之地,何如?上曰,依爲之。前大提學黃景源牌招,親祭祭文製進事。出榻敎上曰,通禮之準三十朔陞資者,絶無而僅有,或因數遞而然耶?有防曰,或移擬臺望或罪罷,三十朔無事經過者,果鮮少矣。上曰,通禮則一也。右通禮雖三年,元年陞資之例,豈不斑駁乎?有防曰,通禮則一也,而前導擧行,左通禮專當,故左通禮三十朔後,依例陞資,良以此也。上曰,傳敎頒布後,此後定式之意,各別申飭於吏曹。命退,承史以次退出。
庚子十月初三日酉時,上御寶慶堂。坐直承旨入侍時,左承旨徐有防,假注書趙興鎭,記事官徐龍輔·李集斗,以次進伏訖。上曰,今日寒事,何如耶?有防曰,比日前頗寒冷矣。上曰,冬候乖常,以數昨雷雨言之,當此收藏之時,轟轟之聲,燁燁之光,雖不如盛夏,而連三日頗作,予方反省自咎,而以今日國勢朝象言之,朝無寅協之望,民無鼓腹之樂,可以召災而致異者,非一非再矣。念及于此,豈不惕然而悚懼耶?上之責躬之敎,下之陳戒之言,不過文具而已。無一半分彌災之實行實政,仁愛之天,安得不諄諄然警告也哉?有防曰,日前十行絲綸,奉讀未半,不勝欽仰,而今此屢屢之敎,實出於一念對越之聖心,熒惑之退舍,臣實冀望矣。上命有防,與上下番翰林,考準己亥年英陵幸行時倍從百官擧案後。又命有防曰,承旨往藥院,監煎入之後,光範門·崇範門下鑰事,分付。命退,承史以次退出。
上在昌德宮。停常參·經筵。
金宇鎭,以都摠府言啓曰,今日入直內三廳,武兼禁軍及軍兵等,當爲中日習射,而宗廟冬享大祭親行齋戒相値,不得爲之之意,敢啓。答曰,知道。
又以禁衛營將官來言言啓曰,今日本營軍兵,日次私習云矣,敢啓。答曰,知道。
又以御營廳將官來言言啓曰,今日本廳軍兵,日次私習云矣,敢啓。答曰,知道。
傳于李曰,左承旨入侍。
傳于徐有防曰,右承旨入侍。
傳于李曰,民務方殷,未下直守令,皆令今日辭朝。
傳于李曰,下直守令留待。
傳于吳大益曰,右副承旨與守令入侍。
傳于李曰,未署經守令,今日內使之署經。
以宗廟冬享大祭受押單子,傳于李曰,親押。
傳于吳大益曰,未差摠管,口傳差出。
兵曹口傳政事,以雲峯君杺,凝善君爔爲都摠管。
傳于徐有防曰,左承旨入侍。
李,以吏曹言啓曰,再明日擧動時,左右通禮,不可不備,而新除授右通禮高益擎,在外未肅拜,今姑改差,其代,口傳備擬以入之意,敢啓。答曰,知道。
吏曹口傳政事,以尹在醇爲右通禮。
兵曹口傳政事,申應周爲宣傳官。
金宇鎭,以御營廳言啓曰,本廳字內,肅靖門下鵂巖東邊近處,體城頹毁處女墻,亦已畢築之意,敢啓。答曰,知道。
徐有防,因奉常寺官員,以都提調·提調意啓曰,祭享所用實果中,黃栗一色,夏月則有蟲損之慮,故自五月至七月,以胡桃·柏子,推移代封,八月九月,則以軟栗封進,十月爲始,以新黃栗繼封,而今年節序差晩,黃栗姑未乾正,勢難封進於宗廟冬享大祭矣。在前實果未成熟之時,他果代封,多有前例,今此大祭,以軟栗仍爲封進,何如?傳曰,允。
李義鼎,以義禁府言啓曰,時囚以草記,皆令今日內照律事,命下矣。時囚罪人鄭宜淳段,莫重陵寢案對之地,有此偸埋之變怪,而身爲寢郞,不能登時覺察,因元陵陵官移文,始報禮曹者,稽忽莫甚。金元柱段,謂有身病,投印經歸,揆以紀綱,極爲可駭,竝以此照律罪,取考律文,則大明律不應爲條,有曰凡不應得爲而爲之,事理重者杖八十,大典推斷條,有曰犯私罪杖八十,奪告身三等,犯枉法受贓外,笞杖竝收贖云矣。鄭宜淳·金元柱等,各杖八十收贖,奪告身三等放送。李宅源段,尙來輩之起訟,旣係傷倫,則身爲守宰,不思糾正之道,勒掘已葬之墳,已極痛駭兺不喩,潛聽構捏之誣訴,拘囚鄕族之婦女者,尤萬萬駭妄,竝只以此照律罪,取考律文,則贖大典聽理條,有曰凡山訟官吏之決折,有違法理者,以知非誤決律論,大典決獄條,有曰知非誤決者杖一百,永不敍用,大明律囚應禁而不禁條,有曰凡獄囚,不應禁而禁者杖六十,名例,有曰二罪俱發,以重者論,先朝受敎內,王府決杖者,代以金贖矣。李宅源,從重論杖一百收贖,永不敍用放送。李觀城段,圖免差祭一款,當初發明,雖或可據,而再査之後,以貢人冊子所錄觀之,其所徵錢換差之狀,昭不可掩,則其矣自明之供,有難取信,以此照律罪,取考律文,則大明律在官求索借貸人財物條,有曰若監臨官吏,求索借貸,所部內財物計贓,强者準枉法論,枉法贓一貫以下杖七十,大典推斷條,有曰犯私罪杖七十,奪告身二等,犯枉法受贓外,笞杖竝收贖云矣。李觀城杖七十收贖,奪告身二等放送。邊㶷段,依同罪他囚差遣,不問遠近,托故不行罪,杖一百及徵錢貢人罪杖七十,從重論,杖一百收贖,告身盡行追奪放送,何如?傳曰,允。有功議者,各減一等,李觀城則猶與他囚同罪人之無辭自明有間,而遠近換差之說,或爲可欺其方之端,亦不無惟輕之別,此時守令,遞易可悶,本罪中,以公罪勘處放送,使之當日還官。
又以義禁府言啓曰,時囚罪人鄭宜淳·金元柱等杖八十收贖,奪告身三等。李宅源杖一百收贖,永不敍用。李觀城杖七十收贖,奪告身二等。邊㶷杖一百收贖,告身盡行追奪事。草記批旨內,有功議者,各減一等,李觀城本罪中,以公罪勘處放送事,命下矣。鄭宜淳十代祖蘭宗,佐理功臣云。減一等杖七十收贖,奪告身二等放送。金元柱九代祖良彦,靖國原從功臣,錦昌副尉外曾祖云,功議各減一等,杖六十收贖,奪告身一等放送。李宅源十代祖石亨,佐理功臣,全昌尉異姓五寸親云。功議各減一等,杖八十收贖,永不敍用放送。李觀城高祖弘迪,保社原從功臣云。功減一等杖六十,以公罪收贖放送而邊㶷無功議云矣。敢啓。答曰,知道。
庚子十月初四日辰時,上御誠正閣。左承旨入侍時,左承旨徐有防,記事官鄭東浚·徐龍輔·李集斗,以次進伏訖。上曰,近日上天示警,非止一再,有若耳提而面命者然,警惕恐懼,思所以修省之方,而玉堂剳中,上之所以修省者,徒歸一場文具而已云者,果是實題也。凡遇災之時,則上下備忘,下上疏箚,若將有爲,及其時日稍久之後,伈伈泄泄,又復如前,此所以上天之示警諄複也。思之及此,寧不懍惕?政院所以統百司之職,而近日則紀綱懈怠,無一振刷之事,予方自省之不暇,而其自承旨,各自修勵也。有防曰,聖敎至此,不勝欽仰矣。命退,諸臣以次退出。
庚子十月初四日午時,上御誠正閣。右承旨入侍時,右承旨申大升,假注書趙興鎭,記事官金載瓚·李集斗,以次進伏訖。上命書傳敎曰,發遣吏郞,大享時諸執事淸齋與否,摘奸以來。上曰,受由上京守令,爲幾人云耶?大升曰,上京守令書入之意,分付吏曹矣。姑未謄入矣。命書傳敎曰,受由上京守令,亦爲來待,仍令待明朝還官。命退,承史以次退出。
庚子十月初四日申時,上御宣政殿。右副承旨與守令,同爲入侍時,右副承旨吳大益,假注書趙興鎭,記事官金載瓚·李集斗,金海府使李亨元,永興府使柳鎭恒,靈光郡守李義寬,三登縣令趙台鉉,開寧縣監金載均,以次進伏訖。上曰,守令次次進前。亨元進伏。上曰,職姓名。對曰,金海府便臣李亨元矣。上曰,本府爲幾日程乎?亨元曰,九百里云矣。上曰,邑弊何如云耶?亨元曰,雖未能詳知,適聞前道臣言,則還穀與明智島鹽弊,最悶云矣。義寬進前,奏職姓名。上曰,今番水操時,人物之渰死,聞甚慘然,其時光景,何如耶?義寬曰,六鎭堡兵船,同繫於前島矣。黔毛浦萬戶,先爲放砲發船,入七山大洋,遇一陣狂風,舟中之人,未及容手,帆竹及櫓楫之屬,盡爲中折,泛泛飄蕩觸傷於石角,仍卽片片破碎,一舟之人,一時渰沒,其時景像,不忍盡達,而致祭時,渰死人父母子女等,號擗痛哭之聲,實不忍聞矣。上曰,慘矣慘矣。鎭恒奏職姓名。上曰,北關年事不登,且値捧糴,速往善爲之。台鉉奏職姓名。上曰,誰之至親乎?台鉉曰,前參判宗鉉,爲臣之八寸矣。上曰,守令爲幾次乎?台鉉曰,年前待罪新寧矣。載均奏職姓名。上命讀宣諭,仍命次次退出。上曰,金海府使,更爲進前。亨元進伏。上曰,其在外輕內重之義,不欲出外,姑爲留京,可也。仍命書傳敎曰,金海府使李亨元改差,其代,口傳擇差,仍令明日辭朝。又命書榻敎曰,行首宣傳官,口傳差出。命退,諸臣以次退出。
庚子十月初四日酉時,上御寶慶堂。坐直承旨入侍時,禮房承旨徐有防,假注書趙興鎭,記事官徐龍輔·李集斗,以次進伏訖。上曰,留待守令,爲幾人乎?有防曰,三守令矣。命賤臣曰,標信出給,開金虎門守令出去後還閉,而守令則明日更爲待令之意,分付。賤臣承命出,金虎門還閉後進伏。命有防,讀兩道錄啓。有防讀奏訖。命退,承史以次退出,夜已三更矣。
上在昌德宮。停常參·經筵。
親押罷後,政院·玉堂·藥房口傳問安。答曰,知道。
傳于徐有防曰,同副承旨入侍。
有政。吏批,判書李福源牌不進,參判鄭民始進,參議鄭志儉進,行都承旨李進,以徐浩修爲大司憲,金憙爲大司諫,宋民載爲正言,元命輔爲軍器判官,李壽勛爲忠州牧使,尹得毅爲金海府使,趙亨逵爲牙山縣監,鶴林君單焴,在喪終制。
兵批,判書李衍祥病,參判金夏材入直進,參議朴師崙病,參知李象靖未肅拜,右承旨申大升進,副司直李亨元,副護軍朴光迪。
金宇鎭,以訓鍊都監言啓曰,今十月初六日,宗廟擧動時,東營·集春營兩處入直御營軍兵,以訓局軍兵替代入直,還宮後入直事,自兵曹節目啓下矣。東營軍五十名,哨官鄭㵙,集春營軍五十名,哨官李鵬運率領,與御營軍替代入直,而還宮後替直之意,敢啓。答曰,知道。
下備忘記曰,重臣所執,大是不可曉之事也。向者人言,洞知其情外之謗,辨釋無餘,然猶作爲永廢之義,誰云爲可?若從重臣之懇,是爲甘心者流,適副其心,而一日二日,半朝廷殆將空盡而後已矣。且思之,擧朝之人,轉相效尤,纔遭臺彈,便欲自畫,則無言朝廷,益當無言,重臣疏中,扶豎廉防之說,雖曰申誦筵奏,予則以爲開言路三字,亦是惓惓於前席者,在重臣去就言之,邪正姑捨是,寓之相規之科,出而從官,可也。此義皎然明甚,而歷日已久,無意行公,處義分義,寧容乃已?行司直金鍾秀,爲先從重推考,自本院另加催促上來。
司直金鍾秀疏曰,伏以,臣於前月中,冒罪封章,恭俟譴勘,及奉批旨,所以憂慨薄俗,而開示聖意者,丁寧懇惻,殆若慈父之慰撫稚子,俾不驚懼,臣雙擎奉讀,感涕自零。噫,臣本四無墻壁,形影相依,重以粗疎迂滯,多仇少與,以此涉世,自知其必無幸,而所恃而無恐者,惟聖明在上耳。到今雖人言沓至,而不待臣自明,已蒙天日之所悉燭,則臣雖無狀,豈敢內懷顧慮,一毫自阻於聖明之下,而只緣臣命數窮而涯分溢,身已傷矣,名已辱矣,得保殘喘,亦云幸矣。重入脩門,尙暇論耶?噫,我聖上之平昔眷遇臣若何,目下庇覆臣若何,而臣則冥然若罔知覺,孤恩負德,報答路斷,方命逋召,罪負日積,跼高蹐厚,此何人哉?中夜無寐,有淚成血。嗚呼,士大夫出處去就,關係風化,昔賢有言矣。況當此人心陷溺,廉恥道喪之日,尤宜扶豎此個大防,以風勵朝紳,臣曾以當今捄弊之道,莫如導率一世,納之廉恥之中,然後世道尙可爲之意,警咳於前席,仰想聖明,必記有之矣。臣雖奊詬,豈忍心口異行,弁髦前言,以身爲沒廉恥之倡,以累我殿下淸明之治哉?儻殿下追念臣言,快許臣退還本分,使群僚百工,咸知國家之重廉恥也。如此則在微臣亦可爲報佛恩之一道矣。惟殿下,哀之憐之,卽日登途,特敎旣甚嚴重,推考催促,大僚又有筵奏,而虛辱恩命,臣罪萬死。間者京兆之除,甄錄許解,前後皆恩,感頌無地,一向泯伏,亦甚惶恐,玆不得不申暴肝血,從縣道上聞。伏乞聖上,先治臣違慢之罪,以昭法紀,仍命永刋臣姓名於仕籍,以安賤分焉。臣於治疏之際,得伏見擧條下者,以均廳貿米事,因大臣陳達,有該郞拿處之命,臣於此有不勝萬萬惶悚者。大抵此事,始以米若合用,則留題民狀者臣也。及見該郞送米,看品之後,以米惡不合用,斷之以勿貿者亦臣也。郞廳奚罪?罪實在臣,移罪倖免,不但臣心恥之,亦恐有乖於朝家核實之政。伏願亟命有司,勘臣同律,使公私兩幸焉。臣無任戰恐祈懇之至。答曰,省疏具悉。奈予不捨卿何?卿其勿辭行公。
庚子十月初五日辰時,上御宣政殿。親押入侍時,行都承旨李,左承旨徐有防,右承旨申大升,左副承旨李養鼎,右副承旨吳大益,同副承旨金宇鎭,假注書曺喜有·趙興鎭,記事官金載瓚·李集斗,以次侍立訖。禁漏官入親押正時,左通禮啓請跪。上詣板位跪,禮房承旨有防,奉祝進前。上親押後,命侍衛先退。上曰,留待守令入侍。賤臣承命出,與守令偕入進伏。上曰,職姓名。對曰,淮陽府便臣趙瑍矣。上曰,年事,何如?瑍曰,各穀大登矣。民瘼及邑弊,何如耶?瑍曰,本邑峽邑,別無大段弊瘼矣。命先退。大丘判官洪彦燮進前,奏職姓名。上曰,其處年事,何如?彦燮曰,大體則豐登,而以大丘一境言之,間有酷被水災處矣。命退。永春縣監金在鎭,奏職姓名。上曰,七事,在鎭誦奏。命宣諭後退出。命書傳敎曰,政官牌招開政,在外三司許遞。曰,昨日守令事,誠不勝萬萬駭然,臣適在該房,敢此仰達矣。新除守令之促令辭陛,上來邑宰之卽使還官,而特命召見,躬飭面咨者,實出於我殿下軫民弊慮曠務之聖念,則上京守令,固當竭蹶趨入,以體聖上詢瘼之意,以效在下覲光之誠,而及其入侍命下之後,自朝至暮,屢度催促,一二守令外,其餘數人,乃於昏後,始爲來待者,事體道理,寧容若是?晩到兩守令,捧現告從重推考,該曹之不能檢飭,亦不可無警,當該堂上推考,因此而又有可達者,以今番事言之,諸道守令之上京者,似不止此,而專事掩諱,欲爲彌縫者,揆以紀綱,極爲寒心。臣謂分付該曹,卽爲發關於諸道監營,目下守令誰某之上京與否,一一報來,如有近者上來,而昨日規避者,摘發論罪,斷不可已。道臣若或掩護不報,則亦難免匿不以聞之責,一體嚴飭,此後則受由守令之發行與還官,隨卽文移於該曹,而使之以此憑據,如有入侍之命,則無或有一人遺漏,恐似得宜,以此出擧條定式施行,何如?上曰,依爲之。命退,諸臣以次退出。
庚子十月初五日未時,上御寶慶堂。禮房承旨,同副承旨入侍時,禮房承旨徐有防,同副承旨金宇鎭,假注書趙興鎭,記事官金載瓚·李集斗,以次進伏訖。有防曰,趙貴人卒逝單子到院,而以大享相値,不得入之矣。上曰,單子留院,凡百擧行,依例爲之之意,分付禮曹。賤臣承命出,分付後還伏。上命賤臣與下番集斗,謄出英陵幸行時隨駕軍兵成冊。上曰,燕行先來,尙無消息,誠甚沓沓。宇鎭曰,姑無的奇而計其日字,則似於非久渡江狀啓入來矣。上曰,金鍾秀上疏持入。賤臣承命出持入。命宇鎭讀奏訖。命退,承史以次退出。
上在宗廟。停常參·經筵。
大駕詣宗廟,入齋室後,政院·玉堂·藥房口傳問安。答曰,知道。
奉審後,政院·玉堂·藥房口傳問安。答曰,知道。
親臨省牲省器後,政院·玉堂·藥房口傳問安。答曰,知道。
王大妃殿·惠慶宮,遣承旨問安。答曰,知道。
李啓曰,明日大駕詣宗廟入齋室後,王大妃殿·惠慶宮問安,何承旨進去乎?敢稟。答曰,右副承旨進去。
傳于李養鼎曰,今日挾輦衛內,有攔入官員摘發,事過後,與禁喧郞廳拿處。
傳于徐有防曰,近來騎郞,全不擇擬,致有今日駭擧,當該銓官,從重推考。
傳于徐有防曰,諸承旨一竝從重推考。
傳于李曰,禁喧郞廳,爲先汰去,令該曹口傳差出。
金宇鎭,以兵曹言啓曰,依下敎,隨駕禁軍及駕後禁軍與內吹·兼內吹·標下軍兵等處,設粥分饋之意,敢啓。答曰,知道。
兵曹口傳政事,以李夔爲兵曹佐郞。
金宇鎭,以訓鍊都監言啓曰,依下敎,挾輦軍及兼內吹等處,設粥分饋之意,敢啓。答曰,知道。
又以禁衛營言啓曰,依下敎,衛內隨駕本營槍劍軍兼內吹及留陣將校軍兵等處,設粥分饋之意,敢啓。答曰,知道。
又以御營廳言啓曰,依下敎,駕前別抄兼內吹及隨駕將校軍兵等處,設粥分饋之意,敢啓。答曰,知道。
庚子十月初六日巳時,奉審入侍時,行都承旨李,左承旨徐有防,右承旨申大升,左副承旨李養鼎,右副承旨吳大益,同副承旨金宇鎭,假注書曺喜有·趙興鎭,記事官金載瓚·李集斗,以次序立訖。上具冕服,執圭詣版位上,四拜後入殿內奉審後,詣省器所。諸執事擧冪告潔之際,齋郞徐配修,頗有顚錯。上曰,齋郞徐配修推考。出榻敎省器畢後,詣永寧殿如初,還入齋室。諸臣以次退出。
庚子十月初六日辰時,上詣宗廟。擧動入侍時,行都承旨李,左承旨徐有防,右承旨申大升,左副承旨李養鼎,右副承旨吳大益,同副承旨金宇鎭,假注書曺喜有·趙興鎭,記事官金載瓚·李集斗,諸臣以次侍立。上御遠游冠·綘紗袍,乘輿詣乘輦所。左通禮啓請降輿乘輦。上降輿乘輦,仍進發詣宗廟大門外。左通禮啓請降輦乘輿。上降輦乘輿入齋室,換御冕服,仍詣東神門內版位上,行禮後,仍詣廟內,各室奉審,還詣樽所。奉審諸執事告潔後,還御齋室。至午時,禁漏官入省牲正時,上詣省牲所版位上。掌牲令牽牛羊豕,左右分別,大祝周視一匝後,告充胐,守僕以鍮尺尺量。有防曰,掌牲令不善牽牲,致有此咫尺喧擾之擧,事甚可駭,該署提調,不能檢飭之失,在所難免,從重推考。掌牲令所當重勘,而本院請推之外,無他可施之罰,何以爲之乎?上曰,依爲之。該郞,事過後拿處,可也。上命書傳敎曰,未過版位,不牽犧牲,當該大祝罷職,典牲提調,從重推考事。榻前定奪典牲署官員,事過後拿處事。出榻敎仍詣齋室。宇鎭曰,大駕入齋室後,兵曹摠府堂上侍衛,不爲輪回侍立,旋卽散坐各處,事體誠極未安,竝從重推考。兵曹判書亦有不能檢飭之失,一體推考,至於五衛將,一二人外,擧皆偃坐不來,事之駭然,莫此爲甚,本院請推之外,無他可施之罰,何以爲之乎?上曰,依爲之。五衛將,事過後令兵曹決棍,可也。上命廟司等入侍。令鄭彦昇,直長朴禮源,奉事金明鎭進前。上曰,廟內木葉盡落後,禁火一節,各別申飭然後,可無意外之患,而爾等其果惕念擧行乎?彦昇曰,落葉逐日掃除,竭誠擧行矣。上曰,新差守僕輩,連受五禮儀及笏記講,毋至抛棄乎?彦昇等曰,每五日入直官,自行首以下,連爲受講,考能否施罰矣。上曰,另加肄習,可也。上命養鼎,摘奸樂工服色。養鼎承命出回奏曰,永寧殿待令樂工服色中,十三人所着有頉矣。上曰,有頉者,果不至於不潔乎?養鼎曰,雖或色渝,而不至於不潔矣。上曰,其中尤甚者,換給之意,分付。養鼎曰,莫重祭享,犧牲宰殺之時,掌牲令未卽待令,不呈擧案,事體道理,極涉駭然。典牲署直長任焴,從重推考,何如?上曰,依爲之。又曰,俄者闌入衛內官員摘發事,屢次催促於該曹,而現告尙不來納,事甚稽緩,郞廳則旣有拿處之命,當該堂上,推考,何如?上曰,依爲之。宇鎭曰,集賢門勿爲下鑰,在院承旨申飭,各所巡更着實爲之之意,一體分付。至四更一點,禁漏官入親祭正時,上御冕服,詣版位上。禮儀前導詣廟內,奉香,宇鎭奉爐。上三上香,仍執瓚灌地,降詣版位。曰,莫重親祭,宗班及西班,多有移次之人,事極駭然。當該官員及押班監察,一竝從重推考,何如?上曰,依爲之。諸執事進饍以次,禮儀使前導詣廟內,行初獻禮以次後,降詣版位,行四拜禮。亞·從獻官,行亞終獻畢後,禮儀使前導詣受胙所,行受胙禮後,還詣齋室。諸臣以次退出,曉漏已徹。
庚子十月初六日午時,省牲入侍時,行都承旨李,左承旨徐有防,右承旨申大升,左副承旨李養鼎,右副承旨吳大益,同副承旨金宇鎭,假注書曺喜有·趙興鎭,記事官金載瓚·李集斗,以次序立訖。上具遠游冠·絳紗袍,執圭詣省牲所版位上。牲人牽犧牲入來後,守僕引大祝周視一匝後,大祝擧笏告充腯,進前奏曰,犧牲肥澤,尺量,何如?上曰,兪。牲人牽牛氏·羊氏·豕氏,立於俎上方尺之際,一牛橫突於咫尺之地。左承旨徐有防曰,掌牲令不善牽牲,致有此咫尺喧擾之擧,事甚可駭,該署提調,不能檢飭之失,在所難免,從重推考。掌牲令所當重勘,而本院請推之外,無他可施之罰,何以爲之乎?上曰,依爲之。該郞,事過後拿處,可也。
上在昌德宮。停常參·經筵。
親祭罷後,政院·玉堂·藥房·朝廷二品以上·六曹堂上·大司憲口傳問安。答曰,知道。
還宮後,政院·玉堂·藥房口傳問安。答曰,知道。
徐有防啓曰,明日常參·經筵,取稟。傳曰,停。
傳于徐有防曰,右承旨入侍。
傳于徐有防曰,趙貴人卒逝,極用惻傷,連値淸齋,未及下敎,成服日致,弔及凡諸等事,考例卽爲擧行事,分付。
金宇鎭,以備邊司言啓曰,今番全羅右水營戰船致敗後,統營無一字形止之報,初六日初八日封發狀啓,一時齊到,其間委折自備局査問以啓事,命下矣。卽見統制使徐有大所報則以爲,戰船敗沒形止,全羅右水使金廷遇八月二十七日馳報,九月初五日到付,故初六日自本營封啓,搜拯形止,該水使八月二十九日馳報,九月初八日,自本營封啓,而初六日初八日所封狀啓,未知何驛之稽滯竝傳,而有此一時進呈,莫非不能檢飭之致,縮伏俟勘爲辭矣。今以帥臣査報觀之,此由於諸道沿驛稽滯之致,今方發關,別加嚴飭,而統制使徐有大,常時不能檢飭之責,在所難免,爲先從重推考,何如?傳曰,允。
傳于金宇鎭曰,再昨政除拜守令,皆今明日辭朝。
金宇鎭,以兵曹言啓曰,五衛將,事過後決棍事,命下矣。依傳敎,五衛將南履五·郭禎垕·李顯福·洪雨輔,各決棍十度之意,敢啓。傳曰,知道。
司諫沈命德,掌令柳雲羽,持平呂萬永·鄭益祚,校理柳孟養,副校理李兢淵,正言李東稷,修撰林濟遠·林錫喆,副修撰朴天行·洪文泳啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請黜置罪人洪樂純,爲先中途付處。措辭見上答曰,不允。
司諫沈命德,掌令柳雲羽,持平呂萬永·鄭益祚,正言李東稷啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年末滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答曰,不允。第六件七件事,亟停勿煩。
掌令柳雲羽啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙堣,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請還寢罪人柱翼安置之命,亟令王府,設鞫得情,快正王法。措辭見上答曰,不允。第六件七件事,亟停勿煩。
正言李東稷啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟令王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。請還寢罪人柱翼安置之命,仍令王府,設鞫得情,快正王法。措辭見上新除授大司諫金憙,時在洪忠道連山地,正言任希遠,時在京畿道龍仁地,請竝斯速乘馹上來事。答曰,不允。第九件事,亟停勿煩。下諭事依啓。
庚子十月初七日寅時,還宮入侍時,行都承旨李,左承旨徐有防,右承旨申大升,左副承旨李養鼎,右副承旨吳大益,同副承旨金宇鎭,假注書曺喜有·趙興鎭,記事官金載瓚·李集斗,以次侍立。上御遠游冠·絳紗袍,乘輿詣乘輦所。左通禮啓請降輿乘輦。上降輿乘輦,仍進發詣弘化門前路,命各軍門解嚴,還內。承史自協陽門內仍退。
庚子正月初七日未時,上御寶慶堂。右承旨入侍時,右承旨申大升,假注書趙興鎭,記事官徐龍輔·李集斗,以次進伏訖。上命書傳敎曰,廟儀凡事,專靠郞官,而郞官率多婾惰之類,不曾留意修擧。以今番親享時觀之,比昨年擧行,反不及焉。此等郞官,置之無益,今番屬之令前,只令姑勿序遷。若於來年親享,又復若此,則不特郞官,都提調·提調,難免重責,以此預爲知悉。命退,承史以次退出。
上在昌德宮。停常參·經筵。
藥房都提調鄭弘淳,提調金華鎭,副提調李啓曰,淸廟裸薦,聖孝克伸,伏未審夜間,聖體,若何?勞動之餘,不瑕有致損之節乎?今日臣等,率諸御醫入侍,詳察聖候爲宜。王大妃殿症候,益有差勝之節乎?惠慶宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·惠慶宮·中宮殿,藥房口傳問安。答曰,知道。
徐有防啓曰,明日常參·經筵,取稟。傳曰,停。
以十一日輪對,取稟。傳于李曰,爲之。
以十一日專經文臣殿講,取稟。傳于鄭志儉曰,爲之。
李啓曰,右承旨申大升,今日不爲仕進,卽爲牌招,何如?傳曰,許遞,前望單子入之。
承旨前望單子入之,鄭志儉落點。
吏曹參議前望單子入之,李敬養落點。
傳于吳大益曰,下直守令留待。
傳于吳大益曰,下直守令入侍。
傳于吳大益曰,軍士房承旨入侍。
有政。吏批,判書李福源進,參判鄭民始進,參議李敬養進,行都承旨李進。以李文源爲禮曹參議,金魯鎭爲大司成,趙寅采爲康陵參奉,承文副正字單任長源,兼掌令單尹長烈。
兵批,判書李衍祥病,參判金夏材病,參議朴師崙入直進,參知李象靖未肅拜,右副承旨金宇鎭進。副司直金履素·李得臣·申大升,副司果洪履健。
傳于吳大益曰,政寶誤下,當該中官推考。
李啓曰,事變假注書崔守忱,身病猝重,勢難察任,今姑改差,何如?傳曰,允。
事變假注書望,崔守忱改差,代任長源爲事變假注書。
李養鼎啓曰,明日次對,諫院無進參之員,除在外外,未肅拜呈告人員,竝待開門牌招,何如?傳曰,允。
傳于李養鼎曰,同副承旨入侍。
李,以奎章閣言啓曰,御定宋史筌進上日字,今日官推擇,則今十月初九日巳時未時,初十日午時未時爲吉云。以何日時擧行乎?敢稟。傳曰,以初十日爲之。
鄭志儉,以奎章閣言啓曰,御定宋史筌進上,今十月初十日辰時爲之事,允下矣。進箋時刻,令日官推擇,則同日辰時爲吉云。以此時擧行之意,敢啓。傳曰,知道。
又以吏曹言啓曰,新除授淸風府使宋載德呈狀內,矣身今年六十六歲,法不當冒赴云,年限旣滿,則揆以法例,不可仍置,依例改差,何如?傳曰,允。
又以御營廳言啓曰,本廳把摠梁塤,身病甚重,勢難察任,改差,何如?傳曰,允。
李養鼎,以義禁府言啓曰,洪忠前監司沈頤之狀啓據,刑曹粘目內,牙山前縣監金復根,移本府處之事,允下矣。金復根時在京畿驪州地云,依例發遣府羅將,拿來,何如?傳曰,允。
持平呂萬永啓曰,妖宦壽賢之締結,一種嗜利之凶徒,爛熳和通之狀,渠旣明白納招,則豈可一日容貸於覆載之間乎?今此酌處之命,雖出好生之德意,而三尺至嚴,不可島縣爲奴而止。請大靜縣爲奴罪人金壽賢,依律處斷。爲奴罪人河翼龍·金重得等,敢以罔測之說,做作眞諺之書,暗投宮禁之中,欲售危逼之計,究其所爲,萬萬窮凶,決不可一刻容貸於覆載之間。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。錫達以厚賊之父,尙今偃息於覆載之間者,輿情已極齊憤,而況且犯贓之數,死有餘罪,以此以彼,決不可杖配而止。請梁山郡定配罪人錫達,依律處斷。聖中之罪,可勝誅哉?包藏禍心,主張凶論,敢托不敢言之地,倡出不忍聞之說,作爲窩主,慫慂徒黨。故徐有臣·朴宗甲·李義駿輩,從而和之,交口讚引。噫嘻痛矣。先大王朝,十三年不着帽,而始仕於殿下,欲展蘊抱之說,尤極萬萬凶慘,且莫重義理,倚托怪鬼輩,欲售疑亂之計者,究厥心腸,與德師·載翰,一串貫來者也。不仕於先大王朝者,卽先大王之逆臣,先大王之逆臣,卽殿下之逆臣,豈可一刻容息於覆載之間,而居謫以來,少不畏縮,乃敢聚會學徒,通接官隷,至登繡啓,大臣筵白,雖卽移配絶島,而經年爭執,尙逭王章,窮凶之節,無以嚴覈,亂賊之徒,無所懲畏。請大靜縣定配罪人聖中,亟令王府,設鞫嚴問,期於得情,快正王法。有臣·宗甲·義駿,和應聖中叵測之說,推詡薦引,看作奇貨,敢於書筵出入之時,肆然迭奏。噫嘻痛矣。聖中之主張凶論,罪不容誅,而此輩之同一心腸,尤極痛惋,究厥罪犯,與聖中豈可異同?疑亂大義,欲售媒寵之計者,腸肚相連,情跡難掩,而只緣筵席語祕,尙未聲討,使凶徒無所懲畏,國法久而未伸,已極憤惋,到今日記旣播之後,如此負犯之至重者,不可一刻容貸,而削板放逐之律,不足以懲其罪犯,請削板罪人有臣·宗甲·義駿,竝令王府,設鞫嚴問,依律處斷。罪人趙濟泰·李潤成,俱以逆禶之切姻,凶謀逆節,萬無不知之理,而濟泰則初不刑訊,輕先白放,潤成則未盡究覈,遽然酌處,揆以王章,失之太寬,獄體乖當,輿情駭憤,請鍾城府定配罪人趙濟泰,海南縣定配罪人李潤成,更令王府,設鞫得情,施以當律。罪人趙嵎,以物故罪人峸之弟,今番諸逆之陰凶情節,萬無不知之理,而抵賴不服,端緖未究,遽有酌處之命,王章未伸,輿憤益切,請楸子島定配罪人趙峸,亟寢酌處之命,仍令王府,設鞫得情,快正王法。瑩中之付麗凶徒,擧世共知,而乙未冬相臣一疏,實關宗社大計,則伊時禍機,迫在呼吸,而瑩中身爲憲長,敢以未詳知深文等設,顧護凶賊,欲售包藏之心,幸賴先大王日月之明,燭其情狀,至以能猾爲敎,則捨命樂禍之凶,已著於當日而無餘矣。顯忠之典,旣施於其時承宣,則護逆之律,不可以荐棘而止,請薪智島荐棘罪人瑩中,設鞫嚴問,夬施當律。後樂旣以後翼爲弟,且以量·爲黨,則凶謀逆節,必無不知之理,而親問之下,遊辭漫漶,至以本不見重於其弟之設,肆然納供,究其情節,極爲叵測,不可以不了了極蠢蠢,而有所容貸,請濟州牧定配罪人後樂,亟令王府,更加嚴鞫,期於得情。定配罪人孫效忠等八宦者,俱極凶獰,終始抵賴,遽有酌處之命,雖出於我聖上好生之德,曠蕩之典,而效忠則自是凶孽,旣多負犯,又以逆宦切族,及其鞫問之際,端緖未究,亦無指的發明之端。定配罪人柳仁培,罪人李鳳昌·沈德一·李德成,俱以逆來之切族,若其在京,則或吹噓應澤,已露腸肚之糾結,及夫放逐,則或出沒城闉,益著蹤跡之陰祕,則志恒與國來,陰凶情節,萬無不知不參之理,而頑忍不服,效忠·仁培定配而止,鳳昌·德一·德成,更逐本鄕而止,罪人申世輝,旣與應澤,錢財相資,則可知其情志之親密也。罪人蔡伯周·盧聖翊,就捕以後,旣無白脫之端,而未及嚴覈,竝有分揀之命,王章由此而未伸,輿情由此而益憤。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。噫嘻,李普行之罪,可勝誅哉?賦性妖邪,行已暗愎,脅肩諂笑,情態難掩,左右閃忽,伎倆漸巧,特一天生宵小之類耳。口蜜腹劍,林甫之後身,狐媚狼顧,京·惇之餘套,以渠處地爲人,幸際承乏,兜攬至此,則不思知分報效之心,敢生眩惑跳踉之計,其貽害世道,將不知至於何境,有識之憂歎,固已久矣。雖以今番事觀之,亦出於計較利害之心,外托懲討之義,內售嘗試之計,是可忍也,孰不可忍也?此於渠猶屬細故,至於明義一部,是何等大義理,而渠之所論本事之外,乃敢欃及於有樹立之大臣,必欲漫漶義理,欺謾君父,包藏禍心,煽動一世,若此不已,則倫綱將至墜地,凶孽亦必生心。噫,彼普行,抑獨何意,循私負國,一至此哉?其心所在,有不可測,而此又渠卽一斷案,何幸聖明,俯燭其情狀,處分明快,滿庭臣僚,孰不欽仰?而若論其負犯,不可不一問,快正其罪,請楸子島安置罪人李普行,亟令王府,拿鞫嚴問。柱翼卽賊禧家卵育中一物耳。綢繆於趾·述之輩,出沒於量·能之間,一世之所共知者,而丙丁以來,倖逭黨與之誅,久切輿人之憤矣。以其所修族譜言之,刊印廣布,在於諸賊伏法之後,而乃敢以諸賊職名別號,肆然書錄,略無顧忌,所謂附記,卽渠所作,而有曰大喪後世變層生,有曰犯人云者,下語絶悖,用意極凶,及其王府訊問之下,逆如龜柱,謂以罪不深重,凶如觀源,謂以尋常坐謫,隱然有爲諸賊顧惜之意,其平日腸肚之相連,聲氣之相合,昭不可掩,而至於不可援引等語,尤極叵測,直與能·量等賊,一而二,二而一,則有不容一刻假息於覆載之間,而略施刑訊,旋命酌處,銀臺之繳還,大臣·三司之求對力請,而非止一再,天聽愈邈,兪音久悶,此雖出於大聖人好生之德意,王章不可終屈,輿情不可終拂,此而不誅,其可曰國有法乎?請還寢罪人柱翼安置之命,亟令王府,設鞫得情,夬正王法。答曰,不允。第六件七件事,亟停勿煩。
領敦寧李溵箚曰,伏以親享禮成,聖孝彌光,而終宵勞動,不瑕有損,臣獲廁末班,益切憂慮之忱,仍念臣病入膏肓,祟在水土,表症近雖少減,源委久而冞痼,前以就飮山泉一事,猥塵筵席,伏蒙曲垂之德意,至命除朝辭隨便往來,至今獲保螻命,實寔天地生成之澤也。臣常奉特恩,感極銘錗,而間經危疾,久未更出,前效已蔑,宿症復發,尙來聖敎,今已經年,仍襲徑情,有所不敢,玆又冒死祈懇,蟣蝨行止,每煩上聞,實有萬萬惶恐者。伏乞聖慈,俯垂矜諒,從今以後,特許臣去來,得如昨年之例,以卒終始之恩,臣無任伏地顒祝。取進止。答曰,省箚具悉卿懇。卿其依所請往來焉。仍傳曰,此批答,遣史官傳諭。
庚子十月初八日,記事官姜彙鈺。訓鍊都監單子,今月初九日習陣日次,而大將臣具善復,以身病不得行操事。傳曰,許久廢操,實爲可悶,況來月以後,以隆冬當在應頉中,都提調替行,曾多有例,今番日次,必爲擧行,可也。
庚子十月初八日辰時,上御宣政殿。藥房入侍時,都提調鄭弘淳,提調金華鎭,副提調李,假注書曺喜有,記事官金載瓚·李集斗,醫官吳道炯·徐命緯·崔宅中·金成五,以次進伏訖。弘淳曰,淸廟祼薦,聖孝克伸,而勞動之餘,聖體,若何?上曰,一樣矣。弘淳曰,王大妃殿症候,益有差勝之節乎?上曰,一樣矣。弘淳曰,惠慶宮氣候,何如?上曰,一樣矣。上曰,醫官中,無如吳道炯,而今已年老,此眞可惜。道炯起伏曰,新入醫官有二人,其爲人術業,皆足可尙也。上曰,其姓名誰也?道炯對曰,洪履福·朴宗潤也。上命召入問曰,爾等學醫幾年?履福·宗潤對曰,已有年矣。仍命退,醫官退出。上顧語弘淳曰,領相年限已迫,每以明春退休之意,屢次提告,而昨夜親享時,見其駿奔將事,儀度肅雍,環顧朝廷,未有其右。言念告老在邇,自多愴悢弸中,予以此懷,昨語同副,雖欲堅挽,不瑕有害,玆不得不思其保全喬木之義,而心之悵然,曷有其極哉?弘淳對曰,聖念如此,臣子孰不感泣乎?上曰,今年穡事,比昨年如何?華鎭對曰,雖不如昨年之大豐,今年則八路均齊云矣。弘淳起伏曰,臣有所訝惑者,敢此仰達矣。以我聖上初服振勵觀之,似必大有所作爲,而一年二年,政多因循,大違所望,此其故何哉?無乃世級已降,莫可挽回而然歟?上曰,噫,予之初心,非不大矣,而人心之陷溺,風俗之頹敗,未有甚於此時者,雖欲有爲,末如何已?平日讀書自期之心,却悔其盡歸虛地,不知此後,或有傾否回泰之時歟?弘淳曰,憂世之聖念至此,而臣等不能對揚休命,眞可謂有君而無臣也。上問華鎭曰,度支一年之費幾何?華鎭對曰,必不下二十餘萬金,而每患不足,此實可悶也。上曰,予之一念常在節用,而無其效而有此弊,實不知其所以然也。且以均役言之,一疋之後,小民所利,而魚鹽無利,民窮益甚,此何以然哉?華鎭對曰,魚梁鹽場,隨處征稅,窮民之以此爲業者,旣懲舊處之無利,又怯新堰之編稅,自多閑棄,少以爲事,臣之愚見,魚鹽之貴,職此之由也。弘淳曰,今日之弊,奢侈爲甚,伏願聖上,躬行儉德,以革其風焉。上曰,宮中之儉嗇,莫如近日,而俗尙如此,此予所以中夜憂歎者也。命書傳敎曰,民務方殷,今日政新除守令,其令明日辭朝。上曰,王大妃殿進御理中膏,半劑製入。出榻敎命書傳敎曰,次對明日來會。又命書傳敎曰,承旨房仍以明常參·經筵取稟。上曰,停。仍命退,諸臣以次退出。
庚子十月初八日巳時,上御宣政殿。下直守令入侍時,忠州牧使李壽勛,金海府使尹得毅,牙山縣監趙亨逵,同副承旨金宇鎭,假注書趙興鎭,記事官金載瓚·李集斗,以次進伏訖。上命各奏職姓名。壽勛曰,忠州牧使臣李壽勛。上曰,作宰幾處乎?壽勛曰,待罪六邑矣。上曰,曾聞爾之治績,下往懋哉。得毅奏職姓名。上曰,本府素稱弊邑,下往後,期於祛弊蘇瘼,可也。亨逵奏職姓名。上命奏七事,亨逵誦奏七事。上曰,本邑乃是漕船領運之處,船隻惕念護送,俾無致敗之患,可也。命宣諭,命先退。命書榻敎曰,政官牌招開政。又命書榻敎曰,新除授承旨牌招。又命書榻敎曰,吏曹參議前望單子入之。命退,承史以次退出。
庚子十月初八日午時,上御寶慶堂。軍士房承旨,直提學入侍時,右副承旨金宇鎭,假注書趙興鎭,記事官金載瓚·李集斗,奎章閣直提學鄭民始,以次進伏訖。上曰,本閣進箋日字,以再明日定行,可也。而直閣之病,近來則何如云耶?對曰,近雖脫危,冠帶常仕則姑遠矣。上曰,燕行先來,尙無消息,誠可鬱也。民始曰,今明間似可入來矣。上曰,進箋當以暎花堂爲之。閣臣早朝一齊來參之意,預先知悉。命退,諸臣以次退出。
上在昌德宮。停常參·經筵。
辰時,雨雹,狀如小豆。
徐有防啓曰,明日進箋進書相値,再明日專經文臣殿講相値,視事頉稟。答曰,知道。
李啓曰,再明日專經文臣殿講處所,以何殿擧行乎?敢稟。傳曰,宣政殿爲之。
金宇鎭,以禁衛營將官來言言啓曰,今日本營軍兵,日次私習云矣,敢啓。答曰,知道。
又以御營廳將官來言言啓曰,今日本廳軍兵,日次私習云矣,敢啓。答曰,知道。
傳曰,李曰,右副承旨入侍。
傳于金宇鎭曰,大臣·備局堂上引見。
傳于鄭志儉曰,臺諫·守令,今日政差出。
傳于鄭志儉曰,有闕代,今日政竝差出。
有政。吏批,判書李福源病,參判鄭民始進,參議李敬養進,行都承旨李進。吏批啓曰,晉州牧使,今當差出,而本州以營下劇邑,物衆地大,素稱難治,不可不擇差,本道及他道有聲績未準朔守令,竝擬,何如?傳曰,允。
吏批啓曰,黃州牧使,今當差出,而本州以營下劇邑,物衆地大,素稱難治,不可不擇差,本道及他道有聲績未準朔守令,竝擬,何如?傳曰,允。
以安廷玹爲獻納,任希遠爲正言,尹勉遠爲晉州牧使,李昌漢爲淸風府使。再政,金夏材爲大司憲,金履安爲黃州牧使。三政,洪良浩爲兵曹參判,鄭麟煥爲西原縣監。
兵批,判書李衍祥進,參判金夏材病,參議朴師崙入直進,參知李象靖未肅拜,左承旨徐有防進。以李鎭復爲僉知,南憲喆爲內禁將,韓尙佑爲慶熙將,沈趾賢爲慶尙監營中軍,張濩爲咸興監牧官。
李養鼎啓曰,今日政新除授臺諫,竝卽牌招,何如?傳曰,允。
傳于金宇鎭曰,坐直承旨入侍。
李,以奎章閣言啓曰,本閣直提學徐浩修,時無職名,令該曹口傳付軍職,何如?傳曰,允。
兵曹口傳政事,以徐浩修爲副司直。
獻納安廷玹啓曰,大靜縣爲奴罪人金壽賢,以幺麽宦寺,交結士夫,終爲凶賊之根柢,而況其窮凶極惡之語,敢欲潛售亂逆之心,究厥罪惡,萬戮猶輕,情節未盡究覈,輿情莫不憤惋。請大靜縣爲奴罪人金壽賢,更令王府,設鞫嚴問,依律處斷。爲奴罪人河翼龍·金重得等,做出叵測之說,作爲眞諺之書,潛投深嚴之地,欲售危逼之計,究厥情狀,亘古所無,決不可一刻,容貸於覆載之間。請爲奴罪人河翼龍·金重得,亟命王府,設鞫得情,快正王法。李弘濟地旣卑微,跡又閃忽,蝨附逆邊,甘作蒿矢,暗地糾結,亦一成運,而敢懷欺世之計,投進一疏,欲掩其跡,究厥所以,尤極巧惡。當此鉏治凶黨之日,窮凶情節,不卽盤問,直爲發配,揆以王章,失之太寬。請海南縣定配罪人李弘濟,亟令王府,設鞫嚴問。噫嘻痛矣。聖中·有臣·宗甲·義駿等罪犯,尙何言哉?倡邪說而作爲窩窟,結凶徒而交相吹噓,暗地綢繆,設計妖凶,敢欲疑亂於莫重之義理,至以十三年不着帽等說,肆然陳奏於筵席,究厥腸肚,實與德師·載翰輩,一串貫來者也。噫,彼諸賊,旣皆伏法,則顧此群凶,獨可容貸耶?情跡旣露,負犯至重,決不可一刻容貸,而況且聖中,居謫以來,不思畏縮,乃敢取會學徒,通接官隷,至登繡啓,大臣筵白,雖卽移配絶島,而此輩久逭王章,亂賊無以懲畏。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。罪人克觀·克泰,以妖任之同氣,凶謀逆節,爛熳同參,而嚴訊之下,抵賴不服,未克究覈,只施應坐之律,定配罪人萬赫,以逆能之私人,往來逆澤,綢繆情節,綻露無餘,而未及承款,遽有酌處之命,王章未伸,輿憤莫泄。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。定配罪人具翼遠,以能賊之門徒,無常出入,綢繆親密之狀,擧世之所共知也。以今番逆吉之招觀之,推戴謀議之時,至以翼遠,擬議於閫帥之任,其陰凶情節,爛熳同參,昭不可掩,而究覈未竟,酌處有命,王章未伸,輿情愈激。請定配罪人具翼遠,亟寢酌處之命,仍令王府,嚴鞫得情,快施當律。罪人大燮,以逆範之族屬,爲興文之主人,渠家又作會謀之所,而興文·龍輝挾匕之日,軍官五十人,作隊犯闕之說,具出於謀議之席,則渠之爛熳同參,昭不可掩,且與興文面質,亦不別白發明,則無論紹介與同謀,亟正邦刑,斷不可已,而究覈未竟,遽有減死之命,王章未伸,輿憤愈激。請減死安置罪人大燮,亟寢酌處之命,仍令王府,設鞫得情,快正王法。罪人弼海,以逆範之族屬,卵育其家,爛熳綢繆之狀,世所共知,旣以知情不告,不待加刑,卽爲遲晩,則雖未及結案,而參聞自服,便是參謀,此而不誅,其可曰國有法乎?請減死罪人弼海,亟寢酌處之命,仍令王府,設鞫得情,夬正王法。遠竄罪人安兼濟·李宅鎭,俱以狎邪小人,附麗凶逆之門,倀鬼於厚謙,鷹犬於麟漢,左右跳踉,前後闔闢,凶謀祕計,無不力贊,浮言妖說,率多譸張,王敦之錢鳳,桓溫之郗超,今古一轍,而善地薄竄,邦刑不加,況今麟·謙,雖伏王法,而凶徒盤結,實多伏戎之憂,究覈情節,兩賊最爲機括,藉曰孤雛腐鼠,無足以汚我刀鉅,則天綱不免於太恢,奸謀無時而盡發,亂臣賊子,益何所忌憚,而國家之虞危,恐終無已時也。請遠竄罪人安兼濟·李宅鎭,亟令王府,竝加嚴鞫,期於得情,依律處斷。恒烈·善海,何等凶逆,而其兄弟子姪,晏然在家,無異平人,治逆不嚴,防患太疎,厚謙逆節,萬古所無,而日謙以同惡相濟之凶種,偃處近郊,官爵不收,輿情憂憤,去而益深,請恒·善支屬,亟命散配,日謙兄弟,竝投絶島,以嚴隄防。乙未冬相臣之疏,實關宗社之大計,凡有血氣者,熟不知出於忠赤,而身爲憲長,顧護凶逆,敢以深文等說,欲售包藏之心,幸賴至明之天,得無不測之危,而至今思之,心骨俱寒,論其負犯,附麗凶黨,猶屬細故,豈可以荐棘而止哉?請荐棘罪人瑩中,亟令王府,設鞫嚴問,快施當律。乙未五月庭試榜事,尙何言哉?只緣凶徒之用奸,至有聖躬之受困,言之髮豎,思之膽掉,而主試物故,憑覈無路,論啓經年,國體徒損,則雖不可一向爭執,而其中李鎭常之爲賊死卒,綢繆謀議,朴宗集之擅刪日記,漫漶義理,其跡至妖,其計叵測,科事之外,不可不一問。請固城縣投畀罪人李鎭常,巨濟島安置罪人朴宗集,亟令王府,拿鞫得情,施以當律。範聖以逆淵之至親,黨附極賊,締結凶徒,日夜綢繆,情跡叵測,雖以渠之供辭觀之,諸賊之前後謀議,無不參涉,無不聞知,凶肚逆腸,綻露無餘,則肆市之典,烏可已乎?雖以大聖人好生之德,特降酌處之命,而三尺至嚴,決難容貸。請濟州牧減死定配罪人範聖,依律處斷。今番鞫獄,諸賊之情節,俱極巧惡,而減死定配罪人德秀,以逆宦國來之子,德泰之弟,與志恒綢繆之狀,綻露無餘,而前後嚴訊,抵賴不服,究厥情狀,萬萬痛惡,酌處之命,雖出於好生之德,揆以獄體,不可不窮核得情,請減死罪人德秀,亟令王府,更加嚴鞫,快正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自損斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。柱翼之罪,可勝誅哉?卵育於逆家,附麗於賊徒,固是丙丁間漏網之物也。梟腸難化,獍肚益固,渠之所修族譜,刊行於諸賊伏法之後,而趾·述·任諸賊,不忍去爵號,能·簡·輅群凶,敢書以死字,不少顧忌,且其附記中語,至云世變層生,又云犯人,顯有爲凶徒稱冤之意,又女龜柱之極逆,觀源之極凶,或稱以罪不深重,或謂之尋常坐謫,覬其宥還,分以冊字,中心弸蓄,暗地呈露,至於渠招中,不可援引之說,尤萬萬叵測,而略施刑訊,旋命酌處,此雖出於大聖人好生之德意,而凡在臣民,莫不驚惑,銀臺之繳還,三司之求對,大臣·金吾之相繼力請,實是三尺之不可輕屈也。此而置之不問,義理有晦塞之慮,亂逆有滋蔓之患,請還寢罪人柱翼安置之命,仍令王府,設鞫得情,快正王法。又啓曰,新除授正言任希遠,時在京畿龍仁地,請斯述乘馹上來事,下諭。司諫沈命德,掌令柳雲羽,持平呂萬永·鄭益祚,正言李東稷,以臣等昏謬憒憒,本不合於淸朝耳目之任,而懲討義重,冒沒登筵矣。及其傳啓之際,不待下敎,先擧請字,致勤重推之敎,臣等失職之罪,於斯益著,臣等何敢一刻冒據於次臺乎?竝引嫌而退,輕擧末端,所失甚大,揆以臺體,勢難仍置,請司諫沈命德,掌令柳雲羽,持平呂萬永·鄭益祚,正言李東稷竝遞差。答曰,不允。第九件事,亟停勿煩。下諭事·處置事,依啓。
大司憲徐浩修疏曰,伏以,臣昨伏承都憲新命,誠切駿奔,冒沒祗死,而顧其名則長一院之官也。語其責則糾百僚之地也。遴選自別,爲任至重,臣雖欲抗顔苟玷,其如辱聖簡羞朝廷何哉?抑臣人器不稱之外,尤有所不安者,夫廟堂之訏謨,臺閣之言議,可否相濟,是非相難,故文簡公金昌協,屢入臺閣,輒以文忠公金壽恒之處廟堂,疏引啓避,必遞乃已。由玆以來,廟堂子弟之入臺閣者,率皆逡巡引避,已例班班,今臣仲父臣命善,方帶議政,則臣之應遞也決矣。尙何敢漫漶故事,淟涊匪據,使國體廉防,兩有所傷哉?況合辭之洪樂純事,府啓之李普行事,卽臺閣公共之議,而臣之私義,嫌不可參論,此又難進之端。伏乞俯垂察諒,亟賜遞改,俾公格無礙,微分獲伸焉。臣無任屛營祈懇之至。答曰,省疏具悉。强爲便非公議,許遞。
庚子十月初九日,記事官姜彙鈺。刑曹啓目,衛外擊錚人柳東一納供,而所供如此,上裁,何如?傳曰,依允爲旀。聖廟移建,事體重大兺不喻,此等弊端,難保其必無乙仍于,本道狀請,該曹覆啓,朝家之屢次持難者,意非徒然是如乎,況旀新道臣下去後,據實論理,明白條辨之後,移建一事,今無可論,而觀此原情,眞有是也。該府使事,極可無狀,第其所供,皆有苗脈,不可直歸之構誣之科,此供辭,自卿曹下本道,其矣父柳藋,混被囚繫事除良,該府使李奎緯,所犯諸罪,竝以令道臣親執詳査,速卽登聞事,行會爲旀,待査啓啓下,議處爲良如敎。
刑曹啓目,衛外擊錚人曺弘祿捧供,而所供如此,上裁,何如?傳曰,依允爲旀。此供辭段置,下本道臣,親執詳査,啓聞後稟處爲良如敎。
刑曹啓目,罪人玄尙彬段,敢爲德澄看檢偸埋者,已極無狀,裵師國段,身爲地師,敢於陵寢案對近處,肆然占山,指示德澄者,萬萬叵測。罪人李德澄段,依大明律盜園陵樹木條不待時斬,詐假官條待時斬,兩罪俱發,俱係一罪,上裁,何如?傳曰,李德澄事,法無可照,情有可恕,火巢外外案近處之累累民塚,便一北印是隱則,德澄耳亦,斷以偸埋之律者,揆以刑政,得無斑駁之嫌乎是旀,況旀陵所之望見民塚,多有坐立俱見之處,而德澄父母塚段,立見坐不見云爾,則藉令有未發覺已發覺之別,捨彼較重之罪,乃反斷斷於差輕之德澄者,寧有如許王法乎?且渠以無識愚氓,認爲不當禁之地而葬用者,似非異事是遣,至於僞贈事段,亦不過惑信山說,暗地誤書之致,所引詐假官之律,太不襯似,朝家之意,以爲若置德澄於大辟,則後或有眞有偸埋與詐官之罪,則將擬何律乎?付之惟輕,毫無持疑之端是乃,事體莫重,有難輕斷,以此意問議于時原任大臣,稟處爲旀,裵師國所犯,別無可疑之端,參酌勘放爲旀,玄尙彬段,不足說也。放送爲良如敎。
刑曹,殺獄罪人李光點,加刑啓目。傳曰,更加嚴刑,期於得情爲良如敎。
刑曹,御寶僞造罪人吳彦邦,更招啓目。傳曰,更加嚴刑,期於得情爲良如敎。
刑曹,殺獄罪人張漢福,加刑啓目。傳曰,更加嚴刑,期於得情爲良如敎。
刑曹,殺獄罪人白占卜,加刑啓目。傳曰,更加嚴刑,期於得情爲艮如敎。
刑曹,御寶僞造罪人金奉鎭,加刑啓目。傳曰,更加嚴刑,期於得情爲良如敎。
刑曹,慝名付榜僞造印信罪人印殷復,更招啓目。傳曰,渠之兄弟,蓄憾於全光瑞,受棍於李邦一則,喬洞人吏之所共知也。揆以常理,豈可以衆所共知,推諉無處之事,肆然付榜,自陷死地是旀,捕廳推覈時,兄引其弟,弟誣其兄者,亦是人理之所不忍可見,酷刑之下,隨問隨服是遣,榜文兩紙之月日相左事及府牒中七月內元不上京事,足爲違端兺不喩,其矣等以多年營吏,迭差要任,則猜嫌之徒,搆誣毁言者,或不無所據,元犯之當初決定,果不十分無疑,到今傅之生道,不害爲審克之政,罪人印殷復,參酌定配爲良如敎。
刑曹,殺獄罪人崔廷喆,更招啓目。傳曰,此獄最爲疑晦,以大體論,則崔廷喆固難免元犯,而細究文案裏面,則多有可疑者,蓋崔廷喆·趙得元·文道京三人之招,各自圖生,本不足取信,而其中梁聖道段,與廷喆·得元,俱是同僚之間,義無彼此扶抑之殊,而聖道之招,極甚眞的,足爲明證是如乎,執此究之,得元當爲元犯,而得元則發配,廷喆則完決者,揆以獄情,未免疎漏,同得元似當更爲究問後完決,而前此以廷喆與得元之爲首爲從之事,幻成獄案者,不啻幾次是隱則,到今雖欲更覈,必當如前推諉,眞所謂將無同是置,付之罪疑之外,無他道理,係是疑獄,有難輕易酌處,判堂持文案,就議時任大臣,稟處爲良如敎。
刑曹,僞造御寶罪人朴,加刑啓目。傳曰,更加嚴刑,期於得情爲良如敎。
刑曹僞寶罪人金龍河,加刑啓目。傳曰,更加嚴刑,期於得情爲良如敎。
刑曹,殺獄罪人安宗玄,加刑啓目。傳曰,更加嚴刑,期於得情爲良如敎。
刑曹,僞寶罪人朴聖樑,加刑啓目。傳曰,更加嚴刑,期於得情爲良如敎。
刑曹,殺獄罪人金龍大,加刑啓目。傳曰,更加嚴刑,期於得情爲良如敎。
刑曹,殺獄罪人朴世根,加刑啓目。傳曰,更加嚴刑,期於得情爲良如敎。
刑曹,殺獄罪人安七金,加刑啓目。傳曰,秋官起疑,雖甚的確,而此亦疑獄,眩晦多端。大抵追者在後,被追者在前,而刺痕之不在脊背臀腿間者,足爲可疑之一大端是遣,其他起疑處,判堂之見,皆有條理,而此等獄事,不可容易決折,與崔廷喆供辭,同爲就議時任大臣,稟處爲良如敎。
庚子十月初九日辰時,上御寶慶堂。右副承旨·吏曹參判,同爲入侍時,吏曹參判鄭民始,右副承旨金宇鎭,假注書趙興鎭,記事官金載瓚·李集斗,以次進伏訖。上曰,使行無事回還云,誠甚多幸。民始曰,一行無事回還云,莫非聖恩之攸曁也。上曰,皇帝眷注隆重,五次引見,前所罕有,當有謝恩之擧,而兼付於冬至使可乎,別送謝恩使可乎?民始對曰,俄於備局,諸宰相議,姑未定之,而或曰別送謝恩可矣,而或曰別送則爲弊不些,兼付冬至使無妨云,伏未知何以定之則爲好,而大抵彼國之接對,旣不尋常,別定使臣以謝,似合於終始之道矣。上曰,然矣。民始曰,方物則雖非別使,旣入送,所費不過使行盤纏而已。以入送爲定,恐似合矣。上曰,實無可合之人,誰某爲可乎?民始曰,都尉宗班中無可合人,則大臣中差送,亦無妨矣。命退,諸臣以次退出。
庚子十月初九日巳時,上御宣政殿。大臣·備局堂上引見入侍時,領議政金尙喆,右議政李徽之,漢城判尹洪樂性,戶曹判書金華鎭,兵曹判書李衍祥,禮曹判書金熤,刑曹判書李性源,訓鍊院都正李柱國,行副司直李敬懋·徐有寧,吏曹參判鄭民始,司諫沈命德,掌令柳雲羽,持平呂萬永·鄭益祚,副校理洪明浩,正言李東稷,修撰林錫喆,右副承旨金宇鎭,假注書趙興鎭,事變假注書任長源,記事官金載瓚·李集斗,以次進伏訖。尙喆等進前曰,近日初寒甚緊,此時聖體,若何?上曰,一向矣。尙喆等曰,王大妃殿氣候,何如?上曰,一向矣。尙喆等曰,惠慶宮氣候,何如?上曰,一向矣。上曰,使臣之一行,無事回還,良可幸矣。尙喆等曰,莫非王命所曁。上曰,皇帝之眷注隆重,使臣連爲引見,又有別禮單送使稱謝,斷不可已也。尙喆等曰,聖敎至當矣。臣等聞先來之言,則皇帝之引見,非至一再,如有設戲之日,則必招見賜饌,其所接對,極甚款款云,如不別送謝恩使,則似未免無顔矣。上曰,雖兼付於冬至使,別方物則旣已送之,別使之所費,不過盤纏而已。以差送爲定,而咨文先爲上來然後,謝箋可以撰出,使行反命前,咨文罔夜上送之意,星火催促。命書傳敎曰,政事當日爲之。昨政有守令差出之命,而該房做錯,不得擧行,今日政新除守令,依昨日下敎,使之明日辭朝。尙喆曰,此洪忠前監司沈頤之災實分等狀啓也。隄川等八邑,置之之次,林川等四十六邑,置之稍實,而仍以爲災摠,合爲一千七十六結六十四負,準此數劃給拯劣米,舊未捧條,特許停退事,請令廟堂,稟旨分付矣。所請災結,旣不過濫,舊拯劣米,亦與他未捧有異,竝依狀請施行,何如?上曰,依爲之。尙喆曰,此咸鏡監司鄭昌順災實分等狀啓也。安邊等十三邑,置之稍實,北靑等七邑,置之之次,端川等三邑,置之尤甚,仍以爲舊還,毋論稍實·之次,許令代捧,新還尤甚邑及稍實·之次,尤甚里社,限三分二,以相當穀代捧,京外定配罪人,限明秋勿定配所,推奴徵債,一切防塞,明川以南進捧吏,依近例停退事,令廟堂稟旨分付矣。所請舊還,當隨其可捧而捧之,別無代捧之可論,至於新還,尤甚三邑,許令折半,之次邑被災最尤里社,許令三分一代捧,京外定配罪人,限明秋勿定配所,推奴徵債之防塞,明川以南進捧吏之停退,竝令依狀請施行,何如?上曰,依爲之。尙喆曰,前因海西道臣狀請,平山太白山城餉穀,依詳定例,作錢之意,覆奏行會矣。卽見監司趙尙鎭狀啓,則枚擧該府使牒報,以爲當初作錢,亶出於爲民祛弊之意,而目今市直,與詳定大相逕庭,强令備納,誠所不忍,若以市直,盡數作錢,則比諸詳定,減縮夥然,不可不從長變通,餉穀折米都數二萬三千六十石內,存留條五千石外,加分九千三十石,從市直作錢,應分九千三十石,以本色捧留,待明秋從便擧行事,令廟堂稟旨分付矣。目下市直旣如此,詳定本價,何可强令徵捧,一依本道還糶一石三兩之價,使之從便收捧,而勿論卽令發賣,日後發賣,此是經費所需,往復地部,擧行之意,分付,何如?上曰,依爲之。熤曰,康陵案山偸埋之變,旣已發覺掘去,則其外衆塚,雖曰有已發覺未發覺之異,一般爲陵寢相見之處,而排置石物者,亦或有之云,決不可任他仍置,雖不得一倂掘移,至於坐見立見處,則亟令撤其石物,去其墳形,恐不可已,敢此仰達。上曰,更考前例,廣探他陵地形,更爲稟處,可也。尙喆曰,晉州牧使曺允精,罪犯投印,勢難容恕,而土民之謀害官長,自有當律,此而不嚴懲,將無以正民習而鎭人心,元犯罪人,分付道臣,使之照法重繩,至於本牧使之代,勿拘常格,各別擇差之意,申飭銓曹,何如?上曰,依爲之。尙喆曰,今番牙山前縣監金復根之投印徑歸,誠極過當,而以已經處分之事,道內諸守令,如或紛然圖遞,則此時民事,實多可悶,分付道臣,另加申飭,何如?上曰,依爲之。此後各別嚴飭,可也。尙喆曰,頃因右相所奏,關西産金處,方有道臣之論報備局者矣。從前所聞,旣非浪傳,則其在國體,何可一任奸民輩潛採乎?分付道臣,許令開店,若其稅納地部者,令道臣査實酌定,嚴飭各其地方官,着意句檢,擧行刑止,使之狀聞,何如?上曰,依爲之。尙喆曰,守令之徒年被罪,在謪身故者,旣蒙蕩滌之典,而靑陽前縣監李龍中,獨未蒙宥,宜施一視之澤,敢此仰達矣。上曰,蕩滌,可也。尙喆曰,卽見先來狀啓,宜有謝恩別使,而節行拜表,期日已迫,容旋無路,勢當以謝恩兼冬至使治送,而至於方物,雖有謝恩方物蠲減之咨文,今番賜物與蠲貢兩謝恩,依前具方物之意,分付該曹,何如?上曰,依爲之。尙喆曰,向來冬至使差出時,使名之兼聖節,此是該曹錯認之致,聖節二字減去之意,分付,何如?上曰,依爲之。華鎭曰,本曹經用米儲,每患不足,東西推移,事極苟艱,而昨今年幸値稍登,己亥條所捧稅米,爲十一萬石矣。凡諸貢價,若以錢邊,加數磨鍊,則庶可除留萬餘石於明年新捧之前,而稅錢本自不敷,實無萬石價取用之道,自朝家某樣錢中,區劃四五萬兩代米,上下於貢價,則雖不貿米,自可得萬包之穀,而爲前頭需用之資,故敢此仰達矣。上曰,依爲之。上曰,諸備堂中,有稟事者進前。諸備堂等曰,今日次對,別無稟達之事矣。上曰,然則臺諫進前。命德等進伏,傳啓之際,只擧末端。宇鎭曰,臺臣傳啓之際,不奏具書,先擧下端,有此做錯,大乖臺體,司諫沈命德,從重推考,何如?上曰,依爲之。入侍三司,一竝從重推考,可也。司諫沈命德,掌令柳雲羽,持平呂萬永·鄭益祚,正言李東稷啓曰,臣等昏謬憒憒,本不合於淸朝耳目之任,而懲討義重,冒沒登筵矣。及其傳啓之際,不待下敎,先擧請字,致勤重推之敎。臣等失職之罪,於斯益著,臣等何敢一刻冒據於臺次乎?請命遞斥臣等之職。上曰,勿辭。右副承旨金宇鎭曰,司諫沈命德,掌令柳雲羽,持平呂萬永·鄭益祚,正言李柬稷,再啓煩瀆,退待物論矣。答曰,知道。命退,諸臣以次退出。
庚子十月初九日酉時,上御寶慶堂。坐直承旨入侍時,同副承旨鄭志儉,假注書趙興鎭,記事官金載瓚·李集斗,以次進伏訖。上命書傳敎曰,罰已行矣,典牲署官員,禁喧郞廳,分揀放送。又命書傳敎曰,保放罪人李宗植,酗酒街上,作弊民間,嚴法之下,有此冒犯。不但掖隷,況是親兵,則此等之類,此等之習,決不可尋常處之,箇箇嚴杖後定配事,分付刑曹。書訖,上曰,此傳敎,勿出朝報,承旨持去,分付刑曹。命退,承史以次退出。
上在昌德宮。停常參·經筵。
金宇鎭,以都摠府言啓曰,今日入直內三廳,武兼禁軍及軍兵等,當爲中日習射,而暎花堂殿座相値,不得爲之之意,敢啓。答曰,知道。
傳于李曰,安川君入於現告中,姑未勘律,而敢呈肅單,紀綱所在,極爲駭然,以削職傳旨捧入。
傳于李曰,禮房承旨入侍。
傳于李曰,右副承旨入時。
傳于李曰,下直守令留待。
傳于李曰,下直守令入侍。
吳大益,以兵曹言啓曰,明日親臨文臣殿講時,本曹堂上侍衛,當爲備員,新除授參判洪良浩,待明朝牌招,以爲侍衛備員之地,何如?傳曰,允。
李養鼎,以刑曹言啓曰,李宗植箇箇嚴杖定配事,命下矣。罪人李宗植,依傳敎決杖一百,洪忠道報恩縣定配所,卽爲押送之意,敢啓。答曰,知道。
獻納安廷玹啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請薦棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以〈當〉律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。請還寢罪人柱翼安置之命,仍令王府,設鞫得情,快正王法。措辭見上答曰,不允。第九件事,亟停勿煩。
庚子十月初十日辰時,上御暎花堂。進箋進書入侍時,行都承旨李,左承旨徐有防,右承旨李養鼎,左副承旨吳大益,右副承旨金宇鎭,同副承旨鄭志儉,假注書曺喜有·趙興鎭,記事官金載瓚·李集斗,以次侍立訖。奉朝賀徐命膺,左參贊黃景源,行副司直徐浩修,吏曹參判鄭民始,京畿監司李鎭衡,戶曹參判李崇祜,副司直李秉模·柳義養,行副司〈直〉沈念祖,奉敎徐龍輔,進書進箋後,序立於行禮位東西,引儀呼唱行四拜禮畢。上曰,諸臣進前。命膺等以次進前,上曰,今此校勘之役,卿等效勞甚多,予庸嘉尙。仍命宇鎭書傳敎曰,校勘諸臣,原任賓客奉朝賀徐命膺,右參贊黃景源,原任桂坊承旨沈念祖,各熟馬一匹面給。原任春坊監司李鎭衡,參判徐有隣·徐浩修,義州府尹李在學,大司諫柳義養,原任桂坊參議鄭志儉,內下表裏一襲賜給。原任春坊參判鄭民始·李崇祜,各中鹿皮一令賜給。行副司直李秉模,兒馬一匹賜給。命退,諸臣以次退出。
庚子十月初十日午時,上御寶慶堂。禮房承旨·右副承旨,同爲入侍時,左承旨徐有防,右副承旨金宇鎭,假注書趙興鎭,記事官徐龍輔·李集斗,以次進伏訖。上命有防,讀奏諸臣進箋文,有防讀奏。上曰,善作矣。命宇鎭書傳敎曰,重臣情理,可謂悲切,況有老母,何以扶護?堪過到今,政宜將來,豈非公私兩便之道?以此意,自政院下諭,行司直金鍾秀,使之斯速將母上來。又命書傳敎曰,屢勤旌招,莫回遐志,而奄聞長逝,殊甚傷惜,卒掌令金鍾厚家,原致賻外,參酌加數輸送。書訖,上曰,重臣之老母,年過八十,而遭此不忍之境,極爲慘切,筋力能扶將入京云耶?有防曰,年雖篤老,常時凡節,極爲康健云。此今日所下傳敎,不是懇惻,似可將來矣。上曰,速速將母上來之意,承旨亦爲傳及,可也。命退,承史以次退出。
庚子十月初十日未時,上御宣政殿。下直守令入侍時,淸風府使李昌漢,右承旨李養鼎,假注書趙興鎭,記事〈官〉金載瓚·李集斗,以次進伏訖。上曰,職姓名?昌漢曰,淸風府使臣李昌漢矣。上曰,淸風本是山水之鄕,邑僻事簡,往其懋哉。仍命讀宣諭後先退,命書傳敎曰,有辭朝之命,而不爲辭朝,以其有應避也云。當此民事方殷之時,曠官可悶,數遞亦可悶,西原前縣監金履安,時縣監鄭麟煥,次次仍任。黃州牧使,待明日政下批,使之當日辭朝。以臺諫有闕政事,取稟。命書傳敎曰,明日爲之。命退,承史以次退出。
上在昌德宮。停常參·經筵。
殿座罷後,政院·玉堂·藥房口傳問安。答曰,知道。
李養鼎啓曰,合辭方張之時,憲府無詣臺之員,事甚未安,除在外外,大司憲金夏材,卽爲牌招,何如?傳曰,允。
傳于李曰,左承旨入侍。
有政。吏批,判書李福源牌不進,參判鄭民始進,參議李敬養進,行都承旨李進。吏批啓曰,黃州牧使,今當差出,而本州以營下劇邑,物衆地大,素稱難治,同道及他道有聲績未準朔守令,竝擬,何如?傳曰,允。
吏批啓曰,臺諫多窠,今當差出,而擬望之人乏少,外任竝擬,何如?傳曰,允。以李福徽爲司諫,權坪爲掌令,盧瑞國爲掌令,洪樂淵爲持平,朴聖泰爲持平,鄭福煥爲正言,徐魯修爲黃州牧使,鄭麟煥爲引儀,西原縣監金履安,仍任事承傳。宋鍈爲大司諫,林錫喆爲正言,承文提調單金夏材。再政,金履禧爲修撰,洪彦喆爲文川郡守,李義模爲丹陽郡守,姜彝正爲沃溝縣監。三政,徐有慶爲冬至使,申大升爲副使,林濟遠爲書狀官。
兵批,判書李衍祥進,參判洪良浩入直進,參議朴師崙病,參知李象靖未肅拜,右副承旨金宇鎭進,副司直徐有慶·鄭一祥·李亨逵。再政,副護軍沈命德·柳雲羽,副司直呂萬永·鄭益祚,副司果李東稷。
李養鼎啓曰,合辭方張之時,兩司無詣臺之員,事甚未安,今日政新除授臺諫,竝卽牌招,獻納安廷玹,一體牌招,何如?傳曰,允。
以奉敎徐龍輔,檢閱金載瓚·李集斗,司僕正金峙默,軍資直長安濟元,副司果李益運·李東稷·柳河源,前佐郞徐配修,典籍洪聖臣·金瑞復,學錄金鼎命,副正字金熙采·愼師稷等,文臣殿講時不通,依定式禁推傳旨。傳于徐有防曰,乍囚旋放,徒歸無實,況値冬節,亦屬軫念。且其責效之道,莫如能誦間鎖直之爲兩便,此傳旨分揀,皆令自今日入直本司,能誦後,自本院稟旨,當召試之矣。
朴祐源,以弘文館言啓曰,新除授修撰金履禧,時在洪忠道木川地,經筵入番事緊,請斯速乘馹上來事,下諭。傳曰,依啓。
又以兵曹言啓曰,今十月十□日武臣賓廳武經講書日次,而親臨文臣殿講相値,不得爲之之意,敢啓。答曰,知道。
庚子十月十一日,記事官姜彙鈺。刑曹啓目,罪人李德澄,久遠之骸,不用棺斂,實關風化,僞書贈銜,亦犯常憲,不可以無識常漢,專事容貸,大臣之議如此,上裁,何如?傳曰,李德澄減死,刑推定配爲良如敎。
義禁府啓目,淸風前府使閔鍾顯,不參習操罪,議處,何如?傳曰,旣已罷黜,同罪他囚,亦卽蒙放,閔鍾顯段置,付過放送爲良如敎。
義禁府,韓栐·李惠祚·蔡廷夏·金東淵等,依大明律,各笞五十收贖,解見任別敍,竝只私罪照律事啓目。傳曰,分揀放送爲良如敎。
刑曹啓目,罪人崔廷喆事,領議政金尙喆以爲,獄體至重,臣不敢臆斷。左議政徐命善以爲,付之罪疑,稟出好生之德意,臣無容別議。右議政李徽之以爲,似不宜罪疑而輕赦云矣。大臣之議如此,上裁,何如?傳曰,右相獻議,出於守經,又甚的確,而究厥本情,吉男之死,決是邂逅致斃,必非故欲撲殺也。屬之惟輕,不害爲寬典,亦無失刑之歎,依領左相議施行爲旀,有係後弊,誠如右相之言,不可直放,加刑三次,減死島配爲良如敎。
刑曹啓目,安七金事,領議政金尙喆以爲,今此詢問之擧,實出罪疑之意,區區之見,亦豈容異議?左議政徐命善以爲,今此疑輕之敎,寔出欽恤之德,臣無容別見。右議政李徽之以爲,此事可知實非七金之所自行兇,然此固臆見,殺獄體重,不敢論斷云矣。大臣之意如此,上裁,何如?傳曰,法官之見旣如此,大臣之議又如此,可謂僉議詢同,特爲減死定配爲良如敎。
庚子十月十一日卯時,上御寶慶堂。左承旨入侍時,左承旨徐有防,假注書趙興鎭,記事官金載瓚·李集斗,以次進伏訖。上曰,今日殿講,考官鄭領敦,何不入來云耶?有防曰,有實云矣。上曰,然則以右相改落點,殿座前斯速入來之意,分付。命退,承史以次退出。
庚子十月十一日辰時,上御宣政殿。專經文臣殿講入侍時,行都承旨李,左承旨徐有防,右承旨李養鼎,左副承旨吳大益,右副承旨金宇鎭,同副承旨鄭志儉,假注書曺喜有·趙興鎭,記事官金廷龍,編修官文采五,考官右議政李徽之,兵曹判書李衍祥,吏曹參判鄭民始,參考官行副司直沈念祖·申大升·朴祐源·李亨元,以次分東西進伏訖。諸試官及應講員,行四拜禮後,試官進伏,喜有呼名,徽之抽籤,講員以次進講。上曰,文義發問處,諸試官預爲思得,講員讀畢後,卽問,可也。至講員金熙采陳文義時,擧措駭眼,曰,權知承文院副正字金熙采,莫重講席,做錯可駭,推考,何如?上曰,依爲之。又至安濟元,講聲極甚底微,陳文義時,擧措遑遑。養鼎曰,軍資監直長安濟元,莫重講席,甚多失措,事體駭然,推考,何如?上曰,依爲之。曰,假注書曺喜有,告栍之際,不能高聲仰奏,事體未安,推考,何如?上曰,依爲之。上命志儉書傳敎曰,領左相入侍事,遣史官傳諭。領議政金尙喆,左議政徐命善進伏。尙喆等曰,寒事甚緊,而終日臨殿,聖候,若何?上曰,一向矣。上曰,今番謝恩,旣已專价爲定,予意則以節使先爲入送,冬至使則更爲差出似好,而日字甚急迫,故果召卿等矣。尙喆等曰,聖敎至當,以此出擧措擧行好矣。上曰,可也。尙喆曰,今番謝恩之專价入送,旣已稟定矣。冬至兼謝恩使,以謝恩使改付標,冬至使當爲單使,令該曹更爲差出,何如?上曰,左右相之意,何如?左議政徐命善曰,謝恩旣作別行,則節使似當以單使,更爲差出矣。右議政李徽之曰,謝恩使旣爲專价別行,則節使自無謝恩兼付之事,單使差出似宜矣。上曰,依爲之。尙喆曰,擧行時急,謝恩使改付標之意,先以定奪書出似好,故敢達矣。上曰,好矣。冬至兼謝恩使,以謝恩使改付標,冬至使更爲差出事。榻前定奪命書傳敎曰,政官牌招開政,冬至使今日政差出。又命書傳敎曰,在外臺諫許遞,亦爲差出。又命書傳敎曰,飭已行矣。前禮判徐有慶,參判鄭一祥,參議李亨逵敍用。命領左相先退。李東稷進講,未及讀奏之前,行步已極失措,且於陳文義之際,笑語相雜,所見極爲未安。上命書榻敎曰,副司果李東稷削職。講畢後,上曰,專經文臣殿講,勸奬年少文官,俾有實效之美法,而挽近以來,古規漸廢,專不修擧,故年少新進,初不讀書,及其臨講也,專不成樣,亦可見文風之難振矣。徽之曰,聖敎至當矣。近來文官,一自出身以後,至於書字上,視若弁髦,誠可慨然矣。左通禮進前,啓請禮畢,試官以下先退,上還內。承史以次退出。
上在昌德宮。停常參·經筵。
夜三更,流星出奎星下,入坤方天際,狀如拳,尾長三四尺許,色白,光照地。
徐有防啓曰,明日常參·經筵,取稟。傳曰,只晝講。
朴祐源,以禁衛營將官來言言啓曰,今日本營軍兵,日次私習云矣,敢啓。答曰,知道。
又以御營廳將官來言言啓曰,今日本廳軍兵,日次私習云矣,敢啓。答曰,知道。
又啓曰,合辭方張之時,憲府無詣臺之員,事甚未安,除在外·傳旨未下外,大司諫金夏材,卽爲牌招,何如?傳曰,允。
以掌令盧瑞國牌不進罷職傳旨,傳于吳大益曰,只推。
吳大益啓曰,掌令盧瑞國,旣有只推之命,一體牌招,何如?傳曰,允。
傳于李曰,右副承旨入侍。
承旨前望單子入之,朴祐源落點。
傳于李曰,同副承旨入侍。
傳于李曰,禮房承旨入侍。
傳于朴祐源曰,右承旨入侍。
傳于朴祐源曰,同副承旨入侍。
傳于鄭志儉曰,政官待明朝牌招開政。
李啓曰,假注書趙興鎭,身病猝重,勢難察任,今姑改差,何如?傳曰,允。
朴祐源,以都摠府言啓曰,副摠管尹坊,以兵曹參判,本曹坐起,晝仕出去之意,敢啓。答曰,知道。
又以義禁府言啓曰,權知承文院副正字閔·曺允大·李魯春,前佐郞崔顯重·朴宗正,前主簿兪任柱,前直講李熙福等禁推事,傳旨啓下矣。閔時在京畿江華地,曺允大時在驪州地,李魯春時在砥平地,崔顯重時在麻田地,朴宗正時在長湍地,兪任柱時在安城地,李熙福時在開城府地云。依例發遣府羅將,拿來何如?傳曰,允。
掌令盧瑞國,獻納安廷玹,校理柳孟養,副校理李兢淵,正言林錫喆,副修撰朴天行·洪文泳啓曰,鄭致達妻之凶逆,前後聲討,已盡其千妖萬惡之罪,凡在血氣之倫者,莫不切齒痛心。噫,危逼聖躬,沮遏大策,厚·麟之凶謀,而窩窟則此賊也,推戴逆禶,謀危宗社,範·能之逆節,而根柢則此賊也。此豈容一日假息於覆載之間哉?三司之論,已及四載,轉而爲合辭之啓,合辭之啓,又閱累朔,轉而爲伏閤之爭,至於今日,處分又止於近島黜置。噫嘻,此賊之有萬戮難赦之罪者,殿下之所嘗洞燭者也,無一分可恕之端者,殿下之亦嘗俯諭者也。今何爲而又有此末減之命耶?國無法則已,如其不然,則夫安有謀危宗社之如此賊,而使之首領之得保也,危逼聖躬之如此賊,而施以海島之薄罰耶?殿下之不忍置法,而姑從次律者,不過曰,恐傷先王之德也,欲體先王之心也。此則有大不然者,先大王之於渠,止慈至愛之德,如傷若保之恩,是固大聖人人倫之至耳。渠若有一半分人心,則固當謙恭謹畏,奉承聖意,而獨奈狼性難馴,虺毒潛肆。謀逼先王之儲嗣,幾危先王之宗社,而幸賴先大王日月之明,終不爲此賊之所熒惑。赫然明斷,丕建大策,以奠我宗社於億萬年盤石之固,此先王之宏謀英烈,卓越百王,而昭垂萬世者也。惟其梟獍之凶,鬼蜮之情,不及彰著於在宥之日,未克斷恩而正法也。今若以先王慈愛之恩,貸此賊罔赦之罪,則非所以明先王之德,而體先王之心也。管叔致辟,何累於文王之盛德,而恩不掩義,所以爲周公之達孝也。以殿下之聖學高明,見理甚精,而何不劈破此義理之關,明正其亂逆之罪乎?請喬桐府黜置罪人鄭致達妻,快正王法,以洩神人之憤。金相福之罪,可勝誅哉?諸般罪惡之昭在人耳目者,於渠猶屬細故,而乙未冬,相臣疏出之後,瑩中深文之說,稱以所見無異同,麟漢不必知之說,謂以語脈不如此。只此二言,已萬萬凶慘,而至於言根究覈之請,此又麟·謙之所不敢爲者。昭著之逆節,已難自掩,包藏之禍心,尤極叵測,揆以典刑,萬戮猶輕,而日月漸久,反置尋常。自上處分,不過放逐,在下爭執,只止遠竄,興言及此,心竊慨恨。國無法則已,夫安有罪惡之如此,而終屈王章,使之晏然自在於田里之中乎?請放歸田里罪人金相福,亟令王府,拿鞫嚴問,快正王法。乙未冬國家安危之機,至今追思,尙覺凜然,苟有體國大臣,則雖非上敎,固當直請聽政,而伊時首相韓翼謩,徒畏麟賊之氣焰,罔念國勢之岌嶪。不體上敎,從事彌縫,使宗國大計,幾致難言之境,論其負犯,至爲深重,則向者近地移配,已失太寬,況可以全釋乎?雖以悶旱之聖意,有此收殺之敎,而乍允旋收,有咈輿情。請還寢遠竄罪人韓翼謩,金吾草記勿施之命,仍施遠竄之典。噫嘻,痛矣,龜柱之罪,可勝誅哉?顧其地處何如,恩造何如,而不思報效之道,恣其濫猾之性。雖以壬辰疏中語言之,渠若有一分嚴畏儲君之心,豈敢以自內酬酢,登諸章奏,陳之於先大王之前乎?臣等於筵敎中,若有俯詢,其將何辭仰對之諭?讀之未半,不覺心寒而骨泠。惟彼鳳漢罔赦之罪,國人所共憤,則秉義聲討,宜乎正大,亦何患無辭,而始也締結厚賊,暗逞私憾,終焉慫慂乃叔,恐動天聽。以至於半夜扈衛,幾累先大王聖德,固已萬萬駭痛,而此猶不足,又敢以某年罔極不忍聞之說,恣意筆之於書,以慽我殿下之心。噫嘻,是可忍也,孰不可忍也?大抵龜柱之罪,一則不憚儲君,一則幾累聖德,一則語犯莫重,有一於此,人臣極罪,況兼此數者乎?且以趙峸事言之,其窮凶情節,尤萬萬叵測,殿下旣賜之死,非不知其罪之必可誅也。間因臺啓而拿鞫,尤仰處分之嚴正,終下還寢之命,一令三反,王章太紊,君綱之姑息,國威之屑越,已無餘地。殿下於賊麟,旣已斷恩行誅矣,龜柱之凶逆,何異於賊麟,而一行一否,輿憤益激。又況以今番量·翼·諸逆之招觀之,根柢之所萌,龜賊也,窩窟之所豢養,龜賊也。其在塞亂源杜禍本之道,尤不容一刻假息於海島,而尙今靳允,憂危轉深。若此度日,則將不知幾許量·,又起於幾處,方來之慮,先事之虞,容有極哉?日前加籬時,雖有待處分之敎,而此賊處分,決不可一刻少待。請黑山島圍籬罪人龜柱,亟加嚴鞫,快正王法。洪樂純性本奰慝,行又陰譎,平生伎倆,只圖濟己私而充壑慾,素心濫猾,不知敬君父而畏國法。自在當時,世固目之以愚蠢無識之人,及其地處漸盛,形勢漸張之後,癡頑之氣,日以放肆,經營之計,日以安排。噫,其地處之盛,形勢之張,非其自致,卽乃姪之故,則固當與其姪,同心協力,圖報隆恩之萬一,而乃於叔姪之間,反生計較之心,自率舊職,異其趨向,數年之前,又有大小洪之目。已非人理之所可爲,而近來權位益高,主張自辦之後,又値乃姪之謝事。遂生專擅之意,漸謀攘奪之計,別立門戶,廣樹黨與,一世之人,瞠然莫適所向。自古權奸之輩,雖於至親,不相顧藉,而其忍於父子叔姪之倫,有此變怪也哉?臣固不欲索言,以傷風化,而有口公傳,無人不知,則此人倫之罪人也。殿下之擢用此人者,非爲其才智之出類,德望之踰人也。特以乃姪之叔,或意其一心向國,不負我殿下,而眷遇之隆,反作藉賣之資,委毗之篤,遂爲竊弄之計。乃以爲國家之事,在吾掌握,搢紳之士,入吾圈套,爪牙旣張,鷹犬俱集,以無嚴無忌之心,生不奪不厭之欲。頤指意使,逐去首席,揚揚獨相,志氣橫溢,一國風靡,勢焰日熾,威福不在於上,權柄遂移於下,國勢日孤,人心日懼。噫,殿下或意其不負國家,而乃反忘君負國,至於如此,則此國家之罪人也。嗚呼,北村之人,乃國家之讎也。雖其天網恢恢,脅從罔治,而凡今日爲臣子者,孰不疾惡斥絶,不欲與共立,而惟彼樂純,抑獨何心,忍忘國讎,不捨熟處。有釁累之人,必欲昭釋而收用,已廢枳之人,亦復薦引而不置。李溎·尹弘烈·李普溫之釁累,果何如而每稱其冤,嗟惜不已。金鍾正·洪檍之廢枳已久,而或擧擬於自已秉銓之時,或力勸於他人行政之日,收召怨國之徒,以爲市恩之計,其心所在,誠不可曉。至於領府事,乃討逆之人,而驅其兄於劇逆之科,必欲湛滅之,兄爲逆矣,弟其免乎?噫,明義錄,卽辨忠逆而正義理之書,則其家之人,尤當服膺講明之,而今乃附逆之人,必欲昭釋之,討逆之人,必欲湛滅之。義理由是而將淆,忠逆由是而莫辨,則此明義錄之罪人也。惟此三大罪,已是罔赦之案,而至若乙未冬,是何等時也?此正人臣明目張膽,矢死靡他之日,而反懷其然豈其然之心,則其罪尤當如何?噫,其所負犯,若是深重,而及其處分,不過削黜。上旣有太寬之失,下必有請討之擧,而餘威所及,莫敢誰何,已過月餘,尙無一言,權勢之隆赫,於此可驗。臣又於近日,仄聽傳聞,有所痛惋而憤慨者,樂純之負犯,或爲之稱冤,殿下之傳敎,或爲之抑勒云云,力抗天威,輕視王言如此。噫嘻痛矣,背公黨私之徒,只知有樂純,不知有國家,人心之陷溺,胡至此極,而殿下之威令,反不如樂純之勢焰,此而置之,則國之不亡,將無幾矣。請削黜罪人洪樂純,爲先中途付處。答曰,不允。掌令盧瑞國,獻納安廷玹,正言林錫喆啓曰,澤遂爛漫同參於啓能凶慘不道之謀,而只誅其身,王章已失,輿憤未洩,其陰凶情節,其父其弟,萬無不知之理。請彦衡·養遂·獻遂,竝令王府,設鞫嚴問。會遂之罪惡,與澤遂一而二,二而一,則啓能凶慘不道之謀,決無不知,而忍杖不服,遽有酌處之命,有乖獄體。請還寢會遂絶島定配之命,仍令王府,設鞫得情。李觀源以啓能之壻,兼有師生之義,啓能凶慘不道之謀,決無不知之理,而以蒙騃爲敎,遽然酌處,有乖獄體。請還寢李觀源定配之命,更加設鞫得情。噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主。待國洞執命之日,擬占台府,當李潭秉銓之時,把弄朝權,且以醴酒之說大北之論,肆然脅持。百計嘗試,倡爲追崇之說,恐動儕流,沮遏代聽之逆,皆其部曲,則亂本凶圖,甚於耇·輝·師·興。究其情節,已是萬戮猶輕,而及夫賊吉之招出後,凶言節情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說。爛漫於前後諸逆之供,而妖任埋兇之計,究其本則能賊也,逆範懷刃之凶,究之本則能賊也。特以凶頑之故,忍杖徑斃,王章未伸,擧國同憤。今以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣以遲晩後物故,則不可以未及結案置之。請遲晩後物故罪人啓能,亟施孥籍之典。啓能·趾海等諸賊,窮凶極惡,自有天地以來,所未有者,限以國法,賊能未施孥戮。賊趾兄弟,猶貸其凶種之稚少者,裊種稍長,安知不更肆獍惡,如範·吉等所爲者耶?法令有限,而事變無窮,常事守法,處變貴權,從古聖賢,不能無義起者,所以善處變於法外之意,得其時中之權也。今殿下,以自我防之,自我啓之,爲持難之端,其防也,固是守法之常也,其啓也。豈非處變之權,而一向膠守,不卽處分,則豈不有欠於懲亂逆防後患之大經大法耶?請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。志恒之罪,可勝誅哉?聖朝之眷注於渠何如,倚毗於渠何如,而始旣拔擢於擧世擯棄之中,特又寬宥於贓汚狼藉之後,而少無圖報之意,反肆悍厲之氣。久掌戎權,而陰結宦寺,潛連宮人,薄竄南州,益蓄異圖,延妖卜而暗質凶謀,縱傔奴而煽惑愚氓,親而同堂之庶從,近而帶行之傔人,皆不能掩諱。卽此一事,固已難逭於三尺之法,而帳前訊問之時,着署而悖逆,執杖而咆勃,此實無前之凶逆。且與逆來,交情親密,謀議綢繆,煥着布袍,昏夜往來,伺探動靜於深嚴之地。對逆來而爛漫酬酢之說,尤是萬古所無之惡逆,窮凶情節,綻露無餘於賊泰之招。密書之頻數往來於逆來,諸囚之供辭,若出一口,情節昭著,無非渠之斷案。以其頑慝抵賴,忍杖徑斃,未施當施之律,王章尙稽,輿憤益切。請物故罪人志恒之支屬應坐者,絶島散配。洪國榮之罪,可勝誅哉?聖上之倚毗何如,廷臣之期待何如,而終至於恃功自恣,擅權負國,其彌天之罪,難貰之惡,實不可指數而枚擧也。嗚呼,宗社大計,莫急於儲嗣一事,爲今日臣民者,其孰無憂歎顒望之心,而噫,彼國榮,乃敢以拘渠之顔面,嫌渠之勢力等語,肆然發口,至有此事不可再擧之說。對衆揚言,少無忌憚,以爲眩亂聽聞,欺瞞一世之資。其沮戲國家之大事,惟恐權柄之或移者,究厥負犯,實是人臣之極罪。至若作威作福,權傾人主,百官出其門下,八方爭輸賂貨,在渠爲細故耳。負殿下罔極之恩,沮宗社莫大之計,厥罪至此,實關罔赦,及今重臣手寫之箚,三司諸臣之論,次第而發,則尤可見擧國共公之議也。請洪國榮,爲先亟施遠竄之典。答曰,不允。第六件七件事,亟停勿煩。掌令盧瑞國啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢配處之命,仍令王府,設鞫得情,快正王法。請薪智島荐棘罪人瑩中,設鞫嚴問,夬施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請還寢罪人柱翼安置之命,亟令王府,設鞫得情,快正王法。措辭見上新除授掌令權坪,時在全羅道沃溝縣任所,持平朴聖泰,時在咸鏡道文川郡任所,持平洪樂淵,時在洪忠道靑山地,請竝斯速乘馹上來事,下諭。答曰,不允。第六件七件事,亟停勿煩,下諭事,依啓。正言林錫喆啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟令王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。請還寢罪人柱翼安置之命,仍令王府,設鞫得情,快正王法。措辭見上新除授司諫李福徽,時在開城府地,正言鄭福煥,時在全羅道昌平地,請竝斯速乘馹上來事,下諭。答曰,不允。第九件事,亟停勿煩,下諭事,依啓。
庚子十月十二日,記事官姜彙鈺。刑曹啓目,觀此全羅監司啓本啓下者,順天金仁善,駕前白活內辭緣査啓,令該曹稟處事矣。李德茂旣經十次之刑,一年定配,今無可論,張召史前後粧撰,儘出爲夫償命之心,不足深責。張占山符同屍親,敢爲變招,不可不嚴懲,金太應金,合施惟輕之典,上裁,何如?傳曰,依回啓施行爲旀,元犯金太應金段,李德茂決配之後此漢耳,亦一向同推,殊非審恤之意,卿之論列,亦甚得當,減律定配爲良如敎。
刑曹啓目,觀此京畿監司啓本啓下者,仁川文有福,擊錚內辭緣査啓事矣。沈師伯姑爲仍囚,在逃兩漢,嚴加譏詗,金栗山旣已物故,車介仁爲先嚴刑究問,文已贊卽爲放送之意,分付道臣,何如?傳曰,大凡折獄之道,情實爲主,辭證次之,證或未備,情若故犯,固不可妄擬罪疑之科。庶獄猶然是去乙,況旀殺獄事體,何等愼重,而觀此査官報辭,蓋其所謂起疑九段,無非爲正犯荷杖之說。反復審閱,寧有如許獄理。致死之漢,年迫八十喘喘欲死者,而正犯沈哥,挾其豪富之勢,縱其獰悍之奴,捽之毆之,極其肆惡。至以禒木打之云爾是隱則,厥漢之卽地不斃,亦云異矣。今於已成獄之後,忽以傷痕之在此在彼,實因之被打被跌,肋趾之有傷無傷,謂以可疑之端者,果何所據是旀,且以屍親之父,病中指的之說,歸之無憑可考,生前挽止之事,諉之緩時發狀,覆檢時屍親招差錯,曰以傅會。成獄後干證招反案,不曰變幻,從以被打後往來婚家,明其受傷之甚輕,反爲正犯而立幟者,皆可成說乎?各項疑端,適增正犯,殺人之罪是如乎,眞所謂而又害之也。査官之見,若無偏繫,安有是也?誠如査官之言,士夫正犯,將無償命之道。不徒此也,報使措語,太多昏憒,此等牧吏,難恤迎送,仁川府使金謹行,富平府使宋載淵,爲先罷黜爲旀,道臣跋辭,亦不免依違,徒重推考爲旀,正犯沈師伯乙良,依回啓,更加各別嚴刑,期於得情事,卽爲申飭本道爲旀,在逃是在兩人,安知非正犯之慫慂乎?干證人之變招,亦可見弄奸之跡是置。此二件事,亦爲依回啓行會爲旀,文已贊卽爲放送爲良如敎。
禮曹啓目,觀此黃海監司啓本啓下者,谷山府鄕校基址移建一款,以停止爲請,依啓置之,何如?傳曰,依回啓施行爲旀,始雖苟合,卒乃知非卿之不遂,非足可嘉乃而,當初之特敎親審,意蓋有在是隱則,不能詳察,竟致近日事端,難免溺職,卿則推考爲良如敎。
庚子十月十二日辰時,上御寶慶堂。同副承旨入侍時,同副承旨鄭志儉,假注書趙興鎭,記事官金載瓚·李集斗,以次進伏訖。命書傳敎曰,在外承旨許遞,前望單子入之。又命書傳敎曰,新除授承旨牌招察任。又命書傳敎曰,承旨房仍。又命書傳敎曰,謝恩旣以別使差出,則冬至使發行前,拜表然後,可以有別遣之意,回還使行,趁今晦間出來,亦無窘速之慮,更令備局,以此意分付灣尹。使臣雖未出柵,速卽傳通,若已出柵,則亦令登時渡江,刻日趲程,不多日內復命。又命書傳敎曰,謝恩使拜表日字,冬至使拜表日字,昨筵旣有提敎,使之更卽參量推擇,謝〈恩〉使發行,以晦初間涓吉事,分付。命退,承史以次退出。
庚子十月十二日午時,上御寶慶堂。禮房承旨入侍時,禮房承旨徐有防,假注書趙興鎭,記事官徐龍輔·李集斗,以次進伏訖。上命讀刑曹公事判付後,上曰,右承旨及玉堂上番入侍。右承旨朴祐源,玉堂上番柳孟養進伏。上曰,經書懸吐,幾許爲之耶?孟養曰,詩·書兩帙,盡爲懸吐,周易及四書,姑未及始之矣。上曰,何間能了當乎?孟養曰,晦間似可訖工矣。上曰,懸吐時,詳審諺解,俾無一吐誤懸之地,可也。命孟養先退,上曰,留院公事入之。賤臣承命出持入,命有防·祐源分讀訖。命書傳敎曰,未下直守令,使之明日辭朝,以守令移拜者,亦令斯速上來辭朝事,分付。命退,承史以次退出。
上在昌德宮。停常參,只晝講。
徐有防啓曰,明日常參·經筵,取稟。傳曰,停。
藥房都提調臣鄭弘淳,提調臣金華鎭,副提調臣李啓曰,伏未審日間,聖體,若何?王大妃殿症候,益有差勝之節乎?今日臣等率諸御醫入侍,仰承諸節爲宜。惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,待後日次入侍宜矣。王大妃殿·惠慶宮·中宮殿,藥房口傳問安。答曰,知道。
朴祐源,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,停。
以今十八日專經武臣殿講,取稟。傳于李養鼎曰,以十五日爲之。
李養鼎啓曰,再明日專經武臣殿講處所,以何處擧行乎?敢稟。傳曰,以宣政殿爲之。
朴祐源啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
假注書趙興鎭改差代,以曺亨壽爲假注書。
傳于李養鼎曰,時急狀啓,如是遲滯,安用置驛爲哉?該府尹,爲先緘辭,從重推考。
以義州府尹李在學,驛學入送鳳城狀啓,傳于李養鼎曰,先來雖已出來到柵,渡江日字,終不別白馳啓,以致更問之擧,奚異於前灣尹事?況今使行,尤係時急,則雖無朝家指揮,爲邊臣者,固當留意,於意外,又況有行會之事乎?始乃入送驛學者,萬萬疎忽,該府尹,爲先越捧三等。使行出柵與否及行期,使之星火狀聞,若此而道伯狀啓,未卽請罪,該監司推考。
有政。吏批,判書李福源牌招不進,參判鄭民始式暇,參議李敬養,行都承旨李進。啓曰,判書李福源牌不進,參判鄭民始式暇,小臣獨政未安,何以爲之?敢稟。傳曰,只出緊任。
傳于李曰,守令今日政差出。
以李敬玉爲大司諫,尹光裕爲富平府使,尹心緯爲仁川府使,兼持平單林濟遠。
兵批,判書李衍祥病,參判洪良浩病,參議朴師崙入直進,參知李象靖未肅拜,右承旨朴祐源進。
副司直宋濟魯·金宇鎭竝單付。
傳于李曰,左承旨入侍。
徐有防啓曰,明日次對,兩司長官,當爲進參,大司諫李敬玉,待開門牌招,何如?傳曰,允。
傳于徐有防曰,內而經費,外而民弊,所關非細之故,年前以此提敎,仍有定式。如蔘黃及蓮葺等物種之加貿別貿於戶曹,加卜別卜於外方者,必須草記或筵稟後,始乃擧行事,下敎矣。近果一遵定式爲之乎?卽爲査問內醫院以啓,如有犯者,使之從實自首。近來內下標旨絶罕,元無一貼藥劑入之命,則所儲必陳陳矣。似無加用之弊,適因言端,如是下敎,使之詳査以聞。
李養鼎,以兵曹言啓曰,今此謝恩使一行赴燕時,所把驛馬三十二匹,事當分定各道上來,而行程不遠,勢將窘急。先以冬至使所把驛馬四十四匹中,推移入送,冬至使所把驛馬不足三十匹,則參考前例。洪忠道七匹,全羅道八匹,慶尙道十二匹,今月二十七日京中逢點。江原道三匹,來十一月初一日,直送安州逢點事,各道監司處,行移,何如?傳曰,允。
朴祐源,以都摠府言啓曰,副摠管閔義爀,以禁衛中軍,軍兵等試放事,南別營晝仕出去之意,敢啓。傳曰,知道。
李養鼎,以義禁府言啓曰,平澤縣監金斗烈拿處事,傳旨啓下矣。金斗烈時在任所云,依例發遣府羅將,拿來,何如?傳曰,待待命拿囚。
李養鼎,以左邊捕盜廳言啓曰,因傳敎,部將朴東秀,各別從重決棍十五度後,汰去之意,敢啓。傳曰,知道。
李養鼎,以右邊捕盜廳言啓曰,依傳敎,去夜本廳巡邏軍官朴垕春·李得重,從重決棍十五度之意,敢啓。傳曰,知道。
掌令盧瑞國,獻納安廷玹,校理柳孟養,副校理李兢淵,正言林錫喆,副修撰洪文泳·朴天行啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,夬正王法。請削黜罪人洪樂純,爲先中道付處。答三司曰,不允。措辭見上
掌令盧瑞國,獻納安廷玹,正言林錫喆啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮亟施遠竄之典。答兩司曰,不允。第六件七件事,亟停勿煩。措辭見上
掌令盧瑞國啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請梁山郡定配罪人錫達,依律處斷。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,南海縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請還寢罪人柱翼安置之命,亟令王府,設鞫得情,夬正王法。答府曰,不允。第六件七件事,亟停勿煩。措辭見上
獻納安廷玹啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,夬正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟令王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請逆賊尙魯,亟施孥戮之典。請還寢罪人柱翼安置之命,仍令王府,設鞫得情,快正王法。答院曰,不允。第九件事,亟停勿煩。措辭見上。
庚子十月十三日辰時,上御宣政殿。晝講入侍,詣臺臺臣,同爲入侍時,特進官洪樂性,同知事徐有寧,參贊官鄭志儉,侍讀官柳孟養,檢討官朴天行,假注書曺喜有,記事官金載瓚·李集斗,宗臣凝善君爔,武臣副護軍郭禎垕,獻納安廷玹,掌令盧瑞國,以次進伏訖。上讀前受音訖,孟養進講孟子,自齊宣王見孟子於雪宮,止一遊一豫爲諸侯度。上讀新受音訖,上命陳文義。孟養曰,此章與上篇沼上之對,略同矣。樂民之樂,憂民之憂云者,憂樂二字,其說相反,而其理相關,憂民之憂,則必不知樂己之樂,樂己之樂,則必亦不知憂民之憂也。齊王只問樂字,而孟子竝擧憂字,蓋謂不知同憂之義,則亦不知共樂之義也。一遊一豫爲諸侯度云者,先王之遊豫,皆有關於民情也。向來謁陵回鑾之時,坡·高之民,皆蒙軫恤之澤,深得先王補助之義,臣等欽仰殿下澤民之政也。若推廣此心,以及於八路生民則尤好矣。伏望聖上,深留意焉。天行曰,上番所達之言,儘好矣。人君之於民,非但一遊一豫,同其憂樂,一動一靜之間,念念不忘,則一命之士,苟存心愛物於人,必有所濟,況人君乎?於此等處,每加省念好矣。至於巡狩述職,古今異宜,法制不同,非所論於今時,而卽今道臣之春秋巡歷,實爲省耕省斂之遺制,而監司若不謹愼,則非徒無益,反貽民害不少。此亦在君上導率飭勵之如何,此等處,亦加惕念,是所望也。上曰,好矣。上曰,特進官亦陳文義,可也。樂性曰,臣則別無所達矣。有寧曰,此章與沼上之對,略同矣,雖有宮室之樂,而與民同樂則,無損於王道矣。蓋王道大小,惟係於憂樂之大小,與天下同憂樂者,王天下之事也,與一國同憂樂者,王一國之事也。憂樂大小之間,深加留念伏望。上曰,參贊官亦有文義乎?志儉曰,經筵諸臣,詳備陳奏,臣則更無所達矣。上命經筵官先退,仍命書傳敎曰,該縣監事,極可駭異,若作必遞之端,則何不於前道伯到界時,不呈公狀乎?況於日昨,旣有飭敎,此時民事,許多守令之遞易可悶,此狀啓下送。此後無敢更以此事登聞,體例所在,亦不可全然無罰,平澤縣監金斗烈,以拿處傳旨捧入。出傳敎上曰,下直守令入侍。賤臣承命出外,與丹陽郡守李義模,沃溝縣監姜彝正,偕入進伏。上命進前,仍下詢職姓名,義模對曰,丹陽郡守臣李義模矣。上命講七事,又命彝正進前,下詢職姓名。彝正對曰,沃溝縣監臣姜彝正矣。上曰,汝則旣經侍從,不必講七事,仍戒之曰,邦本惟民,民事惟艱,予雖深居九重,何昧小民疾苦?爾等須十分撫恤,毋負予分憂之意焉。遂命志儉,讀傳宣諭帖而命退。志儉曰,丹陽郡守李義模,莫重筵席,多有失措,推考,何如?上曰,勿推,可也。出擧條上曰,臺臣退出臺廳,以傳啓,可也。仍命退,諸臣以次退出。
庚子十月十三日巳時,上御誠正閣。左承旨入侍時,左承旨徐有防,假注書曺亨壽,記事官徐龍輔·李集斗,以次進伏訖。上曰,右承旨入侍。右承旨朴祐源進伏,命祐源書傳敎曰,再明日次對,進定於明日。命有防書傳敎曰,再明日當詣景慕宮殿拜,路從月覲門,該房知悉。每欲提敎而未果,諸凡擧行,皆依便殿殿座之例,則獨於文書,書以擧駕,亦非省約之意,此後只稱展拜事,分付。命退,承史以次出。
上在昌德宮。停常參·經筵。
夜一更月暈,四更月暈。
徐有防啓曰,明日景慕宮展拜相値,再明日地下月食齋戒,視事頉稟。傳曰,知道。
朴祐源啓曰,臣依定式,今日進詣仁政殿月臺,入直禁軍軍器服色點考,則皆無頉,仍以傳敎內辭意勞問,則竝好在云矣,敢啓。傳曰,知道。
傳于朴祐源曰,大臣·備局堂上引見。
傳于徐有防曰,禮房承旨,馳詣宗廟·景慕宮,奉審摘奸以來。
吏曹口傳政事,以李始郁爲抱川縣監。
鄭志儉啓曰,今十五日朔望,日次常參,以景慕宮展拜相値,頉稟之意,敢啓。傳曰,知道。
徐有防,以實錄廳郞廳,以摠裁官意啓曰,本廳纂修郞廳李東稷削職代,兵曹佐郞李夔差下,使之察任,何如?傳曰,允。
吳大益啓曰,校理柳孟養,副校理李兢淵·洪明浩,副修撰朴天行·洪文泳,牌不進罷職傳旨,今方捧入,而玉堂上下番俱空,事甚未安。校理沈樂洙,修撰林濟遠,竝卽牌招入直,何如?傳曰,允。
徐有防啓曰,卽者校理柳孟養,副校理洪明浩,副修撰洪文泳,曾以冊子校正事,入直矣。謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,依前入直,何如?傳曰,允。
傳于朴祐源曰,臨講期,下鄕人禁推,自是法例,而武臣專經講員之以在外懸頉者,若是黟然,豈其不畏法而然乎?參考日字後,病親受由外,指名現告,依例捧傳旨,其中以在外未肅拜縣頉之類,亦計程途遠近,以拿處傳旨捧入。
以掌令盧瑞國,獻納安廷玹,正言林錫喆,牌不進罷職傳旨,傳于鄭志儉曰,只推,更爲牌招。
吳大益,以弘文館言啓曰,今因傳敎,取考館誌,則從前校正時,卷帙浩多,則有啓稟後,使吏曹差下校正官之例矣。今此懸讀之役,令吏曹差出校正官,以爲擧行之地,何如?傳曰,允。
吏曹校正官五,柳孟養·洪明浩·李兢淵·洪文泳·朴天行。
吏曹口傳政事,實錄編修官單李夔。
傳于李曰,軍士房承旨與直提學入侍。
鄭志儉啓曰,假注書曺喜有,金虎門仍留之命,不爲傳布,極爲駭然,從重推考,何如?傳曰,勿推。後勿如是之意,申飭。
傳于鄭志儉曰,有錄啓獄囚議讞者,且當深冬,此時司寇之長,不可一任其在外,致有委屬之弊,刑曹判書李性源,催促上來,使之覆啓。
傳于朴祐源曰,右承旨入侍。
徐有防,以弘文館言啓曰,本館上番闕直,事甚未安,今日政新除授玉堂,待下批卽爲牌招,以爲入直之地,何如?傳曰,允。
有政。吏批,判書李福源進,參判鄭民始式暇,參議李敬養進,右承旨朴祐源進。洪檢爲大司諫,高益擎爲掌令,金翊休爲獻納,李益運爲正言,金履禧爲校理,朴天衡爲副校理,尹尙東爲副修撰,金持默爲司䆃僉正,尹耆東爲獻陵令,權默爲兼引儀,李衡弼爲引儀,承文副正字單申完。
兵批,無政事。
傳于鄭志儉曰,同副承旨入侍。
朴祐源,以兵曹言啓曰,專經武臣講官,加抄啓人員,別單書入之意,敢啓。傳曰,知道。
朴祐源,以御營廳言啓曰,今十月十五日景慕宮展拜時,依兵曹節目,集春營入直軍二十名,領軍把摠李鎭邦,哨官安億齡率領,月覲門左邊設布帳外排立。東營入直軍三十名,把摠金履煥,哨官白思珣率領,宮大門外把守,而竝待標信出用。解嚴後還入直間,集春營哨官金錫憲,東營哨官金樂昭,代直之意,敢啓。傳曰,知道。
朴祐源,以義禁府言啓曰,慶尙監司趙時俊狀啓據,刑曹粘目內,晉州前牧使曺允精,移本府處之事,允下矣。曺允精今方待命,卽爲拿囚之意,敢啓。傳曰,知道。
李養鼎,以義禁府言啓曰,全羅監司徐有隣啓本據,刑曹粘目內,順天府殺獄初覆檢官,竝拿問處之事,依啓矣。初檢官樂安郡守金致五,時在任所,覆檢官寶城前郡守閔養洙,時在洪忠道扶餘地云,依例發遣府羅將,竝拿來,何如?傳曰,允。
掌令盧瑞國,獻納安廷玹,正言林錫喆啓曰,臣等於前席避嫌承批之後,伏承與諸玉堂備員合啓之聖敎,懲討義重,不容少緩,揆以臺體,宜卽更請於筵席。只憑罷退後傳啓之近例,昏謬顚錯,徑先出來,至有大僚之筵斥,臣等溺職之失,於是乎益著矣。其何敢一刻抗顔於臺次乎?請命遞斥臣等之職。答曰,勿辭,亦勿退待。
校理沈樂洙疏曰,伏以臣,爲臣不忠,事君無狀,尺疏進言,有未暴於忱誠,平生行己,不見孚於君父。向者備忘傳敎之下,惶懍震越,無所自容,恭俟斧鉞,今已五朔,而聖度天大,不加之罪,意外除命,又及於泥首窮廬之際,臣心惶感,益不知措躬之所也。仍自惟念臣之前疏,自以積畏凶焰,竟負危衷,追思含默之罪,藹有慙悔之心。幸會聖心之開悟,自激愚忱之感發,若雷振蟄,如水決壅。狂愚之言,妄干天威,而尙有所未盡言者,則臣之於君,如子之於父,不可以誨責之嚴而自阻。今又獨抱耿耿,終阻聖明之下,亦臣之所不忍,而若夫緣臣愚陋,言不格聽,至如宋煥億之類,恬然不以爲愧。至以臣言,反謂構捏,綱維至於頹弛,風習歸於姑息,世道人心,將不知至於何境,則此尤臣妄言之罪。負罪之臣,不敢自居以言議,而竊附工商皆言之義,猶不爲僭。玆列前疏未盡之意,惟聖明,勿以臣有罪,察其言而加之罪,則此所謂雖死之日,猶生之年也。臣切惟我殿下,以今日朝象之泮渙,世道之潰裂,斷斷欲鎭安調劑。此固殿下含弘之量,寬大之思,而臣則以爲,殿下所以鎭安調劑者,終知其無效,而世道人心,將無所底定也,何者?泰之九二曰,包荒用憑河,夫包荒憑河二者若相反,而治泰之道,不可偏廢。只以含弘寬大爲務,而不思所以奮發勇斷,則狃安仍循,浸浸然將至於無父無君而不自覺矣。豈不大可懼哉?噫,彼煥億,名家子也,方其謟附國榮,行跡心事,實有仁人所不忍見者,臣不欲盡言前疏,而煥億,乃反以爲不知其所指。煥億之罪,人孰不知,而今又不言,終爲世道之害,臣不可不略言也。噫嘻痛矣,從古鄙夫之謟事權奸者,或獻以奇珍,媚以好言,以悅其心者多矣。至於藉父兄而售利於權奸者,千萬古一煥億而已。鳴呼,儒臣赴召之後,煥億方以侍從之臣,在其子姪之列,凡所以贊助於家庭者,一希旨於國榮。入則欺瞞誘說其叔父,出則謟媚藉賣於國榮·國榮輒字呼煥億曰,某也在。吾於儒臣,惟意所欲云者,傳說搢紳之間,譏嘲笑侮,殆遍一世,累及儒臣,利歸煥億,臣所謂欺父兄者此也。煥億之始黨龜柱也,自以爲扶淸議攻濁流,而及龜柱罪著之後,煥億之平日親反所自以共義理者,又被罪譴,則煥億棄之若遺,殆如言議之初不相合者。此其心,已無所不爲,而招呼朋類,累累然欲入國榮,而猶恐不得,此臣所謂賣士友也。噫嘻痛矣,一世之尊慕先正者,孰不愛惜其遺孫,而臣於煥億,雖不相識,愛惜之心,不後於人,而吾黨之尊先正而護斯文者,皆以一煥億之故,譏嘲之言,遍一世而無以自解。臣心傷衋,痛如割肌,羞如剝面,畢竟深憂,終恐有貽累於先正之家,在朝廷懲創之道,又不可以先正之孫,而不之罪焉,則此臣所以略論前疏,猶有所不忍,而煥億所謂不知其所指者,亦慣習於欺其父兄,而竟無難於欺天而欺君也。嗚呼,方國榮專擅之時,人孰不知國榮之罪,而凡人之父子兄弟,居私室而不敢語國榮二字,惴惴焉如有鬼物之潛聽。威焰之襲人,已至此極,則世降風渝,無怪其滔滔一世,而無恥之至於煥億者,亦獨何哉?有識者相對竊歎曰,吾君聖明,庶幾其一日爀怒,開東方泰來之運。少使一世士夫,知有名義,而果見今春處分,斷自宸衷夬示威罰,以致公議之繼至,則人孰不懽忭拭目,冀見其回亂運啓治化,而仍循恬忸,至今不斷,煥億之類,遑遑如失窠之蜂,人心世道,益復紛紛,將無所底定。有識之竊歎者,皆以爲與其竟不得明正其罪,還不如天心未轉之時,言之傷痛,可謂至矣。比如癰疽之發,旣潰而膿血不消,徑爲保合之方,餘毒傍肆,元氣益陷,將至於難醫之境,而莫之救也。自念釁累之臣,何敢爲仰首進言之計,而斷斷一念,惟願聖上,毋徒以包荒爲德。亟奮憑河之義,少使世道人心,眞可以調劑鎭服,而基萬世太平之治也。抑臣有區區所自悼者,臣本孤窮,少絶朋交,僥倖科第,反累身名,人有爲臣,言於國榮,而昨夏禁中,果得相面。以爲苟容之計,則所貴乎士者,行不愧影,而怛焉自顧,臣則慙痛。況復竊祿忝位,欺心負國,曾未能效一言於君父之前,則臣罪至此,萬死難贖。至於三司言議之職,雖聖恩恢蕩,依舊收錄,而臣獨何顔,復廁簪紳?嗟呼,臣亦有人心耳,區區犬馬之誠,亦豈無油然感發於逖違耿光之餘,而戀結雲天,跡阻周行,俯仰天地,生亦何心?惟當沒齒訟愆,以爲餘生息補之計,去就一節,無所可論。伏乞天地父母,察臣本情,諒臣至懇,亟治臣罪,以爲士夫失身之戒焉。答曰,省疏具悉矣。
吏曹判書李福源疏曰,伏以臣待罪見職,四朔于玆,欲進則病不能自力,欲退則身不得自由。譬如觸藩之羊,呑鉤之魚,轉輾狼狽,收拾無策,靜言思之,尤悔百端。至於逋命廢職之罪,前後殆不勝數,而一例涵貸,有恩無法,兢惶恧蹙,夙宵靡寧。自惟賤末去就,不足以屢溷崇聽,邇來數十日,絶不敢猥入文字。抑又思之,瀆擾之罪小,瘝曠之誅大,不得不冒死申籲,惟聖明垂察焉。臣之才不勝任,姑置勿論,以此疾供此職,終不成說,向來大臣筵奏之屢請體諒,非出於軫恤臣身,蓋所以顧惜國體。殿下試以臣遞仍當否,問於左右,問於諸大夫,則必皆如大臣之言,此所謂公議也。上之羈縻不捨,下之盤礴不去,皆不免爲違拂公議,當遞者一也。有職者,不得其職則去,義之常也,進幣進爵,卽冢宰之職,而日前太廟親享時,臣不能進,乃以預差陞實,方此悚仄俟譴,而景慕宮親享之命又下矣。臣病臣職,依舊自在,預之爲實,可坐以待,夫預差者,所以備不虞也。臣之不能當此任,夫人而知之,豈不虞之謂哉?自臣受命以來,多失其職,而此尤失職之大者,當遞者二也。臣於四朔之間,八赴政席,多不過十餘望,少或止三四望,而尙未免艱辛摸索,醜拙百出,至於大政,則決知其不能當,較然明甚,今去大政,纔隔月耳。銓官之當大政者,例當求訪才彦,延接人客,參伍耳目,程能量職,此須積以時月,非可以造次取辦也。今使不能當之人,虛帶職名,浪度光陰,待其時至,事迫擧行,無奈然後,方許變通,則代臣者,雖心公眼明,將何以雍容整暇,盡其職責乎?臣之遞職,只爭早晩,而在於銓事,大關得失,當遞者三也。噫,殿下不知臣駑下,授臣以銓衡重任,而臣不能量才量分,抵死力辭,又不能拚命盡瘁,奔奏自效。徒以狗馬之賤疾,每煩淸燕之酬應,義分屑越,行止苟簡,仰慙德意,俯悼窮命,負心負國,罪合萬死。伏乞聖上,憐臣至切之懇,非出假飾,察臣當遞之義,不止一二。將臣銓任,亟賜鐫免,回授無故可堪之人,俾得以及時奉職,公私不勝大幸。答曰,省疏具悉。卿其勿辭行公。
庚子十月十四日辰時,上御誠正閣。軍士房承旨·直提學,同爲入侍時,右承旨朴祐源,直提學鄭民始,假注書曺亨壽,記事官徐龍輔·李集斗,以次進伏訖。上曰,奎章閣創立之後,地旣深密,官極淸顯,與古讀書堂無異,而凡爲閣官者,擧無修擧之意,目今凡諸規模,無一可觀,是豈重內閣之意哉?自今須各勉勵,振立閣規,無復如前日之偸惰也。民始曰,內閣事,誠爲可悶矣。況承前後飭敎,敢不另意修擧也?上曰,謝恩使行,回還消息,使灣尹探報矣,尙無所報何也?更爲申飭之意,分付。命退,諸臣以次出。
庚子十月十四日辰時,上御宣政殿。大臣·備局堂上,引見入侍時,領議政金尙喆,左議政徐命善,右議政李徽之,兼判尹洪樂性,戶曹判書金華鎭,兵曹判書李衍祥,行訓鍊院都正李柱國,行副司直李敬懋,吏曹參判鄭民始,掌令盧瑞國,獻納安廷玹,副校理李兢淵,副修撰朴天行,正言林錫喆,右承旨朴祐源,假注書曺喜有,事變假注書任長源,記事官金載瓚·李集斗,以次進伏訖。上曰,今日次對,三司旣已齊進,則玉堂多官,俱在禁中,只使上下番,循例入侍,此是近來之謬,而本非金石之典,政院何不申飭乎?尙喆曰,事面如何矣。命善曰,莫重合啓,身在闕中,而皆不進參,事極非矣。上曰,今日合啓,雖停亦可,而在闕不入侍諸玉堂,事過後禁推,可也。尙喆等進前曰,日間聖體,若何?上曰,一樣矣。尙喆曰,王大妃殿症候,若何?上曰,一樣矣。尙喆曰,惠慶宮氣候,若何?上曰,一樣矣。上曰,咨文出來然後,使行可發,而尙無消息,是爲可鬱。尙喆曰,屢次催促,迄今寂然,可怪矣。上曰,吏判之事,誠悶矣。其爲人,頗多可尙,亦不易得,而每事懸病違牌,上下相持,事不誠實,頃者亦已數次夜政矣。眼病若甚,則豈能夜政乎?夜政之人,豈不能行晝政乎?天官冢宰,未可數遞,而今年交遞,已四五次矣。予意斷然以不遞爲定矣,卿等亦須見而詳言之,可也。尙喆曰,旣已出脚,而間輒有疾,不進不退,自上曲諒其情,亟賜許遞爲上策,不然則渠豈敢不出乎?命善曰,上意如此,必不敢不出矣。尙喆曰,此慶尙監司趙時俊災實分等狀啓也。眞寶等二十邑,置之之次,金山等五十一邑,置之稍實,仍請災結三千八百九十八結。粟還之次邑,限三分一,從民願以相當穀代捧。各山城餉穀,亦限三分一,姑爲捧留平倉,待明秋運納,推奴徵債,限明秋防塞事,竝請令廟堂,稟處矣。分等依此施行,災結比昨年減報,至於一千八百餘結,則可知其極意精覈,依所請劃給,之次邑粟還三分一代捧。山倉餉穀三分一,移捧平倉,推奴徵債,限明秋防塞,竝爲許施,何如?上曰,依爲之。出擧條祐源曰,假注書曺喜有,批旨讀奏之際,多有做錯,推考,何如?上曰,勿推,可也。出擧條尙喆曰,此京畿監司李鎭衡狀啓也。以爲今年穡事,雨暘均適,別無優劣,不爲分等,而敗船穀物,當年條外,竝爲停退事,請令廟堂,稟處矣。此等豐歲,敗船穀物,以其年久,一向停退,則豈有可捧之時,而道臣所論,旣爲民事,依請許施。當年條當徵者,各別嚴飭,俾得淮捧之意,分付,何如?上曰,依爲之。出擧條尙喆曰,此京畿監司李鎭衡狀啓也。以爲各邑流來舊頉災八百四結,各樣新災三百九十六結,合一千二百結,特爲劃給事,請令廟堂,稟旨分付矣。今年畿農,可謂豐登,所請災結,終涉太過,臣等之意,許劃一千結,俵給新舊災頉,似好矣。上曰,左右相之意,何如?命善曰,今年畿農,最勝於諸路,而報災則比諸路差過分數,謂之精約則未也。數百結加劃,何必靳惜,而後弊亦不可不念,依領相所奏,以一千結分俵,似好矣。徽之曰,今年年事,雖云稍減於昨年,而新災三百九十六結,恐涉太過矣。上曰,寧失於民,依狀請施行,可也。出擧條尙喆曰,北道交易咨文,纔已出來矣。回咨依例撰出,順付於今番節使之行,何如?上曰,依爲之。出擧條尙喆曰,昨聞京畿監司李鎭衡之言,抱川縣監宋煥億,謂有難强情勢,出處私舍,廢却公事。秋務方殷,實多可悶,而以其外補之故,道臣亦不敢狀罷云,此雖一邑,關係民事,敢此仰達矣。上曰,因何事而如是處義云乎?或以未下批之堂疏,得見而然乎?然則此事邦禁至嚴,若非政院之宣洩,豈有是乎?其時在院承旨,一竝緘辭,從重推考。宋煥億之只憑道路之傳,作此擧措,後弊誠有不可勝言者,爲先罷職,可也。出擧條上曰,抱川縣監宋煥億,爲先罷職,其代口傳差出事。出榻敎命善曰,三司合啓,事體何如而諸儒臣,旣以校正之役,方在禁中,而不爲登筵,只使上下番,循例入參者,極涉未安,其在警飭之道,宜有譴責之典矣。上曰,事過後禁推,可也。出擧條上曰,玉堂旣被禁推之命,臺臣進前避嫌,可也。瑞國·廷玹·錫喆曰,臣等本以無似,猥忝臺地,沐浴義重,相率登筵,而及承聖敎,以玉堂之不爲齊進,責敎截嚴。臣等在於糾董之地,不能擧職,所失已著,臣等何敢一刻晏然於臺次乎?請命遞斥臣等之職。上曰,勿辭,亦勿退待。出擧條瑞國等竝退去,尙喆等,以不爲合啓,遽然退出爲非,瑞國等至殿庭,還爲趨進。尙喆等曰,旣退旋入,大乖筵體,瑞國等遂復無言而退。仍命退,諸臣以次退出。
庚子十月十四日巳時,上御誠正閣。奉審承旨入侍時,左承旨徐有防,假注書曺亨壽,記事官徐龍輔·李集斗,以次進伏訖。上曰,奉審則無頉乎?有防曰,殿內無頉,祭器·祭井淨潔,諸執事無頉矣。上曰,殿講冊子,吐音字句之詿誤處甚多,御覽冊子,事體自別,而全不照檢,萬萬駭然,明日殿講時,則各別申飭于校書館也。有防曰,明日展拜時出宮,以何門擧行乎?上曰,當出自仁政門矣。上曰,明日殿講侍衛,以武臣殿講侍衛兼行。命退,承史以次出。
庚子十月十四日酉時,上御寶慶堂。右承旨入侍時,右承旨朴祐源,假注書曺喜有,記事官金載瓚·李集斗,以次進伏訖。上命書傳敎曰,玉堂多窠有闕,政官牌招開政,使之夜深前擧行。又命書傳敎曰,御覽講冊,校正之未畢,而諸玉堂俄已違牌坐罷,旣始之事,中撤可悶。雖非館官,校正官差下,昭載館誌,前校理洪明浩等,令本館考例差下,仍卽冠帶常仕,使之着念擧行。出傳敎上曰,校正官,令該曹,口傳付軍職。出榻敎仍命退,承史以次退出。
庚子十月十四日初更,上御寶慶堂。同副承旨入侍時,同副承旨鄭志儉,假注書曺喜有,記事官金載瓚·李集斗,以次進伏訖。上曰,政官皆已來到耶?注書知入。賤臣承命還入奏曰,判書在家不進,參判納牌不進,參議隨牌來云矣。上命書傳敎曰,朝筵處分,三銓豈獨不知?亞銓違牌,似亦因是,三銓獨自赴政,若此則長銓行公,將無節拍,行政又無其日,事近不審,合施薄警。吏曹參議李敬養推考,判書·參判,更爲牌招,趁卽開政。又命書傳敎曰,更鼓已深,而相率違牌,處義所在,實是莫曉。吏曹判書李福源,參判鄭民始,從重推考,更卽牌招。出傳敎仍命退,承史以次退出。
上在昌德宮。停常參·經筵。
傳于鄭志儉曰,禮房承旨入侍。
朴祐源啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于朴祐源曰,侍衛軍兵雨具。
傳于鄭志儉曰,今日殿講不通人,禁推分揀,依文臣例,能誦間,追省記入直。
又傳于曰,當該工曹郞廳拿處。
鄭志儉,以訓鍊都監言啓曰,今日殿講,不通人員,禁推分揀,依文臣例,能誦間,追省記入直事,命下矣。本局哨官申大坤南營,鄭㵙廣智營,能誦間,追省記入直之意,敢啓。傳曰,知道。
又以禁衛營言啓曰,依傳敎,今日殿講不通,本營把摠趙升鉉,能誦間,追省記入直本營之意,敢啓。傳曰,知道。
又以守禦廳言啓曰,依傳敎,今日殿講不通,本廳把摠沈默之,能誦間,追省記入直本廳之意,敢啓。傳曰,知道。
又以義禁府言啓曰,守門將徐志逸,禁衛營哨官申在中,守禦廳哨官金爀等,禁推傳旨及訓鍊院主簿成致鳳,武兼李厚在等,拿處傳旨,啓下矣。徐志逸·成致鳳·李厚在等,今方待命,卽爲拿囚,而申在中時在江原道原州地,金爀時在京畿水原地云。依例發遣府羅將,竝拿來,何如?傳曰,允。其餘,待待命拿囚。
庚子十月十五日辰時,上御誠正閣。禮房承旨入侍時,左承旨徐有防,假注書曺亨壽,記事官金載瓚·李集斗,以次進伏訖。上曰,崔夢嵒可謂通禮久勤矣,今則準窠陞資乎?有防曰,然矣。上曰,政事何不下批乎?有防曰,聞加資承傳已久,而單子姑不下,故該曹不得付政云矣。上曰,單子已下,催促吏曹,使卽付政也。命退,承史以次出。
庚子十月十五日辰時,上詣景慕宮。擧動入侍時,行都承旨李,左承旨徐有防,右承旨朴祐源,左副承旨李養鼎,右副承旨吳大益,同副承旨鄭志儉,假注書曺喜有·曺亨壽,記事官金載瓚·李集斗,以次侍立。上具翼善冠·袞龍袍,乘輿出仁化門,仍詣景慕宮,降輿入齋室。仍詣殿內,展拜奉審後,乘輿還宮,至靑陽門外,留乘輿下敎曰,莫重闕內,全不掃滌,左右路邊,頗多不潔,此處當該衛將誰也?其姓名知入。祐源曰,闕內修掃,自是各所衛將擧行之事,而莫重輦路左右,全不掃滌,所見可駭,事極未安。當該衛將,所當嚴處,而本院請推之外,無他可施之罰,何以爲之乎?上曰,推考,可也。出擧條仍爲還內後,上曰,問安勿爲之。諸臣以次退出。
庚子十月十五日巳時,上御宣政殿。專經武臣殿講入侍時,行都承旨李,左承旨徐有防,右承旨朴祐源,左副承旨李養鼎,右副承旨吳大益,同副承旨鄭志儉,假注書曺喜有·曺亨壽,記事官金載瓚·李集斗,先四拜後,試官左議政徐命善,兵曹判書李衍祥,行副司直李柱國,禮曹參議李文源,宣傳官申應周,修撰林濟遠,副司果朴天衡,四拜而以次進伏訖。上曰,日已向晩,注書呼入講員,斯速設講焉。亨壽承命,呼入講員,以次進講。養鼎曰,假注書曺亨壽,講員呼名之際,誤呼姓字,事涉駭然,推考,何如?上曰,依爲之。出擧條曰,假注書曺亨壽,講員呼入之際,誤呼職名,事體未安,推考,何如?上曰,依爲之。出擧條上曰,考講今已過半,諸臣少退焉。俄而復命入侍,考講幾畢之際,上曰,講員中,得通栍者幾人?有防對曰,李弼培·李潤謙矣。上曰,終必比較,二人留待焉。畢講後,呼入二人,以將鑑比較,李弼培略栍,李潤謙不栍。有防曰,專經文臣,以通居首者,捧傳旨施賞,自是前例,而今番則居首之人,乃是略栍。略栍則雖無施賞之規,旣已居首,則似當一體捧傳旨,而此不可不一番稟定,故敢此仰達矣。上曰,依爲之。出擧條仍命退,諸臣以次退出。
上在昌德宮。停常參·經筵。
辰時雷動,辰時巳時,灑雨下雨,測雨器水深六分。
徐有防啓曰,明日常參·經筵,取稟。傳曰,只朝講。
吳大益啓曰,大司憲金夏材疏批未下,執義兪彦鏶在外,掌令高益擎·權坪在外,持平朴聖泰·洪樂淵在外,今日以監察茶時之意,敢啓。傳曰,知道。
朴祐源,以都摠府言啓曰,今日入直內三廳武兼禁軍及軍兵等,當爲中日習射,而月蝕齋戒相値,不得爲之之意,敢啓。傳曰,知道。
傳于鄭志儉曰,禮房承旨入侍。
傳于李曰,軍士房承旨入侍。
吳大益啓曰,禁衛營將官來言,今日本營軍兵,日次私習云矣,敢啓。傳曰,知道。
吳大益啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李曰,左承旨,同副承旨入侍。
以檢閱金載瓚·李集斗,典籍洪聖臣等,專經文臣殿講,再次不通,依定式禁推傳旨,傳于徐有防曰,分揀。
玉堂前望單子入之,校理柳孟養·朴天行,副校理李顯永·洪明浩,修撰洪文泳·李兢淵,副修撰李鼎揆·韓光近落點。
徐有防啓曰,新除授校理柳孟養·朴天行,副校理洪明浩,修撰洪文泳·李兢淵,方在罷散中,何以爲之?敢稟。傳曰,敍用。
兵曹口傳政事,副司果朴天衡。
注書前望單子入之,金載瓚落點。
吳大益啓曰,明日朝講,兩司長官,當爲進參,大司憲金夏材,大司諫洪檢,竝待開門牌招,除在外陳疏入啓外,正言李益運,一體牌招,以爲推移入侍之地,何如?傳曰,允。
傳于鄭志儉曰,明日朝講,大臣入侍事,遣史官傳諭。
傳于徐有防曰,中官文鳳億·朴廷熙,削職放送。
傳于李養鼎曰,中官金相澤,付過放送。
以副修撰韓光近,牌不進罷職傳旨,傳于鄭志儉曰,只推。
鄭志儉啓曰,獻納金翊休,疏批已下,待開門一體牌招,何如?傳曰,允。
以禁衛營從事官望,傳于鄭志儉曰,軍色,比餉色爲尤重,一營財用,專靠是色,惟其出入之際,審覈操切。在於郞官之綜明守法,必須久任,然後庶可責成,亦得以諳鍊,況與凡將官差代有異,不可拘於三日之限。如有可以請仍之人,依兵曹一二軍色例,使之草記請仍事,分付他營,准此擧行。
行都承旨李,左承旨徐有防,右承旨朴祐源,左副承旨李養鼎,右副承旨吳大益,同副承旨鄭志儉啓曰,臣等卽伏見傳敎下者,十行絲綸,丁寧懇惻,責躬之意,求助之敎,有可以格天心而聳群情。實非如臣等膚淺之見,荒蕪之辭,所可對揚其萬一,而今於代草之命,實有所萬萬不敢奉承者,直以原傳敎,頒布中外之意,敢啓。答曰,知道。代草之敎,固知近於應文,而古例不可廢,果有是敎矣。
行都承旨李,左承旨徐有防,右承旨朴祐源,左副承旨李養鼎,右副承旨吳大益,同副承旨鄭志儉啓曰,嗚呼,秋冬之際,雷之告異,凡三至矣。始焉甚微,今則稍著,始焉在夜,今則以晝,天之於殿下,其警動之戒告之者,何其丁寧諄複之至此耶?噫,人君之事天,如孝子之事親,必也聽於無聲,察於無形,然後方可以盡底豫之道矣。方雷之微發也,天意蓋欲殿下之聽無聲察無形,而殿下所以應之者,猶有所未盡,故至再至三,申申眷顧,由微而至著,從夜而爲晝,噫嘻,可不懼哉?目下消弭之方,惟在於君臣上下,十分震惕,痛祛前日之玩揭,以答上天之申警。臣等雖甚愚迷,不足以仰裨萬一,而區區憂愛之忱,有不能自已,敢此略陳焉。宋臣司馬光有言曰,人君大德有三,曰仁,曰明,曰武。伏惟我殿下,御下以寬,愛民以誠,接物之際,雖愚必容,折獄之時,雖微必愼。惻怛之念,常恐一夫之失所,字惠之恩,佇見萬民之浹肥,可謂仁之至矣,而寬假之失而或流於姑息,慈諒之過而或偏於曲貰,罪關綱紀而乍罰旋解,事係隄防而多弛少張。使不能小懲而大戒,或反有陷於重辜,則無乃殿下雖有行仁之心,未盡行仁之道而然歟?惟我殿下,睿知首出,卓越百王,萬幾之煩而無微不察,兆民之衆而無遠不燭。辨析義理而學問洞見於天人,分別淑慝而情僞莫逃於淵鑑,可謂明之至矣,而英睿太過而或欠於察邇,繁細不遺而或近於忽大,量同天地而間欠包涵,光合日月而時有遺照。文理密察之工,反有損於全體大用之學,無乃殿下,雖有聖明之德,未臻高明之域而然歟?惟我殿下,奮勵神智,摠攬權綱,天討克行而亂逆次第殄滅,太阿在手而權奸一朝屛黜。乾剛赫然,有罪咸服,則可謂武之至矣,而群凶尙保首領,義理晦塞,巨魁偃息田里,神人共憤。民心無底定之日,國勢有阽危之歎,誅亂討逆之擧,乃反歸於當斷不斷之科。無乃殿下,雖有神武之姿,或欠英武之威而然歟?噫嘻,宋臣之進戒於其君,不過此三字,而至謂三者,兼備則國治,闕一則衰,闕二則危。此豈獨當時之格言?抑亦爲今日之良規。惟我殿下之於三德,由前而言,則無闕而兼備,由後而言,則有欠而未盡。然則上天之警告我殿下者,將欲使殿下,必從其未盡處加勉也耶?臣等方以宋臣之言,爲殿下誦之,而此際責躬求助之敎下矣。上下累百言,丁寧懇惻,不待唐臣十漸之戒,而已有成湯六事之責,有足以仰格天心,亟消災沴,臣等聚首奉讀,實不勝欽仰感歎之至。噫,凡此聖敎中諸條,實是當今之痼弊,國事朝象之莫可奈何,職由於是,則何非群下之罪,而殿下皆引以爲咎?大哉言乎,臣不敢更事臚塵,而分而言之,則膏盲之證,雖爲十條,摠而論之,則醫治之方,不外三德。殿下毋患十條之爲弊,益勉三德之未盡,仁而盡仁之術,明而盡明之用,武而盡武之勇,則上自紀綱之不立,下至是非之不公,其將不日丕變,綱擧目張而國勢底磐泰之安,朝著臻和平之域。人事修於下而天心悅於上,轉災爲祥,此其會也,惟殿下念哉。答曰,知道。卿等所引三德,可與思傳三達德表裏看處,又是元輔惓惓懃懃於筵席者,予自在代聽,作爲受用之三字符矣。卿等之言,又及此,克明三德,則何憂乎十弊之不祛?矧當修省之日,第切觀省之思也。
領議政金尙喆,左議政徐命善,右議政李徽之箚曰,伏以節屆冬令,日候太溫,非時之雨,固已乖常,而朝來殷殷之數聲,又有靑臺之奏矣。在收聲之後,一猶可愕,其況至再至三,又況此純陰之月乎?以聖上對越之誠,前此責勉之敎,非不申複勤懇,而上天警告之若是諄諄者,此曷故焉?噫,古人豈不云乎?敬天之怒易,敬天之休難,天怒宜若可憂而以爲易,天休宜若可喜而以爲難,何哉?誠以憂則懼心生,怒可轉而爲休,喜則玩心生,休或轉而爲怒。雖以天休之可喜,而尙不可玩,況於天怒之時,其豈可玩而不憂也?若臣等危治怨明之心,以今言之,無乃朝廷少事而淵衷,或有所暇豫耶?小大狃安而人心或有所恬憘耶?前後喉院之啓,論思之箚,豈無切中時病,仰補袞闕者,而雖有體念之敎,未見採納之效。朝象之玩愒,臺風之委靡,今日如昨日,今月如去月,則何望乎高穹之孚格,災沴之消弭乎?漢之賈誼,當文帝最盛之時,陳治安之策,而有厝火積薪之喩,宋之蘇洵,當仁宗最盛之時,獻審敵之策,而有弊船深淵之言。蓋其眷眷先事之慮,不但當時之格言,亦豈非今日之龜鑑乎?伏願聖上,奮發鼎盛之志氣,使綱紀日肅而擧措日正,建立朝廷之規模,使人才收拾而世臣凝萃。內而奬謇諤,以張言路,外而嚴廉訪,以勵吏治,則安知不爲治化之助而修省之要乎?惟我殿下,莫曰言之冗腐而加之意焉。噫,臣等之每每策免,誠有蹈常襲故之愧,而顧今召災之端,亶由於輔相不職,至尊獨勞,則其敢諉之以應文當退不退,一味晏如,徒以煩瀆之支離,不思所以自處乎?玆敢聯陳短箚,冒死申籲,倘蒙斥退臣等,亟卽改卜,則此實應天以實之道,臣等無任屛營祈叩之至。取進止。答曰,省箚具悉卿等之懇。纔下求言之敎,續見卿等之箚,天怒天休,憂喜難易之說,在予可作頂門上針也。賈生·蘇子,積薪深淵之喩,在予可作他山之石也。一則格言,一則至論,擬之座右之銘,用替丹扆之箴。紙尾控讓,不能無个个於卿等者,奈之何不念協理之義,有此蹈循之語耶?卿等卽起視事,以盡財成輔相之責也。仍傳曰,此批答,遣史官,傳諭于時任大臣。
行大司諫洪檢箚曰,伏以今日之雷,又何爲而作也?旣發於秋冬之交,復警於剝牀之節,其響雖微,其機則著,可見不大聲以色,而丁寧有諄複不已之意也。向者我殿下,惕然戒懼,恤焉反省,責躬而下減膳之命,敷心而降求助之音。大哉王言,溢於辭表,竊庶幾格回上天,導揚和氣,而今玆之雷,式月疊生,殆若申之又申,警告彌至。抑殿下所以應天以實之方,或有所未盡而然歟?人君事天,如子之事父,雖在天心底豫,祲沴不作之時,必以視無形聽無聲之道,洞洞存着於方寸之地,然後天可必而災可弭矣。臣未知我聖上,當平常燕蠖之中,穆然高拱,一心對越,出一令行一事,必曰是合於天乎否乎,無災而恒若有災之時乎?鳴呼,禮樂刑政,何莫非帝王爲治之具,而惟是刑政,所關於人國者,重且大矣。當誅而不之誅,當罪而不之罪,則其爲害,以至於法紀紊而變怪生,變怪生而國不可爲爾。噫噫,情節如鄭妻,窮凶如龜柱,而殿下以私恩而不置辟,使之尙今假貸於海島,其餘諸賊,因此得以偃息自在,是可曰國有法,而亂逆知懼乎?矧彼洪國榮,殿下寵遇於渠,倚毗於渠者,果何如?寵之隆而驕恣生,毗之過而權柄移,遂至於擧一世惴惴焉怵其勢焰,莫敢誰何。其暗地滔天之惡,乃至於沮遏宗社大計,求之古今,寧有如許逆節,而殿下不加之典刑,猶復容護之曲庇之。及其處分也,乃以還歸二字爲勘斷,如此而尙何望其廓揮乾斷,明正王章,以洩國人之憤哉?至如柱翼事,其凶悖情狀,殿下亦已照燭無餘,而設鞫之請,至今靳持。臣愚死罪,竊以爲此亦由我殿下當斷而不斷之致也。噫,彼天道,好生,地固好生,肅殺,時固肅殺,而殿下則反於肅殺之處,欲施好生之仁,不幾近於反常者乎?夫刑法反常,則無怪乎乖氣之致異也。伏願聖明,察微於天人之際,體象於奮發之機,竝允公共之群請,仰答仁愛之垂警焉。取進止。答曰,省箚具悉。方切戒懼之思,卿可應旨悉言也。
獻納金翊休疏曰,伏以臣忝叨經幄,厚招臺言,黜伏田野,追訟愆尤,千萬不自意,收敍之恩命誕降,納言之除旨繼下。臣實惝怳震惕,有若枯荄之逢雨,蟄蟲之聞雷,負罪賤臣,何以得此?手奉除書,自不覺感涕之被面也。噫,伊日筵中,姜忱之所懷出,而柱翼之窮凶情節,綻露無餘。臣職在論思,竊不勝驚駭憤惋之至,所當直請嚴討,而請拿之論,旣發於執法之地。臣誠愚迷,只幸其得情正法,當爲該府次第擧行之事,而倉卒之際,未及挺身進前,懲討之地,不能加請極律,以致責敎截嚴,繼而大僚請罷,倉黃逬出,悚懍無地。惟彼憲臣一疏,聲罪狼藉,遣辭危怖,隱然驅人於緩討之科,心骨俱寒,寢夢猶驚。臣所自悼者,丁酉參鞫以後,出入三司,非止一再,以疏啓而論之,因文義而陳之者,惟是懲討一事,而誠淺辭拙,未回天聽。元惡大憝,尙逭王章,馴致凶孽,接跡跳踉,一則臣罪,二則臣罪。情外之言,尙切悸恐,自靖之義,惟甘屛伏,其何敢抗顔冒據於言責之地,以犯無忌憚之誅哉?縮伏累日,進身無路,玆敢略暴血懇,仰瀆崇聽。伏乞聖明,特降威罰,亟許鐫削,以爲人臣不職者之戒焉。臣不敢以臺職自居,而愚衷耿耿,有難泯默,敢此附陳焉。噫,今日之雷,又何爲而發也?當此閉藏之月,顧彼轟燁之災,至再至三,可驚可愕,有若面命而耳提者然。仁天之警告我殿下者,在此,玉成我殿下者,在此,庸詎非我殿下大警動大振作,以爲轉災爲祥之一大機會也耶?每當玄穹降災,靑臺報警,重宸降求言之明旨,大臣引責免之故事,銀臺陳啓,玉署上箚。警惕之方,修省之道,靡不用極,言足聽聞,雖由此而風雨熄災,星雲呈瑞。特一轉移間事,而畢竟朝廷之上,悠泛度日,因循過時,了無一政一令之可以仰答天譴。上之所以汲汲求助之辭,下之所以勤勤陳勉之章,反歸於一場閑說話,如是而尙何望其天心底豫,休祥沓至耶?臣愚死罪,竊以爲應天以實不以文,臣不敢張皇辭說,以作應文之具,而若言其弭災之方,則不必他求,惟在於我殿下方寸間誠實底道理。伏願殿下,勉勉焉實地加工,孜孜焉實心做去,對天恤民之誠,有災無災,少無間斷。今日發一號而以實,明日行一事而以實,以至於實德輝光,實效彰著,則殷桑之自枯,宋星之退度,不必專美於古矣。抑臣尤有所憂憤者,合辭幾年,諸逆未誅,將至於國不國人不人,而未有能碎首宸陛,亟行天誅者。此固群下之罪而當斷不斷,亦豈不有欠於大聖奉天討用五刑之義哉?昔朱夫子冬雷詩曰,我願君王法天造,早施雄斷答群心。然則今我聖上之法天造而答群心者,莫過於誅討凶逆,而廓揮乾斷,特允臺請,今時則然。臣敢以朱夫子之詩,爲殿下誦之,惟聖明垂察焉。答曰,省疏具悉。所陳當留意,爾其勿辭察職。
校理柳孟養·朴天行,副校理洪明浩,修撰洪文泳·李兢淵箚曰,伏以臣等,謹按震之象曰,洊雷震,君子以恐懼修省。噫,今玆之雷,亦已洊矣。迺者聖心惕厲,責躬之敎,減膳之命,丁寧懇惻,有足以底豫天心,而,曾未幾日,又示之以疾威,諄複再三,殆若耳提而面命,此曷故焉?噫,發於心者爲恐懼,見於事者爲修省,纔恐懼便修省,卽所以盡畏天之實也。臣等未敢知殿下,過災之後,所以自修者爲何事也,自省者又何事也?凡人之情,常則易狃,近年以來,雷異荐至,每當秋冬之交,便同常有之事。上則按例而自責,下則襲套而仰規,上下泄泄,了無眞實惻怛之意。爲盡孚格消弭之責,則劉陶所云震蝕不有損於聖躬者,此先正之所以惓惓於箚奏,而正宜更誦於今日者也。噫,試以臣等前日所仰勉者言之,進德莫要於典學,而作輟之歎猶復如前,補闕莫急於來諫,而含默之風亦復如前。至於討國賊之莫可少緩,恤民隱之在所當急,而誅殛之典尙此靳持,字惠之澤,猶未下究。一日二日,玩愒爲常,汔未見一政一事之亟警惕,大振作,有可以答天譴而迓天休,則不幾近於劉陶之言乎?此之謂恐懼不以實也,修省不以實也。今天之動威,安得不荐臻乎?詩曰,敬天之怒,毋敢戲豫,伏願惕然改圖,益加奮勵,對越之誠,毋懈於淵濩之中,省察之念,恒存於施措之間。深戒恬嬉之習,亟修振刷之政,則轉災爲祥之機,不越乎斯,惟殿下懋哉懋哉。取進止。答曰,省箚具悉。纔布肝膈,冀聞讜論,爾等之箚踵到,而言可謂略已盡矣,思欲反省也。
大司憲金夏材疏曰,伏以臣空疎鈍劣,百無攸當,且有狗馬之疾,少經勞悴,輒致增劇,論其病形,上以頭目眩暈,下以腸胃虛脫。種種雜症,猥不敢陳,度不可以完人自處,然含恩畏義,苟可以筋力爲禮者,靡不竭蹶而盡之。頃日親享時陪從之後,又添阿睹之疾,赤膜被瞳,冷淚如瀉,閉目昏昏,跬步難進。人臣之恒言曰,勤勞奔走,爲一分報效之道,顧臣病孱,亦無其望,撫躬自悼,彌切兢惕。不意憲長之命,辱降此際。噫,出入禁闥,補闕拾遺,乃昔賢之所願也。若臣則初無言議之可取,只有疾病之難强,向以諫職登筵也,乃蒙聖鑑之俯燭,曲賜恩遞,得以調息。然螻蟻微軀,亦何敢望每煩軫念乎?抑臣於春間,叨忝是職也,愚迷顚錯,自速嚴敎,至今追思,惶汗浹背。雖無賤疾之危苦,僨誤之地,理難復冒,屢積逋慢,悚蹙靡措。玆敢略入文字,仰瀆崇嚴,乞降威罰,以肅朝綱焉。臣雖不以言責自居,而區區秉彝,消鑠不得,敢此附陳焉。鳴呼,匪時之雷,逐年斯生,責躬求言,愈往愈摯,而未聞消弭之責,有可以當聖心。至尊獨憂於上,世道日趨於下,豈不凜然而心寒哉?噫,人事失於下而後,災異現於上,近日三司之所爭執,皆是天討之所必加,而上下相持,狃於姑息,今天安得不動威以警之哉?向來宮省失火之變,亦豈非可驚可愕之事,而三司之地,汔無陳戒之言,臣竊惜之。昔高堂隆·王朝,皆當宮禁失火之時,極陳修省之方,其言有曰,雖曰由人火,寧知非天譴,此豈非今日所可法耶?伏願聖明,先從方寸之間,懋昭對越之工,屢省厥躬,愼乃攸止,以爲答天警召和氣之道焉。臣於目下事,有不容泯默者,我國之於彼人,金繒往來,今已百餘年矣。雖以畏天圖存之意,有此卑辭厚幣之擧,而凡賓禮饗禮之間,與前日事大,迥然不同。伏聞今番冬至使行之外,又出別使而發行,日字相距不一旬。臣雖未知聖意攸在,而沿路之冠蓋相望,列邑之供億旁午,國用漸耗,民力益困,非細事也。伏願亟寢成命,依前以冬至使兼行,以省一分之弊焉。且聞表文之式,視前漸隆,贊揚之際,或以堯·舜·孔子之名言,容易加之,此豈先正所云忍痛含冤,迫不得已之意哉?區區過計,以爲彼國,若代之無厭之慾,一反今日之爲,則將何以繼其後耶?伏乞更加三思,歲幣之外,勿加其數,爰命詞臣,文字之式,只按舊例,以慮後弊,以存防閑焉。臣按禮,天子諸侯,各有掌獸之官,納其牷牲而視之,擇其毛而卜之吉,然後養之。是故牛夜鳴則庮,羊冷毛則毳氈,所以重血食而循軌物也。以今番冬享牲省時事言之,牲牛放逸,直奔御前,玉體驚動,大祝失措,此莫非養之不豫,致此疎虞也。且詩稱淸廟,朱絃疏越,一唱三歎,顧今雅樂殘缺,古制雖難猝復,而今日堂上堂下,軒架之樂,煩促大甚。以臣所聞參之,數年之前,則節奏不啻轉急矣。伏願申命牲官曁樂官,使之養有素而講必明,俾音調疏緩,犧牲馴擾焉。近者康陵案山偸埋之事,誠一變怪,雖以間於衆塚,得免如法抵罪,而銘旌之冒贈誥其犯甚重,不可尋常看過也。蓋奸民蠢氓,惑於風水之說,往往有壓勝求福之擧,安知後來無漢釋之之所慮乎?臣素疾堪輿之術,茫昧不經,誤人甚多,或被有識者排觝,則必引程·朱所論以文之。噫,程·朱所論,不過愼擇君親體魄所藏安寧之地耳。曷嘗如近世地師所云某地出某公,某地出某卿乎?且國典山訟之法,略倣周制,墓大夫之規,而條例不一,眩於擧行,甚至百般圖囑,枉法循情。決諸西則西之,決諸東則東之,低昂之間,流弊滋甚。乞命京兆及諸道,續典山訟條法例之不齊者,悉加稟裁,更頒新制。仍就地家陰陽之書,焚其妖誕之方,禁其誑誘之習,以定民志,以嚴國典焉。答曰,省疏具悉。寂然之中,有此無隱之說,謂之差彊人意可乎?上段諸條,當留意,其次數件,事係不可洩,亦有相左者矣。末段事,申飭攸司,至於焚方書事,擧措不容易,不允。卿其勿辭行公。
庚子十月十六日辰時,上御誠正閣。禮房承旨入侍時,左承旨徐有防,假注書曺亨壽,記事官徐龍輔·李集斗,以次進伏訖。上曰,今日殿講入參人員,爲幾人乎?有防曰,擧案方修整以入,而其中二人,以臺職懸頉,李東稷,則方在削職中,不參矣。命書傳敎曰,未下直守令,使之當日辭朝。命退,承史以次出。
庚子十月十六日辰時,上御宣政殿。專經不通文臣,殿講入侍時,行都承旨李,左承旨徐有防,右承旨朴祐源,左副承旨李養鼎,右副承旨吳大益,同副承旨鄭志儉,假注書曺喜有·曺亨壽,記事官洪光一,編修官文采五,先四拜後。試官奎章閣直提學鄭民始·徐浩修,修撰林濟遠,副司果朴天衡,四拜,而以次進伏訖。上曰,今日則講員差小,卽當暫考,注書斯速呼名以入。亨壽,承命呼入講員,以次進講。上曰,當該引儀汰去,其代,以有唱才人,各別擇差。上命書傳敎曰,近來中官之不畏法,不無復循前習之慮,當該中官,竝拿處,從重勘律,中官金相澤,亦令拿處。出傳敎考講訖。上曰,注書前望單子入之。仍命退,諸臣以次退出。。
庚子十月十六日午時,上御誠正閣。軍士房承旨入侍時,右承旨朴祐源,假注書曺亨壽,編修官文采五,記事官徐龍輔,以次進伏訖。上曰,今日不通人中,上下番翰林,則渠輩供劇之餘,固無讀書之暇,今又不通,容或無怪。且春秋之以經筵吐音應講,似甚不易,今番則不可無參恕之道,金載瓚·李集斗等,不通禁推傳旨,以分揀書出。命退,承史以次出。
庚子十月十六日未時,上御誠正閣。左承旨·同副承旨入侍時,左承旨徐有防,同副承旨鄭志儉,假注書曺亨壽,記事官張顯慶,編修官文采五,以次進伏訖。上曰,大司憲批答中,焚書二字,添書以方字,以焚方書書頒也。命志儉書傳敎曰,館直苟艱,玉堂前望單子入之,待下批牌招察任。修撰林濟遠,出疆不遠,校理朴天衡,史役方張,與在外人員許遞。命退,承史以次出。
庚子十月十六日酉時,上御寶慶堂。左承旨·同副承旨入侍時,左承旨徐有防,同副承旨鄭志儉,假注書曺喜有,記事官張顯慶,編修官文采五,以次進伏訖。上曰,當此閉藏之時,雷異之變,若是荐臻,豈非大可戒懼者乎?仍命書傳敎曰,旬月中,天三示警異,而始則殷殷,中焉虺虺,今也虩虩然移晷不息,以之牖蒙而詔迷,殆若手提而面命。於戲,天意叮嚀,屢儆寡人,寡人否德,不省所以對越之方,災沴之來,豈非寡人所召也?惟予寡人,遇災之日,旣未克側身修行,消異爲祥,無災之時,又未克懋敬厥德,底豫天心。使朝象國事,日趨委靡頹惰之域,至於莫可奈何。於戲,紀綱之不立時予之辜也,廉恥之不張時予之辜也,言路之不闢時予之辜也,民産之不敷時予之辜也,人才之不興時予之辜也,侈俗之不變時予之辜也,貪風之不熄時予之辜也,幽鬱之不伸時予之辜也,是非之不公時予之辜也。惟其憂虞之形,岌嶪之勢,千百其緖,危在呼吸。夷究其原,咎在寡人,而予寡人,不曾矯而正之,上天安得不愍然垂惻,降此頻複之警耶?於戲,寡人之國,譬如人毛髮皆病,根委已痼,凜乎其危,死亡無日,爲今之計,莫若對症投藥,以冀起死回生。凡我有位,皆有醫國之責者,深究膏盲之源,各進瞑眩之劑,苟利於症,悉言無諱。噫,今日朝象國事,如彼其委靡頹惰,雖在平時,固宜上下交勉,兢兢有臨履之虞。顧玆式月生災,上穹告誡,其可以雍容暇豫,不思恐懼消弭之道乎?同舟遇風,胡越當猶同心,矧在予君臣之間,其所以一乃心力,持危扶顚,以紓夫胥溺之憂者,寧容少忽哉?咨爾近密之臣,代予草敎,宣示群工,俾悉予遇災求言之意,咸陳所蘊。出傳敎仍命退,承史以次退出。
上在昌德宮。停常參,只朝講。
辰時,日有兩珥。申時,日有左珥。
夜一更,雷動電光,灑雨下雨,測雨器水深二分。
徐有防啓曰,明日常參·經筵,取稟。傳曰,只晝講。
以來二十一日輪對,取稟。傳于徐有防曰,爲之。
李啓曰,新除授注書金載瓚,卽爲牌招,何如?傳曰,允。
徐有防啓曰,大司憲金夏材,牌不進禁推傳旨,今方捧入,而莫重朝講,憲府無進參之員,事甚未安,大司憲金夏材,更卽牌招,何如?傳曰,允。
傳于鄭志儉曰,右承旨入侍。
傳于李養鼎曰,禮房承旨入侍。
以獻納金翊休,牌不進罷職傳旨,傳于鄭志儉曰,只推。
有政。吏批,判書李福源進,參判鄭民始式暇,參議李敬養,都承旨李進。
以沈念祖爲大司成,黃景源爲知經筵,金熤·金夏材爲同經筵,金履禧爲東學敎授,韓光傅爲禮安縣監。
兵批,判書李衍祥病,參判洪良浩病,參議朴師崙入直進,參知李象靖在外未肅拜,右承旨朴祐源進。
同知金夢臣,僉知金㻐,副護軍崔夢嵒,副司直金宇鎭·金熹·金履禧,副司果林濟遠·任希遠·趙學晉·申光祜,竝單付。
傳于朴祐源曰,坐直承旨入侍。
朴祐源啓曰,明日次對,兩司無進參之員,除在外·疏批未下外,未肅拜呈告人員,竝待開門牌招,何如?傳曰,允。
鄭志儉,以吏曹言啓曰,通禮院右通禮尹在醇,呈狀內,身病甚重,勢難察任云,今姑改差,何如?傳曰,允。
朴祐源,以禁衛營言啓曰,軍色從事官,例以出入三司人差出,而如隨其作窠之數,差代於三日之內,則有非久任之意,徒貽數遞之弊,誠如夜下傳敎。本營前軍色從事官李兢淵,仍任責成,何如?傳曰,允。
大司憲金夏材,行大司諫洪檢,校理柳孟養·朴天行,修撰洪文泳·李兢淵啓曰,請喬桐府黜置罪人鄭致達妻,夬正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,極加嚴鞫,夬正王法。請削黜罪人洪樂純,爲先中道付處。答三司曰,不允。措辭見上
大司憲金夏材,行大司諫洪檢啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得正。請還寢李觀源定配之命,更令王府,設鞫得正。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。答兩司曰,不允。第六件七件事,亟停勿煩。措辭見上
庚子十月十七日,記事官姜彙鈺。漢城府啓目,觀此全羅監司啓本啓下者,則魯三昌山訟內辭緣,査啓事矣。李周顯段,係是朝官,令義禁府稟處,魯三昌段,做作虛言,誣罔天聽,令本道,照律嚴處,何如?傳曰,依允。
庚子十月十七日辰時,上御宣政殿。朝講,大臣同爲入侍時,領事徐命善,知事李衍祥,特進官黃景源·鄭民始,行大司諫洪檢,參贊官吳大益,侍讀官朴天行,檢討官洪文泳,假注書曺亨壽,記事官徐龍輔·李集斗,領議政金尙喆,右議政李徽之,以次進伏訖。上讀前受音訖,天行,讀自今也不然,止畜君者好君也。上讀新受音訖,天行曰,此章之旨,與與民同樂,同爲肯綮,而景公聞晏子之言,略行先王之政,而至有君臣相說之樂,晏子不過霸者之佐耳。若使景公,得王佐之才而大行先王之政,則其效當如何哉?君臣相得之義,可觀晏子之言以先王之法,今時之弊,兩條說去,而景公能擇而行之,以擧先王之美政,則用言之義可觀也。景公聞晏子之言,而能行先王之政,而齊宣王,聞孟子之言而不能行王政,宣王之賢不賢,亦可見矣。此等處,每加推究體念,是所望也。文泳曰,以畜君何尤言之,景公轉附朝儛之問,志在於遊觀,而晏子能以先王遊豫補助之政導之,則景公不以爲尤,能用其言,至有興發補助之擧,景公之君臣相悅,晏子之畜君止欲,於此可見矣。景公若用賢於晏子之人而納其說,則其樂不特止於角招徵招,而孟子之所取,不在於角招徵招之樂,只取其畜君何尤四字矣。齊王用孟子之言,以行王政,則孟子之得君行道,奚比於晏子之畜君何尤哉?由此觀之,得賢臣,爲有國先務,此等處,伏願猛省焉。上曰,領經筵·知經筵,各言文義。命善曰,此章文義,儒臣略已敷陳,臣則以悅豫天心之道,仰勉於修省之日可乎?夫景公之爲賢君,以其能悅晏子之言,而又能措諸事爲也。晏子之爲賢臣,以其能悅景公之心,而又能引之當道也。故君臣相悅,而齊國胥悅,齊國胥悅而天心亦悅,遂致富强之功,卒成霸業之隆。然則悅豫天心之本,顧不在於君臣相悅乎?不特齊景爲然,雖如宋景凡常之主,一言合天,熒惑退舍,則天人相與之機,有如此矣。方今雷異荐作,聖心警惕,而臣伏讀日昨所下綸音,十條責躬,懇到誠切,時弊民瘼,曲軫矯救之方,宏猷遠謨,備盡修擧之策。雖使臣殫心竭慮,用副我聖上求助之誠,夫豈有出於此哉?第念言之非艱,行之惟艱,此古人勉以實之語,藉令景公,知悅晏子之言,而無大戒興發之政,則亦終歸於悅而不繹之科矣。故臣則以爲目下消災之政,不必他求,只以日昨綸音,逐條講明,殿下之發號施令,有未合於此者,則益懋反省。臣等之對揚協贊,有未合於此者,亦賜譴責,上下期勉,惟以力行實踐爲務,則不但天怒可弭,天心可悅而已。將見天休滋至,諸福畢臻,億萬年無彊之基,自今日始,伏願深留聖意焉。上曰,好矣。衍祥曰,一章文義,上下番,旣已備陳矣。人君,固當與民同憂樂,而行政出治之要,各有及時之當務,始興發補不足,乃是當時之先務也。推廣於今日之急務,擧而措之,是臣區區之望。上曰,特進官,亦陳文義。景源曰,上下番及領事·知事,皆已詳陳,臣不敢更陳餘意,而景公大戒於國,始興發,此人主之所當體念也。今殿下如能興發,則治道日有所進,豈不休哉?民始曰,人君不能奮發,則不足以成治化,景公聞晏子之言,而出舍興發,未始無奮發之意,而不能擴而充之,故不得成其治化。今殿下,遇災修省,特下十條之敎,大奮發大有爲之志,莫不欽仰。若自此而益加擴充之工,則治化之成,可期而待也,伏願體念焉。上曰,參贊官,亦陳之也。大益曰,臣等於昨日院議啓辭,以宋臣仁明武三德仰勉矣。夫景公,始興發補不足,仁也,大戒於國,勇也,作君臣相悅之樂,明也。景公,齊之中主也,其於三德,未可謂盡其道矣。但能各得其一端而發之於政,故孟子稱之,後世人辟,苟能盡仁明武之道,三德克備,無有虧欠,則爲治之效,奚但止於齊君之徵招角招而已?三代之政,不外乎是矣,唯殿下勉哉。上曰,朝講旣畢,大臣進前。尙喆進伏曰,慈殿氣候,若何?上曰,一樣矣。聖體,若何?上曰,一樣矣。惠慶宮氣候,若何?上曰,一樣矣。尙喆啓曰,此黃海監司趙尙鎭,災實分等狀啓也。安岳等六邑,置之之次,谷山等十七邑,置之稍實,仍以爲災結二千三百結,特命劃給。牙兵入防,亦爲停止,推奴徵債,限明秋防塞事,請令廟堂,稟旨分付矣。分等依此施行,雖此等豐歲,若其被災最酷之處,安得不給災,而今此所請,終涉太過。依昨年所俵之數,以一千三十結許劃,使之均被實惠,牙兵入防之停止,推奴徵債之防塞,竝依請許施,何如?上曰,左右相之意,何如?命善曰,海西畓摠,比他道最少,而所請之災,則有倍湖西,不可準許,依首相所奏,劃給,似好矣。徽之曰,臣之所見,亦與領左相無異矣。上曰,依爲之。尙喆又啓曰,北京咨文,昨已出來矣。賜物蠲貢兩謝表,當有方物,使臣參宴謝表,當無方物,依此擧行之意,分付該曹,何如?上曰,依爲之。尙喆曰,謝恩方物,旣有蠲減之咨文矣。今番兩方物入送緣由,報禮部,咨文別爲撰出,付送使行之意,分付槐院,何如?上曰,依爲之。徽之啓曰,當此鎭日開講之時,經筵或在外,或在史局,不無苟簡講筵妨害史局之弊。知經筵洪樂命,同經筵徐浩修·金魯鎭,合有變通之道。金魯鎭所帶大司成之任,方當歲末,課試設行,動費數月,亦爲許遞,專意史役,何如?上曰,竝許遞,可也。知經筵洪樂命,同經筵徐浩修·金魯鎭,竝許遞。出榻敎大司成金魯鎭許遞。出榻敎命書傳敎曰,政官,牌招開政。仍命退,以次退出。
庚子十月十七日巳時,上御誠正閣。右承旨入侍時,右承旨朴祐源,假注書曺亨壽,編修官文采五,記事官李集斗,以次進伏訖。上曰,政事,催促爲之。上曰,藥房提調,率醫官吳道炯入侍。藥房提調金華鎭,醫官吳道炯進伏。上曰,近日慈殿氣候,似有燥熱之候,尤爲悶迫,進御湯劑,何以爲定則好耶?道炯對曰,此非別般症候,卽是痰氣所使,略進潤解之劑,以收開導之功宜矣。六君子湯元方中,略爲裁作進御,似合矣。命書榻敎曰,王大妃殿進御加減六君子湯煎入。上謂華鎭曰,雷異之警,若是頻複,憂畏之心,固無可言,而玉署·喉院,相繼陳戒,徹夜酬應,宵衣不解,夜枕靡安,昨夜則坐而達曉,全然不能寢矣。冬雷之變,近年則殆至無歲無之,而至於旬日之內,至再至三,無異耳提而面命,則亦近年之所未有也。苟究其由,莫曉所自,憂惕之心,實不敢自安矣。華鎭曰,天心不豫,災警疊至,臣等憂虞之忱,不知所出。況念昨夜,則丙寢不遑,玉體易損,如臣之職忝保護者,尤不勝悶迫之至矣。命退,諸臣以次出。
庚子十月十七日未時,上御誠正閣。禮房承旨入侍時,左承旨徐有防,假注書曺亨壽,編修官文采五,記事官李集斗,以次進伏訖。上命先來軍官入侍。先來軍官尹甲宗,進立階下。上曰,使行何日到燕京,何日入熱河,何日自燕京離發乎?甲宗對曰,八月初八日入皇城,留二日,發向熱河,行五日始到熱河。軍機大臣素林,奉皇命,出來應接,而勞慰甚款,居數日,皇帝招見,因設戲子遊,命三使臣留觀。蓋所謂戲子遊,如我國山臺遊,而其樓臺畫圖,棚機仙鬼之屬,極其巧麗。令人眩幻,而三日大張,百嬉畢陳,有不可以言語傳道。最是滿庭燈燭,列若行陣,而倏忽合闢之間,忽成天下太平春五字,或爲萬年春三字。俄頃之際,又忽散爲一隊陣伍,誠莫知其端倪,儘一大觀也。皇帝則不設兵威,殿上列侍臣十數人,閣面垂簾箔,坐在簾內,只聞姫妾笑語聲,而不辨其多少矣。殿宇,則不甚穹崇,不設丹雘,觀以外面,則不知其爲天子居也。但正殿則是黃金屋,與蕃僧所居,同一規度矣。皇子則第六子,卽屬意人云,而爲人頗有英氣,又聞才勇文學俱備,皇帝最愛此子云矣。朝臣用事者,卽福隆安·花珅云,而福隆安寬善,花珅巧黠,善迎合,皇帝甚寵之。二人俱是淸人,而方爲尙書職云矣。使行是月十六日,自熱河離發,二十日回到皇城矣。命退,諸臣以次出。
庚子十月十七日初更,上御誠正閣。坐直承旨入侍時,右承旨朴祐源,同副承旨鄭志儉,假注書曺亨壽,編修官文采五,記事官李集斗,以次進伏訖。時雷雨作,上曰,雷異殆至連日,警告若是叮嚀,未知此其故何也。必是人事失於下,而天災發於上,猶且上下恬嬉,不識修省之方,以致轟燁之災。諄複至此,恐懼憂悶,誠不知何以爲計也。仍命書傳敎曰,自明日減膳至三日。又命書傳敎曰,二十日次對,進定於明日。上曰,己卯九月十月日記,甲申十月十一月日記入之。命退,承史以次出。
上在昌德宮。停常參,只晝講。
巳時午時,日暈。
夜四更五更,下雪。
藥房都提調臣鄭弘淳,提調臣金華鎭,副提調臣李啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜。惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,待後日次,入侍宜矣。王大妃殿·惠慶宮·中宮殿,藥房口傳問安。答曰,知道。
傳于朴祐源曰,左承旨入侍。
傳于李曰,政官牌招開政。
傳于朴祐源曰,大臣·備局堂上引見。
傳于李養鼎曰,禁府時囚,今日內開坐。
傳于徐有防曰,右承旨入侍。
鄭志儉啓曰,實錄廳所去辛亥年日記二十卷還來,壬戌年日記十三卷,輸送之意,敢啓。傳曰,知道。
徐有防啓曰,庚申·辛酉年日記,合三十五卷,實錄廳輸送之意,敢啓。傳曰,知道。
傳于李曰,臺諫有闕代,今日政差出。
吳大益啓曰,合辭闕啓,事甚未安,今日政新除授臺諫,竝待下批牌招,何如?傳曰,允。
有政。吏批,判書李福源進,參判鄭民始式暇,參議李敬養,行都承旨李進。
以魚錫定爲同義禁,柳雲羽爲右通禮,李普瞻爲監察,尹夔欽·李命心爲假引儀。
再政,以鄭一祥爲大司憲,鄭象仁爲大司諫,柳孟養爲獻納,李夔爲正言。
兵批,判書李衍祥病,參判洪良浩病,參議朴師崙入直進,參知李象靖在外未肅拜,右承旨朴祐源進。
無政事。
鄭志儉,以弘文館言啓曰,新除授副修撰李鼎揆,時在慶尙道慶州地,經筵入番事緊,請斯速乘馹上來事,下諭。傳曰,依啓。
徐有防,以禮曹言啓曰,今十月初九日,大臣·備局堂上引見入侍時,判書金熤所啓。康陵案山偸埋之變,旣已發覺掘去,則其外衆塚,雖曰有已發覺未發覺之異,一般爲陵寢相見之處,而排置石物者,亦或有之云。決不可任他仍置,雖不得一竝掘移,至於坐見立見處,則亟令撤其石物,去其墳形,恐不可已,敢此仰達。上曰,更考前例,廣探他陵地形,更爲稟處可也事,命下矣。臣旣承成命,取考本曹所在流來謄錄冊子,一邊知委各陵官,使之巡審內外案山左右龍虎,火巢內民塚有無及當禁處民葬掘移,或平土,前例及禁葬界限定式,竝爲枚報矣。卽接各陵官摘奸後報狀,則各陵寢四山火巢內外,元無民塚,而明陵外案山右邊一麓,距陵寢五里許。坐立相見處,有五六塚墳,形則宛然,而以其界限爲封標之外故,曾無擧論之事云。弘陵案山距陵寢五里,有三十三古塚,而其中二十一塚,爲坐立俱見之處,外案山距陵寢十里,有十三塚,亦是火巢之內,而皆是久遠古塚。故丁丑年案山封定之時,火巢內,有子孫之塚,率皆遷去,無主之塚,不得掘移,至今尙存云。懿陵案山火巢內,則衆塚纍纍,不可勝數,而封陵時,因筵敎,不爲平土,只去石物云。泰陵外案山距本陵十餘里地,若登山腰以上,則陵寢象設,入望於迷茫之外。故自十年前,本陵始爲禁養,而有班名人一塚,以坐立相望,前陵官,使之掘移。今亦有坐立俱見一塚,立見坐不見一塚,而無主古塚之故,不得掘移云。禁葬界限,則各陵官,皆以孝廟朝戊戌所下火巢,必以垓子外邊爲限,而垓子外有步數處墳塚,則勿爲掘移之受敎,爲定式施行。至於康陵官所報內,案山旣是火巢之內,初無犯葬之事,而外案山衆塚所在處,卽儉巖山北麓。元陵火巢外,葛麻谷村邊距本陵,往來蹊逕,爲四里之地,而直踏原壑塍洫而計之,則似不過爲三里許。坐立俱見之塚,爲八十七,無主古塚三十四,合爲一百二十一塚。立見坐不見之塚,爲二十四,無主古塚十九,合爲四十三塚,都合爲一百六十四塚云。以此各陵官所報觀之,則火巢遠近禁葬形止,隨其地勢,有所闊狹,而至若案對之地,相望之處。不可以火巢界限之外,任他無禁,則康陵外案山陵寢相望處,近二百衆塚,若是纍纍,排置石物者,亦多有之。揆以事體,萬萬寒心,雖以大聖人掩骼之盛德,不許一節掘去,而撤其石物,去其墳形。使愚民咸知法意之重,更無犯葬之弊,在所不已,而謄錄中可據前例,無一定之式。肅廟朝辛卯年,昌陵白虎垓子外,偸葬之塚,以自陵上望見處之故,渠自掘去之後,犯葬者,亦爲囚禁科罪。同年宣陵垓子外入葬者,以其墳上,望見陵上曲墻,掘移其塚,決杖其犯葬者。庚子翼陵外案山入葬者,以其曲墻內西北隅,俯見其墳形,令本道,掘去其塚,科罪犯葬者。庚寅禧陵垓子外來龍主脈,民塚入葬處,禮官摘奸後,以其旣非正脈,且過二過峽,勿爲掘移事,下敎。先朝甲辰,懿陵封陵時,以案山衆塚之纍纍,大臣以平土拔石仰稟,則自上,以仰體兩朝顧恤之意,生者猶可恤,況已死者乎?仍爲平土,陵寢所見處石物拔去,否則無至已甚事,下敎矣。先朝受敎,若是其丁寧惻怛,而民塚入葬,自有封陵前後之異,則今此康陵案山衆塚,恐不可與懿陵案山封陵前入葬者,一例仍置。至若孝廟朝戊戌受敎,爲各陵官禁葬界限之定式遵行者,本曹謄錄冊子,無載錄之事,似是年久遺漏之致,故只以謄錄中所載前例,及各陵官報狀中形止,枚擧,仰稟。上裁,何如?傳曰,知道。事體固甚至重,而與垓內近地有異,無論平土與掘移,俱是不容易之擧,日前筵中持難者,此也。況有孝廟朝戊戌受敎,豈非今日之所宜遵守處乎?然則,石物則依肅廟朝已例,但於陵上望見處,或可撤去,至於平土掘移,則恐無可論。自卿曹,發遣郞官,問議大臣後,參以卿等之見,更爲指一稟處,可也。
朴祐源,以兵曹言啓曰,卽接宣傳官廳牒報,則宣傳官朴基豐·李儒敬·鄭駿采·趙宅鎭等,今番親臨專經講時,以不通因傳敎入直矣。今已能誦云,使之出直,何如?傳曰,允。
李養鼎,以義禁府言啓曰,全羅監司徐有隣査啓,據漢城府粘目內,前典籍李周顯,罪狀,令本府,稟處事,允下矣。李周顯,時在全羅道全州地云,依例發遣府羅將,拿來,何如?傳曰,允。
大司憲金夏材箚曰,伏以近日之雷變,何其數也?方當收藏之月,有此震發之象,未知聖朝,有何闕失,而天之示警,若是諄諄也?繼伏聞責躬求助之敎,丁寧懇惻,有足以格皇穹而感臣隣。凡時政得失,暸然若燭照而龜卜,其他陳戒之方,大臣喉司,已言之矣。如臣眇末,位叨言責,而茫然不知所以爲對也。臣固不能別有忠言奇謀,可以利國弭災,敢因聖敎十條而略陳之,以冀反隅之方焉。夫邦有六典,維持上下,所以立紀綱也。嚴選擧之政,杜親黨之嫌,所以養廉恥也。列諫官參朝會,所以廣言路也。春漕秋稅,量入爲出,所以恤經費也。勸課農桑,均貢薄賦,所以重民産也。文武試藝,所以收人才也,制家宅別車服,所以禁侈俗,嚴贓法選廉白,所以防貪風也。置聞鼓許上言,所以達幽鬱也。尊賢尙德,所以明是非也。凡此十者,非但祖宗之良法,實寓堯·舜之仁政也。然得其要,則有條而不紊,失其本,則徒法而不行,何謂要與本,人主之一心是耳。朱子曰,今人終日放去一介身心,恰似無梢工底船,流東流西,船上都不知,所謂放心者,非徒指流蕩忘返者也。纔著意安排,則便加一分陪俸他,隨處滋長,爲害不細,理事却成兩截,讀書亦無用處矣。又論漢唐以下諸辟,非無英傑之資,而終是鐵中之金,非無博文强記之君,而論其身心,直是無梢工底船,宜乎先王之法不行,而治平之日常少也。今我殿下,受氣淸明,持氣端莊,內無聲色之娛,外無田獵之荒,承列聖精一之訓,遵國朝金玉之條,事天而宜無癉怒矣,使民而宜致丕應矣。今也不然,不但仁義之俗莫可挽回三代,至於富强之術,亦難侔擬漢唐。臣竊疑殿下於幽獨隱微之地,不能痛割因循之習,勇下懲窒之工,以至於今泄泄也。人君居崇高之位,臨億兆之上,而所畏者,惟天耳。伏願聖明,夙夜儆戒,弗貳弗參,旁招俊乂,不廢困窮,以王道爲必可行,以功利爲必可卑。以至審擧措則紀綱立,明官邪則廉恥長,勤周諮則言路開。遣繡衣審庶獄,則幽鬱可伸,尊洪範距偏陂,則是非可定。若夫民産也,經用也,人才也,侈俗也,貪風也,臣於昨年,略陳瞽說。假使得至上前,指陳利害,不過疊床架屋而已,惟殿下勿以淺近而垂察焉。臣於治箚將上之際,又聞烈風迅雷,甚於昨日,仰惟丙枕夜興,警懼之念,當復如何?然臣聞唐時康澄有曰,山崩川竭不足懼,上下相循深可畏,此言人事之失,甚於天災也。欲望聖上,益察天聽民聽,無至不畏入畏焉。取進止。答曰,省箚具悉。所陳當留意矣。
獻納金翊休疏曰,伏以臣,昨伏見傳敎下者,十行絲綸,上自紀綱之不立,下至是非之不公,言言丁寧,字字懇惻,深示責躬之意,克軫求助之方。宋景之三言,無以加焉,殷湯之六責,亦若是矣。臣拜稽莊誦,欽仰贊歎,心竊以爲宸誠仰格,高穹降監,災沴自此而消弭,和氣自此而導達矣。不意玆者雷之轟轟,雷之燁燁,依然若前日光景,臣繞壁仿偟,終夜憂歎,誠不知天災時異,又緣何而至此也?嗚呼,惟天聰明,惟辟時憲,口代天言,身代天工,則注措云爲,雖跬步頃而毫忽微,莫不有關於天道。故一有所失,則天必降災而示警,如聲之應響,影之從形,今夕之災,亦安知無所召之端耶?雖然,天心本自仁愛,所以警之者,不過使代天理物之君,有以盡修省底道,而如其修之盡省之至,則乃復降之以祥焉。然則今天之警告我殿下者,卽我殿下恐懼修省,轉災爲祥之會也。惟其修省之要,則勤勤不怠,孜孜不息,故臣於昨秋雷異時,適登講筵,敢以魯論中無倦之義,有所仰勉者,伏想四聰之明,亦必記有之矣。臣愚死罪,竊瞯我殿下進道之念,非不至矣,而或無悠遠之美,求治之望非不切矣,而或欠持久之方,討論經席而有作輟之時,則典學之未能無倦也,開張言路而無採用之實,則來諫之不得無倦也。以至合辭之論,閱歲經年,鄭妻之元惡,龜柱之大憝,以私掩義,尙未置辟。國榮之罪關宗社而出沒畿峽,誅討不行,柱翼之情節窮凶,而偃息囹圄,究覈未竟。其他諸賊,竝逭王章,當斷不斷,殿下之於刑政,亦不可謂無倦矣。推此以往,則燕閑之中,隱微之際,對越上天之誠,果能無倦於終始耶?如有些予未盡處,則天心恐無以孚感矣,災異恐無熄滅矣。今日之所當加勉者,莫若無倦二字,故玆以前說,敢此申告,惟殿下少垂察焉。仍伏念臣之區區情勢,實無冒膺言責之望,猥陳肝膈之忱,而未蒙鞶遞。自犯違傲之科而尙勒例勘,悶隘之極,罪實難逃,玆又隨牌來詣,拜章徑歸。伏乞聖慈,特賜鑑諒,削臣之職,以安私分,治臣之罪,以肅朝綱,千萬幸甚。答曰,省疏具悉。所陳切實,當留意矣。
慶尙監司趙時俊疏曰,伏以臣向陳自訟之章,恭俟不職之罪,及奉恩批,大失所圖,感惶雖切,悶隘轉深。此際得見前東萊府使李文源爰辭,張皇噴薄,怒帥臣不足,忽地移乙,箚逼臣身,至以漫漶容護等說,詆斥不已,首尾斷斷。臣始見駭惑,繼以一哂,誠不欲呶呶費辭,重傷事面,而第其自是之心,怒此相較之目,則臣何可徒畏煩屑,終事泯默乎?蓋文源之與申應周相較者,始由城丁事之不與相議,轉生乖激,迭投文牒,殆若是非之互訟,竟歸體面之俱失。臣則斷之以相較,自初題牒,輒雙非而兩斥之,務欲調停,而乃已。秖緣臣威未能見憚,言未能善曉,終未免上聞朝廷,而果以胥失,至請兩罪,顧何嘗漫漶容護也哉?臣與文源,戚誼世好,本自不薄,如可護也,其爲文源地者,豈後於一武帥乎?臣雖無似,職是藩臬,今以體例間事,論罷一守令,而致其疑怒,受比困侮,尙何顔面,冒據旬宣,彈壓閫邑哉?臣纔已畢巡還次,治疏封發之際,伏見秋曹關文,以金聲海査事之不爲論理啓聞,至被大僚問備之請。臣之昏謬疎率,罪無所逃,玆敢略控自引之義,仰暴必遞之懇。伏乞聖慈,俯賜鑑諒,亟降威罰,以解人怒,以安私分,千萬幸甚。答曰,省疏具悉。卿其勿辭察任。
奎章閣提學金鍾秀疏曰,伏以臣頃上辭本,批旨鄭重,重以十行聖諭,牖迷曉惑,丁寧諄複,臣擎讀惶感,罔知攸措。屬遭臣兄之喪,乃於悲遑之中,伏蒙聖上,特降絲綸,庸示隱卒之意,旣又另下諭旨于賤臣,所以愍念臣情私者,惻怛懇到。至命將母上來,兩便公私,殆若家人父子之至情相愛,曲爲方便者然,誠千古曠絶之渥也。臣母子聚首,誦傳恩言,聲淚俱發,不知螻蟻微臣,何以獲此於聖明也?臣命途險釁,早失嚴父,兄弟二人,與母爲命,臣母九耋之年,疾病沈綿,臣之情理,初豈堪一日離側,而特以臣兄,家居養母,晨夕旁侍。凡係扶護之節,供頓之方,一委之臣兄,故得以間間入都,以仰承時覲時還之聖敎矣。今則臣兄死,臣母之側,唯臣一人,而臣母之病,越添於驚隕震剝之餘,精神惝怳,手足跳動,膈煩不寐,口苦却食,氣力形觀,凜凜有難言之憂。臣以孑然單身,左右扶將,方寸煎沸,臣若跬步離捨,則母側無人。至於聖敎中將母一款,以臣母目下澌綴之狀,起席登程,初非可論。藉令臣,重違恩命,妄生俟間寸進之計,臣之不堪離側從官,在京與在鄕等耳。撼頓棲屑,適足以添臣母之疾,公而無益,私則狼狽,臣豈忍爲此哉?親老歸養,國有恒典,臣嘗微發其端,而戀恩怵威,乍吐旋呑者,已有年矣。到今雖欲少須臾遲徊,其勢有不可得者,恩敎勤摯,而奉承無路,回望終南,若隔天上,眷顧依戀,涕不勝揮。玆敢離次封章,從縣道上聞,伏惟聖慈,天地父母,察臣情理之異前,特許臣準法歸養。俾臣母子相守,以畢餘年,則不但臣之母子,銜鏤攢祝於無窮而已,亦可以有光於聖代孝理之化矣。臣無任涕泣祈懇之至,謹昧死以聞。答曰,省疏具悉。不料卿之後公先私,至此到此,予欲無言,任卿之取捨也。
弘文館校理柳孟養·朴天行,副校理洪明浩,修撰洪文泳·李兢淵等箚曰,伏以臣等,伏見日昨所下傳敎,十條責躬,旨意懇惻,怵然恐懼之念,藹然求助之誠,溢於辭表。臣等聚首奉讀,自不勝欽頌之至,臣等雖甚膚淺,無足以仰裨聖明。當此盡言不諱之會,若不能出一言論一事,以孤我殿下虛佇之盛意,則是固臣等之罪也,亦豈忍終默而已乎?嗚呼,顧今國勢之岌嶪,朝象之泮渙,有如人病入膏肓,莫可救藥,而爲病之源,聖敎已盡之矣。臣等不必更事覶縷,而第以紀綱不立言之。噫,紀綱不能自立,必待所以立之之道,明愼刑賞是也。賞必當功,則善者勸,刑必當罪,則惡者懲,今殿下賞未嘗不愼,而有功者未必當其賞矣,刑未嘗不明,而有罪者亦未必當其刑矣。至如懲討,此何等大刑政,而危逼之元惡,假息於海島之中,沮遏之權奸,偃處於山水之鄕。舊逆新逆,接迹竝起,一啓二啓,積年相持,天討終失於曲貸,人心漸就於狃安。以致亂逆無所知懼,王綱終不自振,如是而尙何望紀綱之立乎?伏願殿下,亟揮乾斷,夬施典刑,爲立紀綱之本焉,又以廉恥不張言之。噫,廉恥不能自張,必有所以張之之術,砥礪名節是已。人君之御世者,莫先於名節,士夫之持身者,亦莫先於名節,自夫近世以來,上無崇奬之實,下無自修之行。公道未恢,私逕密開,奴顔婢膝,恬不爲怪,蠅營狗苟,看作尋常,馴致搢紳士夫,不識世間有羞恥之事,委靡成風,丕革無期,如是而尙何望廉恥之張乎?伏願殿下,激揚頹俗,扶植名敎,爲張廉恥之本焉。噫,言路之不闢何也?開廣言路,要在於翕受敷施,而竊覵殿下,非無來諫之誠,終欠聽言之實,一二獻替之說,縱或有之,前後採施之效,寂未見焉。諫疏之不摡者,或有批旨之歷日而不下,臺啓之難處者,或有竄配之準請而旋放。以至於民憂國計,不登公車,袞闕官邪,未聞讜論,臺閣有媕婀之態,朝廷無吁咈之美,此其不幾近於孟子所云訑訑之拒人乎?伏願殿下,實心虛受,專意採用,爲開言路之本焉。噫,經用之不繼何也?軫恤經用,要在於惜財節用,而我朝財賦,本自不敷,量入爲出之規,未講於常年,新不繼舊之患,恒在於災歲。言念國儲,可謂哀痛,而冗食之類,猶未汰定,不急之需,率多糜費。吏胥之奸竇漸滋,蔀屋之柕軸殆空,則漢文惜露臺之費,衛君致革車之盛,正宜可法於今日也。伏願殿下,克去冗費,廣加畜儲,爲繼經用之本焉。噫,民産之不敷,豈無故乎?土地之闢,不加於前,生齒之繁,莫盛於今,而災荒頻仍,徭役煩重。一家之耕織,不足於徵租,而索錢,百里之鷄犬,盡入於輸官而賂吏,生民之困悴,吁亦慼矣。若論救民之策,量田均稅,爲今日第一急務,何者八路之不復量田,爲六十餘載矣。圭梯之形,無復舊制,膏瘠之品,迥殊前等,猾吏作奸於執卜,富戶用巧於輕稅。至使無辜殘氓,偏受其害,井田之法,經界之制,雖難猝行,至於步畝,而分等,決不可以少緩矣。伏願殿下,深軫民隱,克修田制,爲敷民産之本焉。噫,人才之不興,豈無故乎?國家之用人,猶匠人之用木,大爲棟樑,小爲椽楣,巨細不遺,各適其用,則朝有得人之盛,野無遺賢之歎,而今也不然。只視門閥之高下,不問才器之能否,錢穀甲兵之任,文學詞命之職,竝責一人,便作通才。韋布之賤,草野之蹤,雖有眞箇才能,亦何嘗搜訪而試用乎?天生一世之才,足了一世之事,卽古人之格言。伏願殿下,博求朝野,量能授任,爲興人才之本焉。噫,侈俗之不變,厥唯久矣。風習華靡,法紀掃蕩,匹庶文繡之服,僭擬卿相,朝士車馬之飾,誇耀市街。上下相效,尊卑無章,以至於民志不定,天物自殄,則古人所謂奢侈之害,甚於天災者,可驗於今日也。矯捄之道,亶在於在上者導率之如何,倘聖躬法大禹之菲衣,內庭用馬后之大練。務從省約,克祛奢汰,作下民之標準,則觀感之效,捷於影響。伏願殿下,深究弊源,昭示儉德,爲變侈俗之本焉。噫,貪風之不息,亦已久矣。一自名敎隳而國綱弛,鄙悖之類,無所顧忌,貪墨之風,莫可禁遏。浚民之膏血,爲國之蟊賊者,每緣朝家寬仁之政,不用王府贓汙之律,而至於向日兩藩臣之眞贓已露,厥罪罔赦者,亦止於善地之竄配而已。贓法之不嚴如此,則恣意掊克之類,必不知畏,此豈非大可懼哉?伏願殿下,申明當律,斷不容貸,爲息貪風之本焉。噫,幽鬱之不伸,莫如殺獄,夫殺人者死,固是不易之典,而罪犯或有難貸者,情迹亦有可疑者,當死而許久不斷,則死者之冤,無以洩矣。可生而惟期取服,則生者之痛,亦足憐矣。此聖王所以哀敬折獄,而近來京外之獄囚,積年牢蟄,未卽斷決者,不知其幾。哀魂冤魄,叫號於泉壤之間,蓬頭鬼面,痛楚於金木之下者,豈不爲干和之一端乎?伏願殿下,亟命審理,劃卽査決,爲伸幽鬱之本焉。噫,是非之不公,最關王政,夫是非在天爲陰陽,在人爲賢邪,此理之不可誣者,而世級漸降,私意橫流,義理囫圇,言議矛盾。愛之則不知其惡,惡之則不知其美,所謂是者未必眞是,所謂非者未必眞非。以至於決諸東則東之,決諸西則西之,每有人心乖睽之歎,未見朝著寅協之風。爲今之計,莫如建其皇極,一其趨向,使是者正其非,非者歸于是,則會極歸極之美,亶在是矣。伏願殿下,旌別淑慝,明示好惡,爲公是非之本焉。嗚呼,朱子曰,知如此是病,不如此是藥,殿下旣知其如此是病矣,何不念及於不如此是藥耶?臣等矯捄之說,非敢曰醫國之要,而夷究至理,亦不外是,如或施之行事,不歸文具,則安知不爲消弭之一助乎?臣等治箚將上之際,靑臺之報,又忽至矣。夫何仁天之警告我殿下者,若是其頻復也?臣等相顧愕貽,莫省所由,愚迷之見,固不敢更贅他說,而應天以實,亦惟在於一誠字。惟殿下,反身以誠,隨事勉勉,以爲答天怒,而迓天休之方焉。取進止。答曰,省箚具悉。應旨陳箚,言甚根據,當留意矣。可以稟處者,許令廟堂覆奏。
庚子十月十八日,記事官姜彙鈺。義禁府啓目,宣惠廳郞廳李遠培,身爲該郞,許多貿米,積峙不捧,至於數月者,抑何委折,刑推得情,何如?傳曰,除刑推議處爲良如敎。
義禁府啓目。李遠培不善擧行之罪,在所難免,以此照律,何如?傳曰,徑先入置,渠罪也,久不出給,亦渠罪也。旣貽米商之弊,又貽貢人之弊,以此以彼,非渠之罪乎?從重勘律爲良如敎。
義禁府啓目。熊川前縣監李汝翼段,戰船事體,何等至重,而有此未赴操船先破,人物亦有渰死之弊,誠極駭然,刑推得情,何如?傳曰,旣已遞歸罷職,放送爲良如敎。
義禁府啓目。蛇渡前僉使李命觀段,未及赴操,櫓軍渰死,刑推得情,何如?傳曰,依李汝翼例,勘放爲良如敎。
義禁府啓目。平澤懸監金斗烈,若作必遞之端,則何不於前道伯到界時,不呈公狀乎?事極駭異,刑推得情,何如?傳曰,姑爲付過放送,使之待城門開,還官爲良如敎。
義禁府啓目。工曹佐郞李尙烈,莫重差備筆,致有劣品之擧,而傳旨內辭緣,泛稱遲晩,刑推得情,何如?傳曰,付過放送爲良如敎。
義禁府啓目。權知承文院副正字閔·曺允大·李魯春,前佐郞崔顯重·朴宗正,前主簿兪任柱,前直講李熙福等,文臣殿講時,規避不進罪,依大明律,各笞五十收贖,解見任別敍,竝只私罪照律事。傳曰,依允。李熙福段,誤捧現告之致,分揀放送爲良如敎。
義禁府啓目。守門將徐志逸段,武臣殿講時,以在外懸頉罪,依大明律,笞五十收贖,解見任別敍私罪照律事。傳曰,分揀放送爲良如敎。
庚子十月十八日辰時,上御宣政殿。晝講,大臣·備局堂上引見入侍,諸承旨持公事入侍時,特進官鄭昌聖,同知事徐有寧,參贊官鄭志儉,侍讀官朴天行,檢討官洪文泳,記事官金載瓚,編修官文采五,記事官李集斗,宗臣花陽君榷,武臣宣傳官申應周,領議政金尙喆,左議政徐命善,右議政李徽之,兼判尹洪樂性,戶曹判書金華鎭,兵曹判書李衍祥,行訓鍊都正李柱國,行副司直李敬懋,戶曹參判鄭民始,行大司諫洪檢,行都承旨李,左承旨徐有防,右承旨朴祐源,左副承旨李養鼎,右副承旨吳大益,事變假注書任長源,以次進伏訖。上讀前授音,天行讀奏,自齊宣王問曰,人皆謂我毁明堂,止王如好色,與百姓同之。上讀新授音訖,天行曰,明堂,卽天子出治之處,非齊王所居之室,而孟子急於行王,至曰行王政,則居之,可見聖賢之至意矣。至於好貨好財,亦曰與百姓同之,其愛民救世之意,藹然於辭表,惟願留神於此等處焉。文泳曰,聖人之心,必欲使天下之民,皆得其所,而有不能博施普濟,則先使四民之窮,俾入一視之澤,而天下之疲癃無告之類,擧沐於字惠之化矣,伏望體念焉。有寧曰,昨日求助之敎,藹然惻怛,可格神人,而若求修省之方,則無出此一章外,今日講此章之意,臣不勝欽仰矣。昌聖曰,凡人之好貨好色,卽是心術之病也。人所自恥,不欲對人說道者,而齊王初見孟子,直陳無諱,其意足可尙也。但不識救民之本,終不能充擴善端,與聞大道,後之學者,每有掩卷之歎也。志儉曰,孟子論文王之治,不過曰安民二字,先儒曰,讀孟子則知王政之易行,伏願殿下,先從約而易者,終至大而化焉。目今天災荐至,警告丁寧,此必人事失於下,而天怒發於上矣。昨日十條之敎,有可以感天回祥,而益體孟子之至意,克行文王之實政,則乃爲今日講此篇之義也。上曰,好矣。然而孟子此章,終有不可曉者,蓋好貨好勇,猶可與百姓同之,而至於好色,其何以與他人共之乎?若使荒淫之君,益肆放佚之心,自謂以與百姓同之,則其流之弊,可勝言哉?予未知孟子此敎,果何如也。天行曰,若使帝王,刑妻齊家,漸及於民,以至於無怨無曠,則此所謂與百姓同者也。昌聖曰,所謂好字,是齊王之病處也。孟子因其病而發其善,欲爲開導充擴之道焉。若使齊王,繼問救病之方,則孟子必就好字上,下藥矣。命經筵退,大臣進伏。尙喆曰,夜間聖體,若何?上曰,一樣矣。王大妃殿氣候,若何?上曰,一樣矣。惠慶宮氣候,何如?上曰,一樣矣。尙喆曰,昨夜雷異,比前尤轟轟矣。上曰,雷異若是頻發,天告有若提命,咎實在躬,尙誰爲尤?寡人受祖宗之托,莅艱大之位,治不徯志,惠未下究,以致民困於下,天怒於上,丁寧之戒,諄複至此,此寡人之日夕懍惕,莫省所以者也。卿等如有敎寡人者,惟望悉陳而無隱。尙喆起而對曰,臣等以不才猥添輔相之位,不能仰裨治化,自干天怒,只使殿下,獨憂於上。惶懍震越,不知所達,而第伏念天災時變,何代無之,而至於近日之雷異,一旬之內,至再至三,實未知聖明之世,何爲以致此也。竊覵我殿下,對越之誠,高出百王,昨日求助之敎,藹然於絲綸之上,庶可以上格神明,克回天怒矣。昔楚莊王,以一念之微,轉災爲福,能成五伯之業焉。楚莊王中主也,而尙能如此,以殿下之聖,若復加勉,則古人瑞星之喩,可以復見,昨夜之雷,安知不爲瑞雷也?更願懋哉懋哉。命善曰,昨日十條之敎,至矣盡矣,聖王求治之要,何嘗外於是哉?凡於日用施措之間,每以十條加勉,則臣無容仰陳矣。徽之曰,遇災知懼,過災輒忘,實是今日之大憂也。殿下每以今日之心,爲心於平日,則天災時異,何從而至也?臣等伏望勿忘今日之心焉。上曰,言甚切實,予雖不穀,敢不惕念加勉焉?上曰,今日國事,旣不能大振作大有爲,只將牽架補漏,依樣過了,則民憂何以紓之,天譴何以答之耶?爲今之計,宜以別般好政令,喚惺人心,滌去舊習。先從受病處下手,而予所以不能有爲趑趄未決者,誠以民心世道,日益渙散,舊痾新恙,日益沈深,莫可以支保也。今若不思底定之道,遽以奮發之政,率爾加之,則治效未著,世道先壞,竝與一線根本之地,而更無可言,將何處措手乎?朱子所謂必思大亂之語,其情亦慼矣。朱子以堯·舜君民之志,夫豈有思亂之心,而其言猶且如此,則當日事,可以想得,而今予又不幸當之矣。世道至此,更何可言?惟將不激不乖,靜而俟之而已。譬諸濁水,則水方渾濁之時,若欲激而淸之,則惟將益濁而水中之物,其何以窺得耶?莫如靜而澄之,待其自淸,然後水中之巨細大小,潛動浮沈之類,始可以歷歷俯燭矣。治國如治水,先定世道,以靖民志,徐以邪正賢愚,一擧而措之,則此所謂事半而功倍矣。善將兵者,養兵而用武,善治心者,盈科而進步,爲人君而治國,亦奚異於此哉?尙喆曰,聖敎誠萬萬得當矣。今日之計,惟當居靜而制動,使人心底安而後,乃可以措手也。然而得人才,爲當今第一急務,在殿下之道,惟宜作成蒐羅,鑑照衡稱。今日得一人,明日得一才,集群長而大成,與共天職,載熙庶績,則不待別般振作,而治國之要,固不外此矣。目今國事,如大病之餘,元氣日下,莫可收上,今不可遽加峻劑,徐以輔元之方,次第收功,以復一元之氣也,伏望體念焉。徽之曰,竊見殿下,近年以來,每以國憂叢剉,漸爲退托,終無進步底意,故世道愈壞,人心益陷,惟望立大本正百度焉。命諸承旨讀奏公事訖,仍命書判付。尙喆曰,此全羅監司徐有隣災實分等狀啓也。珍島等十三邑,置之之次,茂朱等四十邑,置之稍實,仍以爲本道災結四千八百七十八結,特許分俵酌定。舊還捧上之節,不可不以穡事穰歉,年條久近,參互商量,之次邑中珍島·海南·興陽,有難以新舊還竝督,今姑停退。其餘之次十邑,最久二年條停退,稍實各邑,最久一年條停退。各司所管舊逋奴婢身貢,年久敗船拯劣米,竝爲停退,推奴徵債,限明秋防塞事,請令廟堂稟處矣。分等依此施行,今年本道,非不豐登,而間多被災之狀,今見狀論,誠如所聞。災結四千八百七十八結,依所請許劃,使之均俵,舊還分排。勿論年條久近,當觀各邑穡事之得失,從便闊狹,只準當捧之數而已,則別無新般覆奏之可論。至於各司所管奴婢身貢,舊逋年久極劣米停退,及推奴徵債,限明秋防塞事,竝許施,何如?上曰,依爲之。尙喆曰,此江原監司金尙集狀啓也。以爲今年年事,毋論嶺東·西,優劣無甚懸絶,分等置之,仍以爲災摠一百八十八結二十負一束,準數劃給。推奴徵債,限明秋防塞事,請令廟堂,稟旨分付矣。所謂災結,不甚過多,一百八十八結零,依此數許劃,推奴徵債,亦令限明秋防塞,何如?上曰,依爲之。尙喆曰,前因東萊前府使李文源上疏,以左水營城丁軍事,令道臣論理狀聞之意,覆啓分付矣。卽見慶尙監司趙時俊狀啓,則以爲蓋此水營,旣設城池,宜有守卒,前水使申應周,始爲團束卒伍,作爲城丁,而元額五百名中,待變軍官旗牌官一百七十四名。本以該營刊額,只有軍校之名,而無他兼役,在家軍官·旗牌官·武士射夫等,三百二十六名。本以本府實役,兼帶該營軍校之名,而今皆入於團束之中,此旣良丁之募入,果無軍額之新增,而第於設置初啓本中,將校之子枝及他官移接人,令本府,勿侵他役,待城丁有闕塡充云者,將有良丁避役淵藪之慮。臣意則除出一百七十四名之刊冊所載,餘外之只隷城丁無實役者,自本府,勿拘充役,然後當絶良民趨避之弊,而營府,俱得便好,以此意,往復帥臣,議旣歸一,請令廟堂稟處矣。此事初因帥臣狀請而許之,後因本府使疏論而更令道臣,爛漫消詳,論理狀聞矣。今觀其所論,則有曰除出刊冊所載之一百七十四名,餘外只隷城丁而無實役者,自本府,勿拘充役,則當絶良民趨避之弊,而營府俱便,彼此無礙云。其間事情,旣如此,則不必一向靳持,依此施行之意,分付道帥臣。如是設施之後,若有其間生弊之端,則朝家處分,何難革罷?十分商度,措置得宜,俾得永久實效之意,各別嚴飭,何如?上曰,左右相之意,何如?命善曰,若如道臣所請,則前水使設置城丁之議,前府使無失軍役之論,庶可以竝行不悖,許施,似好矣。徽之曰,當初萊府之所不欲者,以其將校子姪他官來接,勿定他役,待闕充額於城丁軍,而閒丁,除此難充之故矣。今此該道臣所論,只以刊冊所載,許隷城丁,而將校子姪及他官來入人,勿爲擧論,則營府俱無所爭,依此許施,似好矣。上曰,依爲之。尙喆曰,此全羅前左水使李文爀狀啓也。以爲本營關防之重,控扼之緊,與統營相爲表裏,而且丙申有習操後修啓,依統營例爲之事,飭敎矣。秋操後,試射優等直赴之節,尙未蒙均視之典,一依統營例,擧行事,請令廟堂稟處矣。本營所處,雖曰海防,緩急緊歇,與嶺南左右水營,終有間焉,而此等變通,何可創許,以開紛紜之路乎?置之,何如?上曰,依爲之。該水使推考,可也。尙喆曰,北道交易事,盛京禮部咨文,又爲出來矣。回咨依例撰出,順付於今番節使之行,以爲傳給盛京之地,何如?上曰,依爲之。尙喆曰,今日次對,無故備堂,擧皆入參,而禮曹判書金熤,以兼帶未肅拜,獨爲懸頉,事甚未安,推考,何如?上曰,依爲之。以上出擧條徽之曰,實錄堂上之兼帶經筵,昨旣許遞矣。纂修堂上金熤,昨又除拜知經筵,似宜一體變通,敢此仰達矣。上曰,依爲之。出擧條命書榻敎曰,知經筵金熤許遞。樂性曰,當此擾民之政禁飭之時,京外不可異同,都下推奴徵債,亦依外方例,限明秋防塞,何如?上曰,依爲之。命善曰,然則秋曹,亦宜一體防塞矣。上曰,依爲之。出擧條華鎭曰,本曹稅入之逐年減數,專由田結之漸致耗縮,而細究其源,莫非各道川浦沙等災名,一任各邑槪狀,循例修報,不爲詳覈,故一番懸頉之後,仍作永災之地。今年如此,明年又如此,十數年來,竝與査陳而計其所頉之數,則殆過五六萬結。田政何等重大,而京外俱不照察,以至於此?若不亟加變通,因循以置,則日後之弊,有不可勝言。雖以昨年言之,別關申飭,比前稍勝,而諸道永頉,摠以論之,則亦至四百餘結之多矣。今年災摠,雖如昨年,四百餘結永災,自在於今年給災數之外,而許多奸弊,皆從此出,故各道舊頉名色,固自如,事之無謂,莫甚於此。自今爲始,嚴飭各道川浦沙災處,皆以水沈等當年災許頉。翌年磨勘時,依數還實,永災名色,使不敢擧論,而雖或有不得已永頉處,泥生還起之地,亦豈無逐年執卜,次次充輔之道乎?此等事,若不筵稟定式,則難以永久遵行,至於新還起一事,尤爲無實之政。蓋以當年減稅之故,各邑假稱還起,幾結塞責磨勘,而仍以減稅懸註,及其翌年,歸之於續陳而減其收稅摠數,故名存實無,將無捧稅之日,事極萬萬寒心。今年磨勘時,則各道道臣,明覈昨年所報還起之數,盡入於出稅之摠,毋敢如前混錄於還陳之中。今年還起,亦爲從實修報,而全不報守令,査實論責事,定式施行,則庶可謂一分救弊之道,故敢此仰達,下詢大臣處之,何如?上曰,大臣之意,何如?尙喆曰,戶判所達,誠有所據,依此申飭諸道,似好矣。命善曰,田政之許多奸弊,每在此等處,若不嚴加操束,將何以防杜乎?如是申飭之後,或有慢不擧行之守令,隨現重繩,以爲懲他礪後之地,似好矣。徽之曰,田政之雜亂,誠如戶判所達,一懸永頉,更不以還起執卜,所謂舊不付種者,邑邑有之。臣於今番省掃之行,聞鄕中人言,長陵外一坪,數十年前,以人稀之故,荒廢居多,今則片土盡闢云。以此推之,他處之舊不付種,亦多還起,申飭諸道,似好矣。上曰,依爲之。華鎭曰,糧餉屯稅,係是軍需事目,至嚴上納,亦有定限,則外邑固當着意擧行,而近來慢忽成習。十月過半,己亥條稅納,尙多未收,或有全不納處,事極寒心。未收各邑,今方督捧,固難一一論責,而至於全不納之平澤·全義兩邑,當該守令,不可無警責之道,爲先從重推考。今月內若不準納,則依定式,草記論罪事,嚴飭,分付,而以陳起査報事言之,前後關飭,不啻屢次。所謂各邑之報來成冊,猶不着意,實多有未準信處,故方欲抽栍摘奸,而其中十數邑,竝與成冊而尙未修報,其在奉行朝令之道,尤萬萬駭然。使之從速査報,以爲趁今釐正之事,各別申飭,何如?上曰,依爲之。田案期於歲前釐正,可也。以上出擧條衍祥曰,含春苑曾有守直雇軍一名,辛卯年減去,以苑底居民,權定守直矣。今則守護之節,甚重,權直事面苟艱,依舊例,雇立,何如?上曰,依爲之,而宮苑守護之節,每欲下敎而未果矣。本宮都提調之意,何如?尙喆曰,宮苑守護之節,兵判旣已稟定,而至於宮苑墻垣之隨毁隨築,一如宮墻例,自各軍門,分授擧行,恐似得宜矣。上曰,依爲之。衍祥曰,景慕宮宮墻,兵判與本宮提調,春秋巡審事,方纔定奪,而秋序已過,今月爲始,巡審,何如?上曰,依爲之。出擧條民始曰,本廳屯田,各處所在者,田畓合爲千餘結,而時起不過三百餘結,所減幾四分之三,廳儲之艱乏,多由於此。不可不一番打量,而若無朝家申飭,則難保其着實擧行,令該道道臣,另飭屯田所在邑守令,使之親執詳審,着念擧行。如有循例不實之弊,當該守令,各別論罪之意,出擧條申飭,何如?上曰,依爲之。守禦廳旣如此,則摠戎廳,亦似有此弊矣。有寧曰,本廳屯田之弊,亦與守禦廳無異,一體申飭擧行,何如?上曰,依爲之。出擧條命三司進前,檢·天行·文泳進伏。上曰,只擧下段。檢曰,請大靜縣爲奴罪人金壽賢,更令王府,設鞫嚴問,依律處斷。上曰,不允。出擧條祐源曰,行大司諫洪檢,傳啓之際,出見啓草,有違臺規,推考,何如?上曰,勿推,可也。檢曰,請爲奴罪人河翼龍·金重得,亟命王府,設鞫得情,快正王法。上曰,不允。檢曰,請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。上曰,不允。以上出擧條祐源曰,行大司諫洪檢,讀奏傳啓之時,旣承只擧下段之命,而誤奏具書,事甚未安,推考,何如?上曰,依爲之。出擧條檢曰,臣本無似,自知不合於淸朝耳目之任,而適當聖上遇災修省,賓對有命之日,他不暇顧,冒登筵席。以展紙讀奏之有違格例,至煩承宣問備之請,臣初旣失於周旋,末乃繼以做錯。其昏謬不職之失,在所難免,滿心惶恧,若無所措,其何可一刻晏然於臺次乎?請命遞斥臣職。上曰,勿辭,亦勿退待。尙喆曰,臺閣傳啓,何等體重,而大司諫洪檢,今於讀奏之際,其間一啓,遺漏不達,其爲做錯,誠大矣。不可以事屬無情,有所曲恕,罷職,何如?上曰,依爲之。出擧條天行·文泳曰,雷異之警,無歲無之,而未有如近日之頻復,旬日之內,至三至四,始則雖微,至於昨夜,燁燁之光,轟轟之聲,實爲可驚可愕。天道玄遠,臣等雖不敢以某事某應,傅會爲說,而災不虛生,必有所召,可不畏哉?迺者聖心警惕,十條求助之敎,丁寧惻怛,有足以孚格天心,臣等固已欽仰。俄於應旨之箚,略貢微忱,而應天之方,貴在誠實,今日之特命賓對,亦出於汲汲修省之意,講究消弭之策,非不至矣。古人云非言之艱,行之惟艱,行之然後可以踐其言,而行之之中,亦有同行異情之分,卽誠與不誠是已。若於過災之後,又復恬嬉,則是豈誠實應天之道乎?伏願從今以後,必以誠實二字,一直做去,無少間斷,以答天譴,是臣等區區之望也。臣等固當別搆一箚,以效獻規之忱,而雷在三日之內,則不但煩複爲懼,古例,亦有不然,故適因講筵,敢以所懷,仰達矣。上曰,言甚好矣,當體念。出擧條天行·文泳曰,今日賓對,卽昨夜雷異後特命者也。在廷臣僚,孰不欽仰奔走,而至於臺諫,則職在耳目,責任自別,而多臺之無端不參,太欠誠實。請今日不入侍臺臣,竝施譴罷之典。上曰,依啓。出擧條命退,諸臣以次出
庚子十月十八日未時,上御誠正閣。右承旨入侍時,右承旨朴祐源,假注書曺亨壽,記事官徐龍輔·李集斗,以次進伏訖。上曰,政官牌去來催促,政事從速爲之之意,分付。賤臣,承命出,還奏曰,政官今方入來,而政事姑未爲之云矣。命退,承史以次出。
上在昌德宮。停常參,只晝講。
徐有防啓曰,明日視事,頉稟。傳曰,停。
傳于徐有防曰,禮房承旨入侍。
朴祐源,以都摠府言啓曰,今日入直內三廳武兼禁軍及軍兵等,當爲中日習射,而自上方在減膳中,復膳間,依例姑停之意,敢啓。傳曰,知道。
徐有防,以禮曹言啓曰,今十月十七日所下傳敎中,自今日,減膳三日事,命下矣。三日之限,至於今日,自明日,依例復舊封進之意,分付,何如?傳曰,允。
以正言李夔牌不進罷職傳旨,傳于李養鼎曰,只推。
李養鼎啓曰,合辭闕啓,事甚未安,正言李夔,旣有只推之命,卽爲牌招,何如?傳曰,允。
李養鼎啓曰,京外啓覆罪人推案,纔已修整矣。初再三覆日字,令日官推擇,則初覆,今月二十二日,再覆二十八日,三覆二十九日爲吉云,以此日擧行之意,分付該曹,何如?傳曰,待下敎。
金載瓚病代,權中憲爲假注書。
傳于李養鼎曰,同副承旨入侍。
鄭志儉,以實錄廳郞廳,摠裁官意啓曰,本廳纂修郞廳安廷鉉·李益運,方在罷散中,依例口傳權付軍職,使之冠帶常仕,何如?傳曰,允。
李養鼎,以兵曹言啓曰,卽接軍職廳牒報,則備邊司郞廳副司果柳晦源·李晳·具縉等,親臨專經講時,以不通因傳敎入直矣。今已罷誦云,使之出直,何如?傳曰,允。
庚子十月十九日,記事官姜彙鈺。刑曹啓目,觀此平安監司啓本,則龍岡縣殺獄罪人金光贊,旣已承款,令該曹勘斷事矣。正犯金光贊,雖已承款,干犯金光連,在逃未捉,分付道臣,待其就捕詳覈,狀聞後稟處,何如?傳曰,檢官拿處事,道臣推考事,竝只依回啓施行爲旀,大凡殺獄文案,實因屢換,傷處屢改,則雖已完決,決不可歸之成獄,至於此獄,其爲疑晦,不但在於實因與傷處也。囚者未必爲正犯,逃者未必爲干連,然則正犯,可謂未及査得,而結案已成,獄事究竟,豈非大是訝惑處也是旀,況旀所謂正犯,無出於兄弟二人之間,非光連卽光贊也。設令在逃之光連,眞是元犯是良置,惟此就捕之光贊,以光連之兄,自初自當者,參以人情,固是當然之事兺不喩,回啓中,所謂屍親,急於償命,未暇計其爲首爲從云云。卿果說得辭案中肯綮處,而光贊兄弟,拳踢交加之時,毆打者必蹴踏,蹴踏者必毆打云云。卿之所見,尤甚的當是如乎,雖於尋常醉鬪之殺死,此等獄案,屬之戲殺之科是隱則,又若本獄事,始初下手,出於爲父雪憤之心,末後承款,又出於代弟償命之意。跡旣可恕,情尤可愍,藉令跟捕光連,畢竟決折,必當惟輕,律文中,亦無以一事而長幼竝坐之文,與其許久滯繫,曷若從速勘放?罪人,特爲減死定配爲良如敎。
義禁府啓目。李遠培段,依大明律杖八十收贖,告身盡行追奪,徒一年定配,私罪照律事。傳曰,依允。功議各減一等爲良如敎。
庚子十月十九日辰時,上御宣政殿。晝講入侍時,知事黃景源,特進官徐有慶,參贊官李養鼎,侍讀官洪明浩,檢討官李兢淵,假注書曺亨壽,編修官文采五,記事官李集斗,宗臣花陽君榷,武臣副護軍徐有和,大司憲鄭一祥,獻納柳孟養,以次進伏訖。上讀前受音訖,明浩進讀,自孟子謂齊宣王曰王之臣,止王顧左右而言他。上讀新受音訖,上命陳文義。明浩曰,孟子以上二說,設問,王皆答之而至於四境不治,顧左右而言他,齊王初無願治之意,自反之心,則不足與有爲也明矣。蓋四境之治,雖在人君之一身,而百官各盡其職,然後四境可治,上所云士師能治,亦爲治四境之一端也。殿下御極以後,奮勵圖治,于今幾載,宜乎四境大治,而每以治不徯志,至有中朝之發歎。此無他,聖上獨勞於上,而內外百官,不能盡職之致也。百官之盡其職,其本亶在於殿下導率之如何耳,於此等處,伏願留神焉。兢淵曰,此章卽孟子說問二事,以及於四境之不治,將以待齊王之發問,而有所陳告也。齊王急於護疾,不思救藥,終至於顧左右而言他,使孟子救民之善策,經邦之良謨,竟不得施行,此是千古之恨也。齊王之憚於自責,恥於下問者,豈非後世之監戒處乎?伏願體念焉。上曰,齊王之顧左右言他者,雖若護短遂非,而其中實有自媿之心,故不能答孟子之言,謂之羞惡之心,善端之發,可也。兢淵曰,顧左右而言他者,果有羞惡之意?雖謂之善端發見,可也,而不知擴充之道矣。上曰,經筵,亦陳文義。景源曰,孟子問四境之內不治則如之何,王顧左右而言他,甚可惜也。孟子之意,蓋望其求助,而王不求助,故孟子不敢復言也。今殿下,遇災求言,而群下尙無一人進言者,尤豈非可惜之甚者乎?上曰,予以十條自責,下敎求言,雖匹庶皆可言也。況卿以經筵,豈不可言乎?景源曰,臣以兩朝舊物,雖不求言,苟有所見,敢不書進乎?聖敎鄭重,臣當思其可言者,或陳箚或面陳,以效區區之誠矣。上曰,特進官,亦言文義。有慶曰,四境之內治不治,專係人主一心之如何,人主苟以四境之不治爲憂,則其不治,可轉以爲治,伏願殿下,以四境之治留意焉。上曰,參贊官亦言之也。養鼎曰,上下番,旣已悉陳,臣別無可達者矣。上命書傳敎曰,方帶校正官,館官又不備,獻納柳孟養,仍任前職,牌招察任。大司憲鄭一祥啓曰,請大靜縣爲奴罪人金壽賢,依律處斷。上曰,不允。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。上曰,不允。請梁山郡定配罪人錫達,依律處斷。上曰,不允。請大靜縣定配罪人聖中,亟令王府,設鞫嚴問,期於得情,夬正王法。上曰,不允。請削版罪人有臣·宗甲·義駿,竝令王府,設鞫嚴問,依律處斷。上曰,不允。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。上曰,亟停勿煩。請楸子島定配罪人趙嵎,亟寢酌處之命,仍令王府,設鞫得情,快正王法。上曰,亟停勿煩。請薪智島荐棘罪人瑩中,設鞫嚴問,夬施當律。上曰,不允。請濟州牧定配罪人後樂,亟令王府,更加嚴鞫,期於得情。上曰,不允。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。上曰,不允。請楸子島安置罪人李普行,亟令王府,拿鞫嚴問。上曰,不允。請還寢罪人柱翼安置之命,亟令王府,設鞫得情,夬正王法。措辭竝見上上曰,不允。又啓曰,新除授掌令高益擎,時在全羅道長興地,請斯速乘馹上來事,下諭。上曰,依啓。又所懷,日前雷異,至再至四,仁愛之天,殆若諄諄然警告,上心震惕,責躬求言,屢次減膳,逐日晉接,以盡修省之方。在廷諸臣,孰不欽仰,而第念挽近以來,冬月之雷,無歲無之,故人心狃安,有若常事,遇災則警,過災輒弛。上下交修之方,不免有始而鮮終,前後責勉之敎,非不至誠勤摯,而群下之奉承,率多乍行而旋止,彌縫姑息,都無誠實底意。以此之故,朝綱之解弛,猶夫前日,民生之困悴,亦猶前日,聖明獨憂於上,治效愈邈於下,以致有十條責己之擧。此莫非今日群下不誠之罪,而殿下亦宜先從聖躬,始視聽言動,盡合天則,孜孜終始,事事振勵,則庶幾天心克享轉災爲祥,豈不休哉?伏願益勉聖心,董飭群下,一政一令,莫不誠心做去,以爲消弭之方焉。雖以近日懲討事言之,舊逆未誅,新逆層生,天討尙遲,王章未伸,上下相持,至今寬貸。此實臣等沬血之誠,不足以上格,而然而在殿下奉天行討之道,固不當一例靳允也,亦願亟揮乾斷,夬賜兪音焉。至於柱翼之情節,何等凶悖,而屢月爭執,尙靳設鞫之命,一向在囚,致稽究覈之擧,王章之不嚴,輿情之益激,當如何哉?此亦今日刑政之失於太寬之致也。特下處分,明示典刑,則亦可爲應天以實之一端,是臣區區之望也。上曰,上款事留意,下款事靳持,亦非無意也。命退,諸臣以次退出。
庚子十月十九日申時,上御誠正閣。同副承旨入侍時,同副承旨鄭志儉,假注書權中憲,編修官文采五,記事官李集斗,以次進伏訖。上曰,武臣殿講不通人員,竝令入直,使之能誦後,出直之意,曾有下敎矣。今姑不能而尙入直者,幾人?能誦,而已出直者幾人乎?命注書權中憲,出去知入,賤臣,承命出來,列書在直十三人姓名以入。上命退,諸臣以次退出。
上在昌德宮。停常參·經筵。
夜五更,雷動電光。
李啓曰,明日常參·經筵,取稟。傳曰,只晝講。
又啓曰,卽者檢閱李集斗,因正言李夔疏,謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍直牌招入直,何如?傳曰,原疏捧入。
鄭志儉,以禮曹言啓曰,康陵對案處民塚,撤其石物,去其墳形事草記。傳曰,知道。事體固甚至重,而與垓內近地有異,無論平土與掘移,俱是不容易之擧,日前筵中持難者此也。況有孝廟朝戊戌受敎,豈非今日之所宜遵守處乎?然則石物則依肅廟朝已例,但於陵上望見處,或可撤去,至於平土掘移,則恐無可論。自卿曹發遣郞官,問議大臣後,參以卿等之見,更爲指一稟處可也事,命下矣。依聖敎,發遣本曹郞廳,問議于大臣,則領議政臣金尙喆,以爲陵寢垓子外墳塚,勿爲掘移,旣有孝廟朝受敎。懿陵案山相望處古塚,以其陵寢前入葬,又有先朝勿掘之敎。陵上望見處,石物之不得不撤去,亦有肅廟朝故例,而今此犯葬,旣是本陵火巢之外,則平土掘移之有所持難。聖敎之下,孰不欽仰,而至於石物,雖與垓內有異,案對望見處,決不可仍置者,發遣該曹之臣,眼同地方官,爲先撤去。此後對案相望,不可冒犯之地,嚴立科條,別爲禁斷,有不可已,惟在裁量而處分焉云。左議政臣徐命善,以爲各陵封標之外,則雖坐立相見處,曾無擧論者,乃是封陵前古塚之謂也。今此康陵案山,雖曰封標之外,纍纍衆塚,旣在相望之地,則莫重對案,民葬之不爲禁斷,誠極寒心,而旣已年久之後,到今一時衆塚之平土掘移,果涉重難,誠如聖敎。只於相望處,撤去石物,此後如有新葬者,陵官摘奸報禮曹,葬處登時掘移,犯者照律科罪。又或未卽發覺,當該陵官,隨現重繩事,申明定式,恐不可已云。右議政臣李徽之,以爲今此康陵案山近地,衆塚之掘移當否,有此下詢之命。旣以兩朝受敎,奉行爲敎,欽仰聖德,更無容仰達,而第陵寢相見處,纍纍之形,宛然呈露,置而不問,事理未安。國陵前入埋者,雖不擧論,而象設坐臥相見處,所在新塚,竝令平土,若有子孫之欲爲移葬者,依願許之,恐合事理,伏惟上裁云。領敦寧府事臣李溵,以爲陵寢事體,至敬至重,勿論坐立,凡於望見處,入葬者,一切掘去,在法當然,而今此康陵案山之衆塚纍纍,或有年久者,或有無主者。今盡行掘移與平土之重難,誠如聖敎,而至於石物之迄今未撤,有關國體,但於望見處撤去之敎。大哉王言,臣固欽仰聖德之不暇,但日後禁斷之道,嚴立科條,俾愚民更不至於觸法,恐宜得宜,伏惟上裁云。領中樞府事臣鄭弘淳,以爲陵寢封標外入葬,不相見處,本無可論,而雖是封標之外,若相見處,則在所當禁。今此康陵火巢外望見處,民塚其數甚多,有石物者,撤去外,衆塚一切用平土,掘移之律,有難擧論。誠如聖敎,而第念陵寢以前已葬者,雖屬不問之科,猶或可也。若竝與陵寢以後入葬者,而一例置而不論,則已往罪犯,姑捨勿論,日後犯葬,無以防禁。就其中査別久近,合爲平土者,不必過用矜恤之典,伏惟上裁云。臣熤,曾於筵席,以撤其石物,去其墳形,仰請處分者,雖出於重事體之意,而草記判付中,平土掘移,恐無可論。依先朝已例,撤去石物之敎,聖意所在實不勝欽仰,而諸大臣之議如此,臣等,亦無他見,上裁,何如?傳曰,依領左相議施行,如此,則只於陵上坐立俱見處,撤去石物,若其掘移平土等事,無可論,依此卽爲擧行。此後嚴立科條,定以令前之限現發者,隨現重繩,斷不可已,竝以此意,申明嚴飭諸陵官處。大抵衆塚之冒禁葬用,固是不畏法之致,而予則以爲或多不知法而然也。到今陵屬輩,藉此句段,操縱於已葬人塚,或有入聞之事,竝與陵官而勘斷。旣於用時,用情不禁,又於禁時,用情作奸,則尤豈非無狀之甚也?一體嚴飭。
李養鼎啓曰,合辭方張之時,憲府無詣臺之員,事甚未安,除在外外,大司憲鄭一祥,卽爲牌招,何如?傳曰,允。
傳于朴祐源曰,右承旨入侍。
鄭志儉啓曰,檢閱李集斗,陳疏入啓,左右史不備,事甚未安,奉敎徐龍輔,卽爲牌招入直,何如?傳曰,允。
傳于朴祐源曰,右承旨入侍。
吳大益啓曰,假注書曺亨壽身病猝重,勢難察任,今姑改差,何如?傳曰,允。
假注書曺亨壽改差代,以趙興鎭爲假注書。
兵曹口傳政事,副司果安廷玹·李益運。
朴祐源,以兵曹言啓曰,卽接守禦廳移文,則本廳把摠沈默之,親臨專經講時,以不通,因傳敎入直矣。今已能誦云,使之出直,何如?傳曰,允。
又以兵曹言啓曰,忠壯將呂善泰,呈辭在外,過限未上來,依例改差,何如?傳曰,允。
又以御營廳言啓曰,本廳把摠李東弼,身病甚重,勢難察任,改差,何如?傳曰,允。
李養鼎,以義禁府言啓曰,平安監司鄭尙淳啓本,據刑曹粘目內,龍岡縣致死人林樺檢驗時,初覆檢官及三四檢官,竝拿問處之事,以依回啓施行啓下。覆檢官江西縣令宋持敬,時在京畿坡州地,初檢官龍岡縣令徐有成,四檢官甑山縣令南殷老,俱在任所,依例發遣府羅將,竝拿來。三檢官三和府使具敍五,時在任所,發遣府書吏,交代後,拿來,何如?傳曰,允。
又以義禁府言啓曰,時囚罪人李遠培,杖六十收贖,告身盡行追奪徒一年定配事,照律公事判付內,功議各減一等,啓下矣。李遠倍功議各減一等,杖九十收贖,奪告身四等,放送之意,敢啓。傳曰,知道。
大司憲鄭一祥,校理柳孟養·朴天行,正言鄭福煥,修撰李兢淵·洪文泳啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬安置罪人龜柱,亟加嚴鞫,快正王法。請削黜罪人洪樂純,爲先中途付處。措辭見上答三司曰,不允。
大司憲鄭一祥,正言鄭福煥啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,嚴鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答兩司曰,不允。第六件七件事,亟停勿煩。
正言鄭福煥啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,〈設鞫〉嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。新除授,大司諫鄭象仁,時在京畿高陽地,請斯速乘馹上來事,下諭。措辭見上答院曰,不允。第九件事,亟停勿煩。下諭事,依啓。
正言李夔疏曰,伏以臣頃叨憲職,自速譴罷,至今追思,惶愧文中,伊時昏謬之失,筵臣論斥,實出相規。今於時日稍久之後,臣不敢更事煩瀆,而向日與臣同罪之兩臺臣,以此引義,幸蒙體諒,獲遂遞罷,則去就一節,臣豈異同?郞署供職,固出奔奏之忱,臺省膺命,實關廉防之重,新除雖感恩渥,私義冞切惶蹙。昨違嚴召,恭俟重勘,只推有命,庚牌又臨,除非難冒之私,敢爲荐違之計,而左右思量,進身無路,玆敢略控情實,仰干崇嚴。伏乞聖慈,俯賜鑑諒,亟許鐫免,仍治瀆擾,以靖私義,以肅朝綱焉。臣豈以言官自居,而一月之中四視天譴,古有是否?仁愛之申告叮嚀,聖明之求助懇惻,身雖不進,竝與言廢可乎?今之爲殿下進消弭之策者,千言萬語,要其歸趣,只是一誠字而已,臣雖終日究思,亦不過爲架疊之設也。且於再昨夜洊雷之後,卽有減膳之敎,仍下賓對之命,上下一席,交相儆懼,不以文字爲而皆從誠實做,應天以實不以文之盛德至意。臣實欽仰感歎,尙何容更措一辭,徒歸應文哉?第言與知不難,行而改爲貴,徒言而徒知之,卽所謂文也,亟行而亟改之,乃所謂實也。臣請就聖敎十事中,首尾兩款而略言之,今日朝廷庶事之日趨委靡者,政坐紀綱之不立,世道人心之靡所底定者,亶由是非之不公。宜殿下,以紀綱爲發之首,以是非爲究竟之法也。誠使紀綱振肅,而是非辨明,則若其他八條爲弊,譬如領挈而要提,尙何煩宵旰之憂耶?如臣愚昧,雖未知時政得失之關係紀綱者爲何如,而惟是至尊獨勞於上,或不免下行之歎,諸臣玩愒於下,未見有分職之勤。切切於事爲之末,規規於曲折之細者,以愚臣見之,皆目也,非綱也。臣向以冬享執事,預誓戒焉,參陪班焉,班行進退,全無濟蹌之儀,蹕路從扈,大欠肅穆之容,至於衛內之有攔入而極矣,又於日昨文武試講之時,臣以侍衛,連爲進參矣。寒殿臨試,聖躬不知爲疲,前席發難,文義務欲通透,五載于今,董飭有素,應講者率是文武新進而不能仰體盛意,少加熟習,臨文茫昧者十過其半,甚者諉以在外,規避居多,在此今日俱屬細事,而朝儀齊整,不過有司擧行,而每煩聖慮,小官怠忽,全沒勸課之效,而徒費飭敎,以臣目見,猶尙如此,紀綱之墮損,可以擧隅而反矣。臣愚死罪,敢以爲君心爲萬化之原,而乃一國之綱也。殿下於一心上大綱,猶有所未盡立者,使群工,悠悠泛泛,一至於此,在下之咎,臣實慨然,而亦安得無勉於聖主乎?至於是非之不公,專由懲討之不嚴,懲討之論,爲今日文具之談久矣。下言上聽,徒循常例,馴致義理漸寒,淑慝不明,若此不已,臣恐此世間,無眞箇是非,而幾何不三綱淪九法斁耶?噫,紀綱之不振,由殿下心綱之不立也,是非之不公,由殿下天討之不嚴也。殿下旣以時弊之最切要者,爲首爲尾,過自責己,知如是而言,不如是而改,在殿下一轉移間耳,惟聖明無曰,乃言之陳腐而留神焉。答曰,省疏具悉。事東目下,言多切中,當體察矣,爾其勿辭察職。
庚子十月二十日辰時,上御誠正閣。右承旨入侍時,右承旨朴祐源,假注書曺亨壽,編修官文采五,記事官李集斗,以次進伏訖。上曰,新差引儀入侍。引儀尹夔欽·李命心,進立階下,上曰,今之引儀,卽古之鴻臚職也,其爲任,不輕而重,而近日臚唱,全不成樣,此不但銓曹之不能擇差,又是渠輩之不爲調習,未知今差二人,唱才之果,何如,而若又如前,則渠輩不特有罪,贊儀難免其責,以此意,嚴飭後退送也。祐源,宣諭上敎訖。命退,承史以次出。
上在昌德宮。停常參,只晝講。
昧爽電光,自昧爽至辰時,灑雨下雨,測雨器水深八分。
徐有防啓曰,明日常參·經筵取稟。傳曰,停。
鄭志儉啓曰,大司成沈念祖,除拜後過三日不爲出肅,依定式推考警責,仍卽牌招,何如?傳曰,允。
傳于李養鼎曰,同副承旨入侍。
李養鼎啓曰,合辭方張之時,憲府無詣臺之員,事甚未安,除在外外,大司憲鄭一祥,卽爲牌招,何如?傳曰,允。
傳于徐有防曰,禮房承旨入侍。
行都承旨李,左承旨徐有防,右承旨朴祐源,左副承旨李養鼎,右副承旨吳大益,同副承旨鄭志儉等啓曰,嗚呼,近者雷異,無歲無之,而至於今年,殆乎,無日無之,重以宜寒而暖,不雪而雨,閉藏之節,無異盛夏,噫嘻,此曷故焉?臣等竊伏念昨歲以來,權奸屛黜,朝著始淸,年穀豐登,民生稍蘇,寔由於皇天之眷顧我殿下,綏安我家邦,倘殿下,因淸明之會而益加振勵,値豐稔之際而愈懋懷保,以答皇天眷顧綏安之意,則將見休祥之畢至,豈有災沴之荐臻,而今乃以非時之雷雨,間日而警告者,無乃仁愛之天,以我殿下振勵不足,而或有怠弛之漸,懷保未盡而或生豐豫之念,若是其諄諄不已歟?鳴呼,發政做治之要,亶在於振勵,固本寧邦之道,莫過乎懷保,向來十條之敎,備軫今日之弊,而若其救治之方,都不外於振勵而懷保之而已。顧今朝著有安泰之象,而委靡則猶前,民生無顚連之患而困悴則自如,上之所以施措,下之所以承佐者,不過架漏牽補,應文備數而止矣。政令無修擧之效,則其可謂振勵乎?惠澤無下究之實,則其可謂懷保乎?卽伏見傳敎下者,以誠實二字,爲責躬飭下之要,大哉言乎,今日之百千萬事,無非不誠無實之所懷了,而如欲誠實做去,則振勵懷保,則其下手之地也。承佐之不以實,此固群僚之罪,而施措之未盡誠,在殿下方寸之間,殿下何不罪群僚不實之罪,以盡董飭之方,勉方寸純一之工,以爲轉移之術乎?噫,淸明之會難再得也,豐稔之祥,不常有也,振勵之,懷保之,此其幾也,殿下於此,何憚而不能乎?荐雷申警,以在此時者,天意所在,良不偶然,今若惕然永圖,式克欽承,則治平之盛,拭目可俟,轉災爲祥,有不足言,乞留聖意焉。答曰,知道。振勵懷保,可謂目下急務,卿等之言及此,另思體察之方也。
傳于朴祐源曰,戶曹判書入侍。
傳于徐有防曰,同副承旨入侍。
以平安監司定配罪人沈履之物故啓本,傳于鄭志儉曰,欲於向日領相陳白時放宥,而因他人之先爲疏釋,未果,觀此啓本,甚可嗟嘆,況所坐別無干連處,且欲甄用之人,罪名,特爲蕩滌。
鄭志儉,以弘文館言啓曰,副修撰韓光近,旣有只推之命,卽爲牌招察任,何如?傳曰,允。
又以禮曹言啓曰,康陵對案相望處,民塚有石物撤去事,啓下矣。依例發遣本曹郞廳,與地方官,眼同擧行之意,分付,何如?傳曰,雖以重其事之意,依議發送,而下輩若或一毫作奸作弊,則不但進去之郞官,卿亦難免其責,惕意察飭。
又以兵曹言啓曰,卽接都摠府訓鍊都監禁衛營移文,則都摠府經歷李東憲,訓鍊都監哨官申大坤·鄭㵙,禁衛營把摠趙升鉉等,親臨專經講時,以不通,因傳敎入直矣。今已能誦云,使之出直,何如?傳曰,允。
又以義禁府言啓曰,前獻納趙鎭衡上疏批旨內,錫達配所事,令該府稟處事命下矣。梁山郡流三千里定配罪人錫達之負犯,何如?而尙今偃息於陸地,有欠刑政,不可仍置,全羅道濟州牧旌義縣,絶島移配,而仍前罪目,依例發遣府書吏,自梁山郡執捉,仍令押送配所,何如?傳曰,允。
又以刑曹言啓曰,卽接訓鍊都監移文,則本局砲手柳文周,以星州陞戶,昨年九月,謂以母喪,收聚齋需而下去,今年七月,又呈永葬所志,受由下去矣。解喪來現,故査問其華服委折,則渠以爲慾於受齋,叔母之喪,托以母喪云,究厥情狀,萬萬痛駭,照法嚴處云,故捉來文周,査問其委折,則假稱母喪,受由下鄕,情節旣已遲晩,事係倫常,依法典照律,決杖一百,全羅道古阜郡流三千里定配,卽爲押送之意,敢啓。傳曰,知道。
領議政金尙喆箚曰,伏以雪後天氣,方幸冬令之始行,而靑臺之報,又奚爲而至哉?噫嘻,非時轟燁,匪祥伊災,則式月斯發,已極可愕,況此節屆純陰,幾乎?無日不有,申申諄諄,殆若辟咡提醒者,不知何樣禍機,伏在冥冥,而人所矇昧,如寐不寤,則今天之警告不已,是必眷顧我殿下,諉掖我殿下,鼓動此媕婀恬憘之世界也。卽伏讀減膳傳敎下者,字字懍惕之敎,卽是日昨十事自責之餘意,其所以反之聖躬,責勵群工者,愈往愈勤,若是其靡不用極,苟能以實心而行實政,以致回天怒而迓天休,則目今修省之方,消弭之策,固何待群下區區期勉之言哉?至若輔相之遇災策免,殆近例套,不誠極矣,而如臣者,以年則當止,以病則當退,一月二月,猶且荏苒至此,豈眞可强而然哉?誠以乞解之有所不敢也,便訣之有所不忍也。淟涊遲徊將有待焉,而其奈臣才力已竭,殆如老牛之莫可鞭策,眷毗之雖摯,而孤負爲罪,勉飭之雖勤而對揚無路,一日不去,添廊廟瘝曠之罪,二日不退,貽朝廷笑侮之資,若此而其可一向盤礴,不思早爲之計也?臨紙涕零,腔血如丹,倘蒙聖明,察臣言之非出於毫分飾讓,亟卽斥退,改卜賢德,則今日弭災之實政,決知其不出於此,臣無任伏地祈懇之至。答曰,省箚具悉卿懇。予寡人,不能因微而識著,不能尋影而審形,不識於微故著,不審於影故形,大抵人固天之一氣,自有流通之妙,豈曰,高高者,不干於人,眇眇者不屬於天耶?予寡人,自叨丕緖,治不諧意,注措云爲,罔非遺微忽影之事也。卿可悉否?以之事天而亦如之,對越一念,或作或輟於幽獨之地,惟今祲沴之著見形覆,至於再至於三之不足,又至於鎭日造作者,宜其然也,天災之荐儆,由予一人也,世歧之屢更,由予一人也。自咎之外,更有何說?至若卿斥退之請,益覺嘅嘅,矧予値今澆漏之時,恃卿等不啻若中流之砥柱,卿其念之,無事於撏讓,是如區區之望也。仍傳曰,此批答,遣史官傳諭于領議政。
左議政徐命善箚曰,伏以今年荐雷之異,何天之丁寧譴告,若是諄複也?始自收藏之節,接乎純陰之月,以至於昨夜而殆無異式日斯生矣。以爲人事之所召,則聖人在上,治化維新,庶幾天心之克享矣,以爲修省之未盡,則責躬求助,綸綍相續,庶幾天怒之可弭矣,如此而猶未能孚格上下,轉災爲祥者,誠求其說而不可得也。嗚呼,天人感通,妙合無間,而人又天地之心,則其惠迪而休徵應者,猶心安而體舒也。其從逆而咎徵應者,猶心憒而體瘉也,然則一風一雨,何莫非人君之所可監戒,而矧當陽伏之辰,有此疊見之災者,豈無所由而然哉?夫雷之爲氣,一主於奮發振勵,故曰,鼓萬物者,莫疾乎雷,而其見於易也。在益爲遷改之象,在屯爲經綸之象,在無妄,爲對時育物之象,在噬嗑,爲明罰勅法之象,意者上天仁愛,示之以奮發振勵之機,而用副我聖上宵旰憂勤之誠歟。審如是,則此機不可失,而凡所以立經陳紀,明體達用,莫曰,聖躬之無闕而益勉遷改之實。莫曰,時象之苟安,而益懋彌綸之責,民生何以困瘁,博訪對育之謨,制度何以隳壞,備盡明勅之方者,有不容少緩矣。今天命哲,今天命吉凶,而不有以一心對越,式克欽承,則臣竊恐時不易得,而殿下之國事,將日非矣,可不懼哉?惟殿下念之,臣之每請策免,言亦可愧,無災則雍容自暇,一味貪戀,有災則應文塞責,依舊蹲據,欲以數行例讓之箚,作爲目前彌縫之資,卽此不誠,固足以上干天威。惟有早蒙斥退,以暴寅畏之跡,然後方有補於聖朝應天之實政,而若臣前後戲豫之罪,始可以少贖,言出肝膈,毫無假飾,亦願聖明之亟賜處分焉。答曰,省箚具悉卿懇。奈之何帀月之頃,電雷示警,若是其頻複也?未敢知天意不遺予寡人,欲以災而增益予所未能歟?蓋人情好祥而惡災,然若其儆畏之心,無災時終不過遇災時,故曰,他山之石,可以攻玉,石至麤也,玉至美也,作麤無以攻其美也。因災而知畏,因畏而致祥,則今日之災,在予安知不爲玉成之資乎?予於悚惕之極,以是自寬,非敢有愋忽也,誠以罪己責躬,雖不可無,亦不可長留在胸中,以妨無適之工也。此際,又觀卿言,可謂頂門之針,思欲勉其所不勉者,又若箚末引讓,首揆之批及之,卿等之去就,世道國事,所側甚大,非卿等協輔,予將誰與共理?卿其念予之至意,卽起視事,康濟時難。仍傳曰,此批答,遣史官傳諭于左議政。
右議政李徽之箚曰,伏以雲臺有報,雷電之非止一再,天道玄遠,雖未知其應何居,而其所以諄複告警者,亦可見仁愛於殿下也。嗚呼,凡致災之由,與求災之策,求之事理,靡有不本於人主一心,人主者,卽一天也。詩云維天之命,於穆不已,於不顯文王之德之純,苟如是,天人沕合,夫豈有災沴之可招,而不然則降監在玆,宜其不豫於無誠也。惟我殿下,廈氈訏謨,求治之道切矣,講筵晉接,典學之工篤矣。恤民之德,藹然於絲綸,敬天之念,儼若於方寸,自古聖王從欲之治,莫不由此四者之美,而今殿下盡有之矣。庶幾天心和悅,禎祥畢臻,而奈之何相反至此?噫,星雲風雷之變,亶在於一念之不同,臣於斯,竊有所可言者,殿下於燕閒之際,宵旰之憂,果如臨朝之孜孜,緝熙之敬,果如對冊之勤勤,哀惻之意,毋忽於游衍,對越之心,毋忽於幽獨歟。苟或內外相殊,誠僞參錯,則此實有違於赫臨之天,而宜乎申申然告戒也。嗚呼,天之所以降災也,旣警無實,而人之所以弭災也,又爲不誠,求言而文具也,減膳而常例也,如斯而已,則天怒又當如何?成湯之六責致雨,宋景之一言退星,豈其偶然而然哉?誠以修省之彌篤,乃見孚格之斯遄,詩云畏天之威,于時保之,可不念哉?臣竊覵殿下,以文明之姿,承艱大之業,卽祚之初,勵精圖治,若將大奮發大振作,丕變之化,庶見於期月之內,而五載于玆,悠泛如前,庶績無咸凝之效,新化有漸弛之慮,時値千一之會,事違八九之分,此無他,實由群下之未能對揚,以致聖志自爾退沮,臨事而以因循,謂之無弊,發政而以更張,疑或有怨,仰思三王而茫然,俯酬萬幾而頹焉。治要未得,規模不立,上下狃安,終始相異,顧今願忠之士,咸懷憂治之念,此正殿下遇災恐懼,惕然起敬,誠心慥慥,以膺景命之一大機會也。嗚呼,守成之治,與肇創之業有異,夫所謂奮發振作,非爲一朝一夕,盡皆制度,以移風俗之謂也。奮發聖心,必以三代爲準,振作政敎,必以一變爲期勉勉不息,至誠無間,今日行一善政,明日修一弊制,賢者任之,愚者退之,有功者賞之,有罪者誅之,以公平之心,行悠久之道,群下聽令,風下之草,安得不偃乎?第念在昔聖明之世,每有災異之示者,蓋上天之仁,欲使有爲之君,側身修德,益勉治化,以光功烈也。今此轟轟燁燁者,安知不欲使殿下,聖益聖而治益治而然歟?惟殿下懋哉。臣不才無能,忝居三事,已過半載,徒然隨逐,日事恬憘,入而無一嘉猷,出而無一善狀,何嘗彷彿於燮理之責,而當退不退,只是尸位耳,方當惕勵之辰,斥一庸相,亦應天以實之政。伏乞鐫臣職名,改授賢德,以幸公私,千萬至仰。答曰,省箚具悉卿懇。纔從領左揆箚批,布之以自訟之辭,申申以自寬之意,不諗卿已看詳否也?今雖爲答於卿,其言無以易,所進箚本,首尾千百言,斷斷於降災之,眷眷於弭災之方,予讀之數回,竊不勝激或嘆賞,噫,降災之由,卿旣悉言,弭災之方,予欲略論。大抵目下當務之急,莫急於寅協二字,不幸乙丙以後凶逆迭作,世道屢變,如其不陷于辟,不罹于辜者,必欲因存而裁培之,無有彼我,無有甲乙,而咸導大同之域焉,此予寡人所以體先王平蕩之化,述先王陶甄之功也。然而治猶不徯志,政多不諧意,迄于今六閱星霜,而反考其迹,果蔑蔑然無徵,每一念至,不覺環榻而彷徨,斷斷此心,屋漏之所照,在今之時,爲今之計,政宜勿意勿助,不激不隨,以彌綸我朝著,保合我世臣,爲一副當規度,又從而尤者拔之,過者矯之,用舍有方,擧措得宜,則寅協之效,可指日而期矣。予寡人,以是自勉,更爲卿等誦之,矧伊卿等,在承佐之地者,尤宜恃此二字,作爲符契,上以匡弼,下以董勵,實心擔着,一是不懈,庶幾迓續邦命,天休滋至,豈不韙哉,豈不盛哉?紙末控免,胡乃煩擾至此?和羹之責,涉川之任,有望於卿等,良亦切矣。曲否非於擬議,於今日,卿其克殫厥猷,莫負予意。仍傳曰,此批答,遣史官,傳諭于右議政。
知中樞府事趙重晦疏曰,伏以禮展陵寢,聖慕克伸,日吉辰良,回鑾萬安,臣民慶忭,曷有其極?念臣疾病癃痼,驅策無望,年及謝事,禮合告休,自在歲初,屢陳血懇,天聽未回,兪音終閟,臣於是,中心絓結,食息靡安,噫,爵祿之榮,人所至願,而臣獨祈免不已,休明之時,孰有肯便訣,而臣今求退不止,此實常情之外,臣豈樂爲者哉?誠以狗馬賤齒,奄迫懸車之期衰朽廢疾,便作貼席之尸,雖欲陳力就列,其勢末由故也。向奉聖批,諭以位著乏人,又敎以實難輕許,德音溫諄,辭意隆摯,臣雖至愚,寧不知感,位著之苟艱,誠如聖敎,而顧臣癃癈,不過床笫間無用之一物而已,尙何擬議於備員充位,而矧今群彦漸升,更無苟艱之可論者哉?臣竊念下之所以引經而乞休者,臣子之廉防也,上之所以優老而許退者,晠際之美事也。自古君臣相與之節,亦不外是,而至若癃病難强,望斷陳力者,尤豈非聖世之所可愍惻而垂念者乎?昔宋臣歐陽修,表乞致仕有曰,神功不宰,而萬物得以曲成者,惟各從所欲,天鑑孔昭而一言可以感動者,在能致其誠,臣之前後陳乞,至再至三,而誠意未孚,言辭不達,惟其瀝血陳情之章,未免循例飾讓之歸,臣反躬慙惶,無地自容。煩瀆是懼,泯伏屢月,今始更入文字,仰暴血懇,而氣息昏綴,神思微茫,忱誠淺薄,拙訥依舊,雖不足以感動崇聽,而若其一段自遂之願,竊有望於曲成萬物之仁。伏乞聖明,念臣年歲之已至,諒臣疾病已痼,特許前請,俾得涵詠聖澤,優遊於大化之內,以卒餘生,千萬幸甚。答曰,省疏具悉。至懇難孤,不得已許施。
大司成沈念祖疏曰,伏以殿下,於臣昊天也,慈父也,地是寒素,處又孤孑,則惟殿下覆疪之,性本鈍拙,事輒昏錯,則惟殿下誨誘之,內外歷試,涓埃蔑補,而前後恩渥,河海罔涯,區區自效,惟在殫竭,凡有除旨,聞輒承膺,未敢爲應文控免之計,而至若國子新命,實是夢想之所不到,臣於是,驚惶愧忸,莫省所措。噫,虞朝之敎冑,周官之成均,尙矣勿論,而士風之醇醨,文體之粹駁,蓋莫不係乎,是職之得人與否,自非名檢足以範世文學足以伏人,決不宜冒居也。此所以自古名碩之率皆逡巡,莫或遽膺,而矧今化理維新,文敎丕闡,尤宜妙選一代之英,以聳動四方,而乃反而如臣謭劣,遽然苟充,臣身狼狽,縱不自恤,其奈辱聖簡而羞朝紳何哉?臣之本末長短,固知莫逃於淵鑑,而猶有此誤恩者,抑或有未盡俯燭而然耶?臣幼而失怙,長仍失學,內無家庭之聞,外無師友之益,經史糟粕,尙多未究,則訓迪多士,固無可擬,而功令程式,亦非所嫺,則考課諸試,實有難强,此不但臣所自知,抑亦同朝之所共悉,而猶且偃據皐比,揖讓袗紳,則惟彼魯頖濟濟之士,將謂臣之玷名器何如也,朝廷之輕賢關,何如也?以臣無似,幸免大戾,得至今日,莫非我殿下之所成就也。今若徒恃寵靈,不量己力,竟招負乘之譏,則亦豈非殿下所可愍惻者,而得不有傷於天地終始之恩也耶?左右思惟,進身無路,玆於召牌之下,隨詣陳章。伏乞聖明,諒是任之不輕,察微懇之非餙,亟命鐫改,以幸公私焉。答曰,省疏具悉。爾其勿辭察職。
司諫李福徽疏曰,伏以臣,忝叨臺端,八九年于玆,而庸愚憒劣,隨逐隊行,上不能裨補闕遺,下不能糾劾官師,尸素之罪,居常愧懼,乃者待罪分司之餘,忽伏奉微垣新除,馹召繼降,吏民聳觀,臣誠感激恩命,豈不欲竭蹶趨膺,少伸叩謝之忱,而第臣區區情私,有萬萬不可强者,臣父今年八十有四矣。榮衛銷鑠,疾恙頻仍,自來澌綴,奄奄有朝夕之憂,而自經今春大病,飮啖全減,眞元益陷,素患痰癖暈眩之症,一倍添劇,神昏氣促,轉側須人,臣焦遑煎迫,左右扶將,藥餌爲事,以此情理,豈有暫時離側之望哉?當寒登程,病勢越添,艱到數舍之地,萬無舁還之勢,留滯中路,而由限漸迫,義分都虧,玆從縣道,冒入文字,疾聲號籲於天地父母之前。伏乞聖慈,諒臣難强之情,治臣逋慢之罪,亟遞臣職,俾便求護,俾安私分,不勝幸甚,臣方祈免,不宜贅及他說,而沐浴之義,人所同得,玆敢附陳焉。噫嘻,國與賊,不可以兩存,恩與法,不可以竝伸,殿下五載臨御,聰明神武,逈出百王,妖腰亂領,莫敢干紀,凡在含生之倫,莫不拭目翹首,以俟氛翳之快掃,而奈之何有始無終,當斷不斷,使亂根逆窟,尙至今假息游魂於畿島海陬之間,法以私屈,義以恩廢,至於國榮之罪關宗社,而罰止放還,優游田野,柱翼之甘心黨逆,而猶傅生意,徑先酌處,寬仁太至,未免焉。聖人之過,霜雪未施,不能無天地之憾,目今變怪層生,憂虞轉深,斬草無除根之圖,宿火有復燃之慮,不意聖明之世,有此刑政失當之歎也。臣以疎逖之蹤,謏淺之見,徒襲故紙,更無別語,欲請諸臣未得請之事,以明前日不能明之義者,其爲不量甚矣。然且煩縷而不知止者,誠以一天之戴,人所不忍,妄以爲諸兇未伏法之前,無非臣子沫血腐心之日也。玆效懲討之義,仰瀆崇嚴之聽,伏願亟揮乾斷,以快輿情焉。臣於治疏將封之際,伏見備忘下者,以非時之雷,有責躬求助之敎,十行辭旨,丁寧諄懇,庶可以孚格天心,轉災爲祥,星雲之慶,臣方恭俟,而第念災不虛生,必有所召,今此殷殷之異,荐發於旬望之間者,未知某事,爲召災之端,然及爾游衍之天,必有所默察於幽獨靜潛之地,而諄諄警告,殆若耳提面命者,可不懼哉?伏願殿下,懋實德以弭天災,行實政以慰民心,以爲應天以實之道,則消災之策,豈外於是哉?至於時政得失,臣居外數年,一切爲聾瞽之人,豈敢强其所不知,躬自犯於不誠之罪哉?言甚陳腐,益切悚恐。〈答曰〉,省疏具悉。所陳留意,爾其勿辭,救護父病。
檢閱李集斗疏曰,伏以臣,卽伏見正言李夔疏本,則以日昨試講之時,新進不能仰體聖意,少加熟習,臨文茫昧爲言,至謂小官怠忽,徒費飭敎,臣於是滿心慙惶,無地自容,如臣之再次不通者,茫昧之目,固所難免,而至於不體聖意,徒費飭敎云者,尤豈不萬萬悚蹙乎?揆以事面,不敢一刻晏然於榮次者,退自筵席,忙陳短章,徑出禁門。伏乞聖明,亟賜鐫罷,懲臣怠忽之習,治臣擅離之罪,以肅朝綱以安私分,不勝幸甚。〈答曰〉,省疏具悉。爾其勿辭察職。
庚子十月二十一日辰時,上御誠正閣。同副承旨入侍時,同副承旨鄭志儉,假注書權中憲,記事官金廷龍,編修官文采五,以次進伏訖。上命書傳敎曰,嗚呼,天又以殷雷閃電,不大聲以色,勤告而頻警之,嗚呼,災䘲之數見,謂可以適然乎?玄遠之難諶,謂可以無徵乎?寡人以是責躬,固已屢矣,群僚以是陳箴,亦云摯矣。今天之動威示譴,愈往愈切,天意,或者閔予小子之迷不知悟,必欲開發導迪而然也歟?要之,人事失於下,而天變作於上,豈寡人之責躬,不以誠歟?豈群僚之陳箴,不以實歟?豈頹惰之依舊而無所振勵歟?委靡之若昨而未始奮發歟?寡人之對越于天,群僚之對揚予寡人,如彼其不誠無實,則尙何望持危而扶顚乎?惟是之故,不惟不能格天心召天和,乃反益天之怒,致天之災,此莫非予一人之否德,予寡人,中夜繞榻,倍增悸恐,不敢以鋪張之辭,申儆有位,但將罪已省愆之意,更自今日,減膳十日,政院知悉。上命退,諸臣以次退出。
上在昌德宮。停常參·經筵。
徐有防啓曰,明日常參·經筵取稟。傳曰,停。
朴祐源啓曰,合辭方張之時,兩司無詣臺之員,事甚未安,除在外外,未肅拜呈告人員,竝卽牌招,何如?傳曰,允。
傳于朴祐源曰,左承旨入侍。
朴祐源,以都摠府言啓曰,今日入直內三廳武兼禁軍及軍兵等,當爲中日習射,而自上方在減膳中,復膳間,依例姑停之意,敢啓。傳曰,知道。
徐有防啓曰,大司成沈念祖,昨日承批之後,今日又不出肅,今朔陞補,不可踰限,卽爲牌招,何如?傳曰,允。
以副修撰韓光近,牌不進罷職傳旨,傳于徐有防曰,只推。
以正言李夔牌不進罷職傳旨,傳于鄭志儉曰,只推。
徐有防,以弘文館言啓曰,本館下番修撰臣李兢淵,以禁衛營從事官,今日價布捧上坐起時,晝仕出去之意,敢啓。傳曰,知道。
朴祐源,以備邊司言啓曰,各司中不得不直關外邑處,抄出別單書入之意,敢啓。傳曰,知道。
徐有防,以承文院都提調意啓曰,臣等來會備局,方行黑草査對,而使臣參宴謝恩及方物停止,謝恩表文中,有字句之釐正處,改付標以入之意,敢啓。傳曰,知道。
鄭志儉,以兵曹言啓曰,含春苑逌覲門·逌瞻門·左右掖門開金,依月覲門開金例,同置政院事,戶曹判書臣金華鎭,已爲稟達蒙允矣,今日旣已巡審,四門開金,入送政院之意,敢啓。傳曰,知道。
徐有防,以弘文館言啓曰,新除授副校理李顯永,時在京畿陽川地,經筵入番事緊,請斯速乘馹上來事,下諭。答曰,依啓。
吳大益啓曰,因校理柳孟養所啓,臺啓事體至重,兩司傳啓未畢之前,不敢陳所懷,而俄者都憲,不待院啓,先陳所懷,有違格例,不可無警,請,大司憲鄭一祥推考。上曰,未知前例之,何如,更令政院,考出察批可也事,擧條啓下矣。凡三司兩司,如有合所懷,則必待府院前啓畢之後,而若各有所懷,則或府或院,繼陳所懷於各其傳啓之末者,雖無本院可據之文蹟,自是兩司流來之舊規,大司憲鄭一祥,不待院啓,先陳所懷,固無所失,而玉堂之未審格例,率爾請推,有關後弊,事甚未安,當該玉堂,推考,何如?傳曰,允。
大司憲鄭一祥啓曰,臣以無似之質,難强之病,淸朝風憲之長,夫豈有一分堪承之望,而沐浴義重,未敢逡巡,有除輒膺,含默隨逐,臣自知媿,人謂斯何,迺者風雷之異,間日荐臻,聖心警惕,屢勤責己,臣於此時,隨登講筵,區區愚衷,不能自已,傳啓之後,略陳瞽言而退矣。伏聞入侍儒臣,以臣不待院啓,徑陳所懷,深加非斥云,臣誠訝惑,莫省其所以也。凡筵中臺啓之規,若欲合所懷,則必待兩司畢啓,而齊陳,而至於各有所懷,則仍卽繼陳於他司未啓之前者,蓋以就座後,不敢更進故也。儒臣似諳臺體,而今其筵奏如此,此莫非臣濫叨匪據,疲然見輕之致,在臣廉隅,何可苟冒於臺次乎?請命遞斥臣職。答曰,玉堂之言,可謂無稽,勿辭,亦勿退待。
吳大益啓曰,大司憲鄭一祥引避承批之後,不爲傳啓,旋卽出去,事甚未安,推考警責,仍卽牌招,何如?傳曰,允。
正言鄭福煥啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。請還寢罪人柱翼安置之命,仍令王府,設鞫得情,快正王法。答院曰,不允。第九件事,亟停勿煩。
同義禁魚錫定疏曰,伏以臣天地間一罪人也,懷慟長號,念絶斯世,屛伏荒郊,鹿豕爲伍,自分爲聖代逋氓久矣。不意金吾新命,忽下於夢想之外,倘非我聖上之哀憐,豈有記念於今日,遙望象魏,涕泗交頤,第竊念君臣之義,自同父子之情矣。臣之跡阻天陛,三年于今,前後十行絲綸,快洗先臣之被誣,昭揭日星,下達泉壤,臣非木石,豈有不知感激之私,結在腸肚,思欲一謝天地之恩,以伸犬馬之誠,而臣與判義禁臣洪樂性,爲友壻矣。今此所滯之職,自有應避之嫌,去就一節,匪可論矣,臣之情私,亦未伸焉。此亦窮命所關,惶隕抑塞,繼以悼歎,昨冬徐有寧第三疏後,臣尤不勝痛冤之至,仰首更瀆於穆淸之下矣。見阻喉院,未蒙登徹,抑鬱焚憫,求死不得,以至于今,頑亦甚矣。玆因乞免之章,更附未徹之語,惟聖明垂察焉,蓋有寧之疏,首以賤臣供辭中,宦妾一段,反驅先臣於罔測之科,噫嘻,渠亦有人心耳,何爲而發此言也?其時宦妾輩,從中作亂之狀,故參判徐命九來言先臣,而事係宮禁,至重且大,以一人之口傳,先自上書,極涉惶恐,先臣謂命九曰,君言非不信也,亦不可以遽以君言而先上書矣。以邸下之於老臣,毋論某物,有以下賜,亦非異事爲言於命九矣。其翌日,果有酪粥下賜之便,故先臣急於扶護春宮,雖知僭越之爲罪,而修上一書於春宮備陳掃除奸凶,廓淸宮禁之計者,蓋以惟我景廟玉候長在靜攝之中,凡於廷臣請對,皆不許筵接,旣未得請而入對,則上書春宮之外,無他道矣。其時事勢,自有不得不如此者,而臣於今日,亦何敢索言也?仰惟日月之明,有以洞然下燭矣。噫,今有寧,知事機之如此,而有若不知者然,徒以誣辱先臣爲快,乃敢肆然爲此說,則其心猶可欺也,聖明其可欺乎?若果昏暗愚蠢,全無所知,則實不足責,何與之辯也?嗚呼,奬褒纔見於絲綸,而誣斥踵發於疏章,至以藏形匿跡,窩窟密地等語,先爲劫辱之構捏之,又欲以先知預構,半夜請對等說,忽地揷入,以實上款,而所謂先知,所謂預構者,果懸想耶,臆揣耶?旣無據實說去而公然曰,先知,公然曰,預構,則是豈成說乎?顧先臣受符之時,適値深夜,則不請對於其時,而更待於何日耶?渠雖欲構虛捏無,而粧撰,亦不近似,雖使五尺之童,爲有寧之擧,決不若是之無根無倫也。然而臣之逐一辨白者,特以事關先臣之故耳,至於僞勳事,臣之前供,罄竭無餘,而先臣以此辨暴之疏,亦不止於一再,想惟我聖明,亦已取覽矣。彼有寧,乃掇拾賊鏡劫辱之論,證以三錫之誣招,此則可以立辨矣。乃於其時常參之日,賊鏡做出三錫所無之言,欲爲脅持先臣之計,其時大臣,想是耇·恒輩,雖與賊鏡,同一心腸,陳其照獄案相左,以明無所面說,則其言落空,孰不知之?至若普昱之凶疏,特不過蹈襲賊鏡之餘套,而今欲因此而證成先臣之罪案,是可見其辭窮而意竭也。嗟,夫先臣,以僞勳之事,實有所憂憤痛冤於心者,以如許會盟,破格而闕之可也之語,至發於疏章矣。臺言斥之以駭悖,先臣之情事,於斯暴矣,而有寧,前旣言之,今又申之,吃吃不知止者,抑獨何心哉?嗚呼,甲辰年先大王下書于先臣曰,國舅之爲國忠心,可如皎日,可質神明爲敎,而寶墨尙在,輝映日月,庚寅年,賤臣親承先大王下敎時,以予若以王子在,則豈知國舅之心哉?爲敎,此亦載於政院日記,至今斑斑可考,今我殿下,仰體先王之意,其所褒揚發揮於十行之間者,又不啻如華袞,而今有寧之滿紙噴薄者,旣未執跡而成說,則必欲指心而構罪,又未援實而索瑕,則每輒鑿空而加誣,乃敢眩惑簸弄於君父之前,而渠之一身頂腫,莫非先大王與殿下之力,如草芥之賊臣,雖不欲顧藉,何故不少念先大王與殿下之盛德也哉?臣竊痛之。伏乞天地父母,矜憐而垂察焉。答曰,省疏具悉。卿其勿辭,疏辭下該曹稟處。
副修撰韓光近疏曰,伏以臣八年病伏,便一聖朝之棄物耳,前後三司之除,未敢爲一出之計者,不但論思之責,執簡之任,有非如臣庸陋所可堪勝,雖在句讀之間,謄傳之際,如非竭耳目之力,則不可苟然而承當故也。若其閑司漫職之以筋力奔走者,則間嘗竭蹶而膺之,妄以爲伸分之誠,量力之義,煞有所分排,此不惟同朝之所共恕,庶或見諒於慈覆之天矣。再違嚴召,一味泯伏,甘犯傲慢之誅,若昧義分之重,法講命下,昵近有便,而旣不得進焉,僚箚聯陳,修省是勉,而獨不得與焉,病雖緣於難强,罪實積於屢逋,玆將惶蹙之私,敢干崇嚴之聽。伏乞聖慈,諒臣病,請遞臣館銜,以卒生成之澤,千萬幸甚,臣杜門養痾,身不造朝班,耳不接時事,一切得失之利害之關係民國者,茫然若聾瞽之視聽,且於遇災之後,殿下先言十事之弊,廷臣爭效一得之見,應天之實,救時之要,上下警詰,庶幾有堯欽禹戒之象,雖使賈董復起,難容更着一語,與其隨衆而應文,毋寧守拙而無言,所以虛縻職名,不敢爲開口論事之計矣。迺者仁天之護告,至四至五,聖主之憂畏,愈往愈摯,在廷百執事,曁厥工藝市賈之賤,勉竭芻蕘之知,要爲日月之裨,臣若終以病解而竝與言廢,則是負聖意也,匪臣分也。慈敢對揚王言,掇拾陳說而略附之,向日聖旨中,自紀綱止是非十條事,無非切時要謨,三司諸臣之迭相告戒者,亦不出十事,而若其中最切而當急者,臣則以爲人才與財用是也。古之論治平者,大學一部書,盡之而要其歸,不過曰,用人也,裕財也。顧今化理淸明,權凶屛黜,治尙平蕩,朝寅協之美政,懋激揚士,多砥礪之行,大而棟樑之具,小而筲斗之用,非不曰,濟濟彙進,而夷考其實,則棄播皐刑,果可謂各當其任乎?契敎夷禮,亦可謂俱得其人乎?有國安危,責於干城,而陰雨綢繆,率多疎虞,則周家兔罝,已矣無論,生民休戚,係於守令,汚吏侵漁,相績現發,則漢氏循良,不可復見。草野寒畯之拔用,不過薦一路,庠序人才之培養,但止課試四等,出入於雄閫巨邑者,惟從履歷久近,翶翔乎淸官美職者,只取閥閱子弟,雖有通天之才,絶倫之行,非科目非世族,則徒見螢乾而蠹死,未聞鴞薦而蛇蟠用人之不廣,取才之未公,已成我朝積痼之弊,左雄·茂才之擧,宋臣詞科之罷,以臣疎淺之見,不敢爲變通之論,而雖以文武已通籍者言之,武爲幾萬,文亦至千,豈以萬千人之多,曾無一箇士可用者乎?向日嶺外一侍從,簡自聖心,擢授恩資,其人之名與實,臣無半面,雖未詳知,而除目之下,瞻聆俱聳,此一人之起廢升淪,何與於許多草萊之士,而若是其相告而動色,則其有闕於今日世道也,豈曰,少哉?伏願殿下,毋曰,人才之不興,用舍之際,先求疎逖之蹤,黜陟之間,克存編私之戒,使一絲一髮之才,各呈其能,庶官庶事之職,咸適其用,則將見群彦擧,庶績咸熙,何才之爲難,何事之未了乎?至若國之有財,若燈之有膏,如魚之有水,有國此有財,此有民,王者得財,保邦而制民,覇者得財,富國而强兵,此古之善治國者,恒以理財爲急者也。天之生財有限,而人之用財無節,或禁費國財而蓄積空虛,或漁奪民財而公私匱竭,終至於國非其國而後已,寧不哀痛也哉?今日國家之財用,其亦哀痛也已,臣於數十年前,見江上萬里倉,紅腐相仍,充溢露積於外,而其時司國計者,猶以經用之罔涯爲憂,近則向之陳陳坁京者,今焉空空庫廨而已。內而大農軍營,外之藩閫州牧,以一年之入,不能支一年之出,少有不得已國役,則非關西米作錢,必封不動犯用,太倉分祿,每患東西之乞貸,貢人受價,未免歲月之遷就,一遇水旱,茫然不知所措,脫有緩急,抑將何以爲計,財之所生,自有此數,不在於上,則宜在於下,而京外之民力亦竭矣。城內市井之徒,江上商賈之民,昔則以富不足聞者多,而今也則亡,昔則三南多積粟之富,兩西多蓄貨之富,今則杼柚之空枵,大抵同然,閭閻之凋殘,非復舊樣,噫,不加蹙民不加聚,而國與民之貧窶如此,此曷故焉?耗財之端非一,而奢侈爲甚,今之俗尙時弊,病於奢侈者痼矣。蓋崇儉二字,自是我朝之家法,惟我殿下,享有一國之奉,而懋昭一身之儉,大內寢室,法夏禹卑宮之德,常御燕服,遵衛文大布之美,筵臣退而傳誦,民庶聞而欽歎,雖以時敏堂改建事言之,聖念特軫民工役,至命待春,弓馬賞賜,猶加愼惜,而亦恐濫觴,陵園幸行,必戒冗費,而每給儲米,節用而愛民者,若是其至矣。而第今閭閻侈風,其來已久,第宅之奢麗,殆近土木之妖,服飾之華靡,無異倡優之戲,韋布之士,恥曳葛屨,儓輿之賤,僭擐紋紬,髢髻之不遵飾敎而動費中人之産,輿馬之互相務勝而贏得市童之憐,中外尾閭之泄,公私困窮之弊,皆未必不由於此。爲今矯救之道,不可人人而勸儉,家家而戒侈,四方風動之機,惟在殿下之一身,殿下一身之儉,臣無用加勉,而先自殿陛出入之班,務尙其朴素,以至宮庭使令之徒,絶禁其華飾,上好下效,而閭里無全疋帛之譏,由奢入儉而公卿有一孤裘之譽,雖至一木一石之費,一縷一粒之用,輒曰,是民之脂也,是民之膏也。以爲樽節財用之本,則何患乎經費之不繼,民生之不給乎?噫,論時政而曰,得人,曰,理財,雖似老生常談,而王政之大要,莫先於需才,今日之急務,莫切於裕財,人才之登,而百度惟貞矣,財用之足而萬姓底安矣。時弊爲十,而二事足以救藥,天怒至五而一擧可以消弭,驟看雖涉迂闊,細論妄謂切要,惟殿下,勿以庸愚而廢言,勿以拙蕪而泛聽焉。答曰,省疏具悉。爾擧十事中二條言之,齗齗云迂闊甚是切要,第當詢于廟堂,欲責實效,爾其勿辭察職。
庚子十月二十二日酉時,上御誠正閣。坐直承旨入侍時,左承旨徐有防,右承旨朴祐源,同副承旨金宇鎭,記事官鄭東浚,編修官文采五,記事官徐龍輔,以次進伏訖。上曰,十月以後,宜寒而煖,無異盛夏,轟燁之異,無日無之,上天之示警,若是諄複,有若慈父之詔迷子,而上下恬嬉,無一修省仰答之事,惕然戒懼,實不知所以也。有防等曰,上天之示警,無日無之,有若耳提而面命,益加警惕,懋盡修省,是臣等區區之望也。上命讀狀啓訖,命退,諸臣以次退出。
上在昌德宮。停常參·經筵。
未時申時,日暈。
朴祐源啓曰,合辭方張之時,憲府無詣臺之員,事甚未安,除在外外,大司憲鄭一祥,卽爲牌招,何如?傳曰,允。
傳于朴祐源曰,軍士房承旨入侍。
朴祐源,以兵曹言啓曰,羽林衛將趙㠎,素抱關格之症猝然復發,症形孔劇,旬月之內,有難起動供職,呈狀乞遞,宿衛領軍之職,不宜久曠,今姑改差,何如?傳曰,允。
傳于徐有防曰,都承旨入侍。
有政。吏批,判書李福源牌不進,參判鄭民始進,參議李敬養式暇,行都承旨李進,吏批啓曰,判書李福源牌招不進,參議李敬養式暇,小臣獨政未安,何以爲之,敢稟。傳曰,仍爲之。以金峙默爲獻納,申大升爲戶曹參議,金鍾秀爲同經筵,具㢞爲同義禁,洪履健爲兵曹佐郞,李潤慶爲三和府使,尹得欽爲麟蹄縣監,金鍾秀爲知經筵,李性源爲同經筵。
兵批,判書李衍祥次對入侍進,參判洪良浩入直進,參議朴師崙病,參知李象靖在外未肅拜,右承旨朴祐源進,以李晟爲羽林將,金漢燁爲忠壯將,森森坡萬戶張漢相,於汀灘權管洪景河,奉朝賀趙重晦,同知韓光佑,僉知朴河潤,副司直閔塾,北道參軍沈公協,單付。
傳于鄭志儉曰,左承旨入侍。
徐有防,以弘文館言啓曰,副修撰韓光近疏批已下,卽爲牌招察任,何如?傳曰,允。
以副修撰韓光近牌不進罷職傳旨,傳于徐有防曰,只推。
正言鄭福煥啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟令王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。答院曰,不允。第九件事,亟停勿煩。措辭見上
庚子十月二十三日,兼春秋張顯慶。
回還進賀兼謝恩正使錦城尉朴明源,副使行副司直鄭元始狀啓,臣等一行,前月十七日,自北京離發之由,已爲馳啓爲白有在果,今月十五日,回到柵門,而車卜落後,不得趕來乙仍于,連加催督,十八日夜深後,始爲齊到,故十九日請出鳳城將,同日申時量,點閱人馬,無弊出柵,二十日巳時量,還渡江出來,仍爲發行,罔夜趲程計料是白乎乃,未卽出柵之故,復命若是遲滯,不勝惶恐是白乎旀。所齎來管運餉不虞備銀子各四百十六兩六錢七分,旣無公用,故俱爲還送爲白乎旀,譯官劉鄼重·趙學東病勢甚重,不得已落後爲白乎旀,慶尙道黃山驛朴成化馬,全羅道靑巖驛宋已碧馬,中路致斃是白遣,緣由竝以馳啓爲白臥乎事。
庚子十月二十三日巳時,上御誠正閣。都承旨入侍時,行都承旨李,假注書趙興鎭,記事官徐龍輔·李集斗,以次進伏訖。上曰,今日坐直誰也?曰,朴祐源及鄭志儉矣。上曰,使行何間當到京乎?曰,渡江,雖罔夜上來,五六日內,似不能入來矣。上曰,吏曹參判及左承旨入侍。賤臣承命出,與吏曹參判鄭民始,左承旨徐有防偕入進伏。命先退。上曰,使行似於晦間入來云矣。民始曰,似然而到柵門,以車卜之未及出來,自爾遲滯,而其所遲速,專在於彼人之操蹤,使臣之號令,不能行,雖欲速來,其勢末由矣。上曰,此則首譯,若善爲周旋,則豈有遲滯之理乎?近來譯舌輩,專不成樣,此等緊急處,不能從中周旋,日後若當難處之時,將何以爲之耶?民始曰,聖敎至當矣。以通言語論之,譯舌中能通漢淸語者,不過數人矣。上曰,該院提調,何不申飭肄習耶?有防曰,非不申飭,而近來銀貨絶貴,譯舌輩,每當使行,則未免空包,故不過異域來往之勞而已,譯舌皆厭避無工夫之人云矣。上曰,皇帝所送金佛,何以處置則爲好耶?民始曰,姑未知何以區處則合宜,而朝廷公論,使行出來之路,定一譯,送置於寧邊香山淨潔處,似好云矣。上曰,然則以筵敎,卽爲馳通,置之香山淨潔處,絶勿使之入城。上曰,近日日氣寒暖不適,閭巷間,感氣大熾云,然否?有防曰,無人不痛矣。上曰,死亡之患無之云耶?民始曰,死亡之患,姑無云矣。上曰,近來銀貨漸貴,至於今番使行,實無換銀之道云,戶曹何以拮据云耶?民始曰,大抵近年以來,別使絡續,用銀浩多而産銀漸減,誠爲難繼之道矣。上曰,然則或有以他物換送之道耶?民始曰,銀貨外,實無可送之物,而雖或以紙地等物換送,如過一二行,則尤難繼之矣。命書傳敎曰,政官牌招開政,吏曹參判入侍事及禮房承旨入侍事。出榻敎命退,諸臣以次退出。
上在昌德宮。停常參·經筵。
徐有防啓曰,方物封裹相値,視事頉稟。傳曰,知道。
李養鼎啓曰,合辭方張之時,兩司無詣臺之員,事甚未安,除在外外,未肅拜呈告人員,竝卽牌招,何如?傳曰,允。
傳于鄭志儉曰,禮房承旨入侍。
傳于李養鼎曰,左副承旨入侍。
以副修撰韓光近,牌不進罷職傳旨,傳于鄭志儉曰,只推。
徐有防,以弘文館言啓曰,副修撰韓光近,旣有只推之命,卽爲牌招察任,何如?傳曰,允。
傳于鄭志儉曰,同副承旨入侍。
傳于徐有防曰,明日次對,依例來會。
傳于徐有防曰,坐直承旨入侍。
鄭志儉啓曰,明日次對,兩司無進參之員,大司憲鄭一祥,待開門牌招,何如?傳曰,允。
吏曹口傳政事,檢閱二單鄭東浚·金載瓚。
鄭志儉,以承文院都提調意啓曰,使行査對,今當連爲擧行,而槐院提調,極其苟艱,兼漢城府判尹洪樂性,行司直金鍾秀,戶曹判書金華鎭,兵曹判書李衍祥,禮曹判書金煜,行副司直兪彦鎬,行副司直金魯鎭,漢城府左尹鄭昌聖,司憲府,大司憲鄭一祥,竝還爲差下,行副司直徐有慶,漢城右尹蔡弘履,亦爲差下,使之察任,何如?傳曰,允。
徐有防,以禮曹郞廳,以三公意啓曰,御覽還下白綿紙伍拾參卷,更爲改備封裹之意,敢啓。傳曰,知道。
大司諫鄭象仁疏曰,伏以臣文質無當,言行未孚,乍叨外邑,忽被人言,所以構捏汚衊者,可謂巧且憯矣。如非特命按査,獲辨虛實,則臣何以免䵝䵢之科,而解聽之惑哉?畢竟薄警,非罪伊榮,歸伏田畝,日夕攢祝,間者近密之除,屢蒙收錄,旋許鞶帶之遞,亦出體下,到底天恩,感泣無地,庶幾從此以往,永作屛廢之物,上以圖塵刹之報,下以遂溝壑之顚而已,今此薇垣寵旨,又何爲而至也?繼以馹召有命,榮光所曁,鄕里動色,臣誠惶震越,莫省攸措。噫,人臣事君,雖不越于忠之一字,而非才能則何以盡分,非筋力則何以盡禮哉?臣是世祿之裔耳,一段耿耿之忱,未必欲後於人,而第伏念蒲柳之質已衰,而疾病之作轉痼,長在床笫,惟事刀圭,冠帶奔走,無復可論,而至於見職,本有自來情勢,卽是通朝之所知,則臺端一步,在臣便同鐵限,而適當災沴乖常,聲討方張,此時言事之地,尤不容一日虛帶也明矣。因當進身近城之地,瀝陳肝膈之懇,而貞疾遇寒陟劇,跬步亦難蠢動,玆敢縣道封章,疾聲哀籲。伏乞聖明,俯垂諒察,卽許鐫免,以便公私,千萬幸甚。臣旣不以言責自居,何敢贅及他說,而竊附執藝之義,略效沐浴之忱焉,鳴呼,雷電之災,何其荐疊也?臣於無寐之中,不勝繞壁之憂,而及伏聞我聖上責躬之旨,求助之意,丁寧懇惻,溢於絲綸,臣又私竊以爲大哉?王言,天怒可回,而猶復至再三,有若耳提面命者,亦豈無所然而然哉?噫,方今論消弭之策者,莫不曰,某事當振刷,某事當奮勵,此似然矣,而猶未足爲目下第一義理,惟是討逆一款,正爲急先之務,而當斷不斷,玩歲愒日,人心未定,輿憤未洩,則誠是無可振刷,無可奮勵,竊恐自我之聽,無以底豫於上,惟乞亟揮乾斷,卽降兪音,以答天譴,以快衆情焉。答曰,省疏具悉。所陳當留意,爾其勿辭,調理察職。
實錄編修官李益運疏曰,伏以昨日之雷,又何爲而發也?一至二至,遂至于三,上天之意,必有所在,而下之所以應之者,大僚不過陳責免舊例,喉院玉署,不過陳按故事勉戒而已。而雖以我聖上一心對越之誠,責己之敎,減膳之令,非不言足聽聞,事光簡策,而若其見於政令事爲者,別無大警動大振作,眞可以革舊圖新,丕新一代耳目者,臣愚死罪竊以爲今日君臣上下之所以應天者,雖曰,應文備數而止,亦不爲過語,然則日監在玆之天,安得不申申警告,殆若耳提面命而莫之止也耶?嗚呼,上天無僞,只一箇誠而已,聖人之與天合德,捨是誠奚以哉?然誠者,非別般高遠之事,只是就面前合做事着實做去,不使些子人僞,參錯於其間也。殿下試觀今日朝廷之百千萬事,其果出於誠耶?抑出扵人僞耶?臣雖庸愚,不無一段知覺,誠與不誠,亦有所隱度於中者矣。殿下聖學高明,上自聖經賢傳,下至濂洛關閩之書,無不貫穿,無待乎尋摘俗儒之講論反覆,故每於經筵之上,輒以名物度數之無甚關於治體者,俯賜發問,以觀挾冊諸臣之難於應對而姑試之而已,殿下之於經筵,不可謂誠也。殿下之於三司之啓,明知其罪逆通天,不可容貸,而或牽於私,或屈其法,一年二年,只以勿煩二字,爲應接之方,舊逆新惡,一例濡忍,了無結果之期,殿下之於天討,不可謂誠也。殿下宵旰憂念,在於元元,仁聲仁聞,浹于四方,而惟於懲貪一事,始嚴終弛,爲守宰者,未聞有丕變汚習之風,雖以目下事言之,海西守令之憑藉校役,賣得遊丁,以累千財貨,專潤私橐者,論其罪犯,有何顧惜,而不下囚禁之命,但有査實之敎,臣固知待其査狀,國有常刑,而處分暇豫,終欠嫉惡,殿下之於懲貪,不可謂誠也。殿下之欠誠如此,故下之所以事殿下之亦未見以誠而不以僞者,國家機務,專係廟堂,而以簿書期會,爲第一先務,未嘗見一言之上弼君違,一事之下察民隱,獨使至尊,憂勞於上,此廟堂之不誠也。筵席之凡有詢問,其所應對者,上窺天心,下避時違,依違混淪,似是似非,蘇模稜三字,爲當世持身之妙方,雖在唐虞盛際,君臣之間,猶有吁咈,毋若丹朱之語,容易發口,未知聖朝之無闕,過於唐虞,在下者無可指言而然耶?此筵臣之不誠也。殿下來諫如渴,惟恐不及,而居臺閣者,顧瞻媕婀,便成風習,語犯袞闕,則或恐有觸於雷霆,事關朝貴,則或恐有妨於進塗,左牽右掣,都歸之含默,而間有一二論列,則苟非傾軋,卽是挾雜,言出於此而其實在彼,論在於甲而其本在乙,其爲國家之害,則又不啻一時含默比,此臺閣之不誠也。以是觀之,今之時雖謂之不誠世畀,亦可也。惟彼一箇誠之天,安得不現警於上,而至再至三,申申不已者,其理固不可誣矣。顧今修省之方,如欲對症投劑,無出於誠之一字,惟殿下懋哉懋哉。臣之此言,或近於老生常談,而以常談看,則常談而止,以喫緊看則亦不爲無補於應天不以文之道,不以人廢言,是臣苟苟之望也。如臣無似,忝居臺閣,所陳只同浴相譏耳,玷汚從班,臣實自愧,乞削臣職,以安私分,千萬幸甚。答曰,省疏具悉。所陳當留意矣。
正言鄭福煥疏曰,伏以臣,猥以不才,倖占科第,今有十有餘載,而自分不堪仕進,惟甘退伏田野,自通籍以來,入京供職,不過數箇月矣,屬今一初淸明之日,秖切瞻望祝聖之忱矣。不圖烏府薇垣除旨,踏下於今夏秋三朔之間,臣惝怳感激,莫省容措,未知狗馬賤品,何以得此於聖明也。臣身在遠鄕,堂有老母,或呈懇縣道而未達於天聽,或乘傳登途而聞遞於中間,自速違慢,罪積丘山,惟是臣屢叨恩命,不敢以己遞而自安,自鄕離發,菫到城闉,則諫院新除,又下,諭旨已降,臣聞命兢惶,益不知措躬之所,臣於是職,豈敢有一分堪承之望,而他不暇顧,冒沒出肅,區區微分,蓋欲一以伸竭蹶,叩謝之忱,一以效沐浴請討之義,日昨隨參筵席,仰聽玉音,昵侍耿光〈之〉近,是實臣十餘年來詔叨之恩數,私心榮幸,可謂極矣,而第伏念臺閣之設,豈苟然哉?言論風裁,必求不負於其職,而如臣謭劣,固非其人,況今邦運不幸,亂逆層生,天討未竟,輿情莫伸,而臣不能努力聲討,仰孚天聽,此臣罪也。雷警疊現,聖心憂惱,求言之敎,丁寧懇惻,而臣之愚昧,職在獻替,又不能發一言論一事,以備納蕘,此又臣之罪也。臣之不稱是職,若是明矣,而聖度涵容,不卽斥罷,在臣分義,祗當夙夜奔走,以爲報效之地,而第念臣之偏母,今年七十有七矣。自來貞疾,祟在風漸,雖於常時,委頓沈淹,須人坐臥,賴人食飮矣。臣以終鮮之身,獨自扶護,離捨遠出,實無其望,而臣母謂臣以分義所在,不宜一向偃便,豈可以老母之故,坐速違逋之科,往還之暇,自當替視家人云云,故臣果暫來供職矣。卽接家信,則臣母之病,越添於寒感,痰塞膈痞,神思昏瞀,眞元漸澌,氣息奄奄,臣自聞此報,方寸煎灼,按住不得,短章號籲,徑尋鄕路。伏乞聖明,孝理之下,俯垂矜諒,亟遞臣所帶之職,仍治臣擅離之罪,以便歸護,以肅朝綱,千萬幸甚。答曰,省疏具悉。爾其勿辭,往護母病。
敎奉朝賀趙重晦書。王若曰,卲齡恰滿七十,莫挽遐心,遜牘殆至,再三,特副苦懇,非不思倚任耆耇,亦所以砥礪廉防,惟卿受知先朝,颺名早歲,世路波蕩,泛泛虛舟之橫,門巷苔生,深深隱几而臥,薇雀執簡,夙著諫諍之風,玉署橫經,不負論思之責,長國者而擢京兆,允叶望實之隆,釐西都而制北藩,所貴悃愊之治,終始一節,寒素之態猶存,出入兩銓恬靖之操不改。嗟洛社繪像之年纔至,而疏傅乞骸之章遽尋,擧世競慕紛華,孰能可辭爵祿,一朝永謝名利,便是不遠神仙,簪履不遺,求舊之念縱切,軒冕已薄,遂初之志難回。玆稽引年之規,庸副謝事之請,林泉棲息,計雖諧於優閑,京闕瞻望,憂豈間於進退,所居不遐於巷北,寧有隔五湖之思,舊臣尙列於朝端,應多少一人之歎,追昔年勁草之諭,尙感予衷,顧今日恩麻之頒,曲遂卿願,於戲,予實倀倀如失,卿則綽綽有餘,東山懸車,想切戀君之悃,北闕扶杖,須體優老之恩,故玆敎示,想宜知悉。
庚子十月二十四日辰時,上御宣政殿。親臨方物對裹入侍時,行都承旨李,左承旨徐有防,右承旨朴祐源,左副承旨李養鼎,右副承旨吳大益,記註官鄭東浚,假注書趙興鎭,記事官徐龍輔·李集斗,以次進伏訖。上曰,方物盡爲入之。計士及別監等,次次運入。上曰,紙品比前,何如?有防·祐源曰,長廣厚薄,比前無異,而或有色不潔白者矣。上曰,然則詳審拔出,換充之意,分付。上曰,其他各種何如耶?一一考閱,看品後進前曰,無一執頉者矣。上曰,盡爲出給。計士別監等,一時出給。命退,諸臣以次退出。
庚子十月二十四日未時,上御寶慶堂,左副承旨入侍時,左副承旨李養鼎,假注書趙興鎭,編修官文采五,記事官李集斗,以次進伏訖。上曰,留院上疏幾許乎?養鼎曰,合三張矣。命賤臣持入,賤臣承命出持入。命養鼎讀奏訖,命書疏批。出日記上曰,右承旨,同副承旨入侍。賤臣承命出,與右承旨朴祐源,同副承旨鄭志儉,偕入進伏。命左副先退,命書傳敎曰,左右史不備,移拜諸翰林,皆令口傳還付,待明朝牌招。命書榻敎曰,王大妃殿進御六君子湯,依前方自明日,五貼煎入。又命書榻敎曰,騎馬一匹立之,史官一員待命。命賤臣曰,爾往六曹及惠廳,入直官員,摘奸以來。賤臣先退。
上在昌德宮。停常參·經筵。
以次對進不進單子,傳于金宇鎭曰,備堂多懸病之人,戶工判外,竝牌招,更爲修整以入。
傳于朴祐源曰,大臣·備局堂上引見。
傳于朴祐源曰,禮房承旨入侍。
傳于徐有防曰,受由承旨許遞,前望單子入之,待下批牌招察任。
承旨前望單子入之,金宇鎭落點。
傳于金宇鎭曰,承旨房仍,同副爲軍士房。
以獻納洪明浩望筒,傳于金宇鎭曰,御覽冊子校正之役方張,前政不點,亦以此也,則又復首擬,未知何所據也。此望筒勿施,更爲擬入,參議李敬養,從重推考。
鄭東浚移職代,宋俊載爲假注書。
有政。吏批,判書李福源牌不進,參判鄭民始式暇,參議李敬養進,左承旨徐有防進,啓曰,判書李福源牌不進,參判鄭民始式暇,小臣獨政未安,何以爲之?敢稟。傳曰,只出緊任,以鄭益祚爲正言,鄭元始爲同經筵,趙鼎鎭爲西學敎授,洪樂性·金鍾秀·金華鎭·李衍祥·金煜·兪彦鎬·金魯鎭·鄭昌聖·鄭一祥·徐有慶·蔡弘履爲承文提調。再政,成德朝爲獻納。
兵批,判書李衍祥次對進,參判洪良浩封裹進,參議朴師崙入直政事進,參知李象靖在外未肅拜,副司直鄭志儉,單付。
傳于徐有防曰,同副承旨入侍。
徐有防,以禮曹言啓曰,來十一月初九日,景慕宮冬享大祭親行時,省牲省器之節,依例以親臨磨鍊擧行乎?敢稟。傳曰,當躬行矣。
傳于金宇鎭曰,坐直承旨入侍。
領議政金尙喆,左議政徐命善,右議政李徽之箚曰,伏以臣等,俄於筵退之後,始伏見前正言李益運疏本,則縷縷規勉之中,其論廟堂一段,最甚箚着,臣等相顧反省,誠不勝瞿然慙悚之至,方當遇災求助之日,有此臺閣勤攻之言,臣等固當聞而爲喜,受而爲過,而第臣等所忝者,卽輔相之職也。旣不能上弼君違,又未嘗下察民隱,只以簿書先務,致使至尊獨勞,則顧其罪奚但止於不誠而已哉?人言之來,矇未聞知,輒不免冒昧登筵,沒廉甚矣,無憚極矣,玆敢聯控短箚,略暴自訟之義。伏乞亟賜斥退,仍降威罰,以重臺議,以警具僚焉。答曰,省箚具悉卿等之懇。言出相規,付之勤攻,可也。卿等安心勿辭焉。仍傳曰,此批答,遣史官,傳諭于三大臣。
庚子十月二十五日,記事官姜彙鈺。
刑曹啓目,以罪人梁季乭踢殺六月金事,嚴覈,則季乭之爲正犯者,有七條斷案,而同力毆打各人等,以原謀共毆,照律勘處,何如?傳曰,七條論列,足爲此獄之證案兺不喩,設或參以手勢之緩急,究其事理之緊歇,有着眼看閱,留意服念者是良置,必不易卿言,是乃大抵本獄事,傷處則三處,毆打則兩人也。已極疑晦除良,至若梁哥之逃躱,未必謂知機也。衆豎之胡叫,安知非慫慂乎是旀,元犯之先定,無乃前官之驟看,而着枷之揮擊,亦是頑漢之常事,當此審克之日,或有從輕之端是隱乙諭更良議處爲旀,各人等勘處事,依回啓施行爲良如敎。
刑曹啓目,殺獄罪人李光點,更加各別嚴刑,期於得情,何如?傳曰,更加各別嚴刑,期於得情爲良如敎。
刑曹御寶僞造罪人吳彦邦,更招啓目。傳曰,各別嚴刑,期於得情爲良如敎。
刑曹殺獄罪人張漢福,加刑啓目。傳曰,更加嚴刑,期於得情爲良如敎。
刑曹殺獄罪人白占卜,加刑啓目。傳曰,各別嚴刑,期於得情爲良如敎。
刑曹御寶僞造罪人金奉鎭加刑啓目。傳曰,更加各別嚴刑,期於得情爲良如敎。
刑曹御寶僞造罪人朴,更招啓目。傳曰,各別嚴刑,期於得情爲良如敎。
刑曹僞寶罪人金龍河,加刑啓目。傳曰,更加各別嚴刑,期於得情爲良如敎。
刑曹殺獄罪人安宗玄,加刑啓目。傳曰,更加各別嚴刑,期於得情爲良如敎。
刑曹僞寶罪人朴聖樑,加刑啓目。傳曰,各別嚴刑,期於得情爲良如敎。
刑曹殺獄罪人金龍大,加刑啓目。傳曰,各別嚴刑,期於得情爲良如敎。
庚子十月二十五日巳時,上御宣政殿。大臣·備局堂上,引見入侍時,領議政金尙喆,左議政徐命善,右議政李徽之,兼漢城判尹洪樂性,開城留守鄭好仁,兵曹判書李衍祥,禮曹判書金熤,刑曹判書李性源,行副司直李柱國·李敬懋·徐有寧,吏曹參判鄭民始,校理朴天衡,右承旨朴祐源,假注書趙興鎭,編修官文采五,記事官洪光一,以次進伏訖。尙喆等曰,日間聖體,若何?上曰,一向矣。尙喆等曰,王大妃殿氣候,若何?上曰,一向矣。尙喆等曰,惠慶宮氣候,何如?上曰,一向矣。尙喆曰,使臣發行,今方臨迫矣。至於方物持去後,捧不捧在彼,取捨之如何,而在我國之道,方物依例持去,咨文,以二本持去入去後,以爲臨時推移用之,而方物,如或不捧,方物善爲藏置,以用於日後節使時,似好矣。上曰,卿言甚好,以此停當宜矣。尙喆曰,聞摠裁官之言,實錄纂修,方當稍成頭緖之時,其他劇任,勢難兼管云,蔡濟恭備局貢市堂上,金熤備局堂上,竝姑減下,禮曹判書,亦爲許遞,何如?上曰,依爲之。尙喆曰,貢市堂上有闕代,兵曹判書李衍祥差下,何如?上曰,依爲之。尙喆曰,儒臣箚中,各道量田之請,有廟堂稟處之命矣。經界之正,王政之所重,前後朝令,非不屢下,而諸道尙不擧行,一依列朝故事,固當分送均田使,而諸道中,不可不改量之邑,分付道臣,使之論理狀聞後,更爲稟處,何如?上曰,左右相之意,何如?左議政徐命善曰,先問量案之最久,田制之最紊處,且令道臣商度其擧行便宜,出意見論啓,然後更加消詳稟定,似好矣。右議政李徽之曰,一時盡爲改量,似不無搔擾之端,先使道臣,商度田制之最紊,不可不釐正處,採取民情之便否,論理狀聞後,更爲稟處,似好矣。上曰,依爲之。上曰,近來刑判得人,刑曹凡事,可謂無患,此人久置,俾勿移遷,而今番禮判望,亦勿移擬。命善曰,奚特秋曹事?日後國事,當善爲之矣。上曰,文識有餘,且兼才華,何事不做乎?尙喆曰,果如聖敎矣。上曰,韓光近上疏,今日果回啓乎?尙喆曰,別無指的回啓之事,而至於得人,實非時日之內搜得之事,滿庭諸臣之能否賢愚,莫非聖鑑之所照燭,惟在聖明之揀拔擇用,得別人於何處乎?上曰,知人惟帝難之,予何能盡燭人之賢愚能否乎?愼賞罰明黜斥,則自可得人矣。尙喆䓁曰,誠如聖敎矣,用人之道,無過愼賞罰明黜斥矣。上曰,掌通事,何以爲之耶?尙喆曰,俄於賓廳,與諸宰已爲相議,而掌通,則西北通融爲之,似好矣。上曰,吏參之意何如耶?民始曰,掌令之不通,殆近數十年,到今通之,亦未知如何矣。上曰,如無防塞之令甲,銓曹詳考通之好矣。上曰,人才之爲難,莫近日若,雖以參下官言之,此後之人,必不如目今參下,於此,亦可見世道之衰替矣。以文學見之,至於大文字,不敢擧論,而知製敎抄擇之人,亦甚爲難,何以則有好道理乎?古則有文學之才,有政事之才,新進文官,差送僉萬戶,試之以政事,以此見之,用人之道,各隨其才,置之久任,而今之用人,初不隨才區別,朝遞暮改,居其官而不知其職掌,如是用人,其可得人才乎?思之及此,良覺寒心。尙喆等曰,聖敎至當矣。今日人才,可謂不成說,新進文官,一自登科後,謂之能事畢矣。至於文字上,視若弁髦,初不留意,科場出入時,賦表之成篇,不過尋章摘句而已,決科後,又從而棄之,文官無文識者,專由於此,或爲一半分有益之道乎?命善曰,若如是定式,則必有大段之益矣。徽之曰,若然則,新進文官,雖決科後,一帙經書,常常誦讀,一帙經能誦,則必將大益矣。上曰,從當更量處之矣。徽之曰,臣之所掌實錄,年條未及告訖,而餘存尙多,何以爲之乎?上曰,日後,卿與他堂上,更爲修整,似好矣。衍祥曰,各道都試試取單子,皆啓下,而江原道春等都試單子,尙未下,故不得擧行矣。上曰,必是渾置於休紙中,當搜下矣。民始曰,本廳目下一年應下,以五六年前事例比之,則其所加用者,米爲五六百石,錢爲一千四五百兩,歲入旣無所加,記簿,今亦無餘,而用道增加,接濟無策,未得大變通之前,勢不得不裁減加出之窠,以爲策應之道,他餘事,自可從便區處,而其中軍官執事,則都數爲十一人,而昨年又加出二人,永作十三窠,本廳擧行,不甚浩繁,十三執事,可謂太多,三窠將爲減省,而公然斥退,亦涉可矜,故言于三軍門大將,以爲隨窠區處之地,而旣是筵稟加出者,則其所減省,亦當筵稟後擧行,至於直房待令執事,別無擧行之事,而費入亦自不少,今姑撤罷,何如?上曰,依爲之。有寧曰,守禦廳朝房待令執事,旣有撤罷之命,臣營朝房待令執事,一體撤罷,何如?上曰,依爲之。命書榻敎曰,政官牌招開政。上曰,諸備堂,有稟事,進前。諸備堂曰,別無稟達事矣。命退,諸臣以次退出。
庚子十月二十五日未時,上御寶慶堂。同副承旨入侍時,同副承旨金宇鎭,假注書宋俊載,記事官金載瓚·李集斗,以次進伏訖。上曰,趙興鎭汰去傳旨書入乎?注書出去知入。賤臣,承命出,復奏曰,已書入云矣。命書傳敎曰,今番姑爲分揀,使之仍察廳任。仍命退,諸臣以次退出。
上在昌德宮。停常參·經筵。
自辰時至未時,日暈,申時,日有左珥。
徐有防啓曰,明日常參·經筵取稟。傳曰,停。
傳于朴祐源曰,禮房承旨入侍。
傳于李養鼎曰,咨文紙品甚劣,當該進排官員,問名拿處。
傳于朴祐源曰,考覈承旨,從重推考。
傳于朴祐源曰,傳命萬萬駭然,武藝別監張福漢,令兵曹,決棍三度。
傳于徐有防曰,右承旨入侍。
李養鼎,以司僕寺內乘,以一二提調意啓曰,內寺番次,極其苟艱,正有闕代,令該曹,卽爲口傳差出,以爲推移入直之地,何如?傳曰,允。
吏曹口傳政事,以尹長烈,爲司僕正。
金宇鎭,以兵曹言啓曰,傳命萬萬駭然,武藝別監張福漢,決棍三度事命下矣。依傳敎,武藝別監張福漢,決棍三度之意,敢啓。傳曰,知道。
庚子十月二十六日未時,上御寶慶堂。禮房承旨入侍時,禮房承旨徐有防,假注書趙興鎭,記事官洪光一·李集斗,以次進伏訖。命書傳敎曰,未下直守令,一司外除署經,使之明日辭朝。上曰,京畿監司入來乎?有防曰,來待矣。上曰,京畿監司,吏曹參判入侍。賤臣,承命出,與京畿監司李鎭衡,吏曹參判鄭民始,偕入進伏。上曰,久未見卿,予甚悵然,今日適有小饍,故果召卿矣。鎭衡曰,聖敎至此,感泣之極,不知死所矣。上曰,道內民事何如耶?鎭衡曰,一道年事,雖不豐登,亦不至凶歉,故姑無飢色,而明春則龍仁·陽城等邑,雖不自朝家賑窮,不可不略略恤窮,然後可免最窮民塡連之患矣。上曰,糴政何如云耶?鎭衡曰,以各邑報狀見之,姑無停退之慮矣。民始曰,雖豐歲,一境之內,飢民有之矣。上曰,貧富不均,則豈無窮餓之民?其中鰥寡孤獨,無依至窮,最是可矜,各邑守宰,此等類,果爲接濟耶?鎭衡曰,近來自上申飭嚴截,故各該邑守令,皆接濟故果無塡連之患矣。命宣饍。諸臣盡食後,命退,諸臣以次退出。
庚子十月二十六日申時,上御寶慶堂。坐直承旨入侍時,右承旨朴祐源,假注書趙興鎭,記事官金載瓚·李集斗,以次進伏訖。上命讀各道年分狀啓。祐源讀奏,上曰,今年則各道穡事,不至大歉,而年來荐凶之餘,所農各穀,必當盡歸於納還,民生之艱乏,似如前,念及於此,玉食靡甘矣。祐源曰,鄕谷窮民,若値凶歲,飢餓之狀,罔有紀極,若當少豐之歲,還爲安堵,甚無飢色矣。上曰,作農之民,雖如此,本來貧窮之民,似無豐凶矣。祐源曰,如此之類,雖歲歲豐登,其飢窮一樣,而皆是懶農游食之民矣。命書榻敎曰,惠慶宮進服加味六君子湯,自今日煎入。命退,承史以次退出。
上在昌德宮。停常參·經筵。
傳于朴祐源曰,都承旨入侍。
傳于徐有防曰,奉朝賀,下直守令留待。
傳于徐有防曰,三使臣·下直守令,入侍。
傳于徐有防曰,大臣入侍事,遣史官傳諭。
傳于李曰,領議政金尙喆,左議政徐命善,右議政李徽之,依下敎來待矣。傳曰,入侍,使臣同爲入侍。
傳于吳大益曰,曾經侍陵內官,棺板,依例題給。
兵曹口傳政事,副司直金熤。
備忘記,三和府使李潤慶下直,長弓一張,長箭一部,片箭一部,筒兒一箇賜給。
傳于徐有防曰,坐直承旨入侍。
傳于吳大益曰,日寒如此,雖是死囚,未施律之前,若或因寒徑斃,則殊非王政,令宣惠廳,造給襦衣,優給空石,使之防蔽事分付。
吳大益啓曰,臣敬奉聖敎,馳詣義禁府,取考囚徒案,則時囚罪人申在中,以守禦哨官,武臣殿講時,規避不進事也。宋持敬,以江西縣令,殺獄檢驗事也,李周顯,以前典籍山訟事也,閔養洙,以寶城前郡守,殺獄檢驗事也,洪仁基,以造紙署別提,咨文紙品劣事也,俱係輕囚,故依傳敎放送。仍詣典獄署,取閱囚徒案,則御寶僞造罪人五名,傳敎罪人一名,殺獄罪人十二名,結案罪人四名,關文僞造罪人一名,紅牌僞造罪人一名,印信僞造罪人一名,殺獄干連罪人一名,印信干連罪人一名,輕囚罪人三名,罪名旣係重大,故竝爲仍囚。各司罪人三名,則慶尙道界首主人吳有福,固城主人申世興,乾糧廳直囚,而使行迫頭,例納卜定物種,終不來納罪也,捕廳軍士朴丁男,承政院直囚,而從事官犯馬罪也。俱是輕罪,故依傳敎,竝放送之意,敢啓。傳曰,知道。
李,以司饔院官員,以監膳提調意啓曰,漁夫貢人等,連日呼訴內,卽今冬節已屆,魚族隱入,設網累日,終未捉得,闕供生事,迫在朝夕云,每年如此之時,以他可合之魚及活鷄,有參半代封之規,而莫重御供,自下不敢擅便,惶恐,敢啓。傳曰,代封。
吳大益,以弘文館言啓曰,副修撰韓光近,旣有只推之命,卽爲牌招察任,何如?傳曰,允。
徐有防,以實錄廳郞廳,以摠裁官意啓曰,本廳纂修郞廳李夔,方在罷職中,依例權付軍職,使之冠帶常仕,何如?傳曰,允。
吳大益,以備邊司言啓曰,卽見全羅監司徐有隣所報,則璿源錄廳,以族親衛事,有所傳令於光州牧云矣。今番直關,申飭,何等截嚴,而該郞,托以傳令之異於直關,有此冒犯,誠極駭然,當該郞廳,依法典罷職,提調亦難免不能察飭之責,依法從重推考,何如?傳曰,允。飭敎墨猶未乾,有此越法,駭然云云,猶是例語,當該郞官,不可罷職而止,拿處,令該府,査問委折以啓。
李,以吏曹言啓曰,因奉常正趙思忠所懷,本寺郞廳,以有風力人擇差事,令銓曹稟處事命下矣。本寺直長奉事參奉,例爲分屬於三官,參下僉正判官主簿,例以三館參上,隨品塡差,其中雖或有罷軟不勝任之人,而所謂風力,不係於京華與遐方,有勢與無勢,惟在其人之如何?今若專以居京人差擬,則遐方之積仕出六者,區處無路,若以侍從中通融差擬,則勢不可久於其職,恪勤奉公之道,或未必有勝於見在官員,只得就其中稍加擇擬之外,恐無他道。至於下屬之不謹擧行者,郞官,可以察治,郞官之不能彈壓者,提擧可以貶黜,以此意申飭本寺,何如?傳曰,允。
吳大益,以兵曹言啓曰,來十一月初九日,景慕宮冬享大祭親行時,以何營軍兵隨駕,何營軍兵留陣,而禁軍及馬步軍,以幾番幾哨磨鍊乎?敢稟。傳曰,以禁衛軍兵隨駕磨鍊,係是咫尺之地,只以御營出番馬步軍留陣,餘皆安徐,禁軍二番隨駕,斥候伏兵,依向日例擧行。
吳大益,以漢城府言啓曰,近來國綱解弛,人罔畏法,卽者湖南順天民徐命瞻名呈所志內,七月本府結錢上納之際,行到果川,數三漢子,自稱耆老所吏卒,手持踏印牌子,掠奪四百餘兩錢,輸置私處。任自分去,押來色吏,怯於威脅,呼訴不得,奔告本官,徵族更納云,聞極驚駭,捉來狀付各人,嚴加推覈,則果如民訴,而京居士夫,亦有干犯者,其中主使之韓哥,匿跡不出,多般譏捕,尙不見影,究其所爲,眞所謂剽吏奪金,莫重上納之中路搶取,前所未聞。又況京師王化之本,而人心之泊喪,風俗之斁敗,一至於此,不可尋常處之,卽爲分付捕廳,韓哥另加跟捕,期於捉得,在囚各人等,移送秋曹,嚴刑究問,査出徒黨,依律重勘。少懲奸宄之習,何如?傳曰,允。令該曹該廳,斯速發捕,此亦大關紀綱,嚴刑或施威,捧供以聞事,分付刑曹捕廳。
掌令高益擎啓白,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲如罪人金重得,亟令王府,設鞫得情,快正王法。請旌義縣移配罪人錫達,依律處斷。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請定配罪人孫效忠等,仍令王府,更加嚴鞫,期於得情,新除授司諫院獻納成德朝,時在洪忠道成歡察訪任所,正言鄭益祚,時在京畿楊根地?請竝斯速乘馹上來事,下諭。答府曰,不允。第六件第七件事,亟停勿煩,下諭事依啓。
庚子十月二十七日巳時,上御宣政殿。使臣·下直守令,同爲入侍時,上使朴明源,副使鄭元始,三和府使李潤慶,抱川縣監李時郁,禮安縣監韓光傅,麟蹄縣監尹得欽,左承旨徐有防,假注書趙興鎭,記事官鄭東浚·李集斗,以次進伏訖。明源進前曰,其間聖體,若何?上曰,一向矣。上曰,萬里行役,無事往返,極幸極幸。明源等曰,冒炎入去,踏雪回還,而一行無故,莫非聖恩所曁矣。上曰,姑爲就次,守令先爲進前。潤慶進伏,上曰,職姓名?潤慶曰,三和府使臣李潤慶也。命奏七事,潤慶誦奏。光傅·得欽·時郁,進奏職姓名,命奏七事,光傅等以次誦奏。上命曰,時郁,爾誰之子孫乎?時郁曰,廣平大君奉祀孫矣。上曰,爾下去後,何以做治乎?時郁曰,當觀勢爲之矣。上曰,平日何不講究其爲治之要道,而欲臨時觀勢爲之耶?下往懋哉。命宣諭後先退。上曰,使臣進前。明源等更爲進前,上曰,皇帝之眷注,比前尤爲隆重云,果何如耶?明源等曰,臣之一時到盛京,則皇帝行熱河,故呈文於禮部,則禮部,以臣等入來之意,馳奏於皇帝,則皇勅有曰,朝解使臣,來待熱河云,臣卽日治行,往熱河,則自盛京至熱河,爲七百餘里矣。發行八日,始到熱河,進呈表箋及方物單子,則皇帝大喜,卽爲引見,先問聖體之安寧與否。仍曰,爾之國王,恪勤藩臣之禮,專价稱謝,極爲嘉尙,而爾國之爲弊不些,還甚不安,仍命宣醞,而自其後有設戲設饍之日,必招入近坐,使之玩賞,其所接待,冠於他國矣。上曰,非但使臣接待之出尋常,勅書辭意,別送禮單,可謂優禮之優禮,不可無稱謝之擧,以專价謝恩停當矣。元始曰,在前,則雖不如今番之事,必送使謝恩,況今番之特恩乎?上曰,方物亦爲兼送,到盛京後,如或不捧,置之以爲日後冬使之所用,亦似不妨矣。明源曰,臣屢次往來,故熟知大國事情,而持方物入去,無退却未納之前例矣。上曰,熱河則宮室之壯麗,人民之殷富,比皇都何如耶?明源曰,宮室之宏傑雄威,大不如皇都,而制度之奇巧侈麗,猶勝於皇都,人民之富盛,比皇都可爲十分三四分矣。上曰,皇帝所送金佛,果何以處之耶?明源等曰,彼國之祈人遐壽,必以金佛相與,故今番金佛之出送,亦爲殿下祝壽之本意,而臣於路中,旣伏承置之於寧邊香山之筵敎,使一譯,送置於香山淨潔之寺刹矣。上曰,卿等勞憊必多,先退休息。命先退,上曰,奉朝賀趙重晦入侍。賤臣承命出,與趙重晦偕入,而重晦,有脚病,不能陞降,上命別監,扶上進伏。上曰,卿以先朝舊臣,今將休退,予甚悵然矣。重晦曰,臣犬馬之齒,已過七十,且有脚部不仁之病,長臥床席,殆同未冷之尸,荷聖上體諒之恩,特許休退,奉此三字銜而退,感激之極,秖當隕結,而從此更無入修門之望,瞻望香案,下懷不勝耿結,仍流涕。上曰,日後如有日氣和暖之時,當召見。命退,諸臣以次退出。
庚子十月二十七日申時,上御誠政閣。坐直承旨入侍時,左承旨徐有防,假注書趙興鎭,記事官金載瓚·李集斗,以次進伏訖。上曰,今日寒事,比數日前尤酷矣。有防曰,然矣。仍命書傳敎曰,刑房承旨,馳詣禁府刑曹,輕囚放釋後以奏。書訖,上曰,承旨持此傳敎,卽爲出去,斯速,分付。命退,諸臣以次退出。
上在昌德宮。停常參·經筵。
藥房都提調臣鄭弘淳,提調金華鎭,副提調李啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜,惠慶宮氣候,何如?臣等不任區區伏慮,敢來問安,竝此仰稟。答曰,知道,慈殿·慈宮氣候一樣,待後日次入侍宜矣。
王大妃殿·惠慶宮·中宮殿,藥房口傳問安。答曰,知道。
徐有防啓曰,今日拜表時,雖無諫院,仍爲行禮之意,敢啓。傳曰,知道。
傳于徐有防曰,三使臣留待。
又傳于曰,三使臣入侍。
又傳于曰,同副承旨入侍。
備忘記,今番別遣謝使,出於備不虞之意也,旣已發送之,不可無實,必須趲程作行,不與節使之行相値,然後彼中人,當知我國厚意,在我國,亦無後弊,卿等刻日前進,無或遲滯,趁冬至使入去前,先期十餘日,抵北京,且今冬節,無道路泥濘之弊,行李遲速,在於卿等勤怠,卿等切勿汎忽,依此惕念爲之事,卽爲下諭于謝恩使臣處。
傳于徐有防曰,箋,擬本朝館閣臣,請遴選文學之士,別設講製,逐月程課,以爲化興人才之方,限申時。
金宇鎭啓曰,明日次對,兩司無進參之員,除在外外,呈告人員,竝待開門牌招,以爲推移入侍之地,何如?傳曰,允。
傳于李曰,都承旨入侍。
徐有防啓曰,來初一日輪對議稟。傳曰,爲之。
傳于李曰,右承旨入侍。
以京畿監司狀啓,同敦寧尹蓍東,病重上去不得事,踏啓字。
金宇鎭,以都摠府言啓曰,副摠管蔡弘履,以承文院提調,謝恩使咨文査對事,慕華館晝仕出去之意,敢啓。傳曰,知道。
吳大益,以宣惠廳言啓曰,日寒如此,雖是死囚,未施律之前,若或因寒徑斃,則殊非王政,令宣惠廳,造給襦衣,優給空石,使之防蔽事命下矣。依傳敎義禁府罪人二名,各襦衣一件,空石柒立式,分給之意,敢啓。傳曰,知道。
金宇鎭,以摠戎廳言啓曰,本廳屬水原·坡州別驍士等,庚子條都試,今月二十九日,設行於本營之意,敢啓。傳曰,知道。
又以義禁府言啓曰,宗簿寺主簿宋相殷,下去全羅道茂長地云,依例發遣府羅將,拿來,何如?傳曰,允。
庚子十月二十八日辰時,上御宣政殿。三使臣入侍時,上使茂林君塘,副使李崇祜,書狀尹長烈,同副承旨金宇鎭,假注書趙興鎭,記事官金載瓚·李集斗,以次進伏訖。上曰,卿等雖是奉命之行,冒寒衝雪,作此萬里之行役,無事往還,是予之望也。塘等曰,臣等奉命出疆,豈有顚沛之慮乎?上曰,彼國事情,詳探以來,而到盛京後,方物如或不捧,表咨文二本,旣已入去,臨時推移用之,副使專當爲之。崇祜曰,謹依聖敎擧行矣。仍命賜各暖帽一部。塘等親受後,上曰,好好回還。命退,諸臣以次退出。
庚子十月二十八日巳時,上御寶慶堂。同副承旨入侍時,同副承旨金宇鎭,假注書趙興鎭,記事官鄭東浚·李集斗,以次進伏訖。上曰,都承旨入侍。賤臣承命出,與都承旨李,偕入進伏。命書傳敎曰,以此每欲厘正而未果,陳賀服色,必用絳紗袍,而但於大殿誕日,陳賀及正至陳賀,用冕服,此乃朝賀故耳,至若慈殿陳賀,則當用絳紗袍矣。用冕服,則禮意似不然,此則旣有宋時范文正定論,今後親行慈殿·慈宮誕日陳賀時,所御服色,以絳紗袍磨鍊,以此定式,勿出朝服。又命宇鎭,書禮曹草記批答,上曰,明日拜表處所,以宣政殿爲之事,分付。命退,承史以次退出。
上在昌德宮。停常參·經筵。
夜五更,雷動電光。
徐有防啓曰,明日常參·經筵取稟。傳曰,停。
又啓曰,明日乃是朔望日次常參矣。經筵何以爲之?敢稟。傳曰,停。
吳大益啓曰,持平洪樂淵,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
摠戎使徐有寧,今日以別驍士都試事,出去本廳矣。所受密符,來請還納,何以爲之?敢稟。傳曰,仍佩往來。
傳于徐有防曰,禮房承旨,馳詣宗廟·景慕宮,奉審摘奸以來。
又傳于曰,奉審承旨入侍。
傳于李曰,下直守令留待。
傳于朴祐源曰,右承旨入侍。
以慶尙左兵使李文德,禁衛軍保人價布,定差員上送事,狀啓,傳于李養鼎曰,外方擧行,道各異例,已作文之義,此亦無異推正之稅,稅大同裝發,卽有狀啓,則保米布上納,豈無登聞之事乎?此兵營外,皆狀聞者,必是謬例,此後依此例狀聞事,自兵曹,分付諸道。
吏曹口傳政事,金熤爲右參贊,尹在醇爲司僕正。
藝文提學前望單子入之,洪樂命落點。
有政。吏批,判書李福源進,參判鄭民始式暇,參議李敬養,方物封裹進,行都承旨李進,以金履禧爲副修撰,洪樂性爲禮曹判書,徐有慶爲工曹判書,尹光紹爲同敦寧,金熤爲造紙別提,韓光會爲活人提調,吳著爲成歡察訪,洪樂性爲知經筵。
兵批,判書李衍祥次對進,參判洪良浩方物封裹進,參議朴師崙入直進,參知李象靖在外未肅拜,同副承旨金宇鎭進,副司直尹蓍東,單付。
兵曹口傳政事,副司直金夏材單付。
李啓曰,假注書宋載俊,身病猝重,勢難察任,今姑改差,何如?傳曰,調理察任。
備忘記,不可事同罰異,前都憲旣已敍用,伊時不入侍臺諫,一竝敍用。
備忘記,三邑穀物之移轉,出於不獲已,而鏡城船隻中,格軍渰死六名云,可謂矜慘,令本道,別施恤典,裝發之際,不察其授定,不飭其齊發者,不獨差員之罪,地方官何不論警?該道臣推考。
備忘記,査啓已到,事狀狼藉,國無法則已,不能此等暴官汚吏,不抵重律而何哉?何待回啓?谷山前府使李奎緯,下該府,嚴問口招以聞。
徐有防,以弘文館言啓曰,本館別入直修撰李兢淵,以禁衛營從事官,今日本營上下坐起時,晝仕出去之意,敢啓。傳曰,知道。
李養鼎,以兵曹言啓曰,來十一月初六日,毓祥宮親行酌獻禮時,以何營軍兵隨駕,何營軍兵留陣,而禁軍及馬步軍,幾番幾哨磨鍊乎?敢稟。傳曰,留營留陣,竝勿磨鍊。以訓局步軍十哨,馬軍三哨,禁軍與入直番,通計爲五番隨駕,近來禁御軍偏苦,屛門把守,亦以訓局餘軍磨鍊,兩營軍兵,雖一名,勿爲待令事,申飭該軍門。
朴祐源,以宣惠廳言啓曰,司僕寺判官李養采,本廳郞廳差下矣。本廳事務緊重,勢難兼行,在前亦有本職遞改之例。李養采判官之任,依例許遞,仍令該曹,付軍職,使之專察本廳之任,何如?傳曰,允。
李養鼎,以左右捕盜廳言啓曰,罪人韓以俊,移送秋曹之意,敢啓。傳曰,知道。
戶曹參判李崇祜疏曰,伏以臣,行將出疆矣,臣所帶戶曹參判·都摠府副摠管之任,俱無仍帶出境之規,玆敢縣道控籲。伏乞聖明,亟命有司,照例遞改焉。答曰,省疏具悉。疏辭,下該曹稟處。
同義禁具㢞疏曰,伏以遭罹如臣父而蒙恩如臣父者,實是人臣之所罕有,善地薄竄,旣出曲全之意,旋卽賜環,又荷記勞之敎,坑坎袵席之喩,生死肉骨之感,若爲臣家準備者,然一則聖恩,二則聖恩,闔門聚首,有淚而已。屛伏郊野,父子相守,只有結草圖報之願,更無枯木復華之念,意外除命,遽及臣身,惝怳隕越,如夢非眞,歷屢日而靡所自定也。噫,臣父,三年禁直,一念畏愼,終始罪戾之獲免,莫非慈覆之攸及,而畢竟人言,忽地罔極,其說則可,謂全沒把捉,其意則不但醜辱而止,臣父之有罪無罪,宜莫逃於淵鑑之下,而私心之驚懍崩痛,當如何哉?臣實不肖無狀,未能刎頸剚腹,以明其冤,尙今着衣噉飯,自同平常,人理都虧,無復可言,在今之義,惟有腐心刻骨,息影滅跡,以爲自處之圖,其可束帶結綬,擧顔周行,以添無恥之罪哉?若臣藩任時所被嚴旨,非不知惶恧無地,且不無事實可陳,而臣不欲到今拖說,亦不暇以此引義,顧其情則誠亦慼矣。伏乞聖明,察臣肝膈之懇,匪出飾辭例讓,諒臣崩冤之情,不可復任驅使,亟許鐫免見職,仍令勿復檢擬,使私義得以自靖,使私心得以少安,千萬幸甚。答曰,省疏具悉。卿其勿辭行公。
掌令高益擎疏曰,伏以臣地是疎逖,人又謭劣,不足有無於朝著者,何異渤之鳧雁,而濫蒙洪恩,屢叨見職,未嘗出一言論一事,以補我聖上一初淸明之治,居常愧恧,如負大何,乃於田廬屛伏之際,恧伏承國子司成除旨,榮生蓬蓽,光動鄕里,未敢安然在家,仍卽上來,纔到湖西地方,又伏聞移除掌憲,繼而有馹召之命,豈意如臣卑微,荐荷盛渥,至此之極也?感激恩私,顚倒入城,他不暇顧,章皇出肅,而第伏念言責之任,將以資補拾備採納也。將以持風裁而整百度也,其爲任之重,顧何如也。然而如臣之已試蔑效者,殿下復引而置之於臺閣之上,其於玷名器而羞搢紳何哉?百爾思量,實無堪承之望,且臣於秋初,重患䐉後毒腫,幾死僅生,瘡處雖完,餘毒尙多,而遠途行役,觸冒風寒,冷落旅邸,調將失宜,忽自昨夕,寒栗遍體,腫處肆毒,肩背牽掣,頭疼兼作,全廢食飮,不省人事,以此病情,時日之內,萬無起動之望,玆敢冒陳短章,仰瀆崇聽。伏乞聖慈,亟命鐫遞,以重名器,以安私分,不勝幸甚。臣於乞免之章,不宜贅及他說,而第於目下事,不勝憂愛之忱,略此附陳,惟聖明澄省焉。鳴呼,臣謹按易曰,荐雷震,君子以恐懼修省,今冬至雷亦已荐矣。迺者聖心,大加惕勵,夙宵對越,不惟責己而減膳而已,至下求言之敎,欲聞匡救之言,此莫非應天之實,而可謂消災之道也。庶幾至誠攸孚,底豫天心,而仁愛之警告,諄複不已,此曷故焉?洪惟我殿下,以堯·舜之姿,應艱大之責,臨御五年,一念圖治,不幸權奸竊據,威福擅弄,馴致世道淆亂,人心陷溺,將至於朝象泮渙,國勢岌嶪,而天啓宸衷,廊然屛黜,此政君臣上下協心同德,大警動大振作,以爲治平之大機會也。然而致治之道,豈多乎哉?不過曰,人主之一心而已,粵稽哉籍,所以稱首出庶物神聖睿智之君,豈有加於堯與舜者,而稱堯則捨己從人,稱舜則取人爲善,夫以堯·舜之聖,寧有己私之可捨,人善之可取,而惟堯·舜之心,未嘗以一毫自多,必欲捨己而取人,則此所以增益其嵬蕩,而陶成其至治者也。臣愚死罪,未敢知我殿下,以堯·舜之心爲心,而以爲出治之本乎?臣竊覵我殿下,求治之心,非不勤矣,而莫覩實政之誕敷,恤民之心,非不切矣,而未見實惠之下究,人材之積滯而終無疎通之期,吏習之貪汚而未有懲戢之效。以言乎國事,則姑息彌縫,以苟容爲良藥,以言乎科宦,則奔走鎖刺,以必得爲妙方,凡此數者,孰非群下之罪,而不敢不歸之於萬化之源,恐或有一毫未盡於端本之要者也。伏願殿下,毋徒循於虛文之故事,益自軫於懋實之極工,以實心行實政,必也進賢而退邪,懲貪而勵廉,疎通人才而無沈屈之歎,廣濟民窮而解倒懸之憂,以至於舊逆新惡,必置王章,毋復牽私而屈法則有可以感曰天怒,導迓休祥,亦符於大易所謂恐懼修省之義也。惟殿下,勿以人微而廢言焉。答曰,省疏具悉。疏陳言簡而意切,當省勉矣。至於人才之陳滯事,亦言可謂臺務,另飭銓曹,亦其勿辭,調理察職。
庚子十月二十九日記事官姜彙鈺。
義禁府啓目,義州府尹李在學,旣已遲晩,所當照律,係是二品,臣曹不敢擅便,上裁,何如?傳曰,分揀爲良如敎。
刑曹啓目,順天民徐命瞻所志內,本府結錢上納之際,行到果川,則數三漢,自稱耆老所吏卒,手持印踏牌子,掠奪四百餘錢兩,任自分去矣。自漢城府,捉得嚴覈,移付本曹,而事未前有,加刑照律,在所不已,上裁,何如?傳曰,依回啓施行爲旀,本事則出於成孟孫·孟孫段置一體刑推,嚴處爲良如敎。
刑曹罪人梁季乭議處啓目,殺人者死,三尺至嚴,傅生一款,有難輕議,更加嚴刑,期於得情,何如?傳曰,依允。
庚子十月二十九日辰時,上御宣政殿。親臨方物封裹入侍時,行都承旨李,左承旨徐有防,右承旨朴祐源,左副承旨李養鼎,右副承旨吳大益,同副承旨金宇鎭,假注書趙興鎭,記事官金載瓚·李集斗,以次侍立訖。上命計士及別監,各樣方物輸入。計士等,一時次次輸入,上命諸承旨,一一考閱。看品後,等進前曰,無一執頉者矣。上曰,黃紋席似不細密矣。曰,席子體樣,太大故,雖欲密織,其勢末由矣。命輸出。計士等,盡爲輪出。命退,承史以次退出。
庚子十月二十九日辰時,上御誠政閣,大臣·備局堂上,引見入侍時,領議政金尙喆,左議政徐命善,右議政李徽之,開城留守鄭好仁,江華留守趙㻐,兵曹判書李衍祥,刑曹判書李性源,行副司直李柱國·李敬懋,吏曹參判鄭民始,副校理洪明浩,同副承旨金宇鎭,假注書趙興鎭,事變假注書任長源,記事官金載瓚·李集斗,以次進伏訖。尙喆等曰,近日寒事愈酷,此時聖體,若何?上曰,一向矣。尙喆等曰,王大妃殿氣候,若何?上曰,一向矣。尙喆等曰,惠慶宮氣候,何如?上曰,一向矣。尙喆曰,今日次對,別無回啓之事,而不過海伯査啓,與刑曹文案,而至於谷山事,臣不敢論列於其間,姑先以該道伯査啓辭意,發問目取招後,見其供辭,決處,似好矣。命善曰,四千兩錢貨,公然偸食,萬萬無據矣,雖微末蔭官武臣輩,如有嚴畏之心,決不敢如是放恣,至於李奎緯,則出自邇列,其所貪沓,若是狼藉,少無顧忌,尤極無據矣。以律文論之,則與監守自盜差間,而大抵貪法,專以一律處斷,故人心不忍置法,每每隱諱,罪反輕矣。上曰,左相之言甚然矣。尙喆曰,梁繼乭之殺獄,旣有傷處,且是原犯,則決不可傅之生道矣。命善曰,領相之論誠然矣。徽之曰,以文案見之,屍體之傷處爛漫,亦有原犯,則何可置之於罪疑惟輕之科乎?上曰,果如卿等之言,而其間亦有許多詳審事,傷處非不狼藉,干證亦非不分明,而殺死之際,先察其有情無情,果是無情,則傅之生路,豈非好生之道乎?性源曰,臣方待罪秋曹,此獄文案,前後考閱,不啻再三,而以檢狀之傷處,原犯之招辭,干證之供辭,見之,萬無一生之理,而殿下必欲以無情,傅之於生道,臣等非不知聖上好生之德意,而三尺至重,此等獄如不依律處斷,則後弊難防矣。上曰,情有可恕之事,法有可屈之獄,欲察其有情無情,則以至公之心,先思其其時事狀之如何,則庶可知之矣。尙喆曰,聖敎誠至當,而有司之臣,一從文案與律文而行之,而至於此獄,以情以跡,元無可恕之道矣。上曰,卿等之論旣如此,刑判之言又如是爭執,依律處之,可也。更加十分詳審好矣。尙喆曰,卽見秋曹査案,則耆社公事換踏活署之印,本事,自該曹,今方査實,而此已現露,事極怪駭,當該堂上,罷職,何如?上曰,不徒踏印事也,罷職薄勘太輕,削職,可也。上曰,今番黃景源事,予不欲索言,以存敦厚之風,而誠爲朝廷羞恥之事矣。尙喆等曰,臣等實無仰達之辭矣。尙喆曰,今日方物封裹,政府西壁,無進參之人,右參贊有闕之代,令該曹,口傳差出,何如?上曰,依爲之。尙喆曰,備堂近甚苟簡,行副司直鄭元始,漢城右尹蔡弘履,備局堂上差下,使之察任,何如?上曰,依爲之。尙喆曰,親祭祭文製進無人,藝文提學兪彦鎬,今姑許遞,何如?上曰,依爲之。尙喆曰,登科十年文臣參下,依例出六事,分付該曹,何如?上曰,依爲之。尙喆曰,展拜親享,連當勞動之時,日寒若此,明日常參,停止似好,敢此仰達矣。上曰,依爲之。命善曰,內寺番次,每患苟簡,出疆司僕正改差,令該曹,口傳差出,以爲推移入直之地,何如?上曰,依爲之。宇鎭曰,入侍命下之後,上番翰林,不卽待令,以致遲滯,事甚未安,從重推考,何如?上曰,依爲之。上謂㻐曰,史局事,今至何境乎?㻐曰,明年秋間,似有汗靑矣。上曰,別無稟定之事,先爲退出,以修纂修之役。命書傳敎曰,來初六日,詣毓祥宮,行酌獻禮,該房知悉。又命書傳敎曰,政官牌招開政。命書榻敎曰,左參贊黃景源削職。又命書榻敎曰,新除授參贊,待下批先進去後謝恩。又命書榻敎曰,藝文提學前望單子入之。又命書榻敎曰,新除授藝文提學牌招。又命書榻敎曰,新差備堂,竝牌招察任。命退,諸臣以次退出。
庚子十月二十九日巳時,上御寶慶堂。奉審承旨入侍時,禮房承旨徐有防,假注書趙興鎭,記事官鄭東浚·李集斗,以次進伏訖。上曰,各處奉審,無頉乎?有防曰,臣敬奉聖敎,馳詣宗廟,殿內奉審,則無頉,祭物祭器,奉審精潔,仍詣景慕宮奉審,則無頉,祭物祭器,則精潔矣。命退,承史以次退出。
上在昌德宮。停常參·經筵。
自卯時至午時,灑雨下雨,測雨器水深一分。
傳于李養鼎曰,禮房承旨入侍。
朴祐源啓曰,明日拜表,兩司當爲進參,除在外·受由外,大司憲鄭一祥,待明朝牌招,何如?傳曰,允。
承旨前望單子入之,趙時偉落點。
李啓曰,新除授承旨趙時偉,卽爲牌招察任,何如?傳曰,允。
傳于金宇鎭曰,軍士房承旨入侍。
傳于李曰,宣川府使,口傳各別擇差。
傳于朴祐源曰,去月朔書,例前後朔初科次,則書進人員,趁當朔晦書呈,可也。此後該房以此申飭,當月晦日收捧,翌日申前,科次入啓事定式。
傳于朴祐源曰,坐直承旨入侍。
朴祐源,以禮曹言啓曰,去十月二十一日所下傳敎中,自今日減膳十日事命下矣。十日之限,止於今日,自明日依例復舊封進之意,分付,何如?傳曰,允。
庚子十一月初一日辰時,上御寶慶堂。禮房承㫖入侍時禮房承旨徐有防,假注書趙興鎭,記事官鄭東浚·李集斗,以次進伏訖。上曰,今日見靑臺之報,又有雷動之異,天之示警,何其頻數乎?此必有所由也,今方反躬自責之不暇,而誠甚恐懼矣。有防曰,十月之雷爲災異,而至月之雷,初不爲烖異矣。上曰,至月之雷,有求言之傳敎,而亦有院啓之前例乎?有防曰,考見院中故事,則或爲之,或不爲之矣。上曰,黃州牧使入侍。賤臣承命出,與黃州牧使徐魯修偕入進伏。上曰,職姓名?魯修曰,黃州牧使臣徐魯修矣。上曰,黃州大處矣,爾往善爲之。命先退,命書傳敎,院啓堂箚,援例雖不爲之,在予恐懼之心,豈以晦朔之殊,有所間然哉?向因遇災,廣求直言有日,而汔無一人之應旨,藉令今又求言,必當如前,其在務實之政,不可不申求讜心,政院以此知悉。又命書傳敎曰,左承旨有實云,許遞,前望單子入之。命退,承史以次退出。
庚子十一月初一日午時,上御寶慶堂。軍士房承旨入侍時,同副承旨金宇鎭,假注書趙興鎭,記事官金載瓚·李集斗,以次進伏訖。上曰,藝文提學入來乎?宇鎭曰,出在江郊,未知何時入來,而祭文製進時,尙無製進之人,誠爲悶然矣。命書傳敎曰,文任無在京人,而祭文製進時急,寧有如許事體,有實病人,姑不可强之,其餘兩重臣,情理雖難離側,時往時來,有何不可?況兼館閣,尤不容一味在外,弘文提學金鍾秀,奎章閣提學兪彦鎬,斯速上來事,下諭,自本院另加催促,使之及期製進。又命書傳敎曰,承旨房仍,左承旨爲軍士房,同副承旨爲禮房。又命書榻敎曰,王大妃殿進御六君子湯,自今日停止,書訖。命退,承史以次退出。
上在昌德宮。停常參·經筵。
金宇鎭啓曰,明日常參·經筵取稟。傳曰,停。
又啓曰,今日拜表時,憲府則監察代行矣,雖無諫院,仍爲行禮之意,敢啓。傳曰,知道。
朴祐源啓曰,禁御兩營將官來言,今日本營軍兵日次,私習云矣,敢啓。傳曰,知道。
傳于朴祐源曰,三使臣留待。
又傳于曰,三使臣入侍。
又傳于曰,吏曹參判入侍。
傳于趙時偉曰,該房承旨從重推考。
又傳于曰,兵曹堂上從重推考,郞廳拿問處之。
以校理柳孟養等禁推傳旨,傳于李養鼎曰,分揀。
李養鼎啓曰,時囚罪人李奎緯嚴問口招以聞事命下,已至多日,而判義禁洪樂性,以本職未肅拜,尙不開坐,事甚未安,卽爲牌招,以爲擧行之地,何如?傳曰,允。
又啓曰,來初六日毓祥宮酌獻禮祭文,當爲製進,而藝文提學洪樂命在外,弘文提學金鍾秀,奎章閣提學兪彦鎬,旣有催促之命,故昨已下諭,而及期上來,有未可知,前前大提學李福源,待明朝牌招,使之製進,何如?傳曰,允。
以京畿監司右道公都會居首李之運拔去,都事林道浩罷黜啓本,傳于趙時偉曰,近日大小恬憘,視紀綱如笆籬邊物,而以至幺麽士子,亦不畏國法至此乎?究厥情狀,至極該痛,而原籍中臨時換名,則本犯之外,又有改父易祖之罪,尤豈非絶悖無倫之類乎?依啓本,令該曹待明曉開坐,爲先捧供以聞,此而歇治,科場弊端,將復若前,待判下,以爲嚴法重繩之地,又若都事必親聽,則安敢掩覆彌縫?不可尋常處之,下該府嚴問取招以啓,該掌地方〈官〉,亦爲問名拿處。
朴祐源,以都摠府言啓曰,今日入直內三廳武兼禁軍及軍兵等當爲中日習射,而冬至使拜表相値,不得爲之之意,敢啓。傳曰,知道。
李,以忠勳府言啓曰,本府書寫忠義衛李熻有頉代,忠義衛南獻明差下,依例以假郞廳稱號,何如?傳曰,允。
李養鼎,以兵曹言啓曰,卽接慶熙宮衛將牒報,則衛將丁遇泰,以今番謝恩副使李崇祜軍官,帶去云,輪番之職不可久曠,改差,何如?傳曰,允。
庚子十一月初二日辰時,上御宣政殿。左副承旨·三使同爲入侍時,上使徐有慶,副使申大升,書狀林濟遠,左副承旨趙時偉,假注書趙興鎭,記事官金載瓚·李集斗,以次進伏訖。上曰,卿等當寒遠程,無事往還,是予之望也,而今年銀貨極貴,何以拮据乎?有慶曰,今年內使行,連三次入去,故銀貨比前尤貴,一行中帶去者,都不過數百兩矣。上謂濟遠曰,覘國之道,專在於詳探彼國之事情,往留彼國時,與謝恩書狀,誠心採探好矣,而事探知之道,都係於任譯輩,須勿如前,各別申飭,可也。濟遠曰,敬奉聖敎,誠心採探矣。命賜暖帽各一部後,命退,諸臣以次退出。
庚子十一月初二日巳時,上御寶慶堂。左承旨,吏曹參判同爲入侍時,吏曹參判鄭民始,左承旨朴祐源,假注書趙興鎭,記事官金載瓚·李集斗,以次進伏訖。上曰,日暖如此,無異陽春,誠可悶也。民始曰,以日候乖常,閭巷感氣大熾矣。上曰,雷異之災,頻數示警,日候又甚乖常,此非尋常之故,誠爲恐懼矣。民始曰,冬雷何歲無之,而未有如今冬矣。上曰,今番謝恩使,雖不入送,兼付於節使,彼國似不爲嫌矣。民始曰,彼國雖不爲嫌,在我之道,豈不專价稱謝乎?命民始先退,命祐源讀公事訖。命退,承史以次退出。
庚子十一月初二日,兼春秋洪光一,京畿監司啓本,永平縣都會時,幼學李之運,幻弄帳籍,冒占科解,今方行査,考律勘處,緣由馳啓事。傳曰,近日大小恬憘,視紀綱如笆籬邊物,而以至幺麽士子,亦不畏國法至此乎?究厥情狀,已極駭痛,而原籍中臨時換名,則本犯之外,又有改父易祖之罪,尤豈非絶悖無倫之類乎?依啓本,令該曹待明曉開坐,爲先捧供以聞,此而歇治,科場弊端,將復若前,待判下,以爲嚴法重繩之地,又若都事必具視聽,則安敢掩覆彌縫?不可尋常處之,下該府嚴問取招以啓,該掌地方官,亦爲問名拿處。
禁府,前持平洪樂淵,下諭後過限不上來,笞五十收贖,解見任別敍,私罪啓。傳曰,分揀放送爲良如敎。
庚子十一月初二日辰時,上御宣政殿。冬至使入侍時,上使徐有慶,副使申大升,書狀官林濟遠,左副承旨趙時偉,假注書趙興鎭,記事官金載瓚·李集斗,以次進伏訖。上曰,卿等當寒遠征,行李十分愼重,無事往還,何幸如之,而近來銀貨極貴云,何以備去耶?有慶等曰,行中銀子,不過數百兩帶去,故盤錢等節,似甚苟艱矣。上曰,書狀檢察一行,且留彼中時,專事覘國,今番則與謝恩書狀,誠心採探,任譯輩各別申飭,俾勿如前宜矣。濟遠曰,謹當奉行,而採探之道,都在於任譯,而臣聞往返使行之言,則任譯輩徒嗇銀貨,初無一言採探之意,只以街巷傳聞來告云,今番則臣各別嚴飭計,而安保其無如前之患乎?上仍命賜煖帽及胡椒·赤木·臘藥等物。有慶等跪受後,仍命退,諸臣以次退出。
庚子十一月初二日巳時,上御誠正閣。左承旨,吏曹參判同爲入侍時,吏曹參判鄭民始,左承旨朴祐源,假注書趙興鎭,記事官金載瓚·李集斗,以次進伏訖。上曰,冬暖如此,節候乖常,誠可悶也。民始曰,果然,而冬候如此溫暖之時,則麥農大登云矣。上曰,今番謝恩使雖不入送,似無關係之事矣。民始曰,似然,而在我國之道,入送當然矣。上曰,今番謝恩使入去後,天子又若別給賞賜,有加於前,則其將又送謝恩使乎?民始曰,來頭之事,雖未可知,果若有謝恩之事,則更送何妨乎?上曰,然則使星似相屬矣。民始曰,此甚我國之巨弊,而如欲不至生梗則勢似然矣。仍命退,諸臣以次退出。
上在昌德宮。停常參·經筵。
金宇鎭啓曰,明日常參經筵取稟。傳曰,只晝講。
李養鼎啓曰,憲府連日監察茶時,事甚未安,除在外外,未肅拜,呈告人員,竝卽牌招,何如?傳曰,允。
傳于金宇鎭曰,軍士房承旨入侍。
傳于朴祐源曰,再明日次對,明日來會。
金宇鎭啓曰,明日次對,兩司長官當爲進參,除在外外,大司憲鄭一祥,待開門牌招,以爲入侍之地,何如?傳曰,允。
又啓曰,前前大提學李福源牌不進推考傳旨,今方捧入,而酌獻禮祭文製進,不可少緩,如是違牌,不卽擧行,事甚未安,更卽牌招,何如?傳曰,允。
又啓曰,前前大提學李福源再牌不進推考傳旨,今方捧入,祭文製進,一時爲急,所當更請牌招,而一日三牌,有傷事體,何以爲之?敢稟。傳曰,更爲牌招。
備忘記,疏批已諭,前前文衡李福源,牌招之命,置之。
傳于朴祐源曰,同副承旨入侍。
以掌令高益擎牌不進罷職傳旨,傳于李養鼎曰,只推。
金宇鎭,以實錄廳郞廳,以摠裁官意啓曰,本廳謄錄郞廳吳泰賢身病猝重,勢難强令察任,今姑減下,其代以前佐郞朴宗正差下,使之察任,何如?傳曰,允。
兵曹口傳政事,副司果朴宗正單付。
兵曹口傳政事,兼實錄記事官單朴宗正。
傳于李曰,中官文鳳億·朴廷熙,給牒敍用。
以尹得孚囚單子,傳于李養鼎曰,分揀放送。
傳于金宇鎭曰,祭文製進,期日已過,豈有如許國體?在外兩提學,另加催促上來製進,上來與否,令政院知入。
傳于趙時偉曰,旣承慈敎,煩話亦所不敢,初十日誕賀,今年則權停,依例只進表裏事分付。
備忘記,武藝別監冬等試射柳葉箭四中五分人浪世龍,直赴會試,三中三分人趙漢玉,直赴會試。
金宇鎭,以兵曹言啓曰,今日二所巡將姜啓祚,受點之後,至于日暮,該廳書員來言,啓祚遍訪京中,終無去云,不得已原單子改付標以入,而不爲待令巡將,不可無警飭,令該府拿處,該廳書員,自本曹從重決棍之意,敢啓。傳曰,知道。
李養鼎,以義禁府言啓曰,加平郡守李徹祥拿處事,傳旨啓下矣。李徹祥時在任所云,依例發遣府羅將拿來,何如?傳曰,待待命拿囚。
吏曹判書李福源疏曰,伏以,自有文衡以來,狼狽僇辱,未有如臣之甚,刊其名於館閣之望,上而重公器,下而靖私義,可也。姑持大體,務爲包容,則存而不論,亦,可也。今乃召之以前前文衡,命之以莫重文字,旋違旋召,至再至三,有若勉而可出,迫而可膺者然,噫,此曷爲也?臣雖頑鈍沒廉恥,昏弱無執守,尙安忍抗顔冒進,復行文衡之事,以益詞苑之羞辱,以重一世之嗤笑也哉?臣之情勢,聖鑑所燭,臣之去就,公議所許,雖被鐵鉞之誅,實無轉動之望。伏乞聖明,俯察微諒,亟收召命,仍命攸司,重勘臣違傲之罪,以昭法紀,不勝幸甚。答曰,省疏具悉。以前文衡强迫,殊欠體諒,牌招之命,使之還收矣。
工曹判書徐有慶疏曰,伏以,臣行將出疆矣,所帶工曹判書之任,不宜虛縻,玆敢縣道陳籲。伏乞亟命有司,照例遞改焉。答曰,省疏具悉。疏辭下該曹稟處。
戶曹參議申大升疏曰,伏以,臣今將出疆矣,臣所帶地部佐貳之任,例不敢仍帶,玆從縣道,敢陳短章。伏乞聖明,亟命有司,照例遞改,以存公格,以安私分,千萬幸甚。答曰,省疏具悉。疏辭下該曹稟處。
庚子十一月初三日卯時,上御寶慶堂。同副承旨入侍時,同副承旨金宇鎭,假注書宋俊載,記事官金載瓚·李集斗,以次進伏訖。上曰,軍士房承旨率兼春秋二人,待令于靑陽門外。承史以次退出。
庚子十一月初三日辰時,上御春塘臺。試藝時軍士房承旨入侍時,左承旨朴祐源,假注書趙興鎭,編修官文彩五,記事官張顯慶,以次進伏訖。上曰,都承旨入侍。出榻敎上曰,都承旨入來後,與左承旨輪回食代,可也。上曰,今番試藝,乃是冬等等級,須勿準考,俾各得賞之意,分付看勢敎鍊官。上入小次,試藝畢後,仍命退,諸臣以次退出。
庚子十一月初三日申時,上御誠正閣。同副承旨入侍時,同副承旨金宇鎭,假注書趙興鎭,記事官金載瓚·李集斗,以次進伏訖。上命書榻敎曰,史官一員待命,騎馬一匹立之。書訖,命讀公事,宇鎭讀奏訖。仍命退,諸臣以次退出。
上在昌德宮。停常參,只晝講。
夜自三更至五更,灑雨下雨,測雨器水深二分。
藥房都提調臣鄭弘淳,提調金華鎭,副提調李啓曰,伏未審日間,聖體,若何?王大妃殿症候,益有差勝之節乎?今日臣等率諸御醫入侍,仰承諸節爲宜,惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,待後日次入侍,宜矣。
王大妃殿·惠慶宮·中宮殿,藥房口傳問安。答曰,知道。
以次對進不進單子,傳于朴祐源曰,懸病備堂有實病外,竝牌招同爲入侍,牌去來催促,此單子,更爲修整以入。
趙時偉啓曰,禁衛營將官來言,今日本營軍兵日次,私習云矣,敢啓。傳曰,知道。
又以曰,御營廳將官來言,今日本廳軍兵,日次私習云矣,敢啓。傳曰,知道。
備忘記,宣川府使鄭觀采下直,長弓一張,長箭一部,片箭一部,筒兒一箇賜給。
傳于朴祐源曰,大司憲更爲牌招。
吳大益啓曰,藝文提學洪樂命,今自江外入來云,卽爲牌招,使之製進祭文,何如?傳曰,允。
傳于金宇鎭曰,書狀留待。
傳于朴祐源曰,書狀入侍。
傳于吳大益曰,雲寶釰仍。
金宇鎭,以內醫院官員,以都提調·提調意啓曰,年例各殿進上臘藥所入牛黃柒拾捌部肆分,麝香壹百伍拾陸部貳分及丙申新定式加進上所入牛黃貳拾貳部參分,麝香貳拾陸部參分,合牛黃壹百部柒分,合麝香壹百捌拾貳部伍分,竝令戶曹·宣惠廳進排,何如?傳曰,允。
朴祐源,以兵曹言啓曰,今十一月初六日毓祥宮擧動時,本曹補把京畿驛馬十五匹,依例入把之意,分付本道,何如?傳曰,允。
庚子十一月初四日辰時,上御誠正閣。晝講·次對同爲入侍時,知事洪樂性,特進官鄭民始,參贊官吳大益,侍讀官柳孟養,檢討官李兢淵,宗臣花陽君榷,武臣副護軍宋載岳,領議政金尙喆,左議政徐命善,右議政李徽之,兼禮曹判書洪樂性,戶曹判書金華鎭,開城留守鄭好仁,兵曹判書李衍祥,刑曹判書李性源,行副司直李柱國·李敬懋·徐有寧,吏曹參判鄭民始,行副司直金夏材·鄭元始,漢城右尹蔡弘履,校理柳孟養,掌令權秤,左承旨朴祐源,假注書趙興鎭,事變假注書任長源,記事官金載瓚·李集斗,以次進伏訖。上讀前受音訖。孟養讀奏自齊宣王問曰,湯放桀武王伐紂,至孟子對曰,於傳有之之章止之。上讀新受音訖。孟養陳文義曰,齊王此問,實有犯分之意,故欲以湯·武爲口實,而孟子以未聞弑君答之,亦與好貨好色之說,其意略同,此所謂天理人欲同行異情處也。故孟子嘗曰,有伊尹之志則可,無伊尹之志則纂,若使當王,能知此箇義理,豈敢有此問乎?孟子所云聞誅一夫紂,未聞弑君之說,卽剖析義理,以明君臣之分者也。聖人遏慾存天之意,於此可見矣。上曰,所陳好矣。兢淵曰,桀·紂之罪惡,貫盈天地,而孟子不過曰,賊仁賊義,驟看則似或泛然,而究其本則堯·桀之分,實在於仁與不仁,義與不義而已。雖以桀·紂言之,其本心豈欲爲賊仁賊義,而一念之惡而不能覺,一事之過而不能改,以至於傷敗彝倫,滅絶天理,此所謂毫釐之差,千里之謬也。書所云克念作聖,罔念作狂之義,於此可見,此等處益加體念,伏望。上曰,所陳好矣。知事·特進官·參贊官亦陳文義。樂性·民始·大益,以次起伏曰,上下番儒臣皆陳奏,臣等別無所陳之義矣。上曰,此章別無討論處,且臨次對,經筵先退。大益·宗·武臣先出,尙喆等進前曰,近日寒事漸緊,日候不順,聖體,若何?上曰,一樣矣。王大妃殿氣候,何如?上曰,一樣矣。惠慶宮氣候,何如?上曰,一樣矣。尙喆曰,臣昨日伏見陳賀停止下敎,仰知聖意,而殿下之誠孝,似當缺然矣。上曰,各進稟事。尙喆曰,此咸鏡監司鄭昌順狀啓也,以爲,慶源·慶興賑民之白給者,當以營賑私賑穀中劃給,而至於私賑穀,係是備局句管,不敢擅便,兩邑所在私賑穀量宜取用一段,請令廟堂稟旨分付矣。兩邑當入之穀,其數必不多,則自廟堂有難定數劃給,依所請量宜取用,待畢賑狀聞之意,分付,何如?上曰,依爲之。出擧條尙喆曰,此全羅右水使金廷遇狀啓也,以爲,戰船致敗時沈失軍器,有區劃於京軍門及兩南·湖西各營邑鎭之例,靈光等四邑鎭未拯軍器中,自該邑鎭可措辦者,責令備上,而其中銃釰甲冑之屬勢難措備者,別件成冊上送,依前例區劃充上之意,請令廟堂及該曹稟處矣。本道邑鎭可以辨備者外,自京當爲下送者,依前例,分付兵曹,使之擧行,何如?上曰,依爲之。出擧條尙喆曰,此咸鏡監司鄭昌順狀啓也,以爲,慶興府移轉穀中鏡城府漂失交濟田米二十六石,太六十石,牟四十七石特爲蕩減事,請令廟堂稟處矣。自前有蕩減之例,依狀請施行之意,分付,何如?上曰,依爲之。出擧條尙喆曰,動駕隔日,而訓鍊大將具善復卽今病勢,有難强起云,在前如此之時,有兼大將或中軍代領之例,今番則,何以爲之乎?上曰,今番則不過當日還宮,以中軍代領,可也。出擧條尙喆曰,毓祥宮酌獻禮時祭文製進,期日已過,而尙未擧行,事體所在,誠極未安,藝文提學洪樂命,旣在江郊,何可稱在外?從重推考,各別催促,使之當日內製進,何如?上曰,依爲之。出擧條命書榻敎曰,藝文提學洪樂命,從重推考,當日內申飭入來。尙喆曰,宣川防禦卽水陸重地,不可久曠,新府使使之當日辭朝,何如?上曰,依爲之。出擧條命書榻敎曰,宣川府使當日辭朝。尙喆曰,講製文臣,令廟堂有議定之敎,故臣等自外有搆節目之事矣。姑待文任出後,更爲爛漫相議入啓,伏未知如何耶。上曰,先爲精書以入,似好矣。尙喆曰,北道産銅,旣已的實,而銅鐵甚多云,公然棄置,亦涉如何?令軍門大將申飭設店,以爲採取,似好矣。上曰,御將見其銅品乎?柱國曰,臣果見之,則銅品似下於倭銅,而品是鍮鐵類,鑄器皿則似可僅用,而正合於鑄錢,故自安邊運來於臣營者,合八千餘斤矣。上曰,戶判亦見之乎?華鎭曰,臣亦見之,而似用於鑄器,故方欲始鑄矣。上曰,然則申飭,似好矣。命善曰,臣俄見禁府啓目,李奎緯口招,多有問目外支蔓之辭,該府捧入,終涉不察。且關後弊,當該金吾堂上,從重推考,何如?上曰,依爲之出擧條命書榻教曰,金吾堂上,從重推考。上曰,禮房承旨入侍。出榻敎金宇鎭進伏,上命書傳敎曰,文風不振,由培養之失其本也。譽髦之盛,尙矣不可論,如詞翰小藝,亦未能躐等,而襲取,必須磨礱激礪,然後乃可成就而需用,近來年少文官,纔決科第,便謂能事已畢,不曾看一書做一文。又從以束閣書籍,不識爲何物,習俗轉痼,矯革未易,雖有專經之規,作輟無常,名實不符,朝家勸課,旣乖其方,新進怠忽,不可專責,予於曩日十事責躬也。以人才之不興,惓惓爲說,大抵人才不可以一槪論,而文學爲最重,蓋其蘊之德行,發諸事業,以至飾皇猷勵頹俗鳴國家之盛者,實有關於世道之汚隆,治敎之興衰,豈可曰少補也哉?今欲倣古設敎,以爲作成之道,則湖堂太簡,徒啓奔競之風,知製稍氄,反歸濫屑之科,若就文臣堂下中,限其年廣其選,月講經史,旬試程文,月終而考之,較勤慢行賞罰,未必不爲振文風之一助也。文臣參上參下年幾歲以上人抄啓,書訖。上曰,近來年少文官之不事文學,可謂痼弊,故欲設講製之規,以爲勸課之道,若遵此法,庶有實效矣。尙喆曰,臣伏見傳敎,可以仰度聖意,永久遵行,俾無作輟之弊,則豈無實效乎?命善曰,人材作成之道,此法最緊矣,孰不欽仰,而年少有才藝者,必有成就之效矣。徽之曰,講製之法,若不廢而久行,則豈無無效之患乎?衍祥曰,各鎭軍器區別移劃事,令本曹稟處之意,大臣陳達蒙允矣。帥臣所請銃釰甲冑之屬,臣與諸將臣相議,自京軍門可以推移者助給,其外三南各營邑之有裕處,參量分排啓下後,令各該道·帥臣方便移劃,卽爲狀聞之意,分付,何如?上曰,依爲之。出擧條衍祥曰,今番景慕宮親祭時,左右掖門開閉時,宜有守門將,何以爲之乎?上曰,以日瞻門守門將,兼監宜矣。命書榻敎曰,同義禁具㢞申飭行公。又命書李奎緯供辭判付。仍命退,諸臣以次退出。
庚子十一月初四日午時,上御誠正閣。左承旨入侍時,左承旨朴祐源,假注書趙興鎭,記事官鄭東浚·李集斗,以次進伏訖。上命賤臣曰,待令儒生及童蒙入侍。賤臣承命出,與李光顯·李應五,童蒙李鶴壽偕入進前。上曰,次次進前。李光顯進前,上曰,汝誰之子?光顯曰,禁衛大將李敬懋之子也。上曰,汝文武間何業從事乎?光顯曰,姑從儒業矣。上曰,年紀幾何?光顯曰,二十五歲矣。應五進前,上曰,汝年,幾何?應五曰,二十三歲矣。上曰,汝欲爲武乎?應五曰,臣氣質殘弱,故姑無意於操弓矣。上曰,然則汝能爲文乎?應五曰,粗知詩句矣。上命鶴壽,汝年幾何?鶴壽曰,十四歲矣。上曰,汝讀何書乎?鶴壽曰,方讀通鑑矣。上曰,汝欲爲武乎?鶴壽曰,臣旣童蒙,且有臣之父兄,臣不敢質言仰對矣。仍命退出,諸臣以次退出。
庚子十一月初四日申時,上御誠正閣。坐直承旨入侍時,右承旨朴祐源,假注書趙興鎭,記事官金載瓚·李集斗,以次進訖。上命賤臣曰,書狀趙鼎鎭入侍。賤臣承命出,與鼎鎭偕入進前。上曰,萬里行役,無事往返,良可喜也。鼎鎭曰,賴聖上之恩,無事往返,惶感無地矣。上曰,彼中物情及人心何如,而所謂班僧何如耶?鼎鎭曰,物情則近因皇上之年老,政令甚急促,故群下專以周遮姑息之計,彌縫而已,人心則比前巧詐尤甚,全無淳朴之風,而每以欺瞞爲主,生理則極甚艱辛,唯利所在,則毫末之利皆爭之。所謂班僧,皆在於別單,而爲人甚獰悍,頭面之大,體肢之頎然,比凡人最大,其居處凡百,一如天子威儀,而天子待之以師道,坐必同榻矣。上曰,奉使之行,善探彼中物情,最緊矣。鼎鎭曰,探情之道,都在於任譯輩而近來任譯軰徒嗇銀貨,專不採探,故末由聽得,而臣在玉華館時,聞江南儒生,以妖僧之尊崇,上疏論斥,天子大怒,斫殺於城門外,故群下震驚,不敢出一言矣。仍命退,諸臣以次退出。
上在昌德宮。停常參·經筵。
金宇鎭啓曰,來初九日景慕宮冬享大祭親祭祭文,當爲製進,藝文提學洪樂命,待明朝牌招,何如?傳曰,允。
傳于朴祐源曰,禮房承旨入侍。
傳于朴祐源曰,都承旨入侍。
傳于李曰,大臣入侍。
傳于朴祐源曰,吏曹參判留待。
傳于李曰,吏曹參判入侍。
傳于李曰,左承旨,右承旨入侍。
朴祐源啓曰,御營廳將官來言,今日本廳軍兵日次,私習云矣,敢啓。傳曰,知道。
朴祐源啓曰,禁衛營將官來言,今日本營軍兵日次,私習云矣,敢啓。傳曰,知道。
有政。吏批,判書李福源進,參判鄭民始進,參議李敬養進,右副承旨吳大益進,以徐郁修爲持平,金鐘秀爲工曹判書,洪樂命爲判尹,鄭元始爲戶曹參判,鄭志儉爲戶曹參議,兪漢葛爲司僕判官,金德行爲北部奉事,沈商賢爲京畿都事,朴宗彦爲軍資正,郭禎垕爲興海郡守,兼掌令趙鼎鎭減下。
兵批,判書李衍祥問安進,參判洪良浩問安進,參議朴師崙入直進,參知李象靖在外未肅拜,同副承旨金宇鎭進,副護軍尹長烈,副司直徐有慶·李崇祜·徐有防·申大升·洪樂淵,副司果李基恒·曺喜有·徐彙·崔鳳諧·韓珩一·宋鎭運·金光遇·金尙顯·朴大良·李養采·金孝眞單付。
金宇鎭啓曰,明日大駕詣毓祥宮後,王大妃殿·惠慶宮問安,何承旨進去乎?敢稟。傳曰,右承旨進去。
朴祐源,以都摠府言啓曰,今日入直內三廳武兼禁軍及軍兵等當爲中日習射,而毓祥宮酌獻禮,親行齋戒相値,不得爲之之意,敢啓。傳曰,知道。
庚子十一月初五日,兼春秋張顯慶。回還進賀兼謝恩使,書狀官兼司憲府掌令趙鼎鎭聞見事件,臣於往還之路,留館之時,彼地事情,塘報所出外,無論虛實,或以採探,或以所見,竝爲開錄於左,以備睿覽是白齊。一,沿路農形,自五月至八月,大雨連注,柵內四百餘里,則地勢稍高,爲害不甚,而遼·瀋以西,至山海關外,則野田汚下,間多水浸是白遣,關以內至通州滹沱河·白河等處,水邊居民,被災尤酷,屋廬旣多漂沒,田疇變爲泥澤,穀穗糜爛,所見愁慘是白遣,自燕京至熱河,則比關內稍勝,而亦未免凶歉是白齊。一,江西省水災,挽近所無,水邊民舍之漂沒者,爲三千餘戶是如爲白遣,五月十一日正陽門外琉璃厰失火,延燒二萬七千餘間,而只以五千餘間,奏聞行在,出於塘報是白遣,七八月之間,已盡改建是白齊。一,戊戌瀋奉時,沿路廢城及他郡邑之頹毁城堞,竝令因舊址修築,共爲十八處,而鳳凰城城役,已訖於八月,方圓二里半,用銀三萬八千兩,雇丁以築是白遣,舊遼東巨流河,寧遠衛中後所等處,方運灰燔甓,積置如山,而姑未始役,欲待明春是如爲白乎所,諸處廢城之一時修完,蓋爲陰雨之備,目下非有他事是白齊。一,熱河在於易州承德府地方,自燕京東北行二百餘里,到南天門峻嶺橫塞上,有小缺處,築城以障之,亦塞北之一大關阨,而出南天門一里許,有古北河,渡河十餘里,疊嶂揷天,奔馳東北,城堞逶迤於千仞石角之上,卽萬里長城之古北口也。城外又有重城,周廻可七八里,重城之外,路轉山腰,車不方軌,從此至熱河二百餘里,兩山挾路,或闊或狹,至熱河地形稍得平廣,蓋自熱河東抵山海關外大淩河爲五百餘里,北接蒙古地百餘里是如是白遣,行宮不施丹雘,扁以避暑山庄,只有短墻而無城郭,亦無山川風景之可玩處是白齊。一,近年以來,佛法漸熾,自栅內至燕京,村村有寺,家家奉佛,鍾磬之聲,道路相聞,京城內有賣佛餔子,互相賣買,朝臣用此作爲貢獻,皇帝亦以賞賜貴臣,千秋節晨朝有進貢,覆黃帕架子,盛以金佛一座,長可數尺許,舁入闕中,聞是戶部尙書和珅所獻是如爲白遣,西蕃僧額爾德呢,自稱四十二世轉身,皇帝遣六皇子及內閣學士永貴,厚幣邀致,置之金屋,同坐御床,自內務府供饋,一與皇帝等,貴臣·閣老以下,莫不趨走服事,而無一人敢言者是白遣,蕃僧年方四十三,釋名而道行,亦不持戒,飮酒食肉,其徒萬餘人,入塞之後,次次落留,而到京者猶千餘人,散置各處是如爲白齊。一,蒙古四十八部落,最爲强盛,蒙王新立,則以公主嫁之,蒙人與淸漢通同作宦,而爲駙馬者亦數人,每蒙王入朝,則陰令旗下,伺察其動靜,蓋畏之也。其俗尤敬蕃僧,畏之如神明,皇帝尊重蕃僧,異於常格,故士民之稍有知識者,莫不巷議以爲皇上欲令此僧鎭壓蒙古,故有此非常之禮是如皆是竊笑之言是白齊。一,年來土木之役,無時得息,其所營建,無非僧寺道觀,闕中之萬佛樓極樂世界窮極奢侈僧徒彌滿,其中熱河行宮之左右山上,新造寺刹十餘處,壯麗宏傑,至於蕃僧所居之兩座黃金屋而極矣。間架不甚廣敝,而奇巧無比,樓起三層,高可十丈,屋上金瓦,燦爛奪目,甍角黃龍,蜿埏吐珠,複道相連,丹碧交輝,糜費當以億萬計,而行宮墻外,積置木石,鉅斲方張是白遣,自燕京至熱河三四十里之間,必置別宮是白齊。一,皇帝行幸時所乘黃屋四人轎,與朝臣所乘無異,而只有黃黑之別是白遣,駕前後無一甲卒,左右亦無扈衛,而帶弓失佩劍,騎而前導者,未滿十雙,從官之隨駕者,不過五六十人,而儀仗旗幟鉦鼓之屬,竝皆無之,最後後宮所乘太平車二兩而已。所見甚爲虛疎,而馱運車子,晝夜不絶,幾至數千兩,橐駞不知其數是白乎旀,行幸頻數,而治道最爲民弊,數百里內民丁,亦皆裹糧赴役,山上石角及水邊沙際,眞土極貴,車運三五里之外,編茅而篩之,轉磑而磨之,秋務方殷而不暇收穫,前期月餘,長立道傍,雨水泥濘,艱苦尤甚,而車馬馳走,隨築隨壞,雖有禁牌,而亦不從令是白遣,所經各縣,蠲其租稅,而不過一畝數十文,不足爲惠是如爲白齊。一,熱河戲臺,在於行宮之東墻內,而兩層樓閣,宏傑廣敝,欄檻楹楣,盡用彩畫爲三神山,左右木刻假山,高與閣齊,仙果珠樹,剪綵爲之,蒼翠交映是白遣,戲本有五,一本共有十六技,卯而始未而罷,凡五日而止,臣等參班只三日,故所見止於三本,而大抵多祝壽之辭是白遣,樂有鍾磬笙簫,而間以疊鉦,無土革之器,故其聲焦殺而無寬緩和平之意是白遣,呈技之工人所着,盡是新繡綾縀,華彩眩煌,而所呈之技皆雜亂,與樂本不相應,如虞庭八佾,只有武舞武士六十四人,皆着金盔錦甲,右手持釰,左手執戈,爲坐作擊剌之狀是白遣,甚至於以堯·舜爲戲,乘之黃屋,着以冕服,爲華封蒼梧巡幸之狀,以儒生巾服,作倡優戲,而稱以聖世崇儒是白遣,左右假山及楹檻所畫,日易而新之,窮奢極侈,有難盡記是白齊。一,皇帝出御後苑,令勇士角抵四五場而止,御座咫尺,裸體爲戲是白遣,埋砲與我國軍門埋砲無異是白遣,紅門高可十丈,上懸四方黃色函一座,函底垂引火索一條而燃其端,火走索上,須臾函底燒盡,自函內垂下鐵簾子,簾面多篆壽福字,着火靑瑩玲瓏,良久火滅落地簾落之後,又自函中,垂下聯珠燈百餘索,一索所懸爲四十餘顆,而燈中之燭,次第自燃,一時明亮是白遣,數百人錦袍班巾,各持丁字木一介,兩頭各懸小紅燈一顆,一字列立,初變而爲三峯,再變而爲方陣,忽作天下太平四字,又作萬年春三字,眩幻百出,變態無窮是白遣,又有兩龍燈,塗以靑紗中,置三四箇小燈,揭之長竿,轉搖空中,鱗角腰尾,蜿蜒飛動,而燈不滅是白遣,又立兩紅柱而空其中,柱上置筒,柱下爇火,火自柱中燃上,砲從筒內飛出,轟雷震地,流星滿空,亦是埋砲之類,而製造極巧是白遣,其他雜戲,亦無可觀是白齊。一,皇帝年來喜怒暴發,宦寺之屬,少有差失,輒施鞭箠,多至百餘度,而六歲皇女,最所鍾愛,雖盛怒之時,見皇女則輒解,故每當鞭箠之時,宮人必送皇女而止之是如爲白遣,政令急於上,而在下者惟以迎合彌縫爲事,雖以今番事見之,使臣等呈文禮部,任自改撰,至於轉達是白遣,回咨文及領賞文書,旣下之後,受囑商胡,利我交市,一望留置,不卽發送,不顧貽笑於外國,則其紀綱之解弛,推此可知是白齊。一,兵部尙書福隆安,戶部尙書和珅,貴幸用事,閣老阿桂之屬,充位而已。和珅卽滿州人之爲鑾儀衛者,而數年之內,不次陞擢,寵幸無比,爲人狡黠,善於逢迎,年方三十一,已爲戶部尙書,九門提督,而以六歲皇女,定婚於其子是白遣,性又陰毒,少有嫌隙,必致中傷,故人皆側目,不敢道和尙書三字是如爲白乎旀,原任閣老李侍堯,卽李如栢之後孫,而爲皇帝所信任,年老位高,平日兒畜和珅,珅,銜之,年前,侍堯爲雲貴總督,而貴州按察使海明,去春爲瀋陽奉天府尹,入京謝恩歷辭和珅,珅私問李侍堯動靜,海明言侍堯貪濁無厭,營下守宰,送賂然後得免誚責,故我們亦以黃金二百兩,爲壽於生日云,珅乘間奏之,仍請按驗,海明已辭去,中路追還,究問賂金之狀,窮覈侍堯管家長隨之屬,執贓累萬,力請斬之,皇帝命囚刑部,籍其家貲,盡入於內帑庫,籍沒物件中,有黃金佛三坐,眞珠葡萄一架子,珊瑚樹四尺者三株,此是侍堯進貢物件而還給者也。蓋藩鎭貢獻,有九種物則每以三種還給而後,次又以還給物種,充數而獻之,已成近例是白乎所,大抵侍堯貪贓中五之三,入於進貢,故皇帝心欲宥之,而重違珅意,詔諭各省摠督及州縣官,議其置法當否,上諭段出於塘報是白遣,以海明之賂金,亦令充軍於黑龍江是如爲白乎所,侍堯之貪,雖合置法,和珅之奏,亦出私嫌,及其按査,務從深刻,故人皆不直之而畏其勢,不敢爲傅生之論是白乎旀,各省收議,尙未畢到是如爲白齊。一,閣老于敏中,素以廉直聞,故皇帝信而任之,入閣數十年,事業雖無可言,民譽亦頗不衰,今年二月身故之後,其妾張氏,私分家財,潛給敏中之從子士格,而其孫則所分甚少,其孫訴之福隆安,隆安以聞,皇帝使和珅査其家貲,竝計第宅田園及釵釧衣服之屬與士格之所藏金銀,合爲二百萬,皇帝大怒曰,朕任敏中數十年,知其爲廉直,安得有許多貲?命籍其家,盡入於內帑庫,奪張氏三品夫人誥命,爲婢於曲阜夫子廟,使之觀感是如爲白齊。一,臣於燕京離發前數日,聞有罪人之剮臠於順直門外者,使任譯探間是白乎,則山西省士人,上書行在,所論七條,皆是直陳闕失,而其中三條,卽土木之不息也,巡遊之無節也,番僧之過禮也。皇帝震怒,卽付在京刑部,生而臠割之是如爲白乎旀,書本祕不宣布,姓名亦無傳說,而臣行臨發,不得詳探是白齊。
庚子十一月初五日,兼春秋朴行淳,回還進賀兼謝恩使書狀官趙鼎鎭伏啓,臣依比包節目,以栅貨搜檢事,率幹事任譯等,姑留栅外之由,正副使已爲馳啓爲白有在果。去夏入去時,包入皮雜物及今番延卜時入送紙·皮雜物所換貿栅貨,臣與譯官李惠迪,本府譯學吳載綏等,照數領率,本月二十四日巳時量,還渡江出來,與府尹臣在學,一體眼同,燕貨·栅貨,次第解開,一一閱視,則元無紋縀與奇巧制樣之涉於禁條者是白遣,所貿來燕貨栅貨,以入去包銀及雜物,打計定價,比較於元數,則相準無錯是白置。搜檢比包,今已了當是白乎等,以臣當日復路爲白乎旀,醫員李光迪,身病猝重,不得已落後緣由,竝以馳啓爲白臥乎事。
庚子十一目初五日辰時,上御誠正閣。同副承旨入侍時,同副承旨金宇鎭,假注書趙興鎭,記事官金載瓚·李集斗,以次進伏訖。上曰,昨日儒生,承旨見之乎?宇鎭曰,見之矣。上曰,承旨所見何如耶?宇鎭曰,御將之孫,頗完固精緊,而禁將之侄童蒙,亦夙成矣。上曰,大臣之所見何如耶?宇鎭曰,大臣亦奬御將之孫矣。上曰,故大將鄭汝稷之孫,頗有氣骨夙成云,然否?宇鎭曰,雖未見之,聞頗有氣骨云矣。上曰,使之待令。仍命退,諸臣以次退出。
庚子十一月初五日巳時,上御誠正閣。左承旨,右承旨入侍時,左承旨朴祐源,右承旨李養鼎,假注書趙興鎭,記事官鄭東浚·李集斗,以次進伏訖。上命祐源書傳敎曰,政官牌招開政。祐源曰,俄者洪忠監司洪秉纘密啓入來,而事甚驚駭矣。上命讀,養鼎讀奏訖。上曰,事極驚怪,而似非常性人所爲矣。養鼎曰,其告變於忠州官之書,尤涉凶惡矣。上曰,其所爲旗,何樣造之乎?養鼎以手展之曰,以弊壯紙造之,而以藍色綿布飾緣矣。上曰,書以何字?養鼎曰,書以義兵大將矣。上曰,極爲怪駭矣。上曰,同副承旨入侍。宇鎭進伏,上曰,見此狀啓乎?宇鎭曰,見之矣。上曰,事極驚駭。宇鎭曰,然矣。命賤臣招入持狀啓入。賤臣承命招入。上曰,汝何日發營乎?營裨對曰,昨日辰時移發矣。上曰,汝在營時,知告變委折乎?營裨對曰,忠州牧使馳進營門,辟左右密語,故未得聞知矣。命退出。上命賤臣曰,三大臣入侍事,分付。又命養鼎先退,上曰,鄭汝稷孫待令乎?宇鎭曰,待令矣。命賤臣招入,承命出,與鄭學耕進伏,上曰,汝年紀幾何?學耕曰,十七歲矣。上曰,極夙成矣,汝讀何書乎?學耕曰,方讀韓文矣。上曰,汝父以何事定配乎?宇鎭曰,爲靈光守時,以賑恤之不善,爲降資定配矣。上曰,尙未蒙放乎?學耕曰,明年五月準限矣。上曰,汝欲武乎,文乎?學耕曰,臣年紀幼少,姑未知從事何業矣。上曰,汝家本來將家,而事君之道,文武一也,何必捨世業而爲文乎?上曰,姑留政院,往見大臣,可也。命退,諸臣以次退出。
庚子十一月初五日申時,上御誠正閣。吏曹參判·左承旨入侍時,吏曹參判鄭民始,左承旨朴祐源,假注書趙興鎭,記事官徐龍輔·李集斗,以次進伏訖。上曰,洪忠監營密啓,聞之乎?民始曰,俄於政院,略聞其梗槪,而聞甚驚駭矣。上曰,觀其狀啓,則所謂李述祚,似非常性之人,而旣觀狀啓,則不可尋常處之,何以則爲好也?民始曰,此等事,各別嚴覈窮治,然後峽氓可以懲戢矣。上曰,李述祚誰某之族黨乎?祐源曰,雖未的知,似是忠牧李壽勛之侄行矣。命退,諸臣以次退出。
庚子十一月初五日申時,上御誠正閣。大臣入侍時,領議政金尙喆,左議政徐命善,右議政李徽之,行都承旨李,假注書宋俊載,記事官金載瓚·李集斗,以次進伏訖。尙喆曰,日間聖體,若何?上曰,一樣矣。上命讀洪忠監司洪秉纘祕啓曰,此事卿等聞之否?李述祚義兵將之說,事近狂易,不足驚心,卿意則,何如?尙喆曰,臣等在閤外,略聞其梗槪,有所商確矣。此漢之告變,不足驚聽,而近來失志之徒甚多,臣常憂嘆,此事雖極虛妄,旣曰,聚軍操鍊,七道響應,且錄賊魁諸人等姓名,則不可以事之狂誕,置而不覈,臣意則親鞫推鞫之間,使卽拿來,詳覈其端緖,似好矣。命善曰,此事眞箇虛妄,以此旗幟貌樣·文字所報觀之,極涉誕狂,似非實狀,不必拿來設鞫,亟定按覈之使,下往本營,覈其眞僞,探其動靜,如有端緖之可捉者,然後拿來,不害爲處分之得當矣。徽之曰,左相之言誠好矣。上曰,予意亦如此,若遣御史,則儒臣中誰有可往者?尙喆曰,臣等業已商量,儒臣中無可送者,而朴天衡曾經此役,似勝於生手,差送,何如?上曰,然則此儒臣定送,好矣。命書傳敎曰,副司果朴天衡,洪忠監營按覈御史差下,卽爲牌招入侍事。出榻敎賤臣承命,與御史朴天衡偕入進伏。上命大臣詳諭委折後,糊封所錄賊魁等姓名賜之,使之急往按覈。天衡先退。上曰,戶判入侍。賤臣承命,與戶曹判書金華鎭偕入進伏。華鎭曰,惠慶宮供上柴炭,依今番釐正,令該曹更爲別單啓下,而本宮所屬內人中移屬三十二人,依前仍置,其他名色,一竝減下,更以百五人定數,一依定例擧行之意,分付各該司,何如?上曰,依爲之。出擧條大臣·戶判先退,曰,臣一欲仰達而未果矣,以向來太廟親享時見之,莫重親臨誓戒之日,許多侍從,多有不參,至勤飭敎,其在事體,誠萬萬寒心,此後則親享命下之時,不但享官,侍從之在外者,亦自該曹前期催促,使之一一來參於誓戒之班,如或有當參不參之人,自該曹捧現告來告本院,直捧禁推傳旨事,定式施行,何如?上曰,依爲之。出擧條承史以次退出。
上在昌德宮。停常參·經筵。
大駕詣毓祥宮,入齋室後,政院,玉堂·藥房口傳問安。答曰,知道。
奉審後政院·玉堂·藥房口傳問安。答曰,知道。
酌獻禮罷後,政院·玉堂·藥房·朝廷二品以上·六曹堂上口傳問安。答曰,知道。
還宮後,政院·玉堂·藥房口傳問安。答曰,知道。
金宇鎭啓曰,藝文提學洪樂命,旣入闕中,新除判尹之任,不爲肅謝,旋卽出去,事甚未安,推考警責,何如?傳曰,允。
以景慕宮冬享大祭受押單子,傳于朴祐源曰,親押。
傳于金宇鎭曰,侍衛軍兵毛具。
傳于李曰,軍士房承旨入侍。
傳于趙時偉曰,同副承旨入侍。
以副校理李顯永,過限不上來,禁推傳旨,傳于金宇鎭曰,分揀遞差,傳旨捧入。
朴祐源,以兵曹言啓曰,再明日景慕宮擧動時,本曹郞廳侍衛及各差備,不可不備員,正郞一員有闕之代,令該曹以在京無故人口傳差出,以爲備員之地,何如?傳曰,允。
吏曹口傳政事,姜爲兵曹正郞,朴宗正爲佐郞。
李養鼎,以刑曹言啓曰。傳曰,恤獄囚與杜僥倖,固是不可偏廢之事,而至於此事,又係紀綱,若此不已,後弊難防,以撃錚時擧措言之,尤極無嚴,沈師伯妻原情,勿施,令該曹照律勘處事命下矣。金召史,所當照律勘處,而取考續大典,則有婦女犯逆外勿問之文,故金召史撃錚時同來諸人,捉來取招,則乃是沈師伯之兄師伋·師脩,師伯之弟師億等矣。當初此獄,自本曹旣以在逃金姓兩漢,另加譏補之意,覆啓蒙允,行會本道,則爲師伯妻與兄弟者,固當捉納兩漢,以白實狀,而乃於獄事未究竟之前,肆然衛外撃錚,驚動天聽者,已極猥濫,且金召史旣曰,爲夫鳴冤,而不以諺書書納原情,乃倩手於他人,敢以本文案中所無大雷電等說,張皇爲言,欲售眩亂之計者,尤極巧譎,撃錚者雖金召史,而慫慂者實師伋等也。撃錚時擧措,又萬萬無嚴,其在杜後弊樹紀綱之道,不可不嚴懲,以上師伋等三人,姑爲嚴囚,過齋後勘治,何如?傳曰,允。
吏曹判書李福源疏曰,伏以,以冬之仲,以日之吉,我聖上將親薦烝事于景慕宮,臣旣待罪天官,進幣進爵,迺其職也。禮當宿齋祗潔,以入卽事,而顧臣舊患眼病之外,右臂痰痛,遇寒增劇,朝夕匙筯,亦艱運用,將何望承筐奉盈,折旋於至敬之地乎?勢將又以預差煩稟改付標,臣心惶恐,轉益罔措,噫,聖孝無疆,明禋以時,仍月寒宵,不攝必躬,此何等大禮,何等盛節,凡百有位,駿奔走各執其職,莫或敢後,而臣獨以病爲解,委事其副,乍啓旋頉視若常例,苟簡極矣。怠慢甚矣,而大臣不請變通,政人不加糾剌,享體之不重,朝綱之不肅,職臣之由,罪當萬死。伏乞聖明,俯賜諒察,亟削臣虛帶之職,仍治臣屢曠之罪,以存國體,以安私心,不勝幸甚。答曰,省疏具悉。以預爲實,豈所添引,卿其勿辭,竢少間行公。
司直兪彦鎬疏曰,伏以,臣向家慈覆之仁,特寬擅行之罪,旣許恩由,仍解本職,得以及時歸省,安意將護,今已月有餘矣。噫,臣之前後所被我聖上孝理之澤,與天無極,欲報何由,母子相對,日夕撥祝而已。乃者伏奉承政院所下傳敎,筮方兼館閣,祭文製進時急,使之及期上來者,臣聞命感惶,亟宜趨承之不暇,而第惟道,道情私,有不容不冒死申控者,顧臣老母之病,何時不懍然,而入寒以來,將棧易失,外感頻乘,稽陷之氣,機敵不得,忽自前月念後,添次別症,寒熱交作如广非,寢食都廢,危綴有加,臣方左右扶將,焉有暫時離側之望哉?臣伏見聖敎,念臣難强之情實,已蒙天日之明,曲賜鑑燭,臣固不勝感泣,而至於時往時來,卽臣所以自效奔走之義,少答體諒之恩也。苟非萬不獲已者,有命卽承,從前已之然顧何敢復待飭諭之勒,而目下情勢,如上所陳,去留兩難,固極無所,玆不得不更將懇迫之私,冒犯瀆擾之誅。伏乞天地父母,特垂矜察,亟命鐫遞臣所帶館閣之任,以幸公私,不勝幸甚。答曰,省疏具悉。因卿在鄕,重飭多妨,卿其勿辭,竢親病少間,斯速上來行公
庚子十一月初六日,兼春秋洪光一,禮曹啓目李之運,違法冒赴,本道旣已査拔,則今無可論,而其餘被抄二人出榜謄啓之後,則曾無勿試之例,依榜目施行,何如?傳曰,依允。
庚子十一月初六日辰正三刻,毓祥宮擧動入侍時,行都承旨李,在承旨朴祐源,右承旨李養鼎,左副承旨趙時偉,右副承旨吳大益,同副承旨金宇鎭,假注書宋俊載·趙興鎭,記事官鄭東浚·金載瓚,以次序立訖。上具翼善冠·袞龍袍,乘輿出仁和門,至仁政門外。左通禮跪啓請降輿乘輦。上降輿乘輦,出興化門外。上曰,禁喧郞廳洪履健,先汰後拿處。出榻敎祐源曰,大駕出宮時,作門內人馬雜遝忒甚,事極駭然,禁喧郞廳旣有處分之命,而當該堂上,亦難免不能檢飭之失,兵曹判書李衍祥,推考,何如?上曰,依爲之。出榻敎上曰,兵曹判書李衍祥推考。駕前下敎上詣毓祥宮門外。左通禮跪啓請降輦乘輿。入毓祥宮齋室,諸臣以次退出。
庚子十一月初六日辰時,毓祥宮奉審入侍時,行都承旨李,左承旨朴祐源,右承旨李養鼎,左副承旨趙時偉,右副承旨吳大益,同副承旨金宇鎭,假注書,宋俊載·趙興鎭,記事官鄭東浚·金載瓚,以次序立訖。上具翼善冠·袞龍袍,奉審如禮。上曰,右邊雲寶劍,何不隨入乎?知入。賤臣承命出,復奏曰,未及隨入云矣。祐源曰,奉審時別雲劍李柱國·李敬懋,不爲隨入,其在事體,殊涉未安,推考,何如?上曰,依爲之。出擧條還入齋室,諸臣以次退出。
庚子十一月初六日巳時,毓祥宮親行酌獻禮入侍時,行都承旨李,左承旨朴祐源,右承旨李養鼎,左副承旨趙時偉,右副承旨吳大益,同副承旨金宇鎭,假注書宋俊載·趙興鎭,記事官鄭東浚·金載瓚,以次序立訖。上具翼善冠·袞龍袍,詣版位,行酌獻禮如禮後,仍還入齋室。諸臣以次退出。
庚子十一月初六日巳時,還宮入侍時,行都承旨李,左承旨朴祐源,右承旨李養鼎,左副承旨趙時偉,右副承旨吳大益,同副承旨金宇鎭,假注書宋俊載·趙興鎭,記事官鄭東浚·金載瓚,以次序立訖。上具翼善冠·袞龍袍,乘輿出毓祥宮門外。左通禮疏啓請降輿乘輦。上降輿乘輦,至鄕校洞口。上曰,有撃錚聲,注書出去知入。賤臣承命出問,回奏曰,安山居殺獄罪人沈師伯妻金召史,爲其夫撃錚云矣。上曰,撃錚之擧,女人親爲之乎?抑或他人替之乎?注書知入。賤臣出問,回奏曰,女人置轎子於傍,被髮露立,手自撃錚,而原情則女人之傍,有一男子,自袖中出呈矣。大駕至仁政門外,左通禮跪啓請降輦乘輿,上降輦乘輿。上曰,注書出去,撃錚人原情持入。賤臣承命持入,養鼎讀奏。命宇鎭書傳敎曰,恤獄囚與杜僥倖,固是不可偏廢之事,而至於此事,又係紀綱,若此不已,後弊難防,以撃錚時擧措言之,尤極無嚴,沈師伯妻原情,勿施,令該曹照律勘處。大駕入仁和門還內,諸臣以次退出。
庚子十一月初六日申時,上御寶慶堂。同副承旨入侍時,同副承旨金宇鎭,假注書宋俊載,記事金載瓚·李集斗,以次進伏訖。上命留院公事入之,賤臣承命持入。上命退,承史以次退出。
上在昌德宮。停常參·經筵。
親押罷後,政院·玉堂·藥房口傳問安。答曰,知道。
李啓曰,明日大駕詣景慕宮後,王大妃殿·惠慶宮問安,何承旨進去乎?敢稟。傳曰,左副承旨進去。
傳于朴祐源曰,軍士房承旨入侍。
金宇鎭啓曰,來十一日輪對取稟。傳曰,爲之。
傳于趙時偉曰,侍衛軍兵毛具。
吳大益啓曰,禁衛營將官來言,今日本營軍兵日次,私習云矣,敢啓。傳曰,知道。
吳大益啓曰,御營廳將官來言,今日本廳軍兵日次,私習云矣,敢啓。傳曰,知道。
傳于李曰,軍士房承旨入侍。
朴祐源,以兵曹言啓曰,今十一月初八日景慕宮擧動時,本曹補把京畿驛馬十五匹,依例入把之意,分付本道。何如?傳曰,允。
朴祐源,以訓鍊都監言啓曰,今,十一月初八日景慕宮擧動時,建陽門·西營兩處入直禁衛軍兵,以訓局軍兵替代入直,還宮後還入直事,自兵曹節目啓下矣。建陽門軍一百名,把摠李潤章,哨官張齊斗,西營軍四十名,哨官吳道熿率領,與禁衛軍兵替代入直,而還宮後替直之意,敢啓。傳曰,知道。
朴祐源,以禁衛營言啓曰,今十一月初八日景慕宮擧動時,本營騎士及步軍五哨隨駕事,自兵曹節目啓下矣。外營各處入直將官軍兵等,依例除標信出用,銅龍門·西營兩處入直將官軍兵等,依兵曹節目,以訓鍊都監軍兵替把出用,而竝待標信擧行,還宮後還入直之意,敢啓。傳曰,知道。
庚子十一月初七日辰時,上御宣政殿。親押入侍時,行都承旨李,左承旨朴祐源,右承旨李養鼎,左副承旨趙時偉,右副承旨吳大益,同副承旨金宇鎭,假注書宋俊載·趙興鎭,記事官金載瓚·李集斗,以次進伏訖。上具翼善冠·袞龍袍,詣親押版位。左通禮跪啓請跪。上南向跪版位上。宇鎭讀奏祝文,仍奉祝進前。上親押後,宇鎭奉祝,傳香至忠衛,忠衛跪受出正門。仍命退去,諸臣以次退出。
庚子十一月初七日巳時,上御誠正閣。軍士房承旨入侍時,左承旨朴祐源,假注書趙興鎭,記事官鄭東浚·李集斗,以次進伏訖。上曰,日寒如此,再明日親祭時,如不稍解,則將事之際,入侍諸臣,得無觸寒乎?祐源曰,自今日日氣稍解,再明日則似不極寒矣。上命書傳敎曰,明日出還宮門路,以弘化門爲之。上曰,禮房承旨入侍。出榻敎宇鎭進伏,上命讀公事,宇鎭讀奏訖。命退,諸臣以次退出。
庚子十一月初七日申時,上御誠正閣。軍士房承旨入侍時,左承旨朴祐源,假注書趙興鎭,記事官徐龍輔·李集斗,以次進伏訖。上曰,日寒一向酷烈乎?祐源曰,然矣。祐源曰,臣適有目下事可駭者,敢此仰達矣。近來紀綱解弛,人心乖悖,街路之上,鬪鬨成習,至於閑良無賴之類,白晝城闉之內,逢着閭閻女人,脫其蓋頭,捽曳驅打,無所不至。又從以弓弦結縛,詬辱狼藉,聽聞所及,有關風化,分付該曹,從重科治,以爲懲勵之地,斷不可已矣。上曰,依爲之。此不嚴懲,亦關後弊,科治後首倡者,另加嚴繩,可也。出擧條上曰,該房承旨爲先從重推考,該房下吏令攸司從重科治。出榻敎仍命退,諸臣以次退出。
上在景慕宮,停常參·經筵。
夜自一更至三更,月暈。
上詣景慕宮。入齋室後,政院·玉堂·藥房口傳問安。答曰,知道。
展拜罷後,政院·玉堂·藥房口傳問安。答曰,知道。
省牲省器罷後,政院·玉堂·藥房口傳問安。答曰,知道。
王大妃殿·惠慶宮,遣承旨問安。答曰,知道。
傳于朴祐源曰,侍衛軍兵毛具。
傳于趙時偉曰,更思之,若此不已,則日昨飭敎,但歸弁髦,寧不駭然?幺麽郞官,不畏法若此,他尙何說,大係紀綱,俄者處分兵曹郞官,不可拿處而止,削去仕版。
傳于朴祐源曰,兵曹郞廳口傳各別擇差。
吏曹口傳政事,以李益運爲兵曹佐郞。傳于李曰,都承旨先入侍後謝恩。
承旨前望單子入之,徐有防·沈念祖·李亨元·李文源·鄭志儉落點。
傳于李亨逵曰,以洪忠道按覈御史朴天衡狀啓。傳曰,二百餘里之內,過五日不卽捉待者,果何故也?藉令有委折,宜有論報,則尙無消息云者,殆不成說,上人因知其虛忘,而關係則何如也?若此而該守令之如是遲滯,誠有慢忽之罪,本事究竟後拿處,道臣難免不飭之責,推考,繡啓之但以遲滯之由,登聞而己,未嘗以監司·守令事論啓,殊欠按法之體,爾則從重推考。此後惕念爲之事,下諭于御史處,時急狀啓之不塡,時所帶職銜之不書,俱係違式,則喉院之曾無一言皁白,亦不措辭微義,以此以彼,豈非失羞?當該捧納承旨從重推考。
趙時偉,以兵曹言啓曰,依下敎,隨駕禁軍及駕後禁軍與內吹·兼內吹·標下軍兵等處,設粥以饋之意,敢啓。傳曰,知道。
又以兵曹言啓曰,依下敎,隨駕武藝別監等處,設粥以饋之意,敢啓。傳曰,知道。
又以訓鍊都監言啓曰,依下敎,近仗軍士吳二命,從重決棍十五度後,放送之意,敢啓。傳曰,知道。
又以訓鍊都監言啓,依下敎,武藝別監及挾輦軍,兼內吹等處,設粥分饋之意,敢啓。傳曰,知道。
又以禁衛營言啓曰,依下敎。本營隨駕衛內槍劍軍兼內吹及衛外陣上將校軍兵等處,設粥分饋之意,敢啓。傳曰,知道。
又以御營廳言啓曰,依下敎,駕前別抄兼內吹及留陣將校軍兵等處,設粥分饋之意,敢啓。傳曰,知道。
金宇鎭,以成均館官員,以大司成意啓曰,臣於今日稟旨就次後,聞居齋儒生等,今日朝食堂,不爲設行,臣卽爲馳諸泮宮,聞其捲堂之由,則諸生等書進所懷,以爲伏以,今番使臣回還時,有金佛受來之事,我國本以崇儒重道,中華所敬重,而今此專對之行,帶來邪穢之物,非但貽羞我國家,亦將爲天下後世之所笑,臣等跡忝尊聖之地,目見奉佛之使,心切驚駭,義難泯默,目前果發疏斥之論,而始則諸議歸一,至定大議事,末乃岐貳,荏苒時日,了無封章之期,遂致各自引義,俱爲自處,故廉隅所關,不敢冒入,以至捲堂之境,萬萬惶恐云云,臣以聖廟捲堂,事體重大,享日煩瀆,極涉未安之意,反覆開諭,多般勸諭,諸生等不爲回聽,至於更鼓之已下,而無意還入,何以爲之?惶恐,敢啓。傳曰,更爲勸入。
庚子十一月初八日,兼春秋朴行淳,謝恩正使茂林君塘,副使戶曹參判李崇祜狀啓,臣等一行,本月初五日,到黃州牧,與書狀官臣尹長烈,長連縣監李性吾,金郊察訪李陽普,表咨文眼同査對,則別無差誤處是白乎旀,方物三十九馱,依例改結裹後,明日仍向前站緣由,竝以馳啓爲白臥乎事。
庚子十一月初八日卯正三刻,上詣景慕宮。擧動入侍時,行都承旨李,左承旨朴祐源,右承旨李養鼎,左副承旨趙時偉,右副承旨吳大益,同副承旨金宇鎭,假注書宋俊載·趙興鎭,記事官金載瓚·李集斗,以次序立訖。上具遠遊冠·絳紗袍,乘輿出仁和門,至明政門外。左通禮跪啓請降輿乘輦。上降輿乘輦,詣景慕宮洞口。左通禮跪啓請降輦乘輿。上降輦乘輿,入宮門。上曰,以駕前駕後之喧聒,前後申飭,何等申嚴,而今日喧聒,又復如前,禁喧郞誰也?祐源曰,朴宗正云矣。上曰,禁喧郞廳,事過後拿處,從重勘處事。駕前下敎祐源曰,日前動駕時,以作門內紛遝,飭敎,何如?而今日又復如前,百官多率下隷,爭先隨入,以致駕後之喧聒,揆以事體,誠極駭然,禁喧郞廳,旣有處分之命,而押班監察,亦不可無飭,本院請推之外,無他可施之罰,何以爲之乎?上曰,竝拿處,可也。出擧條押班監察一竝拿處。駕前下敎上入齋室,諸臣以次退出。
庚子十一月初八日辰時,景慕宮親行冬享大祭省牲入侍時,行都承旨李,左承旨朴祐源,右承旨李養鼎,左副承旨趙時偉,右副承旨吳大益,同副承旨金宇鎭,假注書宋俊載·趙興鎭,記事官鄭東浚·金載瓚,以次序立訖。上具遠遊冠·絳紗袍,詣省牲所,上執圭詣版位上南向立。掌牲令牽牲入,大祝看審後,進前曰,犧牲肥澤,尺量,何如?上曰,唯。牲人各牽牲立俎上,擧尺度之曰,牛氏,豕氏,羊氏準尺矣。大祝立牲後擧笏告曰,充目牽牲出。上還齋室,諸臣以次退出。
庚子十一月初八日辰時,景慕宮奉審入侍時,行都承旨李,左承旨朴祐源,右承旨李養鼎,左副承旨趙時偉,右副承旨吳大益,同副承旨金宇鎭,假注書宋俊載·趙興鎭,記事官金載瓚·李集斗,以次序立訖。上具冕服,奉審如禮後,還入齋室時,宇鎭曰,今日展拜時,東西唱引儀,不卽待令,以致行禮之遲滯,揆以事體,萬萬駭然,當該引儀,所當嚴處,而本院請推之外,無他可施之罰,何以爲之乎?上曰,事過後拿處,可也。出擧條當該引儀事過後拿處。出榻敎上曰,諸承旨一倂推考。出傳敎上入齋室,諸臣以次退出。
庚子十一月初八日申時,上御景慕宮齋室。左承旨入侍時,左承旨朴祐源,假注書趙興鎭,記事官徐龍輔·鄭東浚,以次進伏訖。上命書傳敎曰,裘冕之制,其來尙矣。近久不御,今日則至於元不待令,事體所在,誠極未安,尙衣提調推考。祐源曰,臣俄聞別軍職具純,以禁火事,往堂后翰苑,擅入下番房,捽曳館吏云,事極駭然,故敢此仰達矣。上曰,此人之爲人,極甚駭妄怪惡,觸處起閙,誠可痛也。所當嚴處,而姑未知本事之如何,更査事實後,當處之矣。仍命退,諸臣以次退出。
上在昌德宮。停常參·經筵。
申時,日有左珥。
沈念祖啓曰,明日王大妃殿誕日相値,視事頉稟。傳曰,知道。
親祭罷後,政院·玉堂·藥房·朝廷二品以上·六曹堂上口傳問安。答曰,知道。
還宮後,政院·玉堂·藥房口傳問安。答曰,知道。
藥房都提調臣鄭弘淳,提調臣金華鎭,左承旨臣徐有防啓曰,親薦蒸事,侵曉還宮,伏未審此時,聖體,若何?王大妃殿症候,益有差勝之節乎?今日臣等率諸御醫入侍,仰承諸節爲宜,惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,待後日次入侍宜矣。王大妃殿·惠慶宮·中宮殿,藥房口傳問安。答曰,知道。
蔡弘履啓曰,判尹洪樂命,除拜後過三日不爲出肅,依定式推考警責,因卽牌招,何如?傳曰,允。
傳于蔡弘履曰,左承旨入侍。
李亨元啓曰,新除授同副承旨鄭志儉,時在洪忠道結城地,斯速乘馹上來事,下諭,何如?傳曰,允。
以右副承旨李文源牌不進罷職傳旨,傳于柳義養曰,只推,更爲牌招。
傳于沈念祖曰,前參議李文源,仍任前職,承旨前望單子入之。
承旨前望單子入之,柳義養落點。
蔡弘履啓曰,新除授左副承旨柳義養,卽爲牌招,何如?傳曰,允。
承旨前望單子入之,金憙落點。
傳于沈念祖曰,新除授承旨牌招察任。
傳于沈念祖曰,承旨房仍。
傳于徐有防曰,右承旨入侍。
傳于柳義養曰,中官方得賢拿處。
傳于沈念祖曰,軍士房承旨入侍。
備忘記,昨夜初有査問之命,而旋命待明朝擧行者,此雖小事,出於忘怒觀理之意也。經宿之後,益覺寒心,大抵祗受標信之人,不但戞過於大臣之前,雖値東宮擧動,必也駐輦,仍令騎馬以送,所以重王命也,尊御押也。昨日諸承旨雖皆肆傲,猶不若東宮之威,大臣之尊,而乃反爲一下隷之坐立升降,以東宮·大臣所不敢爲之事,敢欲煩聒於大享纔成之際,此何擧也?予則曰,此則皆屬餘事也。噫,君綱頹圮,臣分淩夷,日甚一日,諸承旨若有一分深思長慮,則凡係廣敬守法之道,固當靡不用極。不惟不然,其欠敬無嚴之有,乃至於此,是豈義分之所敢出乎?姑從含垢之意,予不索言,至於下人,則官員若此,渠輩何足言?然此而汎然治之,誠有堅氷之漸,標信之不已,將至何境?關係則凜然,該下隷不可棍問而止,當出付法司,其拒逆標信及慫慂承旨人,如律定罪,斷不可已,政院知悉。旣是本院之事,卿等先査首唱人以啓。
蔡弘履啓曰,昨夜始有査問之命,而旋命待明朝擧行者,此雖小事,出於忘怒觀理之意也。經宿之後,益覺寒心,大抵祗受標信之人,不但戞過於大臣之前,雖値東宮擧動,必也駐輦,仍令騎馬以送,所以重王命也,尊御押也。昨日諸承旨雖皆肆傲,猶不若東宮之威,大臣之尊,而乃反爲一下隷之坐立升降,以東宮,大臣所不敢爲之事,敢欲煩聒於大享纔成之際,此何擧也?予則曰,此則皆屬餘事也,噫,君綱頹圮,臣分凌夷,日甚一日,諸承旨若有一分深思長慮,則凡係廣敬守法之道,固當靡不用極。不惟不然,其欠敬無嚴之習,乃至於此,是豈義分?從含垢之意,予不索言,至於下人,則官員若此,渠輩何足言?然此而汎然治之,誠有堅氷之漸,標信之不已,將至何境?關係則凜然,該下隷不可棍問而止,當出付法司,其拒逆標信,慫慂承旨人,如律定罪,斷不可已,政院知悉。旣是本院之事,卿等先査首唱人以啓事命下矣。臣等捉致本院吏隷及藝文館吏隷等,另加査實,則別軍職持標信來到時,本院使令朴宗燁,偃處廳上,慢不起動,言語不順,藝文館書吏李文赫·朴景潤等,或牢坐房中,累招不出,或道而後出,擧措駭慢,本院使令白尙一則陪行問安承旨往來時,增衍傅益,果爲轉播之罪的實,故反覆究問,其所爲言,終始如一,首唱人,蓋是使令白尙一矣,敢啓。傳曰,俄者旣已下敎,一則承旨之罪,二則承旨之罪,下人何足言?然決不可汎治,當該吏隷四人,令兵判分輕重嚴棍後草記。
李亨元啓曰,正言鄭益祚下諭後過限不上來,依定式遞差傳旨及禁推傳旨捧入之意,敢啓。傳曰,知道。
蔡弘履以成均館官員,以大司成意啓曰,臣伏承本館草記批答,招致諸生,傳宣聖旨,仍爲勸入,則諸生等以爲,臣等以齋議不一,各自引義,以致捲當,至煩天聽,私心惶戚之際,伏奉批旨,更爲勸入,臣等不敢以區區私義,一向自處謹當齊爲還入云,故仍設食堂,臣則進參陪班之意,敢啓。傳曰,知道。
柳義養,以兵曹言啓曰,因政院啓辭。傳曰,俄者已下敎,一則承旨之罪,二則承旨之罪,下人何足言?然決不可汎治,當該吏隷四人,令兵判分輕重嚴棍草記事命下矣。依下敎,臣馳往東營,政院使令白尙一決棍十五度,朴宗燁決棍十度,藝文館書吏李文赫決棍七度,朴景潤決棍五度之意,敢啓。傳曰,知道。
李亨元,以義禁府言啓曰,前正言鄭益祚禁推事,傳旨啓下矣。鄭益祚下去京畿楊根地云,依例發遣府羅將拿來,何如?傳曰,允。
掌令權坪啓曰,妖宦壽賢之締結,一種嗜利之凶徒,爛漫和通之狀,渠旣明白納招,則豈可一日容貸於覆載之間乎?今此酌處之命,雖出好生之德意,而三尺至嚴,不可島縣爲奴而止,請大靜縣爲奴罪人金壽賢依律處〈斷〉。爲奴罪人河翼龍·金重得等,敢以罔測之說,做作眞諺之書,暗投宮禁之中,欲售危逼之計,究其所爲,萬萬窮凶,決不可一刻容貸於覆載之間,請興陽縣爲奴罪人河翼龍,南海縣爲奴罪人金重得亟令王府設鞫得情,快正王法。聖中之罪,可勝誅哉?包藏禍心,主張凶論,敢托不敢言之地,倡出不忍聞之說,作爲窩主,慫慂徒黨,故徐有臣·朴宗甲·李義駿輩,從而和之,交口讚引,噫嘻,痛矣。先大王朝十三年不着帽而始仕於殿下,欲展蘊抱之說,尤極萬萬凶慘,且莫重義理,倚托怪鬼輩,欲售疑亂之計者,究厥心腸,與德師·載翰一串貫來者也。不仕於先大王朝者,卽先大王之逆臣,先大王之逆臣,卽殿下之逆臣,豈可一刻容息於覆載之間,而居謫以來,小不畏縮,乃敢聚會學徒,通接官隷,至登繡啓,大臣筵白,雖卽移配絶島,而經年爭執,尙逭王章,窮凶之節,無以嚴覈,亂賊之徒,無所懲畏,請大靜縣定配罪人聖中,亟令王府,設鞫嚴門,期於得情,快正王府。有臣·宗甲·義駿,和應聖中叵測之說,推詡薦引,看作奇貨,敢於書筵出入之時,肆然迭奏。噫嘻痛矣,聖中之主張凶論,罪不容誅,而此輩之同一心腸,尤極痛惋,究厥罪犯,與聖中豈可異同?疑亂大義,欲售媒寵之計者,腸肚相連,情跡難掩,而只緣筵席語祕,尙未聲討,使凶徒無所懲畏,國法久而未伸,已極憤惋,到今日記旣播之後,如此負犯之至重者,不可一刻容貸,而削板放逐之律,不足以懲其罪犯,請削版罪人有臣·宗甲·義駿,竝令王府,設鞫嚴問,依律處斷。罪人李潤成,以逆禶之切姻,兇謀逆節,萬〈無〉不知之理,而未盡究覈,遽然酌處,揆以王章,失之太寬,獄體乖當,輿情駭憤,請海南縣定配罪人李潤成,更令王府,設鞫得情,施以當律。罪人趙嵎,以物故罪人峸之弟,今番諸逆之陰凶情節,萬無不知之理,而抵賴不服,端緖未究,遽有酌處之命,王章未伸,輿憤益切,請楸子島定配罪人趙嵎,亟寢酌處之命,仍令王府,設鞫得情,快正王法。瑩中之附麗凶逆,擧世共知,而乙未冬相臣一疏,實關宗社大計,則伊時禍機,迫在呼吸,而瑩中身爲憲長,敢以未詳知深文等說,顧護凶賊,欲售包藏之心,幸賴先大王日月之明,燭其情狀,至以能猾爲敎,則捨命樂禍之凶,已著於當日而無餘矣,顯忠之典,旣施於其時承宣,則護逆之律,不可以荐棘而止,請薪智島荐棘罪人瑩中,設鞫嚴問,快施當律。後樂,旣以後翼爲弟,且以量·爲黨,則凶謀逆節,必無不知之理,而親問之下,游辭漫漶,至以本不見重於其弟之說,肆然納供,究其情節,極爲叵測,不可以不了了極蠢蠢而有所容貸,請濟州牧定配罪人後樂,亟令王府,更加嚴鞫,期於得情。定配罪人孫效忠等八宦者,俱極凶獰,終始抵賴,遽有酌處之命,雖出於我聖上好生之德,曠蕩之典,而效忠則自是凶孼,旣多負犯,又以逆宦切族,及其鞫問之際,端緖未究,亦無指的發明之端,定配罪人柳仁培,罪人李鳳昌·沈德一·李德成,俱以逆來之切族,若其在京,則或吹噓應澤,已露腸肚之糾結,及夫放逐,則或出沒城闉,益著蹤跡之陰祕,則志恒與國來陰凶情節,萬無不知不參之理,而頑忍不服,效忠·仁培,定配而止,鳳昌·德一·德成,更逐本鄕而止,罪人申世輝,旣與應澤錢財相資,則可知其情志之親密也。罪人蔡伯周·盧聖翊,就捕以後,旣無白脫之端,而未及嚴覈,竝有分揀之命,王章由此而未伸,輿情由此而益憤,請定配罪人孫效忠等,仍令王府,更加嚴鞫,期於得情。噫嘻,李普行之罪,可勝誅哉?賦性妖邪,行己暗愎,䝱肩諂笑,情態難掩,左右閃忽,伎倆漸巧,特一天生宵小之類耳。口密腸劍,林甫之後身,狐媚狼顧,京惇之餘套,以渠處地爲人,幸際承乏,兜攬至此,則不思知分報效之心,敢生眩惑跳踉之計,其貽害世道,將不知至於何境,有識之憂歎,固已久矣。雖以今番事觀之,亦出於計較利害之心,外托懲討之義,內售嘗試之計,是可忍也,孰不可忍也?此於渠,猶屬細故。至於明義一部,是何等大義理,而渠之所論,本事之外,乃敢攙及於有樹立之大臣,必欲漫漶義理,欺瞞君父,包藏禍心,煽動一世,若此不已,則倫綱將至墜地,凶孼亦必生心。噫彼普行,抑獨何意,循私負國,一至此哉?其心所在,有不可測,而此又渠卽一斷案,何幸聖明俯燭其情狀,處分明快,滿庭臣僚,孰不欽仰,而若論其負犯,不可不一問,快正其罪,請楸子島安置罪人李普行,亟令王府,拿鞫嚴問。新除授持平徐郁修,時在京畿高陽地,請斯速乘馹上來事,下諭。答府曰,不允。第六件,七件事,亟停勿煩。下諭事,依啓。
庚子十一月初九日丑時,景慕宮親祭罷後,還宮入侍時,行都承旨李,左承旨朴祐源,右承旨李養鼎,左副承旨趙時偉,右副承旨吳大益,同副承旨金宇鎭,假注書宋俊載·趙興鎭,記事官金載瓚·李集斗,以次序立訖。上具遠遊冠·絳紗袍,乘輿至降輿所,左通禮跪啓請降輿乘輦。上降輿乘輦,由弘化門至明政門外。左通禮跪啓請降輦乘輿,上降輦乘輿,命祐源出標信,勞問諸陣後解嚴。坤等奏曰,臣職帶藝苑兼銜,而有目下事可駭者,敢此仰達矣。昨日別軍職具純,以闕內禁火事,奉命摘奸之際,往于堂后,以守廳使令之不卽下庭,妄作駭擧,直入下番房,以下隷治罪事,囑於守宮史官,仍往翰苑,又以館吏之不卽下廳,至有捽曳之擧云。大抵下番房則有時政記,故非他人所可擅入,館吏則非史官,不可施罰,自是古例,而純不知事體,如是妄作,大關後弊,不可不嚴懲矣。上曰,爲先令兵曹査問事實以奏。仍詣銅龍門。上曰,承宣事,誠顚倒矣。苟有所達,何時不可,而徹夜將事,侵曉還駕之際,忙急齊籲,極涉駭然。況本事未及詳査,而安敢肆然徑奏乎?仍命書傳敎曰,今日諸承旨事,可謂駭愕。此以不嚴懲,大關法綱,命令將無所施,當該承旨一竝罷職不敍。上曰,今日雲寶劍,誰某也?祐源曰,金夏材·蔡弘履等矣。命書傳敎曰,右尹蔡弘履,都承旨除授,其餘承旨,前望單子入之。上曰,因一具純,有此擧措,決不可置之。上曰,別軍職具純,令兵曹決棍汰去事。駕前下敎上曰,堂后守廳使令及翰苑書吏,以幺麽賤隷,不知標信之爲重,無嚴極矣。仍命兵判爲先嚴棍,其外誣訴使令及書吏,棍問以奏。命賤臣曰,都承旨出牌,前望單子催促。大駕入仁和門,賤臣持入前望單子,徐有防·李文源·沈念祖·鄭志儉·李亨元落點。命賤臣出牌,新除授承旨徐有防·李文源·沈念祖·鄭志儉·李亨元牌招察任事。駕前下敎上還內,諸臣以次退出。
庚子十一月初九日寅時,上御誠正閣。都承旨入侍時,行都承旨蔡弘履,假注書趙興鎭,記事官鄭東浚·李集斗,以次進伏訖。上曰,左副承旨先入侍後謝恩事。出榻敎賤臣承命出外,與李亨元偕入進伏,上命弘履曰,院隷及院吏之誣告者,斯速棍問以入之意,分付兵曹。仍命先退,命亨元書具純定配傳敎還寢。命退,諸臣以次退出。
庚子十一月初九日卯時,上御誠正閣。都承旨入侍時,假注書趙興鎭,記事官金載瓚,記事官李集斗,以次進伏訖。上曰,新除承旨皆仕進乎?弘履對曰,李文源則牌不進,鄭志儉則在外云矣。上命賤臣曰,李文源牌去來催促,違牌勿爲呼望。賤臣承命,分付,還爲進伏。仍命退,諸臣以次退出。
庚子十一月初九日辰時,上御誠正閣。左承旨入侍時,左承旨徐有防,假注書趙興鎭,記事官鄭東浚,記事官李集斗,以次進伏訖。上命書傳敎曰,在外承旨許遞,前望單子入之。上曰,昨日承宣事,駭妄極矣。昨於筵中,承宣提稟,則予以更査事實處之爲諭,承宣不體予意,有若務勝者然,予未知其所以然也。若不嚴處具純,則外議必謂予爲純地。仍命書傳敎曰,別軍職具純,棍汰則歇矣,以削職捧傳旨。仍命退,諸臣以次退出。
庚子十一月初九日午時,上御誠正閣。右承旨入侍時,右承旨沈念祖,假注書趙興鎭,記事官金載瓚·李集斗,以次進伏訖。上命讀公事,念祖讀訖。上曰,李文源入來乎?念祖曰,姑未入來矣。上曰,牌去來催促。念祖曰,故忠臣李廓·羅德憲,賜謚旌閭之命,實出我聖上奬節義樹風聲之盛意。羅德憲則伊時卽爲擧行,而李廓則以其不知鄕里之在何地,子孫之有誰某,旣下之成命,未免中寢矣。至於去秋幸行時,其子孫始以此上言,而適未得入徹云。朝家旣已聞之,則亦依當初下敎,許令一體擧行,恐合事宜。故適因言端,敢此仰達矣。上曰,然則許令議謚,可也。出擧條命退,諸臣以次退出。
庚子十一月初九日申時,上御寶慶堂。軍士房承旨入侍時,右副承旨李亨元,假注書宋俊載,記事官金載瓚·李集斗,以次進伏訖。上命書傳敎曰,近觀其人恬謹,可尙。至若昨日事,以新進獨在守宮,倉卒檢戢,尤出意表,此雖一事,足可三隅反,其視昨日承宣妄恣之擧,豈不誠懸殊?況朝家之政,無過於懲勸二字,宜有示嘉之道。檢閱李集斗,大鹿皮一令賜給,使之閤外親受。承史以次退出。
上在昌德宮。停常參·經筵。
王大妃殿誕日,大殿,政院·玉堂口傳問安。答曰,知道。
王大妃殿,政院·玉堂單子問安。答曰,知道。
惠慶宮·中宮殿,政院·玉堂口傳問安。答曰,知道。
大殿,朝廷二品以上·六曹堂上·奉朝賀口傳問安。答曰,知道。
王大妃殿,朝廷二品以上·六曹堂上·奉朝賀單子問安。答曰,知道。
李亨逵啓曰,明日常參·經筵,敢稟。傳曰,只晝講。
柳義養啓曰,卽者洪忠道按覈御史朴天衡狀啓到院,而此是時急狀啓,則不塡時刻,已涉泛忽,又不具書職銜,揆以事體,極爲未安,原狀啓所當還下送,而係是時急之啓,故不得已捧入,而該御使朴天衡,從重推考,何如?傳曰,允。
李亨逵啓曰,新除授大司成金憙,旣在闕中,不爲肅謝,直爲出去,推考警責,何如?傳曰,允。
又啓曰,同春秋金履素,旣入闕中,不爲肅謝,依定式推考警責,何如?傳曰,允。
徐有防啓曰,大司憲鄭一祥呈辭,執義兪彦鏶在外,掌令高益擎·權坪,持平朴聖泰呈辭,持平徐郁修在外,今日以監察茶時之意,敢啓。傳曰,知道。
柳義養啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次,私習云矣,敢啓。傳曰,知道。
傳于蔡弘履曰,左承旨入侍。
又傳于曰,政事,當日爲之。
有政。吏批,判書李福源進,參判鄭民始式暇,參議李敬養進,行都承旨蔡弘履進。啓曰,大司成今當差出,而擬望之人乏少,承旨·外任,竝擬,何如?傳曰,允。以呂萬永爲正言,趙鼎鎭爲副校理,尹蓍東爲右尹,李致中爲戶曹參議,金憙爲大司成,愼爾復爲同義禁,金夏材爲司譯提調,任時習爲宗簿直長,南命寬爲尙瑞直長,宋俊載爲齊陵別檢,禮曹參議李文源仍任事,承傳,成均學諭白處玄單付。
兵批,判書李衍祥問安進,參判洪良浩問安進,參議朴師崙入直進,參知李象靖在外未肅拜,右承旨徐有防進。副司直鄭志儉·李顯永。
傳于徐有防曰,承旨前望單子入之。李亨逵落點。
傳于蔡弘履曰,新除授承旨牌招察任。
以公山營將罷黜狀啓,傳于柳義養曰,口傳差出,待下批使之當日辭朝。
又傳于曰,新除授公山營將給馬下送。
傳于蔡弘履曰,禮房承旨入侍。
以方得賢囚單子,傳于沈念祖曰,放。
傳于李亨逵曰,右副承旨入侍。
傳于李亨逵曰,坐直承旨入侍。
李亨逵,以弘文館言啓曰,本館下番修撰臣李兢淵,以禁衛營從事官,今日價布捧上坐起時,晝仕出去之意,敢啓。傳曰,知道。
徐有防,以刑曹言啓曰,罪人李東粲處,請囑其妻父都監中軍金相玉,招致武藝別監之父爲都監軍士者,以無事出場之意,懇托情節,發問目施威取招,則李東粲所供內以爲,矣身罪狀,已悉於前招中,而結縛老嫗,初不過一時乘憤矣。其翌日老嫗之子武藝別監,毆打弓師安德恒,而列書矣等十五人姓名,稱以將白活於政院,故矣身實有恐怯之心,弓師安德恒等,謂矣身曰,武藝別監之父,乃是都監軍士,而汝之妻父,方帶都監中軍,汝若往見中軍,懇托以招致武藝別監之父,以無事出場之意言及,則可圖無事,故矣身果爲往見妻父,備陳事實,仍及懇托之意,則矣妻父誚責矣身,使之還家,故矣身還歸矣。其翌日聞閑良金觀休之言,則矣身妻父,果爲招致武藝別監之父,其所懇托,一如矣身之言,則武藝別監父答言,武藝廳盡知之,雖欲挽止,勢無奈何云。矣身之當初請囑,只欲免白活政院之擧而已,此外豈敢生通別監之意乎?矣身實狀,不過如此,問目內辭緣,惶恐遲晩云矣。東粲之無端結縛毆打閭閻老嫗之罪,已極無狀,且憑藉其妻父都監中軍金相玉之勢,招武藝別監之父,敢以無事出場之意,私自請囑者,誠極萬萬無嚴,而施威嚴問之下,請囑時酬酢情節,猶復吞吐者,尤極痛駭,刑推得情,何如?傳曰,大抵嚴內外,目下第一義,以是無論中官掖屬,凡係漏通內事,罪抵重辟之意,前後申飭,不啻幾次,蓋出於深長慮也。渠雖無知識,武弁亦是有地勢士夫,則以中軍妻父爲梯,圖得密經,欲售請囑之計。厥卒之妻雖被打,而厥卒之子卽別監也,以別監而白活政院,則事將上徹,上徹之事,敢生無事出場之意,則其漸將至於何境?亞將而圖囑於掖屬之不已,大將必又然矣。小事如此,大事亦豈不然?其弊反有甚於本事,不可平問取服。依草記嚴刑究問,而承旨之筵奏出擧條,在於七日夕,金相玉之密囑別監父,在於三更量,已登聞之事,將從何處入囑乎?以此意發問目嚴問。至於李基遠,初有刑配之命,東粲旣出之後,有主客强弱之分,初下敎置之,但依本律勘處,可也。
柳義養,以訓鍊都監從事官,以都提調意啓曰,臣承命開坐于北營,拿入中軍金相玉,以傳敎內辭意,詳細布諭,嚴加査問,則相玉所供內,以爲矣身平日不能敎壻之罪,固已甘罪不辭,而至於今番毆打人物事,矣身初未聞知矣。初七日矣身之壻,來見矣身曰,數日前,適往射場,與同射人遊戲之際,有過去女人,誤聽酬酢之言,以爲侵辱渠身,其所詬辱,無所不至,故諸閑良共爲結縛,而旋卽放送矣。追聞此女人乃是武藝別監之母,畢竟或不無現露之慮,如何則可得無事云。故矣身果然招致別監之父爲本營哨軍者,問其前後委折,則軍士所答,一如矣身之壻所言,而末乃曰,宅書房主入其中云,此則當無弊彌縫云,矣身雖不直言,其善爲周旋,而當初招來已極怪駭,聞渠無弊彌縫之說,亦不驚心,卽此一節,萬死無惜,遲晩納招云矣。相玉身爲亞將,縱其女壻,毆打閭巷之女人,末又招致武藝別監之父,以無弊彌縫之說,暗地私囑,論其罪狀,萬萬無嚴,而査問之下,毆打與私囑一款,猶有呑吐之意,從重決棍,更爲盤問,何如?傳曰,渠雖無識武夫,致位亞將,則固當恪謹畏約之不暇,而乃反從其猾壻,作弊民間,雖非關係武藝廳之事,其在爲平民除害之道,不可無嚴懲之擧,而不徒是也。都監中軍,專管武藝別監抄擇之事,藉令隨事小心,猶有內外交通之慮,今於旣入掖庭之後,因渠親屬之所犯,有此干囑,此而置之,來頭之弊,將至交通別監之不已,又至於交通宦寺,眞所謂堅氷之漸,不見是圖者也。觀此所供,以已綻露之事,謂之以渠則初不直囑者,豈非罪上添罪之端乎?所當一過嚴棍,一過頭面,而以今日之故,姑不加棍,以亞將之故,姑不面質,則渠焉敢一向漫漶?更加嚴問,期於直招。又有一事之不難知者,誠如渠供,不欲請囑,則何故招來厥漢,至說本事乎?渠之特敎嚴問之下,如是抵賴,萬萬無嚴,待究竟重繩次,爲先更爲捧供草記。
又以訓鍊都監從事官,以都提調意啓曰,中軍金相玉,更爲拿入,以草記批旨內辭緣,逐條盤問,又以特敎嚴問,事體自別,一向抵賴,罪上添罪之意,反覆究覈,則相玉所供內以爲,矣身之壻來言,被打女人之子,將欲伏地訴冤云,若至此境,生事可慮,某條周旋,期於無弊爲言,故矣身人情所拘,不忍恝視,且被打人之夫,乃是營門軍士,故果令招來,以本事極爲微細,以此至煩天聽,豈不猥屑云爾,則渠以無弊彌縫之意爲答,矣身無識所致,不知不覺之中,自歸私囑之科,今承傳敎,安敢一毫隱諱乎?惶恐遲晩納招矣。相玉旣已直招,令該府考律重繩,何如?傳曰,當該武藝別監推問,則招致密囑,在於七日夜三更云,而承旨擧條,出於伊日夕間,金相玉之供,其可成說乎?設有大於此之事,固宜以實直告,恭俟處分,而渠雖無識,身爲亞將,一招再招,漫漶爲事,論厥罪狀箇箇嚴棍,期於直招,在所不已之擧,而旣以今日不可棍爲敎,故其在言不可不信之義,此亦防限所係,雖不直令加棍,如是呑吐,獨不愧三軍乎?更爲嚴問捧供草記。如以夕間擧條未及聞知爲說,則猶可說也,不此之爲,一直抵賴,豈非無狀之甚也?
又以訓鍊都監從事官,以都提調意啓曰,中軍金相玉,更爲拿入,以草記批旨內辭緣,嚴加究問,則相玉所供內,矣身雖甚無狀,受恩罔極,今於再三傳敎之下,豈有一毫欺隱之念乎?俄者以遲晩之意納招,而辭不達意,其所遲晩,反涉吞吐,莫非矣身之死罪。矣身之招來被打人之夫,實出於爲女壻周旋之計,而矣身則以勿爲訴冤爲請,渠則以無弊彌縫爲答,私囑之跡,到此而綻露無餘矣。至於承旨擧條事,其時全然不知,翌日在班列依幕,始聞刑曹書吏發牌閑良次出去云。故意以爲,因此事發牌而已,矣身若見擧條於初七日之內,則今於嚴問之下,何敢爲節節隱諱之念乎?私囑一款,更爲遲晩納招云,特敎査問,至再至三,而私囑則雖已遲晩,擧條則謂未先見,反覆査詰,終始抵賴,平問之下,有難取服,何以爲之?敢啓。傳曰,具罪目移義禁府,照律嚴勘,中軍爲先汰去,斯速差擬。
李亨逵,以訓鍊都監言啓曰,依傳敎,中軍金相玉,爲先汰去,具罪目移義禁府之意,敢啓。傳曰,知道。
徐有防,以訓鍊都監言啓曰,依下敎,中軍所使喚陪砲手張孝源處嚴問,則其矣所告內,今月初七日卽本營巡邏,而中軍金相玉,在藥房齋宿所,使矣身,招來別監之父金順珠,故矣身以巡邏被捉爲言,則中軍以爲,軍號旗手,不久來到,同往招來云,留待軍號旗手,同往於義洞,回來之際,自致三更云。故軍號旗手扈英哲,亦爲捉來取招,則一如張孝源之所招,而扈英哲之率往陪砲手,恣意犯夜,亦不可無罪,一體嚴棍懲礪,何如?傳曰,允。
又以訓鍊都監言啓曰,武藝別監金壽彭之父,隨行於都監軍伍與否,指示於金相玉之人,將校軍兵中査實草記事,命下矣。嚴加査問,則相玉之壻李東燦,探知別監之父順珠,在於哨中,往謂相玉,則相玉招問中軍所書字的趙德遂,而德遂未能詳知,出問於陪砲手,則其中張孝源,以爲金壽彭之父,在於渠之洞內云,故書字的以此言于相玉,有所招事干囑的實。身爲中軍,爲其猾壻,不顧其體貌,有此無前之事,誠萬萬駭然。書字的初不據例爭執,使其中軍,作此駭妄之擧,嚴棍除案次,爲先拘留,使喚陪砲手在於洞內,自當初來亦不可無罪,亦爲從重決棍懲礪,將校則其時以中軍,在於齋宿私次之故,初不待令云,別無査問之意,敢啓。傳曰,知道。恃卿宿諳本營事,近多弛憂,意外有中軍駭擧,此後另加察飭此等處,可也。
李亨逵,以訓鍊都監言啓曰,本局中軍,今當差出,而擬望之人乏少,外任竝擬,何如?傳曰,允。
獻納成德朝疏曰,伏以臣於秋中,待罪南郵,癃老殘骸,閉影虛館,與死爲隣,孔道馬政,爲任殊緊,而亦一切廢墜,虛費廩祿,愧懼猶多,千萬意外,忽伏承薇垣除旨,臣聞命驚惶,促裝治發,行未中半,臣之病情,忽復添劇,寸寸前進,僅到郊甸,而臣本鄕人,素無京第,當寒旅泊,實有頃刻溘死之慮,不得不徑歸鄕廬,取便調息,迹涉慢蹇,死有餘罪。念臣本自疎謬,萬不猶人,而重以年迫七旬,命近墓門,巷議街論,亦且聾瞽,其不足以備邇列而責言議,則不惟臣之自知甚明,一世公論,亦莫不然。當殿下嗣服之初,只得一悉冒竊,而草草陳勉,無足以感淵衷而效微分,追思至今,愧死無地,則臣於見職,固已試蔑效之地也。況今雷異荐發,聖情憂懼,是宜妙選直諒,俾陳讜論,以爲消弭修省之策,而乃反以如臣之昏劣無似者,濫廁於其間,臣實惝恍滋惑,莫曉其故也。伏乞殿下,察臣無用之實,憐臣垂死之疾,亟賜鐫免,仍治臣慢命尸職之罪,以警具僚,以肅朝綱焉。臣於乞免之章,不宜贅陳他說,而適當求言之會,不容一向泯默,玆敢略暴微悃,惟聖明垂察焉。臣竊瞷我殿下,睿質甚高,聖聽絶類,又輔之以學問之力,凡於政令施措之間,莫不動循天則,而但於存誠之工,恐有所未至焉。事業非不光明,而或歉於直截,黜陟非不正當,而或涉於濡忍,雖以向來龜柱·洪國榮事言之,殿下早已知龜柱之逆,而及其卽祚之初,猶示顯擢之眷,方欲斥國榮之奸,而當其頒麻之日,反有惜去之意。臣固知聖度天大,有所斟量,而但人君賞罰之典,不宜若是其苟且也。是以一種流俗之輩,不能不俯仰前却於朝家處置,今日論啓之章,未必不出於當時趨附之人,則彼患得失之徒,固不足深責,而其使之疑眩失措,前後狼狽者,蓋緣初不能明示好惡,夬降處分之致也,臣竊爲聖明惜之也。噫,人君之一言一動,關係甚重,苟不能臨事夬斷,一誠做去,則其弊馴至於東撈西模,前掩後遮,趨向因以不明,豈不大可懼哉?伏願殿下,亟正群兇之罪,毋使失於前者,又失於後也。且臣竊伏見近日朝象,百事之叢脞,有司之偸惰,日甚一日,而至於繁文瑣節,每勤至尊之憂慮躬勅,此固群下不職之罪,而揆之於大聖人易知簡能之道,則恐有所不然矣。噫,天道於穆而有不已之運,地道寧壹而有涵育之化,四時呈其功,三辰效其明,而萬物萬事,咸該於默而成之之中矣。今乃以一己之聰明,悉萬機之繁,以有限之精力,御百務之賾,雖使泛應曲當,庶物畢理,已非聖人體天象地之義,況事爲紛錯而本末難於畢擧,機務糾沓而緩急易至相舛,雖弊精役神而治化愈邈者乎?伏願殿下,勿以聰察爲明,勿以纖悉責功,纖悉之過,或傷於大苛,聰察之褊,實妨於容物,物不必頭頭而爭之,務提其要,事不必節節而理之,要挈其綱,惟聖明恢天地之大,昭日月之明,廣建象賢,委任責成,而以至簡御至煩,則垂拱無爲之治,亦何遜於二帝之盛哉?顧今國用之日匱,民生之日困,專由於侈靡成風,貴而搢紳巨室,則飾輿馬窮服玩,賤而胥隷市井,則衣必兼紈,食必重肉,轉相倣效,習以爲常,賄門由是而大開,儲蓄由是而耗蠧,盜賊由是而日滋,豈不痛哉?嗚呼,以言于國用,則不但無三年之儲,一歲之經費不足,以言于民産,則曾無時月之計,而習俗日痼,莫知矯救,節儉二字,卽今日之急先務,而上下相徇,惟以侈費爲事,不幸有水旱之荐,寇賊之發,將何以禦之乎?古昔聖帝明王,莫不以菲衣惡食,爲群臣百姓唱率,而若漢文之弋綈露臺,富庶之業,至今誦之,今殿下所以憂慮國儲,軫念民窮,非不切矣,而澣衣濯冠,未聞於朝紳,領袖正白,多見於掖隷,豈殿下所以躬行者,或未盡於崇儉之實,而宮中廣袖,四方匹帛之謠,不識有以近之歟?衣可以適體則已,味可以適口則止,彼珍袤之服,厭飫之饌,一何補於身心,而其所以傷財靡人,則極矣。伏願聖明,克輸節約之道,以躬儉率下,使弊俗得有丕變之望,則一國幸甚。答曰,省疏具悉。所陳無非切中之言,深庸嘉乃,當留意,爾其勿辭察職。
庚子十一月初十日,兼春秋朴行淳。謝恩正使茂林君塘,副使前戶曹參判李崇祜狀啓。臣等一行,到黃州牧査對之由,前已馳啓爲白有在果,本月初六日到平壤府,初七日與書狀官臣尹長烈,本道觀察使臣鄭尙淳,査對官都事洪一源,魚川察訪朱萬离眼同,表咨文更爲査對,則別無差誤處是白乎等,以緣由馳啓爲白臥乎事。
庚子十一月初十日,兼春秋洪光一。刑曹啓目,閑良李東粲·李基遠等,逢着閭閻女人,毆打結縛,傷處昭著,辜限間姑爲嚴囚是白遣,其餘許浣等十二人,竝從重決杖放送爲白遣,弓師出身安德恒,別無所犯云,分揀放送,何如?傳曰,當此人不畏法之時,若不嚴懲,頑悍閑良輩,必多殺越之變,不但在平民爲害滋甚,況旀武藝親兵,事體自別,則名以武士,作黨毆打,及於其老母,此亦前所未聞。首唱人,依回啓待辜限勘處,而不可不嚴刑定配爲旀,隨從各人,姑爲嚴囚,以待處分爲旀,所謂弓師,與常漢有異,旣是軍門將校,則無論下手與否,尤極無狀,令該大將嚴棍二十度後,汰去爲良如敎。
庚子十一月初十日辰時,上御誠正閣。左承旨入侍時,左承旨徐有防,假注書趙興鎭,記事官金載瓚·李集斗,以次進伏訖。上曰,昨日承宣事,萬萬駭妄矣。御押事體,何等重大,而院隷館吏,視若不見,平坐不起者,事未前聞,大關紀綱,則諸承宣固當嚴治下隷之不暇,乃反以爽實之事,請罪奉命之人者,已極無嚴,而況伊日旣承筵敎,則不體丁寧之諭,有若角勝者然,汲汲齊籲於路次乘輿之所,便同時急不可緩之事者,抑何故也?有防曰,此是渠輩生疎愚迷,不善周旋之致,惶恐震越,不知所奏矣。上曰,尙衣提調入侍。出榻敎賤臣承命出,與鄭民始進伏。上曰,昨日承宣事,聞之乎?民始曰,略聞其大槪矣。上曰,大內甚近於堂后·翰苑,故或有失火之慮,再昨詣景慕宮後,使具純持標信,往各處直所禁火矣。堂后使令及藝苑書吏,偃然坐視,佯若不知,其在承宣尊君命重御押之道,所當嚴治下吏,而不此之爲,只聽下隷輩誣訴,謂以突入下番房,捽曳館吏,徹夜將事,觸寒還內之際,相率齊奏,如有一分體予之意,豈敢如是放肆乎?實不勝駭痛矣。民始曰,渠輩無知妄作,以致罪過,惶恐惶恐矣。上曰,予欲削職,而其中有新堂上者,故不忍爲之矣。民始曰,今番尙方物種之貿來者,品旣麤劣,全不成樣,任譯輩之擧行,誠甚痛駭。本物種還給,使之改備以納,當該首譯及上通事,令攸司科治,何如?上曰,依爲之。出擧條命退去,諸臣以次退出。
庚子十一月初十日巳時,上御誠正閣。右承旨·左副承旨同爲入侍時,右承旨沈念祖,左副承旨柳義養,假注書趙興鎭,記事官金載瓚·李集斗,以次進伏訖。上命分讀公事,念祖·義養讀奏訖,命念祖書刑曹草記判付。仍命退,諸臣以次退出。
庚子十一月初十日申時,上御誠正閣。坐直承旨入侍時,左承旨徐有防,假注書趙興鎭,記事官金載瓚·李集斗,以次進伏訖。上曰,諸承旨事,思之又思,益不勝駭痛。欲知其所以然,諸承宣處,問啓以入。仍命退,諸臣以次退出。
上在昌德宮。停常參,只晝講。
徐有防啓曰,明日常參·經筵,取稟。傳曰,只晝講。
李亨逵,以都摠府言啓曰,今日入直內三廳武兼禁軍及軍兵等中日習射,請出標信。傳曰,停。
沈念祖啓曰,合辭方張之時,諫院無詣臺之員,事甚未安,除在外外,正言呂萬永,卽爲牌招,何如?傳曰,允。
李亨元啓曰,判尹洪樂命,除拜已久,尙不出肅,詞訟劇地,委屬可悶,卽爲牌招察任,何如?傳曰,允。
李亨元啓曰,禁衛營將官來言,今日本營軍兵日次,私習云矣,敢啓。傳曰,知道。
李亨元啓曰,御營廳將官來言,本廳軍兵日次,私習云矣,敢啓。傳曰,知道。
傳于李亨逵曰,右承旨入侍。
傳于蔡弘履曰,輪對官入侍。
蔡弘履啓曰,右承旨徐有防同姓五寸叔前縣監浩修身死,服制已行四日,出仕,何如?傳曰,允。
以呂萬永牌不進罷職傳旨,傳于沈念祖曰,只推。
以京畿監司狀啓,弘文提學金鍾秀病重不得上去事,傳于李亨元曰,情理雖難强迫,如欲得間上來,則豈無其時,而便作永辭之端,至於上章乞養者,得不輕遽之甚乎?卿其調理,亦待親病少間,將來行公事,下諭。此狀啓勿施,遞差傳旨,亦勿捧入。
傳于沈念祖曰,連値齋日,時囚皆令明日開坐議處。
以禁府都事金晩根拿處傳旨,傳于李亨元曰,旣示飭,明日以後,連値齋日,分揀放送。
傳于李亨元曰,雖不用齋,卽是坐齋日,經筵牌誤傳,以停字頒布。
沈念祖,以兵曹言啓曰,卽伏見平安兵使李漢昌,今秋淸北各邑鎭巡操後試射放中不中及軍器執頉啓本,則許多軍兵中試射,得中不多,軍器執頉,雖是些少什物,常時不能練習,以致不中之居多,軍物修改,亦不着意,有此執頉之擧,其在重邊門備不虞之道,不可無飭,試射居末邑鎭及軍器執頉各邑鎭當該守令·邊將,竝推考警責,何如?傳曰,允。李亨逵,以御營廳言啓曰,依刑曹啓目判付,本廳別武士安德恒,嚴棍二十度後,汰去之意,敢啓。傳曰,知道。
沈念祖,以禁衛營言啓曰,依下敎,去夜巡邏被捉政院書吏廉鳳瑞,今於都巡之路,決棍十度之意,敢啓。傳曰,知道。
李亨元,以宣惠廳言啓曰,前郡守趙學晉,本廳郞廳差下,而方帶訓鍊都監郞廳矣,本廳事務緊重,勢難兼行。在前亦有所帶之職遞改之例,趙學晉軍門郞廳之任,依例許遞,仍令該曹付軍職,使之專察本廳之任,何如?傳曰,允。
洪忠監司洪秉纘疏曰,伏以臣,待罪南漢,蔑效寸績,千萬意外,濫叨湖臬,自顧謭劣,尤非堪膺,而只緣卽日辭陛之特敎,未敢一疏控辭,蒼黃到界,若固有之,至今追思,惶蹙冞切。乃者以忠州牧囚禁罪人李述祚,今方捉來之意,一邊馳啓,分付鎭營,使之另擇捕校,星火押來矣。不料多日遲滯,致使奉命御史來待兩日,今始推覈,事之稽忽,於此極矣。臣方惶恐俟勘之際,御史臣朴天衡,當該討捕使,馳啓請罷,其不能檢飭之罪,臣實有之。彼雖拘於體例,不爲竝論,臣安得晏然而已乎?伏乞亟命遞罷臣職,仍治臣罪,以安私分,以肅朝綱,千萬幸甚。答曰,省疏具悉。卿其勿辭察任。
持平朴聖泰啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正正法。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請南海縣定配罪人李潤成,更令王府,設鞫得情,施以當律,請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請定配罪人孫效忠等,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。第六件·七件事,亟停勿煩。
庚子十一月十一日,兼春秋洪光一。禁府啓目,禁喧郞廳洪履健,不善擧行,致有駕前諠譁之擧,議處,何如?傳曰,係是初犯,旣已汰去,分揀放送爲良如敎。
禁府啓目,通禮院引儀安載復·尹翼商等,展拜時,東西唱引儀,不卽待令,以致行禮之遲滯,竝只刑推得情,何如?傳曰,付過放送爲良如敎。
禁府啓目,二所巡將姜啓祚,受點之後,終無去處,不爲待令,刑推得情,何如?傳曰,付過放送爲良如敎。
禁府啓目,押班監察權熻·李鳳模等,日前動駕時,百官多率下隷,爭先隨入,以致駕後之喧聒,誠極駭然,刑推得情,何如?傳曰,竝只付過放送爲良如敎。
禁府啓目,加平郡守李徹祥,公都會赴擧士子李之運,幻弄帳籍,而身爲地方官,不能摘發,刑推得情,何如?傳曰,數遞可悶,亦非首犯,付過放送爲良如敎。
禁府啓目,禁喧郞廳朴宗正,不能檢察,以致咫尺諠譁之境,刑推得情,何如?傳曰,可謂再犯,又有嚴勘之命,除刑推議處爲良如敎。
禁府啓目,前正言鄭益祚,下諭後過限不上來,笞五十收贖,解見任別敍,私罪啓。傳曰,分揀放送爲良如敎。
刑曹啓目,罪人朴世根,更加嚴刑得情,何如?傳曰,更加嚴刑,期於得情爲良如敎。
刑曹啓目,罪人吳彦邦,更加嚴刑,期於輸款,何如?傳曰,更加嚴刑,期於得情爲良如敎。
刑曹啓目,罪人金龍大,更加嚴刑,期於取服,何如?傳曰,更加嚴刑,期於得情爲良如敎。
刑曹啓目,罪人朴聖樑,更加嚴刑,期於取服,何如?傳曰,更加嚴刑,期於得情爲良如敎。
刑曹啓目,罪人安宗玄,更加嚴刑,期於得情,何如?傳曰,更加嚴刑,期於得情爲良如敎。
刑曹啓目,罪人張漢福,更加嚴刑,期於得情,何如?傳曰,更加嚴刑,期於得情爲良如敎。
刑曹啓目,罪人李光點,更加嚴刑,期於得情,何如?傳曰,更加嚴刑,期於得情爲良如敎。
刑曹啓目,罪人白占卜,更加嚴刑,期於取服,何如?傳曰,更加嚴刑,期於得情爲良如敎。
刑曹啓目,罪人金奉鎭,更加嚴刑,期於得情,何如?傳曰,更加嚴刑,期於得情爲良如敎。
刑曹啓目,罪人金龍河,更加嚴刑,期於取服,何如?傳曰,更加嚴刑,期於得情爲良如敎。
刑曹啓目,罪人朴,更加嚴刑,期於得情,何如?傳曰,更加嚴刑,期於得情爲良如敎。
刑曹啓目,本曹草記批旨內,大抵嚴內外,目下第一義,以是毋論中官·掖屬,凡係漏通內事,罪抵重辟之意,前後申飭,不啻幾次,蓋出於深長慮也。渠雖無知識武弁,亦是有地勢士夫,則以中軍妻父爲梯,圖得密徑,欲售請囑之計,厥卒之妻雖被打,而厥卒之子卽別監也,以別監而白活政院,則事將上徹,上徹之事,敢生無事出場之意,則其弊將至於何境?亞將而圖囑於掖屬之不已,大將必又然矣。小事如此,大事亦豈不然?其弊反有甚於本事,不可平問取服,依草記嚴刑究問,而承旨之筵奏出擧條,在於七日夕,金相玉之密囑別監父,在於三更量,已登聞之事,將從何處入囑乎?以此意發問目嚴問。至於李基遠,初有刑配之命,東粲旣出之後,有主客强弱之分,初下敎置之,但依本律勘處,可也。罪人李東粲擧條後請囑一款,謹以傳敎內辭意,發問目取招,終不直陳,更加嚴刑取服,何如?傳曰,轉囑密逕之罪,一次刑訊,足以懲礪,至於擧條先後,何必深覈?似無隱情,照律勘處爲旀。今番處分,非但爲掖屬事體而已,欲以除良家婦女被辱之弊也是置,以此意知悉。此後無識閑良,無賴閑遊輩發蒙被脫,蓋頭種種,似此所犯,各別出禁,隨現嚴繩爲旀,亦令分付京兆及捕廳,一體嚴禁爲良如敎。
刑曹啓目,罪人金廷周,更加嚴刑,期於輸款,何如?傳曰,更如嚴刑,期於得情爲良如敎。
刑曹啓目,罪人梁季乭,更加嚴則,期於得情,何如?傳曰,更加嚴刑,期於得情爲良如敎。
庚子十一月十一日辰時,上御誠正閣。晝講,詣臺臺臣同爲入侍時,知事李衍祥,特進官鄭昌聖,參贊官李亨元,侍讀官洪明浩,檢討官李兢淵,假注書宋俊載,記事官金載瓚·李集斗,宗臣雲峯君杺,武臣副護軍徐有和,持平朴聖泰,以次進伏訖。上讀孟子,自孟子見齊宣王曰,爲巨室,止敎玉人彫琢玉哉。侍讀官洪明浩進讀訖,下詢文義,明浩奏曰,此章言齊王之任賢不如任匠,愛國不如愛玉,蓋孟子之意,在於行王道,而齊王之志,在於功利,故言此而譬曉之。又以姑捨所學,申申諷之者,齊王之病處,在於好臣其所敎,不好臣其所受敎故也,賢人君子之所學,卽堯·舜·文·武·周·孔之道,用之則行,捨之則藏,不以時君之好尙,而有所撓屈矣。故孔·孟轍環天下,而終不遇者,此也。惜乎,齊王終未悟也。爲巨室,得大木一節,亦足爲用人之法也。韓愈進學解所謂大木爲杗,小木爲桷,椳店楔,各得其任者,卽工師之良者也。若以小木當大木之任,則固不能勝,而或以大木處小木之任,亦不得其所矣。國家用人之道,亦猶是也。兢淵奏曰,孟子以作室琢玉,喩任賢治國,此是聖人之格言也,而至若作室之喩,有可以推類而觀者。大抵作室者,以大木爲棟樑,小木爲椳,巨細長短,咸得其宜,然後規模制度,乃有輪奐之美,國家用人之道,亦猶是焉。文學政事,錢穀甲兵,各隨其材而任之,然後百工允釐,庶績咸熙矣。此等處,反隅而體念,伏望。衍祥奏曰,好臣其所敎,不好臣其所受敎,此乃時君世主之通患,而捨汝學而從我之言,全出於自用,其循私慾而不任賢,誠爲可戒,伏願深察焉。上曰,臺臣無新啓,則退出臺廳,書入,可也。聖泰先退。昌聖曰,適因京兆職掌事,敢此仰達矣。卽因濟州民呈訴,禁府羅將,有査問處決之事,故移文推捉,則該府書吏還送移文,托以逃躱,凡各司堂上之着押文移,幺麽下吏之還送替答,事未前聞,大關後弊,故當該書吏,欲爲推治,送言禁府,則都事挺身自當,終不起送,揆以事體,極涉駭然,不可無責,當該都事,拿處,何如?上曰,依爲之。出擧條又所啓,羅將之欺騙島氓,致有越海呼訴之境,旣納侤音,旋卽逃避不現之狀,事雖微細,情狀可惡,亦令該曹各別跟捕,照律重治,何如?上曰,依爲之。出擧條諸臣以次退出。
庚子十一月十一日辰時,上御誠正閣。右承旨入侍時,右承旨徐有防,假注書趙興鎭,記事官金載瓚·李集斗,以次進伏訖。上曰,以昨日諸承宣問啓觀之,則尤節節駭痛矣。李及金宇鎭,則旣無發明之辭,故反以入下番房之說,欲爲欛柄,此豈成說乎?外人則不知裏面之如此,必以予謂爲具純地,尤豈不萬萬可痛乎?有防曰,專出於渠輩愚迷妄作之致,實無仰奏之說矣。仍命退去,諸臣以次退出。
庚子十一月十一日午時,上御誠正閣。輪對官入侍時,議政府司錄白師坤,校書正字金興弼,司饔直長金啓濂,尙衣直長金重祚,司僕判官兪漢葛,行都承旨蔡弘履,假注書宋俊載,記事官金載瓚·李集斗,以次進伏訖。上命輪對官次第進前,下詢姓名·職掌·留在·所懷後,次次退出,承史以次退出。
庚子十一月十一日未時,上御誠正閣。右承旨入侍時,右承旨徐有防,假注書趙興鎭,記事官金載瓚·李集斗,以次進伏訖。上命書傳敎曰,近以更漏之或遲或速,數昨有申飭矣。至於昨夜,該官員太無料量,罷鼓,至啓東前數刻,始下云。事極駭然,固欲嚴處,而渠輩具以貧殘之徒,立落元無關心,此等所犯,種種有之,眞所謂誅之則不可勝誅,在朝家責實之政,決不容如是。渠輩以二十元額,受七料之窠,而勞苦則通晝夜,以此矜悶之心,先着胸中,有罪而亦不能如法處之,宜有一番變通,以此意令本監·領事知悉,酬勞均惠之道,使卽參量,草記稟處。又命書傳敎曰,侍從堂上·堂下,違牌坐罷人竝敍用。又命書傳敎曰,在外玉堂許遞,政官牌招開政。上曰,藥房提調入侍。賤臣承命出,與金華鎭進伏。上曰,王大妃殿進御理中糕,何時製入乎?華鎭曰,何日製入,姑未的知,製入則似久矣。上曰,從近製入,似好矣。仍命退去,諸臣以次退出。
上在昌德宮。停常參·經筵。
柳義養啓曰,合辭方張之時,諫院無詣臺之員,事甚未安,除在外外,正言呂萬永,卽爲牌招,何如?傳曰,允。
徐有防啓曰,今十五日朔望日次,常參以國忌齋戒相値,頉稟之意,敢啓。傳曰,知道。
李亨逵啓曰,大司成金熹,除拜多日,課試有限,尙不出肅,事甚未安,卽爲牌招,何如?傳曰,允。
李亨元啓曰,漢城判尹洪樂命,昨旣違召,今日又不出肅,事甚未安,卽爲牌招察任,何如?傳曰,允。
傳于蔡弘履曰,左承旨入侍。
傳于李亨逵曰,禮房承旨入侍。
傳于徐有防曰,左承旨入侍。
李亨逵,以承文院官員,以都提調意啓曰,冬至使咨文皮家原件,旣已啓下矣。定禁軍騎撥下送於使行所到處,以爲齎去之地,何如?傳曰,允。
有政。吏批,判書李福源牌不進,參判鄭民始進,參議李敬養式暇,右承旨徐有防進。啓曰,判書李福源牌不進,參議李敬養式暇,小臣獨政未安,何以爲之?敢稟。傳曰,仍爲之。以徐鼎修爲副修撰,沈命德爲宗簿正,洪秉益爲宗簿主簿,鄭致綏爲尙瑞副直長,校書著作單徐昇修。
兵批,判書李衍祥次對進,參判洪良浩入直進,參議朴師崙病,參知李象靖在外未肅拜,左承旨李亨逵進。啓曰,公山前營將李運祥,洪忠道按覈御史朴天衡,啓聞罷黜矣。陞資拜營將者,以不職遞罷,則勿計朔數多少,還收資級,載在法典。所授加資,依例還收之意,敢啓。傳曰,知道。司直宋鍈·李敬玉,司果李鼎揆·趙學晉,前營將李運祥今降禦侮,僉知單李禹鉉。
兵曹口傳政事,以李得濟爲洪忠兵使。
徐有防,以觀象監官員,以領事·提調意啓曰,以禁漏官勞苦可矜之狀,酬勞均惠之道,參量草記稟處事,命下矣。本監三學入屬者,合爲一百五十餘人,而一半輪回,付料祿者,不過五十九窠,禁漏官二十人,輪回付料祿者爲八人,較量其分排多窠,則就比料祿之窠,則恐無奪此與彼之路,而爲渠輩加設料窠,恐非可論,自本監春秋兩等,以錢上下者爲二百五十二兩,今於監中朔下中,除出錢一百八十兩,有所添給,則未食料十二人,每朔每人當受三兩錢,庶或爲渠輩一分聊賴之益,以此分付本監,定式擧行,何如?傳曰,允。
李亨逵,以兵曹言啓曰,禁軍來春夏等都試,政府及本曹連因有故,不得設行,今已過時,依前例以祿試射代行,何如?傳曰,允。
李亨逵,以備邊司言啓曰,本司武郞廳李邦運,奔走勤仕,又滿十五朔,依例陞敍或守令除授事,奉承傳施行,何如?傳曰,允。
徐有防,以守禦廳言啓曰,本廳中軍有闕代,今當差出,而擬望之人乏少,外任竝擬,何如?傳曰,允。
李亨逵,以右邊捕盜廳言啓曰,本廳在囚罪人韓處良,今日未時量,物故之意,敢啓。傳曰,知道。
徐有防,以義禁府言啓曰,禁府時囚,以草記,今日內照律放送事,命下矣。時囚罪人朴宗正段,禁喧飭敎,何等截嚴,而身爲該郞,不能禁戢,至於今番喧譁,比前尤甚,論以紀綱,萬萬可駭,罪,取考律文,則大明律制書有違條有曰,凡奉制書,有所施行,而違者杖一百,大典推斷條有曰,犯私罪,杖一百決杖,告身盡行追奪,先朝受敎內,王府決杖者,代以金贖矣。朴宗正杖一百收贖,告身盡行追奪,放送。徐有成段,殺獄檢驗,何等至重,而身爲檢官,不能詳審,至有誤錄實因,徑定元犯之擧,事極可駭。金致五段,殺獄檢驗,何等至重,而身爲檢官,不能詳審,有此誤錄實因,以至元犯之誤定,揆以獄體,誠極可駭。罪,取考律文,則大明律檢驗屍傷不以實條有曰,凡檢驗屍傷,初覆檢官吏,不爲用心,檢驗不實,定執致死,根因不明者,正官杖六十。不應爲條有曰,凡不應得爲而爲之,事理重者,杖八十。名例有曰,二罪俱發,以重者論。大典推斷條有曰,犯私罪,杖八十,奪告身三等,犯枉法受贓外,笞杖竝收贖云矣。徐有成·金致五等,竝從重論,各杖八十收贖,奪告身三等,放送。南殷老段,拈出傷處,雖曰,差勝於初覆檢,而至於光連未捕之前,以光贊徑定元犯,其不審之罪,在所難免罪。取考律文,則大明律不應爲條有曰,凡不應得爲而爲之,事理重者,杖八十。大典推斷條有曰,犯私罪,杖八十,奪告身三等,犯枉法受贓外,笞杖竝收贖云矣。南殷老,杖八十收贖,奪告身三等,放送,何如?傳曰,允。朴宗正,如有功議,各減一等,徐有成·南殷老則與宋持敬同罪,金致五與閔卷洙同罪,持敬·卷洙,向因日寒,蒙放於輕囚中,其在綜名實之道,不可一放一否,且罰旣施矣,數遞可悶,竝以公罪勘處,附過放送,使之卽速還官。具敍五,宜無異同,待就囚,公罪勘放,可也。
又以義禁府言啓曰,訓鍊都監前中軍金相玉,具罪目移義禁府照律嚴勘事,命下矣。金相玉今方待命,卽爲拿囚之意,敢啓。傳曰,知道。
左議政臣徐命善,右議政李徽之箚曰,伏以臣等,卽伏見傳敎下者,以節使文書之誤書,有郊館査對時進參諸堂重推之命,莫重文書,不能詳審,致有此錯誤之擧,實不勝驚悚之至。臣等旣參査對,則論其辜犯,較重於諸堂,而特以職忝大官,威罰不加,私心惶愧,尤當如何?玆敢聯陳短箚,略暴自訟之義。伏乞亟令重勘,俾遂問罰之願,幸甚。答曰,省箚具悉卿等之懇。未盡察飭,不無爲慨於卿等,而遂事何言?卿等安心勿辭焉。仍傳曰,此批答,遣史官傳諭于左右相。
大司成金熹疏曰,伏以臣,本至愚極陋,百無一能,而數年以來,荐被殊渥,內外踐歷,俱極踰涯,每一自顧,愧懼交中,不料喉院之誤恩纔謝,國子之新命遽降,臣於是,益不勝惝怳震駭,誠不知所以自措也。竊惟敎冑之訓,著於虞書,成均之法,昉於周禮,而東序論說,特在於大司成,則師儒之長,責任,何如?苟非文學聞望,翕然爲一世所推者,則上不可以輕授,下不可以冒膺。故其所遴柬,自古難愼,而挽近人才,雖不及祖宗盛際,前後居是職而任其責者,亦莫非當時之彦也。如臣者,姿性鈍根,工夫滅裂,經傳諸書,尙多未窺,雕篆末技,曾不猶人,只是不學無文之一下品,則訓迪表率,初非可論,而試講課製,決知不能矣。如是而尙何敢徒戀榮寵,不顧嗤點,竊據匪分之地,以貽賢關之羞乎?是以昨於闕中,聞命徑出,不逋慢之誅,今隨召牌,趨詣陳章,敢冀鞶帶之遞。伏乞聖明,念重任之尤宜擇人,察微懇之不敢飾辭,亟許鐫改,以安愚分,不勝幸甚。省疏具悉。爾其勿辭察職。
掌令權坪疏曰,伏以臣,待罪下邑,逖違天陛,三年于玆矣。適當天災荐臻,聖心奮勵,前後求言之敎,十行懇惻,臣於是時,冒叨言地,區區願忠之誠,豈不欲有懷無隱,隨事畢陳,而至若政令之得失,時務之緩急,新從下土,便同襲瞽,臣不敢以不知爲知,重犯不誠之誅,而第於目下沐浴之義,秉彝之心,決不欲共戴一天,則安得不明目張膽而陳之乎?噫,今日合辭之論,設令三司諸臣,日日齊進,沫血以請,殿下之仁恕太過,臣等之誠意淺薄,不過爲紙上之空言而止,而夫何近日以來,兩司不備,竝與紙上之言而闕之,亂賊何以知懼,王章何以得伸?殿下試思之。合辭諸賊,夫孰非罪犯罔赦,不可涵濡,而至於龜柱之陰凶不道,鄭妻之妖邪干犯,得保首領於覆載之間者,幾年所,今若挨過兩朔,則又將添得一年矣。一年二年,其將下是謄傳,上以是例批而已乎?國榮之千罪萬惡,已爲畢露於諸臣章奏之間,而最其沮遏大計,尤是人臣之極罪,人臣無將,將則必誅,今乃以放歸薄罰,示之以曲爲之地之聖意用法,如是乖當,求諸往牒,亦有是否?天災之式月斯生,人生之去益疑懼,恐未必不由於此。伏願殿下,廓揮乾斷,亟從三司兩司之請,以謝天譴,以洩輿憤焉。臣於日前,猥登筵席,伏聞殿下以今日山川精氣,只産金銅,不産人材,發中朝之歎,大哉王言,一哉王心。貴人賤貨,思賢如渴之誠,譪然辭表,眞可以感動臣隣。然臣於此,亦有所可以仰復者。夫五行精英之氣,絪縕兩間,無或間斷,則豈有鍾於金銅,而不鍾於人材之理也哉?惟是世俗之見,但知金銅之爲寶,而不知人材之寶於人國者,雖照乘之珠,連城之璧,不可以此而易彼也。是故聞金銅之見於山也,則必使工人採掘之,遑遑如不及,而至於人材,則未聞有竭力而求之,至誠而招之,噫今之時,豈眞無人材而然耶?抑有之而人之採之也,不及於金銅而然耶?世之無公心公眼也,久矣。己之所好,則指沙礫而便謂之金銅,己之所惡,則雖金銅,或苛摘其瑕纇,或不許其陶冶,唯恐不棄擲於地,宜殿下以不見人材,爲喟然之歎也。雖然其所以培養作成之者,在殿下,採訪招徠之者,亦唯在殿下,若一番中朝發歎而止,則亦何補於勞於求賢之政也?惟殿下懋哉懋哉。臣卽伏聞道塗所傳,以無賴閑良之毆打掖隷之母,査命甚嚴,聲氣過費。閑良之作挐閭巷,其罪固可嚴治,然此等事,法府存焉,顧何足以上煩九重之聽乎?殿下卽祚之初,第一淸明之治,先自嚴束掖隷始,八方聽聞,欽仰贊歎,式至今不表,而臣則知殿下今日之擧,非爲掖屬,必有所以,而第以外面觀之,掖屬之聲勢可怕,殿下處分,亦近於下行有司之事,若此不已,不特掖屬有復踵前習之慮,殿下淸明之治,或因是而有有始無終之歎,則豈不爲可惜之甚乎?惟殿下勿以人廢言,益加惕焉。臣屢叨言責,絲毫無補,居常愧懼,若隕淵谷,今當聖上虛襟納諫之日,終不能逮一言陳一事,以效一日之責,草草短章,不免爲應文之歸,將焉用如許臺閣也哉?伏乞聖慈,亟削臣職,以勵臺風,以安私分,千萬幸甚。省疏具悉。首件事,言之悉矣。次陳事,可謂目下第一義,當益懋其所不懋。末段事,亦屬無隱,殊足嘉乃。然束濕掖隷,便作規制,每欲寧嚴無緩,以是定配充軍等勘罪,近多有之矣。至於今番事,爲平民除害也,禁亞將密囑也。若以事近掖庭而不治,則眞所謂因噎廢食,況名是親兵,與掖隷有間故也。嗣後此輩之如有藉此非弊者,爾其隨聞論罪。爾其勿辭察職。
副校理趙鼎鎭疏曰,伏以臣,識短才劣,備數行人,義重往役,不敢辭避,畢竟僨敗,固所自料,果然太學生之所懷出,而遣辭峻正,聲罪截嚴,臣之奉使無狀之罪,於是乎益著矣。本事委折,略悉於別單書啓,已蒙淵鑑之所俯燭,今欲更事提說,則徒近煩屑,又涉分疏,譏斥之來,惟當受以爲罪,而第念伊時事勢,轉極難處。彼旣傳以皇旨,謂將移咨,則旣不可直以理喩,又不得一向强爭,若使古人之有識慮者當之,或有可以善處者,而惟其出疆之責,每以生梗爲慮,事到張大,計出彌縫,實狀不過如此,而今泮儒不諒事實,至有捲堂之擧,加以奉佛之目,重辱身名,貽羞國家,撫躬悼歎,杜門蟄伏,館職新命,忽下此際,郵罰不加,恩榮反紆,感惶之極,靡所容措,反面屬耳,昵覲爲急,而目下所遭,非比尋常,廉防至重,去就何論?玆敢略陳悚愧之情,冒犯瀆擾之誅。伏乞聖慈,俯賜鑑諒,亟削臣職,因勘臣罪,以謝公議,以安私分,不勝幸甚。省疏具悉。爾其勿辭察職。
錦城尉朴明源疏曰,伏以臣,本以極庸至陋,猥膺專對之任,事多昏憒,僨誤是懼。卽伏聞泮儒所懷,則以受來佛童子事,詆斥甚嚴,臣滿心慙恧,無地自容。伊時事實,俱已仰達於別單書啓中,今不更事煩瀆,而臣雖蔑識,粗知異端之必斥,則夫豈有受來邪穢之意,而當其駭惑爭難之時,彼以出自皇命,何敢逆旨爲說?及見禮部書入佛子等種覆奏之單,始知其果出皇旨,臣等多般商量相議,以若其力拒峻斥,而彼之嘖言,只及於使价一身而止,則固所甘心,如復轉致層激,以至於彼所云別送咨文之境,則其爲辱命,當如何哉?與其反有葛藤之慮,無寧私自方便之爲愈,故初則力爭以不可受,終焉黽勉而不得辭,付之任譯,使之區處,雖其事會之迫不獲已,然中心忸怩,如負大何。今於首善之地,有此守經之論,臣於是,尤不勝慙歎,人言之來,固當受以爲罪,何敢有一分自恕之計也?顧臣踪地難安,日昨慈聖誕辰起居之列,亦不得進參,情禮俱缺,冞增惶隕。玆敢冒陳短章,伏暴危悃於黈纊之下。伏乞聖慈,俯垂鑑察,亟加威罰,一以謝儒論,一以爲奉使不謹者之戒,千萬幸甚。答曰,省疏具悉。俄諭副价之批,本事不須追提,卿其安心勿辭。
戶曹參判鄭元始疏曰,伏以臣,以無似之質,膺專對之責,不能事事,觸處生疣,私心愧悚,如負大何。卽伏聞館儒所懷,論斥備至,臣於是,益不勝瞿然慙恧之至。噫,崇儒闢異,義理之當然,趨譽避毁,人情之所同,苟使可辭而免,則臣亦何苦受此不經之物,以取人雌黃哉?前後事實,略陳於別單書啓,復事提說,徒涉分疏,第其本事,有不可不一暴者。當其傳給之際,屢辭以不可受之義,而彼旣托以皇旨,謂將咨送,臣等相議,與其事到張大,轉益難處,毋寧私自區處,以爲方便之爲愈。故出付任譯,送置山寺,以佛還佛,似無大害,伊時事勢,自有不獲已而然者。然旣不得身當而目擊,則亦何望曲諒而善恕乎?守經之論,臣固受而爲咎,何敢爲自解之意,而唯其貽羞所笑等語,遣辭甚嚴,非比尋常,在臣廉隅,有不可晏然。玆敢略控愧訟之忧,仰瀆崇嚴之聽。伏乞聖慈,俯垂鑑諒,亟削臣職,仍治臣罪,以靖私義,以謝人言,千萬幸甚。答曰,省疏具悉。何用爲引?卿其勿辭行公。
掌令高益擎·權坪,持平朴聖泰,校理柳孟養·朴天行,正言呂萬永,修撰洪文泳·李兢淵,副修撰金履禧啓曰,請喬桐府黜置罪人鄭致達妻快正王法,以洩神人之憤。謂還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答三司曰,不允。掌令高益擎·權坪,持平朴聖泰,正言呂萬永啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府一依古典,趾賊等凶種年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答兩司曰,不允。第六件七件事,亟停勿煩。持平朴聖泰啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請南海縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請定配罪人孫效忠等,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。第六件七件事,亟停勿煩。正言呂萬永啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,時謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施拏戮之典。措辭見上答院曰,不允。第九件事,亟停勿煩。
庚子十一月十二日,記事官姜彙鈺。冬至正使前工曹判書徐有慶,副使前戶曹參議申大升狀啓,臣等一行,本月初九日,與書狀官臣林濟遠,松禾縣監吳命久,金郊察訪李陽普,表咨文眼同査對,則正朝禮部咨皮封乾隆四十五年十一月初二日,誤書以乾隆四十五年十月二十八日,故同正朝禮部咨皮封上送爲白去乎,令承文院改書,安寶下送之意,敢啓是白乎旀。方物一隻,依例改結裹後,明日仍向前站緣由,馳啓爲白臥乎事。
庚子十一月十二日,兼春秋洪光一。禁府啓目,朴宗正身爲該郞,不能禁戢,至於今番諠譁,比前尤甚,論以紀綱,萬萬可駭,以此照律,何如?傳曰,依允。
庚子十一月十二日,兼春秋朴行淳。謝恩正使茂林君塘,副使前戶曹參判李崇祜狀啓。臣等一行到平壤府査對之由,前已馳啓爲白有在果,本月初九日,到安州牧,初十日,與書狀官臣尹長烈,査對官都事洪一源,安州牧使申應顯眼同,表咨文更爲査對,則別無差誤處是白乎等,以緣由馳啓爲白臥乎事。
庚子十一月十二日午時,上御誠正閣。左承旨入侍時,左承旨李亨逵,假注書趙興鎭,記事官金載瓚·李集斗,以次進伏訖。上命書傳敎曰,洪忠兵使口傳差出。以冬至正副使狀啓,命書傳敎曰,一字誤書,猶有考覈不審之失,惟此月與日之誤書,不能致察,若以此往呈,則豈不生梗?其時考覈承旨,爲先從重推考。又於郊館査對之時,若能詳準,安有是也?其時進參諸堂,一竝從重推考。自本院原咨文,更爲改書,急速下送。以洪忠道按覈御史朴天衡待罪狀啓,命書傳敎曰,勿待罪事,回諭。以洪忠道按覈御史朴天衡罪人推覈狀啓,命書傳敎曰,以無文跡,不得與道臣眼同云,與道臣眼同推覈事,回諭。上曰,禮房承旨入侍。出榻敎徐有防進伏,命讀永陵祭報府,有防讀奏訖。上曰,禁府時囚供辭,旣以判下,而明日則以國忌齋戒,不得開座,以草記書入之意,分付該曹。仍命退去,諸臣以次退出。
庚子十一月十二日初更,上御誠正閣。坐直承旨入侍時,右承旨徐有防,假注書趙興鎭,記事官金載瓚·李集斗,以次進伏訖。上曰,注書持此狀啓,往領相處,問以觀此査啓,則罪人所供,極涉謊誕,似非常性之人。然而至於尹瑛·金璞等,旣已緊出供中,則不可不一番逮問,其外諸人,旣知其謊誕,則宜無可問之端。但獄體至重,亦難於一竝不問,今將回諭於御史,何以處之則爲好之意,詳問以來。賤臣回奏曰,臣敬奉聖敎,往問於領相所住,以爲尹瑛·金璞等諸人,旣已緊出,則御史之逮捕,獄體卽然,而其外諸人,今姑置之,徐觀此後事端,似好云矣。上曰,左承旨入侍。亨逵進伏訖,命書金吾草記判付。上曰,予自登極以後,一以節財用爲意,度支所有無私用,內帑之藏,亦皆撙節,至於自己之奉,食不奢靡,衣多綿布,此非予自矜之言,而節約之政,莫今日若也。然而度支空虛,一年經用,每患不足,內帑所儲,不見充物,是何故也?宣·仁·孝三聖之際,累經兵革,財用必匱,而宮室之修葺創建,亦多其時,財用之艱,若如今日,則豈有興作土木之暇,而想財用足爲支堪,故果爲經始之役矣。以此推之,今日國用之虛竭,果緣何以致耶?較其歲入之數,宣仁孝列聖之時,不過九萬餘數,而今則殆至十一二萬斛,則不啻三四萬之剩,而經用之裕,半不及古,實不解其委折矣。有防曰,國用之蕩竭,果莫如近來矣。臣等累年待罪本院,而一未見標紙之下,推此可以仰覩殿下節財用之聖意,而臣每日登筵,伏覩殿下所御衣襨,亦進御木綿,未嘗不欽仰感歎矣。大抵向聞戶判言,數十年前,有司之臣,輕聽貢人之言,雖不緊所需,多添貢價,比前所授,不啻屢萬云,如此而國用之耗縮,安得不然乎?亨逵曰,言端旣出,臣有所仰達矣。江原道貢蔘事,誠可悶矣。蔘商輩每以價之不足,爲稱冤之端,旣無出處,所謂變通者,皆出於民,畢竟恩竭怨生,價愈增而弊愈滋,增之不已,則民何以支堪?此後道臣,雖或狀請筵奏,朝家切勿撓奪,然後庶可爲持久之道矣。上曰,似然矣。命退,諸臣以次退出。
上在昌德宮。停常參·經筵。
李亨元啓曰,禁衛營將官來言,今日本營軍兵日次,私習云矣,敢啓。傳曰,知道。
李亨元啓曰,御營廳將官來言,今日本廳軍兵日次,私習云矣,敢啓。傳曰,知道。
傳于蔡弘履曰,禮房承旨入侍。
傳于李亨逵曰,騎馬一匹立之,史官一員待令。
傳于李亨元曰,坐直承旨入侍。
徐有防,以實錄廳郞廳,摠裁官意啓曰,本廳謄錄郞廳朴宗正削版代,權知承文院副正字權中憲差下,使之察任,何如?傳曰,允。
吏曹,實錄記事官權中憲。
蔡弘履,以吏曹言啓曰,今此永陵忌辰祭大祝,以前正言林錫喆塡差矣,時無職名,令該曹口傳付軍職,何如?傳曰,允。
兵曹口傳政事,副司果林錫喆。
沈念祖,以義禁府言啓曰,時囚罪人朴宗正,杖一百收贖,告身盡行追奪,徐有成·南殷老·金致五等杖八十收贖,奪告身三等照律草記批旨內,朴宗正如有功議,各減一等,徐有成·南殷老·金致五等,竝以公罪勘處,附過放送,使之卽速還官事,命下矣。朴宗正十四代祖訔,開國功臣云,功減一等,杖九十收贖,奪告身四等,放送,徐有成·南殷老·金致五等,竝以公罪,各杖八十收贖,附過放送之意,敢啓。傳曰,知道。
沈念祖,以義禁府言啓曰,時囚罪人李奎緯,更招公事判付內,姑令保放,待準償勘簿後,還囚照律事,啓下矣。李奎緯依判付,姑爲保放之意,敢啓。傳曰,知道。
庚子十一月十三日巳時,上御誠正閣。禮房承旨入侍時,右承旨徐有防,假注書趙興鎭,記事官金載瓚·李集斗,以次進伏訖。上曰,下番翰林馳往永陵,奉審以來。集斗承命先退。上命書傳敎曰,固有萬萬疎率之失,而究其實則生疎也,豈有他哉?一向摧抑,或近過中,前承旨李·金宇鎭敍用,朴祐源·李養鼎·趙時偉·吳大益一體敍用。書訖,上曰,同副承旨入侍。賤臣承命出來,召李亨元進伏。命讀洪忠道年分狀啓,亨元讀至半,上命退,諸臣以次出。
上在昌德宮。停常參·經筵。
藥房都提調鄭弘淳,提調金華鎭,副提調蔡弘履啓曰,伏未審日間,聖體,若何?王大妃殿症候,益有差勝之節乎?今日臣等率諸御醫入侍,仰承諸節爲宜。惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,後日次入侍,宜矣。
王大妃殿·惠慶宮·中宮殿,藥房口傳問安。答曰,知道。
李亨逵,以都摠府言啓曰,今日入宜內三廳武兼禁軍及軍兵等,當爲中日習射,而國忌相値,不得爲之之意,敢啓。答曰,知道。
傳于李亨逵曰,禮房承旨入侍。
傳于蔡弘履曰,左承旨入侍。
傳于李亨逵曰,奉審承旨入侍。
李亨元啓曰,漢城府判尹洪樂命,連日違召,尙未出肅,事甚未安,卽爲牌招察任,何如?傳曰,允。
漢城判尹前望單子入之,權噵落點。
李亨元啓曰,詞訟劇地,委屬可悶,新除授判尹權噵,卽爲牌招察任,何如?傳曰,允。
下備忘記于徐有防曰,咨文外封月與日之誤書,一猶可怪,至於再者,果何故也?謝使·節使狀聞之陸續來到,此亦有駭聽聞之一端,蓋是考覈不審,査對不愼之致。謝恩使行文書考覈承旨及査對進去堂上,依再昨傳敎捧傳旨,至於槐院堂上,以該掌之司,有此大段做錯,不可無別樣示警,越俸一等。
以謝恩使咨文皮封誤換改書下送事狀啓,傳于李亨元曰,近來使行,每事全不致愼,至於査對,事體何等重大,而諸處考準,不能覺察,節使行覺發之後,始乃狀聞,銜命未幾,有此失着,出疆後擧行,安保其不如是?卿等越俸一等,諸處査對官,一竝從重推考。業欲提飭而未果,趲程前進,旣有下諭,則拜表至十二日而始到本牧,何其泄泄之甚?其遲滯委折,具由馳聞事,回諭。
李亨逵,以禁衛營將官來言言啓曰,今日本營軍兵,日次私習云矣,敢啓。答曰,知道。
又以御營廳將官來言言啓曰,今日本廳軍兵,日次私習云矣,敢啓。答曰,知道。
蔡弘履啓曰,假注書宋俊載身病猝重,勢難察任,今姑改差,何如?傳曰,允。
宋俊載改差,代以趙衍德爲假注書。
沈念祖,以義禁府言啓曰,前中軍金相玉,以徒年磨鍊者,太失於寬,仍其配所,勿限年定配事,命下矣。金相玉,洪忠道庇仁縣,勿限年定配,而以傳敎內辭意,具罪目依例發遣府書吏,押送配所,何如?傳曰,允。
又以刑曹言啓曰,該曹該府照律,以徒年磨鍊者,太失之寬,閑良李東粲,前中軍金相玉,仍其配所,勿限年定配事,命下矣。罪人李東粲,黃海道豐川府,勿限年定配,而待拷訊限滿,决杖發配之意,敢啓。答曰,知道。
副司直權噵疏曰,伏以臣之猥陳血懇,今已屢矣,庶幾聖念體諒,特令許允,而頃伏承批旨下者,旣諭以業欲從施,又諭以事面不輕,始若開可以,終焉靳固。臣於是,伏地雙擎,感激涕泣,繼之而愕然悶塞,不知攸告。顧臣衰病之狀,前已略陳,而有若殘景之下山,比尤日化而月遷,內而心神全然迷瞀,外而視聽殆同盲聾,坐必低首而昏眠,行輒扶杖而痿躄,似此陋醜之狀,自非陽界上樣子,猶復諱老自壯,殉榮不去,則取笑街路,固不足恤,而貽羞朝廷,罪實難贖。加以所患風丹,毒流肢末,隨處浮潰,鍼藥技窮,宿病泄痢,秋後益添,眞元盡脫,壞症疊生,雖欲强策,其可得乎?噫,從古稀有而不可期者,年壽也。以臣虛薄之質,詎期稀有之年,而厚被我兩朝殿下生遂之澤,幸矣殘命,延到是年,此實萬萬意想之外。至於三字之銜,雖極榮矣,旣得其年,則參以法禮,庶可期望,而連章罔極,不賜矜許,是得其不可期於前,而不得其可期於今也,安得不茫然失圖,憮然摧心乎?若奉朝賀臣趙重晦,實與臣後先陳懇,而爰蒙體下之恩,特降許休之命,臣誠與有榮焉,不勝欽聳。如臣庸愚,無足比數,而惟其年病之宜退,小無彼此之差殊,伏惟一視之恩,亦有所曲諒矣。情之所迫,冒死更籲。伏乞聖慈,哀之憐之,亟降兪音,快副苦忱,使之安意就盡,千萬顒祝。臣無任惶恐㦖踖,披瀝祈懇之至。答曰,省疏具悉。不但卿筋力强壯,又若準卿請,朝無耆艾,卿其勿辭,更勿引章。
庚子十一月十四日辰時,上御誠正閣。禮房承旨入侍時,右承旨徐有防,假注書趙興鎭,記事官金載瓚·李集斗,以次進伏訖。上下詢集斗曰,汝往陵所奉審,則無頉乎?對曰,無頉矣。命書傳敎曰,禮房承旨馳詣宗廟·景慕宮,奉審摘奸以來。又命書權噵疏批。又命書傳敎曰,予每以嚴內外三字,不嫌其斷斷,若有罹此防限者,抵之以法,毋或饒貸,此或在廷之所知,而今番李東燦·金相玉事,事則甚微,漸則甚大。凡係掖隷之事,雖細,必先啓達後呈院,則孰不知上撤,而有此昏夜密囑,轉托掖隷,至發無事周章之說,豈不驚駭之甚乎?此擧固知其無識武夫,急於免罪之意,而馴致不已,幾何而復踵交通宦寺之習,年前覆轍,豈不凜然?該曹該府照律,以徒年磨鍊者,太失之寬,閑良李東燦,前中軍金相玉,仍其配所勿限年定配。仍命退,諸臣以次退出。
庚子十一月十四日午時,上御誠正閣。左承旨入侍時,奉審承旨,藥房提調追入,左承旨李亨逵,右承旨徐有防,假注書趙興鎭,記事官金載瓚·李集斗,藥房提調金華鎭,以次進伏訖。上命亨逵書傳敎曰,知有實恙,詞訟劇地,勢難强迫,判尹洪樂命許遞,一向委屬,實涉可悶,前望單子入之。書訖,命亨逵先退。上下詢有防曰,奉審則無頉乎?對曰,皆無頉矣。上下詢華鎭曰,臘劑,幾至作丸之境乎?華鎭對曰,姑未作丸,而方作末矣。上曰,各道災減狀啓,雖或時陳權減,如或未審,則實有仍舊久永頉之慮矣。華鎭曰,實有是慮,故舊今陳災減時,分別錄置矣。上曰,卿則如是,而嗣後事,豈盡遵束耶?是可慮也。華鎭曰,旣爲計災定例之事,此後似無違改矣。上曰,俄者,權噵有引年之請,故以其朝著老艾之太空,不得許副,以此推之,明年領相致政之懇,不可許施矣。大臣地望,至餘今領揆,捨而其誰?雖知於予多勞,目今朝著乏人,鼎席無可仗之人,決不允從矣。且筋力老愈益壯,足堪示事,何必當此年則皆有此請乎?華鎭曰,殿下之倚毗臣叔,實如聖敎,而臣叔之必欲致政者,位亢人臣,年及大耋,於公於私,退而謝事,爲得計矣。仍命退,諸臣以次退出。
上在昌德宮。停常參·經筵。
傳于沈念祖曰,都承旨入侍,禮房承旨同爲入侍。
李亨元啓曰,判尹權噵昨旣違召,今日又不出肅,事甚未安,卽爲牌招察任,何如?傳曰,允。
傳于蔡弘履曰,左承旨入侍。
李亨逵,以摠戎廳言啓曰,本廳中軍李得濟外任代,擬望之人乏少,外任竝擬,何如?傳曰,允。
庚子十一月十五日,記事官姜彙鈺。冬至正使副司直徐有慶,副司直申大升狀啓,臣等一行到黃州牧,表咨文査對之由,已爲馳啓爲白有在果,本月十一日到平壤府,十二日與書狀官臣林濟遠,本道觀察使臣鄭尙淳,大同察訪臣金履厚,魚川察訪臣朱萬离,同齎來表咨文,眼同査對,則別無差誤處是白乎等,以緣由馳啓爲白臥乎事。
庚子十一月十五日辰時,上御誠正閣。都承旨·禮房承旨入侍時,行都承旨蔡弘履,右承旨徐有防,假注書趙興鎭,記事官金載瓚·李集斗,以次進伏訖。上曰,王大妃殿進御理中糕,依前方三分一,製入。出榻敎上曰,都承旨進去,藥院看檢,精製以入。都承旨先退。上曰,祭報府持入,而今日已爲傳香乎?有防曰,已爲傳香,而祭報府未及持入矣。上曰,獻官·大祝,誰也?有防曰,李文源及李敬一矣。以洪忠道按覈御史朴天衡狀啓,命書傳敎曰,尹瑛·金璞,別無更問之端,放送。李述祚從當處分,姑爲仍囚,爾則先爲復路事,下諭。命退去,諸臣以次出。
庚子十一月十五日初更,上御誠正閣。左承旨入侍時,左承旨李亨逵,假注書趙興鎭,記事官金載瓚·李集斗,以次進伏訖。上命書傳敎曰,十五日次對,明日來會。上曰,此傳敎,明日頒布。上曰,右副承旨入侍。賤臣承命出,與義養進伏。上命亨逵先退,命讀公事,義養讀奏訖。命退去,諸臣以次退出。
上在昌德宮。停常參·經筵。
夜自三更至五更,月暈。
徐有防啓曰,明日常參·經筵,取稟。傳曰,停。
傳于徐有防曰,同副承旨入侍。
李亨元啓曰,判尹權噵連日違召,尙不出肅,其在事體,殊涉未安,卽爲牌招察任,何如?傳曰,允。
傳于蔡弘履曰,禮房承旨入侍。
傳于李亨逵曰,十五日次對,明日來會。
傳于李亨逵曰,右承旨入侍。
李亨逵,以禁衛營將官來言,言啓曰,今日本營軍兵,日次私習云矣,敢啓。答曰,知道。
又以御營廳將官來言,言啓曰,今日本廳軍兵,日次私習云矣,敢啓。答曰,知道。
臺諫前望單子入之,大司憲李,大司諫李敬養,司諫沈命德,獻納柳孟養,持平崔守魯,正言李夔落點。
徐有防啓曰,明日次對,憲府無進參之員,除在外外,未肅拜呈告人員,竝待開門牌招,以爲推移入侍之地,何如?傳曰,允。
傳于蔡弘履曰,吏曹參議前望單子入之。
吏曹參議前望單子入之,朴祐源落點。
庚子十一月十六日辰時,上御誠正閣。右承旨入侍時,右承旨徐有防,假注書趙衍德,記事官金載瓚·李集斗以次進伏訖。上曰,趙興鎭日記,幾何修整乎?有防曰,今方修整云矣。命退,諸臣以次出。
庚子十一月十六日巳時,上御誠正閣。同副承旨入侍時,同副承旨李亨元,假注書趙興鎭,記事官徐龍輔·李集斗,以次進伏訖。上命讀年分狀啓,亨元讀至半,上曰,姑止之。仍命退去,諸臣以次出。
庚子十一月十六日未時,上御誠正閣。禮房承旨入侍時,右承旨徐有防,假注書趙衍德,記事官金載瓚·李集斗,以次進伏訖。上曰,坐直,誰也?有防曰,小臣與沈念祖爲坐直矣。命書傳敎曰,次對在明,呈告及在外臺諫許遞,前望單子入之。命退,諸臣以次出。
上在昌德宮。停常參·經筵。
午時,日暈。申時,日暈。
金宇鎭,以都摠府言啓曰,今日入直內三廳武兼禁軍及軍兵等,中日習射,請出標信。傳曰,停。
傳于蔡弘履曰,大臣·備局堂上引見。
傳于蔡弘履曰,現告,循例捧入,該房承旨遞差。
傳于李亨元曰,承旨前望單子入之。
承旨前望單子入之,金宇鎭落點。
傳于徐有防曰,右承旨入侍。
金宇鎭啓曰,判尹權噵連日違召,無意出肅,事甚未安,卽爲牌招察任,何如?傳曰,允。
徐有防,以禁衛營將官來言言啓曰,今日本營軍兵,日次私習云矣,敢啓。答曰,知道。
又以御營廳將官來言言啓曰,今日本廳軍兵,日次私習云矣,敢啓。答曰,知道。
傳于金宇鎭曰,洪忠兵使·吉州牧使留待。
傳于李亨元曰,洪忠兵使·吉州牧使入侍。
下備忘記于金宇鎭曰,洪忠兵使李得濟下直,長弓一張·長箭一部·片箭一部·筒兒一箇,賜給。
又下備忘記曰,別軍職孫相龍吉州牧使下直,筒箇一部·帿弓一張·長弓一張·長箭十五箇·片箭十五箇·筒兒一箇·鳥銃一柄·箭竹五部,賜給。
傳于金宇鎭曰,該房承旨代房承旨,從重推考,今日不爲仕進承旨,卽爲牌招。
傳于金宇鎭曰,政院事,有關後弊,司謁不爲請罪,當該承旨遞差。
傳于金宇鎭曰,承旨前望單子入之。
承旨前望單子入之,趙時偉落點。
蔡弘履啓曰,新除授左副承旨趙時偉,卽爲牌招察任,何如?傳曰,允。
傳于金宇鎭曰,承旨房仍。
蔡弘履啓曰,吏曹判書李福源,參判鄭民始,參議朴祐源牌不進罷職傳旨及推考傳旨,今方捧入,而開政命下之後,如是違召,不卽擧行,事甚未安,判書·參判,更爲牌招,何如?傳曰,允。參議只推,一體牌招。
有政。吏批,判書李福源牌不進,參判鄭民始進,參議朴祐源進,行都承旨蔡弘履進。以朴天衡爲掌令,宋樂爲掌令,林錫喆爲校理,李顯永爲宗簿正,鄭麟煥爲司僕主簿,閔義爀爲喬桐府使,延豐君單李敍用事,承傳。
兵批,判書李衍祥次對進,參判洪良浩入直進,參議朴師崙進,參知李象靖在外未肅拜,同副承旨金宇鎭進。副護軍申大謙·李漢泰單付,副司直洪樂命·李養鼎·李亨逵·吳大益·沈念祖單付,副司果鄭益祚單付,管城將單李漢泰。
傳于金宇鎭曰,右副承旨入侍。
傳于李亨元曰,同副承旨入侍。
傳于金宇鎭曰,右副承旨爲推考房。
以慶尙監司尙州金時興上言査啓,傳于李亨元曰,此啓本下該曹,論理稟處,而近觀北道伯査啓回啓,一事二事,專事周遮,其說迂回,其意依微,太欠綜實之體,況査啓無或遲滯,前此飭敎,不但截嚴,至有昨秋兩道臣罷職之擧,則旣不開檢更覈,又不親問窮査,而抛置近百日之後,始乃修啓,莅藩之臣,奉行朝令之道,固如是乎?朝家譴罰,但可行於畿湖,不當行於嶺南乎?卿則爲先從重推考,更觀前頭勤慢,惕念擧行事,回諭。
蔡弘履,以弘文館言啓曰,副校理趙鼎鎭,疏批已下,卽爲牌招察任,何如?傳曰,允。
以副校理趙鼎鎭牌不進罷職傳旨,傳于金宇鎭曰,本事,非但不須更提,雖使古人當之,區處如此之外,無他道,復事違牌,此何分義?此傳旨勿施,更爲牌招入直。
金宇鎭,以禮曹言啓曰,今此冬至陳賀時,惠慶宮陳賀,當爲磨鍊,而在前如此之時,旣有權停,只進表裏之例,今亦依此擧行之意,敢啓。答曰,知道。
金宇鎭,因武臣堂上朔試射所差備官,以試官意啓曰,今日試射時,羽林衛將折衝李晟,未滿四中,依承傳罷職,何如?傳曰,允。
柳義養,以禁衛營言啓曰,本營三番騎士將李尙履,身病猝重,勢難察任,改差,何如?傳曰,允。
庚子十一月十七日辰時,上御誠正閣。大臣·備局堂上引見入侍時,領議政金尙喆,左議政徐命善,右議政李徽之,兼禮曹判書洪樂性,戶曹判書金華鎭,兵曹判書李衍祥,刑曹判書李性源,行副司直李柱國·李敬懋·徐有寧,吏曹參判鄭民始,司直金夏材,大司諫李敬養,獻納柳孟養,持平朴聖泰,正言呂萬永·李夔,校理朴天行,副修撰金履禧,左承旨李亨逵,假注書趙衍德,事變假注書任長源,記事官金載瓚·李集斗以次進伏訖。上命書榻敎曰,新除授承旨牌招,先入侍後謝恩。賤臣承命出來,召金宇鎭進伏。又命書榻敎曰,承旨房仍,同副爲軍士房。尙喆曰,日寒如此,聖體,若何?上曰,一樣矣。尙喆曰,王大妃殿氣候,若何?上曰,一樣矣。尙喆曰,惠慶宮氣候,何如?上曰,一樣矣。上曰,該房承旨事,極駭然矣。以閤外之喧譁,數外跟隨人,使之指一現告,則至有混同捧入,以致許多備堂之一時竝出,此何擧措?事涉如何矣。闕中跟隨事,業欲酌定而未果矣。尙喆曰,臣等跟隨外,權頭各一人隨來,諸宰則跟隨外,書吏二人帶來矣。上曰,權頭書吏,則豈在跟隨中乎?卿等相議定數,出擧條釐正,無復如今日之弊,可也。尙喆曰,闕中跟隨,非不申飭,而雖以今日臣等詣閤時言之,閤外喧譁之聲,若是無嚴,誠極寒心。第跟隨之法,自有定數,而至如權頭·書吏之屬,或云當入,或云不當入,故不無因此雜亂之弊,必須一番酌定,方可無窒礙難行之端。臣等之意除權頭·書吏及前導外,隨其品數,一依原定跟隨之法,毋敢違越,永久遵行之意,分付該曹,何如?上曰,依爲之。出擧條命善曰,査對月日之誤,大是鑄錯,臣等不察之失,於是著矣。尙喆曰,臣雖不參査對,豈可以不參,安於心乎?命善曰,此是謝恩·冬至兩使臣所齎咨文兩度,皮封相換之致,前事之失,後事之鑑,今番生事,可謂日後之懲戒矣。上曰,洪忠按覈事,卿等之意,何如?今日次對,職爲是也。尙喆曰,罪人李述祚,只是狂人,本事可謂孟浪矣。命善曰,狂病之人,無足取信矣。徽之曰,所謂供辭,極爲誕妄矣。上曰,以渠初番面質觀之,果無實驗,是故予於御史回諭中,尹瑛·金璞等特放,述祚則姑令仍囚待令云矣。畢竟將何以處之,而或有律文之可據乎?尙喆曰,臣等俄於賓廳,取考律文,則誣人惡逆,爲反坐律矣。上曰,然則將以逆律施之乎?尙喆曰,然矣。上曰,結案後如法,可乎?命善曰,事當然矣。上曰,亦或以傳敎處之,無妨矣。命善曰,姑囚此人,元無可惜,且待御史反命後,更加詳詢,以律處之,亦未晩矣。上曰,好矣。上曰,三道繡衣,當以何時入來乎?命善曰,近聞風傳,則關西·嶺南,或有現影之事云,似或非久入來矣。尙喆曰,嶺南則地廣路遠,其來也較他稍遲矣。上曰,似當然矣。尙喆曰,生民苦樂,專係守令之能否,早晩繡衣歸來,豈無勸懲之道,而此猶屬一時過境,黜陟大政,最在殿最之公明,目今貶月不遠,必須嚴其考績,俾責實效之意,益加申飭於諸道道臣,何如?上曰,依爲之。出擧條尙喆曰,從前失稔之時,多下歲末停退之令,故土豪官屬,每多觀望,百計拒納,終入停退之中,舊還最多之弊,職由於此。今年穡事,幸得連豐,趁今着意捧糴,然後國穀收殺之道,窮民嗣歲之備,俱得其宜,嚴飭列邑,俾有實效之意,分付諸道道臣,何如?上曰,依爲之。出擧條尙喆曰,黃景源,以永興中人許通事,發關於該道,而關子則書發於政府,印文則借踏於活署,雖緣老妄所致,事實重大矣。上曰,向時黃景源,請毁活署之印,而予不聽施矣。今有此換踏之擧,予固無先見之明矣。前有如是之事,而又有此擧,在渠實爲矜憐,在朝廷,亦爲羞恥矣。尙喆曰,果然矣。尙喆曰,以永興金敏恒等許鄕事,聞有政府之發關於咸鏡道臣者,事極驚駭,査出其間委折,則卽是右參贊之着署,而換踏活署之印云矣。奸細之徒,符同京外,作此怪駭之擧,現出兩漢,方自秋曹,依律重勘,圖得京關之永興金敏恒等,以其首犯者,嚴刑定配之意,發關分付於該道道臣,而當初重臣之矇然成給,莫非老昏不察之致,以此事連爲請罪,非不可悶,事關政府,勢難闊略,前右參贊黃景源,合施門黜之典,敢此仰達矣。上曰,削版,可也。出擧條尙喆曰,前洪忠兵使申大謙,方帶軍門亞將,前吉州牧使李東燁,亦移湖南水閫,俱不可久曠,洪忠兵使李得濟,吉州牧使孫相龍,竝令當日下直,何如?上曰,依爲之。出擧條命書榻敎曰,洪忠兵使李得濟,吉州牧使孫相龍,當日辭朝。樂性曰,臣有區區所懷,敢此仰達矣。王府事體,至尊且重,而常漢出身,若有犯科者,則該曹謂有朝籍之名,不敢治罪,輒移本府,此不過卑賤之徒,微細之罪,而使決於本府者,爲弊久矣。至以印僞造罪人李宗憲言之,移囚本府,日施刑杖,其在尊王府之道,極甚屑越,不可不一番變通,以重事體矣。上曰,僞造罪人,連施日次乎?樂性曰,然矣。上曰,大臣之意,何如?尙喆曰,王府事體至尊,不可以徒有出身之名,而移送本府,隨其等分,定其界限,以爲推治之地,似宜矣。上曰,何以則定限爲得當乎?命善曰,界限之說,果是好矣,而若從手敎,則王府之屑越,若是甚焉。如付該曹,則出身之稱冤,亦必有之。定限之際,實有難便者,而大凡市井之徒,貢人之輩,名之曰出身,而皆送禁府,其在尊王府之道,不可無商確之政矣。徽之曰,定限之際,隨其稍尊極卑,以秋曹·禁府,分限推治,則似無難便矣。上曰,以所管軍門,治其出身,則似可好矣。命善曰,此亦有不係軍門者矣。上曰,名旣出身,而若以該曹囚治,一開其路,則渠輩豈無稱冤之端乎?命善曰,此實然矣。可以昭詳處矣。上曰,或有代囚之法乎?性源曰,代因之事,近或有之,而初無家僮,則至於正妻,以禁令,不得替囚矣。上曰,不囚正妻,此是好法矣。尙喆曰,果然矣。上曰,更爲確議,後日次對稟處,可也。上曰,趙哥錢事,其果幾何督捧乎?敬懋曰,當捧者爲八千餘兩,而皆是各人貸下之數矣。上曰,彼必有希望之心,從速處之,可也。上曰,惠廳貿米,其果盡捧乎?性源曰,今則畢捧矣。上曰,米商事亦爲痛駭矣。價則準結,而米則不成米樣矣。吏參亦是該堂,而如是之米,初何以入庭乎?民始曰,初則米色不如此,而入庭後屢經霖雨,故米色如是腐傷矣。上曰,其時郞廳,事甚怪訝矣。何不以趁卽捧納,以致經雨腐傷之弊乎?其間委折,尙未快曉矣。若使卽爲出給米商則好矣,而累朔經雨,以致腐傷之後,以爲出給,則豈無呼冤之事乎?尙喆曰,郞廳之不善擧行,實無可言矣。上曰,厥米留蓄,尤致腐傷,從速區處,可矣。命善曰,姑無區劃之處矣。尙喆曰,有米則豈無可用處乎?姑爲儲置,好矣。華鎭曰,惠慶宮進御六君子湯,依前煎入乎?命書榻敎曰,惠慶宮進服六君子湯,停止,一錢重人蔘粟米飮五貼煎入。性源曰,各道稅米,元無代錢以納之規,而至於海西,則長山以北,漕運水路,最爲險津,船多臭載,人或渰沒,故朝家特爲軫念,自前有以錢代納之擧,而長山以南八邑,則旣無險津之患,故本無代錢之例矣。丙申年間,因御史別單書啓,山南八邑,從民願,小米三千餘石,特許以錢代納,至今遵行矣。大抵山南水路,異於山北,則混同代錢,事甚無義,以利害言之,以錢之於穀也,惠廳所失非細,且利不歸於民,而中間尾閭矣。謬例因循,合有變通之道矣。上曰,其時御史,誰也?性源曰,任希雨也。尙喆曰,小米之數,不過三千石,則利害不甚大段。且旣曰爲民地,則臣意恐不可遽然變改矣。命善曰,以錢則所捧一石,爲三兩半,以米則到京一石,可作五六兩,利害之分,亦可謂大段矣。況民則依舊以米上納,而該邑守令,以錢代納,是則名雖利於民,而其實利,歸於守令。臣意則代錢之令,變改,似好矣。尙喆曰,守令之中間代錢,似無如是之理,若然則守令之罪爲不少,當有査實之擧矣。華鎭曰,以錢代捧,於民少無效益矣。上曰,事勢形便,未能詳知,豈不難乎?命善曰,前海伯,方登前席,下詢,好矣。上曰,何如?有寧曰,小米作錢本意,則出於爲民,而其實不然矣。上曰,無論利害,何憚不爲,而此是丙申春先朝末年惠澤也。到今變改,心有所不忍,事有所不敢,更加商量,査問該道,知其作錢之在民與在官,然後可以一番釐正矣。性源曰,本廳上納海西長山以南八邑小米,因御史書啓,許令作錢矣。此雖出於恤民隱之盛典,而八邑之田大同大米,皆以本色上納,則獨於小米條納錢者,事面則苟簡,經費則見縮,下詢大臣處之,何如?上曰,大臣之意,何如?尙喆曰,海西八邑小米之以錢代納,初因御史別單而許施者,若使八邑,捧米於民,自官作錢,則此豈朝家爲民除弊之本意哉?此不可不一番査實而處分矣。命善曰,大同,初無以錢收捧之規,而長山以北,特以輸運之難,許令作錢,以南之便於輸運處,則雖不作錢,在民別無利害矣。徽之曰,當初朝家許令以米代捧,蓋出恤民蠲弊之意,而今若捧米於民,而自官作錢,則此非爲民本意,雖以本色上納,在民似無利害,更爲査實處分,似好矣。上曰,前海伯奏達,可也。有寧曰,長山以南,小米之以錢代納,果有便於民邑,而或不無收米於民,而自官納錢,則民不受惠,而徒致經費之見縮。以米上納,旣是本來元定之規式,則經費苟艱之節,亦不可不顧念矣。上曰,果然,則守令之以本色收捧,豈不無狀之甚乎?所奏甚好,依此査問本道,更爲稟處,可也。出擧條民始曰,本廳軍需保米,卽軍校支放之資,則與他上納,事體無異,而過限已久,來納者絶少,目下需用,亦甚苟簡。若無別般申飭事,實無趁卽收捧之望,各項上納,皆有考還之法,則不能檢飭之當該道臣,推考警責,使之各別督飭,以爲今月內畢納之地,何如?上曰,依爲之。出擧條有寧曰,本廳軍兵料米,亦爲過期拒納,依守禦廳例,一體申飭該道,催促上納,何如?上曰,依爲之。出擧條命書傳敎曰,政官牌招開政。上曰,臺臣進前。大司諫李敬養,持平朴聖泰,獻納柳孟養,校理朴天行,正言李夔·呂萬永,副修撰金履禧進曰,請喬桐府黜置罪人鄭致達妻,夬正王法,以洩神人之憤。上曰,不允。請還寢遠竄罪人韓翼謩金吾草記勿施之命,仍施遠竄之典。上曰,不允。請放歸田里罪人金相福,亟令王府,拿鞫嚴問,快正王法。上曰,不允。請黑山島圍籬罪人龜柱,亟加嚴鞫,快正王法。上曰,不允。請削黜罪人洪樂純,爲先中途付處。上曰,不允。大司諫李敬養,持平朴聖泰,獻納柳孟養,正言李夔·呂萬永曰,請彦衡·養遂·獻遂,竝令王府,設鞫嚴問。上曰,不允。請還寢會遂絶島定配之命,仍令王府,設鞫得情。上曰,不允。請還寢李觀源定配之命,更令王府,設鞫得情。上曰,不允。請遲晩後物故罪人啓能,亟施孥籍之典。上曰,不允。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。上曰,不允。請物故罪人志恒之支屬應坐者,絶島散配。上曰,亟停勿煩。請洪國榮,爲先亟施遠竄之典。上曰,亟停勿煩。持平朴聖泰曰,請大靜縣爲奴罪人金壽賢,依律處斷。上曰,不允。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。上曰,不允。請旌義縣移配罪人錫達,依律處斷。上曰,不允。請大靜縣定配罪人聖中,亟令王府,設鞫嚴問,期於得情,快正王法。上曰,不允。請削版罪人有臣·宗甲·義駿,竝令王府,設鞫嚴問,依律處斷。上曰,不允。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。上曰,亟停勿煩。請楸子島定配罪人趙嵎亟寢酌處之命,仍令王府,設鞫得情,夬正王法。上曰,亟停勿煩。請薪智島荐棘罪人瑩中,設鞫嚴問,快施當律。上曰,不允。請濟州牧定配罪人後樂,亟令王府,更加嚴鞫,期於得情。上曰,不允。請三水縣定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成,罪人申世輝·蔡伯周·盧聖翊,仍令王府,更加嚴鞫,期於得情。上曰,不允。上曰,聯名傳啓,極甚繁多,此後則只以孫效忠等登啓,可也。請楸子島安置罪人李普行,亟令王府,拿鞫嚴問。上曰,不允。請還寢罪人柱翼安置之命,亟令王府,設鞫得情,夬正王法。上曰,不允。上曰,此罪人結案前,徑斃獄中,則豈不矜悶乎?將何以歸竟乎?尙喆曰,聖敎至當,而惟在自上造化中處分矣。上曰,臺臣之如是爭執,亦涉太過。以其罪案比之,後樂·瑩中之尙今傅生,實爲失刑之大矣。今此柱翼,雖是文字間事,其凶腸逆肚,十目難掩,則特賜允兪,以明護逆之律,宜矣。上曰,面折庭爭,固是臺閣之風,而若浮於此者,則將何以處之乎?新啓?新除授持平崔守魯,時在京畿安山地,請斯速乘馹上來事,下諭。上曰,依啓。大司諫李敬養,獻納柳孟養,正言李夔·呂萬永曰,請大靜縣爲奴罪人金壽賢,更令王府,設鞫嚴問,依律處斷。上曰,不允。請爲奴罪人河翼龍·金重得,亟命王府,設鞫得情,快正王法。上曰,不允。請海南縣定配罪人李弘濟,亟命王府,設鞫嚴問。上曰,不允。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。上曰,不允。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。上曰,不允。請定配罪人具翼遠,亟竄酌處之命,仍令王府,嚴鞫得情,快施當律。上曰,不允。請減死安置罪人大燮,亟寢酌處之命,仍令王府,設鞫得情,夬正王法。上曰,不允。請減死罪人弼海,亟寢酌處之命,仍令王府,設鞫得情,夬正王法。上曰,不允。請遠竄罪人安兼濟·李宅鎭,亟命王府,竝加嚴鞫,期於得情,依律處斷。上曰,亟停勿煩。請恒·善支屬,亟命散配,日謙兄弟,竝投絶島,以嚴隄防。上曰,不允。請荐棘罪人瑩中,亟令王府,設鞫嚴問,快施當律。上曰,不允。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。上曰,不允。請濟州牧減死定配罪人範聖,依律處斷。上曰,不允。請減死定配罪人德秀,亟令王府,更加嚴鞫,夬正王法。上曰,不允。請逆賊尙魯,亟施孥籍之典。上曰,不允。孟養曰,臣言議巽軟,知識魯莾,本不合於淸朝耳目之任,而向來待罪玉署也,有請推前都憲之擧,臣誤認臺例,輕先詆斥,自歸妄率之科,至今慙恧,而前都憲,旣以此爲引,至於呈告遞職,則事雖旣往,今居臺地,仍因蹲冒,有壞廉防,臣何敢一刻晏然於臺次乎?請命遞斥臣職。上曰,勿辭亦勿退待。洪柱翼事,停啓。命退,諸臣以次退出。
庚子十一月十七日申時,上御誠正閣。右副承旨入侍時,右副承旨李亨元,假注書趙衍德,記事官金載瓚·李集斗,洪忠兵使李得濟,吉州牧使孫相龍,以次進伏訖。上曰,司謁,尙今立庭乎?亨元曰,本事處決,然後可以退送矣。上曰,進前。得濟進伏。上曰,職姓名。得濟對曰,洪忠兵使李得濟矣。上曰,本營殆同數遞,爾須赴任,善爲察飭,至於詰戎之政,尤宜惕念,而雖一二事,必善爲之,可也。得濟曰,圖報無路,尤切惶悚矣。命讀宣諭訖,命得濟先退。相龍進伏。上曰,職姓名。相龍曰,吉州牧使孫相龍矣。上曰,防禦使之任,今始爲之乎?相龍曰,然矣。上曰,爾其竭力圖報,無負委毗之意也。相龍曰,當如聖敎,而不勝惶感矣。命讀宣諭,又讀別諭訖。上曰,七事置之。命相龍先退。上曰,吏曹三堂,盡爲入來乎?亨元曰,判書不來,參判·參議已爲入來矣。以京畿監司啓本,命書傳敎曰,李廷五,雖已捉得取服,而外方同推,全無實事,卽一痼弊,獨於本邑,決不如法擧行,此則方有別般廉探考察之道。如有現發者,則主推同推官,依律文嚴勘,斷不饒貸,不飭之道臣,難免重究,預爲知悉,莫犯先甲之令事,回諭。仍令另加嚴飭於道內,有殺獄諸邑事,一體回諭。命退,諸臣以次出。
庚子十一月十七日申時,上御誠正閣。同副承旨入侍時,同副承旨金宇鎭,假注書趙衍德,記事官金載瓚·李集斗,以次進伏訖。上曰,坐直,誰也?宇鎭曰,小臣與李亨元爲坐直矣。命退,諸臣以次出。
庚子十一月十七日申時,上御誠正閣。右副承旨·直提學同爲入侍時,直提學鄭民始,右副承旨李亨元,假注書趙衍德,記事官金載瓚·李集斗以次進伏訖。上曰,奎章閣誌文,何當畢成乎?民始曰,來三四月間當畢成矣。上曰,喬桐府使閔義爀,其爲奉親乎?民始曰,然矣。上曰,統制使瓜滿,當在何月乎?民始曰,在於來六月間云矣。命退,諸臣以次退出。
上在昌德宮。停常參·經筵。
柳義養啓曰,明日視事,取稟。傳曰,只晝講。
徐有防啓曰,副司直李萬育,掃墳下直單子入啓後,晩始入來,未及於肅拜之時,事甚未安,推考警責,原單子勿施,何如?傳曰,允。
李亨元啓曰,同敦寧尹光紹,從縣道,辭職上疏上送,而乃敢於自引之章,至以丙申年處分已定之事,攙入爲說,極爲驚駭。此等疏章,旣有先朝退却之敎,故原疏,自本院直爲還下送,而該道臣之循例上送,事甚未安,從重推考,何如?傳曰,允。
柳義養啓曰,判尹權噵一向違召,尙不出肅,其在事體,殊涉未安,卽爲牌招察任,何如?傳曰,允。
傳于徐有防曰,右副承旨入侍。
傳于柳義養曰,禮房承旨入侍。
傳于蔡弘履曰,諸承旨持公事入侍。
傳于徐有防曰,坐直承旨入侍。
敦寧都正奇彦觀疏曰,伏以臣,賦性疎迂,學術淺薄,不足以爲當世之需,退伏田野,隨分耕鑿,歌詠聖澤,以畢餘生足矣,豈意無似之賤臣,屢入於聖簡,前後除旨,聯翩於蓬蓽之下,而臣老病侵尋,扶曳無路,終未能致身於輦轂之下,以伸叩謝之忱,罪累山積,日夕悚蹙,迺者天地之大,過於包涵,雨露之澤,不擇處所,以臣爲通政大夫敦寧府都正者,臣擎奉恩旨,感淚交頤。臣實何人,蒙此殊恩?糜身碎首,圖報無路,而竊念資級官方,國家之公器也,必有履歷成績而後,可以陞擢進用,而如臣老朽無用之物,曾無一分效勞於周行之間,而遽升爵秩,在國爲誤恩,在臣爲濫竽,其爲臣身之榮寵已極,而其於玷汚國家之名器,何哉?況臣本無敦寧,揆以法例,不宜冒居,以壞格例。伏乞聖慈,俯垂鑑察,還收陞資之命,臣所帶敦寧之職,亟命有司,照例遞改,以存公格,以安私分焉。省疏具悉。陞擢意在,爾其勿辭,上來見職。令該曹稟處。
庚子十一月十八日,兼春秋洪光一。兵曹啓目,全羅道左右水營,今秋水操時,赴操軍兵試射放,居末邑光陽縣監鄭必忠,會寧萬戶金宗澤,務安縣監李一曾,智島萬戶趙文禧等,各杖八十收贖,竝只公罪是白乎旀,右律以施行,何如?傳曰,依允。
兵曹啓目,全羅道左右水營,今秋水操時,軍器舟什執頉邑,長興府使韓光迪,照律,何如?傳曰,依允。韓光迪·金致五·黃泰彦·劉珣乙良,功減一等,李尙訥乙良,議減一等爲良如敎。
庚子十一月十八日辰時,上御誠正閣。右副承旨入侍時,右副承旨李亨元,假注書趙衍德,記事官金載瓚·李集斗,以次進伏訖。上曰,都承旨當入於諸承旨入侍時乎?亨元曰,似當同入,而今方在於藥房矣。上曰,以監煎往在藥房乎?亨元曰,然矣。上曰,冊子幾許書之乎?集斗曰,姑未盡書矣。上曰,俾無誤字,可也。亨元曰,尹光紹因他事,以爲自引之章,揆以古例,萬萬駭然。原疏使之還下送該道臣,以爲推考,何如?上曰,退出後,自本院請啓,可也。命退,諸臣以次出。
庚子十一月十八日巳時,上御誠正閣。禮房承旨入侍時,左承旨徐有防,假注書趙興鎭,記事官金載瓚·李集斗,以次進伏訖。上曰,尹光紹之上疏,退却乎?有防曰,退却矣。上曰,上疏措語,見之乎?有防曰,重被泉壞之誣等句語,甚礙眼矣。上曰,耽羅貢果,似當從近入來矣。有防曰,初運當於非久上來矣。上曰,雖入來,無提學,何以設場乎?有防曰,洪樂命,方帶藝文提學矣。上曰,其病勢似難考文矣。上曰,黃景源事,知之乎?有防曰,略聞之矣。上曰,其重臣之事,欲言之,則予亦赧然矣。有防曰,實無可達之言,而非但臣等之爲羞,實爲朝廷之貽羞矣。仍命退,諸臣以次退出。
庚子十一月十八日午時,上御誠正閣。諸承旨持公事入侍時,行都承旨蔡弘履,左承旨徐有防,右承旨柳義養,右副承旨李亨元,假注書趙衍德,記事官金載瓚·李集斗以次進伏訖。上曰,同副,其果封疏乎?有防曰,有疏到院,而已爲還給矣。命諸承旨,各奏公事。弘履讀奏李廷五事,有防讀奏氷庫藏氷啓訖,竝親啓。有防曰,各司手本,與直啓文書有異,故例不書臣字矣。內氷庫官員手本職銜之下,混書臣字,雖曰襲謬,終涉不察,該官員推考,原手本,使之改修正以入,何如?上曰,依爲之。出擧條上曰,李象靖,何不上來乎?弘履曰,曾有封疏之事,而該道臣,不爲捧送,故使家僮,封呈疏云矣。命書傳敎曰,特授,意在欲試,且有筵教,而尙無動靜,兵曹參知李象靖,催促上來。義養曰,臣之所掌,今無公事矣。上曰,唯。亨元讀奏各道公事,至錫達物故狀,上曰,以何病致死乎?亨元曰,宿病云矣。又讀奏黃海道南宮揆罪狀,命書判付。有防讀奏慶尙道罪人金時興事,上曰,尙州旣定査官,而尙無回啓,是何故也?有防曰,今此査官,與刑判李性源,有四寸之嫌,故不得回啓云矣。上曰,以次堂擧行,可也。命退,諸臣以次出。
庚子十一月十八日初更三點,上御誠正閣。坐直承旨入侍時,右承旨柳義養,假注書趙衍德,記事官金載瓚·李集斗以次進伏訖。上曰,喬桐府使下直乎?義養曰,姑未下直矣。命書傳敎曰,喬桐府使,其令明日辭朝。上曰,黃景源又遭此事,殊極可怪,而心亦矜悶矣。義養曰,人本柔順,而今且老昏,被人誘說,有此事矣。上曰,果如是,故只施以削版而已矣。上曰,明史則非但文勢之不好,事績別無可觀矣,黃景源,以此致力云,然否?義養曰,然矣。上曰,朴聖源之敦孝錄,爾其見之否?將欲以開刊矣。義養曰,使之開刊,則好矣。上曰,性理大全,誰果著述乎?義養曰,是未詳知矣。上曰,心經則五子所撰,而孝經則古已有之矣。義養曰,然矣。上曰,五禮儀與補編,合爲一篇,文獻備考,亦爲竝附,則似可爲好矣。義養曰,如是會附,則可作國家考典,而竝之以續大典·經國大典與大明會典,則尤爲便好矣。上曰,成川有金産云,然否?義養曰,果有鑄金之事,而以臣在官時言之,將至二萬兩云,而禁之不得,前頭之慮,實非淺淺矣。上曰,厥金歸於何處乎?義養曰,似是潛自流入於彼國,而彼國知其生金之路,後有索納之事,則計無所出矣。上曰,勢固必然矣。以銀言之,國中全無所儲,此蓋生銀無路,而其存者次次輸入於彼故耳。前者則以我之銀,換彼之白絲,仍爲轉通倭國,故殆同商者之殖貨,厥銀末又歸本,故常不乏絶矣。今則無白絲之換,而只送我國之銀,國中之乏儲,勢所固然。曾謂胡無百年之運,而今若有不幸之時,則彼必求銀於我,其將從何而出乎?此非細慮矣。義養曰,果然矣。命退,諸臣以次出。
上在昌德宮。停常參,只晝講。
藥房都提調鄭弘淳,提調金華鎭,副提調蔡弘履啓曰,伏未審日間,聖體,若何?王大妃殿症候,益有差勝之節乎?今日臣等率諸御醫入侍,仰承諸節爲宜。惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿,慈宮氣候一樣,明日入侍,宜矣。
王大妃殿·惠慶宮·中宮殿,藥房口傳問安。答曰,知道。
徐有防啓曰,明日常參·經筵,取稟。傳曰,停。
金宇鎭啓曰,卽伏見洪忠監司洪秉纘狀啓,則以本道兵使申大謙,請罷海美縣監,而直爲封啓,有違備局定式,至請該縣監仍任矣。當初兵使之直啓請罷,旣違定式,則該兵使,宜有論責之擧,而不爲擧論者,事甚未安,原狀啓雖已捧入,而該道臣,不可無警,推考,何如?傳曰,允。
蔡弘履啓曰,左副承旨趙時偉,同副承旨金宇鎭,今日不爲仕進,卽爲牌招,何如?傳曰,允。
趙時偉啓曰,判尹權噵連日違召,無意出肅,事甚未安,牌招察任,何如?傳曰,允。
李亨元啓曰,合辭方張之時,兩司無詣臺之員,事甚未安,除在外外,未肅拜呈告人員,竝卽牌招,何如?傳曰,允。
傳于李亨元曰,左副承旨入侍。
李亨元,以禁衛營將官來言言啓曰,今日本營軍兵,日次私習云矣,敢啓。答曰,知道。
又以御營廳將官來言言啓曰,今日本廳軍兵,日次私習云矣,敢啓。答曰,知道。
下備忘記于李亨元曰,喬桐府使閔義赫下直,長弓一張·長箭一部·片箭一部·筒兒一箇,賜給。
傳于徐有防曰,禮兵房承旨入侍。
傳于徐有防曰,右副承旨入侍。
金宇鎭啓曰,奉常寺主簿車彦輔陳疏到院,且呈冊子,原疏係是應旨,玆以捧入,而至於冊子,殊涉猥越,不得循例捧入之意,敢啓。答曰,知道。
傳于金宇鎭曰,左副承旨,率奉常主簿車彦輔,入侍。
金宇鎭啓曰,前修撰李鼎揆縣道上疏,纔已來到,而本職旣以在外許遞矣,所當還下送,而係是言事,捧入之意,敢啓。答曰,知道。
傳于金宇鎭曰,在外臺諫許遞,前望單子入之。
臺諫前望單子入之,掌令柳雲羽,持平李兢淵,落點。
金宇鎭啓曰,明日次對,兩司無進參之員,傳旨未下外,大司憲李,掌令柳雲羽,持平李兢淵,竝待開門牌招,以爲推移入侍之地,何如?傳曰,允。
又以備邊司言啓曰,濟州牧使金永綬,以其身病連呈辭狀矣。赴任已至三載,實恙若是難强,海島重任,不可一向相持許遞,其代申飭該曹,各別擇送,何如?傳曰,允。
蔡弘履,以吏曹言啓曰,成均館學正金麟采,受由過限未上來,依例罷職,何如?傳曰,允。
又以吏曹言啓曰,新除授司䆃寺僉正金持默,除拜後過限未肅拜,依例改差,何如?傳曰,允。
奉常主簿車彦輔疏曰,伏以我殿下,以聰明有臨之姿,承休恤無疆之業,兢憂於乙丙者,罔非圖治之念也,先後於庚甲者,亦皆祛弊之政也。講論經傳,師古有獲,則典學之工至矣,明習典章,祗述成憲,則法先之意切矣。粵自登大寶以來,勉勉孜孜,惟精惟一,涵養省察之方,靡有間斷,而建中和之德,順陰陽之序者,五年于玆矣。宜其和氣肹蠁,治化熙洽,而獨奈何天心未臻底豫,災沴未盡消除,迺者雷異之警,至六而極矣。肆惟我殿下十條有求助之敎,旬日下減膳之音,庶幾天心可格,災異可消,而繼又伏見初一日傳敎下者,以無一人應旨,申求讜言,辭敎懇惻,臣於是欽仰感歎曰,昔第五倫,讀詔書,以爲此聖主也,一見決矣,今臣何幸遭逢明時,伏奉聖旨,苟有一得之愚,敢不傾倒殫竭,仰裨日月之光乎?嗚呼,雷者一百八十日而出地,一百八十日而入地,今則自八月至十月,而忽然出地,轟轟之聲,燁燁之光,宛若仲春,是其入地者,僅强半也,今旣發泄於深藏之時,則何以和暢於方動之月乎?天道深遠,雖未知兆應何居,而仁愛之天,諄諄然警告,則今日修禳之策,固當靡不用極。臣請以易經雷象五卦,推衍其義,仰陳十條矯救之道,惟聖明試垂察焉。臣謹按山下有雷頤,頤者養也。天地養萬物,聖人養賢,以及萬民,夫天地之道,養育萬物,遂其生成,而聖人之道,養育賢才,以治天下也。臣不敢知我殿下養賢而登庸者,果有如山雷養育之象否乎?目今訏謨廟堂,有斯盛之美,出入經幄,多斯皇之休,而第其地閥以拘之,科目以限之,懷抱利器之士,老死於巖石之間者,不知其幾許人,而未聞有登庸之實。殿下誠以高門大族,只可共國,而寒族疎蹤,不足以有爲乎?古之販繒屠沽之賤,猶且簡拔而佐治,是則尙矣。雖以我朝言之,名臣碩輔,多出於寒素之家,未有如近來之局狹而不廣,是誠有違於山下之雷養育之象,非時之雷,安得不示警乎?伏願殿下,法山雷養賢之象,惟才是用,則彙征之吉,可以致矣。山上有雷小過,小過者,過其常也,聖人法之,用過乎儉,儉者過於樽節也。古之聖王,有行之者,大禹之菲衣,文王之卑宮是已,以身率之,以化天下,而勸農工務儲蓄,故三年耕而餘一年之食,謂之成,九年耕而餘三年之食,謂之登,十有八年耕而餘六年之食,謂之平,二十有七年耕,而餘九年之食,謂之太平。民有九年之食,則德化洋溢,風俗熙皞,雖値千里之旱,頻年之災,國無捐瘠之患,民有蓋藏之饒,究其本,則專由於上之儉德也。臣不敢知我殿下崇儉之德,果有如大禹之菲衣,文王之卑宮乎否?臣伏聞殿下金銀不飾於器用,玩好不近於耳目,罷不緊之名色,停上供之參料,凡於經費,莫不節省,而國儲猶患罄竭,民生尙多顚連,貧置之歎,若是其亟,而然猶朝廷之上,侈風未祛,閭巷之間,奢汰無節,上雖有務約之化,而下實無從儉之志,意者殿下躬率之化,猶有所未盡而然耶?殿下每恤民隱,或値荒年,蕩減逋欠,如傷之德,周洽普遍,而官吏土豪,偏蒙其惠,貪殘小民,未有實效。昔漢文帝或有半減田租之年,或有全減田租之時,比之於是,則可謂不及矣,豈可望民産之有裕乎?臣固知當今之時,倉廩空乏,新不繼舊,田租之蠲,勢難遽議,而節之又節,省之又省,自上而至於卿大夫,卿大夫而至於士庶人,壹是皆以簡儉爲尙,則庶幾見餘九年之食,而致太平之休矣。苟不能從事於斯,而徒循故常,外示崇儉之意,而內無崇儉之實,則是誠有違於山上之雷用儉之象也。非時之雷,安得不示警乎?伏願殿下,法雷山用儉之象,懋盡導率之方,以爲祛侈本焉。天下雷行爲無妄,無妄者至誠也。雷行於天下,陰陽交和,則萬物發生,無有差妄,聖人法之,以至誠眞實之理,茂對天時,動靜語默,政令云爲,無非誠實底道理,以體天運也。臣不敢知我殿下涓濩之中,日用之際,果皆以至誠眞實之道,行之否乎?臨政願治,至誠也,接下優容,至誠也,遵王道而崇儒術,至誠也,對方冊而探賾粵微,至誠也。徹上徹下,弗貳弗參,克懋主一之德,常存閑邪之念,藹然誠意,貫注萬有,而其於辭令之發,或欠孚格之實,則非至誠也。施措之間,或有文勝之義,則非至誠也。試看今日之俗,多有虛僞之習,少那眞實之風,人心世道,日趨浮囂,則是誠有違於天下雷行物與無妄之象也,非時之雷,安得不妄作乎?伏願殿下,法無妄之象,偃風尙之草,使人人而眞實,家家而純素,則三古敦撲之風,庶可回矣。雷電皆至爲豐,豐者大也。聖王法之,照察群情,鼓舞天下,致萬品之咸若,享一世之豐富。臣不敢知我殿下光明振礪之道,果皆合於雷電之象否乎?一日萬機,微細必察,照燭虛實之情,詳加綜核之政,魑魅魍魎,莫逃於淵鑑,元惡大憝,咸伏於王章,光大之治,與日月合其明,而第其察於小而忽於大者有之,過於包容而失於曲貸者有之,是誠有違於雷電皆至明斷得宜之象,非時之雷,安得不洊臻乎?伏願殿下,法電光之明,以盡天下之情狀,象雷動之威,以辨天下之淑慝,臻尙大之業,撫盈盛之運,則豐富之亨,庶可享矣。雷風相與爲恒,恒者久也。日月得天而能久照,四時變化而能久成,聖人久於其道而天下化成。夫日月,陰陽之精耳,順其常度而久照。四時,陰陽之氣耳,順其往來而久成。聖人法之,以不息之心,行不息之政,悠久而不已,故天下化之,所以漸以仁而臻其休矣。臣不敢知我殿下行道之心,果以恒久爲期耶?恒久之道,不可以歲月之暫,而責其功效也。孔子曰,必世後仁,世者三十年也,行道而至於三十年之久,則至治成矣,道猶百里途也,無或中輟,然後期限可適也。今我殿下春秋鼎盛,化理方新,斯爲出門遵道之候,進進無已,至於悠久,則百里易到矣。伏願殿下,勿以速效爲期,勿以遲成爲難,則至道凝而功化著,於是乎陰陽順軌,風雨時若,轉災爲祥,特一轉移間事耳,非時之雷,又何可發動也?今臣所引五卦之象,雖似陳腐,而要皆聖人法天理物之道,臣有所受之也。抑臣以草茅賤蹤,蟣蝨微蠢,晩忝科第,待罪太常,亦已有年矣,年迫七耋,死亡無日,仰感聖旨之隆重,敢陳荒厐之蕘說,殿下不以人廢言,則幸甚幸甚。且臣五十年讀易,於朱子易學啓蒙,粗有淺工。蓋其本圖書則溯論畫出之理,原卦畫則敷陳重爻之義,其明蓍策一篇,則前聖所以因蓍求卦之法,著矣,其考變占一篇,則卦爻所以上下窮變之妙,暢矣。黜百家之異說,開萬古之昏蒙,克紹四聖之統焉。惟臣無所知識,而略附臆說,以爲冊子,但私自記錄而已,不宜上徹天陛,而今當聖明求助之會,冀有絲毫裨補之效,敢將四篇之書,仰干宸嚴之下,極知僭越,罪合萬戮,而儻蒙一經乙覽,則臣死有榮矣。臣無任屛營祈懇之至。答曰,省疏具悉。應旨封章,殊可嘉乃,可以施行者,許令廟堂,指劃稟處。
庚子十一月十九日,記事官姜彙鈺。冬至正使副司直徐有慶,副使副司直申大升狀啓,臣等一行到平壤府,表咨文査對之由,已爲馳啓爲白有在果,本月十五日,到安州牧,咨文皮家新件,自承文院改修正下送是白乎等,以祇受後十六日,與書官臣林濟達,安州牧使臣申應顯,魚川察訪臣朱萬离,同齎來表咨文及承文院下送皮家新件,眼同査對,則別無差誤處是白如乎,同爲齎去,緣由馳啓爲白臥乎事。
庚子十一月十九日巳時,上御誠正閣。右副承旨入侍時,右副承旨李亨元,假注書趙興鎭,記事官徐龍輔·李集斗,以次進伏訖。上命讀洪忠道年分狀啓,亨元讀奏訖。亨元曰,伏見洪忠兵使申大謙,今秋巡操試射中不中啓本,則本道五營所屬諸邑中,以鴻山縣監,爲都居末矣。取考中不中列錄者,鴻山有柳葉箭一中者,至於淸安,該守令·將官·軍兵,全無得中者,則宜以淸安爲都居末,而今乃以鴻山爲都居末者,未知本營規例之如何,而但以啓本觀之,極爲訝惑。本事委折,使之詳細査實以聞,而其在嚴明師律之道,不可仍置,原啓本還爲下送,俾卽改修整上送,當該兵使推考,何如?上曰,依爲之。出擧條仍命退,諸臣以次退出。
庚子十一月十九日巳時,上御誠正閣。只晝講入侍時,同知事徐有寧,特進官鄭民始,參贊官金宇鎭,侍讀官趙鼎鎭,檢討官金履禧,假注書趙衍德,記事官金載瓚·李集斗,宗臣花陽君榷,武臣副護軍李明運,以次進伏訖。上讀前受音訖,鼎鎭進讀孟子齊人伐燕取之章訖。上讀新受音訖,命文義。鼎鎭曰,文王三分天下有其二,詩曰,父母孔邇,曰云誰之思,西方美人,其發於謳吟者如此,則民情大可見,雖取之,殷民固無不悅之理,而文王,猶不取之,以齊伐燕,無異於以燕伐燕,民豈有悅服者乎?孟子猶以燕民之悅不悅爲對,其辭微而婉,其拒之也,嚴矣。此等處,聖賢言外之旨,可見,伏願益加留念焉。履禧曰,齊宣王之問,以人力不至於此,不取,必有天殃云者,蓋以伐燕,自歸於天命,而孟子之所對,則不言天命,而但言民心,蓋天人一理,間不容髮,故欲知天命之有無,則當觀於民心之向背,而此章所論,則雖是征伐大事,至於小事亦然。一日之間,一政一令,順民心然後,可以合天理,雖一物之微,民心之所不悅,而取於民,便非天意,此等處,伏望益加留意焉。上曰,經筵亦陳文義。有寧曰,儒臣旣盡奧旨,別無所陳,而大抵自古帝王,專以民心爲重,而天雖邈遠,只在人心之如何耳。欲觀天命之順不順,則可驗其民心之向背。孟子之對以燕民之悅不悅者,蓋以是矣。民始曰,齊宣之問,以人力不至於此,不取,必有天殃云者,專以利害言之也。孟子之對以燕民悅則取之云者,專出於天人同孚之義也。王者之取與不取,惟在天人之順不順,不可以利害論之也。伏願聖上留念焉。上曰,好矣。參贊亦陳文義。宇鎭曰,儒臣·經筵,竝陳文義,更無仰陳矣。上曰,文王三分天下,有其二,而不敢專征者,惟在協天意順民心而已。至於武王之軍于牧野,竢天休命者,亦不出順天人之意也。今此宣王之問以悅不悅者,專以功利上言之也,孟子對以悅則取之不悅則勿取者,專出抑揚之意也。若使齊宣,伐昏立明,則可協天人之心,而專出於開國闢土,則無異於以暴易暴也,奚足以比論於文王·武王之事乎?民始曰,孟子之對,雖是專出於抑揚,而以覰文義之外,則似或有損於義理之論矣。上曰,此章之對,與文王好貨好色之論,相爲表裏矣。此雖出於開反之道,而且以下章文義論之,不有抑揚而如是乎?民始曰,孟子之論,果如是矣。命退,諸臣以次退出。
庚子十一月十九日申時,上御誠正閣。禮兵房承旨入侍時,左承旨徐有防,同副承旨金宇鎭,假注書趙衍德,記事官金載瓚·李集斗,以次進伏訖。上曰,黃景源事,可謂不成說矣。若無活署之印,則似無是事矣。有防曰,雖無活署之印,亦有政府之印矣。然而此莫非老昏所致矣。上曰,車彦輔,居在何處乎?宇鎭曰,聞是洪忠道人矣。上曰,經國大典·續大典·五禮儀,以爲竝附撰成,似好矣。有防曰,如是合部,則尤爲便好矣。命退,諸臣以次出。
庚子十一月十九日申時,上御誠正閣。左副承旨入侍時,左副承旨趙時偉,假注書趙衍德,記事官金載瓚·李集斗,奉常主簿車彦輔,以次進伏訖。上曰,進前。彦輔進伏。上曰,職姓名。彦輔奏曰,奉常主簿車彦輔矣。上曰,年至幾何乎?彦輔曰,年今六十九矣。上曰,近無應旨者,爾能封章,可尙其志矣。大抵疏旨,指何而言之乎?彦輔曰,有五條陳達,一則山雷頤,致其養賢,二則雷山小過,尙其崇儉,三則天雷無妄,用其純誠,四則雷火豐,明其斷獄,五則雷風恒,成其治化之義矣。上曰,中原啓蒙圖,與性理大全圖,大是相左,是何故也?彦輔曰,臣姑未見中原啓蒙圖,而相左之致,似是先天後天之數,有相懸殊而然矣。上曰,非謂是也。卦變之畫,易其位次,是何故也?彦輔曰,此是先天易行之數矣。上曰,當賜批矣。命退,彦輔先退。上曰,名是應旨,而無所可觀矣。時偉曰,果然矣。此疏之捧入,事涉猥䙝,而旣曰應旨,故不得已入啓矣。第芻蕘之言,聖人必擇,亦可澄省處矣,上曰,然矣。命書彦輔疏批。命退,諸臣以次退出。
上在昌德宮。停常參·經筵。
徐有防啓曰,明日冬至望拜禮習儀相値,視事,頉稟。傳曰,知道。
金宇鎭啓曰,命召親納,例也,而前兵曹判書李衍祥,使其軍官替納,事甚未安,依定式推考,何如?傳曰,允。
金宇鎭,以都摠府言啓曰,今日入直內三廳武兼禁軍及軍兵等,中日習射,請出標信。傳曰,停。
趙時偉啓曰,判尹權噵連日違召命,終不出肅,其在事體,極涉未安,卽爲牌招察任,何如?傳曰,允。
徐有防啓曰,藥房三提調,依下敎來待矣。傳曰,入侍。大臣同爲入侍。
傳于柳義養曰,次對入侍。
大司憲前望單子入之,金魯鎭落點。
李亨元啓曰,新除授臺諫,待下批,一體牌招,何如?傳曰,允。
以掌令柳雲羽牌不進罷職傳旨,傳于柳義養曰,只推,更爲牌招。
以大司諫李敬養,司諫沈命德,獻納柳孟養,正言李䕫·呂萬永,持平朴聖泰牌不進罷職傳旨,傳于李亨元曰,只推。
柳義養啓曰,連日合辭闕啓,事甚未安,大司諫李敬養,獻納柳孟養,正言李夔·呂萬永,持平朴聖泰,旣有只推之命,一體牌招,何如?傳曰,允。
徐有防啓曰,明日冬至望闕禮習儀時,兩司當爲進參,除在外牌招·啓辭未下外,呈告未肅拜人員,倂待開門牌招,使之進參,何如?傳曰,允。
下備忘記于蔡弘履曰,刑曹判書李性源,爲兵曹判書。
傳于徐有防曰,新除授兵曹判書,牌招,傳授命召。
徐有防啓曰,兵曹判書李性源牌不進,推考傳旨,今方捧入,而命召傳授,一時爲急,更卽牌招,何如?傳曰,允。
下備忘記于徐有防曰,兵曹判書批下,更卽牌招,傳授命召,牌去來,申飭。
金宇鎭,以禁衛營將官來言言啓曰,今日本營軍兵,日次私習云矣,敢啓。答曰,知道。
又以御營廳將官來言言啓曰,今日本廳軍兵,日次私習云矣,敢啓。答曰,知道。
傳于李亨元曰,右副承旨入侍。
有政。吏批,判書未差,參判鄭民始進,參議朴祐源進,行都承旨蔡弘履進。吏批啓曰,濟州牧使,今當差出,而本州以海島劇邑,素稱難治,不可不擇差,他道守令竝擬,何如?傳曰,允。
以李衍祥爲吏曹判書。再政,以盧瑞國爲掌令,尹尙東爲修撰,李福源爲刑曹判書,崔夢喦爲敦寧都正,李性源爲軍器提調,金和中爲右通禮,南鶴聞爲濟州牧使,鄭宇朋爲海美縣監,訓鍊都監提調單李性源,禁衛營提調單李性源,御營廳提調單李性源。
兵批,判書李性源肅拜進,參判洪良浩病,參議朴師崙入直進,參知李象靖在外未肅拜,同副承旨金宇鎭進。副護軍金永綬·宋樂單付,副司果奇彦觀·崔守魯單付。
傳于徐有防曰,左承旨入侍。
金宇鎭啓曰,洪忠道按覈御史朴天衡,今將復命,而時無職名,令該曹,口傳付軍職,何如?傳曰,允。
兵批,口傳政事,副司果朴天衡單付。
蔡弘履,以弘文館言啓曰,新除授校理林錫喆,卽爲牌招察任,何如?傳曰,允。
金宇鎭,以兵曹言啓曰,今十一月二十一日,武臣賓廳講書日次,而冬至望闕禮習儀相値,不得爲之之意,敢啓。答曰,知道。
又以刑曹言啓曰,本曹草記批旨內,李基遠初有刑配之命,東粲旣出之後,有主客强弱之分,初下敎,置之,但依本律勘處,啓目判付內,轉囑密逕之罪,一次刑訊,足以懲礪,至於擧條先後,何必深覈?似無隱情,照律勘處,如無待辜限之事,在囚各人,從速勘放事,命下矣。被打人崔召史傷處,令月令醫率首婢,更爲看審,則縛痕傷處幾盡差完云。故令律官考律,則大明律威力制縛人條云,威力制縛人及拷打傷重者,杖一百,名例云,虐害良民者,加一等,罪人李東粲,加一等,杖六十徒一年,李基遠,以威力制縛人,拷打傷重罪,杖一百,許浣·李漢璧·李漢奎·崔德寬·咸遇麟·王道赫·李壽喆·王復圭·金觀休·文再得·崔相燁·孫龍完等,以隨從,減一等,各杖九十,竝依此律勘處,何如?傳曰,允。
又以義禁府言啓曰,罪人李宗憲減死定配事,承傳啓下矣。李宗憲,咸鏡道會寧府減死定配,而以承傳內辭意,其罪目,依例發遣府羅將,押送配所,何如?傳曰,允。
又以左邊捕盜廳言啓曰,依下敎,本廳闕下待令軍官金嶸,從重決棍十五度之意,敢啓。答曰,知道。
又以右邊捕盜廳言啓曰,依下敎,本廳闕下待令軍官李匡國,從重決棍十五度之意,敢啓。答曰,知道。
兼知訓鍊具善復疏曰,伏以臣之一疾,今已五朔,症錮氣敗,日甚一日,跬步之間,無力轉動,前後陪扈,廢禮已久,一切軍務,抛却可知。元戎重地,作一養疴之所,亞任替行,不但尸素之譏,雖荷聖眷曲摰,俾許調治,而其於國體,何哉,戎政何哉?如臣惶蹙迫隘之情,宜有披瀝籲呼之道,而上焉銜恩而低徊,下焉循分而趑趄,庶冀生路有一線之望,奉職有一日之期,到今自知無幸,而猶且一味囁嚅,則是誠徒知瀆擾之爲可懼,而不思孤負之爲難逭,臣罪至此,益無所逃。玆敢僅收精神,略陳肝膈,以冀聽卑之垂憐焉。噫,臣本賦質虛脆,加以官爵亢極,見今犬馬之齒,亦非始料攸及,雖無疾恙之來,固有過福之慮,矧玆進退無常之症,殆是無可奈何之兆,乍寒乍熱,似瘧非瘧,一番經過,數層落下,眞元漸無餘地,醫藥殆至披窮,種種危惡之形,不敢盡溷崇聽,而難責復起之狀,卽是通朝所知,向來水部之獲解,卽由病勢之難强,閑漫之局,猶尙如此,況此所帶,尤何可論?然而聖慈尙靳體諒之恩,大僚不思變通之道,豈不以重任有難輕解,蘇甦不無其望乎?臣雖無所知識,亦有竊自揣量者,臣之得保今日,是誰之賜也?糜粉湯火,固所不辭,去就辭受,何敢自由?臣於是任,前旣冒沒者,卽爲區區此義,橫着肚裏故也。今臣實狀,若不至此,則何敢夤緣丐免,以爲占便之計哉?誠以無復回復之期,果如由前之言,陳力率職,此生旣已矣,妨事廢務,此歲將改矣,徒致僨誤益重,罪戾益深,一日有一日之害,二日有二日之害,此臣所以數月以來,必欲亟免者,以重任之不可虛帶也,蘇甦之更無餘望也。且伏念殿下之於臣,天地也父母也,愛欲其生,終始靡替,臣之寤寐感祝,惟思萬一圖報,自得奇疾以來,輾轉床席,百念都灰,只是一段耿耿者,厚恩未酬而重務徒糜也。思之及此,心不得自寧,則病不得不添,臣言到此,可謂慼矣,臣情到此,可謂窮矣。儻蒙獲遂至願,俾得安意調將,則自今至死之年,亦是再造之澤,而雖使卽日溘逝,更無餘恨,殞首結草之忱,惟當隨處以之,伏枕拜疏,感淚自零。伏乞聖上,深軫戎務之甚重,曲諒賤疾之至危,特許鐫免,以便公私,千萬幸甚。臣無任屛營祈懇之至。答曰,省疏具悉。重務決難輕卸,卿其勿辭,調理行公。
副修撰李鼎揆疏曰,伏以疾痛而呼父母,人之情也。臣之事君,猶子之事父,則臣之疾痛極矣,豈可以猥屑爲嫌,而不爲之呼籲乎?臣受氣虛薄,痰癖成痼,及當寒節,一倍加劇,方伏枕沈奄之際,伏奉十月十七日除命,以臣爲弘文館副修撰,馹召繼降,促令登道,臣不覺驚惶震越,蹶然欲起而還仆也。臣雖至愚,豈不知君召不俟駕之義哉?顧今病狀,萬分危篤,轉側須人,人鬼未辦,雖使安心調治,尙難回蘇,而況冒風寒涉遠道,萬萬無自力之勢乎?臣於九月中,旣以疾辭恩命矣。臣若有一分强疾之勢,豈敢更煩天聽,以冒瀆擾之罪,而勢有所迫,不得已更此陳情。伏乞聖明,天地父母,察臣病劇之狀,憐臣危苦之情,亟賜威譴,以重名器,以嚴義分焉。第惟臣涔涔未殊之前,腔裏一寸鐵,只痛逆孼之未盡除,而王章之未夬正耳。玆敢力疾而盡言,哀號而申懇,伏惟聖慈,更加垂察焉。嗚呼,天地之常經,古今之通義,只是箇一部春秋,而春秋大旨,一言以蔽之。曰,嚴討逆也。不道與無將,竝斷以必誅者,聖人深意,豈徒然哉?原來好生,雖是天心,而隨時肅殺,是亦天道,則罪犯惡逆,嚴懲乃已,將欲使王法必伸而不少撓,辭賊知懼而不敢萌也。我國家四百年間,天經地義之維持綿亘者,實不外乎春秋大一統之旨,而越自我殿下嗣服以來,諸賊懲討之典,何其過於容貸也?竊伏念丙申以後,喘息於海島,竄逬於邊徼者,凡幾箇逆也,而此皆不共一天之讐也,人人之所欲寢皮而食肉者也。是以聯章伏閤之擧,閱歲累發,而兪音終靳,昨今年停發之類,雖已不少,而目今連啓之數,亦不下累數十矣。臺臣登筵,則不過曰,某甲也某乙也,以循次謄奏爲例套,殿下賜批,則不過曰,已諭也不允也,以依他批下爲成規。今日如是,來日又如是,今月如此,來月又如此,此而不已,則諸逆何時可平,餘孼何時可懲,潛蓄竊闖之機,又未知何時可弭也?不特此也。前後言官,次次相襲,悠悠以度,執此而爲乍遞之階,至於民憂國計,則看作膜外事,相戒囚舌,莫知敢言,蓋其言辭之不見施,誠意之不見孚,雖是群下之罪,而殿下之所以待言臣視言路者,亦不幾於備數應文之歸耶?噫嘻痛矣。柱翼,特一逆孼之餘,而前後誅討之不嚴,有以馴致耳,論其罪犯,有萬分難赦之跡,無一毫可恕之情,大小臣僚,爭之久矣,而莫非出於沐浴必討之義,沫血共憤之衷者,如臣前疏所陳,亦豈非天之經地之義秉彝之所同得者,而殿下批旨,又不出熟量二字,臣愚死罪,柱翼所犯,有何熟量之可言耶?雖逾時熟量,經歲熟量,柱翼之罪,有死而已,柱翼不死,則一種護逆之輩,何所懲畏?如是因循,差過時月,則又未知釀出幾柱翼也,此非細故也小變也。臣跡滯遐土,身嬰痼疾,朝廷逈阻,聾瞽已甚,而至若許多登啓之類,柱翼已發之罪,不容假貸。玆以垂死之喘,疾聲仰籲,以爲三司討逆之啓,不可不隨其輕重,一一準請也。臣無任瞻天望聖,惶恐祈懇之至。答曰,省疏具悉。疏陳業已言之悉矣。
兵曹判書李性源疏曰,伏以臣,退自前席,忽伏奉夏官新除,聞命震懍,五內失守,實不省措躬之所也。臣本空疎謭劣,百不猶人,而數年以來,荷聖上特達之恩,年除歲遷,超躐無漸,徒有感激之心,毫無報答之效,夙宵悚惕,如集于木,雖以近日所叨言之,尋常訟獄簿書,猶患不能照檢,至於本兵重地,責任尤別,管轄宿衛,黜陟靺韋,決非如臣短拙,所可一日僥冒。況臣平居杜門,罕接武人,才器短長,履歷先後,全無素諳,當此大政隔月,其何以停當注擬,以稱塞委寄之萬一也哉?且臣之從兄臣福源,纔解東銓,臣又冒膺新命,同堂之內,迭據兩銓,揆以私義,尤萬萬兢惶,反復思惟,承膺無路,荐召之下,冒陳短章。伏乞聖上,天地父母,俯垂諒察,亟賜鐫免,以重公器,以安賤分,不勝幸甚。臣無任屛營祈懇之至。答曰,省疏具悉。特授,意在歷試,卿其勿辭,斯速受符。
持平李兢淵疏曰,伏以臣,猥以愚陋之蹤,過蒙拂拭之恩,踐歷華榮,涯分已踰,而怵畏分義,辭巽不得,三朔玉署,一味尸素,居常危懼,若隕淵谷,今於夢想之外,又以臣爲司憲府持平,臣於是旣驚且惶,尤不知所以自措也。噫,臺諫之職,上以裨補君德,下以糾正官邪,言議風采,不足以動人主而憚百僚,則其不可以當是職,明矣。雖以前輩之有名望者,猶於是職,輒皆逡巡辭避者,豈盡爲便身之計哉?誠以責任重而稱塞難也。況今國賊未討,輿憤轉激,此時此任,關係尤大,而如臣者姿性巽軟,知識鹵莾,耳目之寄,初不近似,尙何敢徒恃寵靈,冒沒承膺乎?且臣遞來南邑之後,未及成出解由,揆以法例,亦在當遞。玆於召牌之下,敢陳短章,仰瀆崇聽。伏乞聖慈,諒臣言之非出飾讓,察臣職之爲法所拘,特命遷部,亟賜鐫改,以存公格,以安私分,不勝幸甚。臣無任屛營祈懇之至。答曰,省疏具悉。解由勿拘,爾其勿辭察職。
庚子十一月二十日,兼春秋朴行淳。謝恩正使茂林君塘,副使副司直李崇祜狀啓,臣等一行,到定州牧,咨文皮封一度誤換之由,纔已馳啓爲白有在果,本月十四日,到義州府,十五日,與書狀官臣尹長烈,義州府尹臣李在學,泰川縣監臣李祖源,眼同表咨文,更爲査對,則別無差誤處是白乎等,以緣由馳啓爲白臥乎事。
臣等,本月十五日,義州府査對之由,纔已馳啓爲白有在果,當日戌時量,祗受今十四日,右副承旨柳義養成貼有旨內,卿等以咨文皮封誤換,矇未覺察,惶恐待罪事,馳啓矣。近來使行,每事全不致愼,至於査對,事體何等重大,而諸處考準,不能覺察,節使行覺發之後,始乃狀聞,銜命未幾,有此失着,出疆後擧行,安保其不如是?卿等越俸一等,諸處査對官,一竝從重推考。業欲提飭而未果,趲程前進,旣有下諭,則拜表過十二日而始到本牧,何其泄泄之甚,其遲滯委折,具由馳聞事,回諭事,有旨是白置有亦。臣等發行之後,旣承趲程前進之下諭,則豈敢一毫緩忽,而今番員譯臨行,新差未及措備八包,故中路經紀,自不得兼程是白遣,若以今十八日渡江,則計其日子,距節使前十許日到燕,可以無慮是白乎等以,其間作行,未免遲緩,嚴敎之下,萬萬惶悚是白乎旀。咨文皮封改書一度,亦於同時祗受是白如乎,今方整頓人馬,明日渡江,緣由馳啓爲白臥乎事。
庚子十一月二十日辰時,上御誠正閣。藥房三提調·大臣入侍時,藥房都提調鄭弘淳,提調金華鎭,副提調蔡弘履,領議政金尙喆,左議政徐命善,右議政李徽之,假注書趙興鎭,記事官金載瓚·李集斗,以次進伏訖。弘淳等進前曰,數日來日氣甚寒,聖體,若何?上曰,一樣矣。王大妃殿氣候,若何?上曰,一樣矣。惠慶宮氣候,若何?上曰,一樣矣。上曰,産室設廳,何月爲之,可乎?弘淳曰,臣考見本院日記,則每前期三朔設廳矣。上曰,産室設廳之跨新舊歲,乃是俗忌云,以正月設廳,似好矣。尙喆曰,賴天地祖宗之陰隲,至有此莫大之慶,環東土億萬臣民無疆之福也,實不勝慶抃之至。命善·徽之曰,今有此莫大之慶,天心之默祐,有可以仰驗矣。上曰,予亦不料此慶之遄臻,莫非天也。尙喆曰,臣時或瞻望天顔,則近來神色,日益和粹,故晝夜攢祝矣。弘淳曰,閭巷間婦女之有娠者,每令産母勞攘,不得安逸,然後乃於産時不難云。宮內與閭巷間有異,每有安逸之慮矣。尙喆曰,醫官診脈,事體重難,而第伏念醫官之議藥,只因下敎,斟酌以進,故恐未合對證之製。臣意則一令醫官診脈,實爲愼重之道矣。上曰,彌月,欲令醫官診脈矣。上曰,用何藥爲好乎?醫官吳道炯曰,用藥當思氣血之雙保,八物,似好矣。弘淳曰,産室設廳時擧行等事,當更爲詳考稟定,似好矣。上曰,唯。弘淳曰,産室設廳,旣爲稟定,以正月推擇日子事,先爲分付,待令醫官及捲草官差下,待歲初擧行,何如?上曰,依爲之。出擧條命退,諸臣以次退出。
庚子十一月二十日辰時,上御誠正閣。大臣·備局堂上引見入侍時,領議政金尙喆,左議政徐命善,領府事鄭弘淳,右議政李徽之,兼禮曹判書洪樂性,兵曹判書李衍祥,戶曹判書金華鎭,刑曹判書李性源,行副司直李敬懋·李柱國·徐有寧,吏曹參判鄭民始,行都承旨蔡弘履,戶曹參判鄭元始,副校理趙鼎鎭,同副承旨金宇鎭,假注書趙行德,事變假注書任長源,記事官金載瓚·李集斗,以次進伏訖。上曰,臺諫入來乎?宇鎭曰,姑未入來矣。上曰,入來與否,知入。長源承命出,回奏曰,姑未入來云矣。上曰,古例則原任大臣,亦參於次對矣。尙喆曰,然矣。尙喆曰,臣以常參·經筵事,有所仰達者矣。蓋常參,卽每日設行之朝會也,政院例有逐日之稟,而有難於逐日設行,故自多停不行之時,至於朔望常參,則不爲入稟而直爲,自政院擧行,有頉然後,方爲啓辭頉稟矣。均是常參,而或逐日入稟,以待下敎,或自下擧行,而有頉然後,方始經稟者,事甚班駁矣。上曰,此是先王朝戊申創行之事,而甲午又爲定式擧行,事在文獻備考矣。此雖一事,切欲遵行,故果有所下敎矣。左相之意,何如?命善曰,遵先朝已例,爲今日成憲者,恐似合宜矣。上曰,右相之意,何如?徽之曰,常參,旣難於逐日設行,故先朝特以朔望者,蓋欲以是日必行之意也。臣謂此後則十五日·三十日,次對兼爲設行,似好矣。上曰,自政院,更考文獻備考,後日次對議定,可也。尙喆曰,奉常主簿車彦輔疏,可以施行者,有令廟堂指劃稟處之敎,而別無他指的覆奏者。其中災年,自朝家蕩減逋欠之時,官吏土豪,偏蒙其惠,貪殘小民,未有實效云者,此莫非道臣·守臣不善奉行之致,更加各別申飭,俾無虛實相蒙實惠未究之弊,何如?上曰,依爲之。出擧條上曰,今此寥寥之中,謂是應旨,故卽納以覽,則別無可觀矣。尙喆曰,臣亦取見,果無可取矣。尙喆曰,都政不遠,事多擧行,而今此李福源,身病添劇,勢難行公云,合有變通之道矣。上曰,冢宰重任,實難輕遞矣。向聞其病間矣,今何以必欲遞之乎?命善曰,向日則病情少差,故渠亦知以擧行都政矣,近復添加,實狀難强矣。弘淳曰,大臣旣有變通之奏,則事面恐不可仍置矣。尙喆曰,大政隔月,擧行多端,而吏曹判書李福源,感激恩敎,雖或間間赴政,近聞本病,不但添加,前頭都目,實難强行云。此時此任,勢不可久曠,合有變通之道,今姑許遞,何如?上曰,依爲之。出擧條命書榻敎曰,吏曹判書李福源,許遞。又命書傳敎曰,政官牌招開政。又命書榻敎曰,新判書牌招,同參政事。尙喆曰,諸道穀簿合錄事,曾已稟定矣。定其條例,趁此行會,使歲末會案,依此擧行,待其上來,各其句管堂上,考準査正,如或有頉,則別單書入,隨其所犯,分輕重論罪,以爲永久遵行之規,而句管堂上,適多有闕,兼禮曹判書洪樂性北道句管,戶曹判書金華鎭京畿句管,行副司直徐有寧海西句管,戶曹參判鄭元始湖南句管,行副司直金夏材關東句管,堂上差下,使之着意擧行,何如?上曰,依爲之。出擧條命書榻敎曰,禮曹判書洪樂性,北道句管堂上,戶曹判書金華鎭,京畿句管堂上,行副司直徐有寧,海西句管堂上,戶曹參判鄭元始,湖南句管堂上,行副司直金夏材,江源道句管堂上,差下事。尙喆曰,關東大關嶺築城設倉事,前道臣具㢞,以冬後經紀之由,有所論請,故待朝家更爲指揮之意,覆奏分付矣。趁今稟定,然後可以擧行,敢此仰達矣。上曰,左右相及領府事之意,何如?命善曰,臣則當初旣以設施無妨之意仰達,到今更言其不便,有欠誠實,俯詢之下,無辭可對矣。弘淳曰,嶺東關防,從古無所論,接海之地,無所事於設施而然歟,是未可知矣。徽之曰,此地形便,臣未嘗目擊,而聞往來人之言,則果是險阻要害地,而但嶺上嶺底,路險地隘,旣無寸土之可以居生,又無隣邑之可以通涉,雖爲築城,人不能居接守堞,則卽一空城,恐無所益矣。上曰,今姑置之,可也。出擧條尙喆曰,向日承宣,旣皆敍用,則具純之獨置罪中,事涉如何矣。上曰,具純之今番事,雖或可枉,而蓋其爲人,極多悶慮矣。且其時承宣,亦不善處矣。尙喆曰,果是不善爲矣。上曰,伊時處分,非不知過中,而同副以卿之子,最爲期待,故因其失着,欲其善導而爲此耳。尙喆曰,今此聖敎,政如慈父之敎迷子,實是玉成之聖念,而臣不勝感泣矣。上曰,君臣之間,貴無間然矣。命善曰,聖敎至此,伏切欽仰矣。徽之曰,使臣如此,則實爲盛德事矣。上曰,嚴內外之別,豈不截然,而金相玉之身爲武宰,有此暗囑掖屬之擧,豈不萬萬駭痛乎?若開此路,則後弊難防,此而不懲,安保無日後交通之患乎?其在防微杜漸之義,不可不嚴懲,故有此處分矣。論渠負犯,置之竄謫,猶爲薄勘矣。左相旣任其提擧之任,則可悉此事之顚末矣。命善曰,相玉事,實爲驚駭,身爲亞將,招其校卒,區區乞憐,猶且愧恧,況此暗囑掖隷,圖免女壻之罪者,非但瞻聆之可駭,實爲關係之甚重,薄竄禁錮,於渠可謂末勘,處分亦是寬典矣。徽之曰,此雖無識所致,論其負犯,則誠不少矣。上曰,李述祚,其將久囚獄中乎?尙喆曰,姑囚之外,無他道矣。命善曰,如許罪人,固無可惜,牢囚,何妨乎?尙喆曰,訓將上疏,俄已來到,而論其所任,則與禁御兩將,有異矣。以病勢之添劇,必欲辭免云,實爲可悶矣。上曰,其病果至於不能視事之境乎?命善曰,果然云矣。上曰,訓將之任,何等重大,而旣難輕遞,且難其人,大抵用人之道,雖曰試可乃已,而人苦多病,自許以非余莫可者,不可用也,自畫以不敢仰望者,無足取也。唯其忘身報國,自是人臣之分,而今此訓將,本以世家宿將,平日擧行,每多謹實,至於向日都監之役,扶病董役,以至添痾之境,亦可謂忘私循公矣。尙喆曰,果如聖敎矣。上曰,元帥之任,與文衡等耳,自有定價,有難輕論。嘗觀國朝以來文衡之數,則太減於相臣之數矣,以此益知其擢用之最難也。命善曰,將相之任,均是重寄,而至於訓將之任,與他自別矣。上曰,洪忠監司狀啓,極涉可怪,而政院之啓辭請推,甚得體矣。尙喆曰,該兵使之請罷海美縣監之啓,明其罪名然後,可也,而初無指的之事,有違狀文之體也。然而該縣監旣已請罷,事不可仍存矣。命書榻敎曰,洪忠監司狀啓勿施,海美縣監,今日政差出。尙喆曰,俄見洪忠道前兵使申大謙啓本謄報,則其論海美兼營將朴宗郁,但曰有駭妄之擧,而無指事論罪之端,事甚疎忽,不可無飭,洪忠前兵使申大謙,從重推考,何如?上曰,依爲之。出擧條上曰,政官催促,掌令之入來與否,知入。長源承命出,回奏曰,掌令今始入來云矣。上曰,先入侍後謝恩事,分付,與之偕入。長源承命出,召柳雲羽進伏。命書榻敎曰,掌令柳雲羽,先入侍後謝思。上曰,濟州牧使,今當差出,吏參,何以定望乎?民始曰,若以武臣,則兵使中洪和輔·李鼎炳可合,而文臣則南鶴聞·金蓍耇,似宜矣。上曰,以文臣差出,可也。上曰,禁府文案持來乎?樂性曰,姑未持入矣。上曰,李宗憲事,可謂疑獄矣。尙喆曰,李寬祜旣已物故,則李宗憲事,果無可覈之路矣。命書傳敎曰,禁府日次罪人李宗憲元犯寬祜,前已物故,到今無路可覈,宜有酌處之道,減死定配。雲羽啓曰,請大靜縣爲奴罪人金壽賢,依律處斷。上曰,不允。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。上曰,不允。請大靜縣定配罪人聖中,亟令王府,設鞫嚴問,期於得情,快正王法。上曰,不允。請削版罪人有臣·宗甲·義駿,竝令王府,設鞫嚴問,依律處斷。上曰,不允。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。上曰,亟停勿煩。請楸子島定配罪人趙嵎,亟寢酌處之命,仍令王府,設鞫得情,快正王法。上曰,亟停勿煩。請薪智島荐棘罪人瑩中,設鞫嚴問,快施當律。上曰,不允。請濟州牧定配罪人後樂,亟令王府,更加嚴鞫,期於得情。上曰,不允。上曰,後翼旣已伏法之後,申尙權之永錮廢置,似或無義,至於軍職之銜,何不擧論乎?尙喆曰,不必以此而仍廢矣。雲羽曰,請定配罪人孫效忠等,仍令王府,更加嚴鞫,期於得情。上曰,不允。請楸子島安置罪人李普行,亟令王府,拿鞫嚴問,期於得情。上曰,不允。請還寢罪人柱翼安置之命,亟令王府,設鞫得情,快正王法。上曰,亟停勿煩。上曰,一司已停,爾或不知耶?雲羽曰,逆如孝任而以貞夫人書傳譜冊,柱翼護逆之罪,不可勝誅,而豈可遽然停啓乎?上曰,此是執法之論,而此人庾死冷獄,則不亦可矝乎?雲羽曰,臣未及與僚臺相議,有難停啓矣。命退,諸臣以次退出。
上在昌德宮。停常參·經筵。
徐有防啓曰,明日常參·經筵,取稟。傳曰,只朝講。
李亨元啓曰,合辭方張之時,諫院無詣臺之員,事甚未安,大司諫李敬養,獻納柳孟養,正言李夔·呂萬永,旣有只推之命,卽爲牌招,何如?傳曰,允。
傳于徐有防曰,左承旨與戶曹判書入侍。
傳于金宇鎭曰,同副承旨入侍。
傳于李亨元曰,同副承旨入侍。
傳于李亨元曰,當該注書禁推。
以大司諫李敬養,獻納柳孟養,正言李夔·呂萬永,持平朴聖泰等牌不進罷職傳旨,傳于徐有防曰,只推。
李亨元,以右邊捕盜廳言啓曰,本廳兼從事官吳載光,身病猝重,勢難察任,改差,何如?傳曰,允。
又以義禁府言啓曰,忠州牧使李壽勛拿處事,傳旨啓下矣。李壽勛,時在京畿龍仁地云,依例發遣府書吏,拿來,何如?傳曰,允。
持平李兢淵啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿等,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁倍,放逐本鄕罪人李鳳昌·沈德一·李德成·申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。請還寢罪人柱翼安置之命,亟令王府,設鞫得情,夬正王法。措辭見上啓曰,新除授掌令盧瑞國,時在京畿楊根地,請斯速乘馹上來事,下諭。答曰,不允。第五件六件事,亟停勿煩。下諭事,依啓。
庚子十一月二十一日,兼春秋朴行淳。謝恩正使茂林君塘,副使副司直李崇祜狀啓,臣等本月十七日,義州府有旨祗受緣由,纔已馳啓爲白有在果,整頓行具,當日午時量,渡江入去爲白乎旀,方物三十九馱,依例改結裹是白遣,不虞備管運餉銀子合一千兩,依例齎去爲白乎旀,夫馬差使員,牛峴僉使高尙禧,領率人馬,到柵門雇車後,還送計料爲白乎旀,行中卜定慶尙道昌樂驛李貴乭馬,黃山驛朴成大馬合二匹,皆以病蹇,勢難致遠乙仍于,以平安道大同驛奴照弄金·金於仁者馬合二匹,代把入去爲白遣,咸鏡道卜定馬四匹,未及來待,故不得已以平安道嘉山站李光金馬,魚川驛李德辰馬,徐同伊馬,義州站金澤馬合四匹,代把入去是白乎旀,書狀官臣尹長烈,義州府尹臣李在學,眼同點閱人馬,搜檢卜馱,則無犯禁之物是白乎等以,緣由馳啓爲白臥乎事。
上在昌德宮。停常參,只晝講。
徐有防啓曰,明日常參·經筵,取稟。傳曰,只晝講。
又啓曰,卽者檢閱金載瓚,謂有親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者奉敎徐龍輔謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招人直,何如?傳曰,允。
李亨元啓曰,合辭方張之時,諫院無詣臺之員,事甚未安,大司諫李敬養,獻納柳孟養,正言李夔·呂萬永,旣有只推之命,卽爲牌招,何如?傳曰,允。
以大司諫李敬養,獻納柳孟養,正言李夔·呂萬永牌不進罷職傳旨,傳于李亨元曰,只推。
以大司諫李敬養,獻納柳孟養,正言李夔·呂萬永牌不進罷職傳旨,傳于李亨元曰,無端違牌,果何所據?豈因近日日寒,難可赴公而然乎?否則何爲而屢召輒違乎?無義不進,此亦慢法綱之一端,此傳旨勿施,以禁推傳旨捧入。
傳于金宇鎭曰,同副承旨入侍。
傳于徐有防曰,左承旨入侍。
蔡弘履啓曰,吏曹判書李衍祥,參判鄭民始,參議朴祐源牌不進罷職傳旨及推考傳旨,今方捧入,而開政命下之後,如是違牌,不卽擧行,事甚未安,判書·參判,更爲牌招,何如?傳曰,允。參議只推,一體牌招。
以政官之牌啓辭,傳于蔡弘履曰,吏曹參議只推,與判書·參判,一體更爲牌招。
李亨元,以禁衛營將官來言,言啓曰,今日本營軍兵,日次私習云矣,敢啓。答曰,知道。
又以御營廳將官來言,言啓曰,今日本廳軍兵,日次私習云矣,敢啓。答曰,知道。
蔡弘履,以吏曹言啓曰,今此景慕宮冬至祭獻官,以前大司憲鄭一祥塡差,而時無職名,令該曹,口傳付軍職,何如?傳曰,允。
傳于徐有防曰,近代陵寢獻官,必以從二品塡差,殆若定式之故,或有掣肘之時,因筵臣陳白,正三品,使之通融塡差矣。伊後反以此,非爲定式,近代陵寢,絶無二品通差之事,此等小事,該堂之不遵筵敎如此,他餘擧行之慢忽,可知,此非今日銓官之所創爲者。故雖不處分,而況於俄者飭敎之後,又未免苟充,當該差祭吏曹堂上,從重推考,更令卽爲改擬以入。此乃享吏無狀之致,筵稟以後該色下吏,竝令攸司,從重科治。
徐有防,因實錄廳郞廳,以摠裁官意啓曰,本廳校正郞廳李敬一,親病猝重,勢難强令察任,今姑減下,其代,弘文館修撰尹尙東差下,使之察任,何如?傳曰,允。
蔡弘履,以吏曹言啓曰,本曹郞官,今當差出,而前望之人,方在居中,無以推移備擬,合有變通之道,何以爲之?敢稟。傳曰,蕩滌。
有政。吏批,判書李衍祥未肅拜,參判鄭民始式暇,參議朴祐源進,行都承旨蔡弘履進。吏批啓曰,判書李衍祥陳疏入啓,參判鄭民始式暇,小臣獨政未安,何以爲之,敢稟。傳曰,只出緊任。又啓曰,星州牧使,今當差出,而本州以嶺南劇邑,素稱難治,不可不擇差,他道有聲績未準朔守令,竝擬,何如?傳曰,允。又啓曰,本曹郞官,今當差出,而擬望之人乏少,外擬,何如?傳曰,允。兼實錄編修官尹尙東單付,宋瑛爲大司諫,李身晦爲司諫,安廷鉉爲獻納,鄭益祚·李級爲正言,洪文泳爲校理,黃昇源爲吏曹正郞,金恒柱爲星州牧使。
兵批,判書李性源病,參判洪良浩入直進,參議朴師崙替直,參知李象靖在外未肅拜,右副承旨李亨元進。副護軍沈命德單付。
趙時偉,以宣惠廳言啓曰,貞敬夫人祭需,亦有定式者,而若如祿俸不受,則一體輸送事,命下矣。依傳敎,自丙申八月,至庚子十二月,各名日仲朔祭需米一百十九石五斗輸送之意,敢啓。答曰,知道。
李亨元,以義禁府言啓曰,洪忠兵使申大謙狀啓,據刑曹粘目內,海美前營將朴宗郁,移本府處之事,允下矣。朴宗郁,時在任所云,依例發遣府書吏,交代後拿來,何如?傳曰,允。
掌令柳雲羽啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請鍾城府定配罪人趙濟泰,海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請三水府定配罪人孫效忠,泗川縣定配罪人柳仁培,放逐本鄕罪人李鳳昌·沈德一·李德成·申世輝·蔡伯周·盧聖翊,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭竝見上答曰,不允。第五件六件事,亟停勿煩。洪柱翼事,停啓。
黃海監司趙尙鎭疏曰,伏以,臣以人則百無所肖,以任則萬不相稱,徒辱簡畀之眷,莫效涓埃之報,五朔竢罪,如集于木,惟是感激鴻私,勉竭駑鈍,不沽人喜譽,不恤人怨怒,率是道以往,雖致僨敗,臣所不辭,迺者得見谷山前府使李奎緯爰辭,斷斷累千百言,專事張皇,殆沒倫脊,始疑谷民之受嗾於人,繼咎自己之見嫉於世,至謂本官構之營門實之,殆若與人有甚恩怨而白地成案者然。蓋其意恐或抵于重律,必欲掩其眞贓,故爲此胡叫謊說,東拖西引,盛氣而噴薄,極口而發明。臣驟見其供,不勝駭異,徐究其心,良亦哀憐,實不欲更費辭說,自取疲劣,而第念承命按査,不輕而重,事無實而捏虛,則不公也,人無犯而構罪,則不仁也。不公有乖査體,不仁大關心術,臣於是雖欲泯默,得乎?臣於莅藩之初,本府士民,以許鄕之有係後弊,禮錢之盡歸消瀜,聯狀齊訴,臣使本府,査實報來,則俱據鄕色之詞證,明言前官之取用,臣於伊時,非不欲據實狀聞,依法請罪,而本錢旣異公簿之虧欠,奎緯亦以準償而言送,準償之後,自可以順且無事,故只以慫慂之罪,囚治鄕色,因以督償之意,申飭本府。臣之爲奎緯用心者,未始不厚,而忽因邑人之上言,竟有覈聞之特敎,此則奎緯之不幸,而非臣之始料也。事已現發,至命按査,則惟當一從公見,無失實狀,然後方可以嚴査事而服人心。故臣與參覈諸守令,以是相戒,應問各人處,初不施威,惟從平問,則所謂原錢用下文書,奎緯臨歸時沒數搜去,無可憑考者,只有一片紙區處記,而鄕色輩不受一楚,不待窮査,卽以依樣文書之意,衆口一辭,丁寧納招,臣於是雖欲爲奎緯掩覆,其於査官之竝觀,何哉,其於一道之公傳,何哉?彼乃急於免罪,抑勒爲說,一至於此,亦何足多辯哉?至於別造刑杖事,執杖之隷卒作證,監刑之吏鄕納招,焉可誣乎?且盜漢淫女,罪雖難貸,一番受杖,輒皆隕斃,用刑踰濫,據此可知。彼雖以法外刑具之不爲取見,爲臣按査疎漏之罪,而奎緯之解官歸去,時月已久,則後來之人,爲作他日執契之資,肯留前官違式之杖乎?在其身則錢置簿之可考者,謂之已爲閪失,而欲滅犯贓之痕跡,在他人則別刑具之已毁者,責之以不爲現出,把作自明之欛柄,按此事者,不亦難乎?文書闉失,無以覈矣,刑具毁折,無以驗矣,所可證者,惟吏鄕之招,而吏鄕之言,如彼其明白,今其供,則乃曰,吏鄕之招,誣也,道啓之辭,亦誣也,隱然歸之於猜嫉者構誣,臣與奎緯,本無好惡,豈有猜嫉,旣無猜嫉,寧欲構誣?雖未知猜嫉他構誣者,別有何人,而無已則或者奎緯,見嫉於本府之吏鄕,吏鄕之誣奎緯者,如是耶?此則當者自知之,非臣之所知也。彼之有罪無罪,臣之就事論事,自有公議,臣何與於其間哉?只緣臣明不能覈實,信不足孚人,査啓纔徹,囚供踵出,疑怒臣詆侮臣者,殆無餘地,査事不明,所關非細,藩臣失職,爲罪亦大,尙何顔面,冒居旬宣,彈壓守宰也哉?臣於晩後,雖見其供,而判付未下之前,徑先陳章,極涉惶猥,今始略控自引之義,仰暴必遞之懇。伏乞聖慈,俯賜諒察,將臣藩職,亟行鐫免,以靖私義,以解人怒,千萬幸甚。臣無任屛營祈懇之至。答曰,省疏具悉。卿其勿辭察任。
吏曹判書李衍祥疏曰,伏以臣,不揆窮陋之本分,冒膺司馬之重任,因循盤礴,殆若固有,惶愧踧踖,日夕靡寧,東銓移除之命,遽下此際,惝怳震越,五情失守。噫嘻,此何事也?六官之任,最重兩銓,而天官之長,古稱冢宰,權衡人物,進退庶官,其職責之鉅,位望之重,又非本兵之比者,臣是何人,乃敢纔西復東,偏辱誤恩,至此極哉?臣夙歲嬰釁,跡地畸孤,晩後通籍,才具謭薄,徒懷明時遭逢之幸,自無榮塗翶翔之望,厚蒙先大王拂拭之恩,驟躋宰列,重荷我殿下簡擢之眷,猥玷上卿,攢祝圖報,縱自甘於湯火,兜攬踰分,常若隕乎淵谷,每一循省,感愧交集。惟其職任之不稱,雖在微官庶品,無往非罪,而若以近事言之,未習軍旅,固當瘝曠,至於延攬之際,注擬之間,公格私義,有時相妨,物情之難平,勢或必至,矧自所叨之任,苟非才識公明,有足以厭人望而辨官材者,上不可輕授,下不可濫據也,決矣。今臣不獨資望之淺薄,藻鑑之昏昧而已。臲卼罥礙,如上所陳,而平居窮約,罕與交接,聞見不廣,甄別易差,且念用舍通塞之難,自古已然,而世道日下,淆漓轉甚,方寸權度,心實難白,外面指摘,跡固易疑,此時此任,尤豈臣所可擬議於萬一也哉?苟或不量時勢,不度己分,冒沒承當,則畢竟僨誤,可坐而待。當此化理淸明之日,辜負聖上委毗之眷,其爲罪戾萬殞難贖。嗚呼,以臣受恩無極之身,儻有一分報效之望,顧何敢不體德義,徒思己謀,輒事區區例讓乎?寧被慢命之誅,斷無轉身之路,再逋嚴召,惶隕俟譴之際,天牌又復狎臨,一向違傲,誠非義分之所敢出,而反復思惟,亦未敢晏然趨承。玆不得不瀝控肝血,仰冀鞶遞。伏乞聖慈,俯賜諒察,將臣新授職名,亟令鐫免,以重公器,以安私分,仍治臣逋慢之罪,以肅朝綱,不勝大願。臣無任戰恐祈懇之至。答曰,省疏具悉。東銓新命,所取于西銓,卿其勿辭,從速行公。
檢閱金載瓚疏曰,伏以臣,卽接家信,則臣母素患痰癖之症,遇寒挾感,一倍添劇,急報踵至,促臣歸護,臣自聞此報,神思飛越,按住不得。玆不得不不避擅離之懼,徑出禁扄。伏乞聖慈,亟治臣罪,以嚴朝綱,以便私心,千萬至祝。臣無任屛營祈懇之至。答曰,省疏具悉。爾其勿辭,救護母病。
庚子十一月二十二日辰時,上御誠正閣。晝講入侍時,特進官金履素,同知事鄭元始,參贊官柳義養,侍讀官趙鼎鎭,檢討官徐鼎修,假注書趙興鎭,記事官金載瓚·李集斗,宗臣凝善君爔,武臣李漢豐,掌令柳雲羽,以次進伏訖。上讀前受音訖,鼎鎭讀奏,自齊人伐燕勝之,至王速出令。上讀新受音訖,鼎鎭陳文義曰,湯一征自葛始,而天下信之者,以其誠信素孚於民也,殷民,知其只行弔伐之擧,故歸市者不止,信之之深也。以齊伐燕,雖不殺其父兄係累其子弟,燕民固無信齊之心,故未免以千里畏人,非但征伐之事爲然,日用事爲之間,誠實无妄底道理,不可須臾離。又況王者爲治之法,必須誠信素孚於民,然後發一號行一政,民皆信之矣。伏願於一信字,益加留念焉。上曰,好矣。上曰,下番亦陳文義。鼎修曰,猶可及止句語,誠好矣。以其時事言之,齊宣王之伐燕取之,至有動天下兵之慮,而孟子猶以此告之者,蓋天下之事,無論大小,當其做事之始,雖或有未盡處,及其追悔之時,若能趁卽改圖,則此同迷道知反,而事事有猶可及止之效,此等處,推類以觀,好矣。上曰,好矣。經筵參贊官亦陳文義。元始曰,歸市者不止,耕者不變處,可以見師律之嚴矣。師律苟或不嚴,則所過之地,必致繹搔,歸市者安得晏然而不止,耕者亦安能于耟而不變乎?推此觀之,非但師律之爲然,凡在政令施措之間,有紀律以先之,然後百工釐而庶事康矣。此等處,伏願體念焉。履素曰,上下番及經筵,旣已陳達,臣別無所見矣。義養曰,此章不日天下兵動,而乃曰動天下兵,蓋謂動之者天下,而其使之動之者,卽是齊也。聖人之戒,定在於自己召之也。速出令之速字,亦有深意,凡改過之事,每患因循,故大易益卦遷善改過章之註,朱子乃云如風之速,如雷之迅,今此速出令之速字,亦與風速之速字,同一義也。下大文亦言猶可及止,猶字爲速字之應,止字爲動字之應也。上曰,此章文義,別無可商確處矣。命經筵先退。上曰,臺臣退出,臺廳傳啓,可也。命退,諸臣以次退出。
庚子十一月二十二日初更,上御誠正閣。坐直承旨入侍時,左承旨徐有防,假注書趙興鎭,編修官文采五,記事官金廷龍,以次進伏訖。上曰,各陵獻官,從前申飭何如,而以今番獻官單子觀之,三品中塡差,苟簡莫甚,以二品通融之之意,分付。命賤臣單子催促修入,命書吏判疏及檢閱金載瓚疏批。仍命退,諸臣以次退出。
上在昌德宮。停常參,只晝講。
夜四更,電光。
柳義養啓曰,明日常參·經筵,取稟。傳曰,停。
鄭志儉,以都摠府言啓曰,今日入直內三廳武兼禁軍及軍兵等,中日習射,請出標信。傳曰,停。
金宇鎭啓曰,合辭方張之時,兩司無詣臺之員,事甚未安,除在外外,未肅拜呈告人員,竝卽牌招,何如?傳曰,允。
承旨前望單子入之。金履素·鄭志儉落點。
以大司諫宋鍈,獻納安廷玹,持平朴聖泰牌不進罷職傳旨,傳于金宇鎭曰,只推,更爲牌招。
傳于鄭元始曰,禮兵房承旨入侍。
傳于李亨逵曰,玉堂前望單子入之。
傳于柳義養曰,在外臺諫許遞,前望單子入之,待下批,牌招察任。
傳于李亨逵曰,新除授玉堂,竝牌招。
臺諫前望單子入之,掌令洪明浩,司諫李行源,正言洪文泳落點,玉堂前望單子入之,應敎朴天衡,修撰權以綱·李敬一,校理金履正落點。
金宇鎭啓曰,掌令柳雲羽,旣已詣臺之後,謂有情勢,不得傳啓,仍卽出去,事甚未安,推考警責,卽爲牌招,何如?傳曰,允。
以掌令柳雲羽牌不進罷職傳旨,傳于金宇鎭曰,只推。
傳于鄭志儉曰,同副承旨入侍。
以大司諫宋鍈,獻納安廷玹,持平朴聖泰再牌不進罷職傳旨,傳于李亨逵曰,只推。
傳于李亨逵曰,軍士房承旨入侍。
李亨逵啓曰,新除授修撰權以綱,方在罷散中,司諫李行源,前以副護軍,方在居中未蕩滌中,何以爲之?敢稟。傳曰,罷散人敘用,居中人蕩滌。
鄭志儉,以禁衛營將官來言,言啓曰,今日本營軍兵,日次私習云矣,敢啓。答曰,知道。
又以御營廳將官來言,言啓曰,今日本廳軍兵,日次私習云矣,敢啓。答曰,知道。
李亨逵啓曰,卽者右承旨趙時偉,以前都承旨金履素嫌避違牌之故,陳疏出去,原疏纔已退却,而右承旨方帶禮房,傳香在明,不可不齋宿,卽爲牌招入直,何如?傳曰,允。
兵曹口傳政事,副司果尹尙東單付。
都承旨前望單子入之,鄭元始落點。
傳于李亨逵曰,都承旨入侍。
傳于鄭元始曰,承旨前望單子入之。
傳于李亨逵曰,新除授承旨,牌招察任。
承旨前望單子入〈之〉,李亨逵落點。
以掌令洪明浩牌不進罷職傳旨,傳于李亨逵曰,始旣行公,至參合辭,到今忽復違牌,義寧不郞當,此等傳旨,何可酬應?勿施。
金宇鎭,以義禁府言啓曰,洪柱翼事,旣已停啓,依初下敎,今日內發配後草記事,命下矣。罪人柱翼,全羅道濟州牧旌義縣,減死絶島圍籬安置,而以當初承傳內辭意,具罪目,依例發遣府都事,押送配所,與地方官,眼同圍籬安置,何如?傳曰,允。
持平李兢淵疏曰,伏以臣於言責重任,豈有一分堪承之望,而懇辭未蒙允許,嚴召不敢違傲,一肅恩命,粗效叩謝之忱,而多日虛縻,益切尸素之愧。仍因蹲冒,非計所出,而且臣母素患關格之症,乃是數十年貞疾,近因風寒猝劇,飮啖失宜,自昨復發,達夜危重,臣方左右扶將,勢難須臾離捨。天牌儼臨,趨承無路,玆敢略入文字,仰瀆崇嚴。伏乞聖慈,俯垂鑑諒,亟遞臣所帶之職,俾便救護,仍治臣逋慢之罪,以肅朝綱,千萬幸甚。臣無任屛營祈懇之至。答曰,省疏具悉。爾其勿辭,救護母病。
正言鄭益祚疏曰,伏以臣於前月待罪柏府也,隨諸臺之後,而入對前席,有所顚錯,至承問備,徑遽之失,雖在右僚,而隨參之人,安得晏然?念臣前後居臺,曾無絲毫之補,而臺體周旋,尤爲生疎,伊時悚惶,尙今靡定,不可以事往而有所自恕。今於除命之下,不敢唐突冒膺,且臣向者蒙由省墓之際,又蒙薇垣新除,而病滯窮峽,自致過恨,私心惶蹙,已難容措,而所患尙此危綴,頑痰升而神氣輒昏,寒咳作而喘息未定,雖對尊客,而尙多不敬之歎。況此昵近嚴威,出入殿陛也哉?玆不得不疾聲呼籲於慈覆之下。伏乞俯賜諒察,亟許鐫免,以卒生成之澤,不勝萬幸。臣方乞免之不暇,不宜贅及他說,而事在目下,不勝憂歎,敢此附陳。噫,柱翼之罪窮凶絶悖,國人齊憤,惟彼凶逆之官秩,肆然特書,附記之凶慘,昭乎難掩。已是王章之所不容,而至於犯人杖死等語,罔非凶肚逆腸之綻露無餘,則不待臣之復事臚列,而聖明已俯燭矣。兩司俱發之啓,體段甚重,不可以一二人之見,有所輕議,而數日之間,遽然俱停,臣實莫曉其故也。若以久未蒙允,徒傷事面,爲慮而停之,則雖大於此者,亦可一皆停之耶?目今合辭之論,府院之啓,不啻幾十,而臣等誠意淺薄,不能碎首天陛,而徒謄故紙,此固臣等之罪,而若以相持日久,遽爾徑停,則此路一開,後弊難言,臣謂兩司停啓之臺臣,竝宜施譴罷之典也。臣無任悚惶屛營之至。答曰,省疏具悉。洪柱翼事之停啓,爾曰,後弊難言,予則以爲不停爲然。其事則䵝䵢,其跡則疑晦,涉歲拘繫,不勘不殺,畢竟使之瘐死,則寧有如許王政?況傳啓中諸逆罪惡之十倍於柱翼者,不啻幾輩,而此皆不抵之法,獨事齗齗於孤雛之影子,求之邦憲,曷嘗有似此關石?況今小大恬嬉,臺閣尤甚懲討之備例,而隄防從以不嚴,柱翼之酌處,寔欲使爾等,專於重且緊處,而忽於輕與漫者,甚矣爾等,不審其取捨也。爾其勿辭,從速察職。
庚子十一月二十三日辰時,上御誠正閣。晝講入侍時,同知事李性源,特進官鄭昌聖,參贊官李亨元,侍讀官洪明浩,檢討官徐鼎修,假注書趙衍德,記事官金廷龍,編修官文采五,宗臣安春君烿,武臣具以謙,以次進伏訖。上讀前受音訖,明浩進讀孟子鄒與魯鬨章訖,上讀新受音訖。命文義,明浩曰,鄒君之事,無足可言,而以其不得於民心,故至於此矣。猶不知自反其咎,反以歸罪於民,豈不嘅然乎?爲君者旣是如此,則爲民者,寧有親上死長之理乎?孟子之對以如是者,專言得民心爲主矣。蓋七篇之旨,不以目前事提說,而唯在於推本溯源之旨,則引喩時君之際,專以得民心行仁政,爲第一義理矣,今於穆公之對,亦不出乎是也。上曰,好矣。鼎修曰,自古人君,志氣廣大,學問明透,則政令施措之間,初無苟且之事,而今者文公之言,以國小民殘爲憂者,專出於僥倖之志耳。若以推仁行政,則豈無七十里興王之道乎?故孟子不答,而只以守死民不去之義對之者,槪由此也。上曰,經筵特進,亦陳文義。性源曰,穆公之言,不知其推仁行王之道,文公之志,專出於利害之上,故孟子所答,專以立志爲戒者,果如是矣。昌聖曰,有司之三十三人,死於爲君,則惟當興愴自反,而反以不可勝誅,責民者,論其操政,固在於時君世主之下矣。上曰,參贊亦陳文義。亨元曰,儒臣·經筵,畢陳奧旨,別無所奏矣。上曰,若以兩君論之,則穆公之不可勝誅者,固非人君之所可言也。文公之間於齊楚者,專以利害上言之也,以是而比之於齊宣·梁惠,則亦在其下矣。孟子如是之對,似不有誠實底意,蓋子路·子貢,雖以孔門高弟,猶有升堂未入室之欠。今此所答如是者,亦有古今之殊,且有衰世之嘆矣。然而若無兩君如是之問,則必不以此而對之也,且干戈搶攘之際,亦不可不抑其時君之志矣。昌聖曰,然矣。上曰,亞聖之論,或有胸襟之灑落,而亦多有圭角處,若不至孟子地位,則如此對論,亦可有欠於傳後世之道矣。性源曰,孟子所論,或不無詞鋒之太露,而若非抑時君之義,不必如是矣。上曰,仁孝一也,而孔子則或云仁或云孝,而隨時量人,言無不適,孟子則激昂感發,專無魯論中辭意,此亦時世之不同而然矣。性源曰,是故有上亞聖之分矣。上曰,朱子之慕亞聖,至尊且切,而至有麤拳大踢之稱,似或有不足底意乎?性源曰,朱子之論,專以氣像言之也,旣在賓師之責,則所答亦可如是矣。上曰,以小事大者畏天,以大事小者樂天者也,太王之事薰鬻是也。文公則以一撮小國,專言事楚事齊者,只以利害言之也。猶以湯·武之仁,因其積德累仁之基,以成王業,而況兩君者,初無積德之基,而專以功利上言之,則孟子所謂如彼君何哉者,不其然乎?昌聖曰,湯·武則有修德之基而然也,文公則無修德之效而言之也,孟子所答,果如是矣。講臣先退。命書傳敎曰,聞惠堂言,主家祭需尙不領受云,祿捧之不受,亦可知已。曾聞奉朝賀在世時,以情地悶蹙力辭之,故子孫,亦從治命,不敢遽然祗受,此則有大不然者。古人臨終,雖令子孫勿請諡勿立碑,朝家如有特恩,皆不得終辭,況祿捧祭需之祗受乎?又如今日主家情地,大不若伊時,子若孫,將拜官受祿,而獨於爲先事,煩浼累累,不但道理不容如是,亦豈分義之所敢出?以此意,下諭本道監司處,令主家知之,使卽一倂祗受後狀聞。命退,諸臣以次出。
庚子十一月二十三日午時,上御誠正閣。禮兵房承旨入侍時,左承旨徐有防,同副承旨金宇鎭,假注書趙衍德,記事官金廷龍,編修官文采五,以次進伏訖。上曰,鄭益祚之引避,得當矣。有防曰,然矣。命書榻敎曰,都承旨入侍。賤臣承命出,召蔡弘履進伏。上曰,都承旨例帶備堂乎?有防曰,然矣。上曰,卿欲遞知申之職云,然否?弘履曰,身病方苦,將欲遞之矣。上曰,卿有老母乎?弘履曰,然矣。命書傳敎曰,都承旨·左承旨聞有實,許遞,前望單子入之。賤臣承命出,捧入前望單子,以金履素·鄭志儉落點。命書傳敎曰,新除授承旨,牌招察任。命書傳敎曰,飭已行,禁推諸臺,分揀放送。又命書傳敎曰,誠有不勤之罪,此時守令數遞可悶,時囚罪人李壽勛,分揀放送,其令當日還官,今番事後,本邑人,必有繹騷之慮,凡於事爲,使之着意擧行。又命書傳敎曰,館直苟艱云,兼帶實錄郞廳許遞,前望單子入之。命退,諸臣以次出。
庚子十一月二十三日未時,上御誠正閣。左副承旨入侍時,左副承旨李亨元,假注書趙興鎭,編修官文采五,記事官金廷龍,以次進伏訖。上曰,具以謙入侍。賤臣承命出,與以謙進伏。上曰,卿父之病加減,何如?以謙曰,大勢則比向來小減,而以日寒之如此,故寒痰熾盛,食飮亦阻,蘇健無期矣。命先退,上曰,前直閣入侍。賤臣承命出,與徐鼎修進伏。上曰,前日校正冊子,幾何修整乎?鼎修曰,姑未訖工矣。上曰,日記亦盡爲修入乎?鼎修曰,臣閱月沈病,尙未及修呈,惶恐無地矣。命先退,上命讀公事,亨元讀奏訖。命書傳敎曰,都承旨許遞,前望單子入之。又命書榻敎曰,新除授都承旨,牌招察任。命退,諸臣以次退出。
庚子十一月二十三日酉時,上御誠正閣。都承旨入侍時,都承旨鄭元始,假注書趙衍德,記事官文采五·李集斗,以次進伏訖。上曰,卿其肅拜乎?元始曰,然矣。上曰,頃日館儒有所發論矣,今則停息乎?元始曰,是姑未知矣。上曰,彼國山川人物,如何乎?元始曰,都不如我東,而人心亦甚不好,且無識見矣。上曰,坐直誰也?元始曰,柳義養·鄭志儉矣。上曰,卿其出去善休焉。命退,諸臣以次退出。
上在昌德宮。停常參·經筵。
李亨逵啓曰,明日常參·經筵,取稟。傳曰,停。
鄭元始啓曰,刑曹判書李福源,除拜後過三日不爲出肅,依定式推考警責,仍卽牌招察任,何如?傳曰,允。
鄭志儉啓曰,合辭方張之時,憲府無詣臺之員,事甚未安,除在外親病受由外,未肅拜呈告人員,竝卽牌招,何如?傳曰,允。
又啓曰,左副承旨李亨元,右副承旨金宇鎭,今日不爲仕進,卽爲牌招,何如?傳曰,允。
傳于鄭元始曰,都承旨入侍。
承旨前望單子入之,朴祐源·趙時偉落點。
傳于鄭元始曰,新除授承旨,牌招察任,罷散人敘用。
朴祐源啓曰,今日實錄當郞進不進單子中,郞廳李夔懸病,依傳敎,禁推傳旨捧入之意,敢啓。答曰,知道。
傳于朴祐源曰,坐直承旨入侍。
以吏兵房頒曆單子,下備忘記曰,頒曆有國重事,其所頒宣,宜有定制,而襲謬至今,一任胥吏之手,兩銓抄啓,淆雜若此,殊非重其事之意,吏曹抄啓,猶或近可,而兵曹抄啓,太無意義,吏兵曹行公堂上,相議釐正,草記以聞。
鄭元始,以吏曹言啓曰,今此宗廟各陵殿冬至祭典祀官兼大祝,皆以侍從塡差,而時無職名人員,令該曹口傳付軍職,何如?傳曰,允。
又以吏曹言啓曰,今此元陵冬至祭獻官前承旨金履素,時無職名,令該曹口傳付軍職,何如?傳曰,允。
又以吏曹言啓曰,今此永祐園冬至祭獻官,前承旨蔡弘履塡差,而時無職名,令該曹口傳付軍職,何如?傳曰,允。
兵曹口傳政事,副司直金履素·蔡弘履單付,副司果金峙默·柳孟養·金翊休·安民載·姜文煥·金履元·李夔。
李亨逵,以弘文館言啓曰,新除授校理金履正,時在京畿道高陽地,修撰權以綱,時在楊根地,經筵入番事緊,請竝斯速乘馹上來事,下諭。答曰,依啓。
正言鄭益祚啓曰,臣人微識賤,本不合於淸朝耳目之任,而前後臺職,有除輒膺者,誠以沐浴之義重,而不暇他顧也。今於見職,情病難强,冒呈辭疏,而事在目下,不容終默,略有所附陳矣。及伏承批旨,誨責備至,十行諄複,不啻如慈父之詔迷子,臣奉讀未半,不勝瞿然自失。臣之忝叨言地,凡幾遭矣,而誠意淺薄,未能孚格。致使窮兇極獰之諸賊,尙今戴頭於穹壤之間,恬憘之罪,臣固自知。今於聖批中不審取舍之敎,尤不勝悚恧之至,宜卽引避,而無時肅拜,有違格例。今始來避,以此情地,何可一刻仍冒於臺次乎?請命遞斥臣職。答曰,勿辭,亦勿退待。
掌令洪明浩啓曰,臣於言責之職,本無堪承之望,而向來奉使復命之路,始聞新啓方張之報,親是袒免,義難冒參,而急於反面,未及廻旋,不免隨衆聯名,揆以私義,愧恧無地,追陳引義之章,猥暴自訟之意矣。伏承聖敎,誨諭備至,責之以旣往之妄率,警之以處義之郞當,有若慈父之詔迷子。臣於是莊誦感激,昔迷今覺,庶幾奉以周旋,竊附古人善補過之義,向後臺職,自畫已定,間入館職,亦未聯名,以爲少贖前愆之圖矣。昨於直中,忽承掌憲除旨,而區區處義,與前無異。自犯違傲,恭竢重勘,飭敎繼下,惶隕震越,不得不章皇祗肅,而顧此同宗應避之義,是實通朝共行之例,臣何獨自阻於禮使敦風之化,而昧然陳啓,以犯識者之譏議也哉?百爾思量,實難冒參,莫重合辭,緣臣而今日闕啓,臣罪至此,益無所逃,何敢一刻蹲據於臺次乎?請命遞斥臣職。答曰,勿辭,退待物論。
正言鄭益祚啓曰,請大靜縣爲奴罪人金壽賢,更令王府設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府設鞫嚴問。請大靜縣定配罪人聖中,放逐罪人有臣·宗甲·義驂等,竝令王府設鞫嚴問,期於得情,夬正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府嚴鞫得情,夬正王法。請定配罪人具翼遠,亟寢酌處之命,仍令王府設鞫得情,夬施當律。請減死安置罪人大燮,亟寢酌處之命,仍令王府設鞫得情,快正王法。請減死罪人弼海,亟寢酌處之命,仍令王府設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府設鞫嚴問,夬施當律。請固城縣投畀罪人李鎭常,巨濟府絶島安置罪人朴宗集,亟令王府拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府更加嚴鞫,夬正王法。請逆賊尙魯,亟施孥戮之典。措辭見上新除授司諫李行源,時在京畿道陽智地,請斯速乘馹上來事,下諭。司憲府掌令洪明浩,以臣於言責之職,本無堪承之望,而向來奉使復命之路,始聞新啓方張之報,親是袒免,義難冒參,而急於反面,未及廻旋,不免隨衆聯名,揆以私義,愧恧無地。追陳引義之章,猥暴自訟之意矣。伏承聖敎,誨諭備至,責之以旣往之妄率,警之以處義之郞當,有若慈父之詔迷子。臣於是莊誦感激,昔迷今覺,庶幾奉以周旋,竊附古人善補過之義,向後臺職,自劃已定,間入館職,亦未聯名,以爲少贖前愆之圖矣。昨於直中,忽承掌憲除旨,而區區處義,與前無異。自犯違傲,恭竢重勘,飭敎繼下,惶隕震越,不得不章皇祗肅,而顧此同宗應避之義,實是通朝共行之例,臣何獨自阻於禮使敦風之化,而昧然陳啓,以犯識者之譏議也哉?百爾思量,實難冒參,莫重合辭,緣臣而今日闕啓,臣罪至此,益無所逃。何敢一刻蹲據於臺次乎?引謙而退,私義則輕,合辭甚重,豈可以此,輕遞言官?請司憲府掌令洪明浩出仕。答曰,不允。第九件事,亟停勿煩,下諭事處置事,依啓。
禮曹參判李聖圭疏曰,伏以臣之老父數日以來,添得寒感,頭疼而遍體烘熱,膈煩而頑痰凝滯,夜睡全失,食飮都廢,委頓床席,氣息奄奄,目下症情,有加無減,臣方左右扶將,焦灼罔措。此際見差明陵冬至祭獻官,明將受香,而以此情理,實無頃刻離側之勢,此時瀆擾,固知萬萬惶悚,而情私所迫,冒陳短章。伏乞聖明,俯垂諒察,亟令該曹劃卽變通,以便公私,不勝幸甚。臣無任屛營祈懇之至。答曰,省疏具悉。獻官許令變通,卿其勿辭,救護父病。兵曹參知李象靖疏曰,伏以蟣蝨小臣,屛伏田野,癃病衰朽,死亡無日,不自意猥賤姓名,上塵天聽,憐其窮滯,特加湔拂之恩,超資躐級,迥出常格,臣承命震灼,未知何以得此於聖明之朝也。夫王朝爵賞,自是報功之典,本兵參佐,又係宿衛之重,恩不可無功而倖得,位不可非分而冒據。假使臣膂力未愆,粗堪趨走使令之役,猶逡巡畏縮,不敢靦然而承膺。矧今犬馬之齒,恰滿七十,疾病沈痼,神識昏瞀,雖欲强策疲鈍,自廁於夙夜之列,亦何可得哉?第竊伏念我殿下,新服丕圖,化理淸明,八域含生之靈,莫不引領想望,雖山野老羸,猶扶杖曳病,奔走道路,思欲竊仰天日之表。況臣雖無似,亦一簪履之舊,螻蟻微性,未至全塞,獨無懷君戀君一覲耿光之至願哉?除書臨門,催促有命,格外詢問,更及於從弟臣顯靖入侍之日,臣感恩揆分,不敢以情病自諉,已於前月初九日,强病登途,爲扶舁寸進計,萬一賴天之靈,幸免顚死道路,一肅恩命,獲瞻天顔,雖退塡丘壑,無復餘憾。發程之日,適値風寒,觸冒撼頓,僅到本縣縣內,而宿痾重發,新感挾攻,頭目旋暈,痰嗽喘急,遍體衝剌,寒熱交作,僵臥旅店,雖欲奮飛而不可得,進退無門,行住兩難,勢窮理極,靡所容措。迺敢力疾構疏,悉暴微悃,再投縣道,一走家僮,而輒爲道臣喉司所援例退却,臣蒙受異恩,進旣不能竭蹶趨肅,退又不得陳暴情私。往復之間,坐失時日,等候之際,積成逋慢,情地迫隘,號籲無所,玆敢更將危懇,復投縣道,疾痛之極,不暇緩聲。伏惟聖慈,天地父母,曲加陶鎔,俯賜軫惻,將臣所有職名,亟行鐫削,使得安分畢義於田間。臣含恩感德,歌詠盛化,生爲祝聖之氓,死作結草之鬼,臣無任瞻天仰聖激切屛營之至。答曰,省疏具悉。意在試爾,乍除旋遞,是豈實政?爾其勿辭,俟少間上來察職。應敎朴天衡疏曰,伏以臣所帶春秋館編修官之任,與臣兄校理臣天行,有法典應避之嫌,玆敢援例陳章。伏乞聖明,特令選部,劃卽遞改,以存公格焉。仍竊伏念臣之兄弟,無絲毫裨補於國家,而接武邇列,共沐恩渥,私門履盛之戒,固已夙宵凜惕,而今又一時竝據華貫,畏懼之心,有倍恒品。重以兄弟之間,官序顚倒,觸處妨礙,事多非便,以公以私,勢難冒據,先輩名碩,如臣處義者,皆以此引章祈免,則臣何敢獨阻於天地之仁,而不一陳暴也哉?昨蒙特除,天牌繼降,怵分畏義,章皇出肅,而因仍蹲冒,斷無是理。伏惟聖慈,天地父母,俯垂諒察,亟命鐫遞臣本職,以安私分,千萬幸甚。臣無任屛營祈懇之至。答曰,省疏具悉。館職元無相避,兼銜可祛,本任不可改也。持平朴聖泰疏曰,伏以臣待罪北邑,亦已周歲,而毫絲莫補,餼廩徒費,居常愧懼,若隕淵谷。迺者柏府新命,遽降於夢想之外,繼以有馹召之命,遐陬動色,榮耀無窮。臣於是顚倒入城,章皇出肅,屢登前席,獲近耿光,逖違之餘,微忱粗伸,而第臣之猥叨見職,亦屢遭矣。未嘗出一言論一事,以裨我殿下淸明之治,則況當聖心遇災奮勵,荐下求言之會,尤何敢仍因盤礴,上以孤虛佇之望,下以貽媕婀之羞哉?且臣冒寒登道之餘,重得毒感,痰眩頭疼,已是種種危惡,而加以疥瘡遍體,坐臥不便,誤薰毒砒,一倍添劇,屢犯違傲,良非獲已。今於召牌之下,轉動不得,承膺無路,玆敢疾聲呼籲於天地父母之前。伏乞聖慈,俯賜矜諒,亟許鞶帶之遞,俾尋生路,仍治逋慢之罪,以肅朝綱焉。臣於乞免之章,不宜贅及他說,而區區愚憤,不能自已,略此附陳焉。嗚呼,天下之惡,莫極於亂逆,有國之政,莫嚴於懲討,而今日臺閣之所爭,俱是天經地緯殄滅他不可已之義理,則殿下何故而終靳一允字,遂使一區靑丘,長在義理晦塞之中也?商量於大辟之刑者,固是大聖人欽恤之至德,而商量者,近或以一日二日,遐遠或以一月二月之間,而今也,則一年二年,以至五年之久,而徒見王綱不振,凶醜猶存,鄭妻·龜柱尙保首領於覆載之間,若使百世之下,觀今日之史,論今日之事,尙可謂殿下之廷,曰有臺閣,而殿下之國,曰有刑章乎?至若洪國榮,罪關宗社,憤切神人,而歸還田里,已無罪名之可據,穩保爵秩,徒享山水之淸福,古今天下,安有如此義理,安有如此王章乎?是以渠亦自同無故,略不懲畏,山蒐海獵,無賴影從,狼心獍毒,有識竊憂,何殿下之濡忍,一至於此也?且伏聞宿衛所印信及手旗,國榮私自持去云,果如傳者之言,則此何事也?宿衛旣罷,則印與旗,固非私室之所敢留者,事當竝歸朝家,明白區處,而暗然持去者,將欲何爲?倘或以此誑惑愚氓,波動人心,則寧不凜然而寒心也哉?伏願聖上,亟命有司,刻期詳査還推,廓揮乾斷,竝允諸啓,使懲討亟行,亂逆知懼焉。臣又於柱翼事,有警咳於殿下者,柱翼有萬端必死之罪,無一分可生之道,而殿下,則屈王法而傳生,臺閣,則拂輿情而停論,終使戴頭之鬼,生出王府門,獄體顚倒,聽聞驚惑,臣之區區憂慮,不但在於一逆豎之倖逭也。萬有一王綱因此而解弛,羸豕由此而躑躅,則其爲世道之憂,當如何哉?昨日陳疏之批,聖念亦及於此,可以折奸萌於方來然,而伏願殿下,益軫隄防之道,毋貽頻復之悔焉。臣無任屛營祈懇之至。答曰,省疏具悉。首陳事中旗與印事,必是傳者之誤,業已收取,或燒或銷矣。末端事,昨於他臺之批旣諭,何用煩聒?爾其勿辭察職。
庚子十一月二十四日辰時,上御誠正閣。都承旨入侍時,行都承旨鄭元始,假注書趙興鎭,編修官文采五,記事官李集斗,以次進伏訖。上曰,金宇鎭出牌乎?元始曰,出牌矣。上曰,金宇鎭,何故不爲出仕乎?元始曰,與金履素相避,故不爲出仕云矣。上曰,同副承旨入侍。出榻敎仍命賤臣出外,分付。賤臣承命出,與鄭志儉偕入進伏。命書傳敎曰,今日不爲仕進,承旨許遞,前望單子入之。命退,諸臣以次退出。
庚子十一月二十四日申時,上御誠正閣。坐直承旨入侍時,右承旨朴祐源,假注書趙衍德,編修官文采五,記事官李集斗,以次進伏訖。上命書李聖圭·朴聖泰疏批訖。上曰,朴天衡之職居經筵,似無相避矣。祐源曰,事當然矣。仍命書疏批,又命書李象靖疏批。上曰,今當頒曆,而從其品秩,可以頒宣,自吏兵曹,抄啓品秩事,分付。命退,諸臣以次出。
上在昌德宮。停常參·經筵。
藥房都提調鄭弘淳,提調金華鎭,副提調鄭元始啓曰,伏未審日間聖體,若何?王大妃殿症候益有差勝之節乎?今日臣等,率諸御醫入侍,仰承諸節爲宜,惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,後日次入侍,宜矣。
王大妃殿·惠慶宮·中宮殿,藥房口傳問安。答曰,知道。
朴祐源啓曰,明日視事,取稟。傳曰,停。
又啓曰,明日冬至望闕禮,依例爲之之意,敢啓。答曰,知道。
傳于朴祐源曰,右承旨入侍。
傳于柳義養曰,尙方新進之墨,乃是御用,而今番封進者,墨光比前甚劣,兩道監司推考,此後又復若此,則當該封進地方官,直請拿處事,該院提調,以兒房啓辭爲之。
傳于朴祐源曰,奉審承旨入侍。
下備忘記于趙時偉曰,本閣擧行,苟簡莫甚,前直閣徐鼎修,仍任閣職。
吏曹口傳政事,兼校書館校理單徐鼎修。
朴祐源,以史曹言啓曰,頒曆,有國重事,其所頒宣,宜有定制,而襲謬至今,一任胥吏之手,兩銓抄啓淆雜若此,殊非重其事之意,吏曹抄啓,猶或近可,而兵曹抄啓,太無義意。吏兵曹行公堂上,相議釐正,草記以聞事,命下矣。頒曆之法,無可據之例,曾前黃曆之自政院頒給者,只給於內而二品以上官及都尉·時任承史·侍從,外而留守·監司而已,曾經侍從之時帶實職者,不與焉。至於有勳號而未經實職者,似不當竝列於二品官,府尹·防禦使,同是二品,而防禦使不入於頒賜單子,則府尹,亦不當獨爲擧論矣。參互前例,酌量釐定,自今以後,內職則從三品以上官都尉·時任承旨史官·三司·侍從人員及曾經二品實職之君,外職則留守·監司處頒給,似合事宜,以此定式施行,何如?傳曰,允。
李亨逵,以兵曹言啓曰,頒曆,有國重事,其所頒宣,宜有定例,而襲謬至今,一任胥吏之手,兩銓抄啓,淆雜若此,殊無重其事之意,吏曹抄啓,猶或近可,而兵曹抄啓,太無義意,吏兵曹行公堂上,相議釐正,草記以聞事,命下矣。本曹頒曆單子,自前猥雜,其所取捨,太無界限,殊非尊賜與重事體之道。自今爲始,參互酌量,內職則文蔭武曾經二品實職人員及時任別軍職,宣傳官,勿論堂上堂下,依承史例,一體頒賜,外職則只兵使·水使頒賜,以此定式施行,何如?傳曰,允。
柳義養,以兵曹言啓曰,來十二月辛丑,正月當上番騎兵二百五十名,依定式本曹點考後,仍令該曹襦衣題給之意,敢啓。答曰,知道。
朴祐源,以訓鍊都監言啓曰,本局從事官四員內,李敬一,以本職弘文館入直,鄭昌期,以軍兵放料,別營出去,申光祐,貞陵差祭,宋載德在外未現,本局省記,無以推移,依例以巴摠代直之意,敢啓。傳曰,在近畿未現者,何不記過催促,有此煩稟乎?雄蔭慢忽之習,本日如此,從事官宋載德汰去,其代今日內差出,使之入直。
又以訓鍊都監言啓曰,依傳敎,從事官宋載德汰去之意,敢啓。答曰,知道。
又以訓鍊都監言啓曰,本局從事官具允斌,時無職名,令該曹口傳付軍職,使之入直,何如?傳曰,允。
兵曹口傳政事,副司果具允斌單付。
吏曹口傳政事,以李廷恢爲星州牧使。
庚子十一月二十五日,兼春秋洪光一。兵曹啓目,全羅道左右水營,今秋水操時,軍器破傷執頉邑,前蛇渡僉使李命觀,荏子島僉使金再禧等,各杖八十收贖,竝只公罪是白乎味,右律以施行,何如?傳曰,依允。
庚子十一月二十五日辰時,上御誠正閣。右承旨入侍時,右承旨朴祐源,假注書趙興鎭,編修官文采五,記事官李集斗,以次進伏訖。上命賤臣曰,都監堂上入侍。賤臣承命出,與鄭民始進伏。上曰,守禦廳事,近果就緖乎?民始曰,尙無頭緖矣。上曰,都監之役,何當了訖乎?民始曰,當此嚴冬,土役未能爲之,故似於明春告畢矣。上曰,星州牧使何不肅謝乎?民始曰,聞與吏判,爲四寸親,故不得赴任云矣。上命書傳敎曰,新除星州牧使,以相避應遞云,仍任前職,其代,口傳各別擇差。命書傳敎曰,禮房承旨,馳詣宗廟·永禧殿·景慕宮,奉審摘奸以來。命退,諸臣以次退出。
庚子十一月二十五日申時,上御誠正閣。奉審承旨入侍時,右承旨朴祐源,假注書趙衍德,記事官金載瓚·李集斗,以次進伏訖。上命書傳敎曰,內閣事體自異,閣臣,無論曾時任頒曆事,分付。命退,諸臣以次退出。
上在昌德宮。停常參·經筵。
夜四更五更,有霧氣。
大殿·王大妃殿·惠慶宮·中宮殿,政院·玉堂·朝廷二品以上·六曹堂上·奉朝賀,冬至單子問安。答曰,知道。
朴祐源啓曰,明日常參·經筵,取稟。傳曰,停。
李亨逵,以都摠府言啓曰,今日入直內三廳武兼禁軍及軍兵等,當爲中日習射,而冬至相値,不得爲之之意,敢啓。答曰,知道。
傳于趙時偉曰,同副承旨入侍。
傳于鄭元始曰,都承旨入侍。
吏曹口傳政事,以李敬倫爲慶興府使。
下備忘記曰,觀此狀啓,罪狀不但不法而已。特敎仍任,責其來效,而今又反是,恣意犯科者,固甚痛駭,此則猶是疎節,渠雖貪慾在中,寧思用情於賑政乎?此等守令,若復寬恕,何以謝飢民而懲汚吏也?無論見欺與手犯,均之爲無狀,刻期拿問,嚴刑究覈,在所不已之擧,而猶未知本事之如何,爲先令道臣詳細臚列以聞,渠之不能事事如此,則監司之到任,雖曰,屬耳,而巡還亦過數月,則今始狀聞,果無緩時之歎乎?況其論罪,措語太不分明,焉有賑事弄奸之吏,而如彼其汎然聲罪者乎?前後所失,俱係非細,該監司鄭昌順,爲先緘辭,從重推考,新除府使,使之卽速赴任後,前府使拿來事,分付該曹。
柳義養,以卽者吏曹假郞廳來言言啓曰,今日爲政事,命下矣,而判書李衍祥未肅拜,參判鄭民始病不來,參議未差,不得開政云,判書·參判,竝卽牌招,何如?傳曰,允。
李亨逵啓曰,吏曹判書李衍祥,參判鄭民始牌不進推考傳旨,今方捧入,而開政命下之後,如是違牌,不卽擧行,事甚未安,更卽牌招,何如?傳曰,允。
又啓曰,吏曹判書李衍祥,參判鄭民始再牌不進,推考傳旨,今方捧入,而特敎開政之下,連違召命,不卽擧行,其在事體,誠極未安。所當更請牌招,而係是一日三牌,何以爲之?敢稟。傳曰,待明朝牌招。
又以禁衛營言啓曰,來辛丑二月當十番右部後司屬全羅道五哨軍兵,來正月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以禁衛營言啓曰,來十二月當十番右部右司屬全羅道五哨軍兵,逢點實數,六百五十二名,已爲點閱整齊,來十二月初一日,與內外各處入直將官軍兵等,依例替代後,舊軍放送之意,敢啓。答曰,知道。
又以御營廳言啓曰,本廳來辛丑年二月·三月兩朔應立後部中司屬京畿右道三哨,黃海道二哨合五哨軍兵,來辛丑正月二十五日,京中逢點,二月初一日,與左司軍兵,當爲替代立番,趁期調送事,兩道監兵使處,依前知會之意,敢啓。答曰,知道。
又以御營廳言啓曰,本廳來十二月辛丑年正月兩朔應立後部左司屬京畿左道三哨,右道二哨合五哨軍兵六百七十名,已爲逢點整齊矣。十二月初一日,與前司軍兵,替代立番後,舊軍放送之意,敢啓。答曰,知道。
敦寧都正崔夢嵒疏曰,伏以臣於千萬夢寐之外,伏奉敎旨,以臣爲通政大夫敦寧府都正者,臣雙擎震越,五內爽惑,殆不省措躬之所也。仍伏念臣本以遐鄕賤品,竊科通籍,餘三十年,濫廁從班,久忝鴻臚,居常兢悚,可幸無罪矣。迺蒙聖上,特加拂拭,至紆加階之寵命,旋降匪分之除旨。噫,天地之仁,不遺一物,雨露之澤,不擇其地,草莽賤臣之得此於君父者,從古幾人也哉?臣日夕惶霣,涕淚無從,恩山德海,報答無階,則惟有歸與老母,相對感祝,以圖隕結之效而已。臣病伏郊坰,聞命始還,揆以義分,宜卽祗肅,以伸叩謝之忱,而臣本無敦寧,則法例所拘,不容仍冒。玆敢不避猥越,短章自列。伏乞聖慈,俯垂諒察,亟命照法遞改,以存公格,以安賤分,不勝幸甚。省疏具悉。疏辭下該曹稟處。
上在昌德宮。停常參·經筵。
自昧爽至巳時,有霧氣。未時,日暈。
朴祐源啓曰,明日常參·經筵,取稟。傳曰,只晝講。
柳義養啓曰,合辭方張之時,兩司無詣臺之員,事甚未安,除在外外,未肅拜呈告人員,竝卽牌招,何如?傳曰,允。
以來初一日輪對,取稟,傳于朴祐源曰,爲之。
傳于李亨逵曰,禮房承旨入侍。
傳于鄭元始曰,都承旨入侍。
傳于李亨逵曰,承旨前望單子入之。
承旨前望單子入之,宋煥億落點。
傳于朴祐源曰,新除授承旨敍用,解由勿拘,牌招察任。
鄭元始啓曰,新除授同副承旨宋煥億,時在京畿水原地,斯速乘馹上來事,下諭,何如?傳曰,允。
注書前望單子入之,金載瓚落點。
傳于柳義養曰,在外三司許遞,今日政差出。
趙時偉啓曰,吏曹判書李衍祥,參判鄭民始,牌不進,推考傳旨,今方捧入,而開政命下,已至經宿,一向違召,尙不擧行,事體所在,殊涉未安,竝更卽牌招,何如?傳曰,允。吏判新除者,前後何限,而未有若此,重臣之辭遜處義,不但太過,有召輒違,無端不出,果何所執?判書李衍祥,從重推考,到今一味例飭,徒損國體而已。此後違牌望,政院切勿呼望,另加申飭,斯速開政。
有政。吏批,判書李衍祥進,參判鄭民始牌不進,參議未差,右副承旨趙時偉進,以鄭志儉爲吏曹參議,尹行晉爲掌令,金光岳爲掌令,柳孟養爲副校理,徐浩修爲戶曹參判,李漢佐爲博川郡守,校書著作單金興弼,漢城庶尹金恒柱,仍任事承傳。
兵批,判書李性源南小營坐起進,參判洪良浩入直進,參議朴師崙病,參知李象靖在外未肅拜,左承旨李亨逵進,副護軍具敘五·李身晦·盧瑞國單付,副司直李敬養·徐有防·李亨元·金宇鎭單付,副司果呂萬永·李級單付。
吏批。再政,以李福徽爲司諫,金翊休爲修撰。
柳義養啓曰,合辭方張之時,憲府無詣臺之員,事甚未安,今日政,新除授臺諫,待下批,竝卽牌招,何如?傳曰,允。
以持平朴聖泰·李兢淵,獻納安廷玹牌不進罷職傳旨,傳于趙時偉曰,只推,更爲牌招。
以持平朴聖泰·李兢淵,獻納安廷玹再牌不進罷職傳旨,傳于趙時偉曰,只推,待明朝牌招。
傳于朴祐源曰,右副承旨入侍。
朴祐源,以弘文館言啓曰,校理金履正,自鄕上來云,卽爲牌招察任,何如?傳曰,允。
又以禮曹言啓曰,社稷祈穀祭,每於歲初上辛日,遣大臣攝行事,曾有定式矣。來正月初八日上辛日社稷祈穀祭,遣大臣攝行,何如?傳曰,謹當躬行矣。
趙時偉,以兵曹言啓曰,卽伏見慶尙右兵使洪和輔本營所屬各邑鎭各山城今秋巡操後試射放中不中啓本,則許多軍兵中,試藝得中者不多,常時不能鍊習,可知,其在重戎務之道,不可無飭,試射居末當該營將·守令,竝推考警責,何如?傳曰,允。
大司諫宋鍈,應敎朴天衡,掌令金光岳,校理朴天行,副校理趙鼎鎭,正言洪文泳·鄭益祚,副修撰金履禧·徐鼎修啓曰,請喬桐府黜置罪人鄭致達妻,夬正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府拿鞫嚴問,夬正王法。請黑山島圍籬罪人龜柱,亟加嚴鞫,夬正王法。請削黜罪人洪樂純,爲先中途付處。措辭見上答三司曰,不允。大司諫宋鍈,掌令金光岳,正言洪文泳·鄭益祚啓曰,請彦衡·養遂·獻遂,竝令王府設鞫嚴問。請還寢會遂絶島定配之命,仍命王府,嚴鞫得情。請還寢李觀源定配之命,更令王府設鞫得情。請令王府一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請遲晩後物故罪人啓能,亟施孥籍之典。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答兩司曰,不允。第六件·七件事,亟停勿煩。掌令金光岳啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府設鞫得情,夬正王法。請大靜縣定配罪人聖中,亟令王府設鞫嚴問,期於得情,夬正王法。請削版罪人有臣·宗甲·義駿,竝令王府設鞫嚴問,依律處斷。請海南縣定配罪人李潤成,更令王府設鞫得情,施以當律。請楸子島定配罪人趙嵎,亟寢酌處之命,仍令王府設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府更加嚴鞫,期於得情。請定配罪人孫效忠等,仍令王府更加嚴鞫,期於得情。請楸子島安置罪人李普行,亟令王府拿鞫嚴問。措辭見上新除授掌令尹行晉,時在京畿陽城地,請斯速乘馹上來事,下諭。答府曰,不允。第五件·六件事,亟停勿煩,下諭事,依啓,趙濟泰物故,停啓。正言洪文泳啓曰,請大靜縣爲奴罪人金壽賢,更令王府設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府設鞫嚴問。請大靜縣定配罪人聖中,放逐罪人有臣·宗甲·義駿等,竝令王府設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府嚴鞫得情,快正王法。請定配罪人具翼遠,亟寢酌處之命,仍令王府嚴鞫得情,快施當律。請減死安置罪人大燮,亟寢酌處之命,仍令王府設鞫得情,快正王法。請減死罪人弼海,亟寢酌處之命,仍令王府設鞫得情,夬正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府更加嚴鞫,夬正王法。請逆賊尙魯,亟施孥戮之典。措辭見上新啓,新除授司諫李福徽,時在京畿坡州地,請斯速乘馹上來事,下諭。答曰,不允。第九件事,亟停勿煩,下諭事,依啓。
判尹權噵疏曰,伏以臣四章陳懇,一例靳允,伏奉批旨,以筋力强壯朝無耆艾爲敎,繼而有京兆除命,臣於是惶霣抑塞,靡所容措。噫,臣雖愚庸昏憒,秉彝之性,猶有不泯,如使臣,果無疢疾之沈篤,能有筋力之可强,而乃反張皇錄病,矯飾爲說,則是一偏詐欺負之人,雖萬被誅戮,何足以贖其罪也?以臣虛薄,從前扶策者,蓋聖恩不可孤也,衰氣猶可强也。今則殘齡漸邁,諸症迭攻,朽株破壁,無復餘地,近者又添左身不仁之症,手脚殆不運用,宛轉床簀,作一殭尸,安敢爲一毫浮辭,重自陷於瞞君之科也?且朝廷之上,貴有耆舊者,以其嘉猷嘉謨,有可以壽胥與試,而今臣則少無寸能,老已耄及,不過名在朝籍,徒費廩粟而已。雖留之不去,將焉用哉?衰耄旣如許,禮防又甚嚴,恐或不死之前,未遂至懇,以此煎鬱,若添一病,官職去就,更無可論。日違嚴召,鈇鉞是俟,設令臣之病勢,賴天之靈,少延殘喘,若一邊爲乞休之態,一邊爲彈冠之計,則是以退媒進,跡涉要君,臣雖奊詬,豈忍爲此,以私而喪盡廉隅,以公而貽辱淸朝乎?然則自今至死之年,無非逋慢之日,而將積罔赦之罪,臣之情事,吁亦慼矣。其哀與不哀,惟在我殿下明命,倘蒙聖慈,俯賜矝察,恕其僭瀆,不加之罪,則亟允血懇,以副至願,又不然而終靳開可,則亦望先削臣職名,仍令選曹,勿復檢擬,俾便調病,以卒餘年,千萬顒祝。臣無任惶恐祈懇之至,謹昧死以聞。答曰,省疏具悉。業已悉諭,卿其勿辭,俟少間行公。
同義禁愼爾復疏曰,伏以臣姿本庸陋,百無肖似,而猥蒙先王朝剪拂之洪渥,前後叨竊,罔非踰分,位躋亞卿,榮寵備至,而涓埃莫報,衰頹轉甚。方當聖明臨御,治化繼隆,而臣則自分爲淸朝老棄之物,蟄伏畎畝,只切雲天之瞻望,向伏承摠府恩除,自幸得一覲耿光之路,而庶伸叩謝之忱矣。癃痼之疾,時添日增,實無自强之勢,則情地悚蹙,已無可言,而幸蒙天日俯照,特許恩遞,臣益不勝感激隕越,只頌我殿下不遺之聖眷而已。乃者本月初十日,又以臣爲同知義禁府事者,臣聞命以來,驚惶感泣,罔知攸措。蓋臣犬馬之齒,今已八十有三矣。金吾重任,旣非如臣昏謬衰疾者,所可堪勝,而前者逋慢之罪,曾無譴罰之命,今日荐降之恩,又及癃廢之身,臣不自知其何以得此於聖明之世也。第臣衰朽之病,已是通朝之所共知,而近又爲寒氣之所傷,素患痰癖之症,兼以毒感,浹月彌留,轉側須人,食飮全廢,雖房闥之間,時月之內,萬無起動之勢,一日二日,趨謝漸稽,於是微忱,益增惶懍於廣日虛縻矣。臣之前後慢忽之罪,萬殞猶輕,而有臣如此,生不如死,遂敢不避猥越,玆因縣道,略伸惶蹙之情。伏乞天地父母,俯察微臣情罪,亟命有司,遞臣義禁府同知之職,仍治臣瀆撓之罪,以肅朝綱,以安私分,千萬幸甚。臣無任瞻天望日屛營祈懇之至。答曰,省疏具悉。卿其勿辭,調理行公。
庚子十一月二十七日,記事官姜彙鈺。冬至正使副司直徐有慶,副使副司直申大升狀啓,臣等一行,到安州牧,表咨文査對之由,已爲馳啓爲白有在果,本月二十一日,到義州府,二十二日,與書狀官臣林濟遠,本道都事臣洪一源,義州府尹臣李在學,同齎來表咨文,眼同査對,則別無差誤處是白乎等,以緣由馳啓爲白臥乎事。
庚子十一月二十七日,兼春秋洪光一。刑曹啓目,罪人朴世根,更加嚴刑,期於取服,何如?傳曰,更加嚴刑,期於得情爲良如敎。
刑曹啓目,罪人吳彦邦,更加嚴刑,期於得情,何如?傳曰,更加嚴刑,期於得情爲良如敎。
刑曹啓目,罪人金龍大,更加嚴刑,期於得情,何如?傳曰,更加嚴刑,期於得情爲良如敎。
刑曹啓目,罪人朴聖樑,更加嚴刑,期於輸款,何如?傳曰,更加嚴刑,期於得情爲良如敎。
刑曹啓目,罪人安宗玄,更加嚴刑,期於得情,何如?傳曰,更加嚴刑,期於得情爲良如敎。
罪人張漢福,更加嚴刑,期於得情,何如?傳曰,更加嚴刑,期於得情爲良如敎。
刑曹啓目,罪人李光點,更加嚴刑,期於得情,何如?傳曰,更加嚴刑,期於得情爲良如敎。
刑曹啓目,罪人白占卜,更加嚴刑,期於輸款,何如?傳曰,更加嚴刑,期於得情爲良如敎。
刑曹啓目,罪人金奉鎭,更加嚴刑,期於取服,何如?傳曰,更加嚴刑,期於得情爲良如敎。
刑曹啓目,罪人金龍河,更加嚴刑,期於取服,何如?傳曰,更加嚴刑,期於得情爲良如敎。
刑曹啓目,罪人朴,更加嚴刑,期於輸情,何如?傳曰,更加嚴刑,期於得情爲良如敎。
刑曹啓目,罪人金廷周,更加嚴刑,期於得情,何如?傳曰,更加嚴刑,期於得情爲良如敎。
刑曹啓目,罪人梁季乭,更加嚴刑,期於輸情,何如?傳曰,更加嚴刑,期於得情爲良如敎。
庚子十一月二十七日未時,上御誠正閣。都承旨入侍時,行都承旨鄭元始,記事官金載瓚,編修官文采五,記事官李集斗,以次進伏訖。上曰,今日稍寒,始有冬候,可幸矣。元始曰,入冬後初寒矣。上曰,善覘人國,自古爲難,況我國之於彼國,尤不能覘得其一二,此蓋象譯之不得其人也。卿則今行,旣有可聞可見者,陳之,皇城宮闕之制,何如?元始曰,外使不得深入,只行禮於午門內,而第見千門交錯,萬瓦暈飛,眩耀人目,莫測其端倪,而行禮之時,九闥洞開,遙望最深殿上,黃幕蔽日,彩仗排雲,怳若天上樓臺,而滿庭紅兜,興俯如一,不聞人聲,但聞臚聲,在空外而已。上曰,城郭濠池之制,何如?元始曰,皇城則周帀橫亘,不知其幾里,而以大石,磨礲四隅,交齒以築,交石之際,鎔鐵貫中,外面用油灰鏝塗,絶無罅隙之處,高過十丈,廣容五馬,每朝日初上,如白幕連鋪焉。上曰,市肆之制,何如?元始曰,自琉璃廠失火之後,今纔重建,而累萬架廛閣,分隊成行,或施畫繪,或加雕綵,或層屋上湧,或飛梯下垂。且見簷揷綵旗,門揭畫板,各書以貨名,賈胡商蠻,鬪轂磨肩,繡幰綵車,交絡其中,誠天下之大都會,一代之極繁華也。上曰,漕輸之制,何如?元始曰,自通州河,鑿入都城,舟楫舳舵,直泊城外,臣亦見千檣簇列,一望迷津,而舟人相告曰,江南貢稅初泊云矣。上曰,近日則胡漢通媾云,然否?元始曰,迄于乾隆之初,而漢嫁於漢,胡娶於胡?漢人主淸官,胡人主權職,各自爲類,不相易種矣。自近年始通婚嫁,而胡漢無別,胡種始滿天下,朝廷則胡多漢少,胡爲主而漢爲客云矣。上曰,大鼻㺚子,狀貌,何如?元始曰,深目厖眉,羯鼻驢面,如鬼魅如禽獸,臊穢之臭,人不堪近,勇力絶人,喜怒無常,胡人甚畏之,納于質館,以甲士守之,每出行則甲士持兵器隨之,而亦往往有淫人戕人之患云矣。上曰,蒙古有復入之慮云,土俗强弱,果何如?元始曰,蒙古,卽幽朔莫强之種也。其人短小精悍,其俗燥暴剛忍,無城郭無宮室,逐水逐草,鳥聚獸散,而近日部落,漸强大難制,東八站,盡是蒙古界也。使行往來之時,其接應之節,求索之習,與胡俗大有異焉。聞天子亦甚憂之,只拊摩羈縻而已云矣。上曰,卿之今行,逢江南文士否?元始曰,江南古稱多文學才行之士,時逢東使,每有謳謌歎咜之意云矣。近日天子禁不與外使相通,犯者,論以死律,故留館時,不見士子來訪者矣。聞象譯所傳,南士之入于上舍者,與一譯相熟,頗聰明解文字,盛稱朝鮮文華之治,酒半,至於投兜循髮,慷慨泣下云,以是觀之,南方之俗,尙能思漢矣。上曰,其宰相第宅,何如?元始曰,旣不能目見,則未得詳其小大之制,而第聞公卿甲第,或有富埒公室者,至於姫妾幾十,馬騾幾百頭,比比有之云矣。上曰,天子出行時,威儀,何如?元始曰,臣見其出宮,而儀節太簡率,自天子至從者,各控一騎,初無驂御之儀,只衛仗數十雙前行,從官百餘人,擁後而逝,且有御馬數雙,無牽分隊而行,天子面方體胖,少鬚髥色渥赭,所着衣章,初無貴賤之表矣。上曰,我國與彼人,言語不同,俗尙絶異,而使臣深鎖客館,不接外人,凡於政令事情之實,只憑象譯輩探來,而近日此輩,但知錐刀之利,不知覘察之要,雖或有一二聞得來者,太半訛爽,反爲胥伴輩所賣,象譯之無人,誠非國家之小憂也。元始曰,使行之得失,只仗譯舌,譯舌之檢飭,惟在首譯,而雖以今行言之,首譯,矇不了事者,此實爲朝家大可悶者也。上曰,然矣。命退,承史以次退出。
庚子十一月二十七日申時,上御誠正閣。右副承旨入侍時,右副承旨趙時偉,假注書趙衍德,編修官文采五,記事官李集斗,前承旨沈念祖,以次進伏訖。上曰,宋史傳文,何當訖役乎?念祖曰,似當四五月間畢工矣。上曰,從速畢成,則好矣。念祖曰,多有誤字,故稍爲遲稽矣。上曰,敦孝錄外,有何他書可觀乎?念祖曰,亦有所述禮書,而人多取覽矣。上曰,朴聖源欲爲賜諡,則可乎?念祖曰,惟在自上處之矣。上曰,此是善人,不可以與凡人論之也。上曰,朴宗榦之入直司饔與否知入。賤臣承命出回奏曰,不爲入直云矣。上曰,宗榦能如其父乎?念祖曰,雖不如其父,爲人極端,亦且善文矣。上曰,南有容有諡乎?念祖曰,未也。上曰,有子孫乎?念祖曰,有孫麟耇,方爲永祐園參奉矣。上曰,三峯集,在於兪相家乎?念祖曰,然矣。上曰,嶺南所在文集,欲以內閣行關于各邑,使之列錄以來,而此亦有弊,以道臣,私自取錄,使之送上,則未知如何。時偉曰,如是擧行,則似甚便好矣。上曰,人物考中,亦多有落漏者乎?集斗曰,然矣。命念祖先退。命書榻敎曰,右承旨入侍。賤臣承命出,召朴祐源進伏。上曰,右副先退,傳其臺批,仍爲下鑰,可也。時偉先退。上曰,下番翰林,明朝摘奸于實錄廳以來。命退,諸臣以次出。
上在昌德宮。停常參·只晝講。
朴祐源啓曰,明日常參·經筵,取稟。傳曰,停。
趙時偉啓曰,卽者檢閱李集斗,謂有情勢,陳疏徑出,原疏纔已入啓矣。所當直捧禁推傳旨,而此與無端徑出有異,推考警責,何如?傳曰,允。
傳于朴祐源曰,禮房承旨入侍。
李亨逵,以禁衛營將官來言,言啓曰,今日本營軍兵,日次私習云矣,敢啓。答曰,知道。
又以御營廳將官來言,言啓曰,今日本廳軍兵,日次私習云矣,敢啓。答曰,知道。
以持平朴聖泰·李兢淵等牌不進罷職傳旨,傳于柳義養曰,日事違牌,有何情勢?更令牌招,實傷國綱,遞差傳旨捧入,在外臺諫許遞,與未差之代,前望單子入之。
臺諫前望單子入之,司諫沈命德,掌令朴聖泰,持平柳協基,正言李兢淵落點。
傳于柳義養曰,新除授臺諫,竝牌招察任。
以正言李兢淵牌不進罷職傳旨,傳于柳義養曰,此傳旨勿施,牌去來連爲催促。
朴祐源,以弘文館言啓曰,新除授副校理柳孟養,修撰金翊休,竝卽牌招察任,何如?傳曰,允。
以副校理柳孟養牌不進罷職傳旨,傳于朴祐源曰,只推。
李亨逵,以兵曹言啓曰,武弁中,闕內出入時着白靴者,査覈決棍事,命下矣。南所衛將閔永喆,西所衛將權伋,東所衛將南履五,武臣兼宣傳官張齊賢,部將鄭泰曾,守門將徐志逸·李良弼·孫昌軫·金振洙等,依下敎,各決棍十度,而扈衛別將李㷜,忠翊衛將金㻐,禁軍將金宗淵,金虎門訓鍊都監把摠鄭汝坤,建陽門禁衛營把摠洪健祚,集賢門訓鍊都監哨官李永耇等,事當一體擧行,而方在領軍,何以爲之乎?敢稟。傳曰,此弊非今斯今,必有前此首犯之人,故付之勿問之科,俄者下敎,只以文臣卿宰以下,猶不敢復循前習,不着白靴於赴公之服,況武弁乎?令兵判爲先申飭諸武弁,無論公服天翼,無得着白靴,而如是申禁之後冒禁者,自兵曹,直爲決棍事,定式之意,爲敎矣。觀此草記,與傳敎之意有異,着白靴武弁,非獨今番入直人,則但棍此輩,得非斑駁之政乎?當該傳命司謁,爲先從重推考,依初下敎,令判堂知悉。武弁之白靴,一切嚴禁,未棍諸將官,今姑分諫,而領軍武士之冒禁,不但尤極駭然。年前申明舊制之後,曾未幾何,而又此犯法,創自何時何人?雖不一一摘發,亦不可全然無警,飭敎以後兵判及各營將臣,一竝推考。
鄭元始,以漢城府言啓曰,內庫藏氷應役民戶及氷丁數爻,依前定奪,別單書入,令紫門監,依例捧入之意,敢啓。答曰,知道。所謂無率及獨戶,果無眞僞相渾之弊,而免者皆是殘戶,納者亦是實戶乎?査充査頉之際,從中奸弊,難保其必無,卿其限畢捧間探察,着意董飭,凡係幽隱之事,無論巨細,隨聞見,當該部官及伐氷主梗官,草記論罪,其中紫門監官吏之作弊,自前尤極滋甚。受賂點退侵虐江戶等事,亦爲另加廉問,隨現草記,如是申飭,意謂卿或能修擧而然,切勿凡忽也。從後有不勤之端,則竝與卿論勘,斷不可已,一體知悉。
大司諫宋鍈,應敎朴天衡,掌令金光岳,獻納安廷玹,校理朴天行,副校理趙鼎鎭,正言洪文泳·鄭益祚,修撰金翊休,副修撰金履禧·徐鼎修啓曰,請喬桐府黜置罪人鄭致達妻,夬正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府拿鞫嚴問,夬正王法。請黑山島圍籬罪人龜柱,亟加嚴鞫,夬正王法。請削黜罪人洪樂純,爲先中途付處。措辭見上答曰,不允。大司諫宋鍈,掌令金光岳,獻納安廷玹,正言洪文泳·鄭益祚啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府設鞫得情。請還寢李觀源定配之命,更令王府設鞫得情,請令王府一依古典。趾賊等凶種之年未滿者,待其稍長,卽施邦刑,俾絶凶逆易種養禍之患。請遲晩後物故罪人啓能,亟施孥籍之典。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答曰,不允。第六件·七件事,亟停勿煩。掌令金光岳啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府設鞫得情,夬正王法。請大靜縣定配罪人聖中,亟令王府設鞫嚴問,期於得情,快正王法。請削版罪人有臣·宗甲·義駿,竝令王府設鞫嚴問,依律處斷。請海南縣定配罪人李潤成,更令王府設鞫得情,施以當律。請楸子島定配罪人趙嵎,亟寢酌處之命,仍令王府設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府更加嚴鞫,期於得情。請定配罪人孫效忠等,仍令王府更加嚴鞫,期於得情。請楸子島安置罪人李普行,亟令王府拿鞫嚴問。措辭見上答曰,不允。第五件·六件事,亟停勿煩。正言鄭益祚啓曰,請大靜縣爲奴罪人金壽賢,更令王府設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府設鞫嚴問。請大靜縣定配罪人聖中,放逐罪人有臣·宗甲·義駿等,竝令王府設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府嚴鞫得情,快正王法。請定配罪人具翼遠,亟寢酌處之命,仍令王府嚴鞫得情,快施當律。請減死安置罪人大燮,亟寢酌處之命,仍令王府設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府更加嚴鞫,快正王法。請逆賊尙魯,亟施孥戮之典。措辭見上答曰,不允。第九件事,亟停勿煩。
行工曹判書金鍾秀疏曰,伏以臣私情悲切,冒上乞養之章,及奉聖批,至以先私後公爲敎,辭旨截嚴,有不敢聞。臣於是惶恐悶阨,覓死不得,逾月蹙伏,恭竢譴勘,尙冀窮急之呼,久或見察,乃於月初,以館閣職事,促敎洊下,事係時急,不容遲回。敢以病重實狀,申州以爲轉聞地,繼伏見本道觀察使成貼諭旨回下者,諄諄五十有餘言,開誨備至,德意隆渥,旣責臣乞養之輕遞,又許臣將母之俟間,恩出格外,感頌無極,而至於便作永辭之敎。臣奉讀未半,中心慼慼,忽不覺淸淚之被面也。噫,草茅賤臣,受聖上不世之遇,起自罪廢,驟躋崇顯,隨事做錯,則惟聖上,曲恕甚疎闇而庇覆之,被人中傷,則惟聖上,洞燭其誣捏而全保之。從古人臣,得此於君父者有幾,欲報之德,天高地厚,臣銘在心肺,誓竭股肱,雖赴湯蹈火,亦在所不辭,則一朝求去,是豈臣之所樂爲哉?誠以病母無起身登程之望,賤臣無離側從宦之勢,如前疏所陳故耳。自臣之離違文陛,歷秋徂冬,空山靜夜,只有魂夢飛越,犬馬戀主,臣亦有之,雖於旣退之後,賴天之靈,母病少間,則時節入覲,臣將不命其承矣。至於公私先後之分,臣雖不肖,粗嘗聞父祖之訓矣。以臣之情有難强,法在應退,而猶且抑情冒法,作時覲時還之行者,數年于玆,則其於公私先後之間,秤量熟矣。臣今不幸,情境異前,較日長短,古人有言,而堂堂聖朝,不患無人,臣母之側,惟臣而已,則公私先後之有時乎互爲輕重,亦道理事勢之所不得不爾也。夫以我聖上天地之仁,日月之明,似此情狀,寧或遺燭,而只緣臣爲母之誠旣淺,事君之行無素,以致情未見諒,言不格聽,忠孝兩虧,生不如死,水部陪旨,間又辱臨,回罪爲恩,惶感尤切,而職雖閒曹,官列六卿,一向違命草莽,亦非臣分之所敢安。玆不得不冒入文字,附申縣道。伏乞聖上,俯垂愍矜,先治臣逋慢之罪,以警群工,仍許臣歸養之情,以光聖化,公私不勝大幸,臣無任屛營祈懇之至。答曰,省疏具悉。不見卿,久矣。戀卿政切,此際閱卿辭本,卿之目下情理,非不爲之愍念,而前批旣悉之,勉卿將母上京,欲使公私兩便,所辭不允,卿其俟少間,將束行公。
檢閱李集斗疏曰,伏以臣,承命馳往實錄廳摘奸之時,欲問其校正之年條,纂修之勤慢,使諸堂出而相見,則他堂上,皆卽來見,而堂上蔡濟恭,獨自稱病,偃處房中,屢次往復,恬不起動。臣雖官微,旣已奉命,則其在敬君命尊事體之道,不當如是之意言及,則迫而出來,黽勉相見,而借着冠帶,不犀而金,所見怪異,傍觀竊笑。噫,隨品異制,自是朝章,便服赴公,又有邦禁,況史局事體,與他自別,則身爲崇品重臣,任便出入,不帶衣章,已是駭然。出接奉命之人,借着他入之服,有該瞻聆,大壞朝儀,臣面斥其非,而不自羞愧,文說周遮,不意堂堂淸朝,有此怪之擧,然此則猶屬重臣之自乖事面,何必論說,而若其始旣偃便不出,末又倒章相見,緣臣疲軟,受侮不少而然。臣雖不足言,奉命之貽辱,史臣之見輕,其將由臣而始矣,其何敢抗顔於簪筆之列乎?玆陳短章,徑出禁扃。伏乞聖明,刋臣職名,以爲奉使者之戒焉。臣無任屛營祈懇之至。答曰,省疏具悉。輔國重臣之借着金帶,殊乖事面,從重推考。又若重臣之不欲出見,非爾之罪,勿辭察職。
校理朴天行疏曰,伏以臣弟應敎臣天衡,以春秋兼銜應避之嫌,猥陳辭本,以第念相避之法,在下當遞,則臣之所帶兼銜,當在應遞之科,玆敢冒入文字,仰瀆崇嚴。伏乞聖明,亟命有司,照例遞改,以存公格,以安賤分,不勝幸甚。答曰,省疏具悉。疏辭,下該曹稟處。
校理金履正疏曰,伏以臣廢蟄窮廬,五載于玆,將母捿遑,自分爲棄物矣。不意玆者,瀛館特除,迥出尋常,歷擧前望,記臣於積違之餘,抽臣於衆棄之中,才彦林立,而特下恩點,有若慈父之救赤子於落井之中,復廁袵席之間,嗚呼,人臣之獲被恩數,從古何限,而豈有如臣之叨承今日罔極之私耶?華銜遠到,村閭動色,老母顚倒,相持感泣,攢手祝天,嗚咽不能成聲。臣於此時,恩浹骨髓,欲報我聖上之德,尤當如何,昊天無極,河海莫量,祗有感淚成血,罔知攸爲。臣固當含恩感激,竭蹶趨承,以伸叩謝之忱,而第念臣人器乖當,涉世昧方,只知有君父之在上,不知有當路之可畏。斷斷腔血,惟以勿欺無愧,寤寐是矢,遂致齟齬於一世,因時承望,先之以章奏而噂沓,繼之以枳停而擯斥,而臣則反省自咎,一任低仰,隨事殫竭,以爲一半分輸誠之道,而孑孑孤荄,無風摧零,至以禁喧見忤,加之以假托王言,勒捧現告之科,三司之聲罪,至今凜然,而惟有聖明俯臨,賜批査處,曲察無餘。臣何敢到今追辨,以傷忠孝厚也哉?雖然人言叢集,餘悸猶切,臣果能善爲持身,與世相趨,則豈有是哉?以是杜門謝靖,與母爲命,退守丘壑,感祝國恩,以爲沒世之策矣。聖恩誤加,官職如舊,臣是何人,得此曠絶之渥於聖明之下耶?俯仰怵惕,益不知所以也。滓穢旣重,廉防是懼,若復徒恃寵靈,冒沒承當,則臣實無恥,人謂斯何?寧陷孤恩之大戾,宜愼衆怒之申觸,故方此專護母病,不敢生意於乘召之榮矣。老母涕而申之曰,死日無幾,望絶兒榮,而君恩荐隆,枯木生春,不可一向坐違恩命,臣非木石,隕結感涕,暫離膝下,望望入城,而自顧身世,無面可顯。召牌之下,不敢承膺,瞻望九重,戀結冞增。此際臣之老母,昨因榮感,露坐觸寒,宿病添苦,凜凜床褥,奄奄頃刻,臣本零丁,八旬親側,只有臣一介身耳。衷情寸灼,按住不得,玆敢上章悲呼,懇乞歸護。臣之難進之勢,旣如是窮蹙,難捨之情,又如是悲切,惟我殿下,天地於臣,父母於臣,諒臣私悰,察臣至情,特命刊改臣職名,仍治臣違慢,以昭法紀,以便救護,不勝幸甚。臣方自晝於榮塗,而沐浴大義,根於天彝,三司之多年請討,實是擧國之輿論,臣敢不一陳其擾慨之忱乎?諸賊之獄,臣連參訊囚,詳知其情節,而泣陳疾趨,失措前席者,非至一再,伏想聖明,亦有所記有矣。何至今一切靳允,以致國體之損傷,而至如國榮,其所負犯,實亘古之巨奸,罔赦之大案,則尙此相持,不施典刑者,尤豈非大有欠於上下相孚之義哉?神人共憤,輿情益激。惟聖明,廓揮乾斷,亟從三司之請焉。答曰,省疏具悉。爾其勿辭察職。
庚子十一月二十八日,兼春秋洪光一。禁府實錄郞廳李夔,今日實錄堂郞進不進中懸病,笞四十收贖,附過還職私罪啓。傳曰,分揀放送爲良如敎。
庚子十一月二十八日辰時,上御誠正閣。禮房承旨入侍時,右承旨朴祐源,假注書趙衍德,編修官文采五,記事官李集斗,以次進伏訖。上謂集斗曰,爾姑未往於實錄廳乎?集斗曰,然矣。上曰,晝講誰爲入來乎?祐源曰,吏參入來云矣。上曰,李敬倫下去乎?祐源曰,今方下往云矣。上曰,前者洪良浩之往於慶興時,以爲樂赴矣。祐源曰,然矣。上曰,下番經其晝講後,以爲摘奸之行,可也。命退,諸臣以次退出。
庚子十一月二十八日巳時,上御誠正閣。只晝講入侍時,同知事徐有寧,特進官鄭民始,參贊官李亨逵,侍讀官趙鼎鎭,檢討官金履禧,假注書趙衍德,編修官文采五,記事官李集斗,宗臣雲峯君杺,武臣宣傳官李仁彬,掌令金光岳,正言鄭益祚,以次進伏訖。上讀前受音訖,鼎鎭進講孟子滕文公問曰,齊人將築薛章訖。上讀新受音訖,命文義。鼎鎭曰,湯·文王,以七十里·百里,行仁政,旣與戰國之時不同,且由積德累仁而興,滕文公,以折長補短之五十里,大國交侵,則雖欲行湯·文王之政,亦無救於亡矣。事到莫可奈何之地,則成敗付之於天,惟當盡在我之道,故孟子勸之以彊爲善,非但此時爲然,天下萬事,皆不可計較成敗利害,而只當盡其道理而已。故曰,正其義不謀其利,明其道不計其功,爲治之經法,不出乎此,伏望體念焉。履禧曰,文公之問,孟子必引太王事言之,以外面觀之,則若以太王去邠之事,勸之文公,而文公旣無太王之德,則設令去國而遷徙,滕民之從之也,必不若邠人之如歸市矣。孟子豈不知之,而以此言之者,蓋戰國之世,游說之徒,皆以功利之說,進于時君,蔽痼其心,故孟子特以天理之所當然者言之,而至於成敗利鈍,置之度外,聖人遏慾存理之心,此等處,亦可以見矣,伏願體念焉。上曰,經筵亦陳文義。有寧曰,儒臣旣盡陳奏,別無他義,而滕以五十里爲國,則地不如湯·文王之國矣,行仁政,且不若湯·文王之治矣。孟子之對勉以積德而後云爾者,蓋欲盡其道而已。又以邠人之如歸市提說者,專以謂仁者無敵也。若行仁政,則無論强弱之殊,可以行王政,此理之常也,聖人開導之意,槪如是矣。上曰,特進亦陳文義。民始曰,玉堂·經筵,旣盡奧旨,別無仰陳矣。上曰,參贊亦陳文義。亨逵曰,臣亦無所陳達矣。上曰,此文義,前已確論,別無更討矣。上曰,臺臣出就臺廳,以爲傳啓,可也。命退,諸臣以次出。
庚子十一月二十八日午時,上御誠正閣。右承旨入侍時,右承旨朴祐源,假注書趙衍德,編修官文采五,記事官洪光一,以次進伏訖。上曰,實錄堂郞,赴公時,不以官服赴會耶?祐源曰,諸堂郞,到其門外,始着官服云矣。上曰,摠裁官,何不檢飭乎?祐源曰,是則未能知矣。命書榻敎曰,在院諸承旨入侍。又命曰,吏曹參判同爲入侍。賤臣承命出,召鄭元始·趙亨逵·柳義養·趙時偉·鄭民始進伏。上曰,下番翰林,何不入侍乎?知入。光一承命出回奏曰,方以食代,姑未入侍云矣。上曰,兵曹決棍者爲誰乎?知入。賤臣承命出回奏曰,權伋·南履五·閔永喆云矣。上曰,坐直誰也?祐源曰,柳義養·趙時偉矣。命書金履正·朴天行疏批訖。命退,諸臣以次退出。
上在昌德宮。停常參·經筵。
朴祐源啓曰,明日視事,頉稟。傳曰,停。
李亨逵,以都摠府言啓曰,今日入直內三廳武兼禁軍及軍兵等,中日習射,請出標信。傳曰,停。
朴祐源啓曰,卽伏見禮曹草記,則莫重大祭吉日,初不審愼,誤以拘忌日推擇,至於改付標之擧,事極駭然,當該禮曹堂上,推考警責,本監提調,亦難免不察之失,一體推考,何如?傳曰,允。
傳于朴祐源曰,右承旨入侍。
朴祐源啓曰,藝文館檢閱李集斗疏批已下,卽爲牌招入直,何如?傳曰,允。
傳于朴祐源曰,左副承旨入侍。
兵曹口傳政事,李漢豐爲宣傳官。
朴祐源,以弘文館言啓曰,校理金履正疏批已下,副校理柳孟養,旣有只推之命,竝卽牌招察任,何如?傳曰,允。
以校理金履正,副校理柳孟養牌不進罷職傳旨,傳于朴祐源曰,只推,更爲牌招。
趙時偉啓曰,明日次對,兩司長官,當爲進參,大司憲金魯鎭,待開門牌招,何如?傳曰,允。
傳于趙時偉曰,坐直承旨入侍。
朴祐源,以禮曹言啓曰,卽接觀象監官員所報,則宗廟·永寧殿春享大祭吉日,初以來正月初九日推擇矣。追後更擇,則其日卽拘忌日,故更以初四日推擇牒報云,莫重大享吉日,初不詳審,誤以拘忌日推擇,以致啓下之境,事極驚駭。當該擇日官,不可尋常處之,其罪狀,令攸司從重科治,吉日則原啓本中,以初四日,改付標以入之意,敢啓。答曰,知道。
又以禮曹言啓曰,來十二月初四日,卒奉朝賀洪鳳漢大祥時,望哭變服儀註磨鍊,書入惠慶宮之意,敢啓。答曰,知道。
掌令朴聖泰啓曰,臣猥以無似,向叨持憲,登筵詣臺,粗伸義分,而間因疾病之危苦,屢犯召牌之違傲,罪戾冞積,大何是竢。聖度天大,譴罰不加,乍下恩遞,旋除掌憲,糞土之賤,何以得此?且驚且感,無地容措。天牌踵臨,促敎荐降,臣於是益切震越,他不暇顧,拚棄死生,曳入脩門,章皇祗肅,以伸叩謝之忱,而第臣纔遞外任,解由尙在,未出官銜,旣異公格,不宜冒出,而倉卒之中,未及周思,以致去就顚倒,格例乖當,自顧漸恧,人謂斯何?揆以臺體,宜卽引避,而昨緣日暮,今始來避,所失尤大矣。臣何敢一刻晏然仍冒於臺次乎?請命遞斥臣職。答曰,解由勿拘勿辭,亦不退待。
大司諫宋鍈,司諫沈命德,應敎朴天衡,掌令金光岳·朴聖泰,持平鄭益祚,獻納安廷玹,校理朴天行,副校理趙鼎鎭,正言李兢淵·洪文泳,修撰金翊休,副修撰金履禧·徐鼎修啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府拿鞫嚴問,快正王法。請黑山島圍籬罪人龜柱,亟加嚴鞫,快正王法。請削出罪人洪樂純,爲先中道付處。措辭見上答曰,不允。大司諫宋鍈,司諫沈命德,掌令金光岳·朴聖泰,持平鄭益祚,獻納安廷鉉,正言洪文泳·李兢淵啓曰,請彦衡·養遂·獻遂,竝令王府設鞫嚴問。請還寢會遂絶島定配之命,仍令王府設鞫得情。請還寢李觀源定配之命,更令王府設鞫得情。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請遲晩後物故罪人啓能,亟施孥籍之典。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答曰,不允。第六件·七件事,亟停勿煩。掌令朴聖泰啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府設鞫得情,快正王法。請大靜縣定配罪人聖中,亟令王府設鞫嚴問,期於得情,快正王法。請削版罪人有臣·宗甲·義駿,竝令王府設鞫嚴問,依律處斷。請海南縣定配罪人李潤成,更令王府設鞫得情,施以當律。請楸子島定配罪人趙嵎,亟寢酌處之命,仍令王府設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府更加嚴鞫,期於得情。請定配罪人孫效忠等,仍令王府更加嚴鞫,期於得情。請楸子島安置罪人李普行,亟令王府拿鞫嚴問。措辭見上答曰,不允。第五件·六件事,亟停勿煩。正言李兢淵啓曰,請大靜縣爲奴罪人金壽賢,更令王府設鞫嚴問,依律處斷。請爲奴罪人河翼龍·金重得,亟令王府設鞫得情,快正王法。請海南縣定配罪人李弘濟,亟令王府設鞫嚴問。請大靜縣定配罪人聖中,放逐罪人有臣·宗甲·義駿等,竝令王府設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府嚴鞫得情,快正王法。請定配罪人具翼遠,亟寢酌處之命,仍令王府嚴鞫得情,快施當律。請減死安置罪人大燮,亟寢酌處之命,仍令王府設鞫得情,快正王法。請減死罪人弼海,亟寢酌處之命,仍令王府設鞫得情,快正王法。請遠竄罪人安兼濟·李宅鎭,亟令王府,竝加嚴鞫,期於得情,依律處斷。請恒·善支屬,亟令散配,日謙兄弟,竝投絶島,以嚴提防。請荐棘罪人瑩中,亟令王府設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府更加嚴鞫,快正王法。請逆賊尙魯,亟施孥戮之典。措辭見上答曰,不允。第九件事,亟停勿煩。
庚子十一月二十九日,兼春秋朴行淳。謝恩正使茂林君塘,副使副司直李崇祜狀啓,臣等一行,今月二十日,入柵前進之由,旣已馳啓爲白有在果,自鳳凰城泒定通官陰德布,迎送官喜林泰,一路護行是白乎旀,入柵以後連日趲程,方到連山關是白如乎,當日午時量,路逢憲書齎咨官金在協回還之便,緣由馳啓爲白臥乎事。
庚子十一月二十九日辰時,上御誠正閣。右承旨入侍時,右承旨朴祐源,記事官金載瓚·金廷龍,編修官文采五,以次進伏訖。命書傳敎曰,內入直番次苟艱,行首宣傳官申應周改差,其代,口傳各別擇差。上曰,都承旨入侍。都承旨鄭元始進伏。上曰,宣傳官催促擬入。命祐源先退。上曰,俄下常參傳敎,勿爲頒布。命退,承史以次出。
庚子十一月二十九日午時,上御誠正閣。禮房承旨入侍時,右承旨朴祐源,假注書趙衍德,編修官文采五,記事官李集斗,以次進伏訖。上命書傳敎曰,再明日由月覲門,詣景慕宮展拜,該房知悉。又命書榻敎曰,惠慶宮進服一錢重人蔘粟米飮前方中,加一錢,五貼煎入。命退,諸臣以次退出。
庚子十一月二十九日未時,上御誠正閣。左副承旨入侍時,左副承旨柳義養,假注書趙衍德,編修官文采五,記事官李集斗,以次進伏訖。上曰,宋煥億上來乎?義養曰,臣亦未知矣。上曰,爾見山林乎?固是善人矣。義養曰,臣未及見,而聞之,則眞善人云矣。上曰,爾任海邑時,見其摘鰒之擧乎?其役甚艱辛云,然否?義養曰,然矣。先王朝,曾以誰知盤中鰒粒粒皆辛苦,爲敎矣。觀其摘鰒之時,則不但爲役極艱,亦多民弊矣。命退,諸臣以次出。
庚子十一月二十九日初更三點,上御誠正閣。坐直承旨入侍時,右承旨朴祐源,假注書趙衍德,編修官文采五,記事官李集斗,以次進伏訖。上曰,三峯集,今已謄出乎?集斗曰,姑未修正,而事蹟實多未詳矣。集斗曰,臣承命馳往實錄廳,摘奸郞廳之進不進,則校正都廳朴天衡,纂修郞廳李益運,謄錄郞廳李運彬·權中憲,未及仕進,而臣於昨日,陳章徑出,故今始仰達矣。上曰,猶與午後有異,今番則參酌,姑先推考,可也。命退,諸臣以次退出。
上在昌德宮。停常參·經筵。
藥房都提調鄭弘淳,提調金華鎭,副提調鄭元始啓曰,伏未審日間聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜,惠慶宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·惠慶宮·中宮殿,藥房口傳問安。答曰,知道。
柳義養啓曰,吏曹參議鄭志儉,旣入闕中,兼帶實錄修撰官,不爲肅謝,直爲出去,事甚未安,推考警責,何如?傳曰,允。
朴祐源啓曰,明日乃是朔望日次常參,而景慕宮展拜相値,頉稟之意,敢啓。傳曰,知道。
傳于李亨逵曰,大臣·備局堂上引見。
傳于朴祐源曰,禮房承旨入侍。
鄭元始啓曰,藥房問安批答,司謁,當傳於宣傳色,而誤傳於政院,致有徑詣閤外之擧,事極駭然,當該司謁,令攸司科治,何如?傳曰,該司謁現告人,聞是新入人云,今番則爲先推考,招致立庭後,勿如是之意,嚴加分付。實司謁崔昌福,渠以廳首,又兼傳命,坐下司謁所爲,漫不致察,自廳中施罰事,一體分付。
朴祐源啓曰,明日景慕宮展拜時,承旨當爲備員,而同副承旨宋煥億,在外未及上來,合有變通之道,何以爲之?敢稟。傳曰,今姑許遞,今日政差出。
以校理金履正牌不進罷職傳旨,傳于朴祐源曰,只推。
傳于朴祐源曰,吏·兵批有闕代,今日政差出。
鄭元始,以吏曹言啓曰,本曹郞官,今當差出,而前望只有二人,以二望擬入之意,敢啓。傳曰,知道。
有政。吏批,判書李衍祥進,參判鄭民始進,參議鄭志儉進,左承旨李亨逵進,以鄭一祥爲大司憲,沈念祖爲敦寧都正,洪樂命爲知春秋,金熤爲藝文提學,金夏材爲同經筵,蔡弘履爲同義禁,鄭元始爲奉常提調,鄭一祥爲司譯提調,李爲宗簿提調,李時秀爲吏曹佐郞,宋樂爲左通禮,徐秉德爲司成,兪彦肅爲司䆃僉正,金南瑞爲引儀,鄭餘慶爲司宰奉事,尹履爲繕工副奉事,中學訓導韓聖煥單付。
兵批,判書李性源進,參判洪良浩式暇,參議朴師崙入直進,參知李象靖在外未肅拜,左副承旨柳義養進,以兪彦鎬爲知事,金履素·李聖圭·申大謙爲副摠管,李敬懋爲訓鍊都正,李潤春爲羽林將,李迪·金㷞爲五衛將,韓光近爲文兼,崔範星爲訓鍊判官,金漢燁爲昌洲僉使,僉知申應周,大吉號里權管崔時泰單付,副護軍李福徽·李行源·尹行晉,副司直鄭象仁·崔夢嵒·成德朝·徐郁修,副司果鄭福煥·權以綱·李樂培單付。
再政,吏批,以李養鼎爲承旨,趙德淵爲工曹正郞,李尙淵爲典設別提,李崇老爲禮賓參奉,李玧爲典獄參奉。
吏曹口傳政事,兼實錄修撰官鄭志儉·沈念祖單付。
傳于柳義養曰,宣傳官今日政差出。
再政。兵批,申絅爲知事,任希敎爲同知,金明遇爲忠壯將,鄭駿采爲訓鍊副正,白師祚爲慶熙將,朴泰俊爲景福將,洪秉聖爲文兼,具世赫爲部將,閔百恒爲訓鍊判官,柳晦源爲訓鍊主簿,尹興莘爲麟山僉使,太鵬爲恃寨僉使,副司直金魯鎭,副司果韓光近單付。
傳于朴祐源曰,左承旨馳詣宗廟·景慕宮,奉審摘奸以來。
傳于鄭元始曰,承旨房仍。
傳于柳義養曰,當該注書禁推。
柳義養,以吏曹言啓曰,明日景慕宮展拜時,左右通禮,不可不備,左通禮宋樂在外云,今姑改差,其代,口傳備擬以入之意,敢啓。傳曰,知道。
吏曹口傳政事,以權德訓爲左通禮。
李亨逵,以御營廳言啓曰,來十二月初一日,景慕宮展拜時,依兵曹節目,集春營入直軍二十名,領軍把總李泰亨,哨官李希顔率領,月覲門左邊設布帳外排立,東營入直軍三十名,把摠李鎭邦,哨官金啓漢率領,宮大門外把守,而竝待標信出用,解嚴後還入直間,集春營哨官閔琇,東營哨官朴師迪代直之意,敢啓。傳曰,知道。
柳義養,以義禁府言啓曰,平安監司鄭尙淳狀啓據刑曹粘目內,碧團鎭前僉使朴尙采·尹光雲·李仁聃,昌洲鎭前僉使李邦熽·李廷復,時任僉使田景祥,恃寨鎭前僉使韓興信·洪致復·林鳳來,時任僉使韓載範,大吉號里堡時任權管尹湯佑等,移本府處之事,允下矣。李仁聃·李邦熽·李廷復等,今方待命,卽爲拿囚,而朴尙采時在平安道平壤地,尹光雲時在雲山地,韓興信時在義州地,洪致復時在京畿開城府地,林鳳來時在廣州地云,發遣府書吏羅將拿來,田景祥·韓載範·尹湯佑等,俱在任所云,依例交代後竝拿來,何如?傳曰,允。
同副承旨宋煥億疏曰,伏以臣前後違傲之罪,萬殞猶輕,聖度曲恕,近地薄補,匪罪伊恩,日夕感惶,乃因處事之際,失於周思,自速譴責,退伏田野,震惕靡措,千萬不自意,忽伏承銀臺除旨,且驚且感,不知所以自處也。噫,向來幾度絲綸,不徒開釋備至,念及先臣,辭旨隆摯,至於恩補時傳敎而極矣。臣每奉讀,不覺聲淚之俱發也。嗚呼,曠世之感,雖或有之,千古以來,豈復有如聖上之於先臣者哉?殊恩異渥,相續於數年之中,今又於如臣不肖後孫,而曲庇之聖敎,丁寧懇惻,不惟臣闔旋,銜恩罔極,不知死所。瞻聆所及,傍人亦爲之感泣,臣雖糜粉隕結,何以報其萬一也?臣之受恩於殿下者如此,雖極愚迷,豈不念寄跡朝端,生事以之,以爲對揚聖恩之道,而第念人言之再發,構虛捏空,非復前日之比,而亦不獨臣之一身而止,則臣之情勢,到此益罔極矣。以此謬辱之身名,危蹙之情跡,左右思量,進身無路,欲起還坐,復犯孤恩違命之科,臣之情事,吁亦慼矣。玆從縣道,仰陳危悃。伏乞聖慈,諒臣至懇,亟遞臣職,仍治臣罪,以幸私分,以謝人言,千萬幸甚,省疏具悉。爾其勿辭,從速上來察職。
庚子十一月三十日巳時,上御誠正閣。大臣·備局堂上引見入侍時,領議政金尙喆,左議政徐命善,右議政李徽之,兼禮曹判書洪樂性,戶曹判書金華鎭,吏曹判書李衍祥,兵曹判書李性源,行副司直李柱國·李敬懋,吏曹參判鄭民始,行副司直金夏材·蔡弘履,大司諫宋鍈,司諫沈命德,副校理趙鼎鎭,副修撰金履禧,掌令朴聖泰·金光岳,持平鄭益祚,獻納安廷玹,正言洪文泳·李兢淵,左承旨李亨逵,假注書趙衍德,事變假注書任長源,編修官文采五,記事官李集斗,以次進伏訖。尙喆曰,近來日氣,寒暖不調,聖體,若何?上曰,一樣矣。尙喆曰,王大妃殿氣體,若何?上曰,一樣矣。尙喆曰,惠慶宮氣候,何如?上曰,奉朝賀祥期隔日,自多哀損之節,不勝悶慮矣。尙喆曰,明日景慕宮展拜有命,動駕之際,必有勞攘之節,伏切憂慮之忱矣。上曰,日氣未甚嚴寒,不必過慮矣。上曰,見其灣尹狀報,則班禪已死,實是彼國之幸矣。尙喆曰,頃聞使臣所傳,則在彼國,果爲深慮矣。今聞其死,或緣胡運之不衰而然矣。尙喆曰,頃因儒臣箚論,各道田政之最紊不可不改量處,令道臣論理狀聞後稟處之意,覆奏分付矣。卽見洪忠監司洪秉纘狀啓,則以爲瑞山·泰安兩邑,經界變遷,田政錯亂,不可不趁今改量。此外諸邑,別無大段紊亂之弊,姑待日後,隨其緩急,次次擧行事,令廟堂稟旨分付爲辭矣。改量大政,勢不可一時竝擧,隨其緩急緊歇,其將次第釐正,而瑞·泰兩邑之不可一向因循,道臣狀論旣如此,使之先爲擧行,而如或奸僞莫察,虛實相蒙,民未蒙惠,實結耗縮,則此守令·道臣之責也。以此申諭,期有實效之意,分付,何如?上曰,依爲之。尙喆曰,頃因儒臣箚論,各道田政之最紊不可不改量處,令道臣論理狀聞後稟處之意,覆奏分付矣。卽見江原監司金尙集狀啓,則以爲道內田政,不至紊亂,改量便否,民情擧皆不願,而其中旌善·麟蹄兩邑,不得不一番釐正,不必仰煩朝家。使守臣,待春釐正,自臣營董飭,則無量田之弊,而有量田之效事,令廟堂稟旨分付矣。本道民情之不願改量,此已朝家之所量度,而道臣狀論,果如此矣。其中旌善·麟蹄兩邑,自經年前水災,勢不可不一番釐正,使之依所請,從便擧行,而如或憑藉此會,終致虛實相蒙,則此守令·道臣之責也。益加察飭,俾有實效之地,何如?上曰,依爲之。出擧條尙喆曰,平山發賣米,依道臣狀請,今明年限折半擧行事,覆奏許施矣。本府民人,今方呈狀於備局,而半錢半米,一時準徵云,若然則是豈朝家分半紓民力之意乎?分付道臣,折半當捧之錢,使之趁今準納,折半退限之錢,姑勿以本米竝督,待明春徵納之意,分付,何如?上曰,左右之意,何如?命善曰,累萬石還米之一時盡散,當初事儘沒料量,而到今民情之難於準納,揆以事勢,無怪其如此,折半則差退明年,使之依本價徵捧,似好矣。徽之曰,米與錢一時盡捧,揆以事勢,誠難準納,折半限明年,以錢退捧,似好矣。上曰,依爲之。出擧條尙喆曰,活人署,勢不可仍置,則趁今革其衙門,付之惠民署,誠得宜,若以存羊之義,猝不可罷,則案付巫女,竝屬地部,使之一體捧稅,該署給代,依前自均廳擧行之外,無他變通之路,何以爲之乎?敢此仰達矣。上曰,左右相之意,何如?命善曰,活人署,固是冗官,而年前旣罷歸厚署,今又罷活人署,則自古設置之諸司,次第減省,恐非重官方之義,本署旣不可罷,則巫女依前給代,以爲保存之地,似好矣。徽之曰,活人署,今爲不緊之官,而若革罷,則實非存羊之義,氣像亦似如何?依前給代,似好矣。上曰,依爲之。出擧條上曰,本來京居巫女,散居何處乎?華鎭曰,向時逐出部內時,盡爲越居江郊矣。上曰,若是居住江外,則案付巫女之稅中間漏失,似甚無義矣。華鎭曰,巫稅則以所居該邑,捧納合宜矣。尙喆曰,大政隔月,而兩銓臣,皆當初政,一心報國之道,惟在恢公去私,必當精白對揚,而爲政之要,卽擇守令也,擇守令之本,卽擇初仕也,益加申飭兩銓,惕念擧行,毋負委寄之聖意,俾責淬礪之實政,何如?上曰,依爲之。出擧條上曰,恢公去私,果是銓曹之美事,而公中有私,私中有公,亦自有輕重之別矣。兩銓官商量善議,至於通塞之際,無拘嫌避,可也。今於兩銓,予則曰,得人矣。命善曰,上敎至當,兩銓臣,似必惕念擧行矣。尙喆曰,同義禁愼爾復,年過八十,勢難上來,金吾劇任,久曠可悶,許遞,何如?上曰,依爲之。出擧條命書榻敎曰,同義禁愼爾復許遞。尙喆曰,柑製非久當設行,而弘文提學金鍾秀,屢次催促,終不上來,藝文提學洪樂命,病難行公云,似有變通之道矣。上曰,金鍾秀則使之連爲催促,而洪樂命則有難强迫矣。尙喆曰,柑製不遠,文任久曠,弘文提學金鍾秀,聞其兄襄事,期在來初,而將毋上來,連有恩敎,催促還朝之意,更加申飭,何如?上曰,依爲之,藝文提學洪樂命,實病難强云,許遞,可也。出擧條命書榻敎曰,藝文提學洪樂命許遞。命善曰,臣得見翰林疏本,蔡濟恭事,誠是駭擧,而此不過細節,臣於此重臣,有所慨然而深非者,向來臺疏,雖或有過中之言,在重臣自處之義,惟當受以爲過,以爲有改無勉之道。況前後恩諭,極其鄭重,則尤何敢一向引入,有若倖倖務勝者然乎?且誕辰·長至之問安,雖休退之人,亦皆造參,以伸起居之誠,此重臣,雖曰,不欲束帶赴公,而亦旣仕進於史局,則獨不入參於候班者,抑何意也?有傷義分,亦涉慢蹇,揆以事體,已極寒心,而一遭彈章,輒懷不平,決退之意,同是公役,乃有彼進此否之習。若此不已,官師相規之義,其將廢却,且無以立紀綱而尊朝廷,不可無警飭之擧,臣謂判中樞蔡濟恭削職,宜矣。上曰,依爲之。出擧條命書榻敎曰,判中樞蔡濟恭削職。尙喆曰,史官奉命時重臣處事,果不免大段失着,而至於前後候班之不參,雖以其情勢,自爲難退之端,此與官職去就有異,左相譴責之請,實出重朝體之意矣。徽之曰,臣於閤外,與領左相,有所酬酢,而事極驚怪,左相之請罪,實爲得當矣。上曰,實錄廳,亦是公堂,則何不束帶而赴公乎?摠裁官之不爲檢飭,甚慨然矣。尙喆曰,凡諸堂郞,皆造門外,改着官服,然後以爲仕進,而濟恭之不着官服者,極甚駭擧矣。上謂集斗曰,摘奸時事實詳達,可也。集斗曰,濟恭初不出見,故屢次往復,末乃强見,而借着金帶,擧措甚怪,臣謂之以降資乎云爾,則濟恭文說彌縫,若固有例,恬不爲恥矣。上曰,下番翰林,自是古家之人,故有此處事之得當矣,予庸嘉賞焉。尙喆曰,若使新進,如是培養,則可以裨補朝廷矣。上曰,翰注之任,與他自別,而近來新進,實無可意者,卿等或有聞知者乎?命善曰,年來罕設科試,故實未有可合之人矣。徽之曰,實錄纂修之役,一日爲急,而纂修堂上金魯鎭,方帶都憲,以此撕捱,久不仕進,事甚可悶,金魯鎭,大司憲之任,今姑許遞,專意史役,何如?上曰,依爲之。出擧條命書榻敎曰,大司憲金魯鎭許遞。徽之曰,史役浩繁,告訖未易,行副司直沈念祖,吏曹參議鄭志儉,纂修堂上差下,使之分年纂修,何如?上曰,依爲之。出擧條命書榻敎曰,吏曹參議鄭志儉,行副司直沈念祖,纂修堂上差下。命書傳敎曰,政官牌招開政。華鎭曰,卽見濟州前牧使金永綬狀啓,人物渰死十三名內,十一名恤典,依定式擧行,而其中靈光私商林得壽,海南私商申哲友,旣非本州人,故不得擧行云,此亦一體題給之意,分付本道,何如?上曰,依爲之。出擧條華鎭曰,各道收租案,歲前磨勘,然後來歲經用,可以憑用分排,而或有經年磨勘之時,事甚稽緩,今年則必於歲前修啓之意,出擧條申飭,何如?上曰,依爲之。出擧條華鎭曰,闕內冬季朔奉審事,當依定式擧行,而各處修改,旣有待明春爲之之命,故敢此仰達矣。上曰,待春季朔爲之,可也。出擧條華鎭曰,明日惠慶宮進服湯劑,當以依前方煎入乎?上曰,前方中加人蔘一錢重煎入,宜矣。民始曰,黃海道所貢進上墨,雖是舊造,墨色甚劣,故還送本道,使之申飭更貢矣。上曰,落點墨,宜用玄潤之色,而近來貢墨,色甚不好,似是陳久而然矣。民始曰,果甚不好矣。上曰,實錄校正,誰能多纂乎?徽之曰,諸堂中自有敏鈍之殊,故纂修之際,不無多寡之工矣。蔡濟恭·金鍾秀比諸他堂,則所纂夥然,至於趙㻐·金熤,留宿董役,而大抵工役浩大,歲前似難畢成矣。上曰,若以歲前訖役,則好矣。徽之曰,前所校讎,有不可專用,故多有添刪,而工役如是遷就矣。上曰,然則其時纂修諸堂,雖被罪罰,亦將無辭矣。尙喆曰,纂修告訖後,當纂寶鑑,洗草前預爲脫藁之地,似好矣。上曰,依肅廟寶鑑例裁定,何如?尙喆曰,此則從當稟旨刪定矣。上曰,臺臣進前。大司諫宋鍈,司諫沈命德,掌令金光岳·朴聖泰,持平鄭益祚,獻納安廷玹,副校理趙鼎鎭,正言洪文泳·李兢淵,副修撰金履禧啓曰,請喬桐府黜置罪人鄭致達妻,快正王法,以洩神人之憤。上曰,不允。請還寢遠竄罪人韓翼謩金吾草記勿施之命,仍施遠竄之典。上曰,不允。請放歸田里罪人金相福,亟令王府拿鞫嚴問,快正王法。上曰,不允。請黑山島圍籬罪人龜柱,亟加嚴鞫,快正王法。上曰,不允。請削黜罪人洪樂純,爲先中途付處。上曰,不允。大司諫宋鍈,司諫沈命德,掌令金光岳·朴聖泰,持平鄭益祚,獻納安廷玹,正言洪文泳·李兢淵啓曰,請彦衡·養遂·獻遂,竝令王府設鞫嚴問。上曰,不允。請還寢會遂絶島定配之命,仍令王府設鞫得情。上曰,不允。請還寢李觀源定配之命,更令王府設鞫得情。上曰,不允。請遲晩後物故罪人啓能,亟施孥籍之典。上曰,不允。請令王府一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。上曰,不允。請物故罪人志恒之支屬應坐者,絶島散配。上曰,亟停勿煩。請洪國榮,爲先亟施遠竄之典。上曰,亟停勿煩。掌令金光岳·朴聖泰,持平鄭益祚啓曰,請大靜縣爲奴罪人金壽賢,依律處斷。上曰,不允。請興陽縣爲奴罪人河翼龍,南海縣爲奴罪人金重得,亟令王府設鞫得情,快正王法。上曰,不允。請大靜縣定配罪人聖中,亟令王府設鞫嚴問,期於得情,快正王法。上曰,不允。請削版罪人有臣·宗甲·義駿,竝令王府設鞫嚴問,依律處斷。上曰,不允。請海南縣定配罪人李潤成,更令王府設鞫得情,施以當律。上曰,亟停勿煩。請楸子島定配罪人趙嵎,亟寢酌處之命,仍令王府設鞫得情,快正王法。上曰,亟停勿煩。請薪智島荐棘罪人瑩中,設鞫嚴問,快施當律。上曰,不允。請濟州牧定配罪人後樂,亟令王府更加嚴鞫,期於得情。上曰,不允。請定配罪人孫效忠等,仍令王府更加嚴鞫,期於得情。上曰,不允。請楸子島安置罪人李普行,亟令王府拿鞫嚴問。上曰,不允。大司諫宋鍈,司諫沈命德,獻納安廷玹,正言洪文泳·李兢淵啓曰,請大靜縣爲奴罪人金壽賢,更令王府設鞫嚴問,依律處斷。上曰,不允。請爲奴罪人河翼龍·金重得,亟命王府,設鞫得情,快正王法。上曰,不允。請南海縣定配罪人李弘濟,亟令王府設鞫嚴問。上曰,不允。請大靜縣定配罪人聖中,放逐罪人有臣·宗甲·義駿,竝令王府設鞫嚴問,期於得情,快正王法。上曰,不允。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府嚴鞫得情,快正王法。上曰,不允。請定配罪人具翼遠,亟寢酌處之命,仍令王府設鞫得情,快施當律。上曰,不允。請減死安置罪人大燮,亟寢酌處之命,仍令王府設鞫得情,快正王法。上曰,不允。請減死罪人弼海,亟寢酌處之命,仍令王府設鞫得情,快正王法。上曰,不允。請遠竄罪人安兼濟·李宅鎭,亟命王府,竝加嚴鞫,期於得情,依律處斷。上曰,亟停勿煩。請恒·善支屬,亟命散配,日謙兄弟,竝投絶島,以嚴隄防。上曰,不允。上曰,日謙則已施竄配之命,何以爲傳啓乎?樂性曰,配所草記未下,故臺臣如是傳啓矣。上曰,卽下判付,使臺臣知之,可也。請荐棘罪人瑩中,亟令王府設鞫嚴問,快施當律。上曰,不允。請固城縣投畀罪人李鎭常,巨濟府絶島安置罪人朴宗集,亟令王府拿鞫得情,施以當律。上曰,不允。請濟州牧減死定配罪人範聖,依律處斷。上曰,不允。請減死定配罪人德秀,亟令王府更加嚴鞫,快正王法。上曰,不允。請逆賊尙魯,亟施孥戮之典。上曰,不允。新啓曰,臣等有區區所懷,敢此仰達矣。至日纔過,穉陽初復,在天道爲更始之會,在人君爲茂對之機,抑陰扶陽,此其時也。顧今對時奉若之道,惟在於刑政,刑政之得宜,莫急於徵討,三司合辭之請,今幾載矣?鄭妻·龜柱之窮凶極惡,而尙此假息於覆載之間,揆以國體邦憲,寧有是哉?殿下之一味靳持者,以恩掩義,猶屬歇後語也。其當斷不斷之害,輾轉滋蔓,將不知何等變怪,何樣禍機,猝然闖起於莽伏之中,思之及此,豈不心寒?其餘諸賊之名在謄傳之中者,原其罪犯,夫豈有一半分可恕之端,而相持五六年之久,終始以例批酬應之,今則所謂合啓也,便作紙上之空言,若此而尙何望懼亂賊而鎭世道乎?矧又洪國榮之事出,而世道尤無可恃,以不世之知遇,不世之隆顯,偸竊權柄,擅作威福,已是渠極惡大罪,而此猶薄物細故,其沮遏宗社大計一案,求之古今,寧復有如許亂逆乎?如彼而猶不之置辟,如此而亦不之加誅,臣等謂世道之憂,無時可弛,宗國之慮,無時可紓。伏願亟恢體天之德,特賜處分,使陽氣無閼,陰沴廓淸焉。上曰,前已悉諭矣。備堂·臺臣先退。上謂領相曰,來歲則卿欲爲致仕乎?雖或請免,不必輕許矣。尙喆曰,今則年滿病甚,所願,惟在三字銜矣。上曰,古者院相,皆有賜几杖之例,予於卿,欲行舊禮矣。尙喆曰,臣何敢承當此禮乎?上曰,先朝院相,則以其年限之未滿,未有此典,而列祖院相間,多行此禮矣。且考大典,年滿七十而未得休退,則例賜几杖,卿旣經院相,且屆年限,何辭之有?命善曰,此則自有古典,領相不可牢辭矣。上曰,世道之責,領相烏可辭乎?左相所奏,實爲得當矣。命善曰,若或免副首揆之任,則國事罔涯,夕有可悶者矣。上曰,領左相交相替任,共濟國事,則豈不美哉?命善曰,臣當鞫躬盡瘁,惟力所及,則猶不敢辭,至於世道之責,有不可堪承矣。若使領相,臥閤論道,則有若虎在山之勢,可鎭世道矣。上曰,卿言,宜矣。命退,諸臣以次退出。
庚子十一月三十日巳時,上御誠正閣。禮房承旨入侍時,右承旨朴祐源,假注書趙衍德,編修官文采五,記事官李集斗,以次進伏訖。上曰,蔡濟恭事,極可怪矣。祐源曰,然矣。命退,諸臣以次退出。
庚子十一月三十日午時,上御誠正閣。藥房三提調入侍時,都提調鄭弘淳,提調金華鎭,副提調鄭元始,假注書趙衍德,編修官文采五,記事官李集斗,醫官吳道炯·徐命緯·崔宅中·金成五,以次進伏訖。弘淳曰,日間聖體調攝,若何?上曰,一樣矣。弘淳曰,王大妃殿氣體,若何?上曰,一樣矣。弘淳曰,惠慶宮近日行素後氣候,何如?上曰,自丙申以後,連爲行素,故筋力常多不健,不勝悶慮矣。弘淳曰,今聞下敎,實爲憂慮之深矣。弘淳曰,湯劑當以八物湯煎入乎?上曰,吳道炯,可以知之矣,今此入侍,久不見卿,故特召耳。上曰,司謁之誤傳藥房批答,大關紀綱,豈可以尋常處之乎?自政院査實後,當有處分矣。弘淳曰,問安批答之誤傳,政院已承下敎,而當該承旨,亦難免不審之失,推考,何如?上曰,依爲之。出擧條上曰,蔡濟恭事,卿其聞之乎?弘淳曰,臣亦聞知,而不參候班,尤極怪駭矣。命退,諸臣以次退出。
上在昌德宮。停常參·經筵。
朴祐源啓曰,明日常參·經筵,取稟。傳曰,停。
又啓曰,今日出還宮時,殿庭軒懸,固當依例擧行,而初不待令,事甚未安,當該禮曹堂上,該院提調,不可無警,竝推考,臣亦不能檢飭,惶恐待罪之意,敢啓。答曰,知道。
趙時偉啓曰,朔書科次之法,毋論楷字草書,只書等第於楷字紙頭,自是規例,而今此楷字試官金夏材,旣書楷字等第,又書草書等第,致有優劣莫辨之擧,事甚不察,推考警責,何如?傳曰,允。
傳于朴祐源曰,都承旨入侍。
柳義養,以禁衛營將官來言,言啓曰,今日本營軍兵,日次私習云矣,敢啓。答曰,知道。
又以御營廳將官來言,言啓曰,今日本廳軍兵,日次私習云矣,敢啓。答曰,知道。
假注書望,趙衍德禁推,代以崔守忱爲假注書。
傳于朴祐源曰,禮房承旨入侍。
朴祐源,以弘文館言啓曰,校理金履正,旣有只推之命,卽爲牌招察任,何如?傳曰,允。
以校理金履正牌不進罷職傳旨,傳于朴祐源曰,只推,更爲牌招。
趙時偉,以戶曹言啓曰,曹中各樣物種,歲末遺在,依例別單書入之意,敢啓。答曰,知道。
李亨元,以兵曹言啓曰,卽伏見慶尙左兵使李文德,本營所屬各邑鎭今秋習操後試射放中不中啓本,則許多軍兵中,試藝得中者不多,常時不能鍊習,可知其在重戎務之道,不可無飭,試射居末當該營將·守令,竝推考警責,何如?傳曰,允。
趙時偉,以守禦廳言啓曰,本廳親牙兵中司前哨官南益初,右司前哨官禹德運,反作屯穀,欺隱不報之罪,不可不懲治,竝汰去,何如?傳曰,允。
大司憲宋鍈,司諫沈命德,應敎朴天衡,掌令金光岳·朴聖泰,持平鄭益祚,校理朴天行,副校理趙鼎鎭·柳孟養,獻納安廷玹,正言洪文泳·李兢淵,修撰金翊休,副修撰金履禧·徐鼎修啓曰,鄭致達妻之凶逆,前後聲討,已盡其千妖萬惡之罪,凡在血氣之倫者,莫不切齒痛心。噫,危逼聖躬,沮遏大策,厚·麟之凶謀,而窩窟則此賊也,推載逆禶,謀危宗社,範·能之逆節,而根柢則此賊也,此豈容一日假息於覆載之間哉?三司之論,已及五載,轉而爲合辭之啓。合辭之啓,又閱累朔,轉而爲伏閤之爭,至於今日,處分又至於近島黜置。噫嘻,此賊之有萬戮難赦之罪者,殿下之所嘗洞燭者也,無一分可恕之端者,殿下之亦嘗俯諭者也,今何爲而有此末減之命耶?國無法則已,如其不然,則夫安有謀危宗社之如此賊,而使之首領之得保也,危逼聖躬之如此賊,而施以海島之薄罰邪?殿下不忍置法,而姑從次律者,不過曰,恐傷先王之德也,欲體先王之心也,此則有大不然者。先大王之於渠,止慈至愛之德,如傷若保之恩,是固大聖人人倫之至耳。渠若有一半分人心,則固當謙恭謹畏,奉承聖意,而獨奈狼性難馴,虺毒潛肆,謀逼先王之儲嗣,幾危先王之宗社,而幸賴先大王日月之明,終不爲此賊之所熒惑,赫然明斷,丕建大策,以奠我宗祊於億萬年磐石之固,此先王之宏謀英烈,卓越百王,而昭垂萬世者也。惟其梟獍之凶,鬼蜮之情,不及彰著於在宥之日,未克斷恩而正法也。今若以先王慈愛之恩,貸此賊罔赦之罪,則非所以明先王之德,而體先王之心也。管叔致辟,何累於文王之盛德,而恩不掩義,所以爲周公之達孝也,以殿下之聖學高明,見理甚精,而何不劈破此義理之關,明正其亂逆之罪乎?請喬桐府黜置罪人鄭致達妻,夬正王法,以洩神人之憤。乙未冬國家安危之機,至今追思,尙覺懍然。苟有體國大臣,則雖非上敎,固當直請聽政,而伊時首相韓翼謩,徒畏麟賊之氣焰,罔念國勢之岌嶪,不體上敎,徒事彌縫。使宗國大計,幾致難言之境,論其負犯,至爲深重,則向者近地移配,已失太寬,況可以全釋乎?雖以憫旱之聖意,有此收殺之敎,而乍允乍收,有拂輿情。請還寢遠竄罪人韓翼謩,金吾草記勿施之命,仍施遠竄之典。金相福之罪,可勝誅哉?諸般罪惡之昭在人耳目者,於渠猶屬細故,而乙未冬相臣疏出之後,瑩中深文之說,稱以所見無異同。麟漢不必知之說,謂以語脈不如此,只此二言,已萬萬凶慘,而至於言根究覈之請,此又麟·謙之所不敢爲者,昭著之逆節,已難自掩,包藏之禍心,尤極叵測。揆以典刑,萬戮猶輕,而日月漸久,反致尋常,自上處分,不過放逐,在下爭執,只止遠竄,興言及此,心竊慨恨,國無法則已,夫安有罪惡之如此,而終屈王章,使之晏然自在於田里之中乎?請放歸田里罪人金相福,亟令王府,拿鞫嚴問,快正王法。嘻噫,痛矣。龜柱之罪,可勝誅哉?顧其地處,何如,恩造,何如,而不思報效之道,恣其濫猾之性,雖以壬辰疏中語言之,渠若有一分嚴畏儲君之心,豈敢以自內酬酢,登諸章奏,陳之於先大王之前乎?臣等於筵敎中,若有俯詢,其將何辭仰對之諭?讀之未半,不覺心寒而骨冷。惟彼鳳漢罔赦之罪,國人所共憤,則秉義聲討,宜乎正大,亦何患無辭,而始也締結厚賊,暗逞私憾,終焉慫慂乃叔,恐動天聽,以至於半夜扈衛,幾累先大王聖德,固已萬萬駭痛,而此猶不足,又敢以某年罔極不忍聞之說,恣意筆之於書,以慼我殿下之心。嘻噫,是可忍也,孰不可忍也?大抵龜柱之罪,一則不憚儲君,一則幾累聖德,一則語犯莫重,有一於此,人臣極罪,況兼此數者乎?且以趙峸事言之,其窮凶極惡情節,尤萬萬叵測,殿下旣賜之死,非不知其罪之必可誅也。聞因臺啓而拿鞠,尤仰處分之嚴正,終下還寢之命,一令三反,王章大紊,君綱之姑息,國威之屑越,已無餘地,殿下於麟賊,旣已斷恩行誅矣。龜柱之凶逆,何異於賊麟,而一行一否,輿情益激,又況以今番量·翼·諸逆之招觀之,根柢之所萌孼,龜賊也,窩窟之所豢養,龜賊也。其在塞亂源杜禍本之道,尤不容假息於海島,而尙今靳允,憂危轉深,若此度日,則將不知幾許量·,又起於幾處,方來之慮,先事之虞,容有極哉?日前加籬時,雖有待處分之敎,而此賊處分,決不可一刻少待,請黑山島圍籬罪人龜柱,亟加嚴鞫,快正王法。洪樂純性本奰慝,行又陰譎,平生伎倆,只圖濟己私而充壑慾,素心濫滑,不知敬君父而畏國法,自在當時,世固目之以愚蠢無識之人,及其地處漸盛,形勢漸張之後,癡頑之氣,日以放肆,經營之計,日以安排。噫,其地處之盛,形勢之張,非其自處,卽乃姪之故,則固當與其姪,同心協力,圖報隆恩之萬一,而乃於叔姪之間,反生計較之心,自率舊識,異其趨向,數年之前,又有大小洪之目,已非人理之所可爲,而近來權位益高,主張自辦之後,又値乃姪之謝事,遂生專擅之意,漸謀攘奪之計,別立門戶,廣樹黨與,一世之人,瞠然莫適所向,自古權奸之輩,雖於至親,不相顧藉,而豈忍於父子叔姪之倫,有此變怪也哉?臣固不欲索言,以傷風化,而有口公傳,無人不知,則此人倫之罪人也,殿下擢用此人者,非爲其才智之出類,德望之踰人也。特以乃姪之叔,或意其一心向國,不負我殿下,而眷遇之隆,反作藉賣之資,委毗之篤,遂爲竊弄之階,乃以爲國家之事,在吾掌握,搢紳之士,入吾圈套,爪牙旣張,鷹犬俱集,以無嚴無忌之心,生不奪不厭之慾,頤指意使,逐去首席,揚揚獨相,志氣橫溢,一國風靡,勢焰日熾。威福不在於上,權柄遂移於下,國勢日孤,人心日懼。噫,殿下或意其不負國家,而乃反忘君負國,至於如此,則此國家之罪人。嗚呼,北村之人,乃國家讎也。雖其天綱恢恢,脅從罔治,而凡今日爲臣子者,孰不疾惡斥絶,不欲與共立,而惟彼樂純,抑獨何心,忍忘國讎,不捨熟處,有釁累之人,必欲昭釋而收用,已癈枳之人,亦復薦引而不置。李溎·尹弘烈·李普溫之釁累,果何如,而每稱其冤,嗟惜不已,金鍾正·洪檍之廢枳已久,而或擧擬於自己秉銓之時,或力勸於他人行政之日,收召怨國之徒,以爲市恩之計,其心所在,誠不可曉。至於領府事,卽討逆之人,而驅其兄於劇逆之科,必欲湛滅之,兄爲逆矣,弟其免乎?噫,明義錄,卽辨忠逆而正義理之書,則其家之人,尤當服膺講明之,而今乃附逆之人,必欲昭釋之,討逆之人,必欲湛滅之,義理由是而將淆,忠逆由是而莫辨,則此明義錄之罪人也。惟此三大罪,已是罔赦之案,而至若乙未冬,是何等時也?此正人臣明目張膽,矢死靡他之日,而反懷其然,豈其然之心,則其罪又當如何?噫,其所負犯,若是深重,而及其處分,不過削黜,上旣有太寬之失,下必有請討之擧,而餘威所及,莫敢誰何,已過月餘,尙無一言,權勢之隆赫,於此可驗。臣又於近日廣廳傳聞,有所痛惋,而憤慨者,樂純之負犯,或爲之稱冤,殿下之傳敎,或爲之抑勒云云,力抗天威,輕視王言如此,噫嘻,痛矣,背公黨私之徒,只知有樂純,不知有國家,人心之陷溺,胡至此極,而殿下之威令,反不如樂純之勢焰,此而置之,則國之不亡,將無幾矣。請削黜罪人洪樂純,爲先中途付處。答曰,不允。大司諫宋鍈,司諫沈命德,掌令金光岳·朴聖泰,持平鄭益祚,獻納安廷玹,正言洪文泳·李兢淵啓曰,澤遂爛熳同參於啓能凶慘不道之謀,而只誅其身,王章已失,輿情未洩,其陰凶情節,其父其弟,萬無不知之理。請彦衡·養遂·獻遂,竝令王府設鞫嚴問。會遂之罪惡,與澤遂一而二,二而一,則啓能凶慘不道之謀,決無不知,而忍杖不服,遽有酌處之命,有乖獄體。請還寢會遂絶島定配之命,仍令王府設鞫得情。李觀源,以啓能之壻,兼有師生之義,啓能凶慘不道之謀,決無不知之理,而以蒙騃爲敎,遽然酌處,有乖獄體。請還寢李觀源定配之命,更令王府設鞫得情。啓能·趾海等諸賊窮凶極惡,自有天地以來所未有者,而限以國法,賊能未施孥戮,賊趾兄弟,猶貸其凶種之稚少者,梟種稍長,安知不更肆獍惡,如範·吉等所爲者耶?法令有限,而事變無窮,常事守法,處變貴權,從古聖賢不能無義起者,所以善處變於法外之意,得其時中之權也。今殿下,以自我防之,自我啓之,爲持難之端,其防也,固是守法之常也,其啓也,豈非處變之權,而一向膠守,不卽處分,則豈不有欠於懲亂逆防後患之大經大法耶?請令王府一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂簡·恒,爲渠羽翼,糾結厚·麟,自作窩主,待國洞執命之日,擬占臺府,當李潭秉銓之時,把弄朝權,且以醴酒之說大北之論,肆然脅持,百計嘗試,倡爲追崇之說,恐動儕流,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘。噫,癸亥反正之說,太甲桐宮之言,推戴逆禶之謀某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本,則能賊也,逆範懷刃之凶,究其本,則能賊也。特以凶頑之故,忍杖經斃,王章未伸,擧國同憤,今以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢,於展開書傳,講其文義云者,與相吉·澤遂之招,若合符契,卽此一節,乃渠之結案,旣以遲晩後物故,則不可以未及結案置之,請遲晩後物故罪人啓能,亟施孥籍之典。志恒之罪,可勝誅哉?聖朝之眷注於渠,何如,倚毗於渠,何如,而始旣拔擢於擧世擯棄之中,特又寬宥於贓汚狼藉之後,而少無圖報之意,反肆悍厲之氣,久掌戎權,而陰結宦寺,潛連宮人,薄竄南州,益蓄異圖,延妖卜而暗質凶謀,縱傔奴而煽惑愚氓,親而同堂之庶從,近而帶行之傔人,皆不能掩諱。卽此一事,固已難逭於三尺之法,而帳殿訊問之時,着署而悖逆,執杖而咆勃,此實無前之凶逆。且與逆來,交情親密,謀議綢繆,換着布袍,昏夜往來,伺探動靜於深嚴之地,對逆來而爛熳酬酢之說,尤是萬古所無之惡逆,窮凶情節,綻露無餘於賊泰之招,密書之頻數往復於逆來諸囚之供辭,若出一口,情節昭著,無非渠之斷案,以其頑慝抵賴,忍杖徑斃,未施當施之律,王章尙稽,輿情益切。請物故罪人志恒之支屬應坐者,絶島散配。洪國榮之罪,可勝誅哉?聖上之倚毗,何如,廷臣之期待,何如,而終至於恃功自恣,擅權負國,其彌天之罪,難貰之惡,實不可指數而枚擧也。嗚呼,宗社大計,莫急於廣儲嗣一事,爲今日臣子者,其孰無憂歎顒望之心,而噫,彼國榮,乃敢以拘渠之顔面,嫌渠之勢力等語,肆然發口,至有此事,不可再擧之說,對衆揚言,少無忌憚,以爲眩亂聽聞,欺瞞一世之資,其沮戲國家之大事,惟恐權柄之或移者,究厥負犯,實是人臣之極罪,至若作威作福,權傾人主,百官出其門下,八方爭輸賂貨,在渠爲細故耳。負殿下罔極之恩,沮宗社莫大之計,厥罪至此,實關罔赦。及今重臣手寫之箚,三司諸臣之論,次第而發,則尤可見擧國共公之議也,請洪國榮,爲先亟施遠竄之典。答曰,不允。第六件·七件事,亟停勿煩。持平鄭益祚啓曰,妖宦壽賢之締結一種嗜利之凶徒,爛熳和通之狀,渠旣明白納招,則豈可一日容貸於覆載之間乎?今此酌處之命,雖出好生之德意,而三尺至嚴,不可島縣爲奴而止,請大靜縣爲奴罪人金壽賢,依律處斷。爲奴罪人河翼龍·金重得等,敢以罔測之說,做作眞諺之書,暗投宮禁之中,欲售危逼之計,究其所爲,萬萬窮凶,決不可一刻容貸於覆載之間。請興陽縣爲奴罪人河翼龍,南海縣爲奴罪人金重得,亟令王府設鞫得情,快正王法。聖中之罪,可勝誅哉?包藏禍心,主張凶論,敢托不敢言之地,倡出不忍聞之說,作爲窩主,慫慂徒黨,故徐有臣·朴宗甲·李義駿輩,從而和之,交口讚引,噫嘻痛矣。先大王朝十三年,不着帽而始仕於殿下,欲展蘊袍之說,尤極萬萬凶慘。且莫重義理,倚托怪鬼輩,欲售疑亂之計者,究厥心腸,與德師·載翰,一串貫來者也。不仕於先大王朝者,卽先大王之逆臣,先大王之逆臣,卽殿下之逆臣,豈可一刻容息於覆載之間,而居謫以來,小不畏縮,乃敢聚會學徒,通接官隷,至登繡啓,大臣筵白,雖卽移配絶島,而經年爭執,尙逭王章,窮凶之節,無以嚴覈,亂賊之徒,無所懲畏。請大靜縣定配罪人聖中,亟令王府設鞫嚴問,期於得情,夬正王法。有臣·宗甲·義駿,和應聖中叵測之說,推詡薦引,看作奇貨,敢於書筵出入之時,肆然迭奏,噫嘻痛矣。聖中之主張凶論,罪不容誅,而此輩之同一心腸,尤極痛惋,究厥罪犯,與聖中,宣可異同?疑亂大義,欲售媒寵之計者,腸肚相連,情跡難掩,而只緣筵席語祕,尙未聲討,使凶徒無所懲畏,國法久而未伸,已極憤惋。到今日記旣播之後,如此負犯之至重者,不可一刻容貸,而削板放逐之律,不足以懲其罪犯。請削板罪人有臣·宗甲·義駿,竝令王府設鞫嚴問,依律處斷。罪人李潤成,以逆禶之切姻,凶謀逆節,萬無不知之理,而未盡究覈,遽然酌處,揆以王章,失之太寬,獄體乖當,輿情駭憤。請海南縣定配罪人李潤成,更令王府設鞫得情,施以當律。罪人趙嵎,以物故罪人峸之弟,今番諸逆之陰凶情節,萬無不知之理,而抵賴不服,端緖未究,遽有酌處之命,王章未伸,輿憤益切。請楸子島定配罪人趙嵎,亟寢酌處之命,仍令王府設鞫得情,夬正王法。瑩中之附麗凶逆,擧世共知,而乙未冬相臣一疏,實關宗社大計,則伊時禍機,迫在呼吸,而瑩中,身爲憲長,敢以未詳知深文等說,顧護凶賊,欲售包藏之心,幸賴先大王日月之明,燭其情狀,至以能猾爲敎,則捨命樂禍之凶,已著於當日,而無餘矣。顯忠之典,旣施於其時承宣,則護逆之律,不可以荐棘而止。請薪智島荐棘罪人瑩中,設鞫嚴問,快施當律。後樂,旣以後翼爲弟,且以量·爲黨,則凶謀逆節,必無不知之理,而親問之下,游辭漫漶,至以本不見重於其弟之說,肆然納供,究其情節,極爲叵則,不可以不了了極蠢蠢,而有所容貸,請濟州牧定配罪人後樂,亟令王府更加嚴鞫,期於得情。定配罪人孫效忠等八宦者,俱極凶獰,終始抵賴,遽有酌處之命,雖出於我聖上好生之德,曠蕩之典,而效忠則自是凶孼,旣多負犯,又以逆宦切族,及其鞫問之際,端緖未究,亦無指酌發明之端,定配罪人柳仁倍,罪人李鳳昌·沈德一·李德成,俱以逆來之切族,若其在京,則或吹噓應澤,已露腸肚之糾結,及夫放逐,則或出沒城闉,益著蹤跡之陰祕,則志恒與國來陰凶情節,萬無不知不參之理,而頑忍不服,效忠·仁培,定配而止,鳳昌·德一·德成,更逐本鄕而止,罪人申世輝,旣與應澤,錢財相資,則可知其情志之親密也。罪人蔡伯周·盧聖翊,就捕以後,旣無白脫之端,而未及嚴覈,竝有分揀之命,王章由此而未伸,輿情由此而益憤。請定配罪人孫效忠等,仍令王府更加嚴鞫,期於得情。噫嘻,李普行之罪,可勝誅哉?賦性妖邪,行己暗愎,脅肩諂笑,情態難掩,左右閃忽,伎倆漸巧,特一天生宵小之類耳。口蜜腹劍,林甫之後身,狐媚狼顧,京·惇之餘套,以渠處地,爲人幸際承乏,兜攬至此,則不思知分報效之心,敢生眩惑跳踉之計,其貽害世道,將不知至於何境,有識之憂歎,固已久矣。雖以今番事觀之,亦出於計較利害之心,外托懲討之義,內售嘗試之計,是可忍也,孰不可忍也?此於渠,猶屬細故,至於明義一部,是何等大義理,而渠之所論,本事之外,乃敢攙及於有樹立之大臣,必欲漫漶義理,欺謾君父,包藏禍心,煽動一世,若此不已,則倫綱將至墜地,凶孼亦必生心。噫,彼普行,抑獨何意,循私負國,一至此哉?其心所在,有不可測,而此又渠卽一斷案,何幸聖明,俯燭其情狀,處分明快,滿庭臣僚,孰不欽仰,而若論其負犯,不可不一問,快正其罪。請楸子島安置罪人李普行,亟令王府拿鞫嚴問。答曰,不允。第五件·六件事,亟停勿煩。正言洪文泳啓曰,大靜縣爲奴罪人金壽賢,以幺麽宦寺,交結士夫,終爲凶逆之根柢,而況其窮凶極惡之語,敢欲潛售亂逆之心,究厥罪惡,萬戮猶輕,情節未盡究覈,輿情莫不憤惋。請大靜縣爲奴罪人金壽賢,更令王府,設鞫嚴問,依律處斷。爲奴罪人河翼龍·金重得等,做出叵測之說,作爲眞諺之書,潛投深嚴之地,欲售危逼之計,究厥情狀,亘古所無,決不可一刻容貸於覆載之間。請爲奴罪人河翼龍·金重得,亟命王府,設鞫得情,快正王法。李弘濟,地旣卑微,跡又閃忽,蝨附逆邊,甘作嚆矢,暗地糾結,亦一成運,而敢懷欺世之計,投進一疏,欲掩其跡,究厥所以,尤極巧惡。當此鋤治凶黨之日,窮凶情節,不卽盤問,直爲發配,揆以王章,失之太寬。請海南縣定配罪人李弘濟,亟令王府設鞫嚴問。噫嘻痛矣,聖中·有臣·宗甲·義駿等罪犯,尙何言哉?倡邪說而作爲窩窟,結凶徒而交相吹噓,暗地綢繆,設計妖凶,敢欲疑亂於莫重之義理,至以十三年不着帽等說,肆然陳奏於筵席,究厥腸肚,實與德師·載翰,一串貫來者也。噫,彼諸賊,旣皆伏法,則顧此群凶,獨可容貸耶?情跡旣露,負犯至重,決不可一刻容貸,而況且聖中,居謫以來,不思畏縮,乃敢聚會學徒,通接官隷,至登繡啓,大臣筵白,雖卽移配絶島,而此輩久逭王章,亂賊無以懲畏。請大靜縣定配罪人聖中,放逐罪人有臣·宗甲·義駿等,竝令王府設鞫嚴問,期於得情,快正王法。罪人克觀·克泰,以妖任之同氣,凶謀逆節,爛熳同參,而嚴訊之下,抵賴不服,未免究覈,只施應坐之律。定配罪人萬赫,以逆能之私人,往來逆澤,綢繆情節,綻露無餘,而未及承款,遽有酌處之命,王章未伸,輿憤莫泄。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府設鞫得情,快正王法。定配罪人具翼遠,以能賊之門徒,無常出入,綢繆親密之狀,擧世之所共知也。以今番逆吉之招觀之,謀議推戴之時至,而翼遠擬議於閫師之任,其陰凶情節,爛熳同參,昭不可掩,而究覈未竟,酌處有命,王章未伸,輿情愈激。請定配罪人具翼遠,亟寢酌處之命,仍令王府嚴鞫得情,快施當律。罪人大燮,以逆範之族屬,爲興文之主人,渠家又作會謀之所,而興文·龍輝挾匕之日,軍官五十人作隊犯闕之說,具出於謀議之席,則渠之爛熳同參,昭不可掩,且與興文面質,亦不別白發明,則無論紹介與同謀,亟正邦刑,斷不可已,而究覈未竟,遽有減死之命,王章未伸,輿憤愈激。請減死安置罪人大燮,亟寢酌處之命,仍令王府設鞫得情,夬正王法。罪人弼海,以逆範之族屬,卵育其家,爛熳綢繆之狀,世所共知,旣以知情不告,不待加刑,卽爲遲晩,則雖未及結案,而參聞自服,便是參謀,此而不誅,其可曰,國有法乎?請減死罪人弼海,亟寢酌處之命,仍令王府設鞫得情,夬正王法。遠竄罪人安兼濟·李宅鎭,俱以狎邪小人,附麗凶逆之門,倀鬼於厚謙,鷹犬於麟漢,左右跳踉,前後闔闢,凶謀祕計,無不力贊。浮言妖說,率多譸張,王敦之錢鳳·桓溫之郤超,今古一轍,而善地薄竄,邦刑不加。況今麟·謙,雖伏王法,而凶徒盤結,實多伏戎之憂,究覈情節,兩賊最爲機括,藉曰,狐雛腐鼠,無足以汚我刀鉅,則天綱不免於太恢,奸謀無時而盡發,亂臣賊子,益何所忌憚,而國家之虞危,恐終無已時也。請遠竄罪人安兼濟·李宅鎭,亟命王府,竝加嚴鞫,期於得情,依律處斷。恒烈·善海,何等凶逆,而其兄弟子姪,晏然在家,無異平人,治逆不嚴,防患太疎。厚謙逆節,萬古所無,而日謙,以同惡相濟之凶種,偃處近郊,官爵不收,輿情憂憤,去而益甚。請恒·善支屬,亟命散配,日謙兄弟,竝投絶島,以嚴隄防。乙未冬相臣之疏,實關宗社之大計,凡有血氣者,孰不知出於忠赤,而身爲憲長,顧護凶逆,敢以深文等說,欲售包藏之心,幸賴至明之天,得無不測之危,而至今思之,心骨俱寒,論其負犯,附麗凶黨,猶屬細故,豈可以荐棘而止哉?請荐棘罪人瑩中,亟令王府設鞫嚴問,快施當律。乙未五月庭試榜事,尙何言哉?只緣凶徒之用奸,至有聖躬之受困,言之髮豎,思之膽掉,而主試物故,憑覈無路,論啓經年,國體徒損,則雖不可一向爭執,而其中李鎭常之爲賊死卒,綢繆謀議,朴宗集之擅刪日記,漫漶義理,其跡至妖,其計叵測,科事之外,不可不一問。請固城縣投畀罪人李鎭常,巨濟府絶島安置罪人朴宗集,亟令王府拿鞫得情,施以當律。範聖,以逆淵之至親,黨付極賊,締結凶徒,日夜綢繆,情跡叵測,雖以渠之供辭觀之,諸賊之前後謀議,無不參涉,無不聞知,凶肚逆腸,綻露無餘,則肆市之典,烏可已乎?雖以大聖人好生之德,特降酌處之命,而三尺至嚴,決難容貸。請濟州牧減死定配罪人範聖,依律處斷。今番鞫獄諸賊之情節,俱極巧惡,而減死定配罪人德秀,以逆宦國來之子,德泰之弟,與志恒綢繆之狀,綻露無餘,而前後嚴訊,抵賴不服,究厥情狀,萬萬痛惡,酌處之命,雖出於好生之德,揆以獄體,不可不窮核得情。請減死定配罪人德秀,亟令王府更加嚴鞫,夬正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤意,假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追拏之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍俓斃,則孥戮之法,其將不施乎?罪在罔赦,事關後弊,請逆賊尙魯,亟施孥戮之典。答曰,不允。第九件事,亟停勿煩。
庚子十二月初一日辰時,上詣景慕宮。展拜入侍時,行都承旨鄭元始,左承旨李亨逵,右承旨朴祐源,左副承旨柳義養,右副承旨李養鼎,同副承旨趙時偉,記事官金載瓚,事變假注書任長源,編修官文采五,記事官李集斗,以次侍立訖。上具翼善冠·袞龍袍,乘步輦出自月覲門,入日瞻門,入小次。少頃,出就板位,行再拜禮,陞自西階,入正堂,奉審訖,駕至日瞻門,命書榻敎曰,右承旨李養鼎,先隨駕後謝恩。仍還內,諸臣以次出。
庚子十二月初一日申時,上御誠正閣。禮房承旨入侍時,右承旨朴祐源,假注書崔守忱,記事官金廷龍·李集斗,諸臣以次進伏訖。命書傳敎曰,吏兵批歲抄點下者,依例捧傳旨。又命書傳敎曰,假注書趙衍德禁推,姑爲參酌,仍察廳任。出傳敎命退,諸臣以次退出。
上在昌德宮。停常參·經筵。
金宇鎭啓曰,明日常參·經筵,取稟。傳曰,停。
宋鍈,以都摠府言啓曰,今日入直內三廳武兼禁軍及軍兵等,中日習射,請出標信。傳曰,停。
傳于李亨元曰,右承旨入侍。
金憙啓曰,右副承旨李養鼎,今日不爲仕進,卽爲牌招,何如?傳曰,未知其故,問于政院,始知委折,亦一變怪,若此則自上不可譴罷一承宣乎?與前同副前知申事,尤不彷彿,則到今時日旣久之後,復以此事,作爲引義者,此無他,彼之癡濫者,不畏紀綱而然,爲先罷職,下義禁府,從重推考。
以李養鼎照律啓目,傳于金憙曰,渠焉敢游辭漫漶?此公事勿施,更爲開坐捧入。
金憙,以禁衛營將官來言,言啓曰,今日本營軍兵,日次私習云矣,敢啓。答曰,知道。
又以御營廳將官來言,言啓曰,今日本廳軍兵,日次私習云矣,敢啓。答曰,知道。
傳于金憙曰,中官劉仁默,令該府處之。
下備忘記曰,近日每事寬假之故,政院在近密,倖其似此之會,各房擧行全事抛棄,所欲道也,難以毛擧,至于今日擧措而駭然,爲尤甚矣。此而不已,自上將不得罪一承宣乎?彼李養鼎之駭悖,不足說也,在院承旨,若能摽理予執,豈有登徹之擧?昨日以後在院承旨,一竝遞差。
傳于宋鍈曰,承旨前望單子入之。
承旨前望單子入之,徐浩修落點。
傳于宋鍈曰,新除授承旨牌招。
傳于金宇鎭曰,都承旨入侍。
承旨前望單子入之,李亨元·金宇鎭·金憙落點。
傳于宋鍈曰,新除授承旨,竝牌招察任。
傳于李亨元曰,都承旨爲吏房,他承旨房倂仍。
以校理金履正牌不進罷職傳旨,傳于金憙曰,只推。
傳于李亨元曰,大司諫前望單子入之。
大司諫前望單子入之,李致中落點。
傳于金憙曰,軍士房承旨入侍。
傳于李亨元曰,俄者知入之命,非不知新資十五朔,舊資十朔之限也。毋論舊資與新資人,準限亦有久近,則久者或不首擬照擬,近者或多經擬內職,此事使之問于銓曹矣。政院之稟如是相左,此乃傳命司謁之錯傳乎,該曹之錯對乎?更爲知入。
傳于李亨元曰,吏批有闕,今日政,盡爲差出。
有政。吏批,判書李衍祥進,參判鄭民始進,參議鄭志儉進,左承旨李亨元進。以宋鍈·南柱老爲承旨,徐有防爲大司成,李命植爲戶曹參判,金思儼爲敦寧判官,安川君烓·安昌君燝,以上敘用事承傳。再政。以朴祐源爲戶曹參議,尹昹爲敦寧主簿,金相愼爲造紙別提,李·洪檢爲同義禁。
兵批啓曰,判中樞府事,今方有闕,輔國知中樞府事具允明,依例從座目陞付之意,敢啓。答曰,知道。
兵批,判書李性源進,參判洪良浩式暇,參議朴師崙入直進,參知李象靖在外未肅拜,同副承旨宋鍈進。判府事單具允明,僉知單具純,副護軍李聖師·李晟·李光洙·李迪·金明遇·尹光宇,副司直黃景源·尹東晢·金朝潤·洪秀輔·金用謙·李命植·洪檢·沈頤之·嚴璹·鄭元始·宋煥億·李享逵·朴祐源·柳義養·趙時偉·南柱老·李邦榮·宋煥喆·尹承烈·安聖彬·兪恒柱·李坪·閔鍾顯·鄭趾煥·李憲默,副司果洪秉聖,以鶴林君焴爲都摠管,李栭漢爲黃海中軍,朴瀅爲洪忠水虞候。
以右副承旨南柱老牌不進罷職傳旨,傳于李亨元曰,許遞,前望單子入之。
大司諫宋鍈,司諫沈命德,應敎朴天衡,掌令金光岳·朴聖泰,持平鄭益祚,獻納安廷玹,校理朴天行,副校理柳孟養·趙鼎鎭,正言洪文泳·李兢淵,修撰金翊休,副修撰金履禧·徐鼎修啓曰,請喬桐府黜置罪人鄭致達妻,夬正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府拿鞫嚴問,快正王法。請黑山島圍籬罪人龜柱,亟加嚴鞫,夬正王法。請削黜罪人洪樂純,爲先中途付處。措辭見上答曰,不允。大司諫宋鍈,司諫沈命德,掌令金光岳·朴聖泰,持平鄭益祚,獻納安廷玹,正言洪文泳·李兢淵啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請遲晩後物故罪人啓能,亟施孥籍之典。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答曰,不允。第六件·七件事,亟停勿煩。掌令金光岳啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,夬施當律。請濟州牧定配罪人後樂,亟令王府,更加嚴鞫,期於得情。請定配罪人孫效忠等,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答曰,不允。第五件六件事,亟停勿煩。司諫沈命德啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,夬正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,夬正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,夬正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。措辭見上答曰,不允。第九件事,亟停勿煩。
庚子十二月初二日,兼春秋朴行淳。兵曹啓目,慶尙左右道水營水操時,試藝居末守令·邊將等,依法典各杖八十收贖,何如?啓。傳曰,依允。洪益喆乙良功議,各減一等爲良如敎。
庚子十二月初二日午時,上御誠正閣。都承旨入侍時,都承旨徐浩修,假注書趙衍德,記事官金廷龍·李集斗,以次進伏訖。上曰,李養鼎事,卿其聞之乎?浩修曰,臣已聞知,而若於其時,卽有召牌之命,則或可辭免,而昨者旣有先入侍後謝恩之命,且爲隨駕,則今玆違召,萬萬不當矣。上曰,其時同副·都承旨則施以罷職不敍之典,故其爲陳章,猶或可也,至於養鼎,豈不駭然乎?如是引義,則此後承宣,連以違召爲事哉?浩修曰,養鼎之今此擧措,實不勝駭怪矣。上曰,在院諸承旨,一不挽止乎?浩修曰,朴祐源勸其姑止,則終不聽之云矣。上曰,奉朝賀無事乎?浩修曰,姑得無矣。上曰,金憙何不入來乎?浩修曰,以其所居之稍遠,故姑未入來矣。浩修曰,僚員不備,院中擧行苟艱,承旨二員未差之代,政官牌招,開政差出,待下批牌招察任,何如?上曰,依爲之。出擧條命書榻敎曰,承旨有闕,代政官牌招,開政差出,待下批牌招察任。上曰,禁府輕囚,使處馬房事,曾有分付,而今此令久之後,似有渾處之弊。若或有摘奸時見發,則入直都事,難免重勘,以此分付,可也。命退,諸臣以次退出。
庚子十二月初二日未時,上御誠正閣。右承旨入侍時,右承旨金宇鎭,假注書趙衍德,記事官金廷龍·李集斗,以次進伏訖。上命納朔書軸,集斗擎進。上曰,此是下之所書乎?集斗曰,然矣。上曰,善寫矣。命退,諸臣以次退出。
庚子十二月初二日申時,上御誠正閣。軍士房承旨入侍時,左承旨李亨元,假注書趙衍德,記事官金廷龍·李集斗,以次進伏訖。上命書傳敎曰,疏滯之政,銓家之先務,而如其要津淸窠,當存濫觴之戒,況有近來申飭,則日昨訓副之通,果協物情,而亦是非此莫可之人乎?何不效前判堂之審愼?今玆之敎,非曰,永慳,欲令愼通而審擬也。初政雖然,來效可責,兵曹判書李性源,從重推考,此後另加恢公。又命書榻敎曰,在外摠管許遞,今日政差出。又命書榻敎曰,惠慶宮進服一錢重人蔘粟米飮,自今日煎入。命退,諸臣以次退出。
上在昌德宮。停常參·經筵。
金宇鎭啓曰,自明日至初九日國忌相値,視事頉稟。答曰,知道。
傳于徐浩修曰,都承旨入侍。
金宇鎭啓曰,當朔泮試及考講擧行時急,新除授大司成徐有防,卽爲牌招察任,何如?傳曰,允。
傳于金憙曰,此等事催促之下,尙不知入,當直都事汰去。
承旨前望單子入之,宋煥億落點。
金宇鎭啓曰,新除授左副承旨宋煥億,卽爲牌招察任,何如?傳曰,允。
傳于金憙曰,承旨房仍。
徐浩修啓曰,新除授左副承旨宋煥億,時在京畿水原地,斯速乘馹上來事,下諭,何如?傳曰,允。
金宇鎭啓曰,自乙丑至己丑年日記合六十五卷,實錄廳輸送之意,敢啓。答曰,知道。
傳于宋鍈曰,禮房承旨入侍。
傳于宋鍈曰,左邊從事官尹彦喆,決棍十度,汰去。
宋鍈,以兵曹言啓曰,依傳敎左邊從事官尹彦喆,決棍十度後汰去之意,敢啓。答曰,知道。
下備忘記曰,設置捕廳,法意,何如,而近日窺捕事,關係甚重,期限已過,尙未斯得,不但萬萬駭然,以摘奸時事推之,兩廳之中,左廳爲尤甚,該大將,視若尋常,惟恐見忤於校隷,以周便爲事此等捕將,脫有大於此之事,將安所恃?所當嚴繩,而姑從末勘,該捕將李柱國罷職,差有勤慢之殊,亦不可全然無警,捕將具以謙,爲先從重推考。
傳于宋鍈曰,捕盜大將前望單子入之。
左邊捕盜大將前望單子入之,李昌運落點。
傳于金宇鎭曰,新除授捕盜大將牌招,傳授命召及大將牌傳令牌。
宋鍈啓曰,御營大將李柱國,以兼帶左邊捕盜大將,罷職事,命下矣。將兵之任,不可無一刻摠察之人,何以爲之?敢稟。傳曰,都提調兼察。
又啓曰,御營大將,以都提調兼察事,命下矣。在前如此之時,或有都提調命招之例,或有郞廳發牌聽傳敎之規,今番,則何以爲之?敢稟。傳曰,郞廳發牌聽傳敎。
備邊司薦望,御營大將李敬懋·李邦一。
以校理金履正牌不進罷職傳旨,傳于宋鍈曰,只推。
金宇鎭,以弘文館言啓曰,校理金履正,旣有只推之命,更卽牌招察任,何如?傳曰,允。
李亨元,以備邊司言啓曰,宣川府使李文燮,在任身死矣。返柩時,依法典擔軍題給之意,分付所經各邑,何如?傳曰,允。
司諫沈命德,應敎朴天衡,掌令金光岳·朴聖泰,持平鄭益祚,校理朴天行,副校理趙鼎鎭·柳孟養,獻納安廷玹,正言洪文泳·李兢淵,修撰金翊休,副修撰金履禧·徐鼎修啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府拿鞫嚴問,快正王法。請黑山島圍籬罪人龜柱,亟加嚴鞫,夬正王法。請削黜罪人洪樂純,爲先中途付處。措辭見上答曰,不允。司諫沈命德,掌令金光岳·朴聖泰,持平鄭益祚,獻納安廷玹,正言洪文泳·李兢淵啓曰,請彦衡·養遂·獻遂,竝令王府,設鞫嚴問。請還寢會遂絶島定配之命仍令王府,設鞫得情。請還寢李觀源定配之命,更令王府設鞫得情。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請遲晩後物故罪人啓能,亟施孥籍之典。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答曰,不允。第六件·七件事,亟停勿煩。掌令朴聖泰啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府設鞫得情,快正王法。請大靜縣定配罪人聖中,亟令王府設鞫嚴問,期於得情,快正王法。請削版罪人有臣·宗甲·義駿,竝令王府設鞫嚴問,依律處斷。請海南縣定配罪人李潤成,更令王府設鞫得情,施以當律。請楸子島定配罪人趙嵎,亟寢酌處之命,仍令王府設鞫得情,夬正王法。請薪智島荐棘罪人瑩中,設鞫嚴問,夬施當律。請濟州牧定配罪人後樂,亟令王府更加嚴鞫,期於得情。請定配罪人孫效忠等,仍令王府更加嚴鞫,期於得情。請楸子島安置罪人李普行,亟令王府拿鞫嚴問。措辭見上答曰,不允。第五件·六件事,亟停勿煩。獻納安廷玹啓曰,請大靜縣爲奴罪人金壽賢,更令王府設鞫嚴問,依律處斷。請爲奴罪人河翼龍·金重得,亟命王府,設鞫得情,夬正王法。請海南縣定配罪人李弘濟,亟命王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府設鞫嚴問,期於得情,夬正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府嚴鞫得情,夬正王法。請定配罪人具翼遠,亟寢酌處之命,仍令王府嚴鞫得情,夬施當律。請減死安置罪人大燮,亟寢酌處之命,仍令王府設鞫得情,夬正王法。請減死罪人弼海,亟寢酌處之命,仍令王府設鞫得情,夬正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,日謙兄弟,竝投絶島,以嚴隄防。請荐棘罪人瑩中,亟令王府設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府更加嚴鞫,夬正王法。請逆賊尙魯,亟施孥戮之典。措辭見上答曰,不允。第九件事,亟停勿煩。
庚子十二月初三日午時,上御誠正閣。都承旨入侍時,左議政徐命善,吏曹參判鄭民始,京畿監司李鎭衡,行都承旨徐浩修,假注書趙衍德,記事官金廷龍·李集斗,以次進伏訖。命善曰,日間聖體,若何?上曰,自數日偶得毒感,頗用苦劇矣。命善曰,伏聽玉音失和,不勝悶慮矣。上曰,卿之神色,似不如前矣。命善曰,臣亦有賤疾,而特召之下,强來登筵矣,然而仰瞻天顔,便覺欣抃而忘病矣。上曰,畿伯所患,近得快可乎?鎭衡曰,今則差勝矣。上曰,兩銓旣具褒貶,似當從近開坐矣。命善曰,然矣,至於刑判許遞之後,更無可合人,是可悶矣。上曰,工判似亦然矣。命善曰,然矣。上曰,刑判雖云有病,暫進貶座,有何所難乎?命善曰,是則當擧行矣。上曰,禁府開坐,有何事故,而不爲開坐乎?浩修曰,其委折,問諸該府,而姑未來報矣。民始曰,該府堂上,雖有新差之員,今此無故之日,不爲開坐,事體所在,極涉可怪矣。上曰,李衍祥之任其西銓時,善爲政事矣。命善曰,然矣。上曰,新兵判政事,雖緣生疎,亦可謂觀過知仁矣,唯當致心備擬,而何如是錯誤耶?民始曰,兵判新當銓任,或有未熟之弊,而唯以秉公爲心,則是可爲宜矣。上曰,訓鍊副正,誰可合宜乎?命善曰,曾經宣傳官,然後例擬副正,而今無可合人云矣。民始曰,李元謙·尹敬喆,可合副正,而敬喆則方在罪中,故不得通擬云矣。上曰,金益彬,何如?浩修曰,是爲極可矣。上曰,徐秉德有何故,而今始擬望乎?浩修曰,以乙未禁錮,今方見解云矣。上曰,宋煥億,今當出仕乎?民始曰,聞其畿伯言,則辭疏今又來到云矣。上曰,向者沈樂洙事太過矣。命善曰,然矣。命善曰,銓曹一經都政之後,每有人言,是實可怪矣。上曰,西銓善用久勤,則爲政第一矣。民始曰,東銓則爲政極難,若從己所見,則取人之謗,俾從他人之言,則未得恢公,以故每多人言矣。命善曰,守令之塡差,有關利害,不可不擇差矣。上曰,然矣。民始曰,正卿之苟簡,無如近者矣。上曰,金鍾秀欲爲上來乎?民始曰,向者書探其意,則甚落落矣。上曰,或有些少之嫌,而不爲上來,則過矣。命善曰,然矣。上曰,武亞長誰當爲之乎?民始曰,李漢豐·李文德·洪和輔,可矣。命善曰,漢豐之兄漢昌,勝於其弟云矣。民始曰,近來臺諫,專以含默爲道,雖有請推之例規,初不爲之,若或有一言論及,則便成仇隙,此後則亦無官師相規之事矣。上曰,以蔡濟恭事觀之,果是然矣。上曰,今年非歉歲乎?命善曰,可謂連豐矣。鎭衡曰,今年則還穀,似當歲前畢捧,而亦無觀望之人矣。上曰,北道則似有停減之擧矣。命善曰,頃者已有下敎矣。民始曰,北關雖云歉歲,似無設賑之慮矣。命退,諸臣以次退出。
庚子十二月初三日申時,上御誠正閣。禮房承旨入侍時,右承旨金宇鎭,假注書趙衍德,記事官金廷龍·李集斗,以次進伏訖。上曰,大司成牌招事,分付。賤臣承命出來,分付。命退,諸臣以次退出。
上在昌德宮。停常參·經筵。
洪奉朝賀大祥,惠慶宮望哭後,大殿·政院·玉堂,藥房口傳問安。答曰,知道。惠慶宮,政院·玉堂單子問安。答曰,罔極。惠慶宮,藥房口傳問安。答曰,罔極。中宮殿,政院·玉堂,藥房口傳問安。答曰,知道。大殿·中宮殿,朝廷二品以上·六曹堂上·奉朝賀單子問安。答曰,知道。惠慶宮,朝廷二品以上·六曹堂上·奉朝賀單子問安。答曰,罔極。
傳于徐浩修曰,右承旨入侍。
李亨元,以禁衛營將官來言,言啓曰,今日本營軍兵日次私習云矣,敢啓。答曰,知道。
又以御營廳將官來言,言啓曰,今日本廳軍兵日次私習云矣,敢啓。答曰,知道。
金宇鎭啓曰,藥房三提調爲承候來待矣。傳曰,入侍。
下備忘記曰,節義卓然,在士大夫,求之絶罕,卽姜孝元是已,以是世世料祿不絶,列朝奬厲之聖意,有以仰認,邊將遞歸之後,尙未收用,可謂欠事,況今子旣移遷,父當甄敍,姜孝元五代孫前萬戶鳳喆書房色司鑰除授。
庚子十二月初四日巳時,上御誠正閣。右承旨入侍時,右承旨金宇鎭,假注書趙衍德,記事官金廷龍·李集斗,以次進伏訖。上曰,日寒,何如?宇鎭曰,今日,則寒事甚冽矣。上曰,闕內鍮物,或有見失之弊,極甚可怪矣。宇鎭曰,此實變怪事矣。上曰,宣傳官旣有仕滿,則以判官主簿,次次陞付則,似好矣。宇鎭曰,如是,則合宜矣。上曰,大司成,何以爲之乎?宇鎭曰,以疏批之未下,姑未行公云矣。命退,諸臣以次退出。
庚子十二月初四日午時,上御誠正閣。藥房入侍時,藥房都提調鄭弘淳,提調金華鎭,副提調徐浩修,假注書崔守忱,記事官金廷龍·李集斗,醫官吳道炯·徐命緯·崔宅中·金成五,諸臣,以次進伏訖。弘淳曰,日寒如此,靜攝中氣候,若何?惠慶宮逢此日,曉過望哭之禮,氣候,何如?上曰,傷毁何極?上曰,予之感氣,比數日前少勝矣。弘淳曰,爲診候,率諸醫官而入矣。上曰,今則有減勢,不必診脈矣。弘淳曰,雖不診候,和解之劑,不可不用,以茶飮進御,何如?上曰,此則好矣。仍命道炯進前。上曰,若論其症樣,則間有寒熱往來之漸,兼有咳嗽,寢睡不便,若出藥,則當爲何方耶?道炯曰,杏橘茶曾試而見效,以此製入,似好矣。上曰,此不必出傳敎,自藥院製入,可也。命退,諸臣以次退出。
上在昌德宮。停常參·經筵。
藥房都提調鄭弘淳,提調金華鎭,副提調徐浩修啓曰,伏未審夜間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜,惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿慈宮氣候一樣,待後日次入侍,宜矣。
王大妃殿·惠慶宮·中宮殿,藥房口傳問安。答曰,知道。
李亨元,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。答曰,知道。
又以禁衛營將官來言,言啓曰,今日本營軍兵日次私習云矣,敢啓。答曰,知道。
又以御營廳將官來言,言啓曰,今日本廳軍兵日次私習云矣,敢啓。答曰,知道。
傳于金宇鎭曰,禮房承旨入侍。
以京畿監司狀啓,左副承旨宋煥億辭職上疏上送事,傳于宋鍈曰,前後飭敎,何如,而如是煩瀆爲事,豈不屑越?原疏還給,使之上來察職,一兩日內,如不上來,直捧禁推傳旨。
敦寧都正沈念祖疏曰,伏以臣於日昨,伏奉除書,以臣爲敦寧府都正者,拜命感惶,宜卽竭蹶,而第念是職無敦懿,則法不當冒居,今臣所帶,自在應遞。伏乞聖明,亟命鐫改,以存公格焉。且臣於實錄纂修之命,尤有所萬萬愧悚者。揄揚聖祖之嵬烈,昭垂萬世之信史,其事至嚴,其任甚重,雖以前輩之才著三長,望隆一代者,亦莫不逡巡於是役,而況如臣文識俱短,資歷最淺,顧安敢晏然秉管,猥從諸彦之後,不思僨事之戒哉?此臣所以彌日驚懼,不敢以奉承爲恭也。玆因短章,兼暴微懇,亦願聖上,俯燭實情,竝許遞免,公私幸甚,臣無任屛營祈懇之至。答曰,省疏具悉。爾其勿辭纂修。
知敦寧宋德相疏曰,伏以臣頃遭家慼,經營葬埋,奔走悲悴之餘,舊患新,迭相添劇,四朔沈頓,朝暮待盡,夜晝之理,臣非不知,望八之齡,亦何所憾?惟是主恩未報,死目難瞑,而身在野外,名係朝籍,本兼諸銜,經歲虛帶,數行文字,締構不得,丐免一事,亦未自力,不特臣心惶縮,靡所自容,其爲損朝家事面如何哉?顧今天運循環,稚陽已復,而臣亦噓出一口氣,幸得一半分生意,始敢亟攄已枯之腸,庸治乞身之章,而神迷氣促,把筆還止,費了七八日子,乃克綴成,玆從縣道以聞。伏乞聖慈,俯垂矜憐,將臣本職兼帶,一竝鐫遞,俾臣死之日,得以野服從事,則臣敢不感戴恩榮,含笑入地乎?抑臣於向來沈樂洙之疏,雖甚疲駑,誠不欲呶呶爭辨,許久泯默,蓋不但爲危喘垂死,未遑他事而然矣。今旣拜疏辭官,亦不敢不因此略陳焉。嗚呼,樂洙疏語,持臣姪子臣煥億甚急,而顧其一篇精神,專在臣身,煥億,特其影子耳。然其言未嘗就實跡執眞贓,而徒以無形影沒模捉之事,矻矻構成罪案,要以疑亂聖聽,探試天意。臣於此,竊不勝隕越悸怖之至,仍念煥億之於洪國榮·國榮之於賤臣,臣固精昏,曾不記一言一事之與樂洙言彷彿者,不知樂洙從何聞之,若是其容易說道耶?且樂洙與臣家,本無纖芥嫌怨,而向臣在都時,樂洙於私次公會,必來見臣,致款致禮,輒出尋常,臣亦與之親厚異佗焉,則苟有所聞,毋論虛實,相對規切,不害爲忠告之道,而不此之爲,必於群憾叢集,衆鏑伺發之日,忽挺身立幟,有若立功自效然者,何歟?嗚呼,臣半年在朝,無一裨補,自恃無隱,不念觸諱,遂致半世之人,嫉若私讎,百計中傷,必欲陷之罔測之科,如樂洙之素相好者,亦甘爲前茅而不辭焉,此莫非臣之狂率愚妄之罪也,尙誰尤哉?臣實自悼焉。噫,苟非殿下,曲爲臣叔姪之地,則臣之叔姪,其尙免湛滅之禍乎?古所謂拔之抗坎,置諸袵席者,不足以喩玆恩遇,臣每奉讀聖敎中,提及先臣處,自不覺涕血交迸。嗚呼,臣雖薤身粉骨,何能圖酬其萬一也哉?雖然,今臣終逭嚴誅,則彼之爲計也,靡有止息,將不知幾箇樂洙復出,是豈淸朝之美風乎?惟願聖明,諒此理勢,亟降威罰於臣身,以快人心,以安愚分,千萬幸甚,臣無任屛營祈懇之至。答曰,省疏具悉卿懇。卿還鄕已閱歲,而無意幡然,方切虛佇之思,見卿疏本,知有所愼,爲卿不勝悶慮,至於紙末所引,向有痛辨之敎,今欲慰勉於卿,其說無以加此,此不更申,卿可諒未?大抵人志之未定,皆由朝廷規模未立而然,予庸反省慙歎,於卿何有?卿須安心勿辭,益加善攝,竢少間登途,以副區區之望也。仍傳曰,此批答,遣史官傳諭。
左副承旨宋煥億疏曰,伏以臣日昨猥將私義,仰瀆宸聽,席藳私次,大何是竢,乃於批旨之下,不惟不加之罪,促臣從速上來察職,臣情窮勢蹙,進伏近地,更欲呼籲,及到江外,伏聞職名已得遞改,私分甚幸,感祝還家,卽接京報,復有銀臺除命。噫,二日之內,旣遞旋授,此誠異渥,螻蟻賤臣,何以獲此於殿下?震越感泣,罔知所以自措也。嗚呼,臣生逢聖主,親沐洪造,一毛一髮,皆非己有,而雨露恩私,若偏臣身,今聖上之命臣而召臣者,又出特恩,臣雖頑迷,亦非木石,則寧不知感?生而殞首,死而結草,猶不足酬報萬一,若有一分可進之勢,則豈不欲致身輦下,筋力奔走,以爲對揚罔極之恩,而第遭罹之罔測,千古罕有,如非我殿下前後曲庇,則臣之叔姪,何能免湛滅之禍也?臣自有是事,天地之大而一身之渺然,無所自容。腐心痛骨,每恨視息之尙存,以此情地,官職去就,初無暇言,雖欲徒恃恩數,抗顔周行,其於公議之甚嚴,廉防之至重,何哉?噫,情事未白之前,蠢動之無路,如右所陳,更到江郊,冒上辭本,甘自歸於孤恩方命,犯分蔑義之科,此豈臣素心也?瞻望五雲,有隕如瀉而已。臣衷情悲苦,言不暇擇,倘蒙聖明,特察臣之所辭,非出於例飾,亟命刊臣所叨之職,治臣荐違之辜,仍許臣杜門田里,省愆沒齒,則其於國體賤分,豈不大幸也哉?臣無任悚懼震慄泣血祈懇之至。
庚子十二月初五日午時,上御誠正閣。禮房承旨入侍時,右承旨金宇鎭,假注書趙衍德,記事官金廷龍·李集斗,以次進伏訖。上曰,洪忠御史消息,或有聞知乎?宇鎭曰,姑未得聞矣。上曰,領相爲司饔都提擧,今至幾年乎?宇鎭曰,將爲十餘年矣。上曰,前者李錫杓之上疏,謂之如何乎?宇鎭曰,自儒時述著囊中,而世謂之名疏矣。上曰,鎭川倅誰也?宇鎭曰,趙廷鉉矣。命退,諸臣以次出。
庚子十二月初五日申時,上御誠正閣。禮房承旨入侍時,右承旨金宇鎭,假注書趙衍德,記事官金廷龍·李集斗,以次進伏訖。上曰,監煎時,醫官盡爲來待乎?宇鎭曰,果爲待令矣。命書宋德相疏批,又命書沈念祖疏批訖。命書傳敎曰,實錄堂上沈念祖,本職旣無敦寧,則勢難仍帶,許遞,待明朝牌招,申飭行公。上曰,坐直誰也?宇鎭曰,臣與宋鍈矣。命退,諸臣以次退出。
上在昌德宮。停常參·經筵。
初昏,流星出玉井星下,入南方天際,狀如拳,尾長二三尺許,色白。
金宇鎭啓曰,西氷庫別提李舒永,來呈肅單,而莫重御覽文字,有刀擦不精處,故使之改書,則以致遲滯,未及同呈於拜辭,揆以事體,極爲未安,從重推考,係是藏氷,下直原單子,不得已捧入之意,敢啓。答曰,知道。
徐浩修啓曰,戶曹參判李命植,除拜後過三日不爲出肅,依定式推考警責,仍卽牌招察任,何如?傳曰,允。
徐浩修啓曰,領議政金尙喆,右議政李徽之,有稟達事,來詣請對矣。傳曰,入侍。
金宇鎭啓曰,藥房三提調,爲承候來待矣。傳曰,入侍。
兵曹口傳政事,副司直沈念祖單付。
傳于金憙曰,都承旨入侍。
事變假注書望,任長源奉命在外,代以徐美修爲事變假注書。
傳于李亨元曰,右承旨入侍。
傳于宋鍈曰,右承旨與提調入侍。
左議政徐命善箚曰,伏以今日諸大臣,以璿譜莫重處誤錄事,將欲相率求對云,臣病裏聞此,蹶然驚起,取考曆本,反復參訂,則其爲差錯也,審矣。夫以金匱之寶牒,謹載虹流之聖節,以之昭景籙而賁天休者,其事至敬,其義至嚴,一或於此,不盡其嚴敬之實,則如國體,何如,臣分何?今於旣覺之後,決不容一刻遲留。伏乞亟命有司,劃卽設廳,修正前後堂郞不謹之罪,一竝重勘,斷不可已也。臣偶然一疾,轉輾沈重,數日之間,不啻落下幾層,渾身浮黃,四肢無力,雖於房闥之內,亦不能坐臥,自謀束帶趨朝,非所可論,適以此時,遘此危疾,不能隨後僚相,以自效其奔走之誠,瞻望雲天,此何人哉?惟願遄被譴何?以安私心焉。取進正。答曰,省箚具悉卿懇。向於筵席,見卿神觀消瘐,竊爲卿悶慮,日間愼節,又復添劇云,固知卿无妄之遄獲勿藥,而天氣嚴寒,此時調將,恐不適宜,惟冀卿之安心勿辭,加意愼攝也。監譜堂郞事,已從首揆之請矣。仍傳曰,此批答,遣史官傳諭,仍令御醫,持藥物看病。
庚子十二月初六日巳時,上御誠正閣。右承旨入侍時,右承旨金宇鎭,假注書趙衍德,記事官金廷龍·李集斗,以次進伏訖。上曰,大臣來待閤外乎?宇鎭曰,然矣。上曰,大臣藥房同爲入侍。賤臣承命出,與領議政金尙喆,領府事鄭弘淳,右議政李徽之,戶曹判書金華鎭,行都承旨徐浩修,醫官吳道炯·徐命緯·崔宅中·金成五進伏。尙喆曰,數日間聖體調攝,若何?上曰,比諸日前,稍減痛勢,而尙多餘症矣。尙喆曰,王大妃殿氣候,若何?上曰,一樣矣。尙喆曰,惠慶宮,以初四日,過奉朝賀祥期後,姑無損傷之節乎?上曰,一樣矣。尙喆曰,日前奉朝賀子孫調用事,下敎,出於聖孝之慰悅,慈宮之意也,臣等尙不勝欽嘆矣。上曰,卿則近得無恙乎?神色無減矣。尙喆曰,臣亦近頗不健矣。上曰,左相病狀,聞甚可悶矣。今果何如也?浩修曰,病情頗劇,手足浮黃,脚勢戰慄,有難從速差勝之望矣。尙喆曰,聖上誕日干支,以己酉誤印,事甚驚心,故臣等以爲請對矣。上曰,緣何而至於誤印乎?卿等見其己卯本乎?徽之曰,臣果爲考見矣。上曰,領府事聞之乎?弘淳曰,臣亦得聞,而事極驚怪矣。尙喆曰,璿源譜略,事體至嚴至重,聖上誕日干支,卽己卯,而己卯年冊封後,譜略修正時,以己酉誤印,其後登極後修正時,仍前誤印,事極萬萬驚心。今於覺悟之後,前後監印諸臣,其在國體臣分,不可置而不論。己卯·丁酉前後譜略修正時,本寺提調及校正堂郞,一竝施以竄配之典,何如?上曰,竄配則過矣,削職,可也。尙喆曰,譜略差誤之字,卽令釐正,何如?上曰,依爲之。出擧條命書榻敎曰,宗簿寺當該堂郞,一竝削職。上曰,其時校正堂上誰也?尙喆曰,李昌壽·韓光會等矣。命書傳敎曰,宗簿堂郞,現告中身故人,勿論。上曰,史庫所在,似當改正矣。尙喆曰,此亦從速釐正,宜矣。上曰,明年曝曬時,改正,可也。上曰,宗簿提調,今誰爲之也?宇鎭曰,李矣。上曰,前以亞卿差出乎?尙喆曰,曾未見之矣。上曰,是職甚重矣。徽之曰,事係宗譜,故爲任重且大矣。上曰,訓將之病,近得何如也?徽之曰,今則食飮差勝云矣。上曰,卿等可知其可將材矣。尙喆曰,將任至重,惟在聖簡,臣何敢薦引乎?雖欲擬定,實無可合人,至於日前御將之望,只以二人擬入,事甚可悶矣。上曰,六曹長官,多有頉報,褒貶,何以爲之乎?判尹則似有變通,而刑判則當其貶坐,可也。上曰,近者痰滯盈膈,咳嗽竝作,必是外寒未解而然矣,加用前藥三貼,何如?道炯曰,此藥有效無害,而宜用消散之劑矣。命書榻敎曰,加味養胃散一貼煎入。命退,諸臣以次退出。
庚子十二月初六日午時,上御誠正閣。都承旨入侍時,行都承旨徐浩修,假注書趙衍德,記事官金廷龍·李集斗,以次進伏訖。上命讀左相箚子,浩修讀奏訖,命書箚批。又命書傳敎曰,近來史局堂上不備,殊非加差董促之意,知實錄事金熤,連爲懸病不參,雖未知情之如何,事體所在,誠極寒心,從重推考,卽爲牌招,申飭行公。上曰,實錄卷數,當爲幾何乎?浩修曰,姑未的知,而當爲七八十卷云矣。上曰,校正誰果爲之乎?浩修曰,蔡濟恭出去後,只有趙㻐而已矣。命退,諸臣以次退出。
庚子十二月初六日申時,上御誠正閣。藥房提調入侍時,提調金華鎭,右承旨金宇鎭,假注書趙衍德,記事官金廷龍·李集斗,醫官吳道炯,以次進伏訖。華鎭,擎進加味養胃湯。上曰,寒感尙未快解,進服此藥,如何?道炯曰,此藥本自有效無害之劑矣。上進御訖,下敎曰,明日亦以此藥煎進,可也。道炯先退。上曰,宗簿堂郞現告,已爲抄出乎?宇鎭曰,俄者下敎,以身故人勿爲擧論,而事係重大,故不可循例現告矣。宇鎭曰,金孝大家碑文事,尙未擧行云,何以爲之乎?上曰,此是敬順王碑文乎?宇鎭曰,然矣。上曰,後日次對,稟定,可也。宇鎭曰,適因言端,敢此仰達矣。左副承旨宋煥億昨日飭敎之下,不敢偃處江郊,今方入來云,卽爲牌招,何如?上曰,依爲之。出擧條命書榻敎曰,左副承旨宋煥億牌招。華鎭曰,明日湯劑進御,知其正時,然後可以趁期煎入矣。上曰,午後煎進,可也。命退,諸臣以次退出。
上在昌德宮。停常參·經筵。
傳于李亨逵曰,右承旨入侍。
李亨逵,以禁衛營將官來言,言啓曰,今日本營軍兵日次私習云矣,敢啓。答曰,知道。
又以御營廳將官來言,言啓曰,今日本營軍兵日次私習云矣,敢啓。答曰,知道。
傳于朴祐源曰,都承旨入侍。
金憙啓曰,自癸酉年,至丁丑年日記,合六十二卷,實錄廳輸送之意,敢啓。答曰,知道。
又啓曰,大司成徐有防,疏批已下,卽爲牌招察任,何如?傳曰,允。
承旨前望單子入之,朴祐源落點。
傳于朴祐源曰,左承旨入侍。
傳于李亨元曰,左副承旨有實云,許遞,前望單子入之。
承旨前望單子入之,李亨逵落點。
傳于朴祐源曰,新除授承旨牌招察任。
傳于李亨元曰,承旨房仍。
徐浩修啓曰,慶尙左水使金海柱狀啓,進上靑魚,趁未封進,惶恐待罪事。傳曰,勿待罪事,回諭。
下備忘記曰,黑山島漂到彼人,待問情公文上來,回下則必費日字,當此冬節,淹滯可悶,爲先優給衣糧,其他住接等事,另飭地方官,着意擧行,船路,旱路間從其願發送後,擧行形止狀聞事,自備局,待城門開,卽爲傳驛行會。
大司成徐有防疏曰,伏以臣於日昨,伏奉敎旨,以臣爲成均館大司成者,臣聞命驚惶,莫省攸措。噫,臣門地素寒,材識俱短,凡世所稱淸官顯職,不惟臣非所自期,人亦不以此待之,此不待臣言,而庶幾聖鑑之所畢燭也。適當位著承乏之時,每多公器濫竽之譏,而節次兜攬,殆若固有,有除輒膺,不敢牢辭者,誠以受恩如天,圖報無地,耿然寸心,祗以奔走殫竭四字,爲一半分報效之道,故或不免爲分義是重,廉隅反輕之歸,而今此國子新命,尤有所大難安,銓衡之要,而貳於兩堂,喉舌之重,而間於諸僚,則猶或諉以承佐下風,備數末班,而至若任長一館,而冠諸儒訓迪之方,勸課之責,俱萃一身,而虞家之敎胄,周禮之成均,比諸他職,尤爲自別,苟非望實足以矜式,文學素爲推服,則上不可以輕授,下不可以遽膺也,明矣。今乃以如臣無似,循例苟充,又蒙誤恩,致使多士嗤點,群情駭惑,其爲辱朝廷而羞當世,誠非細故,此臣所以徊徨踧踖,終不敢以前日之竭蹶,爲恭也。言出衷曲,辭非假飾,而況今泮製未畢,期限已迫,貢果將至,主館尤緊,此時此任,尤不容少曠,召牌之下,承膺無路,玆陳短章,仰暴微懇。伏乞聖明,俯垂諒察,亟遞臣新授職名,以重公器,以安私分,千萬幸甚。臣無任屛營祈懇之至。答曰,省疏具悉。爾其勿辭察職。
庚子十二月初七日辰時,上御誠正閣。右承旨入侍時,右承旨金宇鎭,假注書趙衍德,記事官金廷龍·李集斗,以次進伏訖。上命書傳敎曰,左副承旨宋煥億,又此違牌,是豈分義之所敢出?禁推傳旨捧入,前望單子入之,待下批,牌招察任。命退,諸臣以次退出。
庚子十二月初七日午時,上御誠正閣。左承旨入侍時,左承旨朴祐源,假注書趙衍德,編修官文采五,記事官李集斗,以次進伏訖。上命書榻敎曰,藥房提調,持加味養胃湯入侍。賤臣,承命出召金華鎭·吳道炯,持湯劑進伏。上曰,感寒尙未快解,是甚可悶矣。道炯曰,以外間言之,人之患感,或至屢日,而未得差減矣。上進御加味養胃湯訖。華鎭曰,明月亦爲待下敎煎進乎?上曰,可矣。華鎭曰,此藥連爲進御後,姑無煩熱之症乎?上曰,連服此藥後,頗覺差勝矣。道炯先退。上曰,宗簿提調,差以亞卿者,亦有古例乎?華鎭曰,聞之則前有李潭爲之云矣。上曰,校正事,不必設廳,只以誤印一張,刊改,可矣。華鎭曰,如是則好矣。上曰,卿與尹東昇,同爲承旨乎?華鎭曰,然矣。上曰,尹東昇善行承宣,且多才藝矣。華鎭曰,然矣。上曰,兵判雖是初政,何如是疎忽也?華鎭曰,吏判則自有所聞所見,似或無難,至於兵判,則實是生疎所致矣。上曰,戶曹所儲銀,爲幾許兩乎?華鎭曰,只有六萬餘兩,而歲後則似有開用之事矣。上曰,爲數何其太少也?華鎭曰,所用者多,所入者少故也。上曰,與兵曹,何如?華鎭曰,兵曹則只掌一曹,戶曹則分排各司,故所儲之數,反不如兵曹矣。上曰,咸鏡道稅穀,何不上納乎?華鎭曰,大抵北道,與平安道等留蓄年條,以備不虞之意矣。上曰,羅蔘以何樣捧納乎?華鎭曰,今年則申飭該道監司,使卽捧上,而似勝於前所捧納者矣。命退,諸臣以次退出。
庚子十二月初七日午時,上御誠正閣。都承旨入侍時,行都承旨徐浩修,假注書崔守忱,記事官金廷龍·李集斗,諸臣,以次進伏訖。上曰,新除承旨入來乎?浩修曰,未及入來矣。上曰,有留院公事乎?浩修曰,有留院狀啓數三度矣。上曰,持入。賤臣承命持入,浩修讀奏。上曰,惠慶宮進服一錢重人蔘粟米飮,自今日停止事。出榻敎命退,諸臣以次退出。
庚子十二月初七日初更四點,上御誠正閣。右承旨入侍時,直閣徐鼎修,右承旨朴祐源,假注書趙衍德,編修官文采五,記事官李集斗,以次進伏訖。上命讀正書朝報,祐源讀奏訖。上謂鼎修曰,往于內閣,朝報誤書處,考正,可也。上謂賤臣曰,日前次對筵說,今已修正乎?賤臣曰,姑未正書矣。上曰,速速書入,可也。命退,諸臣以次退出。
上在昌德宮。停常參·經筵。
李亨逵,以都摠府言啓曰,今日入直內三廳,武兼禁軍及軍兵等,當爲中日習射,而國忌齋戒相値,不得爲之之意,敢啓。答曰,知道。
又以禁衛營將官來言,言啓曰,今日本營軍兵,日次私習云矣,敢啓。答曰,知道。
又以御營廳將官來言,言啓曰,今日本廳軍兵,日次私習云矣,敢啓。答曰,知道。
傳于李亨元曰,左承旨入侍。
傳于李亨逵曰,右承旨入侍。
以洪忠監司狀啓,下備忘記于李亨逵曰,目下催租捧糴,邑務不但孔殷,況封庫之代,尤宜另擇。不然則徒煩迎送,寧非無實之甚乎?以此申飭銓曹,明日政各別擇擬。
大司成前望單子入之,金憙落點。
有政。吏批,判書李衍祥進,參判鄭民始進,參議鄭志儉進,左承旨李亨逵進。以柳義養爲承旨,兪彦鎬爲左參贊,洪檢爲刑曹參判,李敬養爲戶曹參議,李鎭恒爲敦寧都正,金鍾秀爲活人提調,閔修益爲禁府都事,柳東亨爲稷山縣監,金漢采爲順懷墓守衛官。
兵批,判書李性源進,參判洪良浩病,參議朴師崙入直進,參知李象靖在外未肅拜,右副承旨李亨元進。以嚴璹爲同知,任觀周爲僉知,沈頤之爲副摠管,李健秀爲五衛將,副司直單金宇鎭。
傳于朴祐源曰,藥房提調,持湯劑入侍。
庚子十二月初八日辰時,上御誠正閣。左承旨入侍時,左承旨李亨逵,假注書趙衍德,編修官文采五,記事官李集斗,以次進伏訖。上命書傳敎曰,政官牌招開政。又命書傳敎曰,大司成前望單子入之,待下批牌招察任。命退,諸臣以次退出。
庚子十二月初八日午時,上御誠正閣。右承旨入侍時,右承旨朴祐源,假注書趙衍德,編修官文采五,記事官李集斗,以次進伏訖。上曰,吏曹參判入侍。賤臣承命出,召鄭民始進伏。上曰,左相之病,聞甚可悶矣。民始曰,自昨今少差云矣。上曰,譜略誤印事,卿其知之乎?民始曰,聞甚驚怪矣。上曰,迨今覺發,猶可謂幸矣。民始曰,然矣。上曰,再明次對,左相可以入來乎?民始曰,病未快差,似不能造朝矣。命退,諸臣以次退出。
庚子十二月初八日申時,上御誠正閣。藥房入侍時,藥房提調金華鎭,副提調徐浩修,假注書崔守忱,編修官文采五,記事官李集斗,醫官吳道炯·徐命緯·崔宅中·金成五,諸臣,以次進伏訖。華鎭曰,聖體,若何?上曰,差勝矣。華鎭,擎進湯劑,上進御。上曰,加服二貼,何如?道炯伏奏曰,誠好矣。上曰,明日湯劑,待下敎煎入,可也。華鎭先退,道炯亦退。上曰,承旨房望事,誠不察矣。浩修曰,聖敎誠然矣。朴祐源之於兵判,有甥姪應避之嫌,而不爲懸入,臣叔方帶廚院都提擧,而臣之名下,不懸相避,至於蒙點,該房擧行,尤是不察矣。命書傳敎曰,房望做錯,已極非細,廚院副提擧望單,亦有不察,而至於受點,此等事,何可每煩飭敎?當該承旨遞差,副提擧望爻周,更爲書入。出傳敎上曰,上直承旨誰也?浩修曰,同副,而今下此敎,他承旨牌招入直,似好矣。上曰,左相之病,何如?浩修曰,四末浮氣,面部浮氣未差矣。命書傳敎曰,在外承旨許遞,與未差之代,政官待明朝牌招,開政差出事。出榻敎命退,諸臣以次退出。
上在昌德宮。停常參·經筵。
朴祐源啓曰,明日常參·經筵取稟。傳曰,停。
傳于李亨元曰,右承旨入侍。
傳于李亨元曰,承旨前望單子入之。
承旨前望單子入之,徐有防落點。
傳于李亨逵曰,新除授承旨敍用,牌招察任。
傳于李亨逵曰,右承旨入侍。
傳于徐有防曰,藥房提調入侍。
有政。吏批,判書李衍祥進,參判鄭民始進,參議鄭志儉進,右承旨徐有防進。以鄭趾煥爲承旨,沈頤之爲同義禁,尹昹爲扶餘縣監,承文著作單任長源。
兵批,判書李性源進,參判洪良浩式暇,參議朴師崙入直進,參知李象靖在外未肅拜,右副承旨李亨元進。以郭聖濟爲知事,具守謙爲訓鍊判官,具純爲白翎僉使。
徐浩修啓曰,新除授右副承旨鄭趾煥,卽爲牌招,何如?傳曰,允。
傳于李亨元曰,留院公事入之。
傳于李亨元曰,時囚罪人劉仁默,分揀放送。
傳于朴祐源曰,坐直承旨入侍。
正言李兢淵疏曰,伏以臣向叨憲職,冒沒一出,非謂言責重任誠有堪承之望,只緣感激恩數,少效叩謝之忱,仍因盤礴,決無是理。且臣母病,間經危症,尙未差減,離捨供職,亦無其勢,是以,屢犯逋慢,恭俟威罰。不料恩遞纔蒙,新除復降,至下勿施傳旨,促令承牌之敎,臣於是驚惶隕越,罔知攸措。章皇入肅,粗伸義分,而持正之職名雖殊,臺諫之責任無間,則必辭之計,有違初心,自顧慙恧,無以自解。噫,官以諫名,而憒憒蔑裂,曾不能出一言論一事,使淸朝耳目之寄,殆同虛設,以自陷於瘝官負職之科,則非但臣之辜恩,罪實難貰,其爲貽累聖簡,亦當如何?必欲早自辭巽,不避違傲者,良以此也。仍念臣偏蒙河海之恩,未效涓埃之報,惟有一死,銘在心肺,今若置臣於閑司漫職,責之以筋力奔走,則安敢爲占便之計,固辭至此耶?區區迷執,斷斷若是,更瀝肝血,仰瀆崇嚴。伏乞聖慈,天地父母,俯賜諒察,特削臣職,以安賤分,不勝大願。臣方乞免之不暇,何敢冒昧論說,而輿憤所同,不宜緘默,一二民瘼,亦有見聞,略此附陳焉。嗚呼,今日合辭之請,其果可已而不已者乎?君讎國賊,罪貫惡盈,固不可一天共戴,亦不可一刻容貸,而一日二日,至于今日,王綱漸夷,天計尙稽。群下之不能沬血碎首,感回天心者,其罪固大矣,而臣愚死罪,亦不能無憾於天地之大也。竊瞷殿下,學貫群聖,明燭萬理,政令事爲,泛應曲當,瞻聆所及,孰不欽歎,而獨於懲討一事,只賜例批,終靳兪音,未免爲恩以掩義,私以害公之歸,臣實爲殿下惜之。伏願殿下,廓揮乾斷,快伸邦憲,使亂賊知懼,國勢奠安焉。民惟邦本,本固邦寧,卽書經所訓,而生民休戚,專係守令,愼擇之方,不容少緩,而數遞之害,大關民邑。蓋居官者,時月稍久,然後始可以官民相知,而邑弊民瘼,漸有矯捄之道矣。近來守宰,或有移遷於數朔之內者,若此則雖有龔·黃之才,亦何以展其所蘊乎?此不但迎送之爲弊而已。伏願殿下,另飭銓曹,申明舊典,朔數之內,毋得遷轉,以爲久任責成之道焉。外邑軍布之錢木參半,法意非不好矣,而自減一疋之後,一夫所納,不過一疋,則一疋之內,無以行參半之法,故例以純錢捧之,始乃分半作木,以是之故,木邊則輒皆加捧,大爲民弊。臣意則令道臣,商量道內綿農之豐歉,木貴處則以純錢捧之,木賤處則以純木捧之,以準其錢木參半之數,則無損於國而有益於民。伏願殿下,下詢廟堂,定式施行焉。近來魚産漸貴,民不得鮮食久矣,究厥所由,則蓋緣均役之後,諸處漁箭,皆有定稅,雖不得魚,亦納其稅,故民不敢隨意設箭之致也。均役事目,雖不可輕易變改,若使各道,捧納漁箭所出元定之數,而均廳不復主管其箭數,則國無所失,而民必蒙惠。伏願殿下,下詢廟堂,以爲捄弊之道焉。大同之移劃軍門,固是不得已之事,而船人輸納之際,爲弊多端。雖以湖南言之,大同千石之船價,爲二百石,而千石之中,若載移劃數百石,則所受船價,太半爲軍門情債之歸,船漢之呼冤,固已可矜,而納稅之民,亦因此受害。伏願殿下,下詢廟堂,一依各宮房例,自戶曹捧給,以杜弊源焉。各司奴婢之在外邑者,厥數夥然,而此則雖有逃故,不許頉減,故年過百歲者,尙在案中。指徵無處者,亦責其貢,族徵隣徵,到處皆然,無辜之民,不能支保。伏願殿下,申飭各司,詳覈頉給,俾除橫侵之弊焉。京城市肆,卽都民資生之源,而所謂都賈要路,綱利操縱,潛賣之弊,日增月滋,由此而市民失業,物貨騰踊,事雖微細,爲害則大。伏願殿下,嚴飭法司,另加禁斷焉。臣無任屛營祈懇之至。答曰,省疏具悉。所陳數條,寂然之中,猶賢乎已,下廟堂逐條覆奏。爾其勿辭,從速察職。
庚子十二月初九日辰時,上御誠正閣。右承旨入侍時,右承旨朴祐源,假注書趙衍德,編修官文采五,記事官李集斗,以次進伏訖。上曰,明日當行次對矣。上曰,政官盡爲入來乎?祐源曰,俄已入來矣。命退,諸臣以次退出。
庚子十二月初九日午時,上御誠正閣。右承旨入侍時,右承旨徐有防,假注書趙衍德,編修官文采五,記事官李集斗,以次進伏訖。上曰,直閣入直於玉堂乎?有防曰,然矣。上曰,吏判之爲政生疎,至於宗簿提調,以亞卿擬差,可怪矣。有防曰,然矣。上曰,坐直誰也?有防曰,臣以屢日後入來,故欲爲坐直矣。上曰,寒感以至屢日不差,可悶矣。有防曰,聖體調攝,尙此彌留,似是膈痰未下而然矣,實不勝悶慮之忱矣。上曰,合製何當設行乎?有防曰,陞補畢抄然後,以設合製矣。命退,諸臣以次退出。
庚子十二月初九日未時,上御誠正閣。藥房提調入侍時,提調金華鎭,右承旨徐有防,假注書趙衍德,編修官文采五,記事官李集斗,以次進伏訖。華鎭曰,今日聖體調攝,若何?上曰,比諸日昨,尤有差減矣。華鎭曰,湯劑已爲監煎待令,何以爲之乎?上曰,旣已煎置,使醫官,以差備封進,可也。命退,諸臣以次退出。
庚子十二月初九日申時,上御誠正閣。坐直承旨入侍時,右副承旨李亨元,假注書趙衍德,編修官文采五,記事官李集斗,以次進伏訖。上曰,直閣入侍。賤臣承命出,召徐鼎修進伏。上曰,日記今年內當爲修正乎?鼎修曰,似難歲前畢修矣。上曰,宋文述,當其注書之任,凡爲幾日乎?知入。賤臣,承命出回奏曰,凡七日云矣。命書傳敎曰,前假注書宋文述,若干日仕進之後,今已八朔日記,尙不修納,催促之後,前後推托之狀,萬萬駭然。令該府,卽爲拿問,畢納後,草記。命讀各道狀啓,亨元讀奏。至李鎭斗押去洪柱翼狀,亨元曰,罪人押去,何等時急,而發行十一日,始到海南縣,已是稽緩,而莫重啓本,月日之下,不塡某時,尤涉疎忽。當該禁府都事李鎭斗,從重推考,何如?上曰,依爲之。出擧條又命讀李兢淵疏,亨元讀奏訖。上曰,趙興鎭正月日記,必以今夜盡爲修正,明日內粧冊以納事,分付。賤臣承命出來,分付。命退,諸臣以次退出。
上在昌德宮。停常參·經筵。
藥房都提調鄭弘淳,提調金華鎭,副提調徐浩修啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜。惠慶宮氣候,何如?臣等,不任區區伏慮,敢來問安,竝此仰稟。答曰,知道。慈殿·慈宮氣候一樣,待後日次入侍,宜矣。
王大妃殿·惠慶宮·中宮殿,藥房口傳問安。答曰,知道。
徐有防啓曰,明日,乃是小寒,自明日日暖間,視事頉稟之意,敢啓。答曰,知道。
以十一日輪對取稟,傳于金宇鎭曰,爲之。
柳義養,以禁衛營將官來言,言啓曰,今日本營軍兵,日次私習云矣,敢啓。答曰,知道。
又以御營廳將官來言,言啓曰,今日本廳軍兵,日次私習云矣,敢啓。答曰,知道。
李亨元啓曰,合辭方張之時,諫院無詣臺之員,事甚未安,未肅拜呈告人員,竝卽牌招,何如?傳曰,允。
傳于李亨元曰,右承旨入侍。
傳于徐有防曰,藥房提調入侍。
傳于柳義養曰,左副承旨,與直提學入侍。
承旨前望單子入之,金宇鎭落點。
傳于李亨逵曰,新除授承旨,牌招察仕。
傳于李亨元曰,同副承旨入侍。
承旨前望單子入之,柳義養落點。
傳于李亨元曰,新除授承旨,牌招察任。
傳于金宇鎭曰,政官待明朝牌招開政。
傳于金宇鎭曰,開坼不遠,而六曹長官,多不備員,工曹判書金鍾秀,今姑許遞。旣無情勢,則一味不肅,揆以分義,安容乃爾?漢城判尹權噵罷職。
傳于金宇鎭曰,六曹長官,旣命備員,則各司褒貶無得言頉事,各別申飭,應頉未磨勘諸司,抄出書入事,吏兵房知悉。
以校理金履正牌不進罷職傳旨,傳于金宇鎭曰,只推。
金宇鎭,以弘文館言啓曰,校理金履正,旣有只推之命,卽爲牌招察任,何如?傳曰,允。
徐浩修,以吏曹言啓曰,通禮院右通禮金和中呈狀內,身病甚重,勢難察任云,今姑改差,何如?傳曰,允。
又以吏曹言啓曰,東學訓導文粲圭,除授後過限未肅拜,依例改差,何如?傳曰,允。
徐有防,以實錄廳郞廳,因摠裁官意啓曰,謄錄郞廳李運彬,身病猝重,勢難察任,不得已減下,其代副司果尹履相差下,使之察任,何如?傳曰,允。
吏批口傳政事,兼實錄記事官尹履相單付。
柳義養,以訓鍊都監言啓曰,本局諸將官,自正月至十二月射講居首人,依例別單書入之意,敢啓。答曰,知道。
又以禁衛營言啓曰,本營諸將官,今年射講居首人,依例別單書入之意,敢啓。答曰,知道。
又以御營廳言啓曰,本廳諸將官,今年射講居首人,別單書入之意,敢啓。答曰,知道。
金宇鎭,以摠戎廳言啓曰,本廳諸將官,今年射講居首人,別單書入之意,敢啓。答曰,知道。
李亨元,以刑曹言啓曰,排設房軍士·書房色軍士,參酌放送事,命下矣。依傳敎,排設房軍士福乭,書房色軍士占乭,竝卽放送之意,敢啓。答曰,知道。
李亨逵,以漢城府言啓曰,臣伏奉判付辭意,氷戶一節,方爲各別申飭,發遣各部官員,江居士夫亭舍之自前頉免者,使之一一査出,依事目出役矣。卽接西部所報,不善擧行間,有實戶之見漏者,當此朝令嚴飭之日,該部之慢忽,不可無罪,當該部官,拿問處之,何如?傳曰,允。
李亨元,以義禁府言啓曰,漢城府啓辭內,當該部官拿問處之事,允下矣。西部都事金斗應,今方待命,卽爲拿囚之意,敢啓。答曰,知道。
又以義禁府言啓曰,前假注書宋文述,令該府,卽爲拿問事,傳旨啓下矣。宋文述,時在全羅道全州地云,依例發遣府羅將,拿來,何如?傳曰,允。
持平鄭益祚啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,夬施當律。請濟州牧定配罪人後樂,亟令王府,更加嚴鞫,期於得情。請定配罪人孫效忠等,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答曰,不允。第五件·六件事,亟停勿煩。
左參贊金熤疏曰,伏以臣百短而無一長,文學尤其所短也,卽伏承新命下者,乃以臣爲藝文館提學,臣誠自顧惝怳,繼以隕越。臣以不材,偏蒙洪造,前後踐歷,何莫非名器之玷,而至於見職,尤屬僭猥。噫,館閣之職,專掌文事,事大交隣,尊詞命之體,播詔布敎,補右文之治,其爲任,若是之不輕。苟非富於文學,工於撰述,可以適用而副急者,莫宜以冒據,則銓部之以是擬臣,誠不識其何說也。臣材本魯下,習仍婾惰,少事擧業,不能猶人,晩竊科第,實是僥冒,同朝之知臣本末者,未嘗以文學見詡。矧今年紀衰頹,筆硏益疎,顧其中枵然無一字文矣。目今人才漸降,雖不及前輩遠矣,苟求其踰於臣者,亦豈曰不多?今忽以臣無文,據有是任,此無異矮人之充巨子矣,是何朝家政注,作一戲場之演劇耶?除目一出,傍觀拍手,藉使臣,徒知華銜之爲榮,不揣其分,昧然承當,則搯擢枯腸,抽出文辭,殆若眢井之求水,畢竟是行不得之事,只將呈露其醜拙,辱文苑羞當世而止耳,是誠何補於公與私哉?臣聞命戄愧,蹙伏累日,今始露章自劾,略暴衷懇。伏乞聖明,曲賜鑑燭,將臣提學之任,亟許遞改,仍命有司,勿復檢擬,則不但臣私分之粗安,亦有補於聖朝愼官之治矣。臣無任屛營祈懇之至。答曰,省疏具悉。卿其勿辭行公。
庚子十二月初十日辰時,上御誠正閣。藥房提調入侍時,提調金華鎭,左副承旨朴祐源,記事官金載瓚,編修官文采五,記事官李集斗,以次進伏訖。上曰,感候,今日則尤有所勝,而昨夜則乍有熱候矣。今日褒貶爲之乎?華鎭曰,已爲之矣。命書榻敎曰,加味養胃湯,自今日停止。又命書榻敎曰,惠慶宮進服人蔘粟米飮,自今日停止。命退,諸臣以次出。
庚子十二月初十日巳時,上御誠正閣。右承旨·奎章閣直閣,同爲入侍時,右承旨徐有防,直閣徐鼎修,記事官金載瓚,編修官文采五,記事官李集斗,以次進伏訖。上命李集斗曰,六曹及京兆郞廳晝直,摘奸以來。命書傳敎曰,騎馬一匹立之。上謂鼎修曰,待敎未差,本閣只有直閣,凡事須着意爲之,可也。命退,諸臣以次出。
庚子十二月初十日巳時,上御誠正閣。軍士房承旨入侍時,左副承旨朴祐源,假注書趙衍德,記事官洪光一,編修官文采五,左邊捕將李昌運,以次進伏訖。上曰,進前。昌運進伏。上曰,偸竊人機捕事,有何端緖,而亦有所錄乎?昌運曰,略有所聞,而方有所錄,今此袖來矣。上命納,昌運擎進。上曰,此錄未詳,更爲詳究,可也。昌運曰,事係重大,當嚴覈以奏矣。命退,昌運先退。上曰,吏參入來乎?祐源曰,姑未知之矣。命書傳敎曰,在外承旨許遞,前望單子入之。命退,諸臣以次退出。
庚子十二月初十日未時,上御誠正閣。左副承旨入侍時,左副承旨朴祐源,直提學鄭民始,假注書趙衍德,記事官金廷龍,編修官文采五,以次進伏訖。上曰,政院今則具位矣。民始曰,然矣。上曰,坐直誰也?祐源曰,臣與李亨逵矣。上曰,右副·同副,勿爲申退留待事,分付。賤臣,承命出來,分付。命書傳敎曰,左副承旨許遞,前望單子入之。命退,諸臣以次退出。
庚子十二月初十日申時,上御誠正閣。同副承旨入侍時,同副承旨金宇鎭,假注書趙衍德,記事官金廷龍,編修官文采五,以次進伏訖。上曰,領相所患,何如?宇鎭曰,今則差減矣。命書榻敎曰,右副承旨入侍。賤臣承命出,召李亨元進伏。上曰,有公事乎?亨元曰,今方有之矣。上命納公事,賤臣承命出,捧入公事。上命讀金熤疏,亨元讀奏訖,仍命書疏批。上曰,吏參出去與否,知入。賤臣承命出,回奏曰,出去已久云矣。宇鎭先退,亨元讀奏公事訖。上曰,丙申以後,自刑曹·禁府刑配人,各道放未放及物故人,抄出以啓,可也。命退,諸臣以次退出。
上在昌德宮。停常參·經筵。
徐有防啓曰,判尹金熤,旣入闕中,兼帶藝文提學,不爲肅謝,直爲出去,事甚未安,推考警責,何如?傳曰,允。
金宇鎭,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,停。
以來十六日儒生殿講,取稟,傳于李亨逵曰,爲之。
傳于徐有防曰,禮房承旨入侍。
金宇鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金宇鎭曰,下直守令·邊將,藏氷主梗官,留待。
又傳于曰,下直守令·邊將,藏氷主梗官,入侍。
傳于李亨逵曰,輪對官,明日來待。
傳于金宇鎭曰,左承旨入侍。
金載纘汰去代,以姜彙鈺爲假注書。
傳于李亨逵曰,在外承旨許遞,前望單子入之。入之,金憙落點。
傳于徐有防曰,新除授承旨,牌招察任。
有政。吏批,判書李衍祥,參判鄭民始,參議鄭志儉,左承旨李亨逵進啓曰,工曹判書·漢城判尹,今當差出,而擬望之人乏少,政府·西壁,竝擬,何如?傳曰,允。以尹東晢爲工曹判書,金熤爲判尹,鄭民始爲司䆃提調,柳雲羽爲右通禮,白師憲爲中部都事。
兵判,判書李性源取才進,參判洪良浩替直,參議朴師崙入直進,參知李象靖在外未肅拜,右副承旨金宇鎭進。
李亨逵啓曰,今日兵曹政廳進不進書啓,判書李性源,以別取才,不當懸頉,而誤爲懸頉者,極爲未安,推考警責,何如?傳曰,允。
以李健秀·金處坤·安翼濟·李廷壽·元厚鎭·林鵬翰·李弘遠爲副護軍,朴祐源·鄭趾煥·宋鍈·鄭觀由爲司直。
傳于李亨逵曰,工曹判書尹東晢,解由勿拘。
大司成前望單子入之,金夏材落點。
徐有防啓曰,合製當爲設行,而新除授大司成金夏材,卽爲牌招察任,何如?傳曰,允。
以備忘記,傳于金憙曰,大享不遠,貶坐在卽,在外社稷提調許遞,令該曹,口傳差出。
吏曹口傳政事,以洪樂性爲社稷提調。
以備忘記,傳于金憙曰,貶期不但不可越,以其苟艱之故,乍罷旋敍,則彼不畏法者,當以被譴,認作占便之隙,寧有如許國體?從當下敎,御營大將望筒還下,令備局知悉。
以大司諫李致中再牌不進罷職傳旨,傳于金憙曰,只推。
以大司諫李致中牌不進,罷職傳旨,傳于金憙曰,只推,更爲牌招。
金宇鎭,以議政府司錄,以領右相意啓曰,各司褒貶,申飭擧行事,旣有下敎矣。本府褒貶,當在明日,而右參贊兪彦鎬在外,未及上來,左參贊有闕之代,卽令該曹,口傳差出,牌招察任,以爲備員開坐之地,何如?傳曰,允。
吏曹口傳政事,以洪樂命爲左參贊。
金憙,以備邊司言啓曰,御營大將李柱國罷職之代,今當差出,而擬望之人乏少,援據古例,以二望擬入之意,敢啓。傳曰,已下敎。
徐有防,以弘文館言啓曰,校理金履正,旣有只推之命,卽爲牌招察任,何如?傳曰,允。
金宇鎭,以義禁府言啓曰,時囚罪人李廷復·林鳳來·李仁聃等,告身盡行追奪,徒三年定配,又五年禁錮事,照律公事判付內,李廷復依此律施行,林鳳來依允,李仁聃功減一等,啓下矣。李廷復,告身盡行追奪,洪忠道西原縣長命驛徒三年定配,又五年禁錮,林鳳來,告身盡行追奪,江原道洪川縣蓮峯驛徒三年定配,又五年李仁聃,功議一等,告身盡行追奪,黃海道黃州牧敬天驛徒二年半定配,又五年禁錮,而竝以議啓內辭意,具罪目,依例發遣府書吏,押送于各其配所,何如?傳曰,允。
左議政徐命善箚曰,伏以臣狗馬賤疾,浹旬彌篤,自量氣力,無望生全,幸蒙聖慈,曲加矜憐,特遣太醫,齎頒珍劑,歷試對疾之良方,獲延幾死之殘喘。臣之厚受主恩,前後何限,而又此生成之澤,偏霑一身,伏枕感泣,何以爲報?第臣所患,積有源委,危兆雖似少歇,眞元漸覺落下,倘非許久調治,無以束帶赴公。方當考績之時,況有申飭之命,而臣之所綰諸司,緣臣病蟄,不免曠廢,則臣心惶蹙,姑捨勿論,揆以國體,豈不萬萬苟艱乎?伏乞聖明,俯垂諒察,將臣所帶太廟·廚院·太僕·訓局都提擧之任,竝卽變通,以爲及期擧行之地,千萬幸甚。答曰,省箚具悉卿懇。所愼之尙此彌留,曷勝悶念?惟期加意善攝。兼管諸司提擧事,俱非劇任,又若訓局,自在應頉之中,亦非卿之故所辭,竝不允,卿其安心勿辭焉。仍傳曰,此批答,遣史官傳諭於左議政。
工曹判書尹東晢疏曰,伏以臣於千萬夢外,伏奉敎旨,以臣爲工曹判書者,繼又召牌儼臨。念臣積違天陛之餘,豈不足竭蹶趨承,而臣之前任安岳郡,解由姑未成出,公格所拘,無路承膺。若其匪分之懼,有不暇論,玆敢冒犯違逋,隨詣陳懇。伏乞聖明,亟命照例勘處焉。答曰,省疏具悉。卿其勿辭行公。
司諫沈命德,應敎朴天衡,掌令金光岳·朴聖泰,持平鄭益祚,獻納安廷玹,校理朴天行,正言洪文泳·李兢淵,副校理趙鼎鎭·柳孟養,修撰金翊休,副修撰金履禧·徐鼎修啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,夬正王法。請削黜罪人洪樂純,爲先中途付處。措辭見上答曰,不允。
司諫沈命德,掌令金光岳·朴聖泰,持平鄭益祚,獻納安廷玹,正言洪文泳·李兢淵啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答曰,不允。第六件·七件事,亟停勿煩。
掌令金光岳啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請定配罪人孫效忠等,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答曰,不允。第五件·六件事,亟停勿煩。
正言李克淵啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,夬正王法。請減死罪人弼海,亟寢酌處之命,仍令王府,設鞫得情,夬正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,時謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請逆賊尙魯,亟施孥戮之典。措辭見上答曰,不允。第件事,亟停勿煩。
庚子十二月十一日巳時,上御誠正閣。邊將·主梗官入侍時,右副承旨李亨元,麟山僉使尹興莘,恃寨僉使太鵬翮,東氷庫別提崔昌熙,奉常寺參奉徐昇修,假注書趙衍德,記事官金廷龍·李集斗,以次進伏訖。上曰,進前。興莘進伏。上曰,職姓名。興莘曰,麟山僉使尹興莘矣。上曰,爾以何官,遷移邊將乎?興莘曰,以巡將爲邊將矣。上曰,爾之折衝·嘉善,以弓馬之技爲之乎?興莘曰,以巨弓遠射,連爲加資矣。命讀六事,興莘讀奏訖。上曰,爾之居職,若居中下之貶,則當有重勘,盡心爲治,可也。興莘先退,鵬翮進伏。上曰,年今幾何乎?鵬翮曰,七十五歲矣。上曰,爾之僉使,其果善爲乎?鵬翮曰,特蒙如天之德,無復仰對矣。上曰,爾之加資,何以爲之乎?鵬翮曰,曾居權管時,以四考居上,爲善治加資矣。上曰,今番亦爲善治,則豈不好哉?前官還債事,爾其滌去舊汚,可也。鵬翮先退,昌熙進伏。上曰,職姓名。昌熙曰,東氷庫別提崔昌熙矣。上曰,藏氷之數爲幾何乎?昌熙曰,爲四萬二千三百張矣。上曰,長廣厚薄,如何?昌熙曰,長廣依其尺數捧上,而時未堅凍,故未能肉厚矣。上曰,聞有點退之事云,爾其點退乎,下吏以爲點退乎?昌熙曰,臣以爲點退,而寧有下吏之點退乎?上曰,爾其晝夜看守乎?昌熙曰,只以捧上時看檢矣。上曰,崔昌熙先汰後拿事,分付當直。賤臣承命出來,分付,聽傳敎。上曰,院隷之傳命,只以數人傳呼,若有檢飭,何敢如是?實注書汰去。命書傳敎曰,近來堂后擧行,極爲慢忽,以至院隷,亦不檢飭,當該注書金載瓚汰去。昇修進伏。上曰,藏氷時,爾不見欺於下吏乎?昇修曰,初無見欺之事矣。上曰,何不下去於玉壺樓乎?昇修曰,臣是看檢於玉壺樓之前矣。上曰,徐昇修拿處事,分付。賤臣承命出,分付當直。命書傳敎曰,不但擧行駭然,筵席擧措,尤極無形,東氷庫別提崔昌熙,先汰後拿,奉常寺參奉徐昇修,拿處。命退,諸臣以次退出。
庚子十二月十一日巳時,上御誠正閣。左承旨入侍時,直提學鄭民始,左承旨李亨逵,假注書趙衍德,記事官金廷龍·李集斗,以次進伏訖。上曰,甘結事,何以爲如是乎?民始曰,自昨秋僞造以後,各司踏印以行矣。上曰,政廳書啓中,兵判名下,以別取才懸頉不進,此有古例乎?知入。賤臣承命出,回奏曰,因前例爲之云矣。命書傳敎曰,貶坐旣命申飭,今日政,新除授判書·判尹,待下批牌招察任。雖以刑曹言之,判堂有實病,逐日赴衙,勢所難强,而至如貶目之暫時磨勘,有何不能?該房以此知悉,申飭本曹。上曰,直閣來待。賤臣承命出來,分付。命書左相箚批。又命書傳敎曰,承旨房仍,左承旨爲軍士房。又命書傳敎曰,大司成前望單子入之。命退,諸臣以次退出。
庚子十二月十一日午時,上御誠正閣。右承旨入侍時,右承旨徐有防,直閣徐鼎修,假注書趙衍德,記事官金廷龍·李集斗,以次進伏訖。上曰,右副承旨入侍。賤臣承命出,召金宇鎭進伏。上曰,右副之病,似未快可矣。宇鎭曰,今得少差矣。上謂鼎修曰,玉堂入直,當在何間乎?鼎修曰,姑未的知矣。命退,諸臣以次退出。
庚子十二月十一日申時,上御誠正閣。坐直承旨入侍時,右承旨徐有防,假注書姜彙鈺,記事官金廷龍·李集斗,以次進伏訖。上命書傳敎曰,時囚罪人李養鼎,依本律勘處,放送後草記。出榻敎又命書傳敎曰,申飭之下,無端違牌,事體所在,極涉未安,判尹金熤推考,更爲牌招,亦旣承批,工曹判書尹東晢,一體牌招。出榻敎上命退,諸臣以次退出。
上在昌德宮。停常參·經筵。
未時申時,灑雨下雨,測雨器水深三分。
傳于李亨元曰,同副承旨與輪臺官入侍。
又傳于曰,都承旨入侍。
徐有防,以弘文館言啓曰,本館下番副修撰臣金履禧,以兼帶東學敎授,今日禮曹褒貶時,晝仕出去之意,敢啓。傳曰,知道。
傳于金宇鎭曰,右副承旨入侍。
又傳于曰,左副承旨入侍。
以校理金履正牌不進罷職傳旨,傳于金宇鎭曰,只推。
徐浩修,以議政府司錄,以領·右相意啓曰,今日本府貶坐,左參贊洪樂命,尙不出肅,令政院,稟旨牌招,以爲備員開坐之地,何如?傳曰,允。先擧行後謝恩。
李亨逵,以守禦廳言啓曰,本廳諸將官,今年射講居首人,依例別單書入之意,敢啓。傳曰,知道。
李亨元,以義禁府言啓曰,時囚罪人李養鼎,依本律,勘處放送後,草記事,命下矣。李養鼎,依本律,杖八十收贖,奪告身三等,放送之意,敢啓。傳曰,知道。有功議減一等。
又以義禁府言啓曰,李養鼎杖八十收贖,奪告身三等放送事,草記批旨內,有功議,減一等事,啓下矣。李養鼎曾祖彦綱,保社原從功臣云,功減一等,杖七十收贖,奪告身二等之意,敢啓。傳曰,知道。
司諫沈命德,應敎朴天衡,掌令金光岳·朴聖泰,持平鄭益祚,獻納安廷玹,校理朴天行,副校理趙鼎鎭·柳孟養,正言洪文泳·李兢淵,修撰金翊休,副修撰金履禧·徐鼎修啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴問,夬正王法。請削黜罪人洪樂純,爲先中途付處。措辭見上答曰,不允。
司諫沈命德,掌令金光岳·朴聖泰,持平鄭益祚,獻納安廷玹,正言洪文泳·李兢淵啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還〈寢〉李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答曰,不允。第六件·七件事,亟停勿煩。
掌令朴聖泰啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請定配罪人孫效忠等,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答曰,不允。第五件·六件事,亟停勿煩。
正言洪文泳啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,夬正王法。請減死罪人弼海,亟寢酌處之命,仍令王府,設鞫得情,夬正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,時謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死罪人德秀,亟令王府,更加嚴鞫,夬正王法。請逆賊尙魯,亟施孥戮之典。李溎,本以鄙微之人,粗挾狡黠之才,平生所營,爲不越乎患得失三字,甘作權門之押容,轉爲逆黨之死友。凶謀祕計,無不與聞,東面跳踉,躐取華腴,則前席出涕,入座媒固,莫掩宵小之態,而於渠猶薄物細故。及夫厚·麟諸賊逆節旣露之後,首發請討之疏,實急脫身之計,而公議莫眩,負犯難容,則要藉權姦之聲勢,復爲相府之記室,一席盡弊,百計獻媚。餘焰所畏,片言不加,尙逭黨與之誅,偃處郊畿之間,朝籍自如,崇秩依舊,邦憲太寬,輿情愈激。請判書李溎,亟施島配之典。措辭見上答曰,不允。第九件事,亟停勿煩。末端事,目下急務,正在舊染汚俗,咸與維新,何必抉摘?亟停勿煩。
庚子十二月十二日辰時,上御誠正閣。輪對官入侍時,同副承旨金憙,假注書姜彙鈺,記事官金廷龍·李集斗,軍器判官李在倫,內資奉事黃仁熙,內贍直長李性重,司導直長柳煥星,以次進伏訖。上曰,奎章閣直提學入侍。賤臣承命出,分付還入進伏。上曰,承史進前。憙進伏奏曰,宗簿正李顯永蒙點爲輪對官,方詣闕下,而身有實恙,莫可入侍云,故敢此仰達矣。上曰,李顯永之爲宗簿正屬耳,其已肅謝乎?憙曰,姑未肅謝矣。上曰,然則禮曹,當以未肅謝懸頉矣。憙曰,事誠然矣。回啓曰,宗簿正李顯永,旣未肅謝,則禮曹書啓,所當懸頉,而不爲懸頉,至於受點,而不得入侍,事甚未安。當該禮曹堂上,推考警責,何如?上曰,依爲之。出擧條上曰,輸對官進前。在倫進伏。上下詢職姓名及職掌後,命奏遺在。在倫曰,甲衣二百八十部,環刀二百八十柄,冶匠十五名矣。上曰,誰族?在倫曰,別無近族,而宗班後裔矣。上曰,所懷?在倫曰,所懷則無矣。上命退,仁熙進伏。上下詢職姓名及職掌後,命奏遺在。仁熙曰,淸蜜十五石六斗六升,眞油五石十二斗矣。上曰,誰族?仁熙曰,無近族矣。上曰,所懷?仁熙曰,所懷則無矣。上命退,性重進伏。上下詢職姓名及職掌後,命奏遺在。性重曰,小豆五十五石十斗,小麥一千六百石五斗,造米七十四石十四斗,上末無遺在,而加用七十二斤矣。上曰,所懷?性重曰,所懷則無矣。上曰,誰族?浩修曰,似是李致中之族矣。性重曰,非矣,承旨不知矣。臣與宗簿正李顯永,爲九寸矣。上曰,何時初入仕?性重曰,丙申年爲初仕矣。上曰,小科爲之乎?性重曰,未得爲之矣。上命退,煥星進伏。上下詢職姓名及職掌後,命奏遺在。煥星曰,粳米三百三十九石零,稷米十九石,中米一千三百三十五石,黃斗五百三十四石矣。上曰,所懷?煥星曰,所懷則無矣。上曰,誰族?浩修曰,柳煥猷之族矣。上命退。上曰,直提學進前。浩修進伏,上曰,冊錄持入乎?浩修曰,持來矣。上曰,讀奏,可也。浩修讀奏,上曰,大學衍義之書,予嘗好之,而唐本之好者,卒難得見矣。此錄中,有唐本云,須從近覓入也。仍命退,諸臣以次退出。
庚子十二月十二日申時,上御誠正閣。左副承旨入侍時,左副承旨李亨元,徦注書姜彙鈺,記事官金廷龍·李集斗,以次進伏訖。上曰,翰林所謄冊持入。賤臣承命而出,持冊三卷還入進伏。上曰,分付政院,往都承旨家,今日入侍時,所持來冊錄,持來以入也。賤臣承命出,分付。上曰,趙興鎭今年正月日記,若已修來,持入也。賤臣,承命而出,持望後日記還入進伏。上曰,日記持來乎?賤臣曰,望前日記則姑未入來云矣。上曰,待望前日記入來,竝爲裝冊以入也。賤臣承命出,分付。上命集斗,讀奏近年以來御製文,集斗讀奏訖。亨元啓曰,頃者洪忠道前兵使今秋試射放中不中都居末守令,誤爲修啓,故臣於其時,適在該房,以改修整,卽爲啓聞之意,有所筵稟知委矣。今已踰月,尙不擧行,雖未知兵使之間經遞易,致此遲滯,而事係軍務,則若是稽緩,誠極駭然。當該時兵使李得濟,從重推考,原狀啓卽速修整上送之意,分付該曹,何如?上曰,依爲之。事極駭然,令該道道臣,爲先捉致營校,稽滯委折,嚴問取招以聞,可也。出擧條上命退,諸臣以次退出。
庚子十二月十二日申時,上御誠正閣。右副承旨入侍時,右副承旨金宇鎭,假注書趙衍德,記事官金廷龍·李集斗,以次進伏訖。上命書臺啓批答訖。上謂集斗曰,文集抄,幾何修正乎?集斗曰,已盡抄錄,而今方以世次考定矣。命退,諸臣以次退出。
上在昌德宮。停常參·經筵。
大殿·王大妃殿·惠慶宮,政院·玉堂口傳問安。答曰,知道。
中宮殿,政院·玉堂單子問安。答曰,知道。
中宮殿,朝廷二品以上·六曹堂上單子問安。答曰,知道。
傳于李亨元曰,右副承旨入侍。
李亨逵啓曰,禁衛將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于徐有防曰,右承旨入侍。
徐有防,以弘文館言啓曰,校理金履正,旣有只推之命,卽爲牌招察任,何如?傳曰,允。
吏曹口傳政事,注書金載瓚。
徐有防,以禮曹言啓曰,來辛丑年正朝百官陳賀及命婦朝賀,磨鍊節目,依所啓施行事,判下矣。在前陳賀時,百官依例行禮於外庭,而至於命婦朝賀則權停,今番,何以爲之乎?敢稟。傳曰,知道。節目混踏啓字,此草記勿施。
又以禮曹言啓曰,來辛丑年正朝陳賀節目,當爲擧行,而社稷祈穀親祭散齊相値,殿庭軒架鼓吹,以陳而不作,磨鍊書入之意,敢啓。傳曰,知道。與至賀無異,今年則依至賀例權停。
庚子十二月十三日辰時,上御誠正閣。右承旨入侍時,右承旨徐有防,假注書姜彙鈺,記事官金廷龍·李集斗,以次進伏訖。上曰,右副承旨入侍。出榻敎賤臣承命而出,與右副承旨金宇鎭,階入進伏。上曰,吏曹參判留待。賤臣承命出,分付。上曰,都承旨入侍。出榻敎賤臣承命而出,與都承旨徐浩修,偕入進伏。上曰,往藝文館,持冊錄詳考乎?浩修曰,臣已往考矣。上命退,諸臣以次退出。
庚子十二月十三日未時,上御誠正閣。直提學入侍時,吏曹參判鄭民始,行都承旨徐浩修,假注書趙衍德,記事官金廷龍·李集斗,以次進伏訖。上曰,各司褒貶,幾何爲之乎?浩修曰,庶皆爲之矣。民始曰,典醫監貶坐,以一堂上兪彦鎬,尙不上來,故姑未開坐云矣。上曰,該司之不爲褒貶者,使之申飭,可也。浩修曰,聞之則刑曹雖未開坐,而明當爲之云矣。民始曰,出六講·守令講,自是古例,而到今考講之法,反不如照訖講矣。上曰,此是大典乎?民始曰,然矣。上曰,何許蔭官應講乎?民始曰,未進士南行爲之矣。上曰,今政初仕,爲幾窠乎?民始曰,有參奉四窠,監役一窠,守奉官三窠矣。上曰,薦狀,何以爲之乎?民始曰,各司直送吏曹矣。上曰,刑判之疏,何爲而有是言也?民始曰,平日所言,恒在於明義理處,故有所眷眷者,可見矣。上曰,其爲疏也,言其近來之人所不言,可尙其志矣。民始曰,刑判常慮其人心之陷溺,以嚴其隄防之道,故有是言矣。上曰,大司諫連爲違召,期於必遞,其與義駿,爲幾寸乎?浩修曰,爲五寸親矣。民始曰,凡係討逆之道,惟在嚴懲討,而至於疏釋之節,專在於自上處分,在下之人,固當隨其處分而奉行矣。上曰,左相病勢,何如?浩修曰,尙未快可,失音轉甚矣。上曰,李兢淵疏中漁箭事,可以變通之事乎?民始曰,此實可爲之事矣。只以均廳主管,故非但爲弊,所失且大矣。以惠廳事言之,三十年前貢物米餘儲,每一年爲四萬石,而計其十年,則應爲四十萬石矣。今無一包所存,未知用於何處,而戶曹亦然,是甚可怪矣。上曰,惠廳亦有排朔乎?民始曰,洪奉朝賀在惠堂時,以爲劃定之事矣。上曰,金孝大方在何處乎?浩修曰,今往廣州云矣。上曰,廣尹之爲政,何如?浩修曰,姑未聞革弊之政,而亦無疵害云矣。民始曰,正卿之排望苟簡,雖欲自下陞付,此亦無路,下至翰林,亦可無推用之階,是爲可悶矣。上曰,翰林事果爲乏人,是所悶慮者也。民始曰,臣環視承文參下,實無可合人矣。且以今番都政言之,方有茂朱·善山二窠,而全無可差之人,是實難堪矣。上曰,許多蔭官,盡去何處乎?武弁亦然,旣怪且悶矣。民始曰,果然矣。上曰,內閣入直,只以直閣·待敎,交相遞直,則有若長番,依吏曹假郞廳例,差出假官,使之輪直,何如?民始曰,如是爲之則甚宜矣。民始先退。命書傳敎曰,前注書金載瓚仍任前職,本院貶坐,使之明日擧行。命退,諸臣以次退出。
庚子十二月十三日申時,上御誠正閣。右承旨入侍時,右承旨徐有防,假注書姜彙鈺,記事官金廷龍·李集斗,以次進伏訖。上命書傳敎曰,以有旨促召,又因疏批促來,而迄今幾日,杳無動靜。分義道理,豈容迺爾?此重臣目下情事,雖難離捨於從宦,旣有將來之命,又在茇舍之地,則將母上京,元非不可强之事,然而猶且逡巡者,以公以私,殆無所遽。況因此而兼管閣務,近多抛置,苟簡之事,不一其端,揆以事體,寧不寒心?奎章閣提學金鍾秀,姑先從重推考,自政院,另加嚴飭,使之斯速上來。近於此重臣,曲加體諒,兼存絜矩之義,已多寬暇,則到今更以何說爲辭?然又不出,無幾慢命乎?竝以此意知悉。出榻敎又命書傳敎曰,柑製當前,而貢果封進狀啓又到,在外文任許遞,政官待明朝牌招開政。出榻敎又命書傳敎曰,注書金載瓚,口傳付軍職,待明朝牌招。出榻敎上命集斗,讀奏日記,集斗讀奏訖。上命退,諸臣以次退出。
上在昌德宮。停常參·經筵。
李亨逵,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,停。
傳于徐浩修曰,右副承旨入侍。
李亨元啓曰,禁衛營·御營廳將官來言,今日本營軍兵,日次私習云矣,敢啓。傳曰,知道。
傳于李亨逵曰,禮房承旨馳詣宗廟·景慕宮,奉審摘奸以來。
傳于徐有防曰,奉審承旨入侍。
以校理金履正牌不進罷職傳旨,傳于徐有防曰,只推。
李亨元,以弘文館言啓曰,校理金履正,旣有只推之命,卽爲牌招察任,何如?傳曰,允。
有政。吏批,判書李衍祥進,參判鄭民始進,參議鄭志儉進,行都承旨徐浩修進。李性源爲弘文提學,李衡弼爲司䆃主簿,全道郁爲內資主簿,南溟學爲平澤縣監,東學訓導單李信默,承文正字單申完。
兵批,判書李性源進,參判洪良浩替直,參議朴師崙入直,參知李象靖在外未肅拜,右承旨徐有防進。金孝大爲知事,黃命耇爲忠翊將,鄭光憲爲珍島監牧官,同知單朴泰俊,副司直柳義養。
徐有防啓曰,兵曹判書李性源,旣在闕中,新除弘文提學,不爲肅謝,直爲出去,事甚未安,推考警責,何如?傳曰,允。仍卽牌招察任。
傳于徐浩修曰,在外承旨許遞,前望單子入之。
承旨前望單子入之,鄭志儉落點。
傳于徐浩修曰,承旨房仍。
傳于李亨元曰,左承旨入侍。
李亨逵,以兵曹言啓曰,新除授洪忠水虞候朴瀅老父,今年七十八歲,揆以法例,不當離捨冒赴,呈狀乞遞。虞候親年七十五歲以上者,許遞其任,已有定式,依例改差,何如?傳曰,允。
李亨元,以漢城府言啓曰,沿江伐氷之處,臣連爲探察,則今番氷役,別無大段弊端,而西部新水鐵里契氷丁當納,爲一百四十餘馱,而只納略干馱後,氷所書員郭昌禧爲名漢,與內所監捧員役輩,私相符同,虛出尺文,以盡捧樣欺瞞內外紫門官員,偸食馱價。莫重御供之氷,奸濫吏輩之居間幻弄,萬萬痛駭。當書員移送秋曹,嚴刑照律,該監官員之不能覺察,難免其責,拿問處之,何如?傳曰,允。若有國綱,申飭之下,焉敢若此?該吏依草記爲先嚴刑取招以聞。此亦非民事乎?嚴飭該曹,除尋常各別嚴刑,該官員不可拿問而止,爲先汰去。卿之近來草記,不負飭勵之意,殊可嘉也。
司諫沈命德,應敎朴天衡,掌令金光岳·朴聖泰,持平鄭益祚,獻納安廷鉉,校理朴天行,副校理趙鼎鎭·柳孟養,正言洪文泳·李兢淵,修撰金翊休,副修撰金履禧·徐鼎修啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟命王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答三司曰,不允。
司諫沈命德,掌令金光岳·朴聖泰,持平鄭益祚,獻納安廷玹,正言洪文泳·李兢淵啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。措辭見上答兩司曰,不允。第六件·七件事,亟停勿煩。持平鄭益祚啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請南海縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請定配罪人孫效忠等,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。第五件·六件事,亟停勿煩。司諫沈命德啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,時謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。請前判書李溎,亟施島配之典。噫嘻痛矣。具庠之罪,可勝誅哉?千罪萬惡之布在人耳目者,於渠猶屬薄物細故,師·翰·興·老諸賊,萬古所無之凶逆,而其主張凶論,作爲窩窟,卽具庠是也。闔闢譸張,誑惑誘脅之狀,姑且勿論,就其眞贓之現露者言之,其許多窮凶叵測之說,有不忍泚筆,而其曰舅甥熟講,其曰吾輩秉執云者,於渠斷案也。噫,投進凶章者諸賊,而所以慫慂者庠也,謀爲凶論者諸賊,而所以釀出者庠也。諸賊伏法之後,庠之獨逭,已乖王章,而薄竄未幾,遽遞蒙宥釋之典,人心日益狃安,國論日益委靡,識者之憂,已不勝言。而伏況我聖上所守之義理,可以卓冠百王,昭垂千載,而此輩乃敢角立而亂言,以爲眩惑之計,苟不能拔本塞源,以杜凶孼之萌,則將無以闡義理而嚴隄防,國不得爲國,人不得爲人。請具庠,設鞫嚴問,依律處斷。趙宗鉉,頃年鞫獄,緊出於壽賢之招。渠以朝紳,潛通北寺,締結逆豎,追逐不逞之徒,參聞叵測之論,不言可知。揆以邦憲,不可容貸,而只以逆豎之身故,無與對質,不加究覈,遽然全釋,此實失刑之大者。而廢錮未久,收敍如初,飄纓仕路,偃處城闉,自同無故之人,隄防由是而不嚴,輿憤由是而益激。請趙宗鉉,亟施絶島定配之典。措辭見上答院曰,不允。第九件·第十件事,亟停勿煩。
領府事鄭弘淳箚曰,伏以臣於比日,患感呻吟,而猶能强作行動,昨今以來,轉復添劇,頑痰爲祟,表裏交攻,項背牽疼,便同籧篨,冒口痞隔,食飮全廢,加以虛汗不止,眩瞀忒甚,委身涔涔,轉動無望。明日,是日次問候,而自念氣力,雖無進參之勢,罪重闕禮,欲被譴何,玆不得不冒昧陳籲。伏乞聖慈,俯垂鑑諒,亟命變通臣藥院之任,以存格例,仍降威罰,勘臣瀆撓之罪,以警群僚,不勝幸甚。答曰,省箚具悉卿懇。美疴殊極悶慮,未參候班,何庸辭爲?卿其安心勿辭,益加愼攝焉。此批答,遣史官傳諭于鄭領府事。
庚子十二月十四日,兼春秋朴行淳。義禁府啓目,因平安監司鄭尙淳狀啓,碧團前察訪朴尙采,還上反作事,刑推得情,何如?啓。傳曰,除刑推以本律勘處,放送後草記爲良如敎。
庚子十二月十四日巳時,上御誠正閣。奉審承旨入侍時,右承旨徐有防,假注書姜彙鈺,記事官金廷龍·李集斗,以次進伏訖。上曰,吏曹參判入侍。出榻敎賤臣承命出,分付。上命集斗曰,所修冊子,專意修整以入也。仍命退,諸臣以次退出。
庚子十二月十四日午時,上御誠正閣。右副承旨入侍時,右副承旨金宇鎭,記事官金載瓚·金廷龍·李集斗,以次進伏訖。上曰,同副承旨望筒出給,仍卽牌招,都承旨入侍。都承旨徐浩修進伏。上曰,內閣儲書時擧行事,自內已爲分付,卿亦親審擧行,可也。命退,承史以次出。
庚子十二月十四日未時,上御誠正閣,右承旨入侍時,右承旨徐有防,假注書姜彙鈺,編修官文采五,記事官金廷龍,以次進伏訖。上曰,同副承旨入侍。出榻敎賤臣承命,而與同副承旨鄭志儉,偕入進伏。上曰,都承旨入侍。賤臣承命而出,與都承旨徐浩修,偕入進伏。上曰,坐直承旨誰也?浩修曰,李亨逵·李亨元矣。上命退,諸臣以次退出。
庚子十二月十四日申時,上御誠正閣。左承旨入侍時,左承旨李亨逵,假注書姜彙鈺,記事官洪光一·金廷龍,以次進伏訖。上曰,丙申年八月日記持入。賤臣承命而出,持八月日記,還入進伏。上命讀奏啓覆文案,亨逵讀奏訖。上命書傳敎曰,向因前刑判筵奏,諸道殺獄之未完決者,有錄啓或疎放之命,而又令歲前修啓者,蓋欲毋致滯囚,而不踰此歲也。關西狀本首到,外此諸道,亦當鱗次登聞,見今判堂有實恙,雖難供劇,文書覆啓,本非不可强之事,續聞辭單,連日呼望云,若此則覆啓無人,是豈當初飭敎之意乎?刑曹判書李福源呈辭,諸道獄案畢到間,切勿呼望,使之着意獻讞。出榻敎上曰,丙申年四月日記持入。賤臣承命而出,持四月日記,還入進伏。上曰,近年科場之亂雜,何如?亨逵曰,自是隨從輩混入之致也。上曰,易於傷人,甚是悶慮處也。崇政殿則尤易於傷人矣。亨逵曰,然矣。上命亨逵曰,近來堂后日記,專沒詳備,且多稽忽,須看檢申飭也。更命賤臣曰,冬夜正長,雖供職時,可以修整,無論在職與遞職,筵說日記,必於數日內修入也。仍命退,諸臣以次退出。
上在昌德宮。停常參·經筵。
藥房提調金華鎭,副提調徐浩修啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫入侍,仰承諸節爲宜。惠慶宮氣候,何如?臣等,不任區區伏慮,敢來問安,竝此仰稟。答曰,知道。慈殿·慈宮氣候一樣,待後日次入侍,宜矣。
王大妃殿·惠慶宮·中宮殿,藥房口傳問安。答曰,知道。
傳于徐浩修曰,吏·兵房承旨,持褒貶啓本入侍,諸承旨同爲入侍。
傳于金宇鎭曰,右承旨入侍。
傳于李亨元曰,日寒如此,禁府時囚,今日開坐。
傳于李亨元曰,校理前望單子入之。
校理前望單子入之,李敬一落點。
徐浩修,以奎章閣言啓曰,本閣今庚子秋冬等褒貶及率屬校書館褒貶,以堂上不備,不得磨勘以入之意,敢啓。傳曰,知道。
又以吏曹言啓曰,曹所屬宗簿寺·司饔院官員等矣,今庚子年秋冬等褒貶,當爲等第,而俱有提調有故,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今庚子秋冬等褒貶,依前例磨鍊以入,而軍資監,因都提調有故,限內不得磨勘。至於長興庫·濟用監·司䆃寺去春夏等褒貶,因各其司提調有故,限內不得磨勘矣,今則其時官員,已有遷轉,難以考績,依近例蕩滌,何如?傳曰,允。
又以禮曹言啓曰,本曹今秋冬等褒貶時,成均館司成徐秉德,學諭白處玄,稱以在外未肅拜,不爲參謁,事體未安。以其本館褒貶不爲之故,雖不得等第,不可置之,令吏曹,中考施行,何如?傳曰,允。
又以禮曹言啓曰,社稷署·各陵殿園墓·景慕宮本曹郞廳,四學童蒙敎官,奉常寺·東西氷庫·典牲署·通禮院·禮賓寺·觀象監·內醫院·司譯院·惠民署·圖畫署官員等,今秋冬等褒貶等第以入,而宗廟署·東南關王廟·弘文館·藝文館·春秋館·承文院·成均掌樂院·東西活人署·典醫監等褒貶,各其司都提調·提調·堂上有故,不得一時磨勘之意,敢啓。傳曰,知道。
又以兵曹言啓曰,本曹今庚子年秋冬等褒貶等第,磨勘以入,而曹所屬軍器寺·司僕寺·訓鍊院官員等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今庚子年秋冬褒貶啓本中,刀擦十二處之意,敢啓。傳曰,知道。
又以工曹言啓曰,本曹郞廳今庚子年秋冬等褒貶及屬司尙衣院·掌苑署·瓦署·造紙署,今庚子年秋冬等褒貶,合五度磨勘以入,而屬司繕工監·典涓司,因其各該司提調有故,限內不得磨勘。掌苑署·造紙署·瓦署今庚子年春夏等褒貶,因其各該司提調之有故,限內不得磨勘,而其時官員,亦多有遷轉者,依例蕩滌之意,敢啓。傳曰,知道。
又以忠勳府言啓曰,今庚子秋冬等褒貶,當爲磨勘,而本府有司堂上不備,限內不得爲之之意,敢啓。傳曰,知道。
又以宗親府郞廳,以有司堂上意啓曰,本府郞廳今庚子秋冬等褒貶等第,當爲磨勘,而有司堂上不備,限內不得爲之之意,敢啓。傳曰,知道。
又以耆老所言啓曰,本所堂上,多有身病,今秋冬等褒貶啓本,限內不得封進之意,敢啓。傳曰,知道。
李亨逵,以宣惠廳郞廳,以都提調意啓曰,本廳郞廳等今庚子秋冬等褒貶等第,磨勘以入之意,敢啓。傳曰,知道。
又以訓鍊都監從事官,以都提調意啓曰,都監從事官禁松參軍及諸將官等,今庚子年秋冬等褒貶,當爲等第,而都提調臣徐命善,大將臣具善復,俱有身病,限內不得磨勘之意,敢啓。傳曰,知道。
又以禁衛營從事官,以都提調意啓曰,本營從事官及諸將官,今庚子秋冬等褒貶,磨勘以入之意,敢啓。傳曰,知道。
又以御營廳言啓曰,本廳從事官及諸將官,今庚子年秋冬等褒貶,當爲等第,而大將未差,限內不得磨勘之意,敢啓。傳曰,知道。
又以濬川司郞廳,以都提調意啓曰,本司都廳及郞廳,今秋冬等褒貶,當爲等第,而公事提調臣具善復,身病未差,限內不得磨勘之意,敢啓。傳曰,知道。
李亨元,以義禁府言啓曰,因漢城府啓辭,紫門監官員拿問處之事,允下矣。紫門監官員張彦績·尹履等,今方待命,卽爲拿囚之意,敢啓。傳曰,知道。
又以義禁府言啓曰,洪忠監司洪秉纘狀啓據,刑曹粘目內,平澤前縣監金斗烈,移本府處之事,允下矣。金斗烈,時在任所云,依例發遣府羅將,拿來,何如?傳曰,允。
又以義禁府言啓曰,時囚罪人朴尙采原情公事判付內,以本律勘處,放送後草記事,命下矣。朴尙采段,平安監司鄭尙淳狀啓內,還上作反,何等重大,而乙未·丙申兩年還折米二百五十三石零,以未捧爲已捧,以爲彌縫之計者,事之痛駭,莫此爲甚,留穀中折米十一石零,稱以加給取耗,私自取用,究厥所爲,尤極痛駭。罪取考律文,則續大典倉庫條有曰,還上虛錄守令,徒三年定配,又五年禁錮,大明律監守自盜條有曰,凡監臨主守,自盜倉庫錢糧等物,一貫以下,杖八十,一貫以上至二貫五百文,杖九十,名例有曰,二罪俱發,以重者論,大典推斷條有曰,犯私罪,杖一百以上之罪,告身盡行追奪云矣。朴尙采,從重論,告身盡行追奪,又五年禁錮,黃海道黃州牧敬天驛徒三年定配,而以狀啓內辭意,具罪目,依例發遣府書吏,押送配所,何如?傳曰,允。如有功議,各減一等。
又以義禁府言啓曰,時囚罪人洪致履,告身盡行追奪,徒三年定配,又五年禁錮事,照律公事判付內,依允啓下矣。洪致復,告身盡行追奪,又五年禁錮,黃海道金川郡興義驛徒三年定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,恃寨前僉使韓興信,以還上虛錄事,移本府處之事,允下,而時在平安道義州地,故拿來羅將發送矣。旣接平安監司鄭尙淳牒呈,則韓興信以灣上軍官,今番謝恩使赴燕時入去云,待還渡江,發遣府羅將,拿來,何如?傳曰,允。
鄭志儉,以二所巡廳言啓曰,去夜初更量,犯夜人別監安重顯執捉,而依更數決棍之意,敢啓。傳曰,知道。
司諫沈命德,應敎朴天衡,掌令金光岳·朴聖泰,持平鄭益祚,獻納安廷玹,校理朴天行,副校理趙鼎鎭·柳孟養,正言洪文泳·李兢淵,修撰金翊休,副修撰金履禧·徐鼎修啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,夬正王法。請削黜罪人洪樂純,爲先中道付處。措辭見上答三司曰,不允。
司諫沈命德,掌令金光岳·朴聖泰,持平鄭益祚,獻納安廷玹,正言洪文泳·李兢淵啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,旣施邦刑,俾絶凶逆易種養禍之患。請物故罪人志恒之支屬應坐者,絶島散配,請洪國榮,爲先亟施遠竄之典。措辭見上答兩司曰,不允。第六件·七件事,亟停勿煩。
掌令金光岳啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,夬正王法。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請南海縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍命王府,設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請定配罪人孫效忠等,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。第五件·六件事,亟停勿煩。
獻納安廷玹啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,夬正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,夬正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,夬正王法。請減死罪人弼海,亟寢酌處之命,仍令王府,設鞫得情,夬正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,時謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,夬施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請逆賊尙魯,亟施孥戮之典。請前判書李溎,亟施島配之典。請具庠,設鞫嚴問,依律處斷。請趙宗鉉,亟施絶島定配之典。措辭見上答府曰,不允。第九件·十六件事,亟停勿煩。
兵曹判書李性源疏曰,伏以臣猥以無似,濫叨匪據,三數當政,瘡疣百出,前後誨責之下,雖不敢引義辭巽,而滿心惶愧,若無所容。況今大政當前,依樣無望,僨誤之誅,足以待,忽於此際,又伏奉除旨,以臣爲弘文館提學者,臣誠惝怳震越,益不知所以措躬也。夫天下百事,皆或可以勉强而能推,無文者,不可强以文也。東隣之醜,不能效西子之顰,儁賁之力,不足任千匀之重,雖欲强之,無奈何耳。念臣少日剽獵,只資科臼之用,中歲荒嬉,都忘童習之舊,文章閫奧,初未窺班,書礼尋常,亦或腐毫。又自近年以還,職務之所極重,病之所侵,尋文字一事,便屬度外,自視空空,直一沒字之碑耳,家世舊緖,已分荒墜,同朝見稍,不出下中。以此伎倆,以此聲望,欲使之屬文苑之列,操詞之命之筆,潤色鴻藻,賁飾王獻,豈不辱聖主之簡,羞當世之士哉?且令貢果已到,科試在卽,夫明鏡然後能照,衡平然後能稱,臣旣不文,安能考人之文乎?噫,如臣不肖,受恩無節,年除月遷,東夔西攬,戎柄文權,竝華一身,夙宵憂恐,如集于木。今又可以淸華之任,益而滿盈之災僥濫之愧,顚沛之懼,猶屬身私事,在淸朝愼惜綜核之政,決不宜若是其太驟太偏也。左右揣量,承膺無路,昨違嚴召,冒陳衷懇。伏乞聖上,俯垂隣察,削臣新授提學之任,亟賜鐫免,以重名器,以安微分,不勝大願。答曰,省疏具悉。卿其勿辭行公。
庚子十二月十五日,兼春秋朴行淳。義禁府啓目,因洪忠兵使申大謙狀啓,海美前營將朴宗郁,以習操時多有駭妄之擧,拿處,何如啓。傳曰,兩造之說,各自不同,囚供則頗有條理,閫啓則全沒事實,不知其孰是孰非是隱則,卿府之直請議處者,欲倣何律而照勘是乙喩,其在重讞獄之道,太欠綜密。卿等推考,欲覈實情,不可不一問於該閫帥處,前兵使申大謙,拿問處之爲旀,隆寒挽近所無,輕囚疎放之日,有難許久滯囚,此囚乙良,姑爲保放,以待決末爲良如敎。
刑曹啓目,氷所書員郭昌禧,庫直鄭晩得,幻弄氷丁罪,捧供以聞啓。傳曰,日寒若此,竝只依本律卽爲勘處,今日內放送爲良如敎。
庚子十二月十五日辰時,上御誠正閣。右承旨入侍時,右承旨徐有防,假注書姜彙鈺,記事官洪光一·金廷龍,以次進伏訖。上命書傳敎曰,文侍從軍銜人褒貶磨勘時,不參人員,原在外外,禁推。出榻敎仍命退,諸臣以次退出。
庚子十二月十五日辰時,上御誠正閣。吏·兵房承旨持殿最,諸承旨同爲入侍時,都承旨徐浩修,左承旨李亨逵,右承旨徐有防,左副承旨李亨元,右副承旨金宇鎭,同副承旨鄭志儉,注書金載瓚,假注書姜彙鈺,記事官金廷龍·李集斗,以次進伏訖。上曰,吏·兵房承旨,與諸承旨,分左右進前。浩修等進伏,以次讀奏啓本。注書金載瓚居上,而其等題曰,記注頗詳。上曰,不飭吏隷,稽修日記,點下。奉常寺直長李之珩居中,而其貶目曰,籍民有謗,上命點下。京畿道啓本讀奏訖。上曰,一褒一貶,各當其人,可謂善於褒貶矣。平安道啓本中,渭原郡守李格貶目曰,謗豈盡信?政宜益勉,寧遠郡守尹範勳貶目曰,何妨手生?可喜慈詳,祥原郡守具綜貶目曰,大體旣善,輕率宜警,而竝居中。上曰,此輩則與他人自別,在渠道理,尤當恪勤奉公,今其爲治,乃反如是,竝點下。黃海道載寧郡守李昌會居中,而其貶目曰,醇謹是取,聰察盍勉?上曰,治績可知,仍命點下。洪忠道啓本中,陰城縣監洪若浩貶目曰,譽在本道,謗由邑子,而居中,上命點下。木川縣監元重擧貶目曰,懲逋足尙,引滿宜警,而居中,上命點下。慶尙道啓本中,慈仁縣監權應奎居中,而其貶目曰,志在政擧,戒忽家近,上曰,其所爲人,自來不似,仍命點下。泗川縣監金弘運居上,而其等題曰,言病宜恕,播頌已多,上曰,觀其題目,殊無居上之意,仍命點下。平安兵營啓本中,車嶺僉使朴文漢居中,而貶目曰,非無勤幹,其奈不愼?上命點下。統營啓本中,彌助項僉使朴興世居中,而貶目曰,胡不如始?宜勉其終,上命點下。開雲浦萬戶崔仁得居上,而等題曰,前有受警,近無顯疵,上命點下。啓本讀奏訖。上命書傳敎曰,日寒如此,禁府時囚,當日開坐。出榻敎浩修啓曰,卽伏見禮曹所屬奉常寺官員等今秋冬等褒貶啓本,則直長李之珩題目,宜置下考,而置諸中考,致勤點下,殊無嚴明殿最之意。該寺提調鄭元始,推考警責,何如?上曰,依爲之。出擧條又啓曰,卽伏見平安監司鄭尙淳,黃海監司趙尙鎭,洪忠監司洪秉纘,慶尙監司趙時俊,今秋冬等褒貶啓本,則渭原郡守李格,寧遠郡守尹範勳,祥原郡守具綜,載寧郡守李昌會,陰城縣監洪若浩,木川縣監元重擧,慈仁縣監權應奎等題目,宜置下考,而置諸中考,泗川縣監金弘運題目,宜置中考,而置諸上考,致勤點下,殊無嚴明殿最之意。竝推考警責,何如?上曰,依爲之。出擧條又啓曰,卽伏見全羅監司徐有隣今秋冬等褒貶啓本,則守令·察訪,無一人居下,殊無嚴明殿最之意,推考警責,何如?上曰,依爲之。出擧條又啓曰,卽伏見全羅監司徐有隣濟州三邑守令今秋冬等褒貶啓本,則無一人居下,殊無嚴明殿最之意。該州牧使金永緩,推考警責,何如?上曰,依爲之。出擧條亨逵啓曰,卽伏見平安兵使李漢昌,統制使徐有大,今秋冬等褒貶啓本,則車嶺僉使朴文漢,彌助項僉使朴興世題目,宜置下考,而置諸中考,開雲浦萬戶崔仁得題目,宜置中考,而置諸上考,致勤點下,殊無嚴明殿最之意。竝推考警責,何如?上曰,依爲之。出擧條又啓曰,卽伏見北兵使具明謙,黃海兵使梁世絢,全羅左水使李文爀,慶尙左水使金海柱,黃海水使田文顯,今秋冬等褒貶啓本,則邊將無一人居下,殊無嚴明殿最之意,竝推考警責,何如?上曰,依爲之。出擧條仍命曰,再明日童蒙敎官,當爲入侍,童蒙之稍解文字者,使之率入。命退,諸臣以次退出。
庚子十二月十五日初更三點,上御誠正閣。右副承旨入侍時,右副承旨金宇鎭,假注書姜彙鈺,記事官金廷龍·李集斗,以次進伏訖。上曰,玉堂上下番,誰爲入直?知入。賤臣,承命出去,問知後還奏曰,玉堂上下番,趙鼎鎭·李敬一云矣。上曰,禁府公事入來與否,知入,吏·兵曹中下等題目,抄出草持入。賤臣承命出去,問于政院後,持題目草還奏曰,禁府公事則入來,故已呼司謁入之云矣。上曰,吏·兵批,今都政瓜滿守令幾人?令守廳承旨知入。賤臣承命出,分付。宇鎭讀奏禁府公事,上命判付。仍命賤臣曰,此公事出給,分付禁府,草記促入也。賤臣承命出,分付。上命退,諸臣以次退出。
上在昌德宮。停常參·經筵。
徐浩修啓曰,今十二月二十日,都目政事爲之之意,敢啓。傳曰,知道。
李亨元啓曰,以禁衛營·御營廳將官來言,今日本營軍兵,日次私習云矣,敢啓。傳曰,知道。
傳于李亨逵曰,侍衛軍兵毛具。
備忘記,此事每欲提敎而未果。均是絲綸,而承旨入侍傳敎,司謁口傳下敎,承旨書之。至於備忘記,事體較彼無異,況是還入之紙,則謬例之一,任吏手謄出者,萬萬乖當。此後備忘記,司謁傳于承旨,則承旨傳書一通,與司謁校準後,原本還入,仍以所謄之本頒布,以此載之故事,定式遵行。
假注書望,姜彙鈺汰去,代以趙興鎭爲假注書。
傳于金宇鎭曰,右承旨入侍。
徐有防,以禮曹言啓曰,來正月初八日,社稷祈穀祭親行時,省牲省器之節,依例以親臨磨鍊擧行乎?敢稟。傳曰,當躬行矣。
徐有防,以實錄廳郞廳,以摠裁官意啓曰,本廳纂修郞廳李夔,親病猝重,勢難强令察任,今姑減下,其代以兵曹正郞姜差下,纂修堂上旣已加差,前正言李東稷·洪履健,纂修郞廳差下,使之察任,何如?傳曰,允。
吏曹口傳政事,兼實錄編修官三單,姜·李東稷·洪履健。
兵曹口傳政事,副司果洪履健·李東稷。
李亨元,以義禁府言啓曰,副司果李福徽·李宗燮等,下義禁府推考事,傳旨啓下矣。李福徽時在京畿坡州地,李宗燮時在慶尙道靑松地云,依例發遣府羅將,竝拿來,何如?傳曰,待待命拿囚。
又以義禁府言啓曰,時囚罪人朴宗郁,原情公事判付內,前兵使申大謙,拿問處之,此囚姑爲保放,以待結末事,判下矣。申大謙今方待命,卽爲拿囚,朴宗郁依判付,姑爲保放之意,敢啓。傳曰,知道。
又以義禁府言啓曰,張彦績·尹履等,原情公事判付內,日寒如此,依本律勘處,今日內放送後草記,崔昌熙·徐昇修等,議處公事判付內,依張彦績等,今日內照律,而先放送後草記事,判下矣。張彦績·尹履等段,漢城府啓辭內,今番氷役,別無大段弊端,而西部新水鐵里契氷丁當納,爲一百四十餘馱,而只納若干馱後,氷所書員與內所監捧員役輩,私自符同,虛出尺文,以盡捧樣欺瞞,內外紫門官員,偸食馱價。莫重御供之氷,奸濫吏輩之幻弄,萬萬痛駭,該監官員之不能覺察,難免其責,拿問處之罪。崔昌熙·徐昇修等段,氷政飭敎,何等截嚴,而不善擧行,已涉無狀兺不喩,咫尺前席,擧措之無形,尤極可駭罪。取考律文,則大明律不應爲條,有曰凡不應得爲而爲之,事理重者杖八十,大典推斷條,有曰犯私罪杖八十,奪告身三等,犯枉法受贓外,笞杖竝收贖云矣。張彦績·尹履·崔昌熙·徐昇修等,各杖八十收贖,奪告身三等,放送之意,敢啓。傳曰,知道。如有功議,各減一等。
鄭志儉,以義禁府言啓曰,張彦績·尹履·崔昌熙·徐昇修等,杖八十收贖,奪告身三等事,照律草記,如有功議,各減一等事,批下矣。尹履九代祖士昀,佐理功臣云,功減一等,杖七十收贖,奪告身二等,而張彦績·崔昌熙·徐昇修等,無功議云矣,敢啓。傳曰,知道。
司諫沈命德,應敎朴天衡,掌令金光岳·朴聖泰,持平鄭益祚,獻納安廷玹,校理朴天行,副校理趙鼎鎭·柳孟養,正言洪文泳·李兢淵,修撰金翊休,副修撰金履禧·徐鼎修啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,夬正王法。請削黜罪人洪樂純,爲先中道付處。措辭見上答三司曰,不允。司諫沈命德,掌令金光岳·朴聖泰,持平鄭益祚,獻納安廷玹,正言洪文泳·李兢淵啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答兩司曰,不允。第六件·七件事,亟停勿煩。掌令朴聖泰啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴問,期於得情。請定配罪人孫效忠等,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答府曰,不允。第五件·六件事,亟停勿煩。正言李兢淵啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟令王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣爲奴罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟令王府,竝加嚴鞫,期於得情,依律處斷。請恒·善支屬,亟命散配,時謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。請前判書李溎,亟施島配之典。請具庠,設鞫嚴問,依律處斷。請趙宗鉉,亟施絶島定配之典。措辭見上答院曰,不允。第九件·第十六件事,亟停勿煩。
庚子十二月十六日,兼春秋朴行淳。義禁府啓目,洪忠前兵使申大謙,因傳敎拿處啓。傳曰,使之拿問,出於覈處之意,無論事之是非,師律所在,莫嚴者體貌是如乎,借令朴宗郁之供,眞有信然者是良置,兵使所失,元不大段兺除良,況旀本事委折,如彼其矛盾是隱則,更無可問之端是遣,當初狀啓之不能別白。亦由過加畏愼,未諳格例之致,申大謙卽爲放送爲旀,至如宗郁段,渠以幺麽武弁,敢生自明之計,噴爲說,張皇納招者,揆以法綱,萬萬猥越,差待日暖,還囚後勘律爲良如敎。
庚子十二月十六日巳時,上御宣政殿。儒生殿講入侍時,都承旨徐浩修,左承旨李亨逵,右承旨徐有防,左副承旨李亨元,右副承旨金宇鎭,同副承旨鄭志儉,注書金載瓚,假注書姜彙鈺,記事官金廷龍·李集斗,右議政李徽之,禮曹參判鄭元始,行副司直趙時偉,副修撰徐鼎修,修撰金翊休,以次進伏訖。浩修啓曰,兵曹判書李性源,旣入闕中,兼帶弘文提學,不爲肅謝,事體誠極未安,推考警責,何如?上曰,依爲之。卽爲牌招,可也。出擧條有防啓曰,試官金熤,旣無情勢,而無端懸頉,屢度催促,不爲入來,事體所在,誠極未安,推考警責,卽爲牌招,何如?上曰,依爲之。出擧條仍命曰,禁府開坐,今日內爲之。同義禁李,承命出去。上曰,儒生進講,生員金載璜等,以次進講詩傳。上曰,行列字旣同,玉字邊亦同,講生與注書爲族乎?載瓚曰,爲族與否,曾未知之矣。上曰,試官金熤,從重推考,牌招。出榻敎仍命賤臣曰,牌去來催促。賤臣承命出,分付。上曰,諸儒生皆退待,而殿廷則只以三人輪次待令。有防承命,分付。上曰,試官朴祐源,牌去來催促。賤臣承命出,分付。上曰,不必擇籤出大章,只從出籤而書出也。徽之曰,只恐無講者便誦矣。上曰,儒生進講之際,之次儒生,預爲呼名,待令殿下,使之連續進講也。賤臣奏栍,旣多違例,書冊亦復躪越,且呼名之節,不能趁次擧行。上曰,責以難事,而或有錯違,猶之,可也,以次呼名,有何難事?不善擧行,今乃如是,當該注書,事過後汰去。生進中無一人能誦者,上曰,於古則能誦一經之士多矣,而今無一人能誦者,誠爲慨然矣。幼學姜德恒進講,上命誦六義,德恒不遵上敎,直誦釋音,上命停擧。幼學金相五進講,誤讀講章,上曰,注書誤書乎,講生誤讀乎?有防曰,注書誤書矣。上曰,獨當書出,注書亦何堪耶?旣已收栍,卽當從栍,而講生則公罪矣,當該注書推考。仍命書傳敎曰,試官金熤,牌望勿施,更爲牌招。出榻敎幼學李思謙,曲拜後不遵楹外進伏,直趨過榻前。上曰,此是注書,不能指揮之致,當該注書汰去,其代,卽爲差出。仍命吏曹判書李衍祥曰,都政必於二十三四日前,從速爲之也。徽之進伏啓曰,此全羅監司徐有隣狀啓也,以爲禁·禦軍上番時,兵使親點上送,而今年兵使之遞易頻數,沿路受弊不些,來月十五日禁衛軍調點,以全州營將,依近例代行事,令稟旨分付矣。上番軍之兵使親點,自是規例,而近多有因道臣狀請,許令營將代點者,朝家蓋恤沿邑廚傳之弊也,今此道臣之請旣如此,依狀聞許施,何如?上曰,依爲之。出擧條仍命少退,諸臣以次退出,食頃,諸臣更爲入侍。上命書傳敎曰,旣無自劃之義,則屢入闕中,兼帶文任,無意肅命,事體所在,寧不寒心?藝文提學金熤,從重推考,申飭行公。出榻敎浩修進伏啓曰,藝文提學金熤,旣以試官入侍,親承前席飭敎,肅拜單子,終不來呈,事體誠未安,推考警責,卽爲牌招,何如?上曰,依爲之。出擧條仍命書傳敎曰,藝文提學金熤,更爲牌招。出榻敎浩修進伏啓曰,藝文提學金熤牌不進推考傳旨,當爲捧入,而飭敎之下,又復違牌,事體萬萬未安,從重推考,更爲牌招,何如?上曰,依爲之。出擧條仍命書傳敎曰,藝文提學金熤,從重推考,更爲牌招。出榻敎儒生進講畢,幼學尹久東,以略居首。上曰,藝文提學金熤,再牌望勿施,牌去來催促。出榻敎徽之進伏啓曰,邊地守令,未準朔前,不得圖遞,曾有筵稟定式者,而向日兵批政目中,白翎僉使李健秀,移拜五衛將,健秀赴仕日子,不過十餘朔,無端內遷,卽是圖遞。此必是該堂未能詳知定式之致,兵曹判書李性源推考,此後申飭,依定式擧行,何如?上曰,依爲之。出擧條仍命退,諸臣以次退出。
上在昌德宮。停常參·經筵。
李亨逵,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,停。
傳于李亨元曰,都承旨入侍。
傳于徐有防曰,左承旨·右副承旨,率童蒙敎官及訓下童蒙入侍。
李亨元啓曰,禁衛營·御營廳將官來言,今日本營軍兵,日次私習云矣,敢啓。傳曰,知道。
徐有防啓曰,觀象監官員金道淳,以栗木斫伐後,入來肅拜單子入啓之後,肅拜已下,而終不入來,萬萬駭然,令攸司從重科治,何如?傳曰,允。
傳于徐浩修曰,右承旨入侍。
備忘記,前此外方貶題,雖有礙眼處,絶不點下者,蓋以道伯在本道,目親耳接之餘,必有所斟量故耳。然朝家處置,莫急於弛張,何必膠守已例?況今番點下文武守令,不體筵席之敎者有之,不副差遣之意者有之,自辭陛日,已知其不似者又有之,特命點下,良以此也。大扺設置政曹,名曰開拆坐起,而許多可中·可下之等題,必不止一二人,則一不擧論,豈其點下者多,而無他降黜之目而然乎?信爾則胡不以不得開坐草記乎?今日開拆坐起進參吏曹堂上,一竝從重推考。
傳于徐有防曰,左副承旨入侍。
傳于徐浩修曰,大司憲前望單子入之。以李落點。
傳于李亨元曰,京畿監司,明朝來待。
又傳于曰,同義禁肅拜催促,申飭行公。
李亨逵,以武臣堂上祿試射差備官,以試官意啓曰,今日試射時,折衝趙東準,柳葉箭邊二中,騎芻一次,以矢數計之,則雖未滿四中,騎芻例有倍劃之規,勿爲罷職,扈衛別將折衝魚道采,折衝金在欽,內禁衛將折衝李禹鉉,御營廳千摠折衝金衡柱,嘉義李燁,折衝金兌文,內禁衛將折衝許,折衝李夏大,羽林衛將折衝吳載衡等,俱未滿四中,竝依承傳罷職,何如?傳曰,允。向有申飭,而卿等又能戢察,有此草記,殊可嘉也。然今日嚴沍,挽近所無,雖以祿試射之故,不命停止,而如許風寒,未滿矢數,無或怪也。其在弛張之道,合施闊狹之政,亦不害爲綜實之一端。今番則未滿四矢武士,以推考捧傳旨,以此令諸武弁知悉,後朔則另加惕念,使之必也準式應射。
徐有防,以宗簿寺官員,以提調意啓曰,璿源譜略誤印處,今已修正印出矣,奉安日字,令日官推擇,則今月十八日爲吉云。以此日本寺堂上郞廳,具儀仗鼓吹,陪進于仁政殿,與承旨請承傳色,捧入御覽還下後,仍與奎章閣堂郞,陪詣奉謨堂,卽爲改張奉安,而閣內凡節,令本閣依例擧行,本寺奉安件,亦爲一體改張,而外四處璿閣奉安,待明春擧行,頒賜件,亦依例收聚,改張還給,何如?傳曰,允。
李亨逵,以兵曹言啓曰,拆見各衙門及諸道褒貶啓本,則禁衛營哨官金就南,以射忽屢中爲目,則宜置下考,而置諸中考,統制使徐有大啓本,則彌助項僉使朴興世,以胡不如始宜勉其終爲目,則宜置下考,而置諸中考,平安兵使李漢昌啓本中,車嶺僉使朴文漢,以非無勤幹其奈不愼爲目,則宜置下考,而置諸中考,慶尙左水使金海柱啓本中,開雲浦萬戶崔仁得,以前有受警近無顯疵爲目,則宜置中考,而置諸上考,竝致勤點下。三陟營將李壽弘,以海怨何多爲目,則宜置下考,而置諸中考,殊無嚴明殿最之意。崔仁得依定式中考施行,李壽弘·金就南·朴興世·朴文漢,竝以下考施行,各該道帥臣,旣自政院察推勿論。北兵使具明謙啓本,則訓戎僉使金纘勳之纘字,以讚字誤書,莫重啓本,其所不審,殊涉未安,具明謙推考警責,何如?傳曰,允。
又以兵曹言啓曰,開雲浦萬戶崔仁得,連二等褒貶居中,依例罷黜,何如?傳曰,允。
司諫沈命德,應敎朴天衡,掌令金光岳·朴聖泰,持平鄭益祚,獻納安廷玹,校理朴天行,副校理柳孟養·趙鼎鎭,正言洪文泳·李兢淵,修撰金翊休,副修撰金履禧·徐鼎修啓曰,請喬桐府黜置罪人鄭致達妻,快正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,快正王法。請削黜罪人洪樂純,爲先中道付處。措辭見上答三司曰,不允。司諫沈命德,掌令金光岳·朴聖泰,持平鄭益祚,獻納安廷玹,正言洪文泳·李兢淵啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮,爲先亟施遠竄之典。措辭見上答兩司曰,不允。第六件·第七件事,亟停勿煩。持平鄭益祚啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,亟令王府,設鞫嚴問,依律處斷。請海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請定配罪人孫效忠等,仍令王府,更加嚴鞫,期於得情。請楸子島安置罪人李普行,亟令王府,拿鞫得情。措辭見上答府曰,不允。第五件·六件事,亟停勿煩。正言洪文泳啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟令王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,快正王法。請減死罪人弼海,亟寢酌處之命,仍令王府,設鞫得情,快正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,時謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,快正王法。請逆賊尙魯,亟施孥戮之典。請前判書李溎,竝施島配之典。請具庠,設鞫嚴問,依律處斷。請趙宗鉉,亟施絶島定配之典。措辭見上答院曰,不允。第九件·十六件事,亟停勿煩。
庚子十二月十七日,兼春秋朴行淳。刑曹啓目,僞寶罪人金龍河,嚴刑取服,何如啓。傳曰,更加嚴刑,期於得情爲良如敎。
刑曹啓目,殺獄罪人白占卜,嚴刑得情,何如啓。傳曰,更加嚴刑,期於得情爲良如敎。
刑曹啓目,僞寶罪人金奉鎭,嚴刑得情,何如啓。傳曰,更加嚴刑,期於得情爲良如敎。
刑曹啓目,僞寶罪人朴,嚴刑輸款,何如啓。傳曰,更加嚴刑,期於得情爲良如敎。
刑曹啓目,殺獄罪人李光點,嚴刑得情,何如啓。傳曰,更加嚴刑,期於得情爲良如敎。
刑曹啓目,殺獄罪人張漢福,嚴刑得情,何如啓。傳曰,更加嚴刑,期於得情爲良如敎。
刑曹啓目,殺獄罪人安宗玄,嚴刑得情,何如啓。傳曰,更加嚴刑,期於得情爲良如敎。
刑曹啓目,殺獄罪人金龍大,嚴刑輸情,何如啓。傳曰,更加嚴刑,期於得情爲良如敎。
刑曹啓日,僞寶〈罪〉人吳彦邦,嚴刑輸款,何如啓。傳曰,更加嚴刑,期於得情爲良如敎。
刑曹啓目,殺獄罪人朴世根,嚴刑得情,何如啓。傳曰,更加嚴刑,期於得情爲良如敎。
刑曹啓目,僞寶罪人朴聖樑,嚴刑取服,何如啓。傳曰,更加嚴刑,期於得情爲良如敎。
刑曹啓目,盜印罪人金廷周,加刑啓。傳曰,更加嚴刑,期於得情爲良如敎。
刑曹啓目,殺獄罪人梁季乭,加刑得情,何如啓。傳曰,更加嚴刑,期於得情爲良如敎。
刑曹啓目,罪人李千奉,加刑輸款,何如啓。傳曰,更加嚴刑,期於得情爲良如敎。
庚子十二月十七日初更三點,上御誠正閣。左副承旨入侍時,左副承旨李亨元,假注書趙興鎭,記事官金廷龍·李集斗,以次進伏訖。上曰,前行吏曹堂上,不得抄啓於巡將乎?亨元曰,雖無的知,第前行吏曹堂上,如無罪名,則擧皆有實職,故似不入於抄啓矣。上曰,前行吏曹堂上,不得抄啓於巡將,如無可據文字,卽爲加抄以入事,分付兵曹。亨元曰,今月二十日都目,以親政事,命下矣。處所以何處擧行乎?上曰,宣政殿爲之,可也。命書傳敎曰,大司憲聞有實云,許遞,前望單子入之。以前承旨宋煥億禁推傳旨,命書傳敎曰,旣示飭意,何必置對?今番姑爲分揀,上曰,左承旨入侍。賤臣承命出,與左承旨李亨逵,偕入進伏。上曰,承旨之登科,幾至三十年,而承旨同榜,亦有已經一品之人矣。亨逵曰,然矣。仍命亨元書傳敎曰,位著不徒不成樣,多年近密,熟知綜密,況榜中人,至卿月,則此人沈屈,可推而知。左承旨李亨逵,同義禁除授。又命書傳敎曰,新除授同義禁李亨逵,牌招察任。上曰,金圈覓置乎?亨逵曰,臣以百不肖似之人,所經之職,已極於涯分,而又伏蒙萬萬格外之恩於前席,惶隕之極,不知死所矣。上曰,斯速退去,肅拜單子入之。命退,承史以次退出。
庚子十二月十七日辰時,上御誠正閣。右承旨入侍時,右承旨徐有防,記事官金載瓚·金廷龍·李集斗,以次進伏訖。上曰,昨夜以司謁問于政院曰,司謁之口傳下敎,則司謁不能口誦,袖藏暗草,誦傳承旨,則承旨援筆受書,固是自來之例,而至於備忘記,與口傳之敎,事體無異,而備忘則每當下院,承旨不書,而下吏替書,此是謬例。未知始自何時,須卽知入云爾,則承旨只當考出回奏而已,而乃反曰,備忘下者,臣等則每躬親受書云。予甚訝其爲對,三朔內傳敎軸,使之搜入,則何嘗有一張備忘承旨書者乎?承旨之不思遽對,致此大段相左,豈非訝惑者乎?有防曰,昨夜臣則申退,不得參見,而此是昏謬生疎,未及深思,誤以口傳下敎,認作備忘,錯聽而錯對,莫非生疎之致,而臣亦不勝惶悚矣。上曰,以注書點下,吏曹請推承旨,未知於例有之否。有防曰,該曹之請推承旨,卽是前所未聞之擧,臣等方以是相議自處之道,而未及丁當矣。命退,承史以次退。
庚子十二月十七日申時,上御寶慶堂。直提學入侍時,直提學鄭民始,左承旨李亨逵,假注書趙興鎭,記事官金廷龍·李集斗,以次進伏訖。民始曰,奉謩閣譜略修整日子,以再明日擧行爲定,而都政相値,歲前似無隙,以歲後擧行,何如?上曰,然則事非急速,以歲後爲之,而不必出傳敎,以口傳擧行,宜矣。上曰,貶目不無一二降黜者,故促命開拆座起矣。昨日吏曹開坼座起,無一降黜者,其或爲無可降黜者而然乎,抑或聞右相之筵奏而不之降耶?或已以點下之多,而銓曹不敢更黜而然乎?然則顧安有吏曹開坼之意哉?銓曹擧行,似未穩當矣。民始曰,臣之意,亦有一二可降者,故開座時,言及於判堂,而判堂之意,則旣多點下,又有大臣分付,不必更爲降黜云。故臣亦不能力勸,承此問備之敎,惶悚極矣。命退,諸臣以次退出。
上在昌德宮。停常參·經筵。
徐浩修啓曰,各道考績時,都事·守令,以雙句爲目,察訪以單句爲目,乃是不易之規例,而今秋冬等洪忠監司洪秉纘褒貶啓本,都事宋撤,以佐幕何有,單句爲目,事異常格,實關後弊。開坼之日,所當卽地請推,而矇未覺察,後時陳稟,臣則惶恐待罪,該道臣從重推考,何如?傳曰,卿則勿待罪,道臣推考。
李亨逵啓曰,柑製御題陪往時,弘化正門西挾,除標信開閉事,入侍承旨,親承筵敎,分付兵曹矣。今聞試所承旨言送,則尙不開門,以致遲滯,事之駭然,莫此爲甚。當該騎曺入直堂郞,從重推考,何如?傳曰,允。
柳義養啓曰,合辭方張之時,兩司無詣臺之員,事甚未安,除在外·疏批未下外,未肅拜呈告人員,竝卽牌招,何如?傳曰,允。
徐有防啓曰,卽者宗簿寺官員來言,今日璿源譜略陪進事,草記允下,而本寺提調李,方帶臺職,不得擧行云。莫重進上日字,旣不得進退,則本寺提調,合有變通之道,何以爲之?敢稟。傳曰,雖有臺職,元無不可陪進之例,則如是煩稟,豈不屑越?譜略設廳,如都監之例,都監堂郞,兩司本皆兼帶,況一時陪進乎?煩稟官員,捧現告以入,當該承旨,從重推考。
以二十一日輪對取稟,傳于徐有防曰,二十二日爲之。
傳于徐浩修曰,右承旨入侍。
傳于柳義養曰,左副承旨入侍。
徐浩修啓曰,京畿監司李鎭衡,依下敎來待矣。
傳于金宇鎭曰,右承旨與玉堂上下番入侍。
傳于徐浩修曰,都承旨入侍。
傳于李亨逵曰,左承旨率宗廟官員入侍。
傳于徐浩修曰,右副承旨入侍。
徐浩修啓曰,假注書趙興鎭,身病猝重,勢難察任,今姑改差,何如?傳曰,允。
傳于徐浩修曰,承旨前望單子入之。柳義養落點。
又傳于曰,新除授承旨,牌招察任。
徐有防啓曰,藝文提學金熤牌不進推考傳旨,今方捧入,而柑製命下之後,如是違牌,不卽承膺,事甚未安。更卽牌招,以爲同參考試之地,何如?傳曰,允。
傳于徐有防曰,弘文提學,更爲牌招。
傳于李亨逵曰,柑製有命,飭敎之下,何如是屢違?更爲牌招。
以弘文館提學李性源四牌啓辭,傳于李亨逵曰,日已亭午,多士成聚,文任之無情勢無病故,而一日三違,有傷事體,從重推考,更卽牌招,申飭膺命。
傳于徐有防曰,右副承旨持此題,與弘文提學,馳往泮宮,試取以來。
傳于金宇鎭曰,科次入侍。
傳于柳義養曰,憲府書吏,令攸司科治。
吏曹口傳政事,以李亨元爲坡州牧使。
備忘記,坡州牧使李亨元下直,長弓一張,長箭一部,片箭一部,筒兒一個,賜給。
傳于柳義養曰,莫重供辭,豈容如是?當該刑曹堂上推考,待明朝杖問捧供以入。
以濟州牧使狀啓,莫重節果進上,如是代封,而至於小橘,未免闕封,惶恐待罪事,傳于徐有防曰,勿待罪事,回諭。
柳義養,以義禁府言啓曰,今日柑製時,本府都事,皆爲赴擧,武都事一員,本府入直,而當直入直都事,公事回公都事,無以推移。假都事二員,令該曹依例差出,以爲分排之地,何如?傳曰,允。
李亨逵,以兵曹言啓曰,宣薦內禁衛,取才設行事,單子啓下,今日開埸矣。臣旣承牌詣闕,姑爲撤罷,以無故日退行之意,敢啓。傳曰,知道。
庚子十二月十八日午時,上御誠正閣。都承旨·右承旨·宗廟官員,同爲入侍時,行都承旨徐浩修,右承旨徐有防,假注書趙興鎭,記事官金廷龍·李集斗,宗廟直長朴禮源,副奉事金明鎭,以次進伏訖。上命書傳敎曰,弘文提學牌招。又命書榻敎曰,今日柑製時,通方外試取。上命宗廟官員進前,禮源等進伏。上曰,其間廟事,果能修擧乎?禮源曰,廟庭灑掃,守僕受講,盡誠爲之矣。上曰,朔望時雜人攔入,能申禁乎?禮源等曰,臣等各別申飭矣。上曰,廟事修擧,不過灑掃·受講·門禁,三件事乎?禮源等曰,臣等誠心奉行,今承聖敎,惶恐之極,不知所達矣。命書傳敎曰,向有都政勿序遷之敎,故今日召見,不但閱勤慢,卽欲知其有甚修擧,有甚厘正也。參以敷奏之說,考其奉公之績,皆是徒隷之事,一守僕足矣,安用署官爲哉?論以激勵之政,刋汰之,可也,繼入之人,難保其勝於前官,又其責效之道,在久任見其人,人則勤恪,今番都政出六,廟官本署當窠中,推移陞遷。此乃更觀前頭,論賞罰之意,亦令本署提調知悉,另爲課飭。書訖,命禮源等曰,今番姑爲安徐,而此後又復怠慢,當嚴處矣。命先退。命浩修書傳敎曰,京外殺獄文案,前後何限,而如坡州金鎭夏之所犯,實所罕有,其手勢之至凶,情理之絶悖,姑捨是,烙刑朝家之所禁,此而犯之,難逭重律。況此縛懸樑上,施之灸刑,遍灸臀腿,隨滅隨灸,至於致命之境者,寧不慘酷?凶身旣捕,看證俱備,而爲守令者,乃反偏聽私囑,惟意緩獄,觀於文案業已起疑,而又聞道伯之言,果不爽所料矣。該守令之爲凶身分疏,非止一再云,此等牧吏,豈可貶下而止?坡州前牧使李章漢,爲先拿問定罪,邑是弊邑,豈直剸理?是急此獄,正犯稱以兩班,左請右托,究竟無期,不可不擇其人。該牧使未差之代,令該曹毋論文武,以有氣力人,口傳各別擇差,待下批當日辭朝。有防曰,今日柑製時,藝文提學金熤,一體牌招,同爲考試,何如?上曰,依爲之。又命書傳敎曰,左副承旨許遞,前望單子入之。命退,承史以次退出。
庚子十二月十八日申時,上御誠正閣。科次入侍時,藝文提學金熤,弘文提學李性源,試所承旨金宇鎭,校理朴天行,副修撰徐鼎修,右承旨徐有防,假注書趙興鎭,記事官金廷龍·李集斗,以次進伏訖。上命司謁入試券。上曰,弘文提學,躬當主試,善考得人才,似好矣。對讀官天行·鼎修,次第讀奏。兩提學盡考後,三天試券,一地試券,二宇試券別置,合考進前曰,此三試最爲近可,而其中二宇所作,頗勝矣。上曰,三試券,以予所見俱是實才,而二宇試券,尤爲善作矣。仍命書等。性源,以此書等後,宇鎭讀奏祕封。上〈曰〉,李翼晉誰也?有防曰,前正言羽鎭之弟,而以實才頗得名矣。祕封以次讀奏,上曰,李遇濟誰也?宇鎭曰,弘文提學之甥姪壻也。上曰,科工何如耶?性源曰,百戰之老儒矣。上曰,今番試取,果得實才,良可幸也。性源曰,今日柑製飭諭,何等嚴截,而有一試券,純用臣之宿構,其在正士習杜後弊之道,不可不摘發重勘矣。上曰,爲先勿限年停擧,可也。命書傳敎曰,柑製居首三中進士李翼晉,直赴殿試,之次三下一進士趙學愼,直赴會試,之次生員李遇濟給二分,次上幼學吳明常,進士李長演,幼學安廷鐸,紙筆墨考例施賞。又命書傳敎曰,何必番番申飭?今番任之而已者,意謂或能整齊矣。從後聞之,埸中雜亂,挽近所無,隨從與書冊之狼藉冒禁,已極可駭,而此則猶屬禁亂所之罪,而頒柑之時,懸題之際,士習壞悖,無復餘地,此則果非泮長之責乎?至於埸後收券之塡字待令,意在備預,而過限踰時,屢煩促敎,若此則見今國無法之日,設有意外奸弊,何以防之?以此以彼,大是溺職,大司成金夏材罷職,今日擧行,當該典僕下吏,令攸司嚴加科治,此後復有此等之弊,當隨聞重繩,以此嚴飭本館。又命書傳敎曰,入格儒生明日來待。又命書傳敎曰,以士習,師儒之長,旣被譴罷,則齋任獨可無罰?柑製時,押班齋任竝停擧。命退,諸臣以次退出。
上在昌德宮。停常參·經筵。
夜初更,流星出天中淡雲間,入坤方天際,狀如拳,尾長二三尺許,色白。
李亨逵啓曰,卽伏見洪忠監司洪秉纘,兵營兵房軍官嚴問取招啓本,則以新兵使不待朝令,不敢替當,徊徨趑趄等語,捧供以聞。毋論監兵營道帥臣,旣已交遞,則前等之未及修啓者,新到者,豈可諉以無朝令,而不爲擧行乎?行査事體,何等嚴重,而以漫漶說去,不爲明白納招者,遽然修啓,事極未安。原啓本還下送,使之改修正上送,該道臣推考警責,何如?傳曰,允。
又啓曰,卽伏見洪忠兵使李得濟,今秋習操試射放改修正上送啓本,則都居末守令,論列措語,只當就事論事而已,而張皇支蔓,殆同査啓。狀聞事體,何等嚴重,而如是猥越,萬萬未安。事係軍務,原啓本不得已捧入,而該兵使從重推考,何如?傳曰,允。
柳義養啓曰,吏曹正郞徐鼎修,旣在闕中,不爲肅謝,直爲出去,事甚未安,推考警責,何如?傳曰,允。特敎申飭之下,不爲肅謝,直爲出去者,事體所在,極爲駭然。然則無郞官而行都政,豈有如許國體?另加嚴飭,肅拜單子,卽爲捧入。
徐浩修啓曰,左承旨李亨逵,疏批已下,卽爲牌招察任,何如?傳曰,允。
柳義養啓曰,禁衛營將官來言,今日本營軍兵,日次私習云矣,敢啓。傳曰,知道。
傳于徐有防曰,入格儒生入侍。
傳于徐浩修曰,吏曹參議前望單子入之。鄭志儉落點。
又傳于曰,吏曹正郞前望單子入之。徐鼎修落點。
又傳于曰,承旨前望單子入之。丁範祖落點。
又傳于曰,承旨房仍。
注書金載瓚病代,以許晊爲假注書。
假注書趙興鎭改差代,以崔守忱落點。
傳于李亨逵曰,官弓等第時,內禁衛閑良李寅植,騎芻三中,兼司僕閑良李遇春,柳葉箭四中,竝依例直赴殿試,內禁衛出身具達遠,騎芻三中,復職調用。
傳于柳義養曰,吏曹正郞徐鼎修,禁推。
又傳于曰,旣示飭意,徐鼎修分揀放送,卽爲謝恩。
慶尙監司趙時俊狀啓,以軍瘼之俯詢,不敢遽爾强對,今姑登聞,稽滯之失,在所難免,惶恐待罪事。傳于李亨逵曰,勿待罪事,回諭。
洪忠兵使李得濟狀啓,以今秋試射放中不中啓本,改修整上送,尙今遲延,惶恐待罪事。傳于李亨逵曰,勿待罪事,回諭。
柳義養,以弘文館言啓曰,本館下番闕直,事甚未安,修撰金翊休,副修撰金履禧,竝卽牌招,以爲推移入直之地,何如?傳曰,允。
徐浩修,以吏曹言啓曰,新除授宗簿寺正李顯永,除拜後過限未肅拜,依例改差,何如?傳曰,允。
又以吏曹言啓曰,繕工監副正金煹,監役官李鼎模呈狀內,俱以身病甚重,勢難察任云,竝今姑改差,何如?傳曰,允。
李亨逵,以兵曹言啓曰,新差大吉號里權管崔時泰老父,今年八十四歲,其在法例,不可離捨遠赴,呈狀乞遞。邊將親年七十五歲以上者,許遞其任,已有定式,依例改差,何如?傳曰,允。
柳義養,以兵曹言啓曰,今十二月二十日文臣朔試射日次,而親臨都目政事相値,不得爲之之意,敢啓。傳曰,知道。
李亨逵,以兵曹言啓曰,慶熙宮衛將韓尙佑,身帶軍門,勢難兩處供職,呈狀乞,遞,改差,何如?傳曰,允。
徐有防,以奉常寺官員,以提調意啓曰,濟州封進十一月令宗廟·景慕宮薦新乳柑·洞庭橘來到,臣進詣看品,則乳柑元數三百六箇內,五十七個腐傷靡爛,可合薦進者,只是二百四十九箇,全數退送,則越海往返之際,必不免闕封。故宗廟二百三十四箇,景慕宮十五箇,不得已依例推移薦進,而封進官之不謹致察,莫重薦新物種,有此腐傷,以致減數薦新之境者,事體所在,誠極駭然。封進官濟州前牧使金永綬,罷職,何如?傳曰,允。
柳義養,以義禁府言啓曰,坡州前牧使李章漢,拿問定罪事,傳旨啓下矣。李章漢時在任所云,依例發遣府書吏,交代後拿來,何如?傳曰,允。
行左承旨李亨逵疏曰,伏以臣於前席,忽伏承金吾特擢之命,恩言鄭重,逈出常格,怵惕下殿,顚倒歸院,五情震越,雙淚交逬,不知螻蟻賤臣,何以得此於君父也?噫,臣門寒而跡孤,才疎而識短,固不足備數於淸朝百執事之末,而前後踐歷,罔非踰分,況於近年以來,偏被我聖上罔極之恩,旣全保之,又拂拭之,內外除旨,相繼聯翩,而至若銀臺寵命,殆無虛月,耿光之昵近,雨露之淪浹,已四載于玆矣。耿耿寸忱,惟以奔奏殫竭,爲一半分報效之道者,不但臣心之所自矢,庶蒙聖鑑之已俯燭也。分外恩資,是豈臣夢想之所到,而今乃拔之於人生之外,置之於命德之班,乘軒之職,負山之懼,猶屬臣自已分上,而其幸,上而累則哲之明,下而貽朝廷之羞何哉?半夜直中,飭敎連下,雖不得不怵分畏義,章皇出肅,而自顧慙恧,人謂斯何?夤緣冒據,晏然自在,揆以廉防,寧有是理?況承旨之不得兼帶金吾,旣載法典,且有已例。伏乞聖明,諒臣言之非出假飾,念公器之不可徒授,亟命收還臣新除爵秩,仍命選部,照例遞改,以嚴官方,以安私分,千萬幸甚。答曰,省疏具悉。陞資意在,卿其勿辭行公。
庚子十二月十九日辰時,上御誠正閣。右承旨入侍時,右承旨徐有防,假注書趙興鎭,記事官金廷龍·李集斗,以次進伏訖。上曰,昨日弘文提學所奏擧條,出朝報班示中外,使儒生不無知之,俾無更爲用同之地,可也。有防曰,日前儒生,殿講後旣無通栍,則粗以上抄出,考例施賞之敎,臣旣親承,而全然忘却,傳旨尙未捧納,萬萬惶悚矣。上曰,斯速出去,捧傳旨,宜矣。上曰,吏·兵曹小官案,從速修整以入事,分付。命退,承史以次退出。
庚子十二月十九日未時,上御春塘臺。入格儒生入侍時,右承旨徐有防,假注書趙興鎭,記事官金廷龍·李集斗,入格儒生李翼晉·趙學鎭·李遇濟,以次進伏訖。上曰,入格儒生進前。翼晉等進前。上曰,爾之前日所做表,爲幾首乎?翼晉曰,未滿七百首矣。上曰,七百首豈不多耶?學鎭進前。上曰,所工爲幾許耶?學鎭曰,姑未滿數百矣。遇濟進前。上曰,爾之年幾老矣,前後所作,爲幾許乎?遇濟曰,雖未的知,似不下千首矣。上曰,壯矣。命賜翼晉·遇濟紙筆,製進表長句。翼晉奉紙筆,卽爲書呈曰,讀書螢窓,從事蟲篆,百無一技,徒慙白面之疎儒,四解三魁,猥忝黃甲之嵬選,肆當十二月之序,獲叨第一人之名,八載儷工,敢曰勤苦之致,一朝恩擢,罔非造化之私,不圖叨待之餘,更荷命賦之諭,半生摘句,空慙黔驢之才,數步成文,安有倚馬之藝。遇濟亦書呈曰,玆蓋伏遇主上殿下,菁莪造士,雨露無偏,一弛一張,竝行文武之道,四聰四目,恒軫開廣之謨,遂令鴑姿,亦被鴻渥,臣敢不俯竭微悃,仰答殊恩,釋褐登朝,縱乏觀國之譽,補袞盡職,庶殫報君之忱。命有防讀奏,有防讀奏。上曰,俱是實才,而翼晉之作,尤工於儷文矣。命退。命書傳敎曰,大政隔日,銓曹堂郞,不可不備員,參議·正郞,前望單子入之。命退,承史以次退出。
上在昌德宮。停常參·經筵。
午時日暈,未時日有左珥。
夜三更四更,月暈。
藥房提調臣金華鎭,左副承旨臣柳義養啓曰,節屆隆冬,寒事甚緊,伏未審日間,聖體,若何?今日臣等率諸御醫入侍,詳察聖候爲宜。王大妃殿症候,益有差勝之節乎?惠慶宮氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,待後日次入侍。王大妃〈殿〉·惠慶宮·中宮殿,藥房口傳問安。答曰,知道。
李亨逵,以都摠府言啓曰,今日入直內三廳,武兼禁軍及軍兵等,當爲中日習射,而親臨都政相値,不得爲之之意,敢啓。傳曰,知道。
又啓曰,禁衛營·御營廳將官來言,今日本營軍兵,日次私習云矣,敢啓。傳曰,知道。
傳于徐造修曰,都日政詣閤。
許晊陞六代,李集斗爲假注書,崔守忱陞六代,姜世鷹爲假注書。
承旨前望單子入之,洪檢·鄭志儉落點。
大司成前望單子入之,鄭民始落點。
親臨都政。以宋煥億爲承旨,趙時偉爲兵曹參知,兪洪柱爲引儀,兪漢緯爲氷庫別提,吳泰詹爲繕工主簿,金純澤爲副正,鄭存養爲善山府使,鄭麟煥爲平壤庶尹,兪彦銻爲沔川郡守,鄭杆爲三嘉縣令,尹翼商爲金井察訪,奉敎單徐龍輔·金思善爲造紙別提,邊得一爲瓦署別提,南命寬爲敦寧主簿,李寅成爲安奇察訪,漢學敎授單徐鼎修·朴宗幹爲長興直長,李厚瑾爲義盈直長,李鼎烈爲平市直長,李東賓爲益山郡守,金基厚爲金城縣令,金思儼爲載寧郡守,沈原之爲抱川縣監,羅學素爲銀溪察訪,鄭駿采爲祥原郡守,金相進爲繕工副奉事,洪爲懷仁縣監,金景濂爲居昌府使,趙麟逵爲寧遠郡守,李顯益爲定平府使,金思善爲司圃別提,韓重裕爲典牲主簿,鄭持淳爲載寧郡守,朴誠一爲眞寶縣監,沈默之爲德川郡守,金晩根爲引儀,鄭致綏爲尙瑞直長,金觀秋爲司饔奉事,崔在修爲內贍奉事,尹元東爲濟用奉事,金斗應爲黃潤縣監,申耆爲衿川縣監,李㻋爲平康縣監,曺翬振爲咸悅縣監,權熻爲舒川郡守,金成鎭爲監察,魚錫光爲洪忠都事,金澤麗爲黃海都事,盧賢鶴爲咸鏡都事,尹勉升爲伊川府使,朴師崙爲淮陽府使,李邦榮爲春川府使,鄭元始爲刑曹參判,韓世裕爲司圃直長,沈念祖爲兵曹參議,李秉模爲嘉山郡守,李達觀爲巨濟府使,黃延祚爲陽川縣監,李義福爲社稷直長,趙時述爲羅州牧使,兪漢葛爲茂朱府使,朴志源爲陽城縣監,李敬養爲吏曹參議,李東郁爲司諫,宋樂爲掌令,高益擎爲掌令,金載人·李羽晉爲持平,金夢華爲獻納,金樂熙·趙城鎭爲正言,金履禧爲副應敎,李濟逵爲掌樂主簿,趙明寅爲軍資奉事,兪漢參爲禮賓奉事,李謙彬爲修撰,李彦春爲河東府使,李溆爲光州牧使,徐琢修爲載寧郡守,呂龜周爲隱城縣監,兪洪柱爲工曹佐郞,李師濂爲梁山郡守,鄭趾煥爲大司諫,徐鼎修·洪明浩爲副修撰,朴祐源爲戶曹參議,鄭東協爲司僕判官,金思善爲禁府都事,吳泰詹爲西部都事,崔益大爲樂安郡守,李顯模爲陽德縣監,柳雲羽爲慈仁縣監,崔守魯爲康翎縣監,李崇運爲尙瑞副直長,李夔爲兵曹正郞,任玉爲司藝,鄭文在爲永同縣監,李德熙爲木川縣監,李集星爲繕工監役,朴長卨爲工曹正郞,李廷衡爲敦寧判官,柳孝源爲長淵縣監,蔡顯五爲熙川郡守,金宇海爲禮曹佐郞,李漢明爲富寧府使,宋鍈爲順天府使,金復元爲高山察訪,李益烍爲潭陽府使,徐浩修爲吏曹參判,李文源爲慶尙監司,鄭致綏爲平市主簿,盧廷良爲弘陵令,金相丁爲繕工假監役,洪仁基爲濟用主簿,金球爲引儀,李復燮爲濟用副奉事,車彦輔爲直講,李瑞文爲氷庫別提,金瑞復爲金郊察訪,李崇運爲尙瑞直長,鄭昌期爲戶曹正郞,姜五成爲永興府使,李吉陪爲渭原郡守,李秉模爲安東縣監,兪漢緯爲刑曹佐郞,白東鈺爲兼引儀,白東運爲繕工主簿,李聖濂爲造紙別提,尹得逵爲吉州牧使,嚴璹爲承旨,金明鎭爲尙瑞副直長,洪喜榮爲氷庫別提,田日復爲司圃別提,安橚爲嘉山郡守,延曙察訪單李時秀除授事承傳,韓重裕爲東部都事,柳春馪龜城府使,盧允中丹城縣監,沈輔賢爲雲峯縣監,文躍淵爲奉常主簿,金華儉爲典牲主簿,尹性基爲監役,金晩根爲戶曹佐郞,李益瑞爲昌樂察訪,權任衡爲兼引儀,李衡弼爲引儀,奇彦觀爲刑曹參議,李象靖爲禮曹參議,金熤爲同成均,李性源爲司譯提調,金光鉉爲幽谷察訪,宋煥德爲自如察訪,崔守忱爲典籍,尹得愚爲宗廟副奉事,金必泰爲肇慶廟參奉,李永順陵參奉,金履運獻陵參奉,趙學良昭寧園守奉官,李集明爲昭寧園守奉官,李得臣爲大司諫,安廷玹爲獻納,尹行晉·金晩耇爲掌令,趙翼鉉戶曹佐郞,奉常長長單任長源,典籍單金文瑞,養賢直長單李錫源·恩彦君裀敍用事承傳,南龍萬爲齊陵參奉,趙廷獻永陵參奉,李守曾爲慶基殿參奉,韓慶會爲永庫別提,鄭東顯爲濟用判官,黃檃爲社稷令,沈載鎭爲軍資判官,洪義榮爲司僕主簿,黃仁炫·許晊爲典籍,白師彦爲假監役,成雲柱爲刑曹正郞,申師顯爲懿陵令,宋濟烈爲光陵令,趙升鉉爲監察,尹得弘爲忠勳都事,李世述爲司導主簿,安錫佺爲引儀,朴一源爲刑曹正郞,鄭東杓爲順康園守奉官。
兵批,以金㷞爲訓戎僉使,洪龍鎭爲惠山僉使,宋應休爲慶尙左兵虞候,具守諒爲洪忠水虞候,吳載光爲全州營將,朴順陽爲咸鏡監營中軍,李輔國爲茄波知僉使,呂從周爲古群山僉使,申亨祿爲魚面萬戶,李敬默爲唐浦萬戶,李始喆爲晉州營將,洪仁默爲慶州營將,王漢佐爲車嶺僉使,孫命燮爲平薪僉使,安時佐爲鉢浦萬戶,沈默之爲宣傳官,鄭選爲訓鍊判官,陳宗文爲草芝僉使,金思欽爲呂島萬戶,李世佑爲多慶浦萬戶,李健秀爲兼司僕將,朴基豐爲訓鍊正,沈默之·尹敬喆爲訓鍊副正,金益彬爲都摠經歷,張大維爲慶熙將,張俊昌爲古今島僉使,金喆勳爲彌助項僉使,魚成鱗爲所斤僉使,洪光國爲馬梁僉使,具壽民爲撫夷萬戶,王起柱爲慈母山城別將,車萬柱爲金城山城別將,宋載岳爲加德僉使,柳光璧爲南虞候,韓善養爲洪忠兵虞候,金源爲三陟營將,方處義爲德積僉使,尹最彦爲免城僉使,鄭興桓爲委曲僉使,鄭致炯爲天摩僉使,李春熙爲開雲浦萬戶,金禧得爲溫萬戶,李東燁爲古豐山萬戶,同知單高遠喆,僉知三單李顯福·申載文·李鉉重,副司直鄭一祥·金熹·丁範祖·李義靖,訓鍊主簿單車萬柱,護軍吳載光·洪仁默·李始喆·徐尙郁,露梁別將吳璟·南正圭爲都摠經歷,張集紹爲訓鍊僉正,朴基赫爲主簿,崔時龜爲慶熙將,韓光濟·金敬身爲五衛將,尹彦喆爲都摠都事,金時肅〈爲〉黑山島別將,金義淳爲長津柵別將,副司直任希曾·宋煥億·趙瓊·李東馨·李光澤爲訓鍊主簿,崔宗源·南漢昌·鄭厚成·李必壽·柳載熙爲武兼,閔百恒·柳心源爲都摠都事,李彦愼爲訓鍊判官,具世赫爲部將,李厚在爲雲寵萬戶,趙鎭祿爲鎭東萬戶,閔光升爲訓鍊判官,金尙墀爲主簿,張成漢爲訓鍊僉正,金弘運爲主簿,兪漢輔爲主簿,朴基豐爲宣傳官,李敦濡爲淸城僉使,金義淳爲寧城僉使,金鳳彩爲長津柵別將,金益彬爲宣傳官,安橚爲宣傳官,李性喆爲都摠經歷,李光春爲訓鍊判官,朴載熙爲主簿,全州營將吳載光,慶州營將洪仁默,晉州營將李始喆,咸鏡監營中軍朴順陽,南虞候柳光璧,以上今加折衝,加資事啓下,柳鎭恒慶尙左兵使,申應周爲右兵使,副司直李致中·李周國·崔範重爲都摠都事,田佐顯爲訓鍊主簿,朴挻玉·申斗七·孫昌軫·李長炯爲武兼,副司果金珠淵·宋觀休·具敍五爲羽林將,李輯爲忠州營將,具達遠爲宣傳官,李蓍漢·李顯昌爲守門將,李禹鉉·趙緩逵爲宣傳官,李觀賢爲訓鍊判官,李良弼爲武兼,李近胄爲宣傳官,鄭達新爲東道參軍,洪德峻爲西道參軍,李敬進爲武兼,劉大鉉·朴廷吉·金尙源爲部將,洪成源·河明世·金漢彬爲守門將,鄭宅潤·吳璟爲宣傳官,前營將李潤春·權璹,今降禦侮,降資事承傳,姜世晃爲同知,具綱爲都摠經歷,李弘遠爲內乘,副司果崔錫圭,舊茄乙波知權管韓奎爀,小農堡權管金得海,栗浦權管李春瑞,嗭洞權管楊德堅,乫軒洞權管金振澤,小吉號里權管徐興甲,大坡兒權管崔昌岭,黃拓坡權管吳潤龜,大吉號里權管徐宗謙,吾村權管金宗鉉,以上單付。
傳于徐有防曰,坐直承旨入侍。
刑曹判書李福源疏曰,伏以臣猥以庸鴑,待罪卿列,視遇偏渥,感激恒切,苟有所懷,理難終默。臣聞之義理者,有國之大綱也,明則人紀立,晦則天理熄,順之則爲忠,倍之則爲逆,毫差而千里繆,霜漸而堅氷至。此聖人君子,所以察之必精,守之必嚴,而凡天下爲人君爲人臣者之不容一日少忽者也。嗚呼,我聖上,所處者,天下之至變也,所守者,天下之至正也,仁之至而義之盡也,孝彌光而德彌高矣。臣嘗伏讀丙申三月卽阼日首降綸音,首尾百餘言,明正痛切,遵聖祖已定之遺訓,而謹繼序之大統,推昊天罔極之孝思,而極報本之隆典。末又惓惓聖慮,預及於不逞之邪說,開示丁寧,戒告嚴重,猗歟大哉。終古后辟,非無聖哲,而至於此箇大義,鮮有見得眞處得是者,惟我聖上,叡質卓越,聖學高明,洞見義理之原,深得禮意之正,權衡乎天理人情之間,表準乎民彝物則之重,聖孝之所存發,聖志之所秉守,哀痛惻恒,可以泣鬼神,正大光明,可以揭日月,傳所云考諸三王而不繆,建諸天地而不悖者,其是之謂乎。不惟還東土數千里愚夫愚婦,莫不欽仰而感歎,雖千百代之下,深於禮精於義之士,亦將無得以間然矣。嘻彼一種兇邪之徒,以梟獍之性,有鬼蜮之態,陰蓄希覬之圖,肆行嘗試之計,迭投凶章於率土如喪之日,甚至逆腸悖口,謂天可詬,此實載籍所無之變,擧國同讎之賊,思之髮豎,言之骨痛。嗚呼,上有如此之明聖,而下有如彼之兇逆,前者纔磔,後者旋闖,種下生種,一串膓肚,此其故何哉?蓋自五六年來,國家不幸,亂逆層生,而如明義錄所列諸賊,其罪易見,其情易綻,三尺童子,一聞其事,皆知爲逆。至於此流,內懷叵測,外藉莫重,黠者托於義,愚者啗於利,陷溺人心術,誑惑人聽聞,雖伏刑戮,終不覺悟,比之挾匕稱兵,爲罪雖殊,其禍益遠。況今歲月寢久,隄防漸弛,上不吝疎蕩之典,下不思懲創之道,人情狃玩,國論委靡。今若不明目張膽,發揮大義之頭腦,擘破群凶之情狀,則誠恐亂萌未杜,邪論復起,我聖上大德盛節,將無以昭示於天下後世,而又不知幾箇怪鬼,伏在冥冥之中,嗚呼,可不懍然而寒心哉?臣於昨年,猥承宮園儀跋文撰進之命,耿耿愚衷,每在於此,而跋文體嚴,不敢贅陳。近又癃病跧伏,登對無期,輒將文字,冒昧塵瀆。伏乞聖上,淵然深思,惕然長慮,軫大易早辯之戒,明春秋無將之義,凡係闡義理嚴隄防之道,益加聖意,持之無忽,以正人心,以光聖德,不勝幸甚。答曰,省疏。疏語辭嚴義正,讀之屢回,益覺哽咽。不有卿誠懇,誰然抗言?繼切嘉歎也。
大司諫李致中疏曰,伏以臣於是職,自來情勢,前後陳懇,輒蒙體諒,此實聖鑑之所俯燭,通朝之所共知,日昨再違召命,諒非獲已,而威譴不加,罰止問備,臣誠惶感悶隘,罔知攸措。今當大論方張之時,一向虛縻,尤增悚蹙,玆陳短章,更暴前懇。伏乞聖兹,俯垂鑑諒,亟削臣職,以安微分焉。第臣於目下事,有不可泯默者,略此尾陳焉。嗚呼惟我聖上,聖學高明,卓冠百王,剖析義理之正,節酌情文之中,乃於卽祚之日,特降綸音,縷縷辭旨,丁寧懇惻,可以建天地而不悖,質聖人而無疑,其所以明示聖意,昭牑昏迷者,亦足以泣鬼神而感豚魚。凡今日北面我殿下者,孰敢不欽仰感涕,而獨乃一種不逞之徒,敢懷陰譎之志,甘犯亂逆之科,其窮凶絶悖,至於師·翰等諸賊而極矣。雖幸乾道孔昭,天討亟行,而歲月寢遠,人心狃安,疎釋太過,隄防不嚴,有識之憂歎,厥惟久矣。至若具庠之舅甥往復,斷案已成,趙宗鉉之逆宦緊援,眞贓難掩,則倖逭天誅,亦已太寬。而或薄竄旋宥,或起廢甄用,王綱有漸解之歎,義理有復晦之慮,昨日僚臺之啓,論之已詳,臣不必架疊。此是防微慮患之意,實爲一世共公之論,而聖批靳允,大失所望,臣竊憂之也。當此世道日下,國論委靡之時,此等之類,若不嚴加懲討,方來之慮,有不可言。伏願聖明,亟許臺請,快正其罪,俾凶徒少知懲畏焉。答曰,省疏具悉。疏陳敍具悉之。
庚子十二月二十日辰時,上御宣政殿。親臨都政入侍時,行都承旨徐浩修,行左承旨李亨逵,右承旨徐有防,右副承旨金宇鎭,假注書崔守忱·許晊,兼春秋洪光一,記事官李集斗,吏曹判書李衍祥,兵曹判書李性源,兵曹參判洪良浩,吏曹參判鄭民始,吏曹參議鄭志儉,兵曹參議朴師崙,兵曹正郞姜·李顯模,佐郞李益運·尹得孚·朴行淳·韓光植,吏曹假都廳金瑞復·南述毅·丁俔祖·金鼎國·承綸·崔大恒·孫碩周·張漢喆·吳錫齡,以次進伏訖。上具翼善冠·袞龍袍,坐御榻。上命書傳敎曰,親政時,注書·尙瑞院官員,依例六品陞敍,假注書崔守忱·許晊陞六代,李集斗·姜世鷹爲假注書。上命書傳敎曰,愼初仕,所以擇守令也。然而俗習所拘,顔私是先,未嘗擧一寒畯之士,擬一需世之才,惟事安排於抽對之間,尋求於卿相之閥,依舊樣子,擺脫無期。臨政飭諭,秪歸備禮,玆豈非銓臣之責也?大體與其人人,而難能得人,曷若仍舊拔尤之爲可?試閱案簿,蔭官七品以下落仕者,凡爲一百有七十餘人,又考年數,遠或至四十年,近不下十許年。彼見落之類,當初設有大辜犯,歲月已邈,釁垢可滌。況無故而作散者,爲强半焉,予則以爲實屬干和之一端。又若嶺·湖人士,世稱才彦之府庫,而所謂搜羅之政,有名無實,間或有一二擧剡之事,纔授旋遞,何嘗試能否,考優劣乎?尤係朝廷之羞恥。今政初仕見窠,勿論京外,落仕人中,必皆甄敍,嶺·湖人另加收錄,以爲責實效之地事,申飭東銓。又命書傳敎曰,東銓筮仕,纔已申飭,西銓初付,亦奚異是?又況武弁階梯,不但爲他日宰百里之資,大而營閫之任,小而邊禦之職,莫不權輿於是,尤不可不愼,以此申飭西銓。又命書傳敎曰,廉吏·忠臣戰亡人子孫,戊申軍功人,西北·松都人,依例調用事,分付西銓。又命書傳敎曰,以庶類收錄事,屢勤提飭,而況自年前事目旣成之後,通擬又無相妨,而近觀政眼,此類無論內外窠,絶不照擬,反不如事目未出之前。予以葵藿向陽之敎,枯項黃馘之嘆,有所誦諭於廷臣,惟予此意,豈直在於爲渠輩振拔也?誠以追聖祖之盛意,感古人之格言也。訖于今幾歲,選曺之不念對揚,寧不慨嘆?以此意申飭兩銓,今政當窠,庶類未霑仕之流,着意調用。又命書傳敎曰,大政日,守令·邊將擇擬之命,便成故常,雖謂之無實,可也。大政先務,亦不外是,以此另飭兩銓。大扺專乎循資,則人多不稱,偏於求備,則鬱無可疎。惟其適輕適重之道,亶在銓臣鑑別之如何,今政勿拘常格,惕念檢擬。衍祥啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府·平市署官員·五部都事,各司久任時推人員,竝擬,何如?上曰,依爲之。出擧條又啓曰,四館陞出六品時,有九處講後遷轉之規,而承文院褒貶,如或有故過限,則四館積滯不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?上曰,依爲之。出擧條又啓曰,守令多窠,今當差出,而未準朔禁軍將及營將·虞候·中軍·都事·守令·察訪,竝擬,何如?上曰,依爲之。出擧條又啓曰,平壤庶尹,今當差出,而本府以營下劇邑,物衆地大,素稱難治,他道有聲績未準朔守令,竝擬,何如?上曰,依爲之。出擧條奉敎徐龍輔牌招入直事,榻前定奪。上曰,奉敎出牌,使卽入來。賤臣承命出傳,龍輔承牌入來,卽爲入侍。上命書傳敎曰,大政,政官不可不備員,雖命許遞,而特敎陞資,意在試可。況聞嶺人,無職名,不踰嶺,因仍作散,豈不無實?前參知李象靖,令銓曹更擬他職。衍祥曰,今開大政,本曹郞官不備,事多掣礙之端矣。上曰,似然矣。仍命書傳敎曰,今聞銓堂言,本曹無實郞官,則事多掣礙之端,到今又焉敢廉隅?文山萬戶徐鼎修,仍任本兼前職,鼎修,承牌入來,同參政事。亨逵啓曰,新除授兵曹參議牌招,同參政事,何如?上曰,依爲之。出擧條兵曹參議沈念祖落點,兵曹參議沈念祖,先參政後謝恩事。出榻敎念祖入參政事,師崙淮陽府使落點代,趙時偉落點。亨逵啓曰,新除授兵曹參知趙時偉,卽爲牌招,同參政事,何如?上曰,依爲之。出擧條兵曹堂上,先參政後謝恩事。出榻敎兵曹參知趙時偉,牌招參政事,榻前定奪,時偉承牌,入參政事。上曰,吏曹假郞廳,擧措誠極駭然。仍下敎曰,當該吏曹假郞廳,竝汰去後拿處。出榻敎南述毅·丁俔祖·金鼎國竝遞,退出。上命書傳敎曰,陳疏臺諫許遞,今日政差出。衍祥啓曰,臺諫多窠,今當差出,而擬望之人乏少,外任竝擬,何如?上曰,依爲之。出擧條性源啓曰,邊將多窠,今當差出,未準朔禁軍將·局別將,竝擬,何如?上曰,依爲之。出擧條衍祥啓曰,玉堂闕員,今當差出,而擬望之人乏少,外任竝擬,何如?上曰,依爲之。出擧條在外承旨許遞,前望單子入之。出榻敎賤臣承命出來,持入前望,志儉落點。新除授承旨,牌招察任事。出榻敎志儉承旨落點代,李敬養落點。浩修啓曰,吏曹參議李敬養,卽爲牌招,使之同參政事,何如?上曰,依爲之。出擧條敬養承牌,入參政事。上曰,院吏之閤外喧譁,聞極無嚴,此由於在院承旨不能檢飭之失。仍下敎曰,在院承旨遞差,下吏令兵曹決棍。出榻敎承旨有闕代,前望單子入之事。出榻敎賤臣承命出來,持入前望,宋煥億落點。新除授承旨,牌招察任事。出榻敎浩修啓曰,新除授承旨宋煥億,時在京畿水原地,斯速乘馹上來事,下諭,何如?上曰,許遞。前望單子入之。亨逵啓曰,古今島僉使望筒,一字落漏,難免不察之失,兵曹判書李性源,推考,何如?上曰,勿推,可也。出擧條又啓曰,訓鍊僉正李顯益,纔移定平府使,而都摠經歷望筒,誤以前職書入,難免不察之失,兵曹判書李性源,推考,何如?上曰,依爲之。出擧條衍祥啓曰,光州牧使,今當差出,而本州物衆地大,素稱難治,同道及他道有聲績未準朔守令,竝擬,何如?上曰,依爲之。出擧條又啓曰,載寧郡守鄭持淳,與道臣有親嫌,在法當遞云,改差,何如?上曰,依爲之。出擧條又啓曰,載寧郡守金思儼,與前郡守有親嫌,在法當遞云,改差,何如?上曰,依爲之。出擧條在外承旨許遞,今日政差出。出榻敎以河東府使望筒,命書傳敎曰,吏曹堂上推考,更爲擬入。黑山島別將,長津柵別將望勿施,更爲擬入事。出榻敎上曰,諸承宣一時俱退,殿座不卽待令,事極駭然矣。入侍諸承旨,一竝從重推考事。出榻敎浩修啓曰,造紙署別提,初無作窠之事,而擬望以入,銓曹有不察之失,吏曹堂上,竝推考,何如?上曰,依爲之。出擧條今日政新除授三司,待下批牌招察任事。出榻敎大司成前望單子入之,待下批牌招察任事。出榻敎以訓鍊主簿洪聖源望筒,命書傳敎曰,旣非序陞,又是出六與復職,則父子二人,同擬一院主簿之望,事甚不察,當該銓官推考。以德川郡守望筒,命書傳敎曰,近來宣傳官,承傳乏人,此望筒勿施,更爲擬入。上曰,兵批幾盡爲之耶?性源曰,待其吏批之出窠,次第擬入,故今姑遲滯矣。嘉山郡守李秉模改差,更爲差出事。出榻敎命書傳敎曰,今日政新除守令·察訪·邊將·虞候·營將·中軍·初仕復職人,皆令再明日肅謝後來待。仍命退,諸臣退出,承史以次退出。
庚子十二月二十日初更,上御琴書室,坐直承旨入侍時,左副承旨徐有防,右副承旨金宇鎭,假注書姜世鷹,記事官金廷龍·徐龍輔,以次進伏訖。上曰,吏·兵批已差幾何,未差幾何?知入。賤臣承命出來,復奏曰,吏批已差守令三十六,未差十二,兵批已差僉使十八,萬戶十一,別將四,權管十矣。上命退,承史以次退出。
上在昌德宮。停常參·經筵。
夜五更,月暈。
備忘記,別軍職姜五成,永興府使下直,筒箇一部,長弓一張,帿弓一張,長箭十五箇,片箭十五箇,筒兒一箇,島銃一柄,箭竹五部,賜給。
備忘記,別軍職申應周,慶尙右兵使下直,筒箇一部,長弓一張,帿弓一張,長箭十五箇,片箭十五箇,筒兒一箇,鳥銃一柄,賜給。
以副應敎金履禧,副修撰洪明浩,司鍊李東郁,正言趙誠鎭·金樂熙,持平李羽晉,牌不進罷職傳旨,傳于鄭志儉曰,只推,更爲牌招。
傳于鄭志儉曰,持平前望單子入之。
持平前望單子入之,李兢淵落點。
濟州防禦使狀啓,封進各樣橘果運次,似未免失序,惶恐待罪事。傳于鄭志儉曰,勿待罪事,回諭。
金宇鎭,以兵曹言啓曰,今七月二十七日,入直禁軍能麽兒講陣親受時,兼司僕李愼培,本營敎鍊官,待窠調用事,命下矣。禁軍遞兒窠敎鍊官金義淳遷轉代,依下敎,以李愼培塡差之意,敢啓。傳曰,知道。
李亨逵,以兵批言啓曰,慶州前營將李潤春,忠州前營將權璹,旣已不職遞罷矣。陞資拜營將者,以不職遞罷,則勿計朔數多少,還收資級,載在法典,竝依例降資之意,敢啓。傳曰,知道。
金宇鎭,以訓鍊都監言啓曰,本局哨官朴昌汶,身病甚重,勢難察任,改差,何如?傳曰,允。
金宇鎭,以義禁府言啓曰,平安監司鄭尙淳狀啓據,刑曹粘目內,寧遠前郡守李汝忠,寧城鎭時僉使金鼎澤,夞怪鎭前萬戶李邦祚·曺希元·韓光湜等,移本府處之事,允下矣。李邦祚·韓光湜等,今方待命,卽爲拿囚,而李汝忠時在全羅道全州地,曺希元以定平府使,時在任所云,依例發遣府羅將,竝拿來,金鼎澤時在任所,發遣府書吏,交代後拿來,何如?傳曰,允。李汝忠待待命拿囚。
鄭志儉,以義禁府言啓曰,慶尙右兵使洪和輔,斯速拿來,捧口招以聞事,命下矣。洪和輔時在任所,依例發遣府都事,交龜後拿來,何如?傳曰,允。
大司憲李,司諫李東郁,應敎朴天衡,副應敎金履禧,持平李兢淵·李羽晉,校理朴天行,副校理趙鼎鎭·柳孟養,正言趙城鎭,修撰金翊休,副修撰徐鼎修啓曰,請喬桐府黜置罪人鄭致達妻,夬正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,夬正王法。請削黜罪人洪樂純,爲先中道付處。答三司曰,不允。
大司憲李,司諫李東郁,持平李兢淵·李羽晉,正言趙城鎭啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請還寢李觀源定配之命,更令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。答兩司曰,不允。第六件·七件事,亟停勿煩。
持平李兢淵啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請定配罪人孫效忠等,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。答府曰,不允。第五件·六件事,亟停勿煩。
司諫李東郁啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,夬正王法。請定配罪人具翼遠,亟寢酌處之命,仍令王府,設鞫得情,快施當律。請減死安置罪人大燮,亟寢酌處之命,仍令王府,設鞫得情,夬正王法。請減死罪人弼海,亟寢酌處之命,仍令王府,設鞫得情,夬正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,時謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,快施當律。請固城縣投畀罪人李鎭常,巨濟府絶島安置罪人朴宗集,亟令王府,拿國得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請逆賊尙魯,亟施孥戮之典。請前判書李溎,亟施島配之典。請具庠,設鞫嚴問,依律處斷。請趙宗鉉,亟施絶島定配之典。答院曰,不允。第九件·第十六件事,亟停勿煩。措辭見上
庚子十二月二十一日辰時,上御宣政殿。親臨都政入侍時,行都承旨徐浩修,行左承旨洪檢,行右承旨李亨逵,左副承旨徐有防,右副承旨金宇鎭,同副承旨鄭志儉,假注書李集斗·姜世鷹,兼春秋洪光一·張顯慶,記事官徐龍輔,吏曹判書李衍祥,兵曹判書李性源,兵曹參判洪良浩,吏曹參判鄭民始,吏曹參議李敬養,兵曹參議沈念祖,參知趙時偉,吏曹正郞徐鼎修,兵曹正郞姜·李顯模,兵曹佐郞李益運·尹得孚·朴行淳·韓光植,吏曹假郞廳金瑞復·承綸·崔大恒·孫碩周·張漢喆·吳錫齡,以次進伏訖。上具翼善冠·袞龍袍,坐御榻。上命書傳敎曰,兩司多臺,皆是在外,在外臺諫竝許遞,今日政差出。又命書傳敎曰,侍從堂上·堂下,違牌坐罷人竝敍用。上曰,今日政府習儀,若値殿座則,似有頉稟,禮房承旨出去,委折知入。有防承命出去,仍入奏曰,出問禮曹該吏則以爲,殿座時例爲頉稟,而以其預儀,故不敢自下入頉稟,今日擧行云矣。以親嫌改差守令,依夏政,竝仍任前職,如已出代,待後窠調用事。出榻敎上命書傳敎曰,從大臣之請,所以重事體也。爲日稍久,罰已施矣,宗簿寺堂郞削職人員,竝給牒敍用,當該中官推考事。出榻敎當該中官,事過後禁推事。出榻敎民始大司成落點代,浩修爲吏曹參判。新除授吏曹參判徐浩修,卽爲牌招,先參政後謝恩事。出榻敎慶尙暗行御史李時秀復命,卽令入侍,時秀進伏。上命讀書啓及別單訖。時秀曰,守令之治否,民俗之弊瘼,俱載啓中,別無更奏之事矣。上曰,御史出去,本職肅謝後,與大臣偕入,仍參政事,可也。時秀退出。吏曹佐郞李時秀,先參政後謝恩事。出榻敎上曰,屢次催促,而謂有情勢,終不入參,李時秀不可無警矣。吏曹佐郞李時秀禁推事。出榻敎以吏曹佐都李時秀禁推傳旨,命書傳敎曰,分揀申飭,卽爲參政。上曰,屢下飭敎,終無入來參政之意,宜有處分。仍命書傳敎曰,事無異同,罰豈彼此?吏曹佐郞李時秀,延曙察訪除授,當日辭朝,時任察訪,遞付京職。浩修吏曹參判落點代,嚴璹爲都承旨。新除授承旨,牌招入侍事。出榻敎命書傳敎曰,承旨房仍。大臣入侍事,遣史官傳諭事。出榻敎璹進前伏,上曰,卿過幾年,而今爲知申耶?卿年亦幾何?璹曰,辛卯年待罪此職,而臣年六十餘矣。上曰,年雖老矣,筋力尙旺矣。領議政金尙喆,右議政李徽之,入來進伏。尙喆曰,日間聖體,若何?上曰,一樣矣。尙喆曰,卽見嶺南御史李時秀書啓,道臣政績,有足可觀,藩任數遞,亦豈不悶,而道內守令之冒犯國法,若是其無嚴,則按察之地,何可免不能禁飭之罪乎?監司趙時俊罷職,何如?上曰,依爲之。出擧條命書傳敎曰,旬宣之責,爲任至重,縱使約己守法,尙患彈壓邑鎭。況今朝禁至嚴,飭墨未乾,道內守令·邊將之留庫穀,擅分數爻,至於數萬包之多?年前關西事,豈非嶺南之已鑑,而然有冒犯,曾不戢勘,繡啓論列,若是狼藉,不可以譴罷薄勘,仍以不論。其在愼審之道,宜問許與不許,知與不知處之,慶尙前監司趙時俊,交龜後拿問勘處。尙喆啓曰,嶺南御史書啓中,金海府戊戌條統營還穀五百餘石,本邑則以未捧磨勘,而該營則以已捧還錄,尙今虛留,仍成反作。事旣現發,至登繡啓,其時帥臣,拿問勘處,何如?上曰,依爲之。出擧條上曰,今觀御史書啓,則晉州兵使所犯之罪尤重,而蔚山兵使,亦不可仍置任所矣。性源啓曰,觀此慶尙道暗行御史李時秀書啓,則右兵使洪和輔,假貸營穀,擅發軍倉,或捧厚價,或作本色,反弄之際,軍民受害,畢竟錢穀取剩之數,又極夥然。其犒饋之貽弊,賞格之從略,特是餘事。如此貪庸掊克之類,不宜一日置重閫,拿問處之,何如?上曰,依爲之。出擧條又啓曰,左兵使李文德,馱妓軍中,已是駭擧,而雖以未明聚軍,向午赴埸觀之,其不恤軍民可知。犒饋賞木,又與右閫無異,一體拿問處之,何如?上曰,依爲之。出擧條命書傳敎曰,慶尙監司,左右兵使,今日政各別擇差。衍祥啓曰,丹城縣監申光堯,以官校不飭操卒,有輸賂之謗,邑婢是嬖,公務多貽弊之端爲言,自如察訪鄭景祚,屬郵官馹操卒私貰,難免不察之責爲言,幽谷察訪崔粹翁,才短政拙,蘇弊難期爲言,竝罷職,其餘諸守令·察訪,別無優異之績,又無大段顯疵,竝置之,何如?上曰,依爲之。出擧條性源啓曰,忠州營將權璹,婚姻之故,擾及村閭者,雖未知本事之如何,而其不謹居職可知,罷職,何如?上曰,依爲之。出擧條又啓曰,慶州前營將李潤春,身爲鎭將,不戢猾狡,溺職之罪,在所難免,罷職,何如?上曰,依爲之。出擧條又啓曰,彌助項前僉使朴興世,法外加分,旣已現發,不可以已經瓜遞而不問,拿問,何如?上曰,依爲之。出擧條又啓曰,慶尙左右兵使,今當差出矣,他道中軍·守令,竝擬,何如?上曰,依爲之。出擧條永興府使姜五成,當日辭朝事。出榻敎命書傳敎曰,兩閫帥事,尤涉無狀,而至若右閫所犯,可謂貪吏庸帥,論其罪狀,難以毛擧。知有一分國法,安敢冒死至此?決不可尋常處之,前慶尙右兵使洪和輔,斯速拿來,捧口招以聞,新兵使使之當日辭朝。衍祥啓曰,卽伏見御史書啓下者,晉州前牧使曺允精,星州前牧使南鶴聞·李河永,金海前府使孫相龍,咸安郡守閔游,南海縣令盧廷尹,慶州府尹李鎭翼,前府尹沈頤之,慶州兼任蔚山前府使金愚,密陽府使洪秉殷,醴泉郡守丁載遠,醴泉兼任豐基郡守沈重奎,龍宮縣監金尙斗,安東前縣監申思運,前縣監尹師國,咸昌縣監朴光晦,前縣監兪漢鼎等,莫重還穀,或有加分與擅用,或有吏逋與反作,至於刑具之不遵法式,疵政之亦多現發,俱難容貸,一竝拿問處之。漆原縣監,本縣馬軍,私貰赴操,亦難免其責爲言,一體拿問處之,何如?上曰,依爲之。出擧條命書傳敎曰,嶺南諸守令拿處之人,其數夥然,沿路貽弊,不可不念。兵使·防禦使外,皆待待命拿囚事,分付。衍祥啓曰,宗廟署直長朴禮源,陞遷後還任本署,以考勤慢事,下敎矣。時任本署令,今當移遷,而直長以下官之序陞,何爲之乎?上曰,依例陞序,可也。出擧條尙喆曰,三局將任,今當擬望,而今無無故人,極甚苟艱,實爲憫然矣。上曰,果如卿言矣。仍命書傳敎曰,相臣旣奏,見今三局將任,無無故人,所坐亦與重犯有異,姑可參恕,更觀來頭,前御營大將李柱國仍任。亨逵啓曰,御營大將李柱國,復授前任事,命下矣,卽爲牌招,傳授命召,何如?上曰,依爲之。出擧條又啓曰,御營大將李柱國,令該曹口傳付軍職,何如?上曰,依爲之。出擧條又啓曰,禁衛大將李敬懋,拿處事,命下矣,將兵之任,不可一刻無摠察之人,何以爲之乎?敢稟。上曰,摠戎使牌招,使之兼察,命召兼佩。出擧條都目政除拜外,未下直守令·邊將,皆令明日辭朝事。出榻敎上曰,吏曹正郞徐鼎修,旣移館職,殿座未罷之前,卽爲肅謝,可也。仍命退,諸臣退出。
上在昌德宮。停常參·經筵。
藥房都提調臣鄭弘淳,提調臣金華鎭,副提調臣嚴璹啓曰,親臨大政,連日酬應,伏未審日間,聖體,若何?今日臣等率諸御醫入侍,詳察聖候爲宜。王大妃殿症候,益有差勝之節乎?惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,待後日次入侍,宜矣。王大妃殿·惠慶宮·中宮殿,藥房口傳問安。答曰,知道。
徐有防啓曰,禁衛營將官來言,今日本營軍兵,私習云矣,敢啓。傳曰,知道。又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于嚴璹曰,下直守令·邊將留待。
傳于鄭志儉〈曰〉,承旨入侍,吏兵批留待人及下直守令邊將,同爲入侍。兵曹口傳政事,加里浦僉使林世載,古群山僉使呂從周相換。
備忘記,別軍職具純,白翎僉使下直,筒箇一部,長弓一張,帿弓一張,長箭十五箇,片箭十五箇,筒兒一箇,鳥銃一柄,箭竹五部,賜給。
傳于金宇鎭曰,左副承旨入侍。
奎章閣待敎前望單子入之,鄭東浚落點。
吏曹口傳政事,兼校書正字單鄭東浚。
傳于徐有防曰,同副承旨入侍。
以濟州防禦使金永綬狀啓,橘果薦新進上過限,惶恐待罪事,傳于徐有防曰,勿待罪事,回諭。
以中官李得完禁推傳旨,傳于鄭志儉曰,分揀。
吏曹口傳政事,以南憲老爲禁府都事。
徐有防,以弘文館言啓曰,新除授修撰李謙彬,時在平安道陽德縣任所,經筵入番事緊,請斯速乘馹上來事,下諭。傳曰,依啓。
又以司僕寺官員,以一二提調意啓曰,本寺分養馬,如有故失瘦瘠病傷不馴,則每於畢上納後抄出,分授營邑,依法典施罰,而有赦令則例皆蕩滌矣。今年所納分養馬有頉營邑,現告成冊,今始齊到,而係是宥旨前事,何以爲之?敢啓。傳曰,蕩滌。
又以兵曹言啓曰,來正月初八日,社稷析穀祭親行時,以何營軍兵隨駕,何營軍兵留陣,而禁軍·馬步軍,幾番幾哨磨鍊乎?敢稟。傳曰,以訓局步軍十哨,馬軍三哨隨駕,御營廳留陣,禁軍三番隨駕,其餘留營,留陣置之。
大司憲李,司諫李東郁,應敎朴天衡,副應敎金履禧,掌令尹行晉,持平李兢淵·李羽晉,校理朴天行,副校理柳孟養·趙鼎鎭,正言趙城鎭,修撰金翊休,副修撰徐鼎修啓曰,請喬桐府黜置罪人鄭致達妻,夬正王法,以洩神人之憤。請還寢遠竄罪人韓翼謩,金吾草記勿施之命,仍施遠竄之典。請放歸田里罪人金相福,亟令王府,拿鞫嚴問,快正王法。請黑山島圍籬罪人龜柱,亟加嚴鞫,夬正王法。請削黜罪人洪樂純,爲先中道付處。答三司曰,不允。大司憲李,司諫李東都,掌令尹行晉,持平李兢淵·李羽晉,正言趙城鎭啓曰,請彦衡·養遂·獻遂,竝令王府,設鞫嚴問。請還寢會遂絶島定配之命,仍令王府,設鞫得情。請遲晩後物故罪人啓能,亟施孥籍之典。請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。請物故罪人志恒之支屬應坐者,絶島散配。請洪國榮爲先亟施遠竄之典。答兩司曰,不允。第六件·七件事,亟停勿煩。持平李羽晉啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,夬正王法。請大靜縣定配罪人聖中,亟令王府,設鞫嚴問,期於得情,夬正王法。請削版罪人有臣·宗甲·義駿,竝令王府,設鞫嚴問,依律處斷。請海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,夬正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請定配罪人孫效忠等,仍令王府,更加嚴鞫,期於得情。請楸子島安置罪人李晉行,亟令王府,拿鞫嚴問。新除授掌令金晩耇,時在京畿驪州地,請新速乘馹上來事,下諭。答府曰,不允。第五件·六件事,亟停勿煩。下諭事,依啓。正言趙城鎭啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得,亟命王府,設鞫得情,快正王法。請海南縣定配罪人李弘濟,亟令王府,設鞫嚴問。請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。請定配罪人具翼遠,亟寢酌處之命,仍令王府,嚴鞫得情,快施當律。請減死安置罪人大燮,亟寢酌處之命,仍令王府,設鞫得情,夬正王法。請減死罪人弼海,亟寢酌處之命,仍令王府,設鞫得情,夬正王法。請遠竄罪人安兼濟·李宅鎭,亟命王府,竝加嚴鞫,期於得情,依律處斷。請恒·善支屬,亟命散配,時謙兄弟,竝投絶島,以嚴隄防。請荐棘罪人瑩中,亟令王府,設鞫嚴問,夬施當律。請固城縣投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。請濟州牧減死定配罪人範聖,依律處斷。請減死定配罪人德秀,亟令王府,更加嚴鞫,夬正王法。請逆賊尙魯,亟施孥戮之典。請前判書李溎,亟施島配之典。請具庠,設鞫嚴問,依律處斷。請趙宗鉉亟施絶島定配之典。答院曰,不允。第九件·第十六件事,亟停勿煩。措辭見上
庚子十二月二十二日,兼春秋朴行淳。刑曹啓目,嘉山郡殺獄罪人金准京,肅川府殺獄罪人金億才等,加刑取服事,分付道臣,何如啓。傳曰,罪固狼藉,其在審愼之道,當初覆啓,不無悤遽,未及深思之歎。雖難傅生,或有更査之端是乙喩,卿等更加輪見後,論理覆啓。
庚子十二月二十二日巳時,上御誠正閣。文·南·武,守令·邊將·復職·初仕入侍時,行都承旨嚴璹,行左承旨洪檢,行右承旨李亨逵,左副承旨徐有防,右副承旨金宇鎭,同副承旨鄭志儉,假注書李集斗·姜世鷹,兼春秋金廷龍,記事官徐龍輔,淮陽府使朴師崙,伊川府使尹勉升,春川府使李邦榮,順天府使宋鍈,潭陽府使李益烍,安東縣監李秉模,梁山郡守李師濂,慈仁縣監柳雲羽,康翎縣監崔守魯,陽德縣監李顯模,吉州牧使尹得逵,龜城府使柳春馪,富寧府使李漢明,茂朱府使兪漢葛,居昌府使金景濂,定平府使李顯益,河東府使李彦春,益山郡守李東賓,祥原郡守鄭駿采,寧遠郡守趙麟逵,德川郡守沈默之,舒川郡守權熻,載寧郡守徐琢修,樂安郡守崔益大,熙川郡守蔡顯五,渭原郡守李吉培,嘉山郡守安橚,平壤庶尹鄭麟煥,三嘉縣監鄭杆,抱川縣監沈原之,懷仁縣監洪儆,眞寶縣監朴誠一,黃澗縣監金斗應,衿川縣監申耆,平康縣監李㻋,咸悅縣監曺彙振,陽城縣監朴知源,陰城縣監呂龜周,永同縣監鄭文在,木川縣監李德熙,長淵縣監柳孝源,丹城縣監盧允中,雲峯縣監沈輔賢,金井察訪尹翼商,安奇察訪李寅成,銀溪察訪羅學素,高山察訪金復元,金郊察訪金瑞復,自如察訪宋煥德,兼幽谷察訪金光鉉,刑曹正郞朴一源,忠勳都事尹得弘,監察趙升鉉,氷庫別提韓慶會,社稷令黃檃,刑曹正郞成雲柱,懿陵令申思顯,典籍黃仁炫,戶曹佐郞趙翼鉉,司圃別提田日復,永陵參奉趙廷獻,全州營將吳載光,慶州營將洪仁默,三陟營將金源,忠州營將李輯,南虞候柳光璧,慶尙左兵虞候宋應休,洪忠水虞候具守諒,惠山僉使洪龍鎭,加德僉使宋載岳,坡知僉使李輔國,古群山僉使呂從周,古今島僉使張俊昌,車嶺僉使王漢佐,平薪僉使孫命奕,草芝僉使陳宗文,彌助項僉使金喆勳,所斤僉使魚成鱗,馬梁僉使洪光國,免城僉使尹最彦,德積僉使方處義,委曲僉使鄭興桓,天摩僉使鄭致炯,寧城僉使金義淳,淸城僉使李敦儒,鎭東萬戶趙鎭祿,雲寵萬戶李厚在,魚面萬戶申亨祿,溫萬戶金禧得,開雲浦萬戶李春熙,多慶浦萬戶李世佑,呂島萬戶金思欽,唐浦萬戶李敬默,鉢浦萬戶安時佐,古豐萬戶李東燁,撫夷萬戶具壽民,金城別將車萬柱,慈母別將王起佐,黑山島別將金時肅,長津柵別將金鳳彩,舊坡知權管韓奎爀,小農堡權管金得海,栗浦權管李春瑞,嗭洞權管楊德堅,乫軒洞權管金振澤,小吉號里權管徐興甲,大坡兒權管崔昌㱓,黃拓坡權管吳潤龜,大吉號里權管徐宗謙,吾村權管金宗鉉,守門將洪成源·河明世·金漢彬·李蓍漢·李顯昌,宣傳官具達遠·趙駿逵·鄭宅潤·李近胄,武兼李敬進,部將劉大鉉·金尙源·朴廷吉,東道參軍鄭達新,西道參軍洪德峻,訓鍊主簿金弘運,武兼申斗七·李必壽·柳載熙·兪漢輔,下直白翎僉使具純,森森坡萬戶張漢相,以次進伏訖。上命守令,一員式以職次進前。師崙進前。上下詢職姓名,仍命退曰,卿往善治。師崙退出,勉升進前。上下詢職姓名,仍命退曰,卿其懋哉善理。勉升退出,邦榮進前。上下詢職姓名,仍命退曰,善治邑事。邦榮退出,鍈進前。上下詢職姓名,仍命退曰,卿往善治。鍈退出,益烍進前。上下詢職姓名,仍命退曰,卿須下去善治。益烍退出,秉模進前。上下詢職姓名,仍命退曰,卿須下去,體予付畀之意,邑瘼民弊,惕念修擧,可也。秉模退出,師濂進前。上下詢職姓名,仍命退。師濂退出,雲羽進前。上下詢職姓名,仍命退。雲羽退出,守魯進前。上下詢職姓名,仍命退曰,聞爾父母,年今八十,重牢不遠云,可謂稀事。爾宜有奉檄之喜也。守魯曰,聖念及此,惶感無地。仍退出,顯模進前。上下詢職姓名,仍命退曰,爾往善治。顯模退出,得逵進前。上下詢履歷及七事訖。上曰,白翎時事,雖或未妥,遂事勿說,爾須念爾姪之事,下往善治。仍命退,得逵退出,春馪進前。上下詢職姓名及履歷·七事,仍命退曰,汝往善治。春馪退出,漢明進前。上下詢職姓名及履歷·七事。漢明誤對以他職名,歷陳履歷,語多錯誤。上曰,爾之所奏,極甚猥越矣。璹啓曰,富寧府使李漢明,職姓名奏對之際,以他職名仰達,事體未安,推考,何如?上曰,依爲之。出擧條仍命退,漢明退出,漢葛進前。上下詢職姓名,仍命退曰,屢經州邑,不必受七事,下去善治之。漢葛退出,景濂進前。上下詢職姓名及履歷·七事,仍命退。景濂退出,顯益進前。上下詢職姓名及履歷·七事,仍命退曰,下去善治。景濂退出,彦春進前。上下詢職姓名及七事訖。上曰,爾是誰族?對曰,海昌君之子矣。仍命退,彦春退出,東賓進前。上下詢職姓名訖。上曰,此人巨然好風神,曹在地部卽時善爲之,爾今下去亦善治。仍命退,東賓退出,駿采進前。上下詢職姓名訖。上曰,再次作宰,不問七事,而目今別軍職,番次苟艱,爾等盡爲出去,極甚憫然,往來時非面代,則私自上來何妨也?仍命退,駿采退出,麟逵進前。上下詢履歷·七事,仍命退曰,下去善爲之。麟逵退出,默之進前。上下詢職姓名·七事訖。上曰,向者除汰,不過微眚,今番則下去善爲之。仍命退,默之退出,熻進前。上下詢履歷訖。上曰,爾爲監察時,以祭享押班,能守正不撓,擧職奉法,予用嘉尙。今番下去善治,是以不問七事矣。仍命退,熻退出,琢修進前。上下詢職姓名訖。上曰,聞爾多子女,果幾何?對曰,男三女二矣,上曰,以爾精明知之,下去善治之。仍命退,琢修退出,益大進前,上下詢職姓名訖。上曰,此邑於爾心,何如耶?對曰,初非自期矣。上曰,下去善爲之。仍命退,益大退出,顯五進前。上下詢職姓名及七事曰,不必問履歷,下去善爲之。仍命退,顯五退出。吉培進前。上下詢職姓名及七事曰,爾乃誰之族,而幾作宰耶?對曰,李廷壽之五寸姪,二度作宰矣。上曰,下去善爲之。仍命退,吉培退出。橚進前。上下詢職姓名曰,爾乃誰族,而與安宗奎爲幾寸乎?向者宣傳時所坐,非爾之罪,由於諸宣傳之故,何足說也?下去善治之。仍命退,橚退出。麟煥進前。上下詢職姓名曰,作宰幾何?對曰,作宰五次矣。上曰,勿如醴泉而善治之。仍命退,麟煥退出。杆進前。上下詢職姓名及七事曰,爲人精詳,下去善爲之。仍命退,杆退出。原之進前。上下詢職姓名,仍命退,原之退出。儆進前。上下詢職姓名及履歷。對曰,三次爲宰,高城則貶題居中,吏曹升降點下矣。上曰,爾祖節義卓越,以何職名追贈乎?對曰,贈戶曹參判矣。仍命退,儆退出。誠一進前。上下詢職姓名曰,下去善爲之。仍命退,誠一退出。斗應進前。上下詢職姓名曰,戊戌陞六時入侍見之,爲人甚淳謹矣。爾往善治之。仍命退,斗應退出。耆進前。上下詢職姓名曰,今番則勿如前而善治之。仍命退,耆退出。㻋進前。上下詢職姓名七事曰,爾年幾何?對曰,今年五十七矣。仍命退,㻋退出。彙振進前。上下詢職姓名及七事曰,下去善爲之。仍命退,彙振退出。知源進前。上下詢職姓名及七事,仍命退,知源退出。龜柱進前。上下詢職姓名曰,下去善爲之。仍命退,龜柱退出。文在進前。上下詢職姓名及七事,仍命退,文在退出。德熙進前。上下詢職姓名及七事曰,爾乃誰孫?對曰,容齋李荇奉祀孫,領敦寧李溵之族矣。仍命退,德熙退出。孝源進前。上曰,三次作宰,七事不問矣。下去善治之。仍命退,孝源退出。允中進前,上下詢職姓名,仍命退,允中退出。輔賢進前。上下詢履歷曰,作宰幾何?對曰,四次作宰,而庇仁以監司相避遞來,熙川貶下矣。上曰,緣何事而坐貶耶?對曰,流民逃去,毁臣應勅之不善,是以坐貶矣。上曰,奏對駭然。雲峯縣監拿處,雲峯縣監沈輔賢拿處事。出榻敎翼商進前,上下詢職姓名,仍命退,翼商退出。寅成進前。上下詢職姓名,仍命退,寅成退出。學素進前。上下詢職姓名,仍命退,學素退出。復元進前。上下詢職姓名,仍命退,復元退出。瑞復進前。上下詢職姓名,仍命退,瑞復退出。煥德進前。上下詢職姓名,仍命退,煥德退出。光鉉進前。上下詢職姓名,仍命退,光鉉退出。一源進前。上下詢職姓名,仍命退,一源退出。得弘進前。上下詢職姓名,仍命退,得弘退出。升鉉進前。上下詢職姓名,仍命退,升鉉退出。慶會進前。上下詢職姓名,仍命退,慶會退出。櫽進前。上下詢職姓名,仍命退,櫽退出。雲柱進前,上下詢職姓名,仍命退,雲柱退出。思顯進前。上下詢職姓名曰,爾弟在安州,旣有年所,欲解歸耶?對曰,欲歸矣。仍命退,思顯退出。仁炫進前。上下詢職姓名,仍命退,仁炫退出。翼鉉進前。上下詢職姓名,仍命退,翼鉉退出。日復進前。上下詢職姓名,仍命退,日復退出。廷獻進前。上下詢職姓名曰,爾是誰孫?對曰,趙翼五代孫矣。宇鎭曰,迂齋趙持謙曾孫矣。仍命退,廷獻退出。載光進前。上下詢職姓名及履歷。仍命退曰,今番準朔而來,載光退出,仁默進前。上下詢職姓名曰,爾乃誰族,而作幾宰乎?仍命退,仁默退出。源進前。上下詢職姓名,仍命退,源退出。輯進前。上下詢職姓名,仍命退,輯退出。光璧進前。上下詢職姓名履歷,仍命退,光璧退出。應休進前。上下詢職姓名履歷,仍命退,應休退出。守諒進前。上下詢職姓名及履歷,仍命退,守諒退出。龍鎭進前。上下詢職姓名,仍命退,龍鎭退出。載岳進前。上下詢職姓名曰,勿如前樣而善爲之。仍命退,載岳退出。輔國進前,上下詢職姓名,仍命退,輔國退出。從周進前,上下詢職姓名及履歷。仍命退曰,爾效勞無比矣。今以加里僉使相換,以示酬勞之意,使之聳動耳。從周退出。俊昌進前。上下詢職姓名履歷,仍命退,俊昌退出。漢佐進前。上下詢職姓名及履歷,仍命退,漢佐退出。命奕進前。上下詢職姓名及履歷,仍命退,命奕退出。宗文進前。上下詢職姓名及履歷,仍命退,宗文退出。喆勳進前。上下詢職姓名及履歷,仍命退,喆勳退出。成鱗進前。上下詢職姓名及履歷,仍命退,成鱗退出。光國進前。上下詢職姓名,仍命退,光國退出。最彦進前。上下詢職姓名曰,爾以承傳爲之,而居何道耶?對曰,以景福宮守將,特蒙恩點,而居在西原矣。處義進前,上下詢職姓名,仍命退,處義退出。興桓進前。上下詢職姓名,仍命退,興桓退出。致炯進前。上下詢職姓名,仍命退,致炯退出。義淳進前。上下詢職姓名,仍命退,義淳退出。敦儒進前。上下詢職姓名,仍命退,敦儒退出。鎭祿進前。上下詢職姓名,仍命退,鎭祿退出。厚在進前。上下詢職姓名,仍命退,厚在退出。亨祿進前。上下詢職姓名,仍命退,亨祿退出。禧得進前。上下詢職姓名,仍命退,禧得退出。春熙進前。上下詢職姓名,仍命退,春熙退出。世佑進前,上下詢職姓名,仍命退,世佑退出。思欽進前。上下詢職姓名,仍命退,思欽退出。敬默進前。上下詢職姓名,仍命退,敬默退出。時佐進前。上下詢職姓名,仍命退,時佐退出。東燁進前。上下詢職姓名,仍命退,東燁退出。壽民進前。上下詢職姓名,仍命退,壽民退出。上命萬柱·起佐·時肅·鳳彩·奎爀·得海·春瑞·德堅·振澤·興甲·昌齡·潤龜·宗謙·宗鉉等,使之入庭,下詢職姓名,仍命退出。成源進前。上下詢職姓名,仍命退,成源退出。明世進前。上下詢職姓名,仍命退,明世退出。漢彬進前。上下詢職姓名,仍命退,漢彬退出。蓍漢進前。上下詢職姓名,仍命退,蓍漢退出。顯昌進前。上下詢職姓名,仍命退,顯昌退出。達遠進前。上下詢職姓名,仍命退,達遠退出。駿逵進前。上下詢職姓名,仍命退,駿逵退出。宅潤進前。上下詢職姓名,仍命退,宅潤退出。近冑進前。上下詢職姓名,仍命退,近冑退出。敬進進前。上下詢職姓名,仍命退,敬進退出。大鉉進前。上下詢職姓名,仍命退,大鉉退出。尙源進前。上下詢職姓名,仍命退,尙源退出。廷吉進前。上下詢職姓名,仍命退,廷吉退出。達新進前,上下詢職姓名,仍命退,達新退出。德竣進前,上下詢職姓名,仍命退,德竣退出。弘運進前。上下詢職姓名。斗七進前。上下詢職姓名,仍命退,斗七退出。必壽進前。上下詢職姓名,仍命退,必壽退出。載熙進前。上下詢職姓名,仍命退,載熙退出。漢輔進前。上下詢職姓名,仍命退,漢輔退出。純進前。上命承旨宣諭訖。命退曰,下去着實居官,可也。純退出。漢相進前。上下詢職姓名及六事,漢相誦六事,不通。上曰,擧措,極爲駭然矣。森森坡萬戶張漢相拿處事。出榻敎
庚子十二月二十二日午時,上御琴書室。左副承旨入侍時,左副承旨徐有防,假注書姜世鷹,編修官文采五,記事官徐龍輔,以次進伏訖。上命書傳敎曰,奎章閣待敎前望單子入之。上曰,文山前萬戶高龍得,仍任前職事。出榻敎有防曰,昨日政,參下禁府都事望,旣已備擬,至書於御覽覽政事,而望單子則不爲同時竝入,因此見漏,致勤聖敎。原單雖已追入蒙點,當該銓官,難免不察之失,推考警責,何如?上曰,依爲之。出擧條上命退,諸臣承命退出。
庚子十二月二十二日申時,上御琴書室。同副承旨入侍時,同副承旨鄭志儉,假注書姜世鷹,編修官文采五,記事官徐龍輔,以次進伏訖。上命書傳敎曰,不過奏對間做錯,雲峰縣監沈輔賢,拿處分揀。又命書傳敎曰,久勤推遷,法意至嚴,應遷人未政而開坐見之,臨政而適品擬之,自是常例也。昨政除拜一別將,以鎭撫營校,元不上來而得善地,今日入侍,稱以在外。近來西銓所未見之事,該別將問名汰去,令帥臣從重科罪。仍命退,諸臣以次退出。
上在昌德宮。停常參·經筵。
李亨逵,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
又以摠戎廳言啓曰,本廳壯抄左司哨官金光進,身病猝重,勢難察任,改差,何如?傳曰,允。
徐有防啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
傳于嚴璹曰,左副承旨,入侍。
傳于嚴璹曰,輪對官初入仕肅拜人,入侍。
傳于嚴璹曰,左承旨,入侍。
傳于李亨逵曰,坐直承旨,竝入侍。
傳于鄭志儉曰,各司久任郞廳,再明日常參待令,而以常參官,入侍。
兵曹,口傳政事。副司果林錫喆·金峙默·洪文泳單付。
庚子十二月二十三日辰時,上御誠正閣。左副承旨入侍時,左副承旨徐有防,假注書姜世鷹,兼春秋文彩五,記事官徐龍輔,以次進伏訖。上曰,今日上注書入來乎?知入。世鷹出來回奏曰,上注書李集斗入來矣。上曰,廳注書出去。上注書,入侍。賤臣卽入進伏。上曰,右副承旨,入侍。出榻敎賤臣承命出來,與右副承旨金宇鎭,偕入。上曰,刑曹殺獄回啓,催促以入。賤臣承命出來,分付刑曹後,入去。上曰,慶尙道·咸鏡道·洪忠道殺獄審理回啓,尙無消息,催促上送之意,分付該房。仍命退,承史退出。
庚子十二月二十三日巳時,上御誠正閣。輪對官入侍時,行都承旨嚴璹,假注書李集斗,兼春秋文彩五,記事官徐龍輔,東學訓導李信默,宗簿直長任時習,掌樂主簿趙思殷,禮賓參奉李崇老,軍資直長安濟元追入,守奉官李集明,以次進伏訖。上命信默進前,下詢職姓名及職掌。信默曰,職掌則與入番諸生,討論經史而無所懷矣。仍命退,信默退出。時習進前。上下詢職姓名及職掌所懷。時習曰,別無職掌,而璿源閣直宿而已。所懷無矣。仍命退,時習退出。思殷進前。上下詢職姓名及職掌·遺在所懷。思殷曰,職掌樂生色,遺在所懷無矣。上曰,爾乃誰孫?對曰,故文正公趙光祖奉祀孫矣。上曰,二六坐起申飭爲之乎?對曰,國忌相値則退行,而無停止之事矣。仍命退,思殷退出。崇老進前。上下詢職姓名·職掌所懷。崇老對曰,職掌所懷無矣。仍命退,崇老退出。濟元進前。上下詢職姓名·職掌遺在所懷。對曰,職掌米面,遺在米一萬七千九石零,太四千四百四十一石零,田米七百七十八石零,所懷無矣。仍命退,濟元退出。集明進前。上下詢職姓名。集明曰,昭寧園守奉官臣李集明矣。上曰,爾誰孫?對曰,故相臣李慶億五代孫矣。仍命退,集明退出。上命退,承史退出。
庚子十二月二十三日申時,上御琴書室。左承旨入侍時,行左承旨洪檢,假注書姜世鷹,編修官文采五,記事官徐龍輔進伏訖。上命書傳敎曰,近因相値事,月再常參,廢閣已久,殊非遵舊修明之意。況當歲末,且是賓廳日次,再明日常參,兼行次對。上曰,左副承旨,入侍。賤臣承命出來,與有防進伏。上曰,左承旨,先退。檢,仍退出。上曰,留院公事,入之。賤臣承命出來持入。上命讀公事,有防讀奏訖。上命書傳敎曰,觀此錦伯狀啓,鎭岑縣監趙鎭岱事,極爲駭痛,幺麽賤孽,知有國法,焉敢含憾書中,至於投印徑歸乎?若不嚴勘,不但無以懲他,若此不已,則道伯之威令,將不得行於列邑。此亦堂陛所關,趙重岱卽其地定配。又命書傳敎曰,吏兵判呈辭,加給由。仍命退,諸臣以次退出。
庚子十二月二十三日酉時,上御琴書室。坐直承旨入侍時,行右承旨李亨逵,同副承旨鄭志儉,假注書姜世鷹,編修官文采五,記事官徐龍輔,以次進伏訖。上曰,御營廳將官望筒,持入。賤臣承命出持而奉進,上命讀獄啓,亨逵讀奏訖。上曰,獄啓招辭文案不一,何以處之?亨逵曰,以臣所見言之,高之方,不得免其罪矣。上曰,一縷未泯之前,又縊而殺之,尤豈非至凶者乎?事事觀之,皆是高之方之事。以此以彼,以此人爲元犯,於獄體,何如?亨逵·志儉奏曰,聖敎若此,事勢似然矣。上曰,近來常漢,每多愚惡,故往往出此等事矣。亨逵曰,果然矣。上曰,高之方九件罪狀,明日記文字以入。上曰,分付刑曹,無冤錄一件,以新件,入之。仍命退,諸臣以次退出
上在昌德宮。停常參·經筵。
傳于嚴璹曰,左副承旨,入侍。
傳于徐有防曰,右副承旨,入侍。
徐有防啓曰,明日常參,兩司長官當爲進參,大司憲李,大司諫李得臣,待開門牌招,司諫李東郁,獻納安廷鉉,正言趙城鎭,一體牌招,以爲進參之地,何如?傳曰,允。
又啓曰,明日常參,九卿當爲進參,左參贊洪樂命,刑曹判書李福源病不進,倂待開門牌招,以爲進參之地,何如?傳曰,允。
備忘記,別軍職內外兩所入直次有四員,可以成樣。見今無一人在京職者,將至闕番,新除守令人,亦當從近辭朝,不可無變通,而在外職者非閫闑,則履歷皆是赴任屬耳。其中慈山府使鄭彦衡,古群山僉使林世載,令該曹口傳付京職,使之星火上來。
傳于金宇鎭曰,雲劍仍。
徐有防啓曰,吏曹判書李衍祥,兵曹判書李性源牌不進推考傳旨,今方捧入矣。明日常參,九卿不可不備員,而特敎牌招之下,如是違召,不爲膺命,事甚未安。竝更卽牌招,何如?傳曰,允。
又啓曰,吏曹判書李衍祥,兵曹判書李性源再牌不進推考傳旨,今方捧入,而常參在明,特敎牌招之下,連事違召,無意膺命,事體道理,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹判書李衍祥,兵曹判書李性源,三牌不進推考傳旨,今方捧入,而常參隔宵,特敎之下,連事違召,終不膺命,揆以事體,極爲未安。所當更請牌招,而係是一日四牌,何以爲之?敢稟。傳曰,兩銓長之過大政後,因事再告出肅,不但匪今斯今,自是古例,則三違召命,至請四牌者,未知今日銓官難進之義,勝於古人而然乎?此等閒漫酬應,予亦不已勞乎?政院,知悉。
庚子十二月二十四日巳時,上御誠正閣。左副承旨徐有防,假注書李集斗,兼春秋文采五,記事官徐龍輔,以次進伏訖。上命書傳敎曰,常參在明,六曹長官,不可不備員,吏曹判書李衍祥,兵曹判書李性源,牌招察任。上命直提學鄭民始入侍,賤臣承命出來,與民始,偕入進伏。上曰,國子長之味好耶?民始曰,近來此職,榮則榮矣。以士習之不靖,恐有貽辱之弊矣。上曰,左相之病,近果,何如?民始曰,進退無常,不無深慮,歲初無出仕之望矣。上曰,誠憫念矣。仍命退,民始先退,承史以次退出。
庚子十二月二十四日未時,上御琴書室。右副承旨入侍時,右承旨金宇鎭,假注書姜世鷹,編修官文采五,記事官徐龍輔,以次進伏訖。上命書傳敎曰,白川郡守趙載恒獄事,究觀屍親及正犯前後招辭,實多疑端,有難遽決。大抵獄體,雖以實因爲主,必待詞證俱備,始乃成獄者,所以重人命也。今此載恒妻尹女之脊背傷痕,雖曰,明白。其痕直長,上廣下尖,或云如梨葉。或云如黃豆葉,則其爲足踢之痕,未可謂分明。至於詞證,元無可據。屍親之所執,以爲言者,不過泛稱一村人所喧傳,而其言根則歸之於法不當詰問之一兒婢,尤豈非大疑案乎?尹女一夜之間,不病而斃,則屍親之致疑,雖不是異事。而當初李可遠,旣疑其非命,遍看肢節,周視項頸,則何獨不見其脊背,而得其傷處乎?又其踢殺之說,喧傳一村,則趙以舅甥之親,何不登時告官,而乃發厚葬之說,顯有索賂之意乎?及當告官也。又何不自告,而使可遠,招致尹奴於越境之地而替告乎?渠輩之不卽告官者,眞出於詳探之意,則畢竟探得者,果是何事何言,而乃發於踰月之後乎?凡此諸條,俱係情理之外,則前後檢官,一不致察而詳訊者,不但大失獄體。況此獄肯綮,專在於兒婢傳說之虛實,則以奴證主,雖曰,法典所禁。而設令此言,初出於兒婢之口,轉入於可遠之耳。說者傳者,必有其人,則覆檢之時,所當覈其所傳之階,究其足踢之狀,然後情可得而獄可成矣。今乃不此之爲,只憑屍親所謂喧傳之一語,作爲正犯踢殺之斷案,是誠何許獄體乎?末因營題,一次盤問於可遠,而可遠,以爲渠坐舍廊,聞庭邊人言,欲問言根,則已散去者,其果成說乎?初旣高聲,使遠坐之可遠聞之,末又揮之,決無是理。且況其時所聞,只是尹女被踢卽地致斃一句語,則可遠前招中,晨朝炊飯,奔避竈間等說,又是何處所聞,何人所傳乎?推官之不復究詰,監營之仍置不問,遽以載恒爲正犯,容易錄啓者,豈不有乖於審克之道乎?以結語觀之,如此疑獄,推官之臆料徑斷者,不可無罪。初檢官白川郡守權中立,覆檢官延安府使李雨培,竝令該府處之,卿則從重推考,卿其更爲別定査官,多般考覈以聞事,下諭于黃海監司。仍命退,諸臣以次退出。
庚子十二月二十四日初更,上御琴書室。左副承旨入侍時,左副承旨徐有防,假注書姜世鷹,編修官文采五,記事官徐龍輔,以次進伏訖。上曰,留院公事,入之。賤臣承命出來,持而奉進。上曰,右副承旨,入侍。賤臣承命偕入進伏。上曰,吏兵判更爲牌招,使·之催促牌去來。賤臣傳命後進伏,上命退,承史以次退出。
上在昌德宮。行常參,停經筵。
金宇鎭,以禁衛營·御營廳言啓曰,將官來言,今日本營本廳軍兵,日次私習云矣。敢啓。傳曰,知道。
承旨前望單子,入之。鄭元始·金履禧落點。
傳于鄭元始曰,禮房承旨,入侍。
傳于鄭志儉曰,歲前多有妨務事,直閣本職許遞。
傳于金履禧曰,禁府堂上,先開坐後謝恩。
傳于金宇鎭曰,坐直承旨,入侍。
有政。吏批,判書李衍祥式暇,參判未差,參議李敬養進,行都承旨鄭元始進。啓曰,判書李衍祥式暇,參判未差,小臣獨政未安,何以爲之?敢稟。傳曰,只出緊任。
又啓曰,刑曹判書·漢城判尹,今當差出,而擬望之人乏少,政府西壁,竝擬,何如?傳曰,允。
以李運彬爲正言,洪文泳爲副修撰,李亨逵爲刑曹參判,鄭昌聖爲同經筵,朴聖泰爲右通禮,兪鉉商爲戶曹佐郞,金㶊柱爲楊州牧使,南柱老爲慈山府使,李再漢爲鎭岑縣監,徐浩修爲刑曹判書,李命植爲判尹,蔡弘履爲戶曹參判,嚴璹爲同義禁,宋煥喆爲刑曹參議。
兵批,判書李性源常參官進,參判洪良浩病,參議沈念祖侍衛進,參知趙時偉入直進,左副承旨金宇鎭進。
副護軍宋樂·高益擎,副司直韓光會·鄭趾煥·尹坊·南柱老,副司果李錫宇·李萬英。
傳于金履禧曰,刑曹判書,漢城判尹牌招。
鄭志儉,以吏曹言啓曰,今此宗廟春享大祭,亞獻官前判尹金熤預差,前判書李福源,永寧殿終獻官,前承旨嚴璹塡差,而時無職名。令該曹口傳付軍職,何如?傳曰,允。
金宇鎭,以兵曹言啓曰,即者本曹入直郞廳朴行淳,摘奸通化門,則守門將不爲待令,故屢次尋訪,終無去處云。莫重闕門,擅離直所者,事極驚駭,當該守門將金振洙,爲先汰去,其罪狀,令該府處之,何如?傳曰,允。
金宇鎭,以義禁府言啓曰,鎭岑縣監趙重岱,卽其地定配事,承傳啓下矣。趙重岱以承傳內辭意,具罪目。依例發遣府羅將,卽其地鎭岑縣押付之意,敢啓。傳曰,知道。
又以禁府言啓曰,慶尙前左兵使李文德,拿問處之事,傳旨啓下矣。李文德時在任所,依例發遣府都事,交龜後拿來,何如?傳曰,允。
又以義禁府言啓曰,彌助項前僉使朴興世拿問事,傳旨啓下矣。朴興世時在任所云。交代後,依下敎待待命拿囚之意,敢啓。傳曰,知道。
金宇鎭,以濬川司言啓曰,本事都摠柳春馪,龜城府使遷轉代,以御營廳千摠邊慶遇差下,使之察任,何如?傳曰,允。
金宇鎭,以義禁府言啓曰,晉州前牧使曺允精,星州前牧使南鶴聞·李河永,金海前府使孫相龍,咸安郡守閔游,南海縣令盧廷尹,慶州府尹李鎭翼,前府尹沈㶊之,慶州兼任蔚山前府使金愚,密陽府使洪秉殷,醴泉郡守丁載遠,醴泉兼任豊基郡守沈重奎,龍宮縣監金尙斗,安東前縣監申思運,前縣監尹師國,咸昌縣監朴光晦,前縣監兪漢鼎,柒原縣監姜膺煥等,竝拿問處之事,傳旨啓下矣。李河永·沈㶊之,今方待命,卽爲拿囚,而孫相龍以吉州牧使,時在任所。依例發遣府書吏,交代後拿來。盧廷尹時在任所,尹師國以東萊府使,時在任所,竝交代後,待待命拿囚,閔游·李鎭翼·洪秉殷·丁載遠·沈重奎·金尙斗·朴光晦·姜膺煥等,俱在任所,南鶴聞·申思運等,自任所未及上來,曺允精時在全羅道臨陂地,金愚時在洪忠道連山地,兪漢鼎時在京畿坡州地云,依下敎,竝待待命拿囚之〈意〉,敢啓。傳曰,知道。
金宇鎭,以兵曹言啓曰,李邦一傔人,曾經武藝別監河景演者,今九月二十七日二更量犯夜,被捉於右捕廳將校朴煥處,右捕將具以謙。依二更例,決棍二十七度云。故招致右捕校朴煥,詳問捕捉委折,則以爲當夜二更量,巡邏到西小門內四牌口,則有數三女人相携而言曰,從今以後,女人輩,將不得夜行矣。被酒何許怪漢,公肆刼辱云。聞極駭然,追蹤醉漢,則果有一醉漢,東倒西顚而來,欲爲卽地執捉,而軍士適出他,中夜單身,不敢犯手,試爲涉躡其後,則果入西小門內一小家矣。犯夜人,捕捉之規,若知犯夜的實,則雖逃接人家,則例爲捉出,故果卽爲招致洞任,同力捉出,則厥漢乘醉詬辱,罔有紀極。故問于洞任曰,此漢果何許漢而肆惡乃如此云,則洞任答云,曾經武藝別監者矣。卽以此往告于大將,則卽爲發送洞任,將校尹道杓,使之摘奸後捉來,重棍二十七度放送。若一番招問尹道杓,則可燭其時事狀云。故招致尹道杓,以朴煥所告辭緣,發問目取招,則其所供,一如朴煥之所告,而犯夜人河景演,追後捉來。故以朴煥·尹道杓所供,發問目取招,則所供內,年前隨行武藝別監之役,丁酉年汰去。今二月始爲李邦一傔屬,九月二十六七日間,爲賣南草,果暫時犯夜於越大路三四間地,少頃卽還矣。捕校及洞任,稱以犯夜,忽然捉出,受重棍於右捕廳,其時事狀,不過如此。至於女人之調謔,捕校之詬辱,實爲瞹昧云。故朴煥·尹道杓處,更問其相左委折,則朴煥現納右捕廳蹈印侤音記,故取見,則乃是河景演被棍時,供納於右捕廳者,而侤音內辭緣,與朴煥·尹道杓所供,毫無差爽。蓋此河景演者,以年則方三十,以貌則又獰頑,惟以周遮爲事。竝與酗酒一節而欺隱,捕廳納供,若是丁寧,而嚴加盤問,終不直招。平問之下,無以取服,故嚴棍十度,箇箇盤問,則始乃泛稱遲晩,而調謔女人,詬辱捕校情節,一向抵賴,無意輸款。如此獰頑之類,有難尋常取服,更爲各別棍問,期於得情,何如?傳曰,允。臺啓以爲以河哥被捉事,李柱國詬責僚將云。李邦一必有爲傔人營護分疏之擧而然也。此委折,何不盤問乎?況河哥,旣是掖屬退仕人,則身爲武將,以傔人率置,已極無嚴,此外又有驚駭者,渠雖舊時掖隷,時在武將傔人之列,稱以掖隷,憑此肆虐之,非但後弊所關,抑亦前所未聞,馴致之不已,其流之書,將至何境?其委折,亦爲詳細査實以聞,前大將李柱國,令該府拿問處之,使之從實狀納供。
又以兵曹言啓曰,犯夜人河景演處,以臺啓中辭緣,更爲發問目取招問目內,汝不過閭閻至微之類,汝之犯夜被棍,與關於左捕將李柱國,而柱國至以汝之犯夜被棍事,無端詬責右捕將,此決是汝之訐訴李邦一邦一營護汝分疏,汝轉囑於李柱國,以至詬責之境。此一節無敢隱諱,一一直招。而且汝雖無狀,旣經掖隷,則掖隷雖退仕,何敢爲武將家傔人乎?汝之爲邦一傔人,邦一之以汝爲傔人,俱萬萬無嚴。而汝敢憑藉武將傔人之勢,稱以舊日掖隷,作挐閭里,甚至於調謔女人,叱辱捕校,究厥情狀,節節叵測,特敎嚴問,事體至重。前後情節,無敢一毫飾詐,從實納招,則景演所供內,別監落仕之後,多年閑遊,今二月分,始爲傔屬於李邦一家,今九月二十六七日間,犯夜重棍之後,不能行動,十一月晦間,始爲往見邦一,則邦一責以迂闊,使之退去,事狀不過如此而已。至於李柱國之詬責右捕將,李邦一之轉囑李柱國,實所未知。苟有訐訴邦一之事,雖極千萬無狀,如是嚴問之下,何敢一毫欺隱乎?退仕別監,或爲吏屬,或爲傔人,故愚迷所致,果爲李邦一家傔人,此外更無所達云矣。無論緊漫,一向抵賴,棍至六度,終不直招,加棍盤問,在所不已,而旣有捧供以聞之命,敢啓。傳曰,知道。厥漢待結末處之,姑爲放送,卿則退去。
左議政徐命善箚曰,伏以臣數旬牀笫,一疾沈淹,不能獲隨諸臣之後,自伸覲光之誠,有臣如此,生不如死。卽伏聞,大司諫李得臣,忽以李福源疏事,有所附陳於疏末云。噫嘻,此何擧也?臣病昏謬之中,不覺蹶然而起,不料人之無狀無嚴,至於此極也。嗚呼,重臣之疏,豈得已哉?此是諸臣所不敢言,聖上所不忍聞,苟非大關係處,則爲今日臣子者,何可容易仰陳於殿下之前哉?嗚呼,逆案寢遠,隄防日弛,義理有漸晦之慮,倫彝有漸壞之憂,擧一世駸駸然,將不知君君臣臣之義,重臣之疏,非不知慼我聖心,而苟不顯言明辨,扶植此大義,則無以闡揚我聖上至孝盛德也。是以重臣流涕而言之,殿下流涕而答之,此正君臣上下,哀痛迫不得已處。而得臣則全無至誠惻怛之意,敢爲等閑塞責之計,略略數語,提及於條陳之下,有若可以尋常說道者然,不顧貽慼於聖明,罔念反傷於義理,究其心跡,萬萬駭憤。此等之類,若不嚴加處分,則將何以靖人心,鎭世道乎?臣謂李得臣,設鞫嚴問,斷不可已也。臣憂憤所激,略貢微忱,而力疾構箚,神思淺短,語欠別白,意未條暢,不勝惶悚之至。答曰,省箚具悉卿懇。日筵有言,卿想聞悉,玆從敬禮之義,强宣數行之批,卿其諒之,卿其諒之。仍傳曰,此批答,遣史官,傳諭于左議政。
庚子十二月二十五日,兼春秋朴行淳。義禁府啓目。星州前牧使南鶴聞,暗行御史李時秀書啓,下本府捧供以聞啓。傳曰,加分事段,非渠擅分兺不喩。況於年前,關西守令,有區別報營與擅分,分公私罪,勘律之已事是置,照律時,詳考伊時文書擧行爲旀,逋欠那移等事段,石數相左,多至千包是隱則,何不請査,直請議處是隱喩,不已疎忽之甚者是旀,刑具事段,分疏之說,全事穿鑿,可謂欲巧反拙,供中雖曰,官府日用,乃是笞杖,笞杖無違式云。而此就未執頉者,憑藉之言也。如使御史,不以爲屑屑而闊略之,果皆一一校閱,則笞杖亦安保其箇箇準式乎?借又眞如所供是良置,渠之忽於重囚之刑具,詳於輕罪之杖制,何其輕重倒錯乎是旀,至若崇飮廢務,容或自恕,以文士習氣是乙喩,客謗多騰,胡無一言皁白,繡啓事體,無異臺彈,卿等之不能逐一盤問,漏却二段,儘非愼議讞之義,卿等推考爲良如敎。
義禁府啓目。因洪忠兵使申大謙狀啓,海美前營將朴宗郁,身爲營將,習操時,事多駭妄,以此照律,何如?啓。傳曰,依允。
義禁府啓目。慶州前府尹沈㶊之,以還穀之加分·反作,刑具之不遵法式,拿問定罪。啓。傳曰,依允。歲除隔日,明日內,以草記照律爲良如敎。
義禁府啓目。吏曹假郞廳金鼎國·南述毅·丁俔祖等,以白氅衣入侍罪拿處。啓。傳曰,分揀放送爲良如敎。
義禁府啓目。森森坡萬戶張漢相,以奏對無嚴罪,拿問定罪。啓。傳曰,若令勘律,適中渠意,付過放送,使之待明朝下去爲良如敎。
義禁府啓目。前假注書宋文述,以八朔日記尙不修納罪,拿問捧供。啓。傳曰,歲前期於畢納之意嚴飭,待畢納先放送後,草記爲良如敎。
義禁府啓目。因平安監司鄭尙淳狀啓,李邦祚·韓光湜等,以還穀之虛錄罪,刑推得情,何如?啓。傳曰,除刑推議處,適値歲末,明日內,仍以草記照律爲良如敎。
義禁府啓目。因洪忠監司洪秉纘狀啓,平澤縣監金斗烈,以兼任兵符之不受還送,拿問處之。啓。傳曰,除刑推議處爲乎矣。歲除不遠,明日內,仍以草記照律爲良如敎。
義禁府啓目。因平安監司鄭尙淳狀啓,恃寨前僉使韓載範,以還穀虛錄罪,拿處,何如?啓。傳曰,除刑推議處,適値歲末,明日內,仍以草記照律爲良如敎。
義禁府啓目。坡州前牧使李章漢,以殺獄緩急罪,拿問定罪,何如?啓。傳曰,依允。歲除隔日,明日內,以草記照律爲良如敎。
庚子十二月二十五日辰時,上御宣政殿。常參次對,各司久任郞廳,同爲入侍時,行都承旨嚴璹,行左承旨洪檢,行右承旨李亨逵,左副承旨徐有防,右副承旨金宇鎭,同副承旨鄭志儉,記事官金載瓚,假注書李集斗,編修官文采五,記事官徐龍輔,先行四拜禮,以次進伏。上具翼善冠·袞龍袍殿座,常參官入就位,行四拜禮訖,贊儀與引儀,分立月臺。高聲唱曰,有啓辭官上殿,無啓辭官退去。上曰,次對亦爲進參,領議政金尙喆,領敦寧李溵,右議政李徽之,戶曹判書金華鎭,江華留守趙㻐,吏曹判書李衍祥,兵曹判書李性源,副司直李柱國·徐有寧,行大司成鄭民始,副司直蔡弘履,刑曹參判鄭元始,大司憲李,應敎朴天衡,副應敎金履禧,掌令尹行晉,持平李兢淵·李羽晉,獻納安廷玹,校理朴天行,副校理柳孟養·趙鼎鎭,正言趙城鎭,修撰金翊休,副修撰徐鼎修,事變假注書徐美修,以次上殿進伏。尙喆曰,日間,聖體,若何?上曰,一樣矣。王大妃殿氣候,若何?上曰,一樣矣。惠慶宮氣候,何如?上曰,一樣矣。尙喆曰,三陽回泰,一元將復,邦慶維新,卽臣民攢手之祝也。上曰,事在目下,關係甚重,而兆朕已著,情可見,不可不先以此事言之矣。卽見大司諫李得臣上疏,則依例懲討之餘,尾附數行,而渠乃以不忍聞之說,肆口吐出,登諸章奏,有若樂道者然,略無顧忌,直陳君前,是豈臣分乎?日前刑判一疏,予豈忍聞忍言,而猶屬劈破義理嚴守隄防之事,故予實忍痛泚筆,强爲之批,李致中之疏,踪地與他有異,疏中擧名指斥,故容或少恕,而黽勉賜答矣。至於李得臣,則地處與致中不同,語意與重臣各異,而敢以肆然數語,插入疏末,有若予樂聞樂道者,提起其不忍言不忍聞之事,便同龜柱等請討之例,是豈誠實底道理也。予欲言之,淚在言先,五內崩迫,不忍形言,此莫非予之忱誠,不能交孚之致也。仍命讀得臣疏本訖。尙喆曰,殿下以千古逈出之孝,當千古所無之地,秉執之義理炳乎?若日星,而渠以今日臣子,安敢書不忍聞之言,至達於天聰,貽慼我殿下之心乎?上曰,予豈以一分私義,有如此之敎耶?雖於敵以下,尙不忍以其人不忍聞之言,率爾加之。予雖不穀,忝在君位,渠苟有一毫臣分,乃敢以至哀至痛之言,肆然筆之於書,使予若聞其不哀不痛者然乎?卽所謂不見其形,願察其影,抑塞之外,世道之憂,已無可言。徽之曰,此豈今日臣子,所可容易說道之事乎?聞來,不勝駭憤矣。上曰,此言一番聽之,痛抑百倍,予豈忍言,予豈忍聞?渠若有所執,則予何必强迫,以不忍聞之言,至徹予聽乎?旣曰,臣事其君,而若是容易陳達,視同故紙者,天下寧有如許臣分乎?尙喆曰,此非如是下敎之事,疏語太欠誠實,合有聲罪之端,爲先施以削職之典,何如?上曰,商量處之。尙喆曰,義理若或由玆而壞亂,則宜思闡明之道,而此非齊聲請討,雖一二人,足以論列渠罪,願勿過傷聖懷焉。上曰,諸承宣職在喉舌地是近密,而此等之疏,遽然捧納,極爲非矣。所當推考,而姑不警責者,有所顧惜處故耳。璹曰,臣則全然不知,未及致察矣。有防等曰,臣等詣閤之時,此疏到院,霎見紙面,則槪是近來懲討之例疏,故全不覺末段之有此語,謂以言事,率爾捧納,臣等不察之罪,實無所逃矣。尙喆曰,都承旨嚴璹,聖敎之下,分疏奏對,極爲未安罷職,何如?上曰,遞差,可也。出擧條上曰,承旨前望單子,入之。賤臣承命出來持入,以弘文館副應敎金履禧爲承旨。上曰,新除授承旨,牌招察任。出榻敎上曰,直閣徐鼎修,進去奎章閣,看檢架冊,可也。尙喆曰,卽見慶尙監司趙時俊狀啓,則以爲量田便否,博詢民情,各邑阡陌四標,亦免幼錯,姑不願從,而惟眞寶·善山·梁山·金海等邑,屢經汰落,溝洫皆變,改量之政,在所不已,目下事,力不逮,亦多妨農之慮,待明秋釐正事,請令廟堂稟旨分付爲辭矣。一道民情,多不願改量,四邑田政,不可不釐正。依所請待明秋擧行之意,分付,何如?上曰,依爲之。出擧條尙喆曰,頃因儒臣箚論,各道田政之最紊,不可不改量處,令道臣論理狀聞後,稟處之意,覆奏分付矣。卽見平安監司鄭尙淳狀啓,則以爲本道田制,每當戌年,釐正成案,亦於每年,從實踏驗,別無弊端,民情擧皆不願,而必令改量,反致騷擾,另飭守令,踏驗一款,着意擧行爲辭矣。民情旣皆不願,踏驗果有實效,則不必强令擧行。依所請今姑置之,何如?上曰,依爲之。出擧條尙喆曰,此北兵使具明謙狀啓也。明春行營屬軍兵合操,茂山以北各衛軍兵巡操,依定式擧行。請令廟堂稟旨,分付矣。北關以其被災之故,方有設賑之邑,當春行操,恐貽民弊,而邊上詰戎之連爲停止,亦甚可悶,何以爲之乎?上曰,右相之意,何如?徽之曰,農事方張之時,遠地裹糧往來,民弊不可不恤,停止,似好矣。上曰,停操,可也。出擧條尙喆曰,此江原監司金尙集狀啓也。以爲明春合操與營將巡點,何以爲之事?請令廟堂稟旨,分付。而三鎭勸別武都試,依例擧行爲辭矣。秋操旣未設行,則春操之又爲停止,其在詰戎之政,恐涉疎虞,何以爲之乎?上曰,停操,何如?尙喆曰,方春妨農,民事可悶,停止似好。而勸別武都試,依例擧行之意,分付,何如?上曰,依爲之。出擧條尙喆曰,此北兵使具明謙狀啓也。以爲鍾城府西城外防江第二處石築,毁決三十把,使本府隨毁隨補。第三處木栅,毁決一百三十四把,雖欲補築,必無底績之期,今姑置之,慶源府古珥島所築有二處,上築五十把,下築百二十把,而今年新決處有三派,二派則今始斷流,一派則原築半沈水中,如欲設築,防其三派,有非人力所能防捍,奔流之勢,莫可沮遏,防築一節,不敢輕議,江邊生土,莫如植樹,若於鍾城之第一築以上及慶源之洗麻把守以下,限十年種植雜木,盤根固結,則可以永久恃賴,監司臣鄭昌順巡到時,已與之講確。竝令廟堂,稟處爲請矣。隨築隨毁,人力難容之處,何可以無益之巨役,徒費有限之民力乎?毋論樹木種植,其他設施,從便隄防,惟在道帥臣相度完了,成其實效,以此嚴飭分付,何如?上曰,依爲之。出擧條尙喆曰,頃以湖南水操後,以軍卒之渰沒,依海西分操例,論理狀聞之意,筵稟分付矣。卽見監司徐有隣狀啓,則以爲採探軍民之願,參互水使之報,則萬頃之古群山諸島環擁,各有內外,海門中平鋪大湖,可容數百戰船。而兩湖水營,上下控勢,此實天作之一關防,今以古群山,定爲行操之所。該鎭僉使,以秩高有聲望人,仍兼營將。且管防守,則戰船餉穀軍器,別無創置之弊,而新備者,不過旗幟之屬而已。請令廟堂,稟旨分付矣。分操變通事,五邑鎭軍民之樂從,旣如此,古群山之可合行操,海防形便,又如此。道臣所請,誠有所據,依此擧行之意,分付道帥臣,應行事例,待其節目上來,更爲稟處,古群山僉使,旣兼營將。且當操鍊之責,此是創設之初,不可不另擇,以有履歷·有聲望人,差遣之意,分付該曹,何如?上曰,依爲之。出擧條尙喆曰,前因前判書金孝大等上疏,東泉廟碑文,詞臣撰出之請,有本館領事稟處之命矣。本廟與崇仁·崇德·崇義諸殿事體逈異,爲其子孫者,如欲立碑,雖不必禁,至於撰文詞臣之,自本館啓下,事異常格,置之,何如?上曰,依爲之。出擧條尙喆曰,正言李兢淵上疏批旨,有下廟堂覆奏之命矣。其一守令數遞之害,大關民邑,另飭銓曹,朔數之內,毋得遷轉事也。守令數遞,爲今切中之弊,而州府郡縣之移遷,自有定限之朔數,如非迫不得已,不拘常格之時,毋或輕易遷動事,另加申飭銓曹,何如?上曰,依爲之。出擧條尙喆曰,正言李兢淵上疏批旨,有下廟堂覆奏之命矣。其一京城市肆,所謂都賈之弊,日增月滋。嚴飭法司,永加禁斷事也。京市都賈之弊,非朝令不嚴,實緣人心之巧詐日甚,法司之奉行不勤,以致物價漸益騰踊,小民偏受其害。更加嚴飭法司,俾有禁斷之實效,何如?上曰,都賈之弊,足係都民大弊,已往雖不可一一推覈,嗣後復踵前習,則法司之官,隨聞重繩,斷不可已。另加嚴飭,可也。出擧條尙喆曰,正言李兢淵上疏批旨,有下廟堂覆奏之命矣。其一外邑軍布,一夫所納一疋之內,難以參半,故以純錢捧之,分半作木,大爲民弊,令道臣木貴處,以錢捧之,木賤處,以木捧之,準其參半之數事也。軍布錢木參半,自是朝家事目,木貴處捧錢,木賤處捧木,準其參半之數,惟在諸道道臣之量宜裁定,以此更加申飭,何如?上曰,依爲之。出擧條尙喆曰,正言李兢淵上疏批旨,有下廟堂覆奏之命矣。其一各司奴婢之在外邑者,雖有逃故,不許頉減,族徵·隣徵,到處皆然,申飭各司,詳覈頉給事也。各司奴婢逃故,隨闕充定,以除其隣族之弊,此不但朝家申飭,非一非再。況且道比摠之令,實出於裒多益寡,使民無怨之意,以此更加嚴飭諸道,俾無隨現論責之患,何如?上曰,依爲之。誠如卿言,此道臣之責也。朝家之許令通一道比摠,不但裒多益寡之政而已,當初定制也。較數歲之摠,取其最小條,則已是寧失於民之意,而釐弊未久,生弊又如此,此等道伯,何責分憂,論以綜實之道,不勤擧行之道伯,所當摘發重勘,而事屬旣往,亦非一二人,今姑參酌,而新道伯下去後,使之先從此事,査櫛革弊。大扺此邑,雖多逃故,彼邑豈無生産。强者不漏,弱者不侵,則此爲蘇瘼之要方。一體嚴飭嶺南外諸道,亦可三隅反處,自備局措辭行會,俾各惕念擧行,無或如前泛忽,可也。出擧條尙喆曰,正言李兢淵疏中,以爲軍問移劃大同輸納之際,爲弊多端,一依各宮房例,自戶曹捧給,則勢或有相妨,弊反恐倍前,似難輕易許施矣。上曰,惠堂及陳疏臺臣,各陳所見,可也。宣惠廳堂上李性源曰,移劃大同之爲民邑之弊者,槪因軍門上納之最高重也。若依臺臣所請,自地曹直爲捧給,則庶爲一分矯弊之道,在本廳則別無利害之可達者矣。前正言李兢淵曰,臣於待罪南邑時,詳聞其委折,則軍門上納之最爲大弊者,專由於斛上濫捧,情債多徵之致也。以是之故,船漢厭避,民亦受害,若如各宮房免稅之,自戶曹捧給,則庶可以救弊矣。尙喆曰,終有所窒礙,今姑置之,更加消詳處之,何如?上曰,依爲之。出擧條柱國曰,若移劃惠廳,則惠廳別無利害,而移劃軍門,則加給千餘石,然後可無放料時不足之患矣。尙喆曰,若令軍門放料,則加給,然後果無不足之弊矣。上曰,若如臺臣之言,則民果受弊,而不能支保耶?兢淵曰,果爲民弊之不少,故道臣欲爲論啓而未果矣。尙喆曰,正言李兢淵上疏批旨,有下廟堂覆奏之命矣。其一魚産漸貴,蓋緣均役之後,漁箭雖不得魚,亦納其稅,故民不敢設箭之致也。使各道捧納漁箭所出元定之數,而均廳不復主管其箭數事也。均廳漁稅變通事,前後均堂,曾以此事,連有消詳於廟堂,而臺論適又如此,該堂亦方入侍,下詢處之,何如?上曰,事係重大,更加爛漫消詳,後日登對時,稟處,可也。出擧條尙喆曰,此慶尙道暗行御史李時秀別單也。其一,大丘營債,自明年停其利息,負十兩之債者,歲納一兩,至於十年然後,取其券而焚之,營用之不可廢者,議于廟堂區處事也。本營放債之爲民痼弊,誠如御史所論矣。槪此南倉本錢,以前後道臣之別備,至有備局句管之擧,而若其放債殖利,不過爲營各庫需用之資矣。苟能初不遷動,守而儲畜,則當爲國家不虞之用,如欲無中生財,尾閭花消,則徒貽百姓無窮之弊,爲今之道,不必別有變通,嚴飭道臣,本錢之散在民問者,除其利殖,漸次準捧,給債謬例,一切防禁,最爲拔本塞源之道,自朝家如是飭禁之後,苟有犯者,當該道臣,隨其現發,施以制書有違之律,停債之後,或有營用之不可不變通者,則論理報備局,消詳稟處之意,分付道臣,何如?上曰,依爲之。出擧條尙喆曰,此慶尙道暗行御史李時秀別單也。其一慶州海戶之弊,不可不嚴禁,而營邑京司情債,一依倉穀色落之規,從略酌定事也。海戶進獻時,京外情債之弊,奚獨本道如此?其必諸道同然,而此與國穀色落有異,朝家之酌定多寡,有傷事面,此在諸道道臣之逐邑査正,營邑下屬侵漁之弊,各別痛禁,至於京司之濫徵者,隨現報備局,嚴飭諸司,則庶有矯救之效,以此分付諸道道臣,亦爲申飭京司,俾無如前過濫之弊,何如?上曰,所奏,好矣。依此爲之,査正形止,令道臣狀聞,可也。出擧條尙喆曰,此慶尙暗行御史李時秀別單也。其一,還穀過多,民受其害,而居昌·咸陽等數邑,處在山峽,絶無變遷之路,從速變通事也。本府穀簿,視他道最多,吏緣爲奸,民受其害之言,御史所論,可謂得其情矣。次次移轉之朝令,欲捄遍多遍少之弊,而勢有窒礙,事難施行,爲今除弊之道,發賣之外,更無他策,而十萬石當賣之論,道臣亦往復於廟堂,今者繡啓所請又如此,分付道臣,以其穀最多,不可不區處之邑,定其斛數,論理狀聞後,更爲稟處之意,分付,何如?上曰,依爲之。出擧條尙喆曰,此慶尙道暗行御史李時秀別單也。其一,寺奴之逃故,黃白之明白無疑者,略加査頉,此後賜牌奴婢,除出於元數之中,則庶或爲一分捄弊事也。寺奴之弊,從前道比摠之朝令,槪出於査正其虛實,裒益其多寡之意,則生産之不能搜括,逃故之未卽塡充,此實守令之責也。其所隨闕充額,唯在本道之闊狹,毋失比摠之數而已。至於宮房賜與,除出元額之請,自古必以隱漏劃定者,法意有在,若欲於元額中計減,則元額日縮,實是行不得之政,恐難輕議,今姑置之,何如?上曰,更令戶判,與本道伯消詳,更爲稟處,可也。出擧條上曰,戶兵判曾經此道伯,似詳其裏面矣。華鎭曰,每邑寺奴,元有定額,凡諸賜與,輒以元數之所生劃給,已例則然矣。此法近或不行,漸成弊端,而今此繡啓所請,雖不無意見,而亦似有難便之端矣。上曰,餘奴許施,元總除減,則事非穩當矣。性源曰,嶺南寺奴婢,果是痼弊,甚至於不欲平民,與之結姻,年前比摠之法,槪欲矯弊之意,此邑雖不足,彼邑若有餘,則以此充彼,裒多益寡,行之已數十年矣。生産輒加錄物,故卽許頉,則自可無難充之患。且雖以餘奴木觀之,其無不足可知,今此繡啓所論列,恐未諳本事目,只就一二邑所目擊者而仰請矣。臣曹待罪本藩,備知本事,故敢此仰達矣。尙喆曰,此慶尙道御史李時秀別單也。其一,本道貿鹽之立本取剩,雖不能一體罷之,一從市上公共之價,與私商混同發賣,無復有勒定榷利事也。本道煮鹽一事,雖是不可已者,貿販之際,幹事監色輩,專以榷利爲事,公私名號之各分,市直低仰之不同,有此稱冤之端,再昨年廟堂,亦以此筵達嚴飭,而今番繡衣論啓又如此,若使按道之臣,察其煮鹽之得失,定其發賣之貴賤,不敢操縱,奸弊莫售,則豈有此民受其弊,登聞朝廷之事乎?更令道臣,革其謬弊,着意擧行,而如是嚴飭之後,此等民怨,若復現發,則不能管飭之道臣,難免重責,以此分付,何如?上曰,依爲之。出擧條尙喆曰,日昨筵中,以嶺南御史書啓,吏判倉卒覆奏之際,咸昌縣監朴光晦,旣曰,査逋釐瘼,有褒無貶。安東前縣監申思運,到任屬耳,無他犯科,而混入於請拿之中。此兩邑守令拿問,竝安徐。開寧前縣監金元柱,居昌前府使許,繡啓所論,俱不尋常,不可以已遞其職,置而不論,此兩邑守令,竝施罷職之典,當該銓官,難免疎漏之失,推考,何如?上曰,依爲之。出擧條尙喆曰,今番都政,吏兵曹至出復職,尙有留窠,而兵曹之虛司果出六,多未區處。且久勤邊將之倒次,尤涉不察,吏曹判書李衍祥,兵曹判書李性源,竝推考,何如?上曰,依爲之。出擧條尙喆曰,當此歲末,金吾滯囚可悶,而同義禁李亨逵,旣帶夙夜之任,同義禁沈㶊之,方在就理,無以開坐云。沈㶊之所帶同義禁改差,何如?上曰,依爲之。出擧條命書傳敎曰,旣有開坐之命,本職多有相妨者,右承旨李亨逵許遞,前望單子,入之。上曰,承旨前望,不卽待令,事甚駭然。命書榻敎曰,吏曹假郞廳汰去,承旨前望,入之。以刑曹參判鄭元始爲都承旨。履禧曰,新除授都承旨鄭元始牌招,何以爲之乎?上曰,牌招,可也。出擧條命書傳敎曰,承旨房仍。左副爲兵房,同副爲刑房。樂性曰,大臣旣以金吾滯囚可悶仰達,今日卽開坐之日也。臣則見差享官,今方入齋,不得赴坐,勢不得不兩次堂擧行矣。曾有二次堂開坐之時矣。上曰,依此爲之,好矣。尙喆曰,刑曹判書李福源,聞其病狀,難責詞訟之任,漢城判尹金熤,有妨纂修之役,刑曹參議奇彦觀,在卿老病,勢難上來,竝姑許遞,何如?上曰,依爲之。出擧條命書傳敎曰,政官牌招開政。尙喆曰,凡有廟剡,例受備堂之薦,而今番東萊府使之薦望,一有司堂上外,更無爲之者,事體誠極未安,備局諸堂上,一竝從重推考,何如?上曰,不薦諸堂,越俸一等,可也。出擧條尙喆曰,卽今正卿以上。豈曰,不多而無故者少,位著之苟艱則甚矣。吏曹參判徐浩修,戶曹參判李命植,俱是久次,宜可陞秩,敢此仰達矣。上曰,依爲之。出擧條華鎭曰,卽見咸鏡監司鄭昌順年分啓本,則比摠外四百四十餘結,加分磨勘矣。此雖出於災歲爲民之意,而道臣之違越事目,如是擅分,極爲未安。該道道臣,依事目拿處,加分之數,一竝還實,何如?上曰,依爲之。尙喆曰,北路水災,果在於年分事目頒下之後,則何不狀聞加請,有此擅自加分乎?第聞曾前海西,有擅分之擧,而新還起起數,多於擅分,以功過相準之義,其時朝家,有所處分云。姑未知北關災實之報果如何,而事目至嚴,自下雖不敢爲弛張之論,但一年三遞易之餘。且當邊邑設賑之時,北關民事,誠可㦖矣。上曰,戶判更爲考奏,可也。出擧條性源曰,大臣俄已陳達矣。別抄金致亨,乃是首久勤,而緣臣昏謬,失於照檢,以副久勤金思欽先擬呂島,物情譁然稱屈,呂島萬戶金思欽,今姑改差,何如?上曰,依爲之。出擧條上曰,呂島萬戶,旣已改差,則無端落仕可矜,令該營使之待窠卽差,可也。柱國曰,呂島旣定以首久勤禁軍差出,則其代以金思欽塡差,好矣。上曰,兵判·御將,相議爲之,可也。尙喆曰,小臣今日登對之後,從此謝事矣。若荷如天之恩,得遂引年之請,則退休丘壑,於臣爲至榮,而位極三事,效蔑絲毫,徒蒙聖渥,遽爾告退,生爲不忠之臣,死爲不忠之鬼,仰瞻耿光,便訣之忱,不能自定矣。精昏神迷,難以言語,畢陳前席,退將以文字,略暴衷悃,而殿下繼四百年之業,垂億萬禩之祐,宜法朝宗之盛事,俾貽燕翼之嘉謨,逢新滋慶,日懋聖學,先立規模,得用人才,以致太平,則卽臣區區之祝也。上曰,目今位著乏人,鼎席殆空,朝象泮渙之時,卿何出告退之語耶?一時許副,容或,可也。而致政之懇,決難許施矣。溵曰,首揆年雖當退,筋力尙旺,且有前人之踰此年限,不退者,多矣。豈可勉從其請也?仍命就坐,大司憲李,應敎朴天衡,掌令尹行晉,持平李兢淵·李羽晉,獻納安廷玹,校理朴天行,副校理柳孟養·趙鼎鎭,正言趙城鎭,進前傳啓。上曰,只擧末段,等,請喬桐府黜置罪人鄭致達妻,快正王法,以洩神人之憤。上曰,不允。等,請還寢罪人韓翼謩,金吾草記勿施之命,仍施遠竄之典。上曰,不允。等,請放歸田里罪人金相福,亟令王府,拿鞫嚴問,快正王法。上曰,不允。等,請黑山島圍籬罪人龜柱,亟加嚴鞫,快正王法。上曰,不允。等,請削黜罪人洪樂純,爲先中道付處。上曰,不允。措辭竝見上,大司憲李,掌令尹行晉,持平李兢淵·李羽晉,獻納安廷玹,正言趙城鎭請彦衡·養遂·獻遂,竝令王府,設鞫嚴問。上曰,不允。等,請還寢會遂絶島定配之命,仍令王府,設鞫得情。上曰,不允。等,請還寢李觀源定配之命,更令王府,設鞫得情。上曰,不允。等,請遲晩後物故罪人啓能,亟施孥籍之典。上曰,不允。等,請令王府,一依古典,趾賊等凶種之年未滿者,待其稍長,卽施邦刑,俾絶凶逆易種養禍之患。上曰,不允。等,請物故罪人志恒之支屬應坐者,絶島散配。上曰,亟停勿煩。等請洪國榮爲先亟施遠竄之典。上曰,亟停勿煩。措辭竝見上,大司憲李,掌令尹行晉,持平李兢淵·李羽晉,請大靜縣爲奴罪人金壽賢,依律處斷。上曰,不允。等,請興陽縣爲奴罪人河翼龍,南海縣爲奴罪人金重得,亟令王府,設鞫得情,夬正王法。上曰,不允。等,請大靜縣定配罪人聖中,亟令王府,設鞫嚴問,期於得情,夬正王法。上曰,不允。等,請削版罪人有臣·宗甲·義駿,竝令王府,設鞫嚴問,依律處斷。上曰,不允。等,請海南縣定配罪人李潤成,更令王府,設鞫得情,施以當律。上曰,亟停勿煩,等,請楸子島定配罪人趙嵎,亟寢酌處之命,仍令王府,設鞫得情,快正王法。上曰,亟停勿煩,等,請薪智島荐棘罪人瑩中,設鞫嚴問,夬施當律,上曰,不允。等,請濟州牧定配罪人後樂,亟令王府,更加嚴鞫,期於得情。上曰,不允。等,請定配罪人孫效忠等,仍令王府,更加嚴鞫,期於得情。上曰,不允。等,請楸子島安置罪人李普行,亟令王府,拿鞫嚴問。上曰,不允。措辭竝見上曰,惟我聖上臨御以來,欽恤之道,逈出尋常,改造刑具,頒行中外,八域含生,孰不欽仰,而乃者特命諸道,凡係重囚,使之錄啓,此實出於好生之意,審克之政也。蓋殺獄至嚴,人命至重,若其罪在罔赦,而或有倖逭,則恐歸蔑法之科,罪有可疑,而不從惟輕,則亦非恤刑之德也,其在愼庶獄之道,尤宜十分審理,參以情法,無少差謬,然後殺之生之,俱無其冤。況今窮陰已盡,三陽將返,此實聖人發政施仁之會也。請令秋曹堂上,爛漫講確,就議大臣,益加消詳後稟處,以爲明常刑導和氣之地焉。上曰,依啓,卿言,誠好矣。曰,簡拔人才,卽王政之大者也。聖上屢下溫綸,敷求賢俊,特命諸道,每歲登晉,而其所剡薦,未必盡公,顧其名實,未必相副,由是人才眇然,未有如近日我聖上側席之盛意,徒歸文具,有識之竊歎,當如何哉?顧今新正不遠,泰運將回,請亟令諸道道臣,另加搜訪,從公薦進,俾有實效焉。上曰,依啓。所奏亦嘉。曰,國家之所以維持者,紀綱是已,挽近以來,紀綱不立,朝廷不尊,至於李柱國事而極矣。本兵之長,管轄五營,體統自別,卿宰跟隨,亦有其限,法禁申嚴,而頃於親臨誓戒之夜,彼乃多率騶從,攔入闕門,故伊時兵判,據法禁止,則不思自反,乃以三百年所無等語,肆口咆喝,略無顧忌,此雖節目間小事,亦可見紀綱之掃地。而且於向日一武將傔從之曾以別監見汰者,稱以掖隷,恣意犯夜,至劫良女,見捉於捕廳巡邏,則渠雖是他邊大將,固當驚駭之不暇,而乃反循私營護,怒其捉致,詬責捕將,身爲將臣,其蔑法無嚴,至此之極,此等癡濫驕妄之類,不可置而不論,請御營大將李柱國,亟施削職之典。上曰,依啓。柱國卽起退出。曰,臣於向來待罪見職也。都下頑民之傷風敗俗者,隨聞捉得,移送秋曹,使之嚴繩,而其中千世柱爲名漢,定配於黃海道白翎鎭矣。曾未幾何,逃歸京中,自同平人,出沒閭巷,依舊行惡,民受其害,其所蔑法無忌,當如何哉?有罪定配者,何敢擅離,而此則地方官不能檢飭,致此逃還之境,此若置而不論,頑悍之徒,無以懲勵,請令秋曹,更爲譏捕嚴刑還配,當該地方官,施以譴罷之典。上曰,依啓。等,合所懷曰,今日臣子之所以明目張膽,齊聲仰請者,惟在於嚴懲討一節,而舊賊新逆,尙今假息,三司連啓,一味靳允,當斷不斷,悠泛爲事,此歲又將盡矣,今年如是,明年又如是,則王章無可伸之日,亂逆無可誅之期,若此不已,將至於人不爲人,國不爲國,此豈不懍然而寒心也哉?惟願殿下,廓揮乾斷,亟從臣等之請焉。上曰,已諭於前後三司之批,獻納安廷玹,正言趙城鎭,請大靜縣爲奴罪人金壽賢,更令王府,設鞫嚴問,依律處斷。上曰,不允。廷玹等請爲奴罪人河翼龍·金重得,亟令王府,設鞫得情,快正王法。上曰,不允。廷玹等,請海南縣定配罪人李弘濟,亟令王府,設鞫嚴問。上曰,不允。廷玹等,請大靜縣定配罪人聖中,放逐罪人有臣·宗甲·義駿等,竝令王府,設鞫嚴問,期於得情,快正王法。上曰,不允。廷玹等,請金甲島爲奴罪人克觀,古今島爲奴罪人克泰,泗川縣定配罪人萬赫,更令王府,嚴鞫得情,快正王法。上曰,不允。廷玹等,請定配罪人具翼遠,亟寢酌處之命,仍令王府,嚴鞫得情,快施當律。上曰,不允。廷玹等,請減死安置罪人大燮,亟寢酌處之命,仍令王府,設鞫得情,快正王法。上曰,不允。廷玹等,請減死罪人弼海,亟寢酌處之命,仍令王府,設鞫得情,快正王法。上曰,不允。廷玹等,請遠竄罪人安兼濟·李宅鎭,亟令王府,竝加嚴鞫,期於得情,依律處斷。上曰,亟停勿煩。廷玹等,請恒·善支屬,亟命散配,時謙兄弟,竝投絶島,以嚴隄防。上曰,不允。廷玹等,請荐棘罪人瑩中,亟令王府,設鞫嚴問,快施當律。上曰,不允。廷玹等,請固城投畀罪人李鎭常,巨濟府絶島安置罪人朴宗集,亟令王府,拿鞫得情,施以當律。上曰,不允。廷玹等,請濟州牧減死定配罪人範聖,依律處斷。上曰,不允。廷玹等,請減死定配罪人德秀,亟令王府,更加嚴鞫,快正王法。上曰,不允。廷玹等,請逆賊尙魯,亟施孥戮之典。上曰,不允。廷玹等,請前判書李溎,亟施島配之典。上曰,亟停勿煩。廷玹等,請具庠,設鞫嚴問,依律處斷。上曰,不允。廷玹等,請趙宗鉉,亟施絶島定配之典。上曰,不允。措辭竝見上廷玹曰,國穀擅弄,自有當律,刑具校正,新布定式,科條燦然,德意藹然,而法久生弊,人不知戢,綉啓纔登,罪犯多著,以此推類,寧不寒心,請飭諸道道臣,申明典章,守宰之蔑法違令,犯逋濫刑者,隨發嚴繩,俾知懲畏。上曰,依啓。廷玹曰,目今人心未定,國勢甚危,其在慮患防微之道,莫宜小忽,雖於左右僕御之賤,亦當愼擇。況念別軍職之任,尤非他武士之比,出入深嚴之地,常處宿衛之列,班秩似輕,關係實大,除非謹恪之人,難置掄揀之中,如鄭彦衡之輕詐詭誕,而語言不愼,至如李格之麤濫浮雜,而行跡不端,衆人指目,識者憂歎,如此等類,不合近列。請別軍職鄭彦衡·李格,竝令刊汰。上曰,依啓。廷玹等,合所懷曰,向者,京外刑獄之歲前斷讞,飭敎薦嚴,此誠振礪之一端,刑政之急務,若論其所當先者,則莫如懲討,而三司故紙,徒成文具,二字之例批,未承準許,屢年相持,今歲且莫,凶逆自在,王章未伸,此近本末之倒置,而誠恐隄防之或弛,臣等,謂亟回三思,竝允諸啓,宜矣。上曰,已諭於都憲所懷。上曰,吏判應知伊時顚末矣。衍祥曰,向者親臨誓戒之夜,臣果申飭跟隨,則李柱國有所說話矣。上曰,此是大關國綱,御將渠焉敢以四百年所無等說,恣口咆喝乎?況是兵判,管轄五營,則尤何敢以詬叱之語,侵及兵判乎?且李邦一之以掖隷爲傔從者,萬萬寒心,則欲爲顧護之計,反責禁捉之捕將,亦豈不萬萬無嚴者耶?兵判出金虎門外,捉致該捕校及李邦一之傔從,各別査問以奏也。宇鎭曰,御營大將李柱國,因臺啓削職矣。將兵之任,不可無摠察之人,何以爲之乎?上曰,都提調兼察,可也。出擧條宇鎭曰,御營大將出代間,以都提調摠察事,命下矣。在前如此之時,或有都提調命招之時,或有從事官發牌,聽傳敎之例,今番則,何以爲之乎?上曰,從事官發牌,可也。出擧條御營從事官元綮鎭召入,聽傳敎出去。尙喆曰,將望今當擬入,而李敬懋方在拿處中,擬望之人乏少矣。果欲新通,而亞將中,實無可擬之人,何以爲之乎?上曰,新通有所重難,以舊通二望擬入,似好矣。上曰,李敬懋則坐於統營還穀事乎?尙喆曰,統還之每年停捧,便成統營之謬例,而非近年創出之事矣。至於守令,則旣已停捧之後,又以未捧爲已捧,瞞報統營,以致穀總之年年耗縮,此誠統營之一大弊矣。上曰,統還當初屢十萬石,年又年減之又減,今至於太半減縮者,全是守令彌縫以已捧之故也。然則守令之罪,有浮於統帥矣。尙喆曰,然矣。上曰,該司久任郞廳,後日來待,可也。仍命退,諸臣以次退出。
庚子十二月二十五日巳時,上御誠正閣。禮房承旨,入侍。諸承旨·直提學,追後入侍時,右承旨徐有防,記事官金載瓚,編修官文采五,記事官徐龍輔,以次進伏訖。命書傳敎曰,大司諫李得臣遞差。又命書傳敎曰,親鞫爲之。上曰,親鞫傳敎,姑勿頒布,諸承旨·直提學,入侍。行都承旨鄭元始,左副承旨金宇鎭,右副承旨鄭志儉,同副承旨金履禧,直提學鄭民始,進伏。上曰,卿等,須見此傳敎也。今此處分,烏可已乎?予欲言之,淚在言先,五內抑塞,不知所以爲言矣。然而含哀忍痛,不獲已而言之,卿等,咸聽予之忍到今日,叨承此位。而悲冤崩迫,無樂爲君,卿等之所知也。惟是君臣上下,同守此箇義理,秉而不失,撓而不奪,雖於百世之下,必思闡明此義。而但難測者人心也,無窮者事變也。若或時到迫不得已之時,事有迫不得已之事,則下以是迫不得已言之,上以是迫不已聽之,明大義於將晦,闡世道於將壞者,卽予君臣上下所同守之義理,而君以是依於臣,臣以是事其君者也。日前刑判之疏,予豈忍聞,予豈忍言,而猶屬劈破義理邊事,故予實强其所不忍,而泚筆爲批,李致中之疏,則予豈欲循例賜批,而以其踪地之與他有異,雖諉之不是異事,容或,可也。故黽勉有數字之答矣。至若李得臣,地處與致中不同,語意與重臣各異,而乃敢以不忍聞之語,略綴數行,插入疏末。或曰,欽仰。或曰,嘉尙。有若予則樂聞,渠則樂道者然,肆口說去,顯欲塞責,肆然投進於不忍見不忍聞之其君,渠若有北面今日之心,則豈忍以此語,略不顧忌,直陳於君事之地,以使予舊冤復新,新痛益添耶?顧今世道日壞,人心日弱,而天地間自有不易之義理,則渠敢以今日此言,視同故紙之謄傳,便若丙丁之懲討。旣曰,臣事其君,而若是容易者,天下寧有是耶?雖於敵以下,尙不忍以其人不忍聞之語,率爾加之。予雖不穀,忝在君位,則今以其至哀至痛之言,言之於其前,欲使之不哀不痛者。其可曰,有臣節乎,無臣節乎?卿等試思之,至愛之情,無上下一也。以予今日之心,忍聞今日之言,於其心痛乎否乎,安乎否乎?今予別有隱痛于中者,悲冤弸中,艱大在躬,爲卿等之君者,凡幾年于玆矣。言不能感人,誠不能孚人,反以不忍道之言,言之不已,竝與所執之義理,而必欲乖亂而後已焉。此豈曰,一得臣而已,朝象如此,世道可知,卿等,試言之,今予所秉之義理,是耶非耶?如有所未盡者,直陳而無諱,予當受而自反,尙何以尤人耶?卿等,第言之。民始曰,殿下何爲而至有此敎耶。臣等,崩剝震隕,不知所達,而今日事,一則臣等之罪,二則臣等之罪。臣等,百無一長,致位至此,一心圖報者,惟我殿下,而不能先事提防,今反以不忍聞之言,貽慼我殿下,莫非臣等之罪,直欲溘然而無生也。速賜處分,使義理益明,怪鬼知懼焉。上曰,卿等休言,爲今日臣子者,若能視予爲君,則寧忍以此言,作爲外面上人事,略付討逆疏末端,投而示之曰,我有此言,則君必樂聞,不念其君之腐心痛骨,而初不爲持難耶?若欲如此說去,則何不明言其義理之,曰可曰否,使予心自反之不暇也。尤有所慨惋者,俄者諸臣之登筵,無慮數十人有餘,而惟一領相請罪之外,殆若越人之視秦,袖手緘舌,無一人爲其君聲討者,如有哀痛惻怛,以予心爲心者,則豈容如是耶?元始等曰,此等之類,若不亟正其罪,則將無以鎭世道靖民志矣。伏乞亟降處分焉。民始曰,刑判之疏,實是闡明義理之擧,則可見不得已之意,而卽是不可無之語矣。至於此人,則忽似立功,忽似自明,把作茶飯,恣意投進,究厥所以,實不可測矣。況此人卽臣儕流,而臣不能使此輩知戢,臣固死罪,更無所達,而世之不可知者人也。安知其此後,又不出此輩也哉?惟望痛加懲討,亟頒傳敎焉。上曰,予豈忍樂爲此酬酢哉?言之到此,益覺哽塞矣。今予此言,非予之話頭或過,予則自以爲細加商量而後,乃發者也。卿等,勿以爲過而詳聽也。年前金載順,不過以討逆之不嚴,反驅以護逆之科,三司交攻,連章累牘,有若眞箇討逆,而獨於李得臣而不一言,何也?在昔先朝,方萬規投疏,先大王亟加嚴鞫,克正義理,得臣之罪,又不啻萬規比也。親鞫之命,烏得已乎?然而特從三思之義,姑欲經宵而更量,此非惜得臣之意也。元始曰,不必更入聖思,伏望速頒成命焉。上曰,近年以來,累興大獄,非不爲悶,而事到今日,更何顧念哉?姑不頒布者,非予咨且者也。民始曰,聖敎轉益惶懍,臣心尤切震迫,臣與此人,旣是同色中人,又爲相知者久,若有此擧,宜似來問,而臣果全然不知矣。昨日臣問左相病,暮還臣家,則始聞,大司諫,送伻虛還云。而實不知何爲而送伻矣。然而事已至此,臣何敢以不知,有所自解乎?乞降亟斷之律,俾絶繼起之慮焉。上曰,職在喉舌,地是近密,而目見此疏,遽然捧入,承旨誠非矣。元始曰,臣則今纔入肅,初未見疏本,問諸僚員而乃知,責之以何不斥退矣。有防·宇鎭·志儉曰,臣等俄者詣閤,修呈進不進單子,滚撓忙迫之際,忽聞大〈司〉諫疏到院,霎見紙面,則槪是近來懲討之例疏,故全不覺末端之有此語,初不加商審,遽呼捧納之望矣。臣等,不察之罪,固所難逭矣。上曰,言之已盡,益增痛迫,其皆退去,元始等,請奉此敎而出去矣。上曰,止之。民始曰,更無可以審量者,亟加處分焉。上又命退,諸臣以次出。
庚子十二月二十五日未時,上御誠正閣。右承旨入侍時,右承旨徐有防,記事官金載瓚,編修官文采五,記事官徐龍輔,以次進伏訖。上曰,刑曹參議卽是詞訟劇務,豈可一日曠任,今日政不爲差出,何也?知入。賤臣出而問諸該曹還奏曰,刑曹參議,以遞差傳旨之尙未踏下,今日政不得擬入云矣。上曰,然則傳旨從當踏下,望筒先爲擬入之意,分付。命書兵曹李邦一傔人棍査草記判付訖。命退,承史以次出。
庚子十二月二十五日申時,上御誠正閣。禮房承旨入侍時,右承旨徐有防,記事官金載瓚,編修官文采五,記事官徐龍輔,以次進伏訖。命書傳敎曰,前大將李柱國,旣命拿處,誓戒日跟隨事及第二件事,以臺啓措語,逐條發問,捧供以聞。命退,承史以次出。
庚子十二月二十五日二更,上御誠正閣。坐直承旨入侍時,左副承旨金宇鎭,記事官金載瓚,編修官文采五,記事官徐龍輔,以次進伏訖。上曰,御營大將供辭入來乎?宇鎭曰,連爲催促而姑未及入來矣。命書禁府李敬懋·孫碩周·南鶴聞·金斗烈·兪漢鼎·宋文述·張漢相·李邦祚·韓光湜·李河永·沈㶊之·朴宗郁供辭草記判付訖。宇鎭曰,禁衛大將李敬懋放送事,命下矣。卽爲牌招,傳授命召,何如?上曰,依爲之。出擧條命書榻敎曰,禁衛大將李敬懋牌招,傳授命召。又命書傳敎曰,拿處傳敎,申後先已頒布,則具書啓下,雖至門限,赴坐堂上,何不少須臾以待,徑自散去,有此無前例草記,旣甚疎忽。又係煩瀆,禁府當該堂上推考,將臣體重,滯囚可悶,待明朝捧供以聞。命退,承史以次出。
上在昌德宮。停常參·經筵。
辰時,日有兩珥。夜二更,流星出天中淡雲間,入南方天際,狀如拳,尾長三四尺許,色赤。
金宇鎭,以都摠府言啓曰,今日入直內三廳武兼禁軍及軍兵等,當爲中日習射,而臘享大祭齋戒相値,不得爲之之意,敢啓。傳曰,知道。
徐有防啓曰,今此皇曆,京畿監營二件內,一件營上,一件勅使所經邑分上,黃海監營二件內,一件營上,一件勅使所經邑分上,平安監營四件內,一件營上,三件勅使所經邑分上,開城府·江華府·江原監營·洪忠監營·全羅監營·慶尙監營·咸鏡監營,各一件營上事,自本院依例成有旨下送京各司,應爲頒賜二十三件,亦爲依前啓下,頒給之意,敢啓。傳曰,知道。
傳于鄭元始曰,都承旨,入侍。
金宇鎭啓曰,禁衛營·御營廳將官來言,今日本營本廳軍兵,日次私習云矣。敢啓。傳曰,知道。
傳于鄭元始曰,禮房承旨入侍。
徐有防啓曰,今此延祥詩製述官中,時無職名人員,令該曹口傳付軍職,何如?傳曰,知道。
徐有防啓曰,延祥詩製述人,旣已抄啓矣。弘文提學李性源,待明朝牌招,以爲出韻科次之地,何如?傳曰,允。
傳于金履禧曰,文書歲前當爲磨勘,刑曹判書牌招。
鄭元始啓曰,詞訟處地,委屬可悶,漢城判尹李命植,一體牌招,何如?傳曰,允。
傳于金履禧曰,刑曹判書更爲牌招。
金履禧啓曰,刑曹判書徐浩修,再牌不進推考傳旨今方捧入,而特敎之下,連爲召牌,尙不膺命,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
傳于徐有防曰,禮房承旨,入侍。
徐有防啓曰,假注書李集斗,身病猝重,勢難察任,今姑改差,何如?傳曰,允。
假注書望,李集斗改差代,趙興鎭爲假注書。
吏曹,口傳政事。長淵縣監柳孝源,通津府使成玉相換。
傳于徐有防曰,坐直承旨,入侍。
又傳于曰,在外刑曹參議許遞,前望單子,入之。
備忘記,傳于金履禧曰,諸道文案畢到,而歲前勢難回啓,歲飜後刑曹堂上,會直本曹,詳細閱實,各其啓本,隨見鱗次回啓,以爲預先考覽之地,不必該堂,往議大臣,酌決日,大臣秋堂入侍稟定。
備忘記,傳于金履禧曰,長湍府金龍孫獄事,元犯以龍孫懸錄,高之方歸之干犯,大扺獄體至嚴,人命至重,先觀情理,次論手勢。又若多人合謀,髣髴疑亂者,必分首從然後,始乃成獄,亶出於欽恤之意,而今此獄案,疑端甚多,姑撮其最著易見者言之,當初欲取寡女,謀議馱來者卽之方,而之方乃是本事之首犯,而龍孫不過隨從,一可疑也。及其抱出寡女,付之元世,爲洞人所見逐,不得負來,則之方憤愧之心,必倍於龍孫。而移怒之擧,當先於元世,二可疑也。歸到峴上之後,至以由汝不力,事意不諧等語,之方向元世極口肆詆,仍成爭閧之端,則與元世對頭相鬪者,非之方而何,三可疑也。龍孫乘醉緊踢,而元世卽地蹲坐云者,出於太位·點乭等之招,而太位則之方之同姓,點乭則之方之切姻,欲爲之方之右祖,固是常情,安足爲明澄乎?四可疑也。雖以太位等之右祖之方,若其龍孫下來,之方獨留之說,猶不敢諱,五可疑也。元世之致命,在於之方獨留之時,六可疑也。之方若無所犯,何故逃避,龍孫若是正犯,何敢傳訃?七可疑也。暫時逃避,猶可諉之愚迷慌怯,而何乃至於四歲藏蹤,改易名字,及其被捉,出避軍役之言,尤見其窘遁,八可疑也。蓋元世之縊痕,非自縊,則明矣。龍孫旣與太位等,先爲下來,而之方落後,則非龍孫之所縊,明矣。然則縊項一節,非之方之所獨爲乎?如使之方,初不踢打元世,而龍孫獨爲犯手,則爲之方者,唯當與太位等,傍觀非證,歸罪龍孫之不暇,豈肯獨自落後,作此慘毒之擧乎?推此觀之,則其初踢打之際,亦必之方爲首,龍孫爲從,斷然可知。設令元世旣死之後,假作自縊之狀,之方固難逭於一律,而之方之落後,不過霎時,太位之上去,已無縊索,頷頦之間,猶有微痕,之方之所勒縊,似在一縷未絶之前也。將死之喘,略犯手勢,則舌不吐扺齒之合於無冤錄,亦無足怪矣。其爲兇獰,尤不忍言,之方之爲正犯,決無可疑,惟其情理之深重如此,故觀渠前後招辭,龍孫之供,頗有條理,之方之招,專事粧撰,初覆檢官之不待之方斯得,遽以龍孫爲正犯者,已失之輕先,而今則之方,旣已就囚,首從尙此倒置,未知何所據而然乎?若不及今審覈得正,不但無以償死者之命,亦非所以重獄體之意,卿其別定剛明査官,與主推官服同會推,使之除尋常嚴刑究問,期於得情,正犯則以高之方改錄,係是不容已之事。卿其亦爲知悉。名在推官者,此等獄事,早能參以事情,出其意見,論報于卿,則豈有此縷縷辭敎,如是提飭之後,又復延拖,就緖無期,當該推官査官,嚴加勘繩,斷不饒貸,竝以此意。卿其各別嚴飭事,下諭京畿監司處。
金宇鎭,以備邊司言啓曰,卽見禮曹粘目,則倭館東大廳西行廊五十六間,沒數燒燼,門門五處各一間,亦爲燒毁,恤典依康熙戊子例,公木三同,米五十石題給,不必問慰,而事係邊情,請令廟堂稟處矣。取考戊子前例,則無送譯問慰之事,而只有米木題給之例,今亦依此擧行之意,分付,何如?傳曰,允。
金履禧,以義禁府言啓曰,時囚罪人宋文述,原情公事判付內,待畢納先放送草記事,命下矣。宋文述之所修日記,今已畢納云。卽爲放送之意,敢啓。傳曰,知道。
又以義禁府言啓曰,時囚罪人金斗烈·李章漢·兪漢鼎·沈㶊之·韓載範·李邦祚·韓光湜等,原情公事判付內議處,仍以草記照律事,命下矣。金斗烈段,渠旣稷山縣之原定兼官,則謂有腫病,不爲兼察,致使莫重兵符,屢日無主管之人,事極可駭。罪取考律文,則大明律不應爲條,有曰,凡不應得爲而爲之,事理重者杖八十。大典推斷條,有曰,犯私罪杖八十,奪告身三等云。金斗烈杖八十收贖,奪告身三等放送。李章漢段,國家三尺,殺獄最重,則鎭夏之所犯,何等凶悖,身爲守宰,固當嚴覈論報,而屢次分疏者,其聽人私囑之跡,有不可自掩,究厥所以,極爲可駭。罪取考律文,則大明律囑託公事條,有曰,凡官吏曲法囑託公事,事已施行者杖一百。大典推斷條,有曰,犯私罪杖一百決杖,告身盡行追奪,先朝受敎內,王府決杖者,代以金贖矣。李章漢杖一百收贖,告身盡行追奪放送。兪漢鼎段,還穀事體,何等嚴重,而四千五百餘石加分,雖曰,報營。揆以法例,不可無罪。流來反作,雖以覈出報營納供,欲爲自明之計,未盡收殺之數,至於八千餘石之多,則以其自明之供,決難容貸罪。取考律文,則大明律不應爲條,有曰,凡不應得爲而爲之,事理重者杖八十,錢糧互相覺察條,有曰,凡倉庫官吏庫子,互相覺察,係官錢糧,已出倉庫,而失覺察者杖一百,名例有曰,二罪俱發,以重者論。大典推斷條,有曰,犯私罪杖一百決杖,告身盡行追奪,先朝受敎內,王府決杖者,代以金贖矣。兪漢鼎從重論杖一百收贖,告身盡行追奪放送,沈㶊之段,還穀事體,何等嚴重,而身爲守宰,一任奸吏之反弄,吏逋之四百餘石,混錄於已捧者,已是見瞞,吏輩之五千餘石私分私反,又未覺察,其昏謬不職之狀,俱萬萬可駭,不有法意,擅自加分之數,亦至於二千九百餘石之多,尤極痛駭。罪取考律文,則大明律錢糧互相覺察條,有曰,官吏庫子,互相覺察,係官錢糧,已出倉庫,而失覺察者杖一百。續大典倉庫條,有曰,還上留庫中,加分不及半者,勿論石數奪告身。大明律不應爲條,有曰,凡不應得爲而爲之,事理重者杖八十。名例有曰,二罪俱發,以重者論,大典推斷條,有曰,犯私罪杖一百決杖,告身盡行追奪,先朝受敎內,王府決杖者,代以金贖矣。沈㶊之從重論杖一百收贖,告身盡行追奪放送,韓載範段,餉穀事體,何等嚴重,而身爲鎭將,恣意反作之數,至於七十餘石之多,極涉可駭,罪取考律文。續大典倉庫條,有曰,虛錄反作守令,徒三年定配,又五年禁錮,大典推斷條,有犯私罪杖一百以上之罪,告身盡行追奪,續大典推斷條,有曰,徒流以下之罪,喪前所犯,喪後發覺者,從勘斷收贖云。韓載範徒三年定配,以喪前所犯收贖,而告身盡行追奪,五年禁錮放送。韓光湜·李邦祚等段,還上事體,何等嚴重,而韓光湜之流來虛錄,掩置不報,固已可駭。在任時兩年虛錄反作之數,亦爲千餘石之多,極涉痛駭。李邦祚段,六百餘石,虛錄反作,雖諉之於後官,道臣旣已詳覈狀聞,則渠焉敢發明乎?其爲情狀,尤極痛駭。罪取考律文,則續大典倉庫條,有曰,虛錄反作守令,徒三年定配。又五年禁錮,掩置之後官徒配。大典推斷條,有曰,犯私罪杖一百以上之罪,告身盡行追奪。名例,有曰,二罪俱發,以重者論云矣。韓光湜從重論,告身盡行追奪,五年禁錮,洪忠道鎭川縣長楊驛徒三年定配,李邦祚告身盡行追奪,五年禁錮,黃海道白川郡金谷驛徒三年定配,而竝以議啓內辭意,俱罪目。依例發遣府書吏·羅將,押送于各其配所,何如?傳曰,允。有功議者,各減一等,其中報營加分人,旣令詳考,年前關西守令處分事,使之照律,此草記中,無此句語,呈其加分外,他罪竝發而然乎?更爲枚擧實狀草記。
又以義禁府言啓曰,白川郡守權中立,延安府使李雨培等,令該府處之事,傳旨,啓下矣。權中立·李雨培,俱在任所云。依例發遣府羅將,竝拿來,何如?傳曰,允。
又以義禁府言啓曰,保放罪人朴宗郁,差待日暖,還囚後勘律事,命下矣。今日則日寒稍解,還囚後議處之意,敢啓。傳曰,知道。
庚子十二月二十六日,兼春秋朴行淳。義禁府啓目。前大將李柱國,以多率騶從,攔入闕門罪,議處,何如?啓。傳曰,供辭雖甚不分明,更令捧供,徒涉屑越。旣施削職之典,姑爲付過放送爲良如敎。
義禁府啓目。向前南鶴聞所犯,加分那移,更爲査稟,刑具客謗,發問取招,何如?啓。傳曰,依允。
義禁府啓目,前營將朴宗郁,習操時駭妄之罪,告身收贖,啓。傳曰,依允。功減一等爲良如敎。
義禁府啓目。星州前牧使李河永,以還穀之擅用,刑具之違式罪,刑推得情,何如?啓。傳曰,除刑推,歲前連値齋日,待明朝,以草記議處爲良如敎。
司僕寺啓目。因濟州牧使金永綬啓本,監牧官帖文成送之意,分付該曹,何如?啓。傳曰,依允。
庚子十二月二十六日巳時,上御誠正閣。都承旨入侍時,行都承旨鄭元始,記事官金載瓚,編修官文采五,記事官徐龍輔,以次進伏訖。上曰,直提學,入侍。直提學鄭民始,進伏。命書傳敎曰,禮房承旨,馳詣宗廟·景慕宮,左副承旨,馳詣社稷·永禧殿,奉審摘奸以來。上曰,李得臣疏事,豈無聞知者乎?民始曰,聞李得臣送疏草於朴祐源及臣,而臣則適不在家,果不得見之矣。且使設有可言之事,渠是改正大諫。宜不敢以言官自居,而況此莫重莫大之事乎?上曰,若此不已,則此輩之自以爲漆室憂嘆,而謂此事可言,謂寡人樂聞者必多矣。尙何可言?民始曰,寧有是理?若或有如此之人,則臣等,豈不聞之耶?上曰,凡爲予臣子者,不復以此事云云。然後乃可以安予心而正義理矣。昨日事,尤可寒心,承旨有一言乎,三司有一言乎?民始曰,昨日臣亦不言,卽臣之罪也。自承昨日之敎,忽欲忘生鑽地不得矣。上曰,以予所處之地,人若於此等義理,或有如何之心,或發如何之言,將置予於何地乎?雖使常人,設以心揣予今日之心,則將作何心耶?民始曰,此等之類,以德師·載翰治之,然後不復出矣。上曰,面陰背陽,口然而心不然者,觀以外面,則雖勝於師·翰,而予所以切憤至痛,尤有甚於師·翰矣。凡懷至痛之人,每有自歉之心,今予所處,不幸當此。而予亦自以爲人必以予爲如何,慙痛交至,一膜在中。若見人言之及此,則心焉若驚,痛毁益新。況予近日之心,當復如何?民始曰,人心迷蕩,隨衆波奔,東頹則東趍,西頹則西趍,擧沒料量之心,至有此等之類,無論爲是爲非,人有料量而後,人而爲人矣。上曰,存諸中者,發於外,凡有如何之心者,每出如此之言,今雖口不言,而安知無此等心腸耶?天下無是理也。民始曰,臣昨日以後,尤無意於世事矣。目今朝廷,無一事可恃,無一人可信,惟當同驅竝收,任使於前,可用則用之,得罪者罪之而已。有不可先事照燭,自以爲知人矣。世道如此,人心如此,臣亦實無以措手而事君矣。上曰,近日少有一事,則便若波動,隨東隨西,莫適所向,與此人而做甚事乎?然而滿朝皆此人,擧世亦此人,何處覓得來別般人做治耶?予亦莫省其所以也。民始曰,一心閒淡如李鎭衡者,亦自不易也。至以今番事,自上若曰,此疏是矣。必見滿朝曰,是矣。擧世曰,是矣。此如是彼如是,必將蠭起而蠅集矣。以此人心,將何以爲國乎?環顧歷數,有才諝者,幾人耶?有力量者,幾人耶?有氣節凮裁者,幾人耶。幸免疆場之憂,亦無水旱之災,而猶不能補罅苴漏,以冀目前之無事,靜言思之,實不知稅駕於何地,憂歎罔措,猶是歇後語爾。上曰,然矣。命退,諸臣以次出。
庚子十二月二十六日午時,上御誠正閣。禮房承旨直閣,同爲入侍時,右承旨徐有防,直閣徐鼎修,記事官金載瓚,編修官文采五,記事官徐龍輔,以次進伏訖。上曰,左副承旨入侍,左副承旨金宇鎭進伏。上曰,北伯拿處擧條,旣以令戶判考奏爲批,戶曹考出後,草記以聞,分付。上曰,藥房提調,入侍。賤臣與藥房提調金華鎭進伏。上曰,草記,何以爲之乎?華鎭曰,方使之考出前例,而草記則未及爲之矣。命有防書傳敎曰,延曙察訪李時秀,副修撰除授。又命書傳敎曰,別軍職番次,不成貌樣,長淵縣監柳孝源,畿邑守令中相換。命退,諸臣以次出。
上在昌德宮。停常參·經筵。
藥房提調臣金華鎭,副提調臣鄭元始啓曰,伏未審日間,聖體,若何?王大妃殿症候,益有差勝之節乎?今日臣等,率諸御醫,入侍。仰承諸節爲宜,惠慶宮氣候,何如?臣等不任區區伏慮,敢來問安,竝此仰稟。答曰,知道。慈殿·慈宮氣候一樣,待後日次入侍。
王大妃殿·惠慶宮·中宮殿,藥房,口傳問安。答曰,知道。
金宇鎭啓曰,奎章閣直閣,有實職則爲兼職,無實職則爲實職,旣有筵稟定式,其後遵行,非止一再,再昨直閣徐鼎修,本職許遞之後。又有令該曹卽付之敎,而該曹矇不擧行,又勤聖敎,事體所在,萬萬未安。當該赴政堂上,從重推考,何如?傳曰,允。
傳于金宇鎭曰,奎章閣直閣徐鼎修,本職許遞後,有單付直閣之敎,而再昨日政,不爲擧行之由,問啓事,命下矣。問于吏曹參議李敬養,則以爲奎章閣直閣,本職許遞,卽付直閣事命下,而旣是特敎,則傳旨雖未下,實銜單子,當卽入啓。而臣昏謬不察,拘於傳旨之未下,不卽擧行,致有此問啓之命,臣不勝惶恐待罪云矣。敢啓。傳曰,知事事迷錯,及有提問,則輒稱昏謬不察,繼請待罪,待罪訖可休矣。勿待罪,此後每事改昏爲明,無至重勘之地,可也。
鄭元始啓曰,判尹李命植,昨日違召,今日又不出肅,事甚未安。卽爲牌招察任,何如?傳曰,允。
傳于鄭元始曰,禮房承旨,入侍。
備忘記,傳于徐有防曰,全州營將吳載光,淸城僉使李敦濡下直,各長弓一張,長箭一部,片箭一部,筒兒一個賜給。
傳于洪檢曰,都承旨,入侍。
傳于鄭元始曰,自二十八日,至來初一日禁牌。
承旨前望單子,入之。朴祐源落點。
玉堂前望單子,入之。徐鼎修落點。
兵曹,口傳政事。副司果沈命德·洪明浩·金履正·林錫喆·權以綱·鄭益祚·李命勳·兪兵柱·李顯永。
金宇鎭啓曰,新除授坡知僉使李輔國,承重祖母,今年八十歲,法不當遠離赴任,呈狀乞遞。邊將之親年七十五歲以上者,許遞其任,載在法典。依例改差,何如?傳曰,允。
鄭志儉,以扈衛廳別將,以大將意啓曰,別將魚道采,以其身病,呈狀乞遞,今姑改差,何如?傳曰,允。
又以訓鍊都監言啓曰,本局把摠柳鎭豐,身病甚重,勢難察任,改差,何如?傳曰,允。
又以義禁府言啓曰,時囚罪人李章漢·沈㶊之·兪漢鼎等,各杖一百收贖,告身盡行追奪,金斗烈杖八十收贖,奪告身三等,韓載範徒三年定配,以喪前所犯收贖,告身盡行追奪。又五年禁錮,李邦祚·韓光湜等,告身盡行追奪,徒三年定配。又五年禁錮,照律草記批旨內,有功議者,各減一等,其中報營加分人,旣令詳考年前關西守令之處分事,使之照律,此草記無此句語,豈其加分外,他罪竝發而然乎?更爲枚擧實狀,草記事命下矣。李章漢·韓載範等,無功議云。而沈㶊之十三代祖澮,佐理功臣錦陽尉五寸親,兪漢鼎父彦哲,揚武原從功臣光城府院君異姓三寸親云。竝功議各減一等,杖八十收贖,奪告身三等放送,金斗烈高祖萬基,保社功臣光城府院君玄孫,功議各減一等,杖六十收贖,奪告身一等放送,李邦祚十代祖溥,靖難功臣,韓光湜十三代祖尙敬,開國功臣云。竝功減一等,各告身盡行追奪,又五年禁錮,徒三年半定配,而今番照律草記,依判付,取考伊時關西守令等勘處時文案,則報營加分,皆以公罪收贖矣。今此兪漢鼎罪狀中,加分一事。旣曰,報營,則當以公罪杖八十收贖放送,而又有流來反作未盡收殺,不能覺察之罪,以二罪俱發,從重論杖一百收贖,告身盡行追奪照律,故原草記中公罪一款,不爲擧論之意,敢啓。傳曰,知道。
又以義禁府言啓曰,時囚罪人李河永,口招公事判付內,以草記議處事命下矣。李河永段,還穀法意,何等至嚴,而身爲守令,停退中五百石,雖諉之見瞞奸吏,加數勘薄,已極萬萬可駭。而仍以防結賑資,擅自貸用,遞歸之時,雖以價本備置云。而其那移之罪,在所難免,至於舊還出秩時。又不能覺察,乃有此再徵耗條,以貽無窮之弊,究厥所犯,節節痛駭,以此以彼,合置重勘,以此照律,何如?傳曰,允。
掌令尹行晉啓曰,請大靜縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請南海縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請定配罪人孫效忠等,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。措辭見上答曰,不允。第五件六件事,亟停勿煩。
司諫李東郁疏曰,伏以臣本以鹵質,濫蒙洪造,前後踐歷,罔非踰分,絲毫蔑補,愧懼徒積,迺者,薇垣除旨,遽下於合辭方張之時,義重沐浴,顚倒出肅,而曠日虛縻,冞切悚恧。第臣有情私之萬萬煎迫者,臣母今年七十有八矣。素抱貞疾,居恒懍惙,近因日氣之不調,猝忝感冒,諸般症形,一倍危劇,頭疼而精神昏瞀,膈滯而酌飮不下,委頓牀玆,不省人事,連試藥餌,少無分效。臣以終鮮之身,左右扶將,日夜焦遑,以此情理,暫時離捨,斷無其望。今者常參有命,召牌嚴臨,而無路趍承,臣罪至此,益無所逃,玆敢疾聲呼籲於天地父母之前。伏乞聖慈,俯垂矜諒,亟削臣所叨之職,以便救護,仍治臣瀆擾之罪,以肅朝綱,不勝幸甚。省疏具悉。爾其勿辭,救護母病。
同成均金鍾秀疏曰,伏以臣於前月末,猥控悲若之私,申上歸養之請,及承聖批,首以臣離陛日久,特示戀意,重命臣將毋上來,勉以兩便,臣百回奉讀,感淚盈襟,而獨無奈有足如靡,轉身無路,則只自伏地戰恐,日夕俟勘,不自意又伏奉本道及內閣所宣示,本月十三日傳敎下者,十行恩言,丁寧諄複,誨責備至,辭旨截嚴。臣於是震懍隕越,直欲鑽地以入而不可得也。噫,以臣之受恩罔極,目下情私,苟或萬有一可强而猶且懷奸圖便,敢欲厚欺聖明,則此其罪萬死而有餘,縱聖上憐而不誅,神明必殛之矣。將毋一款之末由,奉承德意,臣於前後兩疏,已悉陳之。臣母篤老貞疾,逐歲益深,牀席爲命,居常懍懍。況自臣兄死後,驚哀添疾,精神氣力,落下數層,起身登程,萬無其望,棲屑京邸,尤非可論,則强扶携就旅食,以規一己之榮利,此非臣之所敢出也。且聖上之趣令臣將母者,豈非以上京之後,容或有從宦之道耶?則此有大不然者,臣之不堪暫時離側,在鄕在京一也。國朝許養之典,亦未嘗以京外異視,則假令臣盡室在京,其不可從宦也決矣。然則求退更進,是誠何等行止,而上京不從宦,亦何補於公哉?噫,臣之不肖,百無一能,而惟於官職去就,未嘗敢虛作退遜之態,以爲索價邀寵之計,此則天日之明,庶幾俯燭之矣。今乃冥然悍然,若不知聖恩之難孤,威命之可畏,則是其中必有萬不獲已者存焉爾。伏惟聖上之於賤臣,從前所以體諒而曲遂之者,恩浹骨髓,臣家百口之銘鏤感戴,與天無極,而獨於此至悲至切之情懇,終未蒙矜察,古之人,有一言感主者,而臣則至再至三,號呼已窮,聰聽逾邈,此莫非臣誠淺命窮之致。嗚呼,聖眷日隆,而臣罪日積,將不免生爲負國之人,死作不瞑之鬼,寧不悲哉?至於閣務抛置之敎,有不勝萬萬惶恐者,臣於夏間,親承着心整理之聖敎,而不幸事故層生,遂不得更入京闕,則回授無故之人,俾成命毋滯,寔係時急事宜,而緣臣乞養未準請之前,不敢另拈先請,以致內閣規模至今未立,朝廷命令,由是不行,臣每一念至,如負大何,今承聖敎,益無所逃罪,惟有遄被威譴,可免兩病公私,嶺海鈇越,惟命是俟。噫,臣一出都門,行及半歲,歲色垂窮,瞻天無階,犬馬之戀,寤寐如結,北望五雲,臨疏於悒。伏乞聖上,亟勘臣方命逋召之罪,然後仍命有司,準臣所請,俾臣母子,涵囿於大化之中,以畢餘年,實公私之幸也。臣無任云云。答曰,省疏具悉。信如卿言,將無見卿之時乎?卿其勿辭。
慶尙監司李文源疏曰,伏以臣性本愚陋,識又空疎,僥倖一第。非福伊災,特因先故,厚蒙國恩,釋褐未半紀,而居然至下大夫之列,尋常愧懼,如集于木,前後歷試,無往非罪,而至於畿邑·邊府,亦不能報效其萬一,觸事生疣,自速大戾,何幸聖度包容,薄勘旋宥,恩言鄭重,寵除聯翩,乃者嶺臬新命,又下於千萬夢想之外,臣惝怳霣越,莫省攸措。臣之本末長短,莫逃於淵鑑之明,則不知殿下,何所取於臣,而曲加剪拂,乃至於此哉?以文學則於經於史,全未通涉,以才諝則無大無小,一皆糊塗,雖在閒司漫職,尙難堪承,方面重任,何嘗彷彿於臣身哉?況此嶠南大藩,素稱難治,七十州人齒殷盛,而訟獄極繁,左右道穀簿浩漫,而奸弊日滋,至若黜陟之責,關防之憂,比他道不啻倍蓰。雖以前輩之長於政事者,莫不逡巡於此任,顧臣無似,尤何敢冒居乎?嗚呼,古人云,士爲知已者死,在敵以下,猶尙如此。以臣至庸極陋之姿,荷殿下特達之知,臣雖頑如木石,豈不欲生死向前,以圖涓埃之報。而其奈尺木之支大廈,僬僥之負千鈞,何哉?且念淸朝才彦,指不勝屈,而以臣再試州郡,輒致顚沛者,遽爾畀之,不少難愼者,亦豈不有欠於綜核之政乎?反復揣量,承膺無路,略控短章,仰暴衷懇。伏乞聖慈,俯垂諒察,將臣所授職名,亟賜鐫改,俾國事不至僨誤,私分得以少安,不勝萬幸,臣無任云云。答曰,省疏具悉。卿其勿辭,速往欽哉。
吏曹判書李衍祥疏曰,伏以臣悰地窮苦,資性弊劣,其於銓衡重任,萬萬不稱,而濫荷不世之殊眷,周流東西於半歲之內,委毗隆深,光寵赫然,此豈臣意想之攸及哉?宜畢循墻之懇,期蒙禠鞶之恩,而忱誠淺薄,旣無以孚格天聽,操執荏弱,終不能膠守微分,次第承膺,挨過大政,擬呈三告之單,佇承一兪之音,忽不自意,恩由旣假,特宣再度之批,飭敎截嚴,仍降五牌之召,臣於是未暇他計,顚倒趍詣於常參之列,而一出徑遽,惶蹙轉甚,夫豈有因仍蹲冒之理哉?念臣當遞之義,本自較然,銓官之再經都政,便成不易之瓜限,而臣旣夏掌武選,冬管文部,政曹之瓜,今已熟矣。若其臨政注擬,醜拙百出,蓋以聞見素褊,罥礙多方,每當一窠,左右顧詢,精力耗短,擧止憒憊,窘態莫掩,傍觀悶笑,秪宜早自罷去,不底重損國體,至於禁都之望,初嘗呼擬於少退之時,更未點檢於還入之後,竟致遺落,至有承宣問備之奏,固已惶霣無地,武窠留置,又被大僚重推之請,不職之罪,尤無所逃,一倍恧縮,殆難自容,而伊日事狀,旣蒙天鑑之俯燭,固不敢更事煩暴。況臣方欲陳章蘄免之際,咎衅斯著,亦爲所必遞之一端,則慙悚雖切,爲幸亦大,其何敢費辭自解也哉?噫,應遞之大閑,不當踰月,繆之重戾,亦難倖逭,玆敢披瀝微懇,仰瀆崇聽,伏願聖明,俯賜諒察,亟命鐫遞,仍賜重勘,以安私分,不勝幸甚。答曰,省疏具悉。卿之虛閒,予所嘉尙,卿其勿辭行公。
漢城判尹李命植疏曰,伏以臣於疾病蟄伏中,忽伏奉寵擢之命,除旨踵至,臣聞命以來,惝怳驚懼,歷日靡定,莫知何由而致此,只不禁感涕之涔涔下也。夫九卿峻秩也。非有功能表著,素爲人望所推者,未或居之,顧臣素門鹵姿,品居中下,而內外踐歷,固皆踰分,前後官守,無一寸長,滚到亞卿,已是期嚮之外,其可有更進一步之望,而重以新經死疾,大勢雖得少愈,餘證尙爾彌苦,七朔沈綿,精力已竭,凡百事爲,强半遺忘,聽官全塞蟻鬪,雷鳴有時錯認,自分病廢之人,永絶當世之念。向來又被白簡,墨猶未乾,杜門自訟,不敢爲出脚之計。此所以未卽出肅於地部之除,而豈意宿辜未勘於慢命,誤恩遽至於進秩耶?連日召牌之下,未克秪承,揆以義分,非不知竭蹶趍造,以伸感激之私,戀結之忱。而誠以官人國家之重典,出處人臣之大防,上不可濫授,以累則哲之明,下不可冒膺,以壞辭受之節故耳。不特此也。竊伏念京兆劇務,詞訟繁委,禁條孔多,雖使聰明强力者當之,猶或逡巡,今臣昏耗如此,重聽如此,必將憒憒失職,僨誤而後已,亦豈綜名責實之義乎?公則有濫竽之歎,私則有過福之畏,臣豈敢爲循例張皇,徒占克讓之名哉?伏乞聖上,特垂體念,亟令收還臣新授職秩,以重公器,以安私分,不勝大願。答曰,省疏具悉。實循久次,卿其勿辭行公。
左議政徐命善箚曰,伏以臣數旬牀笫,一疾沈淹,不能獲隨諸臣之後,自伸覲光之誠,有臣如此,生不如死,卽伏聞,大司諫李得臣,忽以重臣李福源疏事,有所附陳於疏末云。噫嘻,此何擧也。臣病昏涔涔之中,不覺蹶然而起,不料人之無狀無嚴,至於此極也。嗚呼,重臣之疏,豈得已哉?此是諸臣所不敢言,聖上所不忍聞,苟非大關係處,則爲今日臣子者,何可容易仰陳於殿下之前哉?嗚呼,逆案寢遠,隄防日弛,義理有漸晦之慮,彝倫有漸壞之憂,擧一世駸駸然,將不知君君臣臣之義。重臣之疏,非不知慼我聖心,而苟不顯言明辨,扶植此大義,則無以闡揚我聖上至孝聖德也。是以重臣流涕而言之,聖上流涕而答之。此正君臣上下,哀痛迫不得已處。而得臣則念無至誠惻怛之意,敢爲等閑塞責之計,略略數語,提及於條陳之下,有若可以尋常說通者然,不顧貽慼於聖明,罔念反傷於義理。究其心跡,萬萬駭憤,此等之類,若不嚴加處分,則將何以靖人心鎭世道乎?臣謂李得臣,設鞫嚴問,斷不可已也。臣憂憤所激,略貢微忱,而力疾構箚,神思淺短,語欠別白,意未條暢,不勝惶恐之至。取進止。批答出傳敎
庚子十二月二十七日,兼春秋朴行淳。義禁府啓目。守門將金振洙,莫重闕門,擅離直所罪,刑推得情,何如?啓。傳曰,今番則參酌勿汰,分揀放送爲良如敎。
義禁府啓目。南鶴聞旣已直招,竝只議處,行査一款置之,何如?啓。傳曰,依允。
義禁府啓,前牧使李河永,以還穀幻弄罪,流三千里定配。啓。傳曰,功議各減一等爲良如敎。
上在昌德宮。停常參·經筵。
傳于鄭元始曰,左副承旨,入侍。
傳于鄭志儉曰,承旨房仍。
傳于鄭元始曰,右承旨,入侍。
洪檢啓曰,判尹李命植,承批之後,今日又不出肅,事甚未安。卽爲牌招察任,何如?傳曰,允。
傳于洪檢曰,承旨,入侍。
備忘記,傳于金宇鎭曰,明日誓戒,適値除夕,軍兵磨鍊節目中,禁軍只入直人殿庭排立,階上則亦以入直中除出二十人排立,槍劍軍·椎牌軍·別破陣竝除之,挾輦軍以弘化門入直八十名除出排立,駕前別抄置之。
以平安監司鄭尙淳狀啓,今十一月墨品不精,惶恐待罪事,傳于鄭志儉曰,勿待罪事,回諭。
朴祐源,以吏曹言啓曰,卽接通禮院牒報,則明日親臨誓戒時,左右通禮,不可不備,而左通禮權德訓在外未肅拜云。今姑改差,其代,口傳備擬之意,敢啓。傳曰,知道。
吏曹,口傳政事。以金光岳爲左通禮。
朴祐源,以義禁府言啓曰,時囚罪人李河永,杖一百收贖,告身盡行追奪,流三千里定配事,照律公事判付內,功議各減一等啓下矣。李河永功議各減一等,杖九十收贖,告身盡行追奪,洪忠道保寧縣靑淵驛,徒二年半定配,而以議啓內辭意,俱罪目,依例發遣府羅將,押送配所,何如?傳曰,允。
朴祐源,以訓鍊都監言啓曰,今十二月二十八日二十九日年終擧起火時,次知將軍·將校及兼別破陣等,容貌年歲,起火數爻,竝別單書入之意,敢啓。傳曰,知道。
又以左右捕盜言啓曰,依下敎,銀器偸竊罪人,內局大廳直私奴泰山,竝贓捉得究覈,則偸出情節,箇箇遲晩納招之意,敢啓。傳曰,知道。
持平李兢淵啓曰,請大靜縣爲奴罪人金壽賢,更令王府,設鞫嚴問,依律處斷。請爲奴罪人河翼龍·金重得等,亟令王府,設鞫得情,快正王法。請海南縣爲奴罪人李弘濟,亟令王府,設鞫嚴問。請大靜縣定配罪人聖中,削版罪人有臣·宗甲·義駿等,竝令王府,設鞫嚴問,期於得情,快正王法。請海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請定配罪人孫效忠等,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。答府曰,不允。第五件六件事,亟停勿煩。措辭見上
兵曹判書李性源疏曰,伏以臣以尺寸無所長之質,承千萬不能勝之任,自有除命,決知僨誤,而銜恩怵義,逃遁不得,晏然行公,今已浹月。一經大政,瘡疣畢露,東塗西抹,昏謬憒憒之狀,已莫逃於淵鑑之下。一望一擬,曾不能少副我聖上,委寄之盛意,點檢政紙,尤悔百端,特敎旣勤於前後,問備相繼於筵席,惶隕恧蹙,靡所容措。而譴罰不加,責勉彌重,三告未徹,五牌薦臨,不敢終違,冒沒復出,擧措顚倒,有愧徒隷。噫,本兵之長,有國重任,銓選人物,特其一事,五營之兵,皆所管轄,六官之列,最稱機密,以臣疎迂一措大,付之一國中權之責,欲使戎務無闕,宿衛增重,不亦舛乎?夫銓官之以大政爲瓜期者,例也。臣之乞遞,非敢襲此例也。亦非敢爲政注事而已也。臣本家世單寒,姿性魯劣,平生聲望,不出下中。晩來科宦,非爲進取,至若淸華之地,權要之任,直是夢想所不倒。只緣四五年來,偏蒙我聖上特達之恩,躐職超資,歲增月益,從前踐歷,罔非踰分。而至於近日,冒竊而極矣。戎政之不足加以貨權,貨權之不足重以文柄,世所稱至要至淸之任,竝華於一身,一時以韋布之拙樣,而忽作熱要之人,以蓬蓽之陋巷,而便成隆赫之門。闔家兢惕,儕友憫歎,今臣所被,雖使古之名碩,眞有望實者當之,尙不免滿盈之懼。以臣伎倆,有此兜攬,物情之所乖,天道之所惡,災患之來,不待明者而知。臣爲是懼,當夜忘寢,當食廢匙,忽忽不樂,如得大病,若不趁今鳴號,作速解免,則區區顚沛,有不暇恤。其於累聖上則哲之明,壞淸朝綜核之政,何哉?言出衷赤,毫無假飾,伏惟聖慈,父母於臣,天地於臣,憐臣之情,察臣之懇,將臣本兼諸任,竝行刊改,以卒生成之澤,不勝大願。臣無任屛營祈懇之至,謹昧死以聞。答曰,省疏具悉。見帶諸任,俱欲試卿,卿其勿辭行公。
庚子十二月二十八日,兼春秋朴行淳。義禁府啓目。南鶴聞所犯諸條,始乃自服,以此照律,何如?啓。傳曰,依允。
上在昌德宮。停常參·經筵。
大殿·王大妃殿·惠慶宮·中宮殿,政院·玉堂,單子問安。答曰,知道。大殿·王大妃殿·中宮殿,朝廷二品以上·六曹堂上·奉朝賀·兩司長官,單子問安。答曰,知道。
金宇鎭,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,停。
備忘記,傳于金宇鎭曰,昨夜爲念軍兵,只以入直排立之命,蓋出於不得已也。更又思之,與正日大異,親享時政府誓戒,其例非今斯今,當此除夕,宜念簡便之方,今夜誓戒,政府爲之,旣非親臨,儀衛勿爲待令事,卽爲分付。
徐有防啓曰,明日正朝望闕禮,依例爲之之意,敢啓。傳曰,知道。
傳于鄭元始曰,右承旨,入侍。
傳于徐有防曰,大臣,入侍。
傳于朴祐源曰,左副承旨,入侍。
傳于徐有防曰,禮房承旨,馳詣宗廟·永禧殿·景慕宮,奉審摘奸以來。
傳于金宇鎭曰,坐直承旨,入侍。
朴祐源,以義禁府言啓曰,時囚罪人曺允精,原情公事判付內,姑爲保放,未照律諸囚,依此判付擧行,金尙斗原情公事判付內,一體保放事,命下矣。曺允精·金尙斗,未照律時囚南鶴聞·尹光雲等,依判付保放之意,敢啓。傳曰,知道。
持平李羽晉啓曰,請大縣爲奴罪人金壽賢,依律處斷。請興陽縣爲奴罪人河翼龍,南海縣爲奴罪人金重得,亟令王府,設鞫得情,快正王法。請大靜縣定配罪人聖中,亟令王府,設鞫嚴問,期於得情,快正王法。請削版罪人有臣·宗甲·義駿,竝令王府,設鞫嚴問,依律處斷。請海南縣定配罪人李潤成,更令王府,設鞫得情,施以當律。請楸子島定配罪人趙嵎,亟寢酌處之命,仍令王府,設鞫得情,快正王法。請薪智島荐棘罪人瑩中,設鞫嚴問,快施當律。請濟州牧定配罪人後樂,亟令王府,更加嚴鞫,期於得情。請定配罪人孫效忠等,仍令王府,更加嚴鞫,期於得情。請楸子島安置罪人李普行,亟令王府,拿鞫嚴問。答府曰,不允。第五件六件事,亟停勿煩。措辭見上
領議政金尙喆箚曰,伏以臣之殘命之至今支吾,寵祿之至今假借,是誰之賜,是誰之恩,臣誠感激欲死,何惜寸軀,而其乃才識素蔑,精力都弊,回顧茫然,涓埃莫報,俯仰慙負,此生已矣。身將告退,腔血益激,而昨登筵席,神思錯莫,言未盡意,不勝耿耿。迺敢冒入文字,略效微悃,惟願恕臣之拙,而察臣之愚焉。恭惟我殿下,以聰明英睿之姿,纘謨烈顯承之業,於昭陟降之眷顧,何如?群黎百姓之愛戴,亦何如?而寤寐圖治,錦玉靡安,發號施令,每恐一政之無稽於古,提綱挈維,必思一事之無愆於前,奉先敬天之德,愛民勤政之誠,洞洞屬屬,五載如一。況且會極歸極,陶鎔一世,卽我寧考燕翼之謨,而實爲聖上,繼述之道,此誠爲治之要,立志之大者,從古聖王,孰不欲立志,而苟不擇善固執,則施措云爲之間,其不爲事物之所撓奪,而能成始成終者,蓋無幾矣。如欲志之必立,惟在學之不倦,誠以帝王出治之本,國家祈永之圖,莫不由於學故爾。惟我聖王好學之誠,勉焉孜孜。自在春宮,出入乎經傳,上下乎子史,臨筵問難之際,罔不分析縷毫,貫穿微奧,商宗之時敏,周文之緝熙,何以加此。只緣經筵挾冊之官,若古之范淳夫諸人,我朝柳希春諸臣,未易得來,旡以備顧問而當聖心,故於是乎聖心漸解,不惟開講之多間斷,雖或開講,亦不免草草而罷,固知燕處之中,優游涵泳之不出,左右圖書,而三講兩對,人君之盛節,列朝之盛事,勿以聖學之已高,而必惜寸陰之工,勿以法講之應文,而頻開隻日之筵,讀經傳而察公私義利之分,講子史而究治亂得失之本,爲學爲政,相爲表裏,則不患聖志之不立,而聖治之不隆矣。惟願懋哉懋哉。噫,臣常以仁明武三字,爲殿下獻焉。竊覵殿下治國規模,罔不以是心行是道。生殺,人主之大權,而雖當惡逆訉鞫,覈囚勘斷之時,求生必死。每存寧失不經之義,仁之至也。一日萬機,國事至繁,而必先處晦觀明,處靜觀動,萬物情狀,畢露於前,故小大畏服,不敢售欺蔽之計,明之至也。以極泰之運,當極艱之會,以至安之位,經至危之時,而不動聲色,處之雍容,談笑之間,禍亂底定。太陽之下,螮蝀自消,宗社再安,朝著肅淸,武之至也。猗歟,豈不盛哉?雖然,三代之忠質文,猶不免流弊之爲病,如或寶齡漸高,志不帥氣,仁之過而漸近於煦濡姑息,明之過而漸近於煩苛聰察,武之過而漸近於威怒嚴急,則是豈愼終如始之道哉?若聖上隨處省察,勉勉自强之工,不越乎知如此病,不如此藥。臣敢以弘毅致遠寬裕不迫八字,庸朁丹扆之箴,惟願益留聖意焉。目今最可悶者,上下誠信之不相孚也。朝廷風習之不能正也。世故多端,形跡是拘。劾一人而未必出於公好惡,論一事而未必出於眞是非,虛僞成風,面背不同。擾擾攘攘,湊泊無期,人心世道之若此,而風節之委靡,何以抖擻,廉恥之牿亡,何以激礪,紀綱之頹弛,何以扶植,言路之壅閉,何以開導,如欲以今之規,變今之俗,則風草之偃,桴鼓之應,專在君上導率之如何,必須審好惡於誠僞之間,辨是非於疑似之際,不偏不倚,擧錯得宜,無適無莫,權衡得平,恢漢帝推置之度,追宋祖洞開之義,一體宮府,豁然無間,上下之誠信相孚,朝廷之風習一正,則上所陳諸條,自當不期變而自變,惟殿下莫曰,今時之已治,益加用力,日奏風動之休,則何患治不徯志,徒貽臨朝之歎也。噫,時難得而易失,事易毁而難成,朱夫子汲汲有爲之願,豈不爲千古志土之恨也?靜念時事,臣不勝惓惓之至。噫,三司合辭之至今相持,聖意非謂罪可貰法可逭也。聖孝所推,不忍遽斷,彼爭覆之臣,亦豈不知此義,猶且不得請則不敢止者,誠以私不可掩也,法不可屈也。其他盈軸之啓,亦多罪難容貸者,而一例靳許,便作謄傳之故紙,今爲幾年,出場無日,以致隄防不嚴,義理易晦,寧不懍然憂歎,爲今之道,不可不允其當允,勘其當勘,使公議夬伸,臺啓盡了者,豈非國家之急務乎?至若舊染維新之敎,大哉言乎?嘗聞自點器遠之獄,苟無顯露難赦之罪狀,則雖是族姻素親之人,未嘗爲連累之端,以其罔治之義,開其歸化之路,此固聖念所存,聖敎累及者,緩急舒慘之間,必益留神,以定人心,以鎭世道焉。噫,當今切急之憂,莫不曰,人才之不如古。而臣聞古人之言曰,天下豈盡乏才耶?才者,天之生也。古多才而今乏才者,是豈天之厚於古而薄於今耶?稷非后稷,而無歲無粟,地非渭川,而無地無竹,天之生物,今猶古也。何獨不生才云者,誠理到之言也。自我聖上御極之後,謂國家取人之道,惟在科目一路,多取生劃之敎,屢下於筵席,復舊一經之講,至發於絲綸,必欲變通之聖意,非不藹然,而臣等無狀,尙未有一策對揚,臣誠死罪。噫,我朝取士之法,最重式年之科,槪爲其選取講製全才之美意,而惟彼製述之士,盡誦七書,一如實學之人,則雖盡一生,而成功未易,故京華士子,應擧絶少。此所以三十三人之榜,幾盡無實用之人也。自昔先輩,爲是之憂,仁祖朝故相臣趙翼,至請變背講爲臨講,專取其文義,肅廟朝故相臣南九萬,請行四書一經之講,閔鼎重亦獻講主正文,製取生劃之議,此豈非慨然矯弊之意乎?今若就原額中幾窠,別爲三經會試,多得貫通三經之人,則雖今日釋褐,明日置之橫經之列,其無愧色,可知議者或言古制之不可輕變,而此非大更張,不過就本制稍加弛張而已。與其一任玩愒,徒得句讀鹵莽之流,毋寧趁今釐正,多取講製俱備之才,十年三式之間,果能次第成就,則未知得失利害,當如何也。或云三輕講生,何處多得云,而一年一經,期以三年。況其試規,寬緩不苛,則如聰敏俊秀之士,何患其誦習之不暇乎?臣非以三經講,謂之必可行,而明經科之不可不一番變通,明矣。惟願博詢廷議,講成節目,擧而行之,以責其實效焉。噫,國不可無兵,兵不可無食,而若以冗兵冗食之故,徒爲蠧國病民之資,則豈可一向恬嬉,不思所以矯救乎?曾因訓局兼料米事,以禁御兩營軍除番便否,臣亦承聆筵敎矣。宋臣楊萬里之告孝宗,有曰,天下之兵,必有所歛散,有所歛,所以集天下有用之兵,有所散,所以去天下無用之兵,明乎歛散之說,而兵制無遺策,我朝先正臣李珥,養兵十萬之說,此槪擧一國而論,非指都下而言也。且見柳馨遠隨錄,亦曰,養兵之道,量其稅入,可養萬兵,則定以四五千,可養五六千,則定以二三千,可也。本國事力,不過養一二千,過此則有害云。此雖似迂儒之論,不可謂無所見,臣未嘗不有味斯言,而卽今國家之養三營兵者,歲計爲七萬餘,若使國力有裕,兵食無艱,則何患不多多益辨,而廩料莫可支繼,經用無以收拾,一年二年,如水益下,寧不大可憂悶。自古論者,莫不曰,都監軍額可減也。如顯廟朝先正臣宋時烈,以廩養難繼,游惰難用,至請有缺勿補,必欲査正,肅廟朝故相臣李端夏·閔鼎重,皆論訓局兵本不過三千之狀。仍請汰冗減食之道,此實謀國經遠之圖,而因循至今者,以其許多仰哺之類,一朝罷遣之爲難故爾。惟彼兩營番上之軍,除番納米,代充京軍云者,近來遊談之士,亦多語及於此,今因此會,都監五千之中,或以各一千,或以各五百,劃屬禁御兩營,如漢南·北軍之制,則將分其權,兵擇其精,輦下軍情,無公然除汰之怨。宿衛兵制,有各自揀取之效,恐無損益輕重之可論,而至於兩營鄉軍,春秋本道之操鍊,必將年年行之。論其詰戎之勤慢,則比之五年,一次之徒煩往來,其爲實效,誠較然矣。若以爲兩營兵之番上,旣寓唐家府兵之法,今不可廢閣云爾,則或以一哨,或以二哨,一如訓局陞戶上番之例,則亦不失存羊之義,而自都監分屬之後,自來元料,其將自如,兩營保米,當爲剩餘,而米旣過數萬斛,錢木所餘,數亦不貲,凡有三軍門推移措置之道,不患不有餘,至於均廳貿米之痼弊,自可永祛矣。此無更張騷擾之慮,而必有處置得宜之效,惟在博詢廷議,深入睿裁焉。如守摠分合之論,南漢出鎭之議,向來聖詢之下,諸臣已言之矣。此事恝然置之則有害,斷然行之則有益,一番處分,亦不可已也。竝乞留神焉。今臣所陳,雖出眷係之微忱,老生常談,無一可取,何足以槪至尊之聽,而論當世之務哉?臣不勝反顧慙汗之至。取進止。答曰,省箚具悉卿懇。首尾累千百言,無非進學之要,做治之方,而道盡卿平日血忱,披復屢回,思欲措之爲政,附陳二段,亦屬急務,監卿之與廟堂諸臣,雜議爛翕,以成劃一之制,書不盡言,面可罄懷。批答入侍時親傳
庚子十二月二十九日未時,上御誠正閣。左副承旨入侍時,左副承旨朴祐源,記事官金載瓚·徐龍輔·李集斗,以次進伏訖。命書傳敎曰,意謂卿來參候班,要與之見,聞卿愼節,一向彌留,除夕元朝,皆未克造候云。悵歎之餘,繼又悶慮萬萬,卿其益加善攝,毋以少愈爲忽,待快痊造朝事,遣入侍史官,傳諭于左議政,問病以來。仍令藥院,齎傳蔘料。又命書傳敎曰,非不知情理也。顧今朝廷,位著殆空,此等人,豈可輕捨,前以將來之意,屢有提敎,公私不但無相妨而已,曲察絜矩之義,兼開仕宦之路,則一召再召,無異自劃,是豈所望於此重臣。矧今歲將改矣。職在內閣,無意變動者,已傷分義,而予戀重臣,重臣胡不戀予?如是之不已,雖欲出脚,可謂無節拍,以此以彼,不可一味無警,奎章閣提學金鍾秀,罷職。命退,承史以次出。
庚子十二月二十九日申時,上御誠正閣。大臣入侍時,領議政金尙喆,領敦寧李溵,領府事鄭弘淳,右議政李徽之,右副承旨金宇鎭,記事官金載瓚,編修官文采五,記事官李集斗,以次進伏訖。尙喆等曰,日間,聖體,若何?上曰,一樣矣。王大妃殿氣候,何如?上曰,一樣矣。惠慶宮氣候,何如?上曰,一樣矣。尙喆曰,歲籥將改新年華祝,益倍于前矣。上曰,來正則卿入耆社矣。上謂溵曰,卿疾近則,何如?溵曰,尙無差完之期矣。上謂弘淳曰,卿之所愼,何如?弘淳曰,少勝而尙未快愈矣。上謂尙喆曰,日前卿箚,可見卿心,予果有意。而姑不賜答矣,仍親賜批答。尙喆起而雙擎拜而俯讀,又起而對曰,臣誠惶恐,而臣苟聖上閔極之恩,年位至此。來日以後,便有大防存焉。莫非壽考之化,陶鑄之德。臣誠感激隕越,不知所報,敢於將退之日,略陳一得之見,而識淺文短,辭不達意。今承恩批,不省所措矣。上曰,來年卿爲七旬,今日予欲一見,而適有小饌,故使卿等入來矣。仍命宣饌。上曰,卿將告退,左相亦病甚,國事無可言矣。尙喆曰,如臣老朽,雖不退,何褫哉?左相病今向差,不日當造朝矣。上曰,今夜將親臨誓戒,日寒如此爲慮,百官之勞苦,不得已停止矣。僉曰,玉體勞動,實爲悶迫。俄承停行之命,下情不勝忻幸矣。命大臣先退。命書傳敎曰,夜當將事,早曉開門,則疲於酬應,明日問安,差晏爲之。闕門亦勿早開,皆令以此知悉。命退,承史以次出。
