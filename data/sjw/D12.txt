上在昌德宮。停常參·經筵。
未時,太白見于巳地。
藥房都提調臣金壽興,提調臣金萬重,右承旨臣尹以道啓曰,歲後日氣,轉益寒凜。伏未審聖體調攝,若何?中腕穴受灸事,曾已定奪矣。令諸醫等推擇吉日,則今初五日爲吉,而膻中穴,限三七壯,一時兼灸,宜當云,依此爲之乎?臣等不任憂慮,敢來問安,竝此仰稟。答曰,知道。受灸事,依啓辭爲之。
李彦綱,以都摠府言啓曰,今日入直軍士,中日習射,請出標信。傳曰,知道。
李彦綱,以都摠府言啓曰。缺
尹以道,以吏曹言啓曰,水原府使有闕,依近例令備邊司議薦,何如?傳曰,允。
傳于成虎徵曰,明朝大提學牌招,而曾在甲子冬,亦有來待之命,其時乃引旣往之嫌,稱疾不進,非但事體未安,此人心事,朝家,業已洞燭,詳細開示,則身帶文衡之任,一向引嫌,每令他人代行,亦甚不當,以此意明白,分付,俾無臨時窘急之患。
以李彦綱,賓廳進不進單子。傳曰,過數日後來會。
尹以道,以吏曹言啓曰,永昭殿春享大祭終獻官實差尹以濟,昨日政,移拜外任,而豫差行副司直任相元,以連在辭職中,今日隷儀,亦不進參,事甚未安。請推考,不得已以亞獻官豫差行副司直崔逸,改付標以入之意,敢啓。傳曰,知道。
李彦綱,以兵曹言啓曰,五衛將徐仁一,呈狀于本曹曰,除授本職之後,部將等,做出無根之說,擠之於不測之地,因不投剌,意在逐去,旣被其誣,不可不申辨云。故査問曲折於本廳,使之現告首發之人,則部將等牒呈內,初則曰仁一,頃年,盜刧郡守尹博率畜之妾,行已鄙悖,後則曰,仁一,是校生之孫,中人之壻,雖經守門將,武兼,而特其幸耳,恥爲其下,果不以上官待之,此出於廳中公議,初非一人之所發云。仁一行己與門地,誠如部將等所言,則不當仍置其職,部將等,若有一毫搆誣之端,則已難免陷人之罪,況以下僚,追逐上官,係關國體,不可不査得實狀,五衛將徐仁一及部將廳行首掌務,竝令攸司稟處,何如?傳曰,允。
傳于李彦綱曰,柳葉箭五中人出身趙廷元,邊將除授,遞來後還屬禁旅。
李彦綱,以刑曹言啓曰,西北邊犯越罪人,囚禁舊守禦廳時,本曹郞廳,加出二員,使之專掌看檢矣。査事已畢,罪人等,移囚典獄署,今無句管之事,正郞李夏挺,佐郞李文海,減下,何如?傳曰,允。
李彦綱啓曰,京畿監司上送本監所上,及長湍·永平·交河等三邑兵符,今與內上詳細合驗,則交河縣所授及監營所上左右隻,與內上相符,長湍·永平兩邑兵符右隻,亦與內上竝皆符合,但監營所上,當爲左隻,而今此所送之符,乃是右隻,且其體制頗小,字劃相違,莫重兵符,如是舛誤,事極駭異,不可置而不問,令本道,詳査啓聞,以爲處置之地,且凡兵符,以發兵二字,爲前面,分爲左右隻,左隻,則留置監營,右隻,則分給各邑,例也,而今此交河兵符之換給缺傳曰,允。
李彦綱,以備邊司言啓曰,乙丑十月十四日,藥房都提調金壽興,領議政金壽恒引見入侍時,領議政金壽恒所啓,今年長湍·豐德等邑,被災最甚,而厚陵·順陵改莎草,恭陵丁字閣重建之役,及宮家禮葬遷葬之事,一時沓至,故其隣邑居民,尙未秋收云。民事誠爲可慮,自上亦已下念此弊,而槪近來風水之說,大行,若有形勢之家,則輒營移葬,非止一再,此實,畿民難支之弊,此後,則雖禮葬之喪,遷葬,時則凡事,似當有參酌之道。藥房都提調金壽興曰,今此諸陵之役,及禮葬之事,非特長湍·豐德民役如此,直路三站,亦無異同,其民役之難堪,誠可矜悶,今年收米,特爲量減斗數,以示軫恤之道,則庶可爲一分之惠矣。上曰,遷葬之紛紜,未有甚於近日,此後,則遷葬時,凡事當爲參酌,而三站及豐德民役之難支,予亦念及,將欲特施軫恤之擧矣。大臣之言如此,三站及豐德奴米,使之量減事,令廟堂議處,可也事,命下矣。高陽·坡州·長湍三站及豐德收米,量減斗數,欲待收租案磨勘後,參酌議定矣。收租案,今纔上來,四邑春收米應納六斗內,各減二斗之意,分付該廳及本道,何如?傳曰,允。
成處徵,以承文院官員,以都提調意啓曰,本院寫字官李宸膺,身死,代李後聃在喪,代肄習全忱·金應贇,試才入格,陞差實官,付軍職冠帶常仕,李昌郁·崔壽星·鄭碩俊·崔晉文等,筆法似可成才,屬于本院肄習,使之鍊業,何如?傳曰,允。
持平金宇杭所啓,請誣告罪人金重夏,嚴鞫處斷。答曰,勿煩。又所啓,請還收安置罪人鄭維岳放歸田里之命。答曰,勿煩。又所啓,請還收安置罪人閔熙·權大運等量移之命。答曰,勿煩。又所啓,請還收金錫衍戶曹參議特除之命。答曰,勿煩。措辭竝同前又所啓,騎省郞官,淸選階梯,其不可人人而苟充也,明矣。佐郞李禎,爲人庸鈍,素無名稱,遽授本職,物情未允。請兵曹佐郞李禎遞差。答曰,勿煩。又所啓,訓鍊正,乃是武弁堂下之極職也。選擇之道,比他自別,新除授訓鍊正柳漢明,以常調武夫,名稱未著,驟拜本職,物情未厭。請訓鍊正柳漢明遞差。答曰,勿煩。
司諫李弘迪所啓,請誣告罪人金重夏,嚴鞫取招,按律處斷。答曰,勿煩。又所啓,請淑安公主房折受外,橫占民田之事,令本道別定剛明官,詳査啓聞後,從公處決,宮差之作弊外方者,亦令査得,從重科罪,措辭竝同前答曰,不允。又所啓,新除授大司諫金鎭龜,時在京畿水原府任所。請斯速乘馹上來事,下諭。答曰,依啓。已上燼餘
上在昌德宮。停常參·經筵。
夜一更,流星出王良星下,入北斗星上,狀如鉢,尾長二三尺許,色赤。二更,流星出南河星下,入巽方天際,狀如鉢,尾長四五尺許,色赤。
尹以道啓曰,大提學李敏敍,承牌來詣矣。傳曰,書題卽爲書入。
傳于尹以道曰,左承旨與大提學,偕往泮宮,儒生等製述以來。
尹以道啓曰,吏曹郞廳來言,承旨有闕,政事何以爲之?敢稟。傳曰,當日爲之。
有政。
尹以道啓曰,今日爲政事,命下矣。都承旨·左副承旨,纔已遞差,左承旨宋昌,儒生製述事進去泮宮,同副承旨成虎徵,式暇出去,廳中只有臣以道,及缺地事苟簡,今日政除授承旨,卽爲牌招察任,何如?傳曰,依啓。右承旨,吏兵批兼進。
吏批,判書李敏敍成均館進,參判朴泰尙未肅拜,參議李畬進,右承旨尹以道進。
吏批啓曰,判書李敏敍,承命往詣成均館,參判朴泰尙,未肅拜,小臣獨政未安,何以爲之?敢稟。傳曰,只出緊任。
吏批,以崔寬爲都承旨,李彦綱爲左副承旨,宋奎濂爲右副承旨,徐宗泰爲執義,李碩祚爲梁山郡守,鄭重昌爲禁府都事,韓瑄爲遂安郡守,李挺晩爲兵曹正郞,趙亨期爲水原府使。
兵批,判書李䎘,外司坐起進,參判李秞病,參議愈櫶病,參知尹理進,右承旨尹以道進。
兵批,以鄭載禧·李墪爲副護軍,金載顯爲副司直,李文海爲副司果。
李彦綱啓曰,卽者大提學李敏敍,自泮宮送言于臣等曰,自前節製科次時,例有兩館提學牌招參考之擧,今日日勢已晩,若待畢收券詣闕後,始爲請招,則似有窘急之患,先爲啓稟牌招似當云。考諸本院日記,亦有前例,藝文提學申晸,弘文提學金萬重,竝卽牌招,使之來詣於闕內,何如?傳曰,允。
又以兵曹言啓曰,今月初七日行宗廟,永寧殿·永慕殿·永昭殿春享大祭,差備軍之數,至於二百三十八名之多,而他無推移定送之路,不得已闕內啓下勿用處,及諸上司各衙門泒定軍士等調用次,各其除出處,別單書入之意,敢啓。傳曰,知道。
司諫李弘迪啓曰,請誣告罪人金重夏,嚴鞫取招,按律處斷,淑安公主房折受外民田。請令本道憑問,詳査啓聞後,從公處決,宮差之作弊外方者,亦令査得,從重科罪。答曰,勿煩。措辭竝同前
持平金宇杭啓曰,請誣告罪人金重夏,嚴鞫處斷。請還收安置罪人閔熙·權大運等量移之命。請還收安置罪人鄭維岳放歸田里之命。請還收金錫衍戶曹參議特除之命。請訓鍊正柳漢明遞差。措辭竝同前又啓曰,西原,是湖西難治之大邑也。縣監李亨稷,政令苛細,吏民咸怨,聽斷不明,詞訟多滯,剸煩理劇,非其所堪,家在近地,往來頻數,故官屬輩,乘其空官,橫行作弊,民不堪苦,怨罵盈路,且各樣收捧之物,刻日督納,未及期限,則用罰太重,濫徵闕紙,刑杖且酷,閭里騷然,流散相繼,凶歲撫摩之責,決不可仍畀其手,請西原縣監李亨稷罷職,利川府使朴以文,四年爲政,無一可觀,昨歲移轉之穀,多給隣邑之人,仰哺之民,固已失望,及其收捧之際,混同督納於民間,不食者被侵,怨讟朋興,且以品官謀避鄕任之故,捉致其女子,數其父之罪而責之,父爲鄕任,則女非常人,雖以官威,不當捉入於官庭,似此擧措,有駭聽聞,其他鄙瑣之事,不一而足,如此之人,不可仍畀字牧之任。請利川府使朴以文,罷職。答曰,不允。末端兩件事,風聞未必盡信,更加詳察處之。
左副承旨金載顯疏曰,伏以臣忝叨本職,今已半年,年老才疎,雖蔑裨補,而夙夜供劇,筋力殆盡,喘症疝症,乘時迭發,强疾行公,亦多日矣,昨自直廬,退歸私室,不幸戶庭之間,偶然失脚,僵倒階下,幾死僅甦,而頭頂手足,無不被傷,至於左膝,重觸石角,骨節酸痛,全不屈伸,終宵叫苦,委頓床席,以此病狀,斷無趨走供職之望,喉司劇任,亦非暫曠之地,玆敢疾聲籲呼於天地父母之前。伏乞聖慈,特垂矜憐,遞臣職名,以便公私,不勝幸甚,謹昧死以聞。踏啓字。
司䆃直長徐文淑疏曰,伏以仁天閔覆,萬物畢達,凡有疾痛窮厄,未嘗不呼天,臣竊有區區私情,萬分懇迫,不可一日遲待者,故不得不冒萬死仰瀆於宸嚴之下,臣父僉知中樞府事臣弘履,早從蔭仕,曾於丙子兵亂時,見任軍器寺主簿,扈從南漢,厥後歷職內外,官至四品矣。頃者朝家,軫念當時扈駕之功,竝加甄錄,而臣父亦以年滿七十,獲蒙天恩,加階通政,臣之父子,恒懷榮感,圖報無路,臣父今年,已滿八十矣。近日朝臣年滿八十者,或以子弟陳疏,或因筵中建白,擧蒙優老之典,且於年前,以慈懿殿周甲之慶,毋論士庶,年八十者,竝有加資之命。賞此之時,臣父之齒,尙未滿八十,故不得均沾盛渥,今則已到大耋之年,而法典內堂上官加階,有旨乃授,有非該曹所得循例擧行,則臣之螻蟻微悃,何由以自達於覆冒之下哉?臣父氣力,雖不甚愆,景迫西山,餘暉幾何?干請恩澤,揆以微分,固知僣猥,而人子喜懼之情,誠甚切至,今若嚴畏分義,不自陳暴,則靡及之悔,將有不可言者,玆敢不避鈇鉞之誅,仰干仁愛之天。伏乞天地父母,俯垂矜察,特推錫類之仁,許令該曹,準例加階,俾臣父及此遲暮之年,得被榮光,則臣之罔極之情,庶可無憾,而在聖朝老老之道,亦無所歉矣。謹昧死以聞。啓下。吏曹。啓目,粘連啓下是白有亦,觀此司䆃直長徐文淑疏辭,則以爲其父僉知中樞府事徐弘履,曾以南漢扈從功,年七十蒙恩陞資,今年又滿八十,應蒙加資之典,而法典內堂上官加資,有旨乃授,則無路陳達,有此龥呼是如爲白有臥乎所,弘履,以扈從功,陞堂上之後,年滿八十,則其在優老之典,固宜一體加資是乎矣,恩賞重典,該曹不敢擅便,伏惟上裁。啓加資爲良如敎。以上燼餘
上在昌德宮。停常參·經筵。
藥房都提調臣金壽興,提調臣金萬重,左承旨臣宋昌啓曰,伏未審數日來,聖體調攝,若何?今日膻中,中腕兩穴受灸事,旣已稟定矣。時刻則定以午正乎?臣等,區區憂慮,敢來問安,竝此仰稟。答曰,知道。無事矣。
大殿受灸後,政院·玉堂問安。答曰,知道。
藥房問安。答曰,知道。二品以上,單子問安。答曰,知道。
尹以道啓曰,近日廳中,位甚不齊,出納之際,事多苟簡,而右副承旨宋奎濂,今日又不肅謝,更爲牌招察任,何如?傳曰,允。
備忘記,傳于宋昌曰,居首生員崔重泰,直赴殿試,之次生員朴彙登,進士李喜茂,生員李壄,進士南正重,生員黃爾章,幼學申琢,各給二分。
李彦綱啓曰,昨伏見京畿監司朴信圭狀啓,則本營所上各邑兵符一隻,革罷還設之邑,則其漆色體樣之不同,其勢固然,而他餘仍舊之邑,亦有色樣新舊之參差者。以今番本營所上長湍·永平兵符,與內上相違,觀之,則不無疑慮,前頭守令,往來營門時,漸次合驗一款,請令本院稟處云。凡兵符,毋論還設仍舊之邑,內上與監營各邑之符,俱是一體,而分隻者,則其體樣字畫,必無彼此之參差,而湍·永兩邑兵符之留置監營者,旣與內上相違,則其他各邑之符,難保其必無違誤之患,合驗之擧,在所不已,而第道內許多各邑兵符,一時收聚合驗,亦涉難便。前頭守令之因事來詣營門者,監司之巡到列邑時,漸次合符,而其中如有相違者,隨卽啓聞,稟處,似爲合宜,以此意卽爲回諭,使之擧行,何如?傳曰,允。
又啓曰,今日傳啓之時,承傳色,旣已請來,而上下番翰林,皆以受灸時入侍,進詣閤門外,豫備翰林,所當來待,而累度催促,趁不入來,以致史官之不備,事甚未妥,不可無警責之道。當該豫備翰林,推考,何如?傳曰,允。
持平金宇杭啓曰,請誣告罪人金重夏,嚴鞫處斷。又啓曰,請還收安置罪人閔熙·權大運等量移之命。又啓曰,請還收安置罪人鄭維岳放歸田里之命。又啓曰,請還收金錫衍戶曹參議特除之命。又啓曰,請訓鍊正柳漢明遞差。又啓曰,請西原縣監李亨稷罷職。又啓曰,請利川府使朴以文罷職。措辭竝同前答曰,不允。柳漢明事,依啓。以上燼餘
午時,上御大造殿東翼閣,受灸時,藥房都提調金壽興,提調金萬重,左承旨宋昌,假注書李重章,記事官李廷謙·宋疇錫,醫官金有鉉·權愉·白光玹·李應斗·李焯·黃述,入侍。壽興進曰,歲飜之後,日氣寒凜,不審此際,聖體調攝,若何?上曰,無事矣。壽興曰,水刺之進,近復,何如?上曰,連有厭進之症,數日,則幾得如常矣。壽興曰,中腕穴受灸事,業欲稟行,而歲前日氣甚寒,故遲待歲飜矣。卽今春寒尙峭,而水刺之厭進,係是主症,前春受灸,得其效,故今亦不計寒節,更此請灸矣。上曰,水刺不如常,故欲爲受灸矣。上年,則二月受灸,日氣稍暄,頗有灸熱,今番,則欲趁日寒爲之矣。壽興曰,卽今寢睡,別無頓異之候乎?上曰,然。壽興曰,今番副勅使,以鍼醫李後聃,能治其病之故,請於前頭使行入送,故伴送使尹堦,枚擧馳啓,而自都監防啓矣。槪聞副勅之病,頗得其效,故深望後聃之入來,越江之際,亦縷縷言及於譯官輩云。今若不送,則彼之落莫,必甚矣。在前奉使之時。上曰,依爲之。出擧行條壽興曰,今番使行,日期促迫,故各道缺期,分付,而遠道各邑,尙不備送,無以治裝,副使·書狀,則尤無以成樣,事甚可慮,其行資之未備者,令戶曹參酌備給,宜當。時任大臣,不得入侍,小臣,敢此仰達。上曰,令該曹量宜題給,可也。擧行條壽興曰,使臣之行,雖在常時,員役等行資缺少,則到北京需用之際,多有苟簡之患,故曾前必貸出各衙門銀貨以去矣。今番則又異於常時,到彼需用,必倍於前,令各衙門從優許貸,而第其邊利太重,則難於還償,反爲失利之歸,初不受去者,或有之,今番則邊利,參酌減捧,可矣。上曰,從優許貸,而邊利,則亦爲量減,可也。出擧行條壽興曰,前者受灸,日以十五壯爲限矣。今則兼灸膻中穴,中腕十五壯,似乎太多,限膻中三七壯,畢灸間,中腕受灸,日以七壯爲限,何如?上曰,依爲之。壽興曰,前者受灸時,各司坐起,除用刑外,竝令依常時開坐矣。今亦遵此爲之乎?上曰,依前開坐事,分付于各司,榻前定奪上受灸膻中穴七壯。中腕穴七壯。訖,諸臣遂罷出。以上燼餘
上在昌德宮。停常參·經筵。
辰時巳時,日暈。
尹以道啓曰,吏曹郞廳來言,都目政事,來初十日爲之之意,敢啓。傳曰,知道。
又啓曰,吏曹郞廳來言,承旨有闕,政事,何以爲之?取稟。傳曰,明日爲之。
又啓曰,史官三員待命事,命下矣。史官不滿,宣傳官一員代送之意,敢啓。傳曰,知道。
藥房都提調臣金壽興,提調臣金萬重,左承旨臣宋昌啓曰,伏未審夜來,聖體調攝,若何?受灸之後,亦無煩熱之候乎?今日受灸時刻,依前定以午正爲當,臣等,區區憂慮,敢來問安。答曰,知道。別無煩熱之候矣。
大殿受灸後,政院·玉堂問安。答曰,知道。
藥房問安。答曰,知道。
二品以上,單子問安。答曰,知道。
李彦綱,以備邊司言啓曰,昨日啓下公洪監司啓本,本司粘目中,如欲每每助給之欲字,誤以無字,書入,不勝惶恐,下吏則自本司治罪,元粘目付標改入,而當該郞廳,難免不察之失,推考,何如?傳曰,允。
又以備邊司言啓曰,中江開市,例在於二月十五日,依前商賈,豫爲整齊,多持物貨,及期入送,俾無埋沒之弊事,兩西監司及開城府留守處,知委擧行,何如?傳曰,允。
傳曰,史官三員待命,騎馬九匹立之。
宋昌,以成均館官員,以知館事意啓曰,今正月初七日,儒生上旬輪次,當爲設行,而春享大祭相値,不得設行,今月內無故日退行之意,敢啓。傳曰,知道。以上燼餘
午時,上御大造殿東翼閣,受灸時,藥房都提調金壽興,提調金萬重,左承旨宋昌,假注書李重章,記事官李廷謙·宋疇錫,醫官金有鉉·權愉·白光玹·李應斗·李以楨,入侍。壽興進曰,日氣甚寒,不審受灸後,聖體調攝,若何?上曰,別無熱候矣。壽興曰,水刺之進,亦復何如?上曰,數日,則稍勝矣。上仍咳嗽。壽興曰,自上有咳嗽,雖不大段,亦甚憂慮,此是適然乎,抑有作苦之時乎?上曰,適然矣。壽興曰,奉朝賀宋時烈,今年八十矣。朝臣則或有加資之典,而此則更無可加之資,不可無別樣恩典,衣資食物,特爲題給,以示優待之意,似當矣。宋時烈之年八十,自上或未及知之,故敢此仰達。上曰,奉朝賀之年八十,予今始知之矣。誠爲稀貴,令該曹衣資食物,別爲從優題給,可也。擧行條宋昌曰,右副承旨宋奎濂,牌招不進,陳疏到院,而今日以齋戒,不得捧入矣。宋奎濂,居常多病,近且添得傷寒,勢難行公,續續變通,事體未安,而廳僚不齊,事多苟簡,故不得不仰達矣。上曰,宋奎濂,實病旣如此,本職今姑改差,其代差出,可也。出榻敎壽興曰,承旨擬望,不爲不多,而亦無着實行公之人,故缺苟簡矣。外任則雖有可合之人,銓曹不得備擬,似當有變通之道矣。都承旨崔寬,老且多病,亦宜遞改,而都承旨,亦無可合陳力之人矣。上曰,非但都承旨,無可合之人,他承旨,亦無着實勤仕之人,外任若久,則擬入望單,亦似便好矣。壽興曰,都承旨,乃堂上之秩,而職任甚重,故每以嘉善擬差矣。曾前亦有堂上官差出之時,而卽今左承旨以下,亦難得無故之人,而況都承旨之望,必以堂上極選爲之者乎?如沈壽亮·李喜龍兩人,曾經承旨,且可着實行公,而方在外任,故不得擬承旨之望矣。上曰,此後承旨擬望時,啓請外任,可也。榻前定奪上受灸,膻中穴七壯,中脘穴十壯。訖,諸臣乃罷出。以上燼餘
上在昌德宮。停常參·經筵。
未時,太白見於巳地。
藥房都提調臣金壽興,提調臣金萬重,左承旨臣宋昌啓曰,伏未審夜來,聖體調攝,若何?今日受灸時刻,依下敎進定於午初矣。臣等,區區憂慮,敢來問安。答曰,知道。無事矣。
李彦綱啓曰,今日爲政事,命下矣。都承旨崔寬,身病陳疏,左承旨宋昌,藥房進去,右承旨尹以道,式暇,一員未差,廳中只有臣彦綱及同副承旨成虎徵。臣彦綱則以該房承旨,當進於兵批政廳,而吏批政廳,無推移進參之員,何以爲之?敢稟。傳曰,吏兵批兼進。
有政。
吏批啓曰,判書李敏敍病不進,參判朴泰尙未肅拜,小臣獨政未安,何以爲之?敢稟。傳曰,只出緊任。
又啓曰,承旨今當差出,而在京無故之人乏少,守令竝擬,何如?傳曰,允。
吏批,判書李敏敍病,參判朴泰尙未肅拜,參議李畬進,左副承旨李彦綱進。以沈壽亮爲右副承旨,僉知徐弘履,今加嘉善,年八十。
兵批,判書李䎘病,參判李秞進,參議兪櫶服制,參知尹理病,左副承旨李彦綱進。以宋奎濂爲副司直。
宋昌啓曰,來十一日文臣殿講日次,取稟。傳曰,停。
李彦綱啓曰,西原縣監李亨稷,推考事,命下矣,而臺諫方以罷職論啓,推考傳旨,不得捧入之意,敢啓。傳曰,知道。
大殿受灸後,政院·玉堂問安。答曰,知道。
藥房問安。答曰,知道。
二品以上,單子問安。答曰,知道。
李彦綱啓曰,新除授右副承旨沈壽亮,時在咸鏡道安邊府任所,斯速乘馹上來事,下諭,何如?傳曰,允。
又以都摠府言啓曰,都摠管呂聖齊,除標信,刑曹坐起進去之意,敢啓。傳曰,知道。
又以義禁府言啓曰,以刑曹啓目,衛將徐仁一,部將申汝浚·崔衡基,移本府處置事,允下矣。徐仁一·申汝浚·崔衡基等,方待命於本府,卽爲拿囚之意,敢啓。傳曰,知道。
又以兵曹言啓曰,忠壯衛將李翊臣,身病甚重,勢難察任,宿衛重地,不可久曠,今姑改差,何如?傳曰,允。
又以慶尙監司李奎齡,前日諫院啓辭中,道內稍實及失稔處,不甚區別,還穀身役,混同收捧事,待罪狀啓。傳曰,勿辭察任事,回諭。
又以兵曹言啓曰,昌慶宮長慶門及舊水刺間,外大門直軍士各二名,如前定送事,手本啓下,而取考文書,則長慶門軍士二名,癸亥年因永慕殿排設,加出,而舊水刺間外大門,則本無守直之事矣。當此節省之時,無前之軍,似難創出,長慶門,則今姑仍存,舊水刺間外大門,則勿爲定送之意,敢啓。傳曰,知道。
又以兵曹言啓曰,本曹佐郞李楨,情勢難安,身病且劇,累次呈狀,無意行公,本曹多事之地,不可久曠,今姑改差,何如?傳曰,允。
又以備邊司言啓曰,勅使回還時,以在逃罪人,捕得卽時咨送之意,送言于都監,故以此意啓達矣。在逃罪人申湜,旣已捕捉囚禁,若待陳奏使行入去時,始爲擧論於奏咨之中,則似與勅使別爲送來之意,有異。且涉稽緩,令承文院撰出咨文,別定禁軍,急速下送於義州,使之傳給鳳城,以爲入送北京之地,何如?傳曰,允。
掌令安世徵,持平金宇杭啓曰,請誣告罪人金重夏嚴鞫處斷。又啓曰,請還收安置罪人閔熙·權大運等量移之命。又啓曰,請還收安置罪人鄭維岳放歸田里之命。又啓曰,請還收金錫衍戶曹參議特除之命。又啓曰,請西原縣監李亨稷,罷職。又啓曰,請利川府使朴以文,罷職。措辭竝同前答曰,不允。李亨稷,推考。
正言李德成啓曰,請誣告罪人金重夏,嚴鞫取招,按律處斷。又啓曰,淑安公主房折受外,民田,請令本道別定剛明官,一處憑問,詳査啓問後,從公處決,宮差之作弊外方者,亦令査得,從重科罪。措辭竝同前答曰,勿煩。
前繕工監役趙始晉疏曰,加惠高年,帝王之令典,欲顯其親,人子之至願,而人生七十,古來尙稀,則況八旬大耋,人世之所罕有。是以有年八十者,毋論士庶之高下,職銜之有無,加階通政,以榮貴之,是國家尙齒之政,而亦人子罔極之恩也。臣父前行歙谷縣令重素,曾從蔭仕,忝職內外,年今八十,得臻眉壽,此莫非聖明仁壽之化。第以仕未經四品,該曹不得循例陞資,獨未蒙加階之恩,區區私情,可勝菀抑者哉?且臣爲子不肖,百不猶人,昊天之恩,無一仰報,使其自得之天年,亦將虛老無稱,終未蒙聖代優老之典,則日後靡及之悔,有不可言,而當聖明孝理之日,抑恐爲不孝之臣也。今若嚴畏分義,不自陳暴螻蟻之微悃,何由以得徹於宸旒之嚴乎?考之故事,凡朝臣中得年八十者,或有筵臣之建白,或因其子之陳疏,咸蒙恩典,且於年前,以慈懿殿周甲之慶,錫類之仁,至及於輿儓下賤,窮山黃耉之徒,率皆鼓舞於壽域之中,聖世老老推恩之典,孰不欽仰感歎,而專尙高年,實爲公朝之美事,則今臣瀝血,豈徒爲私懇而已哉?陳乞恩澤,固知僣猥,而臣父遲暮之年,餘日無多,其在喜懼之心,有難自抑,不避煩猥之誅,敢暴懇迫之悃。伏乞天地父母,俯察愛日之誠,特施推惠之典,俾臣父獲蒙加資之榮光,則微臣情悃,庶無所憾,而抑聖上仁孝之政,亦無所欠闕矣,謹昧死以聞。啓下吏曹,啓目粘連啓下是白有亦。觀此前監役趙始晉上疏,則以其父前縣令重素,年今八十,而官不至四品,故未得依例加資。甲子年慈懿殿周甲推恩之時,則以年未滿一歲缺願蒙榮光是如。有此陳疏爲白有臥乎所,重素,雖未缺十者,必經四品,然後乃許加資,則其子陳情,實是法例之外,似不當聽許是白在果,近來優老推恩之典,至及於隷儓白徒,則朝臣年八十者,以未滿一級,有所靳惜,亦未爲得當,其在朝家越例優老之意,宜有一體推恩之典是白乎矣,恩賞事重,不敢擅便,上裁,何如?啓加資爲良如敎。
知中樞府事朴信圭疏曰,伏以,臣冒陳恧懇,幸蒙恩遞,庶冀感戴洪私,得保身命矣。繼而伏見知事臣李端夏疏本,及公洪監司權是經狀啓中,李辭狀之語,俱以前日賑恤廳湖西帖價査問之故,蓄疑含憾,靡所不至,一則曰,見諫臣之論臣父子,始爲此言,自託於公論。一則曰,相對時,已懷構陷之心,前後所爲,判若二人之手,夫自託他人之論,以售操切之計,當面背面之間,陰懷構陷之心者,其情態,何如,手段,何如?臣雖無狀,實無此事,其所詆辱,理難甘受,呶呶辯明之嫌,有不暇顧,玆敢略暴顚末,以冀聖明之垂察焉。夏間臣待罪京兆時,金井察訪李,忽然來見而言曰,本驛,方欲以空名帖價,賑救驛卒,而號牌烙印,期限已迫,未及受帖,則難佩當佩之牌,此類烙印,期限差退,何如?臣以爲此非我獨許之事,試爲論報,可也。蓋於是時,未詳有朝家禁令,且,以同僚之子,委來言及,其意有在,故臣於是日,未卽揮斥,此則臣亦有其責矣。伊後四月二十八日,,始爲移牒,兼報成冊,而其請得之數,至於八十三張之多,所募之類,亦皆都下市井輩也。賣帖他道,不但有朝禁,本道未及加請,朝命又未判下,則徑受近百通嘉之帖價,雖曰救荒,實乖事體,況賑事垂畢之際,一馬官之不考入籍年歲,擅賣數多爵命,尤涉不韙,而亦是他驛之所未聞者,故臣與同僚相議,略以此意,題送於書目矣。未久本道監司請帖之狀啓,又爲來到於賑廳,其成貼,在於四月二十五日,啓下該廳,在於五月初二日,加請之數,多至千餘張,且其狀啓措語中,有願募者,有趦趄不肯納米之語,臣意以爲,本道兩麥已登,賑政將畢,過千帖文,加請已晩,其間事狀,極涉矇矓,臣將欲請推監司,俾令更査,則大臣之意,亦以爲可,臣以此意,構出覆啓之草,送示於同僚李端夏,而端夏,袖其啓草,躬詣大臣家,請改,則缺其文字,抹去其請推之語,仍令備局卽缺能牢守己見,與同僚聯名入啓,前後委折缺該驛之所報者,只因其朝令之有禁,所募之過時,而至令行査於本道者,亦爲其加請之後時,措語之不明而已。若使該驛,果有豫受帖價,補用賑資之事,則行査之後,實狀自著,何必豫生疑怯,自唱自和,以致人言之漸滋,傳說之藉藉歟?此實臣之所未曉也。之辭狀,有曰,成冊已報于京兆,卽領所捧之價,下去分給於列驛,其所捧之價,若是米穀也,則領去之際,其能船運耶,抑或駄載耶?若是銀錢也,則下去換穀之際,必費多日,獨能行賑於列邑畢賑之後耶?之初報成冊,在於四月二十八日,而其辭狀,有曰,五月初二日,卽報畢賑文書,其間日子,未滿數日,何其帖價之數多,而賑救之日小耶?,初入仕路,不能守拙,欲行將來之社倉,徑受未授之帖價,而旣不豫先稟定,追發社倉之言於畢賑之後,而反以本廳,不卽題送,爲咎,臣竊哂之也。若其諫臣疏中,擅得帖文於該廳,安知所貿之穀,盡入於賑荒云者,實非臣之所與知,而以此移怒,乃以操切構陷等語,勒加於臣身,此又臣之所未解也。同僚之間,不肯往復,袖臣啓草,請改於大臣,其疑深矣,其怒大矣。曾未幾何,遽爾退歸,其所執言,雖在於他,而其實則不然也。臣之初疏,不敢索言者,區區之意,亦如同僚止疏之意,逮夫諫臣陳疏之後,同僚,亦未免略陳梗槪,則臣之緘答與辭疏,始言同僚之退歸,在此而不在彼也。同僚所謂始爲此言,自託於公論,之所謂必欲構害之意,終始未已云者,是何臆逆之太過,詆誣之太甚也?臣之當初所執,不過公事間事,而同僚則退臥鄕庄,安閒自在,臣則作一矢的,顚沛至此,殿下,試以已然之驗,有所俯察,則其所謂構陷糜粉之患者,是果爲誰之憂乎?苟欲相較,言不止此,而旣被意外侵斥,臣何敢蹲據官次,重貽淸朝之羞辱也?且臣,旣遞畿輔之任,則西樞職名,特一無皮之毛,尤不容一日仍帶。伏乞聖慈,曲加諒察,亟許鐫削,仍令臣屛跡朝端,畢命松楸,以謝人言,以安私分,千萬幸甚,謹昧死以聞。答曰,省疏具悉。卿其勿辭察職。
京畿監司尹以濟疏曰,伏以,臣至愚極陋,百無一長,濫蒙洪造,猥玷宰列,而才分不逮,觸事昏謬,尋常職務,亦難稱塞,曾忝湖臬,未免僨事之誚。今玆新命,又出夢寐之外,兢霣踧踖,靡所容措,銜恩畏義,固當趨造奉承之不暇,而第臣狗馬賤疾,積痼有年,前後除拜,俱不能缺畿輔重地,責任尤緊,若非望實俱著者,莫宜居之,如臣病殘,缺萬無克堪之望。伏乞聖慈,俯垂矜察,將臣本職,亟許遞改,以便公私,千萬幸甚。臣不勝屛營戰灼祈懇之至,謹昧死以聞。答曰,省疏具悉。卿其勿辭,速往欽哉。
左副承旨李彦綱疏曰,伏以,臣母,在臣兄文義縣任所,臣繫官嶺外,經歲違離,還朝之後,旋縻職役,未卽歸覲,歲律又換,益切陟屺之懷,而顧臣新從下邑,復忝邇班,除命旣出於格外,供職又未滿數朔,況當聖躬受灸之日,日造起居之班者,固不敢循例呈單,而私情所迫,不得不冒瀆於宸嚴之下,臣罪實多,仍念臣行往返,當費數十日,喉舌重地,不容久曠。伏乞聖慈,俯賜諒察,特許遞免,俾臣得以安意歸覲,千萬幸甚,臣無任屛營祈懇之至,謹昧死以聞。答曰,省疏具悉。爾其勿辭往省。
都承旨崔寬疏曰,伏以臣,廢蟄田里,恒疾不死,頃聞勅至,且値國祥,分義所在,不敢退伏,舁疾入城,舊患新症,一時俱劇,春曹恩命,遽降於負席之中,忍死祗肅,仍參哭班,添傷極重,死生未分,萬不獲已,尋單請急,幸蒙恩遞,冷灰如暖,感祝好生,而貼身床席,日漸垂死,不料銀臺首席之命,又下於危喘,顧臣奄奄,胡不遄死,病愈驚而恩益隆乎?驚魂未定,餘魄盡散,梁鵜衛鶴,姑不暇論,而天恩如海,臣分且嚴,一毫可起,何敢偃伏?伏想聖眷,以臣病爲不至死域,或可從仕,而才遞旋授,荐加拂拭,一倍震悚,罔知攸措,卽今危症,轉入難救,而日月高懸,猶有遺照也。古人有不喜例讓,有辭必力,古人雖無病,可辭必力,況臣死病,已至難强者乎?淸要華顯,人情所慕,舍榮自枯,亦非臣願,臣偏荷國恩,報蔑涓埃,半入鬼關,作一僵尸,天實廢之,臣情慽矣。今臣病勢,命在俄頃,自分就木,只期結草,設若賴天之靈,或未卽死,旬月之內,復起無期,況此首任,又兼內院,玉體受灸之日,尤不宜暫曠,本務之外,兼察亦闕,重以大政且近,若未速遞,則臣病,終無蠢動之勢,公私皆有狼狽之極,虛帶縮伏,罪合萬死,天地之仁,無物不生,疾病之極,必呼父母。伏乞聖慈,憐臣病急,亟鐫臣職,俾尋生路,以便公私,謹昧死以聞。答曰,省疏具悉。卿其勿辭,調理察職。
掌令鄭來祥疏曰,伏以,臣本空疎,百不如人,而猥竊科第,待罪邊邑者,于今五載矣。區區所願,只欲官施無闕,簿書及期,而分外榮次,非臣所圖,不意新命遠降,除臣憲職,繼有聖旨,令臣騎馹上來,臣誠惶感,無地措躬,顧此憲職,異於庶官,缺責,則如臣譾劣者,冒當,獨不玷名器乎?且臣稟賦虛弱,缺不能如恒人,人所共知也。重以塞外風土,與京洛絶異,輾轉深痼之餘,仍成類中之症,手足不仁,言語艱澁,呈遞道臣,廢閣公務者,邇來四箇月矣。及叨新命,舁疾登途,而千里撼頓,宿病轉劇,觸冒風雪,寒疾又作,行到永平之境,諸症益苦,日夕叫呼,飮啖專廢,昏倒村舍,作一僵尸,今臣病勢,決非旬月間可瘳,而前路尙遠,趨謝無由,臣於此不勝惶霣悲越。伏乞聖慈,諒臣才分之難冒,憐臣痼疾之難强,將臣職名,亟賜鐫改,天地生成之恩,非臣殞首,所能仰報,謹昧死以聞。答曰,省疏具悉。爾其勿辭,調理上來。以上燼餘
午時,上御大造殿東翼閣,受灸時,藥房都提調臣金壽興,提調臣金萬重,左承旨臣宋昌,假注書李重章,記事官李廷謙·宋疇錫,醫官金有鉉·權愉·李焯·李應斗·李以楨,入侍。壽興進曰,連日受灸,伏未審寢睡若何,抑無煩熱之候乎?上曰,寢睡安寧。壽興曰,連三日受灸,停止一日,似爲合當,而第都目,定於來十日,酬應之際,不可受灸,明與再明,則仍爲受灸,初十日停止,十一日更爲受灸,何如?上曰,明與再明,則仍爲受灸,大政之畢,當費兩日,十日及十一日,欲爲停灸矣。壽興曰,今番都目,窠闕甚少,一日之內,可以畢政,十日雖停灸,十一日,則不可不更灸矣。且十三日以後,數日連爲灸忌。始灸之後,一日停止,亦爲可惜,故必欲於十一日,更請受灸。上曰,然則十日姑停,十一日至十三日受灸,可也。壽興曰,謝恩使行期,促迫,而行資未及辦備,故小臣,於再昨榻前陳達,令該曹題給行資矣。今日三公,送言于臣曰,行資雖爲題給,而衣服決難及期,不可無變通之擧云,故敢達矣。蓋使行往返,動經累朔,必辦備三節衣服,然後可免狼狽之患矣。上使則雖有料理,而副使缺裝之事,甚可慮矣。當初客使還去時,業以正月內缺今難遠退行期,而若於此月內,差退八九日,則亦似無妨矣。上曰,事勢如此,今月內差退行期,可也。榻前定奪上曰,都目時,佐貳之官,雖一員,亦可爲之,而吏曹參判朴泰尙,時在城中,久不肅謝,今日內牌招,使之察任。榻前下敎上受灸,膻中穴七壯,中脘穴十壯,訖,諸臣乃罷出。以上燼餘
上在昌德宮。停常參·經筵。
夜一更,月暈,有霧氣,白雲一道如氣,起自東方,直指坤方,長竟天,廣尺許,移時乃滅。二更,月暈。五更,黑雲一道如氣,起自艮方,直指南方,長二十餘丈,廣尺許,漸移巽方,良久乃滅。
藥房都提調臣金壽興,提調臣金萬重,左承旨宋昌啓曰,伏未審夜來,聖體調攝,若何?今日受灸時刻,依前定以午初,而膻中穴,則已准三七壯,停止宜當。臣等,不任憂慮,敢來問安。答曰,知道。無事矣。
大殿受灸後,政院·玉堂問安。答曰,知道。
藥房問安。答曰,知道。
二品以上,單子問安。答曰,知道。
李彦綱,以都摠府言啓曰,都摠管呂聖齊,除標信缺傳曰,允。
又啓曰,長湍·永平兩邑,發兵符,旣已改造,缺京畿監司處,左隻各一,則營上,右隻各一,則本府本縣分給事,下諭,何如?傳曰,允。
成虎徵,以戶曹言啓曰,今正月初六日受灸入侍時,奉朝賀之年,八十,予今始知之,誠爲稀貴,令該曹,食物衣資,別爲從優題給,可也事,傳敎矣。今此題給,出於特典,稍加於前日歲首所送之數,食物,米十五石,太五石,生猪二口,民魚二十尾,石魚三十束,自本道輸送後,啓聞。衣資,綿紬十匹,木綿二十匹,自該監輸送之意,分付,何如?傳曰,允。
又以禮曹言啓曰,昨日受灸入侍時,陳奏兼謝恩使,拜表日期,以今月內差退事,榻前定奪矣。拜表吉日,更令日官推擇,則今正月二十八日卯時,方物封裹,同月二十五日,爲吉云。以此日時,原粘目中改付標以入之意,敢啓。傳曰,知道。
李彦綱,以備邊司言啓曰,乙丑十月十四日,藥房引見時,領議政金壽恒所啓,自前西北江邊各處把守,常時雖有點考之規,近來禁令解弛,致有今日生事之患,旣往無及,而此後則不可無申嚴勅勵之道,令本道監兵使,發遣軍官,不時摘奸於沿邊,以有無事緣由,報知於備局,如是馳報之後,或有犯禁現發之事,則其時監兵使,難免重罪之意,知委兩道,或不無一分之效矣。都提調金壽興曰,監兵使,無時摘奸,朔望馳報,似當從容講定,而六鎭,則民間所置鳥銃,例皆收聚,藏置官家,而三·甲,則必無此規,致有今日之弊,此後則沿邊等地軍器,竝皆收聚,藏置於官家,似當矣。上曰,近來久無査事,法禁漸弛,致有今日之患,更與廟堂商議,嚴明申飭於兩道,軍器,竝皆藏置於官家,可也。乙丑十二月初二日,司諫申曅啓曰,潛越之禁,科條極嚴,朝家之前後申勅於沿邊,非不至矣,而今此犯越之變,出於不虞,此蓋由於我國蔘貨,爲南北行商之資,故利之所在,民不畏法,甚至生事於國家,言念及此,寧不痛心?若不痛禁行商之路,以塞其源,則忘生趨利之習,實無以懲戢,而日後之慮,有不可言。且念沿邊州鎭,道里遼遠,雖或有奸民潛越之事,守臣未卽覺察,朝廷無以聞知,亦不可不更加別立科條,申嚴防禁,請自今北京使行時,員役以下,南商之齎持蔘貨者,令書狀官及義州,東萊兩府官,一切搜撿,嚴加禁斷。且於沿邊州鎭,廣開購賞之路,發告潛越之人者,論以重賞,知情不告者,及守令邊將之故爲掩置者,繩以重律,以防日後無窮之弊。答曰,令廟堂稟處事,命下矣。禁斷節目,磨鍊定式,別單書入,而其中收聚鳥銃藏置官家事,三·甲形勢,比之六鎭,亦有不同,人民稀少,五六十里·百里之間,或至有數三家,而多在深山絶壑樹木蔽塞之中,若無鳥銃,則無以防猛獸之害。且使邊地之人,全昧放銃,雖便於禁越,亦妨於訓技守邊之道,已收之六鎭,雖不得更給,其他沿邊,似不必又盡收聚,而全無防禁,亦不無可慮,沿邊邑鎭堡境內有鳥銃者,皆爲置簿於官家,蔘節每五日點考時,使之持鳥銃現點,則其於禁越之道,亦似着實,故以此磨鍊於事目中矣,敢啓。傳曰,知道。
執義徐宗泰,掌令安世徵啓曰,請誣告罪人金重夏嚴鞫處斷。又啓曰,請還收安置罪人閔熙·權大運等量移之命。又啓曰,請還收安置罪人鄭維岳放歸田里之命。又啓曰,請還收金錫衍戶曹參議特除之命。又啓曰,請利川府使朴以文,罷職。措辭竝同前答曰,不允。朴以文,姑先推考,觀其緘辭而處之。
司諫李弘迪,正言李德成啓曰,請誣告罪人金重夏,嚴鞫取招,按律處斷。又啓曰,請淑安公主房折受外,民田,令本道別定剛明官,一處憑問,詳査啓聞後,從公處決,宮差之作弊外方者,亦令査得,從重科罪。措辭竝同前答曰,勿煩。
李彦綱啓曰,利川府使朴以文推考事,命下矣。臺諫方以罷職論啓,推考傳旨,不得捧入之意,敢啓。傳曰,知道。
前萬戶鄭斯僑疏曰,伏以昔我孝宗大王,越在瀋館之日,臣祖故御醫鄭聃壽,得以昵侍朝暮,恩遇罔極,當其絶塞風霜,傷時感物之際,凡有宸衷所寓,輒自親題而賜之者,七言絶三首,五言律一首,七言律一首,臣祖,敬奉睿藻,感激洪私,珠藏玉蓄,永作世寶,至于臣身而不替也。第竊伏念惟天珠弘璧,本非人間之物,神慳鬼忌,恐招分外之災,故夙夜兢惶,身若負罪者然,玆不敢久留私室,敬獻丹墀,追念亡祖,荷恩先朝,從龍故事,杳然如夢,臣於此不禁感涕之交集也,謹昧死以聞。答曰,省疏具悉。所進御筆,敬奉欽玩,不覺追慕之冞增也。
以備忘記,傳于李彦綱曰,鄭斯僑封進孝廟御筆,其誠可嘉,僉使除授。以上燼餘
午時,上御大造殿東翼閣,受灸時,藥房都提調金壽興,提調金萬重,左承旨宋昌,假注書李重章,記事官李廷謙·宋疇錫,醫官金有鉉·權愉·李應斗·李焯·李以楨,入侍。壽興進曰,夜間寢睡,何如?上曰,受灸後,稍勝於前矣。壽興曰,咳嗽加減,若何?上曰,不爲作苦矣。壽興曰,凡各樣術業,若無激勸之道,則無以成就,而至於內局醫官,則尤與他衙門不同,故曾於先朝壬寅年間,故相臣元斗杓,爲都提調,洪命夏爲提調,據祖宗朝舊例,別爲啓達,每都目移送兩銓,而堂下則東班職除授,堂上則自兵曹相當職除授事,奉承傳施行,都目政時,依例抄送,而當初則若干人,連續除職矣。十數年來,全不擧論,不但事甚落莫,殊非別爲激勸之本意,本院醫官,勤苦供仕,廩料凉薄,實爲可矜,而如各衙門久勤錄事,算員·雜技遷轉之類,連續陞遷,獨於內局醫官,終無擧論之事,其在事體,亦甚不當,更爲奉承傳申飭,何如?上曰,更加申勅,而今番都目,亦爲擧論事,分付,可也。擧行條上受灸,中脘穴十五壯,訖,諸臣乃退出。以上燼餘
上在昌德宮。停常參·經筵。
夜四更,南方有霧氣,如火光。
下直,殷山縣監金夏器。
藥房都提調臣金壽興,提調臣金萬重,左承旨臣宋昌啓曰,伏未審夜來,聖體調攝,若何?今日受灸時刻,依前定,以午初爲當。臣等,無任區區憂慮,敢來問安。答曰,知道。無事矣。
大殿受灸後,政院·玉堂問安。答曰,知道。
藥房問安。答曰,知道。
二品以上,單子問安。答曰,知道。
李彦綱,以都摠府言啓曰,今日入直軍士,中日習射,請出標信。傳曰,知道。
又以都摠府言啓曰,副摠管權說,除標信,漢城府坐起進去之意,敢啓。傳曰,知道。
成虎徵,以兵曹言啓曰,長津柵別將許彬,除授已久,居在鄕家,缺念後,始爲呈狀曰,矣身,以承重獨孫,祖母今年八十,斯速入啓,缺漢城府,相考帳籍,則許彬,果是承重獨孫,其祖母之年,與狀辭相符,但彬,壬戌年間,爲蝟島萬戶,其時祖母之年,已過七十,而終無呈狀之擧,到今如是辭免,其前後所爲,不相應,顯有燥濕取舍之跡,而旣以祖母年老,不忍遠離,爲辭,則不可强迫赴任,罷黜,何如?傳曰,自擇燥濕之習,殊甚可駭,不可循例罷黜,准期不敍。
又以備邊司言啓曰,南北蔘商,沿邊犯越,禁斷事目,旣已磨鍊啓下,而不無疎漏之處,故元單子中,付標添書以入之意,敢啓。傳曰,知道。
又以兵曹言啓曰,今正月初十日,賓廳武臣武經·七書講書日次,而都目政事相値,不得爲之之意,敢啓。傳曰,知道。
又以査正廳言啓曰,本廳郞廳前判官李文著,時無職名,令該曹付軍職冠帶常仕,何如?傳曰,允。
全羅監司,以三名凍死事,狀啓。傳于尹以道曰,凍死人等,令本道恤典擧行。
以中日單子,傳于成虎徵曰,柳葉箭五中人扈衛軍官韓澳,邊將除授。
成虎徵啓曰,平安前監司朴泰尙,去乙丑年秋冬等邊將褒貶等第,無一人居下,殊無嚴明殿最之意,推考,何如?傳曰,允。
尹以道啓曰,臣卽伏見該曹,因全羅道御史別單中,內司投屬民田還給事,覆啓判付,則以量案懸錄久遠田畓,到今自內司推尋之後,遽稱文券,有此呼訴,其爲情狀,殊甚痛惡,勿施,以杜紛紜之弊,爲敎,臣竊不勝未安之至。蓋遐方愚民,厭其戶曹納稅之偏重,利其內司收稅之爲輕,以其田畓,冒屬內司,至以內司位號,懸錄於量案者,其來蓋已久矣。今此御史之別單,旣是目擊該曹之覆啓,亦爲得體,而勿施之敎,遽出意外,臣竊恐聖上,其於遠外民怨,或有所未燭,而事係內司,不能無偏着之意也。量案懸錄,雖曰久遠,而各自世傳文券,俱在。且其量案主名,昭載,則到今百年之後,一朝見奪,其爲呼冤,勢所必至,以聖上一視之仁,至公之心,何可爲內司若干田畓,而取遠方無限民怨也哉?自上雖慮其紛紜之弊,凡所被奪之民田,當令本道,一從其文券有無而處之而已,尤不當豫慮其後弊,而曲爲內司之地。伏乞聖上,更加商量,一依該曹覆啓施行,不勝幸甚。臣連以私忌,不得仕進,今始入院,得見此公事判付書下之後,固知覆逆之爲未安,而待罪該房,所懷如此,終難泯默,惶恐敢啓。傳曰,然則勿爲分半打作,令各其本官,依例收稅,定監色上納內司事,判付中,改付標以入,可也。
執義徐宗泰,掌令安世徵啓曰,請誣告罪人金重夏,嚴鞫處斷。又啓曰,請還收安置罪人閔熙·權大運等量移之命。又啓曰,請還收安置罪人鄭維岳放歸田里之命。又啓曰,請還收金錫衍戶曹參議特除之命。措辭竝同前答曰,勿煩。
司諫李弘迪啓曰,請誣告罪人金重夏,嚴鞫取招,按律處斷。又啓曰,請淑安公主房折受外民田,令本道別定剛明官,一處憑問,詳査啓聞後,從公處決,宮差之作弊外方者,亦令査得,從重科罪。措辭竝同前答曰,勿煩。
花昌君沇疏曰,伏以,臣命途奇險,數年之內,盡喪長成兩子,而無一孫血屬者,臣以三世主祀之人,言念後事,常切痛迫矣。不幸自上年十一月,忽遘死疾,諸症危惡,沈綿三朔,日漸柴綴,及乎昨夕,頑痰上塞,幾至委盡,經夜之後,僅僅鎭定,而臣之疾病,旣如是莫保朝夕,臣之亡子,又無可合繼後者,臣之情事,益覺憐矜,臣竊欲以臣同生弟花春君瀞長子千齡,爲臣之嗣,以奉先祀。伏乞聖慈,曲賜矜察,亟令該曹,照例定給,千萬幸甚。臣以無似,受國厚恩,高官重祿,未報涓埃,又於前冬,猥蒙陞資之典,而終不得出謝恩命,到此溘然之境,臣瞻望魏闕,只自嗚咽,謹昧死以聞。啓下禮曹啓目,粘連啓下是白有亦。觀此花昌君沇上疏,則數年之內,連喪長成兩子,而無一孫血屬,以三代主祀之人,言念後事,常切痛迫矣。卽今疾病危重,莫保朝夕,願以其同生弟花春君瀞長子千齡,爲其後嗣,以奉先祀,有此呼籲爲白有臥乎所,宗子無子,則取其次子之長子,立以爲後,曾有前例兺不喩,其情事之可矜,誠如所陳,似當依願是白乎矣,法外之事,自下不敢擅便,上裁,何如?啓依願立後爲良如敎。元疏答曰,省疏具悉。所陳之辭,當令該曹,稟處,卿其安心調理。仍傳曰,遣御醫鄭惟覺,往來看病。以上燼餘
午時,上御大造殿東翼閣,受灸時,藥房提調金萬重,左承旨宋昌,假注書李重章,記事官李廷謙·宋疇錫,醫官金有鉉·權愉·李應斗·李焯·李以楨,入侍。萬重進曰,連日受灸,別無煩熱之候乎?上曰,姑無煩熱之患矣。萬重曰,水刺與前,何如?上曰,日漸差勝矣。萬重曰,咳嗽,若何?上曰,咳嗽不至大段矣。萬重曰,明日乃都目也,受灸姑停,宜矣。上曰,唯。上受灸,中脘穴十五壯,訖。諸臣遂罷出。以上燼餘
上在昌德宮。停常參·經筵。
未時,太白見於巳地。
藥房提調臣金萬重,右承旨臣尹以道啓曰,伏未審夜來,聖體調攝,若何?今日受灸,與都目大政相値,依前日定奪,姑爲停止,宜當。臣等,區區憂慮,敢來問安。答曰,知道。無事矣。
有都目政。
吏批,判書李敏敍進,參判朴泰尙進,參議李畬進,左承旨宋昌進。
兵批,判書李䎘進,參判李秞進,參議兪櫶進,參知尹理進,左副承旨李彦綱進。
吏批啓曰,今都目,各歧仕滿應遷者,相避及未准朔監察·禁府都事·刑曹·掌隷院郞官,各司久任時推人員,竝擬,何如?
又啓曰,玉堂闕員,今當差出,而擬望之人乏少,外任及相避,竝擬,何如?傳曰,允。
兵批啓曰,平安候及營將禁軍將缺當差出,而擬望之人乏少,堂下曾經三品人及未准朔禁軍將外任,竝擬,何如?傳曰,允。
又啓曰,訓鍊院正,今當差出,而擬望之人乏少,守令中可合人,竝擬,何如?傳曰,允。
傳于成虎徵曰,今番大政初入仕,依前下敎,各別擇差事,分付。
傳于成虎徵曰,前後扈從有功勞人,及淸白吏·戰亡子孫,各別錄用事,及十考十上,五考五上,連次褒啓守令邊將,及討逆時別單人員,別爲收用事,言于兩銓。
以加德僉使望單子,傳于李彦綱曰,以名望表著武臣,擇擬。
吏批,以徐文徵爲宗簿主簿,成至善爲振威縣令,趙泰彙爲尼山縣監,朴重圭爲殷栗縣監,任相元爲大司憲,丁時翰爲持平,崔愼爲懷仁縣監,李相鼎爲安奇察訪,沈潗爲麟蹄縣監,羅弘佐爲肅川府使,沈季良單付承文著作,李文白單付校書副正字,李命相爲珍島郡守,李廸吉爲高城郡守,洪受漸爲慶尙都事,金萬埰爲兵曹佐郞,南天錫爲瓦署別提,蔡河徵爲司宰直長,沈益昌爲南平縣監,宋殷錫爲山陰縣監,南尙薰爲狼川縣監,李㝡爲祥原郡守,金禹錫爲都承旨,韓范齊爲定山縣監,金宇杭爲兵曹佐郞,孫志爲結城縣監,韓弼聖爲祥雲察訪,趙相愚爲吏曹佐郞,洪受瀗爲修撰,金萬吉爲副修撰,宋彝錫爲典牲主簿,黃藎耉爲掌樂直長,前縣令趙重素,今加通政,年八十,李留爲司僕主簿,趙麟祥爲廣興主簿,柳健單付禮賓別提,訓鍊去館,安垕爲襄陽府使,宋奎濂爲安邊府使,韓構爲晉州牧使,李台揆爲刑曹佐郞,李起漢爲繕工奉事,兪命雄爲公洪都事,黃藎耉爲掌樂主簿,曺武勛爲戶曹佐郞,李墪爲司僕正,權聖矩·任元聖爲典籍,金昌協爲兼校書校理,鄭載禧爲禮曹參判,金爲靑丹察訪,金聖道爲北部主簿,朴夢錫爲內贍主簿,崔元緖爲歸厚別提,申漢相爲尙瑞直長,徐文徵爲司評,李坽爲江襄都事,閔光旻爲繕工監役,李瑄爲銀溪察訪,姜海逢爲長鬐縣監,李宏爲副校理,羅重器爲戶曹佐郞,韓壽徵爲軍器主簿,李儀朝·沈最良爲禁府都事,李玄祚爲禮曹佐郞,吳勣爲監察,尹堦爲開城留守,崔錫鼎爲戶曹參判,朴時璟爲順興府使,宋世鼎爲造紙別提,趙益彬爲掌樂直長,尹必命爲廣興奉事,權益興爲宗簿主簿,李葂爲工曹佐郞,金萬增爲刑曹佐郞,李耉爲尙瑞副直長,李寅爀爲工曹正郞,朴承祺爲監察,李商雨爲典籍,魚瑞龍爲開城敎授,柳鳳徵單付學諭,李齊泰爲刑曹正郞,金坽爲禮曹佐郞,權儧爲直講,宗廟令南得溟,軍資判官尹善得相換,禮賓正洪茂,濟用正韓厚明相換,缺李世著,繕工副奉事李東馣相換。梁之浹爲熊川縣監,缺李䎘爲知義禁,崔以遠爲內資主簿,愼惟一爲義盈主簿,朴星瑞爲引儀,柳成運爲自如察訪,朴星漢爲麒麟察訪,柳世賓·蔡廷麟,單付典籍,宋廷奎爲保安察訪,宋炳遠爲金井察訪,閔以升爲英陵參奉,申處亨爲敦寧參奉,韓聖翼爲繕工假監役,尹亨來爲永昭殿參奉,金益秋爲翼陵參奉,呂奎漢爲漢城判官,李菂爲典籍,張楦爲右水運判官,金昌協爲吏曹正郞。
兵批,以李斗千爲慶尙左兵虞侯,高應文爲訓鍊副正,白時耉爲慶尙左水虞侯,元時亨爲老江僉使,李碩行爲別害僉使,申鍵·閔晟爲內禁衛將,李爲兼司僕將,朴星錫爲全羅左水使,姜聖佐爲安東營將,崔鼎鉉爲忠原營將,金重器爲晉州營將,李夏禎爲礪山營將,盧道昌爲蒜山僉使,李瀞爲龍媒萬戶,吳汝江爲龍津萬戶,李夔爲平安兵虞侯,金重三爲訓鍊副正,金汝起單付訓鍊主簿,本院去官,南巘爲全羅左水虞侯,李世選爲副摠管,西原君桓爲都摠管,趙師錫爲知事,柳諶·李明彬爲僉知,趙世雄爲所江僉使,崔好鎭爲釜山僉使,徐宗謙爲都摠都事,宋樑夏爲訓鍊判官,金夏重爲都摠經歷,宋有信爲阿吾地萬戶,崔瑋爲五衛將,金戒仁爲神方萬戶,申惟一爲大丘營將,柳漢明爲羅州營將,金重器爲南原營將,林爲長興營將,黃塯爲三陟營將,金鳴立爲長木浦別將,金重潤爲金甲島萬戶,金世章爲加背梁萬戶,金益粲爲位羅萬戶,鄭尙浩爲長津柵別將,申啓華爲北評事,李䎙爲宣傳官,金汝起爲防垣萬戶,南斗六爲忠壯將,方以寬爲忠壯將,崔壽海·周時興爲景福宮假衛將,表廷佑·金應得爲慶德宮假衛將,宋樑夏爲知世浦萬戶,張萬里爲都摠都事,洪時亨爲訓鍊僉正,南復圭爲訓鍊判官,元萬衡爲訓鍊主簿,安起應·金濬爲武兼,朴進益爲兼司僕將,張時屹爲黔毛浦萬戶,洪夏相爲羽林將,崔雲·沈之海爲宣傳官,南峻·全鋏爲武兼,李翊相·崔寬·梁侙·柳漢明·李夏禎·崔鼎鉉·金重器·金宅孝·崔商翼·李萬林·趙重素爲副護軍,金宇杭爲副司直,李澂明·李文著爲副司果,兪集一爲副司正,金昌西爲玉江萬戶,李仁益爲朱乙溫萬戶,崔台甫爲楊下萬戶,尹鼎和爲文兼,鄭德徵爲訓鍊主簿,鄭佶·李元命爲訓鍊判官,李泰長爲都摠都事,李溶爲訓鍊正,李震白爲守門將,趙萬齡·崔日熙爲訓鍊主簿,權瑎爲加德僉使,鄭玧爲訓鍊判官,崔俊衡爲武兼,缺薛文徵·鄭東望爲宣傳官,楊汝機爲守門將,李有亨爲武兼,缺李贇·申命汝爲部將,金商弼·金憲章·李尙徹·李世馣爲守門將,洪履亨·李蘊爲武兼,李錫彬爲部將,李益敏爲訓鍊主簿,權管秩,馬馬海里黃致中,廟洞金萬衡,夞怪吳吉,所非浦金承吉,登公仇非李廷信,從浦金得安。
李彦綱啓曰,平安兵虞侯李夔,時無加資之命,何以爲之?敢稟。傳曰,依例加資。
成虎徵啓曰,左議政箚子到院,而以停朝市留院之意,敢啓。傳曰,入之。
傳于成虎徵曰,歸厚署棺板一部,送于內需司事,言于該曹。
成虎徵,以備邊司言啓曰,順興府使沈楫,前冬受由上京,屢呈辭狀,久不還任,因本道馳啓,自該曹催促,而至今不爲下去云。本府以新設之邑,凡事草創,未成頭緖,而曠官至於累朔,官事虛疎,可以推知,委屬可慮,沈楫之引疾屢辭,雖未知曲折之如何,近來守令之圖遞自便,已成痼弊,不可不別樣論罪,而似聞沈楫,卽今身病甚重,實難趁速還任云。本邑形勢,不可等待其差復,沈楫罷黜,其代,令該曹卽爲擇差,不多日內,催促發送,何如?傳曰,允。
又以禮曹言啓曰,卽接西氷庫所報,則今正月初十日鷄鳴時,司僕寺氷庫梗十一間半,猝然火起,風動火盛,不能撲滅云。今方發遣郞官摘奸,而庫間,不可不趁速修理,椽木·蓋草等物,令該曹磨鍊輸送,而近來人心,不淑,或致怨於官員,或因慊於下人,做此可愕之事,極爲痛駭,今若置而不論,則亦有後弊,作變之人,未及捕捉,則其近處居住人等,庫間修理時,竝令赴役,以爲懲後之地,何如?傳曰,允。
宋昌,以禮曹言啓曰,西氷庫燒火處,發遣郞官摘奸,則司僕寺梗十一間半,蓋草椽木,盡爲燒燼,所藏氷丁,則燻焰消融者,幾至三四尺許云矣,敢啓。傳曰,知道。氷丁之消融者,幾至三四尺,則勢難繼用,不可不更爲伐氷,商量稟處,宜當,而奸細之徒,因嫌衝火氷庫,乃是京外通患,若不隨現痛治,後弊難防,各別跟尋捕得,可也。
執義徐宗泰,掌令安世徵啓曰,請誣告罪人金重夏嚴鞫處斷。又啓曰,請還收安置罪人閔熙·權大運等量移之命。又啓曰,請還收安置罪人鄭維岳放歸田里之命。又啓曰,請還收金錫衍戶曹參議特除之命。措辭竝同前答曰,亟停勿煩。
司諫李弘迪啓曰,請誣告罪人金重夏,嚴鞫取招,按律處斷。又啓曰,淑安公主房折受外民田,請令本道,別定剛明官,一處憑問,詳査啓聞後,從公處決,宮差之作弊外方者,亦令査得,從重科罪。措辭竝同前答曰,亟停勿煩。
左議政南九萬疏曰,伏以,頃見知中樞府事李端夏疏本,則以爲臣頃陳疏引罪,兼暴同僚間趦趄致此之由,而相臣南九萬,聞而缺職是大臣,則輒擧姓名,陳列私室之說話,其虧損,亦恐非細,缺知中樞府事朴信圭,以爲端夏,袖其啓草,躬詣大臣家,請改,臣於此尤不勝瞿然也。伊日端夏,果來臣家,言公洪監司李端錫狀啓,加請帖文事,朴信圭,以賑廳首堂上,稟于大臣,構出回啓草,而中有不可不刪改處云。臣招備局郞廳,取來其啓草,改下數處文字,使郞廳往示信圭,則信圭,亦以爲可而入啓矣。方今相臣,雖甚頹廢,端夏,何至出示其袖中之啓草?臣雖疲劣,亦何至受見其袖中之所出乎?信斯言也,非但端夏,其爲恥於臣,亦大,臣實懼焉。朝廷之上,禮讓爲重,故凡被人之斥者,不敢自定其是非,一付諸公議之決,事理之所當然,今者必欲伸己,更詰迭爭,相觸相激,忿言隨之,朝廷之日卑,實由於此等事,宜爲識者之所深憫,而臣猥居大臣之列,不能有所是正,於此反爲諸臣,互相騰說,事體凌替,殆無餘地矣,其何處具瞻之位,爲百僚之率乎?伏乞聖明,亟遞臣職,更選賢德,以爲鎭服朝廷之地,不勝幸甚。取進止。答曰,省箚具悉卿懇。虧損體面,責有所歸,於卿有何不安之嫌乎?卿其安心勿辭,速出行公。仍傳曰,遣史官傳諭。
行判敦寧府事李正英箚曰,伏以,臣賤疾支離,死生未分,至今經年,尙在枕席,一脈未絶,作一僵尸,新年賀班,旣不得進參,受灸問安,終不能趨造,人臣情禮,到此地頭,生不如死,只自伏地俟罪,瞻望涕泣而已。況於前頭,匪久有祔廟大禮,以臣病勢,亦將無路趨參於百官之後,臣於此時,將何所置身乎?若無職名,則或似少安,伏願聖明,哀臣病甚將死,亟命遞臣職名,俾得安意就盡,則臣死之日,猶生之年也。臣之病臥,且周年,臣所帶之職,雖曰無事,豈爲臣養病而設也?臣之休致之請,亦已經年,則至今仍帶職名,無一可者,臣無任瀝血祈懇之至。取進止。答曰,省箚具悉。卿其安心勿辭,從容調理。仍傳曰,遣內醫看病。以上燼餘
漢城府啓曰,所燬鍾閣,令該曹限三日急速改建事,傳敎矣。今此鍾閣改建之役,一時爲急,材木運入,極其浩多,本府所管車牛,牛疫致斃之後,餘存不過十餘輛,以此些少車輛,運入許多材木,誠極可慮,各衙門·軍門見存車子,一體調發,一時運入,何如?傳曰,允。禁營謄錄
上在昌德宮。停常參·經筵。
藥房都提調臣金壽興,提調臣金萬重,左承旨臣宋昌啓曰,昨日酬應大政,至於夜深,伏未審聖體調攝,若何?今日當爲受灸,時刻則依前定以午初乎?臣等,不任憂慮,敢來問安。答曰,知道。連灸中脘之後,水刺厭進,頓覺差勝矣。
大殿受灸後,政院·玉堂問安。答曰,知道。
藥房問安。答曰,知道。
二品以上,單子問安。答曰,知道。
成虎徵啓曰,新除授承政院都承旨金禹錫,時在開城府任所,斯速乘馹上來事,下諭。傳曰。允。
又以兵曹言啓曰,昨日將鬼薦兪商弼,以金商弼,擬於守門將望中,受點,而忽遽中,未及覺悟,誤書以入,臣等難免不察之失,望單子中,改付標以入之意,敢啓。傳曰,知道。
宋昌,以禮曹言啓曰,以西氷庫燒火草記,傳曰,氷丁之消融者,幾至三四尺,則勢難繼用,不可不更爲伐氷,商量稟處事,傳敎矣。今此失火之梗,乃是司僕寺所管,則當令該寺,更爲伐氷,以充其消融之數,而衝火之事,必由於庫底奸民之因嫌作變,後弊所關,不可無懲勵之道,令漢城府發遣郞廳,調發西氷庫江民,斯速伐氷添積,俾無空缺,何如?傳曰,允。
成虎徵,以備邊司言啓曰,京獄所囚犯越罪人,旣已分等處決,而西北兩道罪人之分囚列邑者,則數之多少,罪之輕重,自此不能詳知,故道內在囚各人等,名數,及已就服未就服者,使之詳細區別,啓聞之意,稟定於榻前,自該曹行關知會於兩道矣。兩道監司,今纔啓聞,故取見其啓本,則平安道所囚罪人,只是一名,而犯越實狀,旣已自服,咸鏡道時囚罪人,則至於一百三十九名之多,而只擧其名數啓聞,各人罪名輕重就服與否,不爲區別擧論者,居多,殊無別爲分付之意,所當更爲査問,而遠地往復之際,當費多日,許多罪人,久滯凍獄之弊,旣甚可慮,而當初犯越罪人中,罪名緊重者,旣已拿致京獄,其仍囚本道者,則似是隨從及辭連之類,比之京囚罪人之爲奴定屬於南方者,似不無差等,令本道監司,取考文書,當初捧招時,自服犯越者,則爲奴,定屬於茂山府,其餘各人,則竝爲放送後,分秩啓聞,而平安道罪人一名,則亦爲爲奴定屬於茂山之意,分付,何如?傳曰,允。
執義徐宗泰,掌令安世徽啓曰,請誣告罪人金重夏,嚴鞫處斷。又啓曰,請還收安置罪人閔熙·權大運等量移之命。又啓曰,請還收安置罪人鄭維岳放歸田里之命。又啓曰,請還收戶曹參議金錫衍特除之命。措辭竝同前答曰,不允。又啓曰,新除授大司憲任相元,時在京畿廣城地,持平丁時翰,時在江襄道原州地,請竝斯速乘馹上來事,下諭。答曰,下諭事,依啓。
司諫李弘迪啓曰,請誣告罪人金重夏,嚴鞫取招,按律處斷。又啓曰,淑安公主房折受外民田,請令本道,別定剛明官,一處憑問,詳査啓聞後,從公處決,宮差之作弊外方者,亦令査得,從重科罪。措辭竝同前答曰,勿煩。以上燼餘
午時,上御大造殿東翼閣。受灸時,藥房都提調金壽興,提調金萬重,左承旨宋昌,假注書李重章,記事官李廷謙·宋疇錫,醫官金有鉉·權愉·李應斗·白光璘·李東翼,入侍。壽興進曰,昨日酬應大政,至於夜深,不瑕有傷乎?上曰,無事矣。壽興曰,朝者伏見備忘之批,受灸後水刺,頓勝於前,不勝大幸,未知進御之膳,幾如常時乎?上曰,然。壽興曰,咳嗽若何?上曰,比間則不爲矣。上曰,今觀進御之針,製造極其精妙,不可無論賞之擧,監造醫官白光璘,令該曹考例稟處,可也。擧行條壽興曰,進御之鍼,可謂精妙,而第聞試鍼之際,末潁傷損云,或慮有未盡處,不爲請賞矣。上曰,雖然製述,則極精矣。上謂承旨曰,今聞黃昌副尉,將爲遷葬云,葬需,令該曹從優題給,擔持造墓軍,亦令本道題給,可也。擧行條上受灸,中脘穴十五壯,訖,諸臣,遂罷出。以上燼餘
上在昌德宮。停常參·經筵。
未時,太白見于巳地。夜二更,月入東井星。
藥房都提調臣金壽興,提調臣金萬重,左承旨臣宋昌啓曰,夜來一倍寒凜,伏未審聖體調攝,若何?今日受灸時刻,依前定以午初,爲當。臣等,區區憂慮,敢來問安。答曰,知道。無事矣。
大殿受灸後,政院·玉堂問安。答曰,知道。
藥房問安。答曰,知道。
二品以上,單子問安。答曰,知道。
今日受灸入侍時,右副承旨沈壽亮,今姑改差,當日開政,承旨闕員,以在京無故人,差出,牌招察任事,榻前定奪。
宋昌啓曰,當日爲政事,命下矣。廳中,只有臣昌,及右承旨尹以道,同副承旨成虎徵,吏批,則臣以代房,當爲進去,兵批政廳,則何承旨進去乎?敢稟。傳曰,右承旨進去。
有政。吏批,判書李敏敍呈辭受由,參判朴泰尙病,參議李畬進,左承旨宋昌進。
兵批,判書李䎘呈辭受由,參判李秞進,參議兪櫶進,參知尹理進,右承旨尹以道進。
吏批啓曰,判書李敏敍呈辭受由,參判朴泰尙病不來,小臣獨政未安,何以爲之?敢稟。傳曰,只出緊任。
吏批,以金載顯爲左副承旨,成虎徵爲右副承旨,朴泰遜爲同副承旨,李喜昌爲庇仁縣監,權德徽爲安山郡守。
兵批,以沈壽亮爲副護軍,李彦綱爲副司直。
宋昌啓曰,吏曹參判朴泰尙,牌招不進矣。傳曰,知道。
成虎徵,以都摠府言啓曰,今日入直軍士,中日習射,請出標信。傳曰,知道。
又以都摠府言啓曰,都摠管吳斗寅,除標信,漢城府坐起進去之意,敢啓。傳曰,知道。
又以祔廟都監郞廳,以都提調意啓曰,都監各房工役,今已完畢,諸色工匠,竝爲罷遣,郞廳則輪日仕進,看檢其未盡之事,而監造官,則仍前直宿之意,敢啓。傳曰,知道。
又以祔廟都監郞廳,以都提調意啓曰,宗廟修理監造官,以繕工監副奉事李東馣,差定,今方董役矣。再昨政,換差濟用監副奉事,修理之役,極其浩多,不可付諸生手,令該曹還差前職,仍察監造官之任,何如?傳曰,允。
又以祔廟都監郞廳,以都提調意啓曰,二房郞廳沈益昌,移授外任,其代,以刑曹正郞洪萬運,差下察任,何如?傳曰,允。
成虎徵,以備邊司言啓曰,曾因大司憲李翔上疏,自本司覆啓,湖西山野被災之邑,旣難追給分災,待收租案上來後,量減收米之意,啓下分付於該廳矣。收租案,今纔上來,該廳,當以量減斗數。入啓,而旣減於湖西,則他道,不宜異同。湖南及京畿山野邑,被災尤甚,而未給分災之處,依湖西例,春收米減其一斗,似當。且嶺南一道,則初無給分災之事,又因道臣啓聞,只抄災面,不分災邑,被災處身役,亦未及裁減,本道農事,雖曰勝於他道,其中被災各邑,終無蠲減之擧,則殊非一視均惠之道,前日本道狀啓中,所謂嶺底被災尤甚。安東·醴泉·龍宮·咸昌·尙州·善山·仁同等,七邑收米,竝減一斗,以示朝家軫恤之意,宜當,以此分付該廳,何如?傳曰,允。
又以漢城府言啓曰,禮曹啓曰,以西氷庫草記,傳曰,氷丁之消融者,幾至三四尺,則勢難繼用,不可不更爲伐氷,商量稟處事,傳敎矣。今此失火之梗,乃是司僕寺所管,則當令該寺,更爲伐氷,以充其消融之數,而衝火之事,必由於庫底奸細之民,因嫌作變,後弊所關,不可無懲勵之道。令漢城府,發遣郞廳,調發西氷庫坊民,斯速伐氷添積,俾無空缺,何如?傳曰,允事,命下矣。燒火氷庫,自繕工監,今方修理,姑待畢役,卽當發遣本府郞廳,調發西氷庫坊民,伐氷添積,而西氷庫實役之民,未滿百戶,以此勢難趁速完役,附近漢江坊民,似當一體調用,而今此失火之處,乃是司僕寺梗,則當該主梗之官,亦宜一時出去,與本府郞廳,眼同監捧,今該寺依此擧行,何如?傳曰,允。
又以兵曹言啓曰,今正月十五日,行宗廟·永寧殿·永昭殿望祭差備軍,及十六日行三角·木覓·漢江三處祭軍,合一百二十五名,他無推移定送之路,不得已闕內啓下,勿用處及諸上司,各衙門泒定軍士,除出調用次,別單書入之意,敢啓。傳曰,知道。
執義徐宗泰,掌令安世徵啓曰,請誣告罪人金重夏,嚴鞫處斷。又啓曰,請還收安置罪人閔熙·權大運等量移之命。又啓曰,請還收安置罪人鄭維岳放歸田里之命。又啓曰,請還收金錫衍戶曹參議特除之命。措辭上同答曰,勿煩。
司諫李弘迪啓曰,請誣告罪人金重夏,嚴鞫取招,按律處斷。措辭上同又啓曰,臣聞王者,以民爲天,一失民心,而有可以能爲國者耶?今此淑安公主房折受外橫占之狀,果如其上言內辭意,則宮差所爲,殊極痛駭,末世奸民,爲此冒點之計,而誣罔天聽,則其所爲言,亦難准信,該曹之兩度稟啓,皆以令本道更査者,誠爲得體,而殿下,直下勿施之敎,八方傳說,人皆解體,宮家之所得,不過六結之地,而殿下之所失,乃一國之人心也,以殿下之明聖,何不念及於此乎?況此宮庄之廣占,實爲今日之痼弊,列邑相望,在在皆然,雖其累世傳來之田土,一入其中,則下戶殘氓,其勢不敢,必至於束手見奪,間或有抵死號冤者,而殿下,又而以偏護之,宮家,固殿下之親屬,而惟彼至愚而神者,獨非殿下之赤子乎?如許幺麽之事,臣不必力爭,而人心渙散,莫可收拾者,亦未必不由於如許等事,則其何可諉之於幺麽而置之乎?請令本道,別定剛明官,詳査啓聞後,從公處決,宮差之作弊外方者,亦令査得,從重科罪。答曰,毋庸瀆擾。
宋昌啓曰,新除授承旨,牌招察任事,命下矣。今已日暮,明日待開門牌招之意,敢啓。傳曰,知道。
以備忘記,傳于成虎徵曰,甲子夏間,前慶尙監司徐文重在任時,馳啓公事,已過兩年之後,今始覆啓,殊甚駭然。其時戶曹堂上郞廳,竝從重推考。
左副承旨李彦綱疏曰,伏以,臣猥陳私悃,缺及承恩批,以勿辭往省,爲敎,臣誠感激恩榮,不知所以爲懷也。缺喉舌重地,本不容暫曠者,矧今僚員不備,出納苟簡,尤不可一日虛帶,以速□□玆當辭陛之日,敢申乞免之請。伏乞聖慈,亟許遞改,俾臣得以安意歸覲,千萬大幸,謹昧死以聞。踏啓字。
行判敦寧府事李正英箚曰,伏以,臣於病重垂死之中,猶有愛君盡禮之心,敢陳失禮之罪,以俟鈇鉞之誅矣。聖度天大,不唯不以爲罪,又下溫批,又有遣醫看病之命,繼有藥物賜給之恩,此乃無前異數,臣聞命感激,涕淚無從,臣是何人,得此於君父,臣將自此,死亡無日。伏願聖明,察臣匪分之懼,亟命還收成命,以安微分,不勝幸甚。取進止。答曰,省箚具悉。今玆恩命,意非偶然,卿其安心勿辭焉。
京畿監司尹以濟敎書,王若曰,察能任官,固君道之當務,分憂共理,亦臣職之攸宜,玆擇國耳之藎臣,以寄方面之重任,睠彼京輔之爲道,實是王化之所基,摠大小三十七州,兼江都·松京之鎖鑰,有騎步數萬餘衆,叶漢山隨城之關防,職責最重於他藩,委任必待於輿望,是以惠鮮之政,常先於七方,不幸水旱之災,連仍於數歲,以致壯散老塡之患,莫慰待哺之民,況有纔授旋解之歎,未見責成之效,必得其才局周便之士,庶可致流冗還集之功。今當分鉞之辰,益切愼簡之念,惟卿,器度通敏,識慮周詳,有練達庶務之才猷,見推當世,有擔當大事之風力,無愧古人,跡疎權要,心豈移於榮辱,志勵氷糵,戒常存於脂膏,塞徼海防,旣多固圉之績,雄州巨府,亦著游刃之稱。予之注意也旣深,卿之體誠也惟篤,玆授卿以京畿觀察使兼兵馬水軍節度使·巡察使·開城府留守·江華府留守·廣州府留守,畀以三輔之屛翰,委以一道之旬宣,卿其撫摩呴濡,務闡仁化,澄淸黜陟,率循懿章,修城池繕甲兵,自是措置中事,勸農桑興學校,豈待强勉後能,官通訓而自裁,罪大辟則稟處。於戱,予用宵旰而軫慮,每切若保之心,時維陽春之布和,宜急宣化之政,須展抱負之蘊,以答委寄之隆,故玆敎示,想宜知悉。
副司直黃益亨疏曰,伏以臣父應都,以武科出身,官至通政府使,又經中樞府僉知,今年乃八十也。卽今年八十朝官,因其子上疏,下該曹使之稟啓者,不特一二,人子情理,實無異同,不避僣猥,敢此呼籲於天地父母之前。伏乞聖慈,俯賜諒察,曲加矜憐,使年老臣父,得蒙陞資之恩,千萬幸甚,謹昧死以聞。啓下吏曹,啓目粘連啓下是白有亦。觀此副司直黃益亨疏,則以爲其父應都,武科出身,官至通政,又經僉知,今年八十,願蒙加資之典是如爲白有臥乎所,朝臣中年八十者,因其子陳疏,特許加資,已成近例,今亦不可異同爲白乎矣,恩賞重典,臣曹不敢擅便,伏惟上裁,何如?啓。加資爲良如敎。
午時,上御大造殿東翼閣。受灸時,藥房都提調金壽興,提調金萬重,左承旨宋昌,假注書李重章,記事官李廷謙·宋疇錫,醫官金有鉉·權愉·李應斗·白光璘·黃述,入侍。壽興進曰,夜間日氣極寒,不審聖體調攝,若何?上曰,無事矣。壽興曰,寢睡,若何?上曰,別無煩熱之候矣。壽興曰,今番受灸,只爲水刺厭進,而殿寒若是凜冽,醫官等,皆以爲慮,而外間,亦多以爲訝矣。近來水刺,幾盡復常,且明日受灸,當準百壯,此後,則停止宜當,問于醫官而處之,何如?上曰,前此受灸時,每有煩熱之候,不能久灸,以去春事觀之,則亦可知矣。卽今日寒如此,非受灸之時,而猶愈於春和之時,且旣有其效,何必徑轍,欲於百五十壯後,又議爲之矣。壽興曰,受灸,非時而收效,幸矣。若欲多灸,待秋爲之,亦似便好矣。上無發落。壽興曰,昨者,以進御針監造醫官白光璘,令該曹稟處事,下敎矣。臣取考內局謄錄,則曾前鄭斯玄,再度監造,皆有相當職除授之命,今亦依此施行,而第白光璘,方以治腫敎授,朔數未缺與鄭斯玄,有異,恩賞重事,自下雖不敢仰請,或有陞出缺未及準朔,可以徑出,似合於施賞之道矣。上曰,雖未準朔,使之陞出□,可也。擧行條壽興曰,臣曾於癸亥年間,以朱子大全,令奉朝賀宋時烈,註釋事陳達,而未幾,奉朝賀退歸田里,故遂不果矣。聞其退歸之後,與門生等,取朱子節要及朱文酌海,合爲一編,又抄遺漏於兩書者,添入朱書,仍爲註釋,其有益於後學,大矣。李師命,前任全羅監司時,願爲刊行,而因奉朝賀挽止,不得入梓,只寫一本以來,臣取見其書,則大全中不緊文字外,皆入於此,註釋極其詳備,不可不頒布。自上取入睿覽後,下于校書館,精加校正,令兩南刊板,何如?上曰,此冊,取入覽閱後,當還下,令兩南開刊廣布,可也。擧行條宋昌曰,頃者,司導直長徐文淑,前監役趙始晉,俱以親年八十,呈疏丐恩,觀其疏辭,則徐文淑之父弘履,曾以扈從,年七十陞堂上,而今年又滿八十,始晉之父重素,雖未經四品,曾經五品職,而今年亦滿八十云。曾經四品年八十者,加資,自是法典,而曾前朝臣之以親年七十陳疏者,或有捧入之時,故兩人之疏,臣等,相議捧入,至蒙加資之典矣。厥後前郡守黃益亨,又以其父前府使應都,年八十陳疏,累次來呈,雖是武弁,其爲親乞恩,與徐文淑等,似無異同,而第連續捧入,事無限節,亦涉煩猥,故其疏,旣已退却矣。壽興曰,法典則曾經四品而年八十者,自吏曹直爲加資,下批,而未經四品及未入仕之類,雖或呈上言,該曹,例皆防啓,則自上特爲判付加資矣。呈疏丐恩,誠爲猥濫,而自前政院,或觀其人而捧入矣。今者徐文淑等之疏,亦援引曾前捧入之例,捧入,而其後果有相繼而起者矣。今於益亨之疏,不可以武弁有所區別,此疏則旣已來呈,特許捧入,此後則勿爲捧入,爲宜矣。上曰,予意亦如此,此疏則捧入,此後勿論官之高下,竝爲勿捧事,政院知悉擧行,可也。擧行條宋昌曰,右副承旨沈壽亮,時在安邊任所,故纔已下諭,而第聞其母病甚重,不可離側上來云。似當有變通之道,而大臣,纔以外任擬差事,陳達,則乍除旋遞,亦似未安,何以爲之乎?壽興曰,近來承旨,無着實行公之人,故啓請外任之擬差矣。伊日外任之擬望,至於八人,皆是無故之人,而天點之落,偶及於有故之壽亮矣。卽今監司·守令之由堂上出者,十餘人也。外任旣多,則承旨望之不足,無足怪矣。壽亮,旣是實望,則啓請擬差,固其宜矣,而母病甚重,則似難上來,遞差,似宜矣。上曰,沈壽亮親病如此,今姑改差,可也。榻前定奪宋昌曰,都承旨金禹錫,在外,左副承旨李彦綱,右副承旨沈壽亮,旣已見遞,出納之地,不可久曠,而明與再明,則連有齋戒,當日內開政,以在京無故人差出,牌招察任,何如?上曰,依爲之。榻前定奪宋昌曰,封進御筆,只出於希望功賞,故前日本院,啓稟防塞矣。頃者鄭斯僑之所進,乃得之於其祖聃壽之珍藏,則非如他人之求得希賞者,故臣等,不爲啓稟,而直爲捧入矣。壽興曰,希恩求獻者,固可防塞,而鄭斯僑所進,則不但御筆,且是御製,終不當埋沒於閭家矣。臣取來觀之,則乃孝廟在瀋中時作也,尤切悲感矣。上曰,此與他人求獻者,有異矣。宋昌曰,斯僑所進,則雖已破格捧入,而此後則勿捧之意,更爲分付,何如?上曰,不必分付,政院,知悉擧行,可矣。壽興曰,斯僑家,亦有七言絶句一首,筆跡酷類御筆,而第其所着圖書,有松階之號,與前入御筆中竹梧之號,不同,故疑不敢獻御。臣取來見之,則詩與筆,竝皆臻工,而第未諳松階之號,抑未知內間,則或能知之乎?上曰,孝廟軒號,則乃竹梧,而非松階矣。壽興曰,試爲取入,睿覽,何如?上曰,入之。上謂承旨曰,文元公文集,曾已內入,當爲還下送于校書館,與文正公文集,一體校正後,印出,可也。擧行條上受灸,中腕穴十五壯,訖,諸臣乃罷出。以上燼餘
上在昌德宮。停常參·經筵。
仁獻王后忌辰齋戒。
未時,太白見於巳地。
下直,梁山郡守李碩祚。
藥房都提調金壽興,提調金萬重,左承旨宋昌啓曰,伏未審夜來酷寒,聖體調攝,若何?今日受灸時刻,依前定以午初,而受灸之數,今日當準百壯,姑爲停止之意,昨已定奪矣。諸醫等以爲,中脘穴畢灸之後,必灸三里穴一七壯,乃是灸法云。今亦依此受灸,宜當。臣等,不任憂慮,敢來問安。答曰,知道。無事矣。
大殿受灸後,政院·玉堂問安。答曰,知道。
藥房問安。答曰,知道。
二品以上,單子問安。答曰,知道。
金載顯啓曰,備邊司郞廳來言,今日賓廳坐起,而受灸相値,不得開坐云矣,敢啓。傳曰,知道。
又以摠戎廳言啓曰,廣智營入直本廳壯抄三運軍兵,今已准番,依前例與訓鍊都監軍兵,今月十五日還爲替代,而三淸洞本營入直牙兵,亦已准番,一體放送之意,敢啓。傳曰,知道。
完寧君李師命箚曰,伏以,臣昨伏聞受灸時,因大臣陳白,臣家所藏新選朱子書,卽有取入之命,臣謹將謄本三十五冊,投進閤門,而臣於此書,編摩之際,蓋嘗與聞其凡例,玆敢略陳其一二,以備裁察焉。朱子全書,卷秩極多,蒙學下士,實難遍究,臣嘗取其中,尤切於後學者,抄選成秩,以自致力,而自以謏聞寡見,有難取舍,時取名賢先輩之所抄定者觀之,則先正臣李滉所選節要,專主於書尺,而不及他文,鄭經世所選酌海,略取於各體,而似欠完備,故亦欲究兩家之闕遺,就全集而增選,得免望洋之歎,俾無遺珠之恨,而嘗以此意,質問於奉朝賀臣宋時烈,且請其增抄,則亦印可,臣意,卽從其請,仍以朱子節酌通編,名之,此則刪正之凡例也。且伏聞時烈,嘗著朱子大全註解,釋疑訓名,極其明備,藏在巾笥,臣請得其全本,各附其註於其編之下,而至於書牘,則時烈,以李滉記疑,爲主,補其闕漏,辨其疑晦,其註中稱補稱按,而圈別之者,是也。缺待罪湖臬時,思欲鋟梓廣布,以壽其傳,而時烈,送書缺力止,且緣災荒之餘,事力不贍,未能刊行,只謄兩本,一則送於時烈,一則臣自持歸,久欲以此事,仰請於朝,而鄕曲寫本,字劃甚拙,公餘校讐,訛謬亦多,誠不足以仰塵於睿覽,趑趄至今矣。今承投進之命,竝暴委折如右,若於淸燕之暇,或賜澄覽,而出付玉堂諸臣,詳校本文,以正其魚魯,拈其註解中可疑者,更問於老師,得其斤正,然後仍命繕寫,刊行於中外,則朱夫子至言要道,尤可以表章於聖世,而宋時烈一生用力者,亦可以開示於後學矣。伏願聖明,留神焉。取進止。答曰,省箚具悉。節酌通編,從容閱覽後,當令玉堂,依箚辭施行焉。以上謄錄
午時,上御大造殿東翼閣。受灸時,藥房都提調金壽興,提調金萬重,左承旨宋昌,假注書李重章,記事官李廷謙·宋疇錫,醫官金有鉉·權愉·李應斗·白光璘·權萬年·李以楨,入侍。壽興進曰,夜來寒氣,比前尤酷,〈伏〉未審此際,聖體,若何?上曰,無事矣。壽興曰,水刺之進,若何?上曰,無常時矣。壽興曰,議藥同參醫官權萬年,術業完備,士夫家治病而見效者,甚多,故頃已差入內局矣。非但技術之可用,且觀其爲人,極其愼重矣。今日受灸,當畢,故使之入侍,試令診脈,何如?上曰,唯。壽興曰,議藥同參醫官,積仕勤苦,或至十年之久,而無他遷轉之規,蓋以設立未久,當初未有定式故也。各軍門醫官,皆以三十朔,陞出虛司果,而至於內局醫官,在於議藥之地者,反不如軍門醫官,不但渠輩之稱冤,亦非激勸之道,目今醫官之積仕,而未得陞出者,限五年以上,陞付虛司果六品,而此後則以三十朔爲限,定式施行,何如?上曰,依爲之。擧行條壽興曰,頃者因全羅道暗行御史缺奪,只令收稅事,該曹覆啓,請令收稅,而判付缺旋因政院啓辭,有令本官,定色吏收稅之敎,此事,恐涉不當矣。近來此弊,不獨內司爲然,在在如是,臣曾任廣州府尹,適値量田,故備諳此弊矣。奸民等,貪其收稅之小,投入內司,自己田畓,盡以內司位號,懸錄量案,及其年久之後,仍爲見奪,稱冤呈訴者,極其紛紜,其爲情狀,殊甚痛駭,然若以懸錄量案之故,自內司盡爲占奪,亦非所宜,只令內司,依前收稅,則可矣。至於令本官定色吏收納,不但有弊,亦無此規矣。上曰,奸民等,初以內司田畓,懸錄量案,及其年久推刷之後,始稱渠之田畓,情狀痛駭,故有此敎矣。大臣所陳如此,然則令內司收稅,可也。壽興曰,臣待罪司僕提調,其於馬政,非不留意,而近來馬政,未免疎漏,內廐御乘之馬,亦無可合者,事甚悶慮矣。此不但馬品之不好,亦由於調養之失其道也。上年啓稟加出馬醫司僕一人,使之看檢,則稍有其效,而猶不着實矣。武科嘉善鄭斯玄,素稱知馬,且善調養,閭閻家馬匹,使此人調習而成才者,甚多。若以此人,閱習內廐馬,則必多所益,而難於名目,尙爾未果矣。今若以御乘馬調習別監官,使之付軍職察任,則似不無看實之效矣。上曰,內廐馬政,誠爲可慮,依此爲之,似好矣。擧行條壽興曰,禮賓寺,極其殘弊,無以成樣,前正洪茂,久授此任,頗能擧職,方有料理修擧之事,未及完了,而頃者都目政,以準朔之故,換差濟用監正,本寺若失此人,則其所排置,將不得收拾,事極可慮。戶曹判書柳尙運,見臣言及此事,欲於登對時稟達,故敢此仰達。上曰,洪茂,仍任,可也,擧行條壽興曰,中廟朝名臣故贊成宋麟壽,淸名直節,爲士林矜式,不幸被禍於乙巳,終至冤死,及其申雪之後,至蒙褒贈賜諡之典矣。第其子孫殘微,尙未得延諡云,事甚可矜矣。今聞其子孫在鄕者,爲人亦可用云。若令該曹錄用,則似乎合宜矣。上曰,令該曹錄用,可也。擧行條上曰,三寅劍打造處,物力甚多,自內司有難充給,宣惠廳米三十石,錢二百兩及戶曹木綿各四同,題給事分付,可也。擧行條壽興曰,臣有區區私悃,久欲陳達,而惶悚未果矣。今則受灸將畢,此後入侍未易,故敢此陳暴矣。臣中年得病,幾死復甦,際遇先朝,思渥偏重,不知臣無似,任之劇務,黽勉供仕,積有年所,逮乎缺益甚,凡於國計民憂,無一裨補,所當退養病軀,缺待罪輔護,陪奉聖明之故,不敢言退矣。今臣犬馬之齒,已周甲子,古人雖□□危者,亦有六七十致仕之規,如臣無似,雖不敢以致仕之道,上煩天聽,而所兼諸司提調,俱是緊務,以此殘骸,不可虛帶,倘蒙聖明,察臣老病,特許遞改,只以西樞閑職,優游終老,則不勝大幸矣。上曰,提調,旣非煩務,精力,亦非不逮,安心行公,可也。壽興曰,聖敎至此,雖不敢再三煩瀆,而區區私懇,則終不如西樞之優閑矣。上終不許焉。壽興曰,昨者鄭斯僑所進,果是御筆否乎?上曰,偶閱麟平大君障子圖書中,有松階之號,此爲麟平之筆,決矣。仍以所進筆迹,出給于宋昌,昌受而出。上受灸,中脘穴十二壯,三里穴七壯,訖。諸臣遂罷出。以上燼餘
上在昌德宮。停常參·經筵。
仁獻王后忌辰。
夜四更,流星出軫星下,入巽方天際,狀如鉢,尾長二三尺許,色赤。
藥房都提調金壽興,提調金萬重,左承旨宋昌啓曰,受灸纔畢,寒威轉酷,伏未審夜來,聖體調攝,若何?臣等,憂慮未弛,敢來問安。答曰,知道。無事矣。
宋昌啓曰,右議政箚子到院,而以國忌留院之意,敢啓。傳曰,入之。
成虎徵啓曰,閔判府事箚子到院,而以國忌留院之意,敢啓。傳曰,入之。
答右議政鄭載嵩箚曰,省覽箚辭。此非無端稽滯之比,於卿有何可嫌之事乎?卿其安心勿辭,推考傳旨,亦令政院爻周焉。仍傳曰,遣史官傳諭。
答判府事閔鼎重箚曰,省箚具悉卿懇。卿之宿患,予已知之,未得進參,有何所傷?卿其安心勿待罪。元箚竝在下以上燼餘
右議政鄭載嵩箚曰,伏以,臣伏見備忘記,甲子夏間,前慶尙監司徐文重,在任時馳啓公事,已過兩年之後,今始覆啓,殊甚駭然,其時戶曹堂上·郞廳,竝從重推考者,臣誠惶悚震悸,置身無地。臣曾忝度支之日,慶尙監司徐文重狀啓,啓下本曹,觀其措語,則辛酉査案中,逃亡奴婢,未蒙蕩減之類,虛名物故,未出立案者,一倂蕩減事也。臣意以爲,徵貢逃故,害及隣族,雖是實有之事,此時人心巧詐,虛僞百出,其間亦多有以生爲死者,以存爲逃者,不可容易句斷,致令有眞贗混淆,欲詳考文書,得其實狀而處之矣。其後本道暗行御史別單書啓中,亦言逃故奴婢之缺以各司奴婢,庚申査覆之後,欲免身貢,稱以逃亡物故者,在在皆然,而其中或有切族者,或有未出立案者,虛實相蒙,有難辨別,不得輕議變通者,蓋出於此也。前日本道監司狀啓,及今此書啓內辭緣,如此,似當有査出釐正,而非但本道啓缺不然,諸邑文書,考出後,一時稟啓之辭,蒙允判下之後,未及擧行,臣於其時缺歲月者,雖似有間,其稽緩不職之罪,臣實難免。伏乞聖明,亟賜罷斥臣職,以警群僚,不勝幸甚。取進止。
行判中樞府事閔鼎重箚曰,伏以,臣疾病沈綿,已及三歲,委身床席,日事艾炷,玆未得趨參於近日起居之班,誠禮俱缺,合被重譴,冒死自列,無任惶恐待罪之至。取進止。以上燼餘
上在昌德宮。停常參·經筵。
未時,太白見於巳地。夜自二更至五更,月暈。
下直,草溪郡守李基泰,知世浦萬戶宋樑夏。
金載顯,以都摠府言啓曰,今日入直軍士,中日習射,請出標信。傳曰,知道。
又以都摠府言啓曰,都摠管吳斗寅,除標信,漢城府坐起進去之意,敢啓。傳曰,知道。
又以義禁府言啓曰,以公洪監司狀啓,刑曹粘目,庇仁前縣監申應昌,移本府處置事,允下矣。申應昌,自任所時未上來,依例發遣府羅將,拿來,何如?傳曰,允。
傳于金載顯曰,日寒如此,薄衣軍士,襦衣題給。
傳于尹以道曰,日寒如此,宿衛禁軍,空石題給。
成虎徵,以藝文館官員,以大提學意啓曰,曾在先朝,以永柔縣,重建諸葛忠武侯廟碑撰述事,啓下本館,而缺未及擧行矣。今聞邑人,已具碑石,將欲立碑云。碑文,依前啓下事意,製進之意,敢啓。傳曰,知道。
又以兵曹言啓曰,傳曰,日寒如此,薄衣軍士襦衣題給事,命下矣。發遣本曹郞廳摘奸,尤甚薄衣軍士一百八十四名抄出,別單書入,令該曹依此數題給,何如?傳曰,允。
尹以道,以宣惠廳言啓曰,頃因大司憲李翔上疏,自備局覆啓,湖西山野被災之邑,旣難追給分災,待收租案上來後,量減收米事,啓下本廳矣。收祖案,今才上來,濱海被災之邑,旣給分災,今無擧論之事,而山野被災尤甚邑,忠原·懷德·永春等邑收米,各減一斗事,分付本道之意,敢啓。傳曰,允。
執義徐宗泰,掌令安世徵,持平閔鎭周啓曰,請誣告罪人金重夏,嚴鞫處斷。又啓曰,請還收安置罪人閔熙·權大運等量移之命。又啓曰,請還收安置罪人鄭維岳放歸田里之命。措辭竝上同又啓曰,王者命爵之典,必循僉擧,國朝用人之規,自有常制,苟以私逕,參錯其間,而常制有所撓焉,則無以示大公於天下,而官方,隨以紊亂,其爲慮,有不可勝言者。金錫衍,特以肺腑之親,出於蔭路,初不在於特用之科,地部佐貳,乃下大夫之顯秩,而國家公器也。今者中批特授,專出私恩,旣犯私昵之深戒,大乖選用之常格,聖明,雖以外家故,而欲施優厚之典,量加恩數,自有他道,何可輕毁大防,爲此無前之擧乎?其貽累聖德,致駭物情,莫此爲甚。請還收金錫衍戶曹參議特除之命。又啓曰,西北人物刷還之禁,非不嚴明,而扶餘縣監柳,西關妓生,冒法率畜,頃因朝家之申勅,暫時還送,旋卽率來,晏然留置衙中,略不畏憚,事之可駭,莫此爲甚。且其居官,專事病民,闔境嗷嗷,怨聲載路,以此以彼,不可仍置其任,請扶餘縣監柳,拿問定罪。又啓曰,新除授全羅左水使朴星錫,向拜昌城府使,仍得陞資,而其時已有驟除之論矣。及其瓜滿而歸,無他優異之績,今又直拜閫臬之職,朝家用人之道,不宜如是無漸,名器益輕,物情俱駭,請全羅左水使朴星錫遞差。又啓曰,摠管之職,實掌禁御宿衛之任,其不可人人輕授,而副摠管李允傳,地望素輕,履歷且淺,特以老職陞資,而昏耗已甚,遽授本職,物情俱駭,請副摠管李允傳,遞差。答曰,不允。
司諫李弘迪,正言李德成啓曰,請誣告罪人金重夏,嚴鞫取招,按律處斷。又啓曰,淑安公主房折受外民田,請令本道,別定剛明官,詳査啓聞後,從公處決,宮差之作弊外方,亦令査得,從重科罪。措辭竝上同又啓曰,山陵祭享,何等重事,而去十月崇陵望祭,典祀官奉常奉事李震栻,陪進祭物,醉酒至不省,扶掖作行,道路觀瞻,莫不爲駭,不可以事在旣往而處之,請奉常奉事李震栻,汰去。又啓曰,近來國綱大壞,人心不淑,土民之凌踏官長者,比比有之,高陽居鄭姓士人,因鄕中相鬨之事,移怒於主倅,突入官庭,面加詬辱,無所不至,且憤其姪子之被囚,伺得空官之時,親率奴僕,擅開獄門,奪出還家,無復顧忌,其罔念城化之至嚴,輕視土主之卑微,面加詬辱,㤼奪獄囚之狀,俱極寒心,京輦至近之地,傳說藉藉,聽聞駭愕。請令本道,各別嚴査,依法科罪,以杜日後之弊。又啓曰,高陽郡守崔聖任,酷被土民之面辱,旣不能據法處置,及其獄囚見奪之後,又不能論報嚴治,所遭非常,而一任其悖慢橫恣,恬不知愧,其見輕受侮之狀,冒恥患失之態,亦甚可駭,請命罷職。又啓曰,利川府使朴以文,因管下鄕任之違忤官令,施以笞罰,其人發怒於受笞,出坐鄕廳,捉入禮吏,數其主倅之罪,恣加笞罰,仍爲逃走,以文,不勝駭憤,發遣官差,盡捕其家屬,以爲督現之地,其間擧措之輕遽,以文,固亦有之,而以此憲臣,才有請罷之啓,而鄕任之受罪土主,替杖禮吏,實是前古所無之事,今若只論其官,不治其民,則適足以中其凌辱之心,長其豪橫之習,爲字牧者,將無以號令管下,其流之弊,有不可勝言,請令本道,各別跟捕,依法重治。又啓曰,新除授龍川府使金道鳴,別無才能之可稱,專以善事發身,前任遂安,已多家近不廉之誚,陞拜是職,尤有人微濫授之議,孔道蘇殘之責,不可付諸濫猾之手。請龍川府使金道鳴,罷職。答曰,不允。李震栻事及高陽·利川兩邑,令本道嚴査跟捕等事,依啓。
大司憲任相元疏曰,伏以,臣羞恥非輕,情勢難安,兼帶等任,竝是淸選,故陳辭乞免,未蒙恩兪,私懷悶蹙,已成觸藩之窮矣,適當歲律之新,不勝霜露之感,偸向松楸,歸省墳墓,帶職下鄕之罪,自不可逭,而又此意外遽承恩旨,以臣爲司憲府大司憲,諭以斯速乘馹上來者,臣驚惶感激,不知置身之所,臣本以譾劣之資,猥蒙生成之澤,前後歷揚,無非踰濫,其爲冥升之咎,過福之災,亦何嘗不戒也?惟以身縻寵秩,不能自脫,因循□□序遷,誤處要地,卒成評彈之階,此誠難追之悔也。從今以往,惟當缺不可復玷,其在政體,亦不當復擬缺之所稱雄職,國朝之所嘗遴選者也。如臣不似,亦得忝竊缺之道哉?恩除才下,名器頓輕,臣之循墻之懷,集木之懼,不特□□也。夫疵議未息,而寵數愈新,論劾未久,而拔擢愈勤,是所謂咈其怒而嬰其鋒也。臣雖冥頑,豈不知聖明收拾之盛意,而爲此逋慢之罪,而所叨之職,斷非所堪,亦不欲抗瑕累之蹤,當指摘之蹊也。且臣冒觸風寒,大致感傷,所患食滯之症,乘時復作,胸中煩悶,飮啖有礙,呻吟出汗,未得顯效,貼身暖堗,不能出門,非但情迹,決難冒進,以此病勢,亦無赴召之望,瞻天拜命,狼狽自憐,敢因縣道,猥陳封章。伏望聖明,諒臣血懇,將臣新授職名及兼帶成均·槐院·司譯提調之任,一倂遞改,以便公私,千萬幸甚,謹昧死以聞。答曰,省疏具悉。卿其勿辭,從速上來察職。
開城府留守尹堦疏曰,伏以,無似如臣,久竊寵渥,鍾鳴漏盡,夜行不息,釁咎百出,罪戾狼藉,而聖朝寬恩,得免流迸,偃息田野,是臣之大幸也,豈有一毫抗顔於世,復立朝端之念?日者儐接之命,出於蒼黃急遽之際,不但不遑顧臣之廉隅,驅馳之勞,亦不敢規避,蒙垢負芒,悶默往來,而金吾之任,遽及於伴送之時,松都留守之職,又及於夢寐之外,是乃以一遭行役,爲媒進之梯,臣雖無狀,亦不忍爲此也。今若夤緣宦途,晏然除命,則其人當作何若人,而殿下,亦何取此等人乎?人情,孰不欲受恩於其君,而有時而不能承當,孰不欲圖榮於其己,而有時而不得冒進者,蓋慮其身名之俱喪,而貽累於君父,此臣之所以死不敢拜命者也。且臣衰朽到底,痼疾在身,遠役之餘,又遭慘慽,宿病添劇,轉輾床褥,飮啖全廢,眞元消敓,更起爲人,不可以時月期也。伏乞聖慈,俯諒危懇,遞臣職名,以安微分,不勝萬幸,謹昧死以聞。答曰,省疏具悉。卿其勿辭,從速察職。
戶曹判書柳尙運疏曰,伏以,臣伏見下政院之敎,因前慶尙監司徐文重狀啓,有其時堂上郞廳,從重推考之命矣。臣於此,不勝惶悚之至,蓋於甲子年間,因本道暗行御史金昌協別單書啓,以前日監司狀啓,及今此書啓內辭緣如此,似當査出釐正,而非但本道弊端如此,他道亦然,他道文書考出後,一時稟處之意,自本曹措辭回啓,而未及擧□□□於徐文重狀啓回啓之時,只就其狀啓條陳中,施行缺其時回啓中措語缺之罰,及於其時,當該缺之中,臣之罪戾,至此尤大。伏乞聖慈,亟命遞罷臣職,以警具僚,不勝幸甚,謹昧死以聞。答曰,省疏具悉。卿其勿辭,從速察職。以上燼餘
上在昌德宮。停常參·經筵。
卯時辰時,日暈兩珥。自巳時至酉時,日暈。
以備忘記,傳于金載顯曰,今下弓矢,楊下萬戶崔台甫處,給送。
執義徐宗泰,掌令安世徵啓曰,請誣告罪人金重夏,嚴鞫處斷。又啓曰,請還收安置罪人閔熙·權大運等量移之命。又啓曰,請還收安置罪人鄭維岳放歸田里之命。又啓曰,請還收戶曹參議金錫衍特除之命。又啓曰,請扶餘縣監柳,拿問定罪。又啓曰,請全羅左水使朴星錫,遞差。又啓曰,請副摠管李允傳,遞差。措辭竝同前以上燼餘
領中樞府事金壽興箚子。大槪,敢陳淺見,以冀財處事。入啓。答曰,省箚具悉。儒臣之校讎書籍,已有前例,故允許矣。箚辭得宜,依此施行焉。以上朝報
上在昌德宮。停常參·經筵。
辰時,日暈。午時未時,日暈。
朴泰遜啓曰,吏曹郞廳來言,臺諫有闕,政事,何以爲之?取稟。傳曰,明日爲之。
又啓曰,都目大政後,諫院多官,竝皆呈告,引入時未開坐署經云。除服制受由外,竝卽牌招,以爲趁時署經,何如?傳曰,允。
金載顯,以都摠府言啓曰,副摠管李世選,以武臣堂上朔試射試官,除標信,慕華館進去之意,敢啓。傳曰,知道。
宋昌,以禮曹言啓曰,曹所屬,禮賓寺·司畜署缺年春夏等及秋冬等褒貶,各其司提調,有故,限內不得缺以入之意,敢啓。傳曰,知道。
缺例該司所上祭服取用之意,分付,何如?傳曰,允。
又以承文院官員,以都提調意啓曰,前副正字任翊元,方在罷散中,依例肄習官啓下,付軍職,冠帶常仕,何如?傳曰,允。
執義徐宗泰,掌令安世徵啓曰,請誣告罪人金重夏嚴鞫處斷。又啓曰,請還收安置罪人閔熙·權大運等量移之命。又啓曰,請還收安置罪人鄭維岳放歸田里之命。又啓曰,請扶餘縣監柳,拿問定罪。又啓曰,請全羅左水使朴星錫,遞差。措辭竝同前答曰,不允。柳事,依啓。
正言李德成·李允修啓曰,請誣告罪人金重夏,嚴鞫取招,按律處斷。又啓曰,淑安公主房折受外民田,請令本道,別定剛明官,詳査啓聞後,從公處決,宮差之作弊外方者,亦令査得,從重科罪。又啓曰,請高陽郡守崔聖任罷職。又啓曰,請龍川府使金道鳴罷職。措辭竝同前答曰,不允。崔聖任推考,觀其緘辭而處之,金道鳴遞差。
朴泰遜啓曰,高陽郡守崔聖任推考,龍川府使金道鳴遞差事,命下矣。臺諫方以罷職論啓,推考及遞差傳旨,不得捧入之意,敢啓。傳曰,知道。
大司諫金鎭龜疏曰,伏以,臣猥蒙簡寄,待罪重鎭,今已八九朔,而性本疎迂,全昧事務,其於牧民鍊兵之方,蔑有絲毫之效,徒積尸素之譏,居常惶慄,只俟譴黜,不料新除恩命,出於夢寐之外,繼以召旨下降,令臣斯速乘馹上來,臣誠驚懼感惕,罔知攸措。竊惟諫官之職,責任甚重,凡係君德,闕遺時政得失,莫不爭論可否,則固不可人人輕授,而至於長官地望,更別,從前愼簡,意實有在,苟非言議風采,見重一世者,莫宜居之。顧臣何人,敢膺斯選?臣之庸駑不稱之狀,不待縷陳,想已聖鑑之所下燭,而且念臣之蹤跡,有異他人,淸班膴仕,本非微分之所堪安,而自在釋褐之初,過蒙洪造,前後踐歷,罔非踰濫,公議之不厭,亦已久矣。今若不揣分義,秪貪榮寵,任人指點,靦然冒進,則顚沛之患,理所必至,臣身,雖不足恤,而其爲貽累於聖朝者,大矣。此臣所以反覆思量,終不敢以趨走承命,爲恭,而輒因縣道封章,卽蒙鐫免者也。伏乞聖明,察臣懇辭,諒臣危悃,亟遞臣新授職名,以重公器,以安私分,不勝大幸,謹昧死以聞。答曰,省疏具悉。爾其勿辭,從速上來察職。
掌令鄭來祥辭職上疏。入啓。踏啓字。元疏盡燒以上燼餘
上在昌德宮。停常參·經筵。
朴泰遜,以都摠府言啓曰,今日入直軍士,當爲中日習射,而雨雪如此,不得爲之之意,敢啓。傳曰,知道。
又以都摠府言啓曰,都摠管吳斗寅,除標信,漢城府坐起進去之意,敢啓。傳曰,知道。
宋昌啓曰,左副承旨金載顯,右副承旨成虎徵,今日俱不仕進,事甚未安,竝卽牌招察任,何如?傳曰,允。
尹以道,以漢城府言啓曰,頃因禮曹啓辭,以氷庫失火梗,伐氷添積事,發遣本府郞廳,調用西氷庫,漢江坊民,伐氷五千三百九十丁,添補本梗,昨日完役之意,敢啓。傳曰,知道。
缺黃昌副尉遷葬時,缺其令該曹,當品禮葬事,分付。
執義徐宗泰啓曰,請誣告罪人金重夏,嚴鞫處斷。又啓曰,請還收安置罪人閔熙·權大運等量移之命。又啓曰,請還收安置罪人鄭維岳放歸田里之命。又啓曰,請還收金錫衍戶曹參議特除之命。又啓曰,請全羅左水使朴星錫,遞差。措辭竝同前答曰,不允。
正言李德成·李允修啓曰,請誣告罪人金重夏,嚴鞫取招,按律處斷。又啓曰,淑安公主房折受外民田,請令本道,別定剛明官,詳査啓聞後,從公處決,宮差之作弊外方者,亦令査得,從重科罪。措辭竝同前答曰,勿煩。
獻納李國芳上疏。燒盡以上燼餘
上在昌德宮。停常參·經筵。
未時申時,日暈。四更,月暈。五更,重暈,暈內有兩珥,暈上有冠,暈下有履,色皆內赤外靑,白虹出自右珥,逶迤指北。
有政。吏曹,以李墪單付兼執義,吳錫海單付奉常奉事,徐文裕爲兼春秋館記注官,濟用副奉事李世著,宗廟副奉事禹錫珪相換,羅重器爲盈德縣監,朴世樟爲掌令,柳星昌爲龍川府使,申翼相爲大司成,趙師錫爲右參贊,梁重厦爲扶餘縣監。
上在昌德宮。停常參·經筵。
卯時,日有左珥。辰時,日暈兩珥。巳時午時未時,日暈。申時,日有左珥。
下直,玉江萬戶金有西,安山郡守權德徽。
謝恩,右參贊趙師錫,僉知李明彬,司諫徐文徵,濟用副奉事禹錫圭,高城郡守李迪吉,保安察訪宋廷奎。
副提學沈攸初度呈辭。入啓。給由。
備忘記,東萊府使柳之發,罷職。
吏曹啓曰,臺諫有闕,政事,取稟。傳曰,當日爲之。
領府事金壽興箚子。大槪,敢申前席之懇,冀蒙矜許事。入啓。答曰,省箚具悉卿懇。面諭至意於筵中矣,卿胡不諒,陳章控免,若是其邁邁乎?心切缺然,無以爲喩,卿其安心勿辭,以副予望。仍傳曰,遣史官傳諭。
府啓,請誣告罪人金重夏,嚴鞫處斷。請還收安置罪人閔熙·權大運等量移之命。請還收安置罪人鄭維岳放歸田里之命。措辭竝同前新啓,近年以來,陞遷太驟,躁進之習,由是益長,官方淆雜,正由於此,不可不常加裁抑,以重選用之道。日者訓鍊院正柳漢明,旣以驟除被論而遞矣。新除授本院副正高應文,陞出六品,纔過一年,歷職無多,聲稱未著,而超越班品,遽除名選,名器屑越,物情俱駭,請訓鍊院副正高應文遞差。調用無漸,殊乖政體,請兵曹當該堂上,推考。答曰,不允。末端事,依啓。
院啓,請誣告罪人金重夏,嚴鞫取招,按律處斷。淑安公主房折受外民田,請令本道,別定剛明官,詳査啓聞後,從公處決,宮差之作弊外方者,亦令査得,從重科罪。措辭竝同前答曰,勿煩。
京畿監司書目,果川呈,以開城留守尹堦辭職上疏上送事。啓。答曰,省疏具悉。臺諫過當,予已知之,卿勿過辭,從速察職。
京畿監司書目,高陽呈,以都承旨金禹錫辭職上疏上送事。啓。答曰,省疏具悉。旣往之事,不必追咎,卿其勿辭,從速上來察職。
京畿監司書目,廢砥平兼任楊根呈,以知事李端夏上疏上送事。啓。答曰,省疏具悉。疏辭,予已覽矣。卿不必一向爭辯,以傷事體,安心勿待罪焉。以上朝報
有政。
吏曹啓曰,東萊府使有闕,依近例,令備邊司議薦,何如?傳曰,允。
吏曹,以具鳳昌爲伊川縣監,黃釗爲戶曹佐郞,李商翼爲漢城庶尹,崔寬爲大司憲。
上在昌德宮。停常參·經筵。
未時,太白見于巳地。
下直,遂安郡守韓瑄,開城敎授魚瑞龍。
謝恩,龍川府使柳星昌,伊川縣監具鳳昌,護軍鄭斯玄,部將李錫彬,典籍李菂。
吏曹參判朴泰尙,副提學沈攸再度呈辭。入啓。給由。
都摠管朴弼成初度呈辭。入啓。傳曰,給由。遣御醫往來看病。
府啓,請誣告罪人金重夏嚴鞫處斷。請還收安置罪人閔熙·權大運等量移之命,請還收安置罪人鄭維岳放歸田里之命。措辭竝同前答曰,勿煩。
假注書李重章改,代以李敏英爲假注書。
吏曹啓曰,東萊府使有闕,依近例,令備邊司議薦,何如?傳曰,允。
院啓,請誣告罪人金重夏,嚴鞫取招,按律處斷。淑安公主房折受外民田,請令本道,別定剛明官,詳査啓聞後,從公處決,宮差之作弊外方者,亦令査得,從重科罪。措辭竝同前答曰,勿煩。
謝恩,修撰洪受瀗。以上朝報
上在昌德宮。停常參·經筵。
自巳時至午時,日暈。未時,太白見于巳地。夜五更,月入氐星中。
宋昌啓曰,小臣,與右承旨尹以道,今日祔太廟習儀進去,下直。傳曰,知道。
傳于尹以道曰,歸厚署棺板一部,送于內需司事,言于該曹。
執義徐宗泰,掌令安世徵啓曰,請誣告罪人金重夏,嚴鞫處斷。又啓曰,請還收安置罪人閔熙·權大運等量移之命。又啓曰,請還收安置罪人鄭維岳放歸田里之命。措辭竝同前答曰,亟停勿煩。
正言李德成·李允修啓曰,請誣告罪人金重夏,嚴鞫取招,按律處斷。又啓曰,淑安公主房折受外民田,請令本道,別定剛明官,詳査啓聞後,從公處決,宮差之作弊外方者,亦令査得,從重科罪。措辭竝同前朝廷之上,禮議爲貴,同僚之間,契義尤重,而知中樞府事朴信圭·李端夏,俱以崇品之宰,竝居共濟之地,因一小故,轉輾疑阻,互相辯詰,辭氣不佳,不避呶呶,務欲自申,毋論是非曲直之在誰,俱不免爲胥失之歸,其爲乖朝廷之體,失寅協之義,莫此爲大,請知中樞府事朴信圭·李端夏,竝命從重推考。李之募粟請帖,雖其意切救民,志欲資父,而惟宜商量審愼於施措之際,不當率爾做事,以取其僨敗也。諫臣疏論之後,朝家旣已參量其委折,不復有覈罪之擧,則在之道,惟當自反,以俟公議之折衷,而敢於辭狀,張皇覼縷,辭說謬戾,至於構誣糜粉等語,侵侮脅持,不少顧藉。夫朴信圭,以官秩則崇品重臣也,以私分則父兄僚友也。朝廷,苟有體統,其何敢因其忿恨,費辭凌逼,若是其無嚴乎?擧措顚錯,物情駭異,請前察訪李,罷職不敍。道臣之請罷李之啓,悉載其辭狀中,張皇繁猥之說,以煩天廳,其在事體,亦甚不當,請公洪監司權是經推考。答曰,不允。末端三件事,依啓。以上燼餘
領議政金壽恒箚子。大槪,賤疾猝劇,曠廢職事,乞賜罷免,以便公私事。入啓。答曰,省箚具悉。有疾未參,別無所傷,卿其安心勿辭,從容善攝。仍傳曰,遣史官傳諭,遣御醫看病。
都承旨金禹錫上疏。大槪,瀝血陳懇,反承溫批,不敢一向退伏,黽勉來到城外,而賤疾方劇,末由就列,不得不冒死申籲,亟命鐫臣職名,仍治臣猥越屢瀆之罪事。入啓。答曰,省疏具悉,卿其勿辭,從速入來察職。以上朝報
上在昌德宮。停常參·經筵。
未時,太白見于巳地。
謝恩,公洪都事兪命雄,自如察訪柳成運。
吏曹參判朴泰尙三度呈辭。入啓。遞差。
都摠管朴弼成再度呈辭。入啓。加給由。
完寧君李師命,漣川地妻父歸葬呈辭。入啓。給由。
戶曹參議金錫衍上疏。大槪,新授職名,萬不近似,驚惶踧踖,罔知攸措,且臣病勢之危迫,更加情勢之一層,伏乞聖明,俯察危悃,亟收成命,以重名器,以安私分事。入啓。答曰,省疏具悉爾懇。今玆新命,意實有在,非出私昵,安意勿辭,從速察職。
傳曰,大臣·備局堂上引見。
大臣·備局堂上引見入侍時,吏曹判書李敏敍,兵曹判書李䎘牌招察任事,及禮曹判書申晸,今姑遞差事,榻前下敎。
謝恩,都承旨金禹錫。
吏曹判書李敏敍,身病出仕。
京畿監司書目,果川呈,以開城留守尹堦辭職上疏上送事。啓。答曰,省疏具悉。卿勿固辭,從速察職。
校理金構上疏。大槪,臣有筵中私語之失,懇乞亟賜遞免,仍治臣罪事。入啓。
今日大臣·備局堂上引見入侍時,上曰,榻前不得私語之意,曾已下敎矣。今日筵中,私語狼藉,而承旨,不能檢擧,殊甚非矣,推考,可也。
執義徐宗泰啓曰,請誣告罪人金重夏,嚴鞫處斷。又啓曰,請還收安置罪人閔熙·權大運等量移之命。又啓曰,請安置罪人鄭維岳放歸田里之命。措辭竝同前答曰,毋庸瀆擾。又啓曰,臣於入侍時,適與竝坐諸臣,有相問酬酢之事矣。伏聞上敎,以不禁私語,有承旨特推之命,臣不勝惶汗之至。咫尺之地,不能致謹,至勤嚴敎,臣何敢晏然仍冒?請命遞斥臣職。答曰,勿辭,退待物論。
司諫李弘迪啓曰,請誣告罪人金重夏,嚴鞫取招,按律處斷。答曰,勿煩。又啓曰,請淑安公主房折受外民田,令本道別定剛明官,詳査啓聞後,從公處決,宮差之作弊外方者,亦令査得,從重科罪。措辭竝同前答曰,勿煩。又啓曰,龍川府使柳星昌,曾任慈山時,稱以勅需,多貿木花,計戶分給於民間,使之升細織造,星火督捧,盡歸於私用,其他貪虐之政,罔有紀極,一邑之人,如在水火,及其遞歸之日,官庫如洗,無尺布斗粟之儲,以此坐廢者,已有年所,決不可復畀字牧之任。況龍川,孔道殘邑,尤不當付諸其手,請龍川府使柳星昌,罷職不敍。答曰,不允。又啓曰,不似如臣,亦得備位諫職,而所伏之處,稍遠,榻前說話,未得詳聞,與竝席諸臣,略以一句語,有所相問矣。至以不禁私語,有承旨特推之命,臣何敢晏然仍冒乎?請命遞斥臣職。答曰,勿辭,退待物論。
大臣·備局堂上引見入侍時,上曰,諸道守令罷黜狀啓,近甚頻數,或不無圖遞之弊,別爲施罰,然後可以永杜其弊,此後稱病呈狀之類,皆爲準期不敍,可也。左議政南九萬曰,受由過限不還者,本有準期不敍之規,該曹,自當依例擧行,而未知近來,或有廢閣之弊,更加申勅,似當,而至於除拜之初,呈狀政廳,罷黜之類,亦似有分別矣。上曰,道臣狀啓罷黜之類,當爲準期不敍,而呈狀該曹之類,亦須詳察其實病然後,啓遞矣,更加申勅該曹,可也。左議政南九萬啓曰,朝家用人之道,有直節,則置諸臺閣,有文學,則任以詞翰,有吏幹,則處以州牧,各以所長用之,則無可棄之人,若違其才而換用之,則難免不稱之患矣。新除授定川縣監韓茫齊,曾有直聲,爲人亦善,而至於剸煩理劇,非其所長,不可畀以大邑,改差,何如?上曰,遞差,可也。又啓曰,事雖煩瑣,亦係綱紀,故敢達耳。近來捧承傳事,各司不曾遵行,使朝家法令,徒爲玩忽之歸,若此不已,設有善政,一日十下,亦何益之有哉?曾前兵曹書吏,多至一百七八十人,任曹中事者,無幾,而徒爲官員使喚,侍陪書役等私事,不但料布之虛費,爲弊於曹中者,亦多,曾爲減下其無用者百餘人,而餘存書吏,則官事外使喚書吏,一切禁斷事,定奪於榻前,捧承傳施行矣。近聞兵曹,因私事使喚,漸至煩多云,其牽於私請,不遵朝命,殊甚不便,兵曹堂上郞廳,竝命從重推考,何如?上曰,依爲之。以上朝報
大臣·備局堂上引見入侍時,左議政南九萬所啓,舟車之用,本爲天下之通利,而我國,惟咸鏡道外,皆不用車,今之以用車爲難便者,皆以我國道路之險,爲言,而我國北道遼東東八站,道路甚險,而亦聞用車,以此言之,他處,必無不可行之理。況平安道,則道路比他處平坦,尤合於用車,戶曹判書柳尙運,在平安道時,曾請造車,斫取材木於長山串,輸置營下,而其後監司,屢遞,尙未造作云矣。上年臣往北京時,李光漢,自寧邊造作車子,遞載卜物,刷馬價,減除太半,其便利可見矣。然若無朝令,則必不能着實擧行,分付平安監司,使李光漢次知造車之役,期於有成,何如?上曰,任載便利,莫如車子,設或有險路,必無不用之理,分付平安監司,以爲造成行用之地,可也。又所啓,寧邊城新築,意有所在,故臣頃自北還時,歷入見之,則城濶兵少,爲可慮,故團束民兵,竝留監兵營所屬,以爲守堞之用事,已爲分付擧行矣。今之所乏,又是糧餉,而前寧邊府使李光漢,以平安監營中軍,方下去本道,言于臣等,令本道,備局句管木數十同,若爲出給,則渠當議于監司,鑄錢於安州地,息利貿穀,因船路備納於寧邊城,而其本木,後當還報云。首相之意,亦欲試之,以此意分付於平安監司,而備局木,依數出給,何如?上曰,依爲之。右議政鄭載嵩所啓,我國使臣,到彼之後,雖或有可以周旋之事,有難以言語文字,爭辨其是非,惟有曲逕,或可容力,故從前使行,若有所幹,則齎去銀貨,可用則用之,不可則還爲持來,而所幹之事,若至重大,則齎去之數,或至萬兩,臣今將奉使出疆,欲依前例爲之,而不敢直請,敢此仰達。上曰,該曹銀子一萬兩,齎去,可也。又所啓,行中所用別盤纏齎去事,已爲定奪矣。駄載之馬,當用五匹,分付宣惠廳及黃海·平安兩道,使之調給刷馬,何如?上曰,依爲之。又所啓,頃日領中樞府事金壽興,以今番使行員役等處,自各衙門貸給銀貨事,陳達蒙允,而各衙門,諉以無儲,多不施行,一二衙門,雖給若干銀貨,而非但數甚零星,今番則旣已禁斷蔘貨,員役輩到彼之後,衙譯等例贈之物,將無以充給,此雖似私事,衙譯所得物,若不如前數,則必觸處生梗,事不順便,平安道管餉銀子五六千兩,出給行中上通事,掌務譯官,首譯等處,依今番京衙門銀貨例,量減邊利,以白絲換貿以來,則在公家,無所損,而多少間必有嬴財,以此爲行中需用之資,則事似便好,下詢當否于入侍大臣,何如?左議政南九萬曰,臣亦奉使纔還,備見彼地事矣。自鳳凰城柵門,至北京,例有所給,故行中私商所持銀,每百兩取二兩,以爲用度,而今番使行,當節使纔去之後,行中銀貨,甚少云。朝家宜有別樣許給之事,平安道形勢,臣未能詳知,戶曹判書柳尙運,曾經管餉之任,下詢而處之,何如?戶曹判書柳尙運曰,以管餉時存之數,今不知幾許,而臣之遞來時,重記時存,三萬餘兩矣。本營營庫,又有所儲五六千兩之銀,可以推移貸送矣。上曰,分付本首監司,營庫銀五千兩,出給,可也。完寧君李師命所啓,近因連歲凶荒,下三道沿海穀,幾盡移轉,故各邑所儲,甚爲零星,猝有急時運穀之事,事極可慮矣。全羅道山野郡,穀多民少,穀多民少之處,使之次次移轉於沿海邑穀少之處,則日後有事,或可得力,而自備局參商其多寡,分付於監司,使之移轉,何如?左議政南九萬曰,諸道沿海穀物,則取來京中,便易,故時存甚少,山野邑遠船路處,則穀物留滯數多,量其道里之遠近,次次轉移,使多寡均適,似合於事宜,故使賑廳堂上,抄出各邑還上元數,計其多寡,分定移轉之數矣。今見抄出文書,則全羅道外,他道則山郡之穀數多處,亦少,全羅一道,爲先定數,分付本道監司,使之從便移轉,而一年內,亦難悉爲移轉,今年如不盡移,則明年亦可繼移,以此意分付本道監司,宜當。平安道,則海邑山郡穀物,大略相同,似無移轉之事,而但平壤,人民最多,穀物最少,寧邊,新修邑城,而倉穀亦少,此兩處傍近邑穀物,亦爲量宜定其移轉之數,使本道監司,於其糶糴之時,以爲從便移轉之地,何如?上曰,依爲之。又所啓,壬辰以後,國家連有邊虞,故故相臣柳成龍建議請,沿海各邑,設置倉舍十餘處。慶尙道,則金海·晉州,全羅道,則順天·富龍·靈岩·黃龍·羅州·榮山·法聖·冬栢·洛巖,忠淸道,則安興·貢津,楊根則龍津,原州則興元,忠州則可興等倉,使近邑委輸穀物,多儲萬餘石,以待不時之需,其時設置,雖不能盡如成龍之意,亦有擧行之事矣。自丙子以後,廢而不修,誠爲可惜,倉舍頹廢處,旣多,雖不可一時擧行,若自備局,量其道里遠近,參其穀數多寡,分付道臣,使之逐年施行,以至成就,或可爲緩急之用,大臣旣爲入侍,下詢而處之,何如?左議政南九萬曰,沿海諸倉,委輸蓄積,以備不時之需,誠爲合當,而但念倉舍及轉守之人,皆難猝辦,爲先以此意,分付各道監司,量其形勢之難易,啓聞其形止,以爲參酌分付擧行之地,何如?上曰,依爲之。
東萊府使薦望,韓泰東·金構·李弘迪。
傳曰,東萊府使,改薦望以入。
改薦望,李沆·韓構·李蓍晩,李沆受點。備局謄錄
大臣·備局堂上引見入侍時,知中樞府事申汝哲所啓,壬戌年故相臣金□□爲大將時,三部軍兵,減作兩部之制,卜馬軍糧米,以別隊餘保四千名,劃給都監,使之收米,繼給事定式矣。壬戌年保人等,所居縣邑失稔之故,所捧保米,亦爲裁減,至於癸亥春夏間,軍糧斗絶,他無出處,臣與故相臣金□□相議,陳達於榻前,自都監移屬之別隊保米八百石,貸得於禁衛營,而繼用矣。到今禁衛營,以還償之意,累度移文,而都監自失別隊米之後,無他米穀出處,實爲可悶,下詢大臣,而合有變通之道,故敢此仰達。左議政南九萬曰,都監保米難繼之狀,旣如此,而禁衛營,當初許貸,亦非必欲取償之意云,然則不可無斟酌變通之道矣。上曰,蕩滌,可也。訓局謄錄
上在昌德宮。停常參·經筵。
自午時至申時,日暈。
藥房都提調臣金壽興,提調臣金萬重,副提調臣金禹錫啓曰,新正日氣,一向寒凜,伏未審近日,聖體調攝,若何,昨日引接臣僚,得無有所傷乎?臣等,不任憂慮,敢來問安。答曰,知道。無事矣。
金載顯,以都摠府言啓曰,今日入直軍士,中日習射,請出標信。傳曰,知道。
以備忘記傳于金載顯曰,鳥銃三發五中武藝別監李雄,直赴殿試。
兵曹口傳政事,以申晸爲副司直。
朴泰遜,以兵曹言啓曰,工曹代奴匠金里稱名人,自金虎門入來,差備門外擊錚,極爲駭愕,令攸司囚禁治罪,同門守〈門〉將李尙澈,常時不能禁斷雜人,以致闌入,亦難免其責,推考,何如?傳曰,允。
備邊司,東萊府使薦望,李沆·韓構·李蓍晩。
朴泰遜,以承文院官員,以都提調意啓曰,陳奏文書正本,明日當爲査對,而本院提調,無故來參者不多,前判書申晸遞罷之後,未及送西,令該曹卽爲口傳付軍職,以爲同參査對之地,何如?傳曰,允。
又以兵曹言啓曰,今日宣傳官武臣兼宣傳官,各廳將官等朔試射時,宣傳官元翊亮,訓鍊都監哨官崔容之,御營廳哨官申善浣等,未滿四中,宣傳官李榮漢,不中,竝依例汰去,何如?傳曰,允。
掌令安世徵啓曰,金重夏罪狀,王法之所難貸,國人之所共憤,臺臣之閱累歲爭執,實循公議之至嚴,而上下相持,至於五年,事體徒傷,了當無期,似當有相議變通之道,故臣於向者,與大司憲李翊相等,齊會于朝房,以私書往復于同僚及諫院,略有商確之事矣。卽伏見儒臣疏本,以爲李翊相之避,突然以將欲停論爲辭。夫臺閣之體,凡所論事,可啓則啓,可停則停,未嘗有先陳將停之意於未定之前如憲臣者,臣於是不勝瞿然之至。伊日臣避辭,與翊相小無異同,而翊相,旣被重斥,則臣何敢晏然仍冒?請命遞斥臣職。答曰,勿辭。
朴泰遜啓曰,掌令安世徵再啓煩〈瀆〉,退待物論矣。傳曰,知道。
正言李德成啓曰,金重夏按律之請,卽一國公共之論,而累歲爭執,尙未蒙允,此實輿情之所同憤,王法之所未伸,而臣未能極言殫論,以回天聰,只將前啓,日事謄進,心常愧恧,繼之以慨然矣。卽伏見儒臣疏本,以不能先攻憲臣避辭之失,而日謄前啓,苟事撕捱,深加譏斥,臣於此不勝瞿然自失也。向日憲臣之避,誠不免意巽辭露,重損臺體,而議旣見泥,仍卽自處,故臣未及先規其失,又未能竭誠開陳,感悟聖心,非議之來,無以自解,臣何敢晏然仍冒於言地乎?請命遞斥臣職。答曰,勿辭。
朴泰遜啓曰,正言李德成,再啓煩瀆,退待物論矣。傳曰,知道。
持平閔鎭周啓曰,卽伏見校理金構疏本,臣不勝瞿然之至。金重夏按律之請,固是一國公共之論,而如臣無似,忝在臺席,誠意淺薄,終不能感回天聽,上下相持,至於五年之久,徒爲文具之歸,則識者之所竊歎,臣固聞之,而惟其輿情之憤惋,久而益激,故亦欲偕諸僚一登前席,合辭力爭,期於得請矣。今者儒臣之疏,語意甚峻,至以不攻憲臣避辭之失,日謄前啓,苟事撕捱爲斥,臣之是非糢糊,論事不誠之失,著矣,臣何敢晏然仍冒於臺席乎?請命遞斥臣職。答曰,勿辭。
朴泰遜啓曰,持平閔鎭周,再啓煩瀆,退待物論矣。傳曰,知道。以上燼餘
刑曹,觀察使薦,趙亨期·李沆·成虎徵,節度使薦,申鍵·洪時疇·姜聖佐。
禮曹啓曰,前參判崔逸,今月二十三日卒逝云。吊祭致賻,依法例擧行,何如?傳曰,依所啓施行。
大司憲崔寬上疏。大槪,名器玷辱,病勢危劇,乞賜遞免事。入啓。答曰,省疏具悉。卿其勿辭,調理察職。
兵曹判書李䎘上疏。大槪,瀝血申懇,蓋出於萬不獲已,而喉司不諒,一向退却,惶隕窘迫,無地自容,不意玆者,召牌遽降,揆以分義,所當竭蹶承命,而顧臣情勢病勢,萬無冒進之望,臣之本兼諸任,一倂鐫改,仍治臣逋慢之罪事。入啓。答曰,省疏具悉。本兵重任,決不可輕遞,卿其安心勿辭,從速察職。
吏曹參議李畬上疏。大槪,冒萬死敢陳切迫私情,冀蒙矜憐事。入啓。啓下吏曹,啓目粘連啓下是白有亦。觀此吏曹參議李畬疏辭,則以其父母年老多病,難於久離,家貧不能爲養,情理切迫,願得傍近一邑,就便省親,且備甘毳,以全公私恩義是如,縷縷號籲爲白有臥乎所,如李畬文學才望,朝臣中未易多得,當此乏人之時,許其出外,實爲可惜,而爲親乞養,雖出私情,曾前朝臣之在近列者,陳章蒙恩,亦多有之,蓋出於孝理錫類之意是白遣,所陳情理,若是懇惻,有足感動,特許一邑,俾伸情願,亦或無妨是白在果,卽今本曹佐貳之官,無無故行公之員,不必目今遽出,觀勢許副,恐合事宜,伏惟上裁,何如?啓依回啓施行爲良如敎。以上朝報
上在昌德宮。停常參·經筵。
自未時至酉時,日暈。
夜二更,流星出東井星上,入坤方天際,狀如鉢,尾長三四尺許,色赤。五更,白雲一道如氣,起自坤方,橫過月傍,直指東方,長二十餘尺,廣尺許,良久乃滅。
宋昌啓曰,小臣方物封裹進去下直。傳曰,知道。
下直,結城縣監孫志就,龍津萬戶吳汝江,所江僉使趙世雄。
尹以道啓曰,吏曹郞廳來言,守令有闕,政事,何以爲之?取稟。傳曰,當日爲之。
尹以道啓曰,今日爲政事,命下矣。都承旨金禹錫,病不仕進,代房承旨宋昌,以方物封裹進去,吏批政廳,何承旨進去乎?敢稟。傳曰,左副承旨進去。
金載顯,以兵曹言啓曰,今月二十六日入直,內三廳別將李枝遠,旣已受點矣,卽聞枝遠,以禁衛中軍,今二十六日禁衛軍賞,中日相値,而大將,時未出仕,不得進參,中軍,當爲代行,明日入直,不可不變通,原單子中,改付標以入之意,敢啓。傳曰,知道。
朴泰遜,以承文院官員,以都提調意啓曰,戶曹判書柳尙運,前參判朴泰尙,竝提調差下,使之察任,何如?傳曰,允。
有政。吏批,判書李敏敍進,參判未差,參議李畬進,左副承旨金載顯進。
以呂聖齊爲禮曹判書,申翼相爲吏曹參判,金梓爲交河縣監,李善溥爲定川縣監,尹善得爲工曹正郞,鄭希良單付校書博士,李一台單付承文正字,柳尙運·朴泰尙爲承文提調,尹時進爲軍器僉正,許墀爲奉常正,任弘亮爲奉常副正,李萬東爲平市令,嚴綸爲奉常主簿,金宇亨爲瓦署堤調,李玄祚爲慶尙都事,朴聖楷單付奉常參奉,李光著爲宗廟令,朴泰尙爲大司成,金聲震單付兼養賢主簿,內官李以淑,今加通政,年七十扈從加資事。承傳。
兵批,判書李䎘呈辭受由,參判李秞病,參議兪櫶服制,參知尹理進,左副承旨金載顯進。
以朴泰尙爲副護軍,沈攸爲副司直,李敏英爲副司正。
正言李允修啓曰,臣於頃日詣臺之際,墜馬重傷,胸脇牽痛,調治數日,收效未全,尋單請急,見阻喉司,方以是悶蹙矣。昨伏見儒臣疏本,以臺閣於金重夏事,不能先攻避辭之失,而日謄前啓,苟事撕捱,深加譏斥,辭意森嚴,臣於是,實不覺瞿然自失也。夫人臣之罪,莫大於逆,誣人於莫大之罪者,當受莫大之刑,不但三尺之典·旣嚴且截,質之於古今天下,可無兩歧之論者,今朝廷,以重夏之事,論議潰裂,是非相混,大臣·臺閣,分爲二局,終不肯合辭共請,以伸王法,天討未行之前,卽姦宄崇長之日也,此固識者之所深憂,則爭之五歲,尙不得準請者,實惟臺臣之過也,不意欲停之論,遽發於公議憤鬱之際,言雖不行,義當劾正,而臣之忝叨諫職,亦有日月,旣不能明言極論,以回天聰,又不能繩糾浮議,以嚴臺體,則今玆非斥,實無以自解,昨緣病劇,今始來避,臣之罪戾,至此尤大,臣何敢晏然於臺席乎?請命遞斥臣職。答曰,勿辭。
朴泰遜啓曰,正言李允修,再啓煩瀆,退待物論矣。傳曰,知道。
大司諫金鎭龜啓曰,竝引嫌而退,筵席私語之禁,旣有近日下敎,則其所問答,雖有曲折,揆以臺體,勢難仍在,憲臣引避之辭,只陳通議事狀,則不宜以此輒加攻斥,儒臣疏語,何必爲嫌?請掌令安世徵,正言李德成,持平閔鎭周,正言李允修,出仕,執義徐宗泰,司諫李弘迪,遞差。答曰,依啓。
朴泰遜啓曰,臺諫出仕事,命下矣。今已夜深,明日待開門牌招之意,敢啓。傳曰,知道。以上燼餘
上在昌德宮。停常參·經筵。
辰時巳時,日暈。午時,日暈,暈上有冠,暈下有履,色皆內赤外靑。未時,日暈。
金禹錫啓曰,吏曹郞廳來言,臺諫有闕,政事,何以爲之?取稟。傳曰,明日爲之。
又啓曰,明日祔廟再度習儀時,小臣與左承旨宋昌,當爲進參,而神輦侍衛,何承旨進去乎?傳曰,右承旨·左副承旨進去。
宋昌啓曰,黃昌副尉遷葬時,葬需及造墓軍擔持軍題給事,曾已下敎,而繼有禮葬之命,固知聖敎實出於優恤之至意,而但以近來遷葬紛紜,畿民難支之弊,前日大臣,陳達於榻前,旣有參酌裁損之敎,則當此恤民省費之日,旣給葬需,又爲禮葬,終未免爲疊受之歸,且關日後之弊,成命雖已下,到今更賜處分,尙且未晩,區區所懷,惶恐敢啓。傳曰,本家之貧窶特甚,若無別樣顧恤之擧,則必不能成樣,故有此一時之特恩,庸何關於後弊乎?此外可以除弊事目,當隨便處之矣。
金載顯,以禁衛營言啓曰,今正月二十五日無軍將官,朔試射時,哨官閔純,未滿四中,依例汰去之意,敢啓。傳曰,知道。
又以禁衛營言啓曰,上番前部中司屬,黃海道五哨軍兵,逢點實數,六百三十五名,五番別驍衛六十三名,步軍標下一名,已爲整齊矣,來二月初一日,內外三處入直馬步軍兵,依例替代後,舊軍放送之意,敢啓。傳曰,知道。
宋昌啓曰,明日祔廟再度習儀時,兩司當爲進參,而卽今兩司之官,連續來避,待其齊避,處置必致遲滯,而獻納李國芳,身病甚重,累呈辭疏,莫重大禮,將有臨時顚倒之患,兩司闕員,明日待開門,開政差出,竝與未肅拜人員,牌招肅拜,以爲推移進參之地似當,敢稟。傳曰,依爲之。
朴泰遜,以刑曹言啓曰,新除授本曹判書李師命,以妻父歸葬事受由,時在京畿漣川地,乘馹上來事,下諭,何如?傳曰,允。
掌令安世徵,持平閔鎭周,正言李德成·李允修就職。
正言李允修啓曰,臣於昨日避辭中,以憲臣欲停之論,遽發於公議憤鬱之際,言雖不行,義當劾正爲辭,而以不能繩糾浮議,引以自咎,則臣於憲臣之論,不可謂不攻斥矣。伏見長官處置措語,則以不宜輒加攻斥爲辭,而又請出仕,臣竊未曉其意也。夫臣所謂浮議當劾者,卽憲臣通議之事,而長官所謂不宜攻斥者,亦此事也,則其意豈不相反乎?且臣,旣以不能繩糾,爲臣之失,苟欲請出,其措語不當若是,以是觀之,則臣之引避主意,實見漏於處置中矣,臣何敢晏然於言議之地乎?請命遞斥臣職。答曰,勿辭。
朴泰遜啓曰,正言李允修,再啓煩瀆,退待物論矣。傳曰,知道。
持平閔鎭周啓曰,臣被人譏刺,理難晏然,引避乞免,恭竢顯斥,而處置請出,實是意外,迫於嚴召,不得不黽勉出仕。卽伏見正言李允修避草,臣實瞿然自失也,毋論避辭主意之同異如何,諫臣,旣以處置之事,爲不當引以爲嫌,則臣以處置中人,何可晏然一刻仍冒乎?請命遞斥臣職。答曰,勿辭。
朴泰遜啓曰,持平閔鎭周,再啓煩瀆,退待物論矣。傳曰,知道。
正言李德成啓曰,昨日長官之請出兩司諸臣也,其所措語,殊欠區別明白之意,而未及深會,率爾就職矣。同僚卽以引避主意,實漏於處置中爲避,臣之避辭,與同僚無甚差殊,而同僚,旣以此更避,則臣之難冒之勢,亦無異同。請命遞斥臣職。答曰,勿辭。
朴泰遜啓曰,正言李德成,再啓煩瀆,退待物論矣。傳曰,知道。
大司諫金鎭龜啓曰,臣卽見正言李允修避辭,不勝瞿然之至。允修,昨日避辭中,果以憲臣,言雖不行,義當劾正爲辭,仍以不能繩糾爲結語,而臣意以爲,憲臣當日避辭,不過陳其通議事狀而已,允非歧異重論,必立己見之比,則儒臣所謂先攻其失,未知其爲穩當之論,而允修避辭所云云,似不過爲循例引咎之辭,故竝與兩司諸臣,而一例措辭請出矣。今其避辭,乃以處置請出,其意相反爲言,夫允修,若以憲臣避辭,爲不可不劾正,則何其逾月之久,而曾無一言論及,今乃於儒臣陳疏之後,始有所云云乎?此臣所以不知其意在必劾,而不爲區別處置者也。臣忝叨匪據,不得辭避,冒沒一出,卽遭非斥,何敢一刻仍冒乎?請命遞斥臣職。答曰,勿辭。
朴泰遜啓曰,大司諫金鎭龜,再啓煩瀆,退待物論矣。傳曰,知道。以上燼餘
上在昌德宮。停常參·經筵。
申時,雷動。
夜一更,流星出鬼星上,入巽方天際,狀如鉢,尾長四五尺許,色赤光照地。
下直,珍山郡守尹以健,祥雲察訪韓弼星。
金載顯,以都摠府言啓曰,今日入直軍士,中日習射,請出標信。傳曰,知道。
宋昌,以弘文館言啓曰,本館上番校理徐文裕,以祔廟親祭時大祝,今日習儀時,晝仕出去之意,敢啓。傳曰,知道。
宋昌,以成均館官員,以知館事意啓曰,文廟釋奠,只隔三四日,而大司成新差之後,尙未出仕,儒生差祭等事,無主管擧行之人,勢將狼狽。大司成朴泰尙,卽爲牌招肅拜,使之察任,何如?傳曰,允。
朴泰遜,以弘文館言啓曰,新除授副修撰姜鋧,時在公洪道溫陽地,經筵入番事緊,請斯速乘馹上來事,下諭。傳曰,允。
又以御營廳言啓曰,本廳十二番後部中司所屬,公洪道五哨京別哨軍兵,及京案各差備逢點實數一千三百十九名,已爲整齊矣。來二月初一日,與左司軍兵替代後,舊軍放送之意,敢啓。傳曰,知道。
又以御營廳言啓曰,今此十一番軍兵及別馬隊·別破陣,射砲·用劒試才賞格,從分數多寡,以本廳所儲木綿面給,別單書入之意,敢啓。傳曰,知道。
以慶尙監司,以私奴林大尙等二人渰死事狀啓,傳于成虎徵曰,渰死人等,令本道恤典擧行。
掌令安世徵啓曰,金重夏罪狀,國人之所共憤,王法之所難貸,凡有血氣者,孰不欲正其刑明其罪哉?臣於去臘月,與同僚相會朝房,而諸議,以爲重夏之罪,決不可容貸,而上下相持,至於五年之久,不但有傷於事體,謄寫陳語,逐日連啓,徒爲文具之歸,生殺之間,速爲處置,似合事宜,而不可不廣詢公議,故臣以私書,商確于兩司僚官,蓋臣方爲城上所故也。當其往復之時,有以請對力爭爲答者,其言誠爲得當,常欲面爭於咫尺之地,而僚員不齊,遷就至今,儒臣疏中,不誠之責,臣固知其難免,而今玆諫臣之避,語意峻截,大加非斥,臣於是不覺瞿然自失,而亦有所未曉者。臣之忝叨言地,四年于玆,而前後連啓,不知其幾度,則至於今日,有何別樣意見乎?私書往復,蓋出於詳愼,實非必欲停止之意也。厥後與諫臣逢着於臺廳,語及此事,末乃以爲如許重論,必待公議之歸一云云,則臣之非有偏見,諫臣亦已知之,而不諒人之本意,反加情外之斥,臣竊訝焉。如臣無狀,忝在臺閣,旣不能積誠回天,以正邦憲,又不能見信於儕友,遭此詆斥,固當縮伏私室,恭竢駁正,而一刻苟冒,亦且難安,不得不冒沒廉隅,詣臺自列,請命罷斥臣職。答曰,勿辭。
朴泰遜啓曰,掌令安世徵,再啓煩瀆,退待物論矣。傳曰,知道。
司諫李宏啓曰,本院諸僚,引避退待,處置歸於臣身,第臣頃在禁直,掌令安世徵,以金重夏事,五年爭執,事體未安,欲爲通議速處之意,來問於臣,臣亦以遍議可否,未爲不可爲答矣。今者正言李允修避辭中,有曰,浮議當劾者,卽其通議之事云,臣身在三司之列,旣有所酬酢於其間,則何敢晏然仍冒,處置同僚乎?請命遞斥臣職。答曰,勿辭。
朴泰遜啓曰,司諫李宏,再啓煩瀆,退待物論矣。傳曰,知道。
掌令朴世樟啓曰,臣於今朝,以祔廟習儀,與執義申曅,承牌詣闕矣。今將同參習儀,故欲行相會禮於臺廳,隔壁送言于同僚,則答以出去忙迫,玆未果行云。蓋同僚之意,初非出於慢侮,特以進參習儀之故,有所悤卒,不許相會,而若以臺體言之,則咫尺之地,暫時行禮,有何所難,而終至不許耶?同僚之間,殊欠相敬之道,臣之疲軟見輕,甚矣,其何敢晏然於臺席乎?請命遞斥臣職。答曰,勿辭。
朴泰遜啓曰,掌令朴世樟,再啓煩瀆,退待物論矣。傳曰,知道。
金禹錫啓曰,小臣與左承旨宋昌,今日袝廟再度習儀進去下直。傳曰,知道。
尹以道啓曰,小臣與左副承旨金載顯,今日祔太廟習儀,以神輦侍衛承旨,進去下直。傳曰,知道。
有政。吏批,判書李敏敍進,參判申翼相未肅拜,參議李畬病,都承旨金禹錫進。以申曅爲執義,朴世樟爲掌令,李菂·都處亨爲禮曹佐郞,姜鋧爲副修撰。
兵批,判書李䎘呈辭受由,參判李秞進,參議兪櫶服制,參知尹理習儀進,左副承旨金載顯進。以徐宗泰·李弘迪爲副司直。以上燼餘
戶曹,觀察使薦,李沆·韓構·李喜龍,節度使薦,羅弘佐·尹就商·趙世雄。
校理金構初度呈辭。入啓。踏啓字。
獻納李國芳上疏。大槪,臣於頃日,病伏違牌,俟罪之章,反降溫批,感泣惶悚,不知死所,而病勢深重,末由供職,連尋長單,見阻喉司,情勢悶蹙,恭俟罪罰,再昨伏見諸臣之避,及儒臣之疏。不勝茫然自失之至,臣亦忝叨諫職,同被非斥,決不可苟冒,而病勢旣重,達宵咳嗽,連吐血痰,氣力澌敗,委頓已久,無路起動,詣臺自列,亦涉逋慢,罪合萬殞,伏乞察臣病勢·情勢,亟罷本職,以正臣罪事。入啓。答曰,省疏具悉。爾其勿辭察職。
大司憲崔寬上疏。大槪,病勢益重,未赴召命,亟遞臣職,仍治臣罪事。入啓。答曰,省疏具悉。卿辭如此,本職,當許遞焉。
平安道去乙丑秋冬等褒貶,楸坡萬戶朴東錫,伐登萬戶申至翼,乫軒權管尹應建,以上中,者浦權管石璣明,下。以上朝報
上在昌德宮。停常參·經筵。
未時,太白見於巳地。申時,日有左珥。
夜五更,黑雲一道如氣,起自西方,直指巽方,長竟天,廣尺許,良久乃滅。
下直,加背梁萬戶金世章,蒜山僉使盧道昌。
謝恩,禮曹佐郞李菂,宣傳官崔澐。
謝恩兼陳奏正使右議政鄭載嵩,副使崔錫鼎,書狀官李墪出去。
政院啓曰,今日拜表擧動時,兩司當爲進參,而諫院,時無行公之員,獻納李國芳,卽爲牌招進參,何如?傳曰,允。
吏曹啓曰,臺諫有闕,政事,取稟。
慶尙監司書目,臣病重,辭職上疏上送事。啓。答曰,省疏具悉。卿其勿辭,調理察職。
執義申曅啓曰,臣於昨者,承牌詣臺,未及肅謝,而下吏稟問相會禮行否,臣答以今日祔廟習儀,當以都監之官進參,而日勢已晩,承旨·史官,旣皆出去,肅謝之後,仍留相會,則恐有悤卒未及之患,勢難爲之云,則同僚先卽出去,臣則留待移時,始得祗謝,旋爲馳進於習儀之班矣。相會禮欲行與否,元非有關於相敬與否,而其間事勢,不過如此,則同僚之乃以見輕引避,實是意外,然同僚,旣以此爲辭,則臣何敢晏然於臺席乎?請命遞斥臣職。答曰,勿辭,退待物論。
以禁衛營草記,兵曹判書李䎘,牌招察任事,允下。
兵曹判書李䎘,身病出仕。
兵曹口傳政事,以朴星錫·韓碩良爲內禁將。
禮曹,觀察使薦,柳炅·金世鼎·李喜龍,節度使薦,羅弘佐·李行益·徐文縉。
兵曹,觀察使薦,金載顯·沈壽亮·趙亨期。
校理徐文裕,修撰朴泰萬上疏。大槪,臣等於兩司之避,有不敢晏然處置者,請遞事。入啓。答曰,省疏具悉。爾等別無所失,勿辭,從速處置。
玉堂箚子。大槪,請正言李允修,大司諫金鎭龜,掌令安世徵遞差,正言李德成,持平閔鎭周,司諫李宏,掌令朴世樟,執義申曅出仕事。入啓。答曰,依啓。以上朝報
上在昌德宮。停常參·經筵。
自辰時至申時,日暈。
夜四更五更,有霧氣。
吏曹口傳政事,以李濟民爲兵曹正郞,尹之翊爲兵曹佐郞。
謝恩,東萊府使李沆,奉常正許墀,主簿嚴綸,定川縣監李善溥,交河縣監金梓,居昌縣監李光著,訓鍊主簿元萬衡,工曹正郞尹善得。
栗峯察訪呂必容,差使員上來。
江襄監司書目,原城呈,以持平丁時翰辭職上疏上送事。啓。答曰,省疏具悉。爾其勿辭,從速上來察職。
兵曹口傳政事,以朴星錫爲副司直。
司諫李宏,執義申曅,掌令朴世樟,持平閔鎭周就職。
政院啓曰,視事,限日暖間,曾已頉稟矣。卽今非但日氣尙爾陰寒,且於前頭,連有齋戒,過祔廟大禮後,更觀日候,取稟之意,敢啓。傳曰,知道。以上朝報郞廳蔡慶承校正。郞廳朴混源書。
上在昌德宮。停常參·經筵。
未時,太白見于巳地。
京畿監司書目,果川呈,以開城留守尹堦辭職上疏上送事。又書目,高陽呈,以謝恩兼陳奏副使崔錫鼎辭職上疏上送事。
黃海監司書目,谷山府使韓世弼,厭避差使員,稱病不進,罷黜事。
禁府,柳㻶拿囚。啓。
左議政南九萬箚子。大槪,敢陳淺見,冀蒙裁察事。入啓。以上朝報
禮曹啓曰,今此禫祭時儀註,一依禮文及前例磨鍊以入矣。卽今日氣尙爾寒凜,亞終獻行禮之際,殿下,露處版位,恐或有傷,依朔望俗節時例,殿下,行初獻禮後,暫就小次,宜當。內入儀註還下,以爲付標之地,何如?傳曰,允。禮曹謄錄
上在昌德宮。停常參·經筵。
未時,太白見於巳地。
金禹錫,以吏曹言啓曰,祔太廟親祭諸執事,以侍從塡差矣。其中前大司諫金鎭龜,前掌令安世徵,前校理金構,前正言李允修,旣遞之後,未及送西,前佐郞金宇杭,亦在塡差中,時無職名,受誓戒在於明曉,而他無推移之勢。金鎭龜·安世徵·金構·李允修·金宇杭·竝令該曹,口傳付軍職,使之進參,何如?傳曰,允。
兵曹口傳政事,以金鎭龜·安世徵·金構爲副司直,李允修·金宇杭爲副司果。以上燼餘
上在昌德宮。停常參·經筵。
卯時,日暈,有右珥。巳時,日暈。午時,日暈兩珥,暈上有冠,暈下有履,色皆內赤外靑,白雲一道如氣,起自坤方,直指東方,長竟天,廣數尺許,移時乃滅。未時,日有重暈,內暈有兩珥,暈上有冠,暈下有履,左右有戟,色皆內赤外靑,白氣如虹,出自左珥,逶迤向北,長十餘丈,良久乃滅。申時,日有重暈,內暈有兩珥,暈上有冠,左右有戟,外暈上有背,色皆內赤外靑,白氣如虹,出自右珥,逶迤向北,長十餘丈,良久乃滅。酉時,日有重暈,內暈有兩珥。
禫祭後,大殿,藥房問安。答曰,罔極。大王大妃殿問安。答曰,罔極。中殿問安。答曰,罔極。大殿,政院·玉堂問安。答曰,罔極。大王大妃殿問安。答曰,罔極。中殿問安。答曰,罔極。大殿,二品以上單子問安。答曰,罔極。大王大妃殿問安。答曰,罔極。中殿問安。答曰,罔極。大殿,宗班單子問安。答曰,罔極。大王大妃殿問安。答曰,罔極。中殿問安。答曰,罔極。
藥房都提調臣金壽興,提調臣金萬重,副提調臣金禹錫啓曰,日月流邁,禫祀奄過,仰惟孝思追慕,益復罔極,調攝之餘,冒夜行禮,累度哀臨,必不無所傷。伏未審聖體,若何?臣等,不勝區區之慮,敢來問安。答曰,知道。別無所傷矣。
金禹錫啓曰,臣纔從外來,今曉禫祭將事之際,初入至敬之地,未諳所由之門,急遽之間,誤出□□未免失禮,不勝惶恐待罪。答曰,勿待罪。
金載顯啓曰,備邊司郞廳,以大臣意來言,今日坐起日次,而以禫祭正日,不得來會云矣,敢啓。傳曰,知道。
朴泰遜,以成均館官員,以知館事意啓曰,今日過釋奠祭後,居泮儒生等,以昨日本館啓辭批答,辭意嚴峻,不敢晏然居齋,相與退出泮村,朝食堂時,無一人入來云。故臣與大司成朴泰尙,卽入泮中,招致諸生,以今番釋菜差祭凡事,臨時窘束者,專由於齋任之不肯行公,本館啓辭,主意在此,至於使諸生差出奉香者,出於萬不得已,諸生之以無前例爲辭者,不無所據,故上敎上下辭意,亦切責前後齋任之不爲察任者,使之差出齋任,別無干涉於諸生之事,諸生之以此不安,實是意外,斯速還入之意,反覆開諭,則諸生等,以爲聖批中,務勝放肆等敎,乃渠等所當云,而終不回聽,日勢已暮,無還入守齋之意,臣等,忝居館職,初不能善處,至有此捲堂之擧,而又不能開諭還入,臣等,不勝慙悚,學宮不可一日暫曠,似當有特爲奉旨開諭之擧,惶恐敢啓。傳曰,此非諸生引嫌之事,而捲堂之擧,出於意外,殊未知其穩當也。莫重聖廟,不可一刻曠直,從速開諭勸入,可也。以上燼餘
上在昌德宮。停常參·經筵。
辰時巳時,日暈兩珥。午時,日暈,暈上有戴,色內赤外靑,白雲一道如氣,起自坤方,橫過日暈下邊,直指艮方,長竟天,廣數尺許,漸移巽方,良久乃滅。未時申時,日暈。
夜三更,流星出亢星下,入天市西垣內,狀如鉢,尾長二三尺許,色白。五更,流星出織女星下,入東方天際,狀如拳,尾長二三尺許,色赤。
下直,襄陽府使安垕,釜山僉使崔好鎭,靑丹察訪金,祥原郡守李㝡,金甲島萬戶金重潤,熊川縣監梁之浹。
金載顯,以都摠府言啓曰,今日入直軍士,中日習射,請出標信。傳曰,知道。
又啓曰,大司憲一員,掌令一員未差,執義申曅服制,掌令朴世樟呈辭,持平閔鎭周式暇,持平丁時翰在外,今日以監察茶時之意,敢啓。傳曰,知道。
宋昌,以成均館官員,以知事意啓曰,臣等以本館啓辭批答聖敎,招集諸生,開諭勸入,則諸生等,以爲聖敎至此,不敢違越,謹當還入齋舍云矣,敢啓。傳曰,知道。
金載顯,以兵曹言啓曰,忠壯衛將南斗六呈狀內,重得傷寒之症,旬月之內,決無差復之路,新授之任,斯速入啓處置云。病狀如此,則勢難行公,改差,何如?傳曰,允。
宋昌啓曰,今丙寅年例守令薦一百五十六丈,邊將薦一百五十二丈捧入,而秩卑之人,及通政以下□□不當薦之類,自本院依前例拔去矣。應薦不薦之人,令該曹察處,何如?傳曰,允。
有政。吏批,判書李敏敍進,參判申翼相未肅拜,參議李畬進,左承旨宋昌進。
吏批啓曰,大司諫,今當差出,而擬望之人乏少,承旨外任竝擬,何如?傳曰,允。
尹趾完爲大司憲,李弘迪爲掌令,許墀爲正言,宋儒龍爲平安都事,韓茫齊爲掌樂正,徐宗泰爲校理,宋昌爲大司諫,金萬吉爲東學敎授,金梲爲軍器判官,柳龜徵單付成均博士,洪禹道單付學諭,兪集一單付承文博士,崔休單付西學訓道。
尹以道啓曰,今日吏批政廳,都承旨金禹錫,以式暇不爲仕進,故左承旨宋昌,以代房進去矣。移拜諫長,今方出去,吏批政廳,何承旨進去乎?敢稟。傳曰,右承旨進去。
成虎徵啓曰,祔廟大禮,今已迫期,且於再明,當爲三度習儀,承旨,不可不備員,而左承旨宋昌,今移諫職,其代,以在京無故人差出,卽爲牌招察任,何如?傳曰,允。
以申琓爲承旨,南宮垕爲奉常正,金宇杭爲兵曹佐郞。
以黃海監司,谷山府使韓世弼罷黜狀啓,傳于朴泰遜曰,觀此狀啓,厭避之跡,昭著難掩,不可曲循其願,循例罷黜,勿罷仍任,令本道監司,拿致營門決杖。
傳于申琓曰,歸厚署棺板一部,送于內需司事,言于該曹。
以備忘記,傳于成虎徵曰,今下弓矢,釜山僉使崔好鎭處給送。
金載顯,以禁衛營言啓曰,來四月當別隊,黃海·京畿兩道軍兵,當爲連續徵召,準二朔立番,而當初事目中,農月四朔,則每月以五哨上番,以爲不奪農時之地事,已爲定奪矣。前部右司屬,黃海道二哨,京畿三哨,合五哨,則四月一朔立番後,司屬京畿五哨,則閠四月一朔立番,左部前司屬,京畿五哨,則五月一朔立番,而當其番次,依例每於前朔,猶存五日,京中逢點之意,兩道監兵使處,知委,何如?傳曰,允。
成虎徵,以兵曹言啓曰,今日李鶴文稱名人,自丹鳳門入來,差備門外擊錚,極爲駭愕,令攸司囚禁科罪,同門守門將李震白,常時不能禁斷雜人,以致闌入,亦難免其責,推考,何如?傳曰,允。
又以兵曹言啓曰,今二月初六日,行祔廟三度習儀,及初七日,行宗廟·永寧殿·永慕殿告祭,初八日,行昭顯宮仲朔祭,差備軍二百八十九名,他無推移定送之路,不得已闕內啓下勿用處,及諸上司各衙門把定軍士等,調用次,各其除出處,別單書入之意,敢啓。傳曰,知道。
傳于成虎徵曰,卒花昌君發靷時,擔持軍量宜題給事,分付本道。以上燼餘
府啓,請誣告罪人金重夏,嚴鞫處斷,請還收安置罪人閔熙·權大運等量移之命,請還收安置罪人鄭維岳放歸田里之命。措辭竝同前答曰,勿煩。
院啓,請誣告罪人金重夏,嚴鞫取招,按律處斷,請淑安公主房折受外民田,令本道別定剛明官,詳査啓聞後,從公處決,宮差之作弊外方者,亦令査得,從重科罪。措辭竝同前新除授龍川府使柳星昌,曾任慈山時,稱以勅需,多貿木花,計戶分給於民間,織造收捧,盡歸於私用,其他病民之政,不一而足,及其遞歸之日,官庫如洗,如此坐廢,已有年所,不可復畀字牧之任。請龍川府使柳星昌,罷職不敍。答曰,不允。柳星昌事,依啓。
答開城留守尹堦疏曰,省疏具悉。疏辭至此,本職當許遞焉。
答戶曹參判崔錫鼎疏曰,省疏具悉。疏辭,令該曹稟處。以上朝報
兵批,以崔寬·鄭儒宗·朴就逸付護軍,鄭塡爲訓鍊參軍,鄭斗臣爲釧鍊奉事,張天承爲參軍,文震元·姜時發爲參軍,趙光列·田萬頃·李振發爲奉事,李弘迪爲副司直,黃應淡爲司猛。
上在昌德宮。停常參·經筵。
尹以道啓曰,同副承旨朴泰遜,今日稱有身病,不爲仕進,雖未知病勢輕重之如何,而其在事體,殊甚未安,卽爲牌招察任,何如?傳曰,允。
金載顯,以兵曹言啓曰,卽今禁衛營書員來言,本營哨官李守長,今初三日受點,入直建陽門矣。自去夜猝得重病,吐血苦痛,不省人事云。莫重禁直,勢難仍置,原單子中,改付標以入之意,敢啓。傳曰,知道。
尹以道,以宣惠廳言啓曰,缺傳敎內,黃昌副尉缺可也事,命下之後,報本廳造墓軍缺擔持軍八十名,今方分定各邑之際,兵曹啓下關內,黃昌副尉遷葬時造墓軍一百八十名內,一半水軍九十名價,自本曹題給,一半煙軍九十名價,令宣惠廳題給,而生軍三十名,限一朔赴役事,行關來到,一喪兩軍疊給,似爲不當,何以爲〈之〉云。今此黃昌副尉遷葬時,前因傳敎,造墓軍七十名,三日赴役,擔持軍八十名,依前例題給事,分付本道矣。又有禮葬之命,造墓軍·擔持軍禮葬應給之外,生軍三十名,限一朔赴役,則當初因傳敎所給造墓軍·擔持軍,似不當疊給,以此意分付本道,何如?傳曰,允。
成虎徵,以賑恤廳言啓曰,曾因全羅監司狀啓,各樣帖文,令本廳參酌成送,已自備局覆啓蒙允,故定數牒報之意,分付本道矣。旣接全羅監司李世華牒報,則通政帖五百張,嘉善帖三百張,僧通政帖二百張,嘉善帖一百張,爲先下送云。令該曹依數成送,而今此所請之數,亦不爲不多,今後則更勿加請之意,分付,何如?傳曰,允。
執義申曅啓曰,請誣告罪人金重夏,嚴鞫處斷,請還收安置罪人閔熙·權大運等量移之命,請還收安置罪人鄭維岳放歸田里之命,措辭竝同前答曰,勿煩。
司諫李宏啓曰,請誣告罪人金重夏,嚴鞫取招,按律處斷,請淑安公主房折受外民田,令本道別定剛明官,詳査啓聞後,從公處決,宮差之作弊外方者,亦令査得,從重科罪。措辭竝同前答曰,勿煩。以上燼餘
都承旨金禹錫上疏。大槪,重感風寒,病勢苦劇,萬無强起趨造之望,亟遞臣職,以便公私事。入啓。答曰,省疏具悉。尙衣副提調之任,當許遞,卿其勿辭察職。
行副護軍李翊相上疏。入啓。答曰,省疏具悉。於卿少無所失,意外峻斥,何足掛齒?卿其安心勿辭焉。以上朝報
上在昌德宮。停常參·經筵。
卯時,虹見西方。未時,太白見於巳地。
下直,位羅萬戶金益贊,別害僉使李碩行,殷栗縣監朴重圭,龍媒萬戶李瀞,珍島郡守李命相,保安察訪宋廷奎,狼川縣監南尙熏,薺浦萬戶李文規。
謝恩,掌令李弘迪,掌樂正韓茫齊,西學訓導崔休,東學敎授金萬吉,校理徐宗泰,學諭洪禹吉,成均博士柳龜徵,正言許墀。
獻納李國芳初度呈辭。入啓。給由。
慶尙監司書目,榮川呈,以前掌令宋光井正月初十日身死事。又書目,大丘呈,以桐華寺佛像流汗,事係變異事。
政院啓曰,今日習儀,兩司當爲進參,而卽今諫院,則司諫李宏,獨爲行公,而以都監,都廳進參,則無他推移之員,諫院呈告未肅拜人員,卽爲牌招,使之進參,何如?傳曰,允。
行大司憲尹趾完辭職上疏。入啓。答曰,省疏具悉。卿其勿辭,調理察職。
大司諫宋昌上疏。大槪,辭疏未徹,召牌遽降,揆以分義,所當行不俟駕,而顧此所叨,誠有不可冒進者,累月供劇之餘,賤疾亦重,竟未免自陷於違慢之誅,伏乞鐫改臣職名,仍治臣罪,以重名器,以安微分事。入啓。答曰,省疏具悉。爾其勿辭,從速察職。
京畿監司書目,楊州呈,以知事睦來善辭職上疏上送事。啓。答曰,省疏具悉。卿其勿辭,調理上來察職。
正言李德成啓曰,臣久叨言責,無所稱塞,因一前啓中事,屢煩引避,當遞未遞,方在危蹙之中矣。伏見護軍李翊相之疏,擧臣避辭中文字,盛氣張皇,侵辱備至,臣不勝駭然之至。今此重夏之事,五年爭執,一向牢拒,則可知聖上厭看準請之啓,樂聞將停之論,而翊相,不思所以終始力請,以伸王法,汲汲通議於未及相會之僚,必欲停論者,臣只見其巽,未見其確也。及其□繼同僚引避也,其所主執,只在於通簡之乖例,不在於停否之相爭,則略去其由,專引所失,未爲不可,而獨乃呈出某事之欲停,以致群議之譁然者,此亦果可謂之不露乎?惟其議不見遂,事又旣往,相規之論,寢而不行,而及見儒臣之疏,其所斥臣,有難自解,玆於引避之辭,略有所云云矣。今乃怒氣相加,費辭反攻,有若全無所失,而橫受詆斥,縷縷自是,終始角爭於公議者,其於事體道理,果何如耶?可謂忽於反己,而明於責人也。臣恐乖相敬之義,言不敢罄意,而其所詬詆,若是其深酷,聖敎嚴峻,又以不足掛齒爲批,則臣何敢晏然仍冒,重玷言責乎?請命遞斥臣職。答曰,勿辭,退待物論。
兵曹口傳政事,以李師命爲副摠管。以上朝報
上在昌德宮。停常參·經筵。
辰時,日暈。巳時,日暈左珥,暈上有冠,色內赤外靑。
謝恩,平安都事宋儒龍,軍器判官金梲。
政院啓曰,卽見香室官呈禮曹稟目,則今此祔廟時,永慕殿豫告祝文頭辭,哀子之哀字,當改以孝字,而昨日祝文中,仍以哀字書塡,遂至傳香云。莫重祝文,不先稟定,未免爲做錯之歸,其不察甚矣。當該官員,從重推考,卽使香室官員,依前例改書以送,何如?傳曰,依啓。莫重祝文,初不詳察,以致顚倒之狀,殊甚驚駭,當該官,拿問定罪。
拿問現告,校書正字李文白。
禁府,李文白拿囚。啓。
全羅監司書目,高山呈,以雲門寺佛像與華嚴經所藏櫃子出汗,事係變異事。
禮曹,左尹金錫翼,當日卒逝云,弔祭致賻,依法例擧行,何如?啓依所啓施行。
備忘記,摠戎使金錫翼,以肺腑之親,受國重寄,竭力圖報,予之平日倚信,不啻股肱心膂,而豈意天奪之速,一夜之間,凶問音遽至耶?驚慘悲悼,無以爲心,其令該曹,特爲一等禮葬,祭需,亦爲從優題給,以表予意。
政院啓曰,卽伏見備忘記,摠戎使金錫翼喪事,令該曹一等禮葬事,命下矣。錫翼,以王室至親,爲國家倚信,而不幸今日,遽爾奄忽,臣固知聖上此敎,實出於悲悼不已,歛葬無憾之至意,而第念禮葬之制,自有等級,若以一時之特數,有所躐等而行之,則初無限節之定,而終爲濫觴之歸,況且卽今國計罄竭,民力殫窮,尤不可不軫念,伏乞聖明,更加參酌,一遵定制,不勝幸甚,臣待罪該房,區區所懷,不敢不陳達。傳曰,然則二等禮葬。
政院啓曰,同副承旨朴泰遜,以其身病,連日不仕,故昨請牌招矣。承牌入來之後,病勢果重,熱候極盛,全廢食飮,連夜苦痛,有難在直調治,纔已扶曳出去,而觀其病狀,則數日之內,似難差復,今此祔禮,只隔數日,似當有變通之道,敢此仰稟。傳曰,改差,卽爲口傳差出。
司諫李宏啓曰,正言李德成,因護軍李翊相疏斥,引避退待,處置歸於臣身,而臣曾以此事停論之可否,有所酬酢,至於引避,則今不可晏然處置,請命遞斥臣職。答曰,勿辭,退待物論。
政院啓曰,右承旨申琓,朝不仕進,卽者陳疏自列,蓋以豫告祭祝文誤書故也。考準之際,雖有不察之失,而實出於無情所致,則深自引咎,不爲仕進者,殊涉過當矣。原疏則雖以齋戒,不敢捧入,而當此祔禮迫近之日,該房承旨,不可暫曠。右承旨申琓,卽爲牌招察任,何如?傳曰,允。
禮曹啓曰,昨者因政院啓辭,以豫告祭祝文頭辭誤書事,香室官員,有拿推之命矣。臣曹,使香室考出儀軌,則只有辛丑年謄錄,禫祭及告動駕祝文頭辭,皆書孝字,而今番明聖王后禫祭時,香室,不考儀軌,不報本曹,書以哀字云,已過之後,雖不及追改,當該官員,誠難免其責矣。第諸議,或以爲禫祭時,書以孝字,揆以禮文,似未合當。儀軌雖如此,有難爲一定之式,且儀禮及家禮婚禮辭之變哀書孝,在於祔祭之時,今雖過禫祭,未及祔廟之前,徑書孝字,亦無節次云,而辛丑儀軌外,無他可據典禮,自本曹有難擅便,議大臣定奪,何如?傳曰,允。
司僕寺,去乙丑春夏等褒貶,興陽監牧官李行選,順天監牧官崔好重,珍島監牧官韓德優,以上,下。
吏曹口傳政事,以李彦綱爲承旨。
懷德縣監鄭翊周,寅火堡萬戶南聖敎,碧沙察訪李世璣,差使員上來。以上朝報
兵批,以李師命爲副摠管。
上在昌德宮。停常參·經筵。
未時,太白見於巳地。夜三更,月犯畢星右脚第一星。
謝恩,吏曹參判申翼相,吏曹佐郞趙相愚,副摠管李師命,兵曹佐郞尹之翊,典籍蔡廷獜,右副承旨李彦綱,同副承旨成虎徵。
平丘察訪李世榏,松羅察訪申穎,大同察訪朴奎世,慶安察訪趙楷,靈岩郡守鄭道行,差使員上來。
吏曹啓目,粘連陳奏兼謝恩副使戶曹參判崔錫鼎上疏云云。所帶地部佐貳之官,不可仍帶,似當許遞是白乎矣,宰臣進退,臣曹不敢擅便,上裁,何如?啓依所啓施行。
院啓,竝引嫌而退,在我無失,責有所歸,意外聖敎,復何爲嫌,曾以此事,亦旣引避,嫌難處置,前後無異,請正言李德成,司諫李宏,竝命出仕。答曰,依啓。
禮曹啓曰,傳敎矣。議于大臣,則領議政金壽恒,領府事金壽興,以爲考之儀禮·家禮,皆於祔祭,稱孝子,此卽卒哭後所行之祔祭也。卒哭而行祔祭,大祥而遷新主入廟,自是古今通行之禮,而國朝五禮儀,無卒哭後祔廟之節,祔廟之禮,行於禫祭之後,祔祭節次,雖與古禮不同,未及祔廟之前,祝辭之變哀書孝,有違於儀禮·家禮之文,諸議之有所云云,必以此也。第有所不然者,雜記曰,祭稱孝子孝孫,喪稱哀子哀孫。註曰,祭吉祭也。卒哭以後,爲吉祭,故祝辭,稱孝子孝孫,自虞以前,爲凶祭,故稱哀子哀孫,儀節則自虞至禫,於先祖稱孝,於亡者稱哀云,以雜記爲據,則祝辭之稱孝,始於卒哭,而不待於祔祭矣。我朝先正之論,亦云當以禮經爲正,永慕殿卒哭以後祝文頭辭,仍用哀子,固非古禮,而雖以儀節論之,旣云至禫稱哀,則禫祭之後,改稱孝子之意,蓋可見矣。況辛丑式例,必有所考據,今宜遵倣而行之,無容別議,伏惟上裁。左議政南九萬,以爲雜記曰,祭稱孝子,喪稱哀子,而儀禮卒哭饗辭,猶曰哀子某,先儒黃榦,釋之曰,卒哭之祭,以吉祭易喪祭,則合稱孝子,今尙稱哀者,豈孝子不忍忘其哀,至祔而神之,乃稱孝歟?禮意如此,故家禮,卒哭稱孤子哀子,至祔祭而稱孝子,祔祭後,小祥·大祥·禫祭,又稱孤子哀子,至〈時〉祭乃稱孝子,時祭,卽禫後吉祭之比也。明儒所述儀節,我國先正所修喪禮備要,稱哀稱孝,亦皆依家禮之制矣。今考辛丑儀軌,有卒哭至小祥·大祥,皆書哀字,則旣與雜記,卒哭稱孝之規有異。至禫祭遽書孝字,則又與家禮祥·禫稱哀之制不同,揆以古今之禮,皆無所合。今番禫祭之書以哀字,雖出於香室官員不考儀軌之致,旣不用雜記卒哭稱孝之禮,則惟當從家禮祥禫稱哀之明文,一定之式,似不可易此矣。至禫祭已過,祔廟未及之前,祝辭之稱謂,則古今之禮,無此節次,書哀書孝,無可考訂,而第以黃榦所謂至祔而神之,乃稱孝者言之,卽今告事於魂殿,尙異行祔於太廟,不忍神之而稱孝,姑依禫祭而稱哀,或恐無悖於禮意,伏惟上裁。行判中樞府事鄭知和·閔鼎重·李尙眞病不收議,右議政鄭載嵩出使,奉朝賀宋時烈在外,不得收議,大臣之意如此,上裁,何如?傳曰,依領議政·領府事議施行。
司諫李宏,正言李德成就職。
領府事金壽興,請對入侍。
明日告動駕親祭時,出宮正時,卯正一刻,祭正時,辰初初刻,宗廟擧動正時,辰正三刻,開門,罷漏後。
領府事金壽興請對入侍時,初九日永慕殿告動駕親祭,出宮正時,以巳初差退,祭時刻及宗廟擧動時刻,次次差退事,定奪。
明日永慕殿告動駕親祭出宮正時,巳初初刻,祭正時,巳初三刻,宗廟擧動正時,午初初刻,開門差早。以上朝報
藥房都提調金壽興請對入侍時,初十日祔太廟時,初九日,殿下,詣宗廟,入幄次,詣宗廟,行望廟禮,仍詣永寧殿,行望殿禮後,入齋殿,及行祭時,入小次則以廟內守僕房事,榻前定奪。禮曹謄錄
領府事金壽興請對入侍時,金壽興所啓,司僕寺箭串牽夫諸員一百名,曾於孝宗朝壬辰年,故判書朴筵,爲提調建白,以爲國家,脫有事變,則馬夫,無以備待,請抄擇外方壯實,稱爲牽夫,諸員,分給位田,以爲生理,而依都監砲手例,免其坊役事,事目啓下矣。今番漢城府坊役變通時,未詳事目本意,混入於差役中,而諸員等,凡大小擧動,無不待候,且於一朔內,六度調馬,亦皆調用,有同仰役奴僕,今若又爲坊役,則渠輩決無支保之勢,依當初事目,都監砲手,一體分揀坊役,何如?上曰,依爲之。又所啓,內廐馬政,甚爲疎漏,調習監官,雖已差出,而臣等,身爲提調,元無出入內廐之時,故凡事,尤未免解弛。今後則提調,一朔三度開坐於內廐,考其勤慢事,定式施行,何如?上曰,依爲之。又所啓,江華鎭江場馬群,曾有驅入驅出之法,而但卽今事勢,與前有異,當初則所放之馬,僅數十匹,故此法可行矣。今則多至累百餘匹,驅入驅出,決難爲之,故徒有其名,未能擧行,事不羞實,今後則只令多作假家,以爲任自出入之地,而善爲看護,似爲便當矣。上曰,當初雖有驅入驅出之法,而卽今事勢如此,則依此爲之,可也。司僕謄錄
上在昌德宮。停常參·經筵。
兵曹口傳政事,以柳炅爲副摠管。
謝恩,副摠管柳炅。
政院啓曰,尙瑞院直長□□□擧動時,不爲待令,事極可駭,從重推考,下人亦不來待,尤極痛駭,令攸司囚禁治罪,何如?傳曰,知道。尙瑞院官員拿推。
拿推現告,尙瑞院直長申漢相,副直長李耉。
告動駕祭後,大殿,藥房問安。答曰,知道。政院·玉堂問安。答曰,知道。
大駕詣宗廟入幕次後,藥房問安。答曰,知道。政院·玉堂問安。答曰,知道。
望廟禮後,藥房問安。答曰,知道。政院·玉堂問安。答曰,知道。
明日祔太廟親祭正時,四更一點開門,二更一點。
禁府,申漢相·李耉拿囚。啓。
傳曰,史官二員待命,祭所內摘奸。以上朝報
上在昌德宮。停常參·經筵。
辰時巳時,日暈。午時,日暈,暈上有冠,色赤。
親祭罷後,藥房·政院·玉堂·二品以上·六曹·大司諫問安。答曰,知道。
還宮正時初嚴,卯正四刻,二嚴,辰初一刻,三嚴,辰初二刻。
還宮後,藥房·政院·玉堂問安。答曰,知道。
傳曰,頒赦·百官加爲之。
慶尙監司書目,星州牧使申厚載,今月初四日遭母喪事。
公洪監司書目,公州囚推金義男,則換兒檢驗,金時丁,則誣罔發狀辭緣,結案取招,令該曹考律處斷,初檢官公州牧使李曾賢,旣已罷歸,覆檢官定山縣監李翊周,爲先罷黜事。
政院啓曰,頒赦·百官加爲之事,命下矣。某罪以下,宥之乎?敢稟。傳曰,雜犯死罪以下,竝宥。
敎,王若曰,喪期纔畢,已過慨廓之辰,縟儀斯陳,聿修升祔之典,尙餘哀之切切,庸敷告之申申,恭惟我明聖王后,如太姒之嬪周,如宣仁皇后之母宋,深仁載物,徽音永垂於長秋,至德配乾,陰化咸囿於率土,逮寡昧之繼序,承敎誨之屢年,當國勢危急之時,密稟慈旨,在宮闈閒燕之際,尤盡義方,期奉萬歲之歡愉,奄棄三朝之榮養,出入銜恤,痛予身之獲戾于神祗,明發有懷,念先后之遺大於眇末,居然節序之屢改,遽爾祥禫之相仍,見於羹墻,曷伸孺慕,躋于寢廟,肇擧宗禋,旣熙事之備成,猶巨創之難忘,戴冕服而朝列祖,縱聞樂而何安,陳黼衮扆而見群臣,宜改賀而爲慰,惟是吉凶之變,亦予更始之端,一室竝尊,幸情文之罔缺,四方同慶,寧諭敎之是稽,方宣渙汗之音,又施肆赦之澤,自本月初十日昧爽以前,雜犯死罪以下,咸宥除之,在官者,各加一資,資窮者,代加。於戱,心無窮而禮有節,克隆大孝之源,往必復而感則通,庶成維新之化,故玆敎示,想宜知悉。大提學李敏敍製進
吏曹啓曰,加下批政事,取稟。
吏曹啓曰,在前有頒赦之擧,則例有別歲抄之事,今則何以爲之?敢稟。傳曰,依例書入。
又啓曰,別歲抄爲之事,命下矣。永不敍用,準期不敍,災傷罷黜,褒貶居中居下,竝書入乎?敢稟。傳曰,竝書入。
右承旨申琓上疏。大槪,情勢難安,不可晏然於職次,疾病且苦,亦無自力之望,乞遞臣職,仍治臣罪事。留政院。
京畿監司書目,楊州呈,以知事朴信圭辭職上疏上送事。啓。以上朝報
上在昌德宮。停常參·經筵。
下直,順興府使朴時璟,安邊府使宋奎濂,山陰縣監宋殷錫,安基察訪李相鼎,懷仁縣監崔愼,宣川府使洪以度,全羅左水虞候南巘,晉州牧使韓構。
謝恩,江襄都事李坽,翼陵參奉金益秋。
大司憲尹趾完初度呈辭。入啓。給由。
獻納李國芳再度呈辭。入啓。遞差。
右參贊趙師錫,全義地掃墳呈辭。入啓。給由。
藥房啓曰,昨日觸冒夜氣,徹曉行禮,累月靜攝之餘,必不無致傷之患。伏未審夜來,聖體,若何?臣等不任憂慮之至,敢來問安。答曰,知道。無事矣。
左承旨尹以道初度呈辭。入啓。給由。
答右承旨申琓疏曰,省疏具悉。爾其勿辭,從速察職。
答知事朴信圭疏曰,省疏具悉。卿其勿辭,調理上來察職。
咸鏡道去乙丑秋冬等褒貶,乾元權管韓時陟,中,高嶺僉使李熘,阿山萬戶崔益昌,以上下。
院啓,請誣告罪人金重夏,嚴鞫取招,按律處斷。請淑安公主房折受外民田,令本道別定剛明官,詳査啓聞後,從公處決,宮差之作弊,亦令査得,從重科罪。措辭竝同前新啓,國家哀榮之典,皆有定制,不可以一時私恩,而有所濫施也。今此金錫翼禮葬之命,出於法例之外,雖因政院啓辭,減其等數,而其在國典,猶無所據,殿下若隱其卒,而有所顧恤,豈無他道,而又加此法外謬恩,輕毁祖宗朝金石之典乎?成命一下,聽聞俱惑,恩數踰越,後弊難防。請還收故左尹金錫翼禮葬之命。答曰,勿煩。
副修撰姜鋧,加資肅拜。
判府事李尙眞箚子。大槪,臣衰疾不堪任事,懇乞先遞繕工提調事。入啓。
傳曰,政事,當日爲之。
有政。吏曹,以洪慶先單付校書副正字,李仁夏爲漢城左尹,崔邦彦爲廣興奉事,安世徵爲橫城縣監,朴泰萬爲副校理,韓茫齊爲獻納,嚴緝爲副校理,柳漢徵爲英陵參奉,金錫命爲龍川府使,李光夏爲星州牧使,李翊相爲開城留守,任相元爲戶曹參判,成瓘單付典籍,趙泰來加通政,百官加下批。
兵批,以裵斗樞單付訓鍊判官,以取才時片箭三中,相當職除授事判下,以金愼之爲老江僉使,曺挺世爲豐川監牧官,以韓尙鳴·柳德玉爲宣傳官,丁尙俊爲訓鍊副正,徐弘履爲同知,柳亨燧爲武兼宣傳官,柳寔爲五衛將,趙忠廉爲訓鍊習讀,梁溭爲訓鍊習讀,以姜·周得望·洪成元·張承吉·李智國·李時逸·朴孝元單付護軍。
上在昌德宮。停常參·經筵。
未時,太白見於巳地。
下直,麟蹄縣監沈潗,高城郡守李迪吉,交河縣監金梓,平安兵虞候李夔。
大司憲尹趾完,左承旨尹以道再度呈辭。入啓。加給由。
謝恩,橫城縣監安世徵。
待敎李廷謙,檢閱宋疇錫,加資肅拜。
假注書成瓘遷轉,代以李宜昌爲假注書。
政院啓曰,憲府無行公之員,連日監察茶時,事體未安,呈辭受由,及在外外,竝卽牌招察任,何如?傳曰,允。
傳曰,祔廟都監都提調以下員役,及親祭時獻官諸執事,竝依例書啓。
答判府事李尙眞箚曰,省箚具悉卿懇。萬機之餘,年久之事,未能記得,輕易允許矣,箚辭殊甚得宜,可不採施焉?於卿別無不安之端,安心勿辭。仍傳曰,遣史官傳諭。
右承旨申琓,左副承旨金載顯,右副承旨李彦綱,同副承旨成虎徵上疏。大槪,臣於大臣之箚,有不敢晏然者,乞遞臣等之職,仍遞臣等之罪事。入啓。答曰,省疏具悉。爾等勿辭察職。
備邊司,摠戎使〈望〉具鎰·金世翊·李世選。
院啓,請誣告罪人金重夏,嚴鞫取招,按律處斷。請淑安公主房折受外民田,令本道別定剛明官,詳査啓聞後,從公處決,宮差之作弊外方者,亦令査得,從重科罪。請還收故左尹金錫翼禮葬之命。答曰,毋庸瀆撓。
府啓,請誣告罪人金重夏,嚴鞫處斷。請還收安置罪人閔熙·權大運等量移之命。請還收安置罪人鄭維岳放歸田里之命。新啓,日者慶尙監司李奎齡,全羅監司李世華,以佛汗事,相繼馳啓,臣不勝駭然之至。夫佛像,乃金錫之所鑄也。陰濕之氣,融而爲液,理固有之,何可視血氣之類,而必謂之汗哉?稱以變異,昧然上聞,以實緇徒譸張之說,以資世俗驚惑之端,其在事體,不可無規警之道。請慶尙監司李奎齡,全羅監司李世華,竝命推考。今番永慕殿親祭時,禮貌官誤唱,興拜之節,殊欠敬謹之道。請當該禮貌官,推考。答曰,不允。末端兩件事,依啓。
禮曹啓曰,各陵展謁,春則二三月,秋則八九月,恒式取稟事,旣已定奪矣。今春陵幸,定於何陵,而擇日於何間乎?敢此仰稟。傳曰,禮當展謁於崇陵,以開月念間,推擇以入。
都承旨金禹錫上疏。大槪,臣得接判中樞府事李□□箚子謄本,攻斥臣身,罔有其極,臣今席藁私次,恭俟鈇鉞。伏乞削臣職名,勘臣罪案,以爲壞了法令者之戒事。入啓。答曰,省疏具悉。卿其勿辭察職。以上朝報
上在昌德宮。停常參·經筵。
歸厚別提朴廷華,加定官朴振門,卒黃昌副尉遷葬事,驪州地出去。
下直,庇仁縣監李喜昌,溫萬戶李仁益,神方仇非萬戶金戒仁。
謝恩,龍川府使金錫命,五衛將柳寔,典籍成瓘,校書副正字洪慶先,奉常副正任弘亮。
禮曹啓曰,命下矣。陵幸吉日,令日官推擇,則來三月十六日吉,十九日平吉,此外無他吉日云。兩日中,以何日定行乎?敢此仰稟。傳曰,以十六日定行。
戶曹啓曰,本曹正郞李光夏,久於本任,諳鍊事務,故曾除他職之日,啓請仍任,久任啓下矣。昨日政,移拜星州牧使,其所分掌,俱係緊重,不可付之他手,李光夏新授之職,改差,使之仍察前任,何如?傳曰,允。
傳曰,卒左尹金錫翼祿俸,限三年仍給事,分付。
假注書李敏英病,代以沈季良爲假注書,假注書金始慶病,代以任翊元爲假注書。
政院啓曰,來十五日儒生殿講日次,取稟。傳曰,爲之。
大司憲尹趾完,左承旨尹以道三度呈辭。入啓。遞差。
正言李德成啓曰,日昨陪從於太廟也,望廟禮訖,大駕還到齋室,衆官隨及門外,仍爲散去,臣亦從衆而退矣。今聞還御齋室之後,又復成班,稟旨乃退者,禮當然矣,而臣從仕未久,全昧舊例,禮院又無宣導之事,倉卒之際,未免徑退,今始因人覺得,信宿來避,昏謬之失,到此益著。請命遞斥臣職。答曰,勿辭,退待物論。
都承旨金禹錫初度呈辭。入啓。給由。
吏曹啓曰,臺諫有闕,政事,取稟。
持平閔鎭周啓曰,日昨肆赦後,本府推勘,依例開錄上聞,而利川府使朴以文,高陽郡守崔聖任之推考,竝入於請宥之中,蓋臣意以爲,雜犯死罪,竝皆宥除,無問發覺與否,則兩人所望,雖未及發緘勘斷,而終非大何,求之格令,似在應赦之例,故不以爲疑矣。今聞物議,以爲緘答間姑停,與連啓之論無異,而徑先請宥,有違臺體,臣實瞿然,無以自解也。至於朴以文事,係是本府所論,則推緘雖已蒙宥,或停或啓,宜有結末,而臣於昨日,矇然不察,終不擧論,前後所失,俱難晏然仍冒。請命遞斥臣職。答曰,勿辭,退待物論。
工曹判言金宇亨上疏。大槪,病勢沈重,無望陳力,冒死哀籲,乞遞臣職,仍治臣罪事。入啓。答曰,省疏具悉。卿其勿辭,調理察職。
司諫李宏啓曰,正言李德成,以太廟袝禮之日,未及參班之失,引避退待,臣於此亦有所瞿然者。蓋伊日陪從之班,禮院,終無指導之事,自上還御齋室後,百官成班之禮,稟旨乃罷之事,臣俱未及知,隨衆罷退矣。今聞物議爲非,同僚至於引避,則臣何敢晏然仍冒?請命遞斥臣職。答曰,勿辭,退待物論。以上朝報
上在昌德宮。停常參·經筵。
金載顯啓曰,大司憲未差,執義申曅上疏,掌令弘迪·朴世樟呈辭,持平閔鎭周避嫌退待,持平丁時翰在外,今日監察茶時之意,敢啓。傳曰,知道。
傳于李彦綱曰,政事,當日爲之。
有政。吏批,判書李敏敍病,參判申翼相上疏受由,參議李畬進,右副承旨李彦綱進。
兵批,判書李䎘病,參判李秞進,參議兪櫶病,參知尹理病,右副承旨金載顯進。
吏批啓曰,判書李敏敍,病不進,參判申翼相受由,小臣獨政未安,何以爲之?敢稟。傳曰,只出緊任。
金載顯啓曰,都承旨金禹錫,呈辭入啓,左承旨尹以道,呈辭遞差,右承旨申琓,身病猝劇,僵臥直廬,廳中只有臣載顯,及右副承旨李彦綱,同副承旨成虎徵,臣則以該房承旨,當進兵批政廳,吏批政廳,何承旨進去,敢稟。且廳中位甚不齊,事多苟簡,承旨有闕之代,以在京無故人差出,卽爲牌招察任,何如?傳曰,依啓。右承旨進去。
吏批啓曰,行都承旨金禹錫,今陞資憲,在前雖有以資憲爲都承旨之人,而或出於特授,或出於傳敎加望,或陞資之後啓稟仍授,無直爲擬望之例,蓋以正二品爲正三品之職,係是常規之外故也。今此金禹錫,本職遞仍與否,何以爲之?敢稟。傳曰,本職遞差。
工曹判書金宇亨,右參贊趙師錫,今加崇祿。都承旨金禹錫,今加資憲。右承旨申琓,今加嘉善。執義申曅,司諫李宏,今加通政。內官裴獜,今加嘉義。楊世潤,今加嘉善。戶曹正郞李光夏,仍任事承傳。以任相元爲大司憲,李弘迪爲執義,尹推爲定山縣監,洪萬朝爲星州牧使,徐文重爲都承旨,申曅爲同副承旨,申琓爲行左承旨,金載顯爲右承旨,李彦綱爲左副承旨,成虎徵爲右副承旨,金昌協爲修撰,左參贊趙師錫,右參贊金萬重兼知春秋,趙師錫兼同知,春秋金萬重改批下,兪命一爲司諫,沈枰爲掌令。
兵批,以尹堦·金禹錫·崔錫鼎·尹以道·申曅·李宏·趙泰來·韓翼世爲護軍,尹趾完·金昌協爲副司直。
金載顯啓曰,明日仁政殿儒生殿講時命官,何大臣進去乎?敢稟。傳曰,左相進去。
申曅啓曰,臣卽者承牌入來,則右副承旨成虎徵,獨爲留院矣,見臣入來,以爲情勢不安,與諸僚無異,亦卽出去,廳中獨有臣曅,似當有變通之擧,何以爲之?敢稟。傳曰,牌招入直。
大司諫宋昌啓曰。言責之長,爲仕甚重,非臣駑劣所可承當,而適値國有大禮,百僚駿奔,揆以分義,不敢退伏,冒昧就列,惶愧冞增,又於祭班,感寒特甚,還家調治,症情無減,猥尋長單,計不獲已,而一例見阻,益復悶縮,昨者,同僚以太廟陪從時,隨衆徑退之故,相繼引避,臣於伊時,亦緣班次差後,稟旨之前,未及入參,而遽又就次,則其顚倒失儀,莫此爲甚,身居言地,宜則自劾,而亦且矇然不覺,迤過累日,今始來避,所失尤大,不可一刻晏然,請命遞斥臣職。答曰,勿辭。
正言許墀啓曰,伏以,臣誠愚昧,不識世故,乃爲人單辭所陷,身名俱辱,雖幸聖明下察,晰其情而强加拂拭,顧臣汚浼之蹤,本不宜復玷淸選,而適會國有大禮,身又差祭,嚴召之下,不得不冒進,仍參於太廟將事之列,而惶愧之極,疾病來殃,尋卑控急,冀有以自處矣,玆者,同僚以日昨太廟陪從時徑先罷退之故,相繼引避,臣亦伊時未覺有稟旨乃罷之節,而不免爲隨衆徑退,則昏謬之責,臣與同僚無異,緣有疾病,今始來避,臣之所失尤大,不可一刻苟冒,請命遞斥臣職。答曰,勿辭。
金載顯啓曰,大司諫宋昌,正言許墀,再啓煩瀆,退待物論矣。傳曰,知道。以上燼餘
答判中樞府事李尙眞箚曰,省箚具悉卿懇。於卿別無不安之嫌,卿其安心勿辭焉。仍傳曰,遣史官傳諭。
答右承旨申琓等聯名疏曰,爾等勿辭察職。
摠戎使落點,具鎰。
吏曹參判申翼相上疏。大槪,敢陳病重實狀,乞遞銓曹佐貳之任事。入啓。答曰,省疏具悉。卿其勿辭,調理察職。以上朝報
上在昌德宮。停常參·經筵。
下直,南平縣監沈益昌,扶餘縣監梁重厦,尼山縣監趙泰彙,銀溪察訪李瑄。
自巳時至未時,日暈。申時,日暈,暈上有背,色內赤外靑。
夜一更,月暈。
申曅啓曰,大司憲任相元未肅拜,執義李弘迪未肅拜呈辭,掌令朴世樟呈辭受由,掌令沈枰未肅拜式暇,持平閔鎭周避嫌退待,持平丁時翰在外,今日以監察茶時之意,敢啓。傳曰,知道。
李彦綱啓曰,吏曹郞廳來言,臺諫有闕,政事,何以爲之?取稟。傳曰,過國忌後爲之。
又啓曰,都目政除拜守令·都事,連因兩司有故,未得署經者,至於六人之多,外方夫馬久滯之弊,不可不慮,兩司呈告未肅拜人員,竝卽牌招,使之今日內署經,何如?傳曰,允。
傳于申曅曰,居首幼學金園皓,直赴會試,之次生員曺復卿,給一分,進士金壽聃,幼學洪處升·李埛,各紙四卷,筆四柄,墨三笏賜給。
李彦綱,以司僕寺官員,以提調意啓曰,乙丑年分養馬中,故失·瘦瘠·病傷·不馴者,當該守令,依事目錄啓請罪,而此外又有規免責罰者,稱以馬病請報,仍留不送者,或有秋後來納者,或有故失價米不納者,如此之類,別單書入,竝依例推考,何如?傳曰,允。
弘文館校理徐文裕·徐宗泰,修撰洪受疇等箚曰,伏以,正言李德成,持平閔鎭周,大司諫宋昌,正言許墀,以避辭見上竝引嫌而退。倉卒徑退,不足深嫌,混同請宥,有違臺體,請正言李德成,大司諫宋昌,正言許墀出仕,持平閔鎭周遞差。取進止。答曰,依啓。
正言李德成啓曰,臣以金錫翼禮葬還收事,論啓矣。頃者黃昌副尉禮葬之命,均是法外,而臣適會泛過,未卽竝論,昨於朝報,見禮葬官之出去,始乃覺論事參差之失著矣,請命遞斥臣職。答曰,勿辭。
大司諫宋昌,正言李德成啓曰,請誣告罪人金重夏,嚴鞫取招,按律處斷。淑安公主房折受外民田,請令本道,別定剛明官。詳査啓聞後,從公處決,宮差之作弊外方者,亦令査得,從重科罪。請還收故左尹金錫翼禮葬之命。措辭竝同前又啓曰,黃昌副尉之特命禮葬,亦是法外,旣令題給其葬需役軍,則其在軫恤之道,亦已盡矣,何乃不念列朝之成憲,以施無前之誤恩乎?如知其非,猶可及止,請還收黃昌副尉禮葬之命。訓鍊副正,乃武弁名選,不可人人而濫冒也,明矣,新除授訓鍊副正丁尙俊,本以庸品,無他可取,從前履歷,已多不稱之譏,及爲嶺邑,又復見敗而歸,今此新除,出於人望之外,物議嗤點,莫不爲駭,訓鍊副正丁尙俊,請命遞差。答曰,不允。以上燼餘
左參贊趙師錫上疏。大槪,乞收新資,以安微分,以重賞典事。入啓。答曰,省疏具悉。今玆賞典,實循舊章,卿其安心勿辭焉。
綾平君具鎰上疏。大槪,新除摠戎之任,卽臣僨敗之地,不宜復叨匪據,亟賜遞改,以安微分,以重官方事。入啓。答曰,省疏具悉。卿其安心勿辭,從速察職。以上朝報
上在昌德宮。停常參·經筵。
世宗大王忌辰齋戒。
李彦綱,以都摠府言啓曰,今日入直軍士,當爲中日習射,而國忌齋戒,不得爲之之意,敢啓。傳曰,知道。
又以都摠府言啓曰,都摠管李師命,除標信,査正廳進去之意,敢啓。傳曰,知道。
又啓曰,摠戎使具鎰,疏批已下,卽爲命招,密符敎諭書傳授,何如?傳曰,允。
傳于金載顯曰,摠戎使金錫翼,遽爾卒逝,且無後嗣,事甚矜惻,其令該曹,問于本家,趁速繼後事,稟處,可也。
成虎徵啓曰,卽伏見歲抄,單子中付標,則吳尙游,以兩界官物不爲刷還事,曾入於奪告身之類,今者與他人混被職牒還給之命,今方捧入傳旨,而但尙游,乃罪人始壽之子,本不當齒列於朝臣之數,而今因此事,混錄於歲抄之中,有若無故朝士之循例應敍者然,其在瞻聆,似不無所駭,何以爲之?敢稟。傳曰,啓辭誠然,勿爲擧論。
又啓曰,領議政·右議政箚子到院,而以國忌齋戒,留院之意,敢啓。傳曰,竝入之。
敎摠戎使綾平君具鎰書,王若曰,國家之所倚仗者,莫如世臣,戎閫之所委毗者,必須宿將,用嘉卿已誠之效,迺布予申誥之言。惟卿,名祖賢孫,王室近戚,治博士之業而兼曉韜靲,慕定遠之風而遂抛鉛槧,肆先朝謂其可用,自卽署擢以不階,曾鎭海藩而士卒鼓氣,屢長京兆而奸宄歛蹤,當炎鄕遠投之辰,可見職事之不負,在戎權初授之日,寔循廷議之僉同,三世登壇,每以妄殺一人爲戒,經歲專閫,常懷無忝乃祖之心,雖機略未究於年前,顧軍情益思於去後,玆當元舅之新喪,孰任中權?惟恐他將之或來,願屬大樹,皆曰舊人之宜任,固知老臣之無踰。玆授卿摠戎使,比唐之關內諸兵,亦謂之府兵,若漢之京輔都尉,皆屬於中尉,出則建麾節而按閱畿防,居則擁豼貅而捍衛京輦,比諸列鎭而爲重,參於兩局而無輕,至其簡詰之成規,已曾誕敷於前諭,卿其勉思籌劃,益著忠勤,克紹遺風,無愧西平之有子,務存大體,當如寇準之摠戎,須趁未雨而綢繆,復明前日之約束。於戱,嚴武累鎭於劍外,草木知名,光弼再莅於朔方,旌旗變色,古有行者,今其懋哉,故玆敎示,想宜知悉。知製敎趙相愚製進以上燼餘
上在昌德宮。停常參·經筵。
世宗大王忌辰。
徐文重啓曰,明日常參·經筵,取稟。傳曰,停。
又啓曰,來二十一日,輪對日次,取稟。傳曰,停。
又啓曰,行左承旨申琓,不爲肅謝,今已累日,右承旨金載顯,左副承旨李彦綱,以大臣箚辭,俱不仕進,右副承旨成虎徵,上直後又復出去,廳中一空,事體苟簡,行左承旨申琓,右承旨金載顯,左副承旨李彦綱,右副承旨成虎徵,竝卽牌招察任,何如?傳曰,允。
李彦綱,以都摠府言啓曰,都摠管李師命,除標信査正廳進去之意,敢啓。傳曰,知道。
領議政金壽恒箚曰,伏以,臣自前月以後,病日居多,雖黽勉供職,而長以叫痛爲事,頃又重傷於太廟將事之夜,氣力頓盡,委身床褥,已有日矣。自昨疾勢猝劇,寒熱大作,頭痛如劈,達宵叫苦,殆不省事,自量病情,恐無遄蘇之望,何可任便退伏,以貽職務之癏廢乎?仍竊伏念,臣之材具,百不及人,雖使夙夜馳騖,猶未足少塞責任之重,而加以積年痼疾,已入膏盲,筋骸精魄,亦無以任劇制煩,公衙會坐,輒曠旬日,文簿裁決,或淹歲月,此等末務,猶且如此,況其進於此者,寧有庶幾萬一之望乎?臣之前後忝叨,自速尸素之罪,實由於此,而每煩呼籲,苦辭求退,而不知止者,亦以此也。今則國勢日益抗捏,臣病日益危苦,而若復因仍蹲踞,以百責所萃之地,爲微臣養病之坊,則臣之罪戾,死固難逭,而其於國事之僨敗,何哉?伏乞聖慈,憐臣病狀,察臣情懇,將臣職名,亟賜遞免,使殘喘少延,而重任無曠,公私不勝萬幸。取進止。答曰,省箚具悉卿懇。積瘁之餘,所患如此,予用慮念,從容調理,神明所護,自可差愈,卿其安心勿辭,益加善攝。仍傳曰,遣史官傳諭,遣御醫看病。以上燼餘
左議政南九萬箚子。大槪,懇乞收回鞍具馬之賜,以重賞典,且陳淺見,以備澄省事。答曰,省箚具悉卿懇。今玆賞典,實循舊章,且與陞資者有異,則豈有一例低仰之理哉?卿其安心,勿辭領受。箚末事,朝家待大臣之道,事體自別,而日昨承旨之疏,張皇呶呶,語欠平順,其壤了體統,莫此爲甚,諸承旨,竝從重推考,以示警責之意焉。仍傳曰,遣史官傳諭。以上朝報
上在昌德宮。停常參·經筵。
下直,肅川府使羅弘佐,振威縣令成至善,坊垣萬戶金汝起。
徐文重啓曰,明日常參·經筵,取稟。傳曰,停。
李彦綱啓曰,大司憲任相元未肅拜,執義李弘迪,掌令沈枰式暇,掌令朴世樟呈辭受由,持平丁時翰在外,持平一員未差,今日以監察茶時之意,敢啓。傳曰,知道。
傳于李彦綱曰,今下弓矢,坊垣萬戶金汝起處,給送。
有政。吏批,以金宇杭爲持平,趙宗著爲掌令,李公榦爲尙瑞副直長,尹堦爲奉常提調,申翼相爲兼同成均,李觀周爲工曹佐郞,尹遇明爲顯陵參奉,分差兼中學敎授柳世賓,分差兼東學敎授任元聖,分差兼南學敎授牟世蕃,奉常直長單李重章,待敎單沈權,檢閱單柳尙栽,承文正字〈單〉李宜昌,著作單李再昌,校書正字單朴必楷,平川君申琓,鄭載岱爲星州牧使,安烒爲司䆃正,靈恩君涵,平陵君申範華。
兵批,以朴贄·金世鼎·尹世紀·任奎·張善沖·尹敏聖·李東榮·李東相·洪時疇·李弘衍·黃震文·高後適·李行益·白光炫·權儔·朴以樟·林武業·權格·李光震·李咸·鄭弘佐·林翼喬·李灌·金壽元·朴世樟爲護軍,洪萬鍾·閔鎭周爲副司直。
李彦綱,以都摠府言啓曰,副摠管柳炅,除標信,刑曹坐起進去之意,敢啓。傳曰,知道。
金載顯,以禮曹言啓曰,傳曰,摠戎使金錫翼,遽爾卒逝,且無後嗣,事甚矜惻,其令該曹,問于本家,趁速繼後事,稟處可也事,命下矣。問于本家,則故左尹金錫翼妻貞夫人尹氏呈狀內,家翁在世之日,嫡無繼嗣,以同生弟錫衍第二子道泳,欲爲立後,而賤畜有子之故,拘於法典,未能徑告于官,以俟日後變通之地矣。奄罹終天之痛,主祀無托,尤切罔極之情矣。伏蒙聖明,曲軫亡臣之無後,特令該曹,問于本家稟處,玆敢仰籲哀願,伏願擧此啓聞,以家翁同生弟錫衍第二子道泳,定爲立後云。金錫翼立後事,出於矜惻繼絶之至意,似當依傳敎特爲繼後,而旣有妾子,則乃是格外,本曹不敢擅便,上裁,何如?傳曰,特爲繼後。
徐文重啓曰,行左承旨申琓,不爲肅拜,今至累日,疏批已下,卽爲牌招察任,何如?傳曰,允。
又啓曰,前監司洪萬鍾,敍命已下,今日政,依例送西付軍職矣。洪萬鍾前任江襄監司,以永慕殿進上闕封奪告身,而憲府不爲移關於吏曹,上年冬以後歲抄時,不爲書入,前奉敎金洪福,以時政記不爲修正,與同任俱被奪告身之罰,而照律公事,憲府亦不移文吏曹,前後歲抄,不爲書入,今番歲抄時,敍命雖下,而以此本館不得薦狀云,莫重照律公事,憲府不爲移文吏曹,有此落漏之弊,殊甚可駭,當該色吏,令攸司推治,而洪萬鍾·金洪福,落漏歲抄中,何以爲之乎?敢稟。傳曰,依啓。洪萬鍾·金洪福,竝敍用。
申曅啓曰,新除授待敎沈權,時在缺檢閱柳尙栽,時在京畿廣州地,請竝斯速乘馹上來事,下諭。傳曰,允。
大司諫宋昌,正言李德成啓曰,請誣告罪人金重夏,嚴鞫取招,按律處斷。請淑安公主房折受外民田,令本道別定剛明官,詳査啓聞後,從公處決,宮差之作弊外方者,亦令査得,從重科罪。請還收故左尹金錫翼禮葬之命,請還收故黃昌副尉邊光輔禮葬之命。訓鍊副正丁尙俊,請命遞差。措辭竝同前答曰,勿煩。以上燼餘
行左承旨申琓上疏。大槪,新授資級,不敢冒沒承當,伏乞聖明,亟命收還,以重名器,以安微分事。入啓。答曰,今玆賞典,實循舊章,卿其勿辭,從速察職。
護軍金禹錫上疏。大槪,懇乞收還新授資級,仍治臣做錯之罪,以重公器,以尊國體事。入啓。答曰,省疏具悉。今玆賞典,實循舊章,卿其勿辭焉。
待敎李廷謙上疏。大槪,臣於本館,有相避之嫌,乞遞職名事。入啓。啓下該曹。
吏曹啓目,粘連啓下是白有亦。李廷謙,與待敎沈權,旣是舅甥之親,法當相避,而相避之規,在下應遷,曾前亦以此許遞是白置。今亦改差,何如?啓依允。以上朝報
上在昌德宮。停常參·經筵。
金載顯啓曰,明日常參·經筵,取稟。傳曰,停。
又啓曰,大司憲任相元未肅拜,掌令趙宗著,持平金宇杭未肅拜,執義李弘迪,掌令沈枰式暇,持平丁時翰在外,今日以監察茶時之意,敢啓。傳曰,知道。
又啓曰,憲府久無行公之員,連日監察茶時未安,未肅拜人員,竝卽牌招察任,何如?傳曰,允。
又以都摠府言啓曰,副摠管柳炅,除標信,刑曹坐起進去之意,敢啓。傳曰,知道。以上燼餘
禮曹判書呂聖齊,請對入侍。
參知尹理初度呈辭。入啓。給由。
工曹判書金宇亨上疏。大槪,分外誤恩,不敢承當,冒進危懇,乞收成命,以重賞典事。入啓。答曰,省疏具悉。今玆賞典,實循舊章,卿其勿辭焉。
禁府,李翊周·李曾賢,拿囚。啓。以上朝報
午時,上御熙政堂。行禮曹判書呂聖齊請對引見時,行禮曹判書呂聖齊,承旨申曅,假注書沈季良,記事官李廷謙·宋疇錫,入侍。上曰,今日請對,何事耶?聖齊曰,有趁速稟定之事,而大臣近有病故,久未開坐,前頭賓廳日次,尙多日子,玆敢請對矣。往在癸亥秋,以翌年春兩宮進宴事,有所稟定,而國家不幸,慈聖禮陟,進宴盛擧,竟未設行,群下之痛,何以盡達?上曰,連因年事凶歉,國用罄竭,常時未得進宴於兩宮,又當慈懿殿周甲之日,一時進宴之意,亦未遂焉,至痛在心,無以爲喩。聖齊曰,慈懿殿周甲之歲,豐呈設行事,前旣定奪,而不得設矣。今則祔廟之禮己過,所當涓吉設行,而曾在甲子年,奉朝賀宋時烈收議,以祔廟過後退行豐呈爲當云。豐呈與進宴中,必須更爲定奪,然後可以擧行,雖以豐呈爲號,簡其繁文,務從節省,似合事宜,問于大臣,則以爲稟旨定奪,宜當云,敢此仰稟。上曰,至尊周甲,實是稀有之慶,前日奉朝賀,亦有祔廟後豐呈設行之議,雖簡其繁文,而以豐呈磨鍊設行,可也。擧行條聖齊曰,今此明聖王后祔太廟後,當爲設科取人,而取考前例,則或有合他慶設行別試之事,丙午年慈殿平復別試時,重試對擧合設,取六百人,今年亦有重試對擧,科擧頻數,各設有弊,重試對擧別試,依丙午年例,合設於今祔廟慶科,取六百人,而適當農時,分京外試取,初試則設行於今春,講經及殿試,設行於秋間,宜當,大臣之意亦如此,依此擧行乎?敢稟。上曰,依爲之。擧行條聖齊曰,前者大司憲李翔疏,有田結給災之事,臣爲戶判時,磨鍊擧行矣。李翔之疏,詳陳公洪道道內民情,而不及他道,其後嶺南,又有分災之請,故抄出兩道尤甚邑,竝給分災,此外各道列邑之論報量減者,亦皆一依兩道例爲之,而備局回啓,只言兩道,故敢此仰達。上曰,知道。聖齊曰,小臣,衰鈍年老,不合駿奔,而頃當祔廟之時,猥膺禮儀使之任,未及控免,黽勉行事矣。至蒙賜馬之恩,惶恐無措,亟收成命,以重賞典,千萬幸甚。上曰,非今創始,實循舊章,安心勿辭領受焉。近緣國家多事,久未謁聖,不可不趁速展謁,以四月初擇日以入,武科初試則以開月擇日事,分付,可也。聖齊曰,自下未及仰稟,而斷自聖衷,甚盛擧也。得聞外議,士子輩,擧皆顒望云矣。曾前則謁聖後,卽還春塘臺,仍爲取士,今則何以爲之耶?上曰,謁聖後,取士於春塘臺者,慮有閭家拘忌之疾,出於一時權宜也。今則旣無拘忌之事,仍爲試取於明倫堂,而出宮則自集春門,還宮則由敦化門事,分付,可也。以上燼餘
上在昌德宮。停常參·經筵。
金載顯啓曰,明日常參·經筵,取稟。傳曰,只晝講。
又以禮曹言啓曰,今二月十九日,行禮曹判書呂聖齊請對引見入侍時,行禮曹判書呂聖齊所啓,慈懿殿周甲之歲,豐呈設行事,前旣定奪,而不得設行,今則祔廟之禮已過,所當涓吉設行,曾在甲子年,奉朝賀宋時烈收議中,亦以祔廟過後,退行豐呈,爲當云,豐呈與進宴中,必須更爲定奪,然後可以擧行,雖以豐呈爲號,簡其繁文,務從節省,似合事宜,問于大臣,則以爲稟旨定奪宜當云,敢此仰稟。上曰,至尊周甲,實是稀有之慶,前日奉朝賀,亦有祔廟後豐呈設行之議,雖簡其繁文,而以豐呈磨鍊擧行,可也事,命下矣。進豐呈都監堂上郞廳,令吏曹差出,料理擧行,何如?傳曰,允。
又以禮曹言啓曰,今此明聖王后祔廟別試,及重試對擧別試合設,分京外取六百人,而初試,則設於今春,講經及殿試,則設於秋間事,旣已啓下矣。取考講經及分京外六百別試前例,則初場賦·表,終場策問一道,講經,四書中抽栍一書,三經中自願一經,初試六百人內,京中,則分兩所,各取一百五十人,諸道,則比式年文科初試,各給倍數,參酌分定,京畿四十人,添合於京試,其餘二百六十人內,公洪·全羅道,各五十人,慶尙道六十人,江襄·平安道,各三十人,黃海·咸鏡道,各二十人,磨鍊試取矣。今亦依此擧行,何如?傳曰,允。
又以禮曹言啓曰,豐呈設行事,旣已定奪矣。京上妓生,最爲緊急,量其應入之數,分定各官,發馬知委事,分付該院,斯速擧行,何如?傳曰,允。
李彦綱,以都摠府言啓曰,都摠管呂聖齊,除標信,以文臣朔試射試官,訓鍊院進去之意,敢啓。傳曰,知道。
又啓曰,事變假注書任翊元,身病猝劇,不得察任,今姑改差,他假注書差出,何如?傳曰,允。
以李廷謙爲事變假注書。
傳于申曅曰,謁聖吉日,以四月初推擇事,昨日榻前下敎,而何至今不爲擇日以入耶?
申曅,以禮曹言啓曰,傳曰,謁聖吉日,以四月初推擇事,榻前下敎,而何至今不爲擇日以入耶事,命下矣。謁聖及別試吉日,問于日官,參酌排日之際,未卽書啓,致勤聖敎,不勝惶恐。謁聖吉日,令日官推擇,則來四月初三日爲吉云。以此日擧行乎?敢稟。傳曰,依爲之。
執義李弘迪啓曰,臣頃在諫院,同僚,以士人鄭世沃査治事發論,臣亦與之相議參啓矣。卽伏見刑曹査覈啓目,則其詬辱地主,擅開獄門之說,皆不免爽實之歸,論事不審之失,著矣。臣何可以事在旣往,而一刻仍冒於臺席乎?請命遞斥臣職。答曰,勿辭。
正言李德成啓曰,臣以鄭世沃詬辱土主,刧奪獄囚之事,竊自慨然於近來風敎之大壞,城化之無嚴,竝與他郡相類事,而有所論啓矣。昨伏見刑曹啓目,則臣之所論,盡歸虛妄,世沃所犯,遂至淸脫,臣不勝瞿然,繼之以怪訝也,凡風聞論事,亦或有爽,其間事狀,竝涉虛浪,則臣何敢勒構其罪,以實己言也?京城至近,傳說藉藉,所聞之詳,無異目擊,故臣旣請其明覈科罪,竝與崔聖任不卽報處之失矣。後乃得見聖任報巡營文狀,則有曰,李尙顔·鄭夏準等,推覈間囚禁矣。夏準三寸叔世沃,乃於空官時,率十餘壯奴,來到獄門,招出夏準,號令其奴輩,結縛刑吏,將爲移囚他官,下吏㤼於威風,擧皆逃避,則奪取夏準及捧招文書,一時策馬而走,白日官門,㤼奪獄囚,又奪官上文書,自有官府以來所未有之大變云云,而道臣題辭,亦復嚴峻,畢竟處置,臣未知緣何得寢,而其間實狀,更無可疑,只聖任不報之說,到今見爽耳。査命旣下之後,本道諉諸刑曹,而事機已緩,及其廣引諸證,而幻弄益巧,遂至於全然無罪,彼連姻之察訪,素親之村民,其所掩護,固宜副其求助之本意,而本郡官吏,亦且曲爲變辭,反欲求解,此苟非聖任,有所顧藉,改其初心,敎使之變說,則是官吏畏其怨毒,怵於武斷,寧誣其倅,而不欲忤世沃也。設令突入一款,或有所差,其爲詬辱之狀,臣之所聞,許多悖說之外,雖以刑曹曲護之辭觀之,世沃之入官府,專爲其詰責落訟之事,而及其聖任發怒而黜退之也,世沃,疾視而言曰,汝倅何以黜我云爾,則其擧措之妄肆,辭氣之悖慢,有非土民之所敢加於主倅者,更加以何樣醜詆,然後乃爲詬辱,而該曹所謂因事出入官家,詬辱元非實狀云者,其爲世沃地則至矣。其在奉承君命,按覈以實之道,果何如也?夫委民社於聖任之輩,以致奸民之輕視侮辱者,固爲聖朝之失政,而及其被辱之後,又視其人之强弱,而不以實覈治,以殿下之明聖,亦且一任攸司之屈伸,而不復審察,臣竊慨恨也。第該曹覈奏,旣歸無實,而聖上處分,更賜允可,則臣何敢守執己見,自以爲是,而晏然於言地,請命遞斥臣職。答曰,勿辭。
成虎徵啓曰,執義李弘迪,正言李德成,再啓煩瀆,退待物論矣。傳曰,知道。
掌令沈枰啓曰,請誣告罪人金重夏,嚴鞫處斷。請還收安置罪人閔熙·權大運等量移之命,請還收安置罪人鄭維岳放歸田里之命。措辭竝同前新啓,以避辭見上引嫌而退,其所參論,旣云爽實,則揆以臺體,勢難仍在,請執義李弘迪遞差。答曰,不允。處置事,依啓。以上燼餘
左參贊趙師錫上疏。大槪,敢陳私懇,冀蒙恩許事。入啓。答曰,省疏具悉。卿其依疏辭往來焉。
江華留守書目,辭職上疏上送事。啓。答曰,省疏具悉。卿其勿辭,調理察職。
江襄監司書目,原城呈,以持平丁時翰辭職上疏上送事。啓。答曰,省疏具悉。風憲重任,不可久曠,爾勿過辭,從速上來察職。以上朝報
上在昌德宮。停常參,只晝講。
金載顯啓曰,明日常參·經筵,取稟。傳曰,停。
又啓曰,吏曹郞廳來言,臺諫及守令有闕,政事,何以爲之?取稟。傳曰,明日爲之。
又以禮曹言啓曰,今此謁聖時,依近例,以酌獻禮磨鍊擧行乎?敢稟。傳曰,依爲之。
又以宗親府言啓曰,南平案付本府寺奴婢十一名,累年落漏,今始現出,而移文花名之際,則別無可疑之事,亟令該院,還屬本府,以爲收貢補用之地,何如?傳曰,允。
李彦綱,以兵曹言啓曰,謁聖武科初試,令日官推擇,則來三月十八日爲吉云,以此日設行之意,敢啓。傳曰,知道。
又以兵曹言啓曰,謁聖武科初試吉日,旣已推擇,啓下矣。額數則依前例分兩所,各取五十人之意,敢啓。傳曰,知道。
申曅,以兵曹言啓曰,自前武科規矩,臨時啓下,故外方擧子,不知某技之應取,不計才藝長短,皆懷僥倖之心,致有坌集濫雜之弊,今番則依前定奪,規矩單子書入啓下,一時頒布之意,敢啓。傳曰,知道。
答牙山縣監柳瑺疏曰,省疏具悉。疏辭,令廟堂稟處。
大司諫宋昌啓曰,正言李德成以避辭見上引嫌而退。臺體論事,旣許風聞,則設有小差,元非可咎,況其所論,俱有可據,則在我無失,不必爲嫌,正言李德成,請命出仕。答曰,依啓。
掌令沈枰啓曰,昨日同僚,以刑曹啓目中,鄭世沃論啓之事,歸於失實,引避而退,伊日發論諫官,亦以此事同時來避,而觀其許多辭說,極言前啓之不誣,至引該邑報營文牒,其言不啻縷縷,則世沃所犯之虛實,臣固未知如何,而第同僚避辭,專以爽實爲言,自列其論事不審之失,則只取其本避,而有所立落,自是處置之常例,故撮其避語,率爾請遞矣。退聞物議,以爲當初發論之人,卽已援據公案,以實前言,別無引咎自劾底本意,則其在臺體,立落可知。同參者之避辭雖如此,徑先請遞,殊甚無謂云。臣於此,固已瞿然自失矣。卽伏見諫院處置,其所立落,果如物議,臣之處置乖當之失,到此益著,無以自解矣,何敢一刻晏然於職次乎?請命遞斥臣職。答曰,勿辭。
正言李德成啓曰,臣論一土豪,欲礪風敎,而廷平一頗,獄情大解,據實之論,都歸虛浪,略將事狀,有所自列,處置請出,固是意外,而難冒之勢,更有一層,玆不避瀆擾之嫌,又此追列焉。今此査事歸虛之後,同論之舊僚,簡問自處之道於臣,臣以其間實狀,自有明白公案之難誣者,而該曹覆啓,大有所不然,從當措辭以避,臨當詣臺,可更商確,次第引避之意,爲答矣。舊僚不復相議,汲汲引避,專引不審之咎,甘心爽實之科者,其意所在,殊不可知,而臣之見輕,亦已大矣。且臣避辭,已閱於憲臣之眼,其間事實,自可知矣,而及其處置舊僚也,全沒是非,斷以爽實,則臣之當遞,已著於未及處置之前矣。臣何敢倖其見出,不念臺體,而苟然蹲冒於言責之地乎?請命遞斥臣職。答曰,勿辭。
成虎徵啓曰,掌令沈枰,正言李德成,再啓煩瀆,退待物論矣。傳曰,知道。以上燼餘
禮曹啓曰,今此崇陵展謁,旣以來三月十六日推擇啓下矣。自前陵幸時,先陵在於一山之內,則例有展謁之擧,故取考丁巳年崇陵陵幸時謄錄,則崇陵行祭後,仍爲辭陵,先詣顯陵,次詣健元陵,次詣穆陵,行展謁禮畢,還至顯陵紅門外大次,改服戎服還宮,蓋因其地勢之便順,不拘世代先後之次也。今此陵幸時節目,亦依此磨鍊乎?敢稟。傳曰,依爲之。禮曹謄錄
午正,上御熙政堂。晝講,知事呂聖齊,特進官李秞,參贊官李彦綱,侍讀官朴泰萬,檢討官姜鋧,假注書沈季良,記事官鄭齊泰·宋疇錫等,入侍,武臣行副護軍李世選,亦爲入侍。上讀前受周易乾卦,自潛龍勿用,止其惟聖人乎,音一篇畢。泰萬進講,自坤卦坤元亨,止象曰地勢坤,音釋一遍。上受而讀一遍,謂講官曰,進講文義。至第一章坤元亨,泰萬曰,坤者乾之對,而柔順爲貞,故坤言牝馬者,明其爲乾之配也。鋧曰,本義則釋之曰,利牝馬之貞,程傳則釋之曰,利且牝馬之貞,二說不同,而以本義論之,則乾坤之用,只是元亨利貞四箇字而已。羲經六十四卦中,或有言元亨而不言利貞者,或有言利貞而不言元亨者,而獨於乾坤二卦,竝言元亨利貞者,乾坤乃易之門戶,而衆卦之父母故也。且於屯,竝言元亨利貞者,屯則人道之始也。於無妄,竝言元亨利貞者,無妄,有强健不息之誠故也。於革於隨,亦竝言元亨利貞者,革·隨二卦,有革舊從新之義故也。馬蹄固行健,自是乾象,故說卦曰,缺以伏羲先天八卦方位缺以馬取象者,以明坤配乾之義也。且加一牝字,牝馬之上,加一利字,以明陰順從陽之義也。上曰,唯。至君子有攸往,泰萬曰,有攸往者,謂有所行也。君子之道,柔順而利且貞,故合乎坤德也。鋧曰,元亨利貞者,卽言坤之無疆也。君子有攸往以下,乃言君子法坤道無疆之義也。且此大文註釋,程傳與本義註釋,亦有所不同者矣。至先迷後得,泰萬曰,陽唱而陰和,故居後,然後乃得其常主,利者,利萬物之謂也。其所生成之功,比之臣道,亦然矣。鋧曰,陽唱陰和,君令臣行,自是天理之常,而若或陰先於陽,臣先於君,則乾坤倒置,先後失序,故有此反復陳誡。以此卦六爻論之,六三,居於六卦之上爻,而戒以含章,六四,居近君之位,而戒以括囊,此二爻則得先迷後得之戒者也。至於上六,則陰敵於陽,至于龍戰于野,其血玄黃之凶,此爻則未得先迷後得之戒者也。上曰,唯。至西南得朋,東北喪朋,泰萬曰,西南,陰方也,東北,陽方也,陰只理會得一半,不似陽兼陰,故無所不利,陰半用,故得於西南,喪於東北,坤比於乾,便減半矣。本義中,一者拆之謂之拆,當讀音柝字矣。鋧曰,以文王後天八卦觀之,震爲長男,居於東方,坎以中男,居於北方,艮以少男,居於東北之間,東北三卦,得乾畫之先者,故爲陽卦,東北陽方也,巽以長女,居於東南,離以中女,居於南方,兌以少女,居於西方,此三卦,得坤畫之先者,故爲陰卦,西南爲陰方,而坤之三爻,皆陰也。往於西南,則陰遇陰,故得朋,往於東北,則陰遇陽,故爲喪朋,且其他卦,推衍言之,則蹇之九五,以陽剛之爻,居至尊之位,逢陽剛之爻,則有大蹇朋來之訓,得朋之吉,與朋來之慶,相爲表裏。上曰,唯。至彖曰,至哉坤元,泰萬曰,此章,以地道,明坤之義也。凡萬物之形,皆生於地,而其氣則實出於天,坤以生之,乾以始之,同此一元之亨利貞,乾始之而坤順承之也。鋧曰,乾卦,旣言大哉,故坤卦,則只曰至哉,至義,比大義差緩,乾坤尊卑之義,有所不同,故聖人下一字,亦有所謹嚴至此矣。乾有資始之道,坤有資生之功,雖以草木生成之理觀之,寒暑推遷,日月往來,濡之以雨露,降之以霜雪者,天之資始之功也,而若非水土之生成,則無以成春生夏長秋成冬歛之功矣。是知乾雖有資始之功,若非坤資生之德,則無以成不息之乾道矣。泰萬曰,乾覆坤載,乃其缺一厚字,爲之也,博厚高明,同乎悠久,合於乾之無疆也。凡載物者薄,則不能多載,所以加一厚字,然後可以得形容坤道之無疆也。中庸之論地道曰,惟厚所以載物。又曰,載華岳而不重,與坤厚載物之意同矣。卽此推演他卦而言之,則火天大有之九二曰,大車以載,車之輪,圓,車之行,健,故取象於火天之內卦,而其載物之義,雖有大小之不同,與坤厚載物相同矣。上曰,唯。至含弘光大,泰萬曰,含弘,坤之事也,光大,乾之事也。坤德配乾元而能致品物之咸亨者,雖乾之功,亦坤之功也。鋧,避席而起,拜稽而言曰,含弘者,坤之體也,光大者,坤之用也。旣盡含弘之德,則自有光大之效,而於此含弘光大四箇字上,臣竊有所懷矣。聖人之學問,非群下所敢窺測,而我殿下,卽祚以後,以發於政令事爲者觀之,則英氣太露,而於含弘之量,有些不足,是所謂天地之大,人猶有所憾者也。乾之剛,坤之厚,必專備,然後聖人之德,無小欠缺,於含弘二字上,聖上益加惕念,以思聖益聖之道則幸甚。臣旣有區區所懷,惶恐仰達。上曰,筵臣所達,誠然,自今以後,當體念不忘焉。至牝馬地類,泰萬曰,此章與上章合傳矣。取牝馬爲象者,以其行,健也。雖曰,乾健坤順,而若非坤之健,則何以配乾?未有乾行而坤止也。鋧曰,馬雖是乾象,而有行地無疆之功,故於坤亦切近。史記曰,天用莫如龍,地用莫如馬。乾以龍取象,坤以馬取象者,蓋以此意也。柔順利貞,然後君子法坤道之功盡矣。至先迷失道,泰萬曰,坤道主成,成在後,故先乾而動,則迷而失其道,後乾而動,則順而得其常,西南爲後,於坤爲得地,故往西南,則與類行,東北爲先,於坤爲不得地,故往東北,則必喪朋,喪於東北,則必反於西南,乃終有慶也。鋧曰,本義曰,陽大陰小,陽得兼陰,陰不得兼陽。蓋泛然觀之,則天地陰陽,似無大小之別,而仔細窮格,則自有大小之不同,乾之大則無所不包,而坤有先迷後順之戒,又有西南得,東北喪之訓,是可見坤之貞,有所利不利也。且若乾之大無方,而坤則未離乎方丈,於此亦可見陰與陽,大與小之不同者。上曰,唯。至象曰地勢坤,泰萬曰,地之體不厚,則載萬物不勝其重,君子之德不厚,則載萬民不勝其衆。是以,君子觀坤厚之象,以深厚之德,容載庶物也。鋧曰,天以氣運,地以形載,故於乾之大象,則曰天行健,於坤之大象,則曰地勢坤,二卦之有象不同者,有由然矣。乾卦則君道也,聖人之學也,坤卦則臣道也,賢人之學也。先儒,雖以尊卑之序,有所區別,至於厚德載物等語,則自是人君之用,程子亦有所垂訓矣。先儒之言曰,地之體不厚,載萬物不勝其重,君子之德不厚,載萬民不勝其衆,此言深切簡要,自上宜加體念矣。上曰,唯。聖齊曰,文義則筵臣之言盡之矣,更無所達者,而臣於此,亦有所懷。地道雖臣道,而至於厚德載物等語,則君道亦近之矣。是以,程子曰,厚德載物,豈非人君之用乎?自上尤加體認矣。鋧曰,此言誠然矣。聖人,雖以陰陽大小,乾坤尊卑之序有所區別,而至於厚德載物,則自是君德,自上若加體認,則裨補於聖德者,大矣。臣不避煩瀆,敢此重複申戒矣。上曰,唯。講畢,鋧,進前曰,小臣,竊有區區所懷,故敢此仰達矣。乾之大象曰,自强不息,大哉聖人之言也。天之所以悠久無疆者,只是不息之誠而已。聖人,卽在下之天也,若非不息之誠,則其何以合天道之剛健不息,而有符於悠久無疆之德也?故先儒曰,不進則退,又曰,惟聖罔念作狂,此正殿下體念存省之處。伏願殿下,雖在淸燕蠖濩之中,屋漏幽暗之地,常思此自强不息四字,念念不忘,孜孜不已,則不息之乾道,無疆之坤道,不越於是矣,一部羲經,皆在我殿下心中之天矣。上曰,予亦愛玩此語,常加惕念。爾頃於古事,將此一語,有所陳戒開導,又有此縷縷陳達,爾之憂愛之誠,予甚嘉歎。從今以往,予當益加用功焉。鋧曰,聖學高明,日月將就,以臣滅裂之學,開釋文義,猶滄海之於涓涔,泰山之於塵埃,雖不可裨補聖德之萬一,而此後開筵進講之時,聖心或有所疑難處,毋曰臣等之不學,而時賜下敎,則臣等雖蒙愚,不能有所開陳,而亦豈無一二管見,可以仰答下問者哉?上曰,當依爲之。上謂世選曰,如有所懷,陳達,可也。臣不識時務,有何可達之事,而但缺小九邑束伍軍,摠不過一萬三千餘名,自前以兵小爲慮,而庚申年間,罷其營將,復設五衛之後,各衛無他戰卒之故,以上項束伍,分給各衙及獨鎭處,兵使所領,只是四千餘名,脫有緩急,萬無遮絶之路,主兵者,常以爲憂,且城池雖似粗安,彼人兵力,大異於前,衝斥之勢,有難防塞,臣智慮淺短,雖不知設機禦敵之道,而北路往來,武臣等恒言,皆以爲古築長城,雖有基址,距江差遠,且江水淺狹,敵騎隨處可渡,古城,設或改築舊基,彼旣一渡之後,則其勢難遏,今若退築水邊,俾不得直前,則庶有臨時應變之道矣。上曰,令廟堂稟處,可也。彦綱曰,此非可築之時,似無稟處之事矣。上曰,然則所達之言,使之書入,可也。上曰,曾前守陵官者,朝家,待之有別,而今此朗原君沐浴下去時,適忘之,給馬事,未及分付矣。分付給由馬,可也。諸臣遂罷出。以上燼餘
上在昌德宮。停常參·經筵。
下直,長鬐縣監姜海運,黔毛浦萬戶張時屹。
金載顯啓曰,明日國忌齋戒,明明日正日,此兩日視事,頉稟。傳曰,知道。
成虎徵啓曰,大司憲任相元,掌令趙宗著,未肅拜呈辭,執義未差,掌令沈枰避嫌退待,持平金宇杭未肅拜上疏,持平丁時翰在外,今日以監察茶時之意,敢啓。傳曰,知道。
有政。吏批,判書李敏敍進,參判申翼相呈辭受由,參議李畬病,都承旨徐文重進。以李秀儁爲永柔縣令,金坽爲兵曹佐郞,李公幹爲尙瑞直長,崔寯爲黃海都事,趙重爲廣興副奉事,朴泰尙爲兼同知經筵,尹趾完爲知敦寧,洪萬鍾爲承旨,申琓爲刑曹參判,尹彬爲司諫,李涬爲尙瑞副直長,奉敎單金洪福,承文博士單金弘禎,副正字單梁聖揆,龍溪君李光漢降嘉善,義州府尹李增降通訓,江陵府使睦林儒,南原府使李義徵,鳳山郡守李彭壽,前橫城縣監張世良等,皆降通訓,分養馬瘦傷病馬一匹降資事,兼春秋曺武勛·李濟民·朴澄·南致熏·李玄紀·兪命雄·趙祉錫·任元耉·尹弘离·許玧·權持·洪璛·吳得天·宋儒龍·李坽封,申琓爲平川君。
兵批,判書李䎘進,參判李秞進,參議兪櫶病,參知尹理受由,右副承旨成虎徵進。以申晸爲知中樞府事,趙泰來爲五衛將,李泰相爲羽林將,閔最重爲宣傳官,沈若虛爲高嶺僉使,金世耉爲阿山萬戶,李仁夏爲全羅兵使,呂得齊爲蔥嶺萬戶,周時興爲淸城僉使,李弘迪·黃一淸爲副護軍。
兵曹口傳政事,以申汝哲爲左邊捕盜大將。
以成儁爲假注書。
成虎徵啓曰,新除授左邊捕盜大將申汝哲,命招。命召傳令牌傳授之意,敢啓。傳曰,知道。
徐文重,以吏曹言啓曰,義州府尹李增,旣已降資,其代,依近例,令備邊司議薦,何如?傳曰,允。
以慶尙監司私奴命立等渰死事狀啓,傳于成虎徵曰,渰死人等,令本道恤典擧行。
金載顯啓曰,新除授藝文館奉敎金弘福,時在京畿楊州地,請斯速乘馹上來事,下諭。傳曰,允。
申曅,以備邊司言啓曰,黃海監司狀啓,本道管餉革罷後,應行節目,自本司旣已覆啓允下矣。其中本道月課鳥銃,自本營備上,以其價移用刷馬費一款,更加商議,則有難輕許,故元粘目中,改其措語,付標以入之意,敢啓。傳曰,知道。
大司諫宋昌啓曰,凡兩司處置,據其避辭而爲之立落,自是規例,再昨同僚之引避也,其所指陳,不啻泛然,揣以事情,亦且近理,故敢以己見,措辭請出矣。同僚,至於再避,而又以處置請出,固是意外,何敢倖其見出,苟然蹲冒爲辭?臣以當初處置之人,其在臺體,誠不可復有所可否,旣不得可否,則其勢,決難一刻仍冒,而經宿之後,今始來避,所失尤著。請命遞斥臣職。答曰,勿辭。
申曅啓曰,大司諫宋昌,再啓煩瀆,退待物論矣。傳曰,知道。
金載顯啓曰,判中樞府事閔鼎重,兵曹判書李䎘,來詣請對矣。傳曰,引見。
以備忘記,傳于金載顯曰,史官一員待命,騎馬三匹·卜馬二匹立之。
成虎徵,以都摠府言啓曰,今日入直軍士,當爲中日習射,而兵曹判書參政,依例不得爲之之意,敢啓。傳曰,知道。
答戶曹判書柳尙運疏曰,省疏具悉。卿其勿辭,調理察職。
答戶曹參判沈梓疏曰,省疏具悉。卿其勿辭察職。以上燼餘
行判府事閔鼎重,兵曹判書請對引見入侍時,閔鼎重所啓,本營所屬別驍衛,依訓局例定給五保,使之自備糧自備馬立番,僅充其戶首,而保人則多未定矣。頃者廟堂,劃給海西査出閑丁,極以爲幸,卽爲充定者,二百四十五名矣。其後廟堂,又慮本道民小役多之弊,啓稟定奪,使之還罷,其間實有難處之事,已定軍保,備給身役等主戶,而今復還徵其役於戶主,更爲備納餘丁布·戶保,兩皆不便。別驍衛,旣是本道之軍,雖罷此保,更當責定其代於本道各邑,則徒爲煩擾,而終無省役之效,其在公私,實無所益,廟堂若以續續撓改,爲不可,則前頭忠義査正後,亦當有劃給軍門之擧云。必以海西所査者,如此數劃給本營,俾無本道責令定保之弊,而限其前仍存此保,得以成樣,亦似便宜。更令廟堂,商量指揮,何如?上曰,與廟堂相議,使之更爲稟處,可也。又所啓,淸城府院〈君〉金錫胄爲都提調,驪陽府院君閔維重爲提調時,相議以爲竹嶺·鳥嶺之間,多間路,而地勢險隘,可合設防,請置召募鎭於丹陽之界。其後,又以土地瘠薄,難於募民耕作,又請劃給豐基·醴泉兩邑之界閑曠之土矣。今則豐·醴兩邑之地,已自備局,啓請罷屯,丹陽之屯,雖欲仍存,勢難成樣,竝皆還罷之意,敢達。上曰,依爲之。又所啓,淸城府院君金錫胄,爲禁衛都提調時,稟定以關西捉虎軍,別抄團束,使之上番於禁衛營,與本營軍兵,一體鍊習,意有所在,而其立番時糧料,及賞格所用,則未及料理,姑以禁衛保米·保布,通共用下矣。本營創設未久,元無宿儲,且因凶荒,連歲蠲減,以此用度罄乏,無以爲計,前頭番次,在於四月,而必先措備番糧,然後可以徵番矣。此是關西之兵,宜自關西管餉,量其應用,以米運送,或以屯田一二處,割屬本營,使之收穫繼用,亦或一道,請令廟堂,從便處置。李䎘曰,捉虎軍立番,固是一體調鍊之兵,如不罷此軍,則必先措置接濟之物,然後可以爲長久之用矣。上曰,捉虎軍上番,一體鍊習,意實有在,軍餉出處,自廟堂商議,斯速稟處,可也。又所啓,江都軍餉料理充備事,旣承前後聖敎,而連歲飢凶,中外畜積匱竭,無他推移料理之路。唯慶尙道沿海各邑,今年被災,不至大甚,晉州·固城·昌原·金海·泗川·昆陽·南海·河東·巨濟·熊川·鎭海·柒原·咸安·宜寧·梁山·密陽·靈山·玄風·丹城·昌寧等二十邑,今年該廳上納收米船價官收米,及一年用下雜費,斟酌計除後,餘存米二萬四百餘石也。令該廳,其一萬石,分定於各邑,船價,亦以一萬石數中除出以給,上納實數,使其邑爲先成冊上送於該廳,以爲移送江華府,憑準捧上之地,而該廳上納收米,一時使之裝載發送,俾無後時臭載之患。從前江華府捧上之規,高重,異於京廳,多有稱冤之弊云。今番則下送本廳郞廳,與江華府眼同捧上,俾無濫捧之弊,宜當。且慶尙道沿海各邑儲置米,有此別運,餘存數少,今春倭館造成時,工匠役糧,如有輸送東萊府之事,則東萊劃給收米官,慶州·大丘·仁同·柒谷·蔚山·星州·善山·機張·草溪·高靈等十一邑所在儲置米,劃給,而此後如有倭館不時酬應之事,皆以此等邑所在,用下,今番京運各邑儲置米,則竝勿費用之意,亦令該廳,分付本道,何如?傳曰,允。備局謄錄
判中樞府事閔鼎重,兵曹判書李䎘,請對入侍時,閔鼎重所啓,精抄廳創設之初,貸得軍器寺鳥銃一百柄,訓局二百柄,御營廳二百柄,有分給軍兵之事矣。到今本營,當爲準備還償,而如此軍器等物,例有各軍門相資之規,年久之後,不必一一還償,使之蕩滌,何如?李䎘曰,戊申年間,分給精抄軍兵者,到今還償,似難矣。上曰,蕩滌,可也。又所啓,禁衛營,元無大豆出處,諸將官及別驍衛馬料,竝皆料理用下,常患難繼。今年則大豆絶貴,無以措辦,似聞戶曹所儲頗裕,方欲相議換用千餘石,而戶曹,難於自擅,故敢此仰達。上曰,依爲之。又所啓,以司僕故失馬事,禁軍將二人·別將一人,今方降資,當爲遞職,而第念陵幸迫近,在京無故之人,絶乏,實難推移塡差。從前如此之類,亦有用他罰而不爲降資之時,今亦合有變通之道,故敢此仰達矣。上曰,前日兵水使之類,亦有以此變通之事,令司僕寺,施以他罰,可也。鼎重曰,以瘦瘠降資者多,而義州,亦入於其中矣。此是邊上重任,且管軍餉,接待彼人,不可以馬瘠之故,輕遞其職,似當議以他罰矣。上曰,義州,與他守令有異,施以他罰,使之仍任,可也。李䎘所啓,禁衛軍,以新設衙門,法令未及申嚴之故,今番上番時,瑞興一旗摠金有才,捧新入禮於軍兵云。論以國法,米五升捧之者,亦當梟示,則此人所坐,於法當誅,而此必是愚下小民,未諳國法之致,恐不無自上裁處之道矣。鼎重曰,孝宗朝,差出營將,申明軍政,如有侵徵軍兵之事,則不問所犯多少,輒用軍律矣。今者此人所犯,皆當依律處置,而但遐方愚氓,或不能明知朝家命令,不無可恕之端。大將李䎘,初欲自本營處決,以其所犯,乃是死罪,故不敢自擅,有此陳達矣。上曰,論以先朝所定事目,則當依軍律,而但禁衛營,旣是新設衙門,法令未及申嚴,今者遽用一律,則似爲過重。此人則特自軍門從重決棍,此後則另加申飭,可也。禁營謄錄
上在昌德宮。停常參·經筵。
仁宣王后忌辰齋戒。
夜自二更至五更,雷動電光。
申曅啓曰,備邊司郞廳來言,今日賓廳日次,而以國忌齋戒不得來會之意,敢啓。傳曰,知道。
又啓曰,大司憲任相元,執義嚴緝未肅拜,掌令沈枰避嫌退待,掌令趙宗著未肅拜,持平金宇杭未肅拜上疏,持平丁時翰在外,今日以監察茶時之意,敢啓。傳曰,知道。
李彦綱啓曰,吏曹郞廳來言,臺諫有闕,政事,何以爲之?取稟。傳曰,過國忌後爲之。
又啓曰,領議政箚子到院,而以國忌齋戒,不得捧入之意,敢啓。傳曰,入之。
徐文重啓曰,左承旨洪萬鍾服制,右承旨金載顯有故不爲仕進,左副承旨李彦綱連日不爲仕進,其在事體,殊甚未安。右承旨金載顯,左副承旨李彦綱,竝卽牌招察任,何如?傳曰,允。
申曅,以兵曹言啓曰,一番內禁衛將朴星錫呈狀內,父病極重,命在朝夕云,而星錫,方以落點入番,勢難任意代直,原單子中,改付標以入之意,敢啓。傳曰,知道。
又以兵曹言啓曰,今日將官朔試射時,入直訓鍊都監把摠·哨官及禁衛營哨官,依前日榻前定奪,以他員代直出射之意,敢啓。傳曰,知道。
又以備邊司言啓曰,江都軍餉料理充備事,旣承前後聖敎,而連歲饑凶,中外蓄積匱竭,無他推移料理之路。惟慶尙道沿海各邑今年被災,不至太甚,晉州·固城·昌原·金海·泗川·昆陽·南海·河東·巨濟·熊川·鎭海·柒原·咸安·宜寧·梁山·密陽·靈山·玄風·丹城·昌寧等二十邑,今年該廳上納收米·船價官需米,及一年用下雜費,斟酌計除後,餘存米二萬四百餘石也。令該廳除出其一萬石,分定於各邑,船價,亦以一萬石數中,除出以給,上納實數,使各其邑,爲先成冊上送於該廳,以爲移送江華府,憑準捧上之地,而該廳上納收米,一時使之裝載發送,俾無後時臭載之患。從前江華府捧上之規,高重,異於京廳,多有稱冤之弊云。今番則下送本廳郞廳,與江華府眼同捧上,俾無濫捧之弊,宜當。且慶尙道沿海各邑儲置米,有此別運,餘存數少,今番倭館造成時,工匠役糧,如有輸送東萊府之事,則以東萊劃給收米,官需,慶州·大丘·仁同·柒谷·蔚山·星州·善山·機張·草溪·高靈等十一邑所在儲置米劃給,而此後,如有倭館不時酬應之事,皆以此等所在,用下,今番京運各邑儲置米,則竝勿費用之意,亦令該廳,分付本道,何如?傳曰,允。
以備忘記,傳于申曅曰,卒黃昌副尉破舊墳日子,迫近,而臺啓方張,凡百及時應行之事,束手以待,末如之何云。本家事勢,誠爲切迫,自前如此之時,或有一時變通之例,令該道依前判下,卽爲擧行,俾無狼狽之患。
徐文重啓曰,缺一行存事體也,今此黃昌副尉缺京畿監司尹以濟,以不得擧行之意,狀啓到院,而適値齋戒,不得捧入矣。卽伏見備忘記,特軫本家事勢之切迫,有此依前判下,卽爲擧行之敎,臣竊以爲不然也。黃昌副尉禮葬,旣非法典所載,臺啓未停之前,例不當擧行,自前變通之例,倉卒間無以考出,事勢之果如今日,臣未能記得,而設有已行之事,亦非當然,則不可援以爲例,臣以代房,今此禮葬擧行之命,不得分付之意,惶恐敢啓。傳曰,卽今事勢,似難等待其停論,故有此特敎矣,庸何傷於事體乎?
政院啓曰,今此黃昌副尉禮葬還收事,臺啓方張,則未停論之前,雖有特敎,決不可奉行,故本院,纔以不得分付之意,陳啓矣。伏承聖批,以庸何傷於事體爲敎,臣等,竊以爲未安也。副尉禮葬,本非法典所載,雖是初喪,特施恩典,自是格外,況今臺臣,據法爭論,不卽允兪,已欠轉環之美,何可以本家事勢之切迫,而不拘臺論,直爲擧行,重傷國家之事體乎?毋論事之輕重,臺諫論執,則不得擧行者,所以重臺諫而存事體也。今若一邊爭論,一邊擧行,則將焉用臺諫爲哉?臣等區區之慮,不專在於一時恩典之濫施而已,誠恐此路一開,則將使臺論,不能爲有無,而啓日後難防之弊也。臣等,待罪出納之地,法外之事,不敢奉行。請還收依前判下,卽爲擧行之敎。答曰,已諭於啓辭之批矣,勿煩。
又啓曰,臣等,伏承本院啓辭之批,以已諭勿煩,爲敎,臣等,竊惑焉。臣等之不避煩瀆,累次陳啓者,非但爲恩典之濫觴而已。臺諫論執之事,不得擧行,自是國家已行舊例,若或不有臺論,徑先直行,則其傷損事體,有不可言,而亦非朝家置臺諫之本意也。今此黃昌副尉遷葬時,禮葬之擧,固出於推恩隱卒之意,則特軫本家事勢之切迫,方便顧恤,俾得完事,抑豈無他道,而臺啓方張,直令擧行,創開無前之例,重貽後日之弊,事若微細,而所關甚大,此臣等之所以雖有特命,而不敢擧行者也。伏乞聖明,更加裁量,還收依前判下,卽爲擧行之命。答曰,今此遷葬時禮葬之命,固出於特軫本家之貧窮,則到今因一過時之臺啓,缺。
又啓曰,缺一行直令擧行之爲大段未安也。夫以人主之尊,缺何事不可爲,而旣以繩糾之責,付之於臺閣,則亦有所不得徑行者,此誠國朝已成之憲,而列聖之所以遵守此例,而莫之或撓者,意實有在,蓋以不如是,則事或有重大者,而無所顧藉,其弊無窮故也。今此黃昌副尉禮葬之命,雖是格外,旣非重大之事,則臣等,亦豈不欲奉承聖敎,而臺臣所爭,乃是據法,過時與否,非所可論,此臣等之所以不避煩瀆,必請還寢者也。臺論方張,葬日迫近,事勢之切迫,誠如聖敎,殿下,若欲終始其惠,俾得完事,則方便庀恤之典,雖或過於優厚,固無傷於事體,而亦有得於重臺論之道矣,何可以一時私恩,輕毁累朝遵行之舊法乎?殿下,雖欲强迫而行之,臣等,忝居出納之地,決不敢奉行,惶恐敢啓。答曰,已諭勿煩。
正言許墀啓曰,掌令沈枰,正言李德成,大司諫宋昌,以避辭竝見上竝引嫌而退。其所請遞,雖無不可,斷以爽實,未免失當,彼實自輕,於我何嫌?措語欠當,責有所歸,纔請出仕,旋卽再避,嫌難處置,其勢亦然。請掌令沈枰遞差,正言李德成,大司諫宋昌,竝命出仕。答曰,依啓。
答領議政金壽恒箚曰,省箚具悉卿懇。所患如此,未參公會,有何所傷?卿其安心勿辭,從容善攝。仍傳曰,遣史官傳諭,遣針醫看病。以上燼餘
上在昌德宮。停常參·經筵。
仁宣王后忌辰。
李彦綱啓曰,明日常參·經筵,取稟。傳曰,停。
申曅啓曰,大司憲任相元,執義嚴緝,掌令趙宗著,未肅拜呈辭,掌令一員未差,持平金宇杭未肅拜上疏,持平丁時翰在外,今日以監察茶時之意,敢啓。傳曰,知道。
金載顯啓曰,事變假注書李廷謙,差出有日,而稱以有病,尙不仕進,雖未知所患輕重之如何,而揆以事體,殊甚未妥。李廷謙推考,俾卽仕進,何如?傳曰,允。
政院啓曰,缺事不卽允缺家法,遠至前代,遵守不失三百年缺得之,則可以掩壙,不得則不能以入地,此特小事耳。猶不足以壞列朝之成憲,折諫臣之所論,而況給其擔持,優其葬需,則可以無憾於送死,而朝家隱恤之典,亦且至矣,何必擧法典所無之禮,廢百年遵守之規也哉?聖上,特軫主家之貧乏,欲其優恤,此盛德事也。臣等,非不無將順奉行,而事出法外,不有臺論,則亦何敢矇然不爭,以貽聖德之累乎?今若以此事,爲無傷,始自今日而行之,則日後事,或有大於此者,將援此爲例,其爲害,豈特今日而已哉?請加三思,還收黃昌副尉禮葬卽爲擧行之命,仍令該曹,依當初判下,題給擔持軍,優給葬需,則在主家,無窘急之患,在聖上無違法之失矣,惶恐敢啓。答曰,啓辭至此,姑待臺論收殺後,擧行。
成虎徵,以兵曹言啓曰,卽接廣智營入直哨官手本,則去夜風雨,本營前宮墻三間許,頹落云。令紫門監,爲先把子圍排,使之趁卽修築,而曾前如此之時,則以入直軍士,排立守直,故今亦依此,廣智營入直砲手二十名,除出守直之意,敢啓。傳曰,知道。以上燼餘
上在昌德宮。停常參·經筵。
下直,盈德縣監羅重光,阿吾地萬戶宋有信。
李彦綱啓曰,明日常參·經筵,取稟。傳曰,只晝講。
申曅啓曰,大司憲任相元,執義嚴緝,掌令趙宗著,未肅拜呈辭,掌令一員未差,持平金宇杭未肅拜上疏,持平丁時翰在外,今日以監察茶時之意,敢啓。傳曰,知道。
以備忘記,傳于申曅曰,今下弓矢,阿吾地萬戶宋有信處,給送。
申曅啓曰,卽見刑曹罪人物故單子,則捕廳罪人禹景俊,又爲物故矣。處女刧掠之罪,誠極痛惡,而渠等,旣已取服之後,則所當移送法曹,依律處斷,況正犯與同儻,自有首從之別,而自捕廳徑施酷刑,七人之中,前後殞命者,至於五人,使正犯者,不得正法,隨從之徑斃者,亦多,事之驚駭,莫此爲甚,不可無警責之道。請當該捕盜大將,從重推考,何如?傳曰,允。
又以都摠府言啓曰,今日入直軍士,當爲中日習射,而兵曹判書參政,依前例,不得爲之之意,敢啓。傳曰,知道。
又以兵曹言啓曰,今二月二十三日,宣傳官·武臣兼宣傳官,各廳將官等,朔試射時,武臣兼宣傳官洪履亨,未滿四中,訓鍊都監哨官尹攝,正月朔退試,亦未滿四中,竝依例汰去,何如?傳曰,允。
又以兵曹言啓曰,長興營將林,戶奴名呈狀內,其上典,前患風症,年深轉劇,委頓床席,決難起動云。病勢如此,則勢難赴任,改差,何如?傳曰,允。
李彦綱,以禮曹言啓曰,豐呈定奪時日期涓吉,姑觀物力措辦,更稟事定奪矣。四月以前,則期限促迫,未及周旋,閏四月望念間則可以設行,正日則當追後擇定,而必須豫定何間,然後多有磨鍊擧行之事,定行於何月乎?敢稟。傳曰,定於閏四月,可也。
申曅,以兵曹言啓曰,今此明聖王后祔太廟後,別試及重試對擧別試合設,依丙午年例,設行事,命下矣。取考本曹謄錄,則丙午年武科初試,分兩所,各取三百人,今番試取之數,亦一體擧行,而今則有京外試取之命矣。依己酉年例,京中則兩所各取一百五十人,京畿四十人,依前例添合於京中,公洪·全羅兩道,各取五十人,慶尙道取六十人,江襄·平安兩道,各取三十人,黃海·咸鏡兩道,各取二十人之意,知委,何如?傳曰,允。
申曅啓曰,行判中樞府事閔鼎重,來詣請對矣。傳曰,引見。
又啓曰,事變假注書李廷謙,差出已久,不爲仕進,故昨纔請推,使之察任矣。今聞其身病極重,方在委頓之中,決難行公云。李廷謙,改差,他假注書差出,何如?傳曰,允。
以李敏英爲事變假注書。
申曅,以禁衛營言啓曰,今二月二十三日,無軍將官朔試射,哨官閔光□未滿四中,依例汰去之意,敢啓。傳曰,知道。
又以兵曹言啓曰,當日校生朴文道稱名人,自宣仁門入來,差備門外擊錚,極爲駭愕,令攸司囚禁治罪。同門守門將李震白,常時不能禁斷雜人,以致闌入,亦難免其責,推考,何如?傳曰,允。
又以司僕寺官員,以提調意啓曰,以兵曹判書李䎘請對入侍時所啓,禁軍將二人,別將一〈人〉降資變通,施以他罰事,命下矣。禁軍將前肅川府使申鍵,前慈山郡守朴進益,禁衛別將前平山府使崔元立,以分養馬瘦瘠·故失·病傷,竝爲降資,而今若變通,則無他可施之罰,依堂下守令例,越祿二等,何如?傳曰,允。
成虎徵,以戶曹言啓曰,外方年終御覽會計,翌年二月晦日內,修正以入,乃是規例,故二月二十日內,磨勘上送之意,豫爲行會於各道矣。廣州·開城府·江華·京畿·黃海·江襄·慶尙·全羅·咸鏡·平安道,則旣已上送,而公洪道則至今不爲上送,御覽會計,限內將不得修正,事甚未安。公洪監司及都會官守令,竝推考,何如?傳曰,允。
申曅,以禮曹言啓曰,卽者崇陵奉審大臣分付內,本陵丁字閣,上年因其日寒,只撤材瓦,而礎石等物則不爲撤移,今當□□毁撤之後,隱溝及築池之役,當畢於前頭親幸前云。礎石撤毁隱溝吉日,令日官推擇,則今月二十八日卯時,先告事由祭,同日曉頭設行云。所用雜物,令各該司,急速磨鍊進排,亦令繕工監,別定監役官,趁速擧行,而役軍則令京畿優數定送,領役部將三人,令兵曹定送,□□□使之董役,本陵參奉二員,與監役官眼同督令完畢,而本陵丁字閣有頉處,曾因本陵參奉所報,修改告祭,來三月初四日設行後,擧行事,已爲啓下矣。今此礎石等撤毁告祭時,一時兼告後,擧行事分何,何如?傳曰,允。
正言李德成啓曰,請罪人金重夏,按律處斷。請淑安公主房折受外民田,令本道詳査啓聞後,從公處決,宮差之作弊外方者,亦令査得,從重科罪。請還收故左尹金錫翼禮葬之命。請還收故黃昌副尉禮葬之命。訓鍊副正丁尙俊,請命遞差。措辭竝見上鄭世沃之於高陽,自其祖父,生居其地,死葬其地者,今至百年之久,則卽是父母之鄕,而世沃,因其鄕中相鬨之事,發怒於主倅,面對詬辱,少無顧忌,且憤其姪子之被囚,伺得空官之時,多率壯奴,劫奪獄囚,又奪官上文書,前後罪犯,俱極驚愕。其間實狀,自有公案,而該曹,不爲嚴覈,曲加庇護,一任諸證之幻弄,刑吏之變辭,終歸之於全然無罪之地者,事之可駭,莫此爲甚。請刑曹當該堂上郞廳,竝從重推考,更令本道,別定剛明官,鄭世沃·鄭夏準,及其同時被囚訟隻李尙顔等,一倂捉囚,嚴覈憑問,刑吏等之變辭者。以崔聖任當初文狀,發爲問目,嚴刑究問,鉤得實狀,以爲依法科罪之地。答曰,不允。末端兩件事,依啓。
有政。吏批,判書李敏敍進,參判申翼相呈辭受由,參議李畬受由在外,左副承旨李彦綱進。以李國芳爲掌令,沈儆爲陽川縣監,閔鎭周爲副校理,義州府尹李增降資還授事,承傳。
兵批,判書李䎘進,參判李秞病,參議兪櫶進,參知尹理呈辭受由,同副承旨申曅進。以申琓爲副摠管,洪夏臣爲都摠經歷,趙重素·李光震爲五衛將,全羅左水使金汝欽嘉善今降折衝,行副司果南益熏折衝今降通訓,以上分養馬病傷事。以上燼餘
京畿監司書目,楊州呈,以工曹參判崔寬辭職上疏上送事。答曰,省疏具悉。卿其勿辭,調理上來察職。
檢閱宋疇錫上疏。大槪,臣於直廬之中,得聞父病甚劇,方寸潰亂,不能自定,徑情出去,敢此哀籲。伏乞聖慈,亟遞臣職,俾得安意往救事。入啓。答曰,省疏具悉。爾其勿辭往省焉。
答大司成朴泰尙疏曰,省疏具悉。疏辭,令該曹稟處,卿其勿辭察職。以上朝報
未時,上御熙政堂。判中樞府事閔鼎重請對,右副承旨成虎徵,假注書成儁,記注官楊廷藎,記事官鄭齊泰,入侍。鼎重曰,雨後朝氣頗寒,聖體,若何?上曰,無事矣。鼎重曰,臣與繕工官員,進詣崇陵奉審後,隱溝改修處,及假丁字閣基址修治事,竝已相議指授,而第假丁字閣,雖已毁撤,至如礎階等石物,因地凍盡皆仍存,今欲修治於展謁之前,則役事浩大,恐難周旋。若於前擇三月初四日塗灰時,同爲始役,尤爲促迫,更令該曹,進定日期,且繕工官員一人,勢難獨當巨役,而本陵參奉二員,俱是解事之人,長在陵下,地形高低燥濕,皆所備諳,亦令兼監役稱號,一體監董。石物運出之際,監役官,必不能盡爲督察,領役部將三人,不可不定送,竝爲分付,何如?上曰,依爲之。擧行條鼎重曰,健元陵洞口之外,有舊池中,有小島,種松數株,近年以來,久不修治,以致基址陵夷,側近冒耕,誠可駭然。今臣奉審時,陵官,亦以不可不修治之意,來言矣。臣意,雖有一時修治之擧,若不逐年修治,則必至復爲陵夷,今若令四陵參奉,收合陵卒,每年修治,而又令京畿監司,每年奉審時,與祭器齋舍,一體擧論,則似當有年年修治之效矣。上曰,舊池,如是陵夷,則陵官,久不報知,極爲非矣,使之推考,今後則監司奉審時,此池修治與否,竝爲擧論,可也。擧行條鼎重曰,禁衛營標下軍及別武士等試才之規,射砲之外,又有戚法七技,一人所習,至於八九事,殊無專習之效。臣意則此等標下,佩劍者,習用劍,持槍者,習用槍,使之專習其所執之戎器,至於他技,則從其才之相近,使之兼習,而毋過二三技,似當令大將與諸將士,商議定式,何如?上曰,一人兼習諸技,勢難專一,宜令大將與諸將士,相議定式,而戚法七技,亦不可專廢,其中才藝超人,能通諸技者,則許令盡爲試才,可也。擧行條鼎重曰,扈衛廳變通節目啓下之後,不可不使廟堂知之,故移送於備邊司矣。似聞廟議參差,不敢徑先擧行之意,敢達。第其中四大將軍官,令別將推移領率入直,事多苟簡,別將一員,爲先加出,印信一顆,四廳,推移用之,亦甚苟簡,該曹所在奉使之印,亦爲取用之意,敢達。上曰,別將則形勢不可不加出,爲先差下印信,亦爲取用,可也。擧行條上曰,凡宗廟社稷親祭時,祭用犧牲,例爲摘奸,雖臺諫,旣差執事,則與祭監·監察,體面有異,況承傳旣帶御押,則所重在彼,不可不禮拜,而今番祔廟時,以臺諫差祭之人,終不禮拜,只以臺諫懸錄,此非特今番爲然,曾前以此每每相爭,揆以事體,殊涉未安。今後雖臺諫,依諸執事例,一體拜禮事,定式分付,可也。擧行條以上燼餘
上在昌德宮。停常參·經筵。
下直,龍川府使金錫命,定川縣監李善溥,居昌縣監李光著,伊川縣監具鳳昌,北靑判官朴昌漢,開城留守李翊相。
李彦綱啓曰,明日常參·經筵,取稟。傳曰,停。
成虎徵啓曰,近日憲府,無行公之員,連以監察代行茶時,事甚未安。除呈辭受由及在外人員外,竝卽牌招察任,何如?傳曰,允。
假注書成儁服制,代以梁聖揆爲假注書。
李彦綱啓曰,事變假注書李敏英,昨日差出矣,今聞其父病,方在危重之域,決難離側仕進云。假注書李宜昌,昨於院中,聞母病猝劇,蒼黃奔出,同任假注書成儁,今日又以服制見遞,交代未出之前,不可無守廳之人,故自本院累度送言請來,則宜昌,不得已暫時仕進,仍卽出去。近來假官之遞易頻數,續續啓稟,事甚未安,而李敏英·李宜昌,則親病俱極深重,情理切迫,不可無變通之道,竝姑改差,他假注書差出,何如?傳曰,允。
以朴萬鼎爲假注書,鄭澔爲事變假注書。
成虎徵,以御營廳言啓曰,今此十二番別馬隊·別破陣等,射砲試才賞格,從分數多寡,以本廳所儲木綿,面給後,別單書入之意,敢啓。傳曰,知道。
李彦綱,以備邊司言啓曰,會寧·慶源開市,旣已完畢,令承文院撰出回咨,別定禁軍,下送於義州,使之傳給鳳凰城將處,以爲轉送北京之地,何如?傳曰,允。
又以兵曹言啓曰,來三月立番騎兵元數五百二十八名,而各官旅帥及雜頉除,實役軍四百六十名內,賞庫舍營造役軍三百三十名,紫門役軍六十名,宗廟墻垣修築役軍三十名,來三月初一日行朔祭差備軍四十名,各限二日赴役之意,敢啓。傳曰,知道。
洪萬鍾啓曰,戶曹判書柳尙運,牌招不進矣。傳曰,知道。
傳于李彦綱曰,今下弓矢,開城留守李翊相處,給送。
洪萬鍾啓曰,戶曹判書柳尙運,參議金錫衍,皆在呈告中,參判沈梓未肅拜,地部煩劇,曠務已久,事甚可慮,竝卽牌招察任,何如?傳曰,允。
持平金宇杭啓曰,臣頃忝言地,重忤公議,劾正之論,崢嶸未已,郞署之命,尙愧,不意新除,又及此際,驚惶震越,不知所措,顧臣僨敗之蹤,理難復齒臺端,賤疾且苦,末由自力,日昨嚴召之下,竟未祗赴,跡涉逋慢,臣罪萬死,自劾之章,見阻未徹,進退維谷,一味悶蹙,又於玆者,召牌再降,分義所在,不敢每每逋命,包羞冒嫌,黽勉出肅,而不安情勢,終難泯默,不得不自列焉。臣於去歲,忝叨本職,與大司憲李翊相,掌令安世徵,會於朝房,以金重夏事,相議停當之意,有所酬酢,又以私書往復於兩司之官矣,可否之間,論議參差,不得停之,而臣意以爲,凡臺閣之論事,無大小消詳可否,或停或啓,自有其例,且臣本意,亦非必欲守執己見,率爾停止,故厥後又爲連啓,不覺其涉於不誠,而有違臺體,此則臣之做錯,而人言之來,亦難自解也。至於頃日諸諫官之避,語意深峻,乃以欲停之論,遽發於公議憤鬱之際,言雖不行,義當劾正,爲辭,又有以不思終始力爭,必欲停論斥之者,臣不勝瞿然之至。夫重夏罪狀,法所難貸,到今欲停其論者,豈以重夏,謂有一毫可恕之端也。特以上下相持,了當無期,一啓五年,支離已甚,揆以事體,有損無益,故臣乃因僚席之論,欲爲商確停當矣。及其論議不一,不得遽停者,蓋所以重其論也。今之言者,以臣有若沮撓方生之論,而不顧公議,汲汲停止者然,隨人繼起,詆斥紛然,勒加情外之謗,吁亦異矣。如臣無狀,忝竊匪據,持論不確,卒取謗誣,旣在當劾之科,斷無更冒之理,又以旣欲停論,後更參啓,重被物議之譏斥,則今於其事,有難連啓,以此以彼,俱不可一刻仍據於臺席,請命遞斥臣職。答曰,勿辭。
成虎徵啓曰,持平金宇杭,再啓煩瀆,退待物論矣。傳曰,知道。
檢閱柳尙載辭職上疏。入啓。答曰,省疏具悉。爾其勿辭,上來察職。以上燼餘
上在昌德宮。停常參·經筵。
下直,驪州牧使柳炅。
夜自一更至四更,巽方,有氣如火光。
成虎徵啓曰,明日常參·經筵,取稟。傳曰,停。
又啓曰,來初一日輪對日次,而國忌齋戒相値,頉稟。傳曰,知道。
申曅啓曰,大司憲任相元呈辭受由,執義嚴緝未肅拜上疏,掌令趙宗著未肅拜呈辭,掌令李國芳,持平丁時翰在外,持平金宇杭避嫌退待,今日以監察茶時之意,敢啓。傳曰,知道。
以全羅監司李世華,金堤居朴順妻及六子燒死事,狀啓。傳于洪萬鍾曰,燒死人,令本道恤典擧行。
成虎徵,以兵曹言啓曰,禁軍將七員,別軍職五員,禁軍六百十三人所受官私馬,今春等馬□價,及去冬等受馬禁軍八人等草價磨鍊,則合木三十七同三十一疋零內,一半則以餘丁木題給,一半則以順贊木題給之意,敢啓。傳曰,知道。
又以兵曹言啓曰,當日寺奴應望稱名人,自丹鳳門入來,差備門外擊錚,極爲駭愕。令攸司囚禁治罪,同門守門將兪商弼,常時不能禁斷雜人,以致闌入,亦難免其責,推考,何如?傳曰,允。
又啓曰,吏曹郞廳來言,承旨及臺諫有闕,政事,何以爲之?取稟。傳曰,當日爲之。
李彦綱啓曰,當日爲政事,命下矣。都承旨徐文重,同副承旨申曅,式暇,右承旨未差,左承旨洪萬鍾纔已申退,廳中,只有臣及右副承旨成虎徵,臣則以代房當進吏批政廳,而兵批政廳,無推移進去之員,何以爲之?敢稟。且近日廳中,位甚不齊,出納之際,事多苟簡,今日政,除授承旨,卽爲牌招察任,何如?傳曰,依啓。吏兵批兼進。
有政。吏批,判書李敏敍進,參判未差,參議李畬受由在外,左副承旨李彦綱進。以鄭載禧爲大司憲,朴世采爲吏曹參判,趙之耘爲高敝縣監,崔弘甸爲工曹佐郞,洪受漸爲兵曹正郞,李仁倜爲東部參奉,尹世紀爲同副承旨,李彦綱爲右承旨,成虎徵爲左副承旨,申曅爲右副承旨。
兵批,判書李䎘病,參判李秞進,參議兪櫶病,參知未差,左副承旨李彦綱進。以任相元·李志行·閔暹·李惠疇爲副護軍,申翼相·金載顯·尹理爲副司直。
李彦綱,以禮曹言啓曰,豐呈,定於閏四月事,命下矣。令日官推擇吉日,則閏四月十六日,及二十九日,爲吉,此外無他吉日云,而二十九日則似爲太晩,以十六日定行乎?敢稟。傳曰,以十六日定行。
又啓曰,新除授承旨,牌招事,命下矣。今已日暮,明日待開門牌招之意,敢啓。傳曰,知道。
正言李德成啓曰,臣昨伏見憲臣之避,以其前日欲停不當停之論,費辭自是,盛氣侵斥,臣於此,竊以爲異也。夫以一人之見,而初欲停論,發簡通議,及其見泥,又爲連啓者,亦有之,則設令臣識見遲鈍,未卽論列,因人疏斥,有所云云,亦何不可之有,而張皇引避,苟且遣辭,自恕以商確停當,斥人以隨人繼起者,臣實未曉也。且臣,頃於太廟陪祭時,與兩司多官,同備執事,及有摘奸之擧,以拜禮一款,相與商確,蓋緣曾無定規,每致相爭,如聖敎故也。諸議,多以爲親祭摘奸,爲審犧牲進排,該官雖有拜禮,執事臺臣,不必同之,而承傳來到之後,以其擧案,數其人數,一拜乃退,有類點閱者爲禮數,恐或襲謬,若以奉命爲重,則堂上執事以上則無拜禮之理,堂上以上,旣不拜禮則臺諫,職秩雖卑,其所見待,與堂上無異則獨爲拜禮,恐損體例,論議多端,有難適從,而臣意,以爲拜與不拜,均之爲疑禮,而從前爭執,其來已久,自我輕改,有所趑趄,故謹與諸人同詣班次,而只不得入拜矣。今以此事,特有未安之敎,至令定式拜禮,則臣之執迷做錯之失,無以自解矣,尤何敢晏然於言地乎?請命遞罷臣職。答曰,勿辭。
李彦綱啓曰,正言李德成,再啓煩瀆,退待物論矣。傳曰,知道。
正言許墀啓曰,臣卽伏覩今卄五日擧行條件,則聖旨,以承傳旣帶御押,則所重在彼,不可不禮拜,而今番祔廟時,以臺諫差祭之人,終不禮拜,揆以事體,殊涉未安,爲敎,臣於此,不勝瞿然自失也。伊時兩司差祭者多,而皆以禮拜,爲不可,相議往復於承傳而止之,臣亦漫不知非,而遂歸於不拜之地者,蓋只念其臺諫體面之宜異於衆執事,殊不覺所拜。在御押,而不在承傳,一時做錯,乃至於是,則不但爲乖謬事體而已,糾以失敬,亦無所逃,何可以事在旣往,而晏然在職乎?嚴敎已下,未卽聞知,而且有疾病,今始來避,臣之所失,到此尤大,請命遞斥臣職。答曰,勿辭。
李彦綱啓曰,正言許墀,再啓煩瀆,退待物論矣。傳曰,知道。
咸鏡道吉州幼學呂尙律上疏。入啓。答曰,省疏具悉。疏辭,令該曹稟處焉。以上燼餘
上在昌德宮。停常參·經筵。
卯時,日暈。辰時,日暈右珥。自巳時至未時,日暈。
李彦綱啓曰,明日常參·經筵,取稟。傳曰,停。
又啓曰,大司憲未肅拜,執義嚴緝,掌令趙宗著,未肅拜呈辭,掌令李國芳,持平丁時翰,在外,持平金宇杭避嫌退待,今日以監察茶時之意,敢啓。傳曰,知道。
申曅啓曰,同副承旨除授日肅謝,自是舊例,而昨緣日暮,未得請牌矣。今日召牌之下,尙不入來,事甚未安。同副承旨尹世紀,更卽牌招察任,何如?傳曰,允。
洪萬鍾,以工曹言啓曰,今月二十日銅雀津船,行人爭渡,極其濫載,未及泊岸,而惡風大作,波浪汎溢,船頭人馬,盡爲渰沒之說,人有傳言者,臣曹卽爲摘奸,則江村人民,盡爲逃躱,渰死多少,無路審知。且村落,在於果川江邊,船隻,亦是地土私船,而京畿所管,故本曹號令,不及於彼處,一邊移文京畿監司處,使之一一拯出,而渡丞文報,始至於本曹聞奇摘奸之後,事極可駭。露梁津船二隻,二十五日夜間,爲風浪漂失,本曹,方爲督令津夫等,推尋於下流,而渡丞,亦不趁卽報知,尤爲痛駭,當該渡丞及津夫等,令攸司囚禁治罪,何如?傳曰,允。
傳于李彦綱曰,予惟祖宗朝,必選後宮者,蓋所以廣儲嗣也。卽今淑儀未備,不但有違於古制,內殿,嘗以此意,縷縷陳請,其言亦合事宜,似當有選擇之擧,其令禮曹問議于大臣,以啓。
洪萬鍾啓曰,同副承旨尹世紀,再招不進,繼陳辭疏,觀其措語,有異循例控免之疏,故臣等,相議捧入矣。今則疏批已下,且近來僚員,連有事故,位甚不齊,不但出納之際,事多苟簡,廳中舊例,亦不可任其墜落。同副承旨尹世紀,更爲牌招察任,何如?傳曰,一日三招,事體未安,明朝牌招。
李彦綱,以禮曹言啓曰,今此豐呈節目,一依癸亥年例,磨鍊書入,而大小膳一款,不載於癸亥謄錄中,仍循落漏,不勝惶恐,大小膳一款,原節目中,改付標以入之意,敢啓。傳曰,知道。
大司諫宋昌啓曰,持平金宇杭,正言許墀·李德成,避辭見上竝引嫌而退。可否商確,初無不可,而到今參啓,不無嫌礙,不爲拜禮,蓋有所執,則定式之前,未必爲咎,憲臣避辭,自陳意見,則初非深斥,不當爲嫌。請持平金宇杭遞差,正言許墀·李德成竝命出仕。答曰,依啓。
申曅啓曰,吏曹郞廳來言,臺諫有闕,政事,何以爲之?取稟。
同副承旨尹世紀辭職上疏。答曰,省疏具悉。過當之論,不必介懷,爾其勿辭,從速察職。以上燼餘
上在昌德宮。停常參·經筵。
李彦綱啓曰,明日常參·經筵,取稟。傳曰,停。
又啓曰,大司憲鄭載禧,執義嚴緝,未肅拜,掌令趙宗著呈辭受由,掌令李國芳,持平丁時翰,在外,持平一員未差,今日以監察茶時之意,敢啓。傳曰,知道。
又以都摠府言啓曰,副摠管權說,除標信,漢城府坐起進去之意,敢啓。傳曰,知道。
又以備邊司郞廳,以領左相意啓曰,本司堂上見在之員,亦自不少,而近日多有病故,無以備員開坐,事甚苟簡,至於有司堂上,則專管大小公事,職任爲緊,而刑曹判書李師命,以本職呈辭,不爲行公,都承旨徐文重,仕進政院□□□□□務,李師命雖有不安之事,臺啓請推,次官當之,則□□□爲嫌,卽爲牌招察任,徐文重則不但本司之曠任,身帶將任,陵幸當前,事多妨礙不便,本職,姑爲改差,何如?傳曰,允。
正言許墀啓曰,請誣告罪人金重夏,嚴鞫取招,按律處斷。請淑安公主房折受外民田,令本道別定剛明官,詳査啓聞後從公處決,宮差之作弊外方者,亦令査得,從重科罪。請還收故左尹金錫翼禮葬之命。請還收故黃昌副尉邊光輔禮葬之命。措辭竝同前答曰,不允。今此故左尹金錫翼禮葬之命,出於一時特恩,日後之弊,非所可慮也。至於黃昌副尉禮葬,非今創始,曾在先朝,特軫本家之貧乏,特命擧行,則謂之無前誤恩者,亦未可曉矣,亟停勿煩。
傳于李彦綱曰,政事,明日爲之。以上燼餘
左副承旨成虎徵辭職上疏。入啓。踏啓字。
知事李端夏辭職上疏。入啓。答曰,省疏具悉。旣往之事,不必爲嫌,卿其勿辭焉。
校理徐宗泰上疏。入啓。答曰,省疏具悉。縷縷誡誨,無非切至之論,深嘉爾憂愛之誠,可不體念焉?疏中所陳,各歧陞出六品之類,尤甚猥雜。
甚有弊。且賑廳則穀物爲重,若以本廳所儲銀錢,從便輸送各衙門後,其穀物,仍爲會錄於本廳,其餘木同,亦爲留置貿穀,似爲兩便,以此分付於各衙門,何如?上曰,依爲之。禮曹判書呂聖齊所啓,卽接成均館所報,近來科儒,比古數多,明倫堂狹窄,勢難容接,合有變通之道云。其勢誠如所報,若不豫先變通,則必有臨時狼狽之患,頃日庭試時,亦許仁政門外,今亦依此,明倫堂與泮水堂之間,毁其墻垣而通之,使臚唱傳呼,以爲儒生輩行禮之地,定送監察一員,使之看檢,何如?上曰,試官不見處,送監察,糾察,可也。左議政南九萬所啓,臺諫,以禮葬還收事,方爲論啓矣。今此金錫翼·邊光輔禮葬之命,固出於聖上親親之至意,而旣非法典所載,雖使死者有知,亦必不安於心,臺臣所論,誠爲得當,不可不允從矣。正言李德成曰,臣之所陳之啓,無非可以允從者,而一不蒙許,竊不勝慨然之至。臣言語拙訥,雖不能逐事更陳,而至於兩臣禮葬事,竊有區區餘懷,敢此追達,臣非不知今此特命,俱出於優恤之盛意,而國家金石之典,誠不可以一時私恩,有所撓改也。聖人云,我愛其禮。臣之所惜,不在於經費之多少,而只在於法制之輕壞也。設令喪需題給之數,不減於禮葬所入,只收其禮葬名號,則其於遵守舊章之道,開納臺論之德,庶可得矣。上曰,當初禮葬之命,蓋出於推恩隱卒之意,而大臣所達如此,金錫翼·邊光輔禮葬之命,竝爲還收,擔持造墓軍,從優題給,而金錫翼則喪需,亦爲優厚題給,可也。上曰,至尊周甲,古今所稀,而大臣,亦以祔廟後,宜行豐呈爲達,故方令設行,而慈敎,每以連歲凶歉爲慮,必欲節省浮費,此意,申飭都監,可也。禮曹判書呂聖齊曰,簡其煩文,務從要約事,旣承下敎矣。外命婦中,外庭朝臣文武官正二品以上功臣·三司長官·六承旨妻,當爲入參,而公主·王子夫人·宗戚,應爲入參之數亦多,外庭命婦減省,則可除繁文,下詢大臣而處之,何如?左議政南九萬曰,豐呈設行事,前已定奪,而至今未果,其在聖上愛日之誠,不容少緩,群下之情,亦以爲宜速擧行,而至於繁文末節,省之無妨,且外命婦則戚屬之應爲入參者必多,外庭命婦,減之似好矣。上曰,豐呈,雖異於進宴,外庭命婦,減之,可也。以上朝報
大臣·備局堂上引見入侍時,知中樞府事申汝哲所啓,軍門所用焰硝煮造之時,逐年掘取城中閭家鹹土而用之矣。非但鹹土已盡,且土品,漸不如初,故上年時御所空闕之時,掘取若干醎土而用之矣。卽今慶德宮,方爲空闕,亦爲掘取鹹土,煮用,何如?上曰,掘取用之,可也。以上訓局謄錄
大臣·備局堂上引見入侍時,刑曹判書李師命所啓,典獄處地,元來卑濕,獄間狹窄,雖罪人數少之時,已是難堪,而西北犯越罪人四十餘人,又添於原罪人之外,逼側相倚,不能伸足,呻吟苦楚之狀,已極可憐。卽今春雨連日,地氣上升,陰濕難堪,倍於他日,而時令流行,互相轉染,受刑之類,間有殞斃者,若得空閑官廨,移置西北罪人,則似爲便當矣。左議政南九萬曰,西北罪人,前冬,囚於舊守禦廳,而因寒冷,移之典獄矣。卽今則日氣已暖,移送於舊處,似好矣。李師命曰,若爲移送於守禦廳,則似爲便當,而此是罪囚,若有外言相通之事,則不無可慮之端,罪人一名,定軍士一人,令獄官,輪回直宿看檢,似好矣。上曰,依爲之。回咨未來前,着實定軍人守直,可也。以上禁衛營謄錄
宣惠廳啓曰,今初三日大臣·備局堂上引見時,左議政南九萬所啓,臺諫,以禮葬還收事,方爲論啓矣。今此金錫翼·邊光輔禮葬之命,固出於聖上親親之至意,而旣非法典所在,雖使死者有知,亦必不安於心,臺啓所論,誠爲得當,不可不允從矣。李德成曰,臣之所陳之啓,無非可以傾納允從者,而一不蒙許,竊不勝慨然之至,臣言語拙訥,不能逐事更陳,而至於兩臣禮葬事,竊有區區餘懷,敢此追達,臣非不知今此特命,俱出於優恤之盛意,而國家金石之典,誠不可以一時私恩,有所撓改也。聖人云,我愛其禮。臣之所惜,不在於經費之多少,而只在於法制之輕壞也。設令喪需題給之數,不減於禮葬所入,只去其禮葬名稱,則其遵守舊章之道,開納臺論之請,庶可得矣。上曰,當初禮葬之命,蓋出於推恩隱卒之意,而大臣所達如此,金錫翼·邊光輔禮葬之命,竝爲還收,擔持造墓軍,從優題給,而金錫翼則喪需,亦爲優厚題給可也事,命下矣。今此黃昌副尉遷葬時,禮葬造墓軍九十名,價米九十石,成殯廳假家等價米十三石,及生軍三十名內五名,價米五石,皆已上下,旣爲題給者,勿爲還收事,已有成命,所當依傳敎奉行,而未赴役生軍二十五名,則不可仍令疊給,勿爲分定,依當初傳敎,擔持軍八十名,造墓七十名題給事,分付,何如?傳曰,允。以上惠廳謄錄
上在昌德宮。停常參·經筵。
辰時,日有右珥。申時,日有重暈,內暈上有冠,色內赤外靑。
夜一更,月暈,流星出軒轅星下,入巽方天際,狀如拳,尾長二三尺許,色赤。
下直,北評事申啓華,公洪都事兪命雄。
謝恩,兼春秋李濟民。
備邊司啓曰,本司武郞廳副司勇李奎章,奔走勤仕,已滿十五朔,依例六品遷轉事,捧承傳施行,何如?傳曰,允。
禮曹啓曰,卽接成均館所報,則今三月初三日儒生課試,大提學李敏敍,方在呈告中,不得設行,當爲頉啓,而同知館事,俱未肅拜,大司成,本無直啓之規,今月內,無故日退行之意,自本曹頉啓云,敢啓。傳曰,知道。
假注書鄭澔改,代以成碩夔爲假注書。
吏曹判書李敏敍上疏。大槪,伏以臣,累日沈綿之餘,且有情勢之難安者,召牌之下,竟未祗赴,席藁私室,恭俟嚴譴,冒陳危懇,實兼職務,乞賜遞免,以便公私事。入啓。答曰,省疏具悉。卿無所失,卿其安心勿辭,從速察職。
政院啓曰,右副承旨朴致道上來事,頃已下諭矣。其上來遲速,不可豫料,不但朝參擧動,在於明日,前頭陵幸,亦且不遠,此時承旨,尤不可不備員,合有變通之道,敢啓。傳曰,改差。
明日仁政門朝參時,出宮初嚴,卯初二刻,二嚴卯初三刻,三嚴卯正二刻,開門,罷漏後。
刑曹判書李師命上疏。大槪,本曹堂上,有干涉訟獄之事,而臺臣,至請移送於金吾,臣以首席,旣悉其前後事狀,不得不略陳其梗槪,而且推捉斗漢,出於微臣,則不職之責,實無所逃。伏乞聖明,遞臣本職,以謝公議事。入啓。答曰,省疏具悉。卿無所嫌,勿辭從速察職。
吏曹判書李敏敍牌不進。傳曰,疏批已下,更爲牌招,開政。
院前啓,請罪人金重夏嚴鞫處斷事。淑安公主房折受外民田,請令本道,別定剛明官,詳査啓聞後,從公處決,宮差之作弊外方者,亦令査得,從重科罪事。入啓。措辭竝同前答曰,勿煩。
以備邊司粘目,咸鏡監司李端錫先罷後推事,承傳。
吏曹啓曰,咸鏡監司有闕,依近例,令備邊司議薦,何如?傳曰,允。
春秋館郞廳,以同知館事意啓曰,昨日筵中,以淑儀選擇事,上曰,祖宗朝後宮選擇時,有分等之事云,令春秋館,實錄考出事,命下矣。臣等,謹取考仁祖朝實錄,則乙亥三月辛酉,書命禮曹,揀擇淑儀,八月癸巳,書以張氏爲淑儀,此兩條外,選擇一節,更無見出處矣,敢啓。傳曰,知道。取閱內上久遠謄錄,則淑儀揀擇時處子,依祖宗朝舊制,只揀蔭官及生進·幼學矣。今亦依此捧單,而且問諸仁祖朝事知古宮人,則云揀日,出就別宮,一朔後,入闕云。竝令該曹,依此擧行,可也。
謝恩,右承旨金載顯。
有政。以上朝報
兵曹啓曰,今此陵幸時,各差備入把本曹驛馬及京畿驛馬之添補於本曹與司僕寺之數,依前磨鍊,別單書入之意,敢啓。傳曰,知道。以上兵曹謄錄
禮曹啓曰,今月十三日健元陵·顯陵陵上石物塗灰改修時,本曹堂上·郞廳進去,監董畢役事,啓下矣。兩陵,同在一山之內,堂上·郞廳,兼爲進去,監董兩陵之役,以除其廚傳之弊,何如?傳曰,允。以上禮曹謄錄
吏曹,以趙宗著爲執義,尹搢爲大司諫,李徵明爲持平,金萬吉爲獻納,李萬亨爲繕工奉事,李允修爲修撰,朴世樟爲掌令,兪命一爲司諫,尹誠敎爲正言,安漢珪爲左通禮,李䎙爲會寧府使,元聖兪爲典籍,李世郁爲德川縣監,張信立爲谷城縣監,任相元爲刑曹參判,閔光旻爲司宰主簿,金夢臣爲宗薄主簿,金禹錫爲同義禁,金載顯爲右承旨,李彦綱爲左副承旨,申曅爲右副承旨。
上在昌德宮。停常參·經筵。
謝恩,副摠管全溪君溥,左副承旨李彦綱,右副承旨申曅。
禮曹參議黃玧初度呈辭。入啓。給由。
兵曹啓曰,今丙寅年武科重試初試,令日官推擇,則來七月卄八日爲吉云。以此日設行之意,頒布京外,何如?傳曰,允。
江華留守書目,以病勢一向無減,辭職上疏上送事。啓。答曰,省疏具悉。卿勿固辭,更加調理察職。
今日朝參時,大司憲鄭載禧所啓,請罪人金重夏嚴鞫處斷事。請還收安置罪人閔熙·權大運等量移之命,請還收安置罪人鄭維岳放歸田里之命事。措辭竝同前上曰,勿煩。又所啓,凡人被論之後,若有冤狀,則公議所在,自有申白之路矣。頃日同副承旨尹世紀,乃於辭職之疏,歷擧前後臺臣之論劾其父者,至謂之白地構誣,公肆詆斥,無少顧忌,揆以事體,豈容如是?請同副承旨尹世紀遞差。上曰,不允。
正言李德成所啓,請罪人金重夏嚴鞫處斷事。請淑安公主房折受外民田,令本道,別定剛明官,詳査啓聞後,從公處決,宮差之作弊外方者,亦令査得,從重科罪事。措辭竝同前上曰,勿煩。又所啓,新除授大司諫尹搢,正言尹誠敎,時在公洪道尼山地,請竝斯速乘馹上來事,下諭。上曰,依啓。
禮曹啓曰,豐呈吉日,問于日官,則閏四月十六日爲吉云,故以此日定行事,蒙允矣。卽者日官來言,十六日,有拘忌,而不能覺察,誤爲擇報云。使之改擇吉日,則閏四月初七日·三十日爲吉云,而三十日,似爲太晩,其間無他推移之日,以初七日定行乎?敢稟。日官,初不詳審,致有誤擇更稟之擧,事極可駭,當該日官,令攸司推治,何如?傳曰,依啓。以初七日定行,可也。
京畿監司書目,楊根呈,以待敎沈權辭職上疏上送事。啓。答曰,省疏具悉。爾其勿辭上來。以上朝報
上在昌德宮。停常參·經筵。
夜五更,東南方,有氣如火光。
司直李宏,加資肅拜。
下直,陽川縣監沈儆,高嶺僉使沈若虛,老江僉使金愼之。
禮曹佐郞李菂,故縣監李之菡,忠簡公李山甫賜額致祭事,保寧地出去。
謝恩,監察李重蕃,兵曹正郞洪受漸,禮曹佐郞都處亨,高敞縣監趙之耘,加德僉使許璞。
判尹吳斗寅再度呈辭。入啓。加給由。
刑曹參議李東溟初度呈辭。入啓。給由。
戶曹判書柳尙運上疏。大槪,賤疾危苦,無望供職,敢呈請急之單,遽有還給之命,臣誠惶悶,不知所措,分義所在,豈不欲踼蹶趨承,而脚患尙苦,不得不冒死更籲。乞削臣職,仍治臣罪,以爲病曠職事者之戒事。入啓。答曰,省疏具悉。度支重任,決不可輕遞,卿勿固辭,調理察職。
領議政金壽恒箚子。大槪,久病廢職,且有闕禮之罪,難冒之嫌,懇乞罷免,以幸公私事。入啓。答曰,省箚具悉卿懇。適有身恙,不得進參,有何所傷?金洪福疏中,盛氣侵斥,殊甚駭然,於卿,有何不安之嫌乎?卿其勿辭,亦勿待罪。仍傳曰,遣史官傳諭。
左副承旨李彦綱初度呈辭。入啓。給由。
平安監司義州府尹書目,謝恩兼冬至使一行,去月初十日,離發北京,今月初八九日間,當爲還渡江事。以上朝報
上在昌德宮。停常參·經筵。
謝恩,知義禁金禹錫,星州牧使鄭載岱,典籍元聖兪,宣傳官柳德武。
左副承旨李彦綱,禮曹參議黃玧,再度呈辭。入啓。加給由。
掌令朴世樟,兵曹參議兪櫶,初度呈辭。入啓。給由。
兵曹,司直金世鼎身死,曾經臺侍,別至賻。啓。
司僕寺官員,以提調意啓曰,本寺正,例兼內乘,擧動時,自有應行之任,而正李墪,以書狀官赴燕,卽爲改差,其代,後日政差出,何如?傳曰,允。又啓曰,各牧場監牧官,舊例則不拘職品高下而差送矣。中間別爲定奪,蔭官則以曾經守令,武弁則以曾經僉使以上差送事,定式遵行,而十數年來,此法漸至廢弛,武·蔭之曾經東班實職者,則竝爲擬望,以此之故,或不無混雜之弊。今後則必以曾經守令·僉使者差送之法,更爲申明定式,毋得撓改事,捧承傳施行,何如?傳曰,允。又啓曰,御乘駕轎馬,必以各道驛馬擇取,自本寺,參酌給價,而近來各驛凋弊之中,重價買得之馬,每每見奪於本寺,多有切迫之形勢,事體所在,雖不足恤,亦不可無變通之道。今後則駕轎馬,或禾老,或有病退出之類,竝爲還給本驛,以爲驛路使用之地,實合便宜,以此定式施行,何如?傳曰,允。
政院啓曰,憲府多官,或呈疏單,或在外未上來,無一行公之員,每以監察茶時,事體未安。除在外·實病人外,竝卽牌招察任,何如?傳曰,允。
謝恩,持平李徵明。
慶尙左水使金汝欽,宣川府使遞來。
兵曹參判李秞辭職上疏。入啓。答曰,省疏具悉。卿其勿辭,調理察職。
持平李徵明所啓,請罪人金重夏嚴鞫處斷事。請還收安置罪人閔熙·權大運等量移之命事。請還收安置罪人鄭維岳放歸田里之命事,措辭竝同前又所啓,凡人被論之後,若有冤狀,則公議所在,自有申白之路矣。頃日同副承旨尹世紀,乃於辭職之疏,歷擧前後臺臣之論劾其父者,至謂之白地構誣,公肆詆斥,觀其措語,則不過曰江都石片之取用應求,自是常事,十餘片添載,果爲營私耶云云。凡臨民之道,有一分利己之事,則有一分害民之端,此理勢之必然者也。移江都一片石,補其家數寸階,便可謂之營私,在他人則以其所取者少而或加寬恕,不害爲忠厚之道,其子爲父申辯之疏,謂以此非出於營私者,果成說話乎?況以此認爲常事,則添載之數,又安知只止於十餘片之石乎?其所以訟父之冤者,適所以彰父之過也。且使臺臣所論,果皆失實,在彼之道,不當若是,今以其申辯之語觀之,則取石一款,亦不得自掩,而乃欲費辭陳疏,侵侮臺臣,不遺餘力,揆以事體,不可無警責之道,請同副承旨尹世紀罷職。答曰,勿煩。
謝恩,修撰李允修。以上朝報
傳曰,黃昌副尉邊光輔,故左尹金錫翼禮葬事,旣已因大臣陳達還收,而黃昌副尉家葬需,該曹·該廳,已爲題給者,則勿爲還收之意,分付矣。金錫翼家葬需,亦依此例,已爲題給者,仍勿還收,可也。
禮曹啓曰,濟州牧使所封進十一月令宗廟·永慕殿·山陵·永昭殿薦新柚子及十二月令乳柑·洞庭橘等,今始來到,來初八日薦進,而永慕殿·山陵薦新,則今已停止,依例令司饔院捧入之意,敢啓。傳曰,知道。以上禮曹謄錄
上在昌德宮。停常參·經筵。
自昧爽至辰時,有霧氣。自巳時至未時,日暈。
夜一更,月入東井星。五更,流星出文昌星上,入艮方天際,尾長二三尺許,色赤。
下直,加德僉使許璞,自如察訪柳成運。
謝恩,獻納金萬吉,會寧府使李䎘,副摠管朴相馨,學諭鄭必東,宗簿正金夢臣。
判尹吳斗寅三度呈辭。入啓。只遞本職。
左副承旨李彦綱三度呈辭。入啓。遞差。
掌令朴世樟,禮曹參議李東溟,再度呈辭。入啓。遞差。
左承旨洪萬鍾辭職上疏。入啓。遞差。
御營廳啓曰,軍兵之有所犯於有司者,勿論事之輕重,必須以進來之意,移文本衙門後,方爲處置者,意有所在,雖以上司及法司·刑曹·捕盜廳,無不皆然矣。昨日本廳軍兵韓次達,平市,稱以亂廛,捉入決笞四十度,隨往者李成化,亦爲決笞二十度,而終無進來請報之事,該署所爲,殊甚可駭,而書員輩,徒以市人之所訴,告于不解事之官員,致有如此無前之擧,不可置之,當該官員,從重推考,下吏,令攸司推治,何如?傳曰,事極可駭。當該官員罷職,下人,令攸司從重科罪。
傳曰,明日晝講爲之。
府啓,請罪人金重夏嚴鞫處斷事。請還收安置罪人閔熙·權大運等量移之命事。請還收安置罪人鄭維岳放歸田里之命事。措辭竝同前本府,以同副承旨尹世紀罷職事,有所論啓矣。伏承聖批,以勿煩爲敎,臣竊不勝慨然之至。凡被臺彈,反加詬辱,此近世之弊習,而朝議之不靖,或未必不由於此,則一番糾正,以杜後弊者,在所不已也。殿下於此,何所顧惜,而持難若是哉?揆以事體,決不可置之,請同副承旨尹世紀罷職。答曰,不允。尹世紀推考。
吏曹啓曰,承旨及臺諫有闕,政事,取稟。傳曰,當日爲之。
院啓,請罪人金重夏嚴鞫處斷事。淑安公主房折受外民田,請令本道,別定剛明官,詳査啓聞後,從公處決,宮差之作弊外方者,亦令査得,從重科罪事。入啓。答曰,勿煩。
江襄監司書目,原城呈,以持平丁時翰辭職上疏上送事。啓。答曰,省疏具悉。爾辭至此,本職,當許遞焉。
罷職現告,平市奉事李山輝。
領議政金壽恒箚子。大槪,亟罷臣職,仍治臣罪,以重國體,以安私分事。入啓。答曰,省箚具悉卿懇。今日之事,只恨時勢之不幸而已,於卿,有何引罪之端乎?卿其安心勿辭,亦勿待罪焉。仍傳曰,遣史官傳諭。
謝恩,左副承旨申曅。
禮曹啓曰,今此淑儀揀擇單子,漢城府所捧,只是三十五張,京中可當處女何限,而卽今捧單之數,若是零星,此不過人心不淑,欲爲隱諱之致,揆以事體,極爲未安,一邊嚴勅漢城府,更加催促,而單子三十五張內,國戚懸錄者五張,寡婦家一張,此六張,自本曹拔去,二十九張,爲先捧入,此後待其來呈,連續入啓之意,敢啓。傳曰,知道。四日所捧,如是零星,此由於紀綱解弛,人心不畏法之致,誠可駭異,而部官,亦難免不能嚴飭之失,五部官員,竝爲先從重推考,趁限內,催促捧入,可也。
左承旨尹以道上疏。大槪,臣自前月初,重得寒疾,今過一朔,尙爾危篤,決無供職之望,自速違命之誅,伏乞聖明,亟遞臣職,仍治臣罪,一以尋生路,一以肅朝綱事。入啓。踏啓字。
有政。以上朝報
備局薦望,以尹趾完爲咸鏡監司。以上備局謄錄
吏曹,以李彦綱爲刑曹參議,徐文重爲工曹參判,蘇后山爲平市奉事,申晸爲漢城判尹,柳宬爲繕工監役,韓范齊爲司僕正,南斗星爲章陵參奉,尹以道爲承旨,許墀爲掌令,金宗得爲東部參奉,尹之翊爲持平。慶基殿參奉郭檢,崇陵參奉宋曅相換。崔弘甸爲兼春秋,任弘亮爲右通禮。
兵批,以李挺發爲副護軍,丁時翰爲副司直,以吳斗寅·張是奎·洪萬鍾·李東溟·李墪·朴世璋·丁彦璛·兪亨爲副護軍,李彦綱〈爲〉副司直。忠義衛李仕潤,今加折衝,賞加。黃后瓊爲訓鍊習讀。
上在昌德宮。停常參,只晝講。
夜一更,流星出井星上,入參星下,狀如鉢,尾長三四尺許,色赤。
左議政南九萬箚子。大槪,敢陳危懇,冀蒙鐫臣職名,治臣前後妄作之罪事。入啓。答曰,省箚具悉卿懇。今日之事,只恨時勢之不幸而已,於卿,有何引罪之端乎?卿其安心勿辭,亦勿待罪,速出行公。仍傳曰,遣史官傳諭。
繕工假監役李縉長,健元陵石物塗灰事,出去。
繕工奉事李萬亨,謝恩後,顯陵石物塗灰事,出去。
謝恩,刑曹參議李彦綱,護軍李惠疇。
司諫兪命一初度呈辭。入啓。給由。
禮曹參議黃玧三度呈辭。入啓。遞差。
兵曹參議兪櫶再度呈辭。入啓。加給由。
晝講入侍,知事金萬重,特進官李師命,承旨金載顯,玉堂徐文裕·李允,修史官鄭齊泰,兼春秋楊廷藎,假注書沈季良,武臣吳道弘。
假注書朴萬鼎病,代以沈季良爲假注書。
政院啓曰,新除授右副承旨朴泰遜,時在京畿楊州地,斯速乘馹上來事,下諭,何如?傳曰,允。
吏曹啓曰,承旨有闕,政事,取稟。
禁府,權楷·安歲星,拿囚。啓。
晝講入侍時,承旨〈有〉闕,後日政,以在京無故人差出,牌招察任事,榻前定奪。
京畿都事書目,陽川呈,以掌令李國芳辭職上疏上送事。
晝講入侍時,獻納金萬吉所啓,請罪人金重夏嚴鞫處斷事。淑安公主房折受外民田,請令本道,別定剛明官,詳査啓聞後,從公處決,宮差之作弊外方者,亦令査得,從重科罪事。上曰,勿煩。
持平李徵明所啓,請罪人金重夏嚴鞫處斷事。請還收安置罪人閔熙·權大運等量移之命事。請還收安置罪人鄭維岳放歸田里之命事。措辭竝同前上曰,勿煩。又所啓,文川郡守尹爾霖,性嗜麯孽,事多可駭,不可仍置字牧之任,以貽民生之害,請文川郡守尹爾霖罷職不敍。上曰,不允。又所啓,故相臣李恒福,曾在光海朝,當廢母之時,持正獻議,謫死北靑,其後,北靑士子輩,立祠宇,以爲俎豆之所矣。因朝家新有定式,疊設書院,則不爲賜額,而以抱川先有李恒福賜額書院,故士子輩,不敢請額云。大槪李恒福,以宣廟朝名相,有輔佐中興之功,晩且用力於爲己之學,爲一代所矜式,所樹立,又如此卓然,不可無各別崇報之道。況北靑,窮荒絶塞,土俗貿貿,若特爲賜額,以爲激勵遠地士子之地,則尙賢造士之道,可以兩得其宜,敢此仰達。上曰,令該曹稟處。又所啓,北關藍輿軍之弊,最是難堪之役,若値別星行,則多發民丁,留待之際,動經六七日,或當農節,則廢農可慮。臣於上來時,備知其狀,欲爲陳達變通,書啓起草之後,始聞今判府事閔鼎重,爲本道監司時,藍輿軍勿爲出待事,啓稟定式,載之詳定,而其後使客之行,慢不擧行,因循出待,臣亦未免冒法濫乘,還朝之後,不敢書啓,而適忝臺職,故只自引避見遞矣。若自顧己嫌,而不一仰達,則邊民難堪之弊,終無可紓之日,故敢此仰達,而至於北靑之馬及峴,則詳定中,雖無藍輿軍勿出待之令,此峴,距本府百五十餘里,而民家,亦甚絶遠,或當使行藍輿軍出待之時,則民人等,露處累日,其所貽弊,尤爲不貲,而峴路,亦不至險峻,雖當氷塞之時,亦可騎馬上下,此等處藍輿軍,勿爲出待事,本道監司處,申飭嚴禁,如有犯之者,繩以濫乘驛騎之律宜當。第如鐵嶺·咸關·磨天·磨雲等四嶺,若當氷塞,馬難着蹄之時,則大小使行,揆以事體,不可徒步以過,只令藍輿出待,而勿發軍丁,使其行中所率吏卒輩,擔扶以過,亦似無妨,竝以此意分付,使之永久遵行,俾無拘碍中廢之患,宜當矣。上曰,令該曹稟處。以上朝報
晝講入侍時,持平李徵明所啓,臣於前冬,奉使北關也,茂山移屬官奴婢等,處處聚會,訴其難支之狀,且聞其茂山設置不便之事,而係是大變通,不可以短拙文字,盡其事實,故當初不爲書啓,以待入侍時面達矣,今入筵中,敢此仰達矣。大槪以富寧·會寧兩府所居,各寺奴婢屬爲茂山官奴婢與寺奴婢,雖同是賤隷,其身役,苦歇懸殊。寺奴婢則身役備納之後,無他苦役,男婚女嫁,與良人無異,一朝屬爲官奴婢,更相立番於二三日程之外,奔走服役,誠有所難堪者,父母不得保其子女,夫婦或至分離,當其遞番之時,號哭之聲,盈於道路,至有自毁其肌膚,冀以得免者,聞見所及,誠可憫惻。雖以固邊之策言之,設置僉使,陞爲府使,無甚有間,且聞自茂山府,西北行一日程許,豆滿江上流,分爲三派,彼此之界,未知在於第幾派,第三派以南,則我國之人,常常往來,任自耕牧,日後之慮,難保其必無,此亦不可不豫慮者也。下詢大臣,從長善處,何如?獻納金萬吉曰,臣於北關往來之時,熟聞茂山設邑難便之狀,而纔設旋罷,事體顚倒,故不敢有所開陳矣。今旣發端,請畢其說,六鎭,本無採蔘之人,蓋地不産蔘故也。茂山則有蔘,故居民,多以此爲業者,而設邑旣久,則其勢當漸就盡,彼民,旣知採蔘之利,而我境蔘盡,則冒禁越採,勢所必至,況六鎭則鎭堡連絡,官府相望,雖有奸民,無所容其跡矣。本府則地形斗絶,僻在一隅,沿江上下數里之地,把守極難,以府使一人之身,固無奈何,而脫有貪官汚吏,與民同利,則孰能禁之哉?此乃目前莫大之憂也。本府設邑之處,地勢稍平,土品膏沃,結數不多,卽今居民,已患其不足,而此外則皆是高山窮谷,耕犁可及之處絶少,設令盡數開墾,亦甚零星,終不可成官家貌樣,卽今邊境晏然,固無可虞,而脫有意外之患,則以此兵力,萬無自保之理,而會寧·富寧等邑,皆在數百里之外,亦何能及時赴援哉?此乃日後無窮之憂也。臣之愚意,與徵明所言差異,故竝此仰達矣。特進官李師命曰,茂山設置之不便,人多言之,而官府築城等事,方有料理措置之事,若或變通,則趁此時完定,然後可無虛費財力之弊,速爲詢問大臣而處之,似可矣。臣方待罪籌司,故敢此仰達。上曰,兩司之臣,俱以目見其形勢,如是陳達,令廟堂稟處,可也。以上備局謄錄
禮曹啓曰,來四月初三日謁聖時,依近例,以酌獻禮磨鍊擧行事,分付,何如?傳曰,允。以上禮曹謄錄
禁衛營啓曰,明日,乃本營習操日次,而禁軍都試未畢,不得設行之意,敢啓。傳曰,知道。以上禁衛營謄錄
義禁府啓曰,以黃海監司狀啓刑曹粘目,前谷山府使權楷,監官申致傑等,竝移本府處置事,允下矣。權楷,方待命於本府,卽爲拿囚,而申致傑,時在京畿坡州地,依例發遣府羅將,拿來,何如?傳曰,允。以上義禁府謄錄
上在昌德宮。停常參·經筵。
夜一更,月暈,白雲一道如氣,起自乾方,直指艮方,長竟天,廣尺許,良久乃滅。四更,月暈。
繕工副奉事李東馣,順懷墓丁字閣塗灰事,出去。
謝恩,平市奉事蔡后山,德川縣監李世郁,司僕正韓范齊,司䆃正安烒,工曹參判徐文重。
司諫兪命一再度呈辭。入啓。遞差。
掌令李國芳上疏。入啓。踏啓字。
持平李徵明所啓,請罪人金重夏嚴鞫處斷事。請還收安置罪人閔熙·權大運等量移之命。請還收安置罪人鄭維岳放歸田里之命事。措辭竝同前臣以文川郡守尹爾霖罷職不敍事,有所論啓矣。殿下,不賜允兪,豈殿下於此,或疑其風聞之未必盡信,而有所持難哉?臣於奉使北關之時,入其境,稔聞其沈酗麯孽,事多可駭之狀,實非泛然風聞之比,決不可置而不論。請文川郡守尹爾霖罷職不敍。答曰,不允。尹爾霖事,依啓。
禮曹啓曰,漢城府追捧處女單子十三張,爲先捧入,使之更加嚴勅各部,隨捧卽送,以爲連續入啓之意,敢啓。傳曰,知道,蔭官·生進·幼學中,豈無名家子孫,而近來紀綱解弛,罔畏國法之重,徒懷謀避之計,如是塞責書呈之狀,已極無據,而至於表表士夫之家,部官,亦不敢着實嚴督,以致如此,尤極駭異。況辛酉年揀擇時,因筵臣陳達,士夫家處女,竝錄於戶籍事,定奪分付,則士子中,若有稍知分義者,則何敢一向欺隱若是乎?事之寒心,莫此爲甚,五部官員,更爲從重推考,使之刻期督捧,可也。
漢城府啓曰,淑儀揀擇捧單,以今月初十日爲限,畢捧事,命下矣。士大夫,京中入籍而或有移居外方者,或有爲外任者,其家,雖或有處子,而日字促迫,限內決不及捧單,追後捧入乎?傳曰,然則時在京中之類,爲先催促捧入,移居及外任者,追後捧入,以爲入參於再揀之地。
院啓,請罪人金重夏嚴鞫處斷事。措辭同前臣等,以宮庄之橫占,宮差之作弊者,更査處斷事,苦口力爭,而天意邈然,兪音尙閟,竊不勝悶鬱焉。臣等,非謂宮家所爲,一如上言內辭意,不問曲直,直欲奪此而與彼也。或慮小民之有冤,欲望更査而審處也。更査而彼民有誣罔之事,則其奸狀益著,而宮家之受誣,自可立辨,豈不快哉?今者該曹覆啓,本院爭執,竝請更査,而殿下猶且不許,則宮家所爲,雖無一毫不法之事,四方聽聞,必曰殿下庇護宮家,使小民,抱冤而莫伸也,其爲聖德之累,豈不大哉?請勿留難,特命本道,別定剛明官,詳査啓聞後,從公處決,宮差之作弊與否,亦令査得,以爲科罪之地。答曰,勿煩。
傳曰,淑儀揀擇吉日,以今月望前望後,推擇排列以入事,分付該曹。
有政。
政院啓曰,新除授右承旨成虎徵,時在京畿漣川地,斯速乘馹上來事,下諭,何如?傳曰,以在京無故人差出事,定奪分付,而該曹不察,又以在外之人,混同擬入,殊甚非矣。吏曹當該堂上·郞廳,竝推考,成虎徵改差,以在京無故人,卽爲口傳差出。
吏曹口傳政事,以李東溟爲右承旨。
謝恩,左承旨金載顯。以上朝報
扈衛廳啓曰,本廳軍官,每年別試射事,曾已啓稟擧行矣。明日,將爲試射於慕華館,入直軍官等,亦爲除標信,出射後還入直之意,敢啓。傳曰,知道。以上扈衛廳謄錄
禮曹啓曰,漢城府輸送追捧單子十三張內,寡婦家單子六張,自本曹依例拔去,七張捧入,而其中四張,皆以國戚懸錄矣。考見辛酉年嘉禮時謄錄,則因傳敎,當代異姓親當婚者,八寸爲限,不爲捧單,今此國戚懸錄者,俱是八寸之外,自本曹,不敢任意拔去,竝爲捧入。前後旣勤嚴敎,自本曹,亦加申飭,而限日已屆,捧單之數,如是零星,此無他,雖或年歲相當,而女子罕有入籍者,不無增減年歲而謀免者,或因貧難辦備衣裝而仍爲隱諱者,此實人心不淑,全昧分義之致也。漢城府當該堂上·郞廳,亦難免不能嚴勅之責,竝從重推考,限日雖過,更加嚴勅,督捧單子,初揀擇前,連續輸送,以爲入啓之意,分付,何如?傳曰,允。又啓曰,南部居出身柳儞呈狀內,矣兄佾,因事下去于全羅道,未及還家,只有迷劣姪兒矣。今此淑儀揀擇之時,盲人等,以矣家亦有年長處女之意,現告漢城府,四祖單子,勒令刧捧,故不得已,同居孽妹,以嫡女樣書塡,旣已入啓,家長在外,年少姪兒,不識事理,誤犯違法之罪,啓聞處置云。莫重單子,不分孽嫡,有此書呈,而當該部官,不能詳察,難免其責,從重推考。所謂家長下鄕,則柳儞,以佾之弟,所當看檢書呈,而旣已入啓之後,今始呈狀,諉諸姪兒,事極可駭。柳儞,令攸司推治,柳佾處子單子還下,以爲拔去之地,何如?傳曰,允。又啓曰,卽接健元陵參奉牒報,則今此陵幸攝行祭時,參奉當爲合番,而新除授參奉宋夏錫,家在遠地,未及上來,陵幸日字迫頭,斯速處置云。又接崇陵參奉牒報,則同任參奉宋曅,與慶基殿參奉郭儉相換,而郭儉,方在全州任所,今此陵幸,只隔五六日,其前決難上來,拜陵時,殿內執事,不可以假官爲之云。自前參奉或有病故,不得備員,則例出假官,代行其任,而今此陵幸時祭禮,與常時祭享有異,不可以假官察任,健元陵參奉宋夏錫,崇陵參奉郭檢,竝改差,其代,令該曹,以在京無故人,卽爲口傳差出,何如?傳曰,允。以上禮曹謄錄
有政。吏曹,以李世澤爲繕工監假監役官,李秀英爲成均館學正,沈季良爲奉常直長,李國芳爲奉常寺正,徐宗泰爲司諫,沈枰爲掌令,洪萬鍾爲禮曹參議,朴澄爲兵曹佐郞,呂必寬爲司饔院參奉,成虎徵爲承旨,李東溟爲右承旨。
兵批,以朴新胄爲南兵使,以韓翊周·徐文縉·崔柱華·閔晟·李鼎來·朴修吉·田琓·韓根爲副護軍。
上在昌德宮。停常參·經筵。
謝恩,刑曹參判任相元,濟用正趙爾翰。
兵曹參議兪櫶三度呈辭。入啓。遞差。
禮曹啓曰,命下矣。初揀擇吉日,令日官推擇,則今三月十五日·十九日爲吉,此外無他吉日云。十五日,乃是陵幸致齋之日,以十九日定行乎?敢稟。傳曰,以十九日定行。
禮曹啓曰,淑儀揀擇後,必有應行節目,而本曹未有可據文書,無以擧行,春秋館實錄考出啓辭批答中,有內上謄錄取閱之敎,其謄錄,下本曹,以爲謄出後還入之地,何如?傳曰,列聖淑儀揀擇時,緊要之事,祖宗深思遠慮,手錄若干條件,故頃日批答中,泛稱謄錄云者,蓋指此也。別無節目逐條載錄之事,故不爲出給,而乙亥年貴人張氏入闕,行獨牢宴于別宮,而獨牢宴時及入闕時,竝用首餙·黑色圓衿矣。今亦依此磨鍊,而入闕時,司僕寺轎軍及上馬臺·下馬臺·烏仗差備等事,一依他後宮例磨鍊,可也。
持平李徵明啓曰,臣於同副承旨尹世紀罷職之啓,只據其疏,而明其語意之謬戾矣。今聞世紀於昨日,又陳一疏,旣呈政院之後,還爲出給,臣雖未得見元疏,而略聞其槪,則侵斥臣身,極加醜辱,且以使不得訟父之冤,將廢彝倫之至情爲語云,臣竊不勝瞿然之至。爲其父訟冤之意,若是其痛切,則隱忍至此,亦已久矣。一疏陳辯,未爲不可,而第凡訴屈者,指陳其事,明其不然,則自可以伸其枉而暴其冤矣。今世紀則不然,於其父前後被論之事,不甚申辯,只以石片一款,謂之常事,冀以見原,詬罵臺臣,思快其憤,其壞損事體則大,而於訟辯之道則末矣,臣所以乃添前啓之語而請罷者也。悖語駭擧,自是世紀之常態,則意外侵辱,不足深怒,臣雖疲劣,不欲多辯,而然其職則近臣也,旣被其斥,則不可以元疏之未及登徹,而仍居言地,以傷臺體,請命遞斥臣職。答曰,勿辭,退待物論。
吏曹口傳政事,以李萬亨爲健元陵參奉,以任贊元爲崇陵參奉。
院啓,請罪人金重夏嚴鞫處斷事。淑安公主房折受外民田,請令本道,別定剛明官,詳査啓聞後,從公處決,宮差之作弊與否,亦令査得,以爲從重科罪之地事。入啓。措辭竝同前答曰,勿煩。
謝恩,右承旨李東溟。
戶曹判書柳尙運上疏。大槪,敢將危懇,冒瀆宸嚴,亟削臣職,仍治臣罪,以重國體,以安私義事。入啓。答曰,省疏具悉。卿其勿辭,亦勿待罪。
大司憲鄭載禧初度呈辭。入啓。給由。
謝恩,奉常直長沈季良。
備邊司啓目粘連,觀此平安監司李世白狀啓,則義州府尹李增,前任平壤庶尹,潛奸府妓,及其移官之後,猶不忘情,尋常往來,且以其父,置之幕下,政令之間,多從其言,取利之事,輒歸其手,人言藉藉,決不可仍冒重鎭是白乎矣,非如他守令之比,不敢輕自啓罷,爲先枚擧馳啓,請令廟堂,趁卽稟處亦爲白有臥乎所。義州,比於他邑,責任不輕,而府尹李增,前有犯法之罪,後有累政之端,據此一事,亦不可仍置重任,姑先罷職,其代,急速差出,何如?啓依允。
觀象監,夜五更,有霧氣。啓。以上朝報
上在昌德宮。停常參·經筵。
謝恩,禮曹參議洪萬鍾,右通禮任弘亮,學正李秀英,兵曹佐郞朴澄,司宰主簿閔光旻。
夜五更,流星出華蓋星上,入東方天際,狀如鉢,尾長四五尺許,色赤。
大司憲鄭載禧再度呈辭。入啓。加給由。
廣州留守書目,檢閱柳尙栽辭職上疏上送事。
京畿監司書目,楊州呈,以奉敎金弘福辭職上疏上送事。啓。遞差。
政院啓曰,奉敎金弘福之疏,自縣道來到,觀其疏語,則以情勢難安爲言,非泛然辭職之比,故循例入啓矣。卽者檢閱柳尙栽上疏,又自縣道來到,只以身病爲辭,翰林之在外累度陳疏者,曾因大臣陳達,至有捧入承旨推考之擧云。弘福之疏,雖與尙栽之疏差異,而矇然捧入之失,在所難免,臣等,不勝惶恐。尙栽此疏,還爲出給,且念前頭陵幸之時,左·右史,不可不備員,而尙栽再度陳疏,無意上來,待敎沈權,前疏批下,爲日已多,而亦無上來之期,俱甚未妥,竝爲推考,使之催促上來,何如?傳曰,允。
刑曹啓曰,同知黃澤,與士人李璟,以奴婢事,相訟於本曹,未及推覈之前,黃澤之子重耉,時爲衿川縣監,送官軍官及刑吏輩於水原地,越境推捉其相訟奴婢,拘囚獄中,至用亂杖,奴婢未決訟之前,越境推捉,事極可駭。且以士夫,旣爲守令,則非不知朝家律條,而如是濫越,不有國法之狀,尤極寒心。衿川縣監黃重耉,先罷後推,何如?傳曰,允。
吏曹啓曰,義州府尹有闕,依近例,令備邊司議薦,何如?傳曰,允。
假注書梁聖揆改,代以成儁爲假注書。
禮曹參議洪萬鍾,佐郞都處亨,健元陵·顯陵石物塗灰事,出去。
工曹參議柳□□辭職上疏。入啓。答曰,省疏具悉。爾其勿辭察職。
大司成朴泰尙上疏。大槪,臣有辜犯,終不可倖免,乞削臣職名,仍下有司勘罪事。入啓。答曰,省疏具悉。卿其勿辭,從速察職。
院啓,請罪人金重夏嚴鞫處斷事。淑安公主房折受外民田,請令本道,別定剛明官,詳査啓聞後,從公處決,宮差之作弊與否,亦令査得,以爲從重科罪之地事。措辭竝同前以避辭見上引嫌而退。侵辱言官,責有所歸,不可以此引而爲嫌,持平李徵明請命出仕。答曰,不允。處置事,依啓。
吏曹啓曰,承旨及守令多闕,政事,取稟。傳曰,明日爲之。
持平李徵明就職。
同副承旨尹世紀辭職上疏。入啓。踏啓字。
公洪監司書目,天安郡守趙祉錫,今日初六日遭父喪事。以上朝報
扈衛廳啓曰,扈衛四廳軍官,慕華館試射之意,旣已啓達矣。臣壽恒·臣鼎重·臣萬基·臣維重,昨日同會開坐,依前例柳葉箭五矢十巡試射,各其名下,得中矢數,開錄別單,而計畫之際,日勢已暮,今始書入之意,敢啓。傳曰,知道。
備忘記,領議政軍官,出身趙靑山加資,前萬戶方雲僉使除授,出身韓爾溫·張時瑞邊將除授,鄭起漢·河海雲·林敏喬,竝半熟馬一匹賜給。判府事軍官,閑良張漢益直赴殿試,高振䎘邊將除授,張漢鳴,出身崔義賢,閑良金泰建,竝半熟馬一匹賜給。光城府院君軍官,出身李萬英·趙廷豪加資,李濟禹直赴,劉時亮邊將除授,出身朴忠敏,前萬戶朴時興,前權管李明五,前萬戶金命益,竝半熟馬一匹賜給。驪陽府院君軍官直赴,韓澳邊將除授,出身吳興望,前武兼梁義弼竝加資,閑良朱世興,出身金世鳴·邊振漢·金聖徽,竝半熟馬一匹賜給。以上扈衛廳謄錄
禮曹啓曰,今三月十六日崇陵展謁出宮吉時,令日官推擇,則同日丑·寅間艮時·卯時爲吉云,而艮時太早,卯時似晩,此外他無推移吉時,以艮時定行乎?敢稟。傳曰,以寅時定行。又啓曰,淑儀三揀擇後,直詣別宮矣,別宮處所,豫爲定奪分付後,可以及期修理,以何宮爲之乎?敢稟。傳曰,於義洞別宮東行廊及磚石洞明安公主舊宮,此兩處中,何處可合耶?本曹議啓。又啓曰,淑儀揀擇後,別宮處所取稟草記,傳曰,於義洞別宮東行廊及磚石洞明安公主舊宮,此兩處中,何處可合耶?本曹議啓事,命下矣。於義洞別宮,只用行廊,則未免苟簡,明安公主舊宮,似爲便當,此處,使之修理,何如?傳曰,依啓。身梗則修理,行廊則隨毁隨補,可也。
傳曰,移居外方及守令之類,不必盡待,再揀更加催促,這這捧入事,分付該曹。以上禮曹謄錄
上在昌德宮。停常參·經筵。
未時,日暈。
夜二更三更四更,月暈。
謝恩,健元陵參奉李萬亨,崇陵參奉任贊元。
右副承旨朴泰遜,牌招肅拜。
大司憲鄭載禧三度呈辭。入啓。遞差。
傳曰,大臣·備局堂上,引見。
有政。
左副承旨李東溟上疏。大槪,病勢危篤,陳疏乞免,同僚不諒,終不捧入,又請牌召,而僵臥不省,決無起動之望,亟許遞免,仍治臣逋慢之罪事。入啓。踏啓字。
獻納金萬吉啓曰,親祭時臺啓,例以齋戒,姑停二日,而今日則親祭正日前三日也。臣於入侍之時,將欲陳啓矣,憲府之官,先爲啓達,而自上以齋戒日連啓爲非,憲臣,至於引避退待,臣亦未諳規例,泯默而退矣。取考前例,則親祭時臺啓姑停,果是二日,臣矇然不察,終未爭執於榻前,其虧損臺體,大矣,決不可一刻仍冒。請命遞斥臣職。答曰,勿辭,退待物論。
繕工奉事李東馣,順懷墓丁字閣塗灰後,入來。
政院啓曰,承旨連續遞易,無故行公之人絶少,陵幸擧動,只隔數日,殊甚可慮。左副承旨李東溟,今又改差,其代,卽爲口傳差出,牌招察任,何如?傳曰,允。
大臣·備局堂上引見入侍時,謝恩使,令該曹,趁卽差出事,及判尹申晸牌招察任事,榻前定奪。
崇陵展謁時,三陵則只行望墓禮,健元陵則當親爲奉審,令該曹,節目磨鍊以入事,及今番擧動時刻,以寅時中初正間,從便定行,出宮時,以駕轎待令事,榻前下敎。
禮曹參議洪萬鍾,佐郞都處亨,繕工假監役李縉長,奉事李萬亨,健元陵·顯陵石物塗灰後,入來。
謝恩,左承旨洪萬鍾,右承旨金載顯,判尹申晸,同副承旨朴泰遜。
大臣·備局堂上引見入侍時,持平李徵明啓曰,今日,乃陵幸親祭散齋,而矇然連啓,致勤聖敎,不可晏然在職,請命遞斥臣職。上曰,勿辭,退待物論。
吏曹口傳政事,以李彦綱爲承旨,謝恩正使,領議政金壽恒,領府事金壽興,左議政南九萬,以李奎爲副使,吳道一爲書狀官。
院啓,請罪人金重夏嚴鞫處斷事。淑安公主房折受外民田,請令本道,別定剛明官,詳査啓聞後,從公處決,宮差之作弊與否,亦令査得,以爲從重科罪之地事。措辭竝同前太僕之於馬政,旣設多官,且置養理馬,則其在馴養之道,無以加矣。若此而猶有解弛之弊,只當罰其該官,罪其掌隷,以責其成效也。今者創設無前之冗窠,稱以養馬監官,費其廩料,許其冠帶,行色騶從,卽一內乘,道路觀瞻,莫不爲駭,物情譏議,久而不已,當此汰冗省費之日,不可使此輩,竊據無名之任,太僕新設養馬監官,請命汰減,以避辭見上竝引嫌而退。倉卒承敎,有難自信,雖已引避,別無所損,憲臣先避,舊例難的,未果連啓,其勢亦然。請持平李徵明,獻納金萬吉,竝命出仕。答曰,不允。處置事,依啓。
傳曰,謝恩正使,宗班中加望。
大臣·備局堂上引見入侍時,上曰,辛酉年揀擇時,士夫家,多有謀避者,捧單之數甚些,故因筵臣陳達,此後戶籍中,處子年歲載錄事,明有事目,而其後辛酉·甲子兩式年戶籍時,不爲明白載錄,其不遵朝令之狀,殊甚駭然,不可無警責之道。辛酉·甲子兩式年漢城府當該堂上·郞廳,從重推考,五部當該官員,竝罷職,可也。上曰,近來諸道監司,或以情勢辭職,或以病勢辭職,極爲紛紜,固已未安,而至於京畿監司尹以濟,則到任未久,今又辭職,雖未知病勢之如何,而罔念事體之未安,分義之至重,如是陳疏,殊涉不當,推考,可也。戶曹判書柳尙運所啓,收稅之數,米太相等,而一年上下,米多而太少,故卽今兩倉遺在,米不足而太有餘,合計今年稅太,則一年用餘,將至六七萬石,而上年田穀失稔之故,京市太價頗踊云,軍資監所儲庚申以後陳太,限一萬石,使之發賣,似合事宜。壬戌·癸亥年間,亦有陳太發賣之例,故敢此仰達矣。上曰,依爲之。又所啓,各司奴婢中,有一族逃亡而入於庚申査案者,限前頭推刷,依無族奴婢例減貢之意,自備局,覆啓定奪,而辛酉·壬戌兩年條身貢,則査覈之時,已令頉減,甲子·乙丑條,則在於應捧之中,各邑守令解由,亦當拘礙,慮其難捧,限推刷減貢,則兩年條未捧之貢,似當有變通之道,下詢大臣而處之,何如?領議政金壽恒曰,雖非災邑之奴婢,其身貢難捧之勢,則亦無異同,似當一體許頉矣。上曰,一體蕩滌,可也。副校理閔鎭周所啓,江邊,地旣遐遠,王化不及,郡邑凋弊,民瘼甚多,而連以武弁,差遣邑宰,元無撫綏之政,弊端益滋,不可收拾,若於尤甚殘邑,有文武交差之擧,則邊民,庶幾蒙惠矣。領議政金壽恒曰,江邊,異於他處,文武交差,不可定爲恒式,自前或有差遣文臣之時,而邊遠之邑,人多厭避,以文臣苟充,反不如武臣之擇差矣。今後則以武臣,別擇差送,而間或以有名望文臣,差遣,宜矣。上曰,西北守令,例多武臣,若不擇文官,而苟充差送,則反不如名武矣,以武臣,各別擇送,可也。以上朝報
大臣·備局堂上引見入侍時,廣州留守尹趾善所啓,臣待罪南漢,周觀城池形勢,則東城一面,最爲可憂者,蓋所謂蜂巖,屹立於不遠之地,非但俯臨城內,其洞壑甚廣,賊雖莊兵,城中無由察見。丙子之亂,賊兵屯聚於蜂巖,連放大砲,城堞盡壞,其時諸臣,目見其狀,故其後,有宜築瓮城之議,始役未久,適緣鄭明壽之恐喝,不得不中止,到今未就,似當有更築之擧,敢此仰達矣。上曰,保障重地,貴在萬全,卽今事機,有異前日,更爲修築,可也。又所啓,前頭築城時役軍,以本廳所屬軍兵調發,三日赴役,則庶可完畢,而但穀糧應入之數,不下千餘石之多,軍餉不可取用,本廳物力,亦難辦備,近日空名帖之許賣,已成弊端,而擧此大役,不暇他顧,通政帖一百張,嘉善帖二十張,僉知帖五十張成給,則或可以此拮据矣。上曰,此與他事有異,成給,可也。刑曹判書李師命曰,加設僉知,則非大段凶荒,不爲出用事,已有承傳,勢難許給,而若築城之後,果有勤勞用力之人,以此酬勞,似或無妨。上曰,然則僉知帖,勿爲成給,通政帖二十張加給,可也。又所啓,冶匠朴成建,本廳所請得匠人,而年久使用者也。本廳移鎭之後,工匠隊,時無革罷之事,而工曹啓請移屬,本廳,連有鳥銃改粧飾之擧而不得,事甚悶慮,仍存本廳,何如?知中樞府事申汝哲曰,成建,素以銃劍善造匠人有名,故各衙門,每當軍器修補之日,或借用或捉來,而工曹之啓下,似爲非矣。上曰,仍屬守禦廳,可也。領議政金壽恒所啓,黃海道査出餘丁及前頭忠義査正後,餘丁所收之布,別爲收儲,以備需用事,左議政南九萬,頃已陳達矣,不可無句管堂上,令工曹參判徐文重,句管,何如?上曰,依爲之。副校理閔鎭周所啓,江界一邑,以蔘爲貨,官稅民産,蔘外無他財,民人等,不能措備官稅,私債則乞貸以償之,自賣其身於所貸之家,以充其直,至於私債之多者,則終身服役而不敢辭,聞來極爲可矜,不可無變通之道。令該道監司,査問啓聞後,自廟堂,定式分付,何如?上曰,問于本道,變通,可也。又所啓,蔘商輩,豫給價貿蔘,給價於江邊人民處,約期收捧,例也,而頃者朝家,嚴禁南北蔘貨,則商賈輩,慮其失利,還徵本價,民旣取用無餘,無以還償,則盡奪其釜鼎牛馬,民不得聊生云,極爲可駭。令本道監司,另加禁斷,何如?上曰,令本道,査問處之,可也。又所啓,臣於前年,奉使西路,所聞弊瘼,已陳於別單中,而尙有未及上聞者,故敢此仰達。北路土奴婢買賣一款,朝家旣有禁令,而江邊,亦有此弊,蓋奴婢本主,放賣於本土之人,則侵虐剝割,靡所不至,故破産流亡,俱不得保存,所見極爲怜惻,令本道監司,詢問定式,依北道例,一切禁斷,宜矣。上曰,問于本道,稟處,可也。獻納金萬吉所啓,三水鎭管自作仇非堡,移設於松田坡,而其地僻在一隅,當初設立之意,取其與厚州相近,以爲形勢相依之地也。厚州旣罷之後,則決不可獨存,而卽今生民,未及移在,罷與不罷間,不可不趁農前急速處分。請詢問入侍大臣而處之,何如?領議政金壽恒曰,上年,因前監司李秀彦狀啓,新設兩堡,使民人等移居事,定奪分付矣。未知其已移去與否,而其時本道監司狀啓考見後,可以稟處矣。上曰,更考文書後,稟處,可也。領議政金壽恒所啓,掌隷院啓目,以西北公私賤中,大王姓孫許贖當否,令廟堂稟處事,啓下備局已久,而事係新創定式,不可以文字,泛然回啓,故欲爲稟定於榻前矣。西北,異於他道,公私賤間,勿論許贖事,祖宗朝受敎,極爲嚴截,而中間法令解弛,多有冒法許贖之弊,故自甲子年,因備局啓辭,別爲申明分付矣。至於大王姓孫,則雖是西北奴婢,仍隷賤籍,事涉未安,他奴婢則大王姓孫六代以上,無贖身從良,七代以下,代口許贖,異姓孫則限六代,代口許贖,乃是法例,六代以上則自是應爲受爵之人,雖西北奴婢,亦當一體無贖身從良,而七代以下,亦依他奴婢子,限代數,代口許贖,或以爲太無限節,未知其以幾代爲限,則可也。但西北人物,雖許其贖良,俾不得離其本土,意有所在,依此定式遵行,則雖是贖良之人,七代以下,自當充定相當之役,似不違於祖宗朝實邊之本意矣。上曰,西北奴婢,亦依他道,一體許贖,可也。刑曹判書李師命所啓,江都陳太五千餘石,欲爲改色,分送海西矣。海西各邑,因年凶,民人等,不爲願受,故不得已,自賑廳運來發賣,待秋改色,而本廳太會付,亦甚些少,事涉可慮,今聞戶曹判書柳尙運之言,則兩倉之太,繼用今年後,餘數,可至七萬餘石云。若以江都太發賣價,移給於戶曹後,以戶曹餘儲,輸送於江都,似合事宜。大臣,今方入侍,下詢而處之,何如?領議政金壽恒曰,江都陳太改色之際,畿民,每有呼冤之弊,陳久之太,又不可不改色,事甚難處,今後則江都太,自戶曹取用,而每年三南田稅太上納時,直爲依數除留於江都,此若有不便之端,則以京倉新捧之太移送,則可謂用舊蓄新之道矣。左議政南九萬曰,江都之太,旣是陳久,而亦必有欠縮,發賣之價,移送戶曹,而必計其價,還償江都,則似不充移來之數,勿論其價之多少,只爲還充本數之地,似可矣。李師命曰,江都捧上之高重,最爲難堪,戶曹太移送之時,若使本曹郞廳,眼同捧上,則似好矣。柳尙運曰,本曹郞廳,事務甚緊,有難出送矣。南九萬曰,江都捧米之規,甚爲高重,若送賑廳郞廳,以爲眼同捧上之地,則似可矣。上曰,依爲之。副校理閔鎭周所啓,江邊道路險阻,東峽危磴,處處皆然,故監·兵·都事巡歷時,必以藍輿作行,如旗軍雜色差備外,人夫調發,極其浩多,邊邑民戶,本來凋殘,故自品官以下,擧一邑民人,皆爲待令,爲弊不貲,民人等,皆言監·〈兵〉·都事巡行,爲詢民瘼,而若不爲巡行,則可除民瘼云,此疾痛之辭也。道旣險惡,則雖不可專廢藍輿軍,而亦須分付該道監司,商量形勢,啓聞變通,以除民弊,何如?戶曹判書柳尙運曰,臣曾爲平安監司時,亦爲巡過江邊列邑,氷合之時,則由江阪作行,故不用藍輿,而監·兵使巡歷及都事覆審之行,或値江水未落,棧道危險,有難跨馬之處,則藍輿待候,雖不可專廢,若以駕轎隨往,則勢將多發人夫,擔舁而行,江邊各邑,地廣人稀,每於使命支待之際,闔境勞動之弊,誠如所陳,凡大小使行,入往江邊者,別爲申勅,俾令從簡之意,分付道臣,則似宜矣。上曰,藍輿,果爲有弊,而亦難專廢,則從簡爲之,可也。兵曹判書李䎘所啓,厚州罷置與否,問于原任大臣,則判府事鄭知和以爲,當初設置,未知其穩,到今還罷,宜無不可。判府事李尙眞以爲,此是沃土,兵民多聚,以今番生事之故,旣設還罷,殊甚可惜,兩大臣之意,各自不同矣。左議政南九萬曰,臣於先朝,建白設置厚州,而到今生事於國,至於辱及聖躬,當初不審之罪,臣實當之。頃上箚子,未蒙譴罰,方在竢罪之中,革罷便否,不宜更有所陳達,而以古人事,言之,趙充國之出征西羌也,或以爲破滅西羌,由於二將軍出擊之功,而充國,自以爲屯田之功,人或言於充國曰,不可自伐其功云爾,則充國以爲邊事利害,當爲後法,不可嫌於自伐,以欺明主,人臣事君之道,固當如是也。今臣亦有所懷,何敢以俟罪之故,不明言之乎?三·甲鎭堡,皆是江邊,今番犯越,諸處同然,則厚州必無獨爲蔘路之理,今之議者,以爲犯越之人,難於聚糧,而厚州土沃,多積穀物,故他處之人,皆得糧於厚州,以爲越採之資,此爲可罷云。邊鎭之設,非但禁蔘一事而已,緩急爲用,必有其時,似聞彼邊曾前空虛之地靉陽·寬奠·老城等處,今方添兵築城,而我國則旣不能如古人移粟塞上,反以邊土之生穀爲患,革罷旣成之鎭,豈其可乎?且雖罷其鎭,其地則固自有之,邊將,旣不可信而罷之,則三水·江界之定送把守軍人,何獨可信而必能禁其犯越乎?臣恐把守軍人,必難免自爲犯越,而可慮之端,反甚於設鎭時矣,量其便否,嚴立禁令,而使邊將禁斷,終似可矣。上曰,領相之意,如何?領議政金壽恒曰,厚州事,前亦有所陳達,而臣旣未親見其地,未詳形勢便否,只因往來北路之人,聞其所言,而親見其地者,意見亦有異同,誠難適從矣。但厚州未設之前,亦豈無缺犯越之事,而今番犯越作變者,多是咸鏡南道與平安道之人,入往厚州,結黨備糧而去,人皆歸咎於厚州,以此爲生事之根因矣,且或以爲厚州未設鎭之時,其地樹木稠密,人跡罕到,人蔘·樺皮,皆産於其中,故三甲之民,皆不利於此矣。設鎭之後,伐木懇田,開拓漸廣,人蔘·樺皮等物,更無取資之地,此亦不便云,未知實狀果,何如。頃聞判府事閔鼎重之言,則以爲厚州土地雖好,形勢孤絶,上司號令,邈不相及,終不得不罷云。閔鼎重,詳知北路形勢,必有所見,而他人則雖未必有的見,大槪言其當罷者,多矣。上曰,廣州留守,曾經咸鏡監司,所見,何如?尹趾善曰,議者犯越之事,歸咎於厚州之設置,臣未知其然。曾前厚州未設之時,年年有採蔘之事,三水之民,皆以此爲生理,越採之患,不在於厚州之罷不罷矣。上曰,今番犯越,雖未知專由於厚州設鎭之致,閔判府事,曾經本道監司,詳知形勢而以罷爲可,外議,亦多有當罷者云,罷之,可也。左議政南九萬所啓,頃日三·甲採蔘取服罪人中,魚淵等十二名,爲奴定屬於茂山府矣。此輩,旣熟採蔘之事,而茂山,亦以近蔘之路爲慮,前頭生事之患,亦難保其必無,移送他邑,何如?領議政金壽恒曰,此輩,仍置茂山,則前頭生事可慮,移送南方,似宜矣。上曰,大臣所達誠然,移送南方,可也。廣州留守尹趾善所啓,守禦使移鎭之後,本府物力凋殘,不成貌樣,凡事多賴於本廳,若以小事言之,狀啓紙,皆取於本廳,本廳,以此實難支堪,若如江華例,劃給田稅,則庶可補用,敢此仰稟。上曰,此言,何如?領議政金壽恒曰,江都田稅,果爲劃給本府,則廣州亦當一體爲之,而以常規言之,則田稅,當爲會錄之穀,劃給於官廳,未知其所以矣。左議政南九萬曰,守禦使,旣出住山城之後,則與江都當爲一體,本府田稅·大同米則依江都例,盡爲劃給亦可,而至於所屬將校軍卒之留置京中,往來立番者,則不可不從速革罷。以事勢言之,京中員役將校,出往山城,皆給糧饌·馬料·柴草·食婢·使令,其爲耗弊,實難支堪,以事體言之,置將京中,率領外處軍兵則有之矣,置將外方,使之領率京居軍兵·將校,實是古今之所無,置將之道,國之大事,不但一時利害而已,日後之事,亦不可〈不〉深念,如不得已,則守禦使,還入京中或可,而至於置之山城,使之仍領京中將校·軍兵,則決不可矣。如以一時盡罷,爲無漸,則或定三分之一,或折半,先爲革罷,其代,以本府軍兵中,可合者充定傳習金鼓等事,以爲漸次盡罷之地,亦可矣。且此軍卒等,京中坊役,旣不許免,則誠難久爲入番山城之役,以事勢言之,亦宜早有所變通矣。田稅大同米劃給事,軍兵事,竝依江都規式,以爲從後更稟處置之地,何如?領議政金壽恒曰,故延城君李時昉,久爲守禦使,其時則守禦使,雖在京中,凡經營措置之事,皆以山城爲主,別無弊端矣。厥後京廳漸至侈大,弊亦不貲,群議皆以爲不便,致有移送山城之擧,而旣移山城之後,曾前所無官員·將校與吏卒輩,皆聚於城中,本府反有難支之弊,誠爲可慮,左相所達,以大體言之,則固當矣。如別將兩役之仍置京中,名義最爲無據,當初臣等之意,亦甚持難,而拘於事勢之難處,不得終始防塞,姑欲觀勢處之矣。至於軍牢·旗手,雖難卒然革罷,令本府軍兵傳習,漸次減去,未爲不可,而其中工匠隊,則南漢,異於江都,家舍營造,軍器修補之役,無時無之,許多工匠,不可每每求借於京軍門,此則似難革罷矣。尹趾善曰,移鎭之後,府尹,時時使喚·吹手·使令,竝給經歷,守禦使則不得以本廳軍牢·旗手,輪回立番,豈有侈大之意而然哉?工匠隊,尤不可革罷,而若其他軍士,終乃革罷,則當以本府束伍,代定其數,而守堞之卒,亦當減縮,事甚可慮矣。雖或相半減去,其勢誠難,歲末不足之軍,給價雇立,其價之費,將近百石,不可不料理然後,可以善後矣。上曰,將校·工匠隊等事,雖不可一朝變通,而田稅則考出江都定式,劃給,可也。已上備局謄錄
兵曹啓目,今三月十六日,大駕詣崇陵敎是時,崇陵扈衛軍兵,以楊州束伍軍兵調用事,旣已榻前定奪爲白有等以。楊州束伍軍一千名,該營將率領,今月十五日及良扈衛事,京畿監司及廣州兼守禦使營將處,兵符及密府標信,下諭,何如?啓依允。以上兵曹謄錄
吏曹,以兪命一爲義州府尹,李震華爲衿川縣監,金昌集爲副修撰,李文海爲刑曹佐郞,任相元爲大司憲,張楦爲天安郡守,李堥爲兵曹參議,洪萬鍾爲左承旨,金載顯爲右承旨,李東溟爲左副承旨,申曅爲右副承旨,朴泰遜爲同副承旨。
兵批,以沈梓爲都摠管,金禹錫爲知中樞府事,李志行爲五衛將,李弘弼爲五衛將,申翰周爲宣傳官,楊遇漢爲瑞山監牧官,李晩輝爲豆毛浦萬戶,劉英漢爲所己萬戶。以兪櫶·成虎徵·尹世紀·全時會·金信克·尙經周·金斗南爲副護軍,兪命一爲副司直,金洪福爲副司正。及第李興遠·及第梁禹湖,今加折衝。以申濼爲同知,吳時亮·車義轔·李東耉爲僉知,李夏相·閔晟·李惠疇·洪時疇爲副護軍。
上在昌德宮。停常參·經筵。
辰時,日有兩珥。巳午未申時,日暈。
京畿監司尹以濟,兵曹佐郞李萬齡,道路摘奸事,出去。
謝恩,禮曹參判申翼相,掌令許墀·沈枰,持平尹之翊,刑曹佐郞李文海,宣傳官申翰周,僉知吳時亮,天安郡守張楦,兵曹參議任奎,參知李堥,東部參奉金宗得,同知申泙,所己萬戶劉英漢,左副承旨李彦綱,右副承旨申曅。
獻納金萬吉,持平李徵明,就職。
掌令許墀啓曰,臣頃忝諫職,冒負行公矣。適所苦卒篤,坐違召命,律以逋慢,罪固萬死,而聖恩寬假,不卽加誅,只命特遞,薄示譴責,臣於是,慙懼踧踖,靡所容措,曾未多時,新命又降,是何欲以警勵者而反寵異之?恩數雖可感,榮次雖可戀,量臣宿犯,撫臣私義,誠有所不敢復進者矣。縮伏稽謝,遲回自劾,臣罪益大,且臣於本府閔熙·權大運量移還收之啓,竊有所未曉者,兩臣所坐,姑且不論,自夫罪置以來,凡經幾歲月幾赦令也。多年栫棘,舊臣可哀,寬其罪罟,移之近地,豈不是聖德之所涵優,而爭論閱歲,迄未停止,必欲收恩赦乃已,抑獨何哉?迷淺之見,有難苟同,以此以彼,決不可仍冒,請命遞斥臣職。答曰,勿辭,退待物論。
吏曹口傳政事,以朗善君俁爲謝恩正使。
府啓,以避辭見上引嫌而退,旣往之事,不必爲嫌,而立異重論,勢難仍在,掌令許墀請命遞差。答曰,依啓。
罷職現告,東部主簿李相奭,北部主簿李三錫,西部主簿南崙,南部主簿丁煌,北部主簿朴慶獻,中部主簿金後顔,北部主簿洪敍疇,中部主簿慶。
政院啓曰,卽者吏曹堂上,送言于本院曰,陵幸擧動時,百官隨駕單子,明當書入,而工曹則判書金宇亨,參議柳□□,俱有實病,勢難陪往,參判徐文重,以御營大將,當爲留都,本曹無進去之員,合有變通之道云,敢啓。傳曰,參議柳□□改差,卽爲口傳差出。
京畿監司書目,驪州呈,以吏曹參議李畬辭職上疏上送事。
京畿監司尹以濟,兵曹佐郞李萬齡,道路摘奸後,入來。
吏曹口傳政事,以宋昌爲工曹參議,李昌齡爲禁府都事。
領府事金壽興,來詣賓廳,啓曰,今番陵幸時,以駕轎,待候於仁政門外事,下敎矣。第臣意則有所不然者,城中駕轎擧動,曾前雖或有之,而似爲未安,況且過宗廟時,以駕轎升降,節次不便,城中則以輦坐擧動,駕轎則待候於門外,事甚便好,故如是敢達。傳曰,允。以上朝報
禮曹啓曰,出宮時,駕轎待令事,榻前定奪矣。仁政門外,乘駕轎,至晝停磨鍊乎?內入出還宮儀注還下,健元陵奉審及乘駕轎節次,改付標,何如?傳曰,允。以上禮曹謄錄
兵曹啓曰,邊國翰,別雲劍落點之後,自都監,啓下別將,改差雲劍之意,旣已蒙允,以豫差全坪君漷,陞實之意,敢啓。傳曰,允。又啓曰,禁軍別將李枝遠,以身病,受由調治矣。今又呈狀,自昨朝,猝得痢疾,食飮全廢,如廁之際,失足顚仆,幾至違骨,不能運身云。當此陵幸迫頭之日,不可等待其差復,卽爲改差,以無故人差出,何如?傳曰,允。又啓曰,楊州牧使,旣以營將,率領軍兵,扈衛陵所,則不可離陣待候於境上,還宮時兺,祗送於境上,宜當,以此意,分付施行,何如?傳曰,允。以上兵曹謄錄
訓局啓曰,馬兵左別將邊國翰,兵曹,混同備擬於別雲劍之望,至於受點,而當此擧動,隨駕將官,不可不備員,令兵曹,邊國翰別雲劍改差,何如?傳曰,允。以上訓局謄錄
禁衛營啓曰,今此陵幸敎是時,宮墻內外各處入直訓局·御營軍兵之代,以本營軍兵替代事,已自兵曹,事目啓下矣,金虎門一百名,弘化門一百名,廣智營五十名,竝以步軍入直,南營則以本營別驍衛六十三名移入,而各其將官率領,明日爲始,限三日替代之意,敢啓。傳曰,知道。以上禁衛營謄錄
義禁府啓曰,今此陵幸時,本府都事,不可不備員,都事李震華守令遷轉代,以在京無故人,令該曹口傳差出,何如?傳曰,允。又啓曰,訓戎僉使朴廷元,拿問處置事,傳旨啓下矣。朴廷元,時在任所,發遣羅將,當爲拿來,而自本道,別定軍官,押領上送事,備局旣已入啓行會云。待其上來後,囚禁之意,敢啓。傳曰,知道。以上義禁府謄錄
吏曹口傳政事,以宋昌爲工曹參議,李彦綱爲左副承旨,南龍翼爲內局提調。
上在昌德宮。停常參·經筵。
謝恩,司諫徐宗泰,大司憲任相元,護軍沈壽亮·閔晟,僉知車義轔,工曹參議宋昌,副修撰金昌集,刑曹佐郞權彭老,司饔參奉呂必寬,副摠管沈梓,咸鏡監司尹趾完,五衛將李光震,檢閱柳尙載。
禮曹啓曰,命下矣。取考丁巳年陵幸時謄錄,則本曹啓辭內,戎服輦坐,有違於已行之儀注,輦坐則當以翼善冠·袞龍袍磨鍊,至城門外下輦後,改以戎服磨鍊,宜當,竝此仰稟,傳曰,事有掣肘之弊,出宮時,以駕轎磨鍊以入事,判下矣。自上,以翼善冠·袞龍袍輦坐,則城外改服,有所不便,百官,亦當從上服,改其服色,亦不無掣肘之擧,何以爲之?敢稟。傳曰,然則駕轎輦坐,俱涉不便,依前以馬坐磨鍊,可也。
傳曰,政事,過齋戒後爲之。
明日崇陵陵幸時,動駕初嚴,寅初初刻,二嚴寅初三刻,三嚴寅正二刻,開門,四更三點。
吏曹口傳政事,以鄭載道爲禁府都事。
謝恩,禁府都事鄭載道。
繕工直長金啓明,崇陵丁字閣石物塗灰後,入來。
吏曹佐郞趙相愚,卒文正公宋浚吉·忠靖公趙啓遠·忠穆公李時稷等賜諡後,入來。
政院啓曰,伏聞昨日兵曹,以君臣爲軍號,事甚駭異,故取見其啓下單子,則果如所聞。君臣,是何等文字,而作爲軍令,傳呼道路,事體未安,聽聞有駭,不可無警責之道,請兵曹當該堂上,推考,何如?傳曰,允。以上朝報
上在昌德宮。停常參·經筵。
酉時,日暈。
大駕,詣晝停所,入幕次後,藥房·政院·玉堂問安。答曰,知道。
大駕,詣陵所,入幕次後,藥房·政院·玉堂問安。答曰,知道。
親祭後,藥房·政院·玉堂問安。答曰,知道。
二品以上·六曹·大司憲問安。答曰,知道。
傳曰,自忘憂里,至東關王廟,捧上言。
傳曰,京畿監司尹以濟處,虎皮一令賜給。
傳曰,楊州牧使趙聖輔處,弓子一張,長箭一部賜給。
諸陵奉審後,藥房·政院·玉堂問安。答曰,知道。
大駕還宮時,初嚴午正一刻,二嚴午正二刻,三嚴午正三刻。
大駕還宮後,藥房·政院·玉堂問安。答曰,知道。
二品以上·六曹·大司憲問安。答曰,知道。
大駕,入晝停幕次後,左副承旨李彦綱,以承傳色,口傳啓曰,仁政門外坐馬時,具戎服後,通禮當爲進發啓請,而未及之前,徑先啓請,馬坐之後,司僕正,當爲進鞭,而未及擧行。且坐馬不馴,以致旋卽改御於路次,內乘輩常時不能調習之狀,據此可知,請當該通禮及司僕正·內乘,竝從重推考。傳曰,三件事,竝依啓。又啓曰,敦化門外坐馬改御時,通禮不爲待令,事極可駭,當該通禮,請推考。傳曰,允。
藥房,以承傳色,口傳啓曰,今日擧動時,不爲駕轎,而以馬坐,冒曉勞動,不瑕有傷乎?臣等,區區憂慮,敢此問安。答曰,無事矣。
司僕提調,以承傳色,口傳啓曰,擧動出宮之後,御坐之馬不馴,旋卽改御他馬,臣等常時不能檢飭,以致如此,惶恐待罪。答曰,安心勿待罪。以上朝報
上在昌德宮。停常參·經筵。
辰時酉時,日暈。
下直,東萊府使李沆。
謝恩,文川郡守金時郁。
樂善君□上疏。大槪,臣於陵幸時,有做錯之失,敢暴情實,乞蒙譴呵事。入啓。答曰,此非引咎之事,安心勿待罪。仍傳曰,遣史官傳諭。
藥房啓曰,昨日乘輿遠駕,展謁諸陵,觸冒風埃,日暮還宮。伏未審夜來聖體,若何?臣等不任憂慮之至,敢來問安。答曰,知道。無事矣。
大殿,藥房·政院·玉堂問安。答曰,知道。
二品以上·六曹·大司憲問安。答曰,知道。
明日謁聖武科初試,一所試官沈梓·邊國翰·閔暹,參試官任弘亮·李溶·張羽瀛。二所試官金禹錫·具鎰·李世選,參試官安烒·李台老·金夏重。
答吏曹參議李畬疏曰,省疏具悉。爾無可嫌之事,爾其勿辭,救護親病。
黃海監司書目,金川呈,以吏曹參判朴世采辭職上疏上送事。啓。答曰,省疏具悉。屢悉予意於前後之批矣,卿胡不諒,連章丐免,過自引咎,若是其邁邁乎?殊非平日所望於卿者也。須體至意,安心勿辭,亦勿待罪,從速上來,輔我不逮。
崇善君□箚子。大槪,病勢猝劇,陵幸陪駕之列,不得進參,惶恐俟罪事。入啓。答曰,省箚具悉卿懇。有疾未參,有何所傷?卿其安心勿待罪。仍傳曰,遣史官傳諭,遣御醫看病。
院啓,請罪人金重夏嚴鞫處斷事。淑安公主房折受外民田,請令本道,別定剛明官,詳査啓聞後,從公處決,宮差之作弊與否,亦令査得,以爲從重科罪之事。太僕新設養馬監官,請命汰減事。入啓。答曰,勿煩。
府啓,請罪人金重夏嚴鞫處斷事。請還收安置罪人閔熙·權大運等量移之命。請還收安置罪人鄭維岳放歸田里之命事。入啓。答曰,勿煩。
謝恩,掌令韓范齊,兼南學敎授徐宗泰,知事金禹錫,右承旨洪萬鍾,右副承旨李彦綱,同副承旨申曅。
執義趙宗著,監試官牌不進,依承傳罷職。
左參贊趙師錫鍼灸呈辭。入啓。給由。
監試官,一所獻納金萬吉,持平尹之翊。二所司諫徐宗泰,掌令沈枰。以上朝報
備邊司啓曰,南兵使,全管三·甲蔘禁,當此申嚴禁令之初,多有措置定式之事,責任視前尤重,不可不別爲擇遣,而新除授南兵使朴新胄,良善可取,而威斷不足,群議皆以爲不合。新除授慶尙左水使金汝欽,自前任宣川府,旣已上來肅謝,而身有重病,形容換脫,死生可慮,渠雖不欲爲辭免之計,强迫赴任,恐非朝家體下之道。且前水使梁侙,纔以病見遞,而今又遣如此癃病之人,海閫重地,亦涉疏虞。朴新胄·金汝欽,竝改差,令該曹,今日政擇差,而南兵使,入防行營之期已迫,嶺南水營,亦當風和待變之時,竝令急速發送,何如?傳曰,允。以上備局謄錄
有政。吏曹,以陳晩宰爲校書館副正字,朴泰遜爲慶尙道觀察使,琴聖奎爲監察,鄭載禧爲刑曹參判,尹以道爲刑曹參議,韓范齊爲掌令,徐宗泰兼南學敎授,金澍爲直講,禹弘成爲沙斤道察訪,崔碩英兼京畿右水運判官,吳道一爲司僕正,金珏爲蔚珍縣令,沈攸爲禮曹參議,崔寬爲漢城左尹,權僎爲引儀,金構爲京畿都事,林泳爲吏曹正郞,任奎爲承旨,李耋爲麒麟察訪。
兵批,以申命全爲南兵使,申翰周爲慶尙左兵使,劉椀爲訓戎僉使,以柳椐·李東溟·許墀·邊國翰·崔橚爲副護軍,鄭載禧爲副司直,李奎章爲副司果。及第趙靑山·李萬英·趙廷豪·吳興望,前武兼梁義弼,今加折衝,別試射入格,加資事,承傳。
上在昌德宮。停常參·經筵。
辰時巳時,日暈。
謝恩,左副承旨金載顯,五衛將趙重素,護軍李志行·韓翼世,慶基殿參奉宋曅。
工曹判書金宇亨上疏。大槪,病勢沈綿,委頓床席,園陵駕幸之日,竟未陪往,分義掃地,罪合萬殞。冒陳危懇,乞遞本兼諸任,仍治臣前後逋慢之罪事。及左承旨任奎上疏。大槪,以臣衰病,決不可犯公議,冒處喉司邇列,亟許遞改,以安私分事。入啓。
戶曹參議金錫衍初度呈辭。入啓。給由。
平安監司義州府尹書目,謝恩兼冬至使一行,今月十四日還渡江事。
謝恩兼冬至使書目,臣等一行,本月十四日未時量,無事還渡江事。
吏曹啓曰,臺諫有闕,政事,取稟。傳曰,當日爲之。
答左承旨任奎疏曰,省疏具悉。爾其勿辭,從速察職。
答工曹判書金宇亨疏曰,省疏具悉。卿其勿辭,調理察職。
禮曹啓曰,今此豐呈時,外庭朝臣命婦減省事,榻前定奪矣。取考前例,則丁巳年進宴時,外命婦大殿乳母·王妃乳母·公主·王子夫人入參矣。今此豐呈時,外命婦,依此例入參,似當,進不進單子,令各其衙門,前期書啓之意,分付,何如?傳曰,允。
院啓,請罪人金重夏嚴鞫處斷事。淑安公主房折受外民田,請令本道,別定剛明官,詳査啓聞後,從公處決,宮差之作弊民間者,亦令査得,以爲從重科罪之地事。太僕新設養馬監官,請命汰減。措辭同前伏聞今番陵幸時,御乘馬不馴,至於路次改御云,臣不勝驚駭之至。太僕之官,所管何事,而常時不曾着意調習,莫重御坐之馬,不遵軌步,幾致有驚逸之患,事之寒心,莫此爲大。雖因政院啓辭,已有推考之命,而論其罪狀,不可問備而止,請太僕當該官員,拿問定罪。答曰,不允。拿問事,依啓。
府啓,請還收罪人閔熙·權大運等量移之命事。措辭同前臣等,今見今月十三日寧陵寒食祭時,監察呈課,則獻官,行到利川,索酒四次,泥醉到陵,道路觀者,莫不駭異云。身爲獻官,陪香進去,則法當致齋,若有敬謹之心,何可破戒飮酒,醉入齋室乎?怠慢不敬之罪,不可不懲,請寧陵寒食祭獻官,罷職不敍。答曰,不允。末端事,依啓。
拿推現告,內乘李恒。
禁府,李恒拿囚。啓。
罷職現告,丹原守江。
領府事金壽興箚子。大槪,太僕該官,旣已就吏,不職之罪,不可但委於該官,爲先鐫罷臣職,仍論臣罪事。入啓。答曰,省箚具悉卿懇。責有所歸,於卿,有何引咎之事乎?卿其安心勿待罪。仍傳曰,遣史官傳諭。
左參贊趙師錫上疏。大槪,不善調馬,驚動乘輿,該掌之官,旣已拿囚,論其不職,理難獨免,下臣司敗,勘臣罪名事。入啓。
有政。以上朝報
禮曹啓曰,今三月初九日晝講入侍時,持平李徵明所啓,故相臣文忠公李恒福,曾在光海朝,當廢母之時,持正獻議,謫死北靑。其後北靑士子輩,立祠宇以爲俎豆之所矣。因朝家新有定式,疊設書院,則不爲賜額,而以抱川先有李恒福賜額書院,故士子輩,不敢請額云。大槪李恒福,以宣廟朝名相,有輔佐中興之功,晩且用力於爲己之學,爲一代所矜式,所樹立如此卓然,不可無各別崇報之道。況北靑,又是窮荒絶塞,士俗貿貿,若特爲賜額,以爲激勵遠地士子之地,則尙賢造士之道,可以兩得其宜,敢此仰達矣。上曰,令禮曹稟處事,傳敎矣。文忠公李恒福,以宣祖朝名臣,爲一代矜式,功烈學業,在人耳目。曾在廢論之時,謫死北靑,其地士子輩,立祠宇以爲依歸之地,實出於景仰之至誠,而因朝家新有疊設禁令,不敢請額,侍從之臣,奉命北方,採用多士公共之論,有此陳請。北靑乃是窮荒貿貿之鄕,惟此一院宇,非如諸道遍滿之比,特賜恩額,一以副絶塞士子之望,一以爲崇奉激勸之道,似合事宜,而疊設處賜額,明有朝家禁令。李恒福書院,在於抱川,旣已賜額,非有特命,則自本曹,不敢輕易擅許,上裁,何如?傳曰,特爲賜額。
傳曰,處女詣闕,宣仁門爲之,排設則崇文堂。以上禮曹謄錄
吏曹,以柳龜徵爲典籍,任奎爲左承旨,洪萬鍾爲右承旨,金載顯爲左副承旨,李彦綱爲右副承旨,申曅爲同副承旨,申命全兼北靑都護府使,申翼相爲宗簿寺提調,蘇斗山爲兵曹參議,李弘迪爲執義,許墀爲吉州牧使。
兵批,以李奎齡爲副護軍,慶寗爲副司果。
上在昌德宮。停常參·經筵。
夜四更,月入氐星內。
下直,淸城僉使周時興。
謝恩,右水運判官崔碩英,監察琴聖奎,蔚珍縣令金珏,慶尙左水使申翰周,訓戎僉使劉椀,校書副正字陳晩宰,護軍李晩達。
答左參贊趙師錫疏曰,省疏具悉。責有所歸,於卿,別無引咎之事,安心勿待罪。
政院啓曰,以陵幸時,御乘馬不馴之故,因臺啓,當該內乘,旣有拿問之命矣。別監官及馬醫司僕,常時專掌御乘調習之事,則論其罪狀,理難獨免,令攸司竝爲推治,何如?傳曰,允。
正言李德成啓曰,誣告罪人金重夏按律之請,兩司爭執,至今五年,可見國論之愈久益激,王法之必伸乃已也。向者憲臣欲停之論,適爲聖明疑難之助,而謬議旣沮,公議益張,則繼此而居臺閣者,惟當竭誠殫論之外,無容別議,故臣意欲與三司諸臣,一登前席,合辭力爭,快五載未伸之論,覩一朝轉圜之美矣。昨者詣臺退歸之際,逢着憲臣於闕中,則遽以欲停之意,問於臣,臣以兩司齊發,閱歲交爭之重論,斷不可率爾停止,況當臺閣諸臣,分詣試所之日,尤不當猝有此擧爲答,及至還家,繼見簡通,亦以此意,措辭答之矣。憲臣不待回報,遽先停論,有若公議所激,不可以過今日者然,臣竊爲憲臣,惜此擧措也。兩司簡通,若無其例,而初不問臣則已,旣已面對,知臣意見之不同,又以簡問,不容可否之回到,則是以臣不足有無於其間也。其所見輕,大矣,臣何敢一刻抗顔於言地乎?請命遞斥臣職。答曰,勿辭,退待物論。
吏曹口傳政事,以洪萬朝爲掌樂正。
右副承旨李彦綱上疏。大槪,臣於昨日,墜馬重傷,旬日之內,萬無復起供職之望,乞蒙恩遞事。入啓。踏啓字。
京畿監司書目,陽城縣監金萬㘽,病重罷黜事。
公洪監司書目,尼山呈,以大司諫尹搢病重,上去不得事。啓遞差。
吏曹啓曰,臺諫有闕,政事,取稟。傳曰,明日爲之。
持平李徵明啓曰,金重夏按律之啓,已至五年,上下一向相持,徒傷事體,故臣與同僚,相議欲停,而昨與正言李德成,相遇於闕中,言及此意,則德成,不以臣言爲然,顯有持難之色,而臣意以爲五年之啓,已涉支離,停啓之論,又與同僚,齊會停當,則不可以諫臣一人之崖異,有所中變,故及其出去之後,循例簡通,仍爲停啓矣。卽見李德成之避,則有曰臺閣諸臣,分詣試所,不當猝有此擧,又以不待簡通回報,遽先停論爲非,此則有不然者矣。參試同僚則曾有相議之事,簡通一款,凡兩司重發之論,停啓之時,只通欲停之意而已,非如同僚之必待回報而定其停否者也。德成之有此云云,臣實未曉也。然旣被非斥,決不可晏然仍冒於臺席,請命遞斥臣職。答曰,勿辭,退待物論。
司憲府照本,左承旨任奎矣,前任參知時牌不進,罪笞五十,贖,解見任,別敍。啓依允。
大司憲任相元,掌令韓范齊啓曰,本府,以金重夏事,爭執者已及五年,逐日一啓,辭竭意盡,終無收殺之期,漸歸玩愒之境,從前臺啓,未有若斯者也。重夏之罪,固宜無赦,然而上下相持,所損非輕,與其傷聖明受言之度,沮臺閣論事之氣,不若停止之爲愈也。臣等愚滯之見,蓋如此,故遂與同僚,相議停啓,同僚卽以此意,簡報諫院,自是舊例也。今見諫臣之避辭,以諸僚未備,而猝有此擧,且以不待回報,謂之見輕,臣等初自爽然,而繼復未解也。凡兩司有俱爭之論,其臨停之時,只發簡報知而已,非必待其可否,共爲進退也。爲諫院者,欲爭則守之,欲停則隨之,亦未嘗責其同發而同寢也。且諸僚,雖於停啓,未及聯名,會坐商確,亦嘗有之,豈以有試所之役,更自拘礙也?五年互持,到今始停,猶謂率爾,未知何時而爲可乎?意見參差,起而引避,此乃僚席間事,而不料諫臣爲此言也。臣等旣被詆斥,亦何可自以爲是乎?決不可仍冒臺職,請命遞斥臣等之職。答曰,勿辭,退待勿論。
慶尙監司朴泰遜上疏。大槪,嶺闑重任,決非如臣駑劣癃病者,所可堪承,亟收成命,以幸公私事。入啓。答曰,省疏具悉。卿其勿辭,速往欽哉。以上朝報
備邊司啓曰,南兵使,自三月,入防於甲山行營,嚴飭蔘禁之意,旣已磨鍊於事目中,而卽接本道監司狀啓,則今年解凍最晩,三月之內,似無越採之慮云,故自四月入防之意,定奪分付,而四月之期,亦已迫近,新兵使,不可不急速發送,本司請遞朴新胄之時,以此意,竝及於啓辭中矣。該曹,以吉州牧使申命全,首擬受點,雖使申命全,除朝辭赴任,而必待吉州新牧使下去交代,然後始可赴任,如是之際,決無及期入防之勢,委屬可慮。申命全改差,其代,以在京無故可合人,卽爲差出,不多日內,催促下送,而申命全則還仍前任之意,分付該曹,何如?傳曰,允。以上備局謄錄
義禁府啓曰,以刑曹啓目,司僕寺別監官鄭斯玄,移本府處置事,允下矣。鄭斯玄,方待命於本府,卽爲拿囚之意,敢啓。傳曰,知道。以上禁府謄錄
上在昌德宮。停常參·經筵。
夜四更,月暈兩珥。五更,月暈。
下直,全羅左水使申鍒,慶尙都事李玄祚。
謝恩,義州府尹兪命一,定山縣監尹推。
戶曹參議金錫衍再度呈辭。入啓。加給由。
禮曹啓曰,初揀擇,今日已行,再揀擇日期,以何間推擇乎?敢此仰稟。傳曰,以今月二十五日前,推擇以入,而外方單子,姑爲緩督,更待再揀擇後,分付,可也。
又啓曰,傳敎矣。再揀擇吉日,令日官推擇,則二十一日·二十六日爲吉云,而二十一日,似爲促迫,此外無他吉日,以何日定行乎?敢此仰稟。傳曰,初揀入參之人,更入於再揀,故自前初揀·再揀之間,日子例爲不遠,而三揀則寬其日限矣。以二十一日定行,而禁婚三人及今日追捧一張竝四人,使之入參,而初揀時雜頉二人及外方捧單之類,竝姑置之,更待後日分付,可也。
傳曰,通德郞姜晉相女子,主簿宋彝錫女子,竝禁婚,其餘許婚。
以備局啓辭,南兵使申命全改差,仍任吉州牧使事承傳。
禁府,鄭斯玄拿囚。啓。
政院啓曰,頃日辛酉·甲子兩式年戶籍單子收捧時,當該五部官員,使之現告矣。今聞其中,有落漏之人,故更爲査問,則甲子年,南部主簿李雄漢,以捧單數少之故,初不現告云。無論捧單之多少,旣是當該官員,則書員之任自取舍,殊極痛駭,當部書員,令攸司推治,李雄漢罷職傳旨,添書付標於前單子中以入之意,敢啓。傳曰,知道。
謝恩,左承旨宋昌,左副承旨金鎭龜,右副承旨金載顯。
政院啓曰,卽者謁聖別試武科初試,二所監試官單子啓下矣。大司諫朴世堂,時未肅拜,卽爲牌招,使之進參,何如?傳曰,允。
玉堂箚子。大槪,請正言李德成出仕,大司憲任相元,掌令韓范齊,持平李徵明遞差事。入啓。答曰,省箚具悉。五年相持,已涉支離,今始停論,亦云晩矣。乖激之輩,猶謂率爾,惹起鬧端,角勝乃已,其習,誠可惡也。大司憲任相元,掌令韓范齊,持平李徵明,出仕,正言李德成遞差。
傳曰,明日再揀擇時應入處女中懸頉者,政院分付該府,使之催促探問于本家,今日內入來與否,卽爲啓達。
政院啓曰,今此謁聖別試武科初試二所監試官,諫院,以大司諫朴世堂單子啓下,而朴世堂,時未肅拜,故以牌招肅拜,使之進參之意,啓達矣。卽者朴世堂,牌招不進,故依例罷職傳旨捧入之意,敢啓。傳曰,知道。正言尹誠敎改差,其代,以在京無故人,卽爲開政差出,使之進參。
政院啓曰,臣等伏見玉堂箚子之批,有大司憲任相元,掌令韓范齊,持平李徵明,出仕,正言李德成遞差之敎,臣等竊以爲未安也。重夏之罪,在法難赦,而五年相持,徒傷事體,憲官之相議停啓,蓋亦有見,而諫臣引避,實出於臺體之不可已,則處置立落,惟當付諸公議,而今此特出·特遞,出於意外,至於角勝乃已,其習可惡等敎,尤有乖於優容臺閣之道。臣等忝在近密,區區所懷,不敢不達。伏乞聖明,特加睿察,更賜處分,不勝幸甚。傳曰,勿煩。
副校理朴泰萬,修撰李允修上疏。大槪,特出·特遞,出於箚論之外,處置乖當之責,實無所逃。伏乞亟削臣等之職,仍治臣等之罪事。入啓。
有政。以上朝報
吏曹,前牧使許墀,加資還收事承傳,申命全吉州牧使仍任事承傳,金萬吉兼漢學敎授,金洪福爲藝文館奉敎,申啓澄爲高敝縣監,李行殷司僕主簿,李濟民爲陽城縣監,金萬吉兼校書館校理,朴世堂爲大司諫,徐宗泰爲副應敎,宋昌·金鎭龜爲承旨。
兵批,以尹搢·任奎·尹就三·尹時默·崔佾·許諫·朴新胄·金汝欽爲副護軍,李彦綱爲副司直,尹敬敎·李德成爲副司果。
上在昌德宮。停常參·經筵。
夜一更,東方有氣如火光。
下直,定山縣監尹推,星州牧使鄭載岱。
謝恩,護軍吳斗寅,京畿都事金構,沙斤察訪禹弘成,麒麟察訪李耋。
答副校理朴泰萬,修撰李允修疏曰,省疏具悉。爾等勿辭察職。
政院啓曰,新除授藝文館奉敎金洪福,時在京畿楊州地,斯速乘馹上來事,下諭,何如?傳曰,允。
漢城府啓曰,命下矣。再揀擇應入處女懸頉者,只是靑陽縣監金昌國家,問于本家,則發行已久,明日當爲入京,而時未的知云。故及期上來之意,更爲分付,而今已日暮,尙未來到,明日入參與否,不可豫料,敢啓。傳曰,知道。再揀擇,退定於明明日事,分付該曹。
政院啓曰,再昨,以備局啓辭,南兵使申命全改差,其代,以在京無故可合人,卽爲差出,不多日內,催促下送事,允下矣。兵曹判書李䎘,再昨開政時,牌招不進,今日身病呈辭,南兵使差出未易,何以爲之?敢稟。傳曰,卽爲牌招開政。
謝恩,大司諫朴世堂,正言閔鎭周·徐文裕。
兵曹判書李䎘上疏。大槪,昨緣賤疾猝劇,未克承命,方此縮伏俟罪,不意召牌荐降,分義所在,不得不舁到闕門,而顧臣病勢,實無自力之望,乞罷臣職,仍治臣罪事。入啓。答曰,省疏具悉。卿其勿辭,從速參政。
武二所監試官,正言閔鎭周落點。
謝恩,副應敎徐宗泰,待敎柳尙栽。
觀象監,當日夜五更,流星出太微垣端門外,入西方天際,狀如奉,尾長二三尺許,色赤啓。以上朝報
備忘記,今番陵幸還宮時,路次倉卒閱武,而都監軍兵,隊伍不錯,號令嚴明,極爲可嘉,終不可無激勸之道。訓鍊大將,內廐馬一匹,中軍,熟馬一匹面給。以上訓局謄錄
戶曹啓曰,縣監柳瑞,癸亥年恩賜田畓,尙未受出矣。公洪道定山縣數外舊官屯場村面伏在諸字畓四十八負,自本家,望呈願受,依例折給,何如?傳曰,依允。又啓曰,振武功臣鄭忠信賜牌田畓,尙未受出矣。公洪道瑞山郡胎峰步數外,無主陳荒處,田二結十五負七束,自本家,望呈願受,依例折給,何如?傳曰,允。以上戶曹謄錄
有政。吏曹,以柳尙載,付藝文館待敎,金胄翼爲通禮院引儀,睦林一爲副校理,朴尙馨爲刑曹參判,李宏爲工曹參議,李禎爲兵曹正郞。
兵批,以盧銓爲南兵使,以李油然·趙靑山·李萬英·趙挺豪·吳興望·梁義弼·魏成秀·李俊立·安得亨爲副護軍,以李泰長爲中樞經歷。
上在昌德宮。停常參·經筵。
自辰時至午時,日暈。
夜一更二更,有霧氣。五更,有霧氣。
下直,平安都事宋儒龍。
謝恩,慶尙監司朴泰遜,掌樂正洪萬朝,中樞經歷李泰七,五衛將李弘衡,司僕主簿李行殷,執義李弘迪,護軍李萬英。
領府事金壽興箚子。大槪,不避干冒之誅,仰暴悶蹙之悃,將臣太僕提調,爲先罷免,仍賜退斥事。入啓。答曰,省箚具悉卿懇。已諭於前箚之批,卿胡連章引咎,若是其太過乎?須體至意,安心勿辭,速出行公。仍傳曰,遣史官傳諭。
戶曹參議金錫衍三度呈辭。入啓。傳曰,還出給。
持平李徵明初度呈辭。入啓。給由。
公洪監司書目,溫陽呈,以修撰姜鋧上疏上送事。啓。答曰,省疏具悉。深嘉爾憂愛進言之誠,可不體念焉?疏末事,予用矜惻,當令該曹稟處,爾其勿辭上來。
麟蹄縣監沈潗,差使員上來。
執義李弘迪啓曰,日者臣,嘗待罪本職,以鄭世沃事,引避蒙遞,而旋被諫臣之譏斥,追惟至今,竊不勝瞿然之至也。臣於其時,只見該曹査啓,而崔聖任報使之狀,旣不知其有無,未之得見,誰意許多官吏與村氓之幻弄納供,果至於此,而刑官之不甚詳覈,乃如今日議者之言哉?然則臣之不能逆料其文報之如許,取信見欺之査案,勢所固然,而亦何敢以此爲解,自以爲無失,而晏然復據於臺席乎?請命遞斥臣職。答曰,勿辭,退待物論。
領議政金壽恒箚子。大槪,賤疾復劇,職務瘝曠,懇乞鐫免,以幸公私事。入啓。答曰,省箚具悉卿懇。卿之所患如此,予用慮念,卿其安心勿辭,從容善攝。仍傳曰,遣史官傳諭,遣御醫看病。
知事申汝哲上疏。大槪,亟收賜馬之命,以重賞典,以安私分事。入啓。
弘文館啓曰,新除授副校理睦林一,時在京畿楊州地,經筵入番事緊,請斯速乘馹上來事,下諭,何如?傳曰,允。
答知事申汝哲疏曰,省疏具悉。今玆賞典,意非偶然,卿其安心,勿辭領受,益用欽哉。
傳曰,初揀時懸頉人,勿爲擧論,外方捧單之類,亦勿捧入事,分付。以上朝報
上在昌德宮。停常參·經筵。
辰時,日暈。
夜一更,流星出北河星上,入北方天際,狀如拳,尾長二三尺許,色赤。
謝恩,工曹參議李宏,豆毛浦萬戶李晩輝,護軍趙挺豪·吳興望。
持平李徵明再度呈辭,以國忌齋戒,留政院。
禮曹啓曰,淑儀再揀擇,今日已行,三揀擇日期,以何間推擇乎?敢稟。傳曰,以今月晦間,推擇以入。
政院啓曰,執義李弘迪,引避退待,今已經宿,而尙未處置,事體未安。大司憲任相元,掌令韓范齊,竝卽牌招,使之處置,何如?傳曰,允。
領議政金壽恒,請對入侍。
謝恩,待敎沈權。
領議政金壽恒請對入侍時,大司憲任相元,掌令韓范齊,姑令遞差,執義李弘迪避嫌,令玉堂處置事,及南兵使盧銓,令政院別樣催促,使之肅拜,趁速發送事,及謝恩使拜表吉日,以五月內進定事,榻前定奪。
政院啓曰,今日筵中,以執義李弘迪避嫌,令玉堂處置事,下敎矣。凡臺諫處置,必須兩司俱無行公之員然後,方爲移送玉堂,乃是規例也。正言徐文裕,旣已肅拜,則雖與李弘迪,有應避之嫌,不可不待其引避後,移送玉堂,而臣於筵中,未及陳達,不勝惶恐。執義李弘迪避辭,依例先送諫院之意,敢啓。傳曰,知道。
吏曹啓曰,臺諫有闕,政事,取稟。以上朝報
上在昌德宮。停常參·經筵。
夜一更,流星出大角星上,入東方天際,狀如拳,尾長二三尺許,色赤。
謝恩,南兵使盧銓,典籍柳龜徵。
領府事金壽興箚子。大槪,臣情勢難安,不得不更瀆於宸嚴之下,將臣諸司提調,一倂罷免,只以西樞祿秩,保全餘年事。入啓。答曰,省箚具悉卿懇。爲慮馬政之疏闊,有此陳請別設之擧,則意外人言,不必深咎。卿其安心勿辭,從速行公,以副予意。仍傳曰,遣史官傳諭。
正言徐文裕啓曰,臣頃於陵幸陪從之日,觸冒風寒,飮噉專廢,委身床席,日事呻痛。適於此際,新命遽降,召牌繼至,嚴畏分義,不得不扶曳出肅,而病勢添重,決無供職之望。旋尋長單,見阻喉司,方在悶蹙之中矣。昨者執義李弘迪,引避退待,處置歸於本院,而弘迪,卽臣妻父也。臣有應避之嫌,不敢可否於其間,何可苟冒於臺席乎?昨緣日暮,經宿之後,今始來避,所失尤大。請命遞斥臣職。答曰,勿辭,退待物論。
玉堂箚子。大槪,請執義李弘迪,正言徐文裕,竝命出仕事。入啓。答曰,依啓。
黃海監司書目,麒麟察訪朴聖漢,祖母代喪事。
執義李弘迪,正言徐文裕,就職。
正言徐文裕上疏。大槪,病勢深重,決無供職之望,乞賜遞免,兼陳所懷,冀蒙財察事。留政院。
禮曹佐郞李菂,故縣監李之菡,忠簡公李山甫賜額致祭後,入來。
禮曹啓曰,昨日領議政請對引見時,謝恩使拜表吉日,以五月內進定事,榻前定奪矣。拜表吉日,令日官推擇,則來五月二十八日辰時,方物封裹,同月二十五日爲吉云。原粘目中,改付標以入之意,敢啓。傳曰,知道。
傳曰,史官一員待命,騎馬三匹·卜馬二匹立之。以上朝報
禮曹啓曰,卽接厚陵參奉牒報,則今二十三日申時量,本陵東邊外靑龍外麓失火,陵底居民及僧人等,同力僅僅撲滅云。報狀中,長廣尺數,不爲詳細擧論,雖未知延燒之幾許,而不勝驚駭,不可無及時慰安之擧。依前例,慰安祭,不卜日,來二十七日設行,而祭物及祭官,依常時例,若自開城府·京畿,備送差定,則勢必未及。京祭官差送,奠物,亦令奉常寺,精備下送,本曹堂上·郞廳,依例奉審,出火形止書啓後,處置,何如?傳曰,允。以上禮曹謄錄
上在昌德宮。停常參·經筵。
禮曹判書呂聖齊,正郞趙弘璧,厚陵失火處奉審事,出去。
持平李徵明再度呈辭。入啓。加給由。
刑曹參判朴尙馨辭職上疏。入啓。答曰,省疏具悉。卿其勿辭察職。
江襄監司書目,鐵原府使韓,啓覆罪人見失之後,定限內,終未捕捉,依法罷黜事。
正言徐文裕上疏。入啓。答曰,省疏具悉。此非今日創始之事也。第疏辭如此,予當留意,爾其勿辭察職。
傳曰,政事,明明日爲之。
京畿監司書目,楊州呈,以副校理睦林一辭職上疏上送事。啓。答曰,省疏具悉。爾其勿辭,從速上來。
武一所,出榜詣闕。
謝恩,兼校書校理漢學敎授金萬吉。
京畿都事金構,冬至使迎候事,出去。
持平尹之翊啓曰,臣在試院之日,同僚送簡於臣,金重夏事,今日與諸僚相議停啓,玆以通報云。臣意以爲,重夏罪惡,國人之所共知,而五年爭執,常閟兪音,逐日煩瀆,徒傷事體,故臣亦不復持難,書送謹悉矣。旣停之後,諫臣,以不待商確,俓先停論,至於引避。論思之臣,亦以率爾爲非,有所立落,則臣雖不與同僚聯名,而何可一日晏然於臺席乎?試場事體至嚴,未復命之前,有難自處,故姑待出榜,今始來避,臣之情勢,一倍難安,請命遞斥臣職。答曰,勿辭,退待物論。以上朝報
上在昌德宮。停常參·經筵。
夜自一更至五更,東方巽方,有氣如火光。
下直,南兵使盧銓,所己萬戶劉英漢。
謝恩,刑曹參判朴尙馨,引儀權僎·金胄翼。
持平李徵明三度呈辭。入啓。遞差。
禁府,安健之,江界府流三千里,安歲星,楊根娛賓驛徒三年定配。啓。
禮曹啓曰,淑儀三揀擇吉日,令日官推擇,則今三月二十八日爲吉云。以此日擧行,何如?啓依所啓施行。
又啓曰,今此淑儀三揀擇後,宜有應行節目,而本曹久遠文書中,無可考前例,而得見故相臣鄭太和私藏日記,則有以後宮張淑儀嘉禮廳都廳,自本家,陪進于梨峴宮之語,鄭太和,於其時以前應敎,爲都廳,故所記如此云。此可爲考信文字,今亦依此設嘉禮廳,差出都廳郞廳,凡事,使之檢飭,何如?傳曰,允。
又啓曰,今三月二十八日淑儀三揀擇吉時,令日官推擇,則卯·辰間乙時,詣別宮吉時,同日午時爲吉云。以此時,知委擧行,何如?啓依所啓施行。
京畿監司書目,積城縣監許澄,朔寧郡守金盛最,廣州殺獄覆檢官,稱病不進,罷黜事。
掌令沈枰啓曰,頃者園陵行幸之時,臣,隨駕到郊外,同僚,以金重夏停啓事,問議於座中,臣以此啓一寢,重夏終爲免死之人爲言者,豈欲輕停,而一啓五年,終未回天,則參酌收殺之外,更無他道矣。第此是三司交爭之論,必待衆議歸一,然後停止,可無岐異紛鬧之患云,蓋臺閣論議,猶有參差者故也。逮臣受任試院,未及更議,而同僚遽爾停論,以致諫臣引避,大加非斥,至以竭誠殫論,無容別意爲言。臣之當初所答之意,雖在於從容善處,旣不堅持,對以宜停,則率爾之失,臣亦有之,今於諫臣之避,何敢晏然而已乎?且臣與同僚,一番酬酢之後,未嘗更論此事,而停啓之日,只以私書,報知將停之意,才送覆札,已停其啓。若以臣之在試場而初不簡報則已,旣已發書,則日昨郊外所言,自有未盡完定者,何不少遲,以待其回報,而忙急若此哉?此一着,已非僚友相敬之道,而至於諸僚避辭,或曰會坐商確,亦嘗有之,或曰曾有相議之事,有若此事已經停當,不必更俟他日者然,臣於此,尤不勝訝惑焉。伊日稠擾中草草數語,易於聽瑩,容或未能記得,而若以此謂之商確,不復問議,則臣安得泯默無辨乎?如臣無似,濫叨言地,前有妄議停論之失,後有見輕僚席之嫌,揆以廉義,誠不容暫冒,而視事未竢,無路自劾,累日之後,今始來避,其不可仍據職次也決矣,請命遞斥臣職。答曰,勿辭,退待物論。以上朝報
禁衛營啓曰,上番前部左司屬黃海道軍兵二哨,京畿軍兵三哨,逢點實數六百三十五名,七番別驍衛六十三名,步軍標下一名,已爲整齊矣。來四月初一日,與內外營三處入直馬步軍兵,依例替代後,舊軍放送之意,敢啓。傳曰,知道。以上禁衛營謄錄
上在昌德宮。停常參·經筵。
自巳時至申時,日暈。
夜一更,東方,有氣如火光。五更,東方,有氣如火光。
執義李弘迪初度呈辭。入啓。給由。
謝恩,護軍趙生正,應敎徐宗泰,成均博士成儁。
禮曹,嘉禮都監都廳徐宗泰·趙弘璧,郞廳李菂。
禮曹參議沈攸初度呈辭。入啓。給由。
吏曹,前察訪朴泰維身死,曾經臺侍,別致賻,啓。
吏曹啓目,粘連副修撰姜鋧上疏,以其八十老母,流離失所,艱楚萬狀,願得一縣,以爲便養之地亦爲白臥乎所,家貧親老,欲爲一時之養,人子至情,鋧之情理,尤甚切迫是白乎矣。其兄銑,出爲守令,則亦不可不爲便養是白乎旀,卽今開筵講易之日,講官之曉解文義者,實未易得,私情雖切,有難許副,疏內辭緣,勿施,何如?啓依允。
有政。以上朝報
御營廳啓曰,本廳十二番後部右司屬公洪道五哨,京別哨軍兵及京案各差備逢點實數一千二百三十一名,黃海道別馬隊五十名,已爲整齊矣。來四月初一日,與中司軍兵替代後,舊軍放送之意,敢啓。傳曰,知道。又啓曰,今此十二番軍兵及十三番別馬隊別破陣,京案雜色軍兵射砲·用劍試才賞格,從分數多寡,以本廳所儲木綿面給後,別單書入之意,敢啓。傳曰,知道。以上御營廳謄錄
吏曹,以沈攸爲吏曹參議,徐文裕爲副修撰,金昌協爲吏曹正郞,李奎齡爲漢城府左尹,李鳳朝爲陽城縣監,李頤命爲校理,安漢珪爲朔寧郡守,金壽徵爲積城縣監,崔寬爲大司憲,姜鋧爲校理,權尙夏爲持平,任奎爲鐵原都護府使,尹搢爲副提學,徐宗泰爲應敎,李益泰爲掌令,成儁單付成均博士,盧銓兼北靑都護府使。
兵批,以李畬·韓范齊·洪俊耉·崔克敏·李仕潤爲副護軍,任相元·李徵明爲副司直,南五星爲副司勇。
上在昌德宮。停常參·經筵。
夜一更,流星出北極星下,入艮方天際,狀如拳,尾長二三尺許,色赤。
下直,洪原縣監白良弼,葱嶺萬戶呂漢齊。
謝恩,刑曹參議尹以道,奉常副正李國芳。
執義李弘迪再度呈辭。入啓。遞差。
領敦寧閔維重,延豐地沐浴呈辭。入啓。給由馬,遣御醫,持藥物隨往。
寧越郡守任以道,差使員上來。
政院啓曰,近日兩司,無行公之員,憲府之官,引避累日,尙未處置,至於茶時,連以監察代行,事甚未安。除在外及受由人員外,兩司之官,竝爲牌招察任,何如?傳曰,允。
謝恩兼冬至使朗原君偘,副使李選,書狀官金澋,入來。
吏曹啓曰,臺諫有闕,政事,取稟。傳曰,當日爲之。
傳曰,上·副使·書狀官,留待引見。
獻納金萬吉啓曰,憲府多官處置,歸於本院,而臣於頃日,與持平尹之翊,同在試所,前持平李徵明,以金重夏事欲停之意,報于之翊,之翊,書送答簡之際,顧問於臣,臣略有酬酢,而意無異同矣。今者之翊,以見非物議,至於引避,則臣何敢晏然在職,有所可否於其間乎?請命遞斥臣職。答曰,勿辭,退待物論。
傳曰,金氏爲淑儀。
正言閔鎭周初度呈辭。入啓。給由。
傳曰,靑陽縣監金昌國,遞付京職事,分付該曹。
傳曰,戶曹參議金錫衍呈告引入,爲日已多,所患,想已差愈,卽爲牌招察任。
禮曹判書呂聖齊,正郞趙弘璧,厚陵失火處奉審後,入來。
副校理朴泰萬,修撰李允修上疏。大槪,臣等於兩司處置,有不敢晏然者。伏乞亟遞臣等之職,以安私分事。入啓。答曰,省疏具悉,爾等勿辭處置。
有政。以上朝報
義禁府啓曰,來四月初三日謁聖時殿坐,射壇左右禁喧都事各一員,貫革左右禁亂官各一員,明倫堂各門禁亂官五員,當直本府入直都事各一員,合以十一員,當爲分差,而本府都事十員內,八員受由赴擧,假都事九員,令該曹差出,何如?傳曰,允。又啓曰,公州前牧使李奎徵,燕岐前縣監洪天敍,懷德前縣監李東白,西原前縣監申汝哲,文義縣令李彦紀等拿推事,傳旨啓下矣。洪天敍·李東白·申汝晳·李彦紀等,方待命於本府,卽爲拿囚,而李奎徵,時在黃海道海州牧任所,依例發遣府羅將,拿來,何如?傳曰,允。以上禁府謄錄
禮曹啓曰,臣聖齊,與本曹正郞趙弘璧,今二十六日馳到厚陵失火處奉審,則外靑龍外洞中出火,延及於東邊山麓,以量尺尺量,則長七百五十三尺,廣三百二十五尺,而自陵上距燒火處,其間五百尺許,隔二崗二洞,而落葉陳草,從風而焚,大小雜木,別無傷損,其所延燒,不至大段。失火根因,推問守護軍,則以爲今此失火之處,卽細路,似是行人輩落火,而不然則乃是欲害陵官及守護軍者衝火之致,未能的指云。守直陵官,常時不能嚴飭,以致如此,固難免其罪,而因此被罪,則適售奸計,有關後弊,故前日陵所有變時,勿爲論罪。今亦依此勿問,守護軍則旣已囚禁,不可全然置之,令地方官,參酌決罪放送,何如?傳曰,允。又啓曰,曾前各陵殿參奉試暇假官,以付祿忠義,差送矣。卽接忠義衛廳牒報,則以爲前頭謁聖時,以付祿忠義二十員內,除各差備外,各陵殿參奉試暇之代,萬無盡數差送之路云。其不足之代,則依前例,以三醫司差送之意,分付,何如?傳曰,允。以上禮曹謄錄
吏曹,以金昌國,遞付司䆃主簿,任弘亮爲左通禮,黃玧爲禮曹參議,徐宗泰爲執義,朴東胄爲靑陽縣監。
兵批,以李格·李必馨·洪範爲副護軍,李弘迪爲副司直。
上在昌德宮。停常參·經筵。
謝恩,副修撰徐文裕,朔寧郡守安漢珪,積城縣監金壽徵,護軍李化潤。
正言閔鎭周再度呈辭,以國忌齋戒,留政院。
公洪監司書目,文義等十六邑,三月十二日亥時地震,有聲如雷,屋宇掀動,事係變異事。
以禁衛營草記,兵曹判書李䎘牌招察任事,允下。
玉堂箚子。大槪,請持平尹之翊,掌令沈枰,獻納金萬吉出仕事。入啓。答曰,依啓。
成均館官員,以知館事意,啓曰,今三月初三日儒生課製,以今月內無故日退行事,曾已啓達矣。連有事故,不得擧行,今月且盡,前頭謁聖不遠,仍爲停止之意,敢啓。傳曰,知道。
政院啓曰,來初三日謁聖擧動時,兵曹堂上,不可不備員,而參議蘇斗山在外,上來遲速,未可豫料,似當有變通之道,而參判李秞,以身病,連呈辭單,久不行公,亦爲牌招察任,何如?傳曰,依啓。蘇斗山改差,卽爲口傳差出。以上朝報
備邊司啓曰,云云事,命下矣。取考本司所在文書,則上年三月,因咸鏡監司李秀彦,南兵使尹時達狀啓,自作仇非堡,趁速移設於松田坡,而農節已迫,撤移之際,或不無弊端,則待秋移設之意,自本司,覆啓分付矣。今旣經年,土卒輩,必已撤移,而設令果已移居,當初移設,只爲與厚州形勢相依之地,則旣罷厚州之後,仍存此堡於松田坡,殊無意義,自作仇非勿爲移設之意,分付本道監兵使處,何如?傳曰,允。以上備局謄錄
禁衛營郞廳,以都提調意,啓曰,軍門習操,事體最重,不得使人代行,而本營則兵曹判書兼帶大將,職務甚煩,故曾以中軍代行之意,陳請於筵中。訓局大將申汝哲,以事體不當之意仰達,則自上下敎,姑令代行,待都提調金□□使行還歸,稟定矣。其後因循,未及稟定,而其弊遂至於點兵,施賞合操,皆令中軍代行,中軍有病,故又出假中軍代行,軍門事體,幾盡壞廢,將士,亦從而懈怠,將不成貌樣矣。明日,乃是上下番馬步兵,七番禁軍合操之日,而大將李䎘,引疾呈告,又請中軍代行,若每每如此,無復有一定之式,則軍門凡事,將至於兒戱之歸,委屬可慮。李䎘所患輕重,雖未能詳知,而謁聖擧動已迫,以本兵言之,亦非引疾之時,卽爲牌招,使之參操,何如?傳曰,允。以上禁衛營謄錄
上在昌德宮。停常參·經筵。
自巳時至申時,日暈。
吏曹口傳政事,以李彦綱爲兵曹參議。
謝恩,禮曹參議黃玧,執義徐宗泰,靑陽縣監朴東胄,司䆃主簿金昌國,司僕正吳道一。
備忘記,今觀壽進宮手本,則燕岐縣案付奴婢等,奸吏符同,以生爲死,圖出立案,免貢落漏者,至於十六口之多矣。甲子年推刷時,還爲現出,故渠輩,以此疾惡頭目,或爲衝火,或爲隱伏中路,連次殺害,至於三名,又從以欲害宮差云。看來極爲凶獰,推究本原,則職由於爲守令者,尸居其職,委政奸吏之致,若不別樣處置,列邑奴婢失漏之弊,罔有紀極。其時當該官拿推,色吏,依律處斷,頭目之被殺,明是還推輩之所爲,竝皆囚禁,各別嚴刑窮問,現出正犯,以償其命,此後公家奴婢中,圖出物故現露者,與色吏,一體論斷,當該官拿問定罪事。分付各道。
拿推現告,前公州牧使李奎徵,前燕岐縣監洪天敍,前懷德縣監李東白,前西原縣監申汝晳,文義縣監李彦紀。
禁府,洪天敍·李東白·申汝晳·李彦紀拿囚。啓。
掌令沈枰,獻納金萬吉就職。
吏曹啓曰,臺諫有闕,政事,取稟。
謝恩,兵曹參議李堥,參知李彦綱。
司僕寺官員,以提調意,啓曰,內乘,專掌內廐馬政,而旣有不職之罪,則勢難仍在其任。調馬監官,本爲調習御乘而設,則亦不可有所容貸,內乘李恒·閔增,竝改差,監官鄭斯玄,雖未及勘律,爲先汰去,內乘之代,今日內口傳差出,以爲擧動時備員之地,何如?傳曰,允。
兵曹,謁聖武科殿試規矩,柳葉箭一巡二中。
兵曹口傳政事,以姜萬碩·具志禎,爲內乘。以上朝報
宣惠廳啓曰,卽接禮曹牒呈,淑儀三揀擇後,各道朔膳,來四月朔爲始,考例進排事,移文各道矣。取考本廳謄錄,則先王後宮間朔朔膳,三南,以價米,輸送本房,江襄道,以物膳,自本道進排,京畿,每三日,生鮮一尾,亦以價米,輸送本房,而今此淑儀三揀擇後,京畿生鮮,則未及定奪之故,姑以生鮮進排矣。依本廳前例,江襄道外,皆以價米,磨鍊擧行乎?敢稟。傳曰,江襄道外,依前以價米磨鍊擧行,而生鮮,則仍以本色,進排,可也。以上惠廳謄錄郞廳蔡慶承校正。郞廳朴混源書。
上在昌德宮。停常參·經筵。
謝恩,左通禮任弘亮,章陵參奉張斗星。
兵曹口傳政事,副司果具志禎。
禮曹啓曰,政院啓辭,今此文科謁聖時,明倫堂與泮水堂之間,毁其墻垣而通共設場事,旣已定奪矣。擧子分入兩庭而懸題板,若依前只設於明倫堂前階,則書題謄出之際,必有紛沓鬧擾之弊,懸題板,亦爲分設於泮水堂前階,似爲便當,而科場事體重大,且異常規,令該曹稟處,何如?傳曰,允事,命下矣。擧子輩分入兩庭,書題謄出之際,果不無鬧擾之弊,懸題板,分設於泮水堂,實爲便當,依此擧行,何如?傳曰,允。
禮曹啓曰,傳曰淑儀獨牢宴入闕吉日,以開月念閒晦間,推擇以入事,分付該曹事,命下矣。入闕吉日,令日官推擇,則念間,無他吉日,今月二十九日巳時爲吉云。別宮獨牢宴則同日□時設行,入闕則以此日時,擧行,何如?傳曰,其日,卽豐呈內習儀日也,初度習儀,使之進定,可也。
有政。以上朝報
備邊司啓曰,上年春間,以憲府啓辭,諸宮家各衙門,外方各營屯民募軍之不爲官役及束伍者,令諸道監司,一一按覈,一倂革罷事,有令廟堂稟處之命。曾因各道弊瘼狀啓,諸處屯田募軍中,良民則抄定軍保,公私賤有根着者,則抄定束伍,各衙門·諸宮家,無得如前私護事,入啓定奪,知委於諸道,已過數年,到今不必更爲立法,惟當依前事目,另加申飭。至於煙戶雜役一款,纔因湖西暗行御使書啓,從前不爲應役之類,竝令通融定役事,旣已定奪分付,亦無更議之事,故卽以此意,覆啓蒙允,行會於諸道,而其中統營屯民,元無屯田耕墾之事,稱以貿易,徵捧雜物之弊,曾亦有禁革之令,而尙今不改,則事甚可駭,其間曲折,爲先査問於慶尙監司及統制使,以爲處置之地事入啓,分付於本道矣。厥後得接本道監司査報,則統營募軍南海十五名·晉州四十七名·梁山三名·漆原八名·熊川九十五名,尙今仍存,收捧米租·乾魚,或納泗川都廳食,或納雇馬食,或納砲糧食,或納本營,或納守禦廳,河東屯軍三十一名,防堰修築之外,別無雜物備納之事云。而統制使報狀,則以爲曾爲癸亥年,因宣諭御使書啓,屯軍則卽爲革罷,而募軍則卽今所存,只是都廳所屬,朝家爲慮本營難支之勢,特令仍前云云。取考本司前後文書,一邊更問於本營,而募軍仍存一款,終未有現出之處,往復査問之際,未免稽延,而臺啓所論之事,久無結末,事體未安。且癸亥年,因宣諭御史書啓,査問本道之際,本道啓本所謂統營屯軍,旣非設屯懇田,名以屯軍,蠲除煙役,收捧米租,似涉無據云者,正與今番臺啓所論,同是一事,而屯軍·募軍,名雖異而實則同,本營之强爲區別,仍存不罷,殊涉無謂,各邑所在募軍,自今竝爲革罷之意,知委本道監司及統制使,何如?傳曰,允。以上備局謄錄
禮曹啓曰,今四月二十九日,豐呈內習儀初度進定事,命下矣。依聖敎當爲進定,而但內習儀外,又有外習儀之例,以此排日之際,多費日子,故凡呈才習樂,勢有所未及周旋,不可不進定。吉日,問于日官,則來閏四月初一日爲吉云,以此日擧行,何如?傳曰,允。以上禮曹謄錄
嘉禮廳啓曰,廳啓辭,今此淑儀入闕時,大殿·大王大妃殿·中宮殿,似當有朝見之禮,而該曹,無可據文書,不敢擅便,何以爲之乎?且考見公主吉禮時謄錄,有命服內出一款,今亦依此擧行乎?竝此仰稟。傳曰,依啓。三殿,亦有朝見之禮,問于大臣,稟定可也事,命下矣。議于大臣,則領議政金壽恒,領中樞府事金壽興,行判中樞府事鄭知和,行判中樞府事李尙眞,左議政南九萬,以五禮儀正·至·誕日,有內外命婦朝賀之儀節,淑儀,卽內命婦之一,入闕之初,似不可無朝謁之禮,而旣無文籍之可考,莫重禮節,不敢以臆見斷定,伏惟上裁。右議政鄭載嵩出使,奉朝賀宋時烈在外,不得收議,大臣之意如此,上裁,何如?傳曰,入闕日,三殿朝見節目,磨鍊擧行,可也。以上出禮曹謄錄
上在昌德宮。停常參·經筵。
謝恩,掌令李益泰,兵曹正郞李禎,校理李頤命,副校理睦林一,鐵原府使任奎,吏曹正郞金昌協。
京畿監司書目,楊州呈,以奉敎金弘福辭職上疏上送事。
明日文廟酌獻禮時,出宮初嚴,三更四點,二嚴四更一點,三嚴四更三點,親祭正時,五更二點,開門,三更一點。
明日謁聖文科別試,讀券官領議政金壽恒·南龍翼·呂聖齊·金萬重·趙師錫·李師命·金禹錫·徐文重·朴泰尙·任相元,參試官沈壽亮·尹以道·李彦綱·李宏·吳道一·李弘迪·洪萬朝·李國芳·趙相愚·朴慶後·安圭·李頤命·睦林一·朴泰萬·李允修·金昌集·李徵明·崔錫恒·洪受漸·權恒,武科參試官李䎘·具鎰·李枝遠,參考官安烒·李泰長·金重元。
政院啓曰,明日謁聖宗宰入侍時,三司長官,當爲入侍,而大司憲崔寬,副提學尹搢,竝在外,依前例,以次官入侍,何如?傳曰,允。
政院啓曰,親臨射壇,有宰樞執皷,例以堂上宣傳官爲之,卽今堂上宣傳官,有闕未差,令該曹,以在京無故人,口傳差出,何如?傳曰,允。
兵曹口傳政事,以李惠疇爲宣傳官。
備邊司啓曰,黃海道罪人放未放啓本,自本司覆啓之際,得見刑曹啓目,則首陽山城充軍定配罪人李聖稷,白翎鎭水軍充定罪人李聖卨等,以其罪狀,雖係科場用情,自是兄弟間事,與凡人代述有間,當此大霈,似當蒙宥之意,覆啓陳稟,旣已允下矣。科場用情之律,不可不嚴,新定事目,意非偶然,若以事出兄弟間,而有所容貸,則將無以杜塞此弊,故水軍充定之類,事目內,旣曰限己身降定,則此與定配者有異,本無因赦宥除之例,不當入於放未放啓本中,而今若一開此路,任其赴擧如舊,則朝家懲奸杜弊之意,更無所施,本道之混同錄啓,該曹之輕請宥釋,俱難免不察之失。黃海監司任弘望及刑曹當該堂上,竝推考,李聖稷·李聖卨等,仍前勿論之意,分付,何如?傳曰,允。
謝恩,宣傳官李惠疇。以上朝報
上在昌德宮。停常參·經筵。
夜五更,流星出立星上,入坤方天際,狀如拳,尾長三四尺許,色赤。
政院啓曰,如此設場之時,救療官,例爲待令矣。今此擧子之致傷垂絶者,當爲急急救療,而兩醫司官員,不卽待令,故不得已使隨駕醫官,持藥物往救之意,敢此仰稟,而兩醫司官員之不爲來待者,極爲痛駭,當該官員,令攸司治罪之意,敢啓。傳曰,知道。以上朝報
今日,政院·大臣·三司入侍時,今日入場時,擧子之紛沓致死者,至於六七人之多,事極驚慘,不可仍爲設場試士,今日文武科,姑爲停罷,更以庭試,定日設行於春塘臺,而武科初試,仍存勿罷事,榻前定奪。
禮曹啓曰,云云事,命下矣。庭試吉日,令日官推擇,則今四月初五日·初十日爲吉,而其間國忌及大祭相値,初五日似爲急迫,初十日稍遲,以何日定行乎?敢稟。傳曰,以初五日定行,可也。以上禮曹謄錄
上在昌德宮。停常參·經筵。
下直,慶尙左水使申翰周,全羅兵使李仁夏,天安郡守張楦,德川縣監李世郁,訓戎僉使劉椀。
京畿監司尹以濟,西道各陵奉審事,出去。
藥房啓曰,雨後風日不佳。伏未審聖體,若何,昨日親臨學宮,冒夜行禮,玉體勞動之餘,得無所傷乎?臣等,不任憂慮,敢來問安。答曰,知道,無事矣。
大司成朴泰尙上疏。大槪,臣有尸素之罪,冒昧仰瀆,乞命鐫罷職名,附陳區區憂慮,以備財察事。入啓。答曰,省疏具悉。疏辭,令該曹稟處,卿其勿辭,從速察職。
成均館官員,以知館事意,啓曰,今朝罷場之後,擧子李翊冕來言曰,院門爭入之時,擧子一人,以酒甁,擊傷其面,血痕狼藉,奪取其戶牌來呈,考其戶牌,則卽議政府奴崔翊漢者也。如此常漢雜人,冒法闌入,致有紛沓之患,作拿之弊,事之寒心,莫此爲甚。翊漢,令攸司囚禁科罪,何如?傳曰,允。
兵曹啓曰,武科初試,仍存勿罷,以庭試別試,今初五日設行事,命下矣。武科規矩,似當有落點之擧,規矩單子書入乎?敢啓。傳曰,仍以前落點規矩,試取,可也。
政院啓曰,自前親臨庭試及觀武才時,例有宗宰差出入侍之規,而曾在孝宗朝,有闕內異於他處,勿爲差出之敎,故其後,連爲頉稟矣。今亦依近例,不爲差出之意,敢啓。傳曰,知道。
廣州留守書目,夏月大雪,無異隆冬,非但事係變異,兩麥,亦不無損傷事。
京畿監司書目,安城郡守李晩成,本月初二日,父在喪事。
黃海監司書目,金川呈,以吏曹參判朴世采辭職〈上疏〉上送事。
京畿監司書目,楊州等官呈,以去三月三十日戌時始雨,今月初一日子時,雨雪交下,非時下雪,事係異常事。
明日春塘臺庭試時,出宮正時,卯初初刻,開門,罷漏時。
傳曰,春塘臺,地勢廣闊,內外門,亦不狹小,擧子似無致傷之慮,而昨日之事,殊極驚慘,明日則擧子輩,從容入來,俾無致傷之患事,嚴飭分付於入門官。
吏曹判書李敏敍辭職上疏。入啓。答曰,省疏具悉。卿其勿辭,調理察職。
明日春塘臺庭試,武科參試官李䎘·申汝哲·睦林奇·具鎰,參考官安烒·李相仁·張萬里。
府啓,請還收安置罪人閔熙·權大運等量移之命事。措辭見上喉司之職,出納宜審,凡臺諫呈辭,必知其情勢不安,病狀難强然後,乃許捧入者,事體然也。近日憲官呈告,捧入紛紜,間有無主義而爲之者,已涉不當。及至日昨,正言閔鎭周,旣無端違牌之後,捧入長單,卽在其日,此曾所未見之事也。雖未知其情勢之果如何,而各牽顔面,殊傷事體,請當該捧入承旨推考。新除授大司憲崔寬,時在京畿楊州地,持平權相夏,時在公洪道淸風地,請竝斯速乘馹上來事,下諭。答曰,不允。推考及下諭事,依啓。
明日春塘臺庭試,文科讀券官,左議政南九萬·南龍翼·金萬重·趙師錫·柳尙運·李師命·沈梓·朴泰尙·任相元,對讀官沈壽亮·李彦綱·尹以道·李宏·吳道一·金斗明·洪萬朝·李弘迪·趙相愚·朴慶後·李國芳·李頤命·睦林一·朴泰萬·洪受潤·李允修·徐文裕·李徵明·安圭·崔錫恒。
京畿監司書目,陽川呈,以司諫嚴緝辭職上疏上送事。
都承旨申琓上疏。大槪,召牌之下,不得不趨詣闕外,而旣有出納不審之失,有不可抗顔於職次,乞遞職名,以安私分事。入啓。答曰,省疏具悉。卿其勿辭,從速察職。
左承旨宋昌,右副承旨金載顯,同副承旨申曅上疏。大槪,召牌之下,不得不來詣闕外,而臣等,旣有相議捧單之事,則出納不審之失,有難自解,乞遞臣等之職,以謝公議事。入啓。答曰,省疏具悉。爾等,勿辭從速察職。
公洪監司書目,西原呈,以奉朝賀宋時烈上疏上送事,啓。答曰,省疏具悉卿懇。卿之去國,倐已多載,戀戀思想,方切于中,不意乞免之章,遽出此際,是何情志之不孚,一至於斯耶?愕然且慙,無以爲諭。疏末事,刊出廣布之命,實非偶然,卿胡撝謙,若是其太過乎?須體虛佇之意,安心勿辭,亟回遐心,幡然上來,庸副至望。仍傳曰,遣史官傳諭。
全羅監司書目,全州·礪山·錦山·龍潭·珍山等官呈,以三月十六日亥時量地震,事係變異事。以上朝報
義禁府啓曰,明日春塘臺庭試時,本府都事十員內,八員竝赴擧,當直本府入直外,他無推移之員,靑陽門禁亂官假都事一員,令該曹差出,何如?傳曰,允。以上義禁府謄錄
上在昌德宮。停常參·經筵。
春塘臺入侍時,成均館當該修理官拿問事,下敎。
拿問現告,繕工假監役李世澤。
江華留守書目,辭職上疏上送事。啓。答曰,省疏具悉。卿勿固辭,從速察職。
春塘臺入侍時,成均館修理當該監役李世澤,勿爲拿問,大司成朴泰尙推考事,榻前定奪。
政院啓曰,今日,當開政,而吏曹堂上,皆不來。判書李敏敍,昨以身病陳疏,參議沈攸,亦有身病,時末肅謝,而命下之後,不可無端不爲開政,判書·參議,竝卽牌招,開政,何如?傳曰,允。
有政。
春塘臺入侍時,掌令沈枰所啓,請還收安置罪人閔熙·權大運等量移之命事。措辭同前上曰,勿煩。又所啓,日昨文廟酌獻禮時,士子之入試庭蹂踐致死,至於八人之多,此前古所未有之變,事之驚慘,孰甚於此哉?當初朝家,爲慮試場狹窄之弊,旣命毁其墻垣,以通兩庭,則主管監董之人,所當相其地宜,隨便修治,以爲就場順易之地。而聞其兩庭之間,階級高低而不爲塡塞,門路傾仄未盡夷削,黑夜紛沓之中,且不明炬以待,則其所顚踣傷殞之患,雖出於無妄,初非意慮之所及,旣不能周思審度於初,終致有如許慘駭之事,則伊時當事之臣,安得辭其咎責?至於試所入門官,專掌擧子之出入,則其不能檢察之罪,亦所難免,成均館當該堂上,則纔有推考之命,而其餘諸人終不可置而不論,請當該監役官·入門官,竝命罷職。上曰,入門官,姑先從重推考,監役官,旣有拿推之命,到今更無可罪之事矣。
春塘臺入侍時,因善山人鄭興周伏地,其上言公事,令漢城府,斯速處決事,榻前下敎。
兵曹判書李䎘所啓,再昨謁聖之時,擧子之入場致死者,至於八人,而出場之後,死者亦多云,聞來不勝驚慘。如此紛沓之弊,實由於多率隨從,而至於守令,亦多有率入官下人者云,事甚可駭矣。入門之際,則似難禁斷,而出門之時,京中擧子,則考其號牌,外方擧子,則考其紙牌,必有濫入之弊,從重科罪,則或不無日後懲礪之道,故旣以此意,通議于大臣,申飭五部矣。上曰,入門之時紛沓,蓋由於隨從之濫雜矣,依此爲之,可也。左承旨宋昌曰,隨從濫雜之弊,莫甚於今番,終至於蹂踐致死,極可寒心。兵判所達,出於矯弊,未爲不可,而但出門之際,若考號牌·紙牌,則紛沓之中,擧子必多致傷,而有難處之端矣。同副承旨申曅曰,卽日唱榜之科,異於他科,出榜之前,例不出送擧子,日暮後,始得一時出去。今若考其號牌·紙牌,則搜出之際,擧子之紛沓,必無異於謁聖入門之時,此雖出於矯弊之意,而必有蹴踏致傷之患矣。右承旨洪萬鍾曰,今此入場擧子,其數過萬矣。若考其號牌·紙牌,則非但今日未及盡考,雖明日,勢難盡考,紛沓之弊,反有甚於謁聖之時,致傷之患,極甚可慮矣。左副承旨金鎭龜曰,號牌·紙牌考出之擧,決難爲之,隨從率入之律,本非不嚴,而濫雜如此,今後則各別申明,以爲嚴禁之地,似當矣。上曰,兵判所達,出於矯弊,而今若考其號牌·紙牌,則必有紛沓之患,今番則姑置之,此後別樣定式,嚴禁,可也。右承旨洪萬鍾所啓,臣有所懷,故敢此仰達。再昨謁聖時,擧子之蹂踐致死,極爲驚慘,而蓋其毁墻塡補處,有所未盡之故,當該繕工監監役官,有拿推之命矣。臣更爲詳聞其曲折,試所,若有修理處,則報于禮曹,捧甘之後,繕工監當爲擧行,而今番則本館,元無報知禮曹之事,故繕工監,全然不知云。本監監役之拿推,實爲瞹昧,本館之終不報知者,事涉未盡。大司成朴泰尙,推考,何如?上曰,大司成推考,監役官拿推事,還收,可也。戶曹判書柳尙運所啓,日昨場屋被踏致死儒生等恤典,則已爲擧行矣。其中利川居崔宇寬三叔姪,一時俱死,且無親戚,尙不得歛屍,因其奴之呈狀備局,大臣題付本曹。若無棺板衣衾造給之事,則將無以歛屍,合有別樣顧恤之道,而係是恤典之外,故敢此仰達矣。上曰,事甚矜惻,不可無別樣顧恤之道,自本曹,依此擧行,可也。以上朝報
義禁府啓曰,成均館修理官拿問事,傳旨啓下矣。當該假監役李世澤,方入場中,依例罷場後拿囚之意,敢啓。傳曰,知道。以上禁府謄錄
吏曹,以宋世鼎爲通禮院引儀兼漢城府參軍,綾平君具鎰加資事承傳,趙湜爲典籍,洪禹善爲造紙別提,以上文·武科壯元,李畬爲安城郡守,李三碩爲持平,林泳爲檢詳。
上在昌德宮。停常參·經筵。
自辰時至申時,日暈。酉時,日暈兩珥,暈上有背,色內赤外靑。
禮曹佐郞李萬益,文獻公鄭汝昌等賜額致祭事,□□地出去。
吏曹啓曰,今初十日,祿都目政事爲之之意,敢啓。傳曰,知道。
政院啓曰,大司憲崔寬,持平權相夏俱在外,持平李三碩未肅拜,行公之員,有執義徐宗泰,掌令沈枰·李益泰,而今日竝皆呈辭,監察茶時,事甚未安。呈辭人員,竝爲牌招,何如?傳曰,允。
假注書成碩夔出使,代以李宜昌爲假注書。
黃海監司書目,今月初一日曉,雨雪交下,事係變異事。
政院啓曰,臣等竊伏念,今月初一日雨雪之變,實是稀有之大異,當此首夏長養之節,日氣凄凜,有似深秋,已是失候之甚者,而陰氣凝沍,雨變成雪,委積陵谷,摧壓樹木,諸道狀聞,前後繼至。噫,正月繁霜,猶爲詩人之所憂傷,則四月尺雪,是何等駭耳怵目之變,而或可指謂偶然,視之尋常,不爲之大恐懼大驚動也哉?水旱雷雹,風霜日星之變,式月斯生,無歲無之。以近來事言之,頃日兩湖列邑地震,甚至於掀動屋宇,今此雨雪之變,又在於百災俱銷之日,臣等伏未知何樣禍變,伏於冥冥之中,而有此非常莫大之異也。設科取事,自古有之,國朝三百年內,未聞有擧子蹴踏,多至傷死,以至於罷場之境。況聖上禮制甫畢,展謁先聖,法駕親幸,臨雍試士,此甚盛擧,而意外慘變,遽出於俄頃之間,見者心喪,聞者色沮,聖意惻然,遂命罷試,倉卒還宮,氣像愁慘,豈料聖明之世,有此無前不幸之變故耶?庭試之退設於禁苑,只以武科初試有難竝罷之意,則此固不得已之擧,不可有一毫豫大之意。士子及入格武擧子試取之外,文官宗室及諸局將士試才賞格,不宜因循舊例,必行乃已。此則旣往,又不必爲聖明大段失擧,而推此以往,竊恐聖明於凡干施措之間,或狃於舊常,而有歉於憂勤惕慮之意也。噫,變不虛生,必有所召,苟其憂之不以其實,則無以消弭災沴。竊覵殿下敬天勤民,非不至矣,而臣等不無私自過慮者。經筵視事,漸爲稀闊,進講義經,始於去夏,而迨今閱歲,未畢數卦,臺閣論啓,例批勿煩,積月經年,罕賜允兪,而或露辭色,顯示厭薄,爵賞太濫,而有恩渴之慮,擧措或輕,而少持重之意,一事二事,馴至於君德有失,國事漸非,則豈非大可懼大可憂者哉?至於宮府一體,絶祛私昵,崇儉惜費,愼賞必罰之道,固已聖明之所嘗勉礪者。伏願殿下,益篤誠敬,愼之又愼,臨政處事之際,發號施令之間,不敢有絲毫放過,古人所謂毋曰何傷,其禍將長,毋曰何害,其禍將大者,服膺勿忘,使祗畏之心,無少懈弛,勿以小事而忽之,勿以前規而拘焉。一心警惕,以爲修省之本,務以悅豫天心,召回和氣,則宗社生民之福,曷勝大幸?臣等,忝在近密之列,不任憂愛之忱,區區所懷,敢此陳啓。傳曰,遇災驚懼,方切于中矣,卿等陳戒之言,誠甚切至,可不體念焉?
玉堂箚子。大槪,敢陳區區所懷,以備財察事。入啓。
江襄監司書目,今月初一日丑時量,下雪尺許,事係變異事。
掌令李益泰上疏。大槪,召牌之下,不得不力疾就職,而顧臣病勢情勢,終不敢冒沒承當,玆敢冒昧仰瀆,乞賜鐫削臣職,附陳區區愚意,以備財察事。留政院。以上朝報
上在昌德宮。停常參·經筵。
夜五更,流星出氐星上,入東方天際,狀如拳,尾長二三尺許。
謝恩,引儀兼參軍宋世鼎,陽城縣監李鳳朝。
答玉堂箚曰,省箚具悉。災異之作,實由凉德,憂懼方深,若隕淵谷。今觀箚辭,誡誨殊切,予用嘉尙,可不體念焉?
右議政南九萬箚子。大槪,乞賜斥退,以開延登賢德之路,以爲轉災爲祥之地事。入啓。答曰,省箚具悉卿懇。天之示警,亶由否德,夙夜憂懼,罔知攸處,於卿,有何所失,過自撝謙至此哉?卿其安心勿辭,速出行公,以副予望。仍傳曰,遣史官傳諭。以上朝報
上在昌德宮。停常參·經筵。
自辰時至申時,日暈。酉時,日暈兩珥,暈上有背,色內赤外靑。
右水運判官崔碩英,漕運事,出去。
政院啓曰,來十一日輪對日次,取稟。傳曰,爲之。
假注書沈季良病,代以李健命爲假注書。
傳曰,史官二員待命,騎馬六匹立之,大祭所內摘奸。
政院啓曰,大典吏典曰,年八十者,勿論良賤,除一階,元有階者,加一階,堂上官,有旨乃授。後續錄曰,老職堂上,加東西班實職四品已行人外,不許除授,此皆祖宗朝金石之典也。中間,或有年八十者,一倂加資之擧,此出於聖上推恩優老一時特施之意,固是盛典也。但因此希望恩典,冒呈上言者,不勝其紛沓,以今番陵幸時所捧觀之,其數,無慮累百餘張,事之猥雜,莫有甚於此也。凡恩賞稀貴,然後人亦榮之,若其每人而授之,無有限節,則恩賞不重,而事體損傷,亦不淺尠矣。京外常漢之冒錄年歲,滔滔皆是,帳籍所錄,本不足取信,設令果非冒錄,而前年年七十九者,今年以年滿而加資,今年年七十九者,明年,又以年滿而加資,今年如是,明年又如是,視爲應行之典,則令甲所載,未免廢墜,而揆以事體,決不當如是也。今番上言,旣已啓下,一倂勿施,則不無落莫之弊,竝令依大典加一階,此後,除一時特敎外,勿許猥雜上言加資,而一依大典施行之意,申飭該曹,實合事宜。小臣愚見如此,每欲陳達而未果矣,適忝該房,惶恐敢啓。傳曰,知道。
慶尙監司書目,今月初一日,雨雪交下,事係變異事。以上朝報
上在昌德宮。停常參·經筵。
夜三更四更,月暈。
下直,永柔縣令李秀儁,黃澗縣監崔寯。
謝恩,直講金澍,造紙別提洪禹善。
右副承旨金載顯上疏。大槪,足瘡甚重,方成膿潰,旬月之內,斷無起動供仕之望,玆敢冒萬死,疾呼於天地父母之前,乞賜遞免,以便公私事。入啓。踏啓字。
左議政南九重,龍仁地掃墳呈辭。入啓。傳曰,給由馬,澆奠床備給。
正言閔鎭周初度呈辭。入啓。給由。
吏曹參判朴世采上疏。入啓。答曰,省疏具悉卿懇。前後固辭至此,佐貳之任,今姑勉副,卿其安心勿辭,從速上來,毋孤至望。
掌令李益泰上疏。入啓。答曰,省疏具悉。疏辭,令該曹票處,爾其勿辭察職。
公洪監司書目,洪州等官,四月初一日下雪,山野遍白,累日不消,事係變異事。
判尹申晸初度呈辭。入啓。給由。
司僕寺官員,以提調意啓曰,本寺每朔立番諸員,必以當身上送事,曾已定奪,申明知委各道矣。今四月朔,黃海道長淵府諸員,乃是番次,而元數四十二名,不但無一名來點,起送狀及成冊,色吏,俱無形影。不得已以他邑諸番,推移立番,事極可駭,當該守令,慢不擧行之罪,不可無警責之道,長淵府使李世璜,先罷後推,何如?傳曰,允。
公洪監司書目,泰安郡守閔涵,安興米,以未捧爲已捧,且爲民名加錄現發之後,未待結末,徑先棄歸,爲先罷黜事。
慶尙監司書目,慶州府尹安如石,病重罷黜事。
知事申汝哲,綾平君具鎰上疏。入啓。答曰,省疏具悉。今玆賞典,意非偶然,卿其安心勿辭焉。
奉敎金弘福上疏。入啓。答曰,省疏具悉。爾其勿辭上來。
司諫嚴緝上疏。入啓。遞差。
左承旨宋昌初度呈辭。入啓。遞差。
禮曹啓目,粘連全羅監司李世華狀啓云云,今此謁聖設科時,道內蔭官守令,察訪之受由上京者頗多,前頭別試初試,尙隔累日,上京守令,仍爲留赴京試,則當此荒年,各邑賑救,無人主管,極爲虛疏,在前分京外設科時,或値凶年,則外方守令,許赴本道科場,曾有已行之規,令該曹,稟旨分付亦爲白有臥乎所,本道未免凶荒,各邑如有賑救之擧,則此時守令久留京中,果有其弊,凶歉時,許赴本道科場,亦有前例是白乎矣。外官之赴鄕試者,多有濫雜之弊,致有人言,故竝赴京試事,曾有定奪,今不可撓改,不得許施之意,回移,何如?傳曰,允。
天安幼學徐夢祖上疏。大槪,請退行別試,招賢講易事。入啓。答曰,省疏具悉。憂愛進言之誠,予用嘉尙,第疏中兩件事,卽今事勢,有難變通矣。以上朝報
禮曹啓曰,淑儀入闕後,各道物膳封進,本曹無明白可據之文。辛亥年,因仁壽宮薛里內官手本,張貴人房宣飯所用雜物,各道朔膳,仍前進排,故今此淑儀房宣飯所用及各道物膳,考例封進事,啓下分付京外矣。今聞外議,曾前淑儀在闕時,外方物善,不爲封進云,而亦無文書中可以考據者,移文司饔院,則答以後宮朔膳,仁壽薛里內官,次知捧入,而本院,元非所管,別無置簿文書云。移文各道,則全羅·慶尙等道,以爲無可據文書,江襄道則回關,尙不上來,而四月朔物膳,今將入來,舊例未及的知,不可徑先捧入,其物膳,今姑還送,詳知舊例後,處置,何如?傳曰,張貴人入闕後,各道朔膳,依例進排,而仁壽宮薛里內官捧送于闕內,則多人薛里內官監捧內入,明有可考前例,不可以爽實傳聞,有所中止,仍爲進排,而生鮮亦勿以本色進排,依前以價米磨鍊,可也。以上禮曹謄錄
訓鍊都監啓曰,左部中司右哨軍姜明仁來訴曰,隣居寡女之家,使渠蓋屋之時,洞內兩班前宣傳官趙淵卿,以其俯臨其家內,盛氣發怒,使其奴子捉下,結縳打臀,至於三十餘度,杖痕狼藉,宿衛軍卒,雖犯罪於官司,必先進來文報然後,方爲決罪者,意非偶然,而今此趙淵卿,發怒於微細之事,私門結縛,如是重杖,如此之輩,若不以法治之,則孤單軍卒,將難保存於閭里之間,令攸司,依法嚴治,以爲懲勵之地,何如?傳曰,允。以上訓局謄錄
戶曹啓曰,振武功臣錦南君鄭忠信賜牌田畓,尙未受出矣,公洪道瑞山郡胎峯步數外,無主陳荒處田二結十五負七束,自本家,望定願受,依例折給,何如?傳曰,允。戶曹謄錄
上在昌德宮。停常參·經筵。
辰時巳時,日暈。
下直,谷城縣監張信立,豆毛浦萬戶李晩輝。
正言閔鎭周三度呈辭。入啓。遞差。
掌令李益泰,全州地覲親呈辭。入啓。給由。
傳曰,明日晝講爲之。
刑曹參議尹以道,楊州地加土呈辭。入啓。給由。
明日輪對官落點,中樞經歷李泰長,刑曹正郞洪萬運,工曹正郞尹善得,司饔僉正柳以升,繕工副正李仁碩。
晝講入侍,知事李敏敍,特進官徐文重,承旨申曅,玉堂睦林一·李允修,假注書李健命,史官沈權·柳尙栽,武臣睦林奇,掌令李益泰,同爲入侍。
謝恩,左承旨尹以道,右副承旨成虎徵,僉知趙重素。
落點京試官,全羅左道朴慶後,慶尙左道崔錫恒,公洪左道趙儀徵,平安南道許墀。
備邊司啓曰,本司武郞廳李㙫,奔走勤仕,已滿十五朔,依例守令除授,或陞敍事,捧承傳施行,何如?傳曰,允。
兵曹,明聖王后祔廟別試及武科重試對擧別試初試規矩,六兩三矢百步,柳葉箭一巡二中,講書,除吳子·大學,自願一書,三技取二技落點。
晝講時,掌令李益泰所啓,請還收安置罪人閔熙·權大運等量移之命事。措辭見上上曰,勿煩。又所啓曰,昨文廟酌獻禮時,士子之入試庭蹂踐致死者,至於八人之多,此前古所未有之變,事之驚慘,孰有甚於此者哉?當初朝家爲慮試場狹窄之弊,旣命毁去墻垣,以通兩庭,則主管監董之人,所當相其地宜,隨便修治,以爲就場順易之地。而聞其兩庭之間,階級高低而不爲塡塞,門路傾仄而未盡夷削,黑夜紛沓之際,且不明炬以待,則其所顚踣傷殞之患,雖出於無妄,初非意廬之所及,旣不能周思深度於其初,終致有如許慘駭之事,則伊時當該堂上,雖已有問備之命,而監役官,旣掌修治之任,則不宜以事非自專而全然無罪。場屋擧子之出入,入門官,例爲主掌,則其亦不能檢察之罪,亦不可推考而止,請當該監役官及入門官,竝命罷職。上曰,不允。監役官,一體推考,可也。知事李敏敍所啓,沈壽亮之自安邊內遷者,當此乏人之時,蓋欲通用於要職,而近日三司長官,本曹佐貳等職,皆乏人,而壽亮,以未解由之故,不得擬望。玉堂乏人時,勿拘解由,已有近例,今亦依此例,勿拘解由,擬望,何如?上曰,爲人可用,則自前亦有此例,擬望,可也。參贊官申曅曰,或有解由蕩滌之時,或有勿拘擬望之時,今則何以爲之乎?上曰,擬望時勿拘,可也,又啓曰,安城郡守李畬,陳疏乞郡,有依願之敎,故擬望受點矣。畬之曾祖之名,乃安性也,安性·安城,字音相同,爲子孫者,有難赴任,如此之類,曾前亦有許遞者,今亦改差,似當矣。上曰,然則改差,可也。參贊官申曅所啓,檢閱宋疇錫,以親病,受由下鄕,由限幾盡,而尙無上來之期,史局事體,自別於他官,不可任其稽滯,宋疇錫推考,催促上來,何如?上曰,依爲之。以上朝報
禮曹啓曰,濟州牧使所捧三月令薦新靑橘,來十一日薦進之意,入啓矣。卽接奉常寺牒報,則宗廟所封一百九十八介內,八箇稍完,一百九十介,盡爲腐傷,永昭殿所封十八箇內,二箇稍完,十六箇盡爲腐傷云。莫重薦新,如是腐傷,此是海外所封,累月待風之際,以致如此,而不可以此薦進,改封進,亦難,各殿所封進上中,稍完者,移送該寺,明日薦新後,還爲內入事,分付該院,何如?傳曰,允。以上禮曹謄錄
司饔院官員,以監膳提調意,啓曰,卽者因禮曹啓辭,濟州進上靑橘,自本院,移送奉常寺事,命下矣。濟州二月令三殿進上靑橘都數,至於五百三十箇,而擧皆腐敗,其中稍爲完實者,堇得十箇,移送于奉常寺,以爲薦新後內入之地,而此外三殿進上金橘·山橘·洞庭橘三種,竝爲捧進,而亦皆腐敗,稍完者,不過十分之一二。此由於風便不順,道路淹滯之致,而莫重上供之物,有此無前損傷,封進官,難免不謹之失,從重推考,何如?傳曰,允。以上司饔院謄錄
宣惠廳啓曰,今此淑儀房今四月朔爲始,三南間朔進排朔膳物種,及京畿生鮮每三日一尾,以價米磨鍊,別單書入,而每年周而復始,依此輸送之意,敢啓。傳曰,知道。以上宣惠廳謄錄
義禁府啓曰,以兵曹啓辭,刑曹啓目,部將李性天,移本府處置事,命下矣。李性天方待命,卽爲拿囚之意,敢啓。傳曰,知道。以上禁府謄錄
禮曹啓曰,曹啓辭傳曰,淑儀,自別宮,未入闕之前,似當有一番送禮之事,而乙亥年張貴人在別宮時可考文書,旣已經亂,無所可據,分付該曹,斯速稟處事,命下矣。淑儀揀擇之後,送禮一節,似不可無,而旣不載於禮文,且無可據前例,不敢以臆見,有所輕稟矣。今承稟處之命,而無於禮之禮,臣曹不敢擅定,議大臣定奪,何如?傳曰,允事,傳敎矣。議于大臣,則領議政金壽恒以爲,淑儀選入之時,送禮一節,旣無前例之可據,則誠難以臆見斷定,而第以古事觀之,則晉武帝朝,將聘三夫人·九嬪,有司奏禮皇后以瑴珪,而無妾媵禮贄之制,冊詔拜授,可依魏氏古事,於是臨軒使使,持節往拜云。遣使冊命,其擧則可謂盛矣,而獨無禮贄一節,蓋所以示別於冊后之儀也。歷代之事,我朝之規,雖不可知,大體所在,此亦可見,創行無稽之禮,恐涉重難,伏惟上裁。領中樞府事金壽興,行判中樞府事鄭知和,行判中樞府事李尙眞以爲,旣非禮文所載,又無可據之前例,則有難以臆見斷定,伏惟上裁。左議政南九萬以爲,古者天子諸侯之娶后夫人也,姪娣從之爲媵妾,則其於媵妾,別無聘禮固然。至於後世使使冊拜之禮,則又未知必爲可法於今日,而國朝禮文,旣無所載,前例文書,亦無可考,實難臆斷而創定,伏惟上裁。行判中樞府事閔鼎重病不收議,右議政鄭載嵩出使,奉朝賀宋時烈在外,不得收議。大臣之意如此,上裁,何如?傳曰,旣無可據之前例,則有難創行也。以上禮曹謄錄
吏曹,以李禎爲衿川縣監,尹誠敎爲正言,邊國翰泰安郡守除授事傳敎,林泳爲舍人,朴萬鼎爲成均館學正,李弘迪爲司諫,朴泰尙爲吏曹參判,金益昌爲右通禮,尹理爲慶州府尹,李麟徵爲長端府使,尹以道爲左承旨,成虎徵爲右承旨。
兵批,以金麗源爲阿山萬戶,柳爲同知,趙重素爲僉知,金道鳴爲都摠都事,李壽民·金嗣仁·柳承霖爲部將。
上在昌德宮。停常參,只晝講。
卯時至巳時,日暈兩珥。午時未時酉時,日暈。
夜一更,月暈回土星。三更,月入太微西垣內。
下直,陽城縣監李鳳朝,慶基殿參奉宋曅。
謝恩,泰安郡守邊國翰,學正朴萬鼎。
禁府,李奎徵拿囚。啓。
判決事朴元度,燕岐地掃墳呈辭。入啓。給由。
副校理睦林一上疏。大槪,敢陳切迫情理,冀蒙矜許事。入啓。答曰,省疏具悉。疏辭,令該曹稟處。
晝講入侍,知事呂聖齊,特進官沈梓,承旨洪萬鍾,玉堂李頤命·李允修,假注書李健命,史官沈權·柳尙裁,武臣閔暹,執義徐宗泰,同爲入侍。
判尹申晸再度呈辭。入啓。只遞判尹及判義禁。
吏曹參議沈攸辭職上疏。入啓。答曰,省疏具悉。爾其勿辭,調理察職。
傳曰,明日晝講爲之。
晝講時,禁府時囚中,以照律判下之類,爲先令次官擧行,其餘,待判義禁差出,卽爲開坐事,及刑曹罪囚,其數甚多,其中輕囚及曾前議處判下之類,亦有經月不爲回啓者,竝卽處決事,榻前下敎。
領議政箚子。大槪,臣之尸素癃病,決不可仍冒匪據,懇乞鐫免職名,以塞天怒,以幸國事事。入啓。
政院啓曰,今日入侍時,以金重夏事,頃日兩司之官,引避處置之後,或停或因,惟當相議爲之,而竝皆引入,無意行公,事未妥當事,下敎矣。兩司呈告未肅拜人員,竝卽牌招察任,何如?傳曰,允。
晝講時,執義徐宗泰所啓,請還收安置罪人閔熙·權大運等量移之命事。措辭見上上曰,勿煩。日昨文廟酌獻禮時,士子之入試庭蹂踐致死者,至於八人之多,此前古所未有之變,事之驚慘,孰有甚於此者哉?當初朝家爲慮試場狹窄之弊,旣命毁去墻垣,以通兩庭,則主管監董之人,所當相其地宜,隨便修治,以爲就場順易之地,而聞其兩庭之間,階級高低而不爲塡塞,門路傾側而不爲夷削,黑夜紛沓之中,且不明炬以待,則其所顚踣傷殞之患,雖出於無妄,初非意慮之所及,而旣不能周思審處於其始,終致有如許慘駭之事,則伊時當事之臣,安得辭其咎責哉?本館當該堂上,雖已有問備之命,而監役官,旣掌修治之任,則不宜以事非自專,而有所容恕。場屋擧子之出入,入門官,例爲主掌,則亦有不能檢察之罪,皆不可推考而止,請當該監役官及入門官,竝命罷職。上曰,旣已推考,觀其緘辭而處之,猶爲未晩,不允。又所啓,春塘臺親臨時,以帿箭有中,故知事申汝哲,綾平君具鎰,特有加資之命,臣竊以爲過也。加階之典,係是恩賞之重者,固不當容易輕施,至於陞授崇品,事體尤別,何可因一時試藝之擧,使命德之典,有所屑越乎?俱以重臣,方在將任,則聖意雖或有在,而從前此等賞命,無有踰於賜馬之外者,事非格例,恩數過僭。請還收知事申汝哲,綾平君具鎰加資之命。上曰,今番賞加,旣有前日已行之規,且非日後援例之事,出於一時特恩,不允。又所啓,近來王綱頹而民志慢,犯分踰越之弊,不可悉數。或者由是而國體日益不嚴,識者之憂,固已深矣。伏聞日昨親臨試士時,無識擧子輩,以亂雜之言,僭越陳請,已極可愕,至於善山人鄭興周者,以其訟場間私事,瀆陳天聽,而以速爲完決爲請,臣尤不勝驚駭之至。親試科場,事體至嚴,咫尺御坐,何等尊敬,渠誠有冤屈之端,則駕前上言與登聞皷,不無自伸之路,何敢肆然爲此無前可駭之擧乎?其所訟理曲直,姑置勿論,若以擧子而置之,則大關日後之弊,亦長漫上之習,請善山人鄭興周,令攸司囚禁,從重科罪。上曰,依啓。又所啓,頃者拜陵還宮之日,爲將閱武,驅駕敎場,司僕正,以復將進鞭之故,立於駕後近處,有一小宦,稱以呵禁,乘氣詬罵,有同奴隷,及知其朝士,猶不小沮,擠排迫逐,幾至顚仆。假使太僕之官,立於不當立之地,喩令退去,則猶可也,渠以一小宦,何敢輕視朝臣,僇辱若此哉?其時掖庭下人,亦有見知者,其悖慢之習,不可不懲,請當該內官,令有司,査問摘發科罪。上曰,先罷後推。又所啓,臣聞頃日黃昌副尉家禮葬時,護喪中使,因事書啓,請推楊州牧使云。雖是奉命內侍之請推朝士,此曾所未有之事也。該邑守令,如有慢忽之事,則據實陳聞,俟上處分,則猶可也,何敢以使命自尊,踰越規制,輕視朝士,若是其無嚴乎?我朝家法,惟中官無越法度一事,最爲美制,社稷靈長,亦有所賴矣。至于今日,竝與此而墜壞,則其爲憂,有不可勝言者,古之中官,貽人國家之禍亂者,莫不由於任其萌芽之始,不能早爲之防也,豈不深可慮哉?雖其請推之啓,自內中寢,而國體所關,聽聞俱駭,其驕橫縱肆之習,不可不痛懲,請其時護喪內官罷職不敍。上曰,依啓。又所啓,卽者承旨洪萬鍾,以侍從臣父一體加資事,有所陳白,筵臣之以恩典續續陳請,臣意嘗以爲此在事體,深涉未安,略以此意,有所陳達,而第其言,旣以依他例施行爲請,故不爲請推矣。儒臣,以臺臣之不爲請推,乃加論斥,何敢晏然於臺席?請命遞斥臣職。上曰,勿辭,亦勿退待。以上朝報
晝講入侍時,行副護軍閔暹所啓,臣曾爲甲山府使,故敢達所懷矣。內弓房所納樺皮,自本府上納,而每有點退之事,監營之人,使之領來,而遠道裹糧,其弊不貲,至於人情等物,至賣田畓而備來,誠有難堪之勢。臣於丙辰年,爲南兵使時,以此枚擧馳啓,則其時備局,不爲回啓矣。若令自納,除其領來之令,則遐方之民,庶可蒙惠矣。上曰,此是年久之事,到今仍存與否,有難詳知,問于本道,如或不罷,則啓聞變通,可也。輪對官引見入侍時,繕工監副正李仁碩所啓,本監弊瘼,不一其端,其中最緊者,壬戌年裁省廳權減等物事也,中不等八十條內,權減四十條,小不等七十五條內,權減五十三條,大椽木五百一介內,權減一百介,中椽木五百三介內,權減一百介,小椽木六百五十介內,權減二百介,所減者如是數多,而餘存元貢之外,又有需用之處,則不得已徵責於貢物主人等,白地辦納,其弊無窮,權減之數,若不復舊,則主人等,萬無保存之勢,令該廳復舊事,敢此仰達。上曰,言于該廳,稟處,可也。以上備局謄錄
上在昌德宮。停常參,只晝講。
未時申時,日暈。
答領議政金壽恒箚曰,省箚具悉卿懇。今玆召災,實由否德,於卿,有何所失,而引咎至此乎?卿其安心勿辭,速出論道,以副予望。仍傳曰,遣史官傳諭。
下直,文川郡守金時郁,麒麟察訪李耋。
謝恩,衿川縣監李禎,阿山萬戶金麗源,護軍金爾樞。
禮曹啓目,粘連大司成朴泰尙上疏云云。設場之處,欲爲變通者已久,而可合處所未易,尙未擇定爲白有如乎,各司中,稍爲寬平處,方欲參量以定,而公基內入居者家舍,盡爲毁撤,廣其庭際,差備官所接房舍造成然後,可設試院是白如乎,今此別試初試迫近,勢未可及。東學,雖曰地勢不便,退築墻垣,猶可以容接,今番則仍設於東學爲白遣,他可合處,更爲熟講,以爲擇定之地,何如?啓依允。
假注書成儁病,代以閔震烱爲假注書。
謝恩,司諫李弘迪,正言尹誠敎。
晝講入侍,知事金萬重,特進官南龍翼,承旨成虎徵,玉堂李頤命·李允修,假注書閔震烱,史官沈權·柳尙裁,武臣李斗龜。
司諫李弘迪啓曰,無狀如臣,濫蒙洪造,前後歷敭,無非忝竊,居常愧懼,若無所容。適於日者,待罪憲府,情勢難安,有不可冒出者,尋單請急,幸蒙恩遞,不數日,捧入承宣,旋被臺彈,臣誠惶悚,繼之以慨然也。朝廷之上,禮讓爲重,先儒亦以爲,人臣有不安之事,則引疾辭遞,未爲不可云。此言令君上,使臣以禮,而使爲下者,亦得以免其冒沒之譏也,憲臣,或未之深思耶,抑臣之伊時情勢,有未及聞知耶?其所謂各牽顔面,雖未知指的何人,而臺章之發,在臣呈告遞職之後,則臣何敢不顧廉義,晏然於言責之地乎?請命遞斥臣職。答曰,勿辭,退待物論。
大司諫鄭載禧啓曰,臣與同僚,會于朝房,伏見司諫李弘迪避辭,以日者待罪憲府,情勢難安,尋單請急,幸蒙恩遞,其後臺臣,請推捧入承旨不敢晏然爲語,臣於此,不勝瞿然之至。臣於前月,亦忝憲職,適緣宿病添㞃,無計供仕,呈告見遞,則臣固被斥之一也。伊時臺章所論,泛然看過,宜避不避,冒沒仍冒,請命遞斥臣職。答曰,勿辭,退待物論。
晝講時,行副護軍朴世采·李翔等處,別爲下諭,使之從速上來,出入筵席事,及大司憲崔寬處,亦爲下諭,使之從速上來事,榻前下敎。
府啓,請還收安置罪人閔熙·權大運等量移之命事。措辭見上本府,以知事申汝哲,綾平君具鎰加資還收事,有所論列,而聖批,以旣有前日已行之規,此非日後援例之事爲敎,而不賜允兪,臣等,竊以爲不然也。加資之典,係是恩賞之重者,至於陞授崇品,事體尤別,豈宜因一時試藝之擧,而使朝家命德之典,有所屑越乎?且今此賞典,聖明旣以爲非日後援例之事,則雖或有前日已行之例,何可視同常格,引以爲例,以啓恩數過僣之弊?請勿留難,還收知事申汝哲,綾平君具鎰加資之命。頃者拜陵還宮之日,爲將閱武,驅駕敎場,司僕正,以復將進鞭之故,立於駕後近處矣。有一小宦,稱以呵禁,乘氣詬罵,有同奴隷,及知其爲朝士,而猶不少沮,擠排迫逐,幾至仆地。假使太僕之官,立於不當立之地,喩令退出,則猶可也,渠以一小宦,何敢輕視朝紳,僇辱若此哉?其縱肆悖慢之習,不可泛然罷推而止。請當該內官,令攸司明覈科罪。答曰,勿煩。
院啓,請罪人金重夏嚴鞫處斷事。淑安公主房折受外民田,請令本道,別定剛明官,詳査啓聞後,從公處決,宮差之作弊與否,亦令査得,從重科罪事。措辭見上凡臺閣處置,一時之公論,不可以人主一時之好惡而左右之也,明矣。今此金重夏之啓,固是兩司俱發之論,而憲府之欲爲收殺者,亦非以重夏,爲不可按律,只緣五年相持,準請無期,爲此不得已之擧,則當通議停當,以俟公議之歸一,而不待回報,徑停重論,率爾之責,誠有不得免焉者,諫臣之引此爲避,蓋所以嚴邦憲而重臺體也。殿下深惡其崖異,斥之以乖激,辭旨嚴峻,至下特遞之命,此豈大聖人包容臺閣之道哉?處分異常,物情俱惑,請還收正言李德成特遞之命。竝引嫌而退。憲臣請推之啓,專論無端呈告之非,則情病應遞之人,元無可引之嫌,旣往之事,尤不可爲嫌。請司諫李弘迪,大司諫鄭載禧,竝命出仕。答曰,不允。處置事,依啓。以上朝報
上在昌德宮。停常參,只晝講。
謝恩,校理姜鋧,長淵府使李麟徵。
大司諫鄭載禧,司諫李弘迪就職。
京畿監司書目,楊州呈,以大司憲崔寬辭職上疏上送事。啓。答曰,省疏具悉。卿其勿辭,從速上來察職。
備忘記,才諭至意於史官傳諭之批,今不必多誥,而當此日煦舒暢,頻講羲易之時,非卿德學重望,任師保之責者,微辭奧旨,孰得以開發啓沃乎?此時思想,倍切平日,須體此意,幡然上來,出入筵席,以輔不逮事,遣史官,傳諭于宋奉朝賀。
假注書李宜昌病,代以宋相琦爲假注書。
吏曹啓目,粘連。觀此校理睦林一上疏,則以其父年七十,藥餌爲命,菽水猶難,甘旨莫供,願得近畿一縣,以盡烏鳥微誠亦爲白有臥乎所。睦林一,纔經母喪,窮不能養其老病之父,則情理切迫可知。其在體下之政,固宜許副其願是白乎矣,玉堂被選之人,其數無多,注擬之際,每患艱乏,且卽今曾經玉堂而出外之人頗多,又有出補,亦爲不便,有難輕許,今姑置之,何如?啓依允。令該曹,衣資食物,磨鍊題給。
假注書閔震烱出使,代以洪重夏爲假注書。
傳曰,大臣·備局堂上,引見。
京畿監司尹以濟,西道各陵奉審後,入來。
吏曹啓曰,守令有闕,政事,取稟。傳曰,過國忌後,爲之。
知事睦來善上疏。大槪,食祿之臣,無前恩典,決不敢承當,乞收成命,以安微分事。入啓。答曰,省疏具悉。今玆恩命,意非偶然,卿其勿辭領受焉。
大臣·備局堂上引見入侍時,大司諫鄭載禧所啓,請罪人金重夏嚴鞫處斷事。上曰,勿煩。又所啓,淑安公主房折受外民田,請令本道,別定剛明官,詳査啓聞後,從公處決,宮差之作弊與否,亦令査得,從重科罪事。上曰,勿煩。又所啓,請還收正言李德成特遞之命事。上曰,勿煩。又所啓,向時人心陷溺,邪說肆行,其所以戕害士林,禍人國家之計者,無所不至,而至於倡爲告廟之論而極矣。其時參疏之人,固當不齒於仕籍,而新及第柳湜,以其得參榜首之故,例付典籍,瞻聆所及,莫不駭憤。如此陰凶之人,決不可仍置衣冠之列,請典籍柳湜,削去仕版。上曰,依啓。執義徐宗泰所啓,請還收安置罪人閔熙·權大運等量移之命。上曰,勿煩。又所啓,請還收知事申汝哲,綾平君具鎰加資之命。上曰,勿煩。右議政南九萬所啓,數日前,判義禁申晸,久不出仕,禁府多有積滯之弊,且本職判尹,亦是劇地,不可久曠,故自備局,爲牌招啓辭,送于政院矣。其時承旨,以私書,通于本司堂上曰,呈辭,今方捧入,故啓辭,則勢當還送云。其時呈辭,若未及入啓,則廟堂啓辭,固不當還送,呈辭,若或入啓,則亦當竝入啓辭,以俟處分。設令還給,當於郞廳進呈之時,以呈辭入啓,送言還給似可,而招致書吏,私書往復,終爲出給於書吏,殊甚不當。且呈辭入啓,自有其時,而非時捧入,亦未知其可,請當該承旨推考,何如?上曰,依爲之。又所啓,自上策勵群工各司官員,有卯仕酉罷之敎,雖小官,亦當體念,況爲大官者,其可怠忽乎?前判尹申晸之病,雖未知輕重之如何,今聞遞職之後,接應賓友,飮酒賦詩云,其病,似不至大段。左參贊趙師錫,連日以病呈告,故亦未知病勢之如何,問於備局郞廳,則師錫,出在江郊,凡干公事,使不來示云。本司有司堂上,本非等閑之任,而遠出江外,引疾呈單,不赴備局之坐,俱甚不當,竝從推考,何如?上曰,依爲之。兵曹判書李䎘所啓,小臣頃者,辭免兼帶經筵,則有自當推移勿辭之敎矣。職名之不似,有不暇言,而近來多事特甚,不能縕繹書冊,虛帶累月,一未登筵,其在私分,不勝惶悚,特許遞免,俾得專意於職事,何如?上曰,前日乞免而不許矣,旣已本兵,兼禁衛大將,事務之煩劇,誠如所陳,經筵之任,今姑勉副焉。戶曹判書柳尙運所啓,禮賓寺,米麪所藏之庫,監察開閉,故謂之臺庫,而臺庫會付米無面之數,至於七十餘石,蓋於累次還分之後,爲色官者,以未捧,爲已捧,虛付會案,以致無面,而到今下輩,恐有反庫之擧,有此自首之事,七十餘石之內,十五石則已捧,三十餘石,則當以貢物價計減,而二十餘石,則指徵無處,其時當該官員虛錄之罪,令攸司,稟處,何如?上曰,事極無據,當該官拿問。以上朝報
大臣·備局堂上引見入侍時,工曹參判徐文重所啓,永宗鎭,屬於御營廳,小臣方待罪本廳,故敢此仰達。本鎭待變船,曾在乙卯年,造置五隻矣。年久腐傷,故今將分定於統營及全羅右水營,使之改造,而一時五隻改備爲難,今番則使一營,各改一隻,而其餘則更觀前頭追改之意,敢達。上曰,依爲之。兵曹判書李䎘所啓,上年,以年凶之故,下人料布,改令權減,以爲待今三月更議復舊矣。今年年事,又未免凶年,勢難復舊,姑爲仍存,何如?上曰,今年凶歉如此,姑爲置之,可也。戶曹判書柳尙運所啓,吉州·明川兩邑內奴婢八升布貢變通事,曾已陳達,問其便否於本道矣。本道監司,問于兩邑,纔已回報,而八升布一匹直,米六石十斗,若依此許貿,則可以奉行云。初因奴婢稱冤,自戶曹給價貿納,又有弊端,還責於奴婢,則今無善處之道。考其一年田稅,捧留及私奴婢貢作米之數,則吉州四百餘石,明川二百餘石,合爲六百餘石,而八升布六十匹之價,當爲三百餘石,雖除本邑一年應下之數,亦可以除出換貿,而私奴婢身貢,亦令作米,會錄州倉,則祖宗朝留儲邊上之意,似非偶然,盡歸貿布,終涉難便。槪聞奴婢元數,吉州則六百餘口,明川則二百餘口,每年一匹布,竝定二口,使之備給,而三四年一周云。今若加定一口,俾紓其身役,則內司一年所損不多,而實合於損上之政,下詢大臣而處之,何如?左議政南九萬曰,明·吉兩邑內奴婢身貢,以八升布,輪回備納,比他苦重。領議政金壽恒,曾以禮判,往北關時,以此書啓,自戶曹貿納,以除其弊矣。戶曹,以代給明·吉內奴之貢,爲不當,而且以難繼爲慮,使明·吉內奴,依前備納,難堪之弊,又如前日,有此變通之議矣。若以田稅及私奴貢米,自本邑貿納,則內奴之蒙惠,雖大,而田稅,歸於內奴身貢之價,事體不當,至於私奴貢米,則使其上典,不得收貢,而自官家收捧,本爲軍餉實邊之地,亦不可移用於內奴貢價矣,前則內奴二人,竝定備納云,今若加定一人,則可以稍紓身貢矣。此外,似無善處之道矣。上曰,大臣陳達,是矣。三人,竝力備納,則似無難堪之事,依此爲之,而此後如有繼起者,則亦甚難便,勿爲援例之意,申飭,可也。以上備局謄錄
義禁府啓曰,以江襄監司啓本刑曹粘目,前橫城縣監張世良,移本府處置事,允下矣。張世良,時在平安道平壤地本家,依例府書吏發遣,拿來,何如?傳曰,允。以上禁府謄錄
上在昌德宮。停常參·經筵。
夜四更五更,月暈廻木星。
謝恩,護軍李,慶州府尹尹理,都摠都事金道鳴。
刑曹啓目,鄭興周原情云云。御前咫尺之地,冒陳私冤,極涉猥濫,依差備門外擊錚之例,刑推一次後,考律定罪,何如?啓依允。
司憲府照目,刑曹佐郞李台揆,前參議李東溟等矣,鄭世沃之於高陽,自其父祖,生居其地,死葬其地者,今至百年之久,則卽是父母之鄕,而世沃,因其鄕中相鬨之事,發怒於主倅,面對詬辱,略無顧忌。且憤其侄子之被囚,伺得空官之時,多率壯奴,㤼奪獄囚,又奪官上文書,前後罪犯,俱極驚愕。其間實狀,自有公案,而不爲嚴覈,曲加庇護,一任諸證之幻弄,刑吏之變辭,終歸之於全然無罪之地,事之可駭,莫此爲甚。李台揆·李東溟段,各杖八十收贖,奪告身三等,柳炅段,今本道推考啓聞之意,行移,何如?啓依允。以上朝報
上在昌德宮。停常參·經筵。
申時酉時,日暈兩珥。夜五更,月暈廻木星。
司饔直長洪萬選,捉魚事,金浦地出去。
濟源察訪李宇晉,差使員上來。
謝恩,護軍洪夏相。
陽興君李立身,全羅兵使遞來。
拿問現告,禮賓直長金鼎象。
禁府,金鼎象拿囚。啓。
假注書成碩夔書啓,臣承命,馳到西原地華陽洞奉朝賀宋時烈所住處,傳諭聖批,則以爲臣,猥以屑私冗,上瀆天聽,方深殞越矣。不料聖慈,不以爲罪,而反下溫旨,仍有招徠之敎,臣豈不欲一進文陛,永辭天顔哉?實以衰病殘喘,朝暮待盡,寧有匍匐寸地之望哉?奉承綸音,但有鳴咽而已云矣,敢啓。傳曰,知道。
傳曰,明日晝講爲之。
護軍崔橚,南兵使遞來。
政院啓曰,卽見咸鏡道四月朔進上節目單子,則列錄各殿進上物件之數,而淑儀房月朔新産進排之數,與中宮殿進上物件,少無差等之別。且淑儀房,竝與各殿而列書於極行,此雖由於未能覺察之致,而其在事體,殊未妥當,監司李端錫,推考,何如?傳曰,允。以上朝報
禁衛營啓曰,別隊左部左中司屬公洪道軍兵十哨內,左司五哨則六月一朔立番,中司五哨則七月一朔立番,而當其番次,依例月前二十五日京中逢點之意,本道監·兵使及該鎭營將處,知委,何如?啓依允。禁衛營謄錄
上在昌德宮。停常參,只晝講。
夜二更,月暈兩珥。三更四更,月暈。
下直,慶尙監司朴泰遜,積城縣監金壽徵,阿山萬戶金麗澤。
執義徐宗泰上疏。大槪,敢陳日昨登對時囁嚅未暴之懷,冀蒙財察事。入啓。答曰,省疏具悉。疏辭,極其正當,卽令該曹,依此施行,而疏末事,亦當體念焉。
獻納金萬吉初度呈辭。入啓。給由。
校理姜鋧上疏。大槪,敢效芹曝微誠,以備睿覽事。入啓。答曰,省爾疏辭,繼覽箴規,深嘉爾憂愛之誠,可不體念焉?
晝講入侍,判府事閔鼎重,知事李敏敍,特進官權說,承旨尹以道,玉堂姜鋧·金昌集,假注書洪重夏,史官沈權·柳尙載,武臣李世選,司諫李弘迪,持平李三碩,亦爲入侍。
刑曹判書李師命辭職上疏。入啓。答曰,省疏具悉。於卿,別無引嫌之事,勿辭,從速察職。
傳曰,明日晝講爲之。
傳曰,慶尙監司朴泰遜,留待引見。
謝恩,判義禁金萬重。
修撰洪受潤上疏。大槪,敢暴病重實狀,冀蒙恩遞,附陳所懷,以備財幸事。入啓。
大司諫鄭載禧啓曰,臣曾忝憲職,以鄭斗漢·鄭興周等,移他司推覈事,論啓蒙允矣。其後興周,又因臺啓,被囚刑曹,臣取見其原情,則斗漢與憲臣,爲同姓之親,對門作隣,朝夕相見,懇乞相救,終至移送。又曰,令臺臣,變亂獄情,利害去就,一從其意云云,臣於此,不勝駭然也。斗漢,固臣同姓,而興周,亦臣同姓,對門作隣,亦非虛語,而興周之父行立,亦是從前對門居生之人也。彼以同姓之誼,有時來見,接待之際,別無輕重之心,今此訟理曲直,亦未知其如何,而第兩人,俱以士族後裔,起訟於至親之間,已極可羞,至於刑官,初旣干預於訟端,及其推覈,全昧遠嫌,同坐參聽,有所左右,設令末終處決,十分公正,而當此末俗,不無人言,故一從事體,乃有移送之啓,而訟場是非,非臣所知,故曾不擧論,其所謂變亂獄情云者,未知何所據而發也。雖然,身居臺地,被人詆斥,則何可自謂無失,而晏然仍冒?請命遞斥臣職。答曰,勿辭,退待物論。
全羅監司書目,農事形止及三月三十日,四月初一日雨雪交作,深峽之處,積雪如冬,事係變異事。
傳曰,淑儀入闕日,今月二十九日,豐呈初度內習儀,開月初一日,不但兩處排設,多有顚倒之弊,入闕翌日,當朝見于兩殿,其日又行習儀,其勢亦有所未及周旋者,似當有變通之道,入闕吉日,問于日官,差進一兩日事,分付該曹。
晝講入侍時,司諫李弘迪所啓,請罪人金重夏嚴鞫處斷。上曰,勿煩。請淑安公主房折受外民田,令本道,別定剛明官,詳査啓聞後,從公處決,宮差之作弊與否,亦令査得,以爲科罪之地。上曰,勿煩。請還收正言李德成特遞之命。上曰,勿煩。向者漢城府,爲慮都下民役之不均,怨呼之未已,別爲變通,頒布事目,其中一年之內,定以一日立役者,殊無參酌定式之意,而槪其大意,則在於寬民力也。各其部,若能着念奉行,輪回差役,則役重民困,何至愈往愈甚也?卽今五部應役之民,或有裹飯荷鍤,殆無數日休息之時,人莫不爲之寒心矣。近聞傳說之言,則下輩操弄坊民,赴役之際,一視賂物之多少,至於全然放送者,其數過半,然則貧民之偏苦,其勢固然,京城,卽根本之地,而貧富俱受其弊,民無資生之路。請令漢城府,別定剛明郞官,專管坊役,檢勅五部,日日差役之數,從實報知,受賂下輩,如或現露,則亦令依法科罪,以爲懲礪之地。上曰,依啓。持平李三碩所啓,請還收安置罪人閔熙·權大運等量移之命。上曰,勿煩。請還收知事申汝哲,綾平君具鎰加資之命。上曰,勿煩。請冬至上副使·書狀官,竝命削奪官爵。上曰,此出於形勢之使然,至於削奪,則過重矣,不允。請冬至使行當該首譯等,拿問定罪。上曰,不允。知事李敏敍所啓,侍從臣父年滿七十者加資事,擧行條件中,領議政陳達,不喩,以領府事金壽興陳達,改付標啓下。以上朝報
晝講時,行判中樞府事閔鼎重所啓,扈衛廳別將一員,卽已稟定加出矣。卽今四廳軍官闕內入直之規,每廳各七員,合二十八員,別將一員,領率以入,滿三日輪替,故不無不齊之弊,別將及軍官輩,皆以爲一廳軍官,盡數入直,他廳軍官,又爲盡數輪替,則統領有紀,當有整齊之效云。臣等,未及通議於諸大將,而領議政金壽恒,則以爲便宜,敢此仰達。上曰,闕內入直軍兵,亦皆當哨哨官領率矣。扈衛別將,旣出四員,則使之各領一廳軍官入直,實爲便當,依此擧行。又所啓,扈衛軍官,令別將,領一廳所屬入直事,旣已承命矣。卽今各廳軍官付料之額,以賑廳裁減故,視前大縮,應爲內直者,止爲二十一員,分領之後,則比之方今內直之數,至減七員,何以爲之?上曰,裁減之數,爲此而徑先復舊,亦未妥當,姑以二十一員入直,可也。以上扈衛廳謄錄
有政。吏曹,以金錫達爲司䆃主簿,李畬爲大司成,徐文裕爲公洪左道京試官,慶明會爲長陵參奉,李垈爲刑曹佐郞,南宮鈺爲軍資監正,權儧爲兵曹正郞,兪集一爲典籍,柳鳳徵爲成均館學錄,文有章爲校書館副正字。泰安郡守邊國翰,長淵府使李麟徵相換。金萬重爲判義禁,金德遠爲判尹,李選兼同知經筵事,金萬埈爲文義縣令,李箕敍爲淸道郡守,李恒爲海州牧使,金載顯爲刑曹參議,黃釗爲安城郡守,李宜昌爲承文著作,兪命弘爲承文正字,吳錫海爲成均館學錄,洪慶先爲校書正字。長興府使南聚星,今加嘉善,加資事,承傳。
兵批,以李行益·李行登爲護軍,金忠藎爲副司勇,以申晸·李畬·許墀爲副護軍,閔鎭周爲副司果,洪重夏爲副司正。
上在昌德宮。停常參,只晝講。
下直,衿川縣監李禎,明川府使李彦瓀,朔寧郡守安漢珪。
謝恩,奉敎金弘福,右通禮金益昌,校書正字洪慶先,副正字文有章,泰安郡守李麟徵,安城郡守黃釗。
公洪監司書目,尼山呈,以副提學尹搢辭職上疏上送事。啓。答曰,省疏具悉。爾其勿辭,上來察職。
答修撰洪受潤疏曰,省疏具悉。憂愛誡誨,言甚切實。予用嘉尙,可不體念焉?其中可以議處事,令該曹處之,爾其勿辭察職。
吏曹口傳政事,以左議政南九萬爲謝恩使。
獻納金萬吉再度呈辭。入啓。加給由。
開城留守書目,經歷洪萬遂,病重罷黜事。
禮曹啓曰,命下矣。淑儀入闕吉日,令日官推擇,則今四月二十六日巳時爲吉云。以此日時擧行,而別宮獨牢宴,則同日隨時設行,何如?傳曰,允。
傳曰,明日晝講爲之。
晝講入侍,知事李敏敍,特進官權說,承旨金鎭龜,玉堂姜鋧·李允修,假注書洪重夏,史官沈權·柳尙載,武臣崔橚。領議政金壽恒,亦爲入侍。
晝講入侍時,判尹金德遠,刑曹判書李師命,參議金載顯,牌招察任事,榻前定奪。
兵曹判書李䎘上疏。大槪,臣旣被憲臣情外之斥,不可晏然在職,伏乞亟治臣罪,以謝物議事。入啓。答曰,省疏具悉。憲臣之言,不必深咎,卿其安心勿辭,從速察職。
戶曹判書柳尙運上疏。大槪,有罪未勘,公議已發,乞削臣職,仍治臣罪,以存國體事。入啓。答曰,省疏具悉。卿其勿辭,從速察職。
謝恩,刑曹參議金載顯。
院啓,請罪人金重夏嚴鞫處斷事。請淑安公主房折受外民田,令本道別定剛明官,詳査啓聞後,從公處決,宮差之作弊與否,亦令査得,以爲科罪之地事。請還收正言李德成特遞之命事。引嫌而退。移訟之情,元非有意,則囚人詆斥,不足爲嫌,請行大司諫鄭載禧出仕。答曰,不允。處置事,依啓。
府啓,請還收安置罪人閔熙,權大運等量移之命事。請還收知事申汝哲,綾平君具鎰加資之命事。請今番冬至·上副使·書狀官削奪官爵事。請當該首譯等拿問定罪事。入啓。答曰,勿煩。
掌令沈枰初度呈辭。入啓。給由。以上朝報
晝講入侍時,武臣堂上崔橚所啓,備邊之道,必以謹烽火爲先務,故臣待罪南兵使時,各邑烽燧,十分嚴勅,而其中端川胡他里烽燧,與吉州岐里洞烽燧,相準處也。一朔之內,擧火常少,絶火常多,端川郡,慮有不謹之弊,累度摘奸,則烽軍,無一闕點,而每稱吉州烽燧,雲暗絶火,未得相準云。吉州·端川兩烽之間,必有變通之擧然後,似無絶火之弊,而吉州則匪南道所管,故以此意,報于本道監司,將欲變通之際,臣與監司,俱爲遞改,未及變通而來,故敢此仰達矣。領議政金壽恒曰,年前,別遣宣傳官,使之摘奸,則本道列邑,擧皆邊海,自安邊,至鏡城,海氣常暗,烽火間斷,終無變通之策,而在外時,槪聞崔橚之言,以爲加設烽火,則可以相通云,未知其形勢便否,果如何也。崔橚曰,北道烽火之不能相通,非但吉州爲然,自六鎭以南,烽臺之設,或在海邊,或在高山,雲霧常暗,以致相絶云。臣意則烽臺之太高者,移設於稍低處,而其間,如有障蔽不相照應之弊,則量其形勢,隨便加設,似當矣。上曰,令本道,啓聞變通,可也。又所啓,臣待罪南兵使,未久遞來,本道事情,雖未及詳知,而邊堡設施,似有變通之道,故敢此仰達矣。本道端川·三·甲各鎭堡土卒,常時則邊將統率,有事則移屬於各其本官將官,而邊將則作一無軍之將,土卒之於邊將,旣無臨難同死生之義,故平日情誼,不能相孚。設有緩急,策無所施,揆諸戎政,似涉疎虞矣。領議政金壽恒曰,非但北道,他道亦然云。從前亦多有言之者,而咸鏡新監司,非久當爲下去,到任後,使之詳察形勢,從長啓聞變通,何如?上曰,令本道啓聞變通,可也。以上備局謄錄
政院啓曰,傳曰,內乘及別監官之罪,公私之間,宜無異同,而一爲公罪,一爲私罪,何其用律之不均耶?政院察啓事,命下矣。取考前日李恒照律公事,則以大明律乘輿服御物條,車馬之屬不調習者,杖八十之文,以杖八十公罪,照勘判下矣。今此別監官鄭斯玄罪名,與李恒,元無異同,故引用此律,則輕重之間,似當一體勘罪,而又引大典推斷條,犯私罪,杖八十,奪告身之文,照勘以入,前後用律之不均,誠如聖敎,律官之任意低仰,殊甚可駭。令攸司推治,奏讞之官,亦難免不察之失,請禁府當該堂上推考。此公事,還爲出給,使之改入,何如?傳曰,允。以上出禁府謄錄
上在昌德宮。停常參,只晝講。
夜一更,木星入氐星。
謝恩,兵曹正郞權儧,長淵府使邊國翰,學錄吳錫海,長陵參奉慶明會,文義縣令金萬浚。
掌令沈枰再度呈辭。入啓。遞差。
獻納金萬吉三度呈辭。入啓。遞差。
平安監司書目,江西等七邑,今月初十日地震,事係變異事。又書目,熙川呈,以今月初三日,雨雪交下,事係變異事。
吏曹啓曰,慶尙左道京試官崔錫恒呈狀內,本以痼疾之人,慘遭重慽,身患猝重,決難登程云。錫恒所患如此,則不可等待其差歇,改差,何如?傳曰,允。
査正廳啓曰,本廳郞廳忠勳都事李恒,昨日移拜海州牧使矣。本廳査事,尙未盡畢,根派出入,頭緖多端,決不可付之生手,雖畢査之後,文書收殺等事,勢將盡歸於勳府,而李恒,則又以勳府郞廳,熟諳本末,其所緊重,實非他郞廳之比。忠勳都事李恒,姑爲仍任,何如?傳曰,允。
假注書李健命改,代以李一台爲假注書。
政院啓曰,來二十一日輪對日次,取稟。傳曰,爲之。
馬梁僉使柳以元,差使員上來。
吏曹參判朴泰尙上疏。大槪,名在査籍,罪關辱國,揆諸法義,終不可倖免,乞命鐫削臣職,仍下有司勘罪,以伸公議事。入啓。答曰,省疏具悉。卿其勿辭,從速察職。
晝講入侍,領府事金壽興,知事呂聖齊,特進官權說,承旨申琓,玉堂姜鋧·李允修,假注書洪重夏,史官金弘福·柳尙載,武臣睦林奇,司諫李弘迪,持平李三碩,亦爲入侍。
領議政金壽恒箚子。大槪,更申榻前之懇,冀蒙許臣所請,以重國體,以安私義事。入啓。答曰,省箚具悉卿懇。備悉至意於前席矣,卿胡不諒,陳章固請,若是其太過乎?至於乞免,遽出意外,尤不覺愕然失圖,無以爲喩。亟依前旨,安心勿辭,毋孤予望。仍傳曰,遣史官傳諭。
吏曹啓曰,臺諫有闕,政事,取稟。傳曰,明明日爲之。
執義徐宗泰啓曰,臣於頃日入侍時,適見兵曹判書李䎘,以武臣吳道弘事,有所陳達,而致惑於恩點之久靳,仰請天意之所在,此雖出於惜才之意,臣意則以爲道弘事,設有冤狀,此與言事忤旨有異,苟其才也,則直請收用,未爲不可,若隨人隨事,探問意旨,則事體誠爲未安,故略於疏末及之矣。卽伏見李䎘疏本,則辭語張皇,多費設喩,大與臣所言相反,臣實未曉也。先意順指,偵伺人主意向,果是奸諛之態,道弘則聖意之所忤,而李䎘,欲白其冤而用之,此與先意順指者,正自不同,何其不諒臣本意,而疑怒至此耶?臣不過以一時所見,偶然語及,而李䎘,乃擧其平生,引咎太甚,至以得侫臣之誚爲言,臣實慨然也。臣旣被重臣之譏斥,何敢仍冒於臺席?請命遞斥臣職。答曰,勿辭,退待物論。
吏曹判書李敏敍上疏。大槪,臣有奏事做錯之失,乞遞臣職,仍治臣罪事。入啓。答曰,省疏具悉。偶然差錯,別無所傷,卿其勿辭察職。
右參贊金萬重上疏。大槪,緣臣照律之失,當該律官,至於推治,決不可一刻局冒職次,乞遞臣實職兼帶,仍治臣用律不均,任意低仰之罪事。入啓。
賑恤廳啓目,粘連公洪監司,金井驛上年募粟賑救與否査啓云云。今此査事,本出於臺臣措語及重臣陳疏,而臺臣疏中所謂安知所貿之穀,盡入於賑救事段,驛卒分給數及秋後還捧數,旣無差違,欠縮之事,則今無可問是白乎㢱。重臣疏中,所謂帖價數多,賑救日少,米穀之輸運,銀錢之換穀,旣有前後可據文狀,亦無可問,而同捧留實數,査官,亦已親自摘奸,計數以報,則亦無虛實難明之端是白去乎,以錢布,直爲分給於饑民,雖異賑救之常規,旣無私用之跡,則似不可以此論罪,置之,何如?啓依允。
知義禁吳斗寅上疏。大槪,旣有用律不均之罪,決難仍冒於奏讞之地,亟遞臣職,仍治臣罪事。入啓。
禮曹啓目,粘連啓下是白有亦。觀此掌令李益泰疏辭,則欲矯科場之弊,備陳變通之策,其言着實,誠有意見是白在果,四學儒生赴科者收捧單子,排日試藝,入錄於赴擧案,則或可無隨從闌入之弊,而四學之輪次,泮宮之陞補,亦不得以時試取是白去等,學官之排日試藝,大司成之摠檢勤慢,其勢誠難是白乎旀,至於守令之試取,監司之統察,不但事甚煩碎,亦難創開新規是白乎旀。且試取之法,只捧其文詞之如何,不在於筆法之工拙,而近來以筆取之者頗多,故擧子之拙於筆者,必借善手,以冀僥倖冒入之弊,誠如所陳,嚴勅試官,專取其文,以矯其弊宜當是白乎旀。凡別試,勿論三百與六百,竝皆講經事,旣已定式,文義則別爲講問事,亦有事目,大小科照訖考講,一體着實擧行事,分付試官爲白乎旀,至於搜挾之禁,非不嚴明,而搜挾官,不爲盡心督察,儒生等,持入書冊,披覽場中,其爲濫雜,莫此爲甚。自今以後,除尋常,各別嚴禁,而如前慢忽,不爲惕念禁斷,則搜挾官,自試官所入啓,各別論罪之意,更加申勅,何如?啓依允。
晝講入侍時,司諫李弘迪所啓,請誣告罪人金重夏嚴鞫處斷。上曰,勿煩。請淑安公主房折受外民田,令本道,別定剛明官,詳査啓聞後,從公處決,宮差之作弊與否,亦令査得,以爲科罪之地。上曰,勿煩。請還收正言李德成特遞之命。上曰,勿煩。持平李三碩所啓,請還收安置罪人閔熙·權大運等量移之命。上曰,勿煩。請還收知事申汝哲,綾平君具鎰加資之命。上曰,勿煩。請今番冬至·上副使·書狀官削奪官爵。上曰,勿煩。請冬至使行當該首譯拿問定罪。上曰,勿煩。
觀象監,今月十八日昧爽,下霜。啓。
晝講入侍時,領府事金壽興所啓,先正臣李珥奉祀孫厚蒔父子,竝爲身死無後,臣曾以厚蒔四寸弟厚樹之子綖,爲厚蒔之後事,陳達蒙允矣。李綖,遭其本生母喪,今年三月,纔已闋服,故始爲成給立案,而家道零替,將無以奉其祭祀,文廟從祀儒賢之後如此,誠可歎惜。且李綖,年過三十,爲人,亦合於百執事之任云,若命收錄,則實合事宜,故敢此仰達。上曰,分付該曹,收錄,可也。又所啓,頃在甲子年仁祖朝,侍從臣妻食物題給事,傳敎矣。其後,各以所聞,陳達施行,而猶有遺漏者,故敢達。故相臣柳成龍子袗,仁祖朝初年,以南行,爲持平,而聞其妻年已八十,居在鄕曲,至今生存云,似當一體題給食物矣。上曰,一體施行,可也。又所啓,臣卽見侍讀官姜鋧之進讀,而敢有所達矣。鋧之父故判書姜栢年淸白一節,仁祖朝以後,罕有其比,其家業之淸貧,世所共知,鋧奉八十歲偏親,貧無以爲養,情甚矜惻。頃者鋧,陳情乞縣,而該曹以講官出外,爲重難,防啓不許,請以其兄,除邑便養,而其兄銑,仁同府使遞來之後,解由則雖已成出,有越等之罰,不得除授外任云。臣於今日,見鋧進講,則年少中,實不易得,旣以講官,不得出外,銑又越等,亦難擬望,兄弟俱不得邑,誠有乖於聖明體下之道,姜銑越等,似當變通,俾伸其情理矣。上曰,曾見姜鋧乞縣疏,予亦矜惻矣。姜銑越等,特爲蕩滌,備擬守令,可也。又所啓,前頭豐呈時,凡事竝皆節省,旣令減除外命婦矣。第念待功臣之道,本自有別,而靖社功臣延陽府院君李時白妻及完南府院君李厚源妻,俱以仁祖朝功臣之妻,至今生存,此則與他功臣有異,今此大王大妃殿豐呈時,特命進參,似合事理,故敢此仰達。上曰,予未及思矣。今聞大臣之言,誠甚得宜,此二人,雖已衰老,使之入參,入參時,亦令其一家年少人,扶護入參事,分付,可也。又所啓,司僕寺,無他需用之路,只以牧場屯穀,發賣以用矣。四五年來,連値凶歉,各屯所納之穀,其數漸縮,一年用度,亦且不足,故不得發賣,所用銀貨,他無出處,誠爲可慮,而雖非凶歲,各牧場稅穀,監官輩,多不着實收納,曾以所納多少,定其賞罰事啓稟,捧承傳矣。今年年事之豐歉,雖未可知,自今年定式,發遣本寺郞廳,踏驗牧場,如災傷敬差官之規,而郞廳數少,有難遍送於各道,抽牲一二處,每年秋發送,踏驗其陳起災實,則各牧,必有警惕之道,故敢此仰達。上曰,依爲之。以上朝報
軍資監官員,以都提調意啓曰,卽接禮曹甘結,今此文科別試初試應辦官,差定於軍資監,當該官員職·姓名書啓次擧案云。科擧時應辦官,乃是諸各司以次輪回差定之役,故各司不敢謀免稱頉,亦是流來舊規也。但念本監,則各道田三稅米太,例於夏三朔,船運來納,應納田稅,今方陸續上來,雖逐日請對捧上,猶未免許多稅船留滯之弊,今若以應辦官受差之故,本監員役,沒數待候於試所,費了十餘日,則稅船到泊之後,不卽納倉,稽留日久,其弊不貲,事甚可慮,不可無變通之道。今此應辦之役,令該曹,推移改定於無故他司,何如?傳曰,允。以上軍資監謄錄
上在昌德宮。停常參·經筵。
未時,太白見於巳地。
下直,義州府尹兪命一。
謝恩,司䆃主簿金錫達,高敞縣監申啓澄。
答右參贊金萬重疏曰,省疏具悉。內乘·別監官之罪,元無輕重之別,則豈可專責於斯玄,而致有用律之不均耶?至於宜其見欺之說,尤涉太過,卿其安心勿辭,從速行公。
答知義禁吳斗寅疏曰,省疏具悉。已諭於長官之批矣,卿其勿辭,從速察職。
假注書李一台改,代以金演爲假注書。
傳曰,前參議柳麒,與黃儁芳等,一體加資。
政院啓曰,臣伏見備忘記,初因吏曹判書李敏敍之陳達,有黃儁芳·成震丙加資之命,又因其錯認引咎之疏,繼有柳麒一體加資之敎,臣竊以爲不當也。甲子年抄啓之時,題給食物,元無加資之事,而敏敍錯認以仁祖朝侍從年滿七十者,皆蒙加資,而儁芳等,獨未蒙恩,至以不均爲言,故乃有一體加資之敎矣。今者敏敍陳疏自列其誤啓之失,則不可以一時誤達之事,因施無名之恩典,且儁芳等,當初旣蒙食物題給之恩,則到今尤不當疊施恩典,黃儁芳·成震丙·柳麒等加資之命,一倂還收,似爲得宜。臣待罪該房,目見恩典之太過,區區所懷,敢此仰達。傳曰,啓辭得宜,依爲之。
知事南龍翼,楊州地掃墳呈辭。入啓。給由。
傳曰,史官三員待命,騎馬九匹立之,津船內摘奸。
右承旨洪萬鍾上疏。大槪,臣以鄭斯玄照律察啓事,至被重臣之斥,不敢晏然於職次。乞遞臣職,以謝人言事。入啓。答曰,省疏具悉。爾其勿辭,從速察職。
京畿監司書目,楊州呈,以大司憲崔寬辭職上疏上送事。啓。答曰,省疏具悉。風憲之長,不可久曠,入參講筵之命,亦非偶然,卿勿過辭,從速上來察職。又書目,陽川呈,以判尹金德遠辭職上疏上送事。啓。答曰,省疏具悉。卿其勿辭,從速上來察職。
府啓,請還收安置罪人閔熙·權大運等量移之命事。請今番冬至上副使·書狀官削奪官爵事。請當該首譯等拿問定罪事。新啓,臣等,聞咸鏡道今四月朔進上數目中,淑儀房新産封進之數,與中宮殿進上物種,其數少無差等之別,且與各殿,列書於極行,不勝駭然之至。名分等級之際,儀式隆殺之間,其體,極其截嚴,雖在其微文瑣節,皆當有章,而不可少有所相混,古人於此,必謹於毫釐尺寸之間者,蓋有以也。本道,如無封進可據之例,則固當以此稟問於儀曹,以待定其品式而分付,今乃直爲一體封進,又不致謹於入啓文宇,其傷失事體,殊甚矣。雖已有問備之命,而關係非細,聽聞俱駭,不可以其出於做錯,而終無規責之道,請當該監司罷職。答曰,不允。末端事,推考之罰,足懲其做錯之失矣,勿煩。
院啓,請罪人金重夏嚴鞫處斷事。請淑安公主房折受外民田,令本道,別定剛明官,詳査啓間後,從公處決,宮差之作弊與否,亦令査得,以爲科罪之地事。請還收正言李德成特遞之命事。入啓。答曰,勿煩。以上朝報
上在昌德宮。停常參·經筵。
夜三更四更,月暈左珥。五更,月暈兩珥。
傳曰,明日輪對,停。
假注書宋相琦出使,代以李廷謙爲假注書。
府啓,請還收安置罪人閔熙·權大運等量移之命事。請今番冬至上副使·書狀官削奪官爵事。請當該首譯等拿問定罪事。請咸鏡監司罷職事。答曰,勿煩。
院啓,請誣告罪人金重夏嚴鞫處斷事。請淑安公主房折受外民田,令本道,別定剛明官,詳査啓間後,從公處決,宮差之作弊與否,亦令査得,以爲科罪之地事。請還收正言李德成特遞之命事。答曰,勿煩。
副司果閔鎭周,承文副正字鄭澔,奉敎鄭齊泰·金弘福,文臣朔試射時,稱病不進,依承傳罷職。
政院啓曰,卽伏見吏曹柳寅華上言回啓判付,則有依回啓加資之命,臣竊以爲不當也。寅華之父諶,曾於戊午春上候平復之後,以掌務奔走之勞,初有準職除授之命,而以其曾經本院準職之故,繼有加資之命,內局都提調,以賞典過重之意,陳達於榻前,則還收其加資,遂有東班職除授之命,而銓曹未卽擧行之際,又以癸亥年自上經痘時掌務官,得蒙加資之典矣。今者其子,以前日東班職承傳,未卽施行之故,至於上言,希望恩賞,已極猥濫,而該曹未詳前後曲折,循例回啓,致令旣收之資,追施於年久之後者,有乖於愼重賞典之道。況當初除職承傳,以其加資之過重,則今因該曹未卽施行之故,而又爲加資,揆以事體,實無所據。且其時同任掌務官李命常,以與諶一體之人,旣收其加資,又未得除職,而諶之因其子上言,獨蒙加資之典,亦無是理。請還收醫官柳諶加資之命。仍竊伏念,近來恩賞太濫,國體不尊,故如此僥倖之徒,輒生希望之心,猥濫上言,不勝其紛紜,若不稍加裁抑,以防倖路,則其流之害,不可不慮,此固聖上體念處也。臣待罪該房,旣有區區所懷,竝此仰達。傳曰,知道。元公事還入,以爲參酌改判下之地。
有政。以上朝報
扈衛廳啓曰,今四月十六日晝講入侍時,行判中樞府事臣閔鼎重所啓,令別將,各領一廳所屬軍官入直事,旣已蒙允,明日爲始,以一廳軍官二十一員,每三日輪替入直之意,敢啓。傳曰,知道。以上扈衛廳謄錄
李恒,忠勳都事仍任事,承傳,李震休爲承文博士,前主簿金埈,今加通政,侍從臣父年七十加資事,承傳,姜銑爲開城經歷,任堂爲直講,韓後相爲司贍主簿,閔鎭周爲獻納,李璾爲海州牧使,徐宗泰爲副應敎,李寅熽爲戶曹佐郞,李師賢爲禁府都事,李國芳爲掌令,韓泰東爲執義,許墀·朴慶後兼掌令,徐文裕·尹之翊兼持平,沈枰爲奉常副正。
兵批,以崔橚爲副護軍,以李弘章·李敏厚·魚壽一·李基芳·朴愼終·沈枰爲副護軍,金萬吉爲副司直,鄭世興爲副司勇。
上在昌德宮。停常參·經筵。
卯時辰時,日暈。
副校理睦林一上疏。大槪,蒙被異恩,感淚無從,冒死進箋,少伸微忱事。入啓。答曰,省疏具悉。疏辭,知道。以上朝報
禮曹啓曰,豐呈時儀注,今方磨鍊,而取考庚午年進盞儀,王妃執盞,詣大王大妃殿座前,跪進,大王大妃執盞,王妃,仍執盞臺,大王大妃擧盞訖,王妃,又以盞酌酒,詣大王大妃座前,跪進,大王大妃執盞,還授王妃,大王大妃,仍執臺,王妃擧盞。丁巳年進宴時,尙食,以盞酌酒,跪進于王妃前,王妃受盞,詣大王大妃座前跪,以盞授尙食,尙食傳捧,跪進大王大妃座前,大王大妃擧盞,王妃受虛盞,尙食,又以盞酌酒,跪進,王妃受盞,詣大王大妃座前跪,以盞授尙食,尙食傳捧,跪進大王大妃座前,大王大妃執盞,還授尙食,尙食傳捧,跪進于王妃前,王妃擧盞矣。所當依庚午豐呈時例磨鍊,而丁巳年進宴時,王妃進盞,尙食傳捧,且無大王大妃執臺一節,前後儀注,稍有異同,而丁巳所磨鍊,似爲便順,依此磨鍊,何如?傳曰,允。以上禮曹謄錄
司僕寺啓曰,濟州點馬別監,別捉御乘可合馬十一匹,今纔上來,故看閱馬品,則其中仇郞雄馬一匹及騮雄馬一匹,最有步才,正合於駕轎馬,其餘九匹,亦皆有才,將來可以成就,體大者則立養於內廐,體小不合於內廐者,則立於外寺,善爲調習宜當,禾毛色,別單書入之意,敢啓。傳曰,知道。司僕寺謄錄
上在昌德宮。停常參,只晝講。
自巳時至未時,日暈。
謝恩,吏曹參判朴泰尙,掌令李國芳,副應敎徐宗泰,海州牧使李璾,兼掌令朴慶後·許墀,同知柳杙。
京畿監司尹以濟,東南道各陵奉審事,出去。
平安南道京試官許墀,全羅左道京試官朴慶後出去。
假注書洪重夏受由,代以任翊元爲假注書。
政院啓曰,判義禁金萬重,戶曹判書柳尙運,俱以情勢陳疏,批下之後,或呈辭單,或陳疏,累日不爲行公。卽今禁府則獄囚多滯,久未勘斷,戶曹則本是劇務,而豐呈都監凡事,尤甚緊重,判義禁金萬重,戶曹判書柳尙運,竝卽牌招察任,何如?傳曰,允。
掌令李國芳避嫌。大槪,臣於使臣之啓,意見差異,勢難苟同,請遞事。入啓。答曰,勿辭,退待物論。
晝講入侍,知事呂聖齊,特進官權說,承旨申曅,玉堂李頤命·金昌集,假注書任翊元,史官沈權·柳尙載,武臣李惠疇。
領議政金壽恒初度呈辭。入啓。傳曰,不允批答。
判義禁金萬重,戶曹判書柳尙運,牌招不進。傳曰,更爲牌招。
戶曹判書柳尙運上疏。大槪,危蹙之中,賤疾且劇,嚴召再降,竟未祗赴,臣之罪戾,萬殞難贖,亟削臣職,仍下有司,勘臣違慢之罪,以肅朝綱事。入啓。答曰,省疏具悉。度支之長,不可久曠,卿其安心勿辭,從速行公。
右參贊金萬重上疏。大槪,臣之情勢,決不可仍冒議讞之地,加以疾病危劇,一日之內,再違嚴名,亟賜遞改,仍治前後罪犯事。入啓。答曰,省疏具悉。此非深嫌之事,卿其勿辭,從速察職。以上朝報
禮曹啓曰,取考庚午年豐呈時儀注,則內命婦致詞曰,嬪妾等云云,嬪,卽內命婦爵號也。今須豫知應參班首爵號然後,致詞頭辭,可以磨鍊,敢此仰稟。傳曰,內命婦中,應爲出參者,只是淑儀一人,以此磨鍊,可也。以上禮曹謄錄
吏批,以朴世樟爲宗簿正,沈季良爲承文博士,金萬吉爲獻納,沈枰爲奉常副正。
兵批,以朴新胄·金埈爲副護軍,許墀爲司果,金爾樞爲副司正,崔商翼爲司猛。
上在昌德宮。停常參·經筵。
義禁府啓曰,以刑曹粘目,出身堂上柳碧,移本府處置事,允下矣。柳碧,時在公洪道西原地本家云,依例發遣府書吏,拿來,何如?傳曰,允。以上禁府謄錄
上在昌德宮。停常參·經筵。
自卯時至巳時,日暈。
下直,咸鏡監司尹趾完。
謝恩,判尹金德遠,忠勳都事李恒,奉常副正沈枰,承文博士沈季良,著作李宜昌,正字兪命弘,兼持平尹之翊。
右承旨洪萬鍾再度呈辭。入啓。加給由。
領議政金壽恒再度呈辭。入啓。傳曰,不允批答。
刑曹啓曰,政院啓辭內,以刑曹鄭興周考律公事,傳曰,此公事,以衝入儀仗內,所訴不實者絞,得實者免罪之律,請令就訟後,待其所訴之虛實,以右律施行之意,泛然陳啓矣。因入科場,御前伏地,似與衝入儀仗之內有間,且其所訴不實,罪至於絞,則亦當以上裁啓請,而泛引此律,直爲啓請,事未妥當,該房承旨之矇然捧入,不察甚矣。此公事還下,問于該曹以啓事,命下矣。該曹之泛引此律,果如聖敎,未知其的當,而臣待罪該房,不能致察,矇然捧入,今已夜深,待開門,以聖敎辭緣,分付該曹之意,敢啓,傳曰,知道事,命下矣。鄭興周,旣稱擧子,若以擧場事伏地,則不可以衝入儀仗內之律施行,而淸問之後,其所訴,歸於私冤,則引用此律之外,更無他條。且本曹照律入啓之規,雖死罪,只引當律,不入剩語,參商情律,法外伸恩,此出於一時特敎,非臣曹所敢擅便矣。況今此所引之律,實有微意於其間,所訴是實,則特許免罪,如其不實,勘以死律,此固古人決壅蔽嚴仗御之本意也。鄭興周,固是擧子之入門者,又以倫紀間絶痛之冤,仰訴於仗前,雖或不實,情亦可恕。假使有一妄人,稱以訟冤,衝入駕前,而屬車所近,輿徒或撓,則枯木朽株,盡可爲慮,此臣曹之所以必引此律,竊自附於必式路馬之義也。第以右律施行一款,似有輕先定律之意,致勤聖敎,不勝惶恐,元啓目中,以更稟處之四字,改付標以入之意,敢啓。傳曰,知道。
慶尙左道京試官尹之翊,出去。
黃海監司書目,今月十八日霜降,事係變異事。
傳曰,淑儀入闕之時,家長不無看檢之事,而前主簿金昌國,時無職名,卽爲口傳付軍職事,分付。
持平李三碩避嫌。大槪,臣旣被同僚非議,且有未卽引嫌之失,請遞事。入啓。答曰,勿辭,退待物論。
院啓,請罪人金重夏嚴鞫處斷事。請淑安公主房折受外民田,令本道,別定剛明官,詳査啓聞後,從公處決,宮差之作弊與否,亦令査得,以爲科罪之地事。凡兩司俱發之論,若有停止之意,則必兩司通議,待其歸一然後,始爲停止,乃是流來規例也。頃日憲府,徑發簡通,不待回報,急停重論,終至起鬧物議,固已非之矣。卽今金重夏按律之論,尙在本院,而前日政,以其時停論之人,擬於獻納之望,此曾所未有之事,政體殊涉顚倒,請當該政官推考。向者醫官李後聃之隨勅往返也,平安兵使金城,發怒於定送房妓之不卽往現,以別杖撲殺,雖是管下,此豈死罪,而恣意逞刑,致隕人命?其他政令之悖妄,據此可知,邊上重任,不可仍畀此人。請平安兵使金城罷職不敍。答曰,不允。
兵曹口傳政事,以金昌國爲司果。
吏曹啓曰,臺諫有闕,政事,取稟。
左議政南九萬箚子。大槪,乞遞職名,以西樞散秩,銜命往來事。入啓。答曰,省箚具悉卿懇。於卿,少無所失,過當之言,何必爲嫌乎?卿其勿辭,速出行公。仍傳曰,遣史官傳諭。
江襄監司書目,春川府使宋光淵,病重,罷黜事。
平安監司書目,雲山等五邑,今月十八日,雨雪交下,順安等五邑,同日夜霜降,永柔等三邑,雨雹交下,肅川府,今月初十日地震,事係變異事。以上朝報
漢城府啓曰,科場時應辦官,實是莫重難支之役,故必以有米布貢物衙門輪定者,誠非偶然。本府旣乏米布,又無貢物,特一詞訟衙門,而自前應辦官輪定者,蓋以本府句管市廛,各項物力,全責於市廛故也。曾在頃年,以平市提調陳弊之啓,市廛責出之規,特爲革罷,而本府應辦之役,仍前輪定,故當次之時,輒必貸債於有米布衙門,僅僅成樣,而今則他衙門,託以趁不還償,亦不許貸,本府難支之弊,姑置勿論,朝家事體,豈容如是?壬戌年間,臣待罪秋曹時,以此弊端,陳達于榻前,則其時諸大臣,亦以京兆素無物力,試場輕歇處分定,或越次分定,而如其終不可防,則全減亦可等項辭意,相繼陳白,啓下定式。今此別試應辦官,又爲輪定於本府,取考文書,則甲子年十月,纔已過行,乙丑年,元無設科之事,而今又分定者,不但有違於頃年越次分定啓下定式之意,其所輪定者,似非當次。招致禮曹下吏,問其曲折,則軍資監,以當次衙門,因本監提調啓辭,有此不次分定之擧云云。本府卽今事勢,坐待生事之外,決無成樣支過之路,而如許莫重莫大之役,以無米布衙門,又不可替行。科期已迫,勢甚切急,令該曹,一依壬戌年定式,斯遠變通,何如?傳曰,允。漢城府謄錄
上在昌德宮。停常參·經筵。
巳時,太白見於未地。酉時,日暈。
禮曹啓曰,今因漢城府啓辭,應辦官變通事,命下矣。應辦官,乃是難堪之役,故各司輪回差定,一從次第,不得撓改,諸各司當次者,亦不敢稱頉謀免矣。軍資監,以田稅捧上稅船留滯之弊,至於啓辭,得免當次之役,不得已移定於漢城府,則又有此頉啓,而漢城府壬戌年當次時,筵臣陳達,雖或一時越次,其後連行應辦之役,則元非永久全減之比也。前有越次之事,今不可每每獨免,故依例差定,旣已啓下,今若又爲越次,則他各司,亦將繼起而稱頉,必有稱冤之端矣,實無推移之道。不但事勢如此,試期亦且迫頭,更無變通之路,依前啓下,仍令漢城府擧行,何如?傳曰,允。以上禮曹謄錄
禁衛營啓曰,上番前部右司屬京畿五哨軍兵,逢點實數六百三十五名,八番海西別驍衛六十三名,步軍標下一名,已爲整齊矣。來閏四月初一日,與內外三處入直馬步軍兵,依例替代後,舊軍放送之意,敢啓。啓下。禁衛營謄錄
傳曰,騎蒭五中人御營哨官柳稔,加資。御營廳謄錄
上在昌德宮。停常參·經筵。
卯時,日暈右珥。自辰時至酉時,日暈。
下直,蔚珍縣令金珏。
禮曹佐郞都處亨,光陵樹木斫伐處摘奸事,出去。
吏曹參議沈攸初度呈辭。入啓。給由。
領議政金壽恒三度呈辭。入啓。傳曰,不允批答。
左尹李奎齡,慶尙監司遞來。
廣州留守書目,今月二十二日雷雨緣由及農事形止事。又書目,執義韓泰東上疏上送事。啓踏啓字。
江華留守書目,本月二十二日一陣驟雨事及境內付種形止事。
黃海監司書目,海州等九邑染病人開錄事。
院啓,請請淑安公主房折受外民田,令本道,別定剛明官,詳査啓聞後,從公處決,宮差之作弊與否,亦令査得,以爲科罪之地事。臣等,以平安兵使金城罷職不敍事,有所論列,而未蒙允兪,竊不勝慨然也。身爲閫帥者,爲一醫官,發怒於定送房妓之不卽往現,以別杖撲殺,此豈可死之罪,而恣意逞刑,無所顧忌,至於如此?其他政令之悖妄,據此可知,邊上重任,決不可付之此人。請平安兵使金城罷職不敍。答曰,不允。金城,姑先從重推考,觀其緘辭而處之。
副校理朴泰萬上疏。大槪,敢暴病重實狀,冀蒙恩遞,兼附所懷,以備財察事。入啓。
刑曹啓目,廣州留守啓本,粘連啓下是白有亦。議于大臣爲白乎矣,左議政南九萬,領中樞府事金壽興,行判中樞府事鄭知和·閔鼎重,議以爲此獄之當初不爲檢驗,大失獄體,推官與刑官,俱難免其責,姑以本府啓本及該曹覆啓論之,則以鄭氏致死之夜,房內外無人跡一款,疑其爲自決。又以申立癡騃之說,爲其自決之證,而以有時初招觀之,則鄭氏屍身左腮耳下,肩上左臂膊上,左手食指內,咽喉左邊,咽喉右邊,皆有刀刃之痕云。婢利眞招內,鄭氏身死翌日,朝炊牟飯先到,則窓門內外,有血灑之迹云。鄭氏果爲自決,則咽喉之外,他傷處如是狼藉,必無是理,房中自決之後,窓外血灑,亦涉可疑,申立,雖曰癡騃,行凶節次,皆有條理,決不可以其弟後一之變辭,斷決莫大之獄,玉烈,雖已物故,後一,更加嚴刑窮問,期於得情之外,無他道理矣,伏惟上裁。領議政金壽恒,行判中樞府事李尙眞,病不收議,奉朝賀宋時烈在外,不得收議,大臣之意如此,上裁,何如?啓依收議施行。
京畿監司書目,豐德等七邑,自今月十七日,至十九日霜降,兩麥,黍粟枯黃,事係變異事。又書目,楊州呈,以大司憲崔寬辭職上疏上送事。啓。答曰,省疏具悉。卿辭至此,風憲之長,今姑勉副,卿其安心,從速上來。以上朝報
上在昌德宮。停常參·經筵。
卯時,日暈右珥。自辰時至酉時,日暈。
答副校理朴泰萬疏曰,省疏具悉。進言之誠,予用嘉之,而第張貴人在闕之時,朔膳進排,明有可考之例,故使之仍存矣。如其不然,豈可以臆見創定乎?李端錫之事,雖可駭異,原其本情,實出於無情,使臣之不得力爭,亦由於事勢之不獲已,則請罷請削,未知其恰當也。爾其勿辭,調理察職。
傳曰,明日晝講爲之。
領議政金壽恒三度呈辭。不允批答,王若曰,鼎席久虛,冀遐心之遄改,巽辭又至,愧淺誠之莫孚。或未深思,庸申敷告,顧予寡昧,遭此艱屯,天災時變之畓臻,而至近年尤多,外釁內憂之相仍,而到今日益甚。惟謨猷之罔缺,予有歉於敷施,惟燮理之得宜,予有愧於修省,尙不至顚隮者幸,何莫非匡救之功?矧今朝議之乖張,轉覺時勢之扤揑,履位惕若,曷堪宵旰之憂虞?臨事茫然,所恃老成之區畫。念卿以山斗重望,爲予之柱石藎臣,美玉精金,儼百僚之表率,祥麟瑞鳳,聳一代之觀瞻。受寧考之末音,不替終始,承名祖之遺訓,益勉忠貞,登筵奏事,則言論精詳,端笏正色,則朝班肅穆。視卿如手足,心膂輔導是資,待卿如麴蘖,鹽梅經濟是賴。惟其德業之盛,自先朝而已彰,所以眷注之誠,在後人而冞篤,云胡丐閑之請,遽及仰成之辰?雖榮衛之小愆,不過無妄之疾,況筋力之尙健,未及乃老之年?固不當若是其恝然,寧復有難安於心者?面對之有所陳請,卿言雖勤,首揆則不可出疆,予意先定,此實不當引之咎,非予所望,且異可以退之時,豈卿罔念?宜體前諭,亟斷來章。於戱,目前之憂方殷,言外之意難盡,量之大者,不記細故,何庸□□於懷?任之重者,不得自由,難容釋負之計。倚望跂待之方切,去就奚輕?存亡休戚之與同,關係甚重,予言不再,人望難孤,所辭宜不允,故玆敎示,想宜知悉。知製敎姜鋧製進
謝恩,左承旨宋昌,待敎李廷謙。
禁府,張世良拿囚。啓。
假注書閔震烱書啓,臣承命,更往懷德板橋村奉朝賀宋時烈所住處,傳諭聖旨,則以爲微臣犬馬之齒,已滿八十,頃者大臣,猥以上達矣,加以疾病危篤,氣息綿綴,就木之期,非朝卽夕。玆者聖明,再遣史官,荐下徵召之旨,臣之疾病,不至如此之甚,則雖不敢望其補益聖學,而亦當扶曳冒進,得入前席,瞻望天顔而退矣。如此則不但螻蟻之情,得以少伸,癃瘁之狀,亦蒙臨照而置之,俾得安意待盡於溝壑矣。只緣衰病此極,無望起動,如或感激恩眷,忍死就道,未及莽蒼而死於路側,則豈但貽笑遠近?抑爲聖世不祥之一事矣,此豈微臣之所宜爲,而明時之所願聞者哉?是則欲謝恩命之心,反爲祥和之累矣,臣累辱恩命,坐速逋慢,祗伏私次,恭俟誅譴而已云矣,敢啓。傳曰,知道。以上朝報
禮曹啓曰,自前公·翁主婚禮謄錄,則在於內間,有嘉禮廳官員論賞之事,而淑儀嘉禮謄錄,則經亂見失,今無可考矣。故相臣鄭太和私藏日記中,有以嘉禮廳都廳進去之說,如有賞格,則輕重間,必有記載之處,令該曹,訪問以啓事,命下矣。淑儀嘉禮廳官員論賞一款,問于故相臣鄭太和家,則私藏日記中,別無記載之處,而其時有賜馬之命云云,故移文司僕寺,賜馬置簿,使之考出,則亦無記載之處云矣,敢啓。傳曰,知道。又啓曰,今此別試文科初試,二所應辦官漢城府頉減,代以濟用監奉事李明著,改付標以入之意,敢啓。傳曰,知道。
有政。以李廷謙待敎單付,盧碩賓學錄單付,梁聖揆承文正字單付,宋昌爲左承旨,林泳爲執義,鄭善鳴爲端川郡守,李東老爲春川府使,任相元爲大司憲,沈枰爲掌令,金宇杭爲正言。
兵批,以魚壽一爲內禁將,權宇亨爲文兼,韓有相爲同知,宋光材爲魚游澗僉使,李東英爲部將,吳時翊爲月串僉使,文道器爲天城萬戶,高後適爲蒜山僉使,李綸爲武兼,徐重業爲龜山別將,宋營遠爲保山萬戶,李復貴爲舒川萬戶,申晸爲護軍,宋昌·朴慶後·尹之翊爲司直,李以時爲司猛,洪萬鍾爲司直,崔寬·韓泰東·李國芳爲副司直,趙相愚爲副司果,沈權爲副司猛,申鍵爲副護軍,李亨蕃爲副司直。
上在昌德宮。停常參,只晝講。
下直,沙斤察訪禹弘成。
禮曹判書呂聖齊上疏。大槪,臣重被儒臣之斥,不敢晏然於職次,亟許遞改,以謝公議事。入啓。答曰,省疏具悉。卿無所失,安心勿辭,從速察職。
開城留守書目,今月十七日以後,凄風連吹,嚴霜繼降,農事可慮事。
政院啓曰,近日憲府,無行公之員,連以監察,代行茶時,事甚未安,除在外及服制外,未肅拜人員,竝卽牌招察任,何如?傳曰,允。
吏曹參議沈攸再度呈辭。入啓。加給由。
傳曰,明日晝講爲之。
護軍申晸上疏。入啓。答曰,省疏具悉。卿其勿辭,調理察職。
假注書李廷謙遷轉,代以李敏英爲假注書。
政院啓曰,今日晝講爲之事命下,而知經筵申晸身病未肅拜,呂聖齊陳疏,金萬重呈辭,同經筵李敏敍在外,李選被論,朴泰尙呈辭,無一行公之員,除未肅拜·在外·被論外,呂聖齊·金萬重·朴泰尙,竝卽牌招,推移入參,何如?傳曰,允。
領議政金壽恒四度呈辭。入啓。傳曰,連觀巽辭之章,不覺愕然,無以爲諭。噫,當此國勢岌嶪之日,君臣上下,夙夜匪懈,協心共濟,猶懼其不克,況卿荷兩朝之知遇,負一世之重望,小子之倚信仰成,不啻泰山喬嶽,而豈料情志未孚,乃因不當引之嫌,遽懷釋負就閑之計耶?殊非平日所望於卿者也。日呈十單,萬無允許之理,須體至意,安心勿辭,亟斷來章,速出論道,以副上下之望。仍傳曰,遣承旨傳諭。
謝恩,掌令沈枰。
晝講入侍,左議政南九萬,知事呂聖齊,特進官李師命,承旨成虎徵,玉堂姜鋧·李允修,假注書任翊元,史官柳尙載·李廷謙,武臣申鍵。掌伶沈枰,亦爲入侍。
大司憲任相元上疏。大槪,臣前忝是任,已有輕遽之失,到今復叨,萬無冒出之理,召牌臨門,竟未祗赴,情勢悶蹙,敢陳血懇,伏乞聖明,亟賜遞改,仍治臣罪,以安私分事。入啓。答曰,省疏具悉,卿其勿辭,從速察職。
假注書宋相琦書啓,臣承命,馳往懷德板橋村奉朝賀宋時烈所住處,傳諭聖旨,則以爲臣,伏承史官所宣聖諭,以臣所有朱子大全箚疑一書,可以刊布,令臣上送者,臣承命惶殞,罔知所喩。蓋惟大全一書,始自麗末東來,儒臣鄭夢周,首倡尊信,所以爲敎於世者,不在四書·六經之下矣。本朝先正臣文純公李滉,最是我東純儒,而專意此書,一句一字,不敢放過,至於文成公李珥,每曰吾生朱子後,學問庶幾不差,其修己爲政,一以爲準則,故臣先師文元公金長生,承其統緖於珥,臣少登其門,無所知識,而但見其沈潛反覆,必於此書,自爲爲敎,亦必於此書,蓋嘗曰,文純公所述記疑,甚有功於朱門,然而有所未安,則必加參訂曰,李文成之言,則不如是矣。臣略從諸生之後,與聞其旨訣,嘗竊以爲文純公記疑,只有寫本,後學難於傳寫,又傳寫之際,未免訛舛。又念臣之同門先進,有如故文敬公臣金集,文忠公臣張維,參判臣鄭弘溟,同輩如文正公臣宋浚吉,一隊人,無有在世者,臣若溘先朝露,則其口授緖言,恐遂湮沒而無傳,則其平生辛勤功用,盡歸煙沈響絶矣。此實小臣之罪,故僣不自揆,遂取李滉記疑,及其見於文集者爲主,而以臣所聞於長生者,以類相從,逐條分註於大全,蓋臣之所聞於長生者,卽長生所聞於李珥者,臣何敢以己意爲說,深犯不韙之罪哉?然而箚錄之際,恐失先師口授之旨,故敢以質問於朋友間,如今領議政臣金壽恒兄弟,頗肯與之反復,而時以家庭所聞示之,亦皆編入,旣又與年少儒生數輩,校閱乙滅,名以大全箚疑,而仍不復參考矣。不料大臣,再次上聞,稍變凡例,而聖明,因有成命,遂使進奏草本,此雖非臣之臆說,其所編摩,實出臣手,而未必不失前人本旨,則其得罪斯文,致誤後學,何可量哉?臣爲是之懼,昨者,敢以小疏,略陳恐懼之意,而不敢索言矣。然聖上之必欲表章此書者,實出於明道右文之意,臣竊仰聖上德意之深盛,而今又蒙申命,終不敢淺陋以爲辭,故敢悉其前後曲折,伏乞更令儒臣,議其可否而罷行焉。臣老病昏耄,捨去文字間事,久矣,其草本,悉付諸年少輩,俾正魚魯豕亥矣。今敢指送史官于持平臣權尙夏處,使之取進,而胡亂軋昧,不敢仰備乙覽,倘蒙付諸文學之臣,使得勘訂,復與在鄕諸生往復之後,別寫一本,以取睿裁,則豈勝幸甚?又有一事,臣嘗與參判臣朴世采,裒取朱子文字,遺漏於大全者若干條,別爲小冊,其書,見在世采處,特使上進,而更議於諸儒臣,附見於大全別集之後,則其於朱門文字,無有遺憾矣云矣。臣依宋時烈所言,自懷德,轉往淸風地權尙夏家,取箚疑草本二十冊以來,而其間道里頗遠,雖疾馳往返,而復命日子,未免差遲,不勝惶恐,敢啓。傳曰,知道。
晝講時,判義禁金萬重,知義禁吳斗寅,姑爲改差事,及刑曹判書李師命,參判朴相馨,兼帶摠管之任改差事,及戶曹判書柳尙運牌招察任事,榻前下敎。
同副承旨申曅書啓,臣承命,往諭于領議政金壽恒,則以爲臣病情日惡,職務久曠,冒呈辭單,伏俟兪音,不意近侍臨門,傳宣聖諭,眷顧責勉之旨,非臣微分所敢承當,臣於此驚惶感激,不知所以措躬也。臣雖愚蠢無狀,亦知分義之至重,恩遇之難孤,當此國勢臲卼之日,如非萬不得已,何敢爲引疾丐免之計乎?顧臣積年痼病,日甚一日,到今氣力頓盡,危症疊出,區區奔走之勞,亦無以自效,曠日屛伏,徒增尸素之罪,反覆自量,有不可晷刻仍冒者,今玆請急,不特爲情勢之難安也。聖諭至此,終無趨承之望,逋慢之誅,實所難逭,伏地震越,不知所達云矣,敢啓。傳曰,知道。
禁府,柳碧拿囚。啓。
金城縣令李延普,差使員上來。
戶曹判書柳尙運,牌不進。傳曰,雖有難安情勢,旣以不必深咎之意,累度開釋,則其在分義,豈可一向撕捱,莫念公務之曠廢乎?殊甚未安,推考,更爲牌招。以上朝報
晝講入侍,廣州留守尹趾善所啓,前日定奪之時,以自今料理,明春畢築之意,仰達矣。方始浮石之役,仍爲運上,稼種之後鋤役之前,本府獨鎭軍兵,次第調發,限三日使役,至閏四月晦間,姑爲停止,待秋畢役,似爲得當矣。上曰,依爲之。又所啓,蜂巖築城事,前已定奪矣。若以曾前開基之處築之,則似無更稟之事,舊基西北有一麓,自本府出一麓,自蜂巖出,而對峙爲水口,人有見者,或曰迤築於此麓之背,則形勢頗勝於舊基云。莫重築城之役,不敢擅斷,圖其基址,來議於大臣,則大臣以爲圖形觀之,則退築之,似爲得宜,些少物力之所費,不須可論云矣。大臣之意如此,敢此仰達。上曰,隨其地形之便利,而退築,可也。武臣行副護軍申鍵所啓,肅川一邑,民戶一千三百餘戶,而一千戶,則盡屬於監·兵兩營,本官所屬,堇三百餘戶也。邑當路邊,客使相望,民戶如是些少,故不成模樣,兵營虞候及新設慈母別將,巧作名目,雖在襁褓之兒,括得覔定,收取米布,便作肥己之資,故本邑官役及束伍閑丁,更無充役之路,此非細慮也。且虞候別將,旣受料布,使喚下人,亦有定給,則自有支過之道,而搜括兒弱,收聚米布,誠甚無謂,虞候及慈母別將兩處充定軍卒,變通革罷宜當,惶恐敢達。左議政南九萬曰,兩處充定兒弱之弊,果如所達則不可不革罷,令本道監司,詳査啓聞後,處置宜當。上曰,依爲之。以上備局謄錄
晝講入侍時,掌令沈枰所啓,近來國綱解弛,場屋不嚴,隨從闌入之弊,去而愈甚,至於頃者泮宮臨試之日,而濫雜尤多,以致紛踏踐死之變,事之塞心,莫甚於此矣。前頭別試時,若不嚴立事目,另行禁斷,難保其更無前日之患。請令該曹,知委士子輩,苟有犯禁者,依律重究,斷不容貸之意,豫爲嚴勅,而使入門官及監察·禁府都事,當擧子罷出之際,觀其。
上在昌德宮。停常參·經筵。
自辰時至酉時,日暈。
謝恩,戶曹佐郞李寅熽,春川府使李東老,天城萬戶文重□。
吏曹參議沈攸二度呈辭。入啓。遞差。
領議政金壽恒五度呈辭。入啓。傳曰,安心調理。
謝恩,獻納金萬吉,正言金宇杭。
正言金宇杭所啓,臣曾於歲初,忝在憲職,以利川·西原兩邑守令事,有所論啓矣。厥後伏見朴以文推考公事回啓,則有曰,今觀査覈啓聞,移穀女子兩款,終歸無實之地,似無可論之罪云,臣於是不勝疑惑也。臣之當初所論,出於風聞,雖不敢自謂全無爽實,被彈者之務欲伸白,乃其常情,則其所發明,亦何足深信也?以文緘辭,果有稱冤之端,必欲曲爲之地,則啓請査問,容或可也,今乃只憑其自明之說,勒以臺啓,歸之於無實,且以推考啓本,謂之査覈啓聞,糢糊下語,有若行査得實者然,旣已遲晩取招之後,不爲照勘,直請上裁,其於事體,果如何也?臣實未曉其故也。至於李亨稷事,雖以道臣狀啓見之,亦謂之任謗爲治,則其有怨謗,蓋可知矣,而該曹所啓,乃以失實爲言,臣竊訝焉。臣忝叨臺閣,無所裨補,偶論一二守宰,俱歸於無實,則臣之論人不審之失,著矣,臣安得復冒於言地?請命遞斥臣職。答曰,退待物論。
京畿監司書目,朔寧等十四邑,呈以今月卄六日戌時,驟雨浥塵之後,一向旱乾,民事可慮事。
府啓,請今番冬至上副使·書狀官,竝削奪官爵事。請冬至使行當該首譯等,拿問定罪事。請當該咸鏡監司罷職事。措辭見上新除授掌今李國華,時在京畿水原地,請斯速乘馹上來事,下諭。答曰,不允。下諭事,依啓。
院啓,請淑安公主房折受外民田,令本道別定剛明官,詳査啓聞後,從公處決,宮差之作弊興否,亦令査得,以爲科罪事。臣等,以平安兵使金城罷職不敍事,累日論列,而殿下,有姑先推考之命,其或以風聞,爲不可盡信,而關西,距京城雖遠,往來絡繹,金城之爲一醫官,別用棍杖,撲殺官妓之說,騰播已久,有口皆傳,此非泛然風聞之比,而軍務之外,用棍殺人,尤極可駭。邊上重任,決不可一日仍畀於如此悖妄之人,豈可等待其緘辭而處之乎?請平安兵使金城,罷職不敍。靈山縣監柳長元,爲人庸陋,性本貪婪,到任以後,爲政鄙瑣,專事肥己,侵漁小民,罔有其極。甚至竹田傍居民,三百餘戶之多,而每戶各徵三石之租,刑用笞杖,勒徵於民間,而五箇未收,則代捧米穀,怨讟盈路,闔境嗷嗷,如在水火中,如此之人,不可使一日在官,重貽民弊。請靈山縣監柳長元,罷職。引嫌而退。諉以失實,俱涉勒加,而事且旣往,不必爲嫌,請正言金宇杭,出仕。答曰,不允。處置事,依啓。
禁府,閔熙,平安道順天郡,權大運,慶尙道延日縣,還發配所。啓。
修撰李允修上疏。大槪,敢陳筵席未畢之懷,以備財察,仍暴病重實狀,冀蒙恩遞事。及校理李頤命上疏。大槪,旣被同僚之斥,不可晏然,乞遞臣職,以謝人言事。入啓。
政院啓曰,臣等,卽伏見修撰李允修疏本,則以權大運·閔熙等量移還收事,張皇辭說,大加伸救,至以有大乖於大聖人仁恕之德,其在朝家處分,豈可顚倒爲言,臣等,竊不勝駭惑之至。大運·熙等罪狀,前後臺啓,備盡論列,而業已聖明之素所洞燭,則當初竄置,已是寬典,決不可以歲月侵久,而混入原恕之中者也。昨年量移之時,入侍諸臣,未嘗以爲情罪可恕,而其後臺閣之經年論執,可見輿情之怫鬱,則今此聖上之特允筵臣之請,實循公議。且當初量移,非謂其罪可恕之敎,不適丁寧,則聖意所在,此亦可知也,而允修,同入筵席,旣聞此敎,而及其退出,乃有此情罪可恕等語,至以亟寢還配之命,爲請,閔熙將心不道,大運陰計賊害,其情果何如,而其罪,果有一毫可恕之端耶?且其情罪,元無可恕,則去年移配,自是失擧,今年還竄,庸何傷於仁恕之德耶?討罪不嚴,邦憲漸弛,如此之論,至發三司之臣,放肆無嚴,誠極駭然。至於尹仁美事,則初因䥴·始壽之誣達天聰,乃有此無所據之恩□,到今還收,少無不可,而又敢提起釐禮之說,有若立功延賞而誤收恩典者然,以蹈鑴·始壽之遺躅,而不自覺焉,臣等,竊爲世道慨然也。係是儒臣之疏,不得不捧入,而區區所懷,不敢不達。傳曰,今觀疏辭,不覺痛駭也。予當明辨而痛斥焉。
禁府都事崔敬中,延日還發配所罪人權大運押去事,鐵原府,都事朴斗世,順天郡還發配所罪人閔熙押去事,延安郡,出去。
政院啓曰,判尹金德遠上疏,所陳三件中,應辦官事,啓下該曹,旣已覆啓,驛位田斫松事,兵曹回啓,方爲捧入,而其中氷庫位田陳廢處斫松一款,則原疏中,雖曰本庫提調陳達前打量斫伐,將造公廨云,而第所謂士夫家,斫伐累千株,公然發賣云者,似當有査處之擧,且六處先斫之數,已過六千株,其餘三十處應斫,又不知幾千株云者,亦不可無變通之道,而禮曹·兵曹,俱非所管,故終無回啓之事,但原疏,旣已擧論,則終不可置之,令本府査處變通,以爲稟處之地,何如?傳曰,允。
答校理李頤命疏曰,省疏具悉。背公黨惡之論,不足掛齒,爾其勿辭,從速察職。
正言金宇杭就職。□□朝報
大臣·備局堂上引見入侍時,左議政南九萬所啓,小臣,曾任兵曹判書兼禁衛大將,故本營上番軍兵,願以其子之兒弱者,置簿本營,以爲他日代定之地,臣從其所願,許其置簿矣。今聞其數,漸至累百,而其中年滿者,則自本營或捧其身布云。當初欲從軍兵之情願,置簿無名之兒弱,事體不當,此誠臣之罪也,而近又日漸增加,且納身布,則尤涉不安,決不可仍存矣。然今若猝然還罷,使之移定於他役,則未免失信之歸,必有呼冤之端,今後更勿加置簿,而曾前置簿者,不必待其父之老除代定,本營諸軍兵有闕本,使之隨年滿充定,以爲漸次革罷之地,似可矣。兵曹判書李䎘曰,大臣,曾以此事言及,而旣是謬規,則雖無榻前定奪,相議革罷不難,而此非私置軍兵,意在收布,其子弟之兒弱者,從自願別錄,欲爲後日代定之地,故他軍門,亦有此例矣。上曰,依大臣所達,擧行,可也。
左參贊趙師錫所啓,臣以江華軍倉營建事,數日前馳往看審,則物力幾盡料理,而其中材椽,尙多未備,他無變道之道,京山蟲食松木,皆將爲無用之物,分付漢城府與禁衛營將官,量其容入之數,眼同斫伐取用,何如?左議政南九萬曰,松木蟲食之餘,間有萌孽復生之木,而一有斫伐之命,則必有混同盡斫之弊,此不可不慮也。京城·西道二十里外定限,使之斫取,似可矣。上曰,依此分付,可也。禁營謄錄
義禁府啓曰,本府都事十員內,八員赴擧,只有二員矣。還發配所罪人閔熙·權大運等押去,本府及當直,他無推移入直之員,假都事二員,令該曹趁卽差出,何如?傳曰,允。義禁府謄錄
上在昌德宮。停常參·經筵。
下直,會寧府使李䎙,靑陽縣監朴東胄,泰安郡守李麟徵。
謝恩,護軍吳道弘·金埈,持平洪受潤,大司憲任相元。
黃海監司書目,平山呈,以副護軍朴世采上疏上送事。
京畿監司書目,朔寧呈,以禁衛軍金鐵玄妻良女梅時,其三子女,一時沈殺江中,渠亦自投崖下而死,實爲變異事。
大司憲任相元啓曰,臣情勢難安,決難就列,敢陳血懇,未蒙恩遞,尋單見阻,悶蹙方深,昨見諫官之避辭,以利川府使朴以文之事,非斥憲府之回啓,卽臣前忝是職時所爲也。臣固不欲呶呶爭辨,而大扺以父被彈之後,臺臣,又論其鄕所之罪,方行推治,他餘傳說之語,亦多稱冤。且觀其緘答,則大與諫臣之辭,相左,如是而一向以臺言爲實,勘定其罪,則恐不得其平允也。臣之所見,如是,故遂以上裁覆啓矣。但其推考啓本,誤以査核書入者,公事倥偬之際,錯認而換呼,原非用意於其間也。今者諫臣,以曲爲之地,詆之,又以不待更査,責之,援引事體,操持愈蹙,臣不欲自以爲是也。然而臺諫彈核,固據所聞,法府照律,亦當稱停,若以啓辭爲斷案,亦安用議法爲哉?如臣無似,一忝憲地,昏謬荐見,譙呵疊臻,何可一刻仍冒乎?請命遞斥臣職。答曰,勿辭,退待物論。
政院啓曰,卽伏見京畿監司尹以濟狀啓,則朔寧郡禁衛軍金鐵玄妻梅時,於四月二十日,投其三女子於江中而殺之,渠亦自投於川邊絶壁而死,此由於狂易失性之致,而三女子,一時俱殺,渠亦自死,實爲變異云,看來不勝驚慘。舐犢之情,物性猶然,好生惡死,人心所同,此必雖曰狂易,無端驅殺其子女,此實人理之所不忍,而渠之隨而自殺,尤非常情之所不可測,或者迫於窮餓之水火,而有此反常之事耶?果是喪性而致此,則實無異於赤子之匍匐入井,誠可矜惻。宜令該道,特施顧恤之典,其夫,旣見妻子之一時俱死,而嚴畏軍令,及期上番,則未及收屍,事勢必然。此亦窮民之無告者,雖當番次,給由下送,俾其收尸,似合隱恤之道,敢此仰稟。傳曰,依爲之。又啓曰,臣伏見京畿監司尹以濟狀啓,朔寧郡禁衛軍金鐵玄妻梅時,先殺其三子,隨而自殺之事,極爲驚慘,而其夫,方以當番上來,未及收尸,事甚矜惻,故以恤典擧行,及鐵玄給由下鄕,俾得收尸事,陳稟蒙允矣。更考其狀啓,則以爲鐵玄,知其妻之所爲不測,大爲驚駭,又慘其女子等之死,奮身出家,上番次上京。且曰,梅時,欺隱其夫,率其子女,往家前大川,驅入使之溺死後,沾濕還家,則厥夫,驚慘岡極,只自詬辱,而莫重上番,不可暫留,故上京次離家未久,厥妻,又自墜於前川絶壁,滿身如碎致死云云。此雖由於厥女之狂易喪性,鐵玄,旣知其三女子之一時俱死,而不爲收尸,奮身上來,雖曰軍期已迫,而上京逢點,在於卄五,則暫留收尸,似無不及之患,揆以人情,此甚可疑。其妻之驅殺子女,與自殺緣由,及渠之不爲收尸,奮身上來一款,不可不究得實狀,事係變常,更此陳稟,敢啓。傳曰,依爲之。
答護軍朴世采疏曰,省疏具悉。今茲出入筵席之命,實非偶然,卿胡不諒至意,陳章撝謙,若是其太過?卿其安心勿辭,幡然上來,以輔不逮。
副校理睦林一上疏。大槪,受由下鄕,賤疾添劇,舁到城外,症情危苦,旬月之內,無路趨朝,經幄重地,不可久曠,乞蒙恩遞,以便公私,仍陳所懷,以備財察事。入啓。
院啓,請淑安公主房折受外橫占處,今本道別定剛明官,詳査啓聞後,從公處分,宮差之作弊與否,亦令査得,以爲科罪之地事。請平安兵使金城罷職不敍事,靈山縣監柳長元,罷職事。啓辭上見臣等,伏聞再昨筵中,有閔熙·權大運量移還收之命,修撰李允修,亦在入侍之列,而默無一言,退出之後,始聽譸張者之指嗾,投進一疏,請寢還配,而有以兩人情罪,有若可恕者然,其所爲,可謂巧且慘矣。噫,閔熙之將心不道,權大運之用意陰凶,覆載之所難容,王法之所難貸者,罪止竄配,已是朝家之寬典,而疏入原恕之中,移配便近之地,實是失刑之大者,纔因儒臣臺臣反復陳請,還配遠地,則何傷於大聖人仁恕之德,而今乃抑揚於辭語之間,難售其計,此而不治,其流之害,有不可勝言。至於尹仁美之當初贈職,旣因始壽輩誣罔天聽,則到今追奪,有何不可,而敢因釐禮之說,必欲伸救而後已,其背公黨惡之習,亦甚痛駭。今者削奪之命,實出於聖明懲惡之意,而究厥罪狀,不宜削奪而止,請及第李允修,門外出送。答曰,不允。
府啓,請今番冬至上使·副使·書狀官削奪官職事。請今番冬至使行,當該首譯等拿問定事。新啓,竝引嫌而退。照律當否,姑捨勿論,入啓文字,未免錯謬,則揆以事體,勢難仍在,嫌不聯名,已有近例,則不可以此輕遞言職。請持平洪受潤,出仕,大司憲任相元,遞差。答曰,不允。處置事,依啓。
獻納金萬吉,校理朴泰萬·姜鋧,副應敎徐宗泰,兵曹佐郞洪受漸,試官牌不進,依承傳罷職。
政院啓曰,行大司諫鄭載禧,獻納金萬吉,監試官牌招,俱爲不進矣。推考及罷職傳旨,今方依承傳捧入,而諫院之官,無故承牌者,只是三員,將無以分往于文武試所,金萬吉罷職之代,當卽爲開政差出,牌招來待,何以爲之?敢稟。傳曰,依爲之。
政院啓曰,今此別試文武初試試官,依例牌招矣。金禹錫·沈梓·徐宗泰·姜鋧·朴泰萬·洪受漸·申晸·金德遠,竝牌不進,推考及罷職傳旨,今方捧入,而一所試官應入七員,承牌入來者只是六員,其中又有當爲相避者,似當有變通之道,敢此仰稟。傳曰,知道。八人之一時違牌,實是前古未有之事,此無非紀綱之解弛,誠可寒心。竝姑先從重推考,罷職人外,竝更爲牌招。
政院啓曰,考官牌不進人員,罷職外,有更招之命矣,大司諫鄭載禧,亦爲一體牌招,何如?傳曰,允。
右參贊金萬重,判義禁減下肅拜。
謝恩,知義禁金德遠。
持平洪受潤就職。
謝恩,大司憲李奎齡,獻納金萬吉。
監試官,文一所,正言尹誠敎,持平洪受潤,二所,正言金宇杭·李三碩。武一所,司諫李□·沈枰,二所,獻納金萬吉,大司憲李奎齡。以上朝報
有政。以申翼相爲副提學,金昌協爲獻納,李奎齡爲大司憲,崔錫恒爲兵曹正郞,嚴緝爲修撰。
兵批,以任相元爲副護軍,魏三吉·閔承老·許訥·李禎生·金宗立·崔應祥·安禮雲·金敬信爲副護軍。
上在昌德宮。停常參·經筵。
謝恩,副摠管花春君㵾,蒜山僉使高後通。
領議政金壽恒六度呈辭。入啓。傳曰,安心調理。
備忘記,近來勿論大小科場,擧子中,若有相避之人,則輒生規避之計,牢臥私室,無意赴召,事之寒心,固己久矣。今此別試文科初試試官,參判沈梓,行副護軍申晸,再招不進,雖未知緣何事故,而身居宰列,不念分義,偃蹇違牌之習,殊甚駭然,竝罷職。
政院啓曰,卽者副校理睦林一,陳疏到院,見其疏辭,則與李允修之疏,大意一般,而其所遣辭,尤極無嚴,有若熙等,以忠賢枉被罪謫,而上干天和,召致災沴者然。且以熙等,曾在大臣之列,顚頓狼狽,如或未免殣死於道路,則豈不有損於好生之德爲言。噫,勿論罪之輕重,唯以曾在大臣之列,而有所寬貸,則自古人臣,在大臣之列,而懷陰慝負國家者,皆可以得免誅責於淸明之世,此豈理也哉?允修,纔以此特被嚴讉,而林一,接跡而起,莫念公議之至嚴。噫,私黨是護,甘心罪辜,若立奇節,誠可駭然也。旣是儒臣之疏,不得不捧入之意,敢啓。傳曰,知道。權大運等罔赦之罪,實國人之所共知,則林一,亦人耳,豈不知負犯之至重,公議之至嚴,而乃敢輕視朝廷,接跡投跡,甘心護黨,略無忌憚,其習誠可惡而亦可駭也。此而置之,將無以息邪說,副校理睦林一,削奪官爵。
假注書金演病,代以兪命弘爲假注書。
左承旨宋昌上疏。大槪,冒死陳情,乞遞職名事。入啓。遞差。
以賓廳座目單子,傳曰,過數日後來會。
吏曹啓曰,承旨有闕,政事,取稟。傳曰,明日爲之。以上朝報
領敦寧閔維重,來詣賓廳啓辭,臣待罪氷庫提調,曾於甲子六月,大臣諸宰引見之時,猥請入對,備陳本庫殘弊之狀,仍啓西氷庫位田,多在於南山之下,陳廢已久,至有松木成林之處,宜令漢城府發遣郞廳,與本庫官員,諸道監役,眼同打量,位田界限之內,盡爲斫伐,募民耕墾,請以所斫之松,取推本庫廨舍之役,則自上,卽下分付該府之敎,而本庫力綿,不能奉行成命,已至三年矣。公田之陳廢者,必須及時耕墾,以補需用官員之直宿者,不可每借閭家,以招民怨,故春間,分付本庫,訪問松木願買人,先受其價,以營工役,仍令具報漢城府,與該府郞廳監役,審察位田界限,許其斫伐矣。頃聞判尹金德遠,疏論此事,又以政院啓辭,自該府覆啓,有更爲禁斫之擧,臣不勝瞿然之至。其時臣適乞暇在外,雖未及具陳顚末,而大抵國初之定制也,禁松許耕,各有其限,則位田之不入於禁松之中者,較然矣。粤自兵亂以來,耕墾漸少,荒廢漸多,松木蔓生,不敢拔去,蔚然蒼翠,雖與山麓相接,田形尙存,界限甚明,則見之者,孰不知非山而田也?旣謂之田,則何可一任其廢棄,旣非禁地,則何可不斫其松木?旣許其斫,則受價發賣於人,亦非異事,公田,在於禁限之外,而一體禁斷,使不得耕墾者,此果國典所載乎?今其疏曰,三百年長養,又曰,恣意斫伐,又曰,佳氣鬱葱之地,有若冒禁恣斫,躬爲不祥之擧者然,看其語意,令人驚怖,莫知其所以也。京兆之官,一疏一啓,奉命設禁,則本庫,雖有難便事端,何敢更有所煩稟哉?第念許多位田,皆是祖宗朝所賜與者也,今以禁松之故,仍作廢棄之地,元來凋弊之司,一朝失此,將無以支賴。且公廨營造之役,因此中輟,則亦無前頭更擧之勢,此等事,宜有朝家軫念變通之道,令廟堂商量指揮,何如?傳曰,依爲之事,命下矣。本庫位田,雖是祖宗朝賜與之地,而廢棄已久,今爲松木鬱密之處,則設令斫木開墾,未必皆爲可食之土,許多松木,一時盡斫,亦甚難便,已爲斫伐之外,似不可仍爲許斫,而本庫位田,旣有本案,則因禁松之故,仍爲不給,亦未妥當。令該曹憑考賜與本案結數,以他處公田,依數劃給,宜當。本庫,且以殘弊之地,官員止接無處,故廨舍營造,今已始役,而松木,旣不可斫賣,位田,又未及代給,則無他物力,勢將中輟,亦令該曹計其容入,題給役價,以爲完役之地,宜當。以此意分付於各該司,何如?答曰,依爲之。備局謄錄
上在昌德宮。停常參·經筵。
巳時,太白見於未地。自昧爽至辰時,有霧氣。
護軍朴星錫,加土事,大興地出去。
廣州留守書目,本月初一日雨澤及農事形止事。
平安監司書目,各邑霜雹雪災緣由,及風旱又如此,民事可慮事。
江襄監司書目,平海呈,以邑底人家延燒者,至於一百十四名之多,極爲驚慘事。
政院啓曰,新除授左承旨禹昌績,時在黃海道平山地,斯速乘馹上來事,下諭,何如?傳曰,允。
京畿監司尹以濟,東南道各陵奉審後,入來。
有政。以上朝報
吏批,以禹昌績爲左承旨,金始慶單付承文副正字,李敏敍爲繕工提調,崔奎瑞爲修撰,李后沆爲校理,趙師錫兼知經筵,李徵明爲副校理,任相元爲漢城左尹。
兵批,以宋昌·柳稔爲副護軍,沈攸爲副司直,洪宇勳爲副司勇。
上在昌德宮。停常參·經筵。
領敦寧閔維重,沐浴後入來。
謝恩,知經筵趙師錫,護軍柳稔。
慶尙監司書目,高靈等十邑,自今月十八日至二十日,達夜霜降,事係變異事。
武二所參試官尹沆身病,代尹時進改落點。以上朝報
上在昌德宮。停常參·經筵。
巳時,太白見於未地。
謝恩,承文正字梁聖揆,開城經歷姜銑,護軍魚壽一·許訥。
武二所參試官尹時進病,代韓濟相改落點。
公洪監司書目,全義呈,以行副護軍李翔上疏上送事。啓。答曰,省疏具悉卿懇。今茲出入經筵之命,意非偶然,卿何撝謙,若是其過乎?疏中所陳,實出於憂愛之誠,予用嘉尙,可不體念焉?須體思想之旨,安心勿辭,幡然上來,以補不逮。以上朝報
義禁府啓曰,以江襄監司狀啓,刑曹粘目,前縣令洪萬濟,移本府處置事,允下矣。洪萬濟,時在江襄道寧越地本家云,依例發遣府羅將,拿來,何如?傳曰,允。義禁府謄錄
上在昌德宮。停常參·經筵。
辰巳時,日暈。
吏曹判書李敏敍,加土後入來。
下直,高敞縣監申啓澄。
京畿監司書目,驪州等三十邑呈,以今月初二日雨澤事。
全羅監司書目,本道農事形止及雨澤事。以上朝報
上在昌德宮。停常參·經筵。
卯時,日暈右珥。巳時,太白見於未地。
謝恩,承文副正字金始慶。
進豐呈後,大王大妃殿·中殿,政院·玉堂問安。答曰,知道。
領議政金壽恒八度呈辭。入啓。傳曰,安心調理。
副提學申翼相辭職上疏。入啓。答曰,省疏具悉。卿其勿辭,調理察職。
政院啓曰,臣卽伏見鐵原罪人權大運押去都事崔敬中,延安罪人閔熙押去都事朴斗世等狀啓,則鐵原,乃二日半程,延安,乃三日程,而發行第四日,始爲下去,奉命之臣,如是稽緩,俱極可駭。且或稱罪人病重,不得作行,或稱重患時令,任便遲留,不卽押去之狀,尤極無據。似當別樣論罪之擧,本院無他請罪之道,崔敬中·朴斗世,竝從重推考,何如?傳曰,事甚可駭,竝先罷後推。
備忘記,近緣國家多故,豐呈盛禮,久未設行,心常缺然矣。昨日謹行上壽之禮于大王大妃殿,子孫咸萃,終夜侍宴,稱觴慶壽,和氣融融,此實稀覯之擧,曷堪懽忻之誠,而追惟往昔,自不覺愴悼之懷也。仍念至尊周甲,慶莫大焉,則上徽號之禮,雖不詳著於實錄之中,揆以禮情,有不可已,其令禮官,卽爲問議于大臣以啓。
領府事金壽興箚子。大槪,臣有做事錯誤之失,惶恐俟罪事。入啓。答曰,省箚具悉。年久之事,偶然錯誤,別無所傷,卿其安心勿待罪。仍傳曰,遣史官傳諭。
傳曰,進豐呈都監提調以下,竝書啓。
左議政南九萬,禮曹判書呂聖齊,正郞趙弘璧,繕工提調李敏敍,監役韓聖翼。
觀象監提調李䎘,顯陵奉審事,出去。
京幾監司尹以濟,左議政陪行事,出去。
政院啓曰,頃日筵中,因領府事金壽興所啓,仁祖朝侍從臣柳衿妻,食物題給之命,旣自該曹,分付於本道矣。卽者金壽興,以甲子冬所達,只擧大臣·宰臣妻,此外堂下以下,故不爲擧行,今乃誤引,致此失錯之意,至於陳箚,伊日所達,旣曰失錯,則柳衿妻,以堂下官之妻,獨被恩典,實爲不均。所給食物,似當還收,而但成命旣下,必已題給,且食物,異於爵秩,到今還收,亦涉難便,何以爲之?敢稟。傳曰,勿爲還收,可也。
吏曹口傳政事,以李泰煥·朴善長爲禁府都事。以上朝報
戶曹,因義盈庫貢物主人鄭時僑等上言,黃蜜·法油等元貢外,加用黃密五百斤,法油十五石,自戶曹給價外,其餘,使本廳依元貢例,今年條爲始,磨鍊上下爲白臥乎所。近來國家多事,數外加下之患,諸司皆然,非特義盈庫是白在如中,各司元貢物種裁減中加用之數,亦不得復舊是白去等,今此黃蜜·法油等,設或有一時加用之數,旣是元貢之外,則貢案加定,非如權減復舊之比,事體重大,有難輕議。上項義盈庫加用黃蜜·法油等,依他各司例,自戶曹這這給價,俾無主人等稱冤之弊,何如?啓依允。惠廳謄錄
義禁府啓曰,還發配所罪人權大運·閔熙,移配事,府都事崔敬中·朴斗世,纔已發送矣,今因政院啓辭,旣已罷職。見罷之官,不可仍令押去,他都事,卽當發遣,而本部都事十員內,本府當直·公事都事各一員,文武科四所禁亂官四員分差,一員在外,二員見罷,他無推移之員,罷職代都事二員,令該曹卽爲口傳差出,發遣押去,何如?傳曰,允。
義禁府啓曰,本府郞廳,無以推移,纔已啓請差出闕員之代,新除授都事李泰煥,身病極重,不得行公云。李泰煥,改差,其代,今該曹以在京無故人卽爲口傳差出,及時發送,押去罪人,何如?傳曰,允。已上義禁府謄錄
上在昌德宮。停常參·經筵。
巳時,太白見於未地。三更,月入太微西垣。
下直,海州牧使李璾。
禁府都事朴善長,罪人閔熙押去事,出去。
公洪監司書目,今月初二日雨澤及農事形止事。又書目,鎭川等官呈,以染病,方痛二百二十九名,死亡十五名,民事可慮事。
京幾監司尹以濟,落後入來。
吏曹口傳政事,以吳錫海爲禁府都事。
右承旨成虎徵上疏。大槪,臣所患肺病猝重,決無供職之望,亟許遞免,俾得專意調治,以尋生路事。入啓。遞差。
禁府都事吳錫海,罪人權大運押去事,出去。
吏曹啓曰,承旨有闕,政事,取稟。傳曰,明日爲之。
左議政南九萬,禮曹判書呂聖齊,正郞趙和璧,繕工提調李敏敍,監役韓聖翼,觀象監提調李䎘,顯陵奉審後,入來。
備忘記,豐呈都監提調領敦寧府事金萬基,判書呂聖齊·柳尙運,都廳正洪萬朝,各熟馬一匹賜給,都廳李弘迪,上弦弓一張賜給,郞廳僉正金必振,正郞李成朝·成瑨,竝陞敍,郞廳正郞李光夏,兒馬一匹賜給,別工作監役官趙敏行,造果監造官主簿崔以遠,直長李秀文·尹聖瑀·李厚樹,竝六品遷轉,已出六品者,陞敍,大小膳次知監造官別檢盧頊,兒馬一匹賜給,執事典樂趙生·洪景信·韓立,隊伍檢擧典樂金容善·李義賢,令本衙官高品付祿,畫員張忠命等以下員役·工匠,令該曹米布分等磨鍊題給,造果次知內官金鉉,熟馬一匹賜給,棑設次知內官金鈴,半熟馬一匹,注事內官奉天義·承克哲,各兒馬一匹賜給,造果薛里內官朴忠益·崔泓,各兒馬一匹賜給,造果次知別監金萬柱,書題除授,排設次知別監李終一,司鑰除授,排設司鑰南重河·劉孝達·金輝燦,各兒馬一匹賜給,書房色司鑰千貴得·朴時元,各上弦弓一張,飯監洪繼烇以下,令該曹米布分等磨鍊題給,今此賞格中,一人,雖兼數事,毋得疊授。
京畿監司書目,陽川呈,以修撰嚴緝辭職上疏上送事。啓。答曰,省疏具悉。爾其勿辭,調理上來。以上朝報
傳曰,今觀禁府囚徒,時囚罪人,至於三十餘人之多,不但有乖於欽恤之道,此時滯獄,亦甚可慮,趁速開坐處決事,分付。義禁府謄錄
禮曹啓曰,臣聖齊,進詣顯陵丁字閣,有頉處奉審,則丁字閣西北邊,隅柱蹲縮,幾至一寸許,兩壁果爲拆裂,所見未安,因而葺之,亦難完固,柱木一株,改以新木,則拆裂兩壁,自在修改之中,而卽今形勢,似不至朝夕傾倒。此時動役非時,丹艧漫漶處,亦不至大段,姑待秋成,一時擧行,何如?傳曰,允。禮曹謄錄
吏曹口傳政事,以吳錫海爲禁府都事,任尙元爲戶曹參判。
上在昌德宮。停常參·經筵。
五更,有氣如火光。
領議政金壽恒九度呈辭。入啓。答曰,安心調理。
知事南龍翼辭職上疏。入啓。答曰,省疏具悉。卿其勿辭,調理察職。
傳曰,明日晝講爲之。
禮曹啓曰,徽號之禮,傳敎于大臣,則領議政金壽恒,以爲臣方在請啓之中,疾病危痼,精神昏霿,朝家大小事,有不敢與議,而今此下詢,係是莫重典禮,何敢終無一言之對乎?至尊周甲,實是古今罕有之慶,旣行豐呈之禮,又欲加上徽號,有以仰見聖上孝思之無窮,凡在群下,孰不欽歎,而第念此事,旣無古典之可據,祖宗朝,亦莫之行,事體重大,則敢以臆見贊決,惟在聖上博詢而審處之,伏惟上裁。領中樞府事金壽興,行判府事鄭知和·李尙眞以爲,至尊周甲,實是稀有之慶,則別擧徽號,似合情文,而古典國制,俱無可據,非臣寡昩所敢輕議。第念因壽歷而播鴻名,亦有唐宋之故事,則一時彌文,或伸孝思之無窮,惟在禮官之博考稟定,伏惟上裁。行判府事閔鼎重以爲,臣謹按宋史,以憲聖皇太后,壽七十,孝宗皇帝,行慶壽禮,後三年,又上尊號,今此下詢,當以此爲據,其在臣民歡祝之誠,夫誰曰不可,而第念徽號之上,旣是上世之所未有,我祖宗朝,亦莫之行,當此穡事連凶,時虞危懍之日,凡係彌文,姑爲省約,以示戒懼之意,似合乎養志承順之道,伏惟上裁。左議政南九萬以爲,帝王之孝,養志爲大,而不在於彌文,且徽號之上,上世所未有,則今聖上愛日之孝,似不必以此一節爲重,而至尊周甲,乃是稀有之慶,則喜懼之情,顧無所不用其極,亦或一道,然旣無故事之可據,莫重典禮,誠非愚臣臆料之所可及,伏惟上裁。奉朝賀宋時烈,在外不得收議,右議政出使,大臣之意如此,上裁,如何?傳曰,至尊周甲,乃是罕有之慶,則別擧徽號,不但允合於情文,亦可以少伸人子喜懼,靡所不用其極之至情矣,其令該曹趁卽擧行,可也。
江襄監司書目,金化等官呈,以四月十七日下霜,事係變異事。
平安監司書目,魚川察訪鄭仁壽,病重罷黜事。
觀象監,今月初九日巳時,太白見於未地,申時,日暈。啓。
吏曹,尊崇都監,都提調閔鼎重,提調三,呂聖齊·柳尙運·朴泰尙,郞廳八,金昌協·金斗明·權相夏·李菂·李衡祥·李岱·權·宋彝錫。
政院啓曰,武二所監試官,獻納金昌協,今日政移拜副校理,新除授獻納韓范齊,時方在外,試所,無他推移進參之員,大司諫鄭載禧,卽爲牌招,使之進參,何如?傳曰,允。
公洪道京試官徐文裕,入來。
禮曹啓曰,續見外方農事形止狀啓,則雖或得雨,皆未周洽,而畿甸所聞見言之,則旱乾比甚,兩麥萎黃,初二日,雖得雨澤,不足以蘇枯,無水根畓庫,未免乾涸,禱雨之擧,不容少緩,而近日連有雨徵,有所等待矣。卽今芒種已迫,密雲不雨,前頭農事,誠爲悶慮,初次祈雨祭,風雷山川·雩祀·三角山·木覔山·漢江等處,不卜日,來十一二日設行之意,知委,何如?傳曰,允。
大司諫鄭載禧,牌不進。
政院啓曰,大司諫鄭載禧,牌不進,推考傳旨,今方捧入,而武二所,諫院無他進參之員,何以爲之?敢稟。傳曰,更爲牌招,使之進參。
政院啓曰,武二所試取時,兩司各一員,當以監試官進參,而大司諫,再牌不進,明日二所監試官,他無進參之員,何以爲之?傳曰,大司諫鄭載禧,爲先改差,明日待開門,開政差出,卽爲牌招進參,可也。
有政。以上朝報
禮曹啓曰,大王大妃殿上尊號,議大臣草記,傳曰,至尊周甲,乃是罕有之慶,則別擧徽稱,不但允合於情文,亦可以少伸人子喜懼,靡所不用其極之至情矣,其令該曹趁卽擧行,可也事,命下矣。尊崇都監堂上·郞廳,令該曹速爲差出擧行,何如?傳曰,允。
禮曹單子,大王大妃殿議號吉日,令日官推擇,則今閠四月十七日爲吉云。同日大臣及政府東西壁館閣堂上·六曹參判以上,會于賓廳,議號以啓爲白乎矣,依前例令政院,命招擧行,何如?啓依所啓施行爲良如敎。禮曹謄錄
吏批,以禹弘道單付奉常奉事,李重章單付承文博士,金萬增爲戶曹佐郞,李徵明兼南學敎授,沈壽亮爲吏曹參議,林泳兼東學敎授,金昌協爲副校理,李端夏爲判敦寧,宋光涑爲內侍敎官,金涑爲奉常副正,閔昌基爲楊口縣監,洪萬鍾承旨落點,韓范齊爲獻納。
兵批,以鄭德謙爲副護軍,成虎微爲副司直。
上在昌德宮。停常參,只晝講。
辰時,日暈左珥。三更,流星出王良星上,入北方天際,狀如拳,尾長二三尺許,色赤。
下直,春川府使李東老,長淵府使邊國翰,文義縣令金萬埈,開城經歷姜銑。
謝恩,刑曹佐郞李垈,奉常副正金涑。
領敦寧閔維重啓曰,臣待罪氷庫提調,曾於甲子六月,大臣諸宰引見之日,猥請入對,備陳本庫殘弊之狀,仍啓西氷庫位田,多在於南山之下,陳廢已久,至有松木成林之處,宜令漢城府發遣郞廳,與本庫官員·該道監役,眼同打量,位田界限之內,盡爲斫伐,募民耕墾,而請以所斫之松,取用於本庫廨舍之役,則自上,卽下分付該府之敎,而本庫力綿,不能奉行成命,已至二三年矣。公田之陳廢者,必須及時耕墾,以補需用,以供官員之直宿者,不可每借閭家,以招民怨,故春間分付本庫,使之訪問松木願買人,先受其價,以營工役,仍令具報漢城府,與該府郞廳·該道監役,審察位田界限,許其斫伐矣。頃聞判尹金德遠,疏論此事,又以政院啓辭,自該府覆啓,有更爲禁斫之擧,臣不勝瞿然之至。其時臣適乞暇在外,雖未及具陳顚末,而大槪國初之定制也,禁松許耕,各有其限,則位田之不入於禁松之中者,較然矣。粤自兵亂以來,耕墾漸少,荒廢漸多,松木蔓生,不敢拔去,蔚然蒼翠,雖與山麓相接,田形尙存,界限甚明,則見之者,孰不知非山而田也?旣謂之田,則何可一任其廢棄,旣非禁地,則何可不斫其松木?旣許其斫,則受價發賣於人,亦非異事,公田,在於禁限之外,而一體禁斷,使不耕墾者,此果國典所載乎?今其疏,有曰三百年長養,又曰恣意斫伐,又曰佳氣鬱蔥之地,有若冒禁恣斫,敢爲不祥之擧者然,看其語意,令人驚怖,莫知其所以也。京兆之官,一疏一啓,奉旨設禁,則本庫,雖有難便事端,何敢更有所煩稟哉?第念許多位田,皆是祖宗朝所賜與者也,今以禁松之故,因作廢棄之地,元來凋弊之司,一朝失此,將無以支賴,且公廨營造之役,因此中輟,則亦無前頭更擧之勢。此等事,宜有朝家軫念變通之道,令廟堂商量指揮,如何?傳曰,依爲之。
政院啓曰,今日待開門爲政事,命下矣。卽者吏曹郞廳來言,判書李敏敍,夜來身病猝重,不得入來,參判朴泰尙,遭服制,參議沈壽亮,未肅拜,無開政之員云。曾於上年間,政官,上疏呈辭,入啓受田外,毋得頉啓事,因傳敎定式施行,而今此武所監試官差出,事係緊急,判書·參議,竝卽牌招,使卽開政,何如?傳曰,允。
吏曹判書李敏敍,參議沈壽亮,竝牌不進。
政院啓曰,判書李敏敍,參議沈壽亮,竝牌不進矣。敏敍則陳疏到院,雖已退却,而觀其疏語,則昨日罷政還家之後,重患寒疾,泄痢兩度,症勢苦劇,決難入來云。參議沈壽亮,更爲牌招,使卽開政,何如?傳曰,允。
謝恩,吏曹參議沈壽亮。
晝講入侍,知事呂聖齊,特進官權說,承旨申曅,玉堂李頤命·金昌集,假注書兪命弘,史官柳尙載·李廷謙,武臣尹時達。
文一所,出榜詣闕。
今日晝講時,副校理金昌協,明日待開門牌招察任事,榻前定奪。
大司諫申琓上疏再呈。入啓。答曰,省疏具悉。卿其勿辭察職。
謝恩,大司諫申琓。
大司諫,武二所試官進去。
晝講時,知事呂聖齊所啓,臣今見社稷參奉所報,則近來松蟲,漸爲熾發云。此難以人力捕盡,而社稷異於他處,不可置而不捕,分付漢城府,調發坊民,使之試捕,何如?傳曰,依爲之。又所啓,臣待罪金吾,故敢達矣。頃者金萬重,爲判義禁時,養馬監官鄭期玄,照律公事,自上啓下,有改照律之命矣。內乘與監官,均是調馴御乘之任,而罪名旣重,用律差異,故有此改照律之敎,而但前後判義禁意見,各異,致有此參差,此非一人所見,前後各異也。外議,以當初內乘之勘以公罪,爲太輕,則期玄之以私罪照勘,元非過重,臣之意見,亦以勘以私罪,爲宜當,今不可因傳敎,而有所撓改,只以事體言之,御乘驚送,雖與故犯不同,而論以法律,則不宜從輕,依前勘以私罪,似當。且養馬於刑曹,以私罪勘斷云。期玄,雖曰監官,宜與養馬等無異,故敢此稟達。上曰,內乘及別監官,均爲調馴御乘之任,則不可以期玄知馬別設之故,罪有異同,而前判義禁疏中,以爲內乘與監官,不無差別,此則不然,雖未知當初,以內乘之勘以公罪,爲恰然,而一以公罪,一以私罪,爲未安,故使之改照律矣。今聞卿言,以內乘之勘以公罪,爲太輕云者,事體亦然,鄭期玄公事,依前照律,以私罪勘入,此後凡干如此等事,詳察勘律,俾無彼此參差之弊,可也。
有政。以上朝報
義禁府啓曰,云云事,命下矣。獄囚多滯,所當趁速處決,而近日本府堂上,皆入試所,只有臣□□,不得備員,姑待出榜後,開坐之意,敢啓。傳曰,知道。
吏批,以申琓爲大司諫,任相元爲都承旨。
兵批,以吳道弘·魚壽一爲副護軍,李萬成·趙永錫·金振海·尹昌元爲副司果,朴新胄爲都摠管,朴泰尙爲副摠管,金埈爲五衛將,金爾樞爲五衛將,趙泰來爲曹司衛將,洪澄〈爲〉僉知,宋起碩爲黑山島別將,李愼爲景福宮假衛將,李斗望·朴承瑞·李長新·朴鴻造·朴源爲副護軍。
上在昌德宮。停常參·經筵。
辰時至酉時,日暈。
領議政金壽恒十度呈辭。入啓。傳曰,安心調理。
傳曰,史官三員待命,騎馬九匹立之,祈雨祭所等處內摘奸。
傳曰,日氣漸熱,晝講時刻,以午初進定事,分付。
武一所差備官,以試官意啓曰,本所旣已畢試,方爲計畫等第,而三技俱入應參之外,今若先取六兩·柳葉箭兩技俱入之人,則柳葉箭·六兩中單技入格,而講書入格者,多不得參榜。殊無三技中取二技之本意,六兩入格而柳葉箭二中者,及六兩入格而講書粗以上者,彼此兩技,自將相對,而取格先後,俱難擅便。今該曹趁速指一稟處,何如?傳曰,允。
兵曹啓曰,命下矣。六兩·柳葉箭·講書中,取二技事,曾已啓下,頒布中外試所矣。三技俱入者,則所當計畫等第,而且只參武藝一技,能通講書者,則比諸藝二技俱入者,稍有間焉。蓋式年講書規矩,則計其分數,故通則七分,略則五分,粗則三分,而庭·別試,則無計分之事,只計矢數,故今此別試規矩中,六兩三矢,柳葉箭二矢,則通計五矢,而講書,則通·略·粗,與一矢相對,講書之通,反在武藝單技之下,殊無三技中取二分之意,武藝中優於入格者,則似當與講書通,相對,其次則與講書略,相對,厪爲入格者,則與講書粗,相對,而武藝單技入格,及講書入格者,與武藝兩技入格者,分等數,則先取講書入格者,次取兩技入格者,分數相等,則先取講書入格者,次取兩技入格者,恐合事宜,以此意分付一二所,何如?傳曰,允。
文科二所,出榜詣闕。
正言尹誠敎啓曰,親民之官,莫如守今,苟非其人,則實爲生民之切害,故隨聞糾劾,爲民除害,自是言官之責,而第近來人心不淑,浮言胥動,以致虛實相蒙,風聞爽實者,間或有之,臣常以此病之矣。今此靈山郡守不治之弊,貪汚之狀,流傳狼藉,聞之已熟,而猶恐其不實,詳加訪問,則自南來者,無不言之,如出一言,不啻目覩,故臣卽擧劾矣。卽聞憲長,大加非斥,至疑以臣偏聽落訟者之言,而發此論云,臣竊瞿然之至。臺閣論事,固出於風聞,而傳說之言,初非一二人之私怒,則何以知其必出於訟者之口,而便謂之誣揑乎?此則實是意慮之所不到,而憲長之以此斥言者,亦所未曉也。況長元,居官之狀,不但騰諸輿言,耳目難掩,同僚之奉使於其道者,亦已稔聞,則獨按道之臣,不及聞知,而乃反曲加庇護,顯斥言官,一至於此,臣尤不勝其慨然也。臣待罪言地,無一裨補,糾一官邪,反被失實之斥,決不可一刻苟冒,請命遞斥臣職。答曰,勿辭,退待物論。
院啓,引嫌而退。隨聞論劾,臺體則然,憲長之言,不必爲嫌,請正言尹誠敎,出仕。答曰,依啓。
今日晝講入侍時,上曰,自軍資監有輸納別宮之米,斗量之際,斛子體制似小,故取來內司及壽進宮,於義宮·龍洞宮斛子相較,則諸處斛子,似無異同,而軍資監斛子,比諸處斛子,頗少,事甚可疑。且色吏輩,必欲以本監斛子,量納之狀,尤爲可疑,故更取戶曹斛子,一處相較,則內司及壽進宮,於義宮·龍洞宮斛子,與戶曹斛子,無大小之別,軍資監最小,容入之數,比諸處斛子,減三升,色吏輩弄奸之狀,現著,而以此推之,則各倉所用斛子,必與本監斛子,無異,而百官頒料時,亦必有欠縮之患,當該色吏,令攸司收禁推覈,從重科罪,各倉斛子,竝與戶曹斛子,相換改造,使無參差之弊,可也。戶曹謄錄
禮曹啓曰,大王大妃殿上尊號事,旣已啓下矣。自前上尊號時,例有方物·物膳封進之規,今亦依前例,大殿·大王大妃殿·中宮殿,方物及物膳封進之意,知委各道,何如?傳曰,依啓。禮曹謄錄
上在昌德宮。停常參·經筵。
下直,淸道郡守李箕敍,保山萬戶宋榮遠,蒜山僉使高後適。
謝恩,都承旨任相元,五衛將金·金爾樞。
政院啓曰,大司憲李奎齡,掌令沈枰,武所試官進去,執義林泳,掌令李國華,持平李三碩·洪受潤呈辭,監察茶時,事體未安,持平李三碩·洪受潤,竝牌招察任,何如?傳曰,允。
傳曰,明日晝講爲之。
京畿監司書目,利川府使朴以文,病重罷黜事。
平安監司書目,順川等十一邑,三月以後染病,方痛二百六十八名,死亡四名事,風旱冞酷,民事渴悶,不得已祈雨祭設行事。
同副承旨申曅上疏。大槪,賤疾猝重,僵臥直廬,與鬼爲隣,旬月之內,無自力供職之望,乞賜遞免,以尋生路事。入啓。遞差。
假注書李敏英病,代以李宜昌爲假注書。
持平洪受潤,牌不進。
正言尹誠敎就職。
吏曹參議沈壽亮辭職上疏。入啓。答曰,省疏具悉。爾其勿辭,從速察職。
傳曰,大臣·備局堂上,引見。
禁府,洪萬濟拿囚。啓。
吏曹啓曰,承旨有闕,政事,取稟。傳曰,當日爲之。
武一所,出榜詣闕。
今日引見時,副校理金昌協·李徵明,竝牌招察任事,定奪,今後臺諫,榻前傳啓時,勿以笏記展讀,以言語取達事,下敎。
謝恩,副校理金昌協。
慶尙監司書目,大丘等各邑,雨澤形止,及玄風·草溪,今月初五日,雨雹,尙州等三邑,去月十一日二十日,連次霜降事。
全羅監司書目,高敞等官,人家燒燼,至於四十餘戶之多,事極驚慘事。
引見時,持平李三碩所啓,請今番冬至上副使·書狀官,竝削奪官爵事。上曰,勿煩。又所啓,請今番冬至使行,當該首譯等,拿問定罪事。上曰,事之不得周旋,亦由於事勢不得已,拿問之請,則實爲過當,勿煩。又所啓,臣新入臺閣,未諳舊規,徒見近來榻前進啓者,如非新啓,則多以文字仰達,認爲常例,未免襲謬矣。卽者儒臣,以是深加非斥,臣何敢晏然仍冒臺席乎?請命遞斥臣職。答曰,勿辭,退待物論。正言尹誠敎所啓,請淑安公主房折受橫占處,令本道別定剛明官,詳査啓聞後,從公處分,宮差之作弊與否,亦令査得,以爲科罪之地事。上曰,勿煩。又所啓,平安兵使金城,罷職不敍事。措辭上同〈上曰〉,依啓。靈山縣監李長元罷職事。措辭上同上曰,不允。又所啓,請及第李允修,門外黜送事。措辭上同上曰,勿煩。又所啓,新除授獻納韓□,時在京畿驪州地,請斯速乘馹上來事,下諭。上曰,依啓。又所啓,臣久在鄕曲,新入臺閣,未諳舊規,遂以文字啓達於榻前矣。卽者儒臣,深加非斥,臣之所失,大矣,何敢晏然於臺席乎?請命遞斥臣職。上曰,退待物論。
引見時,禮曹判書所啓,試所,旣以他處擇定事,定奪,而非但公廨中,無設場之處,且今番東學場屋,恢拓墻垣,擧子入場,不至狹窄云。當此年事飢荒,節損浮費之日,如非緊急之事,則凡干營繕,似爲重難,姑以成均館及東學兩處,定爲試所,而退後更爲擇定何處,何如?左議政曰,擧子入場之時,多率隨從,故致有場屋狹隘之弊,隨從嚴禁之令,更爲申飭,則庶無紛踏之患矣。上曰,以東學,姑定二所,而他處擇定事,退後更議處之,可也。又所啓,試官,旣入試院之後,場屋事體,極爲嚴密,大故之外,朞功以下喪,似難輕易通訃,而撥以情理,亦似未安。蓋此事,曾無定式,故今番文二所試官朴世樟,亦遭朞服,而或以爲通之,可也,或以爲不通,可也,以致論議之不一,此事不可不定式施行也。大臣,今方入侍,下詢處之,何如?左議政曰,曾前則如朝報·政目,竝入送試場矣。頃者壬戌年監試官,旣入試院後,重被臺章,不肯參試,多有難便之事,故厥後朝報·政目,勿入事,定式矣。至於朞服重制,則不爲通訃,而使之晏然飮酒·食肉,亦是人情之所不安也,似不可不爲通訃,而場屋事體,旣嚴且密,公法爲重,私事爲輕。今後如有監試官,聞訃不能參試之事,則必有不能出榜之弊,以此言之,大故之外,竝勿通訃事,定式施行,似可矣。上曰,朞功之喪,撥以情理,似不可不通,而旣通之後,不可出來,則尤爲難安,此後則大故之外,朞功之喪,勿爲通訃事,定式施行,可也。
左議政所啓,洪川守禦屯卒,以其別將踏驗時,以其所耕多括事,四人結黨,放砲七次,自本官捕捉驗問,則三人,卽爲就服,一人則偕往叱辱,而己不爲放砲云。故監司啓聞,下該曹照律,放砲三人,依大明律部民謀殺知府軍士,謀殺千戶·百戶,已行未備之律,以流罪定配矣。臣意大明律所謂謀殺,似是一人潛謀殺害之計者,而今此洪川屯卒,則四人聚會,飮酒結黨,公然叱辱放砲,其放恣,無異强盜之作變,於凡民處者,亦皆處斷,況以管下,而犯其領將者乎?近來紀綱解弛,上下淩替,如此之類,不可不嚴治,以爲懲戢之地,此人則旣已定配,雖不得更爲擧論,今後或有如此者,則不可以此例處之,似當,更立科條,故敢此仰達矣。刑曹判書李師命曰,屯將,雖與守令有間,而乃以管下之人,至欲放砲戕殺,原其情狀,則實與趙大立,無異矣。左相曰,仁祖朝李更生,爲南中守令時,邑人,謀殺刃傷,幸以免死,若以大明律言之,此亦但爲已傷者絞之律,而聞其時朝家,捉致京獄,設三省推鞫云。此則以大逆之律治之也。禮曹判書呂聖齊曰,臣待罪刑曹時,此罪人等,擬律以入,而自有當律,不敢低昂,只得以律文覆啓,全家定配矣。大臣以爲,罪重律輕,自朝家別爲重處,則亦無不可,雖已定配,豈無更處之道乎?上曰,大臣之言,誠然。已爲定配者,自配所梟示,可也。左相曰,此罪人,旣已全家徙邊,若自配所梟示,而其妻子,仍爲定配,則是疊示二律也。分付本道,捉來於本縣作變之處梟示,則其於懲戢他人之道,亦似合當矣。上曰,以此分付兩道,捉致罪人於本道梟示,可也。戶曹判書柳尙運所啓,因楊根郡淑徽公主房柴場折給事,有六衙門中,不緊一處,革罷之敎矣。本郡十面之內九面,皆爲各衙門諸宮家所分占,惟有一面,屬於本郡,而近於邑治,賴以成樣,故當初守禦廳,已爲設屯,而自備局入啓革罷,其後宮家,將欲折受,而自戶曹覆啓防塞,此皆出於爲慮本郡難安之弊也。到今反復,宮家已罷之柴場,各衙門曾前折受之處,使之革罷,則本郡難安之弊,猶夫前日,揆以前後公私之分,亦不當奪此而與彼,況此六衙門,係是祭享·御供·軍門·學宮所需,則名義甚重,今爲宮家設場,而使之革罷,則揆以事體,尤涉未安,故敢此仰達矣。右副承旨金鎭龜曰,臣等,旣以此事,有所陳啓,未蒙允兪,而戶判所達之言,誠爲是也,衙門,旣皆緊重之地,則固不可出給本官,而宮家,今又仍設柴場,則本官,決無支堪之勢,不可不更賜處分矣。左相曰,本郡形勢難支,姑置勿論,而以柴場地,或爲革罷,或爲還給,今至於四次,政令不一,莫此爲甚,誠爲可悶矣。上曰,本郡難支之弊,誠如所達,而宮家形勢,亦甚切迫,此時以空閑地,改望未易,故不得已有此判付矣。六衙門,旣無不緊處,則公主房柴場,還屬於本官,以他處改望呈劃給,可也。
有政。以上朝報
大臣·備局堂上引見入侍時,左議政南九萬所啓,咸鏡監司,以厚州人民,當此農節,難於移出事,馳啓,下本司矣。當初朝家,旣令革罷,則移民事,不必更有處分,而至今等待,不爲擧行,殊涉不當,然旣已遷延到此,方始農作,則數百戶人民,猝然驅出,絶其生道,亦甚重難。若依狀啓。作農間,姑爲仍置,則近地邊將之兼管防守,實涉虛疏,令兵使,擇解事軍官,定假將,嚴加防守,以待秋成似當,而道臣狀啓,又以爲雖有所懷,不敢上陳云,秋後使之巡審其地,條列利害上聞後,朝家,更加商量處之,則似合事宜。以此意問議於領議政金壽恒,則領議政,亦以爲然,而泛然回啓,不能詳盡,故敢此仰達。上曰,當初以厚州,爲犯越之捷徑,故使之革罷矣。此時移民,果爲難便,姑令擇差假將,句管其民,而監司,如有所見,待秋入巡詳察,陳稟事,分付,可也。南九萬曰,兵使,亦令巡審,與監司,各以其道啓聞,何如?上曰,依爲之。
戶曹判書柳尙運所啓,今見平安監司移文,則管餉人蔘覔置之數,至於百斤,而朝家,新有禁令之後,外方,無可轉販之路,許多本錢,將難充上,自戶曹給價取用云。此蔘,本來品劣,雖不合於禮單之用,本曹則或可隨便用下,管餉則勢將虛棄,無推移相濟之道,而本曹所管奴婢貢木,則乃是經費所用,有難劃給,管餉會付米,則此是軍納,臣曹,雖不敢擅許,下詢大臣而處之,何如?左議政南九萬曰,蔘貨,旣爲禁物,則關西之不得轉賣,其勢固然,戶曹則多有用蔘之處,而從前蔘商收稅等事,竝爲防塞,亦有難辦之慮,關西管餉,雖係軍餉,難於輕用,而中外事勢如此,管餉耗穀除出計價,劃給取來,以用,似可矣。上曰,依爲之。
大臣·備局堂上引見時,右副承旨金鎭龜所啓,平安監司李世白,以肅川蕩敗難支,劃給還穀事,令廟堂稟定之意,馳啓,纔爲啓下矣。第其措辭中,有自經申鍵·崔克泰之後,蕩敗滋甚,更無餘地等語,克泰等,身爲守令,所爲如此,則事極寒心,雖是旣遞之官,道臣狀聞之後,朝家,不可置而不問,似當有査處之道。臣適爲入侍,故敢此仰達。上曰,肅川,自經二人之後,尤爲蕩敗,更無餘地云,不可以已遞而置之,今本道監司,詳査啓聞後,處之,可也。備局謄錄
大臣·備局堂上引見入侍時,戶曹判書柳尙運所啓,軍資監斛子,比之戶曹斛子,體制差少,使之改造事,曾有下敎矣。軍資監及廣興倉行用斛,盡數取來,與本曹斛子較準,則別無大小之殊。蓋斛面濶大,故一二升加減,只在於斗量之如何,而今此兩宮斛子,自戶曹縛鐵於斛面,烙印於四傍,且爲分送於八道,俾令各邑,依此見樣造作,凡於上納之物,皆以此斛,捧上上下,則斛子改造,事甚重難,戶曹,雖是本衙門,斛子則當以兩倉爲準,如以同律度量衡之義,言之,則他處斛子,竝當準兩倉斛子,而改造,兩倉斛子,則不當改造,故敢此仰達矣。上曰,當初意謂下吏用奸,而有改造之敎矣。果如所達,則勿爲改造,可也。
同日引見時,戶曹判書柳尙運所啓,軍資監色吏,以私造斗斛之律,照勘發配矣。今此斛子較準之時,招致別倉捧米時執斛之人,私斛與否,推問捧招,則縛鐵·烙印,明白俱存,比之諸倉斛子,雖似差少,實非私斛云。旣知非私斛,則雖以私造斗斛之律,至於徒配,殊涉冤枉,故敢此仰達矣。上曰,色吏,旣無私造之跡,則徒配之律,似爲冤枉,特爲分揀放送,可也。
兵曹判書李䎘所啓,凡干公廨修理,皆自本曹計給役價,而至於成均館,則如一兩齋,初以本館財力所建者也。以其無主管檢察之人,故易致頹敗,而改修之役,每責於本曹,此後則令本館官員,看審修理,俾無易傷之弊。傳曰,允。兵曹謄錄
吏批,以李文著爲監察,權儧爲魚川察訪,洪萬朝爲利川府使,李彦綱爲同副承旨。
兵批,以鄭載禧·申曅·鄭世衡爲副護軍。
上在昌德宮。停常參,只晝講。
謝恩,戶曹正郞金萬增,奉常奉事洪禹道。
領議政金壽恒十一度呈辭。入啓。傳曰,安心調理。
晝講入侍時,知事金萬重,特進官具鎰,承旨任相元,玉堂金昌協·徐文裕,假注書兪命弘,史官柳尙載·李廷謙,武臣閔晟。
傳曰,通德郞姜晉相女子,主簿宋彝錫女子,一體許婚。
府啓,請今番冬至使上使副使·書狀官,削奪官爵事,今番當該首譯等拿問定罪事。又啓,日者,熊川人黃克中,呈狀于本府,觀其措語,則其兄震中,爲釜山前僉使元振洙軍官,得其信任矣。振洙在任之日,專務貪虐,肆行不法,故震中,隨事切諫,因以觸怒,酷被棍打五十餘度,過數日致死云。且其狀中,臚列振洙前後貪贓之數,至於千餘金之多,振洙所爲,果爲震中狀辭,則其貪汚濫刑之罪,誠極痛駭,不可不重究。請令該道,別定査官,明覈啓聞,以爲處決之地。答曰,不允。末端事,依啓。
大司憲李奎齡啓曰,臣昨伏見正言尹誠敎避辭,大加侵斥,辭意頗峻,臣不勝瞿然之至。曾於年前,靈山居前縣監裵璛家,有咀呪獄事,而致疑於其倅之緩治,發怒詬辱於官庭,又囑其外族及妻黨之居在咸安·晉州者,通文一道,欲爲驅出土主之計,故其時道臣尹趾完,至於據實啓聞,囚禁璛之父子,累次刑訊,全家定配於海西,通文首倡之人,亦皆刑推定配,而璛則仍死於配所。自此璛之父敬身,及其弟瓙,與其首倡通文人等,族黨之居在隣邑者,疾怨柳長元,百計搆陷,造榜於道內,罔有紀極,又使族屬來仕京中者,流言士夫間,臣在嶺營時,及到京後,固已聞而惡矣。靈山彈劾之擧,適發於此際,此臣之所以不能無疑惑之意。頃者除拜憲長之日,臣與司諫李弘迪,對坐臺廳,果有云云之說,而其時兩司諸僚,皆在隔屛之後,尹誠敎及諸臺,始皆聞之矣。伊時前大司諫鄭載禧,承牌來詣臺廳,坐於屛外,亦言長元爲人之可惜,被劾之冤狀,累累不已,俄而來坐臣席上,略及寒暄之後,邀致尹誠敎,稱冤長元之被劾,以此後一啓以停之意,言及於尹誠敎,則尹誠敎,唯諾而去,別無遲難之意,其時說話,不過如斯而止矣。今者尹誠敎,以臣曲加庇護等語,侵斥臣身,張皇引避,臣未曉其意也。況臣所言,非以諫臣,必聽訟者之言,而有所發也,或慮裵姓人搆誣之言,傳播於京裏,有以致此,故欲使諫臣,聞其曲折,更加審察而已,非有營救長元之意,而亦無侵斥諫臣之語,尹誠敎不知臣本意之所在,遽以情外之說,乃反勒加,至曰長元居官之狀,奉使同僚,亦已稔聞,獨按道之臣,不及聞知,曲加庇護云者,何其不諒之甚也?設令長元貪汚之狀,一如諫臣所論,人之聞見,各自不同,彼之所聞,此或不聞者,乃其常情,而尹誠敎之必責臣所聞之同符於所謂奉使同僚者,吁亦異矣。且臣與長元,雖非功緦之親,亦是外黨之戚,尹誠敎無乃致疑於此,至發庇護之說耶?臣纔自嶺南而來,旣有所聞知,則與人談話之間,偶然發端,亦非異事,豈敢有私意於其間,而欲沮方張之臺論乎?諫長未聞臣言之前,亦且稱冤,而至以一啓卽停之意,相與停當,則尹何不一言有及於諫長,而獨擧臣與人酬酢之言,多費說話,橫加侵斥耶?此無非如臣疲劣,忝叨匪據,言不見信,厚招譏議之致,其不可一日苟冒於言責也,決矣。請命遞斥臣職。答曰,退待物論。以上朝報
晝講入侍時,侍讀官金昌協所啓,臣有所懷,久欲陳達,而未果矣,今因入侍,敢此仰達矣。昔在壬辰倭亂,晉州一城,受禍最酷,死義最多,而其中金千鎰·黃進·崔慶會數人,尤其傑然者也。倭虜以營大創於晉州地,故必欲陷城,以快其忿,此數人者,同心協謀,固守力戰,進則中丸先死,而千鎰·慶曾,及他將士,倂皆殉節於城陷之日,其忠烈,固爲凜然,而卽其蔽遮一方之功,亦不下於張·許之睢陽矣。其後邑人,特爲三人建祠,而朝家,亦賜額褒寵矣。臣於奉使嶺南時,行過晉州,見其祠宇,則頹廢零落,灑掃無人,而春秋享祀,亦不擧行,只有近處僧人,慕其義烈,每歲城陷之日,乞米於邑村,作佛事以供,而此外,則終歲無香火云,聞來誠爲惻然。每歲旱災時,朝家特遣近侍,齋香祝致祭於本州死事之人,而至於常時祀事,則乃反廢墜至此,此豈聖朝愍忠之意哉?此事,雖是本邑守宰之責,而自朝家另加申飭,使祀事,不至於如前廢闕,似宜矣。上曰,祠宇旣已賜額,而祀事廢而不行云,聞來寒心。分付本道,春秋享祀,各別修擧,勿令廢墜,可也。禮曹謄錄
義禁府啓曰,養馬監官鄭斯玄,照律公事,依前照律,以私罪勘入事,榻前定奪矣。今無更爲照勘之事,前照律公事,還入之意,敢啓。傳曰,知道。義禁府謄錄
晝講入侍時,特進官具鎰所啓,摠戎廳,有屯民將官,而近來不能給料,虛設將官,有害無益,此屯將官,姑爲權減,何如?上曰,令廟堂稟處。備局謄錄
又所啓,捕盜廳軍士,最爲苦役,自兵曹,一當番例給軍木五疋,而近來減給四匹,一同所給,不過二疋,故軍士輩,甚爲稱冤,此則不入於裁減中而如此,令兵曹依前劃給五疋,何如?上曰,不入於裁減與否,令該曹相考後,題給,可也。兵曹謄錄
晝講入侍時,特進官具鎰所啓,前日摠戎廳之支撑,專靠於湖南月課之米,而近來,則爲他營門之所占,本廳,尤益蕩敗,明年,則依前劃給於本廳,何如?上曰,與他軍門,相議爲之。
又所啓,摠戎廳,於各軍門中,最爲罷弊,而卽今糧穀乏少,將官之料,無以計給,有闕勿差,漸不成貌樣,在前則將官十七員之料,自戶曹題給,近年以來,亦入於裁減之中,自本廳萬無給料之勢,物力蘇復間,依前復舊,何如?上曰,令廟堂稟處。摠戎廳謄錄
上在昌德宮。停常參·經筵。
初更,白雲一道如氣,起自坤方,直指東方,長竟天廣尺許,良久乃滅。
謝恩,同副承旨李彦綱,利川府使洪萬朝,承文博士李重章。
吏曹參判朴泰尙上疏。大槪,賤疾彌留,不堪供職,且有切迫私情,敢恃慈天,冒死陳籲,乞免本兼諸任,歸省父母丘墓,因得少延殘喘事。入啓。答曰,省疏具悉。卿其勿辭往省焉。
公洪監司書目,舒川呈,以向化金成述家,出火,其妻良女春伊及女子竝四名,一時燒死,極爲驚慘事。
廣州留守書目,今月十二日雨澤及農事形止事。
咸鏡監司書目,道內農事形止及鏡城等七邑,去四月下雪,慶興等七邑,去四月卄三日四日,下雨緣由事。
傳曰,初次祈雨祭,獻官以下,書啓。
大司諫李奎齡,牌不進。
備忘記,初次祈雨祭,獻官晉平君澤,右尹權說,各熟馬一匹,正南宮垕·安烒·趙爾翰,各半熟馬一匹,典祀官兼大祝博士金弘禎,學正朴萬鼎,佐郞曺□□,學諭盧碩賓,副奉事權聖大,兒馬一匹,監察及諸執事,各上弦弓一張賜給。
黃海監司書目,平山兼任金川呈,以左承旨禹昌績辭職上疏上送事。啓踏啓字。以上朝報
摠戎廳啓曰,本廳壯抄將官,給料爲難,摠戎使金錫翼,以有闕將官,姑未塡差之意,榻前定奪矣。今者,以備局回啓,壯抄將官料米,依前復舊,牙兵將官,則自本廳繼給事,覆啓蒙允矣。壯抄·牙兵將官,有闕代,差出之意,敢啓。傳曰,知道。摠戎廳謄錄
上在昌德宮。停常參·經筵。
當日無肅拜。
傳曰,凡朝家之事,勿論巨細,必須較量彼此事理輕重,務歸得中,可也。今此淑儀房朔膳進排之事,外議,或以爲先王後宮外,無此規云。不可不詳量處之,故使之更問於諸道矣。至於各樣物種,及熟設炭·燒木·衣纏·末醬·養齒匠等諸事,各殿尙宮·侍女等處,亦有進排之規,則豈可反居於六品侍女輩之下,而獨不進排乎?揆以事體,決無是理,而戶曹,未察如許曲折,不爲啓稟,一例輕減,殊涉率爾矣,不可不一番明白分付,俾無掣肘之弊。上項各樣供上,一應進排之事,勿爲混減,仍前擧行事,分付各司。
吏曹啓曰,承旨有闕,政事,取稟。傳曰,過齋戒後爲之。
領議政金壽恒十二度呈辭。入啓。傳曰,遣承旨敦諭。
判義禁呂聖齊,請對入侍。
府啓,月食齋戒,今日姑停。
政院啓曰,今月十七日,以大王大妃殿議號事,大臣及政府東西壁·館閣堂上·六曹參判以上,待開門,當爲牌招,而領議政,方在呈告之中,且凡會議時,原任大臣,亦有進參之例,何以爲之?敢稟。傳曰,知道。原任大臣,一體命招,可也。
右副承旨金鎭龜書啓,臣承命,往諭於領議政,則以爲,臣請急之章,已至十二章,而誠意淺薄,未格天聽,反辱不敢當之恩數,近侍宣諭,前後荐疊,聖旨敦勉,有踰尋常,臣於此,驚惶感隕,尤不知置身之所也。臣之疾病,如有一分自力之勢,何敢不念國事,不體聖意,一向偃蹇撕捱,自速罔赦之罪哉?顧臣所患,日進不退,自數十日來,危症迭作,眉稜之痛,晝夜苦極,長在合眼昏霿之中,床席之間,亦不能轉動,雖欲强起,其路末由,瞻望宸極,精爽震越,孤恩違命之罪,實所難逭,只願亟被嚴譴,小安私分而已矣,敢啓。傳曰,知道。
傳曰,領相所患如此,予用悶慮,遣御醫往來看病。
觀象監當日啓,自午時至申時,日暈,夜一更,月暈。啓。以上朝報
閏四月十六日,判義禁呂聖齊,請對入侍時,判義禁呂聖齊所啓,頃者仁遮外土兵四人等,以許植憑覈事,捉來,而今無更問之端,故纔以放送之意,入啓蒙允矣。昨聞大臣之言,以爲四人中,印石稱名者,本以慶興逃亡官奴,行商貿鹽,輕入三水,不無可疑之端,且能解胡語,與之問答,彼人投書,亦爲拾得,似有隱情,所當究問,不可混釋云。故三人,則旣已放送,而印石,仍爲囚禁,別爲問目究問,何如?上曰,依爲之。義禁府謄錄
上在昌德宮。停常參·經筵。
謝恩,副摠管朴泰尙,楊口縣監閔昌基。
知事睦來善再度呈辭。入啓。加給由。
判決事朴元度上疏。大槪,重被訟者詬辱,勢難仍居於聽訟之任,伏乞聖慈,特許遞免,以安私分事。入啓。
傳曰,明日晝講爲之。
開城留守書目,本府農事形止,及十二日雨澤事。
江華留守書目,本府農事形止,及雨澤事。
京畿監司書目,竹山呈,以四月卄六日夜間,李順希家,明火賊,衝火,其子俊賢等五名,燒死事。又書目,楊州等邑呈,以自十三日至十四日,雨澤事。
假注書李宜昌改,代以尹興績爲假注書。
副校理尹徵明辭職上疏。入啓。答曰,省疏具悉。旣往之事,不必追咎,爾其勿辭,從速察職。
答判決事朴元度疏曰,省疏具悉。爾其勿辭察職。
慈懿恭愼徽獻大王大妃殿尊號,康仁啓下。
副校理徐文裕,兼持平減下肅拜。
謝恩,左承旨尹以道,右承旨洪萬鍾,左副承旨金鎭龜。
京畿監司書目,驪州呈,以大司成李畬病重,上去不得事。啓。傳曰,爾其勿辭,調理上來事,回諭。
判府事李尙眞箚子。大槪,病重未趨命,惶恐俟罪事。入啓。答曰,省箚具悉卿懇。有病未參,別無所傷,卿其安心勿待命,從容善攝。仍傳曰,遣御醫看病。
領府事金壽興箚子。大槪,賤疾日劇,屢勤聖諭,終無趨赴之望,懇乞亟賜遞免,以幸公私事。入啓。答曰,省箚具悉卿懇。積瘁之餘,所患如此,深用慮念,精力尙旺,從容調理,則神明所扶,勿藥有喜,須體前後之至意,安心勿辭,臥閤論道,以副上下之望。仍傳曰,遣史官傳諭。
刑曹啓目,粘連啓下是白有亦。議于大臣爲白乎矣,左議政南九萬議,以爲續錄中六十年之限,只論私賤,而不及公賤者,其時受敎,似或因事以發,初非通論法例之致,而嘉靖三十年,別受敎,又以六十年,三十年限,不可用於逃漏公賤云,則至今誠難容於其間,而第念聖王作法,貴無偏私,官府臧否,不宜異同,今旣定其年限,而公私異用者,恐不足以服民之心,而種種奸弊,歸於國家,又如該曹之陳啓,則因時著令,以爲杜奸弭怨之公法,亦無不可,伏惟上裁。領中樞府事金壽興,行判中樞府事鄭知和議,以爲私賤之反主投公之類,其情狀之巧詐,誠有極難,得其端緖者,似當有別樣立法之擧,該曹啓稟,必出於此,而第念續錄所謂六十年之限,只爲私賤而設,其意,亦在凡良民及他爲婢之被占於他人者,六十年之間,旣不先官爭辨,而年久之後,始爲紛紜起訟,則不但訟理之眩亂,將無以禁抑非理相訟之弊,此所以六典頒行之後,追立年限者也。至於公賤,則謂有隱漏者,若非陳告與自首者,雖過百年,必無立隻現告之勢,今若依私賤例定限,則久遠隱漏之公賤,終未免永失之歸,更改舊章,恐難率易,而但乙未推刷,實是百餘年來所未行者,則當此之時,宜無漏落之弊,設或有漏落者,到今決不可又爲提起,以開爭訟之端。臣之賤見,則乙未以前,漏落公賤,毋論眞假,或稱自首,或稱陳告,用意起訟者,一切勿許聽理,則雖不著爲傳後之令甲,亦可爲一時矯弊息訟之道,以此立制,似若便宜,伏惟上裁。領議政金壽恒,行判中樞府事閔維重,行判中樞府事李尙眞,則病不得收議,右議政□□□奉使出彊,奉朝賀宋時烈,在外不得收議,大臣之議如此,上裁,何如?啓依金領府事·鄭判府事議,施行。
府啓,近來衒能之輩,不識羞恥,稱以別備,希望恩賞者,相率成風,而朝家,不思所以矯正之道,又從而崇奬之,其流之弊,至有今日,而固有不勝其寒心者矣。臣伏聞向者順陵·英陵丁字閣,及水刺間·安香廳等處修改時,監董陵官,私自拮据,辦出物力,而該曹啓聞,至蒙六品遷轉之恩云。原陵事體,何等尊嚴,而豈有堂堂國家,藉一陵官私備,而有所修改之理哉?其自備者之要衒,其所猥褻無嚴之狀,固極驚駭,而該曹啓稟,不知其爲可駭,乃以料理自備,有此巋然重新等語,隱然褒嘉者,亦甚無謂,以是而書諸史冊,傳之後人,則其將以國家,爲何如也?國體損虧,輿情喧騰,不可以事在旣往而置之,請其時自備陵官,汰去,所授賞級,還收,而當該褒啓禮曹堂上,竝命從重推考。答曰,褒賞經年之後,到今還收,事未妥當,今後陵官之私備改修者,毋論工役之多少,切勿論賞事,定式施行。以上朝報
漢城府啓曰,云云事,命下矣。京城·西道二十里外,則非本府所管,令政院更爲分付於京畿監司處,何如?傳曰,允。禁營謄錄
吏批,以安圭爲掌樂正,刑曹佐郞李垈,工曹佐郞尹彙善相換,李衡祥爲兵曹正郞,金載顯爲右承旨,成瑨爲司藝,崔商翼爲兵曹參知,韓相夔爲造紙別提,崔寬爲漢城左尹。
兵批,以吳斗寅爲知中樞府事,朴亨爲白峙僉使,崔燾中爲宣傳官,以金兌重·曺挺碔·曺挺㐕·朱炡·禹昌績·李世榮·金崇厚·金應奎爲副護軍,沈攸爲司直。
上在昌德宮。停常參,只晝講。
巳時,太白見於未地。
吏曹參判朴泰尙,掃墳事,楊州地,出去。
謝恩,右副承旨金載顯,掌樂正安圭,兵曹正郞李衡祥,工曹佐郞李垈,監察李文著。
大司諫申琓再度呈辭。入啓。給由。傳曰,安心調理。
領議政金壽恒十三度呈辭。入啓。傳曰,安心調理。
同副承旨李彦綱,鐵原地掃墳呈辭,及檢閱柳尙載,陽川地加土呈辭。入啓。給由。
戶曹判書柳尙運辭職上疏。入啓。答曰,省疏具悉。卿其勿辭,調理察職。
晝講入侍,知事趙師錫,特進官申汝哲,承旨李彦綱,玉堂金昌協·徐文裕,假注書李重章,史官柳尙載·李廷謙,武臣崔元立。
傳曰,明日晝講爲之。
政院啓曰,來卄一日,輪對日次,取稟。傳曰,爲之。以上朝報
兵曹啓曰,今日將官朔試射時,入直訓鍊都監把摠·哨官,及禁衛營哨官等,依前日榻前定奪,以他員代直出射之意,敢啓。傳曰,知道。禁營謄錄
上在昌德宮。停常參,只晝講。
自昧爽至卯時,沈霧。自辰時至酉時,日暈。五更,月暈。
謝恩,司藝成縉,刑曹佐郞尹彙善,造紙別提韓相夔,魚川察訪權儧。
大司諫申琓三度呈辭。入啓。遞差。
知事睦來善三度呈辭。入啓。遞差。
晝講入侍,知事呂聖齊,特進官權說,承旨金載顯,玉堂李頤命·徐文裕,假注書李重章,史官柳尙載,武臣吳道弘,持平洪受潤,亦爲入侍。
黃海監司書目,道內今月十二日始雨,十三日始霽,入地幾至二犁許,誠爲多幸事。
慶尙監司書目,慈仁縣監李溭,今月初九日遭父喪事。
修撰金昌集上疏。大槪,父病甚重,冒死陳情,冀蒙恩遞,俾得專意救護事。入啓。答曰,省疏具悉。爾其勿辭,救護父病。
吏曹啓曰,臺諫有闕,政事,取稟。傳曰,當時爲之。
群山萬戶金善鳴,差使員上來。
吏曹判書李敏敍上疏。大槪,重患泄瀉,方有開政之命,而不得詣闕,乞遞本職,以便公私事。
副校理金昌協上疏。大槪,冒陳危懇,冀蒙恩遞,俾得救護父病事。入啓。答曰,爾其勿辭,救護父病。
今日晝講時,侍讀官李頤命所啓,近日設科,甚數,而書題有限,雖不能每出好題,而至於不成說話之題,亦不當出試矣。今番別試初試二所試官,乃以趙蘇秦,謝爲從約長,竝相六國,爲表題,從約長,本非官職,而六國相,非可獨謝於趙者也。今雖考試出榜,而似不可無警責之道,以懲日後矣。曾前以試題浮虛,有臺啓請推之時,請推,雖非臣等之事,旣有所懷,敢此仰達矣。上曰,儒臣之言,是也。予亦觀其書題,以爲如是矣,不可無警責之道,今番二所試官,竝推考,可也。
京畿監司書目,陽川呈,以修撰嚴緝辭職上疏上送事。啓遞差。
昨日晝講時,榻前,持平洪受潤所啓,陵官汰去,措辭見上所授賞給還收,當該褒啓禮曹堂上,竝從重推考。上曰,已諭勿煩。
領議政金壽恒十四度呈辭。入啓。傳曰,安心調理。以上朝報
政院啓曰,禁府公事,昨日夜深後,來呈,故留院中,今朝入啓矣。判付書寫之際,更爲考見,則其中延沇等定罪公事末端,年月日所書處,不爲踏印。臣以該房,初不覺察,矇然捧入,不勝惶恐,莫重奏御文書,如是做錯,難免不察之失,當該禁府堂上·郞廳,竝推考,此公事,還出給,使之踏印後,判付書入,何如?傳曰,允。義禁府謄錄
有政。吏批,平川君申琓·金夢臣爲兵曹佐郞,吳命老爲慈仁縣監,以沈攸爲大司諫,申曅爲兵曹參知。
兵批,以睦來善爲副司直,金埈爲司果,尹興績爲司正。
備邊司,平安兵使薦,李世選受點。
上在昌德宮。停常參·經筵。
待敎柳尙載,楊州地加土事,出去。
下直,舒川萬戶李復貴,天城萬戶文重器。
謝恩,白峙僉使朴亨。
傳曰,明日晝講爲之。
明日輪對官落點,校書校理金壽能,中學敎授柳世寅,廣興守南斗長,歸厚別提崔元緖,北部主簿金聖道。
禁府啓目,咸鏡監司放未放啓本云云。洪受疇段,如此大霈之日,宜有酌處之道,上裁,金元九段,罪名甚重,仍配,他餘罪人,令各該衙門,稟處,何如?啓依允。洪受疇乙良,中途付處。又啓目,許植·愼百賢,依前榻前定奪嚴刑,何如?啓依允。
慶尙左道京試官尹之翊,入來。
傳曰,召對爲之。入侍承旨金鎭龜,玉堂李頤命·徐文裕,假注書李重章,史官李廷謙,兼春秋楊廷藎,持平洪受潤,亦爲入侍。
禁府,洪受疇,鐵原府中道付處。啓。
禁府都事朴善長,閔熙押去後,入來。
召對時,副校理李徵明,卽爲牌招察任,下番闕員,後日政,以在京無故人差出,仍卽牌招察任事,榻前下敎。
承文副正字宋相埼,文臣朔試射時,稱病不進,依承傳罷職。
持平洪受潤所啓,自備陵官汰去事,措辭上同所授賞級,還收,而當該褒啓禮曹堂上,竝從重推考事。上曰,勿煩。慶尙左兵使具鏞,爲人狂悖,性且凶殘,到任之後,專尙刑杖,虐殺無辜,其數甚多,其中最甚殘酷者,以不干之罪,棍打僧人,一日致斃者,至於三人,其他政令乖戾,擧措之顚妄,有不可盡言。如此之人,不可仍置閫寄,以貽軍民之害,請慶尙左兵使具鏞罷職,仍令道臣明査啓聞,以爲科罪之地。上曰,更加詳察處之。又啓曰,武弁之得除秋曹郞官,蓋極選也,佐郞李文海,名稱素輕,除授之後,物情未協,且其爲人麤率,不識事體,政令之間,多有駭異之擧,不可仍置本職,以累官方。請刑曹佐郞李文海,罷職。上曰,不允。又啓,今日進講綱目懸吐處,未能詳細改校,多有舛訛處,致勤聖敎,常時不能致察之失,著矣。請當該講官,推考。上曰,依啓。
觀象監,當日辰時,日暈。啓。以上朝報
上在昌德宮。停常參,只晝講。
五更,月暈。
吏曹參判朴泰尙,掃墳後,入來。
金城縣令李延普,差使員還下去。
謝恩,知事吳斗寅,慈仁縣監吳命老,平安兵使李世選。
去夜,副校理李徵明,牌不進,推考傳旨,下禁府,禁府,李徵明拿囚。啓。
江襄監司書目,道內各邑農事形止,及今月十三日夜半,始雨,十四日夕後,開霽,雖未周洽,得此甘霔,誠爲多幸事。
晝講入侍,知事金萬基,特進官權說,承旨洪萬鍾,玉堂李頤命·徐文裕,假注書李重章,史官李廷謙,兼春秋楊廷藎,武臣李枝遠,持平洪受潤,亦爲入侍。
傳曰,明日晝講爲之。
公洪監司書目,臣酷被訟者之搆誣,乞遞職名事,上疏上送事。啓。答曰,省疏具悉。卿其勿辭,從速察職。又書目,忠原兼任陰城呈,以副校理李后沆辭職上疏上送事。啓遞差。
今日晝講時,持平洪受潤所啓,請自備陵官,汰去,措語上同賞級還收,而當該褒啓禮曹堂上,從重推考事。上曰,勿煩。又所啓,慶尙左兵使具鏞,罷職,仍令道臣,明査啓聞事。又所啓,臣於閔鏞事,有擬律乖當之失,不可仍冒,請命遞斥臣職。上曰,勿辭。又所啓,請刑曹佐郞李文海罷職事。措辭上同上曰,遞差。又所啓,宮禁之不嚴,爲今日痼弊,蓋由兵曹之未能嚴禁雜人之致也。頃者豐呈之日,宮人之親屬隣族,無數闌入,通宵在內,旣罷之後,宣洩內間之事,喧騰閭里。該官尸居之失,至此益著,不可無警責之道,請當日入直堂上·郞廳,竝先罷後推。上曰,依啓。上曰,今番豐呈時,雜人,多自耀金門闌入云,本門守門將,不能禁斷之狀,殊甚可駭。當該守門將,與兵曹堂上·郞廳,一依先罷後推。
參贊官洪萬鍾所啓,刑曹佐郞李文海,遞差事,命下矣。臺諫,方以罷職論啓,遞差傳旨,不得捧入之意,敢啓。上曰,知道。
罷推現告,兵曹參議李堥,佐郞金□□,守門將李寅奭。
京畿監司,以受侮於前郡守金盛最事,辭職狀啓。傳曰,卿無所失,勿辭從速察職事,回諭。仍傳曰,觀此狀啓,前郡守金盛最所爲,殊甚可駭,罷職。以上朝報
義禁府啓曰,以平安監司狀啓,刑曹粘目,前楊下萬戶朴厦樑,武一所啓目,訓鍊院奉事金始精等,移本府處置事,允下矣。朴厦樑·金始精等,方待命於本府,卽爲拿囚之意,敢啓。傳曰,知道。
晝講入侍,持平洪受瀗所啓,慶尙左兵使閔鏞,爲人狂悖,性且凶殘,到任之後,專尙刑杖,虐殺無辜,其數甚多,其中最甚殘酷者,以不干之罪,棍打僧人,一日致斃者,至於三人,其他政令之乖戾,擧措之顚妄,有不可盡言。如此之人,不可仍置閫寄,以貽軍民之害,請慶尙左兵使閔鏞,罷職,仍令道臣明査啓聞,以爲科罪之地。上曰,拿問,令本道明査啓聞。已上義禁府謄錄
上在昌德宮。停常參,只晝講。
自午時至酉時,日暈。四更,流星出北極星上,入乾方天際,狀如拳,尾長二三尺許,色赤。五更,月暈。
靈恩君涵,沐浴後,入來。
下直,利川府使洪萬朝,月串僉使吳時翊。
謝恩,參知申曅,直講任堂,護軍韓世武。
禁府,金時靖·朴厦樑拿囚。啓。
晝講入侍,特進官吳斗寅,同知事朴泰尙,承旨尹以道,玉堂李頤命·徐文裕,假注書李重章,史官李廷謙,兼春秋楊廷藎,武臣李惠疇,持平洪受潤。
晝講時,諫院呈告·未肅拜人員,竝卽牌招察任事,定奪。
持平洪受潤所啓,自備陵官汰去事。措語上同所授賞級,還收,而當該褒啓禮曹堂上,從重推考事。上曰,勿煩。又所啓,今日入侍諸官,莫不祗肅,而武臣李惠疇,頻頻起坐,仰首瞻望,殊無敬謹之意,請命推考。上曰,依啓。又所啓,特進官之入侍講筵,豈但旅進旅退而已乎?蓋欲其討論文學,有所裨益也。今日筵中特進官吳斗寅,終無一言而退,極爲非矣,請命推考。上曰,特進官,與知經筵官有異,不必推考。前啓,閔鏞,罷職。
領議政金壽恒十四度呈辭。答曰,安心調理。
大司諫沈攸,司諫李弘迪,正言尹誠敎,牌不進。
院前啓,日暮姑停。以上朝報
上在昌德宮。停常參·經筵。
卯時至申時,日暈。
謝恩,兵曹佐郞金夢臣。
大司憲李奎齡初度呈辭。入啓。給由。
右尹崔寬上疏。大槪,退伏違命,分義嚴畏,忍死舁入,而全昧經義,不敢入侍,死病危劇,朝暮將盡,亟鐫斯職,還收前命,退死丘壑事。入啓。答曰,省疏具悉。卿其勿辭,從速入來察職。
全羅左道京試官朴慶後,入來。
傳曰,大臣·備局堂上引見。
校理李頤命上疏。大槪,引對退出之後,伏聞母病不輕,情理煎迫,不得已出往,乞遞臣職,仍治臣徑出之罪事。入啓。答曰,爾其勿辭,救護母病。
引見時,掌令李國華·沈枰,持平李三碩,竝卽牌招,趁速開坐,此後憲府之官,實病呈辭入啓外,政院詳察啓稟,勿以監察代行茶時事,榻前下敎。判尹金德遠,判決事朴元度,竝牌招察任事,定奪。
備忘記,日昨筵中,豐呈時入直兵曹堂·郞,及耀金門守門將,以雜人不能禁斷事,罷推矣。今聞其日,因慈敎入內,此與兵曹守門將任意許入者,有異,仍爲施罰,似涉未安,罷推傳旨,爻周,自今以後,各別嚴飭,俾無闌入之弊。
朗原君偘上疏。大槪,臣有奉使無狀之罪,亟削臣職,仍令攸司勘臣律名,以存國體,以快人言事。入啓。答曰,省疏具悉。此出於事體之不獲已,於卿有何所失乎?卿其安心勿待罪。
謝恩,掌令李國華。
掌令沈枰,牌不進。
謝恩,副校理李徵明。
京畿監司書目,楊州呈,以副護軍朴世采,朱子遺文冊子,投進上疏上送事。啓。答曰,省疏具悉。所進冊子,從容省覽後,當令儒臣校讐矣,亟遵前旨,更勿撝謙,安心上來,以補不逮。
副校理金昌協上疏。大槪,嚴召之下,不敢不趨詣,而父病,一向危篤,決難離側供仕,懇乞亟遞臣職,俾專救護事。入啓。
今日引見,正言金宇杭所啓,請淑安公主房橫占處,令本道詳査處分,宮差之作弊與否,亦令査得,以爲科罪之地事。上曰,勿煩。又所啓,靈山縣監柳長元罷職事。上曰,憲長,新從嶺南上來,而觀其辭,則與臺啓有異,或不無風傳爽實,更加詳察處之。又所啓,請及第李允修門外黜送事。上曰,削奪之罰,足懲其罪,不必門黜,勿煩。持平洪受潤所啓,自備陵官汰去,所授賞級還收,而褒啓當該禮曹堂上,從重推考事。措辭上同上曰,勿煩。又所啓,臣以兵曹堂上·郞廳,不能禁斷雜人之罪,論啓蒙允矣。卽伏聞下政院之敎,則以爲諸人,因慈敎入內,兵曹罷推傳旨,特命爻周云。臣不勝驚惑之至,而只憑掖庭下輩口傳之語,不復稟旨,任其闌入,設有奸細之徒,僞傳之事,亦將諉之有命,不思所以遮攔禁絶之道乎?其尸居之罪,不可不懲,請寢兵曹當該堂上·郞廳罷推還收之命,耀金門守門將,亦命一體論罪,以防後弊。上曰,當初未諳曲折,故卽爲允許矣。今聞其日,因慈敎入來云,此與無端闌入者,有異,亦非兵曹及守門將,不能禁亂之致,故罷推傳旨,使之爻周矣。此後如有闌入之弊,則當各別論罪,而今番,則不必罷推矣。又所啓,臣於昨日晝講時,伏見特進官吳斗寅,終日對卷,不進一言,臣意以爲,毋論職任之如何,旣已持冊入侍,則固不當若是,故率然論啓矣。今者近臣,以未諳體例,爲非,臣何敢自以爲是,而晏然在職乎?請命遞斥臣職。上曰,勿辭,退待物論。
校理李頤命所啓,諫院,以宮庄更査事,論啓,已近一年,此不過一番明査之請,而殿下,尙靳不許,遐遠之民,不知聖意所在,必謂之事干宮家,故橫占而不與也,此豈得丘民之道哉?此田相訟,臣未知委折,而臺諫,亦非直請出給,則一番行査,有何所傷乎?特爲允許,似合事宜矣。上曰,予非偏爲宮家而然也。宮差之與本官,眼同打量,非止一再,而奸民連呈上言,頻年相爭,若令行査,則適足以中其奸計也。李頤命曰,今若剛明官行査,則爲訟官者,誰敢偏護奸民,而不爲之覈實乎?正言金宇杭曰,本院之啓,非只據渠輩上言,而如是爭執也。前掌令李國芳,奉使嶺南,得其實狀,爲諫官時,發此論,此與泛然風聞,有異,第令行査,則是非之分,終當見之,此時民心,雖曰巧詐,安敢侵宮家之庄,出占取之計乎?特賜允兪,俾不爲小民呼冤之端,可矣。李頤命曰,聖上,允不允從臺啓,故外方聽聞,昨以殿下,偏護宮家事,雖可査而不爲行査,爲言,從速允從,似當矣。上曰,予之持難,非有他意,儒臣臺臣之言,如此,令本道別定剛明官,更査累年打量案憑準之後,更稟處決,可也。
左議政南九萬所啓,玉堂之官,近甚苟簡云,合有變通之道矣。校理李頤命曰,玉堂被錄之人,近多有故,經筵入番,無以推移,事甚可悶矣。目今罷職及未解由者,其數亦多,解由,則雖不敢直請變通,而至於罷職之人,則似當有收敍之擧矣。上曰,玉堂之官苟且,予固知之,而大臣亦以爲言,罷職人員,竝敍用,可也。
左議政南九萬所啓,統制使金世翊,赴任周年之間,別無水土所傷云矣。自春以來,病勢頗重,漸至危劇云,其在朝家體下之道,似當有變通之道。且世翊,乃武弁中儲望之人,病若至於難救,則誠爲可惜,今姑許遞,何如?上曰,實病如此,則久置此任,非朝家體下之道,改差,可也。又所啓,前平安兵使金城,因臺啓罷職,臣欲有所陳達,而臺臣論啓,有非因事坐罷之比,故有所不敢,適有言端,故今始陳稟矣。金城到任之後,凡事能否,臣未之詳聞,而但以上年犯越人搜捕之事,觀之,則城之設計捕捉,頗有着實之效,至於從義州犯越正犯諸人之發其苗脈,實由於城之譏察,以此言之,似是盡心職事之人。且其所殺官妓,若非出於私嫌·私怨不美之事,則任將之道,不可不重其威權,管下一婢子,因治罪邂逅致死,恐不必至於坐罷矣。知事申汝哲曰,金城之臺啓,有曰,撲殺官婢,而此則似非實狀矣。詳聞關西之言,則上年十二月十九日,決杖,而其死,則今年正月二日云。其間日字三十餘日矣,然則實非目前撲殺,明矣。上曰,金城事,臺臣所論,慮或爽實,姑令推考,而其後爭執不已,故意謂眞明白,允從矣。大臣陳達如此,只推考仍任,可也。又所啓,頃聞自朝家有淸白吏抄選之命,而事體重大,尙未擧行,武弁中如梁侙者,則物情,以爲可合於淸白吏之選矣。臣曾爲咸鏡監司時,侙爲永興府使,察其持身,甚足可尙,而頃者,以慶尙左兵使,重得土疾,交代久未下去,故不及歸家,死於離營不遠之地云。如此之人,雖生存,猶可褒擢,況身死之後,豈可無追奬之道乎?知事申汝哲曰,梁侙,淸白自持,居家甚約,故罷官歸家之後,則衣食之資,專賴於儕友矣,他道運柩,亦難云,事甚矜愍矣。左相曰,恩褒之典,誠非自下所敢請,而若題給喪需,且使一路運柩,仍爲陞品追贈,則似可矣。上曰,梁侙之廉謹可尙,特爲褒贈,題給喪需,且使之運柩,可也。上曰,近來武弁中可用者,甚尠,以今番初試榜觀之,士夫子弟之得參者,不過十餘人,何以望將來之任用乎?事甚可悶矣。朝家用才,不擇文武,而武弁,則以人輕侮之故,士夫子弟,絶不赴擧,國事可謂寒心矣。入侍諸臣中,如有子弟累人者,亦勸令學武,宜矣。知事申汝哲曰,臣每聞傳敎,出語諸友,勸令子弟學武,而一自萬科之後,得官甚難,多有虛老者,故不願操弓,且稱爲武弁,則至於蔭官,亦皆凌侮,渠旣如此,則誰肯更敎其子弟乎?此所以士夫子之寧爲窮儒,而不肯就武也。左議政曰,中原科制,則有武進士,武藝數技之外,以治安策·平邊論,取試,故入格者雖尠,而亦多可用之才矣。我國亦有講制,而只講音釋,便皆得參,士夫子弟,雖能講書,而武藝不足,故常漢之參榜者,居多,士族則絶罕,而萬科之後,雜類尤多,若欲矯弊,則稍重科式,而節損取人之數,可矣。左參贊趙師錫曰,得人之道,當廣其仕路,而武弁之窠,不過若干,臣曾在本兵之時,亦欲廣用人才,而窠闕甚少,武士甚多,未之果矣。今若廣開仕路,通用於蔭官之窠,毋使抱屈,則雖不勸奬,而人自激動矣。上曰,頃因徐文重之疏,旣已變通,而不可以許多武弁,塡官於蔭官窠,更於蔭窠之中,增其武窠,以廣調用之路事,廟堂與吏曹相議,定式施行,可也。上曰,曾因領府事金壽興陳達,申瓁·洪得龜之特命除職者,蓋欲如孝宗朝待申汝哲·具文治之例,則雖無操弓業武之敎,而其意有在矣。今見文科初試榜目,瓁乃得參,殊非勸奬之本意,來秋殿試,令勿赴擧,可也。左副承旨金□□曰,申瓁·洪得龜,自朝家特命除職,意實有在,而渠輩,不卽就武,此固非矣。然旣赴文科,得參初試之後,勿赴殿試,其在事體,未知得當也。左議政曰,赴武擧者,無不赴文擧之法,古之欲就功名者,有文武兼赴之人,且赴文擧而成名者,用之於武職,亦無不可,若只令赴武擧,則不幾於防才乎?上曰,朝家除職,以示勸奬儲養之意,而不卽就武,事甚未安,故如是下敎矣。曾在孝廟朝,勸令就武者,不敢赴文擧,今此申瓁等之終不就武,事體未妥,申瓁,勿赴殿試,洪得龜,竝爲趁卽操弓事,更爲分付,可也。
左議政所啓,喬木世臣,有國之所重,今欲求人才於世族,其倚毗之意,豈不盛矣,而所謂不遐遺,亦是取人之大道,何可以遐遠而忽之也?西北兩道之人,雖曰疏逖,亦豈無一二人才之可用者,而一切遺棄,誠爲可惜,亦非聖王一視臣民之道也,故臣曾以兩道人收用之意,屢次陳達,而因仍轉激,才用旋棄,反不如前日尋常調用之時矣。如全百祿·張治世者,一經摠府之後,治世則方遭喪,而百祿則瓜滿於慶尙兵虞候矣。還歸本土,更不得調用,至於黃汝楫,則以內三廳陞六,除拜居山察訪,亦有擧職之效,而意外遭彈罷歸矣。頃者御史,以人望最於一道,不可不爲先收拾書啓,故備局,亦以依啓調用事,覆啓分付於兩銓矣,已過半年,一不擬望。定州人洪禹績,聰明强記,絶出於人,頃者朝廷,有關北人別爲調用之命,故除拜兵曹郞官矣。其時臣爲本曹判書,見其任職,有過於人,無不及者,而物情,以西北人之創居是職,爲駭,謗議紛然,至以爲賤隷,以此言之,遐方之人,設有過人才者,必無見容之理。唐家,以不用范陽將士,卒致禍亂,其時史臣,以宰相崔植·杜元穎等,無遠略,不知安危,大體爲咎,然則西北人之不爲收用,實非今日之所宜,而臣等,亦安得逃其責乎?全百祿·黃汝楫,令兩銓從速調用,而洪禹績之賤隷與否,自有公議,非暗昧難知之事,令該曹採問公議,果是虛謗,則依前收用事,分付,何如?上曰,用人之道,不宜如是狹隘,西北人收用事,分付兩銓,而洪禹績等三人事,亦依所啓,分付施行,可也。以上朝報
備局啓曰,云云事,命下矣。曾前摠戎廳壯抄將官十二員,牙兵將官五員,軍官十五員等,自該曹逐朔散料題給矣,因賑恤廳啓辭,自癸亥正月爲始,與各軍門將官,一體權減,而其中冬三朔領軍時,把摠二員,哨官四員,軍官十五員料米,則自該曹仍給矣。本廳將官等,該曹,雖不給料,而本廳,則仍存前數,自本廳料理,充給其料,故谷物常患乏絶,有此復舊之請,而禁衛營·御營廳等諸廳裁減之數,皆未復舊,則至於本廳,有難悉復前規,本廳事勢,亦有不可不顧念者。壯抄將官十二員朔料,則勿論軍兵上番下番,自該曹通一年題給,而此外牙兵將官及軍官料,則自本廳隨力繼給,宜當,以此意分付於該曹,何如?答曰,依爲之。
備局啓曰,云云事,命下矣。本廳諸將官給料,旣無出處,而外居屯抄將官,不爲給料,誠有難繼之患,依所啓權減,何如?答曰,允。備局謄錄
禮曹啓曰,今此大王大妃殿上尊號後,內外命婦陳賀事,已爲磨鍊啓下矣。取考辛卯年謄錄,則其時因傳敎,外命婦大殿乳母·王妃母·公主·翁主·大君王子夫人外,宗親及朝士大夫命婦,則不爲入參,故辛丑·丙辰年,竝依此例擧行,而頃日進豐呈時,外庭命婦,亦不入參矣。今番則何以爲之?敢稟。傳曰,今亦勿爲入參,可也。
禮曹啓曰,大王大妃殿上尊號及受賀於內外命婦時,有翟衣加首餙,儀註則當爲臨時磨鍊入啓,而翟衣,則依前例令尙衣院,以紫的造進事,分付,何如?傳曰,允。禮曹謄錄
上在昌德宮。停常參·經筵。
領議政金壽恒十六度呈辭。入啓。傳曰,安心調理。
大司憲李奎齡再度呈辭。入啓。加給由。
持平李三碩,楊州地,加土呈辭。入啓。給由。
傳曰,明日晝講爲之。
司諫李弘迪啓曰,臣於頃者,以武科監試官,晨夕往返,觸感風露,腰脇之痛,猝然沈劇,屈伸不得任意,坐臥亦且須人,尋單請急,蓋不獲已,召牌之下,竟未祗赴,揆以分義,臣誠死罪,伏枕耿耿,已不勝皇霣罔措,而伏聞昨日筵中,以諫官多有違牌者,至下未安之敎,臣之罪戾,至此益著,何可以疾病之難强,而有所自解乎?臣聞平安前兵使金城,有仍任之命,當此乏人之時,若欲赦過容罪,棄短取長而用之,此亦任人之一道也。然而乘其私憤,殺一無辜,以爲一醫官之地如是,而有可以彈壓管下者耶?況其發怒,初由於李後聃之以言語譏切激怒,則其爲人之如何,從可知矣。還上重任,決非其可堪也。臣之意見,偶然如此,以至論啓,至於蒙允矣。旣罷旋仍,雖出於一時便宜,而臣恐從今以後,爲官吏者,臧殺人命,視同草芥,益無所顧忌也。且入侍宰臣,有以撲殺稱冤者,與臣所聞,大相逕庭,此果的知之言耶?如不然而必欲以臺啓爲爽實,則其意未可知也。臣前後忝竊,毫絲無補,而徒有妄言之失,且犯違牌之罪,以此以彼,不可一刻晏然仍冒,而經宿之後,僅僅扶舁,今始自列,臣罪尤大。請命遞斥臣職。答曰,勿辭,退待物論。
護軍李選上疏。大槪,本職及兼帶,亟許鐫削,以伸公議,且安私分事。入啓。答曰,省疏具悉。此出於事勢之不獲已,於卿有何所失乎?卿其勿辭,從速察職。
府啓,自備陵官汰去,所授賞級還收,當該褒啓禮曹堂上,從重推考事。措辭上同請寢兵曹當該堂上·郞廳罷推還收之命,耀金門守門將,亦命一體論罪,以防後弊事。措語上同引嫌而退。特進之任,雖異講官,執冊登筵,意蓋有在,則責以討論,未爲不可,近臣之言,何必爲嫌?請持平洪受潤,出仕。答曰,不允。處置事,依啓。
院前啓,請靈山縣監柳長元罷職事。措語上同請及第李允修門外黜送事。措語上同引嫌而退。病未赴召,其勢固然,未安之敎,不必爲嫌,糾覈之論,誠得臺體,旣罷還任,在我何損?請司諫李弘迪,出仕。答曰,不允。處置事,依啓。
全羅監司書目,龍潭呈,以執義林泳辭職上疏上送事。啓。答曰,省疏具悉。爾其勿辭,調理上來察職。
司諫李弘迪,持平洪受潤,就職。
全羅監司書目,臣病勢危劇,無望供仕,乞賜遞免,以便公私事,上疏上送事。啓。答曰,省疏具悉。卿其勿辭,調理察職。以上朝報
上在昌德宮。停常參,只晝講。
謝恩,護軍李重慶。
漢城府啓曰,前日豐呈時,補階木所入五百五十五駄,因紫門監監役所報,自本府分排於五部坊民矣。追後聞之,則五部書員等,因此分定之擧,操縱加減,受賂作弊之說,不勝藉藉。推捉各契有司,一一査問,則其中中部書員姜時龜,受其賂錢,分定馬匹,任意減數,罪狀現著,無辭自服,其爲官員者,慢不致察,使其書員,有此侵虐坊民之弊,其尸居不職之狀,委屬可駭,不可不隨現告懲治,以爲警後之道。當該部官,汰去,姜時龜,移送法曹,從重科罪,何如?傳曰,允。
汰去現告,中部參奉韓世相。
晝講入侍,知事趙師錫,特進官李師命,承旨李彦綱,玉堂李徵明·徐文裕,假注書李重章,史官李廷謙,兼春秋楊廷藎,武臣崔橚,正言金宇杭,亦爲入侍。
正言尹誠敎所啓,臣累日試所,重致勞傷,素患喘症,乘時復發,試罷歸來,症勢有劇,盡夜呌苦,轉側隨人,多般調治,有加無減,旬月之內,決無陳力就列之望。且緣柳長元之事,重被憲長之斥,顯加侵凌,不復顧藉,直以臣之論,全歸於怨家之造謗,其輕侮臺官,極矣。臣忝居言地,不能少效澄淸之責,而反以貽辱於臺閣,則如此而尙可仍因苟冒於言責之地乎?臣之形勢,旣不可一刻冒據,而詣臺自劾,見阻喉司,進退維谷,自處無路,不得不敢尋長單,縮伏私次,只俟公論之發,召牌之下,竟未祗赴,逋慢之罪,臣固自訟,方且霣惶罔措矣。伏聞再昨筵中,至下未安之敎,臣之罪戾,萬殞難贖。且聞平安前兵使金城,有仍任之命,臣尤不勝悶蹙焉。金城之因一微事,濫殺人命,實是王法之難貸,臺閣之論,初非爽實,則入侍宰臣,有何所據,而曲爲金城之地,終使殺人者,全然無罪,而執法之論,反歸於無實之域?臣誠慨然於斯也。臣官以諫爲名,而久此忝叨,無一裨補,欲去貪汚之吏,而爲其族黨庇護者之所脅持,欲正濫刑之罪,而爲其稱冤伸救者之所沮尼,前後論事,輒被失實之斥,終至於自犯違牌之罪,臣何敢偃然仍冒,以添罪戾乎?疾病危篤,未得自列,經宿之後,今始扶曳來避,臣罪至此尤大。請命遞斥臣職。答曰,大臣陳達,爲慮體面之虧損,憲長之避,筵臣之啓,亦不過明其實狀,或謂之庇護者之所脅持,或謂伸救者之所沮尼,語欠和平,殊失士夫相敬之道,予未知其穩當也。勿辭,退待物論。
大司憲李奎齡三度呈辭。入啓。遞差。
傳曰,明日晝講爲之。
傳曰,前執義趙宗著,前副應敎徐宗泰,前經歷洪萬義,前獻納金萬吉,前校理姜鋧,前副校理朴泰萬,前副司果閔鎭周等,敍用。
京畿監司書目,楊州呈,以崔奎瑞辭職上疏上送事。啓。答曰,省疏具悉。爾其勿辭,從速察職。
正言金宇杭啓曰,本院,以靈山縣監柳長元罷職事,爭執,而臣於此論,亦嘗連啓矣。卽者正言尹誠敎,引避退待,臣當爲處置,而第其避辭中一款,卽柳長遠事也。自上以憲長之避,不過明其實狀之不然,爲批,旣曰,實狀不然,則臣以連啓之人,不敢晏然處置同僚,請命遞斥臣職。答曰,勿辭。
府啓,自備陵官汰去,所授賞級還收,當該褒啓禮曹堂上,從重推考事。措辭上同請寢兵曹堂上·郞廳罷推還收之命,耀金門守門將,亦命一體論罪,以防後弊事。入啓。答曰,勿煩。
院啓,靈山縣監李長元罷職事。措語上同答曰,不允。新啓,再昨筵中,有金泉察訪申瓁勿赴殿試之命,臣竊以爲不然也。側聞甲子年間,原任大臣,以申瓁·洪得龜等調用勸奬事,陳請之時,以此人等,皆是儒臣,似難狎習武藝,姑許初入仕之意,仰達蒙允矣云。當初旣無明白指揮,到今儒科入格之後,令勿赴擧者,揆以事面,當如何也?良役軍兵,亦無不得赴儒科之令甲,此輩雖果有操弓之明敎,而得參儒科,亦何妨也,而況元無是敎者耶?設令瓁等,以文藝拔身,其材苟有可取,則於文於武,何用不可,而第未知其果有表著可稱之才耳。朝家任使,苟得其當,則此人等,不必以文·南·武爲限,而初無指一處分,有此勿許赴儒科之令,過中之擧,莫此爲甚。請寢金泉察訪申瓁勿赴殿試之命。答曰,當初雖無卽令操弓之敎,特命除職,實非偶然,則勸奬儲養之意,自在其中,而終無就武,乃赴儒科,其在事體,果如何耶?啓辭中初無指一處分云者,誠未可曉也。又啓曰,近來閫帥之謀避病鄕,比比有之,此出於國綱不嚴之致,已不勝其寒心矣。乃者統制使金世翊,稱以病重,使其幕佐,臚列病狀,偃然馳報於備局,終至遞免而後已,世翊之病狀輕重,雖不可知,而爲帥臣者,何敢不畏朝廷,以其身病,使下官替報於廟堂,以售其規免之計,若是其無嚴乎?此實無前之事,而不可長之漸也,其在聽聞,莫不爲駭。請前統制使金世翊,罷職。引避而退。未赴召命,由於情勢之難安,隨事糾劾,實是臺體之當然,未安之敎,何必爲嫌?申救之言,不須介懷,請正言尹誠敎,出仕。答院啓,虞候之馳報廟堂,非出於金世翊之指揮,則罷職之請,實涉過重,竝勿煩,出仕事,依啓。以上朝報
兵曹啓曰,統制使金世翊,旣已遞差,依近例,令備邊司議薦,何如?傳曰,允。
晝講入侍時,行副護軍崔橚所啓,鳥嶺·竹嶺,皆天險斗截,所謂一夫當關,萬夫莫開之地也。曾在壬辰之變,賊兵衝突,如入無人之境,而莫之沮過者,蓋平日所以設施備禦之道,有所失而致然也。聞慶,乃鳥嶺嶺底之邑,而軍兵,屬於尙州營將,豐基,乃竹嶺嶺底之邑,而軍兵,屬於安東營將,脫有事變,則兩營將,當率屬邑軍兵,各赴所管兵使,而嶺底兩邑,皆成空虛之地,南下大軍,設有不利之患,則天險孔路,亦無誰何之卒,壬辰之失守,未必不由於此也。臣意,以爲兩嶺形勢,其險如此,雖以嶺底兩邑之軍,足以拒守要路,若以兩邑兵,勿屬於各其營將,別設獨鎭,使聞慶之軍,專守鳥嶺,豐基之軍,專守竹嶺,以爲臨亂備禦之策,則可無失險之患矣。上曰,令廟堂稟處,可也。
備邊司,統制使薦,柳重起·金城·李䎙。以上備局謄錄
傳曰,今此尊崇時處所,定於通明殿事,分付該曹。
傳曰,今此尊崇時應行禮節,不至浩繁,內習儀,不必連三度設行,只一二度爲之事,分付該曹。
禮曹啓曰,命下矣。內習儀節次,果不至浩繁,一度爲之,似爲便當,吉日,問于日官,則來五月十九日爲吉云。以此日擧行,而命婦朝賀習儀,同日兼行事,知委擧行,何如?傳曰,允。禮曹謄錄
有政。吏批,以申琓爲禮曹參判,柳曼爲禮曹正郞,李禎翊爲宗簿主簿,趙相愚爲弘文修撰,李選爲司譯提調,蘇斗山爲刑曹參議,李奎齡爲戶曹參判,申翼相爲大司憲,金澍爲黃海都事,兪集一爲監察,鄭沇爲刑曹佐郞,朴俊蕃爲典籍,金履泰爲學諭,陳晩宰爲校書正字。
上在昌德宮。停常參,只晝講。
〈?〉太白見於未地。五更,月犯金星。
謝恩,校書校理陳晩章,宣傳官崔燾中。
領議政金壽恒十七度呈辭。入啓。傳曰,才傳予如渴之旨,連見卿巽讓之章,無乃不足與有爲而然歟?抑或誠意之有所未至而然歟?方自慚悔,輒復申誥。嗚呼,追先帝之遇,以報先帝爲心,則漢武侯之所以告後主,有社稷之臣,以寧社稷爲悅,則鄒孟氏之所以論大臣,雖以斯二事言之,卿固不可一日捨予而恝然也,明矣。況今國勢,日益頹靡,生民,日益困窮,憂危之端,危亂之兆,指不可勝屈,正宜君臣上下,早夜匪懈,不遑寧處,如救焚如拯溺之不暇,奈何因一不當嫌之嫌,登對纔罷,辭單旋上,遽懷釋負之計,莫念濟屯之策乎?卿之宿患,予非不知,而精力尙强,調治已久,神明所扶,勿藥有喜。卿其體寡昧心腹之言,念股肱相須之義,亟斷來章,臥閤論道,弘濟時艱,勉副至意。仍傳曰,遣承旨傳諭。
晝講入侍,知事朴泰尙,特進官徐文重,承旨尹以道,玉堂李徵明·趙相愚,假注書李重章,史官李廷謙,兼春秋楊廷藎,武臣朴新胄,正言金宇杭。
左參贊趙師錫上疏。大槪,陳情乞遞玉冊書寫官之任事。入啓。答曰,省疏具悉。卿辭如比,令都監趁卽稟處焉。
同副承旨李彦綱書啓,臣承命,往諭于領議政,則以爲,臣垂死病中,又伏承承宣傳諭之異數,奉讀聖敎,不覺感涕之盈席也。第臣卽今病勢,固無望於更起趨命,而神昏氣短,亦無以仰復聖旨,尤不勝惶霣之地。謹當稍俟小定,略具文字,冒伸危懇,以請嚴誅云矣,敢啓。答曰,知道。
府啓,自備陵官汰去,所授賞級還收,當該褒啓禮曹堂上,從重推考事。措辭上同請寢兵曹堂上·郞廳罷推還收之命,耀金門守門將,亦一體論罪事。措辭上同新啓,近來國綱解弛,人心不淑,科場闌入之類,申明禁飭,非不至嚴,而猶不能痛革弊習,若不隨現重究,依律處決,則朝家命令,將不得有所施行,揆以國體,豈不寒心?頃者謁聖庭試時,公賤之闌入者,至於歐打士子,推治命下之後,今已兩月,而連見囚徒,則止於囚其次知,尙不能現告正犯,推問其率入者,以正其罪,該曹之不善搜捕,稽緩不職之失,著矣,不可無規警之道。請刑曹當該堂上,推考,使之各別搜捕現告,其率入者,以爲一體科罪之地。答曰,不允。末端事,依啓。
戶曹啓曰,卽接廣興倉所報,則來五月朔頒料次,倉官進去領議政家,請受祿牌,則方在呈告中,祿牌不得出給云。係是大臣祿俸,何以爲之?敢稟。傳曰,使倉官輸送。
正言金宇杭所啓,靈山縣監柳長元罷職事。措語上同上曰,勿煩。又所啓,金泉察訪申瓁,勿赴殿試之命,殊涉過中,還寢之請,在所不已,而殿下,以雖無卽今操弓之敎,特命除職,實非偶然,勸奬儲養之意,自在其中,初無指一處分云者,殊未可曉等語,爲批,臣益不勝駭惑之至。申瓁·洪得龜等,隨才調用事,定奪之時,自上問于大臣曰,此輩,使之先習武藝乎?大臣,以此皆儒生,似難狎習武藝,姑除初入仕爲當之意,仰達蒙允云。此豈指一處分者耶?處分之初,旣無明白指揮,則此輩,何以知儲養勸奬之道,只在於操弓耶?其文才之如何,臣固不知,而蓋自少業習者也,使一朝令廢,則是不幾於捨所學而從我者乎?況良役軍兵,亦赴儒科,則設令此輩,雖已操弓,儒科入格之後,使之勿赴殿試,則猶爲過當之擧,況初無習武藝之令,而遽有此命,朝家擧措,終未免爲失當之歸,請寢金泉察訪申瓁,勿赴殿試之命。答曰,已諭,勿煩。又所啓,閫師之規避病鄕者,比比有之,此出於國綱不嚴之致,已不勝其寒心矣。乃者統制使,金世翊,稱以病重,使其幕佐,臚列病狀,偃然馳報於備局,終至於遞免而後乃已,世翊之疾病輕重,雖未可知,而爲帥臣者,不敢不畏朝廷,以其身病,使下官替報於廟堂,以售其規避之計,若是其無嚴乎?此實無前之事,而不可長之漸也。臣之所論,欲其懲勵之意,而伏承聖批,以虞候之馳報於廟堂,非出於世翊之指揮,則罷職之請,實涉過重,爲敎,臣竊惑焉。如使世翊,無所豫知,則爲其幕下者,必無不稟主將,擅自馳報之理,此不過世翊,急於圖遞,不顧事體,致有如許可駭之事也,其爲放肆,甚矣。此而不治,則將無以杜後弊,請前統制使金世翊,罷職不敍。上曰,已諭勿煩。
正言尹誠敎,牌不進。以上朝報
晝講入侍時,特進官徐文重所啓,臣待罪宣惠廳,故敢此仰達矣。大同廳給價於貢物主人,自前無定式,而近年以來,以十二朔定數出給,謂之月令,使無多受浪費見乏失利之患,可謂周備矣。連見賑恤廳·禁衛營·守禦廳諸司公文,則稱以買得於主人輩,其價米,自本司當爲受去云。所謂買賣者,豫以銀布,減價出給於主人輩,及其受出之朔,都入於官司,以事體言之,衙門與小民,私相買賣,以爭銖兩之利,誠涉不當,主人輩,因此失利,將無以應役,亦甚可慮。自今以後,各衙門,毋得豫先買得,本廳,亦不施行,俾無應役主人輩,失利難處之患,何如?上曰,依爲之。惠廳謄錄
戶曹啓曰,領議政金□□來五月朔頒料,依傳敎令倉官輸送,則辭而不受云。何以爲之?敢稟。傳曰,更令倉官輸送。戶曹謄錄
上在昌德宮。停常參·經筵。
巳時,太白見於未地。二更,東方有氣如火光,南·坤方,有霧氣如火光。
繕工監役李有老,康陵塗灰事,出去。
金井察訪宋炳遠,差使員還下去。
謝恩,獻納韓范齊,慶尙左兵使權儔,典籍朴俊蕃,禮曹正郞柳昌叔,刑曹佐郞鄭沇,知事權愉,副摠管李枝遠。
內醫院官員,以都提調□□之意啓曰,本院鍼醫,輪回入侍,卽是御醫,雖有犯罪之事,法司,亦不得任意施罰,而昨者鍼醫朴星瑞,以其父負債之事,就辨於漢城府,則該府郞廳,脫其冠巾,無數提曳,此實曾前所未聞者,誠極駭異,事體所在,不可置之。漢城府當該郞廳,先罷後推,朴星瑞則旣被無前之敺辱,勢難仍置御醫之列,汰去,何如?傳曰,允。
罷職現告,漢城判官呂奎齊。
獻納韓范齊所啓,臣爲見病母,下去驪州地,千萬意外,恩召遠辱窮閭,臣撫躬惶蹙,罔知攸措。分義所在,一向避辭,亦所不敢,扶曳前進,而宿患深重,且得指腫,破腫未久,不得完合,自量病勢,末由陸行致遠,以船路私通,則所經各邑,迎候廚傳,定送櫓役軍旣出之後,不能退却,依例受之,朝家,爲慮有弊,禁斷水路,而臣緣病勢之難强,未詳舊規之如何,舍馬由船,自犯邦禁,臣之所失,大矣。不可一刻冒仍,請命遞斥臣職。答曰,退待物論。
傳曰,明日晝講爲之。
戶曹啓曰,領議政來五月朔頒料,依傳敎使倉官輸納,則又爲不受云。何以爲之?敢稟。傳曰,再三强迫,有違待大臣之道,姑待出仕後輸送,可也。
左尹崔寬上疏。入啓。答曰,省疏具悉。卿之廉潔之操,剛直之節,予所稔知,未聞從古以來,廉潔剛直,負此兩大罪也。設有意外人言,苟不足取信,不必介懷,宜勿過辭,不必待罪,如意察職。
領議政箚子。大槪,賤病,日漸危劇,末由仰承聖諭,冒死申籲,懇乞亟賜遞免,仍寢祿俸輸送之命,以安私分事。入啓。答曰,才諭至意於昨者之批,復何多誥?至於常廩,尤無固辭之義,安心勿辭。仍傳曰,遣史官傳諭。
院前啓,請靈山縣監柳長元罷職事。措辭上同請寢金泉察訪申瓁,勿赴殿試之命事,措語上同金世翊罷職不敍之事。引嫌而退。水路就召,雖緣病重,旣違邦禁,勢難仍在,請獻納韓范齊,遞差。答曰,不允。處置事,依啓。
尊崇都監啓目,粘連趙師錫上疏云云。玉冊鐫刻,事體嚴重,書寫官擇選,初非只爲作字之能否而已,觀此趙師錫辭疏,雖有一時肢腫之病,似不至於全不握管,不當以此爲辭,爲先使之寫進草圖書,何如?啓依允。
府前啓,請自備陵官汰去,所授賞級還收,當該褒啓禮曹堂上,從重推考事。措辭上同請寢兵曹堂上·郞廳罷推還收之命事。措辭上同新啓,結城縣監孫志,前任慈仁也,爲政殘虐,非辜被殺者,非止一二。且勒受境內銅錫之器,鑄成自己頌德碑,民間匙箸之類,蕩然無餘,及其以罪罷歸也,樹諸道傍,又架碑閣,才離境底,爲仇家孤寡之所焚碎,鄕任輩,收其灰燼之餘,至今留置,南來之人,無不目見,以其巧於自衒,善爲媚事。凡係上司之人,則雖輿臺之賤,屈首諂附,全無羞恥,故道臣,不得聞其過惡,每置諸上考,銓曹,亦未知其罪犯,旋卽收用,事之可駭,莫此爲甚。如此之人,不可仍置朝籍,請結城縣監孫志,削去仕版。答曰,不允。
傳曰,左尹崔寬疏中,禁中公會之中,力論臣罪云者,此出於何人之言耶?政院啓曰,傳敎內,崔寬疏中,汎稱禁中公會,而不爲指言某處某人所言,則臣等,不敢臆說仰對者,以傳敎內辭意,問于崔寬後,敢啓之意,仰達。傳曰,旣言力論於禁中公會之地,則似非閭巷間私相酬酢之比,而稱以不敢以臆說仰對,請問于崔寬者,予未可曉也。且以朝家事體,自己私義言之,詰問言根於被謗之人,甚非得宜,詳察覆奏,可也。又所啓,以左尹崔寬疏辭,此出於何人耶事,傳敎矣。臣等,若的知其疏辭之指爲某人,則當初固宜擧名直陳,而寬疏中,旣不指擧其人,則設有一時所聞之語,不可斷定其疏辭之必由於此,故不敢率易仰對,有所陳達矣。今承聖敎,不勝惶恐,陳啓之後,始得聞崔寬一家之人所傳之言,則兵曹參知申曅,爲承旨時,在院中有詆毁崔寬之語云云,臣等,始爲臆得。前月間,臣鎭龜與申曅及他僚,會坐,臣彦綱,以兵曹參知,亦來到,其時曅談話之間,偶及崔寬之事,以爲寬少時赴擧之日,欲謄用東作,爲同接所嘲笑,因此氣沮,終未免曳白,其通曉易理,吾未之信云。且曰,寬之淸白,固可尙,但其爲平壤判官時,其弟往見任所,則不爲別設飯床,以其飯分饋云云。蓋曅與寬,爲六寸親,論以常情,必無有意譏毁之理,其所云云,似出於以一家間所傳說者,語次言及而已,至於罪惡心術等語,臣等之所未聞者。臣彦綱,又爲記得,則曅,亦言寬,向來遭家變時事,而只曰,此則寬弟宣之所爲,極其無狀云云,元無以此罪寬之語。臣等所聞如此,敢啓。傳曰,知道。
戶曹參判李奎齡上疏。大槪,重被諫臣凌踏之語,決難抗顔於職次,乞賜遞免,以謝人言事。入啓。答曰,省疏具悉。於卿少無所失,卿其勿辭,從速察職。
答右參贊趙師錫疏曰,卿辭至此,試令豫差寫進圖書焉。
吏曹啓曰,臺諫有闕,政事,取稟。傳曰,明日爲之。以上朝報
上在昌德宮。停常參,只晝講。
未時,白雲一道如氣,起自西方,直指東方,長十餘丈,廣尺許,良久乃滅。五更,月暈。
晝講入侍時,假注書兪命弘,姑爲改差,他假注書差出事,定奪,以成碩夔爲假注書。
晝講入侍時,正言金宇杭所啓,請靈山縣監柳長遠,罷職事。措辭上同上曰,勿煩。又所啓,前統制使金世翊,罷職不敍事。措語上同上曰,勿煩。
領府事金壽興所啓,臣於甲子年間,以申瓁·洪得龜,別爲培養事,陳達蒙允,而臣意以爲,此輩,皆是儒生,不必猝然業武,姑除初入仕之職,歷試其才,通用於武職,爲宜,其時,亦以此仰達矣。伏見朝報,則兩人,竝命操弓就武,而至於申瓁,則又命勿赴文科殿試矣。凡用人之道,不當拘於科目,今此下敎,恐似偏着,射藝之學習,固不可不爲,而申瓁,年過三十,今雖學射就試,其能得中武科,亦何可必也?曾在仁廟朝,李顯達·具仁垕,俱以蔭官就武職,終至於兵·水使·統制使,則人才,豈以科目,有所輕重哉?勿爲赴殿試之敎,終似未安,敢此仰達。上曰,此人等,別爲培養,意非偶然,而申瓁之不就武藝,而就文科,有非勸奬之本意,故如是下敎矣,□□大臣之言如此,射藝,則仍爲學習,而不必拘於科擧,申瓁,勿赴殿試事,前日擧行條件中,改付標,可也。又所啓,申瓁·洪得龜等,旣已別爲培養,而年皆三十四五,若或循例計仕陞遷,則其何以歷試其才,以爲他日之需用乎?臣意則凡入於別薦之類,自廟堂等第,或直出六品,或擢用者有之,此人等,比之於常時別薦,似無異同矣,特出六品,調用於武試,或出爲縣邑,以觀其才,實合於歷試之道矣。上曰,如是陞出歷試,果似得宜,分付兵曹,依此爲之。
檢討官趙相愚所啓,臣有所懷,敢請陳達矣。近來饑饉荐臻,民生困瘁,災異疊降,聖心憂惱,大小臣僚,唯當仰體聖旨,奔走奉職之不暇,而竊聞近來卿宰之臣,會集紛然,有若昇平豫安之日云,殊無體聖心警懼之至意,誠可寒心。顧臣待罪之地,非請推論罰之任,雖不敢請罪,而不可無儆勅之道,自上以毋事恬憘,專意職務之意,申明分付,何如?侍讀官李徵明曰,臣亦有所聞矣。四月下雪,實前古未有之變,上下唯當畏憂,以答天譴,而至於爵秩崇高之臣,亦多爲之云,極爲未安矣。上曰,別爲申飭,可也。
有政。以上朝報
吏批,以徐宗憲爲承文副正字,金萬吉爲校理,徐宗泰爲副應敎,曺夏卿爲成均直講,尹坪爲典簿,金昌協爲獻納,金錫達爲漢城判官,金漢老爲禮曹佐郞,李相仁爲咸平縣監,朴泰尙爲內資提調,李行殷爲利仁察訪,金禹錫爲造紙署提調,鄭載恒爲司䆃主簿,李儀朝爲司僕主簿,李師命爲司宰監提調,安宗悌爲宗廟令,李秀文爲司贍主簿,洪萬規爲中部參奉,朴凝慶爲典籍,李文著爲淳昌郡守。
兵批,以韓范齊爲副司直,以鄭載禧爲司直,以李后沆爲副司直,嚴緝爲副司果。
上在昌德宮。停常參·經筵。
申酉時,月暈。
大司諫沈攸再度呈辭。入啓。加給由。
平安監司書目,義州府尹書目,回還陳奏兼謝恩使一行,本月初七日,離發北京,十五〈日〉來到山海關,來月初二三日間,當爲還渡江緣由事。陳奏兼謝恩使書目,臣等一行,三月二十五日,得達北京,閏四月初七日,回程,十五日到山海關,先來出送事。
慶尙監司書目,今月十三日小雨之後,一向旱乾,芒種已過,移秧無期,各其境內靈驗處,設祈雨祭事。
公洪監司書目,利仁察訪李萬石,今月二十一日身死。
假注書尹興績出使,代以成任爲假注書。
修撰趙相愚上疏。大槪,當初草圖之書,旣有冒妄之失,今日正寫之命,尤不敢承當,伏乞改遞轉換,以重事體,以存舊例事。入啓。答曰,省疏具悉。爾其勿辭,從速繕寫。
傳曰,今日晝講,停。
傳曰,時任大臣及原任大臣,有身病外,竝命招。
政院啓,領府事金壽興,判付事閔鼎重,左議政南九萬,來詣賓廳矣。傳曰,引見。
判府事鄭知和箚子。大槪,病未得祗赴召命,惶恐待罪事。入啓。答曰,省箚具悉卿懇。疾病之來,人所難免,未赴召命,有何所損?卿其安心勿辭,亦勿待罪。仍傳曰,遣御醫看病。
判府事李尙眞箚子。大槪,病劇違命,乞正臣罪事。入啓。答曰,省箚具悉卿懇。疾病之來,人所難免,未赴召命,有何所損?卿其安心勿待罪,從容善攝。仍傳曰,遣御醫看病。
大臣·原任大臣引見時,謝恩使拜表日期,以五月內進定事,定奪。
府前啓,自備陵官汰去,所授賞級還收,當該褒啓禮曹堂上,從重推考事。措辭上同請寢兵曹堂上·郞廳罷推還收之命,耀金門守門將,亦一體論罪,以防後弊事。措辭上同結城縣監孫志,削去仕版事。措辭上同將兵之官,不敢擅自離次者,其意有在也。近來法綱解弛,人無畏憚,兵使輩,不待朝令,任意擅行,已成痼弊,不可不隨現科罪,以懲其驕恣之習也。臣受潤,頃在湖幕時,目見兵使李慣,私自往來於數日之程者,非止一再,李澤,家在道內,出入無常,或有數月不歸之時,事之寒心,莫此爲甚。請公洪兵使李慣,從重推考,李澤,罷職不敍,奉常副奉事權聖大,僑居于本寺□家,凡干鄙瑣庸雜之事,不一其端,而至於祭享所用之物,有時監捧於私室,其慢不致謹,懵於事體,甚矣。人皆傳說,莫不嗤點,如此之人,不可齒諸衣冠之列,請奉常副奉事權聖大,汰去。答曰,不允。孫志事,啓辭中所謂勒收銅錫之器,鑄成自己頌德之碑者,揆以人情,似不近理,更加詳察處之。李澤推考,觀其緘辭,處分。
院啓,請靈山縣監柳長元罷職事。措辭上同請前統制使金世翊罷職不敍事。措辭上同答曰,勿煩。
銀浦萬戶鄭纘佑,差使員上來。以上朝報
兵曹啓曰,卽接廣智營入直哨官手本,則本營東邊宮墻,今日未時量,一間半許頹落云。爲先把子圍排,使之趁卽修築,而曾前如此之時,則以入直軍士,排立守直,故今亦依此廣智營入直砲手二十名除出,守直之意,敢啓。傳曰,知道。訓局謄錄
晝講入侍時,侍讀官李徵明所啓,臣聞平安道永柔德地筒田畓,及全羅道咸平珍下山牧場,自淑儀房,手本折受云。牧場,卽太僕養馬之地,德地筒,故相臣金錫胄建白,令本縣民人起耕收稅,補用管餉,其數至於七百餘石之多,曾前耆老所,欲爲折受,而以其補用管餉之故,今領議政臣金錫胄,堅執不許,到今決不可移給於淑儀房,敢此仰達。檢討官趙相愚曰,臣之所懷,亦與同僚所達相符,珍下牧場及德地起耕,合以計之,則幾至四五百結,若德地筒收稅之穀,多至七百餘石,非但補用管餉,或値凶年,則亦爲賑資,今若奪彼給此,則其在事體輕重,如何?且取見內司啓請手本,則泛稱荒廢之地,取考備邊司收稅文書,則結數之多,收稅之數,至於如此,而宮家,泛稱荒地,冒占公田,從來如此,已極寒心。大臣,今方入侍,亦宜下詢,還寢劃給之命,似爲允當矣。領府事金壽興曰,德地筒,自前各衙門,欲爲折受,而竝皆不許,移屬管餉,其補用非細,今若許給於宮家,則事體未安,豈無空閑之處,而必於此地乎?若事係宮家,則多不快賜聽納,故物情不平,此則卽爲允許,似好矣。上曰,目今無空閑之處,故以此劃給矣。物情如此,則德地筒,還爲出給,以他處改望呈,可也。備局謄錄
上在昌德宮。停常參,只晝講。
巳時,太白見於未地。一更,流星出天津星下,入艮方天際,狀如拳,尾長三四尺許,色赤。
下直,白峙僉使朴亨□。
司直尹之翊,兼持平減下肅拜。
群山萬戶金善鳴,差使員還下去。
謝恩,利仁察訪李行殷,司僕主簿李儀朝,漢城判官金錫達,獻納金昌協,淳昌郡守李文著,中部參奉洪萬規。
大司諫沈攸三度呈辭。入啓。遞差。
傳曰,今此右相赴燕之行,正當庚炎之節,予用慮焉,御醫持去藥物中,暑月治療之劑,多數磨鍊以送事,分付。
禮曹參議黃鋧再度呈辭。入啓。加給由。
領議政金壽恒十九度呈辭。入啓。傳曰,安心調理。
晝講入侍,知事金萬重,特進官權說,承旨洪萬鍾,玉堂李徵明·趙相愚,假注書成碩夔,史官李廷謙,兼春秋楊廷藎,武臣尹時達,持平洪受潤。
禮曹判書呂聖齊上疏。大槪,儒臣之斥,臣亦難免,亟罷臣職,以謝公議事。入啓。答曰,省疏具悉。卿其勿辭察職。
吏曹啓曰,臺諫有闕,政事,取稟。傳曰,當日爲之。
禮曹,謝恩使拜表吉日,來五月二十八日辰時,方物封裹,同月卄六日推擇。啓。
戶曹判書柳尙運上疏。大槪,赴會之事,臣亦有之,乞賜罷斥,以戒具僚事。入啓。答曰,卿其勿辭察職。
傳曰,今此右相赴京時,鍼醫亦爲隨往事,分付。
正言金宇杭所啓,如臣無狀,亦忝言地,當此國事驚心,艱危溢目之日,不能進一言論一事,以盡其職分當爲,而惟以數件微細之事,久靳聽納之故,碌碌隨人,日日詣臺,只傳前單,有若塞責者然,蒭狗已陳,遼豕可愧,尸居不職之罪,固已難逃矣。卽伏聞今日筵中儒臣,前統制使金世翊事,及虞候閔會重報狀一款,有所陳達,而乃以金世翊罷職太輕,閔會重不請拿問,爲非云,臣不勝瞿然之至。世翊之罔畏國法,欲以病免,使其下官,馳報於廟堂者,實出於放肆無忌之致,而不可無懲勵之道,故臣敢有所論,而擬律之際,不克審量,只請罷職不敍,而至於虞候,則頃因大臣陳達,旣施問備之罰,若言其事,罪在世翊,微末之人,不必更論,故臣未果請罪矣。今者儒臣之言,如此,臣之擬律乖當,當論不論之失,著矣。且臣以柳長元事,累日爭執矣,今聞物議,以爲三百戶各徵三石之租,則爲近千石之穀也,千石贓吏,只請罷職,律不當罪云,此亦臣擬罪失當也。臣隨事生病,見非物議,以此以彼,決不可一刻仍冒於臺席。請命遞斥臣職。答曰,勿辭,退待物論。
左參贊趙師錫上疏。大槪,臣重被儒臣之斥,不敢晏然,請命有司,勘定臣罪,以謝公議事。入啓。答曰,省疏具悉。卿其勿辭察職。
備忘記,今日晝講時,憲府權聖大汰去之啓,以依啓發落,而誤以不允書入,莫重傳敎,專不着意注錄如此,此非尋常做錯之比,殊甚駭然。當該注書,罷職,入侍承旨,亦難免不察之失,推考。
罷職現告,假注書成碩夔。
知事金禹錫上疏。大槪,儒臣之斥,臣亦難逭,乞罷臣職名,以謝公議事。入啓。答曰,省疏具悉。卿其勿辭察職。
院啓,日暮姑停。
傳曰,明日大王大妃上尊號,百官上箋時,開門差早。
有政。
晝講入侍時,持平洪受潤所啓,請順陵·英陵丁字閣及水刺間·安香廳等諸處修改時,自備陵官竝汰去,所授賞級還收,而褒啓當該禮曹堂上,從重推考事。措辭上同上曰,勿煩。臣等,以結城縣監孫志削去仕版事,累日論列,而昨伏承聖批,則揆以人情,似不近理,更加詳察爲敎,臣等,不勝悶鬱焉。凡臺閣論事,亦固有失實之事,而至於此等絶悖於理,有駭於間者,不敢不詳問而審察,有若目擊而後發之也。況孫志之事,則非但南來之人,多有親見者,後官見銅碑搥碎之餘,以爲難處,相議於同道守宰,至欲稟報於巡營,此豈傳疑之說哉?志之爲公道會試官也,書題,誤犯御諱,儒生輩,皆請改題,則在志之道,唯當驚惶自訟,卽改他題,而乃以濃墨,塗抹御諱,傍書他字,敢爲此事者,尙何難自鑄其碑乎?請勿留難,結城縣監孫志,削去仕版。上曰,依啓。公洪水使李慣之私自往來,李澤之擅在其家,俱是可駭之甚者,而李慣則無留連之事,李澤則十月還家,臘月猶不還任,其縱恣之習,尤極可惡,故兩人之罪,參酌論啓矣。昨伏承聖批,則不惟不賜允兪,論以罷職者,只下問備之罰,臣未知聖明,或慮非其實狀,而有所持難歟?抑以爲其罪,容有可恕之道歟?離次之罪,在法難逃,目覩之事,有異風聞,請公洪兵使李慣,從重推考,李澤,罷職不敍。上曰,李慣推考,李澤先罷後推。又所啓,奉常副奉事權聖大汰去事。上曰,依啓。
參贊官洪萬鍾所啓,李澤,先罷後推之事,命下矣。臺諫,方以罷職不敍論啓,罷職傳旨,不得捧之之意,敢啓。答曰,知道。
晝講時,參贊官洪萬鍾所啓,今因儒臣振紀綱之說,臣亦有所懷,故敢此仰稟矣。頃以京畿監司尹以道狀啓,有前郡守金盛最罷職之命矣。盛最,曾爲朔寧郡守時,自營門差定廣州殺獄覆檢官,則稱頉不進,以致覆檢過時,監司據法請罪,誠爲得體,盛最,因此懷嫌逞憾,乃於營門過去之時,逢着營吏,扶曳頭髮,周廻蹴踏,至於高聲大喝曰,以吾此事,歸語於汝之監司云。朝廷,苟有體統,則白晝大道之中,何敢作此怪駭之擧,欲示憤畜之意,乃至於此哉?若不重究,則將無以嚴體統而杜後弊,外議,皆以罷職爲太輕矣。侍讀官李徵明曰,今此盛最之事,久欲陳達,而意謂臺諫,必爲論啓,尙今未果,而罷職之罰,則誠甚輕歇矣。臣所叨之職,元非論罪之地,故不敢請拿問矣。檢討官趙相愚曰,以數月前管下守令,乘其私憤,凌辱道臣,至於如此,非但有關體統,且於白晝街路,扶曳營吏,豈是士夫之事乎?擧措之駭異,莫此爲甚,所犯,不但罷職而止,似當拿問處之矣。持平洪受潤曰,盛最之事,臣亦聞知,而不能詳其曲折,未及論啓矣。盛最所爲,果是實狀,則罷職之罰,不足以懲其罪也。近來人心不淑,下吏誣訴,亦頗有之,營吏之言,如出虛妄,則雖薄罰,亦涉冤枉,不可不拿問,鉤得其虛實處之矣。上曰,金盛最所爲,一如監司狀啓,則罪當重究,如或營吏誣訴,則罷職亦過,盛最,拿問處之,可也。以上朝報
吏批。缺郞廳蔡慶承校正。郞廳朴混源書。
上在昌德宮。停常參·經筵。
謝恩,校理金萬吉,護軍鄭世衡。
京畿監司書目,振威縣令成至善,以八十老母病重,受由上京,還任無期,罷黜事。
咸鏡監司書目,道內農事形止,及安邊等十一邑,十三日下雨,利成等三邑,十七日又得驟雨事。
假注書成碩夔罷職,代以朴涏爲假注書。
府啓,請順陵·英陵丁字閣等諸處修改時,自備陵官汰去,所授賞級還收,而褒啓當該禮曹堂上,竝從重推考事。入啓。答曰,勿煩。
院啓,靈山縣監柳長元,爲人庸陋,性本貪婪,到任以後,專事肥己,侵漁小民,罔有紀極,甚至竹田傍居民三百餘戶之多,而每戶各徵三石之租,刑用笞杖,勒捧於民間,而五箇未收,代捧米穀,怨讟盈路,闔境嗷嗷,臣之奉使嶺南也,隣邑之民,亦言其不治之狀,則今此風聞,可知其不爽矣。如此之人,不可一日在官,重貽民弊,請靈山縣監柳長元,拿問定罪。近來閫帥之厭避病鄕者,比比有之,此出於國綱不嚴之致,已不勝其寒心矣。乃者統制使金世翊,稱以病重,使其幕佐,馳報備局,終得遞免而後已,世翊之疾病輕重,雖未可知,爲帥臣者,何敢不畏朝廷,私圖便身,使下官,替報其病於廟堂,以售其規免之計乎?此實無前之事,而不可長之漸也。伏承聖批,以虞候馳報,非出於世翊之指揮,爲敎,設令世翊,初不指揮,幕佐所爲,世翊,豈有不知?爲幕佐者,又豈有不告主將,擅自馳報之理乎?此而不治,則邊帥之抱疾圖免者,皆將以此藉口,而其流之弊,無以防杜,請前統制使金世翊,罷職不敍。金世翊,疾病輕重,雖未知如何,而虞候閔會重,以其幕佐,承望主將之意,臚列病狀,偃然馳報於廟堂,殊極猥越,其無嚴朝廷,不識事體之罪,不可不懲,請統虞候閔會重,罷職,官物率畜,自有禁令,近日朝家,尤加申嚴,而國綱解弛,人不畏法,乍還畜者,比比有之,事之寒心,莫甚於此矣。行大司諫鄭載禧,身居宰列,出入臺閣,而所畜外方官物,刷還未久,旋又率來,置之家中,自如此而不論,則旣法犯禁者,將無所懲戢,而國家立法,反不如無法矣。請行大司諫鄭載禧,罷職。引嫌而退。金世翊之論罪,意在杜弊,則罷職不敍,未見太輕,柳長遠之劾罷,大體旣得,則擬律少差,不必深嫌,閔會重事,論之固宜,而不論之失,亦不至於當,請正言金宇杭,出仕。答曰,不允。鄭載禧事,及處置事,依啓。
正言尹誠敎啓曰,臣妄論一事,瘡疣百出,上承嚴批,下招群非,再違召命,縮伏私次,情勢窮蹙,疾病添劇,尋單請急,見阻喉司,虛帶職名,當遞不遞,旣犯違慢之誅,又添癏曠之罪,進退皆罪,罔知攸措矣。卽伏聞物議,以爲柳長元,旣犯近千石濫懲之罪,則不請拿問,只請罷職,大違臺體云。臣於此,尤不勝瞿然之至。臣新入生疏,不識法例,擬律之際,不能審察,以至於虧損事體,物議之來,固所難免,同僚,旣以此引避,則臣以發論之人,何敢一刻晏然於臺席乎?請命遞斥臣職。答曰,勿辭,退待物論。
兵曹判書李䎘上疏。大槪,今日上箋之班,病未得進參,且被儒臣之斥,不可晏然在職,乞賜罷免,以正臣罪以謝公議事。入啓。答曰,省疏具悉。卿其勿辭,調理察職。
刑曹判書李師命上疏。大槪,儒臣非斥,理難獨免,乞治臣罪,以謝公議事。入啓。答曰,省疏具悉。卿其勿辭察職。
禁府,金盛最拿囚。啓。
吏曹啓曰,臺諫有闕,政事,取稟。
工曹參判徐文重上疏。大槪,乞伏刑章,以爲人臣恬憘者之戒事。入啓。答曰,省疏具悉。卿其勿辭察職。
京畿監司書目,砥平兼任楊根呈,以判敦寧李端夏辭職上疏送事。啓。答曰,省疏具悉。卿其安心勿辭,從速上來察職。
玉堂箚子。大槪,敢陳區區所懷,以備財擇事。入啓。
禮曹啓曰,今日大王大妃殿尊號百官上箋時,禮貌官,誤唱拜跪,以致失儀,當該禮貌官,推考,且禮畢後,東班引接之官,互相推諉,不卽引出,事極駭然,當該官汰去,何如?傳曰,允。
汰去現告,假引儀黃夏龜。以上朝報
上在昌德宮。停常參·經筵。
任相元啓曰,明日國忌齋戒,明明日正日,此兩日視事,頉稟。傳曰,知道。
以領議政金壽恒二十度呈辭,傳于任相元曰,安心調理。
金鎭龜,以都摠府言啓曰,今日入直軍士,中日習射,請出標信。傳曰,知道。
任相元,以弘文館言啓曰,本官下番見存四員內,修撰崔奎瑞未肅拜,副修撰徐文裕身病呈辭,副修撰金昌集以親病陳疏受由,臣相愚,獨爲入直,而以□□□他無替直之人,受由及呈告人□□□□不卽肅謝,卽爲牌招,以爲入直之地,何如?傳曰,允。
傳于任相元曰,史官一員待命,騎馬三匹,卜馬二匹立之。
朴涏出使,代以閔震烱爲假注書。
金鎭龜,以兵曹言啓曰,今五月初五日,行各陵殿端午祭,差備軍一百四十三名,他無推移之路,闕內啓下,勿用各處及諸上司各衙門派定軍士等除出調用次,別單書入之意,敢啓。傳曰,知道。
金載顯,以刑曹言啓曰,今日刑推日次,典獄罪人等,上司,則其中刧奸罪人南星所着之枷穴□□□一脫,無所礙滯,與不着枷者,無異,典獄罪人,多□□□杻等物,不爲致察,使下人輩,受賂用奸,至於如此,□□□罪,不可不懲,當該入直官員汰去,何如?傳曰,允。
獻納金昌協啓曰,靈山縣監柳長元,拿問定罪事。前啓,統制使金世翊罷職不敍事。前啓,金世翊,疾病輕重,雖未知,何如,而虞候閔會重,以其幕佐,承望主將之意,臚列病狀,偃然馳報於廟堂,殊極猥越,且關後弊,請統虞候閔會重,罷職。正言尹誠敎,引嫌而退。據實論劾,旣得臺體,擬律少差,不必深嫌,請正言尹誠敎,出仕。答曰,不允。處置事,依啓。以上燼餘府啓,請順陵·英陵丁字閣等諸處修改時,自備陵官,亟命汰去,所授賞級,還收,而褒啓當該禮曹堂上,竝從重推考事。入啓。答曰,勿煩。
京畿監司書目,楊州呈,以左尹崔寬辭職上疏上送事。啓。答曰,省疏具悉。已諭於前疏之批,末俗浮浪之說,不足掛齒,卿其安心勿辭,從速上來察職。
都承旨任相元,左承旨尹以道,右承旨洪萬鍾,右副承旨金載顯上疏。大槪,臣等,旣被宰臣之斥,不可晏然在職,乞賜遞免,以謝人言事。入啓。答曰,省疏具悉。卿等勿辭察職。
左副承旨金鎭龜上疏。大槪,臣重被宰臣之斥,不可仍冒職次,亟賜罷免,以謝人言事。入啓。答曰,省疏具悉。爾其勿辭察職。
司諫李弘迪上疏。大槪,腰脇之痛,一向孔劇,旬月之內,無望供職,乞賜遞免,以便公私,兼陳所懷,冀蒙財擇事。入啓。答曰,省疏具悉。金城之事,與臺啓大相不同,則特命仍任,不是異事,此豈以臺論爲不足有無之意耶?疏中所陳,實出憂國之誠,予用嘉之,當令廟堂稟處,爾其勿辭,調理察職。
禮曹參議黃玧三度呈辭。入啓。遞差。以上朝報
上在昌德宮。停常參·經筵。
夜五更,黑雲一道如氣,起自北方,直指東方,長竟天,廣尺許,移時乃滅。
任相元啓曰,假注書閔震烱,時無職名,付軍職冠帶常仕,何如?傳曰,允。
傳于金鎭龜曰,大臣·備局堂上,引見。
李重章罷職,代李一台爲假注書。以上燼餘
巳時,上御熙政堂。大臣·備局堂上引見時,左議政南九萬,行禮曹判書呂聖齊,行左參贊趙師錫,行知中樞府事申汝哲,吏曹判書李敏敍,戶曹判書柳尙運,刑曹判書李師命,工曹參判徐文重,左副承旨金鎭龜,掌令李國華,獻納金昌協,副校理李徵明,假注書閔震烱,事變假注書成任,記注官楊廷藎,記事官李廷謙,入侍。南九萬進曰,近日雨澤以時,農事庶有豐熟之望,可幸矣。九萬又曰,日氣煩熱,聖體,何如?上曰,無事矣。九萬曰,北京行期臨迫,文書及方物,宜急修整,而頃日原任大臣引見時,以使臣論罪等事,陳奏之意,陳達定奪云。當初謝恩事外,今此使臣論罪事,及犯越人論罪事,及使臣呈文事,謝恩一款,各有文書,及方物文書,當爲三件,方物,亦當爲三件矣。第更思之,方物不受事,未知如何下語爲得,而自前雖或有方物不受之時,與□□此不可循例揷入於他奏文中,似當以此別爲奏文,以見待罪之意,故在外旣與諸臣相議於廟堂矣。此事不可不稟定,故敢此仰達。上曰,文書各爲之耶?九萬曰,措辭不同,不得不各爲之,而方物不受事,措辭尤別,似當別爲奏文,故有此陳達矣。九萬又曰,使臣論罪事,則彼旣發怒於使臣,至於臚列罪目,而使本國論罪,則奏文辭意,不得不以此下語,而犯越人論罪事,則彼國咨文,不來,今此咨文,姑未知當如何下語也。謝恩一款則彼旣臚列我國之事十餘條,詬辱萬端,則彼之發怒,甚矣。雖或歸罪於使臣,不可無摧謝之擧,似當以只責使臣,不及國家之意,謝恩,而略以平日,不能敎率臣下,致□□語,爲好矣。或以爲旣以方物不受事,待罪□□謝恩,則委曲太甚,反歸煩碎云。或以爲不必別爲謝恩,而奏文中,揷入爲好云。下詢于入侍諸臣,何如?上曰,諸臣,各陳所見。呂聖齊曰,方物一款,揷入於他奏文中,則措辭之間,終有所掣肘者,不得不別爲奏文,在外旣與諸臣相議矣。趙師錫曰,方物一款,不可不別爲奏文,曾前亦有此例矣。上曰,自前雖或有不受方物之時,□□有弊減省不受者矣。今番事,與前有異,方物一款,固當別爲奏文,而謝恩一款,欲聞諸臣所見矣。趙師錫曰,一邊以方物不受事待罪,一邊以此事謝恩,委曲太甚,終未免煩碎矣。申汝哲曰,禮部覆奏中,臚列使臣罪目,至請拿送,而皇帝,特令免之,以此謝恩,則猶或可也。若以不責本國之意,謝恩則未免煩瑣矣。虜人與倭有異,每事,以天然爲貴,甚惡煩文,今此謝恩,彼必以爲煩瑣矣。李敏敍曰,陳奏使回還時,彼國咨文,今番使臣,於中路見之,則使臣呈文,我國初不豫知之狀,彼人亦旣知之,不必以此謝恩,而外議皆以爲罰金事,亦有謝恩,則以此謝恩,固無不可云,此言亦是矣。柳尙運曰,初無歸罪國家之事,則循例謝恩,亦□□也。李師命曰,旣無歸罪國家之事,則以此謝恩,未知其當,方物事,奏文中略見謝恩之意,似或合宜矣。九萬曰,必欲添入於他奏文,則猶可入於使臣論罪奏文,而不當入於方物奏文矣。聖齊曰,不爲則已,爲則不當揷入於他奏文矣。徐文重曰,文書簡略爲貴,旣以方物事待罪,不以此謝恩矣。汝哲曰,右相還後,或更有謝恩之擧,而今則姑未知其必當謝恩也。九萬曰,小臣還後,更無起鬧之擧,則當有謝恩之事,而右相還後,何更有謝恩之事乎?九萬又曰,彼人若意以爲我國,當以此謝恩,而無謝恩之事,則彼人,雖不顯怒,或不無轉輾起鬧之端,若然,則不幸甚矣。謝恩,雖或過於委曲,□□□□□害矣。上曰,在外大臣之意,何如?九萬曰,臣在外問之,則領議政金壽恒,以爲病中昏耗,不知利害,而不爲謝恩,則不無加怒之端,謝恩則雖云委曲太甚,此非大段有害之事云。領府事金壽興所答,其意,與領相略同,判付事閔鼎重,以爲書札未詳,姑俟面對議之云,而諸大臣之意,則別無異同矣。上曰,委曲太甚之說,固然矣。然彼人每以微細事發怒,今若無謝恩之擧,則又安知更無起鬧之端乎?雖甚委曲,亦無所妨,別爲奏文,好矣。九萬曰,謝恩,例不爲奏文,當用表文,而表文規例,長三短四而已,其問實事,只一句,一句之中,備盡辭意,甚難,然當略以只責使臣,不及本國之意,下語,而略及平日不能敎率臣下之意,以見摧謝之色,似可矣。上曰,然則依此爲之,可也。金鎭龜曰,方物何以爲之乎?九萬曰,當初謝恩事,旣以一起定奪,頃日定奪三起,旣已分付,今日又以方物不受事,別爲奏文事,定奪,方物一起,更爲辦備事,分付似可矣。上曰,一起,則先來前旣已定奪,頃日定奪三起,今日定奪一起,合爲五起,依此分付,可也。竝榻前定奪上曰,彼國咨文不來,殊可慮也。九萬曰,前後咨文,竝不來,未知其故,而使臣越江消息,亦不聞知矣,誠爲悶鬱矣。九萬又曰,頃日入侍時,西北沿邊,分遣御史事,及採蔘事,更爲磨鍊節目,申嚴禁斷事,親承下敎,退出後,以此意問於領相,則以爲前日自備局磨鍊禁蔘節目,已爲啓下,分付於西北沿邊矣。此外遺漏節目,則時未思得,前頭或可追後思得,啓稟申飭,而凡事不患無事目,惟患一番頒下之後,慢不擧行而已,前日事目,一切遵守,勿爲撓改之意,更爲申飭,爲可云矣。但前日節目中,兵使則使之每朔發遣軍官摘奸,而監司則使之時時摘奸而已,別無遣軍官定朔摘奸之分付矣。此一款,或似泛然,今更斟酌改分付,何如?上曰,若使監司,又爲逐朔摘奸,則亦必有弊端,使之隨時發送軍官,間間摘奸事,更爲分付,可也。擧行條件九萬曰,御史分送事,則平安道沿邊,當送一人,咸鏡南道及北道,又當各送一人,而採蔘之節,苖蔘,則在於三四月,丹蔘則在於六七月,黃蔘則在於八九月,然黃蔘最是多採之節,七八月間,發送御史,似爲合當矣。且此非不時發遣暗行之比,卽今豫爲知委於兩道,使知前頭御史之下去,則其於警飭之道,似爲合當矣。上曰,常時御史,則專察守令之治不治,故有暗行之事,而今此御史,則異於暗行,差送之意,豫爲分付於本道,而令備局抄啓可合人,發送時,依巡撫肅謝出去之例,可也。九萬曰,使兩道,豫知御史下去之意,則可也,而御史,若欲廉察犯越人有無,則以公行傳食官舍,必無廉得之理,下去時,則似當以暗行出去矣。汝哲曰,以暗行出沒民間,凡干弊瘼,亦竝爲探問啓達,似可矣。李徵明曰,至於三·甲,則雖常時無行狀者,未易過去,況今新有禁蔘之令,關防必嚴,若無公文,則過去之際,尤難藏蹤矣。九萬曰,御史行色,異於他人,故雖三南諸道,猶難藏蹤,而猶勝於公行之漠然無所聞知,且三·甲之民,則旣失蔘利,無以資生,凡干救濟之道,亦宜採訪民情以聞,雖曰不可藏蹤,以暗行發送,似當矣。上曰,然則以暗行一體出送之意,政院知悉,而今後西北道,逐年差送之意,亦出於擧行條件,可也。擧行條件九萬曰,咸鏡道,有親騎衛抄選事,今雖未及充額,而自本道,爲先以抄得之人,試其才藝云,軍裝器械,亦已畢造下送矣。今番御史下去回還時,使之依當初事目,點閱試才等第啓聞,以爲勸懲之地,何如?上曰,依爲之。擧行條件九萬曰,今此使行時,商賈及義州餘馬,竝勿入送事,彼人旣已發說云。此兩事,雖無彼言,自前固宜禁戢,而到今則尤不可不嚴禁矣。所謂餘馬云者,自義州至柵門,或慮馬匹敗傷,難於運卜,別送空馬十餘駄矣。近間日漸濫觴,諸處商賈雜人及員役諸人,各備物貨,使行渡江時,稱以餘馬,一時越去者,幾至近百駄,上年臣赴燕時,到灣上,始知有此弊,而不得豫爲分付,故越江之日,備物貨來到江邊者,勢難猝然驅逐,不得已仍前率去矣。且赴燕商賈,不但平安道,京中及開城府黃海等道,亦皆有之,商賈餘馬,一切禁斷之意,豫爲分付於各道各處,然後方可無臨時難處之端,敢此仰達。上曰,商賈餘馬,竝爲禁斷之意,豫爲分付於諸處,可也。擧行條件上曰,員役減除者,幾何耶?九萬曰,商賈餘馬,旣不去,方物多於前,所率太少,則運致甚難,員役則似難減除矣。上曰,然。九萬曰,庚申査案中,各司奴婢逃亡者,其無一族之類,限前頭推刷間,勿徵其身貢事,當初已爲定奪分付,而其有一族之類,年凶則使之減貢,常年則使之徵貢,而終無所捧,徒爲擾民之歸,故頃者其有一族者,亦許限推刷間,停貢矣。但此事,初因戶曹啓辭回啓,故戶曹所屬奴婢外,內需司·尙衣院·成均館,及其他直貢衙門,不曾擧論,諸道道臣,請以一體施行事,多報備局,凡直貢衙門,當初回啓中,雖不擧論,同是査案中逃亡奴婢,則似當一體施行,敢此仰稟。上曰,一體施行之意,分付中外,可也。擧行條件九萬曰,使行入彼地後,例有出歛之規,以充彼地各處贈給之用矣。今番則商賈旣不入去,員役□□□□□□□□,勢難出歛,以充其數,而前日諸處所給者,到今亦不可不給。且今當彼中發怒之後,或不無意外生梗之慮,有難空手入去,右相行中持去銀一萬兩內,四千兩,則旣用於呈文時,而方物載還雇價,又用若干兩云。其餘尙有五千餘兩,今臣行中,還爲持去其銀,何如?上曰,今番與前有異,多數持去,有餘則無妨,如有不足之弊,則勢難周旋,只持五千兩,無乃太少乎?九萬曰,所用多少,時未豫知,而卽今國家銀貨出處,比前漸難,故不敢以優數持去之意,仰達矣。上敎如此,二三千兩加數持去,何如?上曰,以七千兩定數,持去,可也。九萬曰,右相所持去者,自戶曹出給云。今此加數二千兩,亦當自戶曹加給矣。上曰,依爲之。擧行條件尙運曰,出歛之規,□□前例,而彼中贈給,亦以員役顔出給,已成謄錄,今番則以戶曹銀子持去,勢有所不得已而然也。然而公用銀子,至於五千兩之多,而一時盡下,誠爲重難,使員役輩,或以白絲,或以他物,取殖還納,以爲存其本色之地,則似爲便當矣。九萬曰,今番則與前有異,旣禁商賈開市,若自國家,使之交易取殖,則又何以禁其開市乎?上曰,左相之言,是矣。九萬曰,今此嘖言之來,擧國臣民,莫不憤惋,故筵臣之啓,玉堂之箚,皆以因此奮發,講究自强之策,爲言,而爲國之道,當其閑暇之時,明其政刑,使大國畏之者,乃是古訓也,何必待有事變,然後乃有所作爲哉?但所謂自强者,不過得人才,結人心,修武備等事,而得人才結人心,則不可一二日發號施令,所可辦得之事,至於武備,則祖宗朝騎正兵之規,今變爲收布之軍,而外方戰卒,則惟束伍,而所謂束伍者,旣不給保,又不給復,而使之自備軍裝,鍊習技藝,平時則聚待於習操,有變則驅入於死地,兵制之失宜,至於如此,則雖欲修明,實無其策,若欲盡爲變革,則卽今人情事勢,決不可輕爲擧措,臣實晝夜思度,不知所以爲計也。然又不可以無所可爲,而全然廢棄也。自孝宗朝設立營將之後,三南束伍,則比他道,稍爲精鍊云,而近間連因年凶,營將巡歷,停廢不行者,亦久矣。今後則設因年凶,停廢兵使習操,而營將巡歷,則勿論豐凶,依例擧行,宜當,敢此仰達。上曰,營將巡歷,依所啓勿論豐凶,使之每年擧行,可也。擧行條件上曰,左相所達,予當體念,而諸臣,亦各陳所懷。聖齊曰,臣忝在宰列,入侍咫尺之地,非一非再,如有所懷,敢待下詢乎?臣智慮淺短,實未知自强之策,而抑又思之,自强之策,固不可以一一事,條列而陳也。若其奮勵振肅之道,則不但在施措政令之間,而至於結民心得人才,固爲今日之要務,而此亦難可一二臚列也,臣誠未知所以仰復聖問也。師錫曰,國家立國已久,至于今日,弊端百出,苟無大變通之擧,則無可下手處,爲今自强之策,固莫如修飭武備,而近來軍政之疏虞莫甚,未免中外異制,本末倒置之弊,合有變通之道矣。京中兩局及摠戎·守禦等軍,則固爲輦轂下瓜牙之用,固不可不別爲訓鍊,而至於外方,則緩急所須,莫大於束伍矣。近來京軍門太多,故諸處軍兵,逃故充定之際,每患良丁之不足,至於束伍,則各邑雖欲着力,末由措手,故束伍軍,病弱居多,且其軍裝服色,令渠自備,而元無給保給復之規,則束伍之殘弊,固其所也。況此連歲凶歉,軍兵之困弊尤甚,軍裝服色,一不成形,隊伍坐作,尤不如節,脫有不幸,南賊則將直抵漢江,而無障遏者,北賊則將直抵慕華館,而無障遏者,豈不大可寒心哉?此蓋由於京軍門太多之致,京中軍兵,雖不可謂果盡精鍊,而不至如外方束伍之疏虞,臣意則莫如革罷京中不緊軍門,以補外方軍門,略存守在四夷之意,似可矣。上曰,近來京軍門太多之說,人皆言之,而前年陵幸時,留都軍兵不足,至徵水原軍兵,則京中軍兵之疏虞,其亦甚矣。當初設立本營之時,蓋緣許多軍兵之弊,猝難變通,有此特爲設立之擧矣。身爲本營提調,非不知當初設立之本意,而□□□□弊端之策,一無所陳,但言當罷本營,爲提調者,皆言當罷本營,則訓局提調,必言當罷訓局,御營提調,必言當罷御營耶?此言極爲慢鄙矣。九萬曰,師錫所達,雖或不合事宜,其在聽言之道,但當不用而已,是何摧折若此耶?卽今外方軍兵之疏虞,實爲痼弊,故師錫所達,蓋爲此耳。其意,只在爲聖朝除弊而已,斷無他矣。上曰,予所云云,非以他也,身爲本營提調,不思所以修擧職事之道,而其所力言,惟在革罷本營而已,極爲非矣。九萬曰,人臣於天威之下,固難悉陳所懷,小臣忝居大臣之列,而在外之事,或有思量之事,欲爲陳達,及至上前,所能陳達者,十不能擧其七八,則人臣之盡言於君,其亦難矣。是以,古之聖君,雖其草野之言,必優容而不示訑訑之色,此固聽言之道,而師錫在重臣之列,承此各陳所懷之敎,悉陳其意,則殿下雖不採用,固不當譴讓至此也。金鎭龜曰,臣曾待罪畿邑,備知外方軍兵之弊,敢此仰達。水原,乃獨鎭雄邑,軍兵,號稱精鍊,而上年留都時,軍士,多有失次者,服色器械,不成貌樣,以此推之,則列邑軍兵之疏虞,誠可慮矣。軍兵額數甚多,閑丁不足,逃故之代,充定甚難,至於□□□□人,使其戶主,自望以定,故有子弟者,以一家之中,竝應他役爲難,其子與弟,竝入於渠之保人,而閑遊者絶無,故束伍軍充定最難。且束伍軍,元不給保給復,軍裝服色,令渠自備,至馬兵戰馬,亦令自備,故軍兵不能支堪,外方軍兵之疏虞,蓋如是矣。師錫之意,悶其如是,慮或有變通之道,有所陳達矣。金昌協曰,外方軍兵之疏虞,實爲今日之憂,臣則以爲師錫之言,誠爲忠實,殿下之譴讓至此,臣恐聽言之道,不當如是也。李國華·李徵明等曰,師錫所言,如不合宜,但當不用而已,其在聖明優容之道,不當如是矣。九萬曰,今日之擧,實非平日所望於聖上者也。群下之缺望,爲何如哉?諸臣所達如此,而殿下終不發落,臣不勝悶鬱焉。上曰,予意本不欲大加譴責,以其所陳,事體不當,故有所云云矣。汝哲曰,臣識見淺陋,雖未知自强之策,要在何事,而第大臣以下,多以外方束伍軍政之虞疏,陳達,臣亦有所懷,敢以此仰達矣。曾在己酉年間,待罪慶尙左兵使,到界之後,所經郡邑,軍兵·軍器,點視而下去,軍兵之隊伍,不成貌樣,器械之廢破者,甚多,看來不勝其寒心,招見各營將,問其所由,則皆言數三年,以年凶,兵使之習操,營將之巡歷,廢閣不行之故,多年熟諳之卒,解事之將官守令,聽其苦避之訴,擧皆除頉之故,將卒之生疏於行伍,實由於此,臣亦以爲然,卽與各營將,搜訪其謀頉之旗隊長及解事之將官,塡差行伍,申明約束,使之私習,然後旋卽發巡而操鍊,優加賞給而試才,則坐作進退之節,射砲之藝,稍勝於前,如是飭勵之後,翌年又發春巡各邑,廢棄之軍器,將校之才藝,頗有精鍊之效,束伍軍兵,何可謂之無用乎。近來連歲凶歉,已過數十年之故,營將四朔之巡歷,兵使春秋行操之節,全然廢閣,兵水營軍布,蕩然無儲,專廢賞格,軍無敢果之心,將無激勸之權,如是之後,雖有良將勇卒,國家將何望其成效乎?臣癸亥年間,登對時,□□□□營將,久廢巡歷軍兵試才優等者,賞格之例,□□□□□作木之乏絶,不能擧行,故各道監兵兩營,各給布同,依孝宗朝定式賞格事,有所陳達行會矣。近聞遞來營將之言,各營試才後,抄報優等者,或四五人,或五六人,則監兵使,稱以賞格之過多,使之更試,其居首一人,而抄報之後,塞責給賞之故,軍兵等,以裹糧更赴,較藝爲苦,不願其居首,軍政由此而解惰,事之寒心,莫甚於此,軍兵激勸之道,若無賞格之擧,則無以責效,今後則特令兵曹,或除三南所納餘丁布,騎步布,參酌題給於各營將,依前巡歷賞格事,合有變通之道矣。上曰,束伍軍兵,旣無激勸之道,則致此之弊,勢所固然,令廟堂稟處,可也。擧行條件李敏敍曰,卽今國事,實無着手處,然豈可以無可爲,不思所以振作之道乎?時勢雖如此,猶勝於越王勾踐,捿於會稽之時,自上奮發淬礪,若臥薪嘗膽之爲,則豈可謂無可爲乎?自古亡國者,恒由權奸當國,人主不得自由而然,今時則無此事,惟在聖上奮勵之如何,而若指一二事,謂可挽回國勢,則臣未知其可也。爲國之務,莫先於進用人材,安保民生,修勅武備,而以人才言之,近來用舍乖方,賢愚混淆,臣待罪銓曹,非不欲登進賢才,而鑑識不明,不能卞其賢愚,其所拔用,只在一時儕流所推許者而已,則何以得其賢才而用之乎?科擧者,取人初程也,本朝科制,以表·策取人,則表·策固何益於國家,而近來善爲表·策者,亦無其人,出榜之際,不得已苟充其額數,故爲士子者,全不讀書,只以掇拾類聚□□□□僥倖決科而已,士習,因以鄙汚,至於□□□□□士習如此,則人才之渺然,無足怪矣,科擧之淆雜,亦所固然矣。以民弊言之,則國家財用,悉出於民,徵歛無藝,則民安得支堪,是以古之人君,日用牛羊六畜之外,凡有弊於民者,一無徵出矣。本朝經費,多出於貢案,燕山時法制紊亂,科外徵斂甚多,其後弊端,尙未盡去,先儒趙光祖,嘗言其弊矣。壬辰之後,幾盡□□謬規,尙多存者,至如一獐價一石,山猪亦然,凡日用雜物,率多以米磨鍊,收於民間,其弊不貲,厥後稍除其弊,各邑進上雜物,皆以所産捧之,至於內院藥材,及漆與紙等物,或給田,或給復,而他雜物,亦然,故田稅之外,無一斗橫捧之米矣。法漸久而弊漸生,京各司防納之弊,不貲,故孝宗朝,設立大同之制,當初民或以爲便矣。至于近來,各司貢物之制,輕重倒置,至於各邑鄕校所用,茵席一立,器皿一坐,皆自大同給價,公事持去人,亦自大同雇立,故田稅,不過十餘萬石,而上自御供,下至百官俸祿,皆出於此大同,則三南所納,至於四十餘萬石,所用,不過進上及公用雜物之費,而每患不足,則國儲之困乏,固無足怪,而民生之艱難,實由於此矣。以兵制言之,則國家所以置軍兵,廣國儲,以爲軍餉者,固爲緩急之用也。今則不然,捧之於軍兵,以爲國用,不亦左乎?良民困於收布之役,皆欲圖免,故逃故充定之際,常患良丁之不足,至於一家父子兄弟,或三四人,或五六人,皆爲良役,一家之內,所納或至於十五六匹,則民生之困弊,亦由於此,而武備之修勅,固何望乎?且臣伏念古者,無還上之法,漢時耿壽昌,始設常平倉,穀賤則給錢布買穀,穀貴則令貧民納錢布而與穀,故民多賴之,唐時劉晏,以善理財,聞,而亦未有還上之制,我國,自經亂離之後,始有此制,其後累値凶歲,其數漸多,至于今日,不勝其弊,聖上若□□□之狀,則必有所衋傷者矣。民間終歲勤苦,□□□百穀登場,差可休息,而又以還上騷擾,囚繫滿獄,怨咨盈路,足以感傷和氣矣。還上,本非古制,而名爲賑民,反爲厲民之歸,臣則以爲不便也。今若別爲料理,稍倣常平之法,則賑民之方,豈無其道哉?此等數弊,人皆以爲亡國之端,而臣亦晝夜思度,不知所以變通之道矣。尙運曰,法久弊生,在所變通,而不能善變,則爲弊反甚,雖有可變之弊,不敢歷陳,姑取臣前後待罪之處而言之,向年裁省之後,給價之數,比前減損,各項需用,未免白地責出,非但渠輩之呼冤,揆以事理,亦甚不當,而以地部物力,有難一一上下,用度之繁,旣不能隨事節約,裁省之價,又不可容易復舊,必有變通劃給之事,然後可救此弊矣。臣之受任西邊,首尾十年矣。聞其所謂老城,距江界不過三四日程,而卽其舊居之穴也,如或事有不可知者,則伊時實禍之及於我者,不但爲今日之虛喝而止耳。豫備之道,宜無所不用其極,而江邊列鎭堡,土卒,多不過數十,小者,未滿十人,以此些少之卒,供奉官員,不能替番,未免長立官門,無暇治農,至有鬻其妻子,而自活者,其爲困苦之狀,誠可惻然,脫有緩急,將無以得其死力,其爲虞,有不可勝言者,若自朝家,或倂其殘堡,或割給其傍近公賤,俾之成樣,則似合事宜,故竝此仰達矣。上曰,所達二件事,令備局稟處,可也。擧行條件李師命曰,近來外方兵·水營,疲弊特甚,朝家,不可不別樣變通,故敢此仰達矣。以湖南各營言之,辛丑以前,則各營重記,皆有數百同流來之木,而因各年賑救,及陵役時,別卜定,逐年輸納於京司,又因年歲之凶歉,裁減軍布,不成貌樣,而或因御史狀啓,或因各衙門諸宮家所占,鹽盆·漁箭·船隻·屯田收稅設場之處,幾盡革罷,日損一日,今無餘儲,故雖廉約閫帥,重記之數,不過十餘同之木,添補軍器,施賞鍊才,其路無由,與殘弊各鎭浦,無異,設有緩急,將無以接濟將卒,是豈國家當初設營任將之本意哉?重記旣失之木,年凶裁減之代,雖不可追給,各項鹽盆·漁箭·船隻·屯田收稅設場之被奪於各衙門諸宮家者,問於各營,一一還給,俾成營門模樣,且爲日後緩急得力之地,何如?上曰,此與申汝哲所啓,一樣,令廟堂同爲稟處,施行,可也。擧行條件徐文重曰,臣智慮淺短,實未知自强之策,而至於今日之緊務要道,莫先於振肅綱紀,節檢財用,安保民生矣。近來國綱解弛,百隷怠事,此實爲今日之痼弊,自上奮勵振作,頻接臣僚,無少懈怠,而警勅百工,視其勤慢,明加賞罰,以矯此弊矣。近來國用罄竭,至於大小各司,無不皆然,上年臣待罪禮曹,見長生殿板材,自遠方斫取輸納之際,大用民力,而常時所儲,不過一部,不獨長生殿,如此,義盈庫·濟用監等諸司所用雜物,莫不類此云。此實由於用度無節而然,自上宜恒加節損,以裕國用矣。今之言時弊者,皆以外方小民之怨咨爲言,而小民之怨,不但外方爲然,都城之內,殆有甚焉。各司貢物主人,本爲應役公家,官員公故之外,不可使喚,而各司官員,任意自便,科外使役,無所不至,以此貢物下人,不能支堪,歸怨於國家,而無所糾檢,宜有申勅禁斷之事矣。九萬曰,各司貢人,任意使喚,事甚不當,此必有曾前禁斷之事矣。金鎭龜曰,年前俾勿爲使喚事,有定奪分付之事矣。上曰,依所啓更爲分付申勅,可也。擧行條件李國華曰,如臣蒙昧,有何識見,而顧念自强之策,似不外於結人心,修武備,所謂結人心,不可一一條陳,似當採訪民怨,矯革弊政矣。至於修武備,則諸臣所達,皆言卽今軍政之痼弊,惟在聖上採用而已矣。金昌協曰,臣待罪邇列,如有所懷,敢待下詢乎?卽今國恥無前,諸臣所達,無非奮勵自强之策,如臣蒙昧,有何識見,可以仰復聖問,而竊以爲自强之策,不可他求,志苟不立,則何事可成乎?所謂立志云者,固不可條擧,而頃者玉堂箚子,及卽今諸臣所達,莫非今日緊務,自上宜益加奮發,無少怠慢,此所謂立志也。若其立志之本,則□□加意本源之地,所謂加意本源云者,亦不可條擧,人君,深居九重之中,日與宦官宮妾等居,則私欲,亂於前,而無以復其淸明之本矣。是以先儒言,人君正心之道,以親宮妾宦官之日小,接賢士大夫之時多,爲其根本,此等數語,世皆以爲常談死法,而臣則以爲苟欲正心之道,則不可外此而他求也。若以時弊言之,外方則監司,按察守令之治否,以爲褒貶等第,而京各司則所謂居中居下者,不過不參褒貶坐起者而已,職事之修擧與否,初不擧論,庶職之不修,未必不由於此也。似當申飭各司長官,課其勤慢及能否,區別等第,以爲黜陟之地矣。近來科擧頻數,士子雖欲讀書,實無其暇,皆以掇拾類聚,爲事,則科擧之不得人才,固無足怪,而士習之不正,未必不由於此也。如欲矯此弊,則此後慶科,不必逐年設行,每三年一番設行,略依大比之制,而如有不得不設之慶,則姑不卽爲設行,等待式年之限,一時合設,則似可矯此弊矣。九萬及敏敍曰,考績之制,當初非不欲視其能否,定其黜陟,而至于近年,非但法制墜壞,事□亦有所不得已者,各司官員,雖各有職務,而□□無緊務者,與守令有異,其能否,亦無表著可稱者。且各司官員,多不過三四員,爲長官者,逐日相接,情義相親,或有拘於顔情,不能明其等第者,此亦猝難變通矣。然宜更加申勅矣。九萬又曰,科擧則變通尤難,臣前年有所陳達,意蓋在於矯弊,而群議,不以爲然,故不得施行,判府事閔鼎重,以式年殿試時製述,不成貌樣者,退付後科事,進議蒙允定式,而其後又有廢閣不行,科擧之規,實難變通矣。敏敍曰,科擧之弊,臣亦已陳達,而未知變通之道也,慶科則似不可退行矣。上曰,旣有慶不踰年之規,似不可退行矣。李徵明曰,庶官,各得其人,然後職事,無廢墜之患,而至於三曹郞官,爲任頗重,故古者三曹郞官,各用文臣有才望者一人,如今領議政金壽恒□□葳或除拜,三曹郞,或擬望則三曹郞擇差之意,據此可見矣。近來三曹郞官,皆不得人,至於文郞廳,則反不如蔭官武官,此後三曹,固皆擇差,宜當,而至於刑曹,詞訟重地,尤宜擇差,此後三曹文郞廳,皆以出入三司之人,擬差,而其餘蔭官武官,竝各別擇差,似可矣。敏敍曰,臣待罪銓曹,非不欲擇差,而注擬之際,自不免不得其人,□□□然三司出入之人,則常患不足,似難擬於三曹望矣。九萬曰,非但出入三司之人,其數不足,三曹郞除授之後,又爲移拜三司,則乍除乍遞之際,其於本曹,亦無實效矣。上曰,三司出入之人,則似難推移,雖非三司出入之人,各別擇差,則豈無可合之人乎。九萬曰,當此國家多事之日,領相,以病引入,右相在外,入來之後,似不出仕,如臣庸駑,獨居鼎席,恒切憂懼之心,矧今出彊之期,已迫,領相,似不當一向引入矣。上曰,右相在外,領相引入,唯卿有獨賢之歎,雖微卿言,豈不欲敦諭領相,而連觀醫官書啓,則所患未差云。一向敦迫,亦非待大臣之道,故未果耳。呂聖齊曰,惠山前僉使李東奭,軍官林義先招內,前僉使,定軍官越送云。新僉使金訥則林義先招內,越採還歸後,納稅於新僉使云。只爲捧稅,旣與定軍官越送,有間,故頃日榻前論罪時,似當區別之意,稟達矣。今者金訥等,加刑啓目,判付內,金訥則有減死極邊定配之命,所當依判付擧行,而但李東奭,以遞歸時,萬無許送之理,稱冤其子,至於擊錚,而初二日交代後,初六日離鎭,迹涉殊常,金訥到任,在於八月初二日,而蔘軍越去,在於初六日,收捧稅蔘,則到任之後,蔘軍越去,似無不知之理,不可不明覈其實狀,金訥,姑勿發配,令本道更爲詳査啓聞,林義先,方在京獄,亦當移囚憑聞,似當,而當初旣與大臣,入侍稟定,下詢于大臣而處之,何如?九萬曰,李東奭,以旣遞之官,定軍官點送蔘軍,似無其理,金訥則以新僉使,點送蔘軍之事,委之於前官,而渠則全不豫知,亦無其理,此事本涉可疑,以事理推之,東奭未遞之前,豫爲差定,點送軍官,而交代之後,又爲留滯本鎭,至於點送之後,始離鎭,故蔘軍,則以點送,歸之於前僉使矣。設令如此,蔘軍入去,旣在於新僉使赴任之後,則入去時,必無不告新僉使之理,然則金訥,亦不可謂無所豫知於點送之事矣。然此係罪人生死之分,不可不明覈。且李東奭,若無蔘軍點送之事,則其罪,當歸於金訥,亦不可徑先定配,金訥,姑爲仍囚,而兩人所犯,令本道使之明査啓聞後,處之,何如?上曰,金訥,姑勿定配仍囚,兩人事,爲先行査於本道後,稟處,而林義先,亦自本府,移囚憑聞,可也。擧行條件聖齊曰,訓戎僉使朴廷元,不能禁斷犯越之罪,論以律文,罪止於杖一百,當此犯越生事之日,不可不別爲論罪之意,稟達,首陽山城,不限年定配矣。備局,犯越人禁斷新事目內,邊將不能禁斷犯越,見捉於兵使者,當該邊將,邊遠充軍事啓下,而備局,不爲分付於本府,臣亦不能覺察,廷元議罪時,不得陳稟,不勝惶恐,但犯越人見捉時,本鎭禁斷監官,亦與同力捕捉,則與元不發覺,被捉於兵使者,有異,而旣有新事目,何以爲之乎?敢稟。左議政南九萬曰,朴廷元,雖有犯越時,不覺察之罪,還來時,其管下人,一同捕捉,則與全然不知者,似或有間,旣以不限年定配,則到今似不必加律矣。上曰,朴廷元之罪,與全然不知而見捉於兵使者,不無差等,仍前定配,可也。擧行條件九萬曰,禁蔘節目,啓下後,本司,分付於諸道,而京中禁府·刑曹等處,則不及分付,判義禁,亦是備局堂上,節目啓下時,非不見知,而備局公事,不到本府,故忘未記憶,以致不及考見矣。備局凡事擧行,有司堂上主管,難免其責,推考,何如?上曰,依爲之。擧行條件李師命曰,李東奭之子壽嶸,爲其父擊錚,自本曹囚禁刑推,回啓以處,判下,而李東奭等事推案,尙今俱在於義禁府,壽嶸,亦爲移送義禁府處置,何如?上曰,依爲之。擧行條件柳尙運曰,谷山府使,春間,以稅米太作布事,請報本曹,惟正之供,不可輕許代捧,如有民弊,則報本道啓聞之意,題送矣。本府,今又論報,以爲自營門,責其過時頉報,而不爲施行,到今窮夏,本色米太,無路收捧云。雖有營門致査之事,宜卽更報,趁時變通,而節晩之後,始爲頉報,揆以事體,極涉未安,谷山府使韓世弼,從重推考。本府,以峽邑,距浦邊三四日程,稅米太輸運之際,勞費甚多,故十年之內,只一年以本色米太上納,其餘則皆作銀布,旣有前例,且係民弊,則宜令以所産麻布,折定換作,永爲恒式,如他道作木之例,俾無中間防納漁利之弊,似合事宜,而田稅代捧,事體重大,下詢大臣而處之,何如?九萬曰,本邑形勢,果如柳尙運之言,許令換布以納,似可矣。上曰,韓世弼,從重推考,田稅,以布換納,可也。擧行條件敏敍曰,忠原縣監洪得禹,棄官歸家,久不還任,頃因道臣狀啓,有令該曹催促發送之敎,故本曹,連爲催促,而終不還任云。洪得禹,推考後,更爲催促,何如?上曰,自朝家催促已久,晏然在家,久不還任,極爲可駭,從重推考,更爲催促發送,擧行條件敏敍曰,西原縣監李亨稷,頃因臺啓,棄官歸家,久不還任云。西原,乃煩劇之地,不可累月曠官,李亨稷,推考後催促還任,何如?上曰,洪得禹,一體從重推考,催促還任事,分付,可也。擧行條件敏敍曰,永柔縣諸葛武侯碑文,旣已撰出,當令府使金壽增,繕寫,右參贊金萬重,寫篆,而此碑,旣已奉敎撰出,書篆之人,宜皆奉敎,故敢此仰達。上曰,依所啓使兩人繕寫,可也。擧行條件金鎭龜曰,百隷怠官,誠爲卽今之痼弊,而本院假官,尤甚頻數圖遞,事體固已不當矣。今日備局引見,似多有定奪擧行之事,注書,如非累經入侍,慣習記事者,有難詳記,故朝者言于假注書李重章,使之入侍,則臨時稱以有病,終不入侍,雖未知其病勢之如何,而事極未安,不可無警責之道,從重推考,何如?上曰,年少怠慢之習,極爲可駭,李重章,先罷後推。且注書,勿爲速速遞改事,曾已下敎矣。此後承旨,更加詳察,實病人外,一切勿爲啓遞事,着實擧行,可也。擧行條件諸臣,乃退出。以上燼餘
上在昌德宮。停常參·經筵。
孝宗大王忌辰。
領議政金壽恒二十一度呈辭。入啓。傳于任相元曰,安心調理。
任相元啓曰,假注書李一台,時無職名,付軍職冠帶常仕,何如?傳曰,允。
金鎭龜,以都摠府言啓曰,副摠管朴泰尙,除標信尊崇都監坐起進去之意,敢啓。傳曰,知道。以上燼餘
御營廳啓曰,本廳別左司屬,江襄道三哨,公洪道二哨,合五哨軍兵,及開城府雜色軍兵一百五名,來六月二十五日,京中逢點,七月初一日,與後部後司軍兵,當爲替代立番,黃海道別馬隊十六番,今朔番次已畢,開城府新募得別馬隊四十名,今月二十五日京中逢點,六月初一日,與黃海道別馬隊,亦當替代,豫爲整齊,及期調送事,兩道監兵使及開城留守處,依前知會之意,敢啓。知道。御營廳謄錄
備局啓辭,云云事,命下矣。平安一道,自兵亂後,廢棄軍政,良民壯丁,盡入於監兵營收布之軍,欲爲作隊鍊藝,則形勢所拘,不得有爲,又欲禁其收布,則客行所需,無他出處,積而成弊,以至今日,其間或不無可爲而不爲之事,其所收布,亦無定額限節之事,武備之疎虞,徵斂之爲怨,其來已久,至於監·兵營收布多少之不均,一人之兼屬兩役,則尤爲偏苦,而無定式,爲先令本道道臣,査出兩營所屬軍兵名數,及收布多寡,一人兼兩役之類,使之一一開錄啓間,以爲稟處之地,何如?答曰,依爲之。
備局啓辭,云云事,命下矣。上年諸道募粟帖文,下送時,當積年逋欠,多數蕩滌之後,爲慮前頭賑穀之難繼,凡募得帖價米及守令自備穀,使之以乾糧分給,秋後還捧,而其乾糧受食中,如有丐乞無依,不可還捧之類,勿論其所食之爲某樣穀,使之抄出蕩滌,則朝家之恤窮民慮後弊,未知其不可,而諸道各邑,以從前自備穀帖價米,多許蕩滌之故,名之曰,自備帖價,則勿論其受食之害不害,必欲歸之於蕩滌,朝家施惠之道,惟當擇其貧窮之人,而許其蕩滌,何以穀物之名號,許其不捧乎?且自備帖價,不必偏在於災邑,當初分給時,必以偏給於窮民,而自備穀之許其蕩滌,已違於當初分給之意,則到今經年之後,又許蕩滌帖價,恐不爲恤民之實惠,而命令旣下之後,續續撓改,亦甚未安,依前施行,何如?答曰,依啓。備局謄錄
上在昌德宮。停常參·經筵。
洪萬鍾啓曰,明日常參·經筵,取稟。傳曰,停。
有政。以上燼餘
謝恩,典簿尹坪。
左承旨尹以道上疏。大槪,素患脚腫,今又猝劇,牽痛如刺,行步見妨,以此病狀,實難供職,懇乞遞免,俾得調治事。入啓。遞差。
府啓,請順陵·英陵丁字閣等諸處修改時,自備陵官汰去,所授賞級還收,而褒啓當該禮曹堂上,竝從重推考事。答曰,勿煩。
禮曹正郞趙弘璧,宣陵樹木斫伐後,入來。以上朝報
禮曹啓曰,大王大妃殿上尊號外習儀,初二度則當行於議政府,而政府行禮時處所,與正廳有異,周旋進退之際,或不無苟簡之弊,三度習儀則依前例仁政殿行禮,何如?傳曰,允。
又啓曰,今此大王大妃殿上尊號處所,以通明殿爲之事,命下矣。取考丙辰年尊崇時謄錄,則大王大妃殿上尊號後,命婦陳賀時,御座于通明殿,百官陳賀,先行於通明殿,大殿陳賀,則次行於仁政殿矣。今亦依此例擧行,何如?傳曰,允。
又啓曰,大王大妃殿上尊號冊寶,御覽吉日,旣以今五月二十二日辰時,推擇啓下矣。取考尊崇時謄錄,則冊寶,御覽後奉安于內別殿,至上尊號日,自都監啓請陪出,權安幄次矣。今亦令都監,依此擧行,何如?傳曰,允。禮曹謄錄
吏批,以宋昌爲左承旨。
兵批,以李世選爲副護軍,李光漸爲副司勇,沈攸爲司直,閔震炯·李一台爲副司正,李柱南·周嗣宗·金慶遇·宋榮·宋雄爲副護軍,黃玧爲司直,李台龍爲司果。
吏批,以李再明爲校書博士,許墀爲咸鏡都事,南宮礎爲司䆃主簿,李世弼爲振威縣令,李菂爲結城縣監,金文夏爲禁府都事,徐文重爲大司諫,李挺晩爲全羅都事,成瓘爲監察,柳尙輅爲典獄主簿,崔商翼爲禮曹參議,金昌協爲吏曹正郞,閔鎭周爲獻納。
上在昌德宮。停常參·經筵。
巳時,太白見於未地。
謝恩,全羅都事李挺晩,副應敎徐宗泰,校書博士李再明。
兵曹參議李堥初度呈辭。入啓。給由。
京畿監司書目,楊州等二十九邑呈,以今月初一日雨澤,農事形止,及豐德等六邑,蟲災始發,禾穀損害,前頭民事,可慮事。
公洪監司書目,西原縣監李亨稷,身病罷黜,忠原縣監洪得禹,棄官還家,屢呈病狀,朝命催促之後,終不還任,亦爲罷黜,其罪狀,令該府處置事。
政院啓曰,西原縣監李亨稷,忠原縣監洪得禹,日昨引見時,因筵臣陳達,有推考催促還任之命矣。昨伏見公洪監司權是經狀啓,則自朝家未及行會之前,旣已具由罷黜,兩邑,物衆地大,素稱難治,累朔曠官之餘,事務必多積滯,且糶穀分賑,牟麥還捧,俱係緊急,似當趁速出代,而前頭連値齋戒,開政未易,政官卽爲牌招,開政差出,催促發送,何如?傳曰,允。
又啓曰,新除授左承旨宋昌,時在全羅道礪山地,斯速乘馹上來事,下諭,何如?傳曰,允。
又啓曰,諫院無一行公之員,連日闕啓,事體未安,亦有守令之未署經者,外方人馬,留滯可慮,諫院官員,在外者外,未肅拜呈告人員,竝卽牌招察任,何如?傳曰,允。
領議政金壽恒二十二度呈辭。入啓。傳曰,安心調理。
大司諫徐文重上疏。大槪,旣承召命,不得不趨詣闕門之外,而新授職名,不敢承當,且有朝家定制,不可冒犯,伏乞遞改,以便公私事。入啓。答曰,省疏具悉。卿其勿辭,從速察職。
備邊司啓曰,西原縣監李亨稷,忠原縣監洪得禹,推考,催促還官事,日昨引見時,吏曹判書李敏敍,陳啓蒙允矣。卽者公洪監司狀啓,以兩邑守令,前已啓聞催促,終不動念還官,又請催促,事涉苟且,爲言,而罷黜矣。昨日旣令催還,今日又許罷黜,其在朝命,極涉顚倒,且朝家,初旣催促,而以終不動念之故,不得已罷黜,尤極不當,罷黜之後,設令別爲論罪,亦足以中其厭避之計,本邑遞易頻數之類,又不可不慮,西原縣監李亨稷,忠原縣監洪得禹,勿爲罷黜,依昨日定奪,仍令催促還任,何如?傳曰,允。
傳曰,史官一員待命,騎馬三匹·卜馬二匹立之。
正言金宇杭啓曰,臣於金世翊之啓,擬律失當,見非公議,引以自列矣,處置措語,以未見太輕,爲辭,而至請出仕者,實是意外,臣何敢不顧公議,晏然仍冒乎?請命遞斥臣職。答曰,勿辭。
府啓,請順陵·英陵丁字閣等諸處修改時,自備陵官汰去,所授賞級還收,而褒啓當該禮曹堂上,竝從重推考事。近來官方太輕,前後別薦之徑出六品者,其數太多,已不免爲濫觴之歸矣。伏聞頃日筵中,又引別薦之例,有申瓁·洪得龜等陞出六品,調用武職之命云,夫瓁等之勸令就武,固知聖意之有在,而參下武職,亦不無相當之窠,則何必苟引別薦之例,至於陞出六品乎?儲養歷試之方,固不在官職之高下,而愛惜名器之道,亦不當如是太驟,事旣無名,物情未愜,請還收申瓁·洪得龜等陞出六品之命事。答曰,不允。
院啓,請靈山縣監柳長元,拿問定罪事。近來閫帥之厭避病鄕者,比比有之,此出於國綱不嚴之致,已不勝其寒心矣。乃者統制使金世翊,稱以病重,使其幕佐,馳報備局,終得遞免而後已,爲帥臣者,何敢不畏朝廷,私圖便身,使下官,替報其病於廟堂,以售其規免之計乎?此實無前之事而不可長之漸也。伏承聖批,以虞候馳報,非出於世翊之指揮,爲敎,設令世翊,初不指揮,幕佐所爲,世翊,豈有不知,爲幕佐者,又豈有不告主將,擅自馳報之理乎?況聞其病,不至大段,託疾圖免之跡,有不可掩者,此而不治,則邊臣之以此藉口,厭避圖遞之弊,將無以防杜,不可不從重科律,以懲他人,請前統制使金世翊,拿問定罪,金世翊,疾病輕重,姑置勿論,虞候閔會重,以其幕佐,承望主將之意,臚列病狀,偃然馳報於廟堂,殊極猥越,且關後弊,請統虞候閔會重,罷職。春曹佐貳,卽一淸選,自非人人所可叨冒,而參議崔商翼,地望素輕,遽授本職,除目之下,物情未厭,請禮曹參議崔商翼,遞差。日昨筵臣,以忠原·西原兩邑守令,推考還任事,纔已定奪,旣出於擧行條件,則道臣未見行會之前,雖有罷黜狀啓,政院,固當措辭啓請,以待處分之如何,而不此之爲,卽以政官牌招開政,斯速出代,矇然上達,至有備局更稟之擧,此豈惟允之道耶?其爲顚倒不察,甚矣,請當該承旨,推考。新除授獻納閔□□時在公洪道堤川地,請斯速乘馹上來事,下諭。答曰,不允。推考事及下諭事,依啓。
假注書李一台出使,代以金始慶爲假注書。以上朝報
備局啓辭,頃日玉堂箚子中,多有變通之事,當待首相出仕,從容商確稟啓,而其中廣州山城增築停止之請,則不可不趁卽稟處,故役事形止,問於本府,則當初以本府民,限閠四月立役後,停罷爲計矣。閠四月二十七日,本府民,則已盡立役,而體城未畢處,無多,工匠咸集,罷遣而復聚,爲難,故以守禦廳所儲若干財力,募得京中游手及城府內不事農業之人,繼立其役,今月初十日,將畢體城之役,其他女墻等雜役,則當徐待于秋後云。本城之一隅增築,元非大段,旣始其役,數日內將畢之際,又使停罷,事體極涉顚倒,設令有意外之慮,垂畢停止,似無所妨,到今事勢,不如仍以成之之爲愈也。元答中,此一款,罷不罷間,事涉緊急,故敢此先爲稟啓。答曰,依爲之。備局謄錄
義禁府啓曰,李東奭·金訥·權宗元等事,今日坐,移文刑曹,捉致蔘軍等推問捧招之際,以致日暮,未及正書,待後坐書入之意,敢啓。傳曰,知道。義禁府謄錄。
有政。兵批,以李鴻擧爲僉知,李世選爲京畿水使,李萬枝爲公州營將,林宗奭爲保山萬戶,金百祿爲訓諫判官,崔斗明爲武兼宣傳官。
吏批,以崔錫恒兼春秋館記注官,權彭老兼春秋館記事官,朴俊蕃兼養賢主簿,盧碩賓單付奉常副奉事,朴聖楷單付校書著作,李選爲工曹參判,尹濟民爲龍安縣監,元聖兪爲禮曹佐郞,尹興績爲典籍。
上在昌德宮。停常參·經筵。
仁祖大王忌辰齋戒。
巳時,太白見於未地。自未時至酉時,日暈。夜一更,月入太微西垣內,月暈廻土星。
金載顯啓曰,來十一日輪對日次,取稟。傳曰,爲之。
金鎭龜啓曰,都承旨任相元式暇,左承旨宋昌在外,同副承李彦綱亦在外,右承旨洪萬鍾病不進,臣鎭龜,亦以式暇,不得察任,廳中只有右副旨金載顯,出納重地,不成貌樣,洪萬鍾,所當牌招,而拘於廳規,不得直請,何以爲之?敢稟。傳曰,牌招察任。
金載顯,以漢城府言啓曰,今□□頃日刑曹,以士人鄭斗漢,推捉不來,囚其一族,現出之意,入啓蒙允矣。斗漢,方與鄭興周,訟田於京兆,而刑曹堂上,頗有干涉於此訟,故斗漢之不卽就囚,亦由於此云。若然,則自刑曹推覈之際,不無嫌礙之瑞,而被覈者,亦不心服,終爲日後執言之地,請刑曹罪人鄭斗漢·鄭興周,移送于禁府,明査處置。上曰,移送禁府,事體未安,令漢城府明査處置,可也事,命下矣。近來本府僚員,絶無齊坐之時,不得推覈,今日坐,臣德遠,與右尹臣說,始爲齊會,與之相議,則其時刑曹參議李東溟,有干涉此訟之嫌,故憲臣,至於榻前陳啓,移送本府,而此等究覈,元非本府所管,且其時參議,今已遞改,則係關倫紀相訟之事,自本府不當仍爲推覈,更爲移送刑曹,何如?傳曰,允。
又以義禁府言啓曰,李東奭·金訥·權宗元等事,今日坐,移文刑曹,捉致蔘軍等,推問捧招之際,以致日暮,未及正書,待後坐書入之意,敢啓。傳曰,知道。
洪萬鍾,以吏曹言啓曰,本曾郞廳,只有正郞金昌協一人,以尊崇都監都廳,除本司仕上直矣。假郞廳任元聖,使之仍存察任之意,敢啓。傳曰,知道。
金載顯,以備邊司言啓曰,犯越罪人處斷事,北京咨文,旣已出來,令刑曹卽爲稟處,何如?傳曰,允。
假注書尹興績書啓,臣承命馳往公洪道懷德板橋村奉朝賀臣宋時烈所住處,傳宣聖批,則以爲臣負犯不細,以致物議,冒上自列之章,祗竢重譴之加,伏蒙聖慈,反下溫批,慰諭備至,臣感激兢惶,不知置身之地,至於請停刊書之命,此不干今事,臣自料編書不易,記言尤難,雖使此書,粗滿已意,或違理致,則所關非細,矧今質諸朋友,未能歸一者,尙多乎?古語云,一字不明,其害甚大,不明之害,尙且如此,況於有所錯誤乎?此程子所以始解中庸,旋卽火之者也。況今此書,雖主先正之說,而尙未爲成書,則遽爾刊行,恐非愼重之道,故前疏敢有陳乞,非敢有他意也。且如招徠之命,前後勤懇,至於此極,臣自歎衰病實狀,無路上徹而然也,雖使臣筋力可勉,八十之年,强顔脩門,已爲可愧,況此癃疾醜穢之狀,豈可汚衊淸時,重爲盛世之羞哉?瞻望宸極,但自悲歎而已云矣,敢啓。傳曰,知道。以上燼餘
尙衣院官員,以提調意啓曰,本院別造弓矢,所入正筋·弓槊·高佐木,分定於各道,例也,而京畿·江襄兩道,則因該道大同收米之不足,權減已久,三南·兩西所納,自壬戌年,以遺儲稍裕,亦爲權減矣。其後弓矢,累次別造,遺儲,今已盡用無餘,京畿·江襄兩道,則雖未能復舊,三南正筋,兩西弓槊·高佐木,權減之數,自今年條,分付復舊,以爲繼用之地,何如?傳曰,允。惠廳謄錄
上在昌德宮。停常參·經筵。
仁祖大王忌辰。
巳時,太白見於未地。未時,日暈。啓。
洪萬鍾啓曰,領議政金壽恒二十三度呈辭,到院,而以國忌正日,留院之意,敢啓。傳曰,入之。
以領議政金壽恒二十三度呈辭,傳曰,安心調理。
金鎭龜,以都摠府言啓曰,今日入直軍士,留爲中日習射,而國忌齋戒相値,不得爲之之意,敢啓。傳曰,知道。
金載顯,以刑曹言啓曰,備邊司啓辭內,犯越罪人處斷事,北京咨文,旣已出來,令刑曹卽爲稟處,何如?傳曰,允事,命下矣。今此犯越罪人,當以禮部咨文,處斷勘定一罪六人外,隨往秩中,方太山·申山則放砲之罪,與得完等,無異,其餘金太成等二十六人,及不入於咨文中,而仍囚重獄者,亦有朴承鶴等十五人,勘罪輕重,自本曹不敢擅便,且陳奏使未復命之前,徑先論斷,亦似未妥,竝令備局更爲詳量稟處後,擧行,何如?傳曰,允。
又以賑恤廳言啓曰,江都納戶曹稅太,今方運送,而江都捧上,甚爲高重,故下送本曹郞廳,使之眼同捧上事,旣已定奪矣。郞廳尹以就,今方下送,令該曹給馬之意,分付,何如?傳曰,允。以上燼餘
上在昌德宮。停常參·經筵。
太宗大王忌辰齋戒。
巳時,太白見於未地。以上燼餘
上在昌德宮。停常參·經筵。
太宗大王忌辰。
自卯時至未時,日暈。
任相元啓曰,明日常參·經筵,取稟。傳曰,只晝講。
又啓曰,領議政金壽恒二十四度呈辭,到院,而以國忌齋戒,留院之意,敢啓。傳曰,入之。
以領議政金壽恒二十四度呈辭,傳于任相元曰,安心調理。
洪萬鍾啓曰,翰院上下番,卽朝夕秉筆之任,雖有疾病事故,不得出外,古例然也。頃者待敎柳尙裁,以其父母墳崩頹處加土事,來呈由單,臣就考本院謄錄,則以其情理切迫之故,呈辭受由者,非止一再,仍成近日之規,且見其呈辭措語,則旣以加土爲言,而與循例掃墳者,有異,故許其捧入矣。凡朝家此等由限,定以七日,尙載之先山,在陽川半日程,則所當趁期上來,而徒懷自便之計,不念史局之重,今至數十日,稱病不來,累度催促,終不動念,新進怠慢之習,殊甚可惡,請待敎柳尙載,從重推考,使之趁速上來察任,何如?傳曰,允。
金鎭龜,以兵曹言啓曰,明日禁衛營露梁習操時,別將閔暹,當以中軍進參,而一番內將之代,閔暹受點,應爲入直,原單子中改付標以入之意,敢啓。傳曰,知道。
又以備邊司言啓曰,刑曹啓辭,備邊啓辭內,犯越罪人處斷事,北京咨文,旣已出來,令刑曹卽爲稟處,何如?傳曰,允事,命下矣。今此犯越罪人,當以禮部咨文處斷,而勘定一罪六人外,隨往秩中,方太山·申山則放砲之罪,與得完等無異,其餘金太成等二十人,及不入於咨文中,而仍囚京獄者,亦有朴承鶴等十五人,勘罪輕重,自本曹不敢擅便,且陳奏使,未復命之前,徑先論斷,亦似未安,竝令備局,更爲詳査稟處後,擧行,何如?傳曰,允事,命下矣。咨文中,一罪勘定人六名外,亦有情犯之無異者數人,朴承鶴等所犯,則雖不入於勅使査問之時,而其所作變,亦與韓得完等,無異,一從其情犯處斷,則輕重宜無異同,而回咨定數之外,自此取捨,分其生死,事體亦甚重大,令本司有司堂上,問議于首相及原任諸大臣,後日登對時,稟定於榻前,似爲合當。且陳奏使,旣已受來回咨,則待其復命後,處置,亦合事宜,敢啓。傳曰,知道。以上燼餘
上在昌德宮。只晝講。
洪萬鍾啓曰,明日常參·經筵,取稟。傳曰,只晝講。
金載顯,以都摠府言啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。
又以都摠府言啓曰,都摠管金德遠,除標信,漢城府坐起進去之意,敢啓。傳曰,知道。
又以禁衛營言啓曰,三南月課鳥銃六百十九柄,自本營分授打造,而又一百柄則本營,令監官折衝李旭,監造時別備矣。鳥銃六柄,具藥丸所盛龜桶,別造封進之意,敢啓。傳曰,知道。監造官,令該曹考例稟處。
又以戶曹言啓曰,今此謝恩兼陳奏正使左議政南九萬,軍官折衝吳斗建,有頉代,以前萬戶朱景禮,元單子中,改付標以入之意,敢啓。傳曰,知道。
又以兵曹言啓曰,當日私奴國吉稱名人,自金虎門入來,差備門外擊錚,極爲駭愕,令攸司囚禁治罪,同門守門將楊汝機,常時不能禁斷雜人,以致闌入,難免其責,推考,何如?傳曰,允。
傳于洪萬鍾曰,甲子年上尊號時,以禮曹啓辭,有親進表裏陳賀,及中殿進表裏陳賀儀注別爲磨鍊之事矣。今亦依此磨鍊以入之意,分付該曹。
又傳于洪萬鍾曰,今觀全羅監司李世華狀啓,金溝縣令曺憲周,催促還官,纔過數月,每稱疾病,不爲着實供任,及其差祭之後,不有道臣題辭,終不進參,直向京中云。其厭避圖遞之跡,殊甚可駭,決不可循例罷黜,以中其願,曺憲周,姑先從重推考,刻期還任事,分付該曹。
掌令沈枰,持平李三碩·洪受瀗啓曰,請還收申瓁·洪得龜陞出六品之命。措語見上寧越郡守任以道,與邑底流寓人前縣令洪萬濟,結爲酒伴,常常招邀,與之酣飮矣。因其所奸邑婢之事,猝然起鬧相鬨,而當其推捉萬濟之家人也,適値點兵之時,發送軍人,圍匝搜捕,至於撤毁其家舍,使其婦女,蒼黃奔波,其爲擧措,已極麤悖,況萬濟,至擧其祖先,極口詬辱,故初旣臚列罪狀,報于營門,而及其再報也,反歸之於酒失,以爲救解之計,此不過欲掩自己所失,有此顚倒苟且之擧,其所處事,節節駭異,萬濟則旣自該府,參酌編配,而以道前後所犯,終不可置而不論,請寧越郡守任以道,罷職不敍。答曰,不允。
司諫李弘迪啓曰,靈山縣監柳長元,爲人庸陋,性本貪婪,到任以後,專事肥己,侵漁小民,罔有紀極,甚至竹田傍居民,三百餘戶之多,而每戶各徵三石之租,刑用笞杖,勒捧於民間,五箇未收,代捧米穀,怨讟盈路,闔境嗷嗷,奉使之臣,亦聞其不治之狀,則今此風聞之不爽,從可知矣。如此之人,不可在官,重貽民害,請靈山縣監柳長元,拿問定罪。請前統制使金世翊,拿問定罪。請統虞候閔會重,罷職。請禮曹參議崔商翼,遞差。措語見上答曰,不允。以上燼餘
左副承旨金鎭龜上疏。大槪,賤疾猝劇,無望供職,乞賜遞免,以便公私事。入啓。答曰,省疏具悉。爾其勿辭調理。
答全羅監司李世華疏曰,省疏具悉。卿勿固辭,調理察職。
同副承旨李彦綱上疏。大槪,臣於左尹崔寬之疏,有不敢晏然者,適値淸齋之日,今始露章自列,伏乞聖明,亟遞臣職,以謝人言事。入啓。答曰,省疏具悉。爾其勿辭察職。
全羅監司書目,益山兼任全州呈,以刑曹參議蘇斗山辭職上疏上送事。啓。答曰,省疏具悉。爾其勿辭,從速上來察職。
以左尹崔寬辭狀,傳曰,卿其勿辭,從速上來察職事,回諭。
行大司諫徐文重上疏。大槪,更申前懇,乞賜明白指揮,仍陳前席未盡之懷,以備財擇事。入啓。答曰,省疏具悉。所陳之說,誠爲切實,予用嘉尙,可不體念焉?臺職仍帶與否定式事,令廟堂稟處,啓下備邊司。以上朝報
巳時,上御宣政殿晝講。知事金萬重,特進官權說,參贊官任相元,侍讀官李頤命,檢討官崔奎瑞,假注書閔震烱,記注官楊廷藎,記事官李廷謙,武臣行副護軍閔暹,入侍。上讀前受周易,履之九四,履虎尾以下,音一遍訖。侍讀官李頤命,進講,自泰序卦,至象曰天地交泰,以財成天地之道,輔相天地之宜,以左右民,上受而讀音釋,各一遍訖。頤命,仍釋文義曰,前卦爲履,履者,禮也,君臣有禮,然後上下之分,定,而國家,安矣。故承之以泰也。履,言上下之分,上自上而不交於下,下自下而不交於上則又安有安泰之象乎?此卦,取交泰之義也。以陰陽言之,陰氣上交,陽氣下降,然後天地之道,成,以人事言之,君推誠以任下,臣盡誠以事上,然後上下之志,通,故以乾之尊,而反在下,以坤之卑而反在上也,小往大來云者,陰爲小,陽爲大,陰在於上,上卦爲外,在外,故謂之往也。陽在於下,下卦爲內,在內,故謂之來也。□□陽爲大,陰爲小也,以劃言之,陽畫全,陰畫缺,□□大小,於此尤可見大小之別也。權說曰,以陰陽言之,陰爲客,陽爲主,以上下言之,上爲主,下爲客,此以下卦爲主,故云小往大來也。頤命曰,君位尊,陽也,大也,臣位卑,陰也,小也,君居尊,而不先屈己以待下,則臣下盡誠以事君,而君臣之間,閡隔不通,故上下相交,斯爲泰也,此乃所謂小往大來,而吉且亨者也。陽爲君子,陰爲小人,君子處於內,小人處於外,則天下安矣,斯非所謂吉且亨者乎?陸贄所以惓惓於小往大來之際者,蓋以此矣。說曰,進君子退小人,非二道,君子得位於上,則小人自不得用事於下矣。頤命曰,人君見小人之謏悅承順,以爲盡誠於上,而任之,則惡可謂之交泰乎?崔奎瑞曰,小人在朝,則天下安得安泰,故人君於君子小人之際,尤宜明卞也。說曰,蔡京,自以爲上下安樂,甘事荒滛,易所謂上下相交者,豈此之謂哉?任相元曰,萬曆皇帝,罕接臣僚,在位四十年,群臣多有不見皇帝面目者,故上下不能相通,而馴致亂亡之禍,後之人君,所宜鑑戎者也。頤命曰,本義,泰爲正月之卦,十二月,皆有配卦,十月爲重地坤,而十一月一陽生,故爲復,十二月爲二陽,故爲臨,四月爲重天乾,而五月一陰生,故爲姤,六月爲二陰,故爲遯,此其例也。奎瑞曰,本義云,自歸妹來者,以傍近一爻,相類故也。說曰,易者,變易之謂也,學易者,於卦變上,尤宜用心也,蓋陽變爲陰,陰變爲陽,一卦變爲二十四卦,先儒之言卦變者,甚多,而程子,則曰卦自乾坤來而已,豈有乾·坤,重而爲泰,又自泰而變爲賁之理,朱子,以謂自伏羲劃卦而論之,則六十四卦,一時俱了,雖乾·坤,亦無能生諸卦之理,若以文王·孔子之說,觀之,則縱橫曲直,反覆相生,無所不可,安得謂之乾坤,重而爲泰,則更不可變爲他卦耶?以朱子所著卦變圖,見之,其互換成卦之理,詳矣。變卦,非止一二,而以此卦言之,則取傍近一爻相類之義,而云歸妹變爲泰也。頤命曰,焦延壽,始有卦變之說,其後諸儒之論,作,故朱子,參究諸儒之說,作卦變圖,卦變,非朱子之論矣。□曰,此卦,內陽而外陰,□□□□君子居內,故云道長也,小人居外,故云道消也。易自下達上,故下卦爲內,上卦爲外也,尙書所謂一貞一悔者,貞是內卦,悔是外卦也。奎瑞曰,以全體言之,則內卦爲貞,外卦爲悔,而分言之,則六爻中,各有悔貞矣。說曰,天地有何財輔之道,惟在人事,而人不可人人而爲之,唯人主,有財成輔相之責,故云后以,財成輔相矣。頤命曰,財成者,制其過也,輔相者,補其不及也,財成,禮節之類,輔相,刑政之類也,民之生,必賴君上爲之法制,以敎率輔翼之,乃得遂其生,故云左右民也。中庸曰,修道之爲敎,註云,敎者,禮樂刑政之類,是也。以此觀之,財輔之道,無過於禮樂刑政矣。金萬重曰,財字,與裁字同。說曰,古字通用矣。萬重曰,水旱癘疫,則賑救之使免於飢餓,民之性,有過不及,則敎率之,使入於中道,此所謂裁輔之道矣。相元曰,水·火·金,木·土穀,天地之所生,而爲人用者也,有聖人者,爲天下君,則六者惟修,而各得其宜,此無非裁成天地之道也。頤命曰,春氣發生萬物,則爲播植之法,秋氣成實萬物,則爲收歛之法,且春有發生之氣,而秋有肅殺之氣,故古者賞以春而刑以秋,何莫非財成天地之道,輔相天地之宜者乎?禮樂刑政,固財成輔相之道,而禮與刑,本無二致,古者刑獄,或因禮經,或因春秋,人君,亦不可不知此義也。奎瑞曰,財輔之道,失,則天地萬物,皆失其性,人主,可不勉哉?說曰,天地,爲順而爲否,地天,爲逆而爲泰,則上下相交之義,豈偶然哉?上曰,上下相交,斯爲泰,此實君臣上下所當勉者也。奎瑞曰,此卦內健而外順,內非健,則無裁制,外非順,則不通矣。講訖。頤命進曰,臣得聞使行文書,詬辱罔極,此乃丙子以後,所無之事也。議者以爲此非但一時詬辱而巳,誠爲可慮,或者以爲彼中,適因禮部受賂事而然,無他可慮者云,未知聖慮,以爲何如耶?上曰,此誠五十年來所無之事,似非但一時激怒而發矣。頤命曰,聖意如此,則宜益加奮發,勉盡自修之實矣。近聞方外傳說之言,則自內有材木及石礎運入之事云,雖未知果非虛語,而若果有是事,則此非今日所宜有於聖上者也。上曰,恥辱罔極,非獨今日爲然,丙丁以後,何日忘之,所達之事,可不惕念,但近來閭巷間語,豈可盡信耶?闕中或有雨漏修補處,而本非大段營作也,傳者,必浮演成說矣。頤命曰,然則幸矣,雖非大段,如有不緊營作,則爲弊不貲,伏願聖上,戒之。閔暹進曰,烽燧之設,最是報變之良法,而近來有大段弊習,敢此仰達。曾在壬辰年,臣叔父故臣震益,爲肅川府使時,臣亦隨往矣。其時,郭山陵漢山城,烽燧近處寺刹,失火,烽卒,誤認爲報變之火,卽擧火應之,且他烽燧,次次相應,翌日自兵營急送軍牢,至永柔地煙臺,挽止之,烽火,一擧之後,所當卽到京城,而經一晝夜之後,始至永柔二百里之地者,蓋緣烽卒,恐被誤擧之罪,送人探問後,始擧之故,致此稽緩之弊矣。脫有邊報,若復如是稽緩,則豈不大可慮者哉?此後,似當各別變通,而烽燧輩,探問後相應一款,已成謬例,若不稍減誤擧之罪,則此弊似難變通。且臣思之,誤擧之罪,比之於有變不擧者,固有輕重之別,令該曹參酌定法後,烽卒探問後,相應一款,一切禁斷,何如?上曰,然則武臣之言,是矣,令該曹稟處,可也。擧條上曰,武臣雖崇品,筵臣盡入之後,最末入侍,事體不當,此後則變通,可矣。相元曰,非特武臣爲然,若非經筵官,則雖文臣,經筵官盡入之後,始爲入侍,古例然矣。聖敎如此,此後則變通定式乎?上曰,古例如此,則依前置之,可也。相元曰,輪對官來待矣。上曰,令注書引入,可也。講官罷出,上乃引見軍資監正南宮鈺,漢城府庶尹李商翼,司宰監僉正李尙隣,長興庫主簿崔斗瑞,掌苑署別提琴學達等。南宮鈺進曰,臣乃軍資監正南宮鈺也。上曰,本監有弊端之可言者耶?鈺曰,如有弊端,報于戶曹,戶曹卽爲變通,故卽今姑無大端弊端矣。李商翼進曰,臣乃漢城府庶尹李商翼也。上曰,本府有弊端耶?商翼曰,本府有三堂上,郞官則只掌文書而已,如有弊端,堂上卽爲變通,故姑無可達之弊矣。李尙隣進曰,臣司宰監僉正李尙隣也。上曰,本監有弊端耶?尙隣曰,姑無大段弊端,而貢物下人役價,自該廳不爲一一題給,以是頗有怨言矣。崔斗瑞進曰,臣乃長興庫主簿崔斗瑞也。上曰,本庫有弊端耶?斗端曰,本庫一自提調設立之後,凡干種種之弊,幾盡料理捐革,而卽今難堪者,排設一款也。許多進排之物,戶曹以前排出關,而地衣·登每·行步席·油芚·油紙·柳器等物,不過用之半年,盡皆點汚破傷,不敢更用於莫重進排之處,故每以新件白紙措備,年久破傷之類,則積置庫中,其間閪失之物,亦多有之,使戶曹郞官,看審其用不用,然後一倂蕩滌,此後進排各種物件,限年月日定式以給,以爲蘇殘之地,何如?上曰,令該曹變通,可也。擧條斗瑞曰,豐儲倉田稅,在前恒納者,中間太半那移於廣興·軍資兩倉,卽今所捧米太,竝只是數千石,不過用之半年,穀物垂盡,故癸亥年,提調臣閔維重,以穀物加得事,陳達蒙允矣。厥後別無變通之事,且其中應納利川田稅,今年又歸於軍資監,穀物則不加,而貢物社人等之應役,少無減除之事,故貢人等,以此稱冤,此後利川田稅,永爲劃給於本庫,使無那移之弊,何如?上曰,其時提調上達之後,不爲變通,必有曲折,令該曹詳考稟處,可也。擧條琴學達進曰,臣乃掌苑別提琴學達也。上曰,本署有弊端耶?學達曰,凡有弊端,提調,卽爲變通,姑無大段弊端矣。遂罷出。以上燼餘
上在昌德宮。停常參·經筵。
下直,楊口縣監閔昌基,慶尙左兵使權儔。
洪萬鍾啓曰,明日上尊號初度習儀相値,視事,頉稟。傳曰,知道。
以領議政金壽恒二十五度呈辭,傳于任相元曰,安心調理。
傳于金載顯曰,慶尙左兵使權儔,留待。
金載顯,以都摠府言啓曰,都摠管金德遠,除標信,漢城府坐起進去之意,敢啓。傳曰,知道。
傳于洪萬鍾曰,今日晝講,停。
又傳于金載顯曰,慶尙左兵使權儔,勿爲留待。
洪萬鍾,以成均館官員,以知館事意啓曰,本館書冊,校正印刻之役,前典籍元聖兪,終始主管,畢役□□□任,何如?
又以禮曹言啓曰,甲子年上尊號,以禮曹啓辭,有親進表裏陳賀,及中殿進表裏陳賀儀注,別爲磨鍊之事矣。今亦依此磨鍊以入之意,分付該曹事,傳敎矣。大殿·中殿,自內陳賀儀節,旣不在於禮文,取考五禮儀,則正至百官賀儀,有致辭·叩頭·山呼·進表裏之節,中宮殿正至,王世子及命婦賀儀,只有致詞,而無表裏,叩頭·山呼之節矣。今番自內進表裏陳賀時,宜無叩頭·山呼之節,致詞一款,磨鍊以入乎?甲子年上尊號時,以本曹啓辭,有進表裏儀注,別爲磨鍊之事,而磨鍊節目,儀軌中,無現出處,無以考據,敢此仰稟。傳曰,問于大臣,磨鍊以入,可也。
李彦綱,以尊崇都監都廳,以都提調意啓曰,都監三房工役,今已次第完畢,工匠等,竝爲放送,監造官則仍前輪直,而郞廳一員,亦令每日晝仕之意,敢啓。傳曰,知道。
又以尊崇都監郞廳,以都提調意啓曰,都監三房廳郞李菂,除授外任,其代,以禮曹佐郞金漢老,差下,使之察任,何如?傳曰,允。
金載顯,以兵曹言啓曰,新除授魚游澗僉使宋光材呈狀內,父母之年,俱過七十,疾病連綿,轉側須人,以獨子無兄弟之人,不忍遠離於數千里外,斯速入啓處置云。宋光材,親年八十,且多疾病,則勢難遠離赴任,依近例改差,何如?傳曰,允。
掌令沈枰,持平李三碩·洪受瀗啓曰,臣等於昨日齊坐時,照勘公事中,臣字,誤爲添書,而全不覺察,且於刑曹堂上推考公事,崔翊漢名字,只據其緘辭,誤以韓雄俊書塡,而不得詳審,矇然啓入矣。啓下之後,始知其錯誤,臣等昏謬不察之失,著矣,何敢仍冒於職次乎?請命遞斥臣職。答曰,勿辭。以上燼餘
校理金萬吉辭職上疏。入啓。答曰,省疏具悉。爾其勿辭察職。
副校理李徵明上疏。大槪,情勢之外,賤疾且劇,乞遞職名,以便公私事。入啓。答曰,省疏具悉。爾其勿辭察職。
刑曹判書李師命,參判朴相馨上疏。大槪,推緘答送之際,罪人姓名,誤爲換書,致令臺臣,引避,乞罷臣等之職,仍治臣等之罪事。入啓。答曰,省疏具悉。卿等勿辭察職。以上朝報
上在昌德宮。停常參·經筵。
洪萬鍾啓曰,明日常參·經筵,取稟。傳曰,只晝講。
任相元啓曰,臣與右承旨洪萬鍾,尊崇初度習儀時進去,下直。傳曰,知道。
金載顯啓曰,今日,乃賓廳日次,兩司當爲進參,而行大司諫徐文重,陳疏承批之後,自備局未回啓,正言尹誠敎,呈辭纔已入啓,司諫李弘迪,正言金宇杭,亦皆呈告,獻納閔鎭周,尙未出肅,諫院無來待之員,司諫李弘迪,獻納閔鎭周,正言金宇杭,竝卽牌招,以爲推移入侍之地,何如?傳曰,□。
又以都摠府〈?〉啓曰,都摠管金德遠,除標信,漢城府坐起進去之意,敢啓。傳曰,知道。
李彦綱,以禮曹言啓曰,大王大妃殿上尊號冊寶御覽吉日,旣以今五月二十二日辰時,推擇啓下矣。取考尊崇時謄錄,則冊寶御覽後,奉安于內別殿,至上尊號日,自都監啓請陪出,權安幄次矣。今亦令都監依此擧行,何如?傳曰,允。
金載顯,以兵曹言啓曰,當日私奴龍伊稱名人,自宣仁門入來,差備門外擊錚,極爲駭愕,令攸司囚禁治罪,同門守門將金興澳,常時不能禁斷雜人,以致闌入,亦難免其責,推考,何如?傳曰,允。
傳于金載顯曰,大臣·備局堂上,引見。
金載顯,以兵曹言啓曰,今五月十一日晝講入侍時,行副護軍閔暹所啓,烽燧之設,最是報邊之良法,而近來有大段弊習,敢此仰達。曾在壬辰年,臣叔父故臣震益,爲肅川府使時,臣亦隨往矣。其時,郭山凌漢山城煙臺近處寺刹,失火,烽卒,誤認爲報邊之火,卽擧火應之,其他烽燧,次次相應,翌日兵使,急送軍牢,至永柔地煙臺,挽止之云。烽火一擧之後,所當卽到京城,而經一晝夜之後,始至永柔二百里之地者,蓋緣烽卒,恐被誤擧之罪,送人探問後,始擧之故,致此稽緩之弊矣。脫有邊報,若復如是稽緩,則豈不大可慮者哉?此後似當各別變通,而但烽卒輩,探問後相應一款,已成謬例,若不稍減誤擧之罪,則此弊,似難變通,且臣思之,誤擧之罪,比之有變不報者,固有輕重之別,令該曹參酌定法後,烽卒探問後相應一款,一切禁斷,何如?上曰,然則武臣之言,是矣,令該曹稟處事,命下矣。謹烽燧一款,乃兵家之緊務,故朝家申飭,嚴立科條,其來已久,今此閔暹所達,不無意見,而平時不擧火之律,則至於杖一百而極矣。臨亂差誤,則軍法從事,已有定式,不可以一人所見有所低仰,一依法例,申飭有烽燧之各邑,宜當。其中如或誤擧而情有可恕者,則隨其罪之輕重,臨時稟處,何如?傳曰,允。
金載顯啓曰,靈山縣監柳長元,推考事,命下矣。臺諫,方以拿問定罪,論啓,推考傳旨,不得捧入之意,敢啓。傳曰,知道。
工曹參判李選上疏。大槪,敢陳曾叨禮曹時,陵官回啓曲折,冀蒙鐫遞本職及兼帶,以謝物議,且安私分事。入啓。答曰,省疏具悉。卿其勿辭察職。
禮曹參判申琓上疏。大槪,臣於陵官褒賞之啓,旣有同參之罪,且於左尹崔寬之事,亦有酬酢之語,而臺啓方張,泯默累日,今始自列,恭竢譴罰,伏乞先削臣職,仍治臣罪,以謝物議,以安微分事。入啓。答曰,省疏具悉。卿其勿辭,從速察職。
待敎李廷謙上疏。啓下吏曹。吏曹啓目,粘連觀此待敎李廷謙上疏,則前待敎沈權,今當還付本職,而以廷謙在職之故,時無闕窠,未得付職,令該曹照例處置亦爲白有臥乎所,廷謙之於沈權,旣有應避親嫌,且是下位,則沈權付職之後,不可仍在是白在果,廷謙,今方在職,而爲未差之右位,有此陳疏,實是規外之事,使之仍爲察任,何如?傳曰,允。以上朝報
午時,上御熙政堂,大臣·備局堂上,引見。左議政南九萬,左參贊趙師錫,知事申汝哲,吏曹判書李敏敍,刑曹判書李師命,右副承旨金載顯,司諫李弘迪,掌令李國華,校理李頤命,假注書金始慶,記事官柳尙載·李連謙,入侍。九萬進曰,近來日氣熏蒸,風勢不順,伏未審聖體若何,昨日晝講,停止不行,玉候,不瑕有未寧之漸耶?上曰,頃者以日氣蒸鬱之故,暫時脫衣,少有咳嗽之氣,而今則別無大段添傷之事矣。九萬曰,北京咨文出來後,犯越罪人,卽當處斷,而放鎗者六人外,隨往秩中,方太山·申山,或以人事迷劣,或以追後就捕,不參於六人中,介同之罪,亦與申山等無異,而以査畢後就捕,不入奏文中,自雲寵犯越者,朴承鶴·朱起立·李尙信·韓有玄等四人,雖非自厚州入去之類,其所犯,又與六人無異,而皆已就服於京獄者也。此等罪人,宜有更議之事,故使備局有司堂上,詢問於諸大臣,登對時稟定之意,啓達矣。諸大臣所對之言,下詢於有司堂上而處之,何如?上曰,入侍諸臣之意,何如?刑曹判書李師命曰,臣以備局回啓之意,問於諸大臣,則判府事鄭知和,判府事閔鼎重,判府事李尙眞,以爲當初査覈,旣不分明,前後用罰,又不得均一,咨文中論斷者六人外,自彼旣有減死之言,則仍用死律,有所不忍。且雲寵入去之人,則又非彼中之所知,因以減死,似無不可云。領府事金壽興,則以爲咨文中六人,旣已正法,則厚州越去人首倡,已入於其中,隨往秩中二人,不必論死,而但雲寵入去人作變殺人,與韓得完等無異,一生一死,實不均一,擇其中一二人首惡者,依韓得完例,論斷,似合法意云。領議政金壽恒,則以爲當初處置,旣不分明均一,咨文中六人外,更用死律,雖似不均,雲寵入去人罪犯,實與韓得完等無異,領府事金壽興所議,似爲合當云。蓋行査之初,只爲彼中査事之急,中外擧行文書,及各人等捧招,皆以入査庭無弊,爲主,不及致意於日後處置之道,咸銃道所囚罪人,或與韓得完輩,無異,而有全然放釋者,以京中罪囚言之,其强者發明,弱者就服,無訊問窮覈之道,而只以査庭捧招等文書,相考處決,其不均疎失之患,在所不免,咨文中六人,彼中,旣已論斷,則今不可更議,而其餘罪人,雖以放砲就服,若用死律,亦有所不忍,比之强不就服,與全然放釋者,則豈不稱冤乎?但雲寵越去人朴承鶴,旣先放砲,又殺彼人,實與韓得完等所犯,無異,若依金領府事之言,則似當以此人爲首矣。上曰,此是重大之事,備局諸臣及三司,各陳所懷。師錫曰,若依彼國咨文,只將六人處斷,其餘勿論,則已,如其不然,則罪同罰異,似非用法之道,而摘發他路犯越一二人,獨斷以死罪,恐涉不均,無寧竝傅生議之爲愈也。汝哲曰,今此犯越人等,以法論之,則放槍與隨往者,原其本情,別無輕重之別矣。彼人,必欲要得放槍傷人者,故兩道所捉許多罪人中,抄其持銃放砲,爲其首惡,而置對於勅使査庭之故,彼國回咨中,韓得完等六人,以死律論斷而來矣。臣意則此人等,勿論放鎗與否,爲掠彼人之蔘貨糧資,遂有犯越之奸計,作變於彼地,貽辱於國家,則論其罪犯,所當盡誅,豈必放槍若干人之罪,獨至於死哉?與其區別輕重,使放槍者,獨爲抱冤之鬼,無寧只斬咨文中六人,餘皆減死之爲愈矣。敏敍曰,當初以客使急來之故,中外査覈,未及詳細□□□□外,其他罪人之類,原其情狀,與六人何異,以不均査覈之文書,只斬六人,而餘皆減死,實爲難處,臣意則領府事金壽興之言,極爲宜當,蓋雲寵,厚州犯越,則一,而自厚州越去者,則旣入於文書中,自雲寵越去者,則不入於文書中,故此生彼死,不無差等之別,而第雲寵入去人中,擇其正犯,則朴承鶴,爲首惡,此則旣已就服於京獄,而人皆曰可殺者也,當與得完輩,一體論斷,而其餘罪人,則從輕重論以次律,似爲得宜,臣未及入侍之前,亦以此意,已言于大臣矣。弘迪曰,以臣亦在三司之列,有所詢問,而此事顚末,臣未能詳知,實難仰對,第其回咨中,使之處斷者,止於六人,則此外加殺,有非王者不忍人之政,其在聖上好生之德,似當有寬恕之道矣。國華曰,人命雖重,所犯旣同,則一體論斷,似無不可矣。頤命曰,臣則未詳前後曲折,而當初分等,難保其的當,則到今論罪,寧失於寬,似爲得當矣。九萬曰,當初奏文時,雖有倖免者,其所犯無異,則自我國用刑,宜無異同於其間,一樣所犯之中,更爲取舍,尤有所不均,殊甚未安矣。重惜人命,務從寬典,豈不幸甚?然今此犯越作變,貽辱國家,至於如此,而就捕累百人,多方開宥,幾盡免死,其爲從寬,亦已足矣。今以放鎗就服於京獄者,又得免死,則不但爲失刑之甚,亦何以懲戢於日後耶?雖以我國平常之法,言之,結倘放砲,殺害人命者,必無免死之理,而今此犯越於他境,生事於國家,以放砲就服者,反貸其死,寧有是事,臣意咨文中六人之外,在京獄就服放槍者七人,不可不一體處斷矣。師命曰,左議政之必欲盡誅放砲人,以懲邊民,誠出於慮患之至意,而臣意則亦有所不忍者,國家法禁,若以越境採蔘,爲一切死律,隨現必殺,則今日用律,誠不可不重,而但朝家,旣不能嚴申令甲,致令邊民,生此奸計,而彼中論死之外,又從而加其律,則此所謂慢令致期,罔民以死法也。自今以後,更定法令,永杜此弊,可也。而此則豈非朝家所可顧念處也?此臣之所以終不欲盡用死律也。上曰,自前潛越者,非止一再,而未有如今番之狼藉,論理情犯,斷無容貸之理,而此地,異於他道,民人之生理,爲難,迫於飢寒,有此冒死犯禁之事,其情亦可矜惻,許多罪人,不忍盡誅,咨文中首倡放砲者,朴承鶴□□□□一體論死,其餘則特爲減死,定配於濟州,可也。擧條師命曰,三甲之地,生理實難,故必藉蔘貨,以爲衣食,而但愚民輩,不知只我境許採之意,每每越去,以致生事,此則入侍朝臣,孰不知之乎?九萬曰,師命之言,非矣。朝家,本無許採之事,而自前戶曹入送蔘商之時,以勿禁之意,移關於本道,其意,蓋以此許採之關也。敏敍曰,臣曾見之,我境許採關文,本來有之,而無識愚氓,只幸許採之事,不分彼我之境,輒必越去故至於生事矣。九萬曰,許採關文,以前則雖未知果有,而臣之爲本道監司也,將過數年,元無一番移關之擧,今番査覈時,亦上其關文,而只是蔘商勿禁之言,別無我境許採之事矣。朝家法令,自前不嚴,故雖或禁之,而其弊難防,權大德事時,我國,亦不施一切之法,故至于今日,犯越作變者,若是其多,豈非大可寒心者哉?今此京獄在囚之類,臣之所以必欲盡誅者,蓋出於懲邊民杜後弊之意也。汝哲曰,三甲採蔘之弊,近年尤甚,受其帖文而入去者,不知其幾許,此實國事之可恨者也,無識愚氓,何罪之有乎?九萬曰,當初奏文中,放砲者,則以處斬後,妻子爲奴,家産籍沒,擬律,隨往人,則只以處斬,分等擬律矣。今見咨文,放砲者處斬外,其餘則皆得減死,然則處斬人,不必又施以籍沒爲奴之律,敢此仰稟。上曰,咨文中六人等,只以處斬爲言,則爲奴籍沒等事,勿爲擧行,可也。擧條九萬又曰,犯越罪人等,依禮部咨文處斷之後,似爲問答奏文,故當初諸大臣引見時,以其方物,奏聞議定矣。更考前日咨奏謄錄,則罪人陳奏時,有方物奏聞,而至於處斷後,回答則只爲口咨於禮部而已,今番生事,雖大於前日,規例所無之事,似不必創改,敢此更稟。上曰,奏文,旣無前例,則不必創始,方物奏文停止,以咨文回報,可也。擧條九萬曰,犯越罪人,在京獄者,入於奏文中外,其餘各人,自刑曹分輕重區別啓下之時,刑曹判書李師命遞職,呂聖齊爲其代,旣非當初推問之人,許多罪人文書,詳察誠難,而取見其啓下單子,則其金丁金,初非放砲之人,而入於放砲秩,韓有玄,旣以放砲承服,而入於助戰秩,其錯誤之失,不可無責,呂聖齊推考,何如?上曰,依爲之。擧條上曰,陳奏回還使之入來之期,尙缺九萬曰,西北道暗行御史,頃有抄啓之命,而七八月間,當發送,日子尙遠,似不必豫擇矣。上曰,臨時當發送,而豫爲抄定,無妨矣。九萬曰,然則抄入之數,定以幾許人耶?上曰,十餘人抄啓,可也。九萬曰,因大司諫徐文重陳疏辭職,有令廟堂稟處之敎矣。將兵之官,兼帶諫諍之職,事涉難便,故頃日尹趾完,以諫職拜大將也。自備局啓遞本職,則此爲前例,徐文重之不安本職,事勢固然,許遞,似當矣。上曰,將兵之官,兼帶諫職,果爲難便,徐文重本職改差,仍爲後例,可也。擧條九萬曰,江華留守李翊,頃以還上加給事,再次馳啓,且以自明春爲始,還上分給數,更爲定式施行,爲請,故自本司覆啓,使之酌量其數,定式啓聞矣。李翊,今始馳啓,以爲豐年則自當依前定式分給,凶年則不得不觀勢加給,而本府有難定式,請令廟堂稟定云。大槪江都還上,從前定式外,每爲加給者,實緣連歲凶荒,留守續續啓請之故,本非初無定式而然也。事勢如此,則初旣以自明春,更爲定式之意,啓達朝廷,而及其覆啓,使之自本府定式,則又以定式難便之意,煩啓,推諉於廟堂,事甚未便,江華留守李翊,推考,還上分給定式事,則自當依前定式數分給,若非大段飢荒之歲,則不可如前每請加給,以此豫爲知委於民人,俾無無限受食之弊,宜當,別無更爲回啓指揮之事,敢此仰稟。上曰,依爲之。擧條師命曰,頃日本曹郞官,以琴哥山訟摘奸事,下去于禮安地,六七日前,纔已上來,而連値國忌齋戒,未得開坐,故不及回啓矣。琴聚奎·琴鏱,爲主謀爲首倡,而多率徒黨二百餘人,作變於金以鐸祖埋葬之處,掘出塜墓,破傷棺槨,其悖惡無狀,實數十年來所未有之變也。其爲罪犯,不可循例處之,而考諸律文,則掘塜開棺見屍者,絞,見棺槨者,只杖一百流三千里,其所發軍人,亦稱洞內香徒軍,則似不可以擅調煙軍之律,施行,參以律文,俱不至於極律,其在本曹,只當以本律論斷,而但武斷鄕曲之輩,調發數百軍,掘人塜墓,鬪開山谷間,有若赴戰之軍卒,若不嚴加痛懲,日後之慮,不獨掘塜作變而止,則其在朝家慮患之道,合有別樣處置之擧矣。上曰,以金以鐸擊錚元情,觀之,其言雖不可盡信,而似非尋常山訟之比,發遣刑曹郞官,使之摘奸矣。琴哥所爲,誠極無狀,只施杖流之罰,不足以懲其罪惡,後弊亦難防,以開棺見屍律,論斷,未知,何如?九萬曰,自下,法律之外,他無所達,惟在自上參酌定罪耳。師命曰,其中琴漢相則塜上作變之時,以鐵鍤,縛於喪人之手,左右挾持,使之掘塜,仍令軍人呼唱曰,其子自掘其父塜云。其情狀之絶悖,不減於首倡之人,且䝱人子掘父塜之罪,又不見於律文,此則何以處之耶?竝此仰稟矣。上曰,大臣所見,何如?九萬曰,臣不得見文案,未知其曲折如何,而今聞刑官所達之言,琴漢相罪狀,誠爲絶悖,不可不別樣懲治,而雖曰從重,似不至於一罪矣。上曰,如此作變,前古所無,琴哥罪狀,決難容貸,琴聚奎·琴鏱二人,以一罪論斷,琴漢相罪狀,雖極悖惡,與首倡者有異,以次律論斷,可也。擧條敏敍曰,臣受任江都時,爲城池軍器修補之役,募得松都數人,取炭於峽中,欲於納炭之後,啓聞論賞矣。臣未久遞來,其所納,前後累千石,而尙未蒙賞,不但失信於應募之人,江都,僻在海中,人民鮮少,凡有興作,必募人取辦,若無論賞之擧,則人不應募,不可不廣開此路,故曾前此類,皆得蒙賞,此人等,出入山峽中,奔走盡力,勞費特甚,而尙無啓聞論賞之擧,極爲冤枉,分付本府,詳査其姓名及所納石數,啓聞後,令該曹依例論賞,何如?上曰,依爲之。擧條上曰,頃者禁衛營所進,新造具藥丸龜桶,觀其製樣,似爲輕便,訓諫大將,亦見其制度乎?汝哲曰,臣亦造成而試之,才幹則有之,而或時易出,或時不出,不如常用納介矣。上曰,頃日晝講時,特進官李秞,以武藝別監,中日試才,鳥銃三發五分者,直赴殿試,其他軍兵,例以六分,爲直赴之規,似涉不均事,有所陳達矣。此事,訓鍊大將,亦嘗陳達,而武藝別監,與他軍兵有異,抄選別監之時,擧皆厭苦謀避之故,稍開樂赴之路,所以未卽允從矣。今者筵臣所達,又如此,可見軍政之不均也,未知此事,於大將意,何如?汝哲曰,此事,果爲大段不便,而軍政,亦多有不均之歎,故臣曾於前席,縷縷陳請,而未蒙允許矣。今承下敎,敢此更陳,蓋文武科擧,乃國家至公無偏之法,而至於軍兵砲藝,三發六分入格,然後直赴殿試,自是我國火砲敎習以來不易之成憲也。癸丑年先王朝,春塘臺觀武才時,各技優等,皆爲直赴,而其缺武藝三發六分之外,曾無賜第之時,今不可創開新規之意,再度陳達,則先王下敎曰,今日之擧,蓋出於特命,非他日援例之事,終不允許,方外多以爲不均矣,到今因循,獨行於武藝別監,其他軍兵之稱冤,爲如何哉?且外方軍兵將士之以鳥銃六分者,近有直赴應行之規云,亦極猥雜。軍兵試才,必須至公無私,乃可鎭服軍情,外方軍兵及武藝別監,三發五分直赴之例,從速變通,何如?上曰,今後則武藝別監,亦以三發六分,直赴殿試事,定式施行。且外方軍兵等,試才時,以鳥銃三發六分,柳葉箭五中,片箭三中,騎蒭五中,直赴殿試之規,創於何時耶?亦令兵曹相考事目,稟處,可也。擧條李弘迪啓曰,請靈山縣監柳長元拿問定罪事,措辭上同姑先推考,觀其緘辭而處之。又啓曰,請前統制使金世翊,拿問定罪事。措辭上同上曰,勿煩。又啓曰,請禮曹參議崔商翼遞差事。措辭上同上曰,勿煩。李國華啓曰,臣於頃日陵官汰去之請,累日隨參,而不可一向爭執,故與同僚相議,纔已停啓矣。卽伏見工曹參判李選疏辭,則以爲臺啓中丁字閣安香廳,乃以戶曹修治者,而同謂之陵官自備,至以未及致察爲言,臣於此,不勝瞿然之至。當初該曹文書,臣則未得取考,其間事情,不能詳其如何,而宰臣侵斥,至於如此,則不可以已停之論,而晏然於職次,請命遞斥臣職。答曰,勿辭。載顯曰,掌令李國華,再啓煩瀆,退待物論矣。上曰,知道。載顯曰,統營,乃是南藩重地,而曠官已久,殊可慮,新除授統制使柳重起,以京畿前水使,時在喬桐營,新水使李世選,催促發送,以爲遞來後下去之地,何如?上曰,李世選,數日內催促發送,可也。榻前下敎諸臣遂罷出。以上燼餘
上在昌德宮。停常參,只晝講。
洪萬鍾啓曰,明日常參·經筵,取稟。傳曰,只晝講。
以領議政金壽恒二十六度呈辭,傳于洪萬鍾曰,安心調理。
金載顯,以都摠府言啓曰,今日入直軍士,中日習射,請出標信。傳曰,知道。
又以義禁府言啓曰,以刑曹啓目,鎭安縣監金盛達,移本府處置事,允下矣。金盛達,方待命於本府,卽爲拿囚之意,敢啓。傳曰,知道。
李彦綱,以戶曹言啓曰,今五月十一日輪對引見入侍時,輪對官長興庫主簿崔斗端所啓,本庫,一自設立提調之後,凡干種種之弊,幾盡料理捐革,卽今難堪者,排設一款也,許多進排之物,戶曹,以前排出關,而地衣·登每·行步席·油芚·油紙·柳器等物,不過用之半年,盡皆點汚破傷,不敢更用於莫重進排之處,故每以新件,白地措備,年久破傷之類,則積置庫中,其間閪失之物,亦多有之,使戶曹郞官,看審其用不用,然後一倂蕩滌,此後進排各樣物種,限年月定式,以爲蘇殘之地,何如?上曰,令該曹變通,可也事,命下矣。各司中前排取用,非但本庫爲然,如濟用監繕工監等諸司,皆有進排物種,用後還下之規,故觀其遺在,參以輕重,例有前排上下之事,各司之因此稱冤,不無其弊,而一開看審蕩滌之路,則他司效尤,將不勝其紛紜,而中間奸蠧之弊,亦難保其必無,且其物種之緊脆不同,用度之疏數無定,至於年月久近,尤難的定,今不當輕許變通,而殘司弊端,亦不可不念,出關後,如無前排之可用者,則隨其該司之論報,發遣郞廳,看審後處置,俾無白地責備之弊,何如?傳曰,允。
洪萬鍾,以禮曹言啓曰,〈本〉曹啓辭,傳曰,甲子年上尊號時,以禮曹啓辭,有親進表裏陳賀,中殿進表裏陳賀儀注,別爲磨鍊之事矣。今亦依此磨鍊以入之意,分付該曹事,傳敎矣。大殿·中宮殿,自內陳賀儀節,旣不載於禮文,取考五禮儀,則正至百官賀儀,有致詞·叩頭·山呼·進表裏之節,而中宮殿正至,王世子及命婦賀儀,只有致詞,而無表裏·叩頭·山呼之節矣。今番自內進表裏陳賀時,宜無叩頭·山呼之節,致詞一款,磨鍊以入乎?甲子年上尊號時,以本曹啓辭,有進表裏陳賀儀注,別爲磨鍊之事,而磨鍊節目,儀軌中,無現出處,無可考據,敢此仰稟。傳曰,問于大臣,磨鍊以入,可也事,傳敎矣。問于大臣,則領中樞府事金壽興,行判中樞府事鄭知和,以爲古今禮典,俱無朝賀太后之儀,而但通典,旣有正至,皇帝·皇后,受皇太子及太子妃拜賀之文,五禮儀,亦載王世子及世子嬪朝賀之儀,則至尊之奉慈聖,獨無此禮,似是闕文,臣竊伏聞今之昌慶宮,卽舊壽康宮,成宗大王,爲三大妃建此宮,每當正至,率群臣朝賀,仍御明政殿受朝云。朝賀大妃之禮,此亦可見,而只恨節目之詳,未有所錄也。正至之禮,如此,則況此尊崇大禮,尤何可闕,甲子年別爲磨鍊,必以此矣。至於山呼·叩頭等節,五禮儀,王世子朝賀,亦不載錄則今不必擧論,只當有代致詞之儀而已,惟在禮官,就王世子朝賀,依倣磨鍊而擧行,臣以蒙陋,妄論無於禮之禮,不勝愧悚,伏惟上裁。行判中樞府事閔鼎重,以爲謹考文獻通考,太皇太后上尊號進冊寶儀,則雖有兩使捧引之節,皇帝,亦隨而進,待冊寶旣上,率皇后·諸妃·公主降墀北面,奉賀升殿,皇太子及諸王,拜賀升殿,又因文武百官,至丹墀行禮云。今此該曹,似若倣此磨鍊,而其間有所節略,未免爲未備之歸,使之更加參酌,從宜補入,則似無窒礙之弊,伏惟上裁。左議政南九萬,以爲皇帝·皇后,朝謁太后之禮,不載於通典,大殿·中殿朝謁大妃之禮,不載於五禮儀,今此大王大妃殿上尊號時,大殿·中宮殿,自內進表裏陳賀節次,無他考證之處,而甲子年,旣因禮曹啓辭,有磨鍊儀注入啓之事,到今決不闕而不行,其時儀,雖亦散失,頃者進豐呈時儀節,似可依倣損益,磨鍊擧行,伏惟上裁。領議政金壽恒,行判中樞府事李尙眞病不收議,奉朝賀宋時烈在外,右議政鄭載嵩出使,不得收議,大臣之意如此,上裁,何如?傳曰,五禮儀中,王世子朝賀儀,依倣磨鍊,可也。
傳于洪萬鍾曰,上·副使·書狀,留待。
又傳于洪萬鍾曰,上·副使·書狀官,引見。
李彦綱啓曰,頃日驛吏池日明,以敺打政院命牌使令事,因本院啓辭,自刑曹施刑二次,至於全家徙邊,臣竊以爲過重也。日明之敺打使令之狀,詳載於刑曹文案中,此不過常漢輩一時乘醉鬪鬨之事,而被打者,旣是上司下人之持命牌者,則與凡人受敺者,稍似有間,而二次之刑,足懲其罪,至於犯流全家,實涉過當,且所引敺制使律,尤不襯着,所謂制使,乃是朝士之奉制命出使,而官吏及部民敺之者,杖一百徒三年,傷者,杖一百流二千里,而亦有隨品減等之文,則其不可引用於政院使令也,明矣。當初罪犯,旣涉相閧,其所比擬,亦非相當之律,全家之典,恐有乖於原情定罪之道,令該曹更爲參酌處置,何如?傳曰,允。以上燼餘
吏曹啓曰,臺諫·守令有闕,政事,取稟。傳曰,明日爲之。
晝講入侍,知事李敏敍,特進官權說,承旨李彦綱,玉堂李徵明·崔奎瑞,假注書金始慶,史官柳尙載·李連謙,武臣崔元立。
右議政鄭載嵩上疏。大槪,來伏城外,不敢復命,伏乞先削臣職名,仍治臣罪,以正國法事。入啓。答曰,省疏具悉卿懇。今日之事,實出意慮之外,於卿,有何引罪之理乎?卿其安心勿待罪,從速入來。仍傳曰,遣史官傳諭。行副護軍崔錫鼎,副護軍李墪上疏。大槪,臣等,負犯至重,不敢入城復命,冒陳血懇,請伏刑章,以爲人臣奉命無狀者之戒事。入啓。答曰,省疏具悉。已諭於大臣疏批矣,卿等,勿待罪,從速入來。
左副承旨金鎭龜辭職上疏。入啓。踏啓字。
左承旨宋昌上疏。大槪,中路承命,不敢稽滯,跋涉炎程,感冒特甚,添得暴泄,病情苦谻,委頓呌痛,決無起動祗肅之勢,惶憫狼狽,計無所出,不得不冒死呼籲,乞賜遞免。且於在鄕時,目見民事之切急,略有區區所懷,謹此附陳疏末事。入啓。答曰,省疏具悉。所陳之事,令各該司稟處,爾其勿辭,調理察職。
晝講入侍時,明日政,除授承旨,卽爲牌招察任事,榻前定奪。侍讀官李徵明所啓,啓蒙翼傳,曾有校讐刊行之敎,故臣等,相議校正,今方印出,而元本中,多有訛誤之字,必須精細竄改,然後可以備將來進講之資,而此非臣等一二人淺見所可擅改,就質于在外儒賢處,以爲正訛印出,何如?上曰,玉堂下番中,一人,持冊子,下往于奉朝賀及諸儒臣處,校正以來,可也。參贊官李彦綱所啓,守令之棄官者,或繩之以厭避之律,或施之以準期之法者,蓋防其圖遞之弊也。頃日忠原·西原及金溝三邑守令,自本道罷黜之後,或因備局啓辭,或因特命,勿罷仍任,只施推考之罰,仍令催促下送,聖意所在,不但爲迎送之有弊,蓋以罷黜之擧,適中其圖遞之計故也。但以事體言之,則朝家,旣以黜陟之權,付之於監司,毋論病重與圖遞,道臣,旣已據法論罷,則朝家,但當隨其罪狀之輕重,施以當律,以示警勅之意,何可以一時迎送之弊,不念事體之傷損,使棄官徑歸之守令,終無所懲畏也哉?且以古事言之,曾在戊寅年間,故相臣鄭太和,爲忠淸監司時,故參判尹墀,以忠州牧使,受由上京,久不還任,則自監營移牒於備局,以爲善治守令,不可任其棄歸,啓閫催促,事體,有所不敢,自備局別樣處置云。然則近來守令之棄官上京者,監司之啓聞催促,非舊例,而亦由於國體之不尊也。三邑守令則旣有勿罷催送之命,今不可更議,而此後守令之自本道啓罷者,勿爲仍任,一切施之以棄官之律,似爲得當,區區所懷,惶恐敢達。知事李敏敍曰,李彦綱之言,是矣。守令之稱病圖遞,實爲弊習,而本道啓罷之後,推考還送,亦傷事體,用意厭避者,則宜卽施以厭避之律,必欲還送,則曾前亦有決杖還送之時矣。上曰,忠原·西原兩邑守令,因備局啓辭,有勿罷仍任之命。曺憲周則還任未久,稱以妻母歸葬,自營門差祭之後,徑先上來,顯有厭避之跡,罷黜之罰,適中其願,故特令推考還送矣。今後則如此之類,當觀其實病與厭避,施以當律,且守令之棄官,或受由上京,久不還任者,自本道直爲罷黜,以俟朝家處分,毋得續續啓聞催促,可也。以上朝報
義禁府啓曰,以刑曹啓目,鎭安縣監金盛達,移本府處置事,允下矣。金盛達,方待命於本府,卽爲拿囚之意,敢啓。傳曰,知道。禁府謄錄
上在昌德宮。停常參,只晝講。
謝恩,大司成李畬。
大司憲申翼相初度呈辭。入啓。給由。
正言尹誠敎三度呈辭。入啓。遞差。
晝講入侍,知事呂聖齊,特進官李秞,承旨李彦綱,玉堂李徵明·崔奎瑞,假注書金始慶,史官李廷謙,兼春秋崔弘甸,武臣朴星錫。
晝講入侍時,禮曹判書呂聖齊,兼帶判義禁,今姑許遞事,及諫院呈告人員,竝卽牌招察任事,榻前下敎。
司諫李弘迪上疏。大槪,伏枕萎薾之中,召牌遽降,欲起還仆,竟未祗赴,敢陳危懇,冀蒙恩遞,仍下臣司敗,以正臣罪,兼陳所懷,以備裁察事。入啓。答曰,省疏具悉。聚奎等情狀,十分痛惡,其在懲後之道,萬無容貸之理,自前如此之類,特以一罪論斷,非止一再,則有何更詢之事乎?爾其勿辭,調理察職。
院啓,請前統制使金世翊,拿問定罪事。金世翊疾病輕重,姑置勿論,虞候閔會重,以其幕佐,承望主將之意,臚列病狀,偃然馳報於廟堂,殊極猥越,且關後弊,請罷之論,實存事體,不可以初旣推考,而置而不論,請統虞候閔會重,罷職。三和縣令柳星樞,爲人麤鄙,手段濫猾,刑罰異常,擧措極怪,沈惑邑婢,事多可駭,交結京商,出給官穀,船運轉販,以爲肥己之資,恣行不法,略無顧忌。如此之人,不可仍置字牧之任,請三和縣令柳星樞,罷職不敍。新除授正言林泳,時在全羅道羅州地,請斯速乘馹上來事,下諭。竝引嫌而退。照勘文書,只據緘辭,則換書之責,自有所歸,添下一字,事非大段,則不可以此輕遞多官,論啓措語,自有所據,隨參爭執,臺體當然,宰臣疏語,不必爲嫌,請掌令沈枰,持平李三碩·洪受瀗,掌令李國華,出仕。答曰,不允。下諭事及處置事,依啓。
左議政南九萬箚子。大槪,敢申前席所陳之意,冀蒙財處事。入啓。
有政。以上朝報
義禁府啓曰,伏見黃海監司任弘望移文,則谷山前府使權楷在任時,賊人金有男之女愛丹,及其子竝三口,作爲奴婢,養置衙中。遞歸時,仍爲率來於京中,而賊人有男,到今變辭,其女愛丹處,多有憑問之端,權楷,終不下送,事甚無據,斯速刷送事,論移本曹矣。身爲守令,賊人子女,勒爲奴婢,自有應坐之律,事極無狀,而自本曹,招問其事知奴子,則其所納招,亦不分明,賊女去處,終難現出,所當推問於權楷,而係是朝官,移義禁府處置,何如?傳曰,允。
義禁府啓曰,以刑曹啓辭,谷山前府使權楷,移本府處置事,允下矣。權楷,時在廣州府樂生驛配所,依例發遣府書吏,拿來,何如?義禁府謄錄
今五月十五日晝講入侍時,武臣朴星錫所啓,小臣,曾以昌城府使,累年待罪邊邑,略知關防形勢,敢此仰達矣。江邊列邑,實爲關西要害之地,其所設置鎭守之方,極爲疎濶,自前以昌城府使,兼左營將,使之統領朔州·昌城·碧潼等三邑軍兵,以滿浦僉使,兼右營將,使之統領理山·渭源·江界等三邑軍兵,而常時,則別無團聚留防之事,故許多軍卒,散在數百里地,深山窮谷之中,脫有意外之患,則倉卒之間,雖欲收聚備禦,其勢無及,豈非大可寒心哉?曾在癸亥春,故相臣金錫胄,自燕還歸之日,臣於灣上,備陳此事,則金錫胄以爲關防重地,果如是疎濶,則不可不及時變通,以備不虞,當令兵使巡審啓聞後,以爲稟處之地云矣。相臣不久卒逝,其後朝家,更無區劃指揮之擧,爲帥臣者,亦不得擅便更張,迄今四年,尙未變通,其於緩急之備,誠爲可慮矣。以臣淺見思之,則革罷營將兼領之事,設置列邑獨鎭之規,使各鎭守令,率其境內軍兵,以爲分守沿邊要害之地,而邑殘兵少之處,則以內鎭之接界相近處所在軍兵,隨便添給,且以昌城府使,爲列鎭都會之官,使之統領節制,則其在固圉應邊之道,似合事宜矣。上曰,事係大段變通,令廟堂稟處,可也。備局謄錄
有政。兵批,以方履吉爲阿耳僉使,權縞爲同知,李晩得爲武兼宣傳官,吳斗寅爲都摠管,崔李伯爲南村別將,李經爲草芝萬戶,河士淡爲忠翊將,金埈爲僉知,鄭世傑爲忠壯將,金震聲爲全羅右水虞候,李以時爲五衛將,鄭後榮爲順天營將,李枝興爲訓鍊奉事,徐文重·金鎭龜·李廷彦爲副護軍,李堥〈爲〉副司直,李萬枝〈爲〉副司正。
吏批,以李世選爲喬桐府使,柳賀爲義陵參奉,柳龜徵兼中學敎授,兵曹正郞李挺晩仍任,李宏爲兵曹參議,金載文爲新昌縣監,金鎭龜爲大司諫,崔翊夏爲假引儀,尹以道爲承旨,南官礎爲奉化縣監,黃玧爲驪州牧使,李世亨爲司䆃主簿,柳曼爲全羅都事,姜鋧爲校理,韓識爲典籍,沈澂爲監察,鄭祥龍〈爲〉繕工副奉事,李國芳爲右通禮,林渙爲正言,李世禎爲禁府都事,鄭治爲鎭安縣監,柳世賓爲監察。
上在昌德宮。停常參·經筵。
未時,日暈。夜自一更至四更,月暈。
義禁府啓曰,以慶尙監司啓本,刑曹粘目,前奉化縣監李澮,移本府處置事,允下矣。李澮,自任所,時未上來,依例府羅將發遣,拿來,何如?傳曰,允。禁府謄錄
上在昌德宮。停常參·經筵。
下直,京畿水使李世選。
謝恩,左承旨宋昌,護軍徐文重,全羅都事柳英,監察柳世賓,參知李宏,新昌縣監金載文。
大司憲申翼相三度呈辭。入啓。只遞本職。
江襄監司書目,平海·蔚珍兩邑,一向旱乾,通川等四邑,蝗蟲熾發事。
傳曰,明日晝講爲之。
吏曹啓曰,臺諫有闕,政事,取稟。傳曰,明日爲之。
慶尙監司書目,晉州牧使韓構,陳弊上疏上送事。啓。答曰,省疏具悉。所陳弊瘼,令廟堂議處。
禁府,權楷拿囚。啓。
以備邊司啓辭,謝恩使拜表,以依前擇日,六月卄八日退定事,允下。
院啓,請前統制使金世翊,拿問定罪事。請統虞候閔會重,罷職事。三和縣令柳星樞,到任以後,全無善狀,刑罰異常,擧措極怪,蠱惑邑婢,事多可駭,交結京商,出給官穀,船運轉販,以爲肥己之資,其恣行不法之說,藉藉傳播,此非泛然風聞之比。且本縣,素以饒邑,近年屢經匪人,蕩敗已甚,莫可收拾,蘇殘起弊之責,不可仍畀如此麤悖濫猾之人,請三和縣令柳星樞,罷職不敍。師儒之職,爲任不輕,不宜人人而濫授也,明矣。直講金運乘,素無名稱,且其爲人,不似官員貌樣,曾前履歷,已極猥越,及授本職,物情尤駭,不可仍置,以辱名器,請直講金運乘,汰去。工曹佐郞崔弘甸,本以微匹,爲人最劣,郞署之任,已極不似,至以兼春秋,廁在秉筆之列,其爲猥雜,莫此爲甚,請工曹正郞崔弘甸,汰去。竝引嫌而退。該曹覆啓,初無分別,則據此論執,臺例則然,意外譏斥,在我何損?彼此所聞,詳略不同,則擬律差殊,實由於此,近臣之疏,不必爲嫌,犯馬大臣,在例當遞,嫌難處置,其勢固然,請持平李三碩,掌令沈枰·李國華出仕,持平洪受瀗遞差。答曰,不允。處置事,依啓。以上朝報
備局啓曰,今此使行拜表,初以六月二十二日啓下,而頃因陳奏使狀啓,進定於今月二十八日矣。又因右相入對,有斟酌事勢,退定日期之下敎,且問該曹,則四起方物,其數浩多,今月內,決難準備云,而一路方物運去之時,霖潦傷汚之弊,亦不可不慮,依前擇日,以六月二十二日拜表,似爲合當,以此意分付於各司及兩西道道臣處,何如?傳曰,允。禮曹謄錄
上在昌德宮。只晝講。
下直,振威縣令李世弼。
尹以道啓曰,明日常參·經筵,取稟。傳曰,停。
以領議政金壽恒二十八度呈辭。傳于尹以道曰,安心調理。
有政。吏批,判書李敏敍病,參判朴泰尙進,參議沈壽亮進,右承旨尹以道進。以李選爲大司憲,李德成爲持平,南斗壽爲庇仁縣監,李觀周爲戶曹佐郞,都處亨爲禮曹正郞,趙儀徵爲兵曹佐郞,兪櫶爲工曹參議,金萬重爲判義禁,李廷輝爲禁府都事,崔時翰爲典籍,沈權單付待敎,金夢臣爲兼春秋,缺右副承旨金載顯進。以申翼相·洪受瀗爲副司直,尹誠敎爲副司果,李廷謙爲副司猛。
尹以道啓曰,史官上下番,不備,新除授待敎沈權,卽爲牌招察任,何如?傳曰,允。
以備忘記傳于金載顯曰,咸鏡道乙丑條,陷穽所捉虎皮一張,不合退送,已過累朔,今始苟充改備上納之狀,殊極駭然,當該封進官,從重推考。
金載顯,以兵曹言啓曰,新除授阿耳僉使方履吉呈狀內,家有八十六歲老母,宿病沈淹,勢難遠離赴任云。依近例改差,何如?傳曰,允。以上燼餘
晝講入侍,特進官具鎰,同知事朴泰尙,玉堂李徵明·金昌集,假注書金始慶,兼春秋曺武勛,史官柳尙載。武臣朴新胄,正言金宇杭,亦爲入侍。講周易,自否序卦,止宜晦處窮約也。
謝恩,兼春秋金夢臣,待敎沈權。
京畿監司書目,楊州呈,以左尹崔寬辭職上疏上送事。啓。答曰,省疏具悉。卿辭至此,本職當許遞,卿其安心勿待罪。
晝講入侍時,正言金宇杭所啓,請前統制使金世翊,拿問定罪事。上曰,勿煩。請統虞候閔會重,罷職事。上曰,勿煩。請三和縣令柳星樞,罷職不敍事。上曰,勿煩。請直講金運乘汰去事。上曰,勿煩。請工曹佐郞崔弘甸汰去事。上曰,勿煩。侍讀官李徵明所啓,臺諫之紛紜呈告者,爲近來痼弊,臣常慨然,今日掌令沈枰·李國華,持平李三碩就職之後,旋卽呈告,情勢疾病,雖未知其如何,而乍出乍入,事體不當,臣等,所當請遞,而適爲入侍,故敢此仰達,似不無警責之道矣。上曰,沈枰等呈告政院,不爲捧入,故未及知之矣。今聞儒臣之言,則殊涉可駭,凡臺諫,必□其職事,然後可以糾正他人,而朝纔出仕,旋尋辭單,其在事體,不可無規警之道,掌令沈枰·李國華,持平李三碩,竝遞差,可也。同知事朴泰尙所啓,臣有所懷,敢此仰達。臣伏聞嶺南人琴聚奎·琴鏱等二人,以掘塜作變事,論以一罪,而其中琴漢相,則以次律論斷云。此人等所爲,誠爲絶悖,論以怙縱賊刑之義,殺固無惜,而但律文,旣有見棺見屍之差別,則事宜詳愼,至於琴漢相則以鐵鍤,縳於喪人之手,挾持左右,使之掘塜云。原其心,則人理都喪,便是無父者也。臣意,此其罪,有大於聚奎·鏱二人,毋寧重治漢相,以爲厚倫紀之意也。大抵此事,係是刑政之大者,似當更詢于大臣而處之矣。上曰,自前如此作變者類,雖非死律,特以一罪論斷,非止一再,琴聚奎等,原其罪狀,與掘塜見屍者,無異,且土豪武斷者,不可不別樣處置,故論以一罪,琴漢相所犯則大臣,亦以爲與琴聚奎二人等,有間云,故論以次律矣。卿之所達,如此,更令該曹,詢問大臣而處之,可也。特進官具鎰所啓,臣方待罪摠戎使,敢此仰達,本廳物力蕩殘,凡干軍需,無以料理,員役料布,亦難繼給,將不成貌樣。金錫翼爲摠戎使時,錢文四千兩,正木十同,貸出於賑恤廳,下送于東萊,以爲貿銅鑄錢,償本取息之計矣。今已貿來,而自下不敢擅便,鑄錢,限五朔,使之許鑄,以爲補用軍需之地,何如?上曰,摠戎廳物力之殘弊,朝家旣已知之,依所啓許鑄,可也。
正言金宇杭啓曰,今日筵中儒臣,以憲府諸臣之乍出乍入,爲非,而至以遞差亦可之意,有所陳達,而臣坐次稍遠,未詳語頭之如何,且聞其當遞之語,故以憲府多官,一竝請遞之不可,略陳所懷而已矣,退而聞之,儒臣,以近來呈告紛紜起頭,而仍及憲臣之事云,臣竊瞿然也,臣之忝叨本職,已過數月,前後呈告,非一非再,而乍出乍入,亦不得免焉,則今於儒臣之斥,旣難晏然,而當避不避,矇然而退,臣之所失,至此尤大,請命遞斥臣職。答曰,勿辭,退待物論。
吏曹啓曰,臺諫有闕,政事,取稟。以上朝報
有政。吏批,以兵曹佐郞金夢臣兼春秋館記事官,以李頤命·金萬吉兼漢學敎授,沈權爲待敎,南斗壽爲庇仁縣監,都處亨爲禮曹正郞,李選爲大司憲,金萬重爲判義禁,李廷輝禁府都事,崔時翰爲典籍,李觀周爲戶曹佐郞,兪櫶工曹參議,趙儀徵爲兵曹佐郞,李德成爲持平。
上在昌德宮。停常參·經筵。
下直,咸鏡都事許墀。
謝恩,僉知金埈,禁府都事李廷輝,兼漢學敎授李頤命。
禮曹參議崔商翼初度呈辭。入啓。給由。
傳曰,政事,明明日爲之。
傳曰,晝講,明日爲之。
獻納閔鎭周啓曰,臣昨伏見同僚之啓,不勝瞿然之至,臣於近者,猥引情病,冒上辭章,且累日矣。出肅之後,疏單請急,亦出於不獲已,荐承嚴旨,分義是懼,不敢更瀆,黽勉苟冒,則其乍出乍入之罪,臣實有之矣。今者儒臣筵席之啓,極其嚴截,而憲府之官,至有特遞之命,則臣之罪戾,至此尤無所逃矣。譴罰之加,理難獨免,何可一刻晏然於臺席乎?請命遞斥臣職。答曰,勿辭,退待物論。
同副承旨李彦綱上疏。大槪,賤疾猝劇,無望供職,冒死陳懇,乞蒙恩遞事。入啓。踏啓字。
右參贊金萬重上疏。大槪,敢陳不言之狀,難冒之勢,乞遞金吾兼任事。入啓。答曰,省疏具悉。旣往之事,不必追咎,卿其安心勿辭,從速察職。
司諫李弘迪啓曰,臣之情勢之難安,病勢之難强,已悉於前後避辭,與請急之章,不敢更有所陳瀆,而第頃於引對之日,迫於嚴召,黽勉趨詣,觸風添感,症情頓劇,腰脊至於硬結,喉門至於腫脹,旋尋疏單,雖不獲已,若論乍出乍入之罪,則臣實爲首。憲府多官,旣以此至於特遞,而臣猶倖免,固不可以病爲解,一刻晏然,而伏枕呻吟,末由起動,經宿向晩之後,俟得少間,今始詣臺自列,則臣罪尤大,請命遞斥臣職。答曰,勿辭,退待物論。
禮曹前參議李綸,今五月十八日卒逝云。已行從二品實職,吊祭致賻,依法例擧行,何如?啓依所啓施行。
刑曹,罪人韓得完等,當日堂古介處斬。啓。
京畿監司書目,砥平兼任楊根呈,以判敦寧李端夏辭職上疏上送事。啓。答曰,省疏具悉。卿勿固辭,從速上來察職。以上朝報
上在昌德宮。停常參,只晝講。
下直,利仁察訪□□□。
長水察訪尹㙊,差使員上來。
謝恩,大司諫金鎭龜,戶曹佐郞李觀周,典籍韓識,繕工副奉事鄭祥龍,司䆃主夫李世亨,庇仁縣監南斗壽,鎭安縣監鄭治。
領議政金壽恒二十九度呈辭。入啓。傳曰,安心調理。
公洪監司書目,金井察訪宋炳遠,病重罷黜事。
持平李德成辭職上疏。入啓。答曰,省疏具悉。爾其勿辭察職。
晝講入侍,知事趙師錫,特進官徐文重,承旨金載顯,玉堂李徵明·崔奎瑞,假注書金始慶,史官沈權·柳尙載,武臣李斗龜,講周易,自初六拔茅茹,止所爲不以道也。
大司諫金鎭龜啓曰,竝引嫌而退,臺官呈告,例多情病之不獲已,而儒臣之言,旣是泛論,則不必以此深嫌,且筵席稽避,亦出於事勢之適然,俱無可遞之失,請正言金宇杭,獻納閔鎭周,司諫李弘迪,竝命出仕。答曰,依啓。
司諫李弘迪,獻納閔鎭周,就職。
承文正字兪命弘,副正字尹星駿·金演,副修撰徐文裕,司直李墪·金萬埰,文臣朔試射,稱病不進,依承傳罷職。
明日大王大妃殿尊崇習儀時,開門,差早。
院啓,請前統制使金世翊,拿問定罪事。請統虞候閔會重,罷職事。請直講金運乘,汰去事。請工曹佐郞崔弘甸,汰去事。近來國綱解弛,人不畏法,此誠今日之痼患也。今聞北部近處,有一宦官,爲假子娶婦,而其率來之時,用有屋轎,多率侍陪,其他威儀之侈盛,與士夫家迎婦者,無異,有蔭婦女外,不得乘屋轎者,禁制甚嚴,此輩,雖或秩高,無蔭,則與醫譯一般,而恬不畏法,爲此濫越之擧,瞻聆所及,莫不爲駭。且聞其日,諸宦家人來赴婚會者,皆乘屋轎云。其放肆無忌,尤可寒心,請令攸司,摘發其犯禁宦官,一倂依法科罪。答曰,不允。末端事,依啓。
禁府,李觀國,龍川府流二千里定配。啓。
晝講入侍時,承旨闕員,明日政,以在京無故人差出,卽爲牌招察任事,榻前定奪。以上朝報
義禁府啓曰,蔘軍等,自刑曹旣已處斷,地方官三水前郡守李觀國,配所單子書入之意,敢啓。傳曰,知道。禁府謄錄
上在昌德宮。停常參·經筵。
夜四更五更,月暈。
下直,黃海都事金澍。
謝恩,兼漢學敎授金萬吉,中學敎授柳龜徵。
禮曹參議崔商翼再度呈辭。入啓。遞差。
大司憲李選辭職上疏。入啓。答曰,省疏具悉。卿其勿辭察職。
統制使柳星起,京畿水使遞來。
左議政南九萬,請對入侍。
傳曰,明日晝講爲之。
備邊司啓目,粘連啓下是白有亦。觀此公洪監司啓本,則安興米之移轉於牙山·泰安·新昌·結城等邑者,多有差錯之弊,旣有貸下與加錄,又有無面與減錄,不一其端爲白乎旀。牙山則己未庚申辛酉,縣監兪夏震□子,縣監朴泰徵等,在任時事是如爲白乎旀,泰安則郡守閔涵,爲慮前官之被罪,加□□石,勒捧白地,雖非爲已用意之致,事之可駭,莫此爲甚是如爲白乎旀,新昌則戊午己未,縣監吳九星,庚申,縣監閔毅重,壬戌至乙丑,縣監金世輔是如爲白乎旀,結城則前縣監鄭休是如爲白乎有臥乎所,各邑守令等,或有自己之所犯,或有爲前官,或有不察文書,被欺於色吏之用奸,雖不無輕重之別,而積年差錯,至於如此,不可不明覈論罪。上項牙山前縣監兪夏震·朴泰徵,泰安前郡守閔涵,新昌前縣監吳九星·閔毅重·金世輔,結城前縣監鄭休等,竝令該府拿問爲白乎矣,其中泰安前官段,啓本中不爲指名擧論爲白有在乎亦。令該府査問,一體處置爲白有乎旀,新昌前縣監吳九星,虛錄耗米三十九石十一斗零,而旣知其元米之爲虛錄,則似當拔去其耗米於會案中是白在果,本縣前後縣監之文書差錯,至於如此,則前日閔毅重之査報,亦難保其必得其實,前後自該府査問時,可得其實,同耗米拔去與否乙良,姑待該府畢査問,然後更稟處之,何如?啓依允。
院前啓,請前統制使金世翊,拿問定罪事。請統虞候閔會重,罷職事。請三和縣令柳星樞,罷職不敍事。請直講金運乘,汰去事。請工曹佐郞崔弘甸,汰去事。答曰,不允。柳星樞·崔弘甸事,依啓。
謝恩,同副承旨成虎徵,司成金斗明。
伊川縣監具鳳昌,差使員上來。
禁府,閔涵·金九星·金世輔·鄭休,拿囚。啓。
有政。以上朝報。
司僕寺啓曰,內外寺馬廐,踏板及箭串環場所排木,應入之數,甚多,而自京貿得,其價倍簁,故自前以江襄道水路便近各邑,所居諸員番布,除出,使之備納,則諸員等,逐年措備,作筏流下,而丙申年間,戶曹,諉以事目,依他收稅,故自本寺,具由入啓,勿爲收稅事,捧承傳施行矣。今者戶曹,又以捧承傳年久之故,不許免稅,此則乃是諸員番布之代納者,則與各衙門給價於板商貿易流下者,不同,在前分揀,亦以此也。況逐年所納,每被收稅,則不可無一番定式之擧,依前承傳,勿爲收稅事,分付該曹,何如?傳曰,允。司僕寺謄錄
義禁府啓曰,以敦寧府啓辭,刑曹啓目,前奉事李範錫,移本府處置事,允下矣。李範錫,時在京畿加平地,依例發遣府羅將,拿來,何如?傳曰,允。禁府謄錄。
今五月二十一日左議政請對入侍時,罪人處斷後,當有移咨禮部之事,齎咨譯官,數日內發送,而事出急遽,例給盤纏之外,令戶曹及平安監營,參量加給事,榻前定奪。備局謄錄
兵批,以崔寬副護軍,李彦綱爲副司直,沈枰·李國華·李三錫·洪九敍爲副司直。
吏批,以成虎徵〈爲〉承旨,徐文重爲工曹參判,金益廉爲司䆃正,韓范齊爲掌樂正,洪受瀗爲副修撰,金斗明爲司成,崔商翼爲安邊府使,朴世標爲廣興奉事,朴光五爲孝陵參奉,閔泰重爲金井察訪,李振海爲監察,鄭壽俊爲禮曹佐郞,趙儀徵爲持平,沈徵爲工曹佐郞,宋奎濂爲公洪監司,李后沆爲掌令,安圭爲掌令。
上在昌德宮。停常參,只晝講。
禮曹啓曰,今此上尊號後,正副使以下,還至仁政殿復命事,磨鍊啓下矣。自上受賀於明政殿則正副使復命,亦行於明政殿,宜當,以此知委,何如?傳曰,允。
又啓曰,今此上尊號後,大殿·中宮殿,自內朝賀於大王大妃殿儀注,參酌磨鍊以入,而內習儀亦當擧行,上尊號內習儀日,大殿·中宮殿,朝賀習儀,亦爲兼行,使女官傳習之意,令都監擧行,何如?傳曰,允。已上禮曹謄錄
上在昌德宮。停常參·經筵。
利城縣監辛景轅,差使員上來。
謝恩,工曹參判徐文重,參議兪櫶,掌樂正韓范齊,監察李振海,禮曹佐郞鄭壽俊。
吏曹啓曰,臺諫有闕,政事,取稟。傳曰,過國忌後爲之。
慶尙監司書目,機張等十二邑,雨澤周洽,而其餘各邑段,得雨甚少,移秧失時,前頭民事,極爲悶慮事。
甕津縣監尹訓甲,重林察訪尹寔,殷山縣監金夏基,開城敎授魚端龍,參禮察訪李渶,差使員上來。
傳曰,史官一員待命,騎馬三匹立之。
府啓,竝因嫌而退,相避之例,在下當遞,嫌難處置,其勢固然,請持平趙儀徵遞差,掌令安圭出仕。答曰,依啓。以上朝報
備忘記,騎蒭五中人,閑良孫從善,直赴殿試。禁營謄錄
備局啓辭,卽者右相箚子中,下于本司,以使臣勘罪,言送齎咨官及罪名,不可擬以革職,致有後悔事,陳列矣。議律輕重,當待領相出仕,商確稟定於榻前,有難於今夕內議定,言送於明曉發去之譯官。且今譯官所幹,只是罪人行刑事,報之而已,使臣未入去,國書未到之前,乃以非渠所幹之事,先爲宣泄於彼中,其在國體,事理決有不當然者。譯官到彼後,通官輩,若有所問,答以陳奏使回還後,犯越罪人,卽爲行刑,俺於數日內,受咨發行,使臣勘罪,事體重大,朝廷多官,當會議勘處,故未及聞知而來,使臣,持勘罪奏聞,績當入來,其時可以知之云云,則辭直理順,似無疑惑生怒之慮,姑以此意言送於齎咨官,而勘罪一款,則隨後從容稟定,何如?答曰,依爲之。備局謄錄
上在昌德宮。停常參·經筵。
太祖大王忌辰。
洪萬鍾,以兵曹言啓曰,卽接北所衛將牒報,則所屬弘化門北邊十字閣,南邊土墻,□□□□日初昏量,顚頹云。令紫門監,爲先以把子蔽遮後,仍卽修改,而曾前如此之時,除出入直軍士,使之守直,今亦依此弘化門入直訓□□□□□□守直之意,敢啓。傳曰,知道。以上燼餘。
謝恩,副修撰洪受潤。
禁府,李澮·朴泰徵拿囚。啓。
黃海監司書目,道內今月十一日始雨,尙今不霽,雖未周洽,誠爲多幸。金川等六邑,煌蟲熾發,民事可慮事。
明日仁政殿親臨陳賀時,出宮初嚴,巳初三刻,二嚴,巳正二刻,三嚴,午初一刻,開門差早。
廣州經歷曺殿周,差使員上來。以上朝報
禮曹啓本,行禮曹判書呂聖齊等,謹啓,爲進箋事,今二十五日大王大妃殿上尊號卽日,大殿陳賀箋文,開坐謹具啓聞,議政府左議政南九萬等箋文一通,開城府留守臣李翊相箋文一通,江華府留守臣李翊箋一通,廣州府留守臣尹趾善箋一通,京畿觀察臣尹以濟等箋四通,公洪道觀察使臣權是經等箋五通,全羅道觀察使臣李世華等箋七通,慶尙道觀察使臣朴泰遜等箋十通,江襄道觀察使臣李濡等箋三通,黃海道觀察使臣任弘望等箋四通,平安道觀察使臣李世白等箋六通,咸鏡道觀察使臣尹趾完等箋五通。禮曹謄錄
上在昌德宮。停常參·經筵。
尹以道啓曰,明日常參·經筵,取稟。傳曰,停。
大王大妃殿,上尊號,親臨陳賀後,大殿,藥房問安。答曰,知道。
大殿親臨受賀後,政院·玉堂問安。答曰,知道。
以備忘記傳于金載顯曰,頒赦·百官加,爲之。
金載顯啓曰,頒赦·百官加,爲之事,命下矣。某罪以下宥之乎?敢稟。傳曰,雜犯死罪以下,竝宥之。
尹以道啓曰,頒赦·百官加,爲之事,命下矣。大提學牌招,添書以入之意,敢啓。傳曰,知道。
尹以道,以吏曹言啓曰,在前有頒赦之擧,則例有別歲抄之事,今番則何以爲之乎?敢稟。傳曰,依例書入。
又以吏曹言啓曰,別歲抄爲之事,命下矣。永不敍用,準期不敍,災傷罷黜,褒貶居中居下,竝書入乎?敢稟。傳曰,竝書入。
金載顯啓曰,頒赦後,凡干推考,例皆蕩滌矣。旣已承受之類,則自各□□書入,未及承受者,十八張,自本院依前例直爲蕩滌,而其中靈山縣監柳長元推考,則臺啓緘答間,姑停,故不爲爻周之意,敢啓。傳曰,知道。
宋昌,以戶曹言啓曰,卽接廣興倉所報,則來六月朔頒料次,進去于領議政金壽恒,右議政鄭載嵩家,請受祿牌,則領議政金壽恒,方在呈告中,右議政鄭載嵩,方在竢罪中,不敢受料爲言,祿牌,竝不出給云。係是大臣祿俸,何以爲之?敢稟。傳曰,令倉官輸送。
洪萬鍾,以摠戎廳言啓曰,今月二十三日本廳受料將官等朔試射時,哨官□□未滿四矢,依例汰去之意,敢啓。傳曰,知道。
以備忘記傳于洪萬鍾曰,騎蒭五中人,閑良孫從善,直赴殿試。
尹以道,以禮曹言啓曰,大王大妃殿上尊號,各道陳賀箋文,開坼看審,則公洪兵使李慣,水使韓樞,洪州牧使李喜龍,全羅右水使崔雲端,羅州牧使黃欽,慶州府尹尹理,平安防禦使尹就商,咸鏡監司尹趾完,南兵使盧銓,北兵使元相,永興府使金夢臣等所進,大王大妃殿箋文,紅籤不書徽號,全羅左水使申鍒所進大王大妃殿箋文,紅籤不書徽號,皮封字劃,亦甚不精,非但有違常格,殊欠詳愼敬謹之意,從重推考,何如?傳曰,允。
有政。吏批,判書李敏敍病,參判朴泰尙病,參議沈壽亮進,都承旨任相元進。
吏批啓曰,判書李敏敍,參判朴泰尙,俱以病不來,小臣獨政未安,何以爲之?敢稟。傳曰,只出緊任。
以嚴緝爲執義,韓聖佑爲持平,尹世喜爲三和縣令,兪集一爲兵曹佐郞,兼春秋趙相愚減下。
百官加時,傳于任相元曰,錦平尉朴弼成,前錦昌副尉朴泰定,東平君杭,臨昌君焜,臨城君熀,親授。
錦平尉朴弼成,今加成祿,前錦昌副尉朴泰定,今加□□東平君杭,今加顯祿,臨昌君焜,臨城君熀,今加中義。
吏批啓曰,新除授驪州牧使黃玧,戶奴呈狀內,上典,家有八十老母,專城之養,□□所願,而不幸母病,自數日來,舊患猝發,心火極重,粥飮專廢,□□□見不可將母而往,又不可離側獨往,情理切迫,斯速入啓處置云。安邊府使崔缺無起動赴任之望云。此兩邑,皆是□□之地,情理之切迫,病勢之沈重,似是實狀,不可等待其差歇,驪州牧使黃玧,安邊府使崔□□,依近例罷黜,何如?傳曰,允。
兵批,判書李䎘病,參判李秞□□□進去,參議申曅病,參知李宏進,右副承旨金載顯進。以趙重素·白璇燁·方履吉爲副護軍,趙儀徵爲副司直,□□□爲副司果。
以備忘記,傳于任相元曰,大王大妃殿,周甲尊崇之慶禮,凡在子孫之列者,旣令親授於今日百官加矣。仍念益平君洪得箕,寅平尉鄭齊賢,興平尉元夢鱗,慶安君檜,黃昌副尉邊光輔,贈綾山副尉具鳳章等,俱已卒逝,獨未蒙恩典,予甚惻然,其令該曹,益平尉·寅平尉·興平尉,竝贈綏祿,慶安君檜,贈一品階,黃昌副尉,贈一品,綾山副尉,則贈二品,以表予意。
尹以道啓曰,卽伏見黃海道水軍防禦使趙世雄,荒唐船瞭望事狀啓,則粘幅處,不爲着署,殊涉不察,推考,何如?傳曰,允。
持平李德成啓曰,請還收申瓁·洪得龜等陞出六品之命。寧越郡守任以道,罷職不敍。措辭竝上同新除授掌令李后沆,時在公洪道忠原地,請斯速乘馹上來事,下諭。答曰,不允。下諭事,依啓。
大司諫金鎭龜,司諫李弘迪,獻納閔鎭周啓曰,請前統制使金世翊,拿問定罪,統虞候閔會重,罷職,措辭竝上同日者,北路鎭堡之民,俱犯越境之罪,而各鎭邊將等,不惟不加禁斷,乃反點簿資送,徵稅肥己,以此生事於邊,貽辱於國,其所負犯,狼藉於犯越人之招,則揆以國法,不容於誅矣,此豈王府循例訊問之罪哉?事關邊情,合置軍律,而有異常法,請北路犯越時邊將,在囚者,詢問廟堂,參其情法,依軍律處斷。臣等,得見公洪監司權是經,以安興軍餉事,各邑守令請罪啓本,則備陳泰安郡守閔涵虛錄加捧之狀,其事與前官相涉,而啓本中,只稱前官,而不爲指名,旣甚矇矓。且所謂前官,旣有未捧之失,則雖是年久之事,所當竝爲具由啓聞,以待處分,而只以年久未捧之數,今不可追罪爲語,道臣按事之體,豈宜如是?請公洪監司權是經,從重推考。答曰,不允。末端兩件事,依啓。
金載顯啓曰,領議政箚子批答,遣史官傳諭事,命下矣。今已夜深,待開門傳諭之意,敢啓。傳曰,知道。
大王大妃殿上尊號陳賀後,敎文,王若曰,一國咸囿於慈化,適經周甲之期,二字匪稱於至仁,式擧希世之典。玆當一方之聳聽,詎無十行之敷音?惟我聖母之思齊,實贊烈祖之致理,配體正位,類任·姒之嗣徽,含飴弄孫,陋馬·鄧之關情。陰功旁達於內外,壽算逈出於後前,歷四紀之悲歡,神明共護,享三朝之奉養,福祉猶隆。屬寡躬之繼序,多艱,而上天之降割,荐酷,豐呈少節,亦且累歲。乃成喜懼微誠,豈能一日或怠?如欲自盡於大孝,合應加上於尊名。申命禮官,稽祖宗已行之事,率循公議,得古今至美之稱。展采而備情文,涓吉而進號牒,已於本年五月二十五日,奉冊寶加上尊號曰,慈懿恭愼徽獻康仁大王大妃。寧摹配乾之盛德,唯伸愛日之寸心,旣宣悃愊之恩言,寧靳雷雨之沛澤。自本月二十五日昧爽已前,除謀反大逆,謀叛子孫,謀殺父母·祖父母,妻妾謀殺夫,奴婢謀殺主,謀故殺人,謀壓魅蠱毒,關係□□綱常·贓汚·强竊盜外,雜犯死罪以下,徒流·付處·安置·充軍·已至配所·未至配所·已發覺·未發覺·已決正·未決正,咸宥除之,敢以宥旨前事,相告言者,以其罪罪之。在官者,各加一資,資窮者代加。於戱,亨嘉之會,感通不差,以御家邦,宜推錫類之敎,誰無父母,尙懷同慶之休,故玆敎示,想宜知悉。大提學李敏敍製進以上燼餘
判府事鄭知和箚子。大槪,病未得進參大禮,惶恐待罪,冒萬死陳乞,冀蒙矜許事。入啓。答曰,省箚具悉卿懇。卿之宿患,予所詳知,卿其安心勿辭,亦勿待罪。仍傳曰,遣史官傳諭。
判府事李尙眞箚子。大槪,賤疾方劇,未趨賀班,惶恐待罪,仍乞斥退事。入啓。答曰,省箚具悉卿懇。有疾未參,別無所傷,卿其安心勿辭,亦勿待罪。仍傳曰,遣史官傳諭。
領議〈政〉金壽恒箚子。大槪,辭單雖停,賤疾方劇,旣負闕禮之罪,又無就列之望,懇乞極罷臣職,仍治臣罪,且收廩料輸送之命,以安私分事。入啓。答曰,省箚具悉卿懇。當此艱虞之時,首揆之引入,已過兩月,缺然思想,方切于中矣。今觀箚辭,庶有俟病少間,幡然造朝之望,喜幸之心,曷可云喩?卿之所患,予已知之,未得進參,別無所傷,至於不腆廩祿,尤無可辭之義,卿其安心勿辭,速出論道,以副至望。仍傳曰,遣史官傳諭。以上朝報
傳曰,頒赦·百官加,爲之。
政院啓曰,頒赦百官加爲之事,命下矣。某罪以下,宥之乎?敢稟。傳曰,雜犯死罪以下,竝宥。禁府謄錄
同日殿下,親傳大王大妃殿上尊號冊寶儀,掖庭署,設殿下版位於仁政殿階上當中北向,設小次於殿階上西邊,設冊寶權置案於殿內,近北南向。典儀,設宗親文武百官位於殿庭東西,如常。掌樂院,展軒懸於殿庭,設協律郞擧麾位於西階上。執事,捧冊寶,先置於案,其日皷初嚴。兵曹,勒諸衛陳仗衛,亦如常。司僕寺正,進輿於閤外。宗親文武百官,俱集朝堂,服朝衣,四品以上,五品以下,黑團領,皷二嚴,就仁政門外位。諸護衛之官,各服其服,詣閤外伺候。左通禮,詣閤下跪,啓請中嚴皷,三嚴皷,聲止闢內。左通禮,跪啓外辦。殿下,具冕服乘輿以出。繖扇侍衛,如常儀。左通禮,前導至仁政殿西邊降輿所,左通禮,跪啓請降輿。殿下,降輿,左右通禮,前導入小次,樂止,侍衛如常儀。進冊寶時,至□□□□宗親文武百官,入就位。大王大妃,出御正殿,侍衛如常儀。□□者,陞就簷階下西向立。左通禮,跪啓請出次。殿下,出次。左通禮,跪啓請執圭。殿下,執圭。左右通禮,前導就版位北向□□□□□左通禮,跪啓搢圭。殿下,搢圭,如搢不傳,近侍承捧宗親文武百官,跪,贊儀亦唱,捧冊官,□□捧冊函出跪,授近侍。近侍,傳捧西向跪進。殿下受之,近侍對擧,正使進,東向跪受,由正門入,還置於案,由東門出,立於簷階□□向。捧寶官,入詣案前,捧寶盝出跪,授近侍。近侍,傳捧西向跪進。殿下,受之,近侍對擧,以授正使,正使,東向跪受,由正門入,還置於案,由東門出,立於簷階下近東西向。左通禮,跪啓請執圭,俯伏興,四拜平伸,□□圭。殿下,執圭,俯伏興,樂作,四拜平身。宗親文武百官,同,贊儀亦唱,左通禮,跪啓禮畢,導殿下降階少西東向立。正使,捧冊函,副使,捧寶盝,由正門降自中階以出。左通禮,跪啓請鞠躬。殿下,鞠躬。過則啓平身,殿下平身。宗親文武百官,同,贊儀亦唱,使者,以冊寶,置於腰彩轝,腰彩轝在仁政門外,細仗皷吹前導,軒架樂作左右通禮,導殿下將至乘轝所。左通禮,跪啓請釋圭。殿下,釋圭。近侍跪受圭。左通禮,跪啓請乘輿。殿下,乘輿以入,繖扇侍衛如常儀。殿下至內殿,樂止,引儀,分引宗親文武百官出。左通禮,跪啓解嚴。兵曹,承敎,放仗使者,至大王大妃殿門外,各以冊函寶盝,傳授尙宮。使者,還至仁政殿庭北向立。近侍,出詣使者東北向立。使者,跪。正使,復命曰,奉敎,謹奉上大王大妃殿尊號,冊寶禮畢云云。訖,四拜。近侍,啓聞大王大妃殿上尊號,頒賀儀。是日掖庭署,設御座於仁政殿北壁南向,設寶案於座前,敎書案於寶案之南,香案二於殿外左右。掌樂院,殿軒懸於殿庭近南北向。設協律郞位於西階上近西東向。典儀,設文官一品以下位於殿庭道東。宗親武官一品以下位於道西,俱每等畢位,重行北向。監察,位於□□末,東西相向。階上典儀,位於東階上。左右通禮,階下典儀,宣敎□□代致詞官,位於東階下,俱近東西向。宗親文武百官,外位於仁政門外,□如常。兵曹,勒諸衛陳儀仗於正階及殿庭,司僕寺正,陳乘輿於殿庭,小輿在北,大輦次之,御馬於中道,左右仗馬於其南。典儀,設敎書開讀位於階上近東西向,皷初嚴。宗親文武百官,各服其服,四品以上朝服,五品以下黑團領,禮曹正郞,設箋案及禮物案於殿階上,箋案在左,禮物案在右,□□□箋函,盛龍亭,鼓樂前導,入至仁政缺二行。請中嚴。殿下,具遠遊冠,着絳紗袍,□殿,繖扇侍衛,如常儀。近侍及□□□□官,先行四拜禮,如常。典樂,率工人入就位,鼓三嚴。執事官,先就位。引儀,遂引宗親文武百官,由東西門入就位,皷聲止闢內外門。左通禮,詣閤外,跪啓外辦。殿下,乘輿以出,繖扇侍衛,如常儀。殿下,將出,仗動皷吹,振作,將入殿門,軒架樂作皷吹,止。左通禮,請降輿。殿下,降輿。左通禮,跪啓請執圭。近侍,跪進圭。殿下,執圭陞坐,爐煙升□□官,捧寶置於案,繖扇侍衛如常儀,樂止。承旨,分入殿內東西□□官,在其後。典儀曰,四拜。贊儀,唱鞠躬,四拜,興,平身。宗親文武百官,鞠躬,樂作,四拜,興,平身。樂止,代致詞官,陞自西陛,進,當座前,俯伏跪。贊儀跪。宗親文武百官跪。代致詞官,致詞云,議政具官臣某等云云,賀訖。俯伏興,降復位。贊儀,唱俯伏興,四拜,興,平身,宗親文武百官,俯伏興,樂作。四拜,興,平身。樂止。宣敎官,陞自東階,就位。傳敎官樂止,進,當座前,俯伏跪,啓傳敎,俯伏興,由東門出,詣宣敎官之北。展敎官二人,公服,對擧敎書案,隨之。傳敎官,取敎書跪,授宣敎官。宣敎官,跪受,以授展敎官。展敎官,跪受,立對,展·宣敎官,臨階西向立,稱有敎。贊儀,唱跪。宗親文武百官,跪。傳敎官,還入侍位。宣敎官,宣訖,俯伏興,退伏位。展敎官,以敎書置於案,俯伏興,退。贊儀,唱俯伏興,四拜,興,平身。宗親文武百官,俯伏興,樂作四拜,興,平身,樂止。贊儀,唱跪搢笏,三叩頭。宗親文武百官,跪搢笏,三叩頭。贊儀,唱山呼。宗親文武百官,拱手加額曰,千歲。唱山呼曰,千歲。唱再山呼曰,千千歲,凡呼千歲。樂工軍校,各聲應之。贊儀,唱出笏,俯伏興,四拜,興,平身。宗親文武百官,出笏俯伏興,樂作,四拜,興,平身,樂止,展箋官二人,公服,對擧箋案,由東門入置於座前,俯伏興,宣箋官,陞自西階,入詣箋案南,俯伏,跪,展□□取箋目。對展,宣箋官,宣訖,俯伏興,降復位。展箋官,以箋目□□,伏初,宣箋目將畢。宣箋官,自西偏階,入詣箋案南,俯伏,跪。展箋官取箋,對展,贊儀,唱跪。宗親文武百官,跪。宣箋官,宣訖,俯伏興,降復位。贊儀,唱俯伏興,平身。宗親文武百官,俯伏興,平身。典儀,陞自西偏階,詣殿階上當中,俯伏,跪啓禮物,請付有司,俯伏興,降復位。左通禮,陞自西偏階進,當座前俯伏,跪啓禮畢,俯伏興,降伏位。軒架樂作。殿下,降座。左通禮,跪啓缺二行。宗親文武百官,出。左通禮,跪啓解嚴。兵曹,承敎放仗,大王大妃殿上尊號後,百官賀儀。是日典儀,設宗親文武百官位於明政殿庭東西,如常儀,陳致詞箋,及禮物案於階上,設尙傳位於百官位之北西向。宗親文武百官,服朝服,四品以上朝服,五品以上黑團領,俱就明政門外位。贊儀·引儀,先入就位。引儀,分引宗親文武百官,由東西偏門入,就位。尙傳,出就位。贊儀,唱鞠躬,四拜,興,平身。宗親文武百官,鞠躬,四拜,興,平身。贊儀,唱跪。宗親文武百官,跪。代致詞官,進北向跪,致詞云云,訖。承文院官,捧致詞函,跪進于議政前。議政,受函,以授尙傳。尙傳,跪受,以授司謁。禮曹正郞,捧箋函,跪進于議政前。議政,受函,以授尙傳。尙傳,跪受,以授司謁。濟用監官,捧禮物函,跪進于議政前。議政,受函,以授尙傳。尙傳,跪受,以授司謁以入。贊儀,唱俯伏,興,平身。宗親文武百官,俯伏興,平身。尙傳,出復位。贊儀,唱鞠躬,四拜,興,平身。宗親文武百官,鞠躬,四拜,興,平身。尙傳,退。引儀,分引宗親文武百官,出。
辰時,上親臨仁政殿,上尊號於大王大妃殿如儀。午時,上親御明政殿,受百官陳賀。都承旨任相元,左承旨宋昌,右承旨尹以道,左副承旨洪萬鍾,右副承旨金載顯,同副〈承旨〉成虎徵,假注書閔震烱·金始慶,記事官沈權·柳尙載,入侍。展箋官韓識·成儁,奉箋文函,自階上入詣殿內之時,誤以致詞函換入。上曰,展箋官箋文,誤換而入矣。以道曰,誤爲換入,展箋官,請推考。上曰,推考,可也。讀箋官,讀箋文畢,展箋官,還奉箋文函,出,由殿門之際,禮貌官,以爲不當奉出,展箋官,更奉箋文函,入置殿內後而出。上曰,展箋官,莫重大禮,連次失儀,汰去,可也。禮畢,上還宮,諸臣遂罷出。以上燼餘
上在昌德宮。停常參·經筵。
下直,淳昌郡守李文著。
尹以道啓曰,明日,乃初伏日也,自明日處暑間,視事,頉稟。傳曰,知道。
任相元啓曰,吏曹郞廳來言,守令有闕,政事,何以爲之?取稟。
傳曰,明明日爲之。
洪萬鍾,以都摠府言啓曰,今日入直軍士,中日習射,請出標信。傳曰,知道。
又以都摠府言啓曰,副摠管全溪君溥,新番軍士點考坐起,除標信外兵曹進去之意,敢啓。傳曰,知道。
傳于尹以道曰,上尊號時,正副使以下,及都監·都提調以下,員役工匠,竝書啓。
宋昌,以戶曹言啓曰,領議政金壽恒,右議政鄭載嵩,六月朔頒料,依傳敎令倉官輸送,則右議政鄭載嵩,依例領收,而領議政金壽恒,則又不領收,何以爲之?敢稟,傳曰,更令倉官輸送。
金載顯,以義禁府言啓曰,廣州府樂生驛徒配罪人權瑎,谷山府使時,以賊人之女子,爲奴妻率來事,還爲拿囚,今因頒赦,旣已蒙宥,依前罪目,還發配所之意,敢啓。傳曰,知道。
尹以道啓曰,臣取考各道雨澤刑止,□狀單抄冊,則全羅監司李世華,今初一日一番啓聞之後,此月將盡,更無馳啓之事,其稽緩之責,不可不懲,請推考。傳曰,知道。
又以禮曹言啓曰,卽接長陵參奉牒報,則因大雨暴注,今五月二十五日未時量,大王陵,乾戌方砌石下八尺二寸許莎草,忽然崩汰,退積於平板,以周尺量之,則上廣十九尺,下廣十八尺,長四十尺七寸,深一尺許,丁字閣西北方會簷三椽內,雨漏潤濕,西北角衝椽二椽內,及西南方會簷,內板潤濕,御齋室南墻一間半,崩頹云。極爲驚駭,本曹堂上郞廳,進去奉審後,稟處,而不可無慰安之擧,兩陵慰安祭,不卜日來二十九日設行事,知委,何如?傳曰,允。
傳于尹以道曰,史官一員待命,騎馬三匹·卜馬二匹立之。
尹以道啓曰,史官一員待命事,命下矣。史官不備,宣傳官一員代送之意,敢啓。傳曰,知道。
又啓曰,史官一員待命事,命下矣。本院假注書閔震烱·成任,皆已申退,只有廳注書金始慶,藝文館上下番翰林,而廳注書下番翰林,則不可暫時離廳,上番翰林沈權,事當出送,而重患暑癨,不得起動,其病之實狀,雖或如此,莫重奉命之事,致令宣傳官代送,殊涉未安,請待敎沈權,推考。傳曰,允。
洪萬鍾,以兵曹言啓曰,當日良女李召史,御營軍李廷元等稱名人,自丹鳳門入來,差備門外擊錚,極爲駭愕,竝令攸司,囚禁治罪,同門守門將兪商弼,常時不能禁斷雜人,以致闌入,亦難免其責,推考,何如?傳曰,允。
又以備邊司言啓曰,禁府時囚罪人中,金盛達,有削職放送之命矣。曾在癸亥二月,諸大臣議得科擧事目中,大小科場,帶率隨從者,朝家,邊遠充軍,勿揀赦典,永停科擧事,頒布中外,今金盛達所犯,乃是謁聖時,率入議政府奴翊漢之罪也。雖有赦令,不當有分揀之道,該府,只宜相考事目擧行而已,乃以盛達,置之於稟秩,致有此特命減等之擧,殊非嚴明執法之意,當該禁府堂上,從重推考,金盛達,更令該府依事目定罪,何如?傳曰,允。
又以吏曹言啓曰,今年二月祔太廟頒赦,別歲抄之後,去乙丑秋冬等京外褒貶,居中居下者,皆有蕩滌之命,而咸鏡道,其時監司遞易之故,等第啓聞,始到於別歲抄啓下後數日,故未及入錄於入啓單子中,尙無區處之事,居中居下之類,五人,旣是秋冬等等第者,則經赦之後,不當仍存,應在一體蕩滌之中,其五人,別單書入之意,敢啓。傳曰,知道。
掌令安圭,持平李德成啓曰,請還收申瓁·洪得龜等陞出六品之命。寧越郡守任以道,罷職不敍。措辭竝上同新除授執義嚴緝,時在京畿陽川地,請斯速乘馹上來事,下諭。答曰,不允。任以道事,及下諭事,依啓。
大司諫金鎭龜,司諫李弘迪,獻納閔鎭周啓曰,請前統制使金世翊,拿問定罪。統虞候閔會重,罷職。啓辭竝上同答曰,勿煩。以上燼餘
知事南龍翼上疏。大槪,脚病尙重,不能運步,當此大慶,未參賀班,惶恐待罪,仍乞亟遞職名事。入啓。答曰,省疏具悉。卿其勿辭,調理察職。以上朝報
傳曰,時囚罪人兪夏震·朴泰潤·閔涵·吳九星·金世輔·鄭庥·李檜·權楷等,竝放送,金盛達,削職放送,未及拿來罪人閔毅重,放送。
金載顯啓曰,以備邊司啓辭,金盛達,更令該府,依事目定罪事,允下矣。金盛達,卽爲還囚之意,敢啓。傳曰,知道。禁府謄錄
上在昌德宮。停常參·經筵。
下直,結城縣監李菂,慈山府使吳命老。
傳于尹以道曰,下直守令及差使員,留待。
金載顯,以義禁府言啓曰,以備邊司啓辭,金盛達,更令該府,依事目定罪事,允下矣。金盛達,卽爲還囚之意,敢啓。傳曰,知道。
又以工曹言啓曰,尊崇都監,設局於本曹矣,今已完畢,還□之意,敢啓。傳曰,知道。
傳于金載顯曰,下直守令及差使員等,引見。
洪萬鍾,以禁衛營言啓曰,本營軍兵等,缺二行考點之意,本道監兵使及營將處,豫爲知委,何如?傳曰,允。
又以禁衛營言啓曰,上番左部左司屬,公洪道五哨軍兵等考點實數,六百六十五名,海西十番別驍衛六十二名,步軍標下,已爲整齊矣。來六月初一日,與內外三處入直馬步軍兵等,□□替代後,舊軍放送之意,敢啓。傳曰,知道。
金載顯,以義禁府言啓曰,以京畿監司査啓,刑曹粘目,章陵獻官靈海副令昉,□□啓目,前監察金誠一等,移本府處置事,允下矣。昉·金誠一,待命於本府,卽爲拿囚之意,敢啓。傳曰,知道。
以江襄監司狀啓,禁衛軍秋龍業家,明火賊,突入,人命受害,致死至於二人,誠極驚慘事。傳于金載顯曰,事極驚慘,令本道各別恤典擧行。
洪萬鍾,以御營廳言啓曰,本廳十七番別馬隊三十九名,已爲逢點整齊矣。來六月初一日,與十六番別馬隊,替代後,舊軍放送之意,敢啓。傳曰,知道。
又以御營廳言啓曰,今此十六番別馬隊·別破陣等,射砲試才賞格,從分數多寡,以本廳所儲木綿,面給後,別單書入之意,敢啓。傳曰,知道。
又以兵曹言啓曰,當日閑良愼惟輔稱名人,自金虎門入來,差備門外擊錚,極爲駭愕。令攸司囚禁治罪,同門守門將楊汝機,常時不能禁斷雜人,以致闌入,亦難免其責,推考,何如?傳曰,允。
以備忘記,傳于金載顯曰,先王後宮貴人李氏爲安嬪。
又以備忘記,傳于金載顯曰,以淑儀金氏爲昭儀。
又以備忘記,傳于金載顯曰,上尊號時,正使領中樞府事金壽興,鞍具馬一匹,副使兵曹判書李䎘,傳敎官尹以道,各熟馬一匹,賜給,玉冊文製述官大提學李敏敍,熟馬一匹,面給,書寫官修撰趙相愚,加資,玉寶箋文書寫官府使金壽增,熟馬一匹,樂章文製述官右參贊金萬重,熟馬一匹,持玉冊官佐郞李萬齡,直講曺夏卿,捧寶官佐郞曺圭勛,典籍尹興績,各兒馬一匹,賜給,擧案者佐郞李寅熽以下,諸執事,各加一資,資窮者代加,腰彩轝領去部將崔起萬·韓□□,各上弦弓一張,賜給。
又以備忘記,傳于金載顯〈曰〉,尊崇都監都提調判中樞府事閔鼎重,鞍具馬一匹,提調判書呂聖齊·柳尙運,參判朴泰尙,各熟馬一匹,賜給,都廳司成金斗明,正郞金昌協,竝加資,郞廳正郞權相夏·李衡祥,佐郞李垈,引儀權僎,主簿宋彝錫,竝陞敍,郞廳前佐郞李菂,兒馬一匹,佐郞金漢老,上弦弓一張,賜給,監造官著作李宜昌,學諭鄭必東,訓導曺徵漢,繕工監監役官韓聖翼,竝六品遷轉,監造官副正字尹星駿,勿論。
又以備忘記,傳于金載顯曰,朴氏·尹氏·安氏·林氏·卞氏,爲尙宮,池氏·鄭氏·千氏·張氏,爲典賓,孫氏·成氏·高氏·金氏·林氏·吳氏·李氏·邵氏,爲典憲,崔氏·崔氏·申氏,爲典言,張氏·金氏·朴氏·金氏,爲典贊,李氏爲典□,李氏爲典正。
又以備忘記,傳于金載顯曰,奇氏·金氏·姜氏·孫氏·金氏·爲尙宮,朴氏·李氏,爲典賓,趙氏·金氏·李氏·鄭氏,爲典膳,金氏·李氏·朴氏·金氏·鄭氏,爲典言,李氏·韓氏·崔氏·鄭氏·朴氏,爲典藥,方氏·崔氏·鄭氏·崔氏·成氏·崔氏,爲奏商。
又以備忘記,傳于金載顯曰,玉冊差備方鏶·宋尙殷,玉寶差備朱希聖·邊義賢,竝加資,尙傳金厚白,兒馬一匹賜給,案差備張義傑以下,各加一資,資窮者,代加。
又以備忘記,傳于金載顯曰,都監員役工匠等,令該曹,米布分等磨鍊題給。
掌令安圭,持平李德成啓曰,請還收申瓁·洪得龜等陞出六品之命,啓辭上同臣等,伏見備忘,則有故益平尉等諸人追贈資級之命,臣等,竊以爲過當也。今此東朝進冊之慶,實是曠世稀有之事,聖明之所以念及存沒,推恩同慶之意,可謂至矣,而第念國家典章,自有限制,死生哀榮,不可混施,則今因在官者別加之擧,輾轉追及於旣死之人,聖朝恩典,已極無章,至於錦昌副尉朴泰定,方在父喪未禫之中,而與無故在職之人,一例同授,揆以事體,亦甚未安,請還寢故益平君洪得箕,寅平尉鄭齊賢,興平尉元夢鱗,慶安君檜,黃昌副尉邊光輔,贈綾山副尉具鳳章,追加恩典,錦昌副尉朴泰定,親授加資之命。答曰,不允。末端事,今因無前之大慶,凡在子孫之列者,勿論在官與旣骨,特推恩典,揆以事體,少無不可,而還收之請,出於意外,予實未曉也,亟停勿煩。
大司諫金鎭龜,司諫李弘迪,獻納閔鎭周啓曰,請前統制使金世翊,拿問定罪,統虞候閔會重,罷職。啓辭竝上同答曰,勿煩。
領府事金壽興箚子。入啓。答曰,省箚具悉卿懇。縷縷陳說,無非憂愛之誠,切至之論,予甚嘉歎,而亦可見卿之爲國丹忠,老而冞篤也,可不留心而體念哉?箚辭,當令廟堂,逐條商議而採施焉,啓下備邊司。以上燼餘
上在昌德宮。停常參·只晝講。
任相元啓曰,今日有晝講開政之命,而臣相元,左副承旨洪萬鍾,當進去政廳,右副承旨金載顯,亦爲入侍晝講,同副承旨成虎徵,方遭服制,他無守廳之員,左承旨宋昌,右承旨尹以道,竝不仕進,事甚未安,牌招察任,何如?傳曰,允。
又啓曰,假注書閔震烱,重得吐血之症,連日不得仕進,當此多事日時,有難等待其差復,今姑改差,他假注書差出,何如?傳曰,允。
以李宜昌爲假注書。以上燼餘
晝講入侍,知事李敏敍,特進官權說,承旨金載顯,玉堂李頤命·金昌集,假注書金始慶,記事官沈權·柳尙載。武臣李惠疇,司諫李弘迪,持平李德成,亦爲入侍。講周易,自九四有命,止不能變此也。
謝恩,兼春秋鄭彭老,孝陵參奉朴光五。
平安監司書目,江東縣監曺爾樑,五月二十三日,遭母喪事。
全羅監司書目,益山兼任全州呈,以刑曹參議蘇斗山,病重上去不得事。啓遞差。
晝講入侍時,司諫李弘迪所啓,請前統制使金世翊,拿問定罪事。上曰,勿煩。請統虞候閔會重,罷職不敍事。上曰,勿煩。又所啓,卽因吏曹啓辭,有尊崇都監都廳金昌協,玉冊文書寫官趙相愚,竝特爲加資之命,臣竊以爲不當也。昌協等,俱未經準職,則特爲加資,殊涉過濫。況近來凡都監賞格中,未經準職者,雖有成命,倂爲收還,已成規例,則今不可違例濫施也,明矣。請還收金昌協·趙相愚等加資之命。臣等,伏見禁府啓目,徒配罪人權楷,以賊人女子率來之事,頃爲拿囚,而今因赦令,入於循例蒙宥中,還發配所,其間曲折,雖未知如何,而果有如許可駭之擧,則論其罪狀,殊極重大,不可不嚴明究覈,知其虛實而處之,請徒配罪人,還爲拿囚,明査科罪。上曰,不允。持平李德成所啓,請還收申瓁·洪得龜等陞出六品之命事。上曰,勿煩。又所啓,臣等,以還寢故益平君人諸,追加資級之命事,有所論請矣。伏承聖批,以其在事體,小無不可還收之請,出於意外,爲敎,臣等,竊以爲不然也。今玆東朝進冊之禮,誠是曠世希有之慶,聖明之所以推恩存沒,思欲同慶者,固出於無所不用其極之至意,凡在群下,亦豈無欽仰感歎之心,而第念國家恩章,自有限制,死生哀榮,其途各殊,而今因在官者,別加之擧,輾轉追及於旣死之人者,其於一時志喜之心,或似無妨,而揆諸聖朝施恩之道,終涉無名,至於錦昌副尉朴泰定,方在父喪未禫之中,而與無故在職之人,一例同授,其在事體,亦甚未安,請還寢故益平君洪得箕,寅平尉鄭齊賢,興平尉元夢鱗,慶安君檜,黃昌副尉邊光輔,贈綾昌副尉具鳳章,追加資級,錦昌副尉朴泰定,親授加資之命。上曰,勿煩。淑安公主房田庄爭訟事,本道明査處決之意,頃因臺臣·儒臣所陳達,旣已蒙允,則上言被囚人金連上等,自該曹,所當卽爲放送,使之就訟,而臣等,於今番赦後,得見刑曹放未放單子,則猶置之於仍囚之秩,遐裔之氓,終歲滯獄,臺啓蒙允,亦已月餘,而一向囚禁,不卽擧行,矇然不察之失,在所難免,請刑曹當該堂上,從重推考。上曰,本道査覈之時,雖無金連上等二人,不甚關緊,且啓下罪人,該曹,不能擅便放釋,有何所失?勿煩。
有政。以上朝報
大臣·備局堂上引見時,上曰,頃日晝講時,特進官參判李□□,以武藝別監,中日試才,鳥銃三發五分者,直赴殿試,其他軍兵,例以六分,有直赴之規,似涉不均事,有所陳達,而武藝別監,與他軍兵,有異,抄選別監時,擧皆厭苦謀避之故,稍開樂赴之路,未卽允從矣。今者筵臣所陳,又如此,可見軍情之不均也,未知此事,於大將意,如何?大將申汝哲曰,此事,果爲大段不便,而軍情,亦多有不均之歎,故臣曾於前席,縷縷
上在昌德宮。停常參·經筵。
洪萬鍾,以備邊司言啓曰,御史可合人員,依傳敎抄選,別單書入之意,敢啓。傳曰,知道。
備忘記,傳于洪萬鍾曰,柳葉箭五中人羽林衛林智遠,直赴殿試。
洪萬鍾,以都摠府言啓曰,今日入直軍士中日習射,請出標信。傳曰,知道。
金載顯,以吏曹言啓曰,曾以筵臣所達,蔭窠中增出武窠,以爲武弁調用之路,廟堂與吏曹相議,定式擧行事,命下矣。缺臣則以爲,戶曹·工曹郞官中各一員,司宰監僉正·義禁府都事一員,以武窠定式差出,宜當云。依此擧行之意,敢啓。答曰,知道。
洪萬鍾啓曰,大臣·備局堂上來缺江界府使李孝源上疏,伏以,臣待罪江邊,三年于玆矣。江邊事缺令之中,把守爲要,從前朝家之所以講究區劃,旣詳且悉,無一遺策,而然其疎漏尙多,不能無可言者,蓋以山川荒□道路綿邈,足目之所未及,記聞之所未詳,諮度設施於千里之外,宜未能盡得其肯綮也,若有奸民冒法,潛犯彼境,則生釁於强虜,貽辱於國家者,不可勝言。臣受任以來,夙夜憂懼,思所以無負委,寄之盛意,而缺之勢,事務有掣肘之患,言不見信於上司,令不得行於境內,雖有欲忠之懷,又畏妄言之誅,趑趄囁嚅者,亦已久矣。今則瓜期已迫,行將缺臣若緘默,終無一言,則江邊之形勢,防守之得失,無以上徹於廊廟,而不免爲辜負職責之歸,其罪至此,而益無所逃矣。姑就前後事缺下至渭原之境,沿江千有餘里,設置把守,譏察犯越缺分而爲二,胡芮以上,屬之本府,調遣本府兵民及楸坡一缺鎭堡土卒以守,胡芮以下,屬之嶺外,發送缺外怪,登公仇非等七鎭堡,土卒以守之,缺朝令不行於滿浦久矣,雖有私相議之事,旣不得以管攝缺時難行,其勢固也。至於把守疎虞,未免有日後之慮,則臣何不盡其愚見,以冀善變也。自厚州西距二十里,爲本府之境,其羅□洞把守,卽本府之上把守也。又十五里而爲竹嶺仇非把守,又十里而爲□第洞把守,又十五里而爲大茂昌把守,又十里而爲小茂昌把守,又□□里而爲葡萄洞把守,又十五里而爲葡萄仇非把守,又十五里而爲莫堤洞把守,又十里而爲河山堡把守,又十里而爲豆之洞把守,又十五里而爲豆之仇非把守,又十里而爲吾郞哈洞把守,又十里而爲竹田把守,又十里而爲金倉洞把守,又十五里而爲束突上把守,又十五里而爲束突下把守,又十五里而爲束沙洞把守,又十里而爲囦洞把守,又十里而爲三洞把守,又十五里而爲葛田仇非把守,又十里而爲金門洞把守,又十里而爲楸仇非上把守,又十里而爲楸仇非下把守,又十五里而爲獐項上把守,又十五里而爲獐項下把守,又十里而爲梨坡把守,又十里而爲立巖上把守,又十里而爲立巖下把守,又十里而爲長砯厓把守,又十里而爲長砯厓把守,又十里而爲長砯崖下把守,又十里而爲德仇非中把守,又十里而〈爲〉德仇非中把守,又十里而爲德仇非下把守,又十里而爲中江把守,又十里而爲乾浦把守,又十里而爲乾浦獐項把守,又十里而爲胡芮仇非把守,又十里而爲缺把守,摠計把守三十八處,本府兵民入把者,二十八處,楸坡·馬馬海·堤浦·梨洞等四鎭堡土卒入把者,十處,每把,定送領將一人,軍卒十四名,而每三把,又置部領將一人,領率三把將,逐日巡邏三把之境者,本府所管把守之規也。自胡芮洞口,越一川而爲胡芮洞西岸把守,卽嶺外差使員所管之上把守也。又三十里而爲上仇非把守,又三十里而爲子粟田把守,又六十里而爲蘆洞把守,又五十里而爲中仇非把守,又四十里而爲慈情洞口把守,又六十里而爲西海坪把守,又六十里而爲照牙坪把守,自胡芮西岸,至此八處,爲上土鎭卒把守,□□□又六十里而爲知龍怪把守,又三十里而爲率三坡把守,又四十里而爲□□仇非把守,又二十里而爲玉洞把守,又二十里而爲林土把守,又十五里而爲□□洞把守,自知龍怪至此六處,而爲登公仇非□□怪乾土□□等三缺又十五里而爲加羅屯把守,又十五里而爲狄洞把守,卽□□□□□□□又十五里而爲滿浦二行缺滿浦鎭卒把守之地一行缺而爲加羅地把守,又十里而爲未太洞把守,又二十里而爲缺爲虛麟浦把守,又二十里至渭原之界,一行缺自□河亭至此六處,爲伐登浦·高山里兩鎭士卒把守之地,缺差使員所管把守二十一處,而狄洞以下九把,皆在閭閻缺傍,不至甚緊,把守之卒,亦無裹糧往來之勞,林土笙田洞缺卽滿浦鎭募民設屯之處,而玉洞以東,便是無人之地,玉洞以下則西距滿浦,不甚絶遠,路稍平易,而三所仇非以上,東至厚州,重岡複嶺,人迹不通,雖有把卒往來之微路,而懸厓鳥道,在在絶險,攀蘿緣木,僅通行步,而江流灘淺,處處可涉,茂林豐草,參天翳日,跬步之間,未可瞭望,逋民之竄伏林莽,潛涉江灘者,雖以嶺內把守之密設,如此合缺如此,而尙患譏察之則況此嶺外之設把,若是其稀疎,五十里·六十里,旣不能遍行周視,保無意外之患乎?是故,嶺外之禁令,不若嶺內缺往往有之,蓋以嶺內,則把軍之中,雖或有陰懷不良之心者,苟非缺卒四十餘名,合謀同心,則難售潛越之計,且以把守缺十餘年來,姑無他虞,而嶺外則把守旣疎,又無合缺潛越之輩,已無禁斷之路,又其把軍,各自爲心,輒生越境缺此也。滿浦鎭,稱以別巡邏,歲送鎭卒數百餘名於江邊,其鎭卒,留駐於各鎭把幕,責其供饋,而數百之軍,散之四方,不知去處,此則名雖譏察,實反犯禁,各鎭把卒,無非差使員管下之故,知其如此,而不敢誰何,此所以頻有潛越之弊也。雖其罕逢彼人,幸免生事,而豈不大可寒心哉?今若於胡芮洞口以下,三江仇非以上把守稀濶之處,三十里之間則添設一把,五六十里之間則添設二把,以其別巡邏之軍,分屯要害,而又合三把將卒,逐日巡邏,如嶺外之規,則庶有着實之效矣。第以厚州以下三江仇非以上,距府境人居之地,遠者,或五六百里,近者,亦不下三四百里,而間之以崇山峻嶺,絶壁深澗,牛馬不得通,缺往來,擔負資糧,露宿六七日,然後僅乃得達,缺險阻缺之民,則不得至焉,迺者事目內,監兵營軍官逐朔摘奸之令,缺爲纖悉,而兩營軍官,旣不能負糧徒步,涉險露宿三行缺之夷險,付之於不可知之地,非欲自陷於慢棄事目之罪缺而然也。至於帥臣·道臣,非不欲盡心,而顧以營門,遠在於千里之外,缺耳目未嘗一及於江邊,夫以趙忠國之智,猶以遙度爲難,今於千里之外,强其所不知,而欲爲之指揮,無怪乎動輒缺之乖宜也。且夫旣有差使員,又令地方官,一同管攝,不得缺關,而鎭堡之卒,則又其邊將,五日一點,閑日無幾,農桑失業,令出多門,事輒矛盾,左右逢點,民不堪苦,臣以爲,禁蔘之政,宜責於地方官,而不必別設差使員,以益民弊也。邊民之休戚,係於禁□之得失,而自非身處其地者,則便否利害,莫得以知之,臣以爲,宜令帥臣·道臣,詢問於本邑,使之條陳而採用也。且如上年丹節差使員減缺鎭之所管上仇非·中仇非二把,及乾者浦所管笙用洞把守,而缺於臣矣。晩聞上土僉使鄭昌期之言,又見乾者浦權管洪□□而始知有此事,再報兵營,終無採聽之擧,差使員,怒缺於臣,至於報兵營請罪,此可見掣肘之一端矣。嗚乎,缺重事,上年國家之恥辱,有不忍言,則此正臣子缺之秋也,素稀之把守,猶當加設,素小之把卒,亦宜添定,而缺事者,以已私怒,擅減把守,至於三處,儻使奸細之民,潛□□□又如前日,則守臣之被戮,固不足恤,其貽禍於國家,當復何如?旣往之事,言之無益,而今年禁節,又復將屆,宜卽變通,以弭將來之憂矣。臣不避煩猥,敢此仰聞,請令廟堂,從速稟處,不勝幸甚臣,無任激撃屛營之至。啓下備邊司,啓目粘連,觀此江界府使李孝源上疏,則極言江邊蔘禁之疎濶,仍請加設把守爲在,果江界一府,沿江爲邊,設置把守,至於千餘里是白在良中,其爲疎密,若是不齊者,或由於鎭堡之遠近不同是白去乃,或其地勢要害,自相不同是白缺把守雖加,而禁令若弭,則徒益其七行缺營門,亦有論奏之事是白如乎,缺審形便,量度事勢,從長指一啓聞後稟處,□□竝以分付,如何?啓依允。以上燼餘
上御熙政堂。大臣·備局堂上引見時,領議政金壽恒,左議政南九萬,禮曹判書呂聖齊,左參贊趙師錫,知事申汝哲,吏曹判書李敏敍,兵曹判書李䎘,刑曹判書李師命,工曹參判徐文重,左副承旨洪萬鍾,大司諫金鎭龜,持平李德成,副校理李徵明,假注書朴萬鼎·成任,記事官沈權·柳尙載入侍。金壽恒所啓,霖雨纔霽,炎熱比甚,不審聖體,若何?上曰,無事矣。上曰,卿之疾病,累月彌留,予甚慮念,今乃造朝,心竊喜幸矣,所患則今已如常否。壽恒曰,臣之賤疾,非一朝一夕偶然感傷之致,源委已深,症情非細,精神筋力,實無供職之望,故不獲已連呈乞免之辭矣。聖慈軫念,屢賜慰諭,尤不勝惶感之至,當此國家艱虞之日,不敢一向言病,黽勉出仕,而數月之間,曠廢職事,臣心惶恐,不可盡達矣。又啓曰,北京咨文中,使臣等,旣令從重治罪,則事勢缺使行不遠,勘罪一款,從速定奪,然後可以修正文書矣。上曰,缺何以處之耶?金壽恒曰,以前事言之,丙午年走回人生事缺大臣,我國力爭,以缺事,三公·六卿,以降級論罰缺復加,而臣見右相箚子,則非以事關自己,而故爲是從重之缺在彼之時,審察其事情,實有深慮而然也。彼之本意,在於從重,而我若從輕,又激彼怒,則竊恐事機,又加一層,反不如自我從重,在外時諸臣之議,亦多如此,若以革職定配,勘罪則未知如何,事體重大,下詢于入侍諸臣,何如?上曰,諸臣之意,何如?南九萬曰,革職爲民,在彼中缺重科,臣之初意,以革職爲宜矣。曾見右相,則以革職爲輕,必欲從重,又陳箚力言,實非泛然之意也。事勢如此,欲以不生事爲主,則自我以革職定配勘罪,以俟彼加減之如何,似可矣。擧行條件呂聖齊曰,大臣論罪,事體重大,而今承下詢,不敢不達矣。今若不得已論罪,則革職之外,更無他道,而或有後患,則參酌處之如何?趙師錫曰,若論其罪,則元無革職之事,而其在慮後之道,不可不參酌處之矣。申汝哲曰,今此使臣論罪,元非本國自由之事,右相箚子,實有深慮而仰達,惟在自上裁處之得當矣。李敏敍曰,革職之外,更無他加律之理,而見右相箚辭,且聞其言,則以爲,禮部侍郞,以救使臣之故,至被革職,今此議事,稍宜加重云。其在慮患之道,亦似然矣,唯在自上裁處。李䎘曰,以事言之,革職亦不當,而旣不得自由,則依右相箚子,參酌處之,似可矣。李師命曰,操縱在彼,有難自由,且右相箚子,實非人事上例談,而實有深慮者,以此參酌之,似無妨矣。徐文重曰,今此勘罪革職之罰,亦云過重,而近因公事,連見右相,聞其所論,反覆丁寧,實出於朝家慮患之意,似當參酌處之矣。金鎭龜曰,爲國呈文,實非可罪之事,而不克自由,未免科罪,則從重擬律,固是慮患之道,而聞彼中革職之罰,亦不輕,非我罷職之比云,唯在酌量而處之。李德成曰,大臣勘罰之事,非末小臣所敢與擬,而但今日之事,旣不得自由,且右相,具知彼中形勢,兩箚中所陳,實出於缺唯在自上參酌而處之矣。李徵明曰,以事理言之,雖於缺不當施之,而今日之事,不得自由,則其在慮患之道,不可不參缺大臣,爲國呈辯,豈有可罪之事?但卽今事勢,不得自缺不無又爲致責之事,非但有害於大臣,實有國缺憂缺陳實出慮患之意,以革罷定配,擬定,可也。出擧行條金壽恒曰,缺因邊將等,詢問廟堂,依軍律處斷事,蒙缺之,微末小官,與無缺點考資送,以其情犯缺與失律,則曾無不待自服,直爲行刑之規,今此邊將等所犯,雖缺招,渠輩尙不就服,令攸司議讞,累次刑訊,終無事端,而遽以軍律處斷,則其在朝家擧措,恐涉顚倒,自該府各別刑訊,期於就服,似當矣。上曰,當初臺啓,未知其恰當,而事缺堂而處之矣。只以罪人等招辭,未就服之前,徑先以軍律處斷,事理不當,禁府除尋常,各別嚴刑,可也。出擧行條金壽恒曰,凡謀國之道,不可不愼密,況無實事而張虛聲,豈非取禍之道乎?曾在孝廟,筵臣奏事,或涉忌諱,則命史官勿書,機密文書,必以密匣出入,其時翰林李溟翼,以其宣泄筵說之故,至於被拿定配矣。近來人情解弛,略無畏忌之意,大小凡事,無不宣泄,誠可寒心。去月初三日引見時,擧行條件中,三南營將,勿論豐凶,每年巡歷事,只是臨時分付擧行之事,固不必別出擧行條件,豫爲分付,且其說話,曾擧玉堂箚辭,多有忌諱之語,不當煩諸聽聞者,而政院無遺書出,泛然分付於兵曹,兵曹亦不能致察,循例行會於各道,其許多說話,枚擧宣布,其爲做錯,甚可駭然,缺當該承旨及兵曹堂上,竝推考,此後則如許公事,竝以密匣出入,俾無漏泄之患,而令政院,以此書誌承傳冊子,以爲定式遵行之地,何如?上曰,當該承旨及兵曹堂上,竝推考,此後關係機密事則政院,必以密匣出入,可也。出擧條又啓曰,在前則如値凶年,常平廳,主管賑恤之事,自先朝辛丑年,始爲別設賑恤廳,厥後又經辛亥年大無,因循不罷,以至于今,設廳年久,財穀漸多,文書酬應,亦且浩多,作一新設大衙門,堂上則多以備局堂上兼管,郞廳亦以備局郞廳兼管,財穀亦置於慶德宮備局矣,無賑恤之事,常常設廳,已涉非宜,自廟堂兼管,尤妨事體,常平廳,旣是主管賑恤之衙門,賑恤廳財穀,移送似宜,而宣惠廳事務甚殷,又添賑穀,則未易周察,宣惠廳堂上,有二員,以其一員,使之專主常平廳之事,則誠爲便當,臣久欲陳稟而未果,今始仰達,下詢入侍大臣而處之,何如?南九萬曰,小臣之意亦然,凡財穀,不在民則必聚於上,近來廣設各衙門,多聚財穀,已非藏富於民之道,況備局,乃廟堂訏謨之地,尤不當蓄聚財穀,以損體統,移送常平廳,實爲便當。金壽恒曰,此事雖已定奪,賑廳財穀,散在京外,多有收拾之事。且文書磨勘,其勢未易,姑令賑廳堂上,句管整頓,待秋後移送常平倉,可無疎漏之弊矣。上曰,依爲之。又啓曰,判敦寧李端夏,下鄕已久,尙不上來,兼帶賑廳堂上之任,曾有難安情勢,陳疏乞免,亦非一再,旣不得行公,則一向虛帶,事體不當,姑爲改差,何如?上曰,依爲之。出擧行條件又啓曰,以前冬以犯越罪人捕捉事,按覈使下送時,使之懸賞購捕,公私賤官奴,則直爲免賤,良人□上,出身則陞堂上,後除授實職事,磨鍊賞典,頒布事目矣。進告及捕捉各人,西北兩道,旣已成冊上送,而罪人等,勘罪,未及究竟,故姑爲遲待矣。今則罪人等,旣已處斷,論賞一事,不可不速爲定奪,分付,而本道成冊中,進告捕捉人,竝爲開錄,捕賊論賞之規,指示者與捕捉者,一體施賞,則此亦似當,用此例矣。且各人所捕之數,有多寡之別,而當初事目,旣不區別名數,則到今不可有所差等,所捕罪人,自京外放送者,則勿論,其餘捕捉人,勿論名數多少,竝依事目論賞,似當矣。上曰,初旣使之購捕,頒布事目,則今不可失信,且此後犯越人捕告者,亦多有論賞之事,初頭必須廣行賞,然後可爲勸激之地,依此區別,竝爲施賞,可也。南九萬曰,加資除職事,吏兵曹,當爲擧行,而此事,李師命,初旣主管,方兼備局堂上,使之因爲分等啓下,移送吏兵曹,何如?上曰,依爲之。出擧條李師命啓曰,忠義衛査正文書,磨勘已久,領相呈告,故尙未定奪矣。其冒屬之類,各項執頉,多至一萬五千餘人,此皆依當初事目,以全家徙邊論之,而其中自首者,不入於全家之律,第其論罪之數,已過萬餘人,似當有斟酌處置之道,而大臣今方入侍,下詢而處之,何如?上曰,自首者,則當初不爲擧論矣。金壽恒曰,此事始行之時,已慮有末終之弊,則到今誠難處置矣。當初事目,極其嚴截,而及至畢査之後,反以數多之故,置以不論,則非但積年設廳,苦心極力之功,反歸於虛地,自此朝家政令,尤不信於民,無復可爲矣。若一依事目,盡爲徙邊,則呼冤甚多,莫可收拾,極爲可慮,反復思之,無他善處之道,小臣之意,則雖大王子孫,亦有代數定限之事,況功臣之後乎?祖宗朝法典,固難輕改,而大凡法久則弊生,弊久則必變,此事勢之所當然者,今此査正者,固難盡數徙邊,而初旣立法,則亦不可無端棄之,其中自願納贖者,許令依律文收贖,此後則功臣子孫奉祀孫外,衆子忠義,定其代數,以授口傳,似可矣。上曰,左相之意,何如?南九萬曰,冒屬忠義査正,淸城府院君金錫胄,在本兵時定奪,臣亦叨本兵時,陳達始設,初開自首之路者,蓋欲使渠輩,得免於徙邊之罪,而初或自首,後又悔改,更爲呈狀請免,故冒屬現出,如是數多,今以其數多而置之,是法令不足取信於民也,其在國體,斷不可如是也,若施以全家收贖之罰,則似爲合當矣。但其一萬五千餘人,逐名各收十二匹,則匹數極多,實難準捧,臣意,令査正廳,抄出其主戶,收捧其贖,似可矣。至於定限代數,祖宗久行之典,誠難輕改,但祖宗朝,則忠義皆有入番作隊之規,今則公然閑遊,入番作隊之規,今難復舊,而國朝以來,策勳者,不過數百,數百人之子孫,今至累萬,從今以後,累萬人之子孫,皆爲忠義,將至於擧國閑遊,國何以堪之乎?元數如是之多,故冒屬之混淆,益難辨別,若無定限之數,則今雖査定,後弊又將如前,以此言之,不可無變通之路矣。上曰,諸大臣所見相同,今此冒屬之類,應爲徙邊者,從自願,許令收贖,而只捧其主戶,可也。金壽恒曰,大凡杜弊之道,不可不先定其本,而今雖收贖,此後口傳,若不定限,則冒屬之弊,一如前日,終無以防塞,莫若定其代數也,事係大段變通,二品以上及三司,會于賓廳,廣詢定議,似可矣。上曰,大臣所達,誠是,依此爲之,而政院知悉擧行,可也。出擧條又啓〈曰〉,國朝論功,有一二三等之分,今此忠義定限,當爲區別而定乎?金壽恒曰,功臣子孫之忠義口傳,旣無一二三等之別,今此代數限定,似不必以功臣等數有差等,奉祀嫡長外,衆子忠義,只當定其代數矣。南九萬曰,大王子孫,自孝廟定式,六代以後則七般賤役外,皆令定役,功臣子孫,不可與大王子孫爲比,雖從優定限,似不過於五代矣。上曰,五代外,自六代,勿爲口傳事,詢問僉議,可也。擧行條件又啓曰,忠義之冒屬者,自査正廳分付各邑,使之成冊上送,其中有漏報者,從重科罪事,申飭事目,而此後守令,終不着實擧行,雖載戶籍者,亦且漏落不報,其慢不擧行之狀,殊甚可惡,似當有分輕重科罪之事矣。金壽恒曰,守令怠慢不職之狀,誠爲可惡,厥數雖多,不可置而不論,以名數多少,分輕重,或拿問,或罷職,或推考,似可矣。上曰,當以幾名爲最重耶?金壽恒曰,十名以上拿問,三名以上則罷職,未滿三名則推考,爲當。上曰,依此爲之。分等科罪,可也,擧行條件又啓曰,冒屬之各項執頉萬餘人中,其中靑松沈哥,漢陽趙哥,昌寧成哥,多入於執頉之中,其同宗呈狀,皆稱其冤,嫡長旣已自首,則似爲冒屬,而其門中呈狀中,或有宰相朝官,必不肯爲其疏屬,欺罔朝家,何以爲之乎?上曰,稱冤之後,渾入於冒屬之類,似爲未審,令忠勳府,更爲明査稟定,可也。擧行條件又啓曰,忠義之規,嫡長無後,則以庶子承重,而謂之長子忠義,以授口傳,而至於衆子忠義,則庶子承重之後,出其口傳,實是法外,今者如此之類亦多,此與弄奸有異,亦不可仍授其口傳,此則何以處之乎?金壽恒曰,衆子忠義之以孼奉祀者,本無口傳成出之規,而近來已成謬習,其爲違法則一也。若比他冒屬者,則似有間,只收其口傳,似可矣。上曰,若論罪,則必稱冤矣,只收其口傳,可也。擧行條件又啓曰,冒屬自首者,則當依事目勿論,而其餘冒屬之類,元不自首,現捉於査正廳者,竝收贖後,充定相當役,其他冒屬呈單時,嫡長·門長·保擧人·鄕所等執頉者,與向壁者,亦當依事目,擬以全家之律,而此則與本犯人,似有間焉,只徵收贖,而姑勿定役,未知,何如?金壽恒曰,均是全家徙邊之類,而其間亦不無分等區別之道,依李師命所達施行,似宜矣,而至於冒屬忠義之類,竝爲計數成冊,下于列邑,使之隨闕定役,其全家贖布,及未定役前所捧餘丁布,竝依黃海道餘丁例,令備局句管堂上收捧,似可矣。上〈曰〉,竝依爲之。擧行條件呂聖齊啓曰,昭儀房朔膳事,元無可據之例,頃日稟達,有詢問各道之敎矣。各道今始報來,久遠文書,皆已閪失,今無可據前例,只忠淸·江襄兩道,有先王後宮間朔封進之事云。且考宣惠廳謄錄,則李淑媛房朔膳價米,自己亥十月二十七日爲始進排,似是出闕後事,不可援此爲例,京外旣無援據之例,所當勿爲封進,而必須定奪,然後可以知委各道,敢此仰達。上曰,大臣之意,何如?金壽恒曰,京外旣無可據之文籍,則在上處分之道,不當創開無前之例,停止,可矣。上曰,今此昭儀,三揀擇入宮,名位已定,則與宮人之承恩授職者,事體有異,似當有朔膳封進之事,而因各道文書之久遠閪失,前例不得考出,仍成日後謄錄,永至廢閣,則亦涉有弊,故曾有考啓之敎矣。今聞京外文書,俱無可據云。大臣之意亦如此,今姑停止,待後日考出可據文書後,擧行,可也。擧行條件李徵明曰,昭儀房物膳進封事,若無前例可據之文書,則該曹,自當廢而不行,今榻前,有若稟定大事者然,臣實未知其穩當也。呂聖齊曰,頒赦後,例有稱慶設科之事矣。今番上尊號頒賜後,科擧一款,何以爲之?上曰,大臣之意,何如?金壽恒曰,缺其時又因豐呈,加上尊號缺禮曹·政院日記,皆無顯著之事,今此至尊周甲上尊號之慶,世所稀有,而旣無前例之可據,則今不可創設。且近來科擧稠疊,士子輩,全不讀書,以冀僥倖,誠可寒心,設科一款,勿爲擧行,似宜矣。金鎭龜曰,大臣所達,雖如是,至尊周甲,旣是稀有之慶,而告廟頒赦之後,□□取士,以示同慶之意,其在事體,似爲合當矣。上曰,旣無前例之可據,大臣所達且如此,勿爲設行,可也。金壽恒曰,禁府時囚罪人,多至□□八人,而近緣堂上呈告,開坐未易,滯囚可慮,請呈告堂上,竝卽牌招察任。榻前定奪又啓曰,刑獄之官,本不當數遞,義禁府,雖不如刑曹之煩劇,而王府衙門,事體重大,至於判義禁,則專主議讞,尤不可不久任,而近來頻數遞易,事甚未妥,此後則自上常加留念,以爲久任之意,何如?上曰,當留念焉。又啓曰,禁府受刑罪人,雖有嚴刑之敎,而累次加刑,未聞有徑斃者,其刑杖之歇後,據此可知,似當有申飭之擧矣。上曰,別爲申飭,可也。擧行條件又啓曰,新除授安邊府使朴慶後,爲人勤幹,不至不合於守令,而前除成川府使時,以用刑嚴酷,致殞人命之事,被論,見罷未久,且有酒病,遽爾差遣於北路大邑,政體不當,朴慶後改差,何如?上曰,改差,其代擇送,可也。擧行條件申汝哲啓曰,上。今年馬兵等分給之馬,大不如前,事甚可悶,以今年所給言之,四五十匹之馬,皆是體小駑駘,以此推之,則前頭軍馬,勢將無一匹可合戰用,向年則神彌島馬種,體大骨壯者頗多,故軍中所給,擧皆能走矣。上。今年,無一匹送來者,未知其由,此時馬政,必須變通,然後可無戰馬難繼之患矣。依前已行之例,濟州入山馬八十匹,體大骨壯,可合戰馬者,神彌島,限三四十匹極擇別捉,於八月晦前,令司僕寺,濟州所捉,則分養於湖南各邑,神彌島所捉,則分養於關西各邑,待明年三四月,上送京中,分給馬兵,以爲調習成才之地事,奉承傳施行,何如?上曰,依爲之。擧行條件李䎘曰,大臣,以擧行條件不能愼密,請推矣。臣近來精神消亡,尋常軍務,不能修擧,今番三南營將巡歷時事,自政院謄出時,首行只書云云,而玉堂箚子,不爲具書,故缺致令機事不密,宣泄之罪,豈止於推考而已乎?請遞罷臣職,缺又啓曰,頃於筵中,禁軍將朴星錫,以禁軍火兵設置事,缺稟處之命矣。缺緩急之用,必得京居元軍缺相替立番,故臣欲以此意,有所覆啓,而恐未詳盡,今始仰達矣。南九萬曰,臣待罪兵曹時,以京騎兵·步兵·定虜衛·保人等各項京居軍兵,抄出其剩數,欲爲先定禁軍,火兵而未及團束□別□之□□累年,而遷延未就,今若更考文書,計其名數,則或可以充定矣。上曰,大臣曾任兵曹時,旣已詳知名數,有所磨鍊云。更考文書,相議善處,可也。擧行條件金鎭龜啓曰,請前統制使金世翊拿問定罪。啓辭同前上曰,勿煩。又啓曰,請統虞候閔會重罷職。啓辭同前上曰,勿煩。擧行條件又啓曰,請還收都廳金昌協,玉冊文書寫官趙相愚加資之命。啓辭同前上曰,勿煩。又啓曰,請徒配罪人權楷,還爲拿囚,明査科罪事。啓辭同前上曰,如許等罪,自前因赦蒙放者,非止一二,勿煩。擧行條件又啓曰,請當該咸鏡監司·南兵使,竝削奪官爵,當該平安前後監司,竝罷職。啓辭同前上曰,不允。擧行條件又啓曰,臣等,以邊將在囚者,詢問廟堂,參其情犯,依軍律處斷事,論啓蒙允矣。卽者大臣,以不宜斷以軍律之意,陳達,而臣意,終有所不然者,奸民之犯越也。邊將等,不但不爲禁斷,乃反資送徵稅,致有今日之事,而罪狀旣著,更無可問,則視諸無識邊民,尤極痛駭,此事非尋常考訊之罪,雖曰與軍興時有異,其擅送軍卒,犯禁越境之罪,論以軍法,固無不可,且於懲後之道,尤不可不重處,請在囚邊將中情犯最重者,依軍律處斷。上曰,已令禁府,嚴刑得情,不待渠之就服,因各人等招辭,直以軍律處斷,事理不當,勿爲煩論。擧行條件又啓曰,司諫李弘迪,以卽者同僚,以向日西北兩道監兵使論罪事,發簡,而吏曹參判朴泰尙,卽其時道臣之一也。臣有婚嫁之嫌,旣不敢可否於其間,則臺體所在,決難仍冒,引嫌而退,嫌不聯名,自有近例,司諫李弘迪,請命出仕。上曰,依啓。擧行條件李德成啓曰,頃者筵中定奪之事,自兵曹行會各道也,不思裁量,直爲傳書以布者,殊欠愼密之道,而判書李䎘,榻前被推之後,煩陳其文書成送時微細曲折,不待推緘,徑先論列,其在事體,殊甚不當,請推考。上曰,不必推考。擧行條件又啓曰,忠義代數限定之法,蓋出於矯弊之道,而古語曰,黃河如帶,泰山若礪,此言功臣子孫萬世共享之意也。今欲革一時冒濫之弊,變列聖金石之約,則非但渠輩之呼冤不貲,祖宗舊制,猝然輕改,其在事體,誠爲重難,臣則以爲不可也。上曰,廟堂,自當有議定之事,今不可煩論也。南九萬曰,臣之高祖墳山,在京城數十里至近之地,而當此出疆缺不獲已,而至於給由馬澆奠床之命,實出於□命,不任惶恐,敢此仰達矣。上曰,待大臣之道,事體缺卿其安心勿辭焉。李師命啓曰,頃者憲府,以金連上事,有請推當該堂上·郞廳之事,自該曹,果不能明白擧行,有此請推之擧,臣不勝惶恐,蓋連上,以內司手本,被囚於本曹,而其時臺啓,雖或得請,連上等放送一款,不爲擧論,故不得稟處,而旣經大赦之後,一向滯囚,亦似未安,將欲移送本道,使之行査之際,臺啓又發,尙今留在矣。第連上等,以遠方之囚,久滯京獄,亦甚有弊,且旣已行査於本道,則使之移送詳査,亦合事體。金連上等,仍爲移囚本道,未知何如。上曰,啓下罪人,不可無端放送,雖無連上,無甚緊關,而且令本道刑推定配事,判下,而連上等,逃來上言,奸民之習,誠極痛惡,姑爲仍囚,以待本道査啓後,處之,可也。擧行條件李敏敍啓曰,前頭大政不遠,本曹郞官,今當差出,而擬望之人乏少,其中曾經守令,十朔前文書,未及傳掌者,與解由拘碍之類,有異矣,仍爲擬望,何如?上曰,依爲之。擧行條件遂罷出。
洪萬鍾啓曰,出仕事,命下矣。今已夜深,待開門牌招之意,敢啓。答曰,知道。
又啓曰,卽者右議政,出門外,所受命召,使錄事齎送本院,而今則旣已勘律,玆以入送之意來傳,係是大臣所送,何以爲之?敢稟。傳曰,此非彼國定罪之比,乃自此姑爲勘定之事,少無未安之端,命召,趁明朝遣史官,還爲傳授,入來之意,竝爲傳諭。以上燼餘
上在昌德宮。停常參·經筵。
自昧爽至卯時,有霧氣。夜三更,流星出危星下,入巽方天際,狀如鉢,尾長二三尺許,色赤。五更,有霧氣。
任相元啓曰,小臣承文院坐起,進去。傳曰,知道。
尹以道啓曰,吏曹郞廳來言,臺諫有闕,政事,取稟。傳曰,明日爲之。
又啓曰,檢閱宋疇錫,昨夕上來,卽以病陳疏,缺史局下番,不可任其退在,卽爲牌招,使之察任,何如?傳曰,依爲之。
又以吏曹言啓曰,今番歲抄時,羅州監牧官金悌健,以罷職缺下吏錯認身死,公然缺不勝惶恐,金悌健,別單書入,缺推禁治罪,何如?傳曰,允。
傳于洪萬鍾曰,內官金坽公事,所缺移送禁府發配,而何無擧行之事耶事,命下矣。問于刑曹,則以爲,金坽公事,啓下之後,若有決杖,則當移送義禁府,拿缺金坽公事,有除決杖發配之敎,自本曹直爲擧行,乃是規例,故□□當爲發配云矣,敢啓。傳曰,雖如此,移送禁府事,分付該曹。又啓曰,若有決杖,則例當移送禁府,而卽除決杖,則該曹之直爲發配,乃是規例,流來古規,有難猝改,決不可移送禁府,惶恐更達。傳曰,然則自該曹發配,可也。
假注書金始慶書啓曰,臣承命馳往于南大門外桃渚洞右議政鄭載嵩所駐處,傳授命召牌,且以入來之意傳諭,則以爲,負犯旣重,合被萬戮,而還來已久,尙無勘罪之擧,私心惶恐,不知置身之所矣。昨伏聞旣已勘定罪名,此心少安,而此非彼國定罪之比,乃是我國所施之罰,則勘定罪名之日,便是無職之日,所受命召牌,不敢一刻仍留,故齎送政院矣。千萬意外,有此遣史官還授之命,揆以事理,決不敢承命而還付於史官之行,事體不敢當,更使錄事,齎送政院,而今臣所被罪名,不足以塞臣罪之萬一,雖有入來之命,不敢晏然入城,當縮伏城外,以俟朝家處分云矣,敢啓。傳曰,回咨未出來之前,輕遞相職,非但事體未安,曾無如此之例,則卿之不諒予意,一向引罪,實涉太過,故更令史官,齎送命召,卿其安心領受,從速入城之意,更往傳諭。
傳于尹以道曰,在前使臣,遭如此之事,勘罪咨文未出來之前,仍爲在職與否,相考以啓事,命下矣。取考承文院文書及本院日記,則故相臣鄭維城,以原任入去北京時,以琉璜事,革職,奏文,甲辰二月十三日入送,同年六月十三日回還,而以原任之故,日記中,無行公現出處,故領議政鄭太和,左議政洪命夏,以走回人事,削奪官職,邊遠定配,奏文,丙午九月十八日入送,丁未正月十八日回還,而太和,咨文入來之後,卽爲呈辭,洪命夏,仍爲行公,査對時,竝爲出參矣,敢啓。傳曰,知道。
假注書金始慶書啓,臣承命馳往于南大門外桃渚洞右議政鄭載嵩所住處,則以爲,臣之今日缺前後所無之變,與前日之例,大相不同,而累遣史官缺命召,嚴威是懼,缺之前,別有大段難安情勢,缺嚴命,旣不得入城,又不敢陳章待罪,惶恐罔措,置身無地云矣,敢啓。傳曰,知道。
大司諫金鎭龜,獻納閔鎭周,正言尹之翊啓曰,請前統制使金世翊拿問定罪事,統虞侯閔會重罷職。啓辭同前請還收都廳金昌協,玉冊文書寫官趙相愚加資之命。啓辭同前請徒配罪人權楷,還爲拿囚,明査科罪。啓辭同前請當該咸鏡監司·南兵使竝削奪官爵,當該平安前後監司竝罷職。措辭同前請在囚邊將中情犯最重者,依軍律處斷。啓辭同前答曰,勿煩。已上燼餘
右副承旨金載顯上疏。大槪,臣於出直之際,落馬重傷,旬日之內,決難供劇,冒萬死乞遞職名。踏啓字。
副司直尹堦上疏。大槪,缺。答曰,省疏具悉。卿其勿辭焉。
江華留守李翊上疏。大槪,缺答曰,省疏具悉。卿辭至此,令廟堂稟處,啓下備邊司。缺備邊司啓目,粘連啓下是白有亦。觀此江華留守李翊上疏,則備陳疾病危篤之狀,乞遞甚懇爲白有臥乎所,保障重地,居留之任,不可頻數改差是白乎矣,李翊之素有病患,衆所共知,今此累疏陳乞,必出於病勢添劇,不堪供職之致。其在體下之道,不當一向强迫,職事之癏曠,不可不念,李翊改差,何如?傳曰,允。已上朝報
上在昌德宮。停常參·經筵。
自昧爽至辰時,有霧氣。巳時,太白見於□地。自午時至申時,日暈。
洪萬鍾,以都摠府言啓曰,副摠管李□□,以訓鍊院都正內三廳將鬼薦取才坐起事,除標信,慕華館出去之意,敢啓。傳曰,知道。
尹以道,以承文院官員,以都提調意啓曰,□護軍申晸,本院提調差下,大司成李畬,吏曹參議沈壽亮,行缺察任,何如?傳曰,允。
有政。吏批,判書李敏敍式暇,參判朴泰尙被論,參議沈壽亮進,都承旨任相元進。
吏批啓曰,判書李敏敍式暇,參判朴泰尙被論,小臣獨政,事甚未安,何以爲之?敢稟。傳曰,只出緊任,缺憲,身病不得行公,缺申翼相爲大司憲,李頤命爲舍人,金載顯爲安邊府使,徐文裕爲修撰,任元聖·□□□爲監察,尹敬敎爲參知,尹世紀爲刑曹參議,成虎徵爲右副承旨,申曅爲同副承旨,申晸爲承文提調,李畬·沈壽亮爲副提學,□豐君湜,丹原守江,守豐,副守沆敍用事,龍□君李光漢,江陵府使睦林儒,南原府使李義徵,鳳山郡守李彭壽,前縣監張世□通政降資還收事,承傳。
兵批,判書李䎘,將鬼取才坐起進,參判李□□·參知申曅進,參知未差,左副承旨洪萬鍾進。
以李選·李端錫·安□□·□天成·姜世龜·柳之發·朴世堂·尹敬敎·宋光淵·黃玧·崔商翼·韓浹·蘇□□·□□顯·金斗明·閔錡·金明郁·禹瑞圭·韓公俊·李世璜·鄭時凝·成胤童·李萬□·李·吳定邦·盧道昌·韓根·元德徽爲副護軍,申晸·李觀徵·沈梓爲副司直,朴泰輔爲副司果,前副護軍金汝欽,今加嘉善,前司果南益熏,今加折衝,降資還收事,承傳。
成虎徵啓曰,同副承旨申曅,在兵曹直廬,移授本職之後,不爲肅謝,無端出去,其在事體,殊涉未妥,論以院規,不可任其虧損,卽爲牌招察任,何如?傳曰,允。
備忘記,傳于洪萬鍾曰,司謁庾重安,當爲今朝左議政掃墳下直時,饋酒後賜給事,下敎,而不爲傳命,致有退傳於本家之擧,事甚可駭,從重推考。
大司諫金鎭龜,獻納閔鎭周,正言尹之翊啓曰,前統制使金世翊拿問定罪。措辭同前請虞候閔會重罷職。啓辭同前臣等,以尊崇都監都廳金昌協,玉冊文書寫官趙相愚加資還收事,論列已久,而兪音尙閟,臣等竊惑焉。昌協等,俱未經準職,則特爲加資,殊涉過濫,而況近來,凡都監賞格中,未經準職者,雖有成命,倂爲還收,實出於重爵賞之意,則今不可違例濫授也,明矣。至於相愚,則旋拜監司,而望單子,以通政書之,則此與自堂下擢拜者有異,不可以此而不論其濫加之資,請寢都廳金昌協,玉冊文書寫官趙相愚加資之命。請徒配罪人權楷,還爲拿囚,明査科罪。啓辭同前臣等,以奸民犯越時兩界監兵使論罪事,累日論列,而尙靳兪允,臣等竊惑焉。受任藩臬之任職無狀,奸細恣行,而不能覺察,致令無前之辱,上及朝廷,則其在國體,惡得以□□□□□不可不以其犯越人多寡,及所由地方,差等施罰。請當該咸鏡監司·南兵使,竝削奪官爵,當該前後平安監司罷職。請在囚邊將中情犯最重者,依軍律處斷。答曰,不允。
備忘記,筵席事體,何等嚴秘,而近來紀綱解弛,人心不古,凡筵中說話,無論大小之事,無不宣洩於外間,事之寒心,莫此爲甚。若不別立科條,嚴加堤防,則將來之憂,有不可勝言,此大臣之所以縷縷陳達於箚中者也。自今以後,凡係筵席之說話,若通於他人,則其日入侍承旨及諸臣,俱難免其責,而至於明白現告之類,當以杖一百徒三年之律施行,如或關係重大,情狀最惡者,則亦宜別樣重究,斷不饒貸,本院知悉。
任相元啓曰,忠義限代數事,令二品以上及三司,會賓廳議定事,旣已啓下矣。明曉大臣及二品以上,當牌招,而原任大臣,似當竝招,三司則長官,只爲牌招,使之進參乎?傳曰,原任大臣,亦爲命招,自前會議之時,不必只招長官,三司竝牌招。缺已上燼餘。
執義嚴緝辭職上疏。大槪,缺。答曰,爾其勿辭,從速察職。已上朝報
備局堂上引見時,以訓鍊大將申汝哲所啓,濟州入山馬,限八十匹,神彌島馬,限三四十匹,極擇別捉於八月晦前,濟州所捉則分養於湖南各邑,神彌島所捉則分養於關西各邑,待明年三四月,上送京中,分給馬兵事,命下矣。卽當依此分付擧行,而但濟州入山馬,壬戌年以後,訓局及兵曹別啓請捉來之數,三百匹,年例進上御乘馬,亦至數百匹,卽今雄馬馬籍所付,除八禾以上不合分養者外,體大骨壯,可合戰馬者,雖未知其多少之如何,而本州與陸邑不同,凡文移之往來,未定其遲速,果能趁八月捉送分養,有不可必,是極可慮。神彌島則癸亥點馬之後,四禾以上雄壯馬絶乏,將無以取種云。故甲子年則全不捉出,上年則只以十匹分定,今番上來之後,元數零星,故竝爲還立矣。今此三四十匹,似難得其駿健者,而二年旣不分養,則亦不無可合戰馬之馬,限三十匹,使之別擇捉出,分養於關西各邑事,知委擧行,而仍念近來,濟州馬及各牧場馬政,非不別樣申飭,而馬種之駑劣,非一朝一夕之故,逐年分養上來之類,漸不如前,事極寒心。姑以今年所捧觀之,則牧場馬中,蔚山所屬冬背串,江華北一場,平安道神彌島馬,無不壯大,皆合戰馬,此三處之馬,則依鎭江場例,勿爲帖給事,捧承傳施行,何如?傳曰,允。司僕謄錄
上在昌德宮。停常參·經筵。
下直,新昌縣監金載文。
成虎徵,以都摠府言啓曰,今日入直軍士中日習射,請出標信。傳曰,知道。
申曅,以吏曹言啓曰,卽接議政府移文,則舍人李頤命,與右參贊金萬重,翁壻相避云。舍人李頤命,依法例改差,何如?傳曰,知道。
又啓曰,鄭判府事,李判府事,判尹金德遠,知事南龍翼,右參贊金萬重,副司直睦來善,護軍李選,大司憲申翼相,行司直李端錫,牌缺矣。傳曰,知道。鄭判府事,李判府事,缺更爲牌招。
又啓曰,右參贊金萬重缺。已上燼餘
待敎柳尙載書啓,臣以忠義代數定限事,承命往問于判府事鄭知和,判府事李尙眞,則判府事鄭知和,累日泄瀉之餘,不能起動,以朝衣加於身上,始爲迎見,以聖旨辭緣問議,則以爲,臣病勢此劇,精神昏迷,末由仰對,不勝惶恐云。判府事李尙眞以爲,我朝之待勳臣,極其優厚,酬勞報功之典,延及苗裔而無窮者,可見仁厚之至意,誠是先王之成憲,到今更改,固已重難,況且國初功臣子孫則閑遊已至累世,其他則代數不多,必有不均之嘆,而最可慮者,此類曾不限代數,今乃猝然定之,則其爲呼冤,必不勝言,向者査正之擧,蓋嘗嚴立事目,而及其畢査之後,尙因衆怨之朋興,乃反難處,不得不弛,今若新創此法,則其數之多,必將十倍於査正之類,而彼此同聲,愁怨相應,有加於今日,其間難處之端,益復如何?以臣淺見,決知此擧之不可,如以廟議之旣定,終難停止,則大王子孫,旣限六代,至於功臣,自當有差,欲限五代,勢不得已,而第念大王子孫六代之限,雖是先朝已定之事,敦寧未盡之前,應是除職之人,而七八代之親,遽爾定役,誠所未安,今若必欲定其代數,則宜先加定,大王子孫之代數,推此而遞減,功臣之代數,猶有愈於定限之太迫,而終不如仍舊不變之爲無弊也。緣臣賤疾,旣未趨命,而至遣史官,使之問議,臣於此,已極惶恐,方且痛作,神思荒然,所陳亦未免昏錯,尤不勝愧悚之至。唯在聖明,廣問而善處之,俾不至後悔也云矣,敢啓。傳曰,知道。賓廳啓辭,臣等,承命來詣賓廳,以功臣子孫忠義口傳代數定限事,與二品以上諸臣會議,則行禮曹判書呂聖齊以爲,大王子孫賤庶之類,旣以六代爲限,則功臣衆子,宜有定限,而立法之初,若不十分深思而處之,則亦必有掣肘之弊,唯在廟堂酌量善處而已。行司直申晸以爲,今此酌定代數之論,實出於矯弊之意,而累朝未行之事,猝然變通,則非但怨讟將興,亦有乖於祖宗朝舊制,立法之初,勿限代數,或有深意於其間耶?唯在廟堂更加商量以處,務歸至當。行工曹判書金宇亨以爲,忠義之詐僞僥冒,未有甚於此時,一番査正,定其代數,俾有限節,斷不可已。今若定以五代六代,則其於杜弊之道,似合事宜,但定其代數之後,必無後弊,今不可豫料,唯在廣詢博訪而處之。行左參贊趙師錫以爲,雖是祖宗舊制,若弊生於法久,則隨時變通,固無不可,今此酌定代數之擧,實出矯弊之意,而第恐旣定代數之後,亦不無窒碍不均之端,必須十分商量,無一毫未盡之意,然後乃可以永久遵行,唯在廟堂更加酌量而處之。行知中樞府事申汝哲,綾平君具鎰以爲,大王子孫,定其代數,獨於功臣子孫,勿限代數,揆以事理,實涉未安,而太祖朝以後,其來旣久,已成邦憲,其意蓋亦有在,而到今猝變舊章,定限沙汰,則抑恐有乖於祖宗之定制。且忠義輩,賴其先蔭,保其平生,而屬玆冒屬査正之後,繼有此擧,則不思其已往之國恩,呼怨之弊,反有甚於冒屬之徒,伏惟裁處焉。吏曹判書李敏敍,兵曹判書李䎘,知中樞府事吳斗寅以爲,祖宗舊制之變更,固爲重難,而法久弊生,不可無隨時變通之道,故乙未推刷時,大王子孫賤庶許贖之類,已爲定限,功臣衆子與宗支賤庶,亦似有間,而獨無定限,淆雜濫冒之弊,不可防塞,今日定限之議,實爲合當,無容別議,如以變舊爲不可,則一遵祖宗舊制,作隊立番,使累萬閑遊者,爲有用之軍,亦或一道,唯在睿裁。刑曹判書李師命,知中樞府事金禹錫,工曹參判徐文重以爲,祖宗朝立法,實出於厚待功臣之至意,而五衛旣罷之後,自朝家不能管攝,考察其虛冒,百餘年來,避役之類,改本易祖,投屬於各派,査其冒屬執頉者,幾至一萬五千餘人,其未執頉中,隱冒未現出者,亦不知其幾千萬人,若不變通舊制,防其奸僞,則日後之弊,有不可勝言,奉祀嫡長外,衆子忠義之定代數出給口傳,其在朝家矯弊之道,似不可已。議者之言,或以爲,祖宗法制,旣有深意,而一朝定限,弁髦舊法,誠有所未安,此言誠然矣。第功臣子孫,比之於大王姓孫庶派,則亦有輕重,而大王姓孫庶派,亦已定限,蓋出於不能博施奸冒日滋之致,則功臣之定限,又何可持難,不爲之變通耶?唯在廟堂博采群議,從長處之。兵曹參判李秞以爲,功臣子孫之不限代數,忠義口傳者,所以優待功臣延世之盛典也。今若限其代數而口傳,則雖無如前紛雜之弊,而祖宗朝成法,似難變改,伏惟睿裁。戶曹參判李奎齡以爲,功臣嫡長外,推恩於衆子孫,以延于世者,乃祖宗朝優待功臣之意,而勿論嫡長與支孫,竝許出給口傳,得免定役,終身閑遊,及至今日,爲弊滋甚,固當有變通之道,而第念一朝限其代數,創出新規,則近代功臣子孫,代數未盡,雖不至於落莫,國初以後功臣,世代已遠,衆子孫之未出口傳者,皆不免於沙汰,似是招怨之道,而嫡長鮮少,支子則衆多,其數不翅數萬,數萬人之一時怨咨,誠非細慮。近來紀綱解弛,人心不淑,一令之下,必先非議,國家亦不能不動於此,雖有良法美制,未免乍行旋罷,蓋其衆情之難拂也。今日此法一行,人心之不樂,勢所必至,或不無行後難處之端,而若有中途撓改之事,則反不如詳愼於作法之初矣,唯在廟堂酌處。漢城右尹權說以爲,臣意以爲,國朝功臣子孫甚多,冒屬之類,不勝其紛雜,忠義口傳,欲限代數,出於矯弊之意,而當初與功臣作誓延世之典,不論遠近,書之錄卷,告于宗社,今不可改也。且忠義衛作隊立番,祖宗朝成法,則旣出口傳,皆使作隊,有何難事,而輕變舊章耶?臣未知其穩當也。刑曹參判朴相馨以爲,國朝功臣子孫衆多,冒屬之弊,不勝紛紜,忠義口傳之欲限代數,出於矯弊之意,而當初忠義口傳之不限代數,乃是待功臣特厚之盛典,今不可改也。無已則忠義之作隊立番,乃祖宗朝法典,復舊之後,呼冤雖多,與其變舊法而取怨,不若復舊法而任怨,今此代數之定限,實未知其妥當也,伏惟上裁。平川君申琓以爲,今此功臣子孫,定其代數之擧,蓋因冒屬之混淆,而欲爲變通之道也。廟堂之議,意有所在,而但念祖宗朝,已成邦憲,申以帶礪之盟,定爲金石之典,累朝遵守,未嘗更改者,豈非體祖宗優待功臣之意,而亦不敢輕廢舊章也?卽今冒錄中數萬人之怨,足以感傷天和,而必欲取此千萬人之怨者,臣決知其不可也。雖在昇平之時,尙且不可,況今飢饉連年,災異疊臻之日,不思所〈以〉收拾人心,召回和氣之道耶?朝家必欲變通,則當復祖宗之遺制,而廟議乃以復舊爲難,將欲更改者,臣竊悶焉。祖宗朝之以忠義屬之五衛,旣是良法,亦有微意,卽明朝勳衛之制也。祖宗朝五衛之法,雖不可盡復,若依舊典,以此輩肄之禁旅,使之輪番踐更,則此乃應屬之役,固不敢稱怨,而國家可得累萬環衛之卒,與其輕變舊章,創出新規,招不貲之怨,而貽難言之害,其輕重得失,豈不較然乎?作事之始,貴在詳審,唯在更詢廟堂而處之。大司諫金鎭龜以爲,近來忠義衛冒濫之弊,罔有紀極,今番査正之後,尤多難處之端,廟堂之必欲變通,而有此代數定限之議者,實出於不得已也。第念祖宗朝舊典,遵行已至累百年之久,則到今變改,雖出於量宜矯弊之義,而其在事體,實涉重難,臣之淺見則申飭兵曹與勳府,成給口傳之時,另加詳察,而授出之後,如有以冒濫現露者,則當該官吏,亦從重科罪,且自本曹本府,限年行査正之擧,則亦或爲妨奸革弊之一道,唯在聖明,博采群議而處之。司諫李弘迪以爲,祖宗朝金石之制,非嗣世之君,所可輕變,況取考歷朝功臣錄券,則以延千百代,與國相終始之意,丁寧於列聖歃血同盟之文,而亦旣指山河告天地矣。到今擅改,殊未知其何如也。大王子孫定限云者,卽賤孼與外孫也。太祖·太宗子姓後裔,不知其今爲幾何代,而皆世襲忠義,則謂之定限者,臣未之前聞也。今此査正廳冒屬沙汰者,僅至一萬五千餘人,愁怨之聲,猶且徹天,識者之憂,固已切矣。我朝開國已久,變故多端,策勳之人,多至數百,今其後孫,遍滿一國,誠若限代沙汰,則其數又不知其幾萬矣。當此國勢岌嶪,民心渙散之日,又爲此非常之擧,臣恐爲國深長慮者,反爲召亂之階也。此輩之世世閑遊,事甚不當,無寧修明五衛之制,皆有所屬,則不過復舊制而已,豈不愈於猝變舊法,以招無窮之怨哉?至於痛絶冒濫之弊,只在有司之臣,着念奉行之,如何?唯聖明,深思而酌處之。副應敎徐宗泰,修撰崔奎瑞,副修撰洪受瀗,副修撰金昌集以爲,臣等竊念,我國之待功臣,視古優厚,主祀嫡長外,雖支派遠裔,皆不限世代,許授忠義口傳,故久遠之後,其數不勝其繁多,而冒僞之弊,亦由而滋焉。其始固出於祖宗朝酬勳庇後之美意,已成金石之令典,雖難輕改,而到今法久,而其弊如此,則亦何可無變通之道乎?且以前代之制論之,雖是大勳勞列茅土之臣,只其世適,代嗣其封,其餘子孫則莫不歸於編戶之役,未聞有混擧其受姓者,永世蠲除,皆許逸遊之事,然則從今以往,功臣子孫,非嫡長者,限代數許給口傳事,依廟議施行,恐合事宜。第以當初不限世代之制觀之,到今只以五代爲限,其於延世推恩之道,似涉太輕,若於五代之外,加定代數則爲便,而大王子孫,旣定六代,則功臣雖重,豈可與比竝乎?此其勢,恐不得不以五代爲限也。且念國家立法,固當晝一而均齊,旣以五代爲限之後,則國初以來諸功臣子孫,卽今已授口傳者,似當一倂以是爲準,而此則累萬忠義,一時見汰,驚擾呼冤之弊,不可不深長致慮於作事之始,以卽今時勢民心,決不可輕論也。且觀前代,不得已創新法變舊制者,若在其中世,則其法必自設立之初,而爲始,未嘗泝其旣往,而倂加釐正,此恐不必以有所參差,爲難也,唯在聖明,量度而處之。持平李德成以爲,忠義冒濫之弊,誠如今日議者之言,酌定代數之論,固出於革弊之意,而第伏念,自古更變舊章者,初皆欲剔祛弊病,而反有益其弊病,今欲矯一時之弊端,猝改列聖朝三百年金石之典,實甚重難,忠義査正之擧,亦出於革弊之意,而未査之前,八路騷然,靡有其極,旣査之後,萬千冒屬,無以勘罪,當此國勢岌嶪,民怨益甚之日,又爲此至大至重之擧,臣意決知其不可也。若欲矯閑遊逃役之弊,則復修作隊輪番之規,却勝限代沙汰之道,而卽今時勢,亦恐未易設施,姑爲嚴立法制,防其詐僞,間行査正之擧,俾不至如前日之紛紜冒屬者,此雖非經遠通變之謀,亦可爲目前安保之一道也。其他更變之際,窒碍之端,亦非一二,而大意如此,不敢煩縷。臣之淺見,已於筵中,有所陳達,到今審量,更無他意,惟在聖明,博采廟議,深較利病而裁處焉。持平韓聖佑以爲,國朝以來,策勳甚多,而功臣子孫,無分嫡庶,皆授忠義口傳者,此乃前代所無之事,而今若遽以五代爲限,則舊功臣子孫,惟見一時沙汰,適足以增其怨讟,臣意則國以永存,爰及苗裔者,指其嫡子而言,則寧依漢法,只以嫡子,世襲忠義,庶子支孫,皆不許口傳,則酬勞之典,嚴嫡之義,竝行不悖,而國有可據之章,民無冒屬之弊矣。但周有八議說,先儒有十世宥之論,至於蔽罪時,則無分嫡庶,不限代數,皆得勘律,則似合於待功臣之義,唯在聖明,博採而裁處焉。獻納閔鎭周以爲,功存國家,澤及後裔,斯固優待勳臣之恩例,而世代旣遠,子孫蕃衍,奸僞日滋,冒屬甚多,則革弊之道,亦不可無也。祖宗分番作隊之規,實是良法,如復此制,使嫡長,各領其宗忠義,入衛京師,則環衛益壯,而番次與軍役,無異不至如前閑遊,則冒屬何至濫雜乎?如謂事有窒碍,不可猝復,則窮而變之,此其時也。漢世,同姓侯王,蓋有推恩諸子之令,而至於十八元功之後,則只許世嫡紹封,元無支庶蔭襲之文,忠義嫡長之世襲,視此爲例,恐或一道,國朝,璿源後裔,旣有六世之限,則推君子澤斬之義,定以五世,稍存等威,亦未爲不可,惟在聖明,深思裁處。校理金萬吉以爲,忠義冒濫之弊,愈往愈甚,廟堂之必欲變通者,意蓋有在,而功臣嫡長外,支子支孫,竝授口傳,勿侵他役,歷代遵守,以至于今,則祖宗所以優待功臣之意,實非偶然,一朝變革,殊涉重大。且聞諸議,則旣出口傳者,仍存不罷,而自今爲始,定制限代云。此雖出於一時便宜之計,而國家政令,豈宜如是不均?臣之愚意,決知其不可也。大抵法久而弊生,則不可無變通之道,而徒知其弊,不善變通,則反不如遵守舊章之爲愈,而無已則有一焉,奸民之冒屬忠義者,不過爲免役之計也。今若申明五衛舊制,使之作隊立番,則其在衛國之道,不無所益,而奸民冒屬之弊,亦可以少祛,唯在聖上,博詢群議而處之。副校理李徵明以爲,五衛之制,今旣不行,則忠義之輩,無屬處閑遊,實非祖宗立法之本意,今日變通之議,蓋出於矯法,則嫡長之外,衆庶子孫,限其代數,勿許口傳,似是不可已之擧,唯在聖上,博采廟議,從長處之。修撰徐文裕以爲,國朝初,有五衛之制,今無其制,則忠義之類,無所歸屬,而到今年代久遠之後,支孫之蕃多,口傳之冒濫,日以益甚,其在事勢,不可不變而通之,以矯其弊,若以國朝永行之規,一朝猝難變通爲言,則大王子孫,亦旣有限代數之事,今於功臣支孫,寧有加重之理乎?臣意,嫡子之外,衆子孫,依大王子孫代數定限之例,口傳施行,似合事宜矣。正言尹之翊以爲,國家待功臣之道,自有常典,共指山河,爰及苗裔者,蓋指世嫡紹封之謂也。功臣子孫,日益蕃衍,而年代旣遠,世系微荒,所不知何許人,皆有口傳之名,而其間巧僞之習,且不可盡防,旣罷輪番環衛之規,而只以虛號假之,論以事理,似當有變通之道,猝變祖宗成憲,誠爲重難,而法久則弊生,弊痼則宜變,豈可一向膠柱,不思更張之策乎?嫡長忠義,旣無代數之限,則其在朝家酬勞之典,亦不可謂之少恩也。臣意以爲,君子之澤,五世而斬,口傳有無,非所可論,世代定限之規,似不可已,唯在聖明,深思而裁處焉。臣壽恒意見,已陳於榻前,無容更議,臣壽興,臣鼎重意見,亦與臣壽恒無異,不復煩陳,而觀此諸臣等獻議,則或以爲,忠義口傳,不限代數,出於祖宗朝優待功臣之意,到今不可輕改舊章,或以爲法久弊生,奸冒日滋,不可無隨時變通之道,奉祀嫡長之外,勿許口傳,實合矯弊之宜,或以爲必欲變通,則無寧依倣舊制,作隊立番,猶愈於創出新規,以招怨讟云。此事旣是大段變通,而群議之參差如此,臣等不敢擅斷,上裁,何如?上曰,事係大段變通,在外大臣處,遣史官,一體問議後稟處。以上勳府謄錄
上在昌德宮。停常參·經筵。
未時,日暈。
洪萬鍾,以都摠府意啓曰,副摠管權說,除標信,漢城府坐起,進去之意,敢啓。傳曰,知道。
任相元啓曰,假注書朴萬鼎,親病近來彌留,勢難强迫察任,注書數遞,殊甚未安,而情理所在,不可仍存,朴萬鼎改差,他假注書差出,何如?傳曰,允。以蔡成胤爲假注書。
大司諫金鎭龜,持平李德成·韓聖祐,獻納閔鎭周,正言尹之翊啓曰,臣等,以陳奏使臣罷職事論啓,而伏奉聖批,辭旨未安,臣等,不勝惶悚之至,其時形勢拘格,實有如聖敎,而臣等亦非不知,第念今日無前之辱,實是臣子所不忍聞,則當其咨文之出示也,毋論其濟與否,惟當力陳痛迫之意,而未聞有一言明辨者,臣竊爲使臣慨然也。大臣論劾,事體不輕,而玆事所關,如是重大,則何可以大臣之故,而不爲論列乎?臣等之論,實出於尊主之忱,而聖明,乃以驚駭爲敎,此無非臣等無似,忝叨言地,不能見信於君父之致,何敢晏然仍冒乎?請命遞斥臣等之職。答曰,勿辭。合啓避嫌
洪萬鍾啓曰,大司諫金鎭龜,持平李德成·韓聖佑,獻納閔鎭周,正言尹之翊,再啓煩瀆,退待物論矣。傳曰,知道。已上燼餘
上在昌德宮,停常參·經筵。
辰時巳時申時,日暈。
成虎徵啓曰,大司憲申翼相上疏未肅拜,執義嚴緝,掌令李后沆在外,掌令安圭呈辭,持平李德成避嫌退待,今日以監察茶時之意,敢啓。傳曰,知道。
任相元啓曰,少臣,以司譯院褒貶坐起出去,下直。傳曰,知道。
申曅啓曰,吏曹郞廳來言,承旨有闕,政事何以爲之?敢稟。傳曰,明明日爲之。
藥房都提調臣金壽恒,副提調臣任相元啓曰,近來伏熱方熾,伏未審聖體,何如?臣等不任區區之慮,敢來問安。答曰,知道。無事矣。
大王大妃殿·中宮殿問安。答曰,知道。
缺啓曰,副摠管權說,除標信,漢城府坐起,進去之意,敢啓。傳曰,知道。
申曅,以弘文館意啓曰,本館上番校理金萬吉,司譯院兼敎授,今日褒貶時,晝仕出去之意,敢啓。傳曰,知道。又以宗簿寺官員,以提調意啓曰,今春夏等宗學考講勤慢抄出,則韓原副守樞,爲居首,楚平副令橒,錦陽守樑,丹昌守源,爲之次,依事目,令該曹紙筆墨施賞,其中分數最少之員,則自本寺笞奴,以懲其慢,何如?傳曰,允。
司諫李弘迪啓曰,臣於本院前啓,有應避之嫌,頃以此自列,而處置請出,情迹難安,旋卽尋單,而下吏來傳合啓簡通,呈告之人,不得坼見,例也。且於其間,不無事勢之難安者,蓋政院古例,一司之啓,則必以連幅謄進,臣於本院,旣有不得參之論,則竝與他啓,而不敢聯名,勢固然矣。合司之啓則雖於他紙書入,而不參本院之前啓,只參合啓,有違臺體,略以此意,私相問難於僚席之間,故臣雖未參於合啓,同僚所以爲怪,臣亦不以爲嫌,而第於合啓方張之日,亦不敢晏然在職,更以長單請急,以爲自處之計矣。今聞物議,皆以臣不爲同參於一會,大加非斥,委折如何?姑置勿論,而抑何敢自以爲是,一刻苟冒於職次乎?請命遞斥臣職。答曰,勿辭。避嫌。成虎徵啓曰,司諫李弘迪,再啓煩凟,退待物論矣。傳曰,知道。
掌令安圭啓曰,大司諫金鎭龜,持平李德成·韓聖佑,獻納閔鎭周,正言尹之翊,以臣等,以陳奏使臣等罷職事論啓,而伏奉聖旨,辭旨未安,臣等不勝惶恐之至。其時形勢之拘格,實有如聖敎者,臣等,亦非不知周旋之未易,而第念今日無前之辱,實是臣子所不忍聞者,則當其咨文出示也,毋論其濟與否,惟當力陳痛迫之意,而未聞有一言明辨者,竊爲使臣慨惜也。大臣論劾,事體不輕,而玆事所關,如是重大,則何可以大臣之故,而不爲論列乎?臣等之論,實出於尊主之忱,而乃以驚駭爲敎,此無非臣等無似,忝叨言地,不能見信於君父之致,何敢晏然仍冒乎?司諫李弘迪,以臣於本院前啓,有應避之嫌,頃以此自列,而處置請出,情迹難安,旋卽尋單,而下吏來傳合啓簡通,呈告之人,不得坼見,例也。且於其間,不無事勢之難便者,蓋政院古例,一司之啓則必以連幅謄進,臣於本院,旣有不得參之論,則竝與他啓,不敢聯名,勢固然矣。合司之啓則雖於他紙書入,而不參本院之前啓,只參合啓,有違臺體,略以此意,亦旣私相問難於僚席之間,故臣雖未參於合辭,同僚不以爲怪,臣亦不以爲嫌,而第於合啓方張之日,亦不敢晏然在職,更以長單請急,欲爲自處之計矣。今聞物議,皆以臣不爲同參於一會,大加非斥,委折之如何,姑置勿論,而抑何敢自以爲是,一刻苟冒於職次乎?竝引嫌而退,不能爭辨,難免其責,則請罪之啓,誠得臺體,未安之敎,何必爲嫌?只參合啓,有違臺體,則未赴一會,勢所固然,雖有物議,在我無失,大司諫金鎭龜,持平李德成·韓聖佑,獻納閔鎭周,正言尹之翊,司諫李弘迪,請命出仕。答曰,依啓處置。
大司諫金鎭龜,持平李德成·韓聖佑,獻納閔鎭周,正言尹之翊啓曰,陳奏使呈文之擧,實出於爲國伸辨,而及其彼中咨文之出來,辭語絶悖,無非不忍聞不忍見,其爲恥辱,不啻罰鍰之比,則當其體部官招致出示之時,唯當以罪在使臣,辱及。以下缺
上在昌德宮。停常參·經筵。
下直,□□郡守李相仁。
洪萬鍾,以都摠府意啓曰,今日入直軍士中日習射,請出標信。傳曰,知道。
洪萬鍾,又以御營廳意啓曰,自前擧動之時,隨駕軍門,或以他軍門將官移差,而此則事勢所在,不得不然,至如禁軍別將·禁軍將等,乃是備三望受點之窠,諸軍門將官,皆得備擬,而常時無互相移差之擧矣。昨日禁衛營別將,以本廳別將金汝欽啓下,而此曾無前例,其在事體,殊甚未妥。金汝欽,禁衛營別將改差,使之仍察本廳別將之任,何如?傳曰,允。
缺以査正廳意啓曰,各邑忠衛査正時,戶籍缺守令,依榻前定奪論罪次,職姓名,旣已現出,而十戶以上,當爲拿囚者五人,三戶以上,當爲罷職者二十八人,一戶以上,當爲推考者五十五人,職姓名年月,別單開錄以聞之意,敢啓。傳曰,知道。
洪萬鍾,以禁衛營意啓曰,前部後司前哨官李潤之潤字,誤以李玧啓下矣。所考內三廳薦單,則以潤字書塡,當初不察之失,臣固難免,不勝惶恐,望單子中,以李潤改付標之意,敢啓。傳曰,知道。
參知尹敬敎辭職上疏。入啓。答曰,省疏具悉。爾其勿辭察職。
行司直睦來善辭職上疏。入啓。答曰,爾其勿辭,從速上來。
傳曰,召對爲之。
上御熙政堂召對引見時,參贊官申曅,侍讀官金萬吉,□□□崔奎瑞,記事官沈權·宋疇錫,假注書蔡成胤入侍。金萬吉,進講綱目漢成帝紀,自鴻嘉元年春正月,至嘉其言常嗟歎之音一遍。上曰,姑勿進講,解釋音義,可也。至知人則百僚任職處。萬吉曰,此言謂,君能擇人任用,則百僚無不盡職也。上曰,知人則可以得人,不知人則任其非人,若能知人任職,則其於治國乎何有?至上始爲微行處。萬吉曰,期門郞者,以我國言之,則卽今禁軍之類是也。至出入市里郊野處。曰,市里則城市也,郊野卽郊外也。至自稱富平侯家人處。曰,富平侯張放,寵幸傾世,權威隆重,故假稱其家人,以爲托勢之地,成帝之昏庸,雖不足言,大凡王者之微行,或不無危殆之患矣。申曅曰,帝王之持身,自與凡人有異,而以微行得趙飛燕之後,雖後宮所生,皆殺之,推本而言之,則皆由於微行,此足爲帝王之戒念處也。崔奎瑞曰,帝王,當以不愧屋漏爲心,燕閑之處,若暫有聽聞之不慊,則與微行間不容髮也。上曰,唯。至以薜宣爲丞相處。萬吉曰,大臣職責嚴重,總大體,而薜宣爲相,頗有煩碎,故未免官屬之譏矣。曅曰,薜宣,起自小吏,以廉能稱之,及爲相,威名頗損,人之才分,有不可知也。上曰,功名損於治郡時矣。至飛雉集未央宮承明殿處。萬吉曰,夫雉者,是山野之物,非城市之所宜有,而況博士大射禮時,飛集于庭,極是異事,王音進戒之言,實爲的當,而但音,以外戚,不能引賢薦能,惟於災異,徒陳無益之言,是可嘆也。曅曰,王音,雖云外戚,唯此進戒之說,稍是矣,上曰,王音之此言,極是矣。至繼嗣不立處。萬吉曰,當此無嗣之時,日事微行,不念國本,良可慨然也。曅曰,成帝唯以逸遊爲事,荒淫無度,此非廣嗣之道,雖得趙飛燕,抑何益也?上曰,唯。至王氏五侯,有罪詣闕,謝赦不誅處。萬吉曰,明光宮者,是人君之所御,豈人臣之所敢處,而乃欲借宮避暑,至於出山漸臺,又象白虎殿,其無嚴甚矣。曅曰,此時則王莽,雖未竊位,而此擧乃纂竊之漸也。當王綱不振之日,暫時大怒,尙且摧謝,若快施聳厲之威,豈至於如是之陵夷哉?上曰,當初雖怒,不能斷而行之,初若不知則已,若知之而如是,則安所懲乎?曅曰,成帝之此擧,特欲恐之而已,實缺班倢伃處。萬吉曰,班倢伃,漢後宮之稍賢女也。肆淫之擧缺辭同輦,是可奇也。奎瑞曰,缺倢伃,雖辭同輦,缺漢以火德王,故言此人必滅漢也。漢室之亡,蓋由於外戚缺正不正,實係於國家之興喪,則成帝聽讒說廢正后,安有如此而不亡者乎?上曰,唯。至考問班倢伃處。曰,考字,以我國言之,則恐是取招之類也。上曰,班倢伃之對言,極是。曅曰,此語義理正當矣。至下諫大夫劉輔獄爲鬼薪論處。萬吉曰,劉輔,以飛燕不可爲后者,極是,而但以災異之說,附會於其間,有若恐動者然,此似非正大之論矣。曅曰,萬吉之言,非矣。臣子之告災異,烏可已也?劉輔之進言,最爲是也。上曰,劉輔之言,極爲正直矣。曅曰,漢,外有外戚,內有飛燕,人非直節,其能如是乎?節節可奇,而直言之士,拘於掖庭秘獄,國事從可知也。萬吉曰,辛慶忌,雖是武將,亦能上書救解,此亦善人也。鬼薪則漢法令,有罪之人,取薪用之於祭享之時矣。曅曰,此亦城旦類也。至封莽爲新都侯處。萬吉曰,別爲大題目者,示王莽始纂之兆也。莽始雖折節持身,超出於群親之中,而皆以奸詐作爲,故其心終始,至於敗露,假餙之狀,難掩矣。曅曰,古詩云,周公恐懼流言日,王莽謙恭下士時,若使當年身便死,一生眞僞有誰知,果如古詩所言,而使於此時死,則安知其假餙之狀也?上曰,此乃王安石詩也,而果能此時死焉,則奸僞之迹,何可知也?至亂首垢面處。萬吉曰,此亦非爲叔而然,欲以此引譽也。至私買侍婢奉博處。曅曰,莾之此擧,其昆弟亦怪之,而王安石,於賞花宴時,詐呑釣餌,非不知而呑也,知而亦呑,其匿情求名,昭不可掩,王莽之此事,與安石之呑餌,相同矣。萬吉曰,此則與呑餌之事,少異矣。奎瑞曰,初不能爲正,終以奸詐釣名,則彼此何殊?上曰,唯。至立倢伃趙氏爲皇后處。萬吉曰,大本已倒,治國何論?漢之此時,劉向最賢,前後警戒,無非切直,成帝知其賢而不能用,是可恨也。奎瑞曰,所謂王敎,由內及外,自近者始之說,尤爲切當矣。曅曰,劉向所論,皆是直言,成帝能嗟嘆而不用,此所以終至於爲成帝而已,可勝嘆哉?上曰,唯。釋文義訖,遂掩卷罷出。
大司諫金鎭龜,持平李德成·韓聖佑,獻納閔鎭周,正言尹之翊啓曰,臣等,以陳奏使書狀官等罷職事,論啓,而以其一事之故,竝論於合啓中矣。今聞物議,以爲缺與大臣有異,則宜以別啓論列云。臣等違例之失,著矣,請命遞斥臣職。答曰,勿辭,合啓避嫌大司諫金鎭龜,持平李德成·韓聖佑,獻納閔鎭周,正言尹之翊啓曰,陳奏使右議政鄭載嵩,請罷職。上曰,勿煩。
持平韓聖佑啓曰,奉使大臣,旣以使事請罪,副使·書狀官,俱以奉命之人,當其咨文出示也,不能竭力辨爭則一也。論罪之際,不可異同,請副使崔錫鼎,書狀官李墩竝罷職。答曰,勿煩。
大司諫金鎭龜,獻納閔鎭周,正言尹之翊啓曰,請尊崇都監郞廳金昌協,玉冊文書寫官趙相愚加資還收事。啓辭上同徒配罪人權楷還爲拿囚,明査科罪事。啓辭上同請在囚邊將中,情犯最重者,依軍律處斷。啓辭上同請陳奏副使崔錫鼎,書狀官李墩罷職事。啓辭同前國家以禮爲敎,雖閭巷匹婦之賤,旣有定夫,則强暴者不得汚辱,豈不以防之截然,而禁之至嚴哉?前縣監李聖雨之妾,卽故府使李雲登之賤出也。雲登之弟前府使行登,見聖雨之年老單弱,招致其姪女,幽閉一室,使其妾娚,威脅奪情,仍以率畜,其女雖賤,而旣是骨肉之親,而且有其本夫,則行登之爲其妾娚,有此悖亂之事,言之醜也,是可忍歟?聽聞駭憤,久而益甚,不可以事在旣往,而置之不論,請前府使李行登及其妾娚,令攸司拿問定罪事。上曰,不允。末端事,依啓。已上燼餘
上在昌德宮。停常參·經筵。
卯時,日有重暈,外暈上有背,色內赤外靑。巳時,太白見於未地。
成虎徵啓曰,史官二員待命事,命下矣。史官不備,宣傳官一員,代送之意,敢啓。傳曰,知道。
申曅,以義禁府意啓曰,平市令李萬東,前藍浦縣監南斗明,奉常副正金涑,副司勇尹敏聖等拿問事,傳旨啓下矣。李萬東·金涑·尹敏聖等,今方待命於本府,卽爲拿囚,而南斗明,時在全羅道淳昌地,本家依例□□發遣拿來,何如?傳曰,允。
平安監司狀啓,三登居。缺
有政。
吏曹判書李敏敍進,參判朴泰尙被論,參議沈壽亮進,都承旨任相元進,以姜世龜爲承旨,趙宗著爲司諫,鄭齊泰單付□□,李秀英單付成均博士,金萬埰爲掌令,崔奎瑞爲吏曹佐郞,李畬爲利川府使,崔斗瑞爲延豐縣監,李重蕃爲知禮縣監,李垈爲咸興判官,金昌集爲校理,趙敏行爲造紙別提,宋昌爲戶曹參議,李弘迪單付司成,金始崇單付承文正字,金澋爲肅川府使,金錫衍爲富平府使,李台老爲德源府使,尹誠敎爲義城縣監,承以道爲松禾縣監,崔商翼爲兵曹參議,吳遂一爲內贍直長,李縉長爲繕工監役,申琓爲大司成,李山輝爲氷庫別檢。
吏批啓曰,玉堂闕員,今當差出,而擬望之人乏少,外任竝擬,何如?傳曰,允。
以黃欽爲副修撰。
兵批,〈判書〉李䎘進,參判李秞進,參議未差,參知尹誠敎未肅拜,左副承旨洪萬鍾進。以朴尙夏爲訓鍊主簿,南斗六爲阿耳僉使,李萬夏·李維聃爲五衛將,權瑞·李光□爲武兼宣傳官,閔興魯爲公洪兵虞候。副護軍宋昌·金錫□·安圭·朴興文,副司直李弘迪。
尹以道啓曰,新除授同副承旨姜世龜,時在公洪道溫陽地,斯速乘馹上來事,下諭,何如?傳曰,依啓。
備邊司啓曰,去五月十五日晝講入侍時,武臣朴星錫所啓,小臣,曾以昌城府使,累年待罪邊邑,略知關防刑勢,敢此仰達矣。江邊列邑,實爲西關要害之地,其所設置鎭守之方,極爲疎濶,自前以昌城府使兼左營將,使之統領朔州·昌城·碧潼等三邑軍兵,以滿浦僉使兼營將,使之統領理山·渭原·江界等三邑軍兵,而常時則別無團會留防之事,故許多軍卒,散在於數百里深山窮谷之中,脫有意外之變,則倉卒之間,雖欲收聚備禦,其勢無及,豈非大可寒心者哉?曾在癸亥春,故相臣金錫胄,自燕還歸之日,臣於灣上,備陳此事,則錫胄以爲,關防重地,累如是疎濶,則不可不及時變通,以備不虞,當令兵使,巡審啓聞後,以爲稟處之地云矣。錫胄,不久卒逝,其後朝家,更無區畫指揮之擧,爲帥臣者,亦不缺更張,迄今四年,尙未變通,其於緩急之備,誠極可慮矣。以臣所見,缺罷營將兼領之事,設置列邑獨鎭之規,使各鎭守令,缺沿邊要害之地,缺隨便添缺其在固圉應變之道,似合事宜矣。上曰,事係大段,令備局稟處可也事,命下矣。曾於金世翊,爲平安兵使時,以還罷左右營將,沿邊各邑及滿浦僉使,皆作獨鎭事馳啓,故自本司覆啓,詢問道臣,則監司申翼相所見,亦與相符,故一依世翊所請,施行之意,定奪分付矣。厥後監司柳尙運狀啓之意,則以爲。江邊邑鎭,各守其城則固宜,而至於左右營將革罷一款,則沿江一帶郡邑,皆在大嶺之外,彼邊則與之隔江,營門相距絶遠,今若罷其營將,不相統屬,則皆稱獨鎭,無所稟令,不但臨急掣肘,常時兵政,未免解弛左右營將,則今姑仍存,其餘邑鎭,則觀其要害,參以殘盛,或作獨鎭,或屬隣鎭,使之急則自守,緩則協力,似當云。江邊邑鎭,旣令皆作獨鎭,則束伍之制,皆當革罷,無束伍而置營將,似無所據,而若以號令無主,軍政疏濶爲虞,則仍存營將之名,以假號令,亦合便宜,邑鎭之或作獨鎭,或屬隣鎭者,竝令本道參量形勢,裁定啓聞,宜當,故以此意,覆啓分付於監兵使處矣。兵使柳斐然,以前頭巡審時,詳觀形勢,且與道臣商量定奪之意,馳啓經年,而道臣,尙無啓聞之擧,必由於西路連値多事,未遑巡審之致,江邊左右營將革罷一事,待本道監·兵使早晩巡審啓聞後,可以完定,朴星錫所達,似出於未詳此等曲折,今姑置之之意,敢啓。傳曰,知道。
洪萬鍾,以弘文館意啓曰,新除授副修撰黃欽,時在全羅道羅州牧任所,經筵入番事緊,請斯速乘馹上來事,下諭。傳曰,依啓。
備忘記,傳于成虎徵曰,史官二員待命,騎馬二匹立之。
大司諫金鎭龜,獻納閔鎭周,正言尹之翊啓曰,請還收都監都廳金昌協,玉冊文書寫官趙相愚加資之命,啓辭上同請徒配罪人權楷還爲拿囚,明査科罪,啓辭上同請當該咸鏡監司·南兵使削奪官爵,當該平安前後監司竝罷職,啓辭上同請在囚邊將中情犯最重者,依軍律處斷,啓辭同前請陳奏副使崔錫鼎,書狀官李墪,竝命罷職,啓辭同前答曰,勿煩。
大司諫金鎭龜,持平李德成·韓聖佑,獻納閔鎭周,正言尹之翊啓曰,臣等,以陳奏使臣請罪事,累日論列,尙未蒙允兪,臣等不勝悶惑焉。當初呈文之擧,固出於爲國伸卞,而缺無非不忍聞不忍見缺招致出示之際,唯當以罪在使臣,而辱及君上,誠爲缺當竭力爭辨,而但摧謝之意,終無一言而歸,揆以奉使之義,不容如是,公議愈激,久而不已,陳奏使右議政鄭載嵩,請命罷職。答曰,勿煩。
持平李德成·韓聖佑啓曰,請陳奏副使崔錫鼎,書狀〈官〉李墪竝命罷職,近來監司·守令,一有難堪之事,則便生圖免之心,不念國事,必遞乃已,實爲今日之痼弊也。前全羅監司李世華,自始受命,已有遞計,凡若職事,全不着意,以至封府庫而坐待其歸,病狀辭疏,不憚煩凟,武帥則以病圖遞,至於請拿,文官,竟遂其願,不以爲異,此豈重方面之寄,而振國綱之道哉?請前全羅監司李世華罷職。答曰,不允。
敎統制使柳重起書。王若曰,西南之疆憂政殷,惟今日南顧寢甚,陸海之閫寄俱重,視他道海防最先,況三道摠督之權,須一時爪牙之士,授我戎節,誕告虎臣,眷焉統制之設營,粵爲隣寇而置備,節制尊於大府,悉統湖嶺之舟師,地勢扼於重溟,寔爲邦國之藩藪。威惠容則兵民在袵席,紀律明則守禦若金湯。顧其任委寄甚重,然今日遴選或失,資力雖殫於樓櫓,備常多疎,地利旣托於魚鹽,士猶未飽,如欲保障之克鞏,必藉忠能之俱優,惟卿,簪組名家,鞱靲妙略,雖其投筆而弁鶻,脫然蹶張之規模,屢見秉節而分麾,蔚爲干城之翹楚。戰馬皆辦,而廉白自著,官序愈升,而聲實相符。方領畿右之樓船,政揮海藩之旌銊,俱係重地,抑亦緩急之有須,乃眷全才,玆欲展試之彌廣。千里鯨海,防守之便宜旣同,萬斛龍驤,操練之節度竝熟。玆授卿以三道統制使兼慶尙右道水軍節度使,卿其祗承寵命,益勤忠猷,區畫而制邊籌,撫循而鼓士氣,革鞭鞾苞苴之日,必先氷孽而自持,餙舟楫城壘之功,常若朝夕之有警,苟其缺而通變,務在臨事而善圖,於戱,時勢孔艱,鼓鼙猶想,邊情缺可虞,屹如長城,惟冀陸讋而水慄,隱若敵國,庶見海□而缺故玆敎〈示〉,想宜〈知〉悉。知製誥□□□製進已上燼餘
上在昌德宮。停常參·經筵。
卯時辰時,日暈。
洪萬鍾啓曰,來十五日,儒生殿講日次,取稟。傳曰,停。
申曅,以都摠府意啓曰,副摠管權說,除標信,漢城府坐起,進去之意,敢啓。答曰,知道。
成虎徵啓曰,頃日筵中,以獄囚多滯之故,有金吾堂上牌招察任之命,而判義禁金萬重,知義禁金德遠,承牌入來之後,以情勢難安之意,連呈辭疏,尙不擧行,暑月滯囚,事甚可慮,竝卽牌招開坐之地,何如?傳曰,允。
洪萬鍾啓曰,假注書金始慶,缺不得仕進者累日,昨者自本院,督令缺病勢加重,決無察任之勢,缺他假注書差出,何如?傳曰,允。以金演爲假注書。
申曅,以缺意啓曰,江華留守有闕,依近例,令備邊司議薦,何如?傳曰,允。
以公洪監司懷仁朴貴日等渰死事,狀啓。傳曰,事極驚慘。渰死壓死人等,令本道各別恤典擧行。
大司諫金鎭龜,持平李德成·韓聖佑,獻納閔鎭周,正言尹之翊啓曰,陳奏使右議政鄭載嵩,請命罷職。答曰,勿煩。啓辭上同持平李德成·韓聖佑啓曰,請副使崔錫鼎,書狀官李墪竝命罷職。啓辭同前請全羅前監司李世華罷職,啓辭上同答曰,勿煩。
大司諫金鎭龜,獻納閔鎭周,正言尹之翊啓曰,請還收都監都廳金昌協,玉冊文書寫官趙相愚加資之命。啓辭同前請徒配罪人權楷還爲拿囚,明査科罪。啓辭同前請當該咸鏡監司·南兵使削奪官職,平安前後監司竝罷職。啓辭同前請在囚邊將中情犯最重者,依軍律處斷。啓辭同前請副使崔錫鼎,書狀官李墪竝罷職。措辭見上答曰,不允。咸鏡監司及南兵使罷職。
成虎徵啓曰,咸鏡監司·南兵使罷職事,有命,而臺諫,方以削奪官爵論啓,罷職傳旨,不得捧入之意,敢啓。傳曰,知道。
刑曹參議尹世紀辭職上疏。入啓。答曰,省疏具悉。爾其勿辭察職。已上燼餘前疏缺以下缺
司諫趙宗著上疏。伏以臣,癃廢田間,已近十年,前後恩命,一未趨承,分義掃地,罪戾如山。往在春初,臣之子病,適㞃於京裏,不勝舐犢之情,扶曳入城,而臺憲之命,荐降是際,臣之宿病,憂慮添傷,終不能一番出肅,初則尋單而得遞,再則違牌而坐罷,此雖出於疾病之使然,而逋慢之誅,至此莫逃矣。頃當忠義口傳代數定限之事,賓廳會議,不無甲乙之相難,一則以爲,代數不可不定,一則以爲,代數不可定也,一則以爲,毋寧倣祖宗五衛之制,臣意則五衛之制,非不美矣,而古今異宜,有難猝復,何則?臣得聞古老之言,祖宗朝五衛之設,卿相親子,尙皆隷焉,環衛立番,猶今之缺也。今則雖芹舍黌堂首善之地,京華子弟,猶皆厭其恒處,率以遐方圓點之士,充其守廟齋之員,則京華子弟之不可復隷五衛,據此可知,而法旣不行於此,獨使遐方賤微忠義輩,團束作隊,屬之禁旅,則此便是軍役,烏能以復舊制之美,而防怨讟之興乎?至於五代定限,雖乖於祖宗朝優待功臣之意,而旣出於事勢之不獲已,實欲變通而矯弊,則任怨行之,固無不可,而苟行此法,則一萬五千之冒屬定役,徙邊戶首之收贖徵布,決不可竝行,以重其怨也,何則?數萬人,稱托勳蔭,終身閑遊之輩,一朝降于皀隷,則必不回思於渠之罪犯,而怨毒於國,固已極矣。至於收贖,雖云比諸徙邊末減,而定役之後,旋又徵督,一家之內,或至於十餘匹,則其爲積怨於此,又加層矣。如此而兼行限五代之法,則怨國之端,前後齊起,彼此同聲,愁嘆相應,當此國勢岌嶪,民心渙散之時,或以召亂階禍爲憂者,實非過慮也。此臣之所以如欲限五代之法,則冒屬之役,收贖之徵,不可不竝罷也。且聞査正之擧,以六七人該郞之精力,考閱累萬人數百年前譜籍,則執頉之十分眞的,固不可必也。其中改本易祖,綻露明白者,更無可議,或在虛實疑信之間,而爲該郞者,不敢任意低昂,傳之輕議,而多置執頉之中云。此與罪疑惟輕之意異矣,如或冤枉而執頉,則雖數人之怨,亦足以感傷和氣,況其以虛實疑信之間,而置諸疑信,不特數千人之多耶?頃者査正郞廳之家,多曹衝火之變,皆以爲冒屬輩所逞凶,其所以怨該郞如此,則其所以怨國家,推此可知,豈不深可懼深可慮耶?至於定其代數,則怨國之人,似多若此而較其怨之深淺,則冒屬執頉之怨深,而代數定限之怨淺,何也?冒屬者,蓋以改本易祖,論罪,而不容於鄕黨,見棄於知舊,如有冤枉,則其爲怨,固痛心切骨,而不足矣。功臣支孫承蔭之規,稽之往牒而無徵,則此誠非古之制也。獨我朝祖宗,從厚立法之致,而今因法久弊生之餘而變之,誠合事宜,況五代定限之後,勳籍汰免,其數雖多,亦不必盡歸賤役,其中不識一丁,未能自振拔者,只隷賤役,則此固均平之處分,通共之令甲,渠何敢歸怨於朝廷,而亦何足惜也?且聞廟議,徙邊數多之後,難於區處,或欲棄之,而爲慮法不信於民,終歸於徵贖,此固參酌善處之方,而臣愚以爲,旣不得依初事目而定罪,則收贖亦涉苟且,終不如一倂蕩滌之爲寬大之典也。今番大赦,雜犯死罪,比蒙恩宥,則徙邊之律,豈不輕於死罪耶?因此慶赦,渙發德音,冒屬之役,徙邊之贖,悉皆蠲免,則事異無名,法免失信,而數萬人怨咀愁嘆之氣,一朝頓釋矣。因此而行五代定限之規,則事體得宜,衆心自服,轉怨爲懽,不必不在於此擧矣。如以積年設廳,苦心極力之功,反歸虛地爲難,則有不然者,冒屬執頉之數,不過萬五千,而五代定限之後,則沙汰之數,不啻倍蓰,得失多寡,若是懸殊,則設廳前功之歸虛,非所可念也。且口傳定限之後,見汰之類,自朝家亦不必一切團束,只可付之該邑,從容處置,廣其閑丁之路,則不至如今日冒屬之役,徙邊之贖,一時叢沓,驚擾呼冤,而軍簿兵籍,漸次充足,逋逃隣族之侵,兒弱白骨之徵,積弊自祛,而公私俱有賴矣。伏願殿下,更與二三大臣,精究其利害得失而審處焉。今此忠義代數之定,已經君上密勿講求,疎賤小臣,不當妄有所開陳,而敢恃殿下察邇之盛德,冒瀆至此,死罪死罪。惟聖明,矜察微忱,而勿以人廢言焉,臣無任兢惶戰慄之至。答曰,收贖之法,旣出於末減,則一倂蕩滌,未知其穩當,而疏辭如此,試令廟堂稟處,爾其勿辭察職。以上忠勳府謄錄
上在昌德宮。停常參·經筵。
任相元啓曰,臣今日,承文院褒貶進去,下直。傳曰,知道。
申曅,以都摠府言啓曰,今日入直軍士中日習射,請出標信。傳曰,知道。
又以都摠府言啓曰,副摠管權說,除標信,漢城府坐起,進去之意,敢啓。傳曰,知道。
又以兵曹言啓曰,曹所屬各司春夏褒貶等第,磨勘以入,而典設司鷹牌,頃因本曹缺司饔院提調有故,限內不得磨勘之意,敢啓。答曰,知道。
又啓曰,承文院官員,以都提調意來言曰,缺喪終制,依例付軍職,冠帶常仕,何如?傳曰,允。
又以承文院官員,以都提調意啓曰,寫字官崔貴萬,缺本院,任自下鄕,投屬於水原府使幕下,今至半年,不爲上來,事極可駭,不可不重懲,爲先汰去,其罪狀,移刑曹重治,何如?傳曰,允。
大司諫金鎭龜,持平李德成·韓聖佑,獻納閔鎭周,正言尹之翊啓曰,請陳奏使右議政鄭載嵩罷職。答曰,勿煩。啓辭同前持平韓聖佑·李德成啓曰,請副使崔錫鼎,書狀官李墪罷職,啓辭同前全羅前監司李世華請命罷職,啓辭同前大司諫金鎭龜,獻納閔鎭周,正言尹之翊啓曰,請還收尊崇都監都廳金昌協,玉冊〈文〉書寫官趙相愚加資之命,請徒配罪人權楷還爲拿囚,明査科罪,啓辭上同請當該咸鏡監司·南兵使,竝削奪官爵,當該平安前後監司竝罷職,啓辭上同請在囚邊將中情犯最重者,依軍律處斷,啓辭同前請副使崔錫鼎,書狀官李墪竝命罷職,啓辭同上答曰,勿煩。已上燼餘
議政府左參贊兼判義禁府事·知經筵事·同知春秋館事·弘文館提學金萬重上疏。大槪,昨日召牌之下,不敢不力疾詣闕,而臣旣負不能執法之罪,終不可仍冒議讞之地,亟賜鐫遞,以便公私事。入啓。答曰,省疏具悉。此非深咎之事,卿其勿辭,從速行公,俾無滯囚之弊。
漢城府判尹·知義禁府事·五衛都摠府都摠管金德遠上疏。大槪,昨日召牌之下,不敢不詣闕,而兼帶金吾之任,終難冒居,爲先許遞,以便公私事。入啓。答曰,省疏具悉。已諭於上官,卿其勿辭,從速察職。
兵曹參知崔商翼辭職上疏。入啓。答曰,省疏具悉。爾其勿辭察職。已上朝報
上在昌德宮。停常參·經筵。
自昧爽至卯時,有霧氣。自午時至□時,日暈。夜一更至五更,月暈。
下直,驪州牧使金宏。
申曅啓曰,吏曹郞官來言,守令多闕,政事何以爲之?敢稟。傳曰,明日爲之。
申曅,以都摠府言啓曰,副摠管權說,除標信,漢城府坐起,進去之意,敢啓。傳曰,知道。
申曅,以備邊司意啓曰,平安監司狀啓,三和縣監,陞爲府使,兼帶淸南防禦使,廣梁僉使,依前仍置事,自本司覆啓,旣已允下矣。時任廣梁僉使尹就商,旣以兼防禦使差送,則三和府使,以就商移差,使之仍兼防禦之任,事體便當,以此分付該曹,何如?傳曰,允。
缺啓曰,今春夏等本曹郞廳及屬司官員等褒貶等第,磨勘以入,而尙衣院·繕工監·典捐司提調有故,不得磨勘,瓦署,去乙丑春夏等·秋冬等,造紙署,去乙丑春夏等·秋冬等,四山去乙丑春夏等褒貶,竝爲磨勘以入之意,敢啓。傳曰,知道。
傳于申曅曰,大臣·備局堂上,引見。
巳時,上御熙政堂。大臣·備局堂上引見時,領議政金壽恒,左議政南九萬,禮曹判書呂聖齊,知事申汝哲,吏曹判書李敏敍,兵曹判書李䎘,刑曹判書李師命,廣州留守尹趾善,工曹參判徐文重,大司諫金鎭龜,右副承旨申曅,副應敎徐宗泰,持平李德成,假注書蔡成胤,事變〈假〉注書成任,記事官沈權·宋疇錫,入侍。
金壽恒曰,近來暑熱甚酷,此時聖體,若何?上曰,無事矣。又曰,日氣甚熱,當午應接,恐有傷於玉候,今日入侍爲難,而左相南九萬,出疆不遠,且有定奪事,故玆請登對矣。上曰,兪。壽恒曰,司僕場折給宮家,自祖宗朝,雖有已行之例,到今牧場田土,比舊大縮,本司需用,亦患窘乏,物情皆以爲不當,則恐莫如折給之爲宜矣。上曰,此後則諸宮家,不得折受牧場事,申明分付,可也。出擧條壽恒曰,頃日玉堂箚中所陳一款,卽備局餘丁事也。落講餘丁,自備局置簿收布,以爲江都堡鎭之所需,本非舊規,而逐年移送,不但有難繼之患,此事自備局主管,事體不當,名目之不正,誠如箚中所陳,今後則備局餘丁,移送兵曹,收布輸送於江都堡鎭,何如?上曰,名目之不正,誠如玉堂箚辭,今後則備局餘丁,移送兵曹,可也。出擧條壽恒曰,諸宮家各衙門屯田,最爲痼弊,孝宗朝以後進言者,無不以革罷爲請,而終未得大段變通,粵在壬子年,有査出減革之事,而其後復設,廣占之弊,與前無異,故庚申年間,又爲査問於諸道,王子後始設之處,竝爲革罷矣。□□□田,專爲軍需補用之地,而近年連値凶歉,反有難繼缺盡爲革罷,因修撰洪受瀗上疏,以此意覆啓,而至缺良丁,自本官定役缺唯當別爲申飭,而諸宮家,各衙門,缺更令諸道,査出啓問,竝爲革罷,似當矣。但曾前缺諸宮家屯田,則雖新設於令後者,特命仍存,事體實涉未安,缺此則殊無査出之意矣。南九萬曰,朝家凡有法令,未嘗着實施行,以致無效,今雖立法,亦難保其必行,壬子年旣有禁令,則壬子後設屯處,皆是犯禁,更爲明査諸道,一一現出革罷,然後可以更禁日後矣。刑曹判書李師命曰,凡陳荒之處,則諸宮家,圖出折受立案,視爲等棄之物矣。及其民人起耕之後,憑藉立案,更爲推尋,故民怨滋甚,卽今定山地,亦有興平尉家折受,而當初則爲一陳荒之地矣。居民竭力,移川塡淵,耕食之後,宮家更爲還推,故民皆失業,呼冤罔極云。自今更爲定式分付,折受前起耕處,及民人等,用力築堰,移川作畓處,則出給耕食之民,俾無窮民之怨,似爲得當,更令本道詳査,何如?上曰,諸宮家各衙門屯田,令各其本道,詳査啓聞後,一體變通,而明禮·壽進·於義·龍洞四宮,及明安公主房壬子後折受處,則一依癸亥傳敎,竝勿擧論於査覈之中,可也。出擧條壽恒曰,諸葛亮出師時上表,以宮府一體,爲第一義,其時國勢,萬倍爲難,而欲以一隅之蜀,十分之勢,抗衡中原,興復漢室,事之大者,何加於此?而惟以陳戒後主一款,爲其第一義,此識時務之言也。凡天下,必須大本先治,然後其末可治,今日國勢,雖甚如此,事無大小,皆以誠一爲主,君臣上下,克去私意,則猶有庶幾之望,而若或私意干於其間,則雖有良法美政,亦未免於文具之歸。朱子亦曰,不世之大功易立,中原之戎虜易蹙,而一己之私欲難制,若汎然言之,則蹙戎虜立大功極難,而祛一己私慾,則比之以尤難,自古聖賢進戒君上之言,必以根本爲首,故朱子之言,亦如此,自上亦體念,群下竝爲惕厲,各祛私意,必須務實,然後凡事庶可爲矣。上曰,大臣所陳切實,自今上下交修。又曰,李弘迪疏中一款,卽西北武士,試才調用事也。西北武士,素習弓馬之才,其中亦有忠實可用之人,而率多沈滯終身,事甚可惜。令本道抄擇試才,或授邊將,或賜及第事,旣有定式,曾前下敎,亦非一再,而未能着實收用,今雖別爲試才,若無收用則缺之歸,令該曹隨其聞見,量才調用,或缺陞擢之,則可以慰悅遠人之心,亦可以□□□□上曰,申飭兩銓,勿論文武,隨才着實收用事,分付,可也。出擧條又曰,司諫金宗著上疏,以忠義定限冒屬收贖事論啓,而自廟堂稟處事,命下矣。文字回啓,未能詳悉,故欲於榻前陳達矣。大蓋疏意,忠義代數,不可定,冒屬收贖,不可徵,而忠義冒屬,其弊無窮,不得已爲査正之擧,累年設局,終得査出,而其數太多,不但盡難徙邊,亦不可全然盡棄,至於收贖,則不失法意,而渠輩之怨,猶勝於徙邊,故頃日入侍時,有所稟定矣。今因赦令,皆爲蕩滌,則此後冒屬依舊,必無所懲戢,到今撓改,則法不見信於民矣。觀此疏辭,則呼冤者甚多,至以召亂階禍爲慮,査正郞廳家,多遭衝火之變,其所怨國,推此可知云。衝火之事,未知其必有,而此言非矣。近來人心不淑,國綱解弛,若以渠輩之冤,還爲持難,畢竟緩棄,則非惟此事,將來之事,何可爲也?當初若用寬大之典,盡爲蕩滌,則未知,何如,而到今臣意,則斷不可饒貸矣。査出冒屬之類,一萬五千餘人收贖,亦難盡爲,故只以戶首徵捧之意定奪,而其數三千五十餘人,以元數見之,則亦多減縮矣。上曰,旣以收贖定奪,而到今數數撓改,殊涉不當,而以諫臣之疏,故下廟堂矣。金鎭龜曰,臣以忠義事,欲達所懷,而文字陳啓泛然,故待入侍陳達矣。今者趙宗著,先爲陳疏,大臣,又已定奪於此,又有所陳達,殊極惶恐矣。宗著疏中收贖不可之說,誠是矣,而但以民怨歸重,朝家處分,若得當,則渠輩之怨,何足顧乎?然臣意以爲,徵贖之法,不可行矣。初以全家徙邊定律,又降以收贖,此實寬大之典,於渠輩,亦豈不感幸?而第十二匹,定爲收贖,則雖富厚之民,一家十二匹,亦難措出,況下戶殘氓,賣其田畓,備出之際,自致多積年所,至於蕩家流離之後,一切收布,誠極難矣。丙辰年,以萬科出身除防納,於渠實爲便,而因此破家,至有死亡者云。除防之流,亦且如此,況今收贖,豈不難哉?更爲參酌變通,未知,何如?上無發落。徐宗泰曰,臣意亦以爲,冒屬之罪,固難容赦,全家之律,雖不可用,亦不可全然盡釋,而徵納收贖之難,誠如金鎭龜所達矣。雖只捧戶首,而猶致三萬匹之多,民間□□形勢,實無備出之路,當初旣不能斷行全家之律,降以收贖,而又因不捧而且降,則寧不如初不爲之爲愈也,細量處之,似宜矣。李敏敍曰,近來方外慮國者,亦以爲重難矣,積年査定,終得執頉,而若無威戢之事,則政令無信,擧措無實,今者收贖,實是末減,而至於下戶殘氓,若以十二匹收出,則其勢誠難,囚禁督捧,則怨國,必不下於全家之律,善思區處,似好矣。南九萬曰,當初尹興魯,以門長着名,執頉冒屬,年過七十,猶爲定配,而今以數多之故,全然盡放,則尹興魯,爲枉罪之人矣。商鞅,以千金募徙木,然後能治秦國,今雖小事,必信於民,然後凡事可做,今若以冒屬之類,盡爲緩棄,則事體顚倒矣。上曰,因大臣所陳,當初收贖,旣出末減,則到今又改,事甚不當矣。金壽恒曰,忠義限定之擧,論議參差,故敢請上裁矣。自上詢問於在外大臣,旣已斷定,而大槪不限代數者,祖宗朝優待功臣之道,今不可卒定代數,而若或變通,則寧倣祖宗朝舊制,作隊立番,則可以無怨云,而事係大段,論議之不一,無足怪矣。取考大典,則五衛設立之時,有蔭士大夫,皆屬於此,而古者士子之無屬處者,入此之後,若得科第則好矣,而如或不然,則終未免忠順衛矣。若如有廳之制,不設五衛,只以忠衛,作隊立番,則比諸賤役,稍有間矣。而臣未知功臣子孫及京中士大夫,以爲此祖宗朝重典,必保其無怨耶?不設五衛,單擧作隊,寧有是理?鄕中之人,欲以忠義免役,而到今限定,失望則多矣。此後曲折,不須陳達,而或有已出口傳者,或有未出者,此亦不均,曾已出者,則置而勿收,未出之類,則勿使新出,可矣。至於大王子孫,以七代定役者,賤庶外孫之謂,而其中敦寧未盡者,則定役不便云者,此不知實狀者也。上曰,此不能詳知實狀而然也。李師命曰,頃日稟定時,有所未盡,故敢此仰達,冒屬一萬五千餘人,實忠義三萬人,而三萬人中出口傳者,不過一萬餘人,前出口傳則使之還給,新口傳則以限代出給,何如?壽恒曰,旣出口傳者則不必還收,而定代數後,一邊還出口傳,事甚不當矣。上曰,事體然矣。李師命曰,冒屬忠義之門,嫡長保擧人,及各官三鄕所着名於單子者,亦以全家收贖,定奪矣。其中或有參酌者,宗派十人,而五人則自首,五人則未及自首,執頉於査廳,如本官忠義,冒屬者十人,五人則鄕所不着名,五人則執頉於本廳,爲冒屬保擧人等亦然,或自首缺自首,比全不自首者,亦似有間,不爲分別,一以全家之律繩之,則不無稱冤之端,或將功斷罪,或比前律減等,則似爲得當,詢問於大臣而處之,何如?壽恒曰,雖未能盡數自首,旣有自首者,則比之元不自首者,有間矣。勿論名數多少,此類則竝宜減等論罪矣。南九萬曰,當初重其事目,定以全家之律者,欲使畏罪自首,俾無犯法之人矣。到今査問之後數多,故群議皆以行法爲難,雖不可以數多之故,全不行法,其中如有一分可以容恕者,則皆許從輕減罪,無妨,冒屬之類,雖不得盡數自首,如有一二人四三人自首者,則亦與全不自首,有間,全家減一等論罪,似可矣。上曰,依所啓施行。以減律一等,則收贖,自然減之矣。出擧條工曹參判徐文重曰,冒屬罪人,至於累千人之多,收贖之木,上京來納,則遠路窮民,其勢誠難,而亦且有紛擾之弊,令各其官徵捧後,報知本司,俾無騷擾之弊,何如?上曰,令各其官徵捧,使無紛擾之弊,可也。出擧條金壽恒曰,頃日刑曹,以近來私賤反主投公之弊,日以益甚,事在六十年前,勿許聽理之法,公私賤相訟,竝爲通用,以爲杜弊之地事,請詢於大臣,而其時臣,方在病伏中,且臣於此等法例,本無的見,不敢獻議矣。因原任大臣獻議,乙未推刷以前,公賤漏落者,更勿許陳告事,奉承傳定式,而掌隷院,又以公賤中,父母兄弟錄案,而子女同生,或有漏落者,或因陳告,令方外査出,已爲成冊上送者,此類竝依新定式,勿施與否,請令廟堂稟處事。入啓。允下矣。刑官之言,固是出於矯弊之意,而祖宗朝立法,公私異用,意必有在,似難輕改,至於乙未推刷爲限,不無所據,而物議多以爲,旣不用六十年之大限,反用三十年之少限,恐有太緩之慮,若以此爲不便,則無寧依祖宗朝受敎,六十年之限,只用於公私賤之訟,而凡公賤陳告者,明覈其派係之眞僞,以防冒屬之弊,似當矣。南九萬曰,此事,臣於收議中,已爲陳達,若遵明宗朝受敎,則不可與私賤,同其年限,若以宮府一體之意言之,則公私不可二法,依刑曹啓辭施行,似可矣。今觀掌隷院啓目,則限以乙未推刷者,果未妥當,乙未推刷事目中,凡有漏落者,輕則定配,重則梟示云,而今以乙未定限,凡其漏落者,不但不爲依法定罪,又從以永勿推尋,豈不與事目之意,相背乎?且以六十年定限,猶以爲缺而反以乙未三十年定限,則尤有所不便,如不得新有變通,公私俱便,無寧依前規,更勅訟官,公明處決之爲得耶?刑曹判書李師命曰,近來人心漸汚,奸宄甚多,私賤之欲反其主者,必與各司缺有□案,逃亡懸錄者則假稱其子孫缺及訟官,不爲詳細考覈,遷延不決,而方外之人,失其奴婢,破其家産,到處皆然,若不嚴加防限,下民之失業,誠可悲痛矣。內司則役重,投屬頗少,而至於成均館·掌隷院·各驛則尤爲無據,今若以六十年定限,爲不可,則必以續案中,有其祖父母父母名字,而與戶籍及官文書符合無疑者,使之聽理,續案中,不得連續其子孫階梯,或稱久遠逃奴婢之子孫,而憑準戶籍,與錄案可考,官文書,雖一字有所違錯者,則一切勿許聽理,論以誣告之律,則雖無六十年定限,可防此奸僞矣。上曰,六十年定限,公私旣不可通用,則姑依刑曹所言,定式施行,可也。出擧條金壽恒曰,三法司禁亂,最爲都民難支之弊,從前欲爲變通者久矣,而尙未之果,到今禁吏之作弊,都民之怨咨,日以益甚,變通之道,有不可已也。此事難於變通者,非有他端,三司,以禁亂贖公,爲下輩朔下與公家需用之資,其來已久,故慮其用度之難繼,而取考三司一年支用之數,則常時屠肆贖木,其數甚多,憲府則有推考贖木,刑曹則有奴婢貢木,漢城府則有戶籍作木,雖非禁贖,自可繼用矣。但或値牛疫,停罷屠肆,則用度無他出處,此爲可慮。如此之時,若自朝家,計其應用之數,別爲畫給,則此事變通,可無難矣。南九萬曰,朝家設禁,本欲糾正風俗,而三司,皆以禁亂收贖,充其用度,其間濫用之弊,亦無紀極,名之曰禁亂,而先有收贖充用之意,安有正風俗之理乎?臣爲持平時,先正臣宋浚吉,爲都憲,禁亂收贖事,啓請變通,未及施行矣。近來紀綱,日漸解弛,法司下人之憑藉作弊,日以益甚,曾在甲子秋,臣又以此事陳請,亦未之果,卽今京都小民之弊,無大於此,不可不急先變通,故頃者使備局堂上,通計三司,每月應入錢布,比較應下之數,則不足無多,若干不足數,自戶曹題給,至於罷屠肆時,則亦自戶曹計其數,輸送三司,然後可以永久施行矣。上曰,禁亂之制,爲禁僭僞,而法司下吏,因緣憑藉,作拿之弊,無所不至,大臣之箚,亦陳此弊,今若因循不改,則都民無以支保,若値禁屠肆之時,則朝家別樣劃給,以爲三司需用之地,可也。金壽恒曰,禁亂之制,不可以有弊,全罷,今後則使之詳審於出禁之際,犯禁之類,從輕重決罪,切勿收贖,或有不得已收贖者,則使戶曹捧置贖木,三司若有用處,則自戶曹計數移送,似當矣。左議政南九萬曰,禁亂,亦不可全廢,而犯禁者,只令決杖,其有不得已收贖,則雖尺布,皆爲□□□□移文戶曹,自戶曹收捧,而三司之官,則不敢一有下手,然後可防其□弊矣。然此等節目,不可悉陳於榻前,如是定奪後,備局與三司之官相議,別爲節目,啓下施行,庶可無未盡之事矣。上曰,依爲之。出擧條金壽恒曰,判義禁金萬重,謂有情勢難安,久不行公,或牌不進,或承牌來詣,而旋又引入,知義禁金德遠,亦以此陳疏不出,久未開坐,當此盛暑,滯獄可慮,若不爲變通,則速令出仕,似當矣。上曰,原非深嫌之事,而累次引入,必欲遞免而後已,事甚不當,竝從重推考,速爲察職事,分付,可也。出擧條廣州留守尹趾善曰,築城之役,極爲重難,而臣率爾創始,物議皆以爲非,臣不勝惶恐,而今則事已成矣。體城旣築之後,不築女牆,則恐有還棄之慮,實爲可惜。使役者,只是廣州軍民,諸營軍士,則姑不使役,欲自八月始築女城,未知,何如?上曰,體城旣已築之,則似不可已也。又曰,此役異於體城,京畿三營軍卒,不過三日完畢,則似當二日赴役矣。上曰,然。又曰,女城今姑不築,而周遭見之,則當爲四百餘堞,數千兵,可以守立,而新軍則難以辦出,問于大臣而處之,何如?金壽恒曰,加築之處,雖曰不遠,守堞之軍,不可無,而新定他軍,極涉重難,如有推移之路,則似好矣。上曰,然。推移爲之,可也。尹趾善曰,春秋例爲操練,而今秋則各營軍卒,以赴役之故,欲爲停止矣。入京聞之,則不可停止云,未知仍爲之乎?金壽恒曰,秋間有赴役之事,則停操似可矣。上曰,事勢如此,今秋則停操,可也。趾善曰,本府所築城役,今幾垂畢,不可不新設寺刹,以爲守護之計,而義僧加立,事勢未易,募得僧徒,使之入居,而大役之餘,物役凋殘,難以拮据,若得僧帖百餘張,則庶可補用矣。上曰參酌成給,可也。出擧條又曰,築城始役處浩多,分二所爲之,而別將洪時疇,前郡守安根,前府使表䃏,將官十八人,領護督役矣。曾前若過如此等役,則例有蒙賞之事,若於此事,獨無施賞之擧,則似爲不均,故臣惶恐敢達矣。上曰,自該曹考前規施行,可也。南九萬曰,女牆畢役後,啓問處之,似可矣。上曰,畢役後啓聞,可也。趾善曰,本廳火砲,造置已久,缺欲爲試放,則其詳當聞於缺不必狀啓矣。
大司諫金鎭龜,持平李德成啓曰,請陳奏使鄭載嵩請命罷職事。啓辭同前上曰,亟停,勿煩。
大司諫金鎭龜啓曰,請尊崇都監都廳金昌協,玉冊文書寫官趙相愚,加資還收,啓辭同前上曰,勿煩。南九萬曰,都監都廳前例,無加資之事,今者皆未經準職,而遽有過施之典,物情皆以爲太濫,今此臺啓,自上不必持難,宜矣。上曰,前例何必無之耶?參贊官申曅曰,取見甲子年尊崇謄錄,堂上·都廳則給馬,箋文·玉冊書寫官則皆爲加資矣。上曰,予亦取見政院日記,則吉禮都廳,亦爲加資,堂上則給熟馬,且以辛丑·辛卯年事見之,則玉冊文書寫官,皆爲加資,辛丑年堂上則給熟馬,都廳則爲加資,前例謄錄,亦多有之矣。金鎭龜曰,謄錄雖有之,而未經準職堂上還收,自前亦有五六人,卽今因存,未知其可也。南九萬曰,前例有無不一,而未準職者,皆當還收矣。上曰,加資還收,準職除授,可也。金鎭龜又啓曰,請徒配罪人權楷,還爲拿囚,明査科罪,啓辭上同上曰,勿煩。金鎭龜曰,凡赦令雜犯以下,皆放宥而至於情狀最慝者則不當放釋,況楷,以賊人子女,因爲率來,此與狎良爲賤者有異,朝家當別樣治之,而未査之前,因赦放釋,近於失刑矣。上曰,權楷所爲,極爲無狀,而旣爲還發配所,則不必更爲還囚矣。領議相金壽恒曰,權楷之事,未知實狀,而以臺啓觀之,則可謂無狀矣,而自上雖以赦後還囚爲難,而臺諫爭執,更爲拿問究得實狀,然後依法處之,似宜矣。金鎭龜曰,明究實狀,若果有罪則治之,無罪則還放,事理當然矣。上曰,依啓。金鎭龜又啓曰,臣以兩界監司科罪事,有所論列矣。日昨聖批,只以咸鏡監司·南兵使罷職爲敎,臣竊不勝疑惑。受任藩閫之臣,職在監臨,而變生所部,不能覺察,致令無前之辱,上及於朝廷,則其在國體,烏得以免罪乎?臣以犯越人多寡,及所由地方差等,請罪,而所擬之律,亦出於參酌末減,則北藩帥臣等,終不可罷職而止,西關方伯,亦不可全然無罪,請咸鏡監司·南兵使竝削奪官爵,當該平安前後監司竝罷職。上曰,勿煩。又所啓,請陳奏副使崔錫鼎,書狀官李墪,竝命罷職。上曰,勿煩。啓辭同前□□□□□啓,請副使崔錫鼎,書狀官李塾請命罷職。啓辭同前
缺啓曰,臣有區區所懷,敢此仰達。國家缺懲惡之道,可得以嚴矣。譯官張炫,以逆宗家親密之故,罪累甚重,遠配極邊,歲月寢久,人心解弛,累經赦令,遂至放還,便作無故之人,物情固以爲駭,至於復屬譯籍,往來異國,事之寒心,莫此爲甚,今番使臣所遭,實是無前之事,咨文中嘖辱之語,有不忍言,炫輩,非但少無周旋之力,使臣則狼狽歸來,困辱無限,而獨譯輩盤纏及買賣等事,無減於前,且其咨文辭語,操切至深,詬責備至,似非因一時所激而發者,外間疑惑,無所不至。向者尹彬,亦以炫事,有所論啓,而未得蒙允矣。逆謀與知一款,雖不可謂必有是事,而炫之父子兄弟,或以射伴,或以親密,俱抵重罪,編配遠地,怨國之心,固已多矣。炫,不但在我國,有千金不死之權,彼中,聞炫之入去,則南京富商,皆亦來會云。其爲權力,推此可知,若使渠,果懷嗜利之心,欲售不逞之計,宣洩國事,固非難事,如此重陷大罪之人,決不可復置舌籍,往來異國,臣所當以啓辭陳達,而事涉彼國,語有所煩,玆以所懷仰達。請自今除名譯籍,勿使往來彼國,似有愼密之道矣。上曰,此言,何如?金壽恒曰,頃日尹彬啓辭,以楨·柟逆謀,炫無不知之理云。逆謀則前後逆招,旣無現出之端,不可以臆料斷定,而庚申逆獄之後,臣與淸城府院君金錫胄相議以爲,醫譯中,多有逆家親密之人,雖不出於逆招,不可不分輕重定配云。故炫,亦以至被配矣。凡士夫之被罪者,當初罪名雖重,旣蒙放宥,歲月且久,則蕩滌而任使之,亦多有之,且近來譯官,切無可以任使之人,故許其往來,自譯院復屬任使矣。厥後尹彬,有論啓之事,今番右相之行,亦以譯官中習熟彼中事情,無如炫者,故又爲率往矣。今番之事,雖未知渠之情狀,果如何,而炫之一人,旣不足有無於其間,物論亦且如此,則此後何必更爲任使乎?左議政南九萬曰,張炫被罪之時,臣在草土中,其間事狀,未能詳知,而頃年奉使之時,問于故相臣金錫胄,則以爲,炫,雖爲楨·柟家親密之故,被配,而今旣放還,則更爲率往,亦何妨云?故臣,果爲率往矣。及至還朝,臺啓已發,其時已不勝其惶恐矣。今憲臣所論,又如此,尤切惶恐,但人固未易知,而與之往還於數千里之外,缺爲人之不良也。且到彼之後,彼之內閣文書,有欲得見者,他人不得缺亦以優於他矣。李德成曰,缺勝於他人,而以今番之事言之,非但無一毫周旋於彼中者,缺慮商譯中嗜利不良之輩,有所宣洩而然,凡兩國交接,只以譯官通情志,朝廷雖無一炫,自可任使,何必任不靖之輩,交通異國,以致物情疑慮乎?上曰,當初別無逆謀知情之事,故定配還放,曾前往來之時,亦無現著之迹,而到今致疑,未知其恰當也。德成曰,若明知某人有宣洩之迹,則罪豈徒爾?臣意以爲,炫之前日所坐,罪名非常,至於遠配,則雖倖蒙放,復使之往來異國,決知其不可,朝臣中有此等罪名者,後雖蒙放,絶無任用之事,何獨於炫,置罪而信任之乎?向者逆柟使還之後,創出臣强之說,其後吳始壽,又出此言,其時問於彼中,已知其言之歸虛,而今者忽出於咨文中,有若相符者然,外間之所以疑惑者,亦以此也。金壽恒曰,張炫一人,棄之何難,而且已年老,雖欲任使,亦何可久也?至於臣强一款,臺諫所陳,似未詳悉矣。臣强之說,初出於逆柟奉使往來之後,始壽則以張孝禮兩班不善之語,變幻臣强之說,以至兩度致祭,專由於此,張皇馳啓,欺罔國家,誣辱先王,設令臣强之說,果出於彼中,始壽之憑藉此言,搆虛成實,其罪罔赦,故終至於死矣。大槪臣强之說,行於彼中已久,本非今日所創聞,則今此咨文中所云云,恐不可專致疑於張炫之所做出矣。李德成又曰,臣有區區愚衷,惶恐敢達。目今國勢,以內以外,無一可恃,唯是聖明,於聲色玩好,馳騁弋獵等事,無或有累,群下以此頌祝,雖以今日岌嶪之勢,猶有望於有爲之治矣。近聞外間傳說,禁中,新得數箇怪石,又爲伐石於東郊數十里之地,斲成擎石,而運致之際,亦不無傷損田野之事,道路觀瞻,莫不慨歎云。夫求得數箇怪石,造其擎具,以爲玩好,雖以匹夫之力,亦足辦得,臣非以物力之有費,爲惜,人君,若一毫留意於此等玩好,則其爲喪德之漸,實有因微至大之憂,雖在平常無事之時,亦不可爲,矧今艱虞溢目,隣嘖罔極之日,君臣上下,正宜警動憂懼,交修相勉,以思講究自强之策,而今乃役心於此等微細之玩,甚非所望於殿下,臣不勝憂慮之至。外間傳聞,有難的信,未知聖明,果有此事否?上曰,外間傳聞,或不無過於實者,而憂愛陳戒,言甚切至,□□□□古語曰,有則改之,無則加勉,此後第當體念焉。德成曰,臣缺敢此畢陳。昔宋朝□臣缺史之遇諸道路,入奏於君前,以爲國事莫缺食之日,沂中,以將兵之臣,留意於花石等物,極爲不可,至□□□□金矣。臣赴闕之路,過訓鍊大將申汝哲門外,駄致冬靑□□輸入其家,雖未知渠自力求,人或送遺與否,而當此艱虞滿目之日,居將任者,何可留意於此事也?古人云,凶奴未滅,何以家爲?以此守義理,一切自處,雖或未易,至於鳩取花卉,以爲玩目之具,殊甚不當,雖不必如古人請罰之擧,渠方入侍,自上特爲飭勵,以勉日後,似好矣,上無發落。副應敎徐宗泰曰,怪石之說,外間雖有之,而未知虛實,不可以文字陳達,故登對時,欲爲仰達矣。今者李德成所陳,頗爲詳悉,自上發落如是,不必更煩,而臣又有所聞,敢此畢東,上來赴京行中,自內銀貨,近千兩出給譯官,雜書累十餘冊,貿來粧黃,以爲置內披玩之具云。凡書籍,雖異於他玩好,而冊子非正大之書,則或不無鄙細之言,此豈聖明所宜見也?自古帝王家,亦有見異書,有害心術等語,若著觀雜書,其爲害,非一時而止,故區區愚衷,不敢自隱,如是煩達矣。上曰,自內唐紙筆墨砂糖,冬間所着皮物等物,貿來者有之,而至於近千兩雜書取來之說,聞來極駭,此必訛言過出矣。宗泰曰,所聞不必眞的,而言端已出,故敢此仰達矣。若無此事,則誠爲多幸,而若有近似之事而上敎如此,則恐未合宜,曾已所留雜書,自今勿玩,可也。
南九萬曰,仁祖丁丑年,洪翼漢·尹集·吳達濟,死於瀋中,我國可以有辭於天下後世者,賴有此三人,守正而死,國家宜有追奬之典,而其時有所忌諱,不卽擧行矣。孝宗朝,始贈堂上職矣,臣頃見政府署經諡狀,則主簿宋時榮,以死於江都,追贈右參贊,且賜諡,以殺身言之,則雖無異同,而若論其樹立則三學士,遠出於時榮之上,而只贈堂上職,實是欠典,且聞翼漢之孫禹錫,以前參奉,遭喪終制後,更不收用,迫於貧窶,賣其家第,流離下鄕云。今該曹收錄,以示褒勸之道,似可矣。領議政金壽恒曰,宋時榮,當初只贈承旨矣,向者李選,爲江華留守時,有所陳達,此後追贈賜諡矣。此三人,則與尋常之類有異,今若加贈正二品,又爲賜諡,其在表崇之道,似爲得當,洪翼漢之孫,亦不可不收用矣,上曰,缺三人,正二品贈職,特爲賜諡,洪翼漢之孫,令該曹收用事,分付。南九萬曰,吳達濟,無嫡孫,其繼後孫,則朝家卽已收錄,而血屬則只有一妾子,汨沒窮殘,將未免餓死之患,此亦不可不矜恤,題給廩料,以救其死,何如?上曰,令該曹量給廩料,出擧條金壽恒曰,□□採蔘之禁則新頒事目,嚴飭西北兩道,而北京使行往來之時,員役,得買禁物之弊,亦多有可慮者,在前則以盜貿硫磺熖焇之事,累度被捉,致有査問之擧矣。近來則硫磺熖焇,出於我國,雖無盜買之慮,而似聞每行淸馬之私自買來者,其數甚多,含錫,亦是禁物,而以軍器錢文緊要之用,連屬買來云。前路如或被捉,則生事於我國,必非前日之比,事之寒心,極矣。今番則大臣入去,必當嚴加禁斷,而今後使行往來時,自朝家亦宜別樣申節,俾無意外之患矣。上曰,今番則大臣入去,自當別樣禁斷,而此後使行,一體申飭,使之隨現重究,可也。出擧條吏曹判書李敏敍曰,使行不遠,書狀官吳道一,當兼帶入去,而未出解由,何以爲之?上曰,勿爲拘碍,使之兼帶入去,可也。出擧條敏敍曰,朝家爲慮文武參下積滯之弊,有各司分差之規,而雖或違職,不得歸於本院,使之還除本任矣。近來積滯之弊,不至於前日,若一向膠守,則此亦有弊,此後積滯之時,則雖差送都事等職,而或有故遞職,則使之歸本院,何如?上曰,當初以還除本任,定奪,而到今更改,未知,何如?金壽恒曰,當初爲慮四館積滯之弊,有此定式,今則積滯之弊,不至如前日,隨時變通,亦無不可,今後不必定爲恒式,或値積滯之時,則隨闕差除,前日旣遞之人,使之歸本院,似可矣。上〈曰〉,依此爲之,可也。出擧條金壽恒曰,過科之後,卽爲分館,例也,今番則過科巳久,當趁今月褒貶揀擇,而承文院規例,必有上博士,然後分館一事,主管爲之。徐宗憲,以應爲上博士之人,積年抱病,不得察任,拘於自中體例,不得分館云。宗憲之差復察任,旣無其期,自前如此之時,亦有別樣變通之擧,今亦勿以此爲拘,時任博士,從速分館之意,分付,可也。上曰,拘於自中規例,尙未分館,事甚不當,使之斯速分館,可也。出擧條南九萬曰,臣方待罪掌樂院提調,本院事,多有陳達變通之事,而未及矣。今將出疆,故敢此仰陳矣。本院樂工·樂生,大典所載則名數頗多,而兵亂以後,權減未復,卽今祭享時,每以閑雜人雇立,其爲苟簡莫甚,而禮曹,又以樂人,差定書吏·使喚者十餘名,以本院缺樂人,受食六名保布,且以不仕樂人,爲其引下者,各有三四名,而於本院之事,則全無來參之事,終身爲禮曹書吏之役,事之無據,莫此爲甚,蓋聞丙丁亂後,禮曹下人,散亡,本院廟樂,累年停廢,故有此移差之事,而廟樂旣復之後,至今因循,不爲變通矣。立役禮曹,今已年久,雖還歸本院,更無學習樂律之勢,此人等則仍差禮曹書吏,而其所給保人引下,竝爲還屬本院,擇得可合樂人,代定習樂,而給其保人,以爲將來成樣之地。且以本院樂人,移差禮曹書吏之規,永爲防塞,何如?上曰,事甚無據,依所啓施行,可也。出擧條禮判呂聖齊曰,禮曹本來淸寒,捉來掌樂院樂工,爲其書吏者,非今斯今,列名啓下,兼役使喚,其來已久,今若變通,則本曹亦甚苟艱,更思處之,何如?上無發落。南九萬曰,坊役變通之後,本院樂工·樂生等,與他坊,一體立役,其有率丁者,則使之率丁應役,誠爲合當,而其無率丁者,則以祭享音樂學習之人,兼爲晝夜踐更,朝夕差使等雜冗之役,其勢誠難,而論以事體,亦甚不當,坊役旣定後,繼請撓改,雖甚重難,此則終不可不變通,有率丁者外,無率丁單人,則許免坊役,以爲專意習樂之地,何如?上曰,到今撓改坊役,亦甚重難,而此則事勢誠然,有率丁者,使之應役,無率丁者,勿爲差役,可也。出擧條奏事畢,遂罷出。
傳于尹以道曰,諸宮家·各衙門屯田査定時,明禮·壽進·於義·龍洞四房,及明安公主房□□以後折受處,則依癸亥年傳敎,勿爲擧論於査覈之中,可也。出擧條已上燼餘
大司成申琓辭職上疏。入啓。答曰,省疏具悉。卿其勿辭,從速察職。已上朝報
今日入侍時,領議政金壽恒所啓,司僕牧場之折受宮家,自祖宗朝,雖有已行之例,到今牧場田土,比舊大縮,本寺需用,亦患窘乏,物情皆以爲不當,則恐莫如還寢之爲宜也。上曰,此後則諸宮家,不得折受牧場事,申明分付,可也。太僕謄錄
上在昌德宮。停常參·經筵。
申曅啓曰,今日爲政事,命下矣。都承旨任相元,右承旨洪萬鍾俱以式暇不進,同副承旨姜世龜在外,只有左承旨尹以道,左副承旨成虎徵及臣曅,臣當以該房,進去兵批,而吏曹則何承旨進去乎?敢稟。傳曰,左承旨進去。
尹以道啓曰,吏批,以何承旨進去之意,纔已啓稟矣。右副承旨申曅,卽遭服制出去,兵批則左副承旨成虎徵,當以代房進去,臣以道,當爲守廳,而吏批則無進去之員,何以爲之?敢稟。傳曰,兵吏批竝進。
成虎徵,以缺之意啓曰,□□□□本府,以郞廳·錄事·醫員等缺堂上,皆有身病及有故,限內不得爲之之意,敢啓。傳曰,□□。
傳于尹以道曰,歸厚署棺板一部,送于內需司事,言于該曹。
今日有政。吏批,判書李敏敍進,參判朴泰尙被論,參議沈壽亮進,左副承旨成虎徵進。
吏批啓曰,諫院闕員,今當差出,而擬望之人乏少,承旨及外任,竝擬,何如?傳曰,允。以柳以升爲羅州牧使,三和府使單尹就商,沈枰爲瑞山郡守,沈梓爲禮曹參判,閔鎭周爲吏曹佐郞,柳星年爲良才察訪,鄭壽俊爲直講,黃玧爲工曹參議,柳敬益爲軍資奉事,尹挺卿爲繕工假監役,李厚樹爲引儀,白光璘爲活人別提,金鎭龜爲全羅監司,金洪福單付奉敎,蔡獻徵單付學正,兼執義吳道一,柳鳳徵單付學正,李敏英爲金泉察訪,朴泰萬爲修撰,金昌協爲掌樂正,李國芳爲獻納,宋昌爲大司諫。
兵批。判書李䎘病,參判李秞病,參議尹敬敎進,參知崔商翼未肅拜,左副承旨成虎徵進,副護軍南益熏·崔橚·李頤命,副司直姜鋧。
吏批啓曰,上尊號時都廳金昌協·玉冊文書寫官趙相愚加資,旣已還收,應爲仍授前職,趙相愚,已出其代,只帶兼任,實兼所帶,竝爲仍存,何如?傳曰,允。
成虎徵,以敦寧府意啓曰,本府郞廳今春夏等褒貶,當爲等第,而領敦寧府事臣金萬基,方在身病中,不得磨勘之意,敢啓。傳曰,知道。
成虎徵,以戶曹意啓曰,本曹今春夏等褒貶,當爲等第,而判書臣柳尙運,方在被論中,參議未差,限內不得磨勘之意,敢啓。傳曰,知道。又以禮曹意啓曰,今春秋等褒貶,當爲等第,而堂上不齊,限內不得磨勘之意,敢啓。傳曰,知道。
成虎徵啓,新除授藝文館奉敎金洪福,時在慶尙道榮川地,斯速乘馹上來事,下諭,何如?傳曰,允。又以忠勳府意啓曰,本府今春夏等褒貶,當爲等第,而有司堂上臣光城府院君金萬重,有身病,限內不得磨勘之意,敢啓。傳曰,知道。又以弘文館意啓曰,新除授修撰朴泰萬,時在公洪道溫陽地,經筵入番事緊,請斯速乘馹上來事,下諭,何如?傳曰,依啓。又以宗親府郞廳,以有司堂上意啓曰,本府今春夏等褒貶,當爲等第,而有司堂上三員內,崇善君澂·樂善君潚,俱在服制中,限內不得磨勘事,啓。傳曰,知道。又啓曰,三和府使尹就商,除朝辭赴任事,允下矣。缺使兼防禦使,今已移差於三和府使,仍兼防禦使,缺改付標以入之意,敢啓。傳曰,知道。又以吏曹意啓曰,□□□□院宗簿寺官員今春夏等褒貶,當爲磨勘,而本司提調有故,不得限內磨勘之意,敢啓。傳曰,知道。又以吏曹意啓曰,辛酉式年戶籍監董官等,因處子年歲不爲載錄之故,有特罷之命,而其中前南部主簿丁煌,承傳謄錄之際,落漏不書,去月別歲抄時,不得入於罷職蒙敍之中,事極驚駭,其時色吏,自本曹治罪,而丁煌,別單書入之意,敢啓。傳曰,知道。
持平韓聖佑,正言尹之翊啓曰,陳奏使右議政鄭載嵩,請命罷職,啓辭同前答曰,勿煩。
正言尹之翊啓曰,請當該咸鏡監司·南兵使竝削奪官爵,當該平安前後監司竝罷職,啓辭同前請副使崔錫鼎,書狀官李墪,竝命罷職,啓辭同前上年冬,神方仇非萬戶徐承裕之身死,亦涉管下作變,而其時兵使,卽爲具由啓聞矣。取考兵曹啓下啓本,則今年正月,兵使,又以本鎭土卒招辭,及枚報道臣推覈之意,上聞,而今過七箇月,經二道臣,而乞無鉤問得情啓聞之事,雖其人微職卑,旣是邊上將領,則鎭卒之擅殺主將,是何等大變,而朝廷不爲驚異,道臣視若尋常,稽緩獄情,乃至於此,無論其事虛實如何,不可無警責之道,當該咸鏡監司,從重推考,何如?傳曰,不允。推考事,依啓。
持平韓聖佑啓,請副使崔錫鼎,書狀官李墪竝罷職事,啓辭同前卽者公洪道德山民五十餘人,呈狀于本府,以爲明安公主房,曾有折受處,本縣地,到今道掌等,與姜致明稱名人同謀,欲爲勒奪民田之計云。蓋宮家折受,在於戊申年,而只是海水捉魚處而已,民人等所築,在於己酉年,而戊申以前成陸之地也。宮家在壬子以後,因其折受處之泥生,始爲築堰,而及至今日,竝與民人等舊築六十餘石之地,混入於打量之中,其所訴冤,不但縷縷,所持立旨文券,實甚明白,而不見伸於本道,當此極農之節,許多遐民,廢農來訴,亦可見其情之冤抑,請令本道,別定査官,明覈處決,道掌及姜致明等,憑依宮家橫奪民田之狀,果如民所訴,則各別重治,以杜日後之弊,德山民人等累年開墾之地,猝然爲宮家所奪,則其爲呼冤,固其所矣,而本道監司,只使兼官,泛然打量,盡歸於宮家,民人所訴,則不爲啓問,徒事退斥,身爲道主,不恤民隱,推此可知,請前公洪監司權是經從重推考。答曰。缺。
成虎徵啓曰,都摠府郞廳來言,闕內各處入直軍士夜巡檢缺傳曰,知道。已上燼餘
執義嚴緝辭職上疏。大槪,事。踏啓字。見朝報
上在昌德宮。停常參·經筵。
下直,鎭安縣監鄭治。
夜二更,流星出王良星下,入東方天際,狀如拳,尾長二三尺許,色赤。
成虎徵啓曰,伏見廣州府經歷旅帥·隊正等褒貶等第兩度,各其皮封,不曰廣州,而泛然以本府書塡,莫重文書,殊甚不察,廣州留守推考,何如?傳曰,允。
又啓曰,吏曹郞廳來言,臺諫有闕,政事,取稟,何以爲之?傳曰。缺。
又以都摠府言啓曰,今日入直軍士,當爲中日試射,而與褒貶御前開坼相値,不得爲之之意,敢啓。傳曰,知道。
又以兵曹言啓曰,當日保人吳春山稱名人,自□□門入□差備門外擊錚,極爲駭愕,令攸司囚禁治罪,當該守門將李震白,常時不能禁斷雜人,以致闌入,亦難免其責,推考,何如?傳曰,允。
申曅,以扈衛廳言啓曰,本廳軍官金廷立·金尙澄等,來訴于大將行判中樞府事閔鼎重曰,憲府書吏三人,所由二名,來到廷立家,結縛毆打,推問同任軍官金壽天去處,對以不知,則因縛去壽天之領將,金尙澄家,又爲嚇喝,尙澄適不在家,遂卽曳出尙澄之正妻,至憲府,拘留於鎖匠之房,以至經夜,實是法外之事,乞蒙放釋云。聞之驚訝,招問憲府都吏,則答以果有金壽天風聞推捉之事,而逃避不見,尋問其去處之際,以至如此矣。法府方以風聞推捉,壽天則渠必有重大罪犯,而至於領將與相知之人,竝皆拘執推問,已是法外,況復扈衛領將,上司軍官,體例自別,而其爲尋問逃亡人,輒加侵督,大是異事,出身正妻,雖非士族,朝家待之與皀隷差異,非其身犯之罪,而捉致鎖匠房,仍爲拘留,尤甚駭異,近來法司下人,藉依官令,作拏閭里之弊,罔有紀極,不可不隨現懲治,以爲警後之道,當該書吏所由,令攸司竝卽囚禁,考法處置,何如?傳曰,允。
成虎徵啓曰,卽見公洪兵使李慣道內營將褒貶等第啓本,則五鎭營將名下,只載名字,而上中下三字,全然不書,莫重殿最,如是疎漏,事之可駭,莫此爲甚,請李慣推考,何如?傳曰,允。
又啓曰,江華留守李翊,黃海監司任弘望,兵使李晩輝,江襄監司李濡,公洪水使韓樞等,今丙寅年春夏等褒貶等級,則邊將無一人居下者,殊無嚴明殿最之意,竝推考,何如?傳曰,允。
持平韓聖佑,正言尹之翊啓〈曰〉,請陳奏使右議政鄭載嵩罷職,措辭上同答曰,勿煩。
持平韓聖佑啓曰,請副使崔錫鼎,書狀官李墪,竝命罷職,啓辭前同請令本道,別定査官,明覈處決,道掌姜致明等,各別重治,請公洪監司尹以道從重推考,啓辭同前答曰,勿煩。
缺啓曰,咸鏡監司·南兵使竝削奪官爵,當該平安前後監司竝命罷職,請副使崔錫鼎,書狀官李墪,竝命罷職,啓辭同前答曰,勿煩。
持平李德成啓曰,本府,以糾正風敎爲任,故凡民之罪係倫常者,例以風聞治之矣。扈衛廳屬名人金壽天者,卽常漢奴也。其主無子身死,冒爲其子,橫占財産,而猶嫌其一子尙在,欲爲剪除,情迹綻露,故將欲懲治,發差捕捉,則知幾逃走,莫適所在,適捉其婢而詰問,則以爲,隣居武人金廷立者,素與親密,爲之藏置云。故使刑吏,一從其婢之指示,掩捕以來矣。及到廷立家,又稱轉匿于其近金尙澄家云,而尙澄不在,其妻答云,尙澄·壽天,又向他處云。故拘留其妻,使之現出矣。卽見扈衛廳請罪下吏之啓辭,以詰問拘留尙澄之妻,大以爲駭異,有若不干之事,濫及於同廳之人,無妄之辱,橫加於出身之妻者,然臣不勝瞿然,按捕罪人之餘,侵責騷擾之弊,難保其必無,而指示追捕,旣從□□族所言,則轉相推詰,在所不已,且尙澄妻,旣知所在,而不爲的知,則執留究問,其勢亦然,況尙澄,卽常漢出身,而其妻亦是賤人,則法府之因此拘置,全未覺其爲大段駭異之歸,而渠輩將免隱接之罪,誣訴本廳,以爲自伸之計者,誠甚痛駭也。玆事之發號施令,皆出於臣,而奉行下吏,替受其罪,臣何敢一刻抗顔仍冒,以玷臺憲乎?請命遞斥臣職。答曰,勿辭。
成虎徵啓曰,持平李德成,再啓煩瀆,退待物論矣。答曰,知道。
上在昌德宮。停常參·經筵。
下直,利川府使李畬。
成虎徵,以都摠府言啓曰,都摠管金德遠,除標信,漢城府坐起,進去之意,敢啓。傳曰,知道。又以宣惠廳言啓曰,各道儲置米畢捧後,發遣郞廳摘奸事,旣己榻前定奪矣。嶺南儲置米爲先摘奸事,本廳郞廳,今方出送,今該曹給馬,何如?傳曰,允。
又以兵曹言啓曰,卽伏見公洪兵使李慣褒貶啓本,則道內營將等品題之缺事,誠甚不察,推考,何如?傳曰,允。
缺言啓曰,卽接武兼廳所報,則武兼宣傳官缺等,自私相鬨,醜辱無數,至於拳毆,若干廳罰,不足以懲治云。身爲朝士,有此駭異之擧,其爲羞辱衣冠,莫此爲甚,竝汰去,何如?傳曰,允。
又啓曰,今日爲政事,命下矣。都承旨任相元病不進,左承旨尹以道式暇出去,右副承旨申曅服制,同副承旨姜世龜在外,廳中只有臣虎徵及右承旨洪萬鍾,兵批則臣當以代房進去,右承旨守廳,而吏批政廳,無推移之員,何以爲之?敢稟。傳曰,吏兵批兼進。
吏批啓曰,判書李敏敍病不進,參判朴泰尙被論,小臣獨政未安,何以爲之?敢稟。傳曰,只出緊任。
吏批,判書李敏敍病,參判朴泰尙被論,參議沈壽亮進,左副承旨成虎徵進。兵曹判書李䎘,外司開坼坐起進,參判李秞,禁府坐起進,參議尹敬敎進,參知崔商翼未肅拜,右副承旨成虎徵進。
以金昌協爲執義,沈攸爲戶曹參議,尹聖偊爲監察,申晸爲江華留守,李□楫爲副護軍,趙相愚爲副司果。
持平韓聖佑,正言尹之翊啓曰,陳奏使右議政鄭載嵩,請命罷職。啓辭同前答曰,勿煩。
持平韓聖佑啓曰,請副使崔錫鼎,書狀官李墪,竝命罷職,請令本道,別定査定官,明覈處決,道掌及姜致明等,各別重治,以杜後弊,請前公洪監司權是經從重推考事,啓辭竝同前持平李德成,引嫌而退,倫紀所犯,隱匿其家,轉輾究問,在所不已,則因其誣訴,推治下吏,此實慮外,在我何嫌?持平李德成請命出仕。答曰,不允。別定査官,明覈處決事,及處置事,依啓。
正言尹之翊啓曰,請當該咸鏡監司·南兵使竝削奪官爵,當該平安前後監司竝罷職,請副使崔錫鼎,書狀官李墪,竝命罷職。啓辭同前答曰,不允。己上燼餘
上在昌德宮。停常參·經筵。
申時,日暈。
洪萬鍾啓曰,右副承旨申曅,甥姪女趙鳴鳳妻李氏身故,服制已行四日,出仕,何如?傳曰,允。
成虎徵,以都摠府言啓曰,都摠管金德遠,除標信,漢城府坐起,進去之意,敢啓。答曰,知道。
又以備邊司言啓曰,度支之長,不可暫矌,戶曹判書柳尙運,方在被論中,若待臺啓結末,則事務缺委屬可慮,且使行忙迫,方物封裹之時,不可無管堂缺姑爲改差,其代,當日內開政差出,何如?傳曰。缺
洪萬鍾啓曰,卽因備邊司草記,戶曹判書,今日內差出事,命下矣。吏兵批政官牌招之意,敢啓。傳曰,知道。
又啓曰,判書李敏敍,參判朴泰尙,竝牌招不進矣。傳曰,知道。
又啓曰,當日爲政事,命下矣。都承旨任相元呈辭留院,左承旨尹以道式暇,右副承旨服制,同副承旨姜世龜在外,廳中只有臣虎徵,右承旨洪萬鍾,臣以代房,當詣兵批政廳,萬鍾,守廳,吏批政廳,無推移進去之員,何以爲之?敢稟。傳曰,吏兵批兼進,而近來承旨行公之員甚少,開政之日,每每煩稟,殊淺未妥,同副承旨姜世龜改差,今日政差出。
有政。吏批,判書李敏敍,參判朴泰尙病,參議沈壽亮進,右〈左〉副承旨成虎徵進。兵批,判書李䎘進,參判李秞進,參議尹敬敎,參知崔商翼未肅拜,左副承旨成虎徵進。
吏批啓曰,判書李敏敍,參判朴泰尙,皆以病不進,小臣獨政未安,何以爲之?敢稟。傳曰,只出緊任,以金昌協爲承旨,趙師錫爲戶曹判書,李后沆爲執義,李台龍爲掌令,金德遠爲右參贊,□□□□。
傳于成虎徵曰,再明方物封裹時,西壁有進參之事,左參贊望,何以在外及外任人備擬耶?改擬以入。
吏批啓曰,再明方物封裹時,西壁有進參之事,則左參贊望,何以在外及外任人備擬耶?改備以入事,命下矣。曾前擬望之人,絶無無故在京之人員,而江華留守,與外任有異,且未赴任,故以此首擬,而以在外人,備擬於副末望,□□□□副末望,皆出於不得已也。政府西壁,地望自別,前所未經之人,則有難容備擬者,更無推移擬望之路,何以爲之?敢稟。傳曰,問于判書,改擬以入。
持平韓聖佑,正言尹之翊啓曰,陳奏使右議政鄭載嵩罷職,啓辭同前答曰,勿煩。
持平韓聖佑啓曰,請副使崔錫鼎,書狀官李墪,竝命罷職。啓辭上同。
正言尹之翊啓曰,請副使崔錫鼎,書狀官李墪,竝命罷職,啓辭同前答曰,勿煩。已上燼餘
上在昌德宮。停常參·經筵。
夜三更,流星出織女星上,入西方天際,狀如鉢,尾長五六尺許,色赤。
以備忘傳于申曅曰,今下弓矢,魚游澗僉使李萬鍾處傳給。
成虎徵,以都摠府言啓曰,今日入直軍士中日習射時,請出標信。傳曰,知道。
申曅,以兵曹言啓曰,今日將官朔試射,入直訓鍊把摠·哨官及禁衛營哨官等,依前日缺以他員代直出射之意,敢啓。傳曰,知道。
又啓曰,缺久未仕進,今日始爲入來缺入侍時,諸宮家各衙門缺明禮·壽進·於義·龍洞四宮及明安公主房,壬子以後折受者,依癸亥年傳敎,竝勿擧論事,添入於下敎中矣。臣伊日適入侍,詳聞筵中說話,則大臣之縷縷陳達,請罷壬子以後新設屯田者,實出於剗革痼弊之慮,而末端所謂諸宮家屯田則自上每有特敎仍存之命,事體未安,今又如此,則殊無査出之意云者,其言尤爲切至,聖上,亦以一體爲之爲敎,而旋有此特敎,使之添入於伊日擧行條件之中,此非但大有幸於宮府一體之義,且伊日下敎中所無之事語,追後添入,尤涉未安,且關後弊,擧行條件,雖已啓下,改付標以入,似合事宜,其時在院諸僚,未詳曲折,雖不得稟啓,而臣以入侍承旨,終不敢默然,故所懷敢此仰達矣。傳曰,壽進宮等五宮外,應在査問革罷之中者,必多,凡筵席落漏之言,別爲添入,匪今斯今,則久年之事,未卽覺得,追後添入,不是異事,且卽知□□癸亥承傳,而不卽添入擧行條件,及其査改上來之後,更爲添入,則揆以事體,實涉顚倒,有何改付標之事乎?
金昌協,以禮曹言啓曰,頃日霖雨之後,旱災頗甚,而外方傷穀之雨,尙未快霽,至於人戶漂沒處亦有之,而近日連有雨意,故未及啓請祈雨之擧矣。卽今京畿,久未得雨,田畓各穀,漸至焦枯,前頭民事,誠爲悶慮,秋節雖隔一日,七月禱雨,亦有近例,不可以此爲拘,初次祈雨祭,風雲雷雨山川·雩祀·三角·木覓山·漢江等處,不卜日來二十一日設行事,知委擧行,何如?傳曰,允。
又啓曰,明日方物封裹時,政府西壁,不可不進參,故昨日政差出矣。新除授金德遠,陳疏辭免,自本院還出給,而明日出謝,亦未可必,卽爲牌招肅拜,以爲明日進參之地,何如?傳曰,允。
待敎柳尙載書啓,臣承命馳到公洪道懷德地板橋村奉朝賀宋時烈所住處,以聖旨問議,則以爲,臣元來愚陋無狀,不比恒人,今又老病昏耗,喪心失性,久矣。日昨自上取索大全箚疑也,不知以死力辭,而因抵罪戾,竟至自劾,奉使之臣,復以見罷,其耗匱悖謬,神迷魄脫,可知,今於法制變通,衆論同異之際,其何敢强其垂盡之氣力,以論莫重之憲章乎?惟是聖明,不諒老病之如是,特遣近侍,猥有詢問,臣之隕越遑恐,何可勝任。竊伏念,聖意之繾綣至此,終有所不敢孤負,敢冒萬死略獻其愚焉。昔周公,作文王之詩曰,文王孫子,本支百世,凡周之士,不顯亦世,蓋謂文王子孫,雖支庶而亦百世爲諸侯,至其臣子,則必須世世修德,與周匹休也。其曰百世,其曰亦世云者,其尊卑賓主之等威,有所截然者矣。今者列聖之後裔,蒙其庥庇,則有所限節,功臣支屬,反及於無窮,豈不舛且傎乎?臣之愚意,若或論議矛盾,終不得釐正於功臣,則毋寧依倣周詩,於列聖支派,除去限節之制,無使久爲尊卑顚倒之歸也。臣朝夕就盡之身,感激聖恩,妄有所論,亦見其喪心失性之一端,不勝惶恐待罪之地云,敢啓。傳曰,知道。自今以後,功臣奉祀孫外,衆子忠義□□五代授口傳事,定式施行。
持平韓聖佑,正言尹之翊啓曰,請陳奏使右議政鄭載嵩罷職,啓辭同前答曰,勿煩。
持平韓聖佑啓曰,請副使崔錫鼎,書狀官李墪竝命罷職,啓辭同前答曰,勿煩。
正言尹之翊啓曰,請副使崔錫鼎,書狀官李墪竝命罷職。答曰,勿煩。已上燼餘
持平韓聖佑啓曰,卽者公洪道德山居民五十餘人,呈狀于本府,以爲明安公主房,曾有折受處於本縣地,到今道掌等,與姜致明稱名人同謀,欲爲勒奪民田之計云。蓋宮家折受,在於戊申年,而只是海水捉魚處而已,民人等所築,在於己酉年,而戊申以前成陸之地也。宮家自壬子以後,因其折受處之泥生,始爲築堰,而及至今日,竝與民人等舊築六十餘石之地,混入於打量之中,其所訴冤,不但縷縷,所持立旨文券,實甚明白,而不見伸於本道,當此極農之節,許多遐氓,廢農來訴者,亦可見其情之冤抑,請令本道,別定査官,明覈處決,道掌及姜致明等,憑依宮家,橫奪民田之狀,果如民人所訴,則各別重治,以杜日後之弊。答曰,別定査官,明覈處決事,依啓。戶曹謄錄
上在昌德宮。停常參·經筵。
尹以道啓曰,小臣,今日議政府方物封裹進去,下直。
以公洪兵使李慣,今春夏等邊將褒貶等第之下上之字,不爲書塡,待罪事,狀啓,傳于申曅曰,勿待罪事,回諭。
申曅,以兵曹言啓曰,昨日宣傳官武臣兼宣傳官,各廳將官等朔試射時,訓鍊都監哨官李萱,摠戎廳哨官金世眞等,皆缺竝依例汰去,何如?傳曰,允。
又以兵曹言啓曰,缺日幼學李震慶稱名人,自宣仁門入〈來〉,差備門外擊錚,極爲駭愕,今攸司囚禁,當該守門將金九韶,常時不能禁斷雜人,以致闌入,亦難免其責,推考,何如?傳曰,允。
洪萬鍾,以吏曹言啓曰,今日本曹開坐,各司官員考講時瓦署別提南天錫,守令取才不通,東部主簿白汝文,禮賓寺別提柳健,大典不通,竝汰去,何如?傳曰,允。
成虎徵,以兵曹言啓曰,今六月二十日,武臣賓廳講書日次,而祈雨齋戒相値,不得爲之之意,敢啓。傳曰,允。
持平韓聖佑,正言尹之翊啓曰,陳奏使右議政鄭載嵩請命罷職。啓辭同上答曰,勿煩。
持平韓聖佑啓曰,請副使崔錫鼎,書狀官李墪竝命罷職。啓辭上同近來諸宮家,各衙門,因其折受,橫奪民田,已成痼弊者久矣。若非大段變通,一切嚴防,則山澤之民,將無以存保,今因大臣之陳達,卽許一體倂査之擧,則八路生靈,有庶幾之望,於前擧行條件,乃以明禮·壽進·於義·龍洞,及明安公主房壬子以後折受處,勿爲擧論,添入於聖敎中,是何一哉之心,大哉之言,從違於一日之間哉?今日欲爲變通之擧,實爲壬子以後廣占之弊,而旣許於對大臣之際,旋改於處燕安之時,則公私彼此,非但有乖於宮府一體之義,傳播遠近,實有一言興喪之幾,揆以義理利害,所關非細,請明禮·壽進·於義·龍洞·明安公主房折受處,竝令一體査正,新除授執義李后沆,時在公洪道忠原地,請斯速乘馹上來事,下諭。答曰,不允。末端事,已諭於政院啓辭之批,不必多誥,而五宮王子後新設處,則雖依癸亥傳敎勿罷,而癸亥後設屯處,則自在應査之中,至於明安公主房事,尤有所不然者,公主封爵,在於壬子,而竝與舊宮,一例混罷,則殆無餘存之田畓,此當初所以參酌區別者也。勿煩。下諭事,依啓。
正言尹之翊啓曰,請副使崔錫鼎,書狀官李墪竝命罷職。啓辭同前答曰,勿煩。已上燼餘
全羅監司金鎭龜辭職上疏。入啓。答曰,卿其勿辭,從速欽哉。
吏曹判書朴泰尙辭職上疏。入啓。答曰,省疏具悉。卿其勿辭察職。
江華留守申晸上疏。大槪,保障重地,決非如臣憒憒無能,所當承堪,亟許改遞,以幸公私事。入啓。答曰,省疏具悉。卿其勿辭,從速察職。
京畿監司驪州呈,以判敦寧李端夏辭職上疏上送事。啓。答曰,省疏具悉。卿其勿辭,調理上來。已上朝報
上在昌德宮。停常參·經筵。
巳時,太白見於未地。
以備忘〈記〉,傳于洪萬鍾曰,史官三員待命,騎馬九匹立之。
洪萬鍾啓曰,史官三員待命事,命下矣。史官不備,宣傳官一員,代送之意,敢啓。傳曰,知道。
又啓曰,來二十四日,都目政事爲之之意,敢啓。傳曰,知道。以弘文館言啓曰,本館下番在京缺只有二員,而修撰徐文裕,身病呈辭入啓,□□□□洪受瀗,連爲入直矣。猝患暑病,缺在直廬,不得已以上番缺如何?傳曰,知道。
成虎徵,以都摠府言啓曰,副摠管李枝遠,以文臣朔試射試官,除標信,慕華館進去之意,敢啓。傳曰,知道。已上燼餘
上在昌德宮。停常參·經筵。
下直,奉化縣監南宮礎,金井察訪閔泰重。
申時,日上有背,色內赤外靑。夜三更,流星出左旗星上,入天棓星下,狀如鉢,尾長三四尺許,色赤。
洪萬鍾啓曰,吏曹郞廳來言,承旨及臺諫有闕,政事,何以爲之?敢稟。傳曰,當日爲之。
申曅,以都摠府言啓曰,今日入直軍士,中日試射,諸出標信。傳曰,知道。
又以缺訓鍊院都正纛缺事,除標信,禮曹坐起,進去之意,敢啓。傳曰,知道。
以公洪道監司狀啓,傳于尹以道曰,缺御營軍保金鶴立等九名渰死,令本道惕念顧恤。
洪萬鍾啓曰,假注書金演,身病猝重,自直中扶曳出去,連日不得仕進,多事之地,不可久曠,今姑改差,他假注書差出,何如?傳曰,允。以柳尙軫爲假注書。
申曅啓曰,當日政事爲之事,命下矣。都承旨未差,左副承旨成虎徵病不仕進,廳中,只有左承旨尹以道,右承旨洪萬鍾,同副承旨金昌協及臣曅,臣則當以該房,進去兵批政廳,萬鍾,當以代房,進去吏批,而萬鍾與吏曹郞官,有應避之嫌,吏批政廳,何員進去乎?敢稟。傳曰,同副承旨進去。
尹以道,以禮曹言啓曰,本曹今春夏等褒貶,限內不得磨勘之意,旣已頉稟矣。今始等第以入之意,敢啓。答曰,知道。
又啓曰,〈本〉曹所屬中典牲署·典醫監□□□署·掌樂院官員等今丙寅春夏等褒貶,當爲等第,而都提調有故,不得磨勘之意,敢啓。傳曰,知道。
吏批,判書李敏敍病,參判朴泰尙病,參議沈壽亮進,同副承旨金昌協進。
吏批啓曰,判書·參判,皆牌不進,小臣獨政未安,何以爲之?敢稟。傳曰,只出緊任。
有政。以李選爲都承旨,李國華爲掌令。
兵批,判書李䎘進,參判李秞病,參議尹敬敎,參知崔商翼病,右副承旨申曅進。
以任相元·金萬埰爲副護軍。
持平韓聖佑啓曰,請陳奏使右議政鄭載嵩罷職。啓辭上同答曰,勿煩。
韓聖佑又啓曰,請副使崔錫鼎,書狀官李墪竝命罷職。啓辭同前答曰,勿煩。
又啓曰,近來諸宮家,因其折受,橫奪民田,已成痼弊者久,而若非大段變通,一切革罷,則山澤之民,將無以保存也。今因大臣陳達,卽許一體竝査之擧,則八路生靈,有庶幾之望,而旋於擧行條,乃以明禮·壽進·於義·龍洞·明安公主房壬子以後折受,則勿爲擧論,添入于聖批中云。是何一哉之心,大哉之言,終違於一日之間哉?縱有曲折,如聖批者,臣竊以爲不然也。大凡因革,不顧事理之如何爾,宮家折受,旣爲今日民病,不許新設,又有壬子禁令,而獨於五宮,不復査正,則不幾乎古人所謂內之私者常勝,外之公者常負者乎?若以設庄新舊,田畓多寡,爲區別之地,則貧瘠之氓,世傳之田,數畝之畓,反爲宮家所奪,而爲民上者,亦莫之恤耶?而況初對大臣而許之,旋入宮中而改之,及至今日,又從爲之辭,則非但大有乖於宮府一體之義,亦有關於一言興喪之幾,揆以義理,所關非細,請明禮·壽進·於義·龍洞·明安公主房折受處,竝令査正。答曰,已諭,勿煩。
正言尹之翊啓曰,陳奏使右議政鄭載嵩請命罷職,啓辭同前答曰,勿煩。請副使崔錫鼎,書狀官李塾竝命罷職。啓辭上同。
又啓曰,春川爲邑,卽嶺西之一都會也。責任之重,非如他邑之比,府吏李東老,年旣衰耗,性又貪饕,到任未久,鄙瑣不謹之誚,已不勝其藉藉。本邑之規,每年一結,收一兩之錢,留儲官庫,以爲京中及監營往來雇馬之價,曾前莅玆邑者,如或淸簡節用,則一年所收,或可支用於數年,東老則赴任未滿半年,逐結收錢,已至三度云。其橫斂肥己,放恣無忌之狀,殊甚駭異,請春川府使李東老拿問定罪。答曰,不允。末端事,更加詳察處之。以上燼餘
上在昌德宮。停常參·經筵。
下直,寧越郡守朴世樟。
洪萬鍾,以弘文館言啓曰,本館下番無入直之員,以上番姑降,已至數日,事甚苟簡,今聞副修撰黃欽,來到城外云,卽爲牌招入直,何如?傳曰,允。
又啓曰,假注書柳尙軫,時無職名,付軍職,冠帶常仕,何如?傳曰,允。
大司諫宋昌,持平韓聖佑,正言尹之翊啓曰,請陳奏使右議政鄭載嵩罷職。啓辭同前答曰,勿煩。
持平韓聖佑啓曰,請副使崔錫鼎,書狀官李墪竝命罷職。啓辭上同答曰,勿煩。
大司諫宋昌,正言尹之翊〈啓曰〉,請副使崔錫鼎,書狀官李墪竝命罷職,啓辭上同。
又啓曰,春川一邑,卽嶺西一都會也。責任之重,非如他邑之比,府使李東老,年旣衰耗,性又貪饕,到任未久,鄙瑣不謹之誚,已不勝其藉藉。本邑之規,每年一結,收一兩之錢,留儲官庫,以爲京中監營往來雇馬之價,曾前莅玆邑者,如或淸簡節用,則一年所收,或可支用於數年,東老則到任未滿半年內,民結收錢,已至累度,遠近喧傳,莫不唾鄙,而此別無更加詳察之事,請春川府使李東老拿問定罪。答曰,勿煩。已上燼餘
都承旨李選辭職上疏。入啓。答曰,省疏具悉。卿其勿辭,從速察職。
左承旨尹以道辭職上疏。入啓。踏啓字。以上朝報
禮曹啓曰,本曹所屬中典牲署·典醫監·惠民署·掌樂院官員等丙寅年春夏等褒貶,各其司提調有故,不得磨勘之意,敢啓。傳曰,知道。禮曹謄錄
上在昌德宮,停常參·經筵。
夜三更,流星出危星下,入南方天際,狀如鉢,尾長三四尺許,色赤。
洪萬鍾啓,吏曹郞官來言,承旨有闕,政事,何以爲之?敢稟。傳曰,齋戒後爲之。
申曅啓曰,史官三員待命事,命下矣。史官不備,以宣傳官代送之意,敢啓。傳曰,知道。
洪萬鍾啓曰,再次祈雨祭,北方嶽瀆缺書之時,誤以陳字書塡,缺當該缺例用文字缺已迫,改書啓下之際缺無妨,而祭享文字,事體重大,卽爲缺敢稟。傳曰,依啓。勿待罪文字不□異同,改缺未免遲滯,仍爲傳香,可也。
洪萬鍾,以弘文館意啓曰,本館下番副校理臣李徵明,以南學兼敎授,今日成均館四學合製時,晝仕出去之意,敢啓。傳曰,知道。
洪萬鍾啓曰,吏曹郞廳來言,都目大政,定於今月二十四日矣。兵曹判書李䎘,遭其庶弟之喪,定日內不得爲之云,敢啓。傳曰,知道。
以備忘記,傳于洪萬鍾曰,史官三員〈待命〉,騎馬九匹立之。
傳于申曅曰,大臣·備局堂上,引見。已上燼餘
引見時,持平韓聖佑所啓,卽者大臣,以諸道都事,頻數受由往來,大加非斥,臣不勝瞿然之至,曾在北幕,受由還家,身病猝重,以致未及進參本道之褒貶,則臣亦未免一番往來,臣何敢晏然仍冒臺職乎?請命遞斥臣職。答曰,退待物論。
引見時,領議政金壽恒所啓,大王子孫賤庶之類,過六代定役者,勿定七般賤役者,自是事目,先賢子孫,亦依此例定役矣。今此功臣衆孫過五代之類,雖不許口傳,七般賤役則勿爲充定,以示優恤之意,似當矣。上曰,依爲之。又所啓,都事乃是監司之幕佐,科擧時爲試官,災傷時爲敬差官,職秩雖卑,責任不輕,故自前多以出入三司之人差定,而近來不能如前精擇,或以望輕之人,苟充差送,何以彈壓列邑乎?今後別爲擇差事,申飭銓曹,何如?上曰,依爲之。又所啓,近來諸道都事,受由歸家,頻數往來,非褒貶及覆審之時,則長在京中,在營之日無幾,不但事體未安,貽弊驛路,亦甚不貲,而道臣,亦無催還請罪之擧,良可寒心,此亦別爲嚴飭,俾無如前之弊,何如?上曰,今後各道都事毋得頻數往來事,各別申飭,而如有復踵前習者,則隨現論罪,可也。又所啓,功臣衆子忠義口傳,以五代定限事,旣已命下,而其間更有定奪之事,故敢此稟達矣。曾前已出口傳之類,若以其代數過限,而還收其口傳,則必多騷擾之弊,此類則仍存,而若有代數相同,而未及出口傳者,物議或以不均爲言,而但爲此之慮,到今定式之後,許令追出口傳,則殊無定限之意,朝家事體,決不可如是,自古國家立法,只據令前令後,以爲區別遵行之地,曲折間雖不能一一均齊,有不可論,功臣衆孫已出口傳之類,則毋論多少,竝爲還給,其餘則依定式,限五代成給口傳,似當矣。上曰,定式之後,成給口傳,決不可爲。且前已出口傳者,則雖過五代之限,勿爲還收,以除騷擾之弊,可也。已上朝報
大臣·備局堂上引見時,領議政金壽恒所啓,曾前於春間,判中樞府事閔鼎重請對時,以曾前淸城府院君金錫胄,陳請關西捉虎軍,別抄上番於禁衛營,與本營軍兵,一體鍊習,而立番時糧料及賞格所用,未及料理,姑以禁衛保米·保布,通共用下矣。今則用度罄乏,無以爲繼,此是關西之兵,自關西管餉,量其應用,以米運送,或以屯田一二處,割屬本營,使之收穫繼用之意,陳達,自上有廟堂相議稟處之敎矣。此事卽當覆啓,而廟堂多有異同,至於自管餉,每年運送糧餉,必有難支之弊,屯田割給之事,則各軍門之設屯外方,素多弊端,西路異於他道,尤涉難便,臣意則關西捉虎軍,元數甚多,除其團束上番者外,抄定保人,每名各給三保,收布上納,以爲立番時,備給糧料賞格之資,則似合事宜矣。欲以此意,詢問本道,知其便否而後處之,旣已搆出啓草矣。諸議又以爲,關西軍布之上納於京中,乃是無前之規,不可創開,且捉虎,本非京軍門長留之兵,還送本道,使監司鍊習於營下,最宜云。給保一款則群議如此,雖難强而行之,至於還送本道,則臣意決以爲不可,當初金錫胄,以此事建請之時,臣亦與之相議,捉虎軍之團束上番,非以其有益於本營也。西路鍊兵,不能如意,故欲自本營敎鍊下送,以爲本道日後緩急之用,意非偶然也。到今若以軍餉之未備,而歸於本道,則事不着實,況卽今西路形勢,尤何得爲此等事乎?臣以私書,問于本道監司,則巡歷時,親閱捉虎軍之屬於禁衛營者,其技藝之精鍊,非他軍之比,可見其敎習之效云,罷送本道,則誠爲可惜矣。戶曹判書趙師錫,方爲禁衛提調,下詢本營形勢,捉虎軍番糧,以本營所儲,猶可以推移支給,則今姑依前通融用下,更觀前頭事勢,徐議變通,至於賞格之資,如或不足,則以兵曹軍布參酌,亦無不可矣。戶曹判書趙師錫曰,捉虎軍,自本道操練,有所難便,故淸城府院君金錫胄陳達,有此團束上番鍊習之擧,而本營軍保,未及定給之數尙多,軍餉之米,元來不足,而近來番上之數,不過一司,且以年前停番之故,稍有餘儲,厪得推移繼用,而若於早晩,加數上番,則本營元軍之糧,亦患不足,至於捉虎軍糧餉賞布,本無出處,都提調之陳請於榻前者,蓋以此也。今若因此而還爲下送本道,則誠爲可惜,姑觀前頭形勢處之,何如?上曰,當初上番操練,意非偶然,今若還送本道,則必不着實,使之仍置禁衛營而番糧,則姑爲推移支給觀勢,更議變通賞格之布,則自兵曹參酌題給,可也。禁府謄錄
上在昌德宮。停常參·經筵。
自昧爽至辰時,有霧氣。自□時至未時,日暈。夜一更,流星出天江星下,入南方,狀如鉢,尾長五六尺許,色赤。五更,月暈。
金昌協啓曰,大司憲申翼相未肅拜呈辭,執義李后沆在外,掌令李國華缺未肅拜上疏,持平李德成呈辭,持平韓聖佑缺今日以監察茶時之意,敢啓。傳曰,知道。
缺以都摠府言啓曰,今日入直軍士,中日習射,請出標信。傳曰,知道。
政院啓曰,今日爲政事,命下矣。都承旨李選未肅拜,右承旨成虎徵受由在外,廳中只有左承旨洪萬鍾,同副承旨金昌協及臣曅,臣則當以代房,進去兵批政廳,而萬鍾則與吏曹郞官,有應避之嫌,吏批政廳,何承旨進去乎?敢稟。傳曰,同副承旨進去。
洪萬鍾啓曰,近來廳中,位甚不齊,行公之員,只有臣萬鍾,右副承旨申曅,同副承旨金昌協,出納之際,事多苟簡,今日政,新除授承旨,卽爲牌招察任,何如?傳曰,允。
有政。吏批,判書李敏敍進,參判朴泰尙呈辭入啓。參議沈壽亮病,同副承旨金昌協進。
金斗明爲承旨,金禹錫爲判尹,李端錫爲左尹,任元聖爲禮曹佐郞,李宜昌爲典籍,趙楷爲禮賓直長,李重章單付承文博士,梁聖揆單付承文著作,任翊元單付承文正字。
兵批,李䎘服制,參判李秞進,參議尹敬敎病,參知崔商翼病,右副承旨申曅進。
尹以道爲副司直,徐文裕爲副司果,柳尙軫爲副司正。
洪萬鍾,以弘文館意啓曰,本館下番見存三員內,修撰朴泰萬在外,副修撰黃欽以病陳疏,缺洪受瀗獨爲入直,事多苟艱。伏聞黃欽所患,不至大段云。卽爲牌招,以爲推移入直之地,何如?傳曰,允。
又以査正廳言啓曰,忠義冒屬査正文書,今已完畢,各道冒屬姓名成冊,及門嫡長保擧人三鄕所向壁,依事目定罪之類,一一區別,主戶之應爲全家徙邊收贖者,亦爲抄出,輸送備邊司,而冒屬之類,不無逃故之人,逃亡者,日後自當査出,身故者,亦有子枝之故,不爲區別,一體懸錄,前己充定於軍役者,自本廳亦難査出,故竝爲入錄,此類則收布定役之時,自當査出其虛實,而文書之可考者,則一一收合,輸送于忠勳府,以憑後考,本廳則今已畢役,郞廳·員役等罷送之意,敢啓。傳曰,知道。
傳于洪萬鍾曰,都承旨李選,除拜未久,遽爾呈單,雖未知疾病輕重之如何,而其在事體,殊甚未安,呈單還出給。
傳于洪萬鍾曰,史官二員待命,騎馬六匹立之。
缺以吏曹言啓曰,老職上言人忠義衛李時缺年歲缺是資窮未經四品,則缺大王大妃周甲之慶,得授通政,今不可更缺申都男等二十五人,帳籍中年歲未準,竝皆勿施之意,敢啓。傳曰,知道。
傳于金昌協曰,玉堂箚本,留中。
申曅,以戶曹言啓曰,本曹所屬各司今春夏等褒貶,及司宰監去乙丑春夏秋冬兩等,竝爲等第以入,而軍資監都提調有故,內資寺·司圃署·司贍寺提調皆有故,不得限內磨勘之意,敢啓。傳曰,知道。
又以兵曹言啓曰,當日□士日稱名人,自敦化門入來,差備門外擊錚,極爲駭愕,今攸司囚禁治罪,同守門將金憲章,常時不能禁斷雜人,以致闌入,難免其責,推考,何如?傳曰,允。
金昌協,以戶曹言啓曰,卽接廣興倉所報,則來七月朔頒料事,倉官,進去右議政鄭載嵩家,請受祿牌,則方在被論中,祿牌不爲出給,係是大臣俸祿,何以爲之?敢稟。傳曰,待收殺輸送,可也。
申曅,以刑曹言啓曰,琴聚奎等査覈文書中,缺郞廳査啓,則以以罪人琴夢說懸錄,而本道啓本,則以琴鏺懸錄,故自本曹覆啓時,以兩人論罪矣。卽接慶尙監司朴泰遜移文,則琴鏺,初名夢說,故文書中□□□□□出,係是一人云。當初文書考覈,有此錯認,誠極惶恐,琴鏺,以琴夢說改付標以入之意,敢啓。傳曰,知道。
正言尹之翊所啓,昨者憲臣,以都事時往來事,至於引避,其處置,當出於臣,而臣曾於癸亥年待罪海西幕官時,以親病,有一番往來之事,臣方自劾之不暇,何可晏然處置乎?請命遞斥臣職。答曰,退待物論。
宋昌啓曰,持平韓聖佑,以卽者大臣,以諸道都事頻數受由往來,大加非斥,臣不勝瞿然之至。臣曾在北幕,受由還家,身病猝重,以致未及進參於本道之褒貶,則臣亦未免一番往來,何敢晏然仍冒乎?正言尹之翊,以昨日憲臣事不能處置。竝引嫌而退。大臣所達,勅勵方來,則旣往之事,不必引嫌,一番受由,曾亦有之,則不欲處置,其勢固然,請持平韓聖佑,正言尹之翊,竝命出仕。答曰,依啓。
答玉堂箚曰,省箚具悉。已諭於昨日筵席,不允。已上燼餘
左議政南九萬上疏上送事。啓。答曰,省疏具悉卿懇。卿其勿辭,安心無事往來焉。
京畿監司書目,高陽呈,以戶曹參判李奎齡辭職上疏上送事。啓。答曰,省疏具悉。疏辭令該曹稟處。已上朝報
吏曹啓目,粘連戶曹參判李奎齡上疏啓下是乎白亦,戶曹參判李奎齡,旣已奉使出疆,所帶地部佐貳之官,不可仍帶,似當許遞是白乎矣,重臣進退,臣曹不敢擅便,上裁,何如?啓。〈答曰〉依回啓施行。已上燼餘
上在昌德宮。停常參·經筵。
自昧爽至辰時,有霧氣。巳時未時,日暈。
下直,庇仁縣監南斗壽。
申曅啓曰,今日爲政事,命下矣。政官牌招之意,敢啓。傳曰,知道。
金昌協啓曰,吏曹判書李敏敍,牌招不進矣。傳曰,知道。
申曅,以都摠府意啓曰,副摠管朴新胄,以□□軍新番軍兵點考事,除標信,新營坐起,進去之意,敢啓。傳曰,知道。
又啓曰,今月二十七日祈雨祭,北嶽·漢江·木覓三處,承旨當爲受香進去,而都承旨李選未肅拜,右承旨成虎徵受由在外,卽今行公之人,只有四人,除守廳二人,則三處受香,無以推移,何以爲之?敢稟。傳曰,右承旨改差,以在京無故人,卽爲開政差出。已上燼餘
謝恩,獻納李國芳,掌令李台龍。
持平李德成再度呈辭。入啓。加給由。
戶曹啓曰,卽接廣興倉官所報,則來七月朔頒料次,倉官,進去于右議政鄭載嵩家,請受祿牌,則方在彼論中,祿牌不爲出給云。係是大臣祿俸,何以爲之?敢稟。傳曰,待收殺後輸送,可也。
全羅監司書目,務安等十四邑段,一向旱乾,多有未移秧處,同福等十八邑段,蟲災熾盛,秧苗傷損,民事可慮事。
判尹金禹錫上疏。大槪,冒陳危懇,乞遞新除職名,以幸公私事。入啓。答曰,省疏具悉。卿其勿辭,從速察職。
院啓,請春川府使李東老拿問定罪。啓辭同前諸道郵官,近來多以雜流庸品差遣,驛路之淍弊,職由於此矣。參禮察訪李渶,到任以來,全抛馬政,唯事肥己,鄙瑣之事,侵虐之擧,罔有紀極,驛卒不堪其苦,對人詈罵,無復顧籍,其取怨見侮,至於如此,則不可一日仍置其任,請參禮察訪李渶罷職,其代各別擇送。秋曹郞官,乃武弁之極選,而佐郞鄭沇,名稱未著,且無履歷,驟授本任,物情爲駭,久而未已,刑曹佐郞鄭沇,請命遞差。答曰,不允。
府啓,請明禮·壽進·於義·龍洞·明安公主房五宮折受,竝令一體査正事。入啓。答曰,勿煩。
禁府,李佐漢,拿囚。啓。
右承旨沈攸上疏。大槪,臣衰癃殘質,八朔重腫,尙不死亡,實是理外,而毒腫尙未完合,且泄痢方重,苶然昏倒,近密之地,決無復起隨班之望,伏乞鐫削臣職名,以延餘喘事。入啓。遞差,其代,今日內口傳差出。
吏曹口傳政事,承旨宋昌。
公洪監司宋奎濂上疏。大槪,千萬夢寐之外,猥叨藩臬之命,舁疾登程,來到城外,而自顧才分,決難承當,炎路所傷,宿患添劇,無復有自力之望,乞賜遞改,以幸公私事。入啓。已上朝報
備局啓辭,都目大政,旣已定日,而因兵曹判書李䎘遭服制,不得爲之,若待其制限,則大政,漸至遲延,殊涉可慮,都目異於他政,服制雖未盡,變通開政,曾亦有已行之例,卽爲牌招,使之改定日開政,何如?傳曰,允。備局謄錄
傳曰,旱災至此,不可無欽恤之道,禁府刑曹時囚及定配罪人,竝於明日榻前疏決事,分付。禁府謄錄
義禁府啓曰,以平安監司狀啓刑曹粘目,前判官李佐漢,移本府處置事,允下矣。李佐漢,方待命於本府,卽爲拿囚之意,敢啓。傳曰,知道。禁府謄錄
上在昌德宮。停常參·經筵。
巳時,太白見於未地。四更,流星出北方天際,狀如鉢,尾長三四尺許,色白。
謝恩,左承旨宋昌,右承旨洪萬鍾,判尹金禹錫,承文博士李重章,典籍李宜昌。
答公洪監司宋奎濂疏曰,省疏勿辭,從速往欽哉。
吏曹參判朴泰尙再度呈辭,及持平李德成三度呈辭,國忌齊戒,留政院。
吏曹啓曰,臺諫有闕,政事,取稟。傳曰,過國忌後爲之。
江襄監司書目,道內各邑農事形止旱乾,及今月十九日原城縣雨澤緣由事。
備邊司郞廳,以領議政意啓曰,都目大政,旣已定日,而因兵曹判書李䎘遭服制,不得爲之,苦待其服制之盡,則大政漸至遲延,殊涉可慮,都目異於他政,服制雖未盡,變通開政,曾亦有已行之例,兵曹判書李䎘,卽爲牌招,使之改定日開政,何如?傳曰,允。重出
傳曰,史官四員待命,騎馬十二匹立之,祈雨祭所內摘奸。
都承旨李選上疏。大槪,賤疾,一向苦劇,夙夜之務,決難堪任,矧今□□□祈雨之時,僚員未備,在外同僚,至以此見遞,而亦不得自力出謝,茲敢冒死更瀆,亟許遞免,以便公私事。留政院。
全羅監司書目,茂朱府使李定煥,今月卄日,母在喪事。已上朝報
上在昌德宮。停常參·經筵。
未時申時,日暈。
宣惠郞廳金倚相,慶尙道儲置米摘奸事,出去。
謝恩,司諫趙□□,掌令李國華,禮曹佐郞任元聖。
吏曹啓曰,都目政事,來七月初一日,爲之之意,敢啓。
備忘記,三次祈雨之後,淒風連吹,旱暵愈酷,言念民事,誠極渴悶,四次祈雨祭,社稷·宗廟·北郊,遣大臣,不卜日趁卽設行,祭文亦令提學製進,而罪己責躬,別爲措辭添入。
傳曰,旱災如此,不可無欽恤之道,禁府·刑曹時囚,及定配罪人等,竝於明日,榻前疏決事,分付。
禁府,南斗明,拿囚。啓。
政院啓曰,明日疏決事,命下矣。自前疏決時,時任大臣·禁府·刑曹堂上·三司各一員,例爲入參,而原任大臣,或參或不參,承旨,或一員或二員,今則何以爲之?敢稟。傳曰,原任大臣,亦爲入參,承旨,該房入侍。
備忘記,嗚乎,自予涼德,忝任以來,獲戾于天和,旱風霜災,飢饉顚連之慘,無歲無之,爲民父母,當復,何如?夙夜憂懼,罔知攸濟,噫嘻,今玆之旱,亦孔之酷矣。自春徂夏,雨暘時若,庶幾有有秋之望,而不幸節屆長養,旱暵斯酷,欲雨不雨,殆浹三旬,田疇龜坼,嘉穀萎黃,萬姓魚喁,大命近止,此正鋤後之旱,農家最忌,而數日之內,若不得霈澤,則哀我赤子,擧將塡壑,興言及此,不覺寒心而氣塞也。承旨代予草敎,宜自政府,廣求直言,以補不逮,仍念災不虛生,必有所召,今日之致此酷早,亶由否德,則其在修省之道,予當益加惕慮,而亦旣無勅勵群工,交相儆戒之擧乎?咨爾大小臣僚,體予宵旰之憂,務盡寅協之道,精白一心,恪勤乃職,小答天譴,以濟時艱,至於減饌禁酒等事,令該曹擧行。
政院啓曰,臣等,伏見備忘記,十行綸音,丁寧懇惻,悶旱憂民之意,側席求助之旨,出自至誠,溢於辭表,臣等聚首奉讀,不勝感嘆。第有使臣等代草之敎,以臣等蕪拙之辭,有不足以導達聖意,感動臣隣,請直以聖敎,播告中外,何如?答曰,文辭短拙,未能通暢,代草宜矣。
又啓曰,臣等,伏承聖批,有仍令代草之敎,此固出於聖上撝謙之至意,而第念憂天之道,貴於誠實,動人以言,不在文辭,設令臣等,强爲代撰,敷演絲綸,終有乖於格天之意,感人心之道,況此備忘辭旨,惻怛懇至,無□以復加,依前啓稟,直以聖敎播告中外,實爲得宜,玆敢不避煩瀆,惶恐再啓。答曰,知道。
政院啓曰,吏曹,來月初一日都目大政,取稟。傳曰,今卅爲之,何如事,命下矣。卽問于吏兵曹,則三十日,亦無故云。以此日爲之乎?敢稟。傳曰,以卅日爲之,可也。
傳曰,史官一員待命,騎馬三匹立之,穆陵忌辰祭所內摘奸。
禮曹啓曰,命下矣。依聖敎,社稷·宗廟·北郊,遣大臣,不卜日來卅日設行事,知委,何如?傳曰,知道。以上朝報
備局啓辭,黃柘坡越來淸人,無弊交付於厚春後,受標以來之意,本道監·兵使,旣已馳啓,令承文院撰出咨文,別定禁軍,追付於使臣之行,何如?傳曰,允。
又啓辭,云云事,命下矣。諸道軍兵試閱之時,賞格之資,一自奴婢貢木減縮之後,無他出處,不能如前行賞,實有乖於激勸之方,至於各道兵·水營,物力之板蕩,殆不成貌樣,雖意有所經營,更無措手之地,合有變通顧濟之道,誠如兩臣所陳,纔因原任大臣陳箚,兵·水營用度則曾前劃給營需外,量宜加給之意,定奪分付於本廳,軍兵賞格則措置充用之策,從所見啓聞之意,知委於諸道監·兵使處矣。待諸道啓聞上來後,更加商議,稟旨變通,而各營鹽盆·漁箭·船隻·屯田收稅設場之處,被奪於各衙門·諸宮家者,一一査出啓聞後稟處,何如?傳曰,允。備局謄錄
禮曹啓曰,備忘記,三次祈禱之後,淒風連吹,旱暵愈酷,言念民事,誠極渴悶,四次祈雨祭,社稷·宗廟·北郊,遣大臣,不卜日趁卽設行,祭文亦令提學製述,而罪己責躬之意,別爲措辭添入事,命下矣。依聖敎,社稷·宗廟·北郊,遣大臣,不卜日來三十日設行事,知委,何如?傳曰,允。
上在昌德宮。停常參·經筵。
謝恩,公洪監司宋奎濂,修撰朴泰萬,五衛將李萬夏。
禮曹啓曰,卽伏見下政院聖敎,則惻怛之誠,溢於辭表,凡在瞻聆,孰不感泣?旣有減膳禁酒之命,令各該司,自今日擧行,而自前減膳禁酒之時,則撤樂,勿擊鼓等事,應在擧行之中,亦爲一體分付,何如?傳曰,允。
平安監司書目,道內各邑雨澤農事形止,及田畓多被水災,誠爲可慮事。
判府事鄭知和箚子。大槪,病勢,無望入侍疏決,不勝惶恐,伏地待罪事。入啓。答曰,省箚具悉卿懇。所患如此,未得入侍,有何所傷?卿其安心勿辭,亦勿待罪,善攝焉。
政院啓曰,今日疏決時,刑曹堂上三員內,參判朴相馨有身病,參議尹世紀未肅拜,俱不得入侍,莫重疏決,只判書入侍,事體未安,參議尹世紀,卽爲牌招肅拜,使之入參疏決,如何?傳曰,允。
謝恩,刑曹參議尹世紀。
今日疏決時,都承旨李選,推考,留院上疏還出給事,榻前下敎。
疏決時,禁府時囚罪人閔鏞放送,李佐漢削職放送,元忠發·李警放送,問啓,南斗明依事目定罪放送,金誠依律定罪,定配罪人千永善·洪受疇·權楷·金元九放送,安之減等移配,金煥中途移配,李□賢·李馥·趙嗣基·李沃·鄭敬周·黃徵·金重夏·李益享·鄭休徵·李熙采·安命老·李胤慶·趙希孟·睦後立·吳始萬·權瑎·吳挺緯移配。啓。
疏決時,領議政金壽恒所啓,臣以西此邊定配罪人事,久欲有所陳達,而今因疏決,敢此仰達矣。咸鏡道三·甲·六鎭及平安道江邊七邑,士地荒絶,生理極艱,近來連値凶荒,元居土着之民,亦無以聊生,而前後罪人之定配於此者,其數甚多,主客俱困之患,誠極可慮,此類罪名俱重,旣非從速還宥之人,而其在事體,不可無變通之道,臣意則西北邊定配罪人中,凡係朝官儒士之類,則竝移配於南方,或其道內他邑,似爲便當矣。上曰,依爲之。刑曹判書李師命所啓,崔汝稷罪名,旣無以生爲死,圖出立案之罪,而今旣蒙放,則其時西原縣監,亦無見欺於色吏之罪,似當分楝矣。上曰,西原邑吏,旣以無罪見放,則其時守令,尤無論罪之事,分揀,可也。已上朝報
疏決入侍時,領議政金壽恒所啓,三·甲兩邑,士地瘠薄,生理絶難,自前居民,唯以採蔘爲資生之策,而至於衣資則尤無出處,專靠於蔘利,故生子未十歲,便卽率去越採,以爲各自營生之地,已成習俗矣。今因邊境生事,禁令申嚴,生理頓絶,無以爲資,若無自朝家別樣顧恤之事,則必無保存之勢,如非流徙四散,則不能坐而待亡,前頭不無冒死犯越之患,誠極可慮,不可不料理衣食之源,以爲之地,而可救之策,有難遙度,令本道監司,審察形勢,從長啓聞,商議稟處,何如?上曰,依爲之。以上備局謄錄
上在昌德宮。停常參·經筵。
慶尙監司書目,今月初一日以後,點雨不下,道內田畓各穀,幾盡焦枯,民事極爲可慮事。
京畿都事金構,道內儒生試取後,入來。
判府事李尙眞箚子。大槪,臣有二罪,乞削職名事。入啓。答曰,省箚具悉卿懇。卿之疾患,予已知之,未得入參,有何所傷?箚中事,尤無引咎之端,卿其安心勿辭,亦勿待罪。
禁府啓曰,啓下矣。南斗明,依事目,永勿敍用,放送之意,敢啓。傳曰,知道。
政院啓曰,政事過國忌後爲之事,命下矣。今日乃是祈雨齋戒之日,不得爲之事,敢啓。傳曰,知道。已上朝報
禁衛營啓曰,上番左部中司屬公洪道五哨軍兵逢點實數六百三十五名,十一番海西別驍衛六十三名,步軍標下一名,已爲整齊矣。來七月初一日,與內外三處入直,馬步軍兵等,依例替代後,舊軍放送之意,敢啓。禁營謄錄
疏決時,領議政金壽恒所啓,頃因廣州留守尹趾善陳達,山城役事所用僧通政帖文,有參酌成給之命矣。必定數分付,然後自該曹擧行,七十丈,使之成出下送,如何?上曰,依爲之。備局謄錄
上在昌德宮。停常參·經筵。
謝恩,判敦寧李端夏,都承旨李選,承文副正字金演,著作梁聖揆,知禮縣監趙麟祥。
吏曹參判朴泰尙再度呈辭。入啓。只遞本職。
持平李德成三度呈辭。入啓。遞差。
全羅監司金鎭龜上疏。大槪,冒萬死敢暴私懇,乞於去路,歷省祖父墳事。入啓。答曰,省疏具悉。卿其依疏辭往省。仍傳曰,澆奠床題給。
備忘記,前後祈禱,已至四次,而其雨其雨,密雲旋散,視天夢夢,雨意愈漠。噫,萬品收成之節,亢早之慘,乃至於此,民事之切急,實非春夏旱乾之比,憂心焚惔,罔知攸措,以予淺薄之誠,雖不足以感回天心而省愆責躬,代犧親禱之擧,不容暫緩,其令禮官,不卜日來七月初三日設行,而處所定於社稷。
咸鏡監司書目,道內農事形止,蟲災寢息事。
政院啓曰,以金羅監司金鎭龜上疏,有澆奠床備給之命矣。臣固知聖意,蓋有所在,而此等恩數,本不當輕施,且値凶年,尤宜裁節,故曾前大臣·筵臣,亦以此陳達,今此特施之恩,似涉過當,區區所懷,惶恐敢達。傳曰,今此恩典,別無過濫之事矣。
傳曰,今此親祭時,應爲出入於壇壝者,各別齊沐虔誠事,分付,至於禁酒·南草等事,亦爲着實擧行,而如或現發於摘奸之時,則從重科罪,嚴明申飭。
院啓,春川府使李東老拿問定罪事。啓辭見上參禮察訪李渶罷職事。啓辭上同刑曹佐郞鄭沇遞差事。啓辭見上金煥罪狀,已悉於前日之啓,今不必縷縷更煩天聽,而當初鞫問之請,未蒙允兪,投畀之典,實出寬貸,今因疏決,有此移配之命,其在聽聞,莫不疑惑,煥之罪名,旣非尋常竄配之比,則豈可混施惟輕之典,移於稍近之地乎?輿情憤鬱,久而未已,請移配罪人金煥,改定配所,極邊遠竄。
府前啓,請明禮·壽進·於義·龍洞·明安公主房折受處一體査正事。入啓。
禁府,李義賢洪原縣,李馥興陽縣,趙嗣基昌原府,李沃谷城縣,鄭泰周金海府,黃澂河東縣,金重夏光陽縣,李益享端川郡,鄭休徵利城縣,金煥杆城郡,李熙采孟山縣,安命老咸安郡,李胤慶梁山郡,趙希孟泰川郡,睦後立雲山郡,吳始萬玉果縣,權瑎彦陽縣,吳挺緯長木縣,安繼之鳳山郡移配。啓。
判府事閔鼎重箚子。大槪,風疾,猝發危劇,乞遞本職兼任事。入啓。答曰,省箚具悉。所患如此,予用慮念,卿其安心勿辭,從容善攝。仍傳曰,遣御醫看病。
左尹李端錫辭職上疏。入啓。答曰,省疏具悉。卿其勿辭,從速察職。
答院啓曰,不允。末端事,當初金煥之定配,非以罪名之難赦,出於一時酌處,則到今全釋,亦無不可,而爾等,必欲自是已見,恣爲好勝之論,誠可笑而亦可駭也,亟停勿煩。
答府曰,勿煩。
獻納李國芳啓曰,殿下,不以臣不肖,使得待罪言地,而臣賦性昏陋,識見淺短,毫無裨益,常切愧懼之心矣。再昨入侍於疏決之時,伏聞金煥移配之命,臣竊以爲,煥之罪狀,實非尋常底過惡也。當初定配,已是失刑之大者,而輿情之共憤,公議之抑鬱,到今猶前,則雖當欽恤之典,有此疏決之擧,而不可與參酌減等之輩,均有所寬貸,故敢有所爭執,而仰復於榻前,終未蒙允,退與同僚,相議連啓矣。伏承聖批,非但不賜允兪,反以恣意好勝,可笑可駭等語爲敎,臣何敢晏然抗顔於諫席乎?請命遞斥臣職。答曰,勿辭,退待物論。
吏曹判書李敏敍,兵曹判書李䎘初度呈辭。入啓。給由。
假注書成任病,代以申湙爲假注書。已上朝報
義禁府啓曰,時囚罪人南斗明,依事目定罪放送事,承傳啓下矣。南斗明,依事目永不敍用,放送之意,敢啓。傳曰,知道。
又啓曰,移配罪人金煥配所單子,旣已啓下,而臺諫,方以改定配所,極邊遠竄事,論啓,金煥押去啓目,不得書入之意,敢啓。傳曰,知道。以上禁府謄錄
禮曹啓曰,社稷親祭,不卜日來七月初三日設行事,命下矣。依聖敎,以此日擧行事,分付各該司之意,敢啓。傳曰,知道。禮曹謄錄
都目政。
兵批,以安井元爲景福宮衛將,丁熙燾爲武兼宣傳官,金槼爲僉知,柳必興訓鍊主簿,鄭履祥爲訓鍊僉正,朴忠敏爲守門將,沈攸爲司直,金景輝爲忠壯衛,李玄成爲都摠經歷,黃汝楫爲訓鍊判官,尹爲興陽監牧官,嚴承馥爲景福將,李晩雄爲都摠都事,吳巘爲宣傳官,閔任重爲宣傳官,李綸爲寧城僉使,洪時享爲全羅虞候,洪世普爲部將,李敏益爲訓判,薛文徵爲訓鍊主簿,孫晩爲同知,成文潛爲忠翊將,李行述爲四山監役,李曺□司衛將,黃鐸爲守門將,金世龜爲守門將,李斗望爲五衛將,李苾·趙光璧·趙相殷·具文翼爲守門將,成腆·崔漢柱·成弼大·高一中爲武兼宣傳官,韓弼世爲宣傳官,宋德昌·張漢傑·朴廷賓爲武兼宣傳官,元萬衡爲都摠都事,韓濟相爲都摠經歷,鄭弘佐爲五衛將,李敬守爲宣傳官,李昌肇爲訓鍊主簿,李聖時爲群山萬戶,李廷胄·金敏華爲守門將,崔日熙爲訓鍊判官,李先白爲訓鍊主簿,朴明燁爲造山萬戶,張萬里爲都摠經歷,尹斗寅爲部將,李之㰒爲都摠都事,尹以就爲都摠都事,李萬夏爲內禁將,朴明燁爲釧鍊主簿,南定星爲順天監牧官,趙汝璋爲智島萬戶,李觀徵爲知中樞,申惟一爲內禁將,金瑀爲禿城山城別將,金道鳴爲訓鍊僉正,徐宗謙爲都摠經歷,李綸爲都摠都事,李聖時爲訓鍊判官,元萬衡爲訓鍊判官,李以時爲宣傳官,趙忠達爲金烏山城別將,金衍錫爲天水僉使,車義轔爲上土僉使,盧鐸爲濟物萬戶,鄭載濟爲羅州監牧官,金是振爲晉州監牧官,崔壽海爲柔院僉使,李仁健爲淸江萬戶,千榮弼爲登山萬戶,金夏重爲訓鍊副正,洪時亨爲都摠經歷,鄭樑吉爲唐浦萬戶,尹斗明爲幕嶺萬戶,成翰最爲古突別將,崔重卓爲玉浦萬戶,申爲珍島監牧官,洪夏績爲咸興監牧官,趙泰謙·李宗奭爲武兼宣傳官,李允命爲都摠經歷,鄭德徵爲訓鍊判官,韓濟相爲訓鍊僉正,柳星漢爲訓鍊副正,洪夏臣爲德浦僉使,鄭敭爲茄波知知僉使,黃銓爲北兵虞候,金琓爲淸江萬戶,金汝器爲同知,鄭祥斗爲兼司僕將,李惠疇爲公洪兵使,徐文縉爲羽林將,李晶爲撫夷萬戶,韓碩良爲伊洲僉使,金汝欽爲同知,吳啓邦爲丑山萬戶,金重三爲訓鍊正,安起應爲玉連萬戶,李太古爲城津僉使,金重元爲慶尙右兵虞候,崔峻衡爲羅暖萬戶,鄭佶爲公洪水虞候,郭翰國爲永登萬戶,尹沆爲廣梁僉使,南復圭爲蛇渡僉使。
吏批,以任相元爲都承旨,李選爲吏曹參判,趙景昌爲童蒙敎官,朴廷豪爲歸厚別提,呂衡齊爲典獄參奉,宋泓爲恭陵參奉,尹尙閔爲監察,宋圭昌爲靖陵參奉,李相衡爲繕工監役,沈益晉爲軍器主簿,元泰龜爲內資主簿,李榮鎭爲敬陵參奉,尹墰爲宗簿主簿,高益亨爲直講,申漢相爲省峴察訪。鍾城府使金益廉今加通政,學錄李震栻·學諭崔敬中。兪命聃爲慶安察訪,尹聖瑀爲刑曹佐郞,洪禹錫爲長陵參奉,李世馨爲濟用副奉事,沈季良爲注書,洪受濂爲靖陵參奉,李禎翊爲監察,鄭載大爲工曹佐郞,金信雄爲東部主簿,延最績·李天果·李震休·金弘楨·鄭希良爲典籍,洪得龜爲禁府都事,禹錫圭爲尙瑞副直長,柳之發爲三陟府使,趙相槪爲江華經歷,李弘肇爲戶曹佐郞,安圭爲掌樂正,朴慶後爲右通禮,吳勣爲刑曹佐郞,韓聖翼爲尙衣別提,崔奎瑞兼校書校理,李涬爲尙瑞直長,邊時白爲禮賓別提,權彭老爲萬頃縣令,閔鎭周兼校書校理,尹彙善爲平市令,金益堅爲引儀,金益廉爲鍾城府使,張後載爲居山察訪,沈攸爲禮曹參議,李宜昌爲兵曹佐郞,尹以道爲兵曹參議,嚴緝爲副校理,崔弘甸爲良才察訪,崔元緖爲監察,黃爾明爲長興主簿,權爲監察,洪灝爲典獄奉事,姜碩老爲安岳縣監,曺錫文爲工曹正郞,金錫之爲豐川府使,李爲石城縣監,李元命爲泰川縣監,鄭之彩爲碧潼郡守,崔以遠爲召村察訪,李頤命爲應敎,崔寔爲廣興主簿,李公榦爲造紙別提,尹播爲監察,金盛迪爲修撰,崔奎瑞兼中學敎授,尹就甲爲濟用奉事,李東亨爲繕工直長,趙敏行爲司評,李喜益爲監察,校書正字文有章,成均學錄洪禹道,單付,朴泰尙爲戶曹參判,許慄爲司饔奉事,李彦綱爲戶曹參議,尹興績爲監察,尹播爲東部主簿,鄭德謙爲昌城府使,宋基學爲尙衣直長,洪時中爲信川郡守,李世甲爲司饔僉正,金啓明爲禮賓別提,成至重爲工曹佐郞,李明著爲軍資直長,朴世佶爲旌義縣監,李坡爲礪山郡守,柳星年爲大靜縣監,崔擎宇爲漆原縣監,申彦華爲河東縣監,趙沔爲稷山縣監,牟世蕃爲興陽縣監,任堂爲鏡城判官,曺夏卿爲奉常副正,金夢臣爲持平,兪樸爲漢城參軍,李壽長爲瓦署別提,尹敬敎爲大司諫,朴壽彪爲鳳山郡守,趙泰來爲茂朱府使,朴致道爲洪州牧使,鄭重昌爲丹城縣監,安烒爲順天府使,申汝沆爲彦陽縣監,朴之相爲新溪縣令,宋世鼎爲聞慶縣監,徐文德爲義興縣監,高應文爲康津縣監,尹世喜爲平康縣監,李震雄爲義盈奉事,趙相愚爲舍人,李寅熽爲龍仁縣令,宋掞爲軍資主簿,陳晩宰爲校書著作,兪命弘爲承文正字,盧碩賓爲成均學錄。郞廳蔡慶承校正。郞廳朴混源書。
上在昌德宮。停常參·經筵。
謝恩,戶曹參議李彦綱,宣傳官李以時,尙瑞直長李涬,訓鍊僉正金道鳴,同知金汝器,平市令尹彙善,漢城參軍兪樸,柔院僉使崔壽海,河東縣監申彦華,都摠經歷張萬里·徐宗謙,都事元萬衡,內禁將李萬夏,僉知金斗爀·黃鎬,掌樂正安圭,兼校書校理崔奎瑞·閔鎭周,兵曹佐郞李宜昌,典籍鄭希良,禁府都事洪得龜。
傳曰,今番擧動還宮時,捧上言事,分付。
禁府都事洪得龜·吳挺緯移配事,朔寧地出去。
明日社稷祈雨親祭時,出宮初嚴辰初一刻,二嚴辰正初刻,三嚴辰正三刻。
正言尹之翊啓曰,臣於昨者,以金煥移配事,與同僚相議論列矣。伏承聖批,辭旨極嚴,臣於是,不勝悚慄震惕之至。夫諫官,君之耳目也。凡於論事之際,不敢主其私見,只採外間物議而已。煥之流竄,旣非泛然罪人之比,則公議旣發之後,身居言地者,豈可緘默無言,以負其職責哉?昨日同僚,以此發簡,臣亦不復持難,相與聯名陳啓矣。不料聖明,不惟不賜允兪,乃以自是好勝,可駭可笑等語爲敎,主其己見,欲爲較勝於君父者,此乃人臣之極罪,豈特駭笑而已哉?如臣魯劣,忝居臺閣,不能見信於君父,負此非常之罪名,臣何敢晏然抗顔於臺席乎?昨緣日暮,今始來避,臣之所失,至此尤大,請命遞斥臣職。答曰,勿辭,退待物論。
吏曹口傳政事,以安圭爲右通禮。
諸承旨請對入侍,入侍時,社稷親祭時,有應差執事之任,吏曹判書李敏敍,待明朝牌招事,榻前下敎。
傳曰,今此擧動時,本兵之長,不可不進參,兵判,明朝牌招察任。
傳曰,親祭擧動,只隔一宵,而都承旨任相元,今日不爲肅謝,事甚未安,卽爲牌招,一體齋宿。
政院啓曰,獻納李國芳,正言尹之翊。引避退待。而大司諫尹敬敎未肅拜,司諫趙宗著呈辭,尙未處置,明日擧動時,諫院無隨駕之員,大司諫尹敬敎,司諫趙宗著,竝卽牌招,使之處置,何如?傳曰,允。
謝恩,都承旨任相元,大司諫尹敬敎。
大司諫尹敬敎啓曰,竝引嫌而退。據法論啓,旣得臺體,意外嚴批,不必爲嫌,請獻納李國芳,正言尹之翊,竝命出仕。答曰,依啓。以上朝報
兵曹啓曰,丁巳·辛酉·乙丑年社稷親祭動時,雜人一切禁斷事,分付各司,使之各自嚴飭,毋踵前習。且道路狹隘,致有馬兵雜踏喧譁之弊故,到夜晝古介落後,使挾輦砲手,羅立侍衛事,入啓,定奪矣。今亦依此例,十分嚴飭于各該司,而訓局馬兵及御營別抄武士·禁軍等,右列則留駐於景福宮前路,左列則迤向慶德宮前路,竝勿入夜晝古介,俾無紛踏之患,何如?依啓。訓局謄錄
義禁府啓曰,本府參下都事朴善長,卽新除授都事洪得龜妻同姓三寸叔母夫,法當相避,不得行公云。明日擧動時,不可不備員,朴善長,卽爲改差,其代,令該曹口傳差出,何如?傳曰,允。
吏曹啓曰,以義禁府草記,都事朴善長改差,其代口傳差出事,允下矣。凡參下官,有本司相避,則與他司相換事,旣已受敎遵行,而朴善長改差,事涉不均,依近例他官換差,何如?傳曰,允。以上義禁府謄錄
兵曹口傳政事,以崔容之爲假內乘。
上在昌德宮。停常參·經筵。
謝恩,都摠經歷李玄成·韓濟相,都事李萬雄·李之㰒,召村察訪崔以遠,尙衣別提韓聖翼,刑曹佐郞吳勣,工曹佐郞鄭載大·成至重,正郞曺錫,城津僉使李太古,撫夷萬戶李晶,軍資主簿宋惔,奉事李明著,長興主簿黃爾明,德浦僉使洪夏臣,右通禮安圭,幕嶺萬戶尹斗明,全羅兵虞候洪時亨,訓鍊正金重三,副正柳星漢·金夏重,判官李益敏·黃汝楫,主簿薛文徵,玉浦萬戶崔重卓,造紙別提李公榦,典獄參奉呂賢齊,東部主簿金信雄,上土僉使李義麟,天水僉使金衍錫,訓鍊主簿李昌肇,伊洲僉使韓碩良,廣梁僉使尹沆,公洪水虞候鄭佶,應敎李頤命,宣傳官吳巘·李敬守,廣興主簿崔寔,登山萬戶文榮弼,校書著作陳晩宰,正字文有章,智島萬戶趙汝璋,居山察訪張後載,監察權·尹播,李喜益·李相頊,乫坡知僉使鄭錫,群山萬戶李聖時,旌義縣監朴世佶,羅暖萬戶崔峻衡,玉連萬戶安起應,刑曹佐郞尹聖瑀,蛇渡僉使南復圭,內資主簿元泰龜,舍人趙相愚,信川郡守洪時中,鳳山郡守朴壽彪,大靜縣監柳星年,義盈奉事李震雄,宣傳官韓弼世,良才察訪崔弘甸,造山萬戶朴明燁,寧城僉使李綸,尙瑞副直長禹錫圭,繕工直長李東亨,丑山萬戶吳啓邦,兵曹參議尹以道,禮賓別提金啓明,漆原縣監崔擎宇,僉知方以寬,同知李溟翼,泰川縣監高應文,礪山郡守李坡,直講高益亨,典籍李震休·金弘楨·延最績,學錄李震栻,丹城縣監鄭重昌,持平金夢臣,司評趙敏行,義興縣監徐文徵。
獻納李國芳,正言尹之翊,就職。
吏曹口傳政事,禁府都事朴善長,氷庫別檢李仁漢,相換。
平安監司書目,都事宋儒龍罷黜,其代趁卽擇差,催促下送事。
公洪監司書目,道內各邑,前月二十八日大雨之後,一向旱乾,田畓各穀,擧皆枯損,前頭民事,萬分可慮事。
江華留守書目,農事形止及雨澤緣由事。
成均館官員,以同知館事意啓曰,昨日大司成,申琓焚香之後,仍招諸生,略擧所聞,以示警勅之意,諸生,引嫌捲堂而出,屢度開諭,終不入來,大司成,亦以諸生,因其言而出去,引咎而歸,館中諸官,當爲守館,而知館事李敏敍,呈辭受由,同知館事臣相元,以承旨陪祭,同知館事申翼相,請牌招,使之入泮,開諭諸生,何如?傳曰,允。
謝恩,大司憲申翼相。
政院啓曰,臣等,昨夕,備陳親禱姑停之意,而聖上,以諸司已辦,不宜旋寢,有所持難,臣等,亦不敢固請而退出矣。旣出之後,更聞物議,近者,四面距一二日程,驟雨頻作,焦枯得霑,槁燥之田,雖曾被傷,卽今農事,不至切急,至於山峽之處,雨水或過,反以害稼爲憂,三南遐遠之地,狀聞未到,耳目不及,而湖西近邑,亦多得雨之處,有目見而來言者,日間江水頗漲,亦可見上流之不旱,今此親禱,實出憂民之誠意,而秋節已屆,旱乾不至太甚,猶行祈禱之禮,殊非誠實之道,更爲瀆撓之歸,今姑停止,且觀數日,以待諸道文報之到,或行或否,亦爲未晩,臣相元,雖未及請對,而聞外議大扺如此,且聞大臣,亦欲陳達而未果云。今雖事迫,在臣等愚見,終有所未安,故不避煩猥,惶恐敢達。傳曰,受香在卽,旋寢不行,實有所未安矣。
大駕,詣社稷入幕次後,藥房·政院·玉堂問安。答曰,知道。
政院啓曰,卽今雨勢如此,仍行祈雨祭,事極未安,不可無變通之道,令禮官急速議大臣定奪,俾無臨時窘迫之患,何如?傳曰,允。
禮曹啓曰,傳敎矣,議于大臣,則領議政金壽恒,領府事金壽興以爲,今此親祭,旣爲祈雨,而乘輿來詣享所之後,雨勢之滂沱如此,仍行祈請,有非誠實之道,設令行祭之時,還爲開霽,不可仍用前祝,以報得雨之意,改撰祝文,而雨勢若不快晴,則自上冒雨行禮,不但凡事之難便,終有不成禮之患,□□□□□伏惟上裁。行判中樞府事閔鼎重病不收議,行判中樞府事李尙眞病不收議,行判中樞府事鄭知和病不收議,左議政南九萬,□□□□□□□□□行祭文,仍令提學改撰。
還宮時,初嚴申正一刻,二嚴申正二刻,三嚴申正三刻。
大駕還宮後,藥房·政院·玉堂問安。答曰,知道。以上朝報
訓局啓曰,中軍金世翊,時在統營任所,未及來現之故,以馬兵右別將睦林奇,兼差中軍之任矣。今日擧動,兵曹以睦林奇,備擬於別雲劍之望,已爲受點云。軍中事勢,誠爲狼狽,兼中軍睦林奇別雲劍,令兵曹急速變通,以爲進去陣上之地,何如?傳曰,允。訓局謄錄
禮曹啓曰,今此社稷祈雨祭,仍大臣收議,使大臣攝行事,命下矣。依常時遣大臣祈雨祭例,設行之意,分付各該司,何如?傳曰,允。
成均館官員,以同知館事意啓曰,臣進詣館中,招集出齋儒生等,以當初捲堂,已涉過重,到今一向退出,尤極未安,速爲還入,俾無空館之弊事,反復開諭,則以爲,諸生等,雖是末學,旣冠章甫,則稍知一分廉隅之爲重,昨者大司成申琓,招致兩齋班首,以所聞之言,縷縷警飭,而其中陽稱疾病,坐齋取食,點退饌品,貽弊下輩之說,實有大不安於心者,揆以廉隅,何敢晏然於齋舍乎?非不知捲堂之爲重,而反己自咎,退伏泮村矣。今者師儒之長,以今日之捲堂,引嫌陳疏,則原疏雖未上徹,師生分義,尤有所不能自安者,茲不敢還入,相與退出,大司成,以所聞言於諸生者,出於爲諸生加勉之意,且其所聞泛論,則近來弊習,非出於一人一時之所爲,在諸生,旣無捲堂之義,及其累度開諭,終不回聽,而至於今者,終以師長陳疏,引咎爲言,更無還入之意,師生,互相引嫌,終無收殺之期,而聖廟空虛,一時爲急,揆以事體,不可無別樣之擧,齋任儒生等,則不與於其間,來在泮村,使之爲先入齋,更爲通諭諸生,次第還入,似合變通之道,敢啓。答曰,知道。
又啓曰,齋任儒生等,來在泮村,故使之爲先入齋,更爲通諭諸生,次第入齋之意,纔爲啓達矣。未及批下之前,掌議則以被斥儒生,引嫌出去,其餘兩色掌,亦引不當嫌之嫌,爭先退去,更無收殺之望,無非臣不善開諭之致,不勝惶恐,退歸齋任等,今可催促入齋,而同知館事任相元,大司成申琓,明日待開門,竝卽牌招,以爲同議開諭之意,敢啓。答曰,知道。以上成均館謄錄
上在昌德宮。停常參·經筵。
謝恩,茂朱府使趙泰來,公洪兵使李惠疇,學錄盧碩賓,彦陽縣監申汝沆,監察尹興績·崔元緖,戶曹佐郞李弘肇。
吏曹判書李敏敍,兵曹判書李䎘再度呈辭,加給由。
藥房啓曰,昨日觸熱冒雨,臨幸社壇,乘輿沾濕,旋卽還宮,必不無所傷。伏未審夜來,聖體,若何?臣等不任區區之慮,敢來問安。
黃海監司書目,道內今月十六日,二十二日,連得大雨,誠爲多幸,而水邊畓穀,多被損傷,且蟊蟲熾發,禾節盡枯,民事可慮事。
全羅監司書目,自今月初至今,一向旱乾,民事渴悶,各邑山川靈驗處,祈雨祭設行事。
答藥房曰,知道。無事矣。
判府事李尙眞箚子。大槪,病劇,未能扈駕,乞削職名事。入啓。答曰,省箚具悉卿懇。有疾未參,別無所傷,其安心勿辭,亦勿待罪。
大司成申琓辭職上疏。入啓。答曰,省疏具悉。卿無所失,勿辭察職。
全羅監司金鎭龜上疏。大槪,懇乞收回澆奠備給之命,以重恩典,以安私分事。入啓。答曰,省疏具悉。今玆恩典,意非偶然,卿其勿辭焉。
以平安監司,都事宋儒龍罷黜狀啓,傳曰,觀此平安監司狀啓,都事宋儒龍,不念職事,乍往乍來,任便行止之狀,殊甚可駭,雖云以親病爲辭,其在事體,不可罷職而止,平安都事宋儒龍,拿推。
府啓,請明禮·壽進·於義·龍洞·明安公主房五宮折受處,竝令一體査正事。今者聖上,因旱災之慘,有疏決之擧,而遠竄罪人金煥,至有中道移配之命,臣等竊不勝駭惑焉。煥之罪狀,王法難貸,而當初竄配,已是失刑,輿情拂鬱,向今未已,不料疏釋之際,混入移配之中,憂災恤囚,雖聖明修省之至意,而罪犯旣重,固難冤恕,則豈可汲汲移配於內地也?臣等竊爲朝廷,惜此擧措也。三尺之典,一有輕重,則實有乖於古聖王懲惡之道,請還收遠竄罪人金煥中道移配之命。答曰,不允。金煥事,已諭於陳疏之批矣,勿煩。
院啓,請春川府使李東老拿問定罪事。請參禮察訪李渶罷職,其代各別擇送事。金煥罪狀,已悉於前日之啓,今不必縷縷更煩天聽,而當初鞫問之請,未蒙允兪,投畀之典,實出寬貸,今因疏決,有此移配之命,其在聽聞,莫不疑惑,煥之罪名,旣非尋常竄配之比,則豈可混施惟輕之典,移於稍近之地乎?請移配罪人金煥,改定配所,極邊遠竄。移配罪人吳挺緯,曾在曩時,貪汚濁亂之罪,實是國人之所共憤,而聖明之所洞燭也。玆因疏決之擧,乃有移配之命,而聞其配所,定於全羅道長水縣云。長水乃湖南之中道也。距京城道里不遠,朝家雖因一時之形勢,罪人等配所,不得不改定,而今若因配於此邑,則是與降於量移者無異,遠近聽聞,莫不爲駭,請長水縣移配罪人吳挺緯,改定配所,極邊遠竄。答曰,不允。李東老,姑先從重推考,觀其緘辭而處之。李渶,遞差。以上朝報
成均館官員,以兩司知館事意啓曰,臣等,與大司成申琓,會坐明倫堂,將欲開諭諸生,則諸生或散去他處,或退在泮村,遣人尋覓,辛勤招呼,則昏黑之時,始到泮門之外,臣等,欲面對開諭,累度催促,終不入來,至以昨日本館啓辭,有齋任爲先入齋之語,無爲諸生開諭之意,終不敢入齋,往復累次,時出慍語,終無回聽之擧,臣等辭竭意窮,無可奈何,諸生等當初捲堂,已極無據,初則以師長引嫌爲託,末乃以啓辭措語執言,一向違拒,全不顧事體之莫大。臣等忝在師長之任,致令諸生,有此可駭之事,無非臣等不職之責,而從前空館,非止一再,未有如今日諸生所爲之不美,士習誠可寒心,到此地頭,不可無別樣變通之道,使齋任爲先守齋,方外儒生,亦漸次招入,而此諸生等,竝施停擧之罰,以正士習之意,敢啓。答曰,知道。成均館謄錄
上在昌德宮。停常參·經筵。
夜二更,流星出奎星上,入北方天際,狀如鉢,尾長二三尺許,色赤啓。
謝恩,宗簿主簿尹鐔,監察李禛翊,碧潼郡守鄭之彩,永登萬戶郭翰國,靖陵參奉洪受濂,江華經歷趙相槪,平康縣監尹世喜,司饔奉事任慄,五衛將李斗望,歸厚別提朴廷豪,聞慶縣監宋世鼎,慶尙左兵虞候金重元,萬頃縣監權彭老,淸江萬戶李仁健,訓鍊主簿柳必興。
禁府,宋儒龍,拿囚。啓。
開城留守書目,農事形止及雨澤事。
平安監司書目,寧邊府使李海柱,本月卄八日,遭母喪事。
政院啓曰,春川府使李東老推考事,命下矣。臺諫,方以拿問定罪論啓,參禮察訪李渶遞差事,命下矣。亦以罷職論啓,推考傳旨及遞差傳旨,不得捧入之意,敢啓。傳曰,知道。
弘文館啓曰,新除授副校理嚴緝,時在京畿陽川地,修撰金盛迪,時在全羅道萬頃縣任所,經筵入番事緊,請斯速乘馹上來事,下諭。答曰,依啓。
政院啓曰,諸承旨,待開門,班次入來後,他各司官員之詣闕者,追後踵入,自是古例,雖以位高卿宰,不得徑先以入,事體當然,而今曉開門,臣等入來之時,都摠府經歷李玄成,都事李之㰒,多率跟隨,偃然徑入,橫截前路,援例呵禁,而猶不知止,其愚濫不識事體之狀,誠極可駭,都摠經歷李玄成,都事李之㰒,請從重推考。傳曰,允。
成均館官員,以同知館事意啓曰,齋任等,旣已守齋,仍設食堂,未及入來儒生,使之連續招入,而臣等,卽爲罷去之意,敢啓。傳曰,知道。成均館謄錄
京畿監司書目,長湍等二十五邑,去六月二十八日雨澤,及今月初二日雨澤緣由事。以上朝報
上在昌德宮。停常參·經筵。
巳時,太白見於未地。
下直,公洪兵虞候閔興魯。
謝恩,興陽縣監牟世蕃,奉常副正曺夏卿,典獄奉事洪灝。
政院啓曰,今日乃處暑也。視事當爲取稟,卽今炎熱尙酷,姑觀前頭日氣稍涼後,更稟之意,敢啓。傳曰,知道。
備邊司啓曰,曾以各道還上指徵無處査覈之事,及冒屬餘丁査正成籍之事,使本司武郞廳崔擎宇,專管爲之,而還上査覈,則諸道文書,多有虛僞差錯之端,令漢城府考準帳籍,更爲査問本道,坐次歸一之際,尙未究竟,冒屬査正之事,亦未及完了矣。今番大政,除授漆原縣監,其所管兩事,不可付諸生手,崔擎宇新除之職,令該曹改差,使之仍察前任,何如?傳曰,允。
吏曹判書李敏敍,兵曹判書李䎘三度呈辭。入啓。加給由。
校理金萬吉上疏。大槪,敢陳切迫私情,冀蒙矜許事。入啓。答曰,省疏具悉。爾之情事,予用矜惻,當令該曹稟處。
大司憲申翼相啓曰,今日席上,同僚,以左尹李端錫削版事發論,而歷擧端錫前後被論之事,又以釣名干譽之事,爲其罪案,其中或有臣所未聞之事,而朝家之宥過用長,已有年所,則到今宿慝新愆,羅列無餘,復置削版之科,殊非論人以情之道,而終爲求罪太甚之歸,再三相難,枘鑿終戾,臣忝在首席,言不見重,又未苟同,則不可一刻仍冒,請命遞斥臣職。答曰,浮薄之輩,提起旣往之事,務爲已甚之擧,予甚駭然,於卿少無可避之嫌,勿辭,退待物論。
持平金夢臣啓曰,左尹李端錫,平生行己處事,無一可觀者,曾在丁巳冬玉候違豫之日,身爲嶺臬之任,私自往候於强宗之家,其時人言,已甚藉藉,後爲湖西方伯時,其近祖家廟,在於境內,而歷過近地,不爲覲拜,其中稍有名字士夫之家,則奔走伺候之不暇,湖中之人,無不唾鄙,頃爲咸鏡監司時,淑儀房封進文書中,至書以臣字,其爲無識,莫此爲甚,人或稱其淸簡,而兄弟寒餓,則未肯分尺布斗粟,而吳挺緯爲戶判,則賂以數斤上蔘,亦或稱其吏才,而屢叨方面重任,無一可紀之善政,其矯情干譽,傷風敗俗之情,不一而足,如此之人,決不可置之於卿宰之列,重貽士夫之羞恥,故以不可不削版之意,發論於席上矣。長官以爲,太涉過重,而終至引避,此無非臣見輕之致,請命遞臣職。答曰,李端錫所犯,雖或盡如臺啓,收敍旣久之後,不宜每每提起,務爲深刻之論,況其所以臚列罪狀者,太不近於人情,而至以旣往無情之事,今復斥之以無識,此豈論人平恕之道乎?誠未滿一哂也。勿辭,退待物論。
掌令李國華,持平韓聖佑啓曰,今日本府齊坐時,同僚以左尹李端錫削版之意,發於席上,而臣等於此論,別無異同,將欲隨參矣。長官,以削版爲過重,終始持難,至於引避,則臣等,亦何敢自以爲是,而晏然行公乎?請命遞斥臣等之職。答曰,勿辭,退待物論。
掌令李台龍啓曰,今日席上,同僚,以左尹李端錫削版事發論,而歷擧前後被論之事,又以釣名干譽之迹,爲其罪案,其中或有臣所未聞之事,而朝家之宥過用長,已有年所,則到今宿慝新愆,羅列無餘,復置削版之科,殊非論人以情之道,而終爲求罪太甚之歸,故再三相難,枘鑿終戾,臣忝在僚席,言不見重,又未苟同,則不可一刻仍冒,請命遞斥臣職。答曰,勿辭,退待物論。
院啓,春川爲邑,卽嶺西之一都會也。責任之重,非如他邑之比,府使李東老,年旣衰耗,性又貪饕,到任未久,鄙瑣不謹之誚,已不勝其狼藉,本邑之規,每年一結,收一兩之錢,留儲官庫,以爲京中及監營往來住雇馬之價,曾前莅玆邑者,如或節用,則一年所收,或可支用於數年,東老則赴任未滿半年,而民結收錢,已至累度,遠邇喧傳,莫不唾罵,此別無更加詳察之事,如此罪犯,決不可推考而止,請春川府使李東老拿問定罪。金煥罪狀,已悉於前日之啓,今不必縷縷更煩天聽,而當初鞫問之請,未蒙允兪,投畀之典,實出寬貸,今因疏決,有此移配之命,其在聽聞,莫不疑惑,煥之罪名,旣非尋常竄配之比,則豈可混施惟輕之典,移於稍近之地乎?輿情憤鬱,久而未已,請移配罪人金煥,改定配所,極邊遠竄。移配罪人吳挺緯,曾在曩時,貪汚濁亂之狀,實是國人之所共憤,而聖明之所洞燭也。玆因疏決之擧,乃有移配之命,而且其配所,定於全羅道長水縣,長水乃湖南之中道也。距京城道里不遠,朝家雖因一時之形勢,罪人等配所,變通改定,而今若因配於此邑,則是與降等量移者無異,遠近聽聞,莫不爲駭,請長水縣移配罪人吳挺緯,令該府改配遠地。近者聖明,悶旱焦憂,親禱社壇,君父動駕,是何等擧也?凡爲臣子者,若無大段身病及難安情勢,則亦可黽勉出仕,以趨駿奔之列,而吏曹判書李敏敍,兵曹判書李䎘,俱以重宰,承牌不進,雖有大政後引入之例,而揆以事體,殊涉未安,請吏曹判書李敏敍,兵曹判書李䎘竝命推考。答曰,不允。以上朝報
義禁府啓曰,以江襄監司狀啓,刑曹粘目,前伊洲僉使尹聖擧,移本府處置事,允下矣。尹聖擧,時在任所,依例府書吏,發遣拿來,何如?傳曰,允。禁府謄錄
上在昌德宮。停常參·經筵。
下直,富平府使金錫衍,德源府使李台老,義城縣令尹誠敎。
謝恩,奉敎金弘福,學諭洪禹道,慶安察訪兪命聃,禮賓直長趙楷,稷山縣監趙沔,同知金汝欽。
臨昌君焜高陽地焚黃呈辭。入啓。傳曰,給由馬,澆奠床備給。
禮曹判書呂聖齊初度呈辭。入啓。給由。
司諫趙宗著初度呈辭。入啓。遞差。
成均館官員,以同知館事意啓曰,捲堂諸生,旣已施罰,齋任及在外儒生,招入守齋矣。昨日四學儒生,引他事通文,侵斥齋任及諸生,相繼出去,又爲空館,卽今知事李敏敍呈辭受由,同知事申翼相,引嫌退待,大司成申琓,請牌招,卽詣泮宮,開諭諸生,使之還入,何如?傳曰,允。
副校理李徵明上疏。大槪,敢於乞免之章,附陳所懷,冀蒙察納事。入啓。答曰,省疏具悉。所陳之辭,予已知之,而第激腦臺彈,或昩反己,勉戒坤聖等語,實是臆逆,疑人之太甚,誠未曉其心之所在,而疏末云云,亦出於傳聞之謬戾,而至於聽言來讒之說,予雖昏迷,本不忍爲此態也。
獻納李國芳啓曰,昨日憲府多官,皆引避退待,處置歸於本院,而掌令臣李國華,卽臣之同姓四寸兄也。法當相避,有難可否,旣不得處置,則亦不可晏然苟冒,請命遞斥臣職。答曰,勿辭,退待物論。
大司成申琓,牌不進。傳曰,更爲牌招。
成均館官員,以同知館事意啓曰,今七月初七日,儒生七旬輪次,當爲設行,而大提學李敏敍,方在呈告中,不得爲之,今月內無故日,退行之意,敢啓。傳曰,知道。
同知館事再啓曰,大司成申琓,旣已牌不進,他無推移之員,而聖廟空虛,本館堂上,不得守直,事甚未安,臣方進去,當此之時,大司成,亦宜相議,開諭諸生,申琓,更爲牌招察任,何如?傳曰,依啓。成均館啓辭中所謂學儒等通文侵斥者,何事耶?
又啓曰,臣取見四學通文,則學儒,曾以宋徵殷·申鐔等,欲護尹拯爲罪,移文太學,則太學,不爲應答,而今以申鐔·李師尙,錄之齋薦,故攻斥太學齋任李明恒,以汲引邪黨,慢賢黨惡,爲辭矣,敢啓。傳曰,知道。
吏曹啓曰,臺諫有闕,政事,取稟。傳曰,明日爲之。
都承旨任相元上疏。大槪,乞遞同知成均之任,以專職事,以存法例事。入啓。答曰,省疏具悉。卿其勿辭察職。
大司成申琓辭職上疏。入啓。答曰,省疏具悉。卿其勿辭察職。
政院啓曰,卽者以李徵明疏中,戚畹一款言根出處,招問事,下敎矣。臣等,伏見徵明疏辭,則其所謂今之戚畹,姑無可慮之迹云者,未必以今日,謂有可憂之事,而致有此災異也。不過因求言之旨,自附於先事之戒而已,大抵有則改之,無則加勉,乃聖人聽言之道,今此招問言根之敎,恐非包容之聖度,而亦有妨於事體,臣等職在近密,區區所懷,惶恐敢稟。
備忘記,李徵明疏中所陳戚畹事,實非疏章間泛論之比,其所用意,極其無狀,揆以人臣分義,何敢若是乎?招問言根之敎,不無未安之事,而承旨乃敢違拒君命,餙辭救解之狀,殊甚駭然,竝姑先從重推考,此啓辭,還出給。
備忘記,李徵明疏中勉戒坤聖等語,實是無前可駭之擧,則豈可待以儒臣,不爲招問?而承旨等,不但恬不爲怪,及承嚴批之後,乃敢更以覆逆之意,偃然陳達,其無君縱恣之習,極爲痛惋,入直承旨,竝拿問定罪。
禁府,申曅·金斗明拿囚。啓。
傳曰,李徵明,牌招問啓。
玉堂上下番請對。傳曰,所懷書入。以上朝報
義禁府啓曰,去六月二十八日榻前疏決時,罪人元忠發·李警等,放送後問啓事,承傳啓下矣。元忠發·李警擊錚辭緣,捧招以入,而本府無放送捧招之規,元忠發等還囚之意,敢啓。傳曰,勿爲仍囚。禁府謄錄
戶曹啓曰,扈聖功臣鰲城府院君李恒福賜牌田畓,未及受出,故今者本家,以各司無后奴婢屬公慶尙道安東田畓竝一結七十八負二束,密陽田畓竝四結十一負七束,義城田畓竝二結六十五負四束,開寧田畓竝三結八十一負五束,軍威田畓竝七十四負一束,晉州田畓竝四結四十三負五束,全羅道萬頃畓一結三十一負二束,靈巖田畓竝二結八束,長城田畓竝一結三十四負二束,黃海道信川田畓竝一結十四負四束,公洪道鴻山田二結五十二負八束,報恩田畓竝四十四負七束,文義田畓竝一結十四負五束,合三十一結二十五負三束,望呈矣。依例折給,何如?傳曰,允。戶曹謄錄
上在昌德宮。停常參·經筵。
謝恩,昌城府使鄭德謙,軍器主簿沈益晉,引儀金益堅,部將尹斗寅·洪世普。
備忘記,副校理李徵明,性本偏狹,平生議論,率多乖激已甚,固無足觀者矣。乃者投呈一疏,語及戚畹之事,而此非循例泛論之比,先言災異,仍及戚里,末乃以勉戒坤聖等語,偃然筆之於書,有若戚畹,眞有縱恣之失,而欲令戒飭者然,此前後所未有之擧也。其所用意,萬萬無狀,如此放肆無忌憚之人,當繩以重律,今姑末減,爲先罷職不敍。
政院啓曰,臣等,於昨日申退後,伏聞殿下,因校理李徵明之疏,大加威怒,荐降嚴旨,旣命招問言根,又命拿問喉司之臣,處分過當,景象愁慘,有若嚴霜迅霆,震擊於俄頃之間,而萬物摧傷,無復有生意,臣等,誠不意以殿下之明聖仁恕,當此悶旱側席之日,發怒於一言事之臣,而遂有此無限過擧也。徵明疏語,固多狂戇妄率,其論戚里事,亦有辭不分明,指不別白處,然察其語脈,祗是設辭,而原其本意,不過出於過計之憂,先事之戒耳,夫豈有他意?而聖上,不賜徐究,迫令招問,此實有妨於言路,而有傷於聖德,在喉舌之地者,開陳匡救,冀以納吾君於無過者,固亦憂愛之發,事理當然耳。不知殿下,何怒於是,而直加以縱恣無君之罪,下自禁直而幽之囹圉耶?此殆殿下本源方寸之地,克治猶有未至,涵養猶有未厚,而遇事暴發,不能自勝,亦不能自覺也,此豈臣等平日所望於殿下者哉?抑臣等所惜者,不獨此耳。殿下,於近日,因旱憂畏,焦然不寧,求言之敎,惻怛丁寧,四方皆聞之矣,而敎下旬日,側聽寥寥,中外大小之臣,無一人以言進者,嗚呼,今日群臣,豈盡無願忠獻言之誠哉?殆亦見殿下,素未能廣盡言之路,開不諱之門,而一時遇災,應文求言,故下亦無敢盡其誠,小事則旣以爲不足言,而大事則又恐其不見施,淺言之則旣不足動聽,而深言之則又恐其觸怒,囁嚅顧忌,卒無敢發一言,此在殿下,正宜反躬自省,益恢虛受之量,而經幄之臣,纔一啓口,輒以雷霆之威震之,竝與覆逆之承旨,而加重究焉,如此而欲以來四方之言,求臣隣之助,不亦遠乎?昔朱子,嘗聞其君有辭令之失,至於惻然寒心,中夜以興,不覺歎咤曰,人子事親之道不至,父母之顔色不和,則爲子者,當左右承順,以祈悅豫耶?當詬罵妻孥,毆擊僮隷,以快己之志耶?此閭巷之人知之,不待曾參孝己而能之也,人主事天,亦何以異此耶?朱子此言,誠可謂切至,而宜爲萬世人之遇災修省之戒矣。嗚呼,經幄喉舌之臣,亦豈非我殿下之僮隷,而今此威怒之震,不特詬罵毆擊而已,其何以上塞天怒,而消弭災旱乎?臣等,備員近密,目見聖上,有此無前之過擧,而拘限淸禁,身不得入,終夜憂歎,繞床彷徨,束帶待朝,今始入來,則殿下過擧已成,而不可以復救矣。然雷霆之怒,本不終日,不遠而復,尙不能無望,區區所懷,冒死悉陳,伏願殿下,淵然深念,亟霽威怒,收還承旨申曅,金斗明拿推,校理李徵明罷職不敍之命,不勝幸甚。答曰,予本不學無識,有何加意本源之工哉?第人臣章奏中,辭意之縱恣無狀,未有如徵明者也。予雖昏庸柔弱,決不忍受制於此等狐鼠之輩矣,今日之事,非予所知,爾等任自爲之。
備忘記,昨日承旨,玉堂之相繼恣意救解,實由於罪重律輕之致,李徵明,爲先削奪官爵,門外黜送。
政院·玉堂請對,入侍。
大司諫尹敬敎上疏。大槪,賤疾沈痼,回甦無期,虛帶職各,罪戾益積,懇乞亟賜遞改,以便公私,附陳區區所懷,冀蒙採納事。入啓。答曰,省疏具悉。已諭於諸臣矣,勿辭察職。
領議政金壽恒箚子。大槪,敢陳區區所懷,冀蒙察納事。入啓。答曰,省箚具悉卿懇。徵明疏中,乃擧地震之變,有若災異之作,由於戚里之驕橫,而至以勉戒坤聖爲言,人臣告君之辭,何可若是其無嚴乎?決不可以應旨進言,而有所寬假也。拿推事,卿辭如此,當令放送,卿其思量焉。仍傳曰,遣史官傳諭。
成均館官員,以同知館事意啓曰,臣來宿泮宮,欲開諭諸生,而諸生,皆已散去無留,在泮村者,當初空館儒生六七人,而連日催促,只三四人來到,其餘數人未到,今方待其畢聚,聖廟空虛,事甚悶迫,大司成疏批已下,更爲牌招,與之相議開諭,何如?傳曰,允。
政院啓曰,傳曰,曾前朝臣疏章間,或有語及戚里之事,而不過泛引古語,有所論列而已今此李徵明疏本則先言災異,因及戚畹之事,末乃以勉戒坤聖等語,肆然筆之於書,有若外戚,眞有縱恣之失,而欲令戒勅者然,此前後所未有之擧也,其所用意,誠極痛惋,決非尋常泛論之比,必有指嗾之人,一一直陳事,傳敎矣。問于副校理李徵明,則以爲,地震之變,多由於外戚之用事,女謁之盛,而近年地震之變,無歲無之,敢因求言之旨,妄有先事之戒,而勉戒坤聖等語,凡臣子告君之辭,所不敢言而敢言者有之,惟我坤聖,母儀一國,於群臣,實有母之道焉,子之於母,何事不可諫,何事不敢言?雖不敢直爲疏達,而蓋冀聖上,以臣疏意,勉戒坤聖,而坤聖,仍以此飭勵諸戚里,使之各自謹愼也。今之外戚,雖無顯著縱恣之迹,謂之畏愼謙抑,則臣不敢信也。至於聖敎中指嗾一款,尤不勝愧悚之至,臣雖無狀,殿下,旣使待罪邇列,則何至受人指嗾,而乃有此陳達?惶恐俟罪之外,更無所達云矣,敢啓。傳曰,夕時下問之事,夜深之後,今始緩緩陳達,已極無據,況勉戒坤聖之說,決非泛論之語,而嚴問之下,乃敢以草草數語,矇矓以對,尤可駭然,使之更爲直陳。
又啓曰,傳敎矣。問于李徵明,則以爲聽傳敎仰對之際,自致夜深,尤爲惶恐,勉戒坤聖之語,已悉於前所仰對之語,臣之疏本尙在,更賜俯覽,則上下文勢脈絡,有不可自掩者,何敢爲曚曨之語,自速欺隱之誅哉?惶恐竢罪之外,更無所達云矣,敢啓。傳曰,知道。
院啓,請春川府使李東老拿問定罪事。請移配罪人金煥改定配所,極邊遠竄事。請長水縣移配罪人吳挺緯,令該府改配遠地事。請吏曹判書李敏敍,兵曹判書李䎘竝命推考事。臣伏聞昨日校理李徵明應旨陳疏,天威震疊,至有牌招問啓之敎,又下諸承旨推考,覆逆承旨拿問之命,繼而有罷職不敍之敎,朝者,又有削奪官爵門外黜送之命,臣於是,不勝爽惑驚愕之至,當此悶旱求言之日,帷幄之臣,仰體樂聞之盛心,畢其所懷於達四之聰,其言設有不中之處,固當務爲寬貸,以示大聖人包容之道,而招致詰問,實是前所罕有之事也。喉司之臣,目見君父之過擧,竊附惟允之義,有所爭埶,則夫豈有一毫營救之計哉?不料聖明,疑之太過,罪之太遽,推考拿問之命,疊下於片刻之間,削黜之罰,又及於進言之臣,朝著之上,氣象索然,遠近聽聞,莫不駭惑,訑訑聲色,足以拒人於千里,則況此無前之擧,豈特聲音顔色而已哉?河海之大,無物不受,日月之更,人皆仰之,請還收諸承旨推考,入直承旨拿問,李徵明削奪官爵門外黜送之命。竝引嫌而退。立異重論,殊欠臺體,僚議參差,在我何嫌?嫌難處置,其勢固然,請大司憲申翼相遞差,持平金夢臣,掌令李國華,持平韓聖佑,掌令李台龍,獻納李國芳竝命出仕。答曰,不允。拿推削黜,還收事,已諭予意於諸臣矣。萬無允從,亟停勿煩,末端事,提起往事,必欲追論,終未免已甚之歸,長官避辭,大意固好,有何可遞之失乎?大司憲申翼相出仕,持平金夢臣遞差,李國華·韓聖佑·李台龍,獻納李國芳出仕事,及推考事,依啓。
正言尹之翊啓曰,臣以兩司多官引避事,有所處置矣。伏承聖批,臣不勝瞿然之至,夫隨聞論列,自是臺體之當然也。公議旣發之後,衆論皆已歸一,而長官之獨爲引避,殊欠臺體,故臣以此有所立落矣。玆者特出特遞,出於臣之意慮之外,處置乖當之失,臣實難免,臣何敢晏然仍冒乎?請命遞斥臣職。答曰,勿辭,退待物論。
玉堂箚子。大槪,敢申前席未盡之懷,請還寢前副校理李徵明削奪官爵門外黜送,承旨申曅·金斗明等拿問之命,昨今傳敎中未安措語一切還收事。入啓。答曰,省箚具悉。已諭於前席矣,勿煩。
獻納李國芳就職後啓曰,卽者同僚,處置請出,不得不承牌趨命,而詣臺之後,伏見其引避之辭,則以憲官處置,特出特遞,出於意慮之外,立落乖當之失,又爲退待,臣以處置中人,何敢晏然行公?而又於同僚之避嫌,難可否,又如前日,以此以彼,決不可苟冒,請命遞斥臣職。答曰,勿辭,退待物論。
大司成申琓牌不進。傳曰,知道。知成均李敏敍,明朝牌招,使之進去。
有政。
生員元釴等上疏。大槪,臣等,俱以居泮儒生,適於捲堂,坐齋取食,以致官庫之虛,點退廚飣,濫用鞭扑,以招下輩之怨讟,親舊有疾,托以己病,圖得藥債之帖云爾者,旣發於大臣之言,至煩于師長之責,則其萬萬難安之情迹,旣無異同,且伏見本館啓辭中,全沒諸生所供之實狀,斷以己意,竝施停擧之罰,摧折士氣,而使三十多士,終不得辨暴其情,蒼黃出去,不勝悶抑之至,敢陳當初捲堂之實狀,及本館啓辭之誣罔,以冀財察事。入啓。
政院啓曰,生員元釴等來呈一疏,觀其辭意,則以館儒捲堂被停之事,有所陳辯,而其間多有語侵同知事申翼相者,申翼相當初處置,雖未知如何,揆以師生體面,頗涉未安,而係是儒生聯名之疏,且有陳暴情實之語,故不得不捧入之意,敢啓。傳曰,觀此元釴等疏辭,事之是非,姑舍勿論,侵斥同知事申翼相,無所不至,其在師生之分,豈容若是?殊甚無據,此疏還出給。以上朝報
御營廳啓曰,本廳軍兵,自癸亥年停當之後,不當一向停番,故上年更爲定奪,姑以五哨上番者,蓋出於連値凶歉,糧餉不足之致矣。今若仍以五哨磨鍊,則前頭番次,至於六七年之久,其間技藝之生疏,坐作之齟齬,勢所必至,從前鍊習之意,將未免抛棄之歸,誠非軍政之所宜,而卽今營儲稍優,可以支調,自九月十四番爲始,依例以十哨,磨鍊上番,何如?傳曰,允。
又啓曰,本廳十四番軍兵,自九月爲始,依例以十哨磨鍊上番事,蒙允矣。別三司屬黃海道五哨,江襄道五哨,合十哨軍兵,來八月二十五日,京中逢點,九月初一日,與別左司軍兵,當爲替代立番,及期調送事,兩道監·兵使處,依例知委之意,敢啓。傳曰,知道。御營廳謄錄
有政。兵批,以兪善男·洪敍九爲副護軍,李以時爲上護軍,閔鏞爲副護軍,閔任重爲副司猛,李敬守·韓弼世·吳巘爲副司勇,李寅奭·趙泰謙爲副司果,李鵬齡爲副司正,金夏鼎爲副司猛,崔漢柱·宋德昌·朴廷賓·成弼大·張漢傑·高一中·成腆·丁熙燾爲副司勇,李溶爲副司直,徐文縉·申惟一爲副護軍,金敏華爲副司果,李廷曺·具文翼·黃鐸爲副司正,鄭岏·李世興·高夢說·金興澳·趙光璧·李苾·金世龜·趙相殷·於忠敏爲副司勇,權縞·趙宗著爲副護軍,黃欽·崔擎宇爲副司果。
吏批。
上在昌德宮。停常參·經筵。
謝恩,鍾城府使金普澂,禮賓別提邊是伯。
禮曹判書呂聖齊再度呈辭。入啓。加給由。
掌令李國華上疏。大槪,臣於同僚之特遞,不敢以獨免爲幸,而晏然就職,召牌之下,未克祗赴,臣罪至此,實無所逃,懇乞聖慈,亟遞臣職,仍治臣罪,以爲人臣慢命者之戒,兼陳所懷,以備察納事。入啓。答曰,省疏具悉。削黜之罰,旣出於十分參酌,則今不可撓改也,爾其勿辭察職。
吏曹啓曰,臺諫有闕,政事,取稟。傳曰,當日爲之。
備忘記,大王大妃殿所御轎子,年久色渝,故出給見樣轎於尙方,使之新造以入事,分付以送矣。厥後罔測之說,不勝其藉藉。噫,近來紀綱頹廢,宮府不嚴,毋論事之大小虛實,傅衍增益,白地做出,略無顧忌,事之寒心,固已久矣,而至於此事,初旣出給大王大妃殿舊轎子,明白傳敎,則此非暗昩難明之事,而意外之言,乃至於此,其翻說做出之罪,誰當之乎?尤極痛惋,此而置之,將無以嚴國體而熄妖言,故當初聽傳敎尙方該吏,旣已從重決杖,新造轎子,亦已出給尙方,使之卽爲燒火,而其時營造該院都廳,厥罪惟均,拿推,嚴問定罪。
知成均李敏敍,牌不進。傳曰,不念聖廟之空虛,徒守自己之廉隅,召牌之下,偃臥不赴,殊甚未安,推考,更爲牌招,使之進去。
禁府,張後載拿囚。啓。
濟州牧使,判官尹世雄,病重罷黜事。
吏曹判書李敏敍上疏。大槪,嚴召之下,病未祗赴,冒陳危懇,本職兼帶,倂賜遞改,因治臣前後違慢之罪事。入啓。答曰,省疏具悉。卿其勿辭,從速察職。
江襄監司書目,三陟等六邑,旱乾太甚,通川等十三邑,今月念後,竝皆得雨,而金城縣則水災甚於旱災,其尤甚旱乾處,使之設行祈雨祭事。
知成均李敏敍,再招不進。傳曰,知道。捲堂之擧,前或有之,而事之無據,未有甚於今日也。莫重聖廟,空虛累日,而不善開諭,無一人入齋,殊甚未妥,同知館事任相元,推考,卽爲牌招,今日內使之勸入。
都承旨任相元上疏。大槪,臣得見儒生元釴之疏本,專攻同僚及臣身,其間實狀,有不敢自隱者,玆敢冒死自陳,祗竢譴罰,所叨本兼諸職,一倂鐫罷,以謝士論,以安私分事。入啓。答曰,省疏具悉。捲堂之擧,侵斥之疏,俱極無據,賢關士習,豈容如是?良可駭也。於卿無引嫌之事,勿辭,從速進去,俾無聖廟守直久曠之弊。
同成均任相元,牌不進。傳曰,乃因不當引之嫌,皆稱情勢難安,違牌不進,則其將一任空虛,而終不勸入乎?更爲牌招,使之進去。
領敦寧金萬基上疏。大槪,伏聞尙方郞廳,有拿問之命,冒陳危悃,乞遞尙方提調,仍治臣罪事。入啓。答曰,省疏具悉。於卿少無所嫌,卿其安心勿辭。
持平韓聖佑上疏。大槪,旣有難冒之嫌,又有違牌之罪,伏乞聖慈,亟削臣職,仍治臣罪,以爲人臣慢命者之戒,兼陳所懷,以備財察事。入啓。答曰,省疏具悉。已諭予意於諸臣之批矣,爾其勿辭察職。
大司成申琓上疏。大槪,三違嚴召,方在惶蹙俟罪之中,而儒生之疏斥,又出於此際,臣之難冒情勢,又加一層,決不敢一刻苟冒於師儒之長,伏乞亟遞臣職,仍治臣罪,以重士論,以存體例事。入啓。答曰,省疏具悉。已諭於同知館事之批矣,卿其勿辭察職。
同知館事任相元請對入侍。入侍時,禮曹判書呂聖齊,牌招入泮,使之開諭諸生事,搨前定奪。
禮曹啓曰,冬至使拜表吉日,來十月卄二日卯時,方物封裹,同月十九日推擇。啓。
玉堂箚子。大槪,敢陳區區所懷,以備裁擇事。入啓。
有政。以上朝報
兵批,以洪孝逸·盧從男爲副護軍,金夢臣爲副司直。
上在昌德宮。停常參·經筵。
金昌協啓曰,大司憲申翼相,持平韓聖佑病,執義李后沆,持平李益壽在外,掌令李國華呈辭,掌令李台龍上疏,今日以監察茶時之意,敢啓。傳曰,知道。
又以禮曹言啓曰,臣聖齊,來詣泮宮,欲開諭諸生,而諸生,皆已散去,無一人留在泮村者,儒生等,今方催促,而旣無本館堂上,且無齋任,招集儒生,其勢誠難矣。在前空館之時,本館堂上,一邊守直,一邊勸入,乃是規例,而今皆引嫌不出,曾無禮官獨爲勸諭之擧,揆以事體,亦甚未安,知館事李敏敍,同知館事申翼相·任相元,行大司成申琓,卽爲牌招,相議開諭,以爲諸生等入齋之地,何如?傳曰,允。
又啓曰,同成均申翼相·任相元,大司成申琓,牌招不進矣。傳曰,更爲牌招。
申曅,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
又啓曰,假注書柳尙軫,身病甚重,連日不得仕進,前頭差復,亦未易期,今姑改差,他假注書差出,何如?傳曰,允。
以洪重夏爲假注書。
申曅,以兵曹言啓曰,今七月初十日,賓廳武臣武經七書講書日次,而國忌相値,不得爲之之意,敢啓。傳曰,知道。
任相元啓曰,臣承牌詣闕,成均館進去,下直。傳曰,知道。
金昌協啓曰,同成均申翼相,大司成申琓,再招不進矣。傳曰,知道。
又啓曰,領府事金壽興箚子到院,而以國忌齋戒,留院之意,敢啓。傳曰,入之。
又以禮曹言啓曰,臣聖齊,與知館事臣李敏敍,同知館事臣任相元,來詣泮宮,招集再次捲堂諸生及色掌等,其中或有引嫌及有故者,只四人入來,以聖敎累次開諭,則以爲,諸生等,前日旣入之後,外議峻攻,故廉隅所在,不得已各自退去矣。聖廟累日空虛,致煩聖敎,他不敢顧,謹當還入云。諸生等,出就夕食堂,仍爲守齋,此外在外儒生等,方令一邊催促,使之次第入齋,而臣等館館官,皆罷出,仍念當初捲堂諸生等,師生之間,有乖激之擧,故初施停擧之罰矣。旣已施罰外方儒生,亦多失所,殊爲可慮,竝爲解停之意,敢啓。傳曰,知道。
大司諫尹敬敎啓曰,昨者同僚處置,憲府多官,以處置乖當,引避退待,臣當處置,而憲府多官中,持平韓聖佑,卽臣之妻同生娚也。旣有應避之嫌,則勢難可否於其間,何敢晏然處置乎?昨緣賤疾方劇,委頓床席,無路詣臺,經宿之後,今始扶曳來避,稽緩之罪,益無所逃,請命遞斥臣職。答曰,勿辭。
金昌協啓曰,大司諫尹敬敎,再啓煩瀆,退待物論矣。傳曰,知道。
答玉堂箚曰,省箚具悉。應旨陳箚,憂愛誡誨之語,誠甚切至,予用嘉尙,可不體念焉。
原箚留中。以上燼餘
答領府事金壽興箚曰,省箚具悉卿懇。卿之惓惓之忠,予非不知,徵明疏中戚畹之事,非一時做錯之比,則警責之道,烏可已乎?卿其安心焉。以上朝報
上在昌德宮。停常參·經筵。
元敬王后忌辰。
巳時,日暈。
金昌協啓曰,大司憲申翼相,持平韓聖佑病,執義李后沆,持平李益壽在外,掌令李國華呈辭,掌令李台龍上疏,今日以監察茶時之意,敢啓。傳曰,知道。
申曅啓曰,假注書洪重夏,時無職名,付軍職,冠帶常仕,何如?傳曰,允。
洪萬鍾啓曰,左承旨宋昌,同姓孽四寸第宋暠身故,服制已行四日,出仕,何如?傳曰,允。
又啓曰,領議政金壽恒,來詣請對矣。傳曰,引見。
金昌協,以備邊司言啓曰,綾平君具鎰,行副護軍柳尙運,吏曹參判李選,戶曹參判朴泰尙,竝本司堂上差下,而朴泰尙則使之仍察有司之任,何如?傳曰,允。
又以備邊司言啓曰,中江開市,例在於八月十五日,依前商賈,豫爲整齊,多持貨物,及期入送,俾無埋沒之弊事,兩西監司及開城留守處,知委擧行,何如?傳曰,允。
又以備邊司言啓曰,西北犯越罪人進告,及捕捉各人等依事目論賞事,曾已稟定於榻前,而各人出身與否,及公私賤役名,當初本道冊中,不爲明白開錄,故更爲發關査問矣,兩道改成冊,今纔上來,應爲施賞之類,分等別單書入啓下後,移送吏兵曹及掌隷院,使之依此擧行,何如?傳曰,允。以上燼餘
午時,上御熙政堂。引見入侍,領議政金壽恒,同副承旨金斗明,假注書洪重夏,記事官柳尙載·宋疇錫,□□□□,壽恒進曰,連日雨下,蒸鬱倍甚,聖體,若何?上曰,無事矣。又曰,旱餘之雨,頗得浹洽,遠方消息,雖未及聞,畿內近邑則似無不足之嘆,而近來之雨,異於春夏,沾潤足矣,此亦似過,若不速霽,則恐不無傷損禾糓之慮矣。上曰,然矣。若或連雨,則必有害農之患矣。壽恒曰,畿邑則此雨之前,亦不望雨云,而頃夜暴注大漲,農家還以是爲悶云矣。又曰,小臣身病未差,行公之時,一番勞動,輒至數日委頓矣。頃日社稷隨駕,仍參攝行之祭,因以添病而來,前患頭疼復發,循例坐起,不得進參,而今日始來備局,因有所懷,欲爲陳達,前頭備局日次不遠,而臣雖入侍□諸臣入侍,必不得從容,而臣之疾病,亦未必更爲入侍,故今日國忌,而敢來請對矣。近來因李徵明之上疏,天威震疊,處分過重,臣忝在大臣之列,終無一言匡救,則其罪爲重,故不敢泯默,冒昩陳箚矣。乃有拿推承旨還收之命,如臣不肖,忝居大臣,而俯賜採聽,非但優待小臣,亦見聖上如流之美,而至於徵明之被罪,則以不可撓改爲敎,臣恐此事,終爲失當之歸矣。夫言者之被罪,特一餘事,臣之所憂,有大於此,前後傳敎辭旨,大失和平之氣,實是卽祚以來未有之擧,群臣進言者,或有可罪,則雖加誅譴,亦無不可,可怒在彼,我何與焉?而聲色之厲,若是其太過乎?至於下政院之批,有非平日聖上之辭氣,擧國臣民,莫不錯愕而失圖,群臣無狀,其所進言,雖有不槪於聖心,何如殿下一身之重乎?皇天祖宗之付畀,萃於殿下之一身,平日聖上之所自期,群下之所仰望,豈不以堯·舜三代爲準,而今因一言者之事,轉輾激惱,乃有自劃自棄之敎,實是曾所未料也。諸葛亮之言曰,不宜妄自菲薄,以塞忠諫之路。程明道,於神宗朝,極論治道。神宗曰,堯·舜之事,朕何敢當?明道對曰,陛下此言,非宗社之福。今日殿下之此言,雖緣一時之觸激,而人君言行,動法天地,臣恐大哉之言,不當若是,而亦非宗社之福也。啓辭批答,極其嚴峻之故,喉司之臣,不敢更有所陳達救正,書諸朝報,播之中外,其爲聖德之累,豈特一時過當之擧而已哉?所關匪細,臣憫惜焉。上曰,徵明之疏,傅會災異,論及戚里,而以今之外戚,有若眞有驕橫之事者然,至以勉戒坤聖爲言,人臣告君之辭,豈可若是無嚴乎?不可無警責之道,故薄示譴罰,而至於政院之批,則凡人怒頭之言,未必適中,故激惱之餘,文字自至如此,初非有意而發也,卿言至此,過中措語,竝當改之矣。壽恒曰,一時觸激之餘,辭氣雖或過當,能知其過,旋卽改之,尤有光於初無過失,臣之所憂,不在一時,故敢有所仰達矣。自上以卽改爲辭,眞所謂日月之更也,臣不勝欽仰感歎之至。徵明上疏妄率之狀,臣亦論列於箚中矣,外戚裁抑之說,自是古人□論也。□□□□□戒,故士類之人,必守此論,而第外戚,無代無之,人有賢否之殊,事有是非之別,雖常時士類中人,而沈溺富貴,變其所守,或至驕奢而放縱,或至營私而害民,則固當在上者,思所抑之,在下者,思所正之,而不然,其操心處事,姑無顯著過失之事,則當國家孤危之時,肺腑之臣,其所親信,自別於他人,此理勢之所必然也。臣之意見,本來如此,昧臣本意者,必謂之觀其形勢,我朝明宗朝,沈連源,以仁順王后祖父,爲首相,素有厚德重望,故其時尹元衡,濁亂朝政,綱打士林,而國家有匡救之益,士林有扶持之賴者,皆沈連源之力也。其後李樑濁亂之時,沈義謙,亦有周旋之力,其扶護士林之功,如此,宣祖初年,懿仁王后之三寸朴應男,見重於士類,官至大司憲,先正臣李珥日記中,論朴應男淸名直節,素有士望,以中殿三寸,朝野倚以爲重,不幸早死,甚可惜也云云。朴應男,性本剛介淸直,搏擊無所避,人多仇怨,且外戚之臣,處地親近,而先正,不顧其嫌,稱道如此,今之戚里,未知與古人,何如,而姑無大段顯著濁亂之事,如有過誤,則豈可有所撓貸乎?庚申以後,排擯勳戚之論,亦或有之,此蓋出於先事之慮,未然之憂,大意固好,第論以時勢,事有不然者,而年少之輩,例守古人之泛論,必以裁抑外戚爲是,今此徵明之疏,未知有何深意,而觀其疏語,則首擧地震,已涉太過,而至於勉戒坤聖一語,尤非臣下所敢言者,妄言被罪,固爲不關,而今若罪之,則遠方聽聞,必謂之以言涉戚里而罪之矣,其爲不幸,當如何哉?反覆思之,終不如置而不罪,故頃日箚中,略申其意矣。徵明疏語之妄率,群下孰不知之?而同辭力請者,非爲徵明地也。或慮聖上,處分過中,有損於盛德,而言者之被罪,特其第二件事耳,故臣先以辭旨之未安,有所仰達,繼以處分之過中,畢其所懷矣。上曰,凡朝臣之應旨陳疏,語及戚里者,非止一再,而曾前皆□□□微明,如以今之戚里,有顯著之失,則直斥可也,而首以地震傅會,又以勉戒坤聖爲言,此非循例論及戚里之疏也。告君之辭,極其無狀,故不得不罪之矣。壽恒曰,徵明之罪,罷職·削黜之間,姑無大段輕重,何乃初只罷職,而繼因玉堂·政院之救解,又爲加罪乎?當初直爲削黜,則雖涉過中,亦或可矣,轉輾激惱,漸至加罪,實非大聖人和平之德也。上曰,初旣爲先罷職,故繼以削黜者,非因玉堂·政院之救解也。壽恒曰,臣雖無狀,待罪大臣之列,出入筵席,蓋已久矣。伏見殿下,凡於接待臣隣,發號施令之際,辭氣從容和平,雖或觸拂,未嘗有過當之擧矣。今番之事,實是初見,而未安之敎,不憚追改,凡在瞻聆,孰不欽頌?因竊伏念,人心虛靈不測,出入無常,操存工夫,平日雖篤,潛隱未發,遇事觸發,大賢以下,皆不得免焉。程子所謂,七情之中,惟怒爲甚,能於怒時,遽忘其怒,而觀理是非者,正謂此等處用工也。凡有志於治心之工者,孰不知怒之當制?而七情之中,惟怒急發,故常時所識義理,未能覺察,而自不知其終至於顚倒乖戾矣。臣於孝宗朝,待罪玉堂長官,奉朝賀宋時烈,亦出入筵席,進講心經,其時亦有激惱事,宋時烈及諸臣,反復陳誡,則孝宗下敎曰,非不知予之病痛,而發怒之時,不能禁制矣。近聞卿等之進戒,且觀古人之垂訓,無他法,但當置諸一邊,不思其怒,經夜日久之後,則其怒自解,每每如此用工,則亦可變化氣質矣。唯此下敎,與程子遽忘其怒,一揆相符,其所着力於克治之工者,如彼其至,千古帝王家心術上用工夫,豈有加於此哉?其時諸臣,莫不欽仰,而到今思之,不勝感泣之至。己亥三月,臣又待罪承旨,其時大雪盈尺,引見大臣諸宰,問以弭災之策,宋時烈·宋浚吉,首對曰,今此災異,實非凡常,不可以虛文末務,爲消弭之道,因達金弘郁伸冤復爵之事。浚吉曰,今日雖不卽聽許,此後淸燕之暇,平心思之,必悔處分之過當,而必諒弘郁之情罪矣。孝宗答曰,所達如此,宜卽改之,何待後日?卽令復其官爵。浚吉曰,臣旣庸孱,不敢直爲請改矣。殿下先賜卽改,殿下之卽改,而臣之庸孱,著矣,臣之庸孱,著矣而聖量之快闊,尤爲有光云。弘郁之事,臣下誠有所難言者,而轉環之美如此,臣旣親見於身,故敢此引以爲達,非但今番事,將來聽言之際,每以孝宗治心從諫之德,體念於聖心,實是宗社神人之福也。上曰,當初處分過中,而卿之引古陳誡,如是勤懇,予當留念焉。壽恒曰,筵中說話,近因傳敎,不得輕易傳播之故,今始聞之,則頃日政院·玉堂請對時,天怒震疊,多有未安之敎,其中主弱臣强之說,雖緣一時激惱之發,而此敎一播之後,群臣聞之者,莫不宸怖失圖,不能自安,豈獨伊日入侍諸臣,當其罪乎?群下無狀,固無一事之裨補,平日事君,若或有一分彷彿於聖敎者,則雖被萬戮,亦且不足矣。彼中有是說,久矣,雖無奈何,孰無痛迫之心乎?向時一邊之人,以臣强二字,目宋時烈以下諸臣,皆欲毆之於死地,而幸賴聖明之庇護,得以保全於今日,而自聞此敎,大小諸臣,皆若當之於其身,自上萬一有以此毫分致疑於群下者,則此由群下,平日不能見信於君父之致也。誠所自取,而特以群臣一時進言,有拂於聖心,而發此未安之敎,以爲峻塞之地,則尤爲無窮之慮。古人云,陳善閉邪,責難於君。孟子亦云,格君心之非,莫如我敬云。今若人君有過,臣下救正,其所爲言,或至逆耳,而輒以不恭不敬之罪加之,則豈不與古人之言,相悖乎?臣下之進言,爲臣强,人君之聽言,爲主弱,則下必以臣强爲懼,而不能進言,上必以主弱爲戒,而不復聽言,其有妨於言路,有損於聖德,爲如何哉?以殿下常時平恕之德觀之,今日辭氣之太過,實所未料也。特以觸激之餘,發此意外之敎,臣非不知殿下,非出於有意,而因一時激惱,聖敎若此□□□□,則群下,豈能一刻安心立朝,臣自聞此敎,深憂過計,夜不能寐,今當入侍之時,若或不盡所懷,則是自外於天地父母,故敢此冒昧畢陳矣。上曰,人君辭令,未必盡是,臣下之匡救,固所當然而特因怒頭猝然之發,有此言矣,豈有以臣强二字,致疑於群下之理乎?怒弛之後,亦覺其不自擇言矣。平日予之病痛,惟怒爲甚,凡於內外之事,多有暴發之時,自知其過而常患難制矣。今日大臣之言如此,後當留意焉。壽恒曰,聖敎若是丁寧,群下聞之,孰不欽仰乎?壽恒又曰,伏見朝報,以尙方轎子事,至下備忘記,以爲做出罔測之言,有官員拿推,下人治罪之擧,雖未詳其曲折之如何,而第不勝驚惑之至,尙方制作之事,外人旣不得聞知,則所謂做出難測之言者,未知做出何說,傳播外間,至入於闕內乎?且伏見傳敎,則爲大王大妃殿新造轎子云,做出傳播,果有其罪矣。當該官吏,固可懲治,而至於爲大王大妃殿所造之轎,因此燒火,恐似未安矣。上曰,大王大妃殿轎子色渝,故五月,招致尙方色吏,分明言之,使之新造以入矣。其後淑儀所乘轎新造之說,藉藉傳播於外間,此由於紀綱解弛,訛言肆行之致,而當初傳敎,旣甚明白,爲淑儀造轎,萬無是理,而此言旣播之後,有不可家道而戶說,訛傳之言,必有所自,而初聽分付之人,難免做出之責,故當該下吏決罪,以爲徵勵之地,而舊轎改漆以入,新轎出給燒火矣。壽恒曰,爲大王大妃殿所造轎子,因外間無狀之言而燒火,恐未得當矣。上曰,因置其轎,則無以熄浮言,故不得已燒之矣。壽恒曰,近來國綱頹廢,人心澆薄,士夫之間,興訛造謗,亦已甚矣。至於闕內之言,則外間之人,未得詳知,故不敢輕易傳播,而以李徵明疏末之語言之,亦由於宮禁之不嚴,內言之易播也。大凡嚴宮禁之道,務在內言之不出,外言之不入,而近來則宮禁之言,外人多傳,此固人心不古,訛言易播之致,而實由於外人之出入宮禁也。頃者豐呈時,外人多入宮庭之故,出外之後,闕內事,虛實之間,傳言者頗多,宮家之出入闕內,蓋出於敦睦之義,而國家固與私家有異,宜有限節,以嚴宮禁矣。上曰,今此所達,甚是矣。宮禁之嚴,非不常加申飭,而時世已下,漸不如前,內言之出外,近來尤甚,誠可寒心,自今以後,內人等,死病及父母喪外,切勿出入事,自內別立科條,如有無端出入,內言傳播者,則與筵說宣泄之罪同科,以杖八十徒三年之律,定式矣。壽恒曰,內間凡事,非外廷號令之所可及,惟在自上常加嚴勅之如何,而今承聖敎,新立科條,別爲申飭云,誠不勝幸甚矣。壽恒又曰,新除授昌城府使鄭德謙,曾於庚申年,因筵臣陳達,以前任江界府使及公洪水使貪婪之事,至於拿推行査,本道未及究竟,因審理減死定配,漸次減等蒙宥,以堂上將官,任使於軍門矣。到今復除邊倅,物情皆以爲駭,故臣取考其時禁府査覈文書,則江界時人蔘私用之數,不過一斤餘,此則容或諉之於親舊間應求,而公洪水使時,舊退船帖,送于其時大臣家,及斫伐禁松,載船以送於洪州地其妾父家,造給家舍兩件事,則各人招辭,不啻明白,其貪縱之狀,實無可恕之道,而我國贓法,本來不嚴,凡貪贓顯著之人,雖不能正法,不宜復通仕路,而歲月旣久之後,則漸次收用,有同無故之人,誠極寒心,江界見敗之人,尤不可差送於隣近重鎭,昌城府使鄭德謙,改差,何如?上曰,鄭德謙,改差,此後罪犯贓汚者,雖或因赦蒙宥,勿通仕路事,定式施行,可也。擧行條遂罷出。以上燼餘
上在昌德宮。停常參·經筵。
下直,延豐縣監崔斗瑞,□□□□□德浦僉使洪夏臣。
金斗明啓曰,大司憲申翼相,掌令李台龍上疏,執義李后沆,持平李益壽在外,掌令李國華,持平韓聖佑呈辭,今日以監察茶時之意,敢啓。傳曰,知道。
金昌協,以禁衛營言啓曰,在前中日單子,大將有故,則都提調,成帖入啓,而今則大將臣李䎘,方在呈告之中,都提調臣閔鼎重,又有身病,不得成帖,中日單子,趁未入啓,事涉未安,提調,雖非句管本營之任,旣在一營之中,似當有變通代行之道,都提調意如此,故臣師錫,不得已成帖以入之意,敢啓。傳曰,知道。
金昌協啓曰,憲府多官,無一人行公者,連以監察茶時,事甚未安。且諫院多官,引嫌退待已久,而尙不得處置,憲府在外人員外,竝卽牌招察任,何如?傳曰,允。
以平安監司狀啓,傳于宋昌曰,成川等壓死·渰死人等,令本道恤典擧行。
洪萬鍾啓曰,啓下上言七十一張內,四十九張,下各該司,二十張,猥濫,二張,違格,啓字爻周次,還入之意,敢啓。傳曰,知道。
答都承旨任相元,大司憲申翼相疏曰,省疏具悉。於卿別無所嫌,勿辭,從速察職。原疏在下
答兵曹判書李䎘疏曰,卿其勿辭,從速察職。
答吏曹判書李敏敍疏曰,省疏具悉。卿其勿辭,調理察職。
答禮曹判書呂聖齊疏曰,省疏具悉。削黜之罰,旣出於酌處,今難更改,轎子之焚燒過當云者,卿辭誠然,而至於拿推事,此非無根暗昧之事,當初傳敎,不啻明白,而意外之說,至於如此,良可痛惋,不料紀綱之陵夷,人心之無狀,一至於是也。勿論監造官之做出與否,其在事體,斷不可置而不罪,豈可與尋常訛言,比而同之乎?疏末減等事,令廟堂稟處之,卿其勿辭,調理察職。
答廣州留守尹趾善疏曰,省疏具悉。卿其勿辭,調理察職。原疏竝在下
金昌協,以扈衛廳言啓曰,本月初六日,大將行判中樞府事閔鼎重,軍官出身洪秀敏,入直闕內,以夕食次出往其家,仍爲不還,以致闕直,故自本廳捉來推問,則秀敏對以渠自闕內未及出去之前,其妾與奴,已被法司下人捉去,及到渠家之後,又有下人來到,驅迫捉去,至於裂破網巾衣服,問其曲折,則隣居朴以健稱名人,卽其妾同生之夫,而臺官,欲因事治罪,推捉甚急,故以健,擧家逃避,以此侵責秀敏,以爲督現以健之計云。秀敏,不得不隨到臺官家,以方入內直之意,自外高聲揚言,則臺官,聞之,始令放送,而日勢已暮,蒼黃入來之際,闕門已閉,未免闕直云。自本廳,招致憲府下吏問之,則本府曾無是事云。問于諫院下吏,則果以爲,因本院官員分付,推捉朴以健,而以健逃匿,故侵及秀敏云。諫院,異於憲府風聞推治罪人之衙門,而下輩憑藉官員之令,以不干之事,橫侵出身之軍官,致令莫重禁直,因此闕直,事極可駭,當該諫院下人,令攸司推治,以爲懲後之地,何如?傳曰,允。
宋昌,以戶曹言啓曰,朗善君俁,以寧陵守陵官,恩賜田畓,未及受出矣。京畿楊州檜巖面伏在孤竹長者稱名人,無後身死,而生時所耕田畓竝三十結九負六束,納施於檜巖寺,無主空閑,故自本家望呈,依例折給,何如?傳曰,允。
大司憲申翼相啓曰,臣妄執原情之論,終至起閙之失,處置請遞,公議可見,旣遞還仍,理難在職,陳章俟罪,未卽自列,召牌之下,今始來避,臣之所失,至此尤大,請命遞斥臣職。答曰,勿辭。
金斗明啓曰,大司憲申翼相,再啓煩瀆,退待物論矣。傳曰,知道。
掌令李台龍啓曰,頃於長官避辭之批,以浮薄之輩,提起旣往之事,務爲已甚之擧,予甚駭然,爲敎,又於同僚之避,繼下深刻之論,未滿一哂等敎,臣一倍惶愧,無地自容,臣於李端錫之論,意見與同僚初無異同,則浮薄深刻之罪,臣亦當之,而況發論同僚,旣有特遞之命,則臣亦當遞,同論共事之人,豈有一遞一出之理哉?臣於是,雖欲靦然冒進,有不可得也。頃日嚴召之下,竟未祗赴,此雖緣於疾病之難强,而亦其情勢之萬分悶蹙也。敢陳難冒之嫌,連呈自劾之章,而見阻喉司,惶縮度日,不意玆者,召牌繼降,一向退伏,亦所不敢,不得不冒沒承命,而顧此應遞之人,萬無苟冒之理,何敢一刻仍置於臺席也?請命遞斥臣職。答曰,勿辭。
金斗明啓曰,掌令李台龍,再啓煩凟,退待物論矣。傳曰,知道。
持平韓聖佑啓曰,正言尹之翊,旣以處置乖當引避,則臣卽之翊處置中人也。臣於李端錫削版之論,旣不能崖異於其間,則當初聖批中浮薄之斥,深刻之責,何可獨免哉?特遞之命,只及於同僚,而不及於臣,則臣固當遞而不遞者也。以當遞之人,決不可一刻冒出,而召牌之下,亦不敢退伏,今始來避,所失尤大,請命遞斥臣職。答曰,勿辭。
金斗明啓曰,持平韓聖佑,再啓煩瀆,退待物論矣。傳曰,知道。
掌令李國華啓曰,凡臺閣處置,於其論議之所異,無兩是兩非之理,於其論議之所同,無一遞一出之例,異其議而是非無別,同其論而遞出不一,則其不可不自處也決矣。日昨李端錫削版之論,發自前持平金夢臣,僚議旣一,臣亦與同,而崖異之論,獨發於首席,不相苟同,彼此俱避,臣與長官,其議旣異,則是非之間,當自有別,臣與夢臣,其論旣同,則遞出之際,亦宜無異,而長官特出,而臣不見遞,夢臣特遞,而臣獨幸免,旣與同論,而不與之俱遞,旣與異議,而反與之俱出,則是臣當遞而不遞,不可出而出者也。一身廉隅,縱不足恤,揆以臺體,寧有是理?陳疏自列,未蒙恩遞,繼呈辭單,見阻喉司,縮伏私次,恭俟處分,不意玆者,召牌遽下,違慢是懼,不得不趨詣,而顧臣難冒之嫌,如右所陳,則其何敢一刻晏然於臺席乎?請命遞斥臣職。答曰,勿辭。
金斗明啓曰,掌令李國華,再啓煩瀆,退待物論矣。傳曰,知道。
金斗明啓曰,卽伏見京畿水使李世選今春夏等褒貶啓本,各鎭邊將,無一人居下者,殊無嚴明殿最之意,且題目字畫頗大,難免不謹之責,請推考,何如?傳曰,允。
又啓曰,吏曹郞廳來言,臺諫有闕,政事,何以爲之?取稟。傳曰,明日爲之。以上燼餘
上在昌德宮。停常參·經筵。
下直,安邊府使金載顯,金泉察訪李敏英,上土僉使車義獜,濟物萬戶盧鐸。
金昌協啓曰,大司憲申翼相,掌令李國華·李台龍,持平韓聖佑,避嫌退待,執義未差,持平李益壽在外,今日以監察茶時之意,敢啓。傳曰,知道。
有政。吏批,判書李敏敍病,參判李選未肅拜,參義沈壽亮進,行都承旨任相元進。
吏批啓曰,判書李敏敍病,參判李選未肅拜,小臣獨政未安,何以爲之?敢稟。傳曰,只出緊任。
又啓曰,執義今當差出,而曾經亞長之望者,或有相避,或居中,無推移擬望之路,外任竝擬,何如?傳曰,居中人,蕩滌備擬。
又啓曰,昌城府使,今當差出,而可擬之人乏少,禁軍將中可合人,竝擬,何如?傳曰,允。
以韓垽爲執義,魚壽一爲昌城府使,許瑞爲居山察訪,朴慶後爲奉常正,柳百乘爲成均博士。
兵批,判書李䎘呈辭受由,參判李秞病,參議尹以道病,參知崔商翼進,左副承旨申曅進。
以李后沆·李澤爲副護軍,洪重夏爲副司正,李奎成爲副司勇。
傳于申曅曰,今下弓矢,上土僉使車義獜處給送。
申曅,以都摠府言啓曰,今日入直軍士中日習射請出標信。傳曰,知道。
又以都摠府言啓曰,今日入直軍士,中日習射事,標信命下矣。雨勢如此,不得爲之之意,敢啓。傳曰,知道。
金斗明啓曰,前統制使金世翊,稱有身病,莫重密符,使其軍官替納,事涉駭然,請推考。傳曰,允。
答玉堂箚曰,依啓。元箚在下以上燼餘
弘文館應敎李頤命等箚曰,伏以正言尹之翊,獻納李國芳,大司諫尹敬敎,大司憲申翼相,掌令李台龍,持平韓聖佑,掌令李國華,以避辭見上竝引嫌而退,當初李端錫削版之論,措語之間,雖不無過當處,而隨聞論列,大體旣好,則處置請出,實據臺體,特遞特出之命,反出於意外,不必深以爲嫌,引避憲官,各有親嫌,則揆以法例,勢難可否於其間,持論當否,姑置勿論,而旣遞之人,理難仍在於其職,發論同僚之特遞,旣是意外,則何可以此,過自引嫌乎?請正言尹之翊,獻納李國芳,大司諫尹敬敎,掌令李台龍,持平韓聖佑,掌令李國華竝命出仕,大司憲申翼相遞差。取進止。已上燼餘
上在昌德宮。停常參·經筵。
下直,瑞山郡守沈枰。
金昌協啓曰,大司憲未差,執義韓垽,持平李益壽在外,掌令李國華·李台龍,持平韓聖佑牌不進,今日以監察茶時之意,敢啓。傳曰,知道。
任相元啓曰,吏曹郞廳來言,臺諫有闕,政事,何以爲之?取稟。傳曰,明日爲之。
金昌協啓曰,以平安監司狀啓,廣梁僉使兵符左隻,還爲下送事,命下矣。當初以廣梁僉使,兼帶防禦使時,兵符左一隻,自本道上送本院,故旣已燒火矣。□□□□□而若只改一隻,則字劃與漆色,恐有參差不吻合之患,左四隻及右一隻,竝爲改造,左二隻,內藏,又左二隻及右一隻,分送本道後,內外舊兵符,竝爲燒火,何如?傳曰,允。
金昌協,以備邊司言啓曰,上年諸道還上收捧之數,自朝家定式分付,而各邑不能着實奉行,定數內多有未及準捧者,至於新舊分等,不爲區別,與當初未免相左,事甚不當,故各道守令中,定數內未準捧之邑,舊還上,全不擧論,只捧新還上之邑,自監營査問,成冊牒報之意,自本司發關分付矣,諸道成冊,今纔畢到,近來各邑守令,每諉以凶歉,應捧還上,不遵朝家定式,不爲着實收捧,已成痼弊,不可無警責之道,而許多守今,亦難盡數論罪,其中未準捧居末守令鏡城判官李禎來,遂安郡守金道鳴,星州牧使申厚載,交河縣監尹垿,春川府使宋光淵,理山郡守崔孝述,兔城僉使郭翰邦,价川屯別將李來昌等,竝罷職,金溝兼官泰仁縣監李益著,牙山兼官溫陽郡守朴泰斗,與本邑守令有異,亦有減等施罰之例,竝從重推考,何如?傳曰,允。
又以義禁府言啓曰,卽接月令醫官黃受鐵手本,則罪人李貴點,嚴刑累次之後,病勢極重,腹部浮脹,全身不收,寒熱升降,精神昏迷云。病勢如此,則似難仍爲嚴刑,待差加刑之意,敢啓。傳曰,知道。
金斗明,以司饔院言啓曰,卽者生鮮廛進排人等來言,數日以來,江水大漲,漁船下海,擧皆空還,日下生鮮,無覓得之勢,依前例以雜魚,鷄兒代封是如爲白臥乎所,莫重御供之物,請爲代封,極爲未安,而目今生鮮之難得,誠如所訴,若不變通,則臨時闕供,尤極可慮,似當許其代封是白乎矣,自下不敢擅便,惶恐敢啓。傳曰,大王大妃殿外,代封,可也。
傳于金昌協曰,大臣及備局堂上,引見。
備局堂上引見時,自明日爲始,視事取稟事,榻前定奪。
傳于任相元曰,江華留守申晸,留待。以上燼餘
午時,上御熙政堂。大臣·備局堂上引見。領議政金壽恒,行江華留守申晸,行戶曹判書趙師錫,行知事申汝哲,刑曹判書李師命,工曹參判徐文重,右副承旨金昌協,應敎李頤命,獻納李國芳,記事官沈季良,假注書申湙,記事官柳尙載·宋疇錫入侍。壽恒進曰,旱餘秋雨成霖,日候蒸濕,此時聖體,若何?上曰,無事矣。壽恒曰,今番之雨,各道狀啓,時未來到,而遠近高燥等處,似無不足之患,以畿甸近處言之,各穀之被水災處甚多,卽今亦無開霽之意,前頭事誠可慮也。上曰,自初六日始雨,連日大注,尙無開霽之期,各樣禾穀,必有損傷之弊,農事可慮矣。壽恒曰,禮曹判書呂聖齊,以冒屬忠義收贖減除事陳疏,啓下備局,有稟處之命,而措語似欠明白矣。冒屬之類,難於一時之納贖,有此稱冤之端,則此亦不可不慮,而當初事目,旣以全家定律,到今定贖,蓋慮許多人之一時定配,有此酌定,則冒贖之罪,旣云末減,而今又減之,則法令終不見信於民矣,豈非可慮之甚者乎?不可以赦令之纔過,有所蕩滌,疏內辭緣,勿施,何如?上曰,疏中措語,不但不分明,當初事目,旣嚴且重,到今定贖,已是末減,今難撓改,勿施,可也。壽恒曰,西北犯越捕捉人論賞一款,旣已啓下備局,有出身閑良區別之敎,而自備局,旣無詳知之道,令兵曹區別稟處,何如?上曰,依爲之。壽恒曰,頃者校理金萬吉,以其立後事,上疏乞恩,而凡繼後之道,必兩家相許,然後呈該曹入啓,成出立案者,例也。若兩邊父母俱沒,則或因上言,以特恩立後,而至於長子,不得爲人後,禮律極嚴,非爲大宗立後,及功臣·儒賢特爲立後之事,則皆不得爲之,今此萬吉,以自己後事陳疏,已涉猥越,取長子爲後,尤有違於法例,故該曹亦爲防啓,而自上有特爲立後之命云。此路一開,後弊難防,雖有成命,不可不收還矣。上曰,金萬吉,情理可矜,故特爲依願施行矣。大臣所達,誠然,勿施,可也。出擧行條壽恒曰,賑恤廳財穀,自備局句管,事體難便,故旣以移屬常平之意,啓稟定奪,而財穀收拾文書修正,其勢未易,故使之待秋後移送矣。本廳錢布穀物之散置京外者,與貸下未捧者,其數頗多,趁卽盡數還捧,旣不可必,必使當初主管散給之人,自爲收拾,然後可無難之端。且卽今江都,南漢軍餉之蕩竭,誠非細慮,自上別爲下敎,令廟堂料理充備,臣等亦嘗晝夜思度,而未得善策,嶺南大同儲置米,餘數稍優,故使之除出上納於江都,而此外則似無措置之路,米穀,本非倉卒辦出之物,而近來連歲凶歉,公私赤立,聚穀之難,尤有倍焉,似聞丙子以前江都·南漢主管之人,措置軍餉之際,其所料理,有若家事,銖累寸積,得有儲蓄,今亦如是專任料理,然後可責其成效,以需緩急之用矣,刑曹判書李師命,曾與臣等相議,欲以賑廳財穀,推移充補於軍餉,方有料理之事,而此非一二年所可了當,宣惠廳諸堂上,亦可以爲之,而終莫如詳知首末之人,與之同議區處,故曾與左相相議,欲以李師命,仍差常平廳堂上,而只以堂上之加出一員爲難,未卽啓請矣。似聞常平廳設置之初,則別爲差出堂上云。旣有前例,李師命,差以常平廳堂上,以爲收拾賑廳財穀,措置軍餉之地,似當。且曾因左相陳達,海西査出餘丁及冒屬忠義收布之類,令工曹參判徐文重,句管收捧,蓋爲軍餉措置之地也。徐文重,方帶宣惠廳堂上,江都·南漢軍餉充備之事,令李師命·徐文重,一體主管,相議料理,何如?上曰,軍餉之蕩竭如此,脫有緩急,殊極可慮,大臣所達,誠爲得宜,李師命,差下常平廳堂上,與徐文重,同爲句管料理,可也。出擧行條上謂申晸曰,江都,保障重地,故卿今從九卿出,豈待申誥,而盡心王事耶?如有變通之事,則稟定,可也。晸曰,臣以無似,猥叨重地,前頭必有僨事之弊,而至於變通之事,往見其形勢,然後可以入來稟定矣。江華中軍,今番都目政,移拜禁軍將,今將差出其代,而可合之人,皆爲諸軍門將任,見今無故者絶無,前府使李弘述,曾以宣川府使時事,被謫蒙放,爲人慈詳,可合此任,而方在奪告身中,不得直爲啓請,敢此仰達。壽恒曰,弘述,曾以宣川府使時事,被謫定配,而雖有一時之失,其爲人則年少武弁中有名稱者也。自前此等之任,難得可合之人,則或有職牒還給差下之例矣。江都則事體尤別,合有變通之道矣。上曰,前府使李弘述,職牒還給,差下中軍,可也。擧行條文重曰,以領府事金壽興箚子,備局覆啓,各道兵·水營營需加給事,啓下宣惠廳矣。禮曹判書呂聖齊,有身病不得入侍,小臣敢此仰達,湖西兵營營需五百石內,減二十五石,嶺南左右兵營營需各五百石內,各減一百石,湖南兵營營需五百石內,減一百石,若以所減數復舊,則當爲均平,湖西水營營需四百石內,減十石,嶺南左右水營營需各四百石,而湖南左右水營營需,則各二百五十石,若爲一體加給,則湖西水營,復其十石之減,湖南左右水營,當加一百五十石,而事係變通,詢問大臣而處之,何如?壽恒曰,各營營需之減數,蓋因年事之連凶,而大同米需用甚多,營需之別爲加給,其勢亦難,各營所減之穀,竝爲復舊,全羅左右水營,亦依他營例,磨鍊加給,則可以繼用,而亦無不均之弊。上曰,一體復舊加給,可也。文重曰,以此數復舊加給後,此後則雖値凶年,勿爲裁減,永爲定式,何如?上曰,依爲之。擧行條壽恒曰,軍器寺,專掌大小軍器,而自前無他物力,只以貢物價米,推移支用矣。近緣貢物裁減,物力蕩然,常時用度,亦無以成樣,以此科擧應辦官之役,曾不定之矣。今聞別試講經應辦官,將定於本寺云。本寺形勢,不但物力之難辦,每於武科設場時,凡干進排之物,本寺專爲擔當,而今此講經,適與武科重試初試相値,尤難疊行其役,應辦官勿定本寺事,曾有捧承傳,而年久之事,該曹必不能致察,應辦官勿定本寺之意,分付該曹,何如?上曰,依爲之。擧行條汝哲曰,臣以軍器寺事,每欲陳達變通而未果矣,凡武科及春秋都試,訓局大中旬兵曹朔試射,則錚鼓·貫革·器械,例爲進排,拔鏃冶匠,亦有待令之事,而近來權設軍門,數多之故,一日之內,或三四處排設,或値內中日,則以至四五處之多,以拔鏃冶匠五人,勢難推移進排,故渠等,不得已賃人假代,其爲稱冤不貲,官家措備器械物力,亦有所難支,今後則禁衛營·御營廳·摠戎廳等各其軍門,自備繼用,勿令本寺進排,拔鏃冶匠,亦勿待令事,定式施行,何如?上曰,依爲之。擧行條汝哲曰,傳漏錚鼓,軍器寺主之,而一年之內,不知其幾度修改,此事蓋緣傳漏軍士,不善看守,或盛以火炭,或置之溫地,以致傷破,此實難支之弊也。今後則令衛將所書員,次知句管,如有頻數傷破之事,則責徵於衛將所書員,似合事宜矣。上曰,一年之內,累度修改,實爲難支之弊,依所達爲之。擧行條壽恒曰,前日請對時,以尙方事,欲爲陳達,而精神昏耗,未及陳達,故事已旣往,而敢此仰達,頃者尙方下吏,自差備門內,有推治之擧云,尙方下吏,罪當治之,則付之有司,依法重究,國體當然,而差備門外決罪,前雖有之,終非宮府一體之義也。此後則付之有司而治罪,宜矣。上曰,各司怠慢下吏,自內曾有推治之規,故果有此擧,而後當體念矣。壽恒曰,今番咨文中嘖言,丁丑以後所無之事,擧國臣民,孰不痛迫,憤惋,而彼之疑怒漸生,釁隙多端,前頭之慮,曷有其極?在我自强之策,如有一分可恃之勢,則亦豈被侮之至此乎?國勢之孤危,未有如今日,人心之波蕩,亦莫如今日,小臣區區之憂,自外而至者,猶是第二事,而在我切急之憂,尤有大於此者矣。咨文末端臣强主弱之說,有非臣子之所可忍聞者,而拘於形勢,不得辨白,只有痛惋而已,此說傳播之後,一種議論,或以爲吳始壽之罪,今可淸脫云。始壽之罪狀,自上旣已洞燭,有所酌處,今不必更達,而始壽之事,非以臣强主弱之說,渠自創出而爲罪也,所謂臣强之說,自其前行於彼中已久,此亦豈彼人所臆度,而做出者乎?其間必有蹊逕,以辛亥年問逆柟所傳言推之,亦可知矣。乙卯年弔祭勅使出來時,有兩度致祭,事異前規,譯輩往金石山,迎候勅行時,問其緣由於通官,則通官答以一則循例致祭,一則先王連有疾患,遽爾昇遐,皇帝聞之驚悼,又有此別爲致祭之擧云。而始壽,以譯輩所傳兩班不善之語,粧撰臣强二字,以爲一度致祭,則以先王常時受制於强臣之故,別致慰祭云云,欺罔朝廷,誣辱先王,欲以實前日臣强之說,其爲罪狀,實是覆載之所難容,國人之所共憤,而拿鞫之際,朝家亦以其事體之重,非他獄之比,其供辭中前後援引之人,無論緊歇,竝皆逮問,而終無證驗之實,及其與譯輩面質究詰之後,辭窮情得,更無可問之端,且以其曾在大臣之列,不欲加以刑訊,自上參酌處分,特命賜死,玆事顚末,不過如斯,今番事,豈爲始壽淸脫之地乎?渠之族屬與愛護之人,則爲此伸救之言,固不足怪,而當初有一種崖異之論,朝家不能明辨痛斥,致令邪說漸行,至於朝臣之詳知其獄事者,亦未免依違其說,卿宰名類中,亦或有稱冤之人,豈非大可寒心乎?前頭必將有伸理之請,始壽之罪得伸,則按獄大臣,當受其罪,此則有不暇恤,而卽今聖明在上,在下者何敢肆然爲此說乎?世道至此,誠非細慮,敢此仰達。上曰,今聞大臣之言,世道之寒心,至於此極,極爲驚駭矣。始壽之罪,非以臣强主弱之說,渠自創出也。當其弔勅之出來也,以受制强臣等語,欺罔朝廷,誣辱先王,欲以實逆柟前日之說,其爲罪狀,實是覆載之難容,而特以其曾在大臣之故,不加刑訊,參酌賜死,伊時一種議論,或有引避崖異者,已極怪駭,今日紀綱,雖曰解弛,苟有人心,則何敢有伸白之意,而如此無君縱恣之言,亦何可見售於今日乎?今後如有肆然伸救者,則當別樣重究矣。頤命曰,凡議諡之規,若無諡狀,則不得爲之,今此斥和三臣之節義,宜不待其家諡狀,而旣無特敎,敢此仰達。上曰,三臣則不待諡狀而議諡,可也。頤命曰,臣考見本館議諡謄錄,則宣祖朝宰臣金誠一之諡,爲文忠,而其文字註釋,乃道德博聞也。誠一,果是有才有勞有名稱之人,而至於道德博聞之名,則非從祀諸臣及他道德,爲一世儒宗者外,無一濫授者,祖宗朝以來,名臣碩輔,多以文字爲諡,而皆是勤學好問之文,則今此誠一之諡,極爲過濫。向日黨人用事時,不以公心議定,以致如此,臣意則金誠一諡號中文字註釋,不可不改定矣。上曰,此言,何如?壽恒曰,諡法甚重,古者,善惡,皆從實議諡,而近來則有褒無貶,其所褒者,亦不襯着於其人行蹟,此不但金誠一一人而已,道德博聞之文,苟非名世儒賢,則不當輒得,金誠一,出入於先正臣李滉之門,其在臺閣,以剛直著名,淸簡一節,亦過於人,一時稱爲名宰,而然以嶺南諸儒言之,如先正臣鄭逑·張顯光,方得道德博聞之文,金誠一則恐不可與此兩人比,筵臣所達,似不爲非矣。但諡號之追改其字者,則前固有之,而未知諡法追改,亦有前例否也。頤命曰,先正臣鄭逑諡號中文字,初以勤學好問議定,後改以道德博文,只改一字註釋,不無前例矣。上曰,筵臣所達,誠然,改定其註釋,可也。擧行條頤命曰,近來涼氣漸生,自明爲始,視事,取稟,何如?上曰,依爲之。獻納李國芳啓曰,臣於昨日,處置請出,雖承牌趨命,而別有難安情勢,不得不瀆擾,本院下人,元來數少,多有使喚苟簡之時,或有病故,則待差使役,自是規例,伏聞下人朴以楗,可合使令云。故分付下吏,使之充定喝導矣。所謂以楗者,發牌之後,終不來現,臣痛惡其情狀,除下其出差,而督使他下人捉致,則以楗者,逃匿於其同壻扈廳軍官洪秀敏家,以爲周遮圖免之計,院差,使其洞有司,指示欲捉,則秀敏,以作弊閭家,請罪官員等語,多般恐喝之際,以楗,又知幾逃避,當日午後,下人,來傳厥由於臣家,所謂軍官者,亦隨而到云。而係是不干人,故臣不出見,前後曲折,不過如斯,而秀敏,只以庇護以楗,曲出報復之計,以闕直破衣等事,餙辭誣訴於本廳,至有院下人啓治之擧,臣不勝慨然也。夫本院,旣非用刑衛門,而其於使喚之屬,亦不得推治,則自今以後,亦難成官員貌樣,今此以楗之督現,實由於臣,而至使無罪下人,橫被推治,臣何敢晏然苟冒乎?請命遞斥臣職。上曰,此由於下吏中間作拿之弊,勿辭。昌協曰,獻納李國芳,再啓煩瀆,退待物論矣。上曰,知道。諸臣遂罷出。以上燼餘
敎江華留守申晸書,王若曰,國家藉關扼之防,惟天設險,朝廷重保障之任,得人爲難,苟非宰輔鍊達之臣,孰膺軍民鎭撫之責?惟卿,襟懷倜儻,識慮弘長,負雅望於淸時,廊廟器局襲嘉訓於名祖,詩禮家庭,才業足以經世,而深藏若虛,文章足以華國,而沖挹不衒,曳履而踐台斗,磊落之氣故不除,循墻而避銓衡,謙退之操人莫及,而蓄養自不淺淺,凡歷試輒皆恢恢,睠彼江都一方,允爲畿輔重鎭,長江天塹,仍巨浸之外環,列島星羅,儼摩尼之中峙,西南之帆舶斯溱,漕輸之路交通,表裏之亭障相望,猗角之勢已定,玆實南漢之唇齒,可謂西門之襟喉,故累朝之增修,慮存深遠,惟今日之措置,計切綢繆,設百雉之墩臺,蓋爲瞭望之便,分數營之練卒,實協防守之宜,由其綜理之孔殷,必須幹略之周備,顧副京居留之職,本自不輕,而三軍統禦之權,今則尤重,比前時宜加難愼,肆新命實出尋常,玆授卿以江華府留守兼鎭撫使,卿其往盡乃心,毋負予意,以卿周詳,而用繕疏虞之器械,以卿慈惠,而用蘇凋瘵之兵民,城郭固可修完,不時則反興愁怨,糇糧亦宜儲峙,厲民則或致繹騷,庶幾恩威之竝行,俾爲公私之俱利,其他設施區畫之際,宜務遠猷,至於撫摩休養之方,何待煩諭?於戱,晉陽減戶,所賴尹鐸之寬,金城上圖,亦有充國之奏,罔俾專美於往牒,益勉圖報於寡躬,故玆敎示,想宜知悉。通訓大夫行弘文館校理知製敎兼經筵侍讀官金昌集製進以上燼餘
上在昌德宮。停常參·經筵。
夜五更,月有兩珥。
金斗明啓曰,明日常參·經筵,取稟。傳曰,停。
金昌協啓曰,大司憲未差,執義韓垽,持平李益壽在外,掌令李國華·李台龍,持平韓聖佑呈辭,今日以監察茶時之意,敢啓。傳曰,知道。
又啓曰,今日爲政事,命下矣。都承旨任相元,右承旨洪萬鍾,左副承旨申曅,皆以病不得仕進,廳中,只有左承旨宋昌,同副承旨金斗明及臣昌協,兵批政廳,則臣以代房,當爲進去,而吏批政廳,則何承旨進去乎?敢稟。傳曰,左承旨進去。
吏批,判書李敏敍病,參判李選未肅拜,參議沈壽亮進,左承旨宋昌進。
吏批啓曰,判書李敏敍病不來,參判李選未肅拜,小臣獨政未安,何以爲之?敢稟。傳曰,只出緊任,以李翊爲大司憲,金始慶爲司錄,李亨蕃爲理山郡守。
吏批啓曰,新除授稷山縣監趙沔呈狀內,稷山之稷字,乃祖父之名字也。其在私情,十分難安,決不可赴任,斯速處置云。沔以曾任木川時,十考十上,依傳敎備擬受點矣。所授邑號,適犯其祖之名,揆以情理,不可强令赴任,趙沔,今姑改差,何如?傳曰,允。
又啓曰,新除授石城縣監李呈狀內,本有內傷之症,去歲夏間,幾至死境,今夏又得此症,一向危重,添得泄痢,眞元益敗,委頓床席,赴任無期,斯速入啓處置云。本縣旣非厭避之邑,而累次呈狀,尙不出謝,必其病勢,有難赴任,不可等待其差歇,石城縣監李,依近例罷黜,何如?傳曰,允。
兵批,判書李䎘呈辭受由,參判李秞病差,參議尹以道病,參知崔商翼進,右副承旨金昌協進,以申翼相爲副護軍。
金斗明,以弘文館言啓曰,本館下番四員中,修撰金盛迪,時自任所,未及上來,副修撰申啓華,以北評事,除授本職,洪受瀗,奉使出去,獨有修撰朴泰萬,而鎖直累日,猝患毒痢,症情危厲,僵臥直廬,無他替直之人矣。今聞申啓華,以母病受由,纔已上來云。副修撰申啓華,卽爲牌招察任,何如?傳曰,允。
金昌協,以訓鍊都監言啓曰,前兵使尹時達,都監千摠,已爲啓下,而方在罷散中,依例付軍職察任,何如?傳曰,允。
又以刑曹言啓曰,昨日夕時,西部社稷洞居別監金守漢及嚴應赤·尹成柱等,良人金益輝身,公然打殺,仍爲逃躱,未卽就捕,事極驚駭,令左右捕盜廳,各別窺伺,趁卽捕送之意,分付,何如?傳曰,允。
金斗明,以吏曹言啓曰,本曹,各司中最爲疲弊,典僕鮮少,使喚苟簡,庚申年間,具由啓稟,受出逆家奴婢,而逃故居半,見存不過七八口矣。卽接掌隷院牒報,則以其中奴婢竝五口,移屬於昭儀房云。此奴婢等,本以逆家奴婢,旣因啓稟受出,則固不可混入於賜牌中,本曹使役奴婢,只有此若干口,而今又見失,則凡干使喚,尤無以成樣。此奴婢五口,仍屬本曹,其代令該院,以他司奴婢充給,何如?傳曰,依啓。五口仍屬之代,及賜牌元數中,未及受出奴婢,竝皆望呈後,送牌成給,可也。
金昌協啓曰,卽者前江華留守李翊,以病陳疏,使其軍官,來納密符,其疏則還出給,而莫重密符,不爲親納,事甚未安,所當請推,而今日政,新拜憲職,係是臺官,不得循例請推之意,敢啓。傳曰,知道。
正言尹之翊啓曰,陳奏副使·書狀官等,同受使命,責任俱重,當其咨文出示之時,宜有合辭爭辨之擧,而亦無一言而歸,責以奉使之義,其罪宜無異同,請副使崔錫鼎書狀官李墪竝命罷職,金煥罪狀,已悉於前日之啓,今不必縷縷更煩天聽,而當初鞫問之請,未蒙允兪,投畀之典,實出寬貸,今因疏決,有此移配之命,其在聽聞,莫不疑惑,煥之罪名,旣非尋常竄配之比,則豈可混施惟輕之典,移於稍近之地乎?輿情憤鬱,久而未已,請移配罪人金煥,改定配所,極邊遠竄。移配罪人吳挺緯,曾在曩時,貪汚濁亂之狀,實是國人之所共憤,而聖明之所洞燭也。玆因疏決之擧,乃有移配之命,而且其配所,定於全羅道長水縣,長水卽湖南中道之邑也。距京城道里不遠,朝家雖因一時之形勢,罪人等配所,變通改定,而今若因配於此邑,則是與減等量移者無異,遠近聽聞,莫不爲駭,請長水縣移配罪人吳挺緯,令該府改配遠地。臣伏見副校理李徵明應旨陳疏,天威震怒,嚴旨荐降,大小臣僚,莫不爽惑震慄,旋因大臣建白,拿推承旨,旣已放釋,下政院未安之批,又爲改下,此所謂日月之更,人皆仰之,而轉環之美,孰不欽頌?第徵明削黜之罰,迄未得還收,臣於此,不勝慨然也。徵明,以經幄之臣,處論思之地,適値遇災求言之日,仰體察邇之聖心,敢進應旨之一疏,其言雖有不中,固有優容寬貸,以恢言路,而不料聖明,疑之太過,折之太甚,以故朝著之上,景象索然,遠近聽聞,莫不駭惑,訑訑聲色,足以拒人於千里,況此無前之擧,豈特聲音顔色而已哉?請加三思,少霽威怒,亟收李徵明削黜之命。新除授司諫嚴緝,時在京畿陽川地,執義韓垽,時在江襄道原城地,持平李益壽,時在京畿衿川地,請竝斯速乘馹上來事,下諭。獻納李國芳,以措辭見上引嫌而退,下吏作拿,初非豫料,則何可以此,引而爲嫌?獻納李國芳,請命出仕。答曰,不允。下諭事及處置事,依啓。
金昌協啓曰,臺諫出仕事,命下矣。闕門已閉,明日待開門牌招之意,敢啓。傳曰,知道。以上燼餘
司饔院官員,以提調〈意〉啓曰,卽者生鮮廛進排人等來言,數日以來,江水大漲,漁船下海,擧皆空還,日下生鮮,無覓得之勢,依前例以雜魚·鷄兒,一半代封是如爲臥乎,所莫重御膳之物種,請爲代封,極爲未安,而目今生鮮之難得,誠如所訴,若不變通,則臨時闕封,尤極可慮,似當許其代封是白乎矣,自下不敢擅便,惶恐敢啓。傳曰,大王大妃殿外,代封,可也。禮曹謄錄
上在昌德宮。停常參·經筵。
辰時,日有右珥。自巳時至申時,日暈。
下直,肅川府使金澋。
洪萬鍾啓曰,明日常參·經筵,取稟。傳曰,停。
申曅啓曰,行大司憲李翊,執義韓垽,持平李益壽在外,掌令李國華·李台龍,持平韓聖佑呈辭,今日以監察茶時之意,敢啓。傳曰,知道。
又以都摠府言啓曰,今日入直軍士,中日習射,請出標信。傳曰,知道。
又以備邊司言啓曰,濟州出來先運駑駘馬三百匹內,到中路病留四十二匹,故失三匹,閪失一匹,到本司病留五匹,故失一匹,實數二百。
巳時,上御宣政殿晝講。入侍,領議政金壽恒,知事金萬重,特進官金禹錫,參贊官金昌協,侍讀官徐文裕,檢討官申啓華,假注書洪重夏,記事官柳尙載·宋疇錫,武臣張是奎。上讀前受音訖。文裕,先告同人卦體,仍讀自同人序卦,止何以致亨而利涉哉。上受而讀之。文裕,釋文義曰,天地不交,爲否,上下相同,爲同人,而物無終否之理,故否卦之下,受之以同人。同人之卦,上乾而下火,天在上,而火亦炎上,其義相同,五以陽居,陽爲得中得正,二以陰居,陰亦得中得正,其德相同,此其爲同人之義,而周易卦爻,以小爲主,此卦一爻爲陰,而五交皆陽,衆陽之所同欲,在於一陰,故亦爲同人之義也。他卦,固有一陰云者,卽指火天大有之類,而大有卦,則五以陰居陽,二以陽居陰,皆非得正得中。此卦則五居其位,二居其位,上下相同,故曰,其義大云矣。昌協曰,天與火陽合,水與地陰合,此卦則爲陽合,而水地比,則爲陰合矣。文裕曰,野者,曠遠之義,川者,險難之所,言上下相同,則能濟險難也。利君子貞者,言能濟艱,而□曰,君子,與天下大同,則能利涉險艱,常人,以私意苟同,則非所謂同人,故曰,利,君子貞。文裕曰,同人于野,爲一象,利涉大川,爲一象,而私情昵近,則不能大同,不能大同,則亦不能利涉,此兩象而一義也。利君子貞者,言大同至公,而險阻艱危,無不可亨也。千里之遠,千歲之後,若合符節者,以君子之大同,而推之四海兆民,莫不同者,指人君而言,此宜體念處也。昌協曰,論語註云,當理而無私心,無私心,則可謂盡矣。必曰,當理者,與此所謂不在昵比,而以君子正道者,其義相同,合而觀之,則似爲完備矣。啓華曰,剛健有餘,而文明不足,則亦不能察其君子小人之所同所異,故此卦,外剛健而內文明也。文裕曰,小人之同,君子之同,同一同字,而君子則義理相同,故能盡大同之道,而小人則私意苟同,故終爲阿黨之歸矣。得位得中,應乎乾曰,同人者,言五以剛健中正,而二以柔順中正,應之,各得其位,其德相同,大象則以天與火相同,爲同人,此爲同人之義也。啓華曰,此則專以二之應乎五而言也。昌協,卒有急病,卽起趨出。文裕曰,參贊官金昌協,以病出去矣。他承旨,使卽入侍,何如?上曰,史官出去,分付他承旨,使之入侍。史官,卽出傳命而入。同副承旨金斗明,入侍。文裕曰,乾行者,卽健卦所謂天行健,君子以,自强不息之謂也。天德無私,故君子,能體此而至誠無私,則可以利涉險難矣。文裕曰,文明以健者,剛健則勇於義,文明則察於理,二者不可廢一也。萬重曰,文明,是知工夫,剛健,是行工夫也。文裕曰,理則一也者,天下之事,千變萬化,而求其本,則只是一理而已。君子能明此理,則能通天下之志矣。萬重曰,億兆雖衆,心則一也,聖人能通於理,故視億兆之心,猶一心,大學絜矩章及孟子所謂老吾老,以及人之老者,亦此義也。文裕曰,天地乖隔,則萬物不生,君臣不通,則國家無治平之理,故人君,能通天下之志,盡大同之道,然後可以利涉而致亨,小註所謂非明與健,不能大同者,最爲緊切,宜加體認也。啓華曰,帝王之學,文明强健而已,文明而不能剛健,則燭理有所不明,克己有所未盡,而不能盡大同之道矣。諸葛亮所謂親賢臣遠小人,及宮中·府中俱爲一體者,與此暗合矣。講畢。壽恒進曰,雨後日氣不適,聖體,若何?上曰,無事矣。壽恒曰,久旱之餘,雨勢太過,近畿水邊田畓,間有沈沒之處,而不至大段云。全羅監司狀啓,則初六日以後,暴雨連下,風災又甚,多損禾穀,而且聞嶺南,亦被水潦之災云矣。上曰,嶺南狀啓,纔又入來,亦自初六日,大風暴雨,連日不止云。湖嶺西南被災之慘,殆無異同矣。壽恒曰,嶺南狀啓,姑未下備局,故臣未及得見,而西南風水之災,節節不幸,前頭民事,誠極可慮矣。又曰,南桃浦漂船文書,纔已還送矣。伏見監司及右水使狀啓,則頃日大風時,漂人所乘船隻,不知去處,而前日下陸人四十名中,三名,亦無去處,船隻去處,方爲訪問於沿海各邑云。而大風漂去,易致覆沒,若或出海,則尤無可尋之路,當初見其諭帖,明白無可疑之端,故還送其文書,使之自其處直爲發回矣。卽今則船隻旣無去處,下陸人等,無船隻可送,實爲難處,勢將不得已,使之上送京中,問情後,轉解北京,而陳其曲折於咨文,似當矣。上曰,船隻去處,旣難可尋,下陸留在人等,亦甚難處,今則勢當上京後,咨送北京矣。壽恒曰,當初漂人之折半下陸者,未知水使·守令中誰人所爲,而此事,旣不善處,至於諭帖,亦宜謄送,而直以漂人所持上送,亦甚不善處置矣。當初漂人元數八十名,而卽今下陸見在者,三十七人也。船中所在之人,竝與其船,旣無去處,則各人等姓名居位,下陸人等同類之間,必能詳知,以此憑問後,亦當詳及於咨文中矣。上曰,然矣。壽恒曰,臣有所懷,久欲陳達,而未果矣。近來國家,凡係大小闕典,無不修明擧行,而故判書臣李植,以仁祖朝名臣,屢典文衡,文章見識,爲一時所推重,至其改修宣祖朝誣史,其功可謂非細,而至今未有表章之擧,實爲欠典矣。我朝數百年文物之大備,人才之輩出,莫盛於宣祖朝,且卽位四十年間,如宗系辨誣,壬辰中興,東西分黨,俱係大段事變,嘉謨善政之可載於簡冊,以傳於後世者,宜莫詳於此時也。不幸昏朝奸孽柄國,纂修實錄之時,奇自獻,爲摠裁官,李爾瞻等,專掌修撰,直以自己好惡,肆爲誣筆,是非邪正,一切倒置,凡名臣碩輔,與道學之士,無不受其汚衊,至於末年所記,柳永慶·鄭仁弘等事,敢爲滓穢日月之明,尤是擧國臣民之痛惋。癸亥反正之初,因筵臣大臣陳請,有改修之命,而連値兵亂,未遑擧行矣。李植爲大提學,上箚申請,得蒙允許,而史庫舊草,與政院日記經亂之後,散軼無遣。植,獨自擔當,有若私事,凡野乘·家藏,與名臣文集之可備考據者,無不裒聚收拾,殫竭心力,編輯成書,四十年內,修正者,三十年,未修者,只是十年事,而植,被罪身故,遂爲未成之書矣。至孝宗朝丁酉年間,因大臣啓達,更爲設局,踵成其書,若非李植之當初建請,自任修改,則聖祖謨烈,終歸淆亂,而未免爲千古誣史矣。昔在宋高宗南渡之初,改修章蔡輩所撰元祐史,以辨宣·仁之誣,先儒張栻,以此爲撥亂反正之大本。臣於先朝實錄改修之時,得見李植所修之書,則筆削是非,極其正當,誠爲不刋之公論,其功大矣。丁酉改修後,史局諸臣論賞之時,李植,只蒙賜馬之典,其時,若有陳達前後曲折者,則必有追褒之命,而終無陳白之人,故尙今欠闕,物情,皆以爲歉。先朝實錄改修後,史局堂上·郞廳,竝蒙加資之典。況植之功,所關重大,非一時勞勩之比,今以其子李端夏,爲一品職,雖有推恩例贈,而自朝家,終不可無別樣加贈之典。且聞李植,以沒後貶葬,與勿豎碑表等事,嘗有遺命,故其諸子,不敢循例請諡,而植之死時,方在罪籍,故應行恤典,亦未得行之云。以遺命不爲請諡之人,曾亦有特命賜諡之例,今若以改修誣史之功,特加爵諡,仍令致祭,則似合於事,宜矣。上曰。缺
上在昌德宮。停常參·經筵。
上在昌德宮。停常參·經筵。
夜五更,月暈。
洪萬鍾啓曰,明日常參·經筵,取稟。傳曰,只晝講。
金斗明啓曰,大司憲李翊,執義韓垽,掌令權持,持平李益壽在外,掌令一員,持平一員未差,今日,以監察茶時之意,敢啓。傳曰,知道。
傳于洪萬鍾曰,全羅監司金鎭龜,留待。
任相元啓曰,今日爲政事命下,而吏批則臣當進去,兵批則該房承旨申曅病不仕進,右副承旨未出代,廳中,只有左承旨宋昌,右承旨洪萬鍾,同副承旨金斗明,何承旨進去乎?敢稟。今日政新除授承旨,亦爲牌招察任,何如?傳曰,依啓,右承旨進去。
傳于洪萬鍾曰,全羅監司金鎭龜,引見。
吏批,判書李敏敍病,參判李選未肅拜,參議沈壽亮進,都承旨任相元進。啓曰,判書李敏敍病不來,參判李選未肅拜,小臣獨政未安,何以爲之?敢稟。傳曰,只出緊任。
又啓曰,大司諫·玉堂闕員,今當差出,而擬望之人乏少,承旨及相避人員,竝擬,何如?傳曰,允。以尹以道爲左承旨,李端夏爲知經筵,金昌協爲大司成,鄭壽俊爲錦山郡守,呂奎齊爲加平郡守,朴長建爲連山縣監,宋昌爲大司諫,李后沆爲司諫,姜鋧爲掌令,金宇杭爲持平,申啓華爲校理,柳尙軫爲禁府都事,權是經爲左副承旨。啓曰,前大司諫申琓,本職遞差後,當以平川君下批,而下吏,誤爲送西,已付軍職,初未致察,不勝惶恐,依例平川君下批之意,敢啓。傳曰,知道。
兵批,判書李翊呈辭,參判李秞進,參議尹以道病,參知崔商翼式暇,右承旨洪萬鍾進。以申琓·金昌協·魚壽一·李台龍·嚴緝爲副護軍,韓聖佑爲副司直。
任相元啓曰,小臣,議政府翰林取才進去,下直。傳曰,知道。
洪萬鍾,以弘文館言啓曰,本館上番副應敎臣徐宗泰,今日翰林取才時,以執冊官,晝仕出去之意,敢啓。傳曰,知道。
又以禮曹言啓曰,北道,別遣重臣,設科事,命下矣。文武擧子試取後,放榜等事,一依甲辰年例,磨鍊擧行,何如?傳曰,允。又啓曰,新除授左副承旨權是經,時在公洪監營任所,斯速乘馹上來事,下諭,何如?傳曰,交代後,自當上來,姑勿下諭。
以京畿監司重被訟者搆誣,鐫削臣職名,更令該曹處決事,狀啓,傳于洪萬鍾曰,卿其勿辭察職事,回諭。
金斗明,以兵曹言啓曰,當日忠義衛尹斗衡稱名人,自宣仁門入來,差備門外擊錚,極爲駭愕,令攸司囚禁治罪,同門守門將李廷胄,常時不能禁斷雜人,以致闌入,亦難免其責,推考,何如?傳曰,允。
又以司僕寺言啓曰,上年漢城府坊役變通時,有身役無率丁之類,竝許納錢矣,內廐養理·馬陪·巨達等,亦依事目納錢,而但洞內卒更·大牌等役,一向侵責,此則養理·馬陪以下,實非他役之比,晝夜入直於內廐,無少閒隙,決難兼察洞內之役,而洞內之役,又與坊役有異,不可不變通,其中無率丁人,令漢城府,分揀勿侵事,捧承傳施行,何如?傳曰,允。
敎全羅監司金鎭龜書,王若曰,輟諫僚之長席,暫試外庸,畀方岳之重權,實循僉擧,光膺旌鉞,寵申絲綸。惟卿,器宇宏深,資稟沈毅,無崖異嶄絶之行,務尙寬和,有沖約朴素之風,不事矯餙,戚聯禁掖,恒存謙抑之心,訓襲家庭,益著儒雅之望,遂標名於鴈塔,仍矯翼於鶴天,抽金櫃石室之藏,才擅三長,登天曹·玉署之筵,榮極一時,擢廣府而旋收,或慮進用之太驟,辭嶺臬而不就,亦出退讓之至忱,居喉舌之司,則出納有惟允之稱,處股肱之郡,則緩急有足恃之勢,當官盡職,一心惟在於恪勤,過事敢言,大意匪出於磯激,惟其望實之旣茂,是以內外之俱宜,睠彼湖南之一區,實惟海東之重鎭,山河擁百年之佳氣,王迹肇基,提封列五十之名城,人物都會,魚鹽竹箭之美,利盡東南,租稅征賦之輸,道通陸海,繄擧國賴以衣履,而近歲荐連飢荒,哀我孑遺顚連之民,殆塡于壑,顧此勞來安集之責,將付之誰,恫瘝在躬,非無恤隱蠲瘼之政,忨愒成習,奈尠誠心奉公之人,濯疾煦寒,固是慈祥愷悌中能事,陟臧黜否,必須嚴明公正者攸爲,故廷議之詢同,非予心之獨簡。玆授卿以全羅道觀察使兼兵馬水軍節度使·巡察使·全州府尹,卿其須體委寄之重,克篤報效之誠,黑頭擁旄,亦云丈夫榮矣。丹心殉國,自是臣職當然,政莫先於賑飢,宜如拯救之急,事有關於革弊,勿憚條奏之煩,修文敎而正士趨,予所嘗講於臨筵之日,飭武備而整戎政,卿亦親聽於籌邊之時,自餘措置之宜,亶在弛張而已,按千里之堰場,海波不揚,奠一邦之生靈,湖山自得,凡諸裁稟,厥有典常。於戱,甘棠起謠,行宣南國之化,福星當路,坐弛北闕之憂,汝往欽哉,吾且召矣,故玆敎示,想宜知悉。知製敎李彦綱製進以上燼餘
左承旨尹以道上疏。大槪,臣於日前,猝然寒戰熱勢繼發,頭痛轉劇,今過累日,一向危境,新授職名,決難出肅,伏乞聖慈,亟賜遞改,俾尋生路事。入啓。答曰,省疏具悉。爾其勿辭,調理察職。
玉堂箚子。大槪,引嫌而退,當初避辭中,不得主其私見之語,未免謬戾,而到今費辭自明,尤涉苟且。正言尹之翊,請命遞差事。入啓。答曰,依啓。以上朝報
巳時,上御熙政堂引見。入侍,全羅監司金鎭龜,同副承旨金斗明,假注書洪重夏,記事官柳尙載·宋疇錫。鎭龜進曰,小臣,年紀旣少,未諳事務,才分極駑,不合重寄,而千萬夢寐之外,叨此方面之任,且本道,物重地大,素稱難治,近年以來,連値凶荒,民物之凋殘,比他道尤甚,當此之時,如臣魯鈍,遽爾承當,僨敗之患,勢所必至,臣心惶懼,何可盡達?上曰,卿久在近侍,出入筵席,已知朝家之意,不必別爲戒勅,而近來湖南,連歲被災,最於他道,凡諸蘇殘之道,必須盡心爲之。鎭龜曰,旣蒙拔擢之恩,又承責礪之敎,臣雖至愚極劣,何敢不思所以殫心竭慮,圖報萬一乎?第以才力之萬萬不逮爲慮耳。且臣伏見前監司李世華狀啓,又聞湖南來人之言,則蘆嶺以下十一邑,旱災特甚,蘆嶺以上十一邑,則又被風水之災,至於羅州·咸平·務安·靈巖等三四邑,未及移秧之前,酷被旱乾之慘,今雖得雨,無復可望云。臣於到營之後,被災之處,爲先巡審,開陳淺見,馳啓計料,而其中尤甚之邑,則本道物力,旣盡蕩殘,旣無賑救之策,廟堂亦無儲蓄,勢難推移救濟,若自朝家,特許蠲役,則其爲蒙惠,無異於賑恤,臣於巡審後,當以此意,狀聞以稟矣。上曰,隨其所見,開陳啓聞,可也。斗明曰,臣,曾以敬差官,往來湖南矣。右道各邑,濱海之故,旱災最酷,至於蠲役,則戶曹處置,雖未知如何,而朝家宜有所顧念矣。鎭龜曰,被災各邑,雖難盡爲蠲役,而區別分等啓聞之後,自朝家,量給分數災,則可紓飢民一分之力矣。上曰,黜陟嚴明,然後守令有所畏憚矣。鎭龜曰,聖敎如此,敢不盡心乎?上曰,尤甚貪婪者,則殿最之外,別爲啓罷,可也。鎭龜曰,守令者,生民休戚之所係也。其中貪虐者,則啓罷之後,自朝家,別樣處置然後,可有懲礪之道矣。近來紀綱解弛,守令之犯禁者,不可殫記,雖以濫率一款事言之,其中固有情理之切迫者,且簡約之人,不以濫率之故,有所貽弊之端,而其爲犯禁則一也。此亦一切禁斷,隨現啓罷爲計矣。上命內官,使之出給弓矢與藥物,鎭龜,起而受捧而退。上曰,公·翁主·駙馬墓山所在處,則例有自官造給祭廳之事矣。今春黃昌副尉遷葬時,祭廳未及造成,所當依例追後造給,而此時動民赴役,亦涉有弊,五間造成價,令該廳磨鍊題給於本家,石物,亦有未盡輸運者,自本道,秋成後,卽爲輸運事,竝爲分付,可也。擧行條遂罷出。以上燼餘
上在昌德宮。停常參,只晝講。
下直,伊洲僉使韓碩良,蛇渡僉使南復圭,淸江萬戶李仁健。
洪萬鍾啓曰,明日常參·經筵,取稟。傳曰,只晝講。
金斗明啓曰,行大司憲李翊,執義韓垽,掌令權持·姜鋧,持平李益壽在外,持平金宇杭未肅拜,今日,以監察茶時之意,敢啓。傳曰,知道。
任相元啓曰,小臣司譯院坐起進去,下直。傳曰,知道。
金斗明,以都摠府言啓曰,今日入直軍士,中日習射,請出標信。傳曰,知道。
傳于金斗明曰,今下弓矢,淸江萬戶李仁健處,給送。
洪萬鍾,以弘文館言啓曰,本館下番,無故行公之員,只有修撰臣朴泰萬,方爲入直矣。自昨日,暴得吐血之症,達夜昏仆,症情頗重,勢難仍在直廬。卽有開筵之命,而無由入侍,不得已以上番,姑降入直之意,敢啓。傳曰,知道。
傳于金斗明曰,柳葉箭五中人扈衛軍官閑良卞爾玧,直赴殿試。
洪萬鍾,以禮曹言啓曰,楊州居幼學趙尙稷所志內,矣生父與養父,乃是同姓四寸兄弟之行,而養母洪氏受出立案中,誤以同生兄弟書塡,寸數失序,改給立案事呈狀,而一邊狀辭,不可取信。誤書眞僞,行關査問,則洪氏家翁門長趙珍·趙玹等招內,趙尙稷生父珪,與養父琡,果是四寸兄弟,而琡身死後,其妻洪氏,使其趙珪女婿沈鼎碩,呈禮曹時,誤書的實云。莫重入啓文書,誤書呈出,誠極可駭。沈鼎碩,令本道治罪,而原啓目付標,何如?傳曰,允。
洪萬鍾啓曰,僚員之不齊,未有甚於近日,左承旨尹以道,身病甚重,陳疏受由,左副承旨權是經,方在任所,交印未易,右副承旨未差,廳中,只有臣萬鍾。都承旨任相元,同副承旨金斗明,不但出納之際,事多苟簡,若値晝講與開政之時,則推移分進,不成貌樣。明日政,闕員,以在京無故人差出,卽爲牌招察任,何如?傳曰,允。
傳于金斗明曰,歸厚署棺板一部,送于內需司事,言于該曹。以上燼餘
平安監司書目,臣冒陳病重實狀,懇乞亟許遞免事,上疏上送事。啓。答曰,省疏具悉。卿其勿辭,調理察職。
右副承旨申曅上疏。大槪,賤疾,十分危篤,方在人鬼未分之中。旬月之內,決無自力供職之望,乞賜遞免,以尋生路事。入啓。遞差。
判敦寧李端夏上疏。大槪,經筵新命,決無堪供之望,乞遞事。入啓。答曰,省疏具悉。卿其安心勿辭,從速察職。
京畿監司書目,衿川呈,以持平李益壽辭職上疏上送事。啓。答曰,省疏具悉。爾其勿辭,從速上來察職。以上朝報
巳時,上御宣政殿晝講。入侍,知事趙師錫,特進官吳斗寅,參贊官洪萬鍾,侍讀官徐宗泰,侍讀官金昌集,假注書洪重夏,記事官沈權·宋疇錫,武臣李立身。上讀前受文。宗泰,讀自九四乘其墉,止非善處也。上受而讀之。宗泰,釋文義曰,九四,居二五之間,欲同於二,而與五爲仇敵也。九,以剛居柔,四,以柔得剛,非如九五之以剛居剛,暴戾自恣,故初有欲奪之志,而顧畏義理,終不能攻,故吉也。比之則三,卽强暴之人,終其强而不反於義也,四,卽剛而柔之人,初雖有爭奪之志,終能反於義理,改過自新也。萬鍾曰,三則終其强而不能奪,故只言不興,四則能反義而改過,故言吉也。宗泰曰,乘墉,程傳則以四近於五,如隔墉爲解,而本義則以四欲同於二,爲三所隔爲解,其義,不相似,而三之升高陵,升四而望五也,四之乘其墉,乘三而侵二也。然則本義所解,似尤理順矣。困而反之則者,孔子推衍九四畏義反道之義也。至九五。宗泰曰,五與二,剛柔中正,相爲係應,中誠所同,而三四,以陽剛居間,限隔常有欲奪之志,不得與二相遇,故憂悒憤抑,至於號咷,而名正言順,終能勝邪,故雖有所隔,必得相合,及其際遇之後,渙然有歡笑之象。雖然,五居人君之位,當與天下大同,而獨與二相應,有若私昵,失其大中至正之體,故未免有三四强暴之侵,而辛勤用力之後,乃能勝之,大師克者,如敵國之相戰也。左傳所謂克段于鄢之克字,其義略似矣。萬鍾曰,三四皆强,必用大師,然後乃能克勝,而終得相遇也。宗泰曰,心有係着,則不得其正,故五之專應於二,爲私昵也。萬鍾曰,二五相應,是固君臣相得之好,而此則以私昵之情,獨應於二,有非大同之體,故曰非君道也。師錫曰,下有衆陽,而獨應於二陰,故爲私昵也。宗泰曰,上九居五位之外,卽無人之地也。超然脫出於爭奪之場,無同人之咎,而有同人之樂,比之則長沮桀溺之類,是也。萬鍾曰,初九出門,無偏私之端,故曰無咎,上九處郊,終無與同,故曰無悔,門與郊字及咎字悔字,其義分明矣。宗泰曰,同人一卦之義,至大,無非可體行者,而其中程傳所謂文明則能燭理,剛健則能克己一款語,最爲緊切,此尤體念處,而人君,不知同人之義,則無以加於奉三無私,大公至正之道矣。士君子,不知同人之義,則無以知民吾同胞,物吾與也之義矣。萬鍾曰,人君之德,剛健文明二者而已,文明則能燭大同之理,剛健則能盡大同之道,此卦中,大象所謂天與火同人者,深究取象之義,以爲體驗之功,則同人之義,庶乎有得矣。師錫曰,周易,固可進講,而人君之學,與韋布有異,考諸治亂,以驗時政,莫如史記之緊切,時賜召對,講論綱目,似宜矣。萬鍾曰,不特講論而已,雖於入處大內之時,潛心觀覽,深加體認,則不無所益矣。上曰,入處之時,亦嘗觀覽,而所達如此,予當留心焉。講畢。師錫進曰,北評事有闕,而兵曹判書李䎘,辭職引入之故,久未差出矣。北道,年分踏驗不遠,而科擧設場之期,亦且迫近,不可不急速差送。曾前如此之時,則亦令次官,問議於長官差出之例,似當有變通之道矣。上曰,令次官問議于長官,急速差出,可也。擧行條又曰,我國之城,石築之故,功役甚鉅,中原則積甓爲城,功役甚小,而其堅,亦勝於我國之城矣。臣於赴燕時,沿路見有燔甓處,使商賈及軍官輩,給價學得燔造之法,還來後,稟議于都提調,試令小許燔造,則功役甚小,而制品堅好,比諸我國之燔造,事半功倍,前頭都提調入侍時,更爲商確稟定,加出物力,燔造於邊海之處,以爲築城之用,何如?上曰,與都提調相議稟定,可也。萬鍾曰,都目差出守令三十餘處,而尙不辭朝,遠道則夫馬等待之際,其勢自遲,而近邑守令則催促發送,似當矣。上曰,依爲之。榻前定奪遂罷出。以上燼餘
上在昌德宮。停常參,只晝講。
辰時,日暈。自未時至酉時,日暈。
洪萬鍾啓曰,明日常參·經筵,取稟。傳曰,停。
金斗明啓曰,行大司憲李翊,執義韓垽,掌令權持·姜鋧,持平李益壽在外,持平金宇杭未肅拜,今日,以監察茶時之意,敢啓。傳曰,知道。
下直,信川郡守洪時中,礪山郡守李坡。
傳于洪萬鍾曰,下直守令留待。
任相元啓曰,今日爲政事命下,而吏批則臣當進去,左承旨尹以道未肅拜,左副承旨權是經在外,右副承旨未差,廳中,只有右承旨洪萬鍾,同副承旨金斗明。兵批,何承旨進去乎?敢稟。傳曰,右承旨進去。
吏批,判書李敏敍陳疏,參判李選未肅拜,參議沈壽亮進,都承旨任相元進。吏批啓曰,判書李敏敍陳疏,參判李選未肅拜,小臣獨政未安,何以爲之?敢稟。傳曰,只出緊任。又啓曰,玉堂下番,今當差出,而無故備擬之人絶乏,外任竝擬,何如?傳曰,允。以趙儀徵爲正言,成虎徵爲兵曹參議,沈瑄爲鎭海縣監,兪得一爲副修撰,鄭澔爲檢閱。以承旨望單子,傳曰,副應敎,徐宗泰除授。又啓曰,扶餘縣居故參奉趙呂重,曾以孝行,因禮曹回啓,有贈職之命,以承訓郞戶曹佐郞下批矣。呂重之子,呈狀本曹,以爲其父呂重生時,已受朝散大夫之階,贈職,以郞階下批,有違格式云。呂重生時,旣受大夫之階,今以孝行追贈,而反授郞堦,殊非朝家旌褒之意,隨品改贈,何如?傳曰,允。
兵批,判書李䎘呈辭受由,參判李秞進,參議未差,參知崔商翼病,右承旨洪萬鍾進。以尹敬敎爲副護軍,申曅爲副司直,金萬吉爲司直,尹之翊爲副司果,朴泰萬爲北評事。
金斗明啓曰,廣梁鎭所送發兵符左四隻及右一隻,竝爲改造事,曾已啓稟蒙允矣。兵符五隻,旣已改造,依例別定禁軍,齎送于平安監營,使之分給後,舊兵符收聚上送,以爲燒火之地事,下諭,何如?傳曰,允。
金斗明啓曰,近來兩司,無一人行公,闕啓已久,至於憲府,則每以監察茶時,尤涉未安,兩司在外人員外,在京未肅拜人,竝卽牌招察任,何如?傳曰,允。
又以兵曹言啓曰,當日忠義衛朴暻·朴之松等稱名人,自敦化門入來,差備門外擊錚,極爲駭愕。令攸司囚禁治罪,同門守門將李苾,常時不能禁斷雜人,以致闌入,亦難免其責,推考,何如?傳曰,允。
又以弘文館言啓曰,纔已新除授副修撰兪得一,牌招察任事,榻前定奪,至於出牌矣,令聞兪得一方在京畿果川地。經筵入番事緊,請斯速乘馹上來事,下諭。傳曰,允。
正言趙儀徵啓曰,請副使崔錫鼎,書狀官李墪,竝命罷職。請還收遠竄罪人金煥中途移配之命。請長水縣移配罪人吳挺緯,令該府改配遠地。啓辭竝同前頃因副校理李徵明之陳疏,天怒遽震,嚴旨繼降,致有聖明無前之過擧,大小臣僚,莫不驚惑,而旋因大臣匡救之言,釋在縲之承旨,改未安之批旨,則日月之更,人皆仰之,轉圜之美,孰不欽仰?而第徵明削黜之罰,迄未得還收,臣於此,不勝慨然也。徵明,以經幄之臣,處論思之地,適値求言之日,敢進應旨之疏,其言雖有不中,固宜優容寬貸,以恢言路,而況其所陳戒,可謂切中時病,而實出於區區憂愛之悃,則只見其可奬,而不見其可罪也。不料聖明,疑之太深,罪之太過,罵詈詬斥,不少假借,以致朝著之上,氣象索然,遠近聽聞,莫不駭惑,臣竊爲聖明,惜此擧措也。然而雷霆之怒,本不終日,不遠而復,尙亦有望,請加三思,還收李徵明削黜之命。籌司之任,朝家所重,不可不擇差,而新差備局提調具鎰,雖在武宰之列,名望素輕,不合本任,差下之後,物情俱駭,請遞具鎰備局提調之任。新除授司諫李后沆,時在公洪道忠原地,請斯速乘馹上來事,下諭。答曰,不允。下諭事,依啓。
持平金宇杭啓曰,如臣湔劣,屢玷臺省,絲毫蔑報,愧懼常切,不意玆者,復畀憲職,臣誠惶霣,益無所措。賤疾猝劇,無望行公,冒呈辭單,見阻喉司,繼有召命,不得不黽勉祗肅,而臣有萬分難安,終不可泯默者,頃日大臣,以禁吏之作弊,都民之呼冤,有所建白,而若其措語,有大關涉於法官者,臣於此,不勝瞿然慙悚也。夫法府出禁,本爲正俗,隨犯決杖,在法當然,而從願徵贖,其來已久,浪用贖物,亦有謬例,則朝家之欲爲變通,意固有在,而第大臣之言,有濫用之弊,亦無紀極,名曰禁亂,而先有收贖充用之意。又曰,不得已收贖者,則不敢有一毫下手,然後可防弊端。噫,臺官雖駑,豈有先意貨取而出禁,亦豈有苟欲下手而收贖之理哉?殆亦疑之太甚,待之太薄也。臣之忝冒法府,前後非一,因襲舊套,不能擺脫,則疵議之來,有不得辭者,今當變法防弊之日,何敢靦然復據於其職乎?且臣,曾論崔商翼之不合顯秩矣,春曹騎省,無甚間隔,彈墨未乾,汲汲擬除,揆以政體,寧有是哉?是則臣之言議,不能見重,而自不免爲妄論之歸矣,以此以彼,決難冒居於臺席,請命遞斥臣職。答曰,大臣所陳,不過矯弊之意,則避辭中疑之太甚,待之太薄云者,誠未可曉也,勿辭。
金斗明啓〈曰〉,持平金宇杭,再啓煩瀆,退待物論矣。傳曰,知道。以上燼餘
大司成金昌協辭職上疏。入啓。答曰,省疏具悉。爾其勿辭,調理察職。
兵曹判書李䎘辭職上疏。入啓。答曰,省疏具悉。卿勿固辭,從速察職。
京畿監司書目,高陽呈,以大司憲李翊辭職上疏上送事。啓。答曰,省疏具悉。卿其勿辭,從速上來察職。
吏曹判書李敏敍辭職上疏。入啓。答曰,省疏具悉。卿勿固辭,從速察職。以上朝報
巳時,上御熙政堂晝講。入侍,知事呂聖齊,特進官徐文重,參贊官金斗明,侍讀官金昌集·徐文裕,記事官沈季良·柳尙載·宋疇錫,武臣崔元立。上讀前受文。昌集,讀大有卦,自大有序卦,至象曰火在天上。上讀新受音一遍。昌集曰,大有者,易以陽爲大,凡卦稱大者,皆以陽得名,此卦,以一陰,統五陽,所以成大豐有也。至大有元亨。昌集曰,此則以卦才而言也。剛健文明,應天時行,故能元亨也。文裕曰,一陰在上,五陽宗之,居尊能柔,其所有者大,故其亨亦大也。至彖曰大有。昌集曰,以六居五,故柔得尊位,固衆心所歸也。文裕曰,柔在上,故曰尊位,旣得尊位,則自有大中之德,而上下應之矣。至其德剛健。昌集曰,此卦之德,內剛外明,順應乾行,故能致元亨矣。如王弼不大通之說,程子,以不識卦體之義譏之矣。文裕曰,徒柔而不能明,則雖有讒而不見,徒明而不能仁,則雖知善而不擧,爲人上者,於剛柔二字,尤不可不審矣。上曰,剛柔得中,然後明而燭之,健而決之,如或徒柔而不嚴,徒嚴而不柔,則何以能保有其衆乎?昌集曰,聖敎至當矣。至火在天上。昌集曰,火在上而照下,凡是非邪正,無所逃矣。文裕曰,書曰,天工,人其代之,人君,果能體此,善者揚之,惡者絶之,則便所以順天休命也。聖齊曰,此卦則本義之義,比程傳,尤分明矣。上曰,然矣。文裕曰,治人治己之道,不當外是矣。上曰,此卦於人君,尤爲切實矣。講訖。文裕進曰,本館上番姑降,今已累日,事體苟簡,今日政新除授修撰兪得一,牌招察任,何如?上曰,依爲之。講官退出後,上曰,史官出去,下直守令招來。信川郡守洪時中,礪山郡守李坡等入侍。時中進曰,臣則信川郡守也。上曰,履歷,何如耶?時中曰,臣以參下宣傳官,陞出六品,經訓鍊院判官,又經文化縣令矣。上曰,字牧之職,爲任不輕,當此八路饑荒之時,撫摩之責,尤不可不盡心,別爲戒勅,意非偶然,凡事着實爲之。李坡進曰,臣礪山郡守也。上曰,履歷,何耶?坡曰,臣初入仕禁府都事,陞出六品,遷轉監察,且經昌寧·定山等邑,以工曹佐郞,除此郡矣。上曰,七事之外,可行之事甚多,隨事恪勤,至於善事要譽,竊勿爲,況湖南年事,比他道尤爲慘酷,盡心撫恤,俾無流散之弊。坡曰,聖敎丁寧,敢不盡心爲之乎?遂罷出。以上燼餘
上在昌德宮。停常參·經筵。
洪萬鍾啓曰,明日常參·經筵,取稟。傳曰,停。
金斗明啓曰,行大司憲李翊,執義韓垽,掌令權持·姜鋧,持平李益壽在外,持平金宇杭避嫌退待,今日,以監察茶時之意,敢啓。傳曰,知道。
又啓曰,刑曹詳覆罪人李益昌照律公事末端,謹具啓下落書七字,臣以該房,亦難免矇然捧入之失,不勝惶恐。元公事,今方改書以入,而當初文書修正時,殊欠詳審,當該堂上郞廳推考,何如?傳曰,允。
傳于金斗明曰,兵曹判書李䎘牌招,今日引見侍,入侍。
金斗明啓曰,兵曹判書李䎘,牌招不進矣。傳曰,知道。
傳于金斗明曰,大臣及備局堂上,引見。
吏曹口傳政事,以李敏敍爲咸鏡道重臣試官。
兵曹口傳政事,以具廷良爲右邊捕盜廳從事官。
徐宗泰,以戶曹言啓曰,平川君申琓,辛酉年,以奏請使書狀官,恩賜田畓十結,尙未受出矣。平安道龜城府罪人徐獻文屬公田畓,竝一結三十負,嘉山郡罪人張雲屬公畓二十五負,自本家望呈,依例折給,何如?傳曰,允。
金斗明,以兵曹言啓曰,今七月二十六日文科別試講經,及二十八日武科重試場中差備軍之數,至於二百四十名之多,而他無推移定送之路,不得已,闕內啓下勿用處,及諸上司各衙門派定軍士等調用次,各其除出處,別單書入之意,敢啓。傳曰,知道。
金斗明,以備邊司言啓曰,今七月□日晝講入侍時,檢討官申啓華所啓,會寧·慶源等邑開市時,淸人等,持其馬匹而來,買去我國牛隻,而其價甚高,淸馬一匹之價,小不下農牛七八隻,故在前買賣之禁,極其嚴峻矣。乙卯年間,自廟堂,行關本道,許其買賣,無復防禁,六鎭守令邊將輩,無所忌憚,多有潛買淸馬者,而每每責徵牛馬於民間,只給若干穀物,以充其價,故民間,莫不怨苦,而迫於官威,不敢違拒云。聞來不勝痛駭,曾前潛買淸馬之守令·邊將,雖難摘發治罪,若不申嚴禁令,則此後北路牛馬,勢將漸縮,而民無以保存,事極可慮。分付本道,使之一切禁斷,而如有犯禁現露者,各別重治宜當,臣在北關時,詳知此弊,故敢此仰達矣。領議政金壽恒曰,乙卯年許買淸馬之事,臣未知其曲折之如何,而今聞申啓華所達之言,其弊誠不可不防,乙卯定奪公事考出後,稟處,似當矣。上曰,乙卯年許買淸馬之事,年久未能記得,相考稟處可也事,命下矣。取考本司前後謄錄,則曾於甲辰年,因本道監司狀啓,開市時,各邑守令及各堡邊將,敢以官物,潛買淸馬者,論以贓律,至如道內將官軍兵等,隨力換買,作爲戰馬者,則勿爲竝禁,而每於開市之時,凡買馬者,必經會寧府使及差使員官署文書,別樣烙印,俾無濫雜之弊事,自本司,入啓定式,知委遵行矣。至乙卯年,以淸馬無可禁之事,會寧·慶源開市時,淸馬交易,勿爲禁斷事,定奪於榻前,而雖守令邊將,有價則使之市騎事,發關分付於本道,其後本道監司,慮有不謹邊將輩濫雜之弊,馳啓請禁,而本司,不爲聽許,故行之至今。淸馬買賣,無復防禁,致令弊端日滋,守令邊將輩,責徵牛馬於民間,潛買淸馬,濫雜莫甚,邊民之怨苦,勢所固然。不但筵臣所陳如此,自北路往來之人,亦多以此爲言者,不可不更爲嚴禁,而開市時,自此雖不求買,彼人,旣有來賣之馬,則亦難全然防塞,依甲辰事目,守令邊將之以牛馬私買者,則隨其現發,以贓律論斷,軍兵將官輩,欲爲戰馬而換買者,則勿爲禁斷,而必經官署烙印等事,竝爲申明擧行之意,分付本道,何如?傳曰,允。
又以兵曹言啓曰,今七月二十三日,大臣·備局堂上引見入侍時,觀武才,以來八月初間設行事,榻前下敎矣。在前觀武才初試時,堂上·堂下·武臣禁軍及各廳軍官閑散武士等,竝爲試取,而禁衛營·訓鍊都監·御營廳軍兵等,亦自本軍門,竝設初試,只入格者,入參矣。今亦依此擧行乎?敢稟。傳曰,初試,趁卽試取。可也。
又以兵曹言啓曰,觀武才初試,趁卽試取可也事,命下矣。卽當擇日入啓,而適於今月二十八日武科重試初試,設場兩所,出榜遲速,未可豫料,姑待出榜,臨時擇日擧行,何如?傳曰,依啓。各軍門軍兵,不參重試之類,爲先試取事,分付,可也。
傳于徐宗泰曰,遞差臺諫代,卽爲開政差出事,榻前定奪矣,今已日暮,明日待開門,政官牌招,開政差出。已上燼餘
判府事閔鼎重箚子。大槪,賤疾,一向危劇,乞解兼任諸務,俾得安意待盡事。入啓。答曰,省箚具悉卿懇。疾病如此,深用慮念。從容調理,神明所扶,勿藥有喜,卿其安心勿辭,益加善攝。仍傳曰,遣御醫看病。以上朝報
巳時,上御熙政堂。大臣·備局堂上引見入侍,領議政金壽恒,行禮曹判書呂聖齊,行戶曹判書趙師錫,刑曹判書李師命,工曹參判徐文重,左副承旨金斗明,校理金昌集,正言趙儀徵,假注書洪重夏,記事官宋疇錫·鄭澔。壽恒進曰,近來朝晝之間,涼熱不適,聖體,若何?上曰,無事矣。壽恒又曰,頃因校理申啓華陳達,北道設科事,旣已定奪矣。甲辰年設科時,臣奉命掌試,其時則北道各邑武士之出身者絶無,而僅有甲辰出身,今已二十餘年,見存者必小,而丙辰年萬科設行時,本道亦取三百人,距今不遠,今番則似不當如前廣取矣。甲辰·丙辰出身者,太半軍兵,北道之人,皆屬軍額,名目甚夥,而人物鮮少,難於代定,其弊不貲,今此設科,雖爲慰悅邊人之地,而此亦不可不慮。甲辰年武科,以三百人定額,出於特命,今番則不可不減定其數,武藝規矩,亦爲前期判下,知委於本道,似當矣。上曰,凡事,貴在隨時變通,今番設科,與甲辰年有異,只取一百人宜當,而規矩則前期取稟事,分付可也。擧行條壽恒又曰,北道設場,已定於八月二十六日矣,試所,當定於吉州云。自京城,距吉州,道里甚遠,試官,急速差出,必趁來月初辭朝,然後可無未及之患,而吏曹判書李敏敍,疏批已下,尙不出仕,非但參議獨政,事多苟簡,成均館釋奠日期,亦且迫近,堂上未備,事涉可慮。李敏敍,牌招察任,何如?上曰,李敏敍牌招察任,北道試官,今日內,差出,可也。擧行條壽恒又曰,別試文科講經兩所,及武科重試兩所開場,日期迫近,兩司各二員,當爲分進於四處,憲府多官,皆在外,只有持平金宇杭,今方避嫌退待。雖未知立落之如何,而宇杭一人外,無他推移進參之員,若不及今變通,則必有窘迫之患,敢此仰達。上曰,執義韓垽,掌令權持·姜鋧,持平李益壽,竝改差,其代,卽爲開政差出,而權持,則仍任錦山,可也。擧行條壽恒又曰,冒屬忠義之類,徵贖收布事,旣已定奪矣。一功臣之子孫,散在各邑,居於一境者,小不下五六十人,多者百有餘人。以平安道順安一邑言之,冒屬忠義,以韓爲姓者,多至四百餘人,比屋同居,一門無遺點名納布,其數甚多,曾前冒屬逃役,情狀雖甚可惡,到今許多之人,一時收布,則非但情理切迫。逐名準捧,其勢誠難,朝家旣已頒令之後,無端蕩滌減等,則事體所在,固難輕議,而其中亦不無參量變通之道,父子中四五人,竝爲收布者,則減其一人,雖非父子,一家內同居者,至於三四人,則亦減其一人,朝官出身子有蔭者,則竝許蠲免,六十以上,十五歲以下,依軍兵例除布,則其在朝家事體,不無所據,而渠輩,亦可知寬恤之德意矣。依此定式分付,何如?上曰,此與無端蕩減者,有異,依此定式施行,可也。擧行條壽恒又曰,國家大小科罪照律之時,雖非親功臣子孫,而原從功臣子孫,不限代數,竝以功臣子孫,付標減等,此是祖宗朝以來數百年遵行之法也。到今外議,或以爲忠義口傳,旣定代數,則照律功減之規,亦宜有所限節,而臣意則功臣子孫,限代數忠義口傳,不但出於優待功臣之意,蓋爲作隊輪番,以屬五衛之地也。至於照律功減之法,則實是國家宥及永世之德意,恐不可以口傳定限之故,竝廢此規,而必有定式,然後可以遵行,故敢達。上曰,功臣子孫照律減等,與忠義口傳之定其代數者,事體不同,予意亦如此,此則依前例施行,可也。擧行條壽恒又曰,忠義査正之役,累年設局,今纔完了,主管郞廳,固是職分內事,而査正之役,錯亂煩細,其爲勤勞,實倍於他事。曾前璿源錄釐正後,亦有論賞之例,此與諸都監有異,堂上郞廳,雖不必竝爲論賞,而至於郞廳,則依璿源錄釐正例,似宜有論賞之擧矣。上曰,予未及思矣。大臣所達誠然,依前例,使之書啓,可也。擧行條上曰,乙卯年推刷以後,連値凶歉,尙不更擧,以致逃故數多,不可一向抛置。今年則諸道中,被災不至尤甚處,先爲推刷,何如?壽恒曰,非但內司,各司奴婢推刷,亦以年凶久廢,故奸僞多端,其弊不貲矣。從前推刷之時,當該主管內司官員,旣與士夫有異,故多有貽弊之事。今若自上別爲傳敎,嚴勅以送,則可無如前之弊,而今年年事之豐歉,姑未可豫必,諸道推刷,一時竝擧,亦涉重難,更觀前頭事勢,爲之似當矣。上曰,每年因循,奸僞漸滋,雖難一時竝擧,今年則似不可已,而各別申飭以送,則必無貽弊之慮矣。師命曰,癸亥年全羅道推刷時,臣待罪監營,取見文書,則內司奴婢自現投入者,率是私賤,而爲良人者,則無一人推出,爲南原官吏者,多至七十餘人,而終不得究覈,漏落之數多,推此可知。內司官員,旣不尊重,故若無刑杖,則有難搜出,若用刑杖,則易生怨謗,推刷之不得詳盡,誠以此也。今若稍待年豐,分付監司,使之收拾搜出,則必有着實之效,而亦無貽弊之端矣。壽恒曰,珍島郡南桃浦漂到船隻,給糧發回事,旣已分付矣。漂到人所持帖文,明白無他可疑之端,故使之自其處,卽爲發送,而此與洋中漂過之船有異,旣已下陸久留,看檢文書,則枚擧其曲折,移咨北京,似不可已,待發回狀啓入來後,令承文院,撰出咨文,順付於皇曆齎來譯官之行,何如?上曰,依爲之。擧行條壽恒曰,奉命在外之人,有以三司帶職出去者矣。近來連日開筵,而玉堂官員,其數不多,修撰洪受瀗,還朝遲速,亦未可必,本職,今姑遞改,差出其代,使推移進講,似當矣。上曰,洪受瀗還朝,似未易,本職遞差,可也。榻前下敎上曰,以來月初間,觀武才設行事,分付兵曹,而今番則乃文臣庭試當次也,相考擧行事,亦爲分付禮曹,可也。榻前下敎師命曰,賑恤廳,合於常平廳事,旣已命下矣。當初賑廳設立之後,財穀無他出處,各衙門所在米布推移取用者,例也。戶曹·宣惠廳,與賑廳,互相貸用之數,比較相準,無甚懸殊,旣無到今還償之路,而徒爲文書繁亂之歸,戶曹·宣惠廳貸下於賑廳者,竝爲蕩滌,何如?聖齊曰,惠廳與賑廳,互相貸用之數,雖有多少之不適,而同是公用,則今當文書修正之時,蕩滌,宜矣。師錫曰,戶曹與賑廳,互爲貸下,同歸公用,而其數多寡,亦不至懸殊,一體蕩滌,無妨矣。上曰,竝爲蕩滌,可也。擧行條聖齊曰,禮曹淸寒莫甚,員役料布,無以繼給,故無料使令,勢難立役,或値祭享時急之時,則使喚苟簡,不但有生事之慮,將不成官員貌樣。曾在甲子年,貸用賑廳穀百餘石,而其後,以貢物權減之故,無他出處,尙不得還償矣。賑廳文書修正之時,蕩減之意,旣已相議於該廳堂上,故敢此仰達。壽恒曰,禮曹,本來淸寒,而貢物權減之後,需用尤患苟簡,前頭必無還償之路,賑廳之徒擁虛簿,實爲無益,蕩滌,宜矣。上曰,一體蕩滌,可也。擧行條聖齊曰,禮曹,本來淸寒,而貢物權減之後,尤不成貌樣,祭享重地,宜有變通復舊之道矣。壽恒曰,形勢則誠然,而權減之後,有難猝然變通,其中大段不得已者,則啓稟,亦似無妨矣。上曰,大段不得已者,則啓稟,可也。師命曰,貧殘各司,無他需用之路,貸用於賑廳者多矣。有米布衙門,則固當還償,而其中敦寧府·司諫院·禮曹·刑曹·吏曹等五處,尤甚貧寒,皆無備償之路,而移去常平廳之後,則尤難還捧,與禮曹,一體蕩滌,爻周文書,何如?壽恒曰,各司中,物力凋殘者,則一體蕩滌,似當矣。上曰,五處貸用者,一體蕩滌,可也。擧行條壽恒曰,三南監司,曾前自吏曹,直爲差出,無問于大臣擬薦之事矣。乙卯年間,因一時政官所達,問議于大臣,遂成規例,至今遵行,西北監司,則係是邊上重任,故例自備局議薦,而三南,則雖曰重藩,固與兩界有異,政官,私自問議於大臣,則曾亦有之,而今則有若吏·兵判薦望之規,事體未妥。自今以後,依前例,自銓曹,直爲擬望事,分付,何如?上曰,依爲之。擧行條聖齊曰,甲子年上尊號後,設科文書,經亂散失,無現出處,其後,亦無單慶設科之事,故頃日上尊號時,勿爲設科事,定奪矣。取考政院日記,則甲子年上尊號時,慶科,未卽擧行,而乙丑年世子冠禮·冊禮,及上尊號,合三慶設科,前例旣如此。今此上尊號後,告廟陳賀,則雖是單慶,亦不可無設科之擧,而當初未及詳考,陳其曲折,故敢此更稟,下詢大臣而處之,何如?上曰,前例如此,則設行慶科,何如?壽恒曰,因慶設科,自是應行之例,今番大王大妃殿周甲上尊號,又是無前之大慶,則不當獨廢設科,而未有明白可據之前例,甲子年上尊號時,亦無設科之擧云,故臣曾以不當設科之意,仰達矣。今旣考出前例,則設科,似不可已,但乙丑年,則合他慶設科,故爲六百別試,今則似當設行三百別試,而前頭別試·殿試及重試,式年初試等科,連疊於八九月之內,若設別試,則今年內,似難周旋,曾前慶科,亦或有設行庭試之時,而此非常規,且此是慶科,則雖行庭試,不可不與八方同慶,知委外方之際,似難速行,別試與庭試,惟在自上裁處矣。上曰,上尊號之後,旣已告廟頒赦,則設科一款,亦當次第擧行,而以上尊號別設科擧,曾無可據之例,故使之勿爲設行矣。前例如此,則設行宜當,而曾前慶科,以庭試取人,亦非一再,令該曹,參酌擇日,設行庭試事,分付,可也。擧行條儀徵啓曰,請副使崔錫鼎,書狀官李墪,竝命罷職。啓辭上同上曰,勿煩。請還收金煥中道移配之命。啓辭上同上曰,勿煩。請長水縣移配罪人吳挺緯,令該府,改配遠地。啓辭上同上曰,勿煩。請加三思,還收李徵明削黜之命。啓辭上同上曰,啓辭中,切中時病云者,予未可曉也,勿煩。請遞具鎰備局提調之任。啓辭上同上曰,勿煩。又啓曰,新除授碧潼郡守鄭之彩,本以卑微之人,性且愚濫,不合於字牧之任。曾除南縣,重被臺彈,竟未得赴官,當此邊民犯禁,另擇守宰之日,遽授是任,物情爲駭。新除授碧潼郡守鄭之彩,請命遞差。上曰,不允。壽恒曰,鄭之彩,不合本任與否,臣雖不知,而邊倅,則臺啓例以罷職爲辭,無遞差之規矣。上曰,此出於不知規例之所致也。儀徵啓曰,邊倅論啓,必以罷職爲辭,乃是法例,而臣新入臺閣,未諳此例,新除授碧潼郡守鄭之彩,誤以遞差論啓,而仍被大臣之斥,臣何敢仍冒臺席乎?請命遞斥臣職。上曰,勿辭。斗明曰,正言趙儀徵,再啓煩瀆,退待物論矣。上曰,知道。遂罷出。以上燼餘
上在昌德宮。停常參·經筵。
夜五更,黑雲一道如氣,起自東方,直指巽方,長十餘丈,廣尺許,良久乃滅。
下直,知禮縣監趙麟祥,興陽縣監牟世蕃,咸興判官李岱,廣梁僉使尹沆,大靜縣監柳星斗,柔遠僉使崔壽海,天水僉使金衍錫。
洪萬鍾啓曰,明日常參·經筵,取稟。傳曰,停。
金斗明啓曰,行大司憲李翊在外,執義一員,掌令二員,持平一員未差,持平金宇杭避嫌退待,今日,以監察茶時之意,敢啓。傳曰,知道。
傳于任相元曰,下直守令·僉使,留待。
傳于洪萬鍾曰,下直守令·僉使,引見。
任相元啓曰,兵曹判書李䎘,吏曹判書李敏敍,牌不進矣。傳曰,知道。
有政。吏批,判書李敏敍進,參判李選未肅拜,參議沈壽亮進,都承旨任相元進。啓曰,玉堂闕員,今當差出,而擬望之人乏少,外任竝擬,何如?傳曰,允。以趙宗著爲執義,李日翼·安圭爲掌令,李濟民爲持平,李玄紀爲副修撰,曺夏卿爲掌樂正,李蓍晩爲宗簿正,鄭壽俊爲直講,洪萬運爲天安郡守,韓相夔爲果川縣監,姜鋧爲修撰。錦山郡守權持,仍任事承傳,濬源殿參奉趙儀漢泰陵參奉鄭夏晉,相換。
兵批,判書李䎘呈辭受由,牌不進,參判李秞進,參議崔商翼未肅拜,參知成虎徵未肅拜,牌不進,右副承旨金斗明進。以韓垽·姜鋧爲副護軍,李益壽爲副司直,洪受瀗爲副司果。
金斗明,以都摠府言啓曰,今日入直軍士,中日習射,請出標信。傳曰,知道。
又啓曰,前頭兩試所憲官,無可推移,至有政官牌招開政之命。今日政,旣皆差出,且持平金宇杭,引避退待。已經兩日,尙未處置,事甚未安,新除授憲官,一倂牌招,使之察任,何如?傳曰,允。
洪萬鍾,以弘文館言啓曰,新除授修撰姜鋧,時在開城府,副修撰李玄紀,時在京畿果川縣任所。經筵入番事緊,請斯速乘馹上來事,下諭。傳曰,依啓。
又以禮曹言啓曰,昨日引見時,觀武才及文臣庭試,以來八月初間設行事,榻前下敎矣。自前春塘臺文臣庭試,例於觀武才初日設行,今亦依此例擧行乎?敢此仰稟。傳曰,依爲之。
徐宗泰,以司僕寺言啓曰,濟州出來年例進上馬八匹,三名日進上馬六十匹,及歲貢馬二百匹內,到中路病留四匹,故失一匹,凶咎馬一百匹內,到中路病留八匹,故失三匹,到本寺病留五匹,所捧實數三百四十七匹,而禾毛色,多與夲州上送馬籍相左,故依前以時毛色置簿,別單書入之意,敢啓。傳曰,知道。
大司諫宋昌啓曰,正言趙儀徵,以避辭見上引嫌而退。其所論啓,大意自好,違例之斥,不足深咎,請正言趙儀徵出仕。答曰,依啓。
掌令安圭啓曰,庸鈍如臣,最居人下,凡官冗職,尙難堪任,至於臺閣重任,萬不近似,絲毫蔑補,釁謗徒積,而頃忝本職,黽勉行公之際,宿患腫症復發,添得暑感,病勢猝劇,負席昏倒,連日苦痛,尋單請急,見阻喉司。適於此時,有兩司一會之擧,而無路運身,未得進參,差過兩日之後,又有兩司引避之事,處置歸於臣身,而臣之病勢,適得稍歇,多官處置,且不可以稽滯,故扶曳詣臺,僅得處置而歸矣,臺評重發,至以不參一會,旋出處置,執跡而論,終未免避事之歸爲言。噫,凡疾病之緊歇無常,一日之間,或有朝劇而夕歇者,況於數日之間,豈無輕重之殊,而抑勒斷定,歸之於避事之域,臣反覆思惟,莫知其由也。臣之從前疲劣,不見信於人,於此彰著,自分永棄,無意榮塗,不料彈墨未乾,新命遽降,臣驚惶感激,罔知攸措。顧臣情勢,萬分窮蹙,固不可以抗顔冒進,而且執義臣趙宗著,卽臣之同婿也。旣有應避之嫌。以此以彼,決不可一刻冒居於臺席,請命遞斥臣職。答曰,勿辭。
徐宗泰啓曰,掌令安圭,再啓煩瀆,退待物論矣。傳曰,知道。以上燼餘
吏曹判書李敏敍上疏。大槪,嚴召之下,黽勉趨詣,而又有難安之勢,冒陳危懇,乞賜遞改事。入啓。答曰,省疏具悉。已甚之論,不必爲嫌,卿其安心,勿辭察職。以上朝報
巳時,上御熙政堂引見。入侍,同副承旨徐宗泰,假注書洪重夏,記事官宋疇錫·鄭澔,柔遠僉使崔壽海,天水僉使金衍錫,廣梁僉使尹沅,咸興判官李岱,知禮縣監趙獜祥,興陽縣監牟世蕃,大靜縣監柳星年·崔壽海,進達職姓名。上曰,邊將職責,唯在修鍊軍務,撫恤土卒,而邊上鎭堡,異於他地,各別惕慮,可也。壽海曰,鎭中凡事,當報監司處之,而聖敎如此,敢不盡心乎?金衍錫,進達職姓名。上曰,柔遠僉使戒勅之辭,爾亦聞之矣,十分盡心,可也。衍錫曰,大段之事,當報監營,而聖敎如此,敢不竭力乎?尹沅,進達職姓名。上曰,廣梁,異於他鎭,所任重大,盡心爲之,可也。沅曰,聖敎如此,敢不盡心,而防禦使移罷之後,凡事,有同新設之鎭,必多難處之端,皆當報知於道臣,往復處之矣。李岱,進達職姓名。上問莅歷。岱曰,曾經察訪·宗簿直長·監察·昌寧縣監·昌平縣令·全州判官,今叨本職矣。上曰,屢經字牧,必不生疏,而營下大處,十分惕念爲之,可也。岱曰,雖乏才能,聖敎丁寧,敢不盡心乎?趙獜祥,進達職姓名。上曰,曾經守令否?獜祥曰,始參守令矣。上問七事。獜祥誦對。上曰,守令之責,七事之外,亦多可爲,爾其十分惕慮,而善事要譽等事,切勿爲之,可也。獜祥曰,聖敎丁寧,敢不盡心乎?牟世蕃,進達職姓名。上問履歷。世蕃曰,曾經校書正字·典籍·奉常主簿·濟州判官,今叨本職矣。上問七事。世蕃誦對。上曰,守令引見,意非偶然,親承傳敎之後,如有負犯,則其罪尤重,而必不容恕矣,十分致力,可也。世蕃曰,聖敎丁寧,敢不十分盡心乎?柳星年,進達職姓名。上問履歷。星年曰,壬子式年明經科出身,曾經利仁察訪·典籍·良才察訪,今叨本職矣。上問七事。星年誦對。上曰,絶島遐遠,王化不及,撫摩之責,宜別於他邑,爾其十分盡心。星年曰,聖敎丁寧,敢不盡心乎?上,命內官,各給弓矢于邊將,遂罷出。以上燼餘
上在昌德宮。停常參·經筵。
下直,羅州牧使柳以升,安岳縣監姜碩老,鳳山郡守朴壽彪,平康縣監尹世喜,石城縣監李集成,新溪縣令朴之相。
洪萬鍾啓曰,明日常參·經筵,取稟。傳曰,只晝講。
徐宗泰啓曰,大司憲李翊,執義趙宗著在外,掌令安圭,持平金宇杭避嫌退待,掌令李日翼未肅拜,持平李濟民未肅拜上疏。今日,以監察茶時之意,敢啓。傳曰,文科講經,迫在明日,而憲府之官,或在外,或有引避退待與未肅拜者,將無推移進參之員,是豈別爲變通之意?掌令李日翼,更爲牌招察任,大司憲李翊,執義趙宗著,竝改差,以在京無故人,卽爲開政差出,仍卽牌招。
任相元啓曰,近來廳中,位甚不齊,出納之際,事多苟簡。左承旨尹以道,尙未肅謝,右副承旨金斗明,病不仕進,竝牌招察任,何如?傳曰,允。
以兵曹判書李䎘,吏曹參判李選牌招不進傳旨,傳于洪萬鍾曰,兵判,前後疏批已下,而一向引入,無意行公,其在事體,殊涉未安,當此本兵多事之日,尤不可一任其瘝曠,卽爲牌招察任。
徐宗泰啓曰,兵曹判書李䎘,再招不進矣。傳曰,知道。
有政。吏批,判書李敏敍進,參判李選未肅拜,參議沈壽亮進,右承旨洪萬鍾進。啓曰,大司憲,今當差出,而擬望之人乏少,承旨竝擬,何如?傳曰,允。以李國芳爲執義,洪璛爲持平。吏批啓曰,纔因下敎,持平末望,在京與否,不能詳對矣。問于其家,則昨者出往近畿云,敢啓。傳曰,然則持平洪璛改差,以在京無故人擬入,以許玧爲持平,任相元爲大司憲,申善浣爲利城縣監,沈棡爲和順縣監,柳以升爲刑曹正郞,梁聖揆爲奉常直長,李台龍爲奉常副正,申泰澄爲監察,申琓爲都承旨,成虎徵爲左副承旨,金昌集爲獻納。
啓曰,新除授鏡城判官任堂呈狀內,自上年冬間,猝得中風之症,口眼喎斜,左邊不遂,館職閑局,亦未供職,遠地赴任,決無起動行役之望云。聞其所患,類中之病,似是實狀,有難强令赴任,鏡城判官任堂,依近例罷黜,何如?傳曰,允。以李益壽爲鏡城判官。
兵批,判書李䎘病,參判李秞,訓鍊院新番軍士點考坐起進,參議崔商翼病,參知成虎徵進,右副承旨金斗明進。以李翊·趙宗著·辛景轅爲副護軍,李濟民爲副司直,具廷良爲副司果。
洪萬鍾,以戶曹言啓曰,卽接廣興倉所報,則來八月朔頒料次,倉官,進去于右議政鄭載嵩家,請受祿牌,則方在被論中,祿牌不爲出給云。依前傳敎,待收殺後,輸送之意,敢啓。傳曰,知道。
又以禮曹言啓曰,今此別試講經試官,方爲磨鍊,而嘉善以上無故可擬之人甚少,不得已依近例,以堂上官竝擬,而參試之官,擬望之人,亦且乏少,每望,皆以二員擬入之意,敢啓。傳曰,知道。
又以禮曹言啓曰,大王大妃殿上尊號後,慶科,以庭試設行事,啓下矣。文武科庭試吉日,令日官推擇,則來十月十九日,放榜,十一月初二日辰時爲吉云。以此日時,知委擧行,何如?傳曰,允。
傳于洪萬鍾曰,今聞淑徽公主,將欲於今月晦間,往省墳山云。給由馬,澆奠床等事,依淑明公主往省時例擧行事,下諭于京畿監司。
徐宗泰,以成均館官員,以同知館事意啓曰,釋奠祭,迫在旬日之內,而大司成,尙未行公,館中諸事,多有苟簡之患,大司成金昌協,雖有一時暴發之病,調理已至多日,卽爲牌招察任,何如?傳曰,允。
以大司成金昌協牌不進推考傳旨,傳于徐宗泰曰,大祭迫近,大司成行公以後,凡事當爲擧行,更爲牌招察任。
徐宗泰,以禁衛營言啓曰,上番左部右司屬公洪道六哨軍兵逢點實數七百六十二名,十二番海西別驍衛六十三名,步軍標下一名,已爲整齊矣。來八月初一日,與內外三處入直馬步軍兵等,依例替代後,舊軍放送之意,敢啓。傳曰,知道。
又以吏曹言啓曰,賑恤廳啓曰,軍器僉正尹時進呈狀內,上年賑救時,矣身家穀,自監營,勒封私債,分給各邑之數,至於一千石之多,其時欲爲仍納本道,以補國家賑救之資,而家間所儲,盡爲封債,如或有願納之事,則必不無加定難堪之弊,故有意未果矣。旣以飢民賑資,納於官家,則自私家還捧,事體未安,其所捧於各官者,願納本廳,以爲日後賑救之資云。私債勒封,已有禁令,所當待秋還捧於民間,以給其本立,故因此所志,發問於所分各官,則絶無收捧之邑,盡散民間,尙未收拾,各邑所爲,甚爲可駭。尹時進之願納,雖無希賞之意,當初勒捧,已違事目,及今還償,亦甚未易,而旣已願納之後,論賞一款,不爲擧論,其在事面,亦甚不當,依辛亥年間楊雲擧等例,除授相當實職,似爲合當,而尹時進,時以軍器僉正從仕,則亦非雲擧等書生之比。以本廳事目論之,時進所納穀物,以加設同知應給之數計折,則幾至數倍,而有實職之人,不可用白徒給帖之例,似當有別樣論賞之事,而本廳有難擅便,令該曹稟處,何如?傳曰,允事,命下矣。尹時進,以私債千餘石之穀,願納賑廳,以助賑資,其意可嘉。考見前例,湖南士人楊雲擧,前後所納千餘石之後,因本道啓聞,授加設同知,則渠以士人,恥而不受,故其後命授相當職,除拜參奉,今時進,旣是行僉正在職之人,則不可賞以加設之職,亦不可全然無賞,上裁,何如?傳曰,準職除授。
以全羅監司沃溝等官居束伍崔有哲等渰死壓死事狀啓,傳曰,渰死·壓死人等,令本道恤典擧行。
正言趙儀徵啓曰,臣父執義臣宗著,昨拜憲職,而兩司,方有合啓,則不可諉以父子異司,而仍叨諫席,且掌令安圭,引避退待,處置歸於本院,而以與臣父,有同婿應避之嫌爲言,則臣於此,有不敢可否者。以此以彼,俱難仍冒,請命遞斥臣職。
以正言趙儀徵避嫌,傳曰,執義趙宗著,旣已遞差,此避嫌,還出給。
獻納李國芳啓曰,請副使崔錫鼎,書狀官李墪,竝命罷職。請還收遠竄罪人金煥中道移配之命。請長水縣移配罪人吳挺緯,令該府改配遠地。請還收李徵明削黜之之命。碧潼郡守鄭之彩請命罷職,啓辭竝上同答曰,勿煩。
獻納金昌集啓曰,臣本庸陋,久叨經幄,毫無補益,心常愧懼,不意今者,新命又降,臣誠徊徨悶蹙,罔知攸措。臣於此職,名器之不稱,姑舍勿論,抑有情勢之嫌礙者,卽今兩司,方有合啓之論,又有金煥量移還收之請,而臣父領議政臣壽恒,曾於榻前,旣陳合啓不可之意,臣於疏決之時,亦以玉堂入侍,而乃於金煥量移之命,終無一言爭執之事,則到今參啓,俱涉難便,決難一刻仍冒,請命遞斥臣職。答曰,勿辭。
徐宗泰啓曰,獻納金昌集,再啓煩瀆,退待物論矣。傳曰,知道。
正言趙儀徵啓曰,獻納金昌集,以避辭見上引嫌而退,追後爭執,固無不可,而合啓之論,旣難隨參,則揆以臺體,不當仍在。請獻納金昌集遞差。答曰,依啓。
大司憲任相元,大司諫宋昌,執義李國芳,掌令李日翼,正言趙儀徵啓曰,臣等,以陳奏使臣請罪事,論列已久,尙未蒙允諭,臣等,竊不勝悶鬱焉。當初呈文之擧,固出於爲國伸辯,而及其彼中咨文之出也,辭語絶悖,無非臣子不忍聞不忍見者,其爲恥辱,不啻罰鍰之比,則當其禮部官招致出示之時,惟當以罪在使臣而辱及君上,誠爲痛迫之意,竭力爭辯,以毋負其職責,而但示摧謝之意,終無一言而歸,揆以奉使之義,斷不容如是也。公議愈激,久而未已,陳奏使右議政鄭載嵩,請命罷職。答曰,勿煩。
大司憲任相元,執義李國芳,掌令李日翼啓曰,奉使大臣,旣以使事請罪,則副使·書狀官,俱以奉命之人,當其咨文出示也,不能竭力爭辯則一也。論罪之際,不宜異同,請副使崔錫鼎,書狀官李墪,竝命罷職。近來諸宮家,因其折受,橫奪民田,已成痼弊者,久矣。今因大臣之陳達,卽許一體竝査之擧,而旋於擧行條件,乃以明禮·壽進·於義·龍洞·明安公主房,壬子以後折受處則勿爲擧論,添入於聖敎中云。是何一哉之心,大哉之言,從違於一日之間哉?縱有曲折,如今聖敎者,臣竊以爲不然也。宮家折受,旣爲今日民弊,不許新設,又有壬子禁令,而獨於五宮,不復査正,則不幾乎古人所謂內之私者常勝,外之公者常負者乎?而況初對大臣而許之,旋入宮中而改之,及至今日,又從而爲之辭,則非但大有乖於宮府一體之義,亦有係於一言興喪之幾,請明禮·壽進·於義·龍洞·明安公主房五宮折受處,竝令一體査正。今者聖上,因旱災之慘,有疏決之擧,而遠竄罪人金煥,至有中途移配之命,臣等,竊不勝驚惑焉。煥之罪狀,王法難貸,而當初竄配,已是失刑,輿情拂鬱,尙今未已,不料疏釋之際,混入移配之中,有罪流竄,旣非抱冤召災之類,其所酌處,曾未幾何,亦豈可混施惟輕之典,汲汲移配於內地也?臣等,竊爲朝廷惜此擧措也。懲惡之道,不可不嚴,一國公議,又不可强拂,請還收金煥中途移配之命。持平金宇杭,掌令安圭,以避辭見上竝引嫌而退,大臣所陳,出於泛論。騎省擬除,元非見輕,一時相規,不必追嫌,相避之員,旣已見遞,請持平金宇杭,掌令安圭,竝命出仕。答曰,不允。處置事,依啓。以上燼餘
左承旨尹以道辭職上疏。入啓。踏啓字。
應敎李頤命上疏。入啓。答曰,省疏具悉。爾其勿辭,救護母病。
持平李濟民辭職上疏。入啓。踏啓字。已上朝報
上在昌德宮。停常參,只晝講。
夜二更,流星出三台星上,入乾方天際,狀如拳,尾長三四尺許,色赤。四更,流星出昴星下,入巽方天際,尾長二三尺許,色白。
下直,康津縣監高應文,泰川縣監李允命,茂朱府使趙泰來,參禮察訪李松齊。
傳于徐宗泰曰,下直守令·察訪,留待。
徐宗泰啓曰,明日常參·經筵,取稟。傳曰,只晝講。
又啓曰,吏曹郞廳來言,臺諫有闕,政事,何以爲之?取稟。傳曰,當日爲之。
成虎徵啓曰,當日爲政事,命下矣。臣虎徵,以該房,當進兵批,而吏批則都承旨申琓未肅拜,右承旨權是經在外,廳中,只有左承旨洪萬鍾,右副承旨金斗明,同副承旨徐宗泰,何承旨進去乎?敢稟。傳曰,右副承旨進去。
有政。吏批,判書李敏敍病,參判李選未肅拜,參議沈壽亮進,右副承旨金斗明進。啓曰,判書李敏敍病不來,參判李選未肅拜,小臣獨政未安,何以爲之?敢稟。傳曰,只出緊任。以李宜昌爲正言,鄭勔爲兵曹參知,金坽爲兵曹佐郞,元振澤爲獻納,李恒爲光州牧使,金昌集爲校理。
兵批,判書李䎘呈辭受由,參判李秞進,參議崔商翼未肅拜,參知遞差,左副承旨成虎徵進。以尹以道爲副護軍,金昌集·洪璛爲副司直。
金斗明,以御營廳言啓曰,黃海道二番別馬隊五十名,已爲還點整齊矣。來八月初一日,與一番別馬隊替代後,舊軍放送之意,敢啓。傳曰,知道。
又以御營廳言啓曰,今此一番別馬隊·別破陣等射砲·用劍,試才賞格,從分數多寡,以本廳所儲木綿面給後,別單書入之意,敢啓。傳曰,知道。
又以訓鍊都監言啓曰,今此觀武才砲殺手初試,明日慕華館,當爲試取,而闕內入直局出身武藝別監軍兵及外營入直軍兵等,替代應試之意,敢啓。傳曰,知道。
又以兵曹言啓曰,觀武才初試時,禁軍等,所當以閑散例試取,而今則禁軍,旣合於禁衛營,凡諸軍務,皆自本營句管,而與前有異,今此觀武才初試,亦自本營,依訓局馬兵例,試取之意,敢啓。傳曰,知道。
徐宗泰,以吏曹言啓曰,本曹佐郞崔奎瑞,奉使在外,復命遲速難知,姑爲改差,何如?傳曰,允。
大司憲任相元,執義李國芳啓曰,請副使崔錫鼎,書狀官李墪,竝命罷職。請明禮·壽進·於義·龍洞·明安公主房五宮折受處,竝令一體査正。請還收遠竄罪人金煥中途移配之命。啓辭竝同前答曰,勿煩。
以判敦寧李端夏焚黃呈辭,傳于徐宗泰曰,給由馬。以上燼餘
巳時,上御宣政殿晝講。入侍,知事李端夏,特進官李師命,參贊官金斗明,侍讀官申啓華·徐文裕,持平金宇杭,假注書洪重夏,記事〈官〉宋疇錫·鄭澔。上,讀前受文。啓華,讀自初九無交害,止大有爲小人之害也。上,受而讀之。啓華釋文義曰,初九者,未至於盛之象也,警戒於大有之初,使不至於咎害也。大凡人情,富有則驕侈之心易生,驕侈則咎害必至。是故,能享富有,而克念艱難,恒自兢畏,不以富有自累,則驕侈之心,無由以生,而終至於無咎,此,占者戒勅之事也。富有者,以時而言,則歲豐民盛之時也。在昔漢之文·景朝,府庫充溢,民物繁盛,此所謂富有之時,而武帝恃此,而窮兵黷武,竟致虛耗之歎,唐之明皇,恃開元之盛,驕溢自恣,未免天寶之亂,是二君者,不知艱則無咎之義者也。端夏曰,富則驕侈易生,故子貢曰,富而無驕。孔子曰,富而好禮,此雖聖賢之別,而其垂戒之意,則一也。舜富有天下,當大有之時,而自匹夫,至於被袗衣,二女,果視以外物,故能嵬嵬乎有天下而不與焉,此無他,聖人之心,純是天理故也。文裕曰,非但人君,凡人情,富則易驕,故傳曰,富貴則驕,又曰,富貴者,驕人。啓華曰,人君,處崇高之位,驕佚之萌,尤易於凡人,今殿下所處之位,卽所謂大有也,此宜體念處也。上曰,唯。啓華曰,九二者,大臣之位也,上應於六五之君,爲其所倚重,而以陽剛之德,居陰柔之位,剛柔得中,才德兼備,足以當大任,比如壯大之車,能載重物而行遠道也。上曰,如伊尹,則可以當此矣。端夏曰,周公,亦可當此矣。剛健而謙遜,才德兼備者,聖人然後,可以當之,人君,欲求才德兼備者,以畀輔相之責,則才不借於異代,故蕭·曹·房·杜,雖不足比擬於伊·周,而漢帝·唐宗,能任之專而倚之重,故能做一代之治,此後世人主之所鑑也。啓華曰,凡周易卦爻,二居下卦之中,五居上卦之中,五與二,有聲氣相求之義,君臣相合之道,而五,以陽居陽,則剛健太過,而必不能盡下情,二,以陰居陰,則柔順太過,而必不能勝其任,故此則五以柔居剛,二以剛居柔,剛柔相濟,上下相應,所以致大有之盛,而主九二而言,則以其剛柔得中,才德兼備,能上應六五之君,自任天下之重矣。文裕曰,陽有進之義,故下往字矣。啓華曰,大車以載,程傳·本義所釋差異,而車小則不能勝重,而必致臭載之患,人無才德,則不能當重任,而必致覆餗之災,程傳意義,尤似分明矣。端夏曰,太甲·成王,卽六五之君,而伊尹·周公,卽九二之臣也。至九三,啓華曰,三居下卦之上,爲三陽之長,在下人君之象也。諸侯分土,受命於天子,故土地人民,皆天子之有,而非其私有也。有其富盛,而不能自專,必用亨通,以奉其上,此人臣之常義,而侯慶之當然也。小人則不然,專其富有,以爲己私,不知用享之道,終至於凶于國而害于家矣。亨與享字,古字通用,而程傳,作亨通之亨,本義,作朝獻之享,本義所解,尤似分明矣。端夏曰,春秋之時,僭亂極矣,包茅不供,朝貢不修,若此之類,不可以當此矣。啓華曰,諸侯,當大有,則養其衆,以待其徵發,豐其財,以供其貢賦,此臣職之當然,而小人則恃其富盛,擅其衆强,反有僭亂之患,甚至於王奔·曺操,簒位而竊命,小人之不可當大有如此。至若春秋之時,齊桓·晉文,能尊王室,此則猶可以當用亨之義矣。文裕曰,唐之藩鎭跋扈,亦小人之弗克也。師命曰,諸侯不庭,則以六師移之,此所以小人大有則爲害,而大有,又爲小人之害也。啓華曰,斯義也,非獨謂諸侯也。凡人臣,入則陳善閉邪,出則贊揚君上之美,有一善,歸之於上,而不敢自有者,亦用亨天子之義也。小人則私其祿位,擅其權柄,貽禍于國,流毒于民,如唐之楊國忠·李林甫,宋之章惇·察京輩,得志用事,竟致禍亂,此其已事之可鑑也。端夏曰,國家治亂,恒由於任用賢邪之如何,故曰開國承家,小人勿用。又曰,小人之爲國家,災害及身,其存戒之意,可知也。啓華曰,周易,旨義淵深,雖長德壽耉,未易曉得,而況臣等,以蒙昩之見,平居,不曾一日講究其義理,而及其進講臨迫之時,粗習音釋,登筵之後,其所陳達,不過湊合章句之義,以爲應文之具而已,其何望有萬一之裨補乎?自上,聖學高明,固不待臣等之論釋,而儻於宮中燕閑之時,取程傳·本義,參互演繹,則必有所默契之深悟者矣。端夏曰,凡事,要當謹之於始,故初九,有兢畏之義,此乃人君體念處也。上曰,所達切實,予當留意焉。師命曰,有大有之位,有大有之時,大有之位,卽人君固有之位,而一心憂勤,常若執盈,則可以永保其大有之位矣。大有之時,卽府庫充溢,人民富盛之時,而節用愛民,使人以時,則可以久享其大有之時矣。卽今歲飢民貧,雖非大有之時,而聖上所處之位,卽大有之位也。今若一念憂勤,節用愛民,則大有之時,亦可馴致矣。端夏曰,卽今民物繁盛,旣庶矣,而未至於富,惜財節用,則亦可使富矣。師命曰,民物雖繁,而當此連歲飢荒之時,不思所以懷保惠鮮,則旣庶者,亦必至於凋殘矣。端夏曰,凡爲國之道,有大本急務,大本者,人君之一心,而所謂急務,莫先於積儲,食爲民天,民爲邦本,無食則民何以生,無民則國何以存?臣聞壬辰以前,雖以砥平殘邑,常有二萬石之儲,其時郡國之多有蓄積,據此可知也。以故壬辰之亂,官軍及義兵,賴以取食,能致中興,卽今則國家無一年之儲,百官頒祿,亦不得爲之,脫有不幸,則以戰以守,無一可恃,公私蕩然,誠可哀痛,此蓋由於比年凶歉,國入漸縮,而各軍門軍兵額數,比前漸多,逐名受料,游手游食,平時財力,盡入於此,此則事係重大,雖有弊端,猝難變通,而至於都下之民,侈靡成習,家産富饒,而用之不節,以致匱乏。若自朝家,斂置富民之餘財,使不得浪用,積有年歲,其儲必多,或値凶年,則還給其民,使得救急,此似合於豐年則斂之,凶年則散之之道,而其實乃所以愛民也。啓華曰,積儲之說,誠是當今急務,而至於斂置民財,則雖出於愛民之意,彼至愚之民,不諒朝家本意,怨謗必興,其效未著,而邦本先撓,亦有乖於損上益下之道矣。端夏曰,社倉之法,緣臣陳達,已有設行處矣,此實裕財積儲之道,而群下無協心奉行之人,故自上雖有設行之命,而未得通行於國中矣。在昔隋文帝時,因一人之建白,社倉之法,盡行於天下,遂致富庶之效,而今則群議不一,或有設行處,或有不行處,而已設之處,則民以爲便,將來不無所益云矣。師命曰,李端夏,每以此事,與臣等反覆詳究者,多矣。他道則可行,而至於全羅道,則兩班數多,取食之後,必不還償,決難行之矣。端夏曰,李師命,曾爲全羅監司,目見道內兩班豪强之弊,故以爲不可行,而奉行之人,着實爲之,則豈有不可行之理乎?師命曰,國家,自辛丑以至癸亥,還上蕩滌之數,至於數百萬石之多,連値凶荒,歲入漸縮,而散在民間者,蕩滌不捧,若此之多,國用何得以裕,積儲何得以致之乎?前頭年事,若得豐熟,則稍稍斂置,一年二年,自至於積儲,而近來水旱風霜之災,無歲無之,前頭之事,亦難可必,是可慮也。且伏聞故相臣柳成龍,設沿海郡魚鹽發賣之規,積聚於海倉,以爲緩急之需云。此事今欲行之,京畿·黃海·忠淸等道邊海處,欲爲發送郞廳,看審以來,而連値凶年,未果爲之矣。前頭稍待年豐,講究便宜之道,稟定施行爲計矣。端夏曰,國無儲蓄,實由於水旱之連仍,水旱之災,亦由於朝廷之不和,陽和之致傷也。自上纔已進講泰卦,陰陽交泰之義,想必洞察矣。人君無朋比之私,則陰陽之氣交和,而水旱之災無由以作,十數年來,朝廷無和泰之氣,故上干陽和,連致凶年矣。自上務修大本,克祛朋比之私,然後朝廷常和,而災異不作矣。上曰,唯。講畢。啓華進曰,朱子大全箚疑,令本館校正事,曾已下敎矣。金昌協詳知首末,故相議爲之矣。卽今昌協,旣陞堂上,與前有異,必有特命然後,雖非本館官員,亦可相議校正,故敢達。上曰,依爲之。端夏進曰,臣於昨年,因情勢不安,退歸之後,已過周年,豈無狗馬之戀,而第臣所患心疾,必得靜攝然後,可以支撐,而若在朝市紛擾之中,則易致顚妄之症,故不敢上來矣。其間,殿下三年之制已盡,大王大妃殿,有上尊號之慶。且北來嘖言,臣子聞之者,莫不痛心,其在分義,不可不一番上來問安,兼欲祗謝恩命,故纔爲上來矣,意外,因大臣陳達,先臣,至蒙別贈,天恩罔極,感泣而已。臣病如此,久留客托,難保朝夕,且蒙恩之初,卽爲下去,題主焚黃,賁榮泉臺然後,死無所恨,而欲一仰瞻淸光而退,敢此入來矣。上曰,聞卿上來,心甚喜幸,而今日入侍,頗慰曾前思想之懷,卿雖有宿患,而所帶之職,不是劇務,且卿體國之誠,予所詳知,不可一向退歸,姑勿下去,出入筵席,以補不逮,可也。端夏曰,知經筵,元數不多,而近來開筵頻數,非但臣學識淺短,有難堪當,以臣病狀,決無輪替登筵之望。且臣未死之前,卽以恩贈,告於家廟及先墓,然後可無人子之憾,今番則私情所在,不得不下去矣。上曰,卿之文學,允合經筵之任,且非劇務,必無難堪之理,勿爲過辭,而上來未久,旋卽還歸,殊甚缺然,姑爲遲留,如何?端夏曰,聖敎如此,宜不敢更有所達,而臣之情理,人所共知,臣之衰病如此,朝不保夕,未及焚黃之前,若或溘然,則臣將死不暝目,而含恨於無窮矣。天高聽卑,臣之情理,想必下燭矣。若賜準許下去,則過事之後,當觀病勢,更爲上來矣。再三煩瀆,極知惶恐,而情懷所激,不能自抑,敢此仰達。師命曰,焚黃呈辭,乃法典所載,而人子情理,不得不乍去,李端夏受恩深厚,下去過事之後,必能仰體聖心,更爲上來矣。今番則姑令下去,情理法典,俱似合當矣。上曰,情理切迫,予非不知,而殊甚缺然,故欲爲挽留,出入筵席矣。再三陳懇至此,下去焚黃後,卽爲上來,可也。端夏曰,聖敎若是丁寧,過事之後,若非大病,則敢不上來乎?又曰,上年利川士民等,呈于賑廳曰,前貞陵參奉柳毗,來居本土,務濟貧窮,計其日數,自給糧資,且依社倉之法,作爲穀契,東作之時,均給種糧,使我累百戶累千口民命,專仰於此,各有奠居之樂,隣邑之民,亦多蒙惠,無不感歎。壬戌年,自上,特下哀痛勸分之音,斯人,仰體上旨,益爲不怠,士民,咸願表章云。故本廳,行關本府,使之査報虛實,則本府,問於一鄕,風憲等所報,一如士民等呈文,以此回報矣。本廳,又聞龍仁居士人崔頲,有救民之事,而本以能文士族,來嘗自衒其能云。故行關于本縣,亦令査報,則本縣,詢問於一鄕,士民等,聯名呈狀曰,崔頲,本以戰亡子孫,且有才學計慮,乙卯紙牌事目頒布時,爲面尹,作爲五家統,一面無論上下良賤,各出若干麥租,分貸統戶,還捧時,取息三升,又多料理添補之事。自丁巳正月,面中煙戶雜役,洞內吉凶相救,皆以此酬應,至於前後國恤應役及每式年戶籍書寫之價,以此酬納,又如年年軍餉,春秋賦役,過限未納,尤甚切迫之類,婚喪失時,窮不能自辦之人,以此惠救,大小公客,過里中者,所率人馬,亦以此供饋,春秋,又設老人宴,老少竝集,盡歡而罷,亦窮鄕之盛事也。七八年來,民不出粒米,而兩穀存本,多至三百餘石,斟酌留庫,凡百酬應之外,均分各種,俾遂東作,隨口計給,曲濟飢綏,使一面之人,無復歎息愁怨之聲者,皆此人之力也云云,本縣,以此回報矣。本廳,當初査問柳毗·崔頲等救民實狀,蓋欲啓達論賞,而至今置之,臣雖已遞賑任,當時査問,意非偶然,故敢此仰達矣。師命曰,利川·龍仁等官査報已來,而未詳源委,故自該廳,未及啓稟矣。今聞李端夏所達之言,則兩人之救民,誠爲可嘉,宜有論賞之擧,而第此兩人,皆是士夫,朝家待接,固與賑廳賞加之類有異,且其爲人,亦合試用,其在激勸之道,似當有相當職除授之事矣。上曰,此與希賞者有異,而且其爲人可用云。柳毗·崔頲,竝相當職除授事,分付該曹,可也。擧行條師命曰,賑恤廳,移送宣惠廳事,曾已命下矣。賑廳員役,當屬於嶺南常平廳,而嶺南財穀旣多,又管舊常平之事,今又移屬賑廳,則其郞廳,勢難兼察,且考舊例,則惠廳郞廳中二人,使之兼察常平,今此賑廳員役,依嶺南廳例,屬於湖南廳,使其郞廳兼察,似爲便宜。大臣之意,亦如此,以此施行,何如?上曰,依爲之。擧行條宇杭啓曰,臣情勢不安,引避退待。處置請出,出於意外,昨承召命,黽勉就職,而第臣又有不敢晏然者,不得不復此煩瀆,臣罪萬死。臣伏見吏曹判書李敏敍疏本,以崔商翼事,侵斥臣殊切,自上又以已甚之論,不必爲嫌爲批,臣於此,不勝瞿然悚然,夫名器至重,官方有序,地望如崔商翼者,雖或陞資,隨品調用,宜有漸次,而前後注擬,不厭物情,糾劾之論,烏得無也?臺章旣發之後,公議可見,而曾未幾日,除擬如故,略無顧難,有若角勝者然,其在政曹事體,果如何也?臣以當初發論之人,勢不容泯默,略及於避辭之末矣。今者銓長之疏,歷擧商翼之履歷多少而證之,又明其別備善賑之有別,縷縷爲說,無非爲商翼地,而以臣觀之,可謂題外語也。臣之前日論啓,非以商翼,無堂下履歷,亦非專以別備爲咎,而只以其望輕論之者,蓋不欲索言故也。然臣若激於伸救之言,而必窮其說,則殆近於眞爲已甚者,臣不必呶呶也。如臣罷劣,偶有所論,旣被重臣之斥,且勤未安之敎,臣何敢自謂無失,而一刻仍冒於臺席乎?請命遞斥臣職。上曰,勿辭,斗明曰,持平金宇杭,再啓煩瀆,退待物論矣。上曰,知道。
上曰,武科重試錄名,明日畢捧後,出榜遲速,可以推知,觀武才,以來八月初十日前,擇日設行事,分付,可也。榻前下敎遂罷出。已上燼餘
上在昌德宮。停常參,只晝講。
巳時,太白見於未地。夜五更末,有星見於張宿度內,似有尾跡。
徐宗泰啓曰,八月初二日輪對日次,而私忌相値,頉稟。傳曰,知道。
又啓曰,明日常參·經筵,取稟。傳曰,停。
金斗明,以都摠府言啓曰,今日入直軍士,中日習射,請出標信。傳曰,知道。
傳于金斗明曰,今下弓矢,造山萬戶朴明燁處,給送。
金斗明啓曰,明日武科重試初試試所,兩司各二員,當爲進參,而諫院時無行公之人,新除授獻納元振澤,正言李宜昌,竝卽牌招察任,何如?傳曰,允。
又以備邊司言啓曰,全羅道金鰲島漂到人九名,別定差使員,押領上送,轉解北京之地事,旣已分付本道矣。昨見監司李世華狀啓,則南桃浦漂來船人等以爲,當初自福建商船五隻,一時發向日本,三隻則無弊進去前路,一船則漂失,不知所向,獨渠等所乘船,漂到于此云。金鰲島漂到之人,亦以爲自福建行商日本者云,則似是同時出洋之船,以其姓名物色,盤問於南桃浦漂到船人游魏輩,如以爲果是福建五船中一隻所乘之人,而渠輩審知其根脚云,則不必入送北京,使之押送南桃浦,付載其船,一體發回後,竝及此意於咨文中,似爲便當。金鰲島漂來九人,姑爲停留,以此辭緣,急速探問啓聞之意,發馬分付於本道監司,何如?傳曰,允。
又以兵曹言啓曰,今此重試武科初試時,試官磨鍊,而文武二品以上可合之人乏少,依近例各二員備擬以入之意,敢啓。傳曰,知道。
又以備邊司言啓曰,去閏四月二十五日晝講入侍時,行副護軍崔橚所啓,鳥嶺·竹嶺,皆天險斗絶,所謂一夫當關,萬夫莫開之地也。曾在壬辰之變,賊兵衝突,如入無人之境,而莫之阻遏者,蓋平日所以設施備禦之道,有所失而致然也。聞慶,乃鳥嶺嶺底之邑,而軍兵,屬於尙州營將,豐基,乃竹嶺嶺底之邑,而軍兵,屬於安東營將,脫有事變,則兩營將,當率屬邑軍兵,各赴所管兵使,而嶺底兩邑,皆成空虛之地。南下大軍,設有不利之患,則天險孔路,亦無誰何之卒,壬辰之失守,未必不由於此也。臣意以爲,兩嶺形勢,其險如此,雖以嶺底兩邑之軍,足以把守要路,若以兩邑軍兵,勿屬於各其營將,別設獨鎭,使聞慶之軍,專守鳥嶺,豐基之軍,專守竹嶺,以爲臨亂備禦之策,則可無失險之患矣。上曰,令廟堂稟處可也事,命下矣。鳥嶺·竹嶺,但是南路關隘之地,從前亦有別設防守之議,而事係大段奱通,未能斷而行之矣。今此崔橚所陳,不無意見,而但兩邑軍兵,豐基則不過四百餘名,聞慶則只是三百餘名,以此些少軍兵,無以成獨鎭貌樣,脫有事變,亦無以把守嶺路,若欲添益其軍額,則殘邑民力,必有難支之勢,欲以傍邑之軍合屬,則又不無窒礙難處之端,此等創設之擧,不可輕易施行,今姑置之,何如?傳曰,允。
又以兵曹言啓曰,當日忠翊將金益芳,自敦化門入來,差備門外擊錚,極爲駭愕。令攸司囚禁治罪,同門守門將金世龜,常時不能禁斷雜人,以致闌入,亦難免其責,推考,何如?傳曰,允。
又以兵曹言啓曰,禁衛營軍兵等,今月二十九日觀武才初試,及三十日禁軍操鍊,當爲設行,而判書臣李䎘,方在有故中,別將閔暹,勢將代行,而二十九日禁軍領率入直次,受點矣。不得已原單子中,改付標以入之意,敢啓。傳曰,知道。
大司憲任相元啓曰,持平金宇杭,以避辭見上引嫌而退。自列之疏,旣非深斥,未安之敎,不必爲嫌,請持平金宇杭出仕。答曰,依啓。
正言李宜昌啓曰,請副使崔錫鼎,書將官李墪,竝命罷職。請還收遠竄罪人金煥中途移配之命。請長水縣移配罪人吳挺緯,令該府改配遠地。啓辭竝上同頃因副校理李徵明之陳疏,天怒遽震,嚴旨輒降,致有聖明無前之過擧,大小臣僚,莫不驚惑,而旋因大臣之匡救,釋在縲之承宣,改未安之批,而日月之更,人皆仰之,轉圜之美,孰不欽頌,而第徵明削黜之罰,迄未得還收,臣於此,不勝慨然也。徵明,以經幄之臣,處論思之地,適値求言之日,敢進應旨之疏,其言雖或有不中者,固宜優容寬貸,以恢言路,而況其所陳戒者,不避忌諱,敢言其人所難言,則只見其可奬,而未見其可罪也。不料聖明,疑之太深,折之太過,罵詈詬斥,不小假借,以致朝著之上,氣象索然,遠近聽聞,莫不駭惑,夫以言獲罪,本非淸朝之美事,而求言之下,旋有罪言之擧,其貽累於聖德,有妨於言路,爲如何哉?請加三思,還收李徵明削黜之命。新除授碧潼郡守鄭之彩,請命罷職。啓辭上同答曰,勿煩。
大司憲任相元,掌令安圭,持平金宇杭,正言李宜昌啓曰,陳奏使右議政鄭載嵩,請命罷職。啓辭上同答曰,勿煩。
大司憲任相元,掌令安圭,持平金宇杭啓曰,請副使崔錫鼎,書狀官李墪,竝命罷職。請明禮·於義·龍洞·壽進·明安公主房五宮折受,竝令一體査正。請還收遠竄罪人金煥中途移配之命。啓辭竝上同日者,副校理李徵明,應旨進言,重觸天怒,至施削黜之罰,諫院之臣,爭之已久,而天聽邈然,尙靳還收,臣等,不勝慨然之至。噫,自古明王誼辟,咸以恢弘言路爲務,雖有逆耳之言,矯激之論,必優容而寬假之者,豈不以言路開閉,係國興喪故也?徵明,職居論思之地,適値求言之日,上章言事,實出於愛國憂國之衷,防微杜漸之計,以殿下之明聖宜有所熟察而加意也。不料雷威遽震,擧措失當,初加詰責,繼施嚴譴,摧沮斥黜,不少假借,景象錯愕,聽聞疑惑,此豈平日所望於殿下者哉?經幄之臣,以言獲罪,固非聖世之美事,而況求言之下,反罪其言,則雖有時政之得失,聖躬之闕遺,誰肯爲殿下盡言哉?臣等,目見妨言路損聖德之擧,不敢以事過爲諉而不爭也。請還收李徵明,削奪官爵,門外黜送之命。生民休戚,係於守令,當此逐歲災荒,民事孔棘之日,尤不可不愼擇也。新除授連山縣監朴長建,性賦殘虐,作事詭怪,曾經湖·嶺數縣,到處不治,苛政酷刑,不可勝陳,吏民疾怨,如陷塗炭,終自見敗而歸,如此之人,斷不可復畀字牧之任,題目之下,物情俱駭,請連山縣監朴長建遞差。答曰,不允。以上謄錄
兵曹判書李䎘辭職上疏。入啓。答曰,省疏具悉。本兵重任,斷不可輕遞,卿其安心勿辭,從速察職。
判敦寧李端夏上疏。格外給馬之恩,不敢承當,伏乞還收,以安微分事。入啓。答曰,省疏具悉。今玆給馬之命,意非偶然,卿其勿辭焉。以上朝報
成均館官員,以知館事意啓曰,今七月七日上旬輪次,今月內無故日退行事,曾已入啓矣。大司成,連有故,而今月已盡,不得設行之意,敢啓。傳曰,知道。成均館謄錄
巳時,上御宣政殿晝講。入侍,知事呂聖齊,特進官沈梓,參贊官洪萬鍾,侍讀官申啓華·徐文裕,假注書洪重夏,記事官宋疇錫·鄭澔,武臣姜萬碩。上讀前受文。啓華,讀自九四匪其彭,止蓋自天佑也。上受而讀之。啓華,釋文義曰,九四,居外卦之初,處大有之盛,逼近君位,凶咎易生,而四,以陽居陰,剛柔相濟,故能謙遜自持,不處其盛,此所以無咎也。人臣,建非常之勳業,秉非常之要權,其位則處近君之位,其勢則有逼上之嫌,而自恃其功,自有其大,安於過盛,不思謙遜,則鮮不至於僣亂而覆敗矣。周公,以叔父之親,居冡宰之位,處地逼近,而克自謙抑,不處其盛,諸葛亮,受遺詔,輔幼主,亦可謂逼近,而至誠爲國,鞠躬盡瘁,郭子儀,位極人臣而衆不猜,功蓋天下而主不疑者,皆匪其彭之義也。至明辨晳,啓華曰,四居四陽之首,當離卦之初,明足以燭理,智足以慮遠,故知其盛滿之可畏凶咎之將至,而能自損抑,不極其盛者,乃所以匪其彭也。自古人臣,處勳貴者,以無識見也,故不知盛滿之可懼,而終至於凶咎者,多矣。霍光,不學無識,不能功成而身退,竟致宗黨之夷滅,後世論者,漢宣之小恩,而實由於霍光不知匪其彭明辨晳之義也。上曰,唯。燭理分明,則豈至於凶咎乎?文裕曰,范蠡·張良,皆功成身退,故終不被禍,此亦明辨晳之類也。至六五,啓華曰,六五,當中而虛,故爲孚信之象,人君,以柔道治天下,上以孚信接下,而下亦以誠信事上,則衆志悅從,上下相交,而昇平之後,人心,狃於安逸,易至弛緩。當此之時,專尙柔順,則反有陵慢之患,故必加以威嚴,使之有畏,然後吉也,所謂威嚴者,非刑罰之謂也。上曰,太柔則人心易弛,故必用威如,而中庸所謂發强剛毅,足以有執者,卽所謂威如也。文裕曰,聖敎,誠是矣。中庸,先言寬裕溫柔,而次言發强剛毅,與此段意義,相同矣。聖齊曰,柔順太過,則下無所畏,故必用威如,而信與威,有本末先後之序,威如之如字,先儒亦以爲差別矣。啓華曰,五,以陰柔,居君位,非如乾卦九五之以剛居上,故必用威如,然後可使有畏,而無陵慢之患矣。至上九,啓華曰,上有孚信之君,下有剛正之臣,九三,用亨于天下,九四,匪其彭,皆據權位,樂趨王事,而獨上九,超然脫出,遠處無位之地,不居大有之極,比之則賓師之位,而不事王侯,高尙其志者,是也,如嚴子陵,不受光武之權位,可以當此矣。聖齊曰,此卦中,厥孚交如四字,最宜體念,君臣上下,誠信相交,則其於治國,何事不做?梓曰,不可徒尙柔順,故曰威如也。上曰,非必先信而後威,似是威信竝行之謂也。啓華曰,言其本末之序,則信固先於威,而非必先行信而後行威也。此乃威信竝行,不爲一偏之謂也。大抵人君,當以誠實爲主,誠之至也,可以貫金石及豚魚,故曰一人之誠,足以發上下之志也。三代以上,人君,莫不以誠信接下,故臣下,亦以誠信事上,此所以治隆化盛,而人君,若有一毫私意,則下必得以窺其淺深,故漢武帝,外施仁義,而汲黯,已知其內多慾,唐太宗時,魏徵際遇,可謂極盛,計無不從,言無不聽,而入內則有會須殺,此田舍翁之語,其無誠實之心,此可見矣。故漢唐之治,如彼其卑,此誠後世之鑑戒也。且卽今雖未至於太平,而自孝宗朝以後,不見兵革,可謂無事矣。人心狃安,翫歲愒月,無所畏備,漸至委靡,此正威如之時,自上宜有所惕念也。上曰,唯。講畢。聖齊進曰,上年,因本曹啓辭,大王大妃殿外,大殿·中宮殿進上,甲子年付標所減,全羅道逐朔及端午臘肉等進上,限明秋,仍爲量減,慶尙道臘肉及統營別進上,則復舊封進,逐朔及端午進上,限明秋量減矣。卽今期限已屆,今十月朔爲始,似當復舊,敢此仰達。上曰,一時不可盡爲復舊,朔膳,爲先復舊,可也。擧行條聖齊又曰,曾因宣惠廳啓稟,各殿辛酉所減各道進上及朔膳,大殿·中宮殿庚申所減京畿月令物種,限今秋,姑減矣。卽今期限已屆,三南·江襄等道各樣進上及京畿月令物種,今十月朔爲始,似當一體復舊,何以爲之乎?敢稟。上曰,朔膳,爲先復舊,可也。擧行條聖齊又曰,北道設科,以八月二十六日,旣已擇日,啓下矣。儒生,多有來赴殿試者云,殿試後,其間日子不多,若未及往赴,則有非設科之本意,大臣之意,亦以爲差退,宜當,九月初旬前,無故日,更令日官推擇,改付標以入,何如?上曰,依爲之。遂罷出。以上燼餘
上在昌德宮。停常參·經筵。
巳時,太白見於未地。夜五更末,東方天際,張宿度內所見之星,形體則與昨無異,而尾跡則月光漸近,曙氣且升,不得分明看候。
下直,旌義縣監朴世佶。
徐宗泰啓曰,卽伏見謝恩使狀啓,則本月二十三日査對文書,二十四日越江云,而義州府尹兪命一,平安監司李世白狀啓則以爲,副使李奎齡,適有疾患,今二十三日始得差歇,當日未時量,渡江入去,使臣渡江日子,不爲詳審啓聞,日子如是相左,難免不察之失。平安監司李世白,義州府尹兪命一,竝推考,何如?傳曰,義州府尹文貼,在於二十四日,則當日未時量云者,卽其日也,別無相左之事,勿推。
成虎徵,以兵曹言啓曰,今此觀武才時,各軍門諸將及嘉善別軍職·宣傳官·都摠府郞廳,竝皆除初試觀光,而扈衛別將,五衛將,以一體宿衛之人,獨不得除初試,頗有落莫之歎,雖無前例,此與常時科場有異,依他將士例,似當一體觀光,敢此仰稟。傳曰,依爲之。
又以御營廳言啓曰,本廳軍兵等,觀武才初試,今月二十九日將爲設行,而下番別馬隊·別破陣等,未及放送,似當一體許赴,敢啓。傳曰,知道。
徐宗泰,以弘文館言啓曰,本館下番,無在京之員,以上番,姑降入直,今至累日,其在事體,實甚未安,今聞修撰金盛迪,來到城外云。卽爲牌招察任,何如?傳曰,允。
成虎徵,以兵曹言啓曰,庭試武科初試,令日官推擇,則來九月二十一日爲吉云。以此知委京外擧行,何如?傳曰,允。
又以兵曹言啓曰,庭試設行事,旣已啓下矣。武科則例有初試,在前試取之數,多寡不等,乙未己酉兩年,則分兩所,取二百人,癸巳年則分兩所,取三百人,甲子年則分兩所,取五百人,今番則當取幾人乎?敢此仰稟。傳曰,取三百人,可也。
又以備邊司言啓曰,北道別科試官,以吏曹判書李敏敍,旣已差出矣。往來之間,當費數月,所帶銓衡·文衡,俱係重任,不宜久曠,而前頭科事重疊,且有節使文書議定之事,尤不可遠出。至於北路科擧,則雖非主文之臣,亦可以考試,李敏敍試官之任改差,以他無故可合人員,卽爲差出之意,分付該曹,何如?傳曰,允。
又以御營廳言啓曰,本廳保米上納,自有期限,而近來各邑,怠慢成習,過限不納者,每歲皆然,至於今年,則今月內,始爲來納者,將至八九邑,不可無一番警責之道。慶尙道蔚山·彦陽,全羅道茂長,公洪道延豐,黃海道長淵·豐川·長連·殷栗等八邑守令,姑先從重推考,而茂長則上納之際,無面之數,至於四十六石之多,其領來色吏及沙工等,各別刑推後,徵捧上送之意,分付本道,何如?傳曰,允。
又以御營廳言啓曰,公州牧本廳納乙丑條保米及甲子條未收,竝今年應納之數,六百四十八石零,而未捧一百六十四石零,其餘四百八十四石零,七月後,始爲上送,而後到船隻所載米,趁不入倉,故使之催促,則只令船人輸納,問其監色去處,則以爲監官,初不定送色吏,從陸上來,故沙工,多數偸食之後,逃避不現云。許多穀物,累日遲積,亦甚可慮,仍令船人輩,斗量納倉,則無面之數,多至七十四石零。本官,非被災之邑,而未捧之數,至於此多,距京最近,而七月後上納,俱違事目,監官,不爲定送色吏,任其陸行,及其到泊之後,趁不入倉,有此偸竊盜避之患,事甚可駭。當該守令,爲先從重推考,邑吏沙工等,令本道嚴刑囚禁,所偸食之米,使之趁卽收捧上送事,分付本道,何如?傳曰,允。
答知事申汝哲疏曰,省疏具悉。卿其安心勿辭,調理行公。仍傳曰,遣內醫看病。以上燼餘
開城留守書目,修撰姜鋧辭職上疏上送事。啓。答曰,省疏具悉。爾其勿辭,調理上來。以上朝報
兵曹啓曰,己未·壬戌兩年觀武才時,鳥銃試藝,則以日氣熏熱,且不合於御前試取,故命官試取於慕華館,入格之數,別單書入,論賞之時,一體爲之,旣有前例。今當觀武才,訓鍊都監·禁衛營·御營廳鳥銃試藝,何以爲之?敢此仰稟。傳曰,依兩年例,試取於慕華館,可也。訓局謄錄
上在昌德宮。停常參·經筵。
下直,萬頃縣令權彭老,彦陽縣監申汝沅,丹城縣監鄭重昌,群山萬戶李聖時,智島萬戶趙汝璋。
夜五更末,東方天際,黑雲遮蔽,昨日所見之星,不得看候。
徐宗泰啓曰,明日,德恩府夫人私忌齋戒,明明日,正日,此兩日視事,頉稟。傳曰,知道。
又啓曰,吏曹郞廳來言,承旨有闕,政事,何以爲之?取稟。傳曰,過私忌後,爲之。
又啓曰,弘文館下番,無一行公之員,以上番,姑降入直,已爲累日,而修撰金盛迪,昨日違牌不進,殊涉未妥。一向姑降,事體苟簡,修撰金盛迪,更爲牌招察任,何如?傳曰,允。
成虎徵,以兵曹言啓曰,自前武科規矩,臨時啓下,故外方擧子,不知某技之應取,不計才藝長短,皆懷僥倖之心,致有坌集濫雜之弊。今番則依前定奪,規矩單子,書入啓下,一時頒布之意,敢啓。傳曰,知道。
又以兵曹言啓曰,武科重試初試,明當出榜矣。觀武才初試,令日官推擇,則來八月初一日爲吉云,以此日擧行之意,敢啓。傳曰,知道。
以柳尙運爲咸鏡道別遣試官。
大司憲任相元,執義李國芳啓曰,請副使崔錫鼎,書狀官李墪,竝命罷職。明禮·壽進·於義·龍洞·明安公主房五宮折受,請令一體査正。請還收李徵明削奪官爵,門外黜送之命。請還收遠竄罪人金煥中途移配之命。啓辭竝同前生民休戚,係於守令,當此逐歲災荒,民事孔棘之日,尤不可不愼擇也。新除授連山縣監朴長建,性本執拗,事多詭怪,曾任湖嶺數縣,別無治績,政苛刑酷,吏民疾怨,終自見敗而歸。如此之人,斷不可復畀字牧之任,請連山縣監朴長建遞差。答曰,勿煩。以上燼餘
綾平君具鎰辭職上疏。入啓。答曰,省疏具悉。意外臺論,不必爲嫌,卿其安心勿辭,從速察職。
判府事閔鼎重箚子。大槪,更陳衷懇,冀蒙開許事。入啓。答曰,省箚具悉卿懇。所患,尙未差愈,深用慮念,從容調理,自可瘳矣,卿胡連章祈免,若是其太過乎?卿其須體予意,安心勿辭焉。仍傳曰,遣史官傳諭。以上朝報
上在昌德宮。停常參·經筵。
夜五更末,黑雲蔽天,東方天際所見之星,不得看候。
成虎徵,以都摠府言啓曰,今日入直軍士,中日習射,請出標信。傳曰,知道。
徐宗泰,以成均館言啓曰,今七月七日上旬輪次,今月內,無故日退行事,曾已入啓矣。大司成,連有故,而今月已盡,不得設行之意,敢啓。傳曰,知道。重出
金斗明·徐宗泰啓曰,臣等,卽伏見備忘記,以査正廳仕日,書啓諸郞廳等分等施賞,而大護軍金魯得,至有加資之命,臣等,竊以爲過當也。査正設廳,旣至數年,諸郞廳等,雖有□□之勞,而此不過考校文書,査出忠義之冒濫而已,其與頃日修正璿牒者,事體自別,其不可比而同之也,明矣。賜馬之典,亦多濫及,旣涉未安,而況此資秩之特加,尤是格例之外,莫重賞典,決不當如是屑越,區區所懷,敢此仰達。傳曰,啓辭誠然,備忘記還入,以爲改正之地。
徐宗泰,以別試講經二所言啓曰,應講儒生等入門之前,主掌四館,先以字號,書諸講紙,而鱗次整齊,入送就講,乃是流來規例也。昨夕之字擧子鄭斗平,盛字擧子尹之翰,俱已入格之後,因其自言,始覺講紙之相換,其換次應講,雖出於無情,旣覺其誤,不可仍存,此兩人,竝爲拔去,而四館之不善整齊,失次入送之狀,殊極可駭。當該四館,先罷後推,何如?傳曰,依啓。此出於無情,擧子,勿爲拔去。
傳于徐宗泰曰,忠義衛査正廳郞廳大護軍金魯得,熟馬一匹面給,牧使柳以升,前主簿慶寗,縣監沈棡,各熟馬一匹,郡守李文著,前府使鄭載岳,前別檢李徵龜,各半熟馬一匹,庶尹鄭悏,牧使李恒,正郞李光夏,前都事張楦,各兒馬一匹,副修撰徐文裕,縣監金梓,各上弦弓一張賜給,考籍郞廳兼參軍主簿宋掞,半熟馬一匹,縣監尹普·柳昌運·趙泰彙,各兒馬一匹,前縣監許憕,郡守沈轍,各不粧弓一張賜給,縣監金時亮〈?〉勿論,書吏林挺健以下,令該曹米布分等磨鍊題給。
成虎徵,以御營廳言啓曰,本廳別馬隊射砲軍兵觀武才初試入格兩件,別單書入之意,敢啓。傳曰,知道。
傳于徐宗泰曰,今聞故金領議政墳山,有改莎補土之處云。遣看役中使,分付各別顧視事,分付本道。
徐宗泰,以尊崇儀軌都監言啓曰,都監儀軌,今已畢修正,粧䌙以入,而其餘七件,分送各處之意,敢啓。傳曰,知道。
成虎徵,以武科重試一所言啓曰,今此重試武科初試,以試取五十人爲限,而入格之數三十七人,未及於元數者,至於十三人,故從其入格之數,榜目書入之意,敢啓。傳曰,知道。
又以兵曹言啓曰,今此觀武才初試時,闕內入直衛士等,依前例,除標信出試後,還入直之意,敢啓。傳曰,知道。
又以御營廳言啓曰,今此觀武才時,本廳三廳軍官等,依壬戌年例,成冊輪送于兵曹矣。今者兵曹,以禁軍旣合於禁衛營,自本營,依□□□□□試取之意。入啓。定奪矣。本廳別抄付料軍官,則□□□□□而與閑散仍赴兵曹初試,事體不當,且己未年,亦有自本廳試取之規,今亦依禁軍例,自本廳試取之意,敢啓。傳曰,知道。
正言李宜昌啓曰,請副使崔錫鼎,書狀官李墪,竝命罷職。請還收遠竄罪人金煥中途移配之命。請長水縣移配罪人吳挺緯,令該府改配遠地。請還收李徵明削黜之命。新除授碧潼郡守鄭之彩,請命罷職。啓辭竝上同答曰,勿煩。
大司憲任相元,大司諫宋昌,掌令安圭,持平金宇杭,正言李宜昌啓曰,陳奏使右議政鄭載嵩,請命罷職。啓辭上同答曰,勿煩。
大司憲任相元,掌令安圭,持平金宇杭啓曰,請副使崔錫鼎,書狀官李墪,竝命罷職。請明禮·壽進·於義·龍洞·明安公主房五宮折受處,竝令一體査正。請還收遠竄罪人金煥中道移配之命。請還收李徵明削黜之命。請連山縣監朴長建遞差。啓辭竝上同臣等,伏見別試講經二所啓辭,則擧子鄭斗平·尹之翰,俱已應講入格,有講紙相換之事,而自上以出於無情,勿爲拔去爲批,臣等,竊以爲不然也。擧子之講紙相換,雖出於無情,換名應講,實非尋常違格之比。科場事體,至嚴且重,不拔仍存,終涉苟簡,且關後弊,請擧子鄭斗平·尹之翰,竝命拔去。答曰,不允。以上燼餘郞廳蔡慶承校正。
上在昌德宮。停常參·經筵。
夜五更末,陰雲蔽天,東方天際所見之星,不得看候。
下直,全羅兵虞候洪時享,洪州牧使朴致道,加平郡守呂奎齊。
謝恩,承文正字李一台。
參知崔商翼再度呈辭,以私忌,留政院。
全羅監司書目,道內農事,初傷於亢旱,又傷於大水惡風,沿海山郡,無不被災緣由事。
咸鏡監司書目,道內農事形止,富寧以南,各穀萎黃,會·鍾·穩三邑,各穀茂盛,而三水境,今月十五日夜,下霜緣由事。
京畿監司書目,果川兼任衿川呈,以副修撰兪得一辭職上疏上送事。答曰,省疏具悉。爾其勿辭,上來察職。
備邊司啓曰,本司堂上,員數非不多,而無故之人甚少,開坐之時,亦不得備員,事多苟簡。綾平君具鎰,行副護軍柳尙運,吏曹參判李選,戶曹參判朴泰尙,竝牌招察任,何如?傳曰,允。
又啓曰,本司武郞廳武臣兼宣傳官林潪,奔走勤仕,已滿十五朔,依例陞敍,或守令除授,捧承傳施行,何如?傳曰,允。
政院啓曰,釋奠大祭,今已迫近,而大司成金昌協,以病呈辭,尙不肅謝,祭時擧行凡事,不可無主管之人。大司成金昌協,更爲牌招察任,何如?傳曰,允。
謝恩,大司成金昌協,吏曹參判李選,戶曹參判朴泰尙。
府啓,請明禮·壽進·於義·龍洞·明安公主房五宮折受處,竝令一體査正事。請還收遠竄罪人金煥中途移配之命事。請還收李徵明削奪官爵,門外黜送之命事。請連山縣監朴長建遞差事。措辭見上臣等,伏見別試講經二所啓辭,則擧子鄭斗枰·尹之翰,俱以應講入格,有講紙相換之事,而自上,以出於無情,勿爲拔去爲批,臣等,竊以爲不然也。擧子之講紙相換,雖出於無情,換名誤講,實非尋常違格之比。科場事體,至嚴且重,不換仍存,終涉苟簡,且關後弊,請擧子鄭斗枰·尹之翰等,竝命拔榜。答曰,勿煩。
禮曹啓曰,各陵展謁,春則二三月,秋則八九月,恒式取稟,曾已定奪矣。今秋展謁,定於何陵,而擇日於何間乎?敢此仰稟。傳曰,當展謁於長陵,以今月晦間,開月旬前,推擇以入,可也。
禮曹啓曰,卽接恭陵參奉牒呈,則去月晦日夜間,本陵上左石人鼻左邊,廣二寸,長一寸二分二里裂破,而破處,不深而淺,陵上莎草,自乾方至卯方,三處枯損之處,與監司奉審時,執頉尤多云。陵上石物之變,極爲驚駭,慰安祭,不卜日,來初三日設行,而政府以下,依例進去奉審後稟處,當日入番守僕,令本州,爲先囚禁,石物作變人,令本道,嚴明究覈,期於捕捉,入番參奉,亦難免常時不謹守直之罪,姑先從重推考,何如?傳曰,允。禮曹謄錄
上在昌德宮。停常參·經筵。
未時,日暈。夜五更末,陰雲蔽天,東方天際所見之星,不能看候。
下直,公洪監司宋奎濟。
左副承旨成虎徵上疏。大槪,病勢猝劇,決無供職之望,乞蒙恩遞,以尋生路事。入啓。踏啓字。
平安監司書目,賤疾日劇,職事多曠,冒申危懇,乞速處分,以幸公私事。答曰,省疏具悉。卿勿固辭,更加調理察職。
吏曹啓目,粘連校理申啓華上疏云云,記注官,與史官,有應避之嫌,則所帶春秋,自前例爲減下,依疏辭施行,何如?依所啓施行。
兵曹武科重試對擧別試規矩,柳葉五矢二中,片箭三矢一中,騎蒭一次一中,取二技落點。
院啓,金煥罪犯難貸之狀,已悉於向日之啓,今不必縷縷更煩,而鞫問之請,初未蒙允,投畀之典,已是失刑,群情咸憤,國言未已,不料疏決之時,混被惟輕之典,遽移便近之地,有若等閑罪名者然,此豈古聖王愼赦懲惡之道哉?顧其罪狀,終難原恕,請還收遠竄罪人金煥中道移配之命。罪人吳挺緯,曾在曩時,貪汚濁亂之狀,實是國人之所共憤,聖明之所洞燭也。玆因疏決之擧,乃有移配之命,而且其配所,定於長水縣,長水,乃湖南之中道也。距京城道里不遠,朝家雖因一時變通,罪人等配所,有所改定,而今若因配於此地,則是與降於量移者無異,遠近聽聞,莫不爲駭,請長水縣移配罪人吳挺緯,令該府改配遠地。頃因副校理李徵明之陳疏,天怒遽震,嚴旨疊降,致有聖明無前之過擧,旋賴大臣,匡救之言,釋在縲之承宣,改未安之批旨,則日月之更,人皆仰之,轉環之美,孰不欽頌,而第徵明削黜之罰,迄未還收,臣等於此,竊不勝慨然也。徵明,以經幄之臣,處論思之地,適値求言之日,敢進憂君之言,則其言,設有不中者,固宜優容寬貸,以恢言路,而況其縷縷陳戒者,實出於憂愛之悃,無非人所難言,則只見其可奬,未見其可罪也。不料聖明,疑之太甚,罪之太過,罵詈詬斥,不少假借,以致朝著之上,氣象索然,遠近聽聞,莫不駭惑,夫以言獲罪,本非淸朝之美事,而求言之下,旋有罪言之擧,其貽累於聖明,有妨於言路,爲如何哉?請加三思,還收李徵明削黜之命。新除授碧潼郡守鄭三彩,本以卑微之人,性且愚濫,不合於字牧之任。曾任南州,重被臺彈,竟未得赴官,當此邊民犯禁,另擇守宰之日,遽授本任,物情爲駭。新除授碧潼郡守鄭三彩,請命罷職。請西北犯越伏刑七人捕捉人外加資者,竝命還收,施以他賞事。京城松禁,科條甚嚴,而近來紀綱解弛,人不畏法,山直輩,交結閭閻之人,稱以契坊,月受錢布,許其斫松,故入於契坊者,則都城內外,恣意伐取,白晝擔運,全不呵禁,已成痼弊,視爲尋常,當此蟲食日熾之日,雖申嚴禁令,猶懼四山之童濯,而復有此輩之相濟爲奸,使斧斤,日尋於禁山之內,朝家設禁之意,豈端使然哉?事之寒心,莫此爲甚,請令漢城府,另加嚴飭,山直輩所結契坊,一切禁斷,日後,如有復踵前習者,該府官員,當道監役,竝從重科罪事。答曰,不允。犯越捕捉人之陞資,意有所在,則事目旣頒之後,決不可分其輕重,有所低仰矣,勿爲煩論。鄭三彩事及末端事,依啓。
府前啓,請明禮·壽進·於義·龍洞·明安公主五宮折受處,竝令一體査正事。請還收遠竄罪人金煥中道移配之命事。請還收李徵明削黜事。請別試二所講經擧子鄭斗枰·尹之翰,竝命拔去事。連山縣監朴長建遞差事。措辭見上答曰,不允。朴長建事,依啓。
持平金宇杭啓曰,臣於擧子拔榜之啓,其名字,只據下吏所謄榜眼而書之矣。卽見啓下榜目,則擧子鄭斗枰之枰字,非枰字而乃平字也。臣矇然不察,致有誤書之失,臣何敢晏然仍冒乎?請命遞斥臣職。答曰,勿辭,退待物論。
領議政金壽恒,禮曹判書呂聖齊,繕工提調李敏敍,假監役尹挺卿,恭陵奉審事,出去。
有政。兵批,以李翊·趙宗著爲司直,洪受瀗·李濟民爲副司直,徐弘履爲司果,具廷良爲副司正,崔奎瑞爲副司果。
吏批,以任弘益爲司䆃正,金夢臣爲兵曹佐郞,趙之耘爲監察,金錫來單付校書博士,權聖大單付學錄,申琓爲平川君,申翼相爲都承旨,尹世紀爲右副承旨。
上在昌德宮。停常參·經筵。
未時申時,日暈。夜五更末,陰雲蔽天,東方天際所見之星,不得看候。
下直,玉連萬戶安起應。
謝恩,校書博士金錫來,學錄權聖大。
大司憲任相元啓曰,引嫌而退,一字之誤,旣據謄本,則原非不察之失,請持平金宇杭,出仕。答曰,依啓。
江原監司書目,道內農形及橫城二十一日,原城二十三日,近山面霜降事。又書目,病重辭職上疏上送事。答曰,省疏具悉。當初仍任,意有所在,卿其勿辭,調理察職。
府啓,請明禮·壽進·於義·龍洞·明安公主五宮折受處,竝令一體査正事。請還收遠竄罪人金煥中道移配之命事。請還收李徵明削黜之命事。請別試二所講經擧子鄭斗平·尹之翰,拔榜事。答曰,勿煩。
院啓,請還收遠竄罪人金煥,中道移配之命事。請長水縣移配罪人吳挺緯,令該府改配遠地事。請還收李徵明削黜之命事。請西北犯越罪人捕捉人外,加資者,竝命還收,施以他賞事。措辭見上答曰,勿煩。
兵曹啓曰,春塘臺親臨庭試吉日,令日官推擇,則今月初六日初八日初九日,爲吉云。以何日定行乎?敢此仰稟。傳曰,初六日定行。
上在昌德宮。停常參·經筵。
午時申時酉時,日暈。夜五更末,陰雲蔽天,東方天際所見之星,不得看候事。
下直,稷山縣監李三碩,義興縣監徐文徵,居山察訪許理,召村察訪崔以遠。
謝恩,兵曹佐郞金夢臣,省峴察訪申漢相,西學敎授延最績。
應敎李頤命上疏。大槪,病廢職事,乞蒙恩遞,兼陳所懷,以備採納事。答曰,省疏具悉。凡詰戎之道,乃所以不忘武備,而慰悅人心也。是以曾在孝廟朝,或有春秋兩等試取之時,或逐年試取,未嘗抛置矣。厥後連歲凶歉,雖未得一如前規,四年之後,更欲一番試取,元無不可,而乃以前亦行之,而未聞實效,爲言,不亦有乖於列聖之意乎?況初試旣畢之後,退定明春,太涉顚倒,決難中止,北路設科,亦出於因筵臣陳達,慰悅遐氓之擧,則到今還寢,將未免失信之歸也。式年監試東堂事,令該曹稟處,爾其勿辭察職。
京畿監司書目,水原等十八邑,呈以農事,酷被蟲旱之災,節晩得雨,甚爲不實,民事可慮事。
政院啓曰,春塘臺擧動,只隔一日,本兵,多有及時擧行之事,而判書李䎘,累度陳疏,批下之後,尙未出仕,事涉可慮,侍衛,亦不可不備員,而參議鄭勔,除授已久,時未出謝,竝卽牌招察任,何如?傳曰,允。
府啓,請明禮·壽進·於義·龍洞·明安公主五宮折受處,竝令一體査正事。請還收遠竄罪人金煥,中道移配之命事。請還收李徵明削黜之命事。措辭見上鄭斗明·尹之翰拔榜事,停啓。答曰,勿煩。
都承旨申翼相上疏。大槪,病勢情勢,俱難冒居近密之職,本任兼帶,竝乞鐫改,以幸公私事。答曰,省疏具悉。卿辭如此,本職,當許遞焉。
兵曹判書李䎘,牌不進。傳曰,設有情勢之難安,從容自處,亦云未晩,何必於擧動臨迫之日,不念職務之繁緊,徒守廉隅,一向撕捱乎?殊甚未安,推考,更爲牌招。
兵曹判書李䎘,身病出仕。
謝恩,兵曹參議鄭勔。
大司憲任相元啓曰,臣伏見李頤命之疏辭,以兩司先停合啓,不相簡問,大加非斥,措語甚峭,臣不勝悚愧之至。三司俱發之論,及其臨停,發簡相報,果有舊例,而臣自忝是職,卽與同僚齊會,首發合啓欲停之論,僚意如一,故仍與諫官,商確停啓矣。今聞玉堂,曾以此事,亦有陳箚之擧,不當通簡,而竟不覺悟,至令儒臣,以見輕而引嫌,如臣無似,濫叨匪據,臨事疎謬,終有違例之失,不可一刻仍冒,請命遞斥臣職。答曰,勿辭,退待物論。
右參贊金德遠上疏。大槪,閱月沈綿,無望供職,呈單請急,一向見阻,臣誠悶蹙,罔知攸措,且臣本病之外,又患髮際毒腫,昨才鍼破,割去瘡根,傅藥痛楚,不能擧頭,親臨擧動,只隔一日,而以此病勢,末由進參於侍衛之列,兼帶摠管之任,爲先改遞,以便公私事。答曰,卿其勿辭,調理察職。
左尹李端錫上疏。大槪,敢陳崩迫之懇,乞削臣名於朝籍,俾得杜門屛跡,以謝人言事。答曰,省疏具悉。意外慘刻之論,不足爲嫌,卿其勿辭,從速察職。
持平金宇杭啓曰,合啓之論,爭執已久,不可一向相持,故臣與長官及諫院之臣,相議停啓,而今此合啓,只是兩司之論,則其停與否,不必有待於玉堂,故不相簡問,蓋以此也。伏見儒臣之疏,以不問先停,大以爲非,至謂之蔑舊例,傷事體,則其所譏斥,至深且緊,臣何敢晏然仍冒於臺席乎?請命遞斥臣職。答曰,勿辭,退待物論。
禮曹判書呂聖齊,來詣請對。傳曰,引見。
大司諫宋昌,正言趙儀徵啓曰,合啓之請,久未蒙允,不宜一向相持,故臣等,與憲府之官,相議停啓,而且聞公議大抵如此,曾不覺其必問玉堂,一如兩司簡通之規矣。卽伏見應敎李頤命疏本,則以蔑舊例傷事體,大加攻斥,至以見輕爲辭,臣於此擧,初非强拂公議,徑停重論之比,而當問而不問,誠難免率爾,何敢晏然仍冒?請命遞斥臣等之職。答曰,勿辭,退待物論。
禮曹判書呂聖齊入侍時,右副承旨尹世紀,明朝更爲牌招察任事,榻前定奪。
爲政事。
禮曹判書呂聖齊請對時所啓,直赴殿試之類,例赴於式年殿試,而曾前或特命,及筵臣陳達,許赴於別試殿試,亦多有之,故應爲直赴之人,或有自遠方上來者,旣有前例,則今亦一體許赴於今番殿試,似當,而大臣之意,亦如此,殿試已迫,不可不及時定奪,故敢達。上曰,以常例言之,則直赴之類,當赴於式年,而曾前許赴於別試,亦非一再,今番亦爲許赴於別試殿試事,分付,可也。
又所啓,監試東堂初試退行事,因應敎李頤命上疏,有令該曹稟處之敎矣。今年科事□稠疊,儒臣所陳,不無意見,而旣已定日行會於外方之後,似不可輕易撓改,而明春則方當春窮,有難設科,明秋則監試東堂會試,一時相値,此時無故設行與否,亦未預必,終無如今年,仍爲設行之爲愈,大臣之意,亦以退行爲重難,故敢此仰達。上曰,曾前科擧退行之時,則每有他科相値之事,退行之難便,誠如所達,監試東堂初試,仍前定日,勿爲退行,可也。
兵曹啓曰,己未壬戌兩年觀武才時,鳥銃試藝,則以日氣薰熱,且不合於御前試取,故命官試取於慕華館,入格之數,別單書入,論賞之時,一體爲之,旣有前例,今番觀武才,訓鍊都監·禁衛營·御營廳鳥銃試藝,何以爲之?敢稟。傳曰,依兩年例,試取於慕華館,可也。訓局謄錄
行禮曹判書呂聖齊,請對入侍時,行禮曹判書呂聖齊所啓,伏見京畿監司,報宣惠廳狀辭,則以爲中使分付內,故金領議政墓山補土役軍一千名,使之四日赴役,何以爲之云。一千名四日赴役,統而計之,則至於四千名之多,其數太過,只憑中使口傳而擧行,事體未安,且畿內民役,本來偏重,當此各陵有事之日,尤宜顧恤,酌定其數,以紓一分之民役,似合事宜矣。上曰,補土之處,不少云。故初以一千名,使之四日赴役,所達如此,一千名二日赴役,而未盡之役,若或不多,則觀勢加用事,分付,可也。惠廳謄錄
禮曹啓曰,大臣奉審後啓辭,恭陵陵上,莎草枯損處修補,石人鼻破缺處修補,擇日一時爲之事,命下矣。吉日,令日官推擇,則來九月二十六日爲吉云。以此日時擧行,何如?傳曰,允。禮曹謄錄
禮曹判書請對入侍時,禮曹判書呂聖齊所啓,直赴殿試之類,許赴今別試·殿試事,榻前定奪矣。甲子九月二十八日別製,生員吳世周,有直赴殿試之命,故啓請許赴於甲子式年殿試矣。其時下鄕,未及上來,不得許赴。十二月十六日賜柑製述,居首生員朴泰淳,乙丑九月初二日館學儒生製述,居首宋道涵,九月九日課試,居首進士李東馣,丙寅正月初五日賜柑製述,居首生員崔重泰,有直赴殿試之命矣。依榻前定奪,竝爲許赴於今別試殿試之意,敢啓。傳曰,知道。禮曹謄錄
兵批,以尹道爲司直,洪璛爲司果。申翼相·成虎徵·崔商翼爲副司直,朴興仁爲南陽監牧官。
吏批,以任相元爲都承旨,李翊爲大司憲,李文俊爲忠勳都事,朴元度爲刑曹參議,李玄成爲碧潼郡守,李國華爲右通禮,鄭纘輝爲連山縣監,李彦綱爲兵曹參知。
上在昌德宮。停常參·經筵。
自卯時至未時,日暈。夜五更末,陰雲蔽天,東方天際所見之星,不得看候。
禮曹正郞趙弘璧,卒參議李綸致祭事,大興地出去。
下直,三陟府使柳之發,聞慶縣監宋世鼎,撫夷萬戶李晶。
謝恩,都承〈旨〉任相元,兵曹參議李彦綱,修撰姜鋧,南學敎授金弘楨,監察趙之耘,參知鄭勔,右副承旨尹世紀。
領敦寧閔維重上疏。大槪,冒陳危懇,乞罷本職及兼帶諸任,仍治臣罪,以謝人言事。答曰,省疏具悉卿懇。徵明用意構誣之狀,誠可痛惋也,於卿有何一毫引罪之事,而陳章祈免,若是其邁邁乎?心竊愕然,無以爲喩。卿其須體予意,安心勿辭焉。仍傳曰,遣史官傳諭。
護軍李慣,公洪兵使遞來。
明日慕華館命官試才時,參試官金禹錫·朴新胄·金汝欽·李蓍晩·韓濟相。
明日春塘臺文臣庭試時,讀券官,領議政金壽恒·李敏敍·金鐘萬。對讀官,柳尙運·李師命·李選·沈梓。試才時試官,吳斗寅·申汝哲·李枝遠。參考官,金有集·金夏重·李弘肇。讀券官,李師命改,代徐文重。
明日春塘臺殿坐正時,卯初二刻,開門,罷漏後。
院啓,竝引嫌而退。不相通議,有違前例,揆以臺體,勢難仍在,請大司諫宋昌,正言趙儀徵,竝命遞差。答曰,依啓。前啓,以大祭齋戒,今日姑停。
府啓曰,引嫌而退。重發之論,初旣簡問,而及其臨停,更不通議,雖出無心之致,未免違例之歸,揆以臺體,不可仍在,持平金宇杭,遞差。答曰,依啓。前啓。以大祭齋戒,今日姑停。
政院啓曰,明日慕華館試才時,命官,何大臣進去乎?傳曰,金領府事進去。
兵曹口傳政事,內禁將李澤,羽林將羅弘佐。
政院啓曰,春塘臺擧動,只隔一宵,而卽今日氣陰冷,風勢凄緊,自上趁早出臨,久處帳殿,玉候恐或有損傷之患,明日擧動,姑爲停止,更觀前頭日氣,差退設行,似爲宜當。不但臣等區區之慮如此,大臣及藥房提調之意,亦如此,故敢啓。傳曰,明日風色,不必一向凄緊,雖未盡歇,傍有溫室,開場後自可任便居處,與郊外帳殿,有異,別無致傷之事。且日期已迫之後,遽爾退行,則自內凡事,亦多狼狽之患,亦不可不念,依前定日擧行。
吏曹啓曰,臺諫有闕,政事,取稟。已上朝報
禁〈衛〉營啓曰,來十月當,別隊左部後司屬,公洪道五哨軍兵,及別中哨一哨,來九月二十五日京中逢點之意,本道監兵使及該鎭營將處,預先知委,何如?傳曰,知道。禁營謄錄
上在昌德宮。停常參·經筵。
夜四更,坤方有氣如火光。五更末,陰雲蔽天,東方天際所見之星,不得看候。
謝恩,刑曹參議朴元度,碧潼郡守李玄成。
左承旨權是經上疏。大槪,來伏城外,身病危谻,末由肅謝恩命,乞遞職名,以尋生路事。入啓。遞差。
今日春塘臺〈?〉時,承旨闕員,以在京無故人,口傳差出,卽爲牌招入侍事,榻前下敎。新及第未分館人員,亦爲許赴事,榻前定奪。
吏曹口傳政事,承旨宋昌。
謝恩,左承旨宋昌。
京畿監司書目,衿川呈,以副修撰李玄紀辭職上疏上送事。啓。答曰,省疏具悉。爾其勿辭,從速上來察職。
又書目,果川兼任衿川呈,以修撰兪得一辭職上疏上送事。啓遞差。
春塘臺時榻前,掌令安圭所啓,請明禮·壽進·於義·龍洞·明安公主五宮折受處,竝令一體査正事。請還收遠竄罪人金煥,中道移配之命事。請還收李徵明削黜之命事。措辭見上答曰,勿煩。又所啓,新除授行大司憲李翊,時在京畿高陽地,請斯速乘馹上來,下諭。答曰,依啓。
正言李□□所啓,請還收遠竄罪人金煥中道移配之命事。請長水移配罪人吳挺緯,改配遠地事。請加三思,還收李徵明削黜之命事。請犯越伏刑七人捕捉人外,加資者,竝命還收,施以他賞事。答曰,勿煩。
明日春塘臺殿坐正時,卯初二刻。
繕工監役柳宬,顯陵丁字閣修改事,出去。
謝恩,右承旨洪萬鍾。
傳曰,明日觀武才時,片箭則姑爲差後,馬上才,騎蒭,先爲待令事,分付。
傳曰,武藝初試各技入格數單子,還入。訓局謄錄。
有政。以宋昌爲左承旨。
上在昌德宮。停常參·經筵。
夜五更末,陰雲蔽天,東方天際所見之星,不得看候。
政院啓曰,卽今風雨如此,春塘臺試才,似難設行,姑爲停止,待其開霽,更爲擧行事,分付試所,何如?傳曰,明日擧行事,分付。
黃海監司書目,黃州判官鄭是先,病勢猝重,當此秋務方殷之時,不可等待其差復,不得已罷黜事。又書目,道內農事形止,及去月十七日雨雹交下,事係變異事。
戶曹啓曰,右議政兩朔祿俸,依前傳敎,待收殺後輸送之意,稟啓蒙允矣。今則臺啓已停,故令倉官輸送其本家,則以爲臺論始發之日,便是職名去身之時,到今諉以臺論之已停,職名之猶在,晏然冒受祿俸,揆以公議私分,斷無是理,雖有輸送之命,不敢祗受,只俟違命之罪云,而不受,何以爲之?敢稟。傳曰,更爲輸送。
院啓,請還收遠竄罪人金煥,中道移配之命事。請長水移配罪人吳挺緯,令該府改配遠地事。請還收李徵明削黜之命事。請西北犯越罪人伏刑七人捕捉外,加資者,竝命還收,施以他賞事。措辭見上新啓,日者,李徵明還收之啓,其時諫臣,有添入數款語,至蒙未安之批,其所措語,設有不合於意者,旣有嚴批之後,則其在臺體,不宜旋卽竄改,而執義李國芳,頃在諫職,乃於翌日傳啓之時,汲汲刪削,顯有承順之意,臺閣論事,豈容如是?不容以事過爲諉,而不爲之糾正,請執義李國芳遞差。持平許玧,人望素輕,且有訾謗,遞授臺憲,物情未厭,請持平許玧,遞差。堂上宣傳官,卽武弁極選也,從前擬差,率多曾經閫帥之人,而宣傳官李以時,賦性麤悖,行己鄙陋,年旣衰髦,且乏履歷,驟叨是任,物情俱駭,請宣傳官李以時,遞差。答曰,不允。
府啓,請明禮·壽進·於義·龍洞·明安公主五宮折受處,竝令一體査正事。請還收遠竄罪人金煥中道移配之命事,請還收李徵明削黜之命事。答曰,勿煩。
政院啓曰,春塘臺試才,明日擧行事,傳敎矣。卽今雨勢如此,無意開霽,明日得晴與否,亦未可必,設或得晴,試場泥濘,決難試才,不可無變通之道,令該曹急速稟處,何如?傳曰,卽今雨勢,不無開霽之意,試場,亦不至泥濘,莫重科場,旣設之後,續續退定,未知穩當,且前頭別試殿試,及誕日國忌重試等科,連續相値,今月內無故日,不多,尤不可徒事遷就也。
明日春塘臺殿座正時,卯初二刻,開門,罷漏後□□。
禮曹啓曰,去閏四月,顯陵王后陵上莎草枯損處,大臣奉審後啓辭,以爲莎草枯損處,猶有萌芽之間間抽出而當此亢陽,有難爲改莎之役,姑使本陵參奉,灑水潤乾,以爲漸生之地,則或不無盤結連接之勢,及至秋後,若一向枯損,則改莎,亦似未晩,待秋更稟事,定奪分付矣。卽接本陵參奉所報,則地臺石四面周圍,高一尺許,莎草枯損處,自有雨澤之後,新芽間間抽出,而亦不顯然改色,自乙方至巳方,廣八尺,高二尺許,則頓無萌芽,與當初奉審之時,一樣只有土色,改莎之擧,在所不已云。卽今莎草枯損處,旣與大臣奉審時,無異,則似無更爲奉審之事,修補等事,擇日擧行,何如?傳曰,允。禮曹謄錄
上在昌德宮。停常參·經筵。
夜四更,流星出昴星下,入巽方天際,狀如鉢,尾長四五尺許,色赤。自五更至平明,天氣淸明,衆星呈露,而東方天際所見之星,終不得看候。
謝恩,豐川府使金錫之,兵曹佐郞金坽。
右尹權說三度呈辭。入啓。遞差。
戶曹啓曰,右議政兩朔祿俸,依傳敎更爲輸送于本家,則以爲屢度辭祿,固知罪合於萬殞,而受亦罪也,不受亦罪也。與其冒受而爲蔑公議喪廉恥之人,無寧屢辭而伏違命之罪,較量輕重,更無前却,所當陳疏自劾,竝及此意,而停論臺官,纔因公議而見遞,事端層加,惶恐益深,今方縮伏城外,恭俟物議,輕先露章,亦有所不敢,此間悶迫情實,無以自暴於天日之下,徊徨踧踖,罔知攸措。自該倉,將此辭綠,報于戶曹,則戶曹,必援例陳達,請寢成命,終使國體,不至損傷,區區所望,惟此而已云云,又不領受,何以爲之?敢稟。傳曰,姑待陳箚批下後,輸送,可也。
禁府照目,前谷山府使權楷矣,愛丹之爲權熱婢子,明實則以賊人女子,勒爲奴婢云者,元非實狀是白乎矣,同愛丹之一向藏置家中,而本道推問之時,終不下送,及至本府置對之時,權熱率去樣,以飾詐納招之狀,誠極痛駭,罪,杖一百,徒三年,告身盡行追奪,私罪。啓功減一等。又照目,前伊洲僉使尹聖擧矣,設令李吉眞,有謀陷土主之計,只當報營門,依律處斷是白去乙,不遵朝家定式,濫用棍杖,事甚可駭,罪,杖一百,徒三年,年七十以上,收贖,告身盡行追奪,私罪。啓功減一等。
傳曰,雨勢如此,春塘臺試才,以明日退行事,分付。
刑曹判書李師命辭職上疏。入啓。答曰,省疏具悉。卿其勿辭,調理察職。
院啓,請還收遠竄罪人金煥中道移配之命事。請長水移配罪人吳挺緯,令該府改配遠地事。請加三思,還收李徵明削黜之命事。請執義李國芳遞改事。請持平許玧遞差事。請宣傳官李以時遞差事。答曰,勿煩。犯越伏刑七人捕捉外,加資者,還收,施以他賞事,停啓。
禁府,柳楷,龍仁駒興驛徒二年半,定配。啓。
明日春塘殿座正時,卯初二刻,開門,罷漏後。已上朝報
傳曰,試才入格人等,明日早朝春塘臺,賞格上下事,分付該曹。禁營謄錄
義禁府啓曰,今此別試殿試時,仁政殿三門禁亂都事各一員,慕華館武科殿試時,左右禁亂都事各一員,本府當直公事都事各一員,合以八員分差,而本府都事十員內,一員出使,二員試暇,入場不足一員,假都事一員,令該曹差出,何如?傳曰,允。義禁府謄錄
上在昌德宮。停常參·經筵。
昧爽,下霜,有霧氣,終夜淸明,東方已曙,衆星呈露皆沒,而前日所見之星,終不得看候。
政院啓曰,慕華館武科殿試時,命官,何大臣出去乎?傳曰,領府事金壽興進去。又啓曰,明日,武科殿試時,兩司進去事,城上所牌招□送,何如?傳曰,允。
判府事鄭知和箚子。大槪,病未得祗赴,不勝惶恐,伏地待罪事。入啓。答曰,省箚具悉卿懇。有病未參,別無所傷,卿其安心勿辭,亦勿待命。仍傳曰,遣御醫看病。
今日春塘臺時,明日試才垂畢時,分付吏兵曹開政事,榻前下敎。
京畿監司書目,衿川呈,副修撰李玄紀辭職上疏上送事。踏啓字。
正言李宜昌所啓,還收遠竄罪人金煥,中道移配之命事。請長水縣移配罪人吳挺緯,令該府改配遠地事。請還收李徵明削黜之命事。請執義李國芳遞差事。請持平許玧遞差事。請堂上宣傳官李以時,遞差事。啓辭見上答曰,勿煩。
大殿,藥房·政院·玉堂問安。答曰,知道。
明日春塘臺殿坐正時,卯初二刻。
春塘臺試才入侍時,領議政金壽恒所啓,北道試官柳尙運,數日內當爲辭朝,而有稟定以去之事,問議於臣,故敢稟矣。北路士子,論賦之外,能製表·策者,絶無。甲辰設科時,以賦題落點,故取三人,以備甲乙丙出榜,而南道則道里稍近,多赴京科,擧子所製文,比北道頗勝,故入格三人,皆出於咸興,其時北道之人,多有落莫之歎矣。今此設科,專爲慰悅北道,而南道之人,若如前盡數入格,則專無設科之意。中原取士之規,書南北二字於試帖,以爲南北人均取之地,今亦依此,各其試紙,書南北二字,取三人,則南取二人,北取一人,取四人,則南北,參半取之,則別無有妨於科場嚴密之道,可無如前不均之歎,而事異常規,敢此仰稟。上曰,設科本意,旣爲慰悅北人之地,則以南北二字,書於試紙,然後可以均取,而無落莫之歎,依此爲之事,分付,可也。以上朝報
又所啓,甲辰年北路設科時,文武放榜,行於咸興,武科則預定額數,啓下,故紅牌,自兵曹,空名安寶以送,到咸興,書塡其名,文科則入格三人,皆在咸興,而試券,上送京中,坼封回下之際,費了多日,試官,留駐咸興,亦至經旬之久矣。今番均取南北,則待其坼封回下後,北路入格之人始爲招集咸興,其勢必至遲延,重臣久留外方,弊亦不貲,試券課次上送之後,則入格之人,自可知之,使之預爲來會於咸興,以待回下,卽爲放榜,則似無遲滯之患。此與未立落前預泄者,有異,恐無所妨,故敢此仰達。上曰,依爲之。禮曹謄錄
上在昌德宮。停常參·經筵。
仁政殿文科別試殿試時,讀券官,領議政金壽恒·朴泰尙·徐文重,對讀官,李彦綱·申曅·姜鋧·申啓華。武科殿試參試官,呂聖齊·李立身·閔暹,參考官,朴慶後·鄭履祥·閔增。
政院啓曰,連以監察茶時,事甚未安,掌令安圭,牌招茶時之意,敢稟。傳曰,依啓。
春塘臺時,榻前,掌令安圭所啓,請明禮·壽進·於義·龍洞·明安公主房五宮折受處,竝令一體査正事。請還收遠竄罪人金煥中途移配之命事。啓辭見上日者,副校理李徵明,憂君進言,重觸天怒,至施削黜之罰,兩司之臣,爭之愈力,而天聽邈然,尙靳還收,臣不勝慨然之地。噫,自古明王誼辟,咸以恢言路爲務,雖有逆耳之言,矯激之論,必優容寬假之者,豈不以言路開閉,係國興喪故耶?徵明,職在論思之地,適値求言之日,上章言事,實出於愛君憂國之衷,防微杜漸之戒,以殿下之明,宜有所熟察而加意也。不料雷雨遽震,擧措失當,初加詰責,繼施嚴譴,摧沮斥黜,不少假借,此豈平日所望於殿下者哉?經幄之臣,以言獲罪,固非聖世之美事,而況求言之下,反罪其言,則雖有時政之得失,聖躬之闕遺,誰肯爲殿下盡言哉?臣目見妨言路損聖德之擧,不敢以事過爲諉,而不爭也,請還收李徵命削黜之命事。答曰,勿煩。
判府事閔鼎重箚子。大槪,更陳危懇,冀蒙恩遞事。答曰,省箚具悉卿懇。病未赴召,別無所妨,卿其安心勿辭,從容善攝。
還宮後,大殿,藥房·政院·玉堂問安。答曰,知道。
傳曰,明日兵房承旨及武試官,進詣春塘臺,鞭蒭六中人等,比較後賞格分給。已上朝報
有政。吏批,以洪受澧爲監察,李慣爲戶曹參議,李濟民爲正言,韓聖佑爲持平,尹以道爲淸風府使,申晙爲東部主簿,韓濙爲順天府使,崔寬爲大司諫,曺錫爲黃州判官,洪慶先單付校書著作。
兵批,以具三重爲安東營將,河重圖爲公洪兵虞候,李重昌爲守門將,柳宗琳爲守門將,張斗吉爲景福將,崔浣爲僉知,朴泰定爲副摠管,張成漢·元振洙爲五衛將,成虎徵爲五衛將,安根爲都摠經歷,崔擎宇爲都摠都事,權是經爲副護軍,權說·金宇杭爲副司直,權縞爲司果,趙儀徵·李玄紀·兪得一爲副司果。
吏曹,以朴長世爲鴻山縣監,李之㰒爲鎭川縣監,楊選漢爲橫城縣監。
上在昌德宮。停常參·經筵。
自卯時至未時,日暈。
右議政鄭載嵩上疏。大槪,亟命先削臣職,仍治臣罪,以正國法,以謝公議事。答曰,省疏具悉卿懇。意外臺論,不必深嫌,卿何陳章引罪,若是其太過乎?心切愕然,無以爲喩,至於不腆常廩,尤無固辭之義,卿其安心,勿辭領受,速出視事,以副予望。仍傳曰,遣史官傳諭。
下直,河東縣監申彦華,乫坡地僉使鄭敭。
謝恩,連山縣監鄭纘輝,鎭川縣監李之㰒,都摠管朴泰定,護軍安大稷。
大殿,政院·玉堂問安。答曰,知道。
禮曹啓曰,各陵展謁,春則二三月,秋則八九月,恒式取稟事,曾已定奪矣。今秋展謁,定於何陵,而擇日於何間乎?敢此仰稟。傳曰,當展謁於長陵,以今月晦間,開月旬前,推擇以入,可也。
藥房啓曰,伏未審夜來,聖體,若何?連日臨帳殿觸冒風寒,勞動之餘,不瑕有所傷乎?臣等,無任區區之慮,敢來問安。答曰,知道。無事矣。
傳曰,春塘臺文臣庭試入格,金文夏,熟馬一匹面給,李彦綱,豹皮一令,申啓華·金盛迪·姜錫奎,各虎皮一令賜給。帿箭入格,李彦綱,熟馬一匹面給,徐文重,豹皮一令賜給,朴慶後·柳時蕃,各熟馬一匹賜給,李台龍·洪禹道·朴泰輔·柳宇亨·申湙·高益亨·成任,各兒馬一匹賜給。
府啓,請明禮·壽進·於義·龍洞·明安公主〈房〉五宮折受處,竝令一體査正事。請還寢罪人金煥,中道移配之命事。請還收李徵明削黜之命事。措辭見上新除授持平韓聖佑,時在京畿南陽地,請斯速乘馹上來事,下諭。答曰,勿煩。下諭事,依啓。
禮曹啓曰,長陵殿謁吉日,令日官推擇,則今月晦間,元無吉日,來九月初三日,最吉,初九日,平吉云。此兩日中,以何日定行乎?敢此仰稟。傳曰,初三日定行。
碧沙察訪李世機,成歡察訪李夢翼,差使員上來。
上在昌德宮。停常參·經筵。
巳未申時,日暈,白雲一道如氣,起自暈上,直指坤方,長十餘丈,廣尺許,良久乃滅。五更,流星出軒轅星上,入巽方天際,狀如拳,尾長二三尺許,色赤。
永豐副守,加資肅拜。
謝恩,淸風府使尹以道,公洪兵虞候河重圖,鴻山縣監朴長世,橫城縣監楊選漢,都摠都事崔敬宇,恃寨僉使尹有元,文城僉使李衡聖,兔城僉使尹起商,校書著作洪慶先,敬陵參奉李榮鎭,濬源殿參奉鄭夏晉。
右議政鄭載嵩上疏。大槪,更申前懇,乞蒙恩遞事。答曰,省疏具悉卿懇。已諭於前疏之批,復何多誥?須體至意,更勿固辭,安心行公。仍傳曰,遣史官傳諭。
公洪監司書目,忠原呈,以司諫李后沆辭職上疏上送事。答曰,省疏具悉。爾其勿辭,從速上來察職。
江襄監司書目,麟蹄呈,以七月二十一日瑞和等三面,霜降如雪,同月二十六日東西北三面,雨雹交下,平康縣七月二十六日,雨雹大作,大者如鷄卵,小者如鳥卵,各穀慘被損傷事。
平安監司書目,道內農事,峽邑海邑,被災最酷,其餘各邑,同歸不實,卽今凄風連吹,傷損尤甚,民事節節可慮事。
京畿監司書目,長湍等官呈,以今初八日霜降,民事可慮事。
江華留守書目,本府境內,本月初三日,惡風,連七日不止,向熟禾黍,幾盡凋落,至於南面,點雪落地,民事可慮事。
黃海監司書目,今月初四日,狂風大作,連五日不止,田畓各穀,盡被損傷事。
開城留守書目,農事,風霜被災,各穀傷害,前頭民事可慮事。
判府事李尙眞箚子。大槪,違命待罪事。答曰,省箚具悉卿懇。未赴召命,勢固然矣,卿其安心勿待罪。
注書沈季良服制,代以李健命爲假注書。
瑞興縣監柳東亨,差使員上來。
蔚珍縣監金珏,差使員上來。
上在昌德宮。停常參·經筵。
卯時,日暈兩珥。巳時,太白見於未地。午時,白雲一道如氣,起自日上,直指乾方,長二十餘尺,廣尺許,漸移北方,良久乃滅。未時日暈。
咸鏡道試官柳尙運,出去。
安壽察訪李相鼎,差使員上來。謝恩,鐵串僉使鄭棟,甘浦萬戶金夢業,所斤僉使金夏鴻,善積僉使南級。
吏曹啓曰,新恩政事,取稟。
右議政鄭載嵩上疏。大槪,更申崩迫之懇,乞蒙恩許事。答曰,省疏具悉卿懇。旣諭予意於前後疏批,卿何陳章固辭,若是其邁邁乎?須體至意,安心勿辭,速出行公。仍傳曰,遣史官傳諭。
傳曰,政事,明日爲之。
傳曰,今此陵幸時,道路,大段不得已處外,切勿修治,以除一分之弊事,別爲分付。
假注書申湙病,代以宋相琦爲假注書。
平安監司書目,近來惡風連吹,各穀無不災損,而陽德則今月初六日下雪,慈山則初七日雨雹交下,初八日又爲霜降,平壤則初八日霜降,各穀之未及成實者,尤無可望,民事節節可慮事。
桃源察訪李萬吉,開城敎授魚瑞龍,甑山縣監朴尙濂,月串僉使金時翊,洪原縣監白良弼,差使員上來。
上在昌德宮。停常參·經筵。
申時,日暈,右珥,珥上有背,色內赤外靑。
慶安察訪兪命聃,差使員上來。
帶原監光胤,鳥有監烱涵,加資肅拜。
下直,長淵府使南宮垕。
謝恩,黃州判官曺錫中,忠勳都事李文俊,五衛將張成漢。
右議政鄭載嵩上疏。大槪,更申前懇,冀蒙矜許事。答曰,省疏具悉卿懇。固辭至此,本職,今姑勉副,以安卿心焉。仍傳曰,遣史官傳諭。
公洪監司書目,忠原呈,以七月二十七日雨雹交下,大者如栗,小者如榛,積厚半尺,經日不消,事係變異事。
江襄監司書目,道內農事,蟲旱風水,迭相爲災,各穀,無不被災傷,江陵府珍富面,七月二十日,二十一日,二十六日,霜雹俱下,平·蔚等邑,又有蟲災,年事凶歉,已判更無可望,極爲悶慮事。又書目,病勢漸至深重,職事未免曠廢,更暴危悃,冀蒙恩遞事。答曰,省疏具悉。卿勿過辭,從速察職。
領議政請對入侍。啓曰,故相臣李浣,不但先朝大臣,自孝廟朝,久居將任,最被眷遇之臣也。今聞其家,有迎諡之擧,而李浣,本無適子,以妾子仁倜,奉祀,曾以別薦除職,巳經奉事矣,身在罷散之中,今當迎諡之日,其子孫,無一人衣冠者,誠涉埋沒。且仁倜,才局甚可用,屢被別薦,入於除職之秩,令該曹除授相當職,似當,敢此仰達。上曰,依爲之。
長陵展謁,姑爲停止,健元陵展謁,以今月念後,擇日擧行事,及前義州府尹李增,永不敍用事,榻前下敎。
全羅監司書目,本道高山等三邑,農事,近因凄風,田畓各穀,無不被災事。
明日陳賀,開門差早。
黃海監司書目,辭職上疏上送事。答曰,省疏具悉。疏辭,令該曹處之。
府啓,請明禮·壽進·於義·龍洞·明安公主五宮折受處,竝令一體査正事。請還收遠竄罪人金煥,中道移配之命事。請還收李徵明削黜之命事。措辭見上新啓,字牧之官,人主之所與共理,其任甚重,不可人人而輕授,況可爲賞格之資乎?今此春塘臺試才時,入格優等人,楊選漢·李之㰒·朴長世等,頃日之政,竝令除授守令,此雖出於激勸武弁之道,而其有乖於爲生民擇守宰之意,則甚大矣。生民休戚,係於守令,苟非其人,民受其害。殿下,亦嘗申飭銓曹,使之愼擇者,不啻丁寧,而今者不問其人之可合與否,直以民社之重,乃爲施賞之地,旣駭物情,且關後弊,而況風霜之災,諸路皆然,此時守令,尤宜擇差,以爲前頭荒政之地。請新除授橫城縣監楊選漢,鎭川縣監李之㰒,鴻山縣監朴長世,竝命改差。答曰,不允。末端事,親臨試才時,入格優等人除授守令,非今創始,有何不可之理乎?亟停勿煩。
院啓,請還收遠竄罪人金煥,中道移配之命事。請長水移配罪人吳挺緯,令該府改配遠地事。請還收李徵明削黜之命事。請堂上宣傳官李以時,遞差事。措辭見上新除授行大司諫崔寬,時在京畿楊州地,請斯速乘馹上來事,下諭。答曰,勿煩。下諭事,依啓。前啓,執義李國芳,持平許玧,遞差事,停啓。
京畿監司書目,高陽呈,以大司憲李翊辭職上疏上送事。答曰,省疏具悉。卿其勿辭,從速上來察職。
有政。
藥房啓曰,卽伏聞中宮殿,猝有未寧之候,伏不勝驚慮之至,必須詳知其症候,然後可以議定當進之藥,臣等,敢問安,竝此仰稟。答曰,知道。內殿所患,已言于醫官矣。再啓曰,卽伏聞醫官所傳之言,中宮殿症候,因外感之候,轉成胸脇牽痛之症,嘔吐兼發,諸醫等,以爲藿香正氣散,加香附子便炒,枳殼各一錢,靑皮七分,連進二帖,解表行氣,宜當云。此藥二貼,卽爲製入之意,敢啓。答曰,知道。
大殿·中殿,政院·玉堂問安。答曰,知道。
中殿,藥房問安。答曰,知道。
領議政請對入侍時,禁軍將李萬夏,李,竝遞差,其代,令該曹各別擇差事,榻前定奪。
司僕寺官員,以提調意啓曰,箭串所放馬,軍兵等處捉給事,來十六日,臣等,當爲出去,而訓鍊大將申汝哲,兵曹判書李䎘,皆有身病,與御營大將徐文重,都監馬兵,左右別將·禁衛中軍等,出往之意,敢啓。傳曰,知道。訓局謄錄
吏批,以車萬里爲校書正字,嚴緝爲副修撰,李公幹爲工曹佐郞,鄭必東爲典籍。新及第閔鎭長,以資窮甲科一人,陞堂上。鄭載大爲工曹佐郞,李世華爲右尹,金泰雄爲造紙別提,武科甲科一人,以閔鎭長爲判決事。
兵批,以吳達朝·金爲副護軍,兪得一爲副司果,李健命爲副司正,以閔鎭長爲副護軍。
上在昌德宮。停常參,經筵。
未申時,日暈。酉時,日暈右珥。夜一更至五更,月暈。
繕工直長李東亨,長陵石物塗灰事,出去。
下直,省峴察訪申漢相。
謝恩,護軍李鐵熙。
戶曹啓曰,右議政兩朔祿俸,依前傳敎上疏批下之後,令倉官更爲輸送于本家,則以爲不敢冒受祿俸之意,已悉於疏辭之中,今不必一一更陳,而其在公議私分,俱有所決難承命者,伏地惶恐,只俟違慢之誅云,而又爲不受,何以爲之?敢稟。傳曰,更爲輸送。
兵曹啓曰,判中樞府事鄭載嵩,今秋等祿,俾本曹郞廳,持納則不受,何以爲之?敢稟。傳曰,更爲持送,可也。
大殿誕日,大王大妃殿·大殿·中殿,政院·玉堂問安。答曰,知道。
大殿,二品以上·六曹問安。答曰,知道。
中殿,政院·玉堂·二品以上·六曹問安。答曰,知道。勿爲問安。
藥房啓曰,伏未審夜來聖體,若何?中宮殿症候,鎭定之後,更無加減,而劑入藿香正氣散,其已進御乎?臣等,終宵爲慮,敢此問安。答曰,知道。內殿所患,已言于醫官矣。
府啓,請明禮·壽進·於義·龍洞·明安公主五宮折受處,竝令一體査正事。請還收遠竄罪人金煥,中道移配之命。請還收李徵明削黜之命。字牧之官,人主所與共理,其任甚重,不可人人而輕授,況可爲賞格之資乎?今春塘臺試才入格優等人楊選漢·李之㰒·朴長世等,頃日之政,竝令除授守令,此雖出於激勸武弁之道,而其有乖於爲生民擇守宰之意,則大矣。生民休戚,係於守令,苟非其人,民受其害,殿下,亦嘗申飭銓曹,使之愼擇者,不啻丁寧,而今者不問其人之可合與否,直以民社之重,乃爲施賞之地,除目之下,物情俱駭,故臣等,有所論列矣。伏承聖批,以親臨試才時入格優等人,除授守令,非今創姶,爲敎。夫王者官人賞人,唯當觀人之當否,事之是非,不宜援引前例,重貽後日濫授之譏,而況風霜之災,諸路皆然,此時守令,尤宜愼擇,以爲前頭荒政之地,請新除授橫城縣監楊選漢,鎭川縣監李之㰒,鴻山縣監朴長世,竝命改差。答曰,勿煩。
禮曹啓曰,下敎矣。健元陵展謁吉日,令日官推擇,則今八月二十五日爲吉云。以此擧行,何如?傳曰,允。
院啓,請還收遠竄罪人金煥,中途移配之命。請長水縣移配罪人吳挺緯,令該府改配遠地事。請還收李徵明削黜之命事。請堂上宣傳官李以時遞差事。措辭見上答曰,勿煩。
禮曹啓曰,自前陵幸時,先陵,在於一山之內,則例有展謁之禮,故今春崇陵親祭時,行祭後仍爲辭陵,先詣顯陵,次詣健元陵,次詣穆陵,行展謁禮畢,還至顯陵紅門外大次,改服還宮,蓋因其地形之便順,不拘世代先後之次也。今此陵幸時,依此例健元陵行祭後,仍爲辭陵,先詣穆陵,次詣顯陵,次詣崇陵,行展謁禮畢,入大次改服還宮,似爲順便,以此磨鍊乎?敢此仰稟。傳曰,依爲之。禮曹謄錄
上在昌德宮。停常參·經筵。
夜一更至五更,月暈,有霧氣。
慶陽令繼胤,加資肅拜。
下直,慶尙右兵虞候金重元,果川縣監韓相夔,豐川府使金錫三,鍾城府使金益廉。
謝恩,司䆃正任弘益,東部主簿辛晩,護軍朴愼終,五衛將元振洙,校書正字車萬里。
藥房啓曰,伏未審夜來,聖體,若何,中宮殿症候,抑有加減之勢乎?臣等,不任憂慮,敢來問安。答曰,知道。內殿所患,已言于醫女矣。
中宮殿,藥房問安。答曰,知道。
公洪監司書目,道內各邑,自今月初五日以後,冷雨寒風,連日大作,燕雀鶴雛,處處凍死,田畓各糓,慘被損傷,至於文義·公州·懷德·西原·鴻山等邑,下雪霜雹之災,極爲驚慘事。
又書目,恩津呈,以兩班鄭時進,今月初七日沾濕冷雨,路中致死,事極驚慘事。
江襄監司書目,春川·狼川·原城·平昌·旌善等五邑呈,以今月初六日初八日,諸山腰上,下雪,或至尺餘,事係變異事。
吏曹判書辭職上疏。答曰,省疏具悉。卿其安心勿辭,調理察職。
兵曹判書李䎘辭職上疏。答曰,省疏具悉。卿其安心勿辭,從速察職。
藥房再啓曰,卽伏聞醫女等所傳之言,中宮殿症候,比諸昨日,雖不無所減,繞臍之痛,時時發作,而臍之左邊,痛勢尤緊,此是肝氣鬱滯,不能流通之致。諸醫以爲,平肝流氣飮,加玄胡索一錢,乳香七分,連進三貼,宜當云。此藥卽爲劑入之意,敢稟。答曰,知道。
兵曹,今八月二十日武科重試規矩,片箭三矢一巡一中,落點。
院啓,請還收遠竄罪人金煥,中道移配之命事。請長水縣移配罪人吳挺緯,令該府改配遠地事。請還收李徵明削黜之命事。請宣傳官李以時遞差事。答曰,勿煩。
兵曹啓曰,判中樞府事鄭載嵩祿牌,本曹郞廳,更爲持往,則以爲方在負罪縮伏之中,祿牌,不敢祗受云。何以爲之?敢稟。傳曰,更爲持往。又啓曰,因傳敎判中樞鄭載嵩祿牌呈納次,本曹郞廳,更爲進去,則出往果川山所云。不得呈納之意,敢啓。答曰,知道。
戶曹啓曰,行判中樞府事鄭載嵩,前任右議政時,兩朔不受祿俸,依傳敎更爲輸送于本家,則以爲終不敢蔑公議,忘廉恥,冒受祿俸之意,卽已陳達於前後疏辭之中,只俟違命之誅,不知所達云,而又爲不受,何以爲之?敢稟。傳曰,更令倉官輸送。
繕工監役柳宬,顯陵修改後入來。已上朝報
傳曰,今此陵行時,勿爲徵兵,以禁衛軍兵留都事,分付。禁營謄錄
禮曹啓曰,今月二十日長陵兩陵上石物塗灰,階砌下莎草修補時,及二十五日齊陵·禧陵陵上石物塗灰修補時,本曹堂上郞廳,進去監董畢役事,啓下矣。三陵役事時,堂上郞廳三員,當爲分進,而陵幸相値,勢難推移,且相替往來之際,亦有窘速之弊,長陵進去堂上郞廳,仍詣齊陵監董,何如?傳曰,允。禮曹謄錄
上在昌德宮。停常參·經筵。
夜五更,月暈,流星出五車星上,入北方天際,狀如拳,尾長二三尺許,色白。
謝恩,五衛將成虎徵。
藥房啓曰,伏未審夜來聖體,若何?中宮殿症候加減,何如?製入湯劑,其已進御否乎?臣等,不任憂慮,敢來問安。答曰,知道。內殿所患,已言于醫女矣。中殿,藥房問安。答曰,知道。
備邊司啓曰,拜陵擧動日期,不遠,而兵曹判書李䎘,連呈辭疏,尙不行公,應爲擧行之事,未免稽滯,殊涉可慮,李䎘,卽爲牌招察任,何如?傳曰,允。
傳曰,史官一員待命,騎馬三匹立之,崇陵內摘奸。
兵曹判書李䎘,牌不進。傳曰,當此本兵多事之日,決不可一向引入,更爲牌招。已上朝報
司僕寺啓曰,今月十六日,提調臣金壽興,進詣藥房,臣師錫,與御營大將徐文重,都監馬兵·左右別將·禁衛中軍等,出往箭串,馬兵馬捉給,而訓局所執,四十二匹,禁軍所執,十八匹,御營廳所執,六匹矣,敢啓。
司僕寺啓曰,今此健元陵擧動時,入把馬匹,依今春入把馬數,別單書啓,依此整齊,而驛馬則令兵曹知委該道,使之擧行,何如?司僕寺謄錄
上在昌德宮。停常參·經筵。
夜一更三更五更,月暈。一更二更,有霧氣。
禮曹判書呂聖齊,正郞楊廷藎,齊陵·長陵陵上石物塗灰事,出去。
謝恩,修撰嚴緝,右通禮李國華。
藥房啓曰,伏未審夜來,聖體,若何?中宮殿症候,比昨,何如?前日製入平肝流氣則,連進二貼,皆有嘔吐之患云。諸醫以爲,平肝流氣飮,姑爲停止,橘梔竹茹湯,加靑皮一錢,進御,以鎭嘔氣云。此藥三貼,製入,宜當,臣等,不任憂慮,敢來問安。答曰,知道。內殿所患,比昨差勝矣。
中殿,藥房問安。答曰,知道。
政院啓曰,禮曹判書呂聖齊,以長陵·齊陵陵上塗灰事,今方出去,而聞其形勢,陵幸前,決難復命云。參判沈梓,時在服制中,參議沈攸,身病猝重,昨日陳疏,還出給,本曹無他推移,判書,不得已出去,而當此陵幸迫頭,本曹多有擧行之事,明日又有宗廟奉審之擧,且陵上展謁之際,判書,當爲贊禮,此時長官,不固可出外,參議沈梓,服制雖未盡,陵寢事體,至爲重大,卽爲牌招,使之進詣陵所,何如?傳曰,允。
全羅監司書目,高山等官呈,以初五日六日風雨,燕子,飛入閭家,盡爲凍死,八月雨雹,亦係變異事。
又晝目,都事柳曼病重,罷黜事。
禮曹參判沈梓,齊陵·長陵陵上塗灰事,出去。已上朝報
備邊司郞廳,以領議政意啓曰,陵幸時,隨駕軍兵之犒餽,自有前例,而每於還宮之時,到晝停所,分饋,故未免怱遽窘束,且許多軍兵所餽之物,熟設於野次,勢難一一致精,故軍兵輩,或有不食而委棄者,朝家,軫其勞苦,特爲設犒慰悅,意非偶然,而徒費物力,終不得爲實惠,至於器皿柴炭,收合進排之際,貽弊於民間,則亦甚不貲。若於還宮之後,令各其軍門,次知分餽,則比之倉卒,散給於路中,可爲着實,似聞軍情,亦多如此,依此爲之,恐或便當,而若不前期定奪分付,則不無臨時顚倒之患,敢此仰稟。答曰,依爲之。
司僕寺啓曰,今此擧動時本寺正,自有應行之任,旗軍洗馬,亦且不遠而正,吳道一,以書狀官赴燕,卽爲改差,口傳差出,何如?傳曰,允。司僕寺謄錄
上在昌德宮。停常參·經筵。
午時,日暈兩珥,白虹貫日。申時,日有右珥。
下直,漆原縣監金應道,城津僉使李太古。
謝恩,典籍鄭必東,東學敎授李震休,承文正字兪命弘,工曹正郞鄭載大,佐郞李公幹。
領議政箚子。大槪,賤疾猝劇,今日大廟奉審,不得進參,惶悚罔措,乞罷臣職,仍治臣罪,以安私分事。答曰,省箚具悉卿懇。所患如此,予用慮念,不得進參,有何所傷?卿其安心勿辭,從容善攝。仍傳曰,遣史官傳諭,遣御醫看病。
持平許玧辭職上疏。答曰,省疏具悉。爾其勿辭,從速察職。
戶曹參議李慣辭職上疏。答曰,省疏具悉。卿其勿辭,從速察職。
兵曹判書李䎘辭職上疏。答曰,省疏具悉。此時本兵之長,決不可一向引入,卿勿過辭,速出行公。
左承旨宋昌辭職職上疏。答曰,省疏具悉。爾其勿辭,救護母病。
藥房啓曰,伏未審夜來聖體,若何,中宮殿症候,漸有差減之效乎?臣等,區區憂慮,敢來問安。答曰,知道。內殿所患,日漸差勝矣。
中殿,藥房問安。答曰,知道。政院啓曰,明日慕華館武科重試殿試時,兩司進參,而城上所,牌招言送之意,敢啓。答曰,知道。
又啓曰,明日慕華館武科重試殿試時,命官,何大臣進去?敢稟。傳曰,金領府事進去。
平安監司書目,臣冒萬死,更申疾痛之呼,乞蒙恩遞事。答曰,省疏具悉。固辭至此,當令廟堂稟處焉。
府啓,請明禮·壽進·於義·龍洞·明安公主五宮折受處,竝令一體査正事。請還收遠竄罪人金煥,中道移配之命事。請還收李徵明削黜之命事,請新除授橫城縣監楊選漢,鎭川縣監李之㰒,鴻山縣監朴長世,竝命改差事。措辭見上答曰,勿煩。
判府事鄭載嵩箚子。大槪,旬日之內,再犯違慢之誅,不勝惶恐,伏地待罪事。答曰,省疏具悉。病未赴召,有何所傷?卿其安心勿辭,亦勿待罪。
傳曰,當此陵行迫近之日,本兵之長,決不可暫時引入,兵判疏批已下,卽爲牌招察任。
傳曰,園陵展謁,雖與他擧動有異,天災如此,決難仍行,停止事,分付。
謝恩,平川君申琓。
正言李宜昌啓曰,臣卽伏見持平許玧疏本,則其所措語,侵切臣身,至以藏頭泛稱,以惑聽聞,人之爲言,一至於此,及至今日,有待而發等語,縷縷爲說,若以臣,謂有藏怒懷嫌,而故爲搆誣傾陷者然,臣看來駭然,繼之以一哂也。臣於許玧,本無私好惡,而甲寅以後,人言藉甚,以爲染迹鑴門,交分款密,人皆唾鄙,至今喧傳此言,若果十分明白,則今日論啓,奚但遞差而止乎?臣意則蓋以末世人言,或不可一諉於眞的,而俗語云,不燃之堗,煙不自生,獨於許玧,得聞此言,則雖不必盡如傳者之言,其行身不謹,從可知矣。且臣得聞許玧之曾佐湖幕時,以女色間事,多有可駭擧措,取侮營屬,貽笑列邑,南來之人,無不傳說,卽此一事,已不合於臺憲糾彈之任,而出入鑴家之說,久猶未已,則不宜汲汲置諸淸選,以玷名器,故敢有所論列,而泛稱訾謗,不欲索言,未必非爲玧地矣。及其疏語,亦曰,出身之初,人或以此爲謗云,則親昵鑴家之言,非臣刱出,人之咎謗,訖未止息,此臣之不得不一番糾正,而其所廣引自辨者,恐不爲證明,而終歸於破綻也。且其末端揷入之語,臣未知指摘其何人,而亦未知以此一款,足爲自明之一助也耶?臣不欲與之呶呶,顧其職,則憲臣也,其張皇辭說,無非歸臣於搆虛揑無之地,臣一循公議,略有規警,而反受許多侵攻,至此,何可晏然仍冒於臺席乎?請命遞斥臣職。答曰,勿辭,退待物論。
院啓,請還收遠竄罪人金煥,中道移配之命事。請長水縣移配罪人吳挺緯,令該府改配遠地事。請還收李徵明削黜之命事。請堂上宣傳官李以時遞差事。措辭見上新啓,引嫌而退。自明之言,不必爲嫌,請正言李濟民,出仕。答曰,不允。處置事,依啓。
京畿監司書目,高陽呈,以大司憲李翊病重上去不得事。啓遞差。
玉堂請對入侍時,今此文武科應榜時設慶,及凡係浮靡等事,竝爲禁斷事,榻前定奪。
政院啓曰,臣卽見今日方午,有白虹貫日之變,焉凜然聳懼,不料仁天之示譴,出於此時也。繼奉聖敎,以天災如此,命罷陵幸,臣等,感頌聖上敬天畏異,震愓自反之盛意也。竊意日者,衆陽之宗,而午者,陽盛之會也。虹以陰沴之氣,侵陽而干之,乘盛而犯之,其爲咎徵,至深而且顯,豈非尤可畏而大可戒哉?近來狀聞,惡風滛雨,飛霜降雹,一時疊臻,百穀皆傷,民事孔哀,又終有今日之變,未知人事,有何所失,而先以是譴告也。昔漢臣鮑宣,因虹災而曰,此天有憂而結不解,民有怨而望未塞也。其論感應之理,可謂剴切而明白。伏望聖明,先省一身之闕遺,次究庶政之得失,早夜以思,一心匪懈,必以懋修實德,消釋民怨,爲解謝天怒,導迎和氣之道焉,此誠今日群下之所望也。臣等待罪出納之地,不勝憂慮之忱,區區所懷,敢此仰達。答曰,卿等陳戒之言,誠爲切至,可不留心而體念焉?
備邊司郞廳,以領議政意啓曰,陵行時隨駕軍兵之犒饋,自有前例,而每於還宮時,到晝停所分饋,故未免悤遽窘束。且許多軍兵所饋之物,熟設於野次,勢難一一致精,故軍兵輩,或有不食而委棄者,朝家軫其勞苦,特爲設饋慰悅,意非偶然,而徒費物力,終不得爲實惠,至於器皿柴炭,收合進排之際,貽弊於民間,亦甚不貲。若於還宮之後,令各其軍門次知分饋,則比之倉卒散給於路中,可謂着實,似聞軍情,亦多如此,依此爲之,恐或便當,而若不前期定奪,則不無臨時顚倒之患,敢此仰稟。答曰,知道。依爲之重出備局謄錄
上在昌德宮。停常參·經筵。
夜四五更,有霧氣。
慕華館武科重試殿試時,參試官,徐文重·睦林奇·張是奎,參考官,金夏重·鄭履祥·元萬衡,文科重試殿試時,讀券官,判府事李尙眞·南龍翼·朴泰尙,對讀官,沈壽亮·申曅·李彦綱·朴元度。
仁政殿文科重試時,開門,罷漏後。
繕工假監役尹挺卿,齊陵石物塗灰事,出去。
下直,天安郡守洪萬運。
謝恩,護軍金世翊。
正言李濟民辭職上疏。答曰,省疏具悉。爾其勿辭,救護母病。
執義李國芳三度呈辭。入啓。遞差。
藥房啓曰,伏未審夜來聖體,若何,中宮殿症候,比昨日益有差減之效乎?臣等,憂慮未弛,敢來問安。答曰,知道。內殿所患,日漸差勝矣,勿爲逐日問安。
中殿,藥房問安。答曰,知道。
戶曹啓曰,行判中樞府事鄭載嵩,前任右議政時,兩朔不受祿俸,依傳敎更令倉官,輸送于京畿道果川地所寓處,則以爲雖蒙聖恩,得逭刑章,而身負人臣之極罪,不敢偃息於輦轂之下,解職納符之日,卽還田里,方此杜門縮伏矣。千萬意外,倉官,因傳敎輸來祿俸,驚惶悶迫,罔知所爲,終不敢冒受之意,已陳於天日之下,不得不覼縷焉。自古居大臣之列者,或以疾病,或以情勢,退居鄕里者,何限,而曾未聞有在鄕受祿之人。且以近事言之,年前故相臣淸城府院君金錫胄,爲人言所侵,出在城外,其時亦有輸送祿俸之命,而固辭不受,賤臣適待罪度支,入侍榻前以陳,旣出城外,終必不受,一向强迫,非所以全臣下之廉隅,而亦有損於朝家事體,宜收成命等語,陳達蒙允矣。在他人,則責以廉隅,而至陳於筵席,在吾身,則掃却廉隅,晏然冒受,則是待己不如待人也。不但人情事理之所不然,人必疑其言與事之不同,此實士夫之所深恥,終不得枉志承命,惶恐欲死之外,更無所達云,而又爲不受矣,敢啓。傳曰,姑待入城後,輸送,可也。
備忘記,嗚呼,災沴之作,何代無之,而豈有如今日之孔慘者哉?自予忝位十餘年之間,可怕可駭之變,指不勝屈,而加以連歲飢荒,八路同然,積儲告罄,賑活無策,日夜冀望,唯在於穡事之有秋,而不幸風霜雹雪之災,疊臻於旱澇相仍之餘,西成望斷,田野遑遑,爲民父母,當復如何?夙夜憂懼,若恫在己矣。不料陰虹貫陽之變,又見於此際,噫,未知何樣禍機,伏於冥冥,而仁天之降災儆予,若是其諄諄耶?乾象玄遠,難未易窺測,人事失於下,而天變應於上,則今日召災,無非寡昧才淺德薄,政令施措,大不協于天心,有以致之也。反躬省愆,益用兢愓,食息靡安,罔知攸措。承旨,代予草敎,宣于政府廣求直言,以匡小子之不逮,以救時政之闕失,而亦豈無勅勵群工,交相儆戒之道哉?咨爾大小臣僚,體予至意,克祛己私,務盡寅協,恪勤乃職,一意救民,小答天譴,弘濟時艱。
判府事閔鼎重箚子。大槪,冒陳危懇,乞賜鐫削職名事。答曰,省箚具悉卿懇。病未赴召,有何所傷?卿其安心勿辭,從容善攝。
政院啓曰,昨日虹貫之變,天戒著明,臣等敢以草草數語,仰陳微忱,而方此聚首警愓,憂畏熏心。卽伏見備忘記,辭旨懇惻,責躬求助之意,溢於言表,有足以孚格天心,感動群下,臣等奉讀以還,不勝欽仰感歎之至。第有使臣等代草之敎,以臣等短拙之辭,其何能宣揚聖意之萬一乎?其在應天以實之道,直以聖敎,播告中外,誠爲合當,敢啓。傳曰,文辭短拙,未能通暢,代草,宜矣。
政院又啓曰,伏承聖批,仍復以代草爲敎,此固出於聖上敬天罪己之誠心,意旨深切,辭語惻怛矣。乃令臣等荒陋之辭,代草播告,實恐爲虛飾之歸矣。古之帝王,遇災求言者,必親降手詔,以敷哀痛實心而後,其所以感動群聽,使之咸思振奮者,尤深矣,雖承聖敎,而輕爲替撰,終有所不敢,不避煩瀆,惶恐敢啓。答曰,知道。
京畿監司書目,楊州呈,以大司諫崔寬,病重上去不得事。啓遞差。
傳曰,啓覆,連因國忌及陵幸,使之退定於開月矣。今則擧動,旣已停止,二十二日過國忌後,卽爲擇日擧行。
有政。吏批,以蔡獻徵單付成均博士,李行道爲學諭,權恒爲全羅都事,申翼相爲大司憲,申琓爲漢城右尹,任奎爲黃海監司,李弘迪爲司僕正,洪受灃爲漢城判官,嚴緝爲執義,柳鳳徵單付成均博士。
兵批,以李翊·李端錫·李國芳爲副護軍,閔鎭周爲副司果,吳鼎和爲副司正,吳道一爲副護軍。
上在昌德宮。停常參·經筵。
下直,北評事朴泰萬。
謝恩,戶曹參議李慣。
政院啓曰,啓覆,以今月內擇日擧行事,命下矣。二十二日過國忌後,連有拘忌,二十五日·六日,無故,而二十六日,則別試文武科放榜,無故之日,只是二十五日也,自甲子積滯文案,勢難稟決於一日之內,今月內無可行之日,何以爲之?敢稟。傳曰,二十三·四日,無大段拘忌乎?又啓曰,命下矣。日官所納,今月排日下記中,二十三日,則以月忌懸頉,二十四日,則以不吉懸頉,故敢爲稟達矣。更問于日官,則果爲大段拘忌云矣,敢啓。傳曰,知道。
黃海監司書目,道內今月初八日霜降,初九日下雪,民事罔極,事係變異事。
京畿監司書目,砥平兼任楊根呈,以判敦寧李端夏辭職上疏上送事。啓。答曰,省疏具悉。卿其安心勿辭,過祭後趁卽上來,毋孤面諭之意。
傳曰,北評事朴泰萬,留待引見。
引見時,訓鍊都正李枝遠推考,宣傳官吳巘,從重推考事,榻前下敎。
吏曹啓曰,臺諫有闕,政事,取稟。傳曰,過國忌後爲之。
領議政金壽恒箚子。大槪,病伏累日,已負廢職違命之罪,又見非常之變,驚懼罔措,懇乞亟賜策免,以塞天怒,以幸國事事。答曰,省箚具悉卿懇。災荒溢目,民憂孔棘之日,又有此虹貫之變,中夜彷徨,憂畏熏心,罔知攸措也。今玆召災,由予否德,於卿有何所失,而陳章控免,若是其太過乎?箚末誡誨,言甚切至,予雖不敏,可不體念焉?卿其安心勿辭,速出論道,以濟時艱。仍傳曰,遣史官傳諭。
觀象監,當日昧爽至巳時,有霧氣。啓。
上在昌德宮。停常參·經筵。
謝恩,司僕正李弘迪,漢城判官洪受澧,學諭李恒道,護軍盧挺。
全羅監司書目,淳昌·茂朱·鎭安等官呈,以八月初六日初八日初十日十一日霜降緣由事。又書目,新除授順天府使韓濙,令該曹催促下送事。
中殿,藥房問安。答曰,知道。勿爲問安。
藥房啓曰,伏未審日間聖體,若何,中宮殿未寧之候,日有差復之效乎?臣等不任憂慮,敢來問安。答曰,知道。內殿所患,幾盡差愈矣,勿爲問安。
觀象監,當日夜二更,電光。五更,有霧氣。啓。
備邊司啓辭,湖南金鰲漂到九名,押解北京事,旣已入啓定奪矣。辛酉年漂漢二十六名入送時,以漂到辭緣,及將爲入送之意,撰出咨文矣,別定譯官爲先報知,牙門押去,武臣及譯官,又爲差官,隨後領去,甲子年漂漢三名入送時,使齎咨官,仍爲領而入柵門之後,漂漢則交付鳳城,以爲次次押送之地,譯官則只齎咨文入往北京云。今此漂漢人押解之由,不必前期報知於彼中,齎咨譯官,與領去官員,先後發送,亦涉有弊,依甲子例爲之,似涉便當。令該曹撰出文書,差定齎咨譯官,使之豫爲治裝,待其上來,卽爲領去,而南桃浦漂到人,發回之報,若到於齎咨官未發之前,則枚擧其曲折,竝及於咨文,宜當,以此分付擧行,何如?答曰,允。
又啓辭,全羅道金鰲島漂到之人,旣令押送京中,不久似當來到,依甲子年例,預令該曹修治南別宮家丁所入之房,以爲接置之所,供饋等事,亦依前例擧行,而且擇禁軍中解事者一人,領率留衛軍七八名,別爲防守,俾無雜人出入之弊,本司郞廳一員,與解語譯官數人,更爲盤問其漂到情實,後押去北京,宜當,以此分付,何如?答曰,允。
大臣·備局堂上,引見入侍時,領議政金壽恒所啓,平安監司李世白,以病陳疏,啓下備局,已久,而臣有一家之嫌,不敢獨爲回啓,今當入侍,敢此仰達矣。西藩重任,與它道有異,固難容易許遞,且渠蒙恩陞擢,亦豈無感激圖報之心哉?第聞其病勢,非一時感傷之比,曾在海西,重傷水土,移拜本職之後,症情添劇,今雖不至於委頓,强疾酬應公務,而病根漸痼,形神換脫,見之者皆以爲憂。渠之私情,雖不暇論,而如使久在其地,至於死生之境,則恐有傷於朝家體下之道,入侍諸臣中,亦必有聞知其病狀者,下詢而裁處,何如?上曰,大臣,雖以一家之嫌,欲使詢問,而苟無實病,則其所陳辭,豈至於此乎?一向强迫,亦非體下之道,職事曠廢,亦甚可慮,本職許遞,可也。備局謄錄
上在昌德宮。停常參·經筵。
昧爽至巳時,有霧氣。夜四更五更,月暈。
謝恩,成均博士蔡獻徵。
傳曰,上尊號庭試,十月十九日,放榜,十一月初三日,旣已啓下,而罷場後,唱名日子,稍遠,此時外方擧子,等待久留之弊,不可不慮,放榜期日進定事,分付該曹。
禮曹啓曰,命下矣。庭試放榜吉日,令日官推擇,則十月二十七日爲吉云。以此日知委,何如?傳曰,允。
謝恩,兵曹正郞金夢臣。
府啓,請明禮·壽進·於義·龍洞·明安公主五宮折受處,竝令一體査正事。請還收遠竄罪人金煥,中道移配之命事。請還收李徵明削黜之命事。請新除授橫城縣監楊選漢,鎭川縣監李之㰒,鴻山縣監朴長世,竝令改差事。答曰,勿煩。
有政。兵批,副司果任景尹,今加折衝,武重試甲科一人資窮,以金世翊·黃聖龜·成胤童爲副護軍,李健命爲司正,柳宗琳·李重昌爲副司勇,申啓華爲副護軍,尹恒美爲副護軍,崔寬〈爲〉副司直。
吏批,申啓華,文重試第一人,資窮陞堂上,金夢臣爲兵曹正郞,沈攸爲大司諫,金萬吉爲副修撰,李震休爲兵曹佐郞,金汝欽爲鐵原府使,黃藎耉爲監察,趙相愚爲校理,曺漢徵爲典籍,申汝晢爲掌樂主簿,李國芳爲司成,申曅爲禮曹參議。
上在昌德宮。停常參·經筵。
自辰時至酉時,日暈。
禮曹判書呂聖齊,正郞趙弘璧,禧陵石物塗灰事,出去。
下直,濬源殿參奉鄭夏晉。
謝恩,右尹申琓,執義嚴緝,護軍張善漢·黃再命·閔任重·尹恒美,兵曹佐郞李震休,順天府使韓濙,花山君渷。
持平許沇再度呈辭。入啓。遞差。
全羅監司書目,法聖浦萬戶梁始厦,本月十四日身死事。
咸鏡監司書目,鍾城以南三·甲等邑,今月初七八日下雪事。
公洪監司書目,道內淸安等邑,今初八日以後,又爲下雪霜雹,各穀慘被傷損,各邑水田分災,旱田給災,令廟堂稟處事。
戶曹啓曰,行判中樞府事鄭載嵩,時未入城矣。九月朔祿俸,依傳敎待入城後,輸送之意,敢啓。傳曰,知道。
府啓,請明禮·於義·壽進·龍洞·明安公主五宮折受處,竝令一體査正事。請還收遠竄罪人金煥,中道移配之命事。請還收李徵明削黜之命事。請新除授橫城縣監楊選漢,鎭川縣監李之㰒,鴻山縣監朴長世,竝命改差事。答曰,勿煩。
吏曹啓曰,臺諫有闕,政事,取稟。傳曰,明日爲之。已上朝報
上在昌德宮。停常參·經筵。
自卯時至酉時,日暈。
下直,昌城府使李光震。
謝恩,禮曹參議申曅,北兵虞候黃銓,護軍鄭祥斗,成均博士柳鳳徵,鐵原府使金汝欽,校理趙相愚。
刑曹判書李師命三度呈辭。入啓。遞差。
吏曹判書李敏敍辭職上疏。答曰,省疏具悉。卿其勿辭,調理察職。
江襄監司書目,道內鐵原等二十三邑,自八月初二日以後,風雨霜雹之災,大抵同然,至於燕雀處處凍死,行路馬匹傷斃,則各穀損傷之慘,推此可知,而嶺東則尤有甚焉。越松亭等處,松木,爲風雨所拔者,數百株,閭里家舍,爲水沈沒者,亦不知其幾,海濤接天,衝激崖岸,浸沒漁戶,漂失鹽盆,破碎船隻,在在皆然,農民海夫,擧皆失業,其爲非常之變,被災之酷,實是前所未有。其中平海都訓導李永周,八歲男兒,壓死,三陟海夫祿福,渰死,俱極驚慘事。
平安監司書目,八月初旬以前,昌城等十五邑,霜雪連降,三登等四邑,下雹,龜城等十九邑,霜降,凶歉已判,民事萬分悶慮事。
副修撰金萬吉上疏。大槪,敢暴難安情勢,冀蒙恩遞事。答曰,省疏具悉。爾其勿辭察職。
明日放榜時,開門差早。
正言李宜昌上疏。大槪,前患阿睹之疾,近又添重,閉視涔涔,症甚苦劇,以此病狀,旬月之間,決無自力行公之望,不得不復此呼籲,伏願聖慈,亟許遞改,得以及時醫治,以便公私。且臣病伏中,有區區所懷,附陳於丐免之章,以備裁擇事。答曰,省疏具悉。憂愛進言之誠,予用嘉尙,可不體念焉?收贖蕩減,及大比科退行事,旣已議定,今不可續續變改也。他餘事,令該曹稟處,爾其勿辭調理察職。
府啓,請明禮·壽進·於義·龍洞·明安公主五宮折受處,竝令一體査正事,請還收遠竄罪人金煥,中道移配之命事,請還收李徵明削黜之命事,請新除授橫城縣監楊選漢,鎭川縣監李之㰒,鴻山縣監朴長世,竝命改差事。措辭見上答曰,勿煩。
玉堂箚子。大槪,敢陳區區所懷,以應明旨事。答曰,省箚具悉。災異孔棘,憂懼方切矣。爾等戒誨之箚,實出憂愛之誠,而無非切至之論,予用嘉尙,當留心體念焉。箚末事,亦宜量處,他餘可以變通事,令廟堂稟處焉。
禮曹判書呂聖齊,正郞趙弘璧,繕工監役柳宬,禧陵石物塗灰後,入來。
有政。已上朝報
禁衛營啓曰,十三番海西別驍衛六十二名,步軍標下一名,已爲整齊矣。來九月初一日,與本營入直別驍衛,替代後,舊軍放送之意,敢啓。傳曰,知道。
禁衛營啓曰,今八月二十六日,本軍無軍將官朔試射時,哨官牟有秋·李潤,未滿四中,竝依例汰去之意,敢啓。傳曰,知道。禁營謄錄
兵曹啓曰,卽接廣興倉所報,則來冬等百官頒料時,大臣家,倉官例爲進去,請受祿牌,而右議政李□時在京畿砥平地,同祿牌,時無請受之處云。在前在京大臣,則雖未肅謝,倉官例爲輸送祿俸,而今此右議政李□時未入城,則與此有異,而係是大臣祿俸,何以爲之?敢稟。傳曰,姑待入來後,輸送,可也。戶曹謄錄
吏批,以柳百乘爲養賢直長,金泰雄爲造紙別提,李師命爲完寧君,承文博士梁聖揆,承文著作金始慶,成均學正李應昌單付,金宇杭爲持平,韓德亮爲尙衣直長,朴信圭爲刑曹判書。
兵批,以朴仁哲·黃中寔·任景尹爲副護軍,許玧爲副司直,張善漢·崔元立·鄭祥斗·申鍵爲副護軍,金始慶爲副司直,任弘望爲僉知。
上在昌德宮。停常參·經筵。
下直,光州牧使李恒。
謝恩,持平金宇杭,承文博士梁聖模,學正李慶昌。
左承旨宋昌上疏。大旣,母病,一樣彌留,劇任不可久曠,更陳煎迫之懇,乞蒙恩遞事。入啓。踏啓字。
慶尙監司書目,梁山等邑,風水霜雪,飛燕凍死之變,及寧海等邑,漁戶海船覆沒之患,俱出於今月旬前,而山郡沿海,一倂被災,前頭民事,誠爲渴悶事。
京畿監司書目,本道農事,大段被災,請令廟堂及時變通事。
政院啓曰,今日文武科放榜時,兩司,例當進參,而諫院,則司諫李后沆在外,獻納元振澤,正言李宜昌陳疏竝受由,大司諫沈攸,正言李濟民未肅拜,無他進參之員,雖無諫官,仍爲行禮,已爲前例,今亦依此爲之乎?敢稟。傳曰,依爲之。
刑曹啓曰,本曹判書朴信圭,時在京畿楊州地,依例乘馹上來事下諭,何如?傳曰,依啓。
府啓,請明禮·壽進·於義·龍洞·明安公主五宮折受處,竝令一體査正事。請還收遠竄罪人金煥,中道移配之命事。請還收李徵明削黜之命事。請新除授橫城縣監楊選漢,鎭川縣監李之㰒,鴻山縣監朴長世,竝命改差事。措辭見上答曰,勿辭。
吏曹啓曰,承旨有闕,政事,取稟。傳曰,明日爲之。以上朝報
上在昌德宮。停常參·經筵。
自辰時〈至〉酉時,日暈。
下直,公洪兵虞候河重圖。
謝恩,持平韓聖,佑副修撰金萬吉,承文著作金始慶,典籍曺徵澤。
中宮殿,藥房問安。答曰,知道。
藥房啓曰,伏未審近日聖體,若何,中宮殿調攝之候,已得快復否乎?臣等憂慮未弛,敢來問安。答曰,知道。內殿彌留之餘,雖未卽蘇完,大勢旣已差愈矣。
持平韓聖佑啓曰,臣頃以先塋立石事,私往畿內南陽地,未及完役之際,不意恩命,忽及於此,臣感激惶隕,不敢少稽,卽登前路,來到半程,風寒所感,病勢猝重,淹留數日,僅還私次,症情漸苦,未卽趨謝,陳疏乞遞,見阻喉司,一向退伏,亦所不敢,不得不祗肅,而顧臣情迹,終有所難冒於臺席者。臣曾忝本職也,以前左尹李端錫削版事,引避之際,辭不別白,筵臣則以其不宜臺體,深加非斥,大臣則以其全沒是非,至於論遞,臣新入臺閣,摘埴而行,僨敗之來,理所當然,唯是同僚避辭,措語,或無過當處,而其事則曾所得聞者也。語雖過當,事旣得聞,則啓草停當時,猶可添刪其語,而各自引避之際,先摘其過當語,以爲之非,則與立異者,亦何異哉?臣於避辭,以別無異同,將欲隨參,爲言者,實未知別樣臺體,在於這裏,而只欲同參僚議也。若曰,羅列其罪狀,必如發論者,然後臺體當然,而是非昭然,則臣之避辭,焉得免糢糊哉?筵臣之非斥,大臣之論列,旣非尋常糾劾之比,則廉隅所在,有不可再辱憲臣之列,請命遞斥臣職。答曰,勿辭,退待物論。
戶曹參判朴泰尙上疏。大槪,賤疾沈篤,無望供仕,乞遞本兼諸任,以延殘喘,因獻瞽說,仰塞明旨,冀蒙察納事。答曰,省疏具悉。所陳之事,當令廟堂稟處,卿其勿辭,調理察職。
禮曹參判沈梓,正郞楊廷藎,繕工假監役尹挺卿,長陵·齊陵修改後,入來。
府啓,請明禮·壽進·於義·龍洞·明安公主五宮折受處,竝令一體査正事。請還收遠竄罪人金煥,中道移配之命事。請還收李徵明削黜之命事。請新除授橫城縣監楊選漢,鎭川縣監李之㰒,鴻山縣監朴長世,竝命改差事。措語見上新啓,引嫌而退,前事勿避,已有前例,不可以此輕遞言官,持平韓聖祐請命出仕。答曰,不允。處置事,依啓。
持平韓聖祐就職。以上朝報
上在昌德宮。停常參·經筵。
下直,和順縣監沈攇。
獻納元振澤三度呈辭。入啓。遞差。
咸鏡監司書目,吉州呈,以風雨之災,振古所無,海夫家三十餘戶,爲海水毁破,海尺貴玄,凍死於路中,不勝驚慘事。
政院啓曰,今日賓廳坐起,雖非日次,三司應入之員,例爲來待,而諫院則時無行公之員,除在外人外,未肅拜及呈辭人員,竝牌招,使之來待,何如?傳曰,允。
傳曰,備局堂上,引見。引見時,利城縣監申善浣,連山縣監鄭纘輝,碧潼郡守李玄成,除署經發送事,及鏡城判官李益壽,全羅都事權恒,改差,其代,趁速差出下直事,及兵曹判書李䎘,牌招察任事,榻前定奪。
謝恩,副應敎趙相愚,獻納崔奎瑞,左承旨洪萬鍾,右承旨金斗明,左副承旨尹世紀,右副承旨徐宗泰,同副承旨申啓華。
咸鏡南道御史崔奎端,入來。
備忘記,當初査正廳設立之初,別立事目,凡冒屬者,竝用徙邊之律,蓋出於防奸杜弊之意,而第念當此災異孔慘,年事大侵之日,許多之人,施以一切之法,不爲容貸,似有乖於軫恤之道,亦非所以導迎和氣也,不可不快施曠蕩之典,以慰人心,今此犯罪,全家者減等之類,一體蕩滌,以示朝家寬大之意,政院,以此意下諭于諸道。
今日引見時,啓覆初覆,以開月十一日擧行事,榻前定奪。
兵曹判書李䎘,牌不進。傳曰,徒守區區之廉隅,不念職務曠廢,一向違牌,無意行公,其在事體,極爲未安,推考,明朝更爲牌招。
引見時,持平金宇杭啓曰,請明禮·壽進·於義·龍洞·明安公主五宮折受處,竝令一體査正事。請還收遠竄罪人金煥,中道移配之命事。措辭見上答曰,勿煩。又所啓,今日筵中,因大臣陳達,李徵明事,旣已還收,而當初有罷職不敍之命,繼施削黜之罰矣。今此還收之時,只擧削黜,則意謂罷職之罰,當在其身,又請還收矣。伏承聖批,以旣已還收,則罷職,自在其中,不必更論,爲,大臣,亦以爲言,臣之論事,不審之失,着矣,何敢晏然仍冒乎?請命遞斥臣職。答曰,勿辭,退待物論。前啓,李徵明削黜還收事,及橫城縣監楊選漢,鎭川縣監李之㰒,鴻山縣監朴長世,竝改差事,停啓。
正言李宜昌避嫌。批答曰,大提學,再度違牌,事體未安,玉堂所謂將焉用彼臺諫者,亦涉過當,勿辭,退待物論。
備局引見時,領議政金壽恒所啓,冒屬忠義,應爲徙邊之類,旣有蕩滌之命,誠爲重大之惠,而至於其他冒屬,應爲定役之類,以餘丁作案收布,本非事目所磨鍊,此輩査出之後,旣令完定軍役,則各色軍額,與冒屬之多寡,各異,勢不可一時充定,未及定役之前,不可任其閑遊,致有不均之歎,故有此收布之擧矣。全家之律,旣施曠蕩之恩,則餘丁收布,不至有大段怨咨,而但冒屬之類,竝爲抄出,付之各邑,以爲定役之地,則唯當隨其軍額之有闕,次第充定。今此收布,出於事目之外,故物情,多以爲不便,此亦一倂變通,似當,冒屬抄出之中,士夫子枝,衆所共知,表著之人,亦多混入,呼訴紛紜,許多忠義査正之際,該廳固難一一精覈,而其所稱冤,則極矣。今雖不可設廳更査,而令忠勳府聽理,似不可已矣。上曰,餘丁收布,亦爲停止,只令本官,隨闕定役,而其混入呈訴之類,令勳府聽理査正,可也。又所啓,玉堂箚子中一款,卽納粟忠壯衛事也。曾在乙卯年間,諸道納粟之類,充定於忠壯衛,作隊收布,其時,臣在湖南,得聞民間,以此極其呼冤,而未知其曲折之如何矣。今考兵曹文書,則忠壯,例以戰亡子孫,爲之,而經亂旣久,戰亡子孫,其數漸縮,上番不過三人,故乙卯年淸城府院君金錫胄,爲兵曹判書時,一依軍籍舊事目,納粟受帖之類,年未滿六十者,竝爲充定忠壯衛,盡納粟受職者,多是有身役之人,只榮其身,不免其役,自是法例,忠壯衛,乃是有廳歇役,故如是爲之矣。但當初募粟之時,旣不以給帖後,仍定此役之意,預爲曉諭,渠輩則納粟之後,可謂閑遊,而猝然被充於納布之役,其所稱冤,勢所必至,〈其〉在朝家事勢,亦涉未妥,且其後納粟之類,甚多,而更無一體充定之擧,故此輩,尤有不均之歎矣。嶺南則海防射夫,以有廳軍士,定送,而此類,亦入於其中云。若除此類,則射夫闕額代定之際,不無難便之端,而乙卯抄定納粟忠壯衛,通諸路元數,無多,其爲民怨,則不貲,設令此後,一依古規,知委施行,而此則不可不變通矣。上曰,此類,一倂減除,可也。又所啓,玉堂箚子中,冒屬忠義一款,旣已特命蕩滌,更無可論,而其中一款,卽帖價米蕩滌事也。前後諸道,以此啓聞,非止一二,論事諸臣,亦多以此爲言者,而廟堂之防塞不許,非爲計較多少,惜其升斗之穀也。蓋以粥資白給者,則雖是元會穀,固宜蕩滌矣。帖價之米,亦未必皆以粥資題給,而守令則必欲以帖價米,盡歸於流丐之粥資,以爲蕩減之計,連歲凶荒之餘,賑資無他出處,賣爵募粟,未免爲苟且之擧,春初,旣以待秋還捧之意,知委各邑,則到今還捧,未爲失信,而畢境不問虛實,一倂蕩滌,則以非可繼之道,故不必混同許減者,蓋以此也。不但玉堂箚子,爲如此,外議亦多以蕩減爲宜,而似聞各邑帖價米,多有已捧者云。今若蕩滌其未捧者,則亦有不均之患,而今年凶歉,如還上各穀,亦難準捧,則與其終不得還捧,特爲變通,亦或一道也。備局諸堂中意思,亦有異同,唯在自上折衷群議,特賜裁處。趙師錫曰,小臣,前年以帖價蕩滌事,陳達,而不得施行矣。蓋無根着之人,雖元會之穀,固難捧之,而帖價則與監司·守令之私備,無異,私備則白給,帖價則還捧,事甚不當,況其穀數,不多,受食者,皆流丐之民也?臣意則以爲元會,則雖不可不捧,而此則以蕩減爲可矣。呂聖齊曰,帖價之設,本爲救民,則蕩滌之議,固無不可,而但旣有已捧者,則似有不均之患矣。徐文重曰,不欲蕩滌者,非計其多少,當初守令,旣無區別之事,以此持難矣。曾前元會之蕩滌,不知其幾千萬石,則如此些少之穀,到今蕩滌,有何大段所害乎?上曰,諸臣之以蕩滌爲難者,本非計其多少,而玉堂箚論,旣如此,今年形勢,實難徵捧,則特爲蕩滌。
大臣·備局堂上引見入侍時,領議政金壽恒所啓,日者,備忘辭旨懇惻,責躬求助之誠,孰不欽仰,而頃因旱災求言,屬耳中外之人,絶無應旨者,此必由於言語之不恢,誠可慨然。今又求言,恐未免爲文具之歸,李徵明之疏,其妄率不中,臣亦嘗陳達於箚中矣。自古人君聽言之道,若遜志得中之言,聽納不難,而雖有過激而失中者,亦皆優容寬假,乃爲盛德事也,而史稱漢文帝,言可用則用之,不可則置之,此實後世人主之所取法者也。今徵明所陳,雖不中,旣出於應旨進言,則不可輕施罪罰,而況其被罪已久,兩司爭執未已,今當遇災求言之日,若賜寬貸,以開言路,則豈不有光於聖德乎?區區所懷,敢此仰達。上曰,玉堂箚末,亦陳此言,故以量處爲批矣。徵明被罰,本非過當,而當此遇災之日,一邊求言,一邊罪之,有非修省之道,故特用寬大之典,還收削黜,可也。義禁府謄錄
大臣·備局堂上引見入侍時,上曰,雖在常年,節用而後,可以愛民,則況此凶歲,似當另加節損,而近來連觀湖南狀啓,則年事之孔慘,可知,朔膳,限明秋減除,可也。禮曹判書呂聖齊曰,三名日方物,及物膳,因年凶限今年誕日權減矣。今年冬至爲始,似當復舊,何以爲之乎?上曰,三名日進上,亦爲限明秋減除。戶曹謄錄
有政。吏批,以申奎爲學正,李蓍晩·李台龍爲掌令,李世甲爲大丘判官,李橝爲造紙別提,趙相愚爲副應敎,崔奎瑞爲獻納,申啓華爲同副承旨。
上在昌德宮。停常參·經筵。
修撰姜鋧,奉敎金洪福,加資肅拜。
下直,平安都事兪集一。
謝恩,判決事閔鎭長。
注書沈季良受由,代以閔鎭厚爲假注書。
京畿監司書目,楊州呈,以刑曹判書朴信圭辭職上疏上送事。答曰,省疏具悉。卿其勿辭調理上來察職。
藥房啓曰,伏聞自上有外感之候,昨日引接臣僚之時,玉音重濁,未及復常云,臣等,伏不勝憂慮之至。夜來風寒頗緊,伏未審聖體調攝,若何?卽今雖已和解,當此日氣向寒之際,或不無彌留之患,必須詳知症候,然後可以議定當進之藥矣。中宮殿未寧之候,漸有差效否乎?臣等,倍切區區之慮,敢來問安,竝此仰稟。答曰,知道。所患,已言于醫官,內殿所患,今已差愈矣。
藥房再啓曰,伏聞醫官所傳之言,則自上外感之候,旣已和解,而尙不無餘熱,亦有咳嗽之候,小柴胡湯,加桑白皮,山桅炒,麥門冬各一戔,連進三貼,宜當云。此樂卽爲製入之意,敢啓。傳曰,知道。
中殿,藥房問安。答曰,知道。
正言李宜昌所啓,請還收遠竄罪人金煥中途移配之命事。請長水縣移配罪人吳挺緯,令該府改配遠地事。請宣傳官李以時改差事。答曰,勿煩。李以時事,依啓。前啓,李徵明削黜還收事,停啓。又所啓,臣本庸陋,最居人下,頃忝言職毫絲無補,碌碌隨行,今已閱月,前患阿睹之疾,近又添劇,陳章乞遞,未蒙允許,繼呈辭單,見阻喉司,一倍惶蹙,無地措躬,而朝承恩召,分義是懼,黽勉趨詣,仍爲入侍矣。卽於前席,儒臣,以大提學前後違牌之非,縷縷陳達,而至以臺諫,迄無糾正之擧,將焉用彼臺諫爲辭。如臣疲劣,冒居臺端,被人譏斥,至於如此,臣何敢一刻抗顔,晏然仍冒?請命遞斥臣職。答曰,勿辭,退待物論。
執義嚴緝,掌令李日翼啓曰,臣等,卽伏見諫臣避辭,則昨日筵中儒臣,以大提學李敏敍,屢違召命,而臺諫無糾正之擧,大加非斥,至以將焉用彼臺閣爲辭云,臣等不勝瞿然之至。李敏敍方主文衡,而每當掌試之日,輒違牌不進,固有傷於事體,而但病苟實狀,情爲難安,則亦不無可恕之道,故未卽論列矣。被人詆斥,至於此極,無非如臣等駑劣,忝居言官之致,何敢一刻仍冒乎?請亟命遞斥臣等之職。答曰,勿辭,退待物論。
院前啓,請還收遠竄罪人金煥,中道移配之命事。請長水縣移配罪人吳挺緯,令該府改配遠地事。引嫌而退。儒臣之斥,旣有所據,則其在臺體,勢難仍在。請正言李宜昌,遞差。答曰,勿煩,處置事,依啓。
掌令安圭啓曰,臣卽伏見諫臣及同僚避辭,則昨日筵中儒臣,以大提學李敏敍前後違牌之非,縷縷陳達,而至以臺諫,迄無糾正之擧,將焉用彼,爲辭云。臣忝叨是職,今已閱月,賤疾沈痼,呈告雖頻,或有出仕之時,而尙無是非於其間,被人譏斥,至於如此,臣之疲劣不職之失,於此著矣,何敢一刻晏然於臺席乎?請命遞斥臣職。答曰,勿辭,退待物論。
持平韓聖佑啓曰,臣本庸陋,百不如人,濫用恩私,再添臺職,而情勢□重,冒昧出肅,卽呈□恭俟譴遞矣。卽伏見諫臣避辭,則昨日筵中儒臣,以大提學李敏敍科時違牌之事,不可無糾正之擧,而臺閣,終無一言爲非,而至以爲焉用彼爲辭云,臣於是不勝瞿然之至。如臣疲劣,旣在可言之數,而不能盡一日之責,則焉用之斥,臣何得免哉?廉隅所在,決不可一刻仍冒臺職,請命遞斥臣職。答曰,勿辭,退待物論。已上朝報
御營廳啓曰,十四番別中右司屬,黃海道五哨,江襄道五哨,京別哨軍兵及京案各差備逢點實數,二千一百三十五名,黃海道別馬隊五十名,已爲整齊矣。來九月初一日,與別左司軍兵,合操後,舊軍放送,而十哨赴番之後,則本廳軍兵,當入直於集春營,與訓鍊都監,自初一日交替之意,敢啓。傳曰,知道。訓局謄錄
吏曹啓曰,平安監司有闕,依近例令備邊司議薦,何如?傳曰,允。備局謄錄
備邊司啓曰,全羅道金驁島漂到之人,旣已押送京中,不久似當來到,依甲子例,豫令該曹,修治南別宮家丁所接之房,以爲接置之所,供饋等事,亦依前例擧行,而且擇禁軍中解事者一人,領率留軍七八名,別爲防守,俾無雜人出入之弊,本司郞廳一員,與解語譯官數人,更爲盤問其漂到情實後,押送北京,宜當,以此分付,何如?備局謄錄
御營廳啓曰,今八月二十八日南小門洞良中,本廳無軍將官朔試射時,哨官申應望,未滿四矢,趙永錫,今朔試射則僅免無分,而去五月六月兩朔追射,不爲入射,竝汰去,何如?允。御營廳謄錄郞廳蔡慶承校正。郞廳朴混源書。
上在昌德宮。停常參·經筵。
夜一更,流星出北極星上,入北方天際,狀如鉢,尾長二三尺許,色赤光照地。午時申時,日暈。
謝恩,護軍任景尹·趙孝達,大丘判官李世甲,尙衣直長韓德亮。
藥房啓曰,夜來日氣寒冷,伏未審聖體調攝,若何,昨日劑入之藥,其已進御乎?臣等不任憂慮,敢來問安。答曰,知道。所患,比昨差勝,湯劑旣已進御矣,勿爲逐日問安。
修撰姜鋧上疏。大槪,敢陳私懇,乞得恩暇,趁時往省事。入啓。答曰,省疏具悉。爾其依疏辭往來焉。
慶尙監司書目,都事李玄祚,受由上京,不爲下來,爲先罷黜事。
政院啓曰,憲府多官,引避退待,而無他處置之員,憲府及諫院呈告未肅拜人員,竝卽牌招,以爲推移處置之地,何如?傳曰,允。
傳曰,明朝領相命招,使之卜相。
兵曹判書李䎘辭職上疏。入啓。答曰,省疏具悉。卿之固辭至此,一向强迫,亦非禮使之道,本職,今姑勉副焉。
繕工直長李東亨,長陵陵上石物塗灰後,入來。
備忘記,日者勉副相職,本欲以安卿心,斯速入城之意也。不料情志未孚,棄予長往,若是其恝然,此豈平日所望於卿者乎?矧今災異孔慘,虞憂溢目,尤非大臣袖手退休之秋,須體至意,安心上來,共濟時艱事,遣史官傳諭于鄭判府事。
院啓,請還收遠竄罪人金煥,中途移配之命事。請長水縣移配罪人吳挺緯,令該府改配遠地。啓辭竝上同引嫌而退。還收之請,只擧削黜,則未及詳審,其勢固然,儒臣之斥,旣有所據,則其在臺體,勢難仍在。請持平金宇杭出仕,執義嚴緝,掌令李日翼·安圭,持平韓聖佑遞差。答曰,不允。處置事,依啓,
吏曹啓曰,兵判及平安監司·臺諫有闕,政事,取稟。傳曰,明日爲之。
持平金宇杭啓曰,臣倉卒前席,論事不審,自列而退,冞增怵愓,靜竢物議,理宜斥免,不料處置請出,召牌繼降,不敢偃然,黽勉祗詣,而第臣於副應敎趙相愚之言,有不可獨爲晏然者。臣之忝叨本職,已有日矣,若以大提學李敏敍,可論而不論,爲非,則臣實與有其責,而至於將焉用彼之誚,又非等閒相規之語,臣不勝瞿然之至。如臣疲劣,忝居臺閣,受人輕侮,至於此極,其何敢靦然冒據於職次乎?兩司諸臣,俱以此引避見遞,則尤不可一刻仍冒,請命遞斥臣職。答曰,勿辭,退待物論。
有政。以上朝報
忠勳府啓曰,爲三朝列聖參勳御諱奉安,及開國以下二十功臣題名懸板,別建一閣之意,上年五月,具由啓達之後,所入材板,給價斫置於平昌等地,而今將因春水,作筏流下,凡水上材板之下來者,戶曹,例有收稅之規,而此則事係御諱奉安與各衙門營造材板,事體自別,勿爲收稅事,戶曹及所經各道,一體分付,何如?傳曰,允。戶曹謄錄
司僕寺啓曰,江華牧場及南陽牧場看檢事,本寺僉正李曼著,將於初三日下去,依例給馬以送,而鎭江場雜種馬,當爲捉出,驅馬軍,令本府量其容入,調用事分付,何如?傳曰,允。司僕寺謄錄
吏批,以尹善得爲司甕僉正,沈季良爲檢閱,崔休爲學錄,朴澄爲全羅都事,南大夏爲橫城縣監,洪受漸爲鏡城判官,李留爲鴻山縣監,黃玧爲鎭川縣監,趙儀徵爲正言。
兵批,以李世白爲副護軍,李宜昌爲副司果,閔鎭厚爲副司正,朴信圭·李䎘·嚴緝·李日翼·安圭爲副護軍。
上在昌德宮。停常參·經筵。
辰時申時,日暈。
下直,碧潼郡守李玄成,鎭海縣監沈瑄。
謝恩,兼掌令李蓍晩,鎭川縣監黃玧。
宣惠廳郞廳金儁相,各邑儲置摘奸後,入來。
大司憲申翼相,正言李宜昌初度呈辭。入啓。給由。
假注書宋相琦病,代以趙泰耉爲之。
政院啓曰,新除授藝文館檢閱沈季良,時在京畿廣州地,斯速乘馹上來事,下諭,何如?傳曰,允。
京畿監司書目,楊州呈,以刑曹判書朴信圭辭職上疏上送事。啓。答曰,省疏具悉。卿辭至此,本職,今姑勉副焉。
賓廳,卜相封進。
院啓,請遠竄罪人金煥,中途移配之命事。請長水縣移配罪人吳挺緯,令該府改配遠地事。啓辭竝上同引嫌而退。兩司多官,以此見遞,則其在臺體,姑無異同,請持平金宇杭,遞差。答曰,不允。處置事,依啓。
檢閱宋疇錫書啓,臣承命馳往廣州地洑坪行判中樞府事鄭載嵩所住處傳諭聖旨,則以爲臣負犯旣重,不能偃息於輦轂之下,退還田里,杜門塞竇,方在俟罪之中矣。千萬意外,史官來傳聖諭,辭旨懃懇,此非微臣涯分,所敢承當,惶恐感激,罔知攸措。臣之情勢,固不敢復厠於大夫之後,素患風疾之症,近又添劇,委頓床席,飮啖專廢,雖欲承命,其勢末由,伏地涕泣,不知所達云矣,敢啓。傳曰,知道。
慶尙監司書目,靈山縣監柳長元,受由歸家,久不還官,罷黜事。
政院啓〈曰〉,新拜相臣,在外,則例自本院,啓請下諭矣。新拜議政府右議政李端夏,時在京畿砥平地,上來事,依例遣史官傳諭,何如?傳曰,允。
有政。以上朝報
備望,尹堦·朴信圭·金禹錫。例兼堂上望,兼刑曹判書南龍翼。平安道兼都巡察使·管餉使望,行觀察使尹堦。禁衛大將望,兵曹判書李師命。備局謄錄
吏批,以李萬根爲學錄,元振澤爲掌令,洪受瀗爲副修撰,金弘楨爲兵曹佐郞,李國華爲掌令,南龍翼爲刑曹判書,李德成爲持平,尹彬爲執義,承文都提調,右議政李端夏兼,柳檜齊爲司僕主簿,金德恒爲工曹正郞,金儁相爲全羅都事,李爲典籍,尹堦爲平安監司。
兵批,以李以時·趙重素·鄭弘佐爲副護軍,韓聖佑爲副司直,趙泰耉爲副司正。
上在昌德宮。停常參·經筵。
未時申時,日暈。夜五更,電光。
下直,黃州判官曺錫,鐵串僉使鄭棟。
謝恩,兼掌令李台龍,橫城縣監南大夏,鴻山縣監李留,學錄崔休,學正申奎,掌樂主簿申汝哲,兵曹佐郞金弘楨。
司僕僉正李曼著,牧場看檢事,江華地出去。
右參贊金德遠上疏。大槪,兼帶金吾摠管之任,爲先許遞,出彊之前,俾得專意調治事。入啓。答曰,省疏具悉。知義禁之任,當許遞,卿其勿辭,從容調理。
刑曹判書南龍翼上疏。大槪,臣之情勢,決無復入秋曹之理,卽今病勢,亦無出參啓覆之望,冒死疾呼,翼蒙亟遞事。入啓。答曰,省疏具悉。旣往之事,不必追咎,卿其勿辭,從速察職。
奉敎沈權上疏。大槪,臣有相避應遞之嫌,亟令該曹,考例處置事。入啓。下該曹。
藥房啓曰,伏未審日間,聖體調攝,若何,湯劑連日進御,而抑有顯效否乎?臣等區區憂慮,敢來問安。答曰,知道。幾盡差愈矣,勿爲問安。
領敦寧閔維重箚子。大槪,疾病連綿,兼帶諸任,一切曠廢,其在私分,尤極惶恐,乞蒙矜諒,竝許遞免事。入啓。答曰,省箚具悉卿懇。所患如此,予用慮念,從容調理,神明所扶,勿藥有效,卿其安心勿辭,益加善攝。
政院啓曰,憲府無行公之員,連以監察茶時,事甚未安,昨日政,除授憲官,竝卽牌招察任,何如?傳曰,允。
假注書李健命出使,代以朴泰淳爲之。
大司憲申翼相,正言李宜昌,再度呈辭。入啓。加給由。
吏曹啓曰,臺諫有闕,政事,取稟。傳曰,明明日爲之。
兵曹判書李師命上疏。大槪,新授職名,萬不近似,且有決不敢冒居之舊例,乞賜俯察,亟許還收除命,仍治臣違命之罪事。入啓。答曰,省疏具悉。今玆新命,意非偶然,卿其安心勿辭,從速察職。
謝恩,掌令元振澤,持平李德成,掌令李國華。
左副承旨尹世紀上疏。素患水土之病,遇寒輒發,添得風感,症情危重,至於供職,未易爲期,乞遞臣職,以便公私事。入啓。答曰,省疏具悉。爾其勿辭,調理察職。
持平李德成啓曰,無似如臣,屢參臺閣,絲毫蔑效,釁累徒深,觸事顚沛,動遭嗔責,頃在是職,欲治倫常之一重罪,反被接匿者之所誣訴,至煩軍門之啓達,以致下吏之替禁。臣之避辭,旣悉其辭狀,筵臣亦陳其不宜罪,而聖聽偏於先入,該曹不肯稟決,待臣遞職,必欲加罪,及至死罪減宥之日,猶不免決杖之科,是罪在於臣而枉及於下吏也。臣粗聞古事,法府之捕罪人,搜犯禁也,雖王子·貴主之宮,猶許其突入,而無所回避,今則一常漢之隷扈廳者,敢匿法府所捕之罪人,又從以誣訴,終至於逞怒法官,移罪下吏而後已,霜臺事面,至臣身而壞了盡矣。臣雖無恥,其何可抗顔重入,以對下吏乎?臣遽承召牌,坐違是懼,冒沒出謝,且此自列,其不可一刻苟冒也,決矣。請命遞斥臣職。答曰,勿辭,退待物論。
禁府,尹以復拿囚。啓。以上朝報
備邊司啓曰,會寧開市事,北京咨文,今已出來,以此分付該道,使之依例擧行,回咨,令承文院撰出,付送於前頭使臣之行,何如?答曰,允。備局謄錄
義禁府啓曰,以黃海監司狀啓,刑曹粘目,前長淵府使李世璜,邊國翰,前松禾縣監尹以復等,移本府處置事,允下矣。尹以復,今方待命,卽爲拿囚,而李世璜,以全羅監司軍官,時在營下,邊國翰,以時任寧邊府使,方在任所,依例府書吏發遣拿來,何如?傳曰,允。義禁府謄錄
宣惠廳啓曰,發遣本廳郞廳金儁相,慶尙道尙州·安東·慶山等邑大同儲置米,抽栍摘奸,則准數留庫,竝無頉之意,敢啓。答曰,知道。宣惠廳謄錄
上在昌德宮。停常參·經筵。
夜自一更至五更,電光。
下直,連山縣監鄭纘輝,利城縣監申善浣,恃寨僉使尹昌元。
謝恩,慶尙都事洪璛,典籍李端,司僕主簿柳檜齊,工曹正郞金德恒。
大司憲申翼相,正言李宜昌三度呈辭。入啓。遞差。
政院啓曰,憲府之官,實病呈辭入啓之外,政院詳察啓稟,勿以監察茶時事,曾有榻前下敎矣。昨者執義尹彬,牌不進,掌令元振澤·李國華,肅謝之後,仍呈辭單,不爲行公,今日又將以監察茶時,事甚未安。且持平李德成,引避退待,而本府無處置之員,執義尹彬,掌令元振澤·李國華,竝卽牌招察任,何如?傳曰,允。
假注書閔鎭厚受由,代以申銋爲之。
府啓,請明禮·壽進·於義·龍洞·明安公主房五宮折受處,竝令一體査正事。請還收遠竄罪人金煥,中途移配之命事。啓辭竝上同引嫌而退。搜捕罪人,在法當然,則下吏受杖,於我何嫌?請持平李德成,出仕。答曰,不允。處置事,依啓。
持平李德成,就職。以上朝報
備邊司啓曰,諸道捧糶式例,旣已分等磨鍊,啓下矣。參以聞見,更加消詳,則嶺南被災尤甚之處,殆無異於湖南災邑,而其中稍實之邑,則似非湖南之比。且今年八路,俱未免凶歉,中外畜積蕩竭之餘,明春賑資,他無推移辦出之路,民力所及處,還上糓物,必須着實收捧,然後可免前頭大段狼貝之患。嶺南捧糶分數,略爲改定,元啓目中,付標以入之意,敢啓。答曰,知道。備局謄錄
上在昌德宮。停常參·經筵。
自昧爽至卯時,雷動電光。辰時,雷動電光,雨雹,狀如小豆。巳時午時,雷動。夜二更,流星出天倉星上,入東方天際,狀如鉢,尾長二三尺許,色赤。
謝恩,司成李國芳。
都承旨任相元初度呈辭。入啓。給由。
吏曹判書李敏敍上疏。大槪,冒陳危懇,乞罷本職及兼帶,仍命有司勘正臣前後違慢之罪事。入啓。答曰,省疏具悉。一時相規,不必深嫌,卿其勿辭,從速察職。
吏曹啓曰,粘連啓目,奉敎沈權上疏云云。史官,與監春秋館事,有應避之嫌,則所帶春秋,自前例爲減下,依疏辭施行,何如?啓依允。
刑曹判書南龍翼辭職上疏。入啓。答曰,省疏具悉。所患如此,本職當勉副焉。
府啓,請明禮·壽進·於義·龍洞·明安公主〈五宮〉折受處,竝令一體査正事。請還收遠竄罪人金煥,中途移配之命事。啓辭竝上同土木興作之事,亦載聖王風愆之戒,雖在國家亨泰之時,苟非大段不得已之擧,則猶不可費耗財力,以事營造,況今天災沓臻,民命近止之日,正宜聖上,一心修省,至誠救民之外,無一毫念及於他事,而竊聞禁中,近有營繕之擧,而輸材召匠,必趁早暮,至使外人,不得知之云。此事誠然,則非但有乖於應天以實之道,其在大聖人廣大光明之德,亦豈不有所歉然者乎?今日雷霆之作,又發於天地收藏之交,區區憂懼之懷,無所不至,敢以外間流聞者,輒此勉戒。請自今禁中大小營繕,一切停罷,以示聖上敬天恤災之意。答曰,不允。末端事,此不過傳聞爽失,而先事陳戒,亦出於憂愛之誠,可不體念焉?以上朝報
上在昌德宮。停常參·經筵。
夜二更,月犯南斗第四星,有霧氣。五更電光。
下直,淸風府使尹以道,□浦萬戶金夢業,理山郡守李亨藩,善積僉使南級。
謝恩,同義禁申琓,兼持平韓聖佑·金夢臣,都摠經歷安根。
左副承旨尹世紀上疏。大槪,敢申危懇,冀蒙遞差事。入啓。踏啓字。
假注書申銋改,代以崔重泰爲之。
藥房啓曰,雷雨異常,日候不佳,伏未審數日,聖體調攝,若何,今則已臻平復之域乎?伏聞中宮殿臍中痛氣,又有復發之漸,夜來加減,何如?必須詳知症候,然後可以議定當進之藥,臣等不任憂慮,敢來問安。答曰,知道。予則旣已差愈,內殿所患,不至大段矣。
政院啓曰,今日賓廳坐起,雖非日次,三司應入之員,例爲來待,而諫院,時無行公之員,除在外人員外,呈辭未肅拜人員,竝牌招,使之來待,何如?傳曰,允。
又啓曰,刑曹判書南龍翼,昨日陳疏遞差,啓覆日期,已迫,其前且有國忌齊戒,開政未易,本曹長官,不可不趁卽出代,今日內使之開政差出,何如?傳曰,允。
兵曹判書李師命辭職上疏。入啓。答曰,省疏具悉。卿勿過辭,從速察職。
傳曰,大臣·備局堂上引見。
謝恩,正言趙儀徵。
政院啓曰,大司成金昌協,來詣請對矣。傳曰,備局引見時,入侍。
大臣·備局堂上引見入侍時,吏曹判書李敏敍,本職及兼任大提學改差事,及兵曹判書李師命明日牌招察任事,及東學兼敎授林泳改差事,榻前定奪。掌令元振澤所啓,請明禮·壽進·於義·龍洞,明安公主房五宮折受處,竝令一體査正。上曰,不允。請還收遠竄罪人金煥,中途移配之命。上曰,不允。獻納崔奎瑞啓曰,請還收遠竄罪人金煥,中途移配之命。上曰,勿煩。請長水縣移配罪人吳挺緯,令該府改配遠地。上曰,依啓。新除授正言金宇杭,時在京畿楊州地,請斯速乘馹上來事下諭。上曰,依啓。臺臣之入侍榻前,不得以文字傳啓,曾有定奪矣。今此掌令元振澤,乃以文字傳啓,此則雖是久未入侍,未諳規例之致,而至於金煥之啓,則全沒措語,至勤下敎,其在臺體,不可仍在,請命遞差。上曰,依啓。領議政金壽恒所啓,冒屬忠義,應爲全家之類,旣有蕩滌之命,餘丁收布,亦爲減除,而其中或有世系明白,而混入冒屬者,朝家若不許聽理,則呼冤必多,故令忠勳府聽理。査正之意,旣已稟定分付矣。得聞忠勳府堂上之言,則此輩之來留京中者,連日呈訴,已極紛紜,將來鄕居者之聞風來訴,必不止此,以本府一郞廳,勢難獨爲査處云。朝家本意,只慮或有混入抱屈者,欲令伸理而已,初非更査之意,而一開此路,則毋論京鄕,紛紜呈訴,勢所必至,不但許多査卞,非一郞廳,所可獨任。且以朝家事體言之,當初査正,雖或有未盡,到今又自京衙門受狀行査,有若設局更査者然,實涉未妥。且當此凶歲,外方之人,裹糧往來之弊,亦甚可慮。冒屬被抄之類,竝令付之各其邑,其中明白抱屈,不可不伸卞者,自本官詳覈曲折,枚報監營,粘移於勳府,以爲裁處之地,而此非刻期定限之事,從容査稟變通,亦無不可,如是處之,則似合事體,亦無騷擾之端矣。上曰,此事,本非更査之意,而一開聽理之路,則果不無紛擾之弊,依大臣所達,分付施行,可也。大司成金昌協所啓,本館外方奴婢,自乙卯推刷以後,今已十二年,而連値凶荒,不行推刷,以此奴婢收貢之數,漸至減縮,本館財力,日就凋弊,誠爲可慮。今年年事,雖未免又爲失稔,而就其稍實邑,先行推刷,似無所妨,故曾以此意,啓稟蒙允矣。第念稍實邑案付奴婢之散居災邑者,亦多推捉,搜刷之際,不無騷擾之弊,若爲此之慮,而不得推捉,則所謂推刷,反歸虛疎,諸道中全羅·慶尙道,最爲凶歉,兩道推刷,則姑爲停止,而京畿·公洪兩道,則無論災實邑,盡爲推刷,似當,故敢此仰達矣。上曰,兩南則凶荒尤甚,今難推刷,京畿·公洪兩道,姑先擧行,可也。
有政。
大臣·備局堂上引見入侍時,領議政金壽恒所啓,頃者公洪監司舊事目,則代射·借射者,全家徙邊,首擧子,色掌擧子,邊遠充軍,而新頒事目,則借·代射,改以充定水軍,而首·色擧子,別無改定科罪之事。借·代射,用新事目,首·色擧子,用舊事目,則輕重倒置,請令該曹考例分付,故刑曹覆啓,以爲借·代射充定水軍者,爲不限年入居於鎭浦,故改定事目時,以此磨鍊,而邊遠充軍,只是定配,輕重自別,入居鎭浦一款,當爲添入於新事目,請令廟堂,詳考定式事,允下,而此係事目變通,故欲爲稟定於榻前,未及覆啓矣。今此新定事目,出於重法矯弊之意,儒生之借述·代述,隨從闌入者,幼學則限己身充定水軍,永停科擧,生·進·朝官則邊遠充軍,永停文武科。蓋以水軍,最是賤役,以士夫子枝,充定此役,其律最重,且令永停科擧,則雖値大赦與疏決之時,不得擧論,邊遠充軍,雖是重罪,或因赦蒙宥減等,則自有輕重之別,當初議定,寔出於此,本非欲使入居鎭浦之意也。水軍之入居鎭浦,雖是舊規,今則水軍,散在各處,只爲納布者,居多,今此擧子之充定水軍者,旣曰限己身,則非如世傳居役之比,恐不必使之全家入居於鎭浦矣。儒生之充定水軍,自是無前之擧,則雖無入居之事,不患其法之不嚴,似當指一定式,以爲遵行之地矣。上曰,水軍允定之律,比之邊遠,輕重自別,不必用入居之例,依前定式施行,可也。以上朝報
大臣·備局堂上引見入侍時,江華留守申晸所啓,本府,有待變船四十餘隻,而船製皆高,不便載馬,不可不多造平船,以備不虞,而船材,得之爲難,今聞全羅右水營風落松,甚多云,數十隻芿船之材,使之劈鍊,待明春新造船出來時載送,何如?上曰,事甚便好,分付,可也。備局謄錄
大臣·備局堂上引見入侍時,江華留守申晸所啓,臣往見江都,則雖云積年措置之地,尙多未備之事,而軍餉最爲虛疎,蓋緣連値凶荒,還上未捧,無面不納之數,甚多,以致如此,極爲可慮矣。其中京衙門貸去者,亦多,禁衛營則三千三百九十餘石,賑恤廳則四千二百五十八石零,卽爲還償之意,分付兩衙門,癸亥年戶曹取去之數,亦至一萬石,此則未知當初曲折,若以經費不足,取來以用,則雖非貸下之比,莫重軍餉,不可不某條充數還送矣。領議政金壽恒曰,典守之人,其言固當如此,而近來連値凶歉,地部經費,每患不足,而甲子湖南田稅,無一石上來,故不得已取來,以補經費矣。今年農事,又爲如此,一萬石之穀,一時辦出,其勢極難,姑觀前頭形勢,從容料理充償,似可矣。上曰,雖難一時備送,此與他穀有異,從容料理還充,可也。江華留守申晸曰,戶曹則雖難卽償,他司所貸則不可不從速備送矣。上曰,卽爲催促備送,可也。
大臣·備局堂上引見入侍時,江華留守申晸所啓,江都物力凋弊,雖欲有爲,無力可施,此甚可悶矣。海西遂安·谷山·新溪等邑,距水路甚遠,故田稅輸納之際,民多怨苦,而自江都,折價防納於戶曹,則無所失,而本邑則以爲便好,故自前江都,曾爲此事,而戶曹,或有不許之時,今後則此三邑田稅,限五六年,皆自江都,以銀備納後,代捧其土産,以爲軍需補用之地,何如?領議政金壽恒曰,自前此等事,外方與戶曹相議,隨便爲之者,不無其例,不必上煩天聽,而戶曹判書,乃主管江都之人,今日適未入侍,退與所管之人,相議爲之,似當矣。上曰,與主管之人,相議爲之,可也。以上戶曹謄錄
大臣·備局堂上引見入侍時,江華留守申晸所啓,黑角,欲爲折價買得於戶曹,而所儲不敷,未得優數出賣。聞御營廳及禁衛營,多有所儲云,各以二十桶出賣之意,分付,何如?上曰,依爲之。禁衛營謄錄
吏批,以權是經爲承旨,韓聖翼爲京畿左水運判官,金禹錫爲刑曹判書,李翊爲奉常提調,申泰澄爲尙衣別提,曺殿周爲成川府使,吳斗寅爲漢城判尹,李敏敍爲禮曹判書,姜鋧爲掌令。
兵批,以尹世紀·金儁相爲副司直,崔重泰爲司正,沈權副司猛。
上在昌德宮。停常參·經筵。
夜一更三更五更,電光。
謝恩,南學敎授曺徵漢,兼持平兪得一,全羅都事李震休。
下直,橫城縣監南大夏。
全羅左道災傷敬差官李台龍,左道京試官韓聖佑,出去。
待敎柳尙載,實錄曝曬事,江襄道五臺山出去。
掌苑別提琴學達,果園摘奸事,開城府出去。
都承旨任相元三度呈辭,以國忌齋戒,留政院。
藥房啓曰,昨日引見移時,伏未審聖體,若何,中宮殿症候,加減,何如?若有彌留之漸,則不可不商確當進之藥,卽今諸症,願賜下敎。臣等區區憂慮,敢來問安,竝此仰稟。答曰,知道。無事。內殿所患,已言于醫女矣。
政院啓曰,全羅都事李震休,兩司署經後,當爲出去,而今明日,兩司不得開坐。前頭試期,未滿十日,必須數日內下直,可無窘急之患,似當有變通之道,何以爲之?敢稟。傳曰,除署經發送。
藥房再啓曰,卽伏聞醫女等所傳之言,中宮殿症候,脈度浮數,臍腹痛氣,時時發作,胸膈亦且煩滿。諸醫等以爲,此是脾胃濕熱,因外感而發,柴平湯,加山桅炒黑一戔,枳角·靑皮·黃連干汁炒,各七分,連進三貼,宜當云。此藥卽爲劑入之意,敢啓。答曰,知道。
政院啓曰,新除授左副承旨權是經,時在京畿楊州地,斯速乘馹上來事,下諭,何如?傳曰,允。
假注書李健命書啓,臣承命馳往砥平地道巢里,議政府右議政李端夏所住處,傳諭聖旨則以爲,萬萬意想之外,被此新命,惶愪震駴,罔知攸措。但當縮伏,以俟公議之駁正云矣,敢啓。傳曰,知道。
兵曹判書李師命,牌不進。傳曰,更爲牌招。
謝恩,兵曹判書李師命。
備邊司啓曰,今此大比之科,仍爲設行,固出於事勢之不容已,而從前外方設科之時,試官支供之費,場屋責應之需,極其浮濫,無有限節,雖在常時,其弊不貲。況此八路災荒,百度裁損之日,若復循襲前套,則傷財病民之弊,實涉可慮。試場凡事,十分節約,務祛弊端之意,令該曹別爲嚴勅於諸道京試官及監司處,何如?傳曰,允。
禁府,吳挺緯,寶城郡移配。啓。以上朝報
上在昌德宮。停常參·經筵。
繕工假監役李尙衡,草薍監刈後入來。
司饔奉事金宇集,柴場摘奸後入來。
慶尙左道京試官兪得一出去。
謝恩,兼掌令朴慶後,兵曹佐郞元聖兪,左水運判官韓聖翼。
平安南道京試官朴慶後出去。
同副承旨申啓華上疏。臣今受由出去,所帶職名,不可暫曠,乞賜遞改事。留政院。
傳曰,明日諸生等,聚會泮宮事,分付。
中宮殿,藥房問安。答曰,知道。
藥房啓曰,伏未審夜來聖體,若何,中宮殿症候,亦復何如?昨日連進湯劑,而抑有減歇之效乎?臣等不任憂慮,敢來問安。答曰,知道。無事。內殿所患,比昨差勝矣。以上朝報
上在昌德宮。停常參·經筵。
下直,順天府使韓濙,慶尙都事洪璛,濟州判官尹以就,兔城僉使尹起商,文城僉使李衡聖。公洪左道京試官金夢臣出去。
謝恩,工曹參議尹世紀,右通禮趙爾翰,檢閱沈季良,司饔僉正尹善得。
藥房啓曰,伏未審夜來聖體,若何,中宮殿症候,漸有差效否乎?臣等不任憂慮,敢來問安。答曰,知道。無事。內殿所患,日漸差愈矣。勿爲問安。
傳曰,左承旨,持此書題,與提學偕往泮宮,儒生等製述以來。
都承旨任相元三度呈辭。入啓。遞差。
同副承旨申啓華上疏。入啓。答曰,省疏具悉。爾其勿辭往來。傳曰,明日晝講爲之。
吏曹判書呂聖齊辭職上疏。入啓。答曰,省疏具悉。卿其勿辭,從速察職。
刑曹判書金禹錫辭職上疏。入啓。答曰,省疏具悉。卿其勿辭,從速察職。
傳曰,啓覆迫近,刑曹判書疏批已下,卽爲牌招察任。
政院啓曰,新榜登科人等,必趁褒貶之坐,槐院揀擇,自是古規,而今春春塘臺過科之後,本院,以上博士病不行公,不爲分館,故六月十三日備局引見時,大臣陳達筵中,使之勿拘廳例,斯速分館事,分付,而因循至今,不爲擧行矣。頃日本院之官,齊會可否之際,論議不一,終至罷坐,厥後更無齊坐揀擇之意,雖未知所爭之如何,而其在事體,殊甚駭然。當該承文院上博士·分館掌務官,從重推考,使之剋速開坐分館,何如?傳曰,允。
府啓,請明禮·壽進·於義·龍洞·明安公主房五宮折受處,竝令一體査正事。請還收遠竄罪人金煥中途移配之命事。啓辭竝上同科場掌選,責任至重,必須十分嚴愼,然後方可以重事體而厭人心也。近來大小場屋,頗有不嚴之議,間有浮躁淺薄之輩,言語不愼,擧措失宜,過科之後,輒致人言之滋多,物情之過疑,其流之弊,關係非細。前頭科事,次第迫近,請自今後,各別嚴飭掌試之人,非但取其文才,必以愼重公正之人,擇擬,以嚴科場,以杜後弊。目今災荒孔慘,民命近止,凡諸政令,涉於擾民者,必須一切停止,惟宜日講懷保賙賑之策,以救流散塡壑之慘,而伏聞內司奴婢推刷,當行於京畿·咸鏡兩道云,竊恐若保之聖意,猶有所未及也。夫推刷之擧,雖在常年,其弊不貲,今歲畿甸失稔,雖曰比他稍減,而惡風早霜,無不被災,及其成熟,同歸一套。至於北關一路,諸般被災之外,方以犯禁人搜捕之擧,民間若經大亂,尙不奠居。其何可復行此許多侵撓之事,以益其濱死窮民,愁怨不寧之歎乎?請京畿·咸鏡兩道內司奴婢推刷,一倂停止。新除授掌令姜鋧,以榮覲事,時在京畿開城府地,請斯速乘馹上來事,下諭。答曰,不允。下諭事,依啓。
全羅監司書目,潭陽府使南衡星,病重罷黜事。
院啓,請還收遠竄罪人金煥中途移配之命事。啓辭上同日者,大臣爲慮禁吏之作弊,都民之難支,陳達榻前,欲爲變通,而至令憲府禁贖,移送戶曹,臣等竊以爲大有傷於事體也。憲府,卽古之御史臺也。其所職掌,在於糾百官正風俗,則其所責任之重,體面之尊,爲如何,而今乃以犯禁之人,一一開錄,雖尺布錙錢之所當徵者,屑屑移報版曹,則是風憲糾正之地,便管錢布之數,而爲版曹之屬司也。揆以體統事例,寧有是理?禁吏輩,憑藉作弊之狀,果如大臣所陳,臺官之因循謬例,浪用贖物,誠是流來之弊習,則此皆所當矯革者也。如使憲府,申嚴戒令,束濕下吏,出禁,適其疏數,定時,毋或弛緩,笞杖勘罪,必從律文,累日禁刑,始許徵贖,而誅其禁吏之舞奸現露者,則都民怨咨之弊,可以小息,而至於襲謬浪費之患,則一揭完議之後,身居臺閣者,必不因仍舊套,有所濡染,而其所收贖之物,自當盡歸於公用矣。不此之爲,而反以收贖,移送戶曹,創設數百年所未有之規,不但操切臺閣,更無餘地,其虧壞事面,莫此爲甚。臣等之憂慮,實有大於都民之怨咨·禁吏之作弊也。請令憲府,定式完議,以祛收贖浪用之謬例,仍寢移送戶曹之命。今番別試講經時,擧子講紙,率多要寫於試官應入之人,或有以兩件講紙,廣受諸人之筆,觀其試官受點與否而持入者,殊非科場嚴密之道,事極寒心。曾聞試卷割封未創之前,外面謹封,有自四館所,刻字印給之規云。今後別試講經及式年應講時,講紙所書經出及謹封等字,請令四館所刻字印給,以嚴科場事體。答曰,不允。末端事,依啓。
吏曹啓曰,承旨有闕,政事,取稟。傳曰,當日爲之。
謝恩,刑曹判書金禹錫。
京畿監司書目,砥平呈,以副校理李徵明辭職〈上疏〉上送事。啓遞差。
政院啓曰,當日爲政事,命下矣。都承旨任相元遞差,左副承旨權是經在外,同副承旨申啓華受由出去,今日仕進,只是三員,而左承旨洪萬鍾,以儒生製述事,進往泮宮,廳中只有臣斗明,及右副承旨徐宗泰。吏批則臣以代房當爲進參,而兵批,無進去之員,何以爲之?敢稟。傳曰,右承旨,吏·兵批兼進。啓覆迫近,而承旨,只有四員,事甚苟簡,權是經改差,其代,今日政差出。
傳曰,曾前節製科次之時,提學有同參之事矣。今日泮試製述科次,則弘文提學,獨爲科次,必有窘迫之患。藝文提學,今日政差出,卽爲牌招,使之同參科次。
有政。
都承旨朴泰尙上疏。大槪,臣忝叨憲職,辭單未徹,方切悶蹙,不意玆者,遽移銀臺,復兼提學之任。嚴召之下,不敢偃伏,趨詣闕下,而反復循省,萬萬不似,決不可冒昧承當。伏乞聖明,將臣本職及兼任提學,亟賜遞改,以重官方,以安微分事。入啓。答曰,省疏具悉。卿其勿辭,從速察職。
傳曰,疏批已下,卽爲牌招。以上朝報
吏批,以朴泰尙·李彦綱爲承旨,李禎翊爲禮曹佐郞,沈楫爲廣州經歷,趙之耘爲鎭川縣監,崔商翼爲潭陽府使,吳斗寅兼知義禁,金昌集兼東學敎授,朴世采爲大司憲,朴泰尙兼藝文提學。
兵批,以朴昌益爲權知訓鍊參軍,丁時說權知訓鍊奉事,金世俊權知訓鍊奉事,成文潛爲知中樞,崔瑋·柳碧·李東相爲僉知,李濟民爲司果,趙泰耉·朴泰淳,崔重泰爲副司正,宋宗繼爲梨洞權管,權是經·元振澤爲副護軍,任相元·李徵明爲副司直,金重三爲副護軍,姜敏聖爲羅暖萬戶,李奎章爲都摠都事,金孝元爲法聖萬戶,鄭弘佐兼司僕將,金萬直爲同知,李秀實爲四山監役,李璟爲知中樞,李光漢爲宣傳官,李世白爲同知,柳德玉爲武兼宣傳官,劉興國爲僉知,邊佖爲訓鍊習讀,崔橚爲內禁將,方弘稷爲訓鍊習讀,李之㰒爲武兼宣傳官,李汝玉爲宣傳官,沈榗·李東弼爲武兼宣傳官,睦林奇爲黃海兵使,李䎘爲知中樞,金大成爲方山萬戶,梁溭爲訓鍊習讀,姜萬碩爲宣傳官,李立身爲副摠管,金成振爲訓鍊習讀,金重三爲羽林將,權愈爲五衛將,李奎成·李縉·李濟冕爲宣傳官,孫晩·李晩輝·崔橚·李佖·李彦綱·黃玧·李后沆爲副護軍,金埈爲副司直,趙儀徵爲副司果。
上在昌德宮。停常參·經筵。
自卯時至申時,日暈。
下直,全羅都事李震休,鐵原府使金汝欽。
謝恩,都承旨朴泰尙,右承旨李彦綱,左副承旨金斗明,學錄李萬根,東學敎授鄭必東。
判尹吳斗寅上疏。大槪,賤疾方苦,旣無出謝供職之望,至於金吾兼任,尤不敢晏然更冒,冀蒙一倂恩遞,以便公私事。入啓。答曰,省疏具悉。旣往之事,不必爲嫌,卿其勿辭,從速察職。
平安監司尹堦上疏。大槪,西藩重任,決非已試僨敗,滓穢如臣者,所可承當,亟許遞改,以重名器,以安微分事。入啓。答曰,省疏具悉。卿其勿辭,速往欽哉。
政院啓曰,今日晝講爲之事,命下矣。卽今知經筵,無故行公之員,只有左參贊金萬重,而方有儒生節製科次之事,今日午前,勢難畢考云。戶曹判書趙師錫,身病陳疏,吏曹判書呂聖齊,禮曹判書李敏敍,俱未肅謝,他無推移入侍之員,今日晝講,何以爲之乎?敢稟。傳曰,停。
院啓,請還收遠竄罪人金煥中途移配之命事。日者大臣,爲慮禁吏之作弊,都民之難支,陳達榻前,欲爲變通,而至令憲府禁贖,移送戶曹,臣竊以爲大有傷於事體也。憲府,卽古之御史臺也。其所職掌,在於糾百官正風俗,則其責任之重,體面之尊,爲如何,而今乃以犯禁之人,一一開錄,雖尺布錙錢之所當徵者,屑屑移報於版曹,則是風憲糾正之地,便管錢布之數,而爲版曹之屬司也。揆以體統事體,寧有是理?禁吏輩憑藉作弊之狀,果如大臣所陳,臺官之因循謬例,浪用贖物,誠是流來之弊習,而此皆所當矯革者也。如使憲府,申嚴威令,束濕下吏,出禁,適其疎數,定時毋或弛緩,笞杖勘罪,必從律文,累日禁刑,始許徵贖,而誅其禁吏之舞奸現露者,則都民怨咨之弊,可以小息,而至於襲謬浪費之患,則一揭完議之後,身在臺閣者,必不因仍舊套,有所濡染,而其所收贖之物,自當盡歸於公用矣。不此之爲,而反以收贖,移送戶曹,創設數百年所未有之規,不但操切臺官,更無餘地,其虧壞事面,莫此爲甚,臣之憂慮,實有大於都民之怨咨,禁吏之作弊也。請令憲府定式完議,以祛收贖浪用之謬例,仍寢移送戶曹之命。答曰,不允。末端事,令廟堂稟處。
府啓,請明禮·壽進·於義·龍洞·明安公主房五宮折受處,竝令一體査正事。請還收金煥中途移配之命事。科場掌選,責任至重,必須十分嚴愼,然後方可以重事體而厭人心也。近來大小場屋,頗有不嚴之議,間有浮躁輕淺之輩,言語不愼,擧措失宜,過科之後,輒致人言之滋多,物情之過疑,其流之弊,關係非細。前頭科事,次第迫近,請自今以後,各別嚴勅掌試之人,非但取其文才,必以愼重公正之人,擇擬,以嚴科場,以杜後弊。目今災荒孔慘,民命近止,凡於政令之涉於擾民者,必須一切停止,惟宜日講懷保賙賑之策,以救流散塡壑之慘,而伏聞內司奴婢推刷,將行於京畿·咸鏡兩道云,竊恐若保之聖念,猶有所未及也。夫推刷之擧,雖在常年,其弊不貲,今歲畿甸失稔,雖曰比他稍熟,而惡風早霜,無不被災,及其成熟,同歸一套。至於北關,諸般被災之外,方以犯禁人搜捕之擧,民間若經大亂,尙未奠居,何可復行此許多侵撓之事,以益其濱死窮民,愁怨不寧之嘆乎?請京畿·咸鏡兩道推刷,亟命還寢,其餘他各司奴婢推刷,一倂停止。新除授鐵原府使金汝欽,曾任宣川,罔民干譽,事多可駭,西人唾罵,去後益甚,頃當移拜嶺閫,以癃病在身,自備局啓遞,則凶歲撫摩之責,關路設防之地,今不可付諸如此之人。〈請〉新除授鐵原府使金汝欽遞差。新除授大司憲朴世采,時在京畿楊州地,請斯速乘馹上來事,下諭。答曰,不允。下諭事,依啓。
明日啓覆時,殿座正時,辰初一刻。
政院啓曰,今此啓覆文書,三年積滯,至於二十五度之多,當此短晷,考閱覆議,決難完畢於一日之內。況且自上感候才復,蚤臨晩罷,酬酢竟日,恐不無觸冒添傷之患。十一日至十三日,俱是爲吉云,以此一二日,隨時出臨,以適早晩之節,且無促迫之患,揆之事勢,似涉便當,惶恐敢啓。傳曰,時刻差退,可也。
明日啓覆,殿坐正時,巳初二刻。以上朝報
上在昌德宮。停常參·經筵。
謝恩,判尹吳斗寅,僉知柳碧,鎭川縣監趙之耘,都摠都事李奎章。
備忘記,節製居首進士李彦紀,直赴殿試,之次進士崔商鳳·任舜元·李光夏·金鎭泰,生員沈枋·申銶,幼學李廷揚,竝直赴會試,居齋儒生製述居首幼學朴思一,直赴殿試,之次生員權是亮·金裕慶,進士李克亨,竝直赴會試。
兵曹判書李師命上疏。大槪,本兵之長,例兼訓局軍器提調之任,而與都提調,有相避之嫌,不可仍帶,請令該曹,照例處置事。入啓。下該曹。
假注書趙泰耉改差,代以任翊元爲之,朴泰淳受由,代以李東馣爲之。
今日啓覆時,兩司官員,除在外人外,一倂牌招察任事,定奪。明日啓覈時刻,差進事,下敎。
明日啓覆,殿坐正時,辰初三刻。
啓覆入侍時,持平李德成所啓,密邇請問之下,非不敢離次起動,而以諸臣中,有不離次者,至勤聖敎,累次起動之際,臣亦恐不無欠敬之失,不敢晏然於職次,請命遞斥臣職。答曰,勿辭,退待物論。獻納崔奎端所啓,臣於今日奏事之際,坐次狹隘,文書堆前,不得遠離席次,伏承聖敎,有難晏然,請命遞斥臣職。答曰,勿辭,退待物論。以上朝報
上在昌德宮。停常參·經筵。
夜五更,有霧氣。
謝恩,知事李璟,僉知李東相·劉興國,法聖萬戶金孝元。
答兵曹判書李師命疏曰,省疏具悉。疏辭,令該曹稟處。
校理金昌集初度呈辭。入啓。給由。
政院啓曰,今日啓覆時,殿坐時刻,比昨進定,兩司官員,當爲入侍,而掌令李國華,昨已承牌出仕,正言趙儀徵,身病違牌,辭疏今方捧入,大司諫沈攸,纔已出牌,而聞有身病,承牌入來,有未可必,且家在江外,往返之際,必致遲延,入侍時刻已迫,而諫院無推移入侍之員,事甚窘迫,不可無變通之道。昨日引避臺官,竝令憲府,卽速處置,以爲趁時入侍之地,何如?傳曰,允。
正言趙儀徵辭職上疏。入啓。踏啓字。
府啓,請明禮·壽進·於義·龍洞·明安公主房五宮折受處,竝令一體査正事。請還收金煥,中途移配之命事。科場掌選,責任至重,必須十分嚴愼,然後方可以重事體,而厭人心也。近來大小場屋,頗有不嚴之議,間有浮躁輕淺之輩,言語不愼,擧措失宜,過科之後,輒致人言之滋多,物情之過疑,其流之弊,關係非細。前頭科事,次第迫近,請自今以後,各別嚴飭掌試之人,非但取其文才,必以愼重公正之人,擇擬,以嚴科場,以杜後弊。請京畿·咸鏡兩道內司推刷,亟命還寢,其餘他各司奴婢推刷,一倂停止事。新除授鐵原府使金汝欽,請命遞差事。竝引嫌而退,禮貌小差,不足深嫌,請持平李德成,獻納崔奎瑞,竝命出仕。答曰,不允。試官擇擬事,及處置事,依啓。
獻納崔奎瑞,持平李德成,就職。
吏曹啓曰,臺諫有闕,政事,取稟。傳曰,明明日爲之。
京畿監司書目,砥平兼任楊根呈,以右議政李端夏上疏上送事。啓。答曰,省疏具悉卿懇。卿之德望,實合輔弼之任,卿何撝謙若是其太過乎?須體予意,安心勿辭,從速上來,以濟時艱。仍傳曰,遣史官傳諭。
禁府,李世璜拿囚。啓。
公洪監司書目,忠原兼任陰城呈,以司諫李后沆辭職上疏上送事。
觀象監,今月十二日卯時,日有兩珥。未時申時,日暈。啓。
啓覆入侍時,再覆,今月十六日,三覆,十八日爲之事,榻前定奪。掌令李國華所啓,本府,以掌試擇擬事,累日論列,而臣於今日,亦一連啓矣。卽於筵中,大臣·儒臣,以措語不明,大加非斥,臣何敢一刻仍冒於臺席乎?請命遞斥臣職。答曰,勿辭,退待物論。獻納崔奎端所啓,請還收金煥,中途移配之命事。上曰,勿煩。上曰,內司奴婢推刷之擧,久未行之故,今年尤甚被災兩南及江襄道外五道,則倂欲行之矣。八月以後,諸道被災,與兩南無異,故姑爲停止,咸鏡道則因渠輩情願,纔遣內司差官,而臺啓卽發,已令還爲上來矣。卽今年事孔慘,推捉列邑之際,必有騷擾之弊,京畿·咸鏡兩道推刷,及各司奴婢推刷,依臺啓一倂停止,可也。領議政金壽恒所啓,禁亂變通節目,旣已相議磨鍊,卽當啓下擧行,而群議多有異同,變通之後,若有難處之端,則亦甚可慮,莫如詳審於未行之前,故姑待左議政還朝後,更爲議定之意,頃已陳達於榻前,諫院,以此事至於論啓,有令廟堂稟處之命矣。今此禁亂變通之擧,廟堂本意,亦非欲操切臺閣,壞了事體,而前後出入臺閣之人,亦豈欲其貽弊之至此哉?禁吏操縱橫拿之弊,臺官有難一一檢察,而到今此弊,尤甚,都民之怨苦,罔有紀極,如是變通,誠出於不得巳矣。臺諫亦知弊端之至此,此後,必能仰體朝家之意,益加愓念,愼重於出禁徵贖之事,且凡事,變通最難,日後利害,亦難明知之,論議之不一如此。臣意,則仍舊置之,無妨,而但左相在朝時,旣以變通之意,相議完定,臨行,自爲磨鍊節目而去矣。已定之事,直爲還寢,事體未安,姑待左相還朝後,更議處之,何如?上曰,姑待左相還朝,更議稟處,可也。以上燼餘
上在昌德宮。停常參·經筵。
未時申時,日暈。夜五更,電光。
慶尙左道災傷敬差官李蓍晩,出去。
下直,所斤僉使金夏鳴。
謝恩,平安監司尹堦,黃海兵使睦林奇,廣州經歷沈楫,靈山縣監洪萬源,宣傳官姜萬碩·李汝玉·李奎成。
中宮殿,藥房問安。答曰,知道。
藥房啓曰,連日出御便殿,親閱案牘,竊恐有所傷,伏未審夜來聖體,若何,中宮殿調攝之候,數日間,益有差復之效乎?臣等區區憂慮,敢來問安。答曰,知道。無事,內殿所患,今已差愈矣。
傳曰,明日晝講爲之。
司諫李后沆上疏。踏啓字。
吏曹判書呂聖齊辭職上疏。入啓。答曰,省疏具悉。卿勿過辭,從速行公。
校理金昌集再度呈辭。入啓。加給由。
大司成金昌協上疏。大槪,敢陳迂腐之說,冀裨聖學之萬一事。入啓。答曰,省疏具悉。憂愛陳誡,無非切至之論,予用嘉尙,可不留心而體念焉?第李徵明之罪斥,實由於戚畹事,而疏中云云,臆逆太甚,殊未可曉也。
備忘記,上尊號赦文頒布,已過四朔之後,放未放啓聞,今始修正上送,殊甚稽緩,咸鏡監司尹趾完推考。
持平李德成啓曰,臣以考官擇擬事,有所論請,纔蒙允可矣。伏聞昨日筵中,大臣,以臣啓意,似有指斥,而語不明白,斥之,儒臣繼有所陳,亦頗以爲不決云。筵席說話,雖未得其詳,略聞其辭意,則有若臣,有動於末俗之浮言,而遽發妄率之論,以增藉口之端,臣聞來不勝瞿然之至。夫科後囂囂之說,其來已久,臣亦豈以如許等說,爲必可信也?若或明知其行私之實,亦何所憚而不爲擧名直論乎?近來大小科場,大抵有不嚴之議,蓋緣前後考試,或不擇人,至於言語擧措之間,猶不能愼重,則誠足以益致囂囂之雜說,重損堂堂之國體,而其於立落之際,亦安知其全不關係也?臣之請擇之論,蓋欲懲旣往而飭方來,矯浮淺而絶人議也。大凡論事之體,不一其規,或有明指而斷論者,或有泛論而示警者,只觀其大意之當否而已,亦何必索言刻論,然後方可合於臺體耶?臣之意見,本自如此,而大臣之執此非斥,終又自引不安之嫌,實是淺慮之所未及到者也。然旣以此,重被大臣·儒臣之斥,則臣何敢晏然仍冒於言地乎?請命遞斥臣職。答曰,勿辭,退待物論。
吏曹參判李選上疏。大槪,今此啓覆時,病未入參,乞遞職名,仍陳所懷,以冀財察事。入啓。答曰,省疏具悉。所陳之辭,當今該曹稟處,卿其勿辭,調理察職。
院啓,請還收遠竄罪人金煥,中途移配之命事。引嫌而退。欲嚴科場,大意自好,語無指的,不別爲嫌,請掌令李國華,持平李德成,竝命出仕。答曰,不允。處置事,憲府之啓,語無指的,極涉糢糊,而强請出仕,殊未可曉也,依啓。
京畿監司書目,楊州呈,以正言金宇杭辭職上疏上送事。啓。答曰,省疏具悉。爾其勿辭,調理上來。
禁府都事柳尙軫·吳挺緯移配事,寶城地出去。
右承旨李彦綱上疏。大槪,賤疾猝劇,無望供職,乞蒙恩遞,以便公私事。入啓。
獻納崔奎瑞啓曰,臣伏見憲府啓辭,語意雖似不爲明白,而要其大旨,則乃在於欲嚴科場也。大凡考試之任,或不能擇人,則雖實無用私之跡,其位望,不得憚壓多士,言行,未嘗見信於人,易致來人疑而取謗言,過科之後,或不無囂囂之言者,未必不由於此。設使憲府之啓,初無指的,採用其言,亦足爲救弊之策,若或果有所指,則自當因此索言,今以語言之不爲別白,而遽斥欲嚴科場之論,恐非臺閣處置之體,而亦足以益致人疑惑,故玆敢請出矣。及承聖批,以强請出仕,殊未可曉,爲敎,臣有處置乖當之失,何敢晏然於臺席乎?請命遞斥臣職。答曰,勿辭,退待物論。
掌令李國華,持平李德成,牌不進。以上朝報
義禁府啓曰,本府都事洪得龜,押去寶城郡移配罪人吳挺緯,行至中路,身病猝重,勢難前進云。在京都事,卽爲發遣,使之押去,何如?傳曰,允。義禁府謄錄
上在昌德宮。停常參·經筵。
公洪左道京試官書目,鎭川縣〈聖廟〉復聖公·亞聖公位版,今月初八日夜間,破裂作變,未及還安之前,仍爲設場,不當,令該曹稟處事。
禮曹啓目,粘連。觀此公洪左道京試官金夢臣狀啓,則鎭川縣聖廟,復聖公·亞聖公位版,片片打破,棄擲道傍,此實士林莫大之變,道內有識之士,遭此聖廟之變,固不當晏然就試是如爲白乎旀,兩聖位版未還安之前,取士試藝,誠爲不當,而莫重國試,自臣不敢擅便停止,今方前進試所,令該曹速賜指揮亦爲白有臥乎所,取考前事,則甲子年禮山鄕校燒燼時,大比科仍行當否,議大臣仍爲設行事,判下是白有亦。今此鎭川鄕校復聖公·亞聖公兩位版打破,比之禮山鄕校,盡爲燒燼,尤有間焉,似當仍爲設科是白乎矣,事體重大,自下不敢擅便,上裁,何如?啓依回啓施行。
傳曰,史官二員待命,騎馬六疋立之,試所內摘奸。
吏曹口傳政事,以韓根爲鐵原府使。
京畿監司書目,砥平兼任楊根呈,以右議政李端夏上疏上送事。啓。答曰,省疏具悉卿懇。當此艱憂之日,輔相之任,捨卿德望而其誰?況大臣職責,不在於奔走期會之末,則卿之以病祈免,予以爲卿或未之深思而然也。亟遵前旨,安心勿辭,從速上來,以副上下之望。仍傳曰,遣史官傳諭。
三覆入侍時,持平李宜昌所啓,請明禮·壽進·於義·龍洞·明安公主房五宮折受處,竝令一體査正事。上曰,勿煩。請還收遠竄罪人金煥,中途移拜之命事。上曰,勿煩。新除授鐵原府使金汝欽,曾任宣川,罔民干譽,事多可駭,西人唾罵,去後益甚,頃當移拜嶺閫,以癃病在身,自備局啓遞,則凶歲撫摩之責,關路設防之地,今不可付諸如此之人。新除授鐵原府使金汝欽,請命遞差。上曰,依啓。新除授執義嚴緝,時在京畿陽川地,請斯速乘馹上來事,下諭。上曰,依啓。正言李益壽所啓,請還收遠竄罪人金煥中途移拜之命事。上曰,勿煩。新除授行大司諫李世白,以平安監司,時在任所,獻納金昌集,時在慶尙道安東地,請竝斯速乘馹上來事,下諭。上曰,依啓。大司諫李世白,交代後自當上來,姑勿下諭。校理徐文裕所啓,新除授副提學尹搢,時在公洪道尼山地,經筵事緊,請斯速乘馹上來事,下諭。上曰,依啓。右副承旨徐宗泰所啓,親臨啓覆,事體重大,應入之員,雖有一時疾患,苟非大段難强,則何可以爲頉乎?吏曹判書呂聖齊,禮曹判書李敏敍,工曹判書金宇享,昨日旣已承牌出仕,或以試官行公,而今此三覆時,皆稱病不進,以次官入侍,揆以事體,殊甚未安,自上宜有警責之道。上曰,予意亦以爲未安矣。承旨所達,誠然,竝推考,可也。上曰,今此殺子罪人全成海等,考以律文,雖非應死之罪,其用意故殺,謀害至親之狀,極其凶慘。其在懲惡之道,不可不別樣處斷,以正風俗,故特以一罪論斷,而第念以父殺子,法文本律之不至於死者,旣有其意,則此等罪人,不當以啓覆罪人例,施行。此後京外,如此之類,隨其情犯,令該曹直爲稟啓,以待裁處,勿令混入於啓覆之意,分付,可也。領議政金壽恒所啓,全羅都事李震休,父母俱沒,且無兄弟,家有承重祖母,年今八十餘,渠獨奉養,除授本職之後,以情理切迫之狀,呈狀該曹,而該曹,以累度遞易之際,試期已迫,不許變通,故不得不赴任矣。今聞其祖母病勢危重,而看護無人,孝理之下,似當有矜恤之道矣。都事與守令有異,在法雖無應遞之例,前都事權恒,以親老有病,旣因銓官陳達,而許遞,則李震休,情理尤爲切迫,今姑遞改,其代,卽爲差出下送,似當矣。上曰,權恒,旣以親年七十,改差,則李震休情理,尤爲可矜,今姑改差,卽出其代,催促下送,可也。又所啓,新除授黃海監司任奎,以鐵原府使,移拜本職,而鐵原,例爲面看交代,故尙未上來矣。新府使金汝欽,辭朝之後,旋被臺論,留待門外,而任奎,聞新府使下去之期,旣已離任,今方淹留於中路云。金汝欽,今雖見遞,交代差出下去之際,自至稽延,聞黃海前監司任弘望,有疾,尙不得秋巡,新監司不可不趁速下去。任奎之輕先離任,難免其失,姑爲推考,使之從速上來辭朝,而鐵原新府使,亦令該曹,卽爲差出發送,何如?上曰,任奎推考,使之卽爲上來辭朝,而鐵原新府使,口傳差出,催促發送,可也。又所啓,西北民推刷,連因凶歲,久未行之矣,今年亦未免凶歉,諸道推奴徵債,凡干擾民之事,竝皆停止,則西北民推刷,亦當一體停止,以此分付,何如?上曰,依爲之。又所啓,頃者大司成金昌協,以館下人應役苦重,而屠肆納贖於三司者,其數甚多,無以支堪,請三司所納,皆以十牌減定,旣已蒙允矣。更考其納贖之數,仍爲參量事勢,則漢城府所捧十三牌,刑曹所捧十二牌,司憲府所捧十七牌。今若皆以十牌定數,則漢城府減三牌,刑曹減二牌,此則所減不至太多,而司憲府,則減其七牌,所減幾半,常時需用,專靠於此,而禁亂變通節目中贖木外不足之數,自戶曹移送事,旣已磨鍊,若行此法,而贖木,如是多減,則戶曹移送之數,當至倍多。此甚不便,而雖無變通之擧,憲府需用,決無可繼之道。不審何以處之,而成命旣下之後,還寢亦難便,憲府·刑曹·漢城府,竝減二牌,則所減,合爲六牌,在館人,蒙惠亦不小,以此分付,何如?上曰,依爲之。以上朝報
三覆引見入侍時,領議政金壽恒所啓,今年諸道農事,皆未免失稔,蠲減一事,當待道臣分等啓聞後,可以參配稟定,而諸道月課軍器及月課米,從前凶歲,每有停止之例,今年亦竝爲停止事,爲先分付,何如?上曰,依爲之。宣惠廳謄錄
又所啓,西北民刷還,連因凶歲,久未行之矣。今年亦未免凶歉,諸道推奴徵債,凡干擾民之事,竝皆停止,則西北民推刷,亦當一體停止,以此分付,何如?上曰,依爲之。備局謄錄
上在昌德宮。停常參·經筵。
自昧爽至辰時,有霧氣。夜一更,流星出織女星下,入西方天際,狀如拳,尾長三四尺許,色赤。三更,月入東井星內,白雲一道如氣,自東方直指西方,長竟天,廣尺許,良久乃滅。五更,月暈有霧氣。
下直,廣州經歷沈楫。
謝恩,咸安郡守徐宗謙,昆陽郡守丁益燾,鐵原府使韓根,杆城郡守鄭壽俊,護軍金重三。
傳曰,明日晝講爲之。
持平李德成初度呈辭。入啓。給由。
正言李益壽辭職上疏。入啓。答曰,省疏具悉。爾其勿辭,救護母病。
假注書李東馣出使,代以成儁爲之。
以監察茶時,傳曰,昨纔入侍,今又呈單,其在事體,殊甚未安,持平李宜昌,牌招察任。
府啓,請還收遠竄罪人金煥中途移拜之命事。請明禮·壽進·於義·龍洞·明安公主房五宮折受處,竝令一體査正事。入啓。答曰,勿煩。
公洪左道京試官書目,九月十六日開場是如乎,本道儒生輩,以爲鎭川聖廟逢變之事,實是近古所無,終難晏然就試是如,竟至罷出。此雖與士子輩作梗起鬧者,有異,莫重國試,竟不得設行,臣誠惶愪待罪是白乎旀。東堂則日期尙遠,若於其前,還安聖廟位版,則士子輩,更無赴擧難安之勢是乎等以,竝爲馳報事。
禮曹啓目,粘連。觀此公洪左道京試官金夢臣狀啓,則監試設場事,到沃川郡試所,依例開場,則累千多士,皆以鎭川聖廟位版逢變之故,不爲就試,還爲罷黜,竟未得設科云。朝家定奪分付未到之前,有此罷場之擧,事甚驚駭是白置,東堂日期尙遠,已令奉常寺,急送位版栗木,香祝繼送之意,旣已啓下,東堂設場之前,急速改造奉安之意,本道,竝以回移,何如?傳曰,依允。以上朝報
政院啓曰,卽今寒雨連日,天氣陰曀,尙無開霽之意,半夜動駕,露處帳殿,已極憂悶,且百官·將士·文武擧子,沾濕失儀之患,亦不可不慮。禮云宗廟之祭,雨沾服失容,則廢明日謁聖擧動,合有變通之道,何以爲之?敢啓。傳曰,姑觀日勢更稟。傳曰,謁聖,以二十一日退行。禁衛營謄錄
戶曹啓曰,內侍府尙傳朴昌壽,乙酉年以昭顯墓守墓官恩賜田畓二十結,尙未受出矣。京畿楊州檜巖面伏在孤竹長者稱名人,無後身死,而生時所耕田畓,納施於檜巖寺,無主空閑,故頃日郞善君俁折受外,餘結田五結三十四負四束,自本家望呈,依例折給,何如?傳曰,允。戶曹謄錄
上在昌德宮。停常參,只晝講。
自昧爽至辰時,有霧氣。巳時未時,日暈。夜一更,有霧氣。二更,流星出北極星上,入艮方天際,狀如拳,尾長二三尺許,色白。五更,流星出北斗星上,入東方天際,狀如鉢,尾長四五尺許,色赤光照地。
下直,鐵原府使韓根。
金斗明啓曰,明日常參·經筵,取稟。傳曰,只晝講。
朴泰尙啓曰,今日開政事,命下矣。吏·兵批政官牌招之意,敢啓。傳曰,知道。
金斗明啓曰,史官三員待命事,命下矣。晝講相値,不得備員,宣傳官二員,代送之意,敢啓。傳曰,知道。
有政。吏批,判書呂聖齊進,參判李選未肅拜,參議沈壽亮病,都承旨朴泰尙進。啓曰,繕工監奉事李仁倜,與本監副正李仁碩,同姓四寸兄弟相避,在法當遞,而仁倜,雖蔭仕,旣以承傳擬差,與他司奉事,換差,何如?傳曰,允。以趙宗著爲司諫,鄭來祥爲掌令,李濟民爲持平,任元聖爲大同察訪,李國華爲全羅都事,金萬重爲兼知經筵,黃玧爲楊州牧使,任弘益爲仁同府使,金始徽爲成均直講,金運乘爲禮曹正郞,徐文裕爲正言,任相元爲兼同知經筵,尹興績爲禮曹佐郞。繕工奉事李仁倜,司贍奉事權尙珩相換。
兵批,政事。缺
徐宗泰啓曰,明日武科庭試初試一二所監試官,兩司各一員,當爲進參,而大司憲朴世采,執義嚴緝,掌令姜鋧在外,掌令李國華身病陳疏入啓,持平李德成呈辭受由,大司諫李世白,司諫林泳,獻納金昌集在外,正言一員未差,無故行公之員,只有持平李宜昌,正言李益壽,試期迫頭,而無推移進參之員,何以爲之?敢稟。傳曰,司諫林泳改差,竝與兩司未差之代,卽爲開政差出。
成虎徵啓曰,承缺犯,計贓論斷,則當抵何罪耶?本院,詳考律文以啓事,命下矣。取考大明律文,則監守,自盜四十貫,斬,今此缺所偸之物,計贓,則當爲六十餘貫,論其所犯,乃是一罪矣,敢啓。傳曰,知道。以各別嚴刑得情,一體書判付以入。
金斗明啓曰,以兵曹啓目,廣州築城監董人論賞事,至有洪時疇竝加資,秦缺等,竝邊將除授之命,臣固知聖意,出於聳動奬勵,而朝家爵賞,恐不當若是太過也。近來軍門,事役甚殷,如有虛功瑣勞,輒皆陳請恩賞,以致酬報之典,未免太濫,希覬之流,不勝紛紜,臣嘗慨然于懷者,久矣。今此山城所築,只是曲城之稍大者,時疇等監董之勞,又有別於寧邊監築之役,則其不可援以爲例也,明矣。而三人之加資,二十人之邊將除授,實爲濫越,區區所懷,惶恐敢啓。傳曰,判付還入,以爲改下之地。
徐宗泰,以摠戎廳言啓曰,今九月二十日本廳受料將官等,朔試射時,哨官缺未滿四矢,依例汰去之意,敢啓。傳曰,知道。
成虎徵,以禁衛營言啓曰,今九月十九日,本營無軍將官朔試射時,哨官柳重,未滿四矢,依例汰去之意,敢啓。傳曰,知道。
徐宗泰,以工曹言啓曰,本曹一年各項應下價布,一百三十同,而近年以來,三道,連被凶歉,每入於裁減之中,匠布收捧之數,漸至減縮,無以繼用,卽今繼用於他衙門者,已至三缺頭之事,委屬可慮,取考元案,則匠保之以束伍除布者,二百缺逃亡雜頉一百八十餘名,而各邑,每以閑丁難得,不爲代定矣。卽今冒屬忠義之類,朝家竝給本官,使之充定軍役,今此匠保等有頉之代,一倂充定之意,該道良中分付,何如?傳曰,允。
成虎徵,以司僕寺官員,以都提調意啓曰,今九月十八日三覆入侍時,因副修撰金萬吉所啓,本寺牧場屯田,發遣郞廳打量一事,有令本寺更爲稟定之敎矣。本寺牧場,雖在於諸道,而屯田米穀之上納,專出於湖南四牧場,故本寺一年需用,只靠於此,而近年以來,稅入漸縮,將無以繼用,雖或以凶年爲諉,其間實多虛疏之弊,其所以虛疏云者,缺由於陳起之不以實報,不可不別□臣壽興,陳達於榻前缺二行一款,其所摘奸,不過看檢其陳起而已,非有田畓打量之事,缺亦不至於淹滯,且此與敬差官之巡行列邑有異,牧場屯民,設有若干受弊之事,各道敬差官,旣不以年凶停止,則牧場內陳起摘奸,尤無獨爲停止之理,依前定奪,仍爲下送,何如?傳曰,允。
徐宗泰,以刑曹言啓曰,今此啓覆時,全家爲奴逃亡罪人徐從一·安尙立等,減死定配事,判下矣。當爲定配所發配,而前文書相考,則壬戌十一月三覆時,全家爲奴罪人金混頓減死還發配所事,故判下缺無擧論之事矣。今者安尙立等兩人,且是全家爲奴罪人,而旣有減死定配之命,則與還發配所罪人,有異,安尙立等家口,竝爲發送配所之意,敢啓。傳曰,今若依例還發配所,而判付中,亦爲付標以入,可也。
又以義禁府言啓曰,以統制使狀啓,刑曹粘目,前鎭海縣監崔壽泓·朴思中,前熊川縣監洪命興,前盛德浦別將鄭文經等,移本府處置事,允下矣。崔壽泓,今方待命,卽爲拿囚。朴思中,時在全羅道康津地本家,洪命興,時在京畿南陽地本家云。依例府羅將發遣拿來,而鄭文經,則多般訪問,不知其居處,發遣羅將于盛德浦,探問所住處,拿來,何如?傳曰,允。
持平李宜昌啓曰,請明禮·壽進·於義·明安公主五宮折受處,竝令一體査正。請還收遠竄罪人金煥中途移配之命。啓辭竝上同答曰,勿煩。以上燼餘
黃海監司任奎上疏。大槪,新授藩臬之任,卽臣已試僨敗之職名,臣聞命驚悚,罔知攸處,決不可抗顔承當,重辱朝廷,玆敢瀝血祈懇於天地父母之前,伏乞聖慈,亟許遞啓,以存國體,以安微分事。入啓。答曰,省疏具悉。旣往之事,不必追咎,卿其勿辭,速往欽哉。
掌令李國華辭職上疏。入啓。踏啓字。
錦昌副尉朴泰定,鐵原地加土呈辭。入啓。傳曰,給由馬。
京畿監司書目,楊州呈,以正言金宇杭辭職上疏上送事。啓。踏啓字。以上朝報
兵批,以金汝欽·李震·林泳·李國華爲副護軍,李德成爲副司直,金宇杭爲副司果,成儁爲副司正,李濡爲僉知,李明彬爲僉知,趙聖輔爲江襄兵馬水軍節度使。
巳時,上御熙政堂。晝講入侍,同知事李敏敍,特進官李秞,參贊官徐宗泰,侍講官趙相愚,檢討官金萬吉,假注書成儁,記事官鄭澔·沈季良,廣州留守尹趾善,武臣行副護軍崔橚,亦爲入侍。上讀前受周易謙卦,自序卦止本義一遍訖。相愚,進讀,自初六,止九三蒙。上受而讀之一遍訖。敏敍進曰,謙謙君子,吐與六二九三不同,六二則鳴謙下有吐,九三則勞謙下有吐,而此初六,獨於四字下懸吐,臣意則謙謙之下,宜亦有吐矣。上曰,然則依他爻懸吐,宜矣。金萬吉曰,以註吐觀之,與大文似相同,今卒改之,似未安矣。上曰,參看無妨矣。相愚曰,此諺解,旣經前輩之質正,到今改之,不當矣。敏敍曰,進講之時,改之,何害?相愚曰,自處至謙,則雖涉險艱,何往不濟?故曰,用涉大川,吉也。萬吉曰,居卑下之位,而執柔順之德者,乃其常也。故順理而行,則雖遇險艱,亦可免害矣。昔者孔子,見陽貨,貨雖惡,卽其國之大夫也。孔子雖聖,方居下而位卑矣,其見也,無缺二行理至也。故聖道亦無所詘,持此道而行焉,則雖蠻貊之邦,亦何不缺數字此所謂謙謙君子,用涉大川之吉也。敏敍曰,謙謙,衆所共與□則雖遇險艱,無所患害矣。相愚曰,謙謙者,遲重之謂也。用此道,以涉大川,居後而不爭先,則萬無一失,故吉矣。是以小註,亦言後登舟先登嶺之利耳。敏敍曰,謙謙,固君子之至德,而過謙過詘,則亦非君子之道也。至象傳。相愚曰,程傳所引自牧歸荑,與詩本旨,稍異。詩註云,牧,外野也,荑,芧之始生者也。此傳云自處也。雖因詩語,而其意則固自不同矣。萬吉曰,缺當以柔道,故程傳之引是詩者,以此也。上曰,唯。萬吉曰,缺牧如牛羊,然此與程子之意,差殊缺不同。程子則云謙德積中,見於外缺行正,以謙有聞,兩賢釋經之辭,雖殊,而缺萬吉曰,存諸中者,發於外,故苟有聖賢之德,則容貌辭氣之間,亦可觀感而知之,故論語云,夫子,溫良恭儉讓而得之。其註曰,夫子之盛德,光輝之發於外者,如是,故時君敬信,自以其所就而見之,是其驗也。且儀封人曰,二三子,何患於喪乎?天下之無道也,久矣,天將以夫子爲木鐸。封人,一見孔子,卽知其爲聖人,此所謂積於中者,發於外,見於聲音顔色者也。至象。敏敍曰,發於聲音,由至誠積於中,缺象云,中心所自得也。至九三爻□□□□人臣所可處之位也。萬吉曰,勞謙云者,雖有功勞,而益持缺也。相愚曰,雖有謙德,而有終,爲難,故旣能勞謙。又須行之缺可謂吉矣。萬吉曰,程子,以爲周公,可以當之,蓋周公,以聖人之才,憑叔父之親,而有大勳勞於天下,而居輔相之位,當時之士,豈有賢於周公者?而周公,猶恐其聰明有所未周,思慮有所未及,三吐哺三握髮,以待天下之士,後世之人,無周公之缺無周公之功業,而居輔相之位,則其所以謙恭自牧,求助於人者,豈特三吐哺三握髮而已哉?然而後世,以周公之心爲心者,有幾人哉?書不云乎?元首明哉,股肱良哉,元首叢脞哉,股肱墮哉。此言,能使臣下盡其責者,亦惟在於君上矣。敏敍曰,至人君之德,謙爲最貴,故大禹征苗之日,益,以滿招損,謙受益,陳誡,征伐之時,尙以是爲戒,則況人君接缺數行宗泰曰,人君,若以爲旣治而有自侈之心,以爲旣聖而有自高之心,則治道日下,學問日退矣。謙之一字,聖上,宜服而體念之矣。敏敍曰,人君,於微賤之士,以身下之者,皆謙德之效也。雖以天道之大,而其氣,下際而後,道乃光明,若不下際,則無以成天地之功矣。人君之道,亦猶天焉,自恃所居之位大,自恃所處之地高,自矜自用,無謙恭虛受之德,則此猶天道之不下際也,治道何缺。宗泰曰,缺誠是矣。卿大夫則施謙於士庶,爲難,帝王則施謙於卿大夫,爲難矣。相愚曰,此爻,雖只以臣道爲言,而推而言之,則人君之德,亦不可不謙恭矣。至象。萬吉曰,勞而不伐,至缺位,皆係辭之言也。已勞以下,程子釋繫辭之意也。至程傳如缺令名。萬吉曰,以君道言之,善者,人君所常行之德也,非爲保其缺善也。缺曰,有是德,則有是位矣。萬吉曰,令名之下,臣意,則以爲當懸吐矣。僉曰,以文勢觀之,似好矣,相遇曰,兩觀之,不害於文義矣。遂掩卷。廣州留守尹趾善曰,頃者京案軍變通之際,竝與左右別將而罷之,別將所領牙兵之數,至於六千六百餘名之多,兩部之兵,今無所屬之處,事甚難處,若以在京受祿之人,隨行於外方軍門,謂之名義不當,則寧自本廳,給料仍存,似爲便好,故問議于大臣,則大臣之義,亦以爲然,敢此仰達,令廟堂稟處,何如?上曰,依爲之。擧行條趾善曰,本廳軍兵,全不習藝,抛棄已久,故每當農隙,試射試放之意,分付各營矣。畿內之邑,本無軍器月課之規,藥丸,旣無出處所屬,各邑齊報,請得一番試藝之時,火藥二缺則至於五百餘斤,硫黃·鉛鐵,本廳,素有煮採之所,而焰硝則措備無路,自朝家商量給價,則庶可煮取繼用,故敢此仰達,令廟堂稟處,何如?上曰,依爲之。擧行條趾善曰,本城,有戶曹會付千餘同年久鼠破者,甚多矣。呂聖齊爲留守時,以此陳達,其中尤甚傷破者,分給於貧殘官屬矣。卽今見存者,尙有九百餘同,今若仍存,則必將漸至傷破,終爲無用之物,誠爲可惜,本城鋪帳,其數不多,取其尤甚傷破者,加造鋪帳百餘浮,然後會減,何如?上曰,年久之後,則自致腐破,造作布帳,可也。□□□□□□□□□□□□□□□□□□□□□□□□□□□,不得捧之,極其悶切矣。上曰,軍餉缺□事甚悶切矣敏敍曰,以恭陵改莎草事,臣當與大臣出往,大臣則奉審後仍卽還入,而石物鼻,破缺處修補之間,臣則與監董官,限完役留之之意,敢達。上曰,依爲之。敏敍曰,江都,僻在海口,故自前凡干軍需備納之類,例爲加資矣。臣在本府時,多有募人販備之事,而其中,正鐵備納五萬斤者,其勞費尤多,臣於前日,陳達於榻前,令該曹論賞,而只給判官加設帖,此人,曾經將官六品,則加設判官,非所以激勵,以其功勞言之,則加資不爲過濫矣。留守申晸,以此事亦爲陳達,而未能詳盡,故敢達。上曰,頃因申晸陳達,旣令該曹論賞矣。保障之地,異於他處,而論賞太輕,則應募者,小有乖激勸之道,分付該曹,加資,可也。擧行條宗泰曰,戶曹,異於他司,而本曹無行公之員,事務積滯,參判申翼相,牌招察任,何如?上曰,依爲之。上曰,兵曹判書,陳疏引入,今日又爲牌不進,凡干公務,多有積滯,禁軍都試,尙未設行,至於習陣,以中軍代行,其在事體,亦甚未安,此後如非大段疾病,則不淂以中軍代行之意,別爲嚴飭,從速行公事,亦爲分付,可也。遂罷出。以上燼餘
晝講入侍時,禮曹判書李敏敍所啓,今此恭陵陵上改莎草時,本曹堂上,與繕工提調,當爲進去,而臣旣兼本監提調,兼爲進去,何如?上曰,依爲之。又所啓,陵上莎草修改後,本曹堂上郞廳,與繕工監監役官,仍留,石人鼻修改後,復命矣。上曰,知道。以上禮曹謄錄
上在昌德宮。停常參,只晝講。
夜一更,流星出天倉星上,入巽方天際,狀如拳,尾長二三尺許,色赤。五更,月暈,流星出張星下,入東方天際,狀如拳,尾長二三尺許,色赤。
朴泰尙啓曰,明日國忌齋戒,明明日正日,此兩日視事,頉稟。傳曰,知道。
成虎徵,以武二所差備官,以試官意啓曰,監試官持平李宜昌,素有眼病,而承牌之後,不敢言病,來參試所矣。爲風寒之所傷,兩眼赤爛浮腫,不能開睫,以此病狀,勢難監試,莫重試事,不得備員,不但事體之苟簡,試事亦有遲滯之患,合有變通之道,令政院稟處,何如?傳曰,允。
又以備邊司言啓曰,今九月二十日晝講入侍時,廣州留守尹趾善所啓,頃者京案軍變通之際,竝與別將而罷之,別將所領牙兵之數,至於六千六百餘名之多,兩部之兵,今無所屬之處,事甚難處,若以在京受祿之人,隨行於外方軍門,謂之不當而減省,則寧自本廳,給料仍存,似爲便好,故問議于大臣,則大臣之意,亦以爲然,敢此仰達,令廟堂稟處,何如?上曰,依爲之事,命下矣。守禦使移住山城之後,左右別將,仍爲在京受料,名義不當,故旣以革罷之意,啓下知委矣。本府,若以兩牙兵之無將領,爲慮,而自本廳欲爲給料仍存,則事體與前有異,似無不可,以此定式施行之意,分付,何如?傳曰,允。
持平李濟民啓曰,請明禮·壽進·於義·龍洞·明安公主五宮折受處,竝令一體査正事。請還收遠竄罪人金煥,中途移配之命事。啓辭竝上同答曰,勿煩。以上燼餘
戶曹參判申翼相上疏。大槪,昨於召牌之下,不得不扶病一出,而兼帶成均之任,終有不敢沒廉久冒者,不避煩擾,昧死陳籲,伏乞聖慈,亟許遞改,以便公私事。入啓。答曰,省疏具悉。卿辭至此,同成均之任,當許遞焉。
兵曹判書李師命上疏。大槪,宿患復作,漸至沈痼,而曹務積滯,已至數月,昨日筵席聖敎,驚惶震惕,益復罔措,卽今病勢,決無供職之望,懇乞遞臣本職及兼帶,仍治臣違牌之罪事。入啓。答曰,省疏具悉。卿其安心勿辭,調理行公。仍傳曰,遣內醫看病。
左參贊金萬重上疏。大槪,冒陳危懇,乞收文衡之命,以幸公私事。入啓。答曰,省疏具悉。今玆新命,實循公議,伊時臺臣之言,不過泛論薦望之序次而已,尤不必以此爲嫌,卿其安心勿辭,從速察職。已上朝報
巳時,上御熙政堂晝講。入侍,判中樞府事李尙眞,知事呂聖齊,特進官金德遠,參贊官申啓華,侍講官趙相愚,檢討官金萬吉,假注書成儁,記事官鄭澔·沈季良,武臣行副護軍申鍵,輪對官左通禮任弘亮,都摠府經歷安根,尙衣院僉正李夢錫,平市署令尹彙善,司贍主簿李秀文,亦爲入侍。上讀前受周易謙卦,自初六止九三象,一遍訖。相愚進讀,自六四,止上六。上受而讀之,一遍訖。相愚,釋文義曰,六四之爻,處九三·六五之間,九三,以大功之人,旣能勞謙,而居四之下,六五,處至尊之位,亦持謙德,而處四之上,則動作施爲,尤當散布其謙也,故云無不利,撝謙也。萬吉曰,今有人,未有功伐,而位居大勳臣之上,則必須卑而下之,以示謙讓不安之意,然後方可以保其位矣。相如之功,不及廉頗,而位居其上,故廉頗,必欲辱之,而相如,不與相爭,路中相逢,輒引車避匿,廉頗,終焉羞服,兩人式歡,國賴而安,陳平,在高帝缺利於撝謙,義云柔而得正,其占無不利,而然居九三之上,故戒以缺揮其謙,此等處參看,宜矣。至象。相愚曰,此象文義,程傳備矣。萬吉曰,凡人之謙,有所宜施,而亦不過其宜也。唯六四則處近君之位,據勞臣之上,故必須撝布其謙,可以保其位矣。至六五,相愚曰,不富以其隣云者,泰之六四,亦有此語,而與此小有異焉,何也?泰之六四則三陰,以在下之物,居上,乃失其實矣。其志,皆欲下行,故不富而相從,不待戒告而誠意相合也。此爻之義則,爲人君而持謙,順以接於下,爲衆人所歸,故有不富以其隣之義也。啓華曰,五,以君位之尊,而執謙德以接下,故雖無聚人之財,而自能得人之親,此不富以其隣之義也。萬吉曰,財能聚人,而人君,持謙以接下,則天下,亦自歸順,卽所謂不富以其隣者也。文王由方百里起是則不富,而八百諸侯,不期而會,則所謂以其隣者也。三分天下,以服事殷,程傳所謂爲人君持謙順,天下歸心者也。如是而或有不服之國,則不可專尙謙柔,必循威武相濟,然後能懷服天下,如武王之伐崇,是也。夫兵者,凶器,聖人,不得已而用之,故無所不利,苟或得已而不已,如漢武帝之窮兵黯武,豈云利哉?相愚曰,臣隣共戴,萬民共悅,則從者自衆矣。然或有不服者,則率吾歸服之衆,以征梗化之徒,所謂以天下所順,攻親戚之所畔也,此不亦利乎?且征伐之道,有得已,有不得已者,如大禹之征有苗,周宣之薄伐玁狁,不得已者也,至若秦皇之竝呑六國,漢武之征伐四夷,亦豈不得已者乎?是以聖人慮後世之觀此事,而有妄動干戈者,故於其象曰,利用侵伐,征不服也。聖齊曰,人君太謙,則君道不成,故必須威武相濟,然後剛柔竝行,而君道斯盡矣,此今日聖上所當愓念處也。萬吉曰,程傳所謂威武相濟云者,不必征伐不服而後,爲威武也。推其類而論之,則人君接下之際,不可專尙謙柔,必須濟以威武,然後方可以盡君道,而無所不利也。上曰,此爻,難以侵伐爲辭,而人君之道,於政事之間,不可不威德相濟也。萬吉曰,謙柔威武,一有所偏,則不能無弊,必須剛柔相濟,威武竝行,然後方可謂盡君道之宜矣。漢文帝,重周勃之功,禮之甚恭,後因缺濟以威武,太宗則過於威武,故濟以謙恭,此所謂剛柔相濟,威武竝行者也。聖齊曰,此爻,以陰柔居君位,專用謙柔,則流於姑息,故發以侵伐之義矣。啓華曰,乾卦,亦六爻俱陽爻,故上九,以亢龍有悔,爲戒此爻,則以陰爲尊,故以利用侵伐,垂訓,此聖人隨時設爻之義也。尙眞曰,乾卦之五爻,皆君位也,二爻,皆臣位也,體認於五爻,則可以期君德之成就,服膺於二爻,則可以察臣下之賢邪,人主之可鑒可戒,不出於五二爻之間矣。聖上進講周易之後,臣初入侍,區區之慮,只願逐卦省察,聖學日就於高明矣。上曰,唯。相愚曰,人君之德,不可專尙謙柔,必須威武相濟,然後能懷服天下,故論侵伐之事,而於君德上,亦可有推類體驗者,臣前有所懷,惶恐敢達矣。目今朝綱日益頹弛,言路日益壅關,以言乎朝綱,則大小玩愒,百隷怠曠,此則固宜勅勵振刷,以示威武之義,以言乎言路,則進言之人,小有逆耳之言,則輒施雷霆之威,摧折大過,此則宜示謙柔之德,以恢言路,如是然後,可以盡其謙柔威武之道矣。上曰,唯。啓華曰,凡人君之動靜云爲,威德可以相濟矣。萬吉,釋無不利,傳與義,不同,傳云威德竝著,則無所不利,義云未服者,固宜利征,而於作事,亦無不利,參看似好矣。至象。萬吉曰,程傳,詳矣,小註誠齋楊氏之說,亦好矣。上曰,此象,慮後世之妄動干戈,故云征不服也。啓華曰,征不服,非但征伐之謂也。人君接下之道,亦可以推以言之矣。誠信導下,而猶有大慝難赦者,加以誅戮,此征不服之義也。上曰,推而見之,則然矣。至上六,相愚曰,五爻則以陰居君位,而過於謙恭,故勉以威武,此爻則以柔,處柔順之極,又處缺極乎謙者也。以極謙而反居高,未得遂其謙之志,故至發於聲音矣。啓華曰,古人云,太剛則折,太柔則弊,剛柔固當相濟矣。尙眞曰,凡卦之上爻,元無吉爻,故雖乾卦,上九則有悔矣。此爻則以陰居陰,故爻辭無大凶害耳。啓華曰,凡物,極則必變,故於極處,必垂戒矣。至象。相愚曰,程傳,欲謙之志未得云者,雖欲謙而未得之謂也。謙旣極而居上,不勝其切,故至於鳴也。又曰,此卦則至上六而無缺曰,爲國之道,威武相濟,則無所缺陰與陽而已,此卦,衆陰之中,有九三之一陽,帝王之學,於陰陽□□處,不可不逐卦留意,而此卦則尤切近焉,若沈潛體認,則大有益矣。上曰,唯。相愚曰,殿下遇災警懼,前後求助之敎,非不丁寧,而朝廷之上,草野之下,無一人有進言者,此可見聖上威武太過,人皆以言爲諱也。臣以振肅朝綱之意,前後反復,而今又以言路恢廓之意,縷縷申告焉,惟聖明之留意也。遂掩卷。尙眞進曰,近來秋霜連殞,日氣頗寒,而啓覆至三,開筵頻日,未審聖體安寧否乎?臣痼疾纏身,行步甚艱,入侍威顔,已缺年,區區下情,何可盡喩?雖極惶恐,蹔欲瞻望玉色耳。瞻望良久,仍進曰,聖上凡於政令之間,其所以憂勤惕慮者,靡所不至,則上天宜無譴怒之事,而西成未及,害農之災,多至六七萬民,終至無食之境,且變怪層出,殆無虛月,危亡之兆,不一而足,識者之寒心,固已久矣。天道玄遠而難見,不可以微臣之臆度,有所仰對,且聖德小無闕漏,則今日年事之大侵,災異之疊見,實未知其所由生矣。雖然災不虛生,必有所召,則到此地頭,君臣上下,正宜協心同德,思所以消災異救民死,以爲祈天永命之地,而朝廷,視之若尋常,臣竊悶焉。今年年事,初頭,則頗有豐徵矣,惡風連吹,秋霜早下,成熟之際,不能結實,故所謂稻米,小似粟米,而其色且黑,不成稻米貌樣矣。今秋監科,鄕士之赴京者,已多,聞其赴京之由,則京科額數,多於鄕解,當此罷忠義缺之時,要得初試,以爲他日免軍役之地,故皆爲來赴云,而偶見其裹來之糧,則米無全粒,不似白米,且費數月之糧,艱爲裹來云,所見極爲驚心矣。且臣連接鄕人,探問鄕中消息,則兩南被災之邑,居民幾盡流散,其餘存者,採菽葉作粥,僅僅延命,而明春則萬無保存之路云矣。辛亥年之凶歉,雖云甚矣,而辛亥之前,不如近來連歲凶荒,故民有資生之路,僅僅支保矣。今年則凶荒之慘,反有甚於辛亥缺成熟之節,半爲風霜所傷,田畝小收,民皆赤立,飢餓之慘,無異於諸道,當此國儲罄竭之時,其何以救活耶?勢將立視其死耳,如此形勢,自上想聞其槪,而恐難盡詳矣。外方狀啓,雖以實聞,而朝廷莫之信焉,自外方來者,得見時宰,言及凶荒之慘,則輒謂之不識人事,外方形勢,廟堂,旣不能盡知,則聖上,深居九重之內,亦何由而知之也?今當年分給災之日,必須商量給災,然後民可以蒙其惠矣。給災之規,毋論田畓,酷被缺處,則例給全災,而旣已刈食處,則例不給災,今則□□□刈食,不爲給災,則民間,必多有呼冤之聲矣。今年則異於常年,當初頗向成熟者,亦慘被風霜之災,故雖或刈食,而其實則所食無幾,今若不爲區別,刈食之處,則全不給災,則民事誠可切悶,今日之計,莫如蠲減徭役,而經用已匱,亦無措手處,其將奈何?然以誠實做事,則事無不成,有若無中之生有,而如臣膚淺之慮,未得其善策矣。今日之歲歉天災,不可指謂某事之有失,某政之有闕,而聞古人之言曰,前事之失,後事之師,臣請以聖上處分之前所失,宜陳之,曾在社壇禱雨時,徑先回鑾,事天之道,恐不當如是矣。其日雖有霢霂之雨,而旣入齋室,牲幣已具,只宜改其祝辭,設行祀事,而政院,徑先啓請,旋爲還駕,政院之啓請缺事天以實之道,豈容如是?其後害穀之災,未必不由於此,而然事在旣往,雖言何補?然此等處,職由於誠實之不足,自上若懲前而毖後,凡於事天之道,必以誠實爲貴,則今臣此言,亦未必無小補爾。上曰,比年凶歉之餘,諸道年事,今又如此,渴悶何言?如此形勢,廟堂亦豈不知也?社稷親禱事,其日適雨下,仍爲行祭,亦涉未安,故徑先還宮,而大臣所達,如此,誠爲得宜,可不體念焉?尙眞曰,臣又請以聖上處分之失者,陳之,頃日觀武才之設行,極涉非時矣。觀武才,自是豐亨豫大之缺經費,必有所補,而今乃虛用於不緊之處,事之不當,莫此爲甚,至於科擧之頻數,今年爲甚,別試初試,其在凶年之農時,尙云不可,今秋式年,京外應爲缺減之費,旣是不貲,如設場之邑,則民間責徵,罔有紀極,棘圍之設,甚勞飢民,雖是大比之科,辛亥則不得設場,退行於壬子秋,至癸丑春,始爲會試,此已前例,到今追行,有何不可,而必爲趁此時爲之乎?且鎭川鄕榜之變,極可駭慘,旣有非常之大變,則其在道理,晏然設科,甚爲未安矣。古者宗廟災,則缺今此鄕校之變,不下於宗廟之災矣,此時設科,豈缺上曰,年前禮山縣,有鄕校灰燼之變故,其時設場與否,問議于大臣,仍爲設場矣。尙眞曰,鎭川之變,缺於禮山,此實無前之大變矣。且西北道設科,雖是慰悅之擧,北道凶荒,亦甚慘酷,趁今設科,最爲失當,重臣之外,監司·試官·差備官,許多支供之難,可以想知,吉州及近邑之民,必爲凋瘵矣。上曰,北道,是豐沛之鄕,而甲辰年設科之後,已經累年,故因北評事陳達,特令設行矣。尙眞曰,臣嘗聞新羅,以石亡,高麗,以土亡,其後得見兩處,則果如所聞,而我國則恐以設科之頻數,終至於亡也,設科,所以得人,而今之試官,異於古人,不能見其文,知其爲人,故亦未嘗得一人才,只以年少之人,充其一榜,曾聞麗末,有紅粉榜,我國之科,不幸近之矣。今番庭試則此是慶科,不可不設行,而式年則雖退行,亦無妨,而事在旣往,言之無益矣。然臣之縷縷陳達者,蓋欲善後,而毋踵前日之非耳。上曰,式年退行事,儒臣,曾爲陳疏,而旣已行會於外方,故仍爲設行矣。尙眞曰,凡臣所陳數件事,皆是旣往,言之無益,而卽今救民切急之事,猶不無可以缺施者,以臣愚意,必先節損用度,而除出各衙門有裕之財,以爲經費,外方民間所出之米,則無一上納,然後民可以支保,缺則乘以駑馬,祀以下牲,此若不可,則先王制法,何以爲之耶?今世之人,皆以御供祭享,非臣子所敢言爲言,而臣意則到此地頭,所當無所不用其極,今若尊聖訓,特爲減省,庶可以迓續天命,其與忽焉不祀者,輕重得失,亦何如也?凡干小小等事,一一裁減,雖若瑣細,而積小成多,以致羡餘,則國用自有支保之道,而民生亦可以小蘇矣。臣素無識慮,言不適宜,故臣言未嘗見施,而今此活民之術,宜有所缺九重之內,民間形勢,其何以詳聞耶?缺自上不可不知矣。敵國雖或犯境,何以加之?民心已離缺至難恃矣。且臣得聞營將,巡歷列邑,而兩南尤甚之邑,則民皆流離,軍無見存云,今日人心之渙散,誠非細慮矣。且各道還上,朝家定其石數,使之收捧,故爲守令者,畏其身之獲罪,日事鞭扑,督民徵納,而亦不能準數收捧,只益其民生之愁苦而流散,今若不定石數,隨其便宜,使之收捧,則未及流散之民,稍可支安矣。上曰,祭享重事,卒然裁減,極涉重難,故曾前亦無裁減之事矣。其他節用等事,元老大臣之言,如此,令朝家區別減省,可也。尙眞曰,軍門上番軍士,姑爲停減,則其給料之資,自有贏餘,足爲經費之用,而此是宿衛之軍,猝然停番,似難,令廟堂惕念變通,何如?上曰,令廟堂講究,可也。尙眞曰,朝廷之上,又有亡國之事,東西分倘,出自宣廟朝,而其流之弊,至於今日而極矣。分爲三四,無異仇敵,用含黜陟,惟私是循,只此一事,足以亡國,而上自朝廷,無一人覺悟者,極爲無形矣。旣是同胞之人,而在此偏小之國,共事一君,固當同寅協恭,以濟時艱,而今乃分明角立,論議携貳,置國事於相忌之域,甚可痛心,朝廷之上,氣象如此,則其國雖欲不亡,得乎?今日朋黨之害,雖日加刑戮,亦不可禁矣。如自上先行大公至正之道,缺故,民生日益愁苦,不能支保矣。臣觀今日之爲守令者,缺多恃其閥閱形勢,沈酗麴糱,抛棄官事,半門開市,射利是事,故臣聞鄕人之言,如此凶年,則守令,當見大利云,誠極寒心矣。此皆道臣黜陟不公,只觀親疏强弱之致也。上曰,守令黜陟,係於監司,雖在常年,於黜陟之際,不可不愼,則當此無前之凶,尤不可不愼,各別黜陟事,分付,可也。尙眞曰,守令之見利云者,聞來缺啓華曰,大臣之陳達,誠有所見矣。第爲守令者,若有如此之事,則擧其名姓,直爲陳達,可也。不缺矣。尙眞曰,非人人皆如是也,怙勢者卽然,而監司不能嚴黜之責,是可歎也。且今日用人之方,於淸官要職,則必擇閥閱,而不及於下流,夫出於閥閱者,豈盡人才,而處於下流者,豈盡庸品也?不計門閥,惟才是取,則官人之道,庶乎得宜,而此誠今日之痼弊,難望猝革也。凡不爲交遊,不爲論議者,方可謂之人才矣。上曰,大臣之言,是矣。尙眞曰,當此國家艱危,人才渺然之日,用人之道,不可不廣矣。近日除拜,每每拘礙於色目,誠甚未便,自上視之,莫非王臣,有何區別之事乎?乙卯以後,無故可用之人,尙未及收用,此由見聞之不及,而爵是公器,則無不可獨占也,明矣。夫嶺南者,人才府庫,而無一見用者,雖或收用,而其附托時論,嗜利無恥之輩,則非所謂人才,而亦非收用嶺南之意也。上曰,曾以此事缺矣。大臣之言如此,其中若非得罪於公議者,則缺收用,可也。尙眞曰,近日之事,因小小論議之不合,每每排擯,誠甚不當,當此人才汲汲收用之日,通融用之,不亦可乎?又曰,居下流者,雖曰難知,而方在高秩者,亦不能稱才收用,臣曾以崔寬之淸白,陳達於榻前,至於陞資矣。其淸操節行,已是聖明之所洞燭,而沈潛易經,頗有工程,非徒事句讀者耳。頃爲浮薄輩之所沮,迹謝朝端,退缺淸白,有氷蘗之操,且所守堅確,非隨時俯仰之人,而執滯之缺病也,曾與右相,有相較之事,而信圭所爲,不至全非矣。右相入朝之後,若棄信圭,則終無以服人心矣。昔呂公著,入相之後,不棄賈種民,種民,以憸邪小人,戕害士類,公著,亦被其害,而公著爲相之日,臺諫,請罪種民。公著曰,今著入相,而種民被罪,則無以示天下,右相,今雖入來,必不棄信圭之人材矣。上曰,此兩人,非終棄之人也。大臣之言,如此,特爲收用,可也。尙眞曰,兪櫶,行己正直,居官淸白,曾爲江界府使時,不服缺播於搢紳間矣。其後臣逢着缺則答云,非爲人蔘而不服也。適當犯越罪人行刑之時,其盜採之蔘,雜入於他蔘,服之不屑,故適爲不服云。櫶之平生所爲,未嘗有不是處矣。今以年老之故,而拔去銀臺之望,仍至迹謝朝端,誠爲歎惜,臣曾達崔寬,有加資之事矣。啓華曰,櫶之淸白,不下於崔寬矣。聖齊曰,櫶之淸白,朝臣中亦嘗云云,故曾拜大司諫矣。承旨望,非徒年老,且有身病,故拔去,而病若差愈,則或有擬入之時矣。尙眞曰,如此之人,擢用亦不缺進曰,小臣區區之懷,多矣,而開筵之餘,缺敢以私情仰達,唯聖明之垂憐焉,缺上箚祈懇,四載于今,而聖明不賜缺惶縮,不知所出,擬入前席,畢陳私情矣。今方缺臣今年七十三矣。痼疾纏身,眼昏耳聾,缺簿書未能照見,耳聾,故凡人言語,未能聽聞,缺虛帶職名,實無意義,揆諸公私,俱極未安,七十致仕,載於古禮,優待老臣,是亦聖德中一事也。咫尺之下,敢陳私懇矣,今若特賜休退,則其在國體,擧措得宜,其在臣身,安意就盡矣。上曰,今日國勢之艱危,如此,豈卿退休之時也?曾於乞箚之批,已示予意,而前席陳懇,如是懃懇,缺南渡後,時事多艱,而如文天祥輩,亦皆致仕缺人君雖當艱虞之時,而未嘗不許其致仕矣。上曰,已諭予意矣。休退之請,不復煩陳,則予心可得以安矣。尙眞曰,我朝之致仕者,亦多矣。以近世言之,咸陵府院君李澥陳乞告退,先朝特賜允許,俾遂其願,待臣缺虛帶職名,年老且病,公私無益,仰惟聖明,缺特允微懇,如先朝之許李澥,則聖恩之罔極,缺上曰,如此艱危之秋,卿何乞退之至此耶?缺尙眞曰,臣嚴畏分義,不敢續續控懇,缺亦似泛然,故苦待今日入侍,冀獲缺終靳允許,則臣死之日,抱恨入地矣。缺天地之大者也。以事體言之,固不缺卿勿復言。尙眞曰,當此危急之時,凡缺所不擧,累經審理,罪人無多,而罪人之中,亦有罪名不重,而情有可恕者,今亦令攸司參酌所犯之輕重,如有抱冤而未伸者,特爲疏釋,似當矣。上曰,前日疏釋不小耳。尙眞曰,臣曾以閔熙·洪宇遠事,有所陳達矣。宇遠之疏,引易家人卦,故今之言者,以爲逼於缺以昜卦論之,則於慈聖坤缺果爲誤引矣。家人之彖曰,家人缺宇遠之所引,似出於此,原其本情,似缺聖人云,罪疑惟輕,今此宇遠缺宇遠之年,已逾八十,竄配亦久,臣意則缺以爲聖德之寬大矣。啓華曰,宇遠之缺而其疏語,則侵犯慈聖矣。缺疏釋,無妨云爾,則猶或可也。至以疏語,謂之無犯於慈聖,而遽爾放釋,則臣實未曉其可矣。萬吉曰,語犯慈聖,是何等罪惡,而大臣如是陳達,臣實未知其可也。尙眞曰,宇遠疏,則臣雖未見,而得聞其疏語,則無大段侵犯慈聖之處,缺啓華曰,宇遠缺宇遠平生,以經術自任,豈不知家人卦,而誤引之也?尙眞曰,閔熙·福善在之說,出於賊堅父子俱死之後,而無他證左,則罪疑難明,以此加律,恐涉過當,故臣於加律之時,亦陳此意,而今且年久,宜有所酌處矣。啓華曰,其時有看證,則獄體,當爲鞫問,而適無看證,不無疑信之端,故只爲流竄矣。大臣之縷縷陳達,蓋出於回天怒,引以爲缺放釋有罪之人,豈是應天之道,而缺矣。尙眞曰,罪犯至重者,則決難放釋,缺旣云難明,則終始竄配,臣未知其缺事,臺論之堅執,已久矣。當初與全翊戴缺勸令告變之事,而只以翊戴缺謂之敎誘誣告,此則因煥之缺情有所恐喝之故,自以至於死地,則其言之如此,不必爲誣告之證矣。臣意則臺諫之堅執,終未知其可也。曾在仁祖朝,雖誣告之人,亦不之罪,此蓋所以深長之慮,當此末世,不可塞其上變之路,而煥旣受賞,則不宜如此矣。上曰,金煥,元無流竄之罪,而當初爲缺到今放釋,未爲不可,而臺閣以缺未曉其故矣。尙眞曰,自上不知尹缺寬猛相濟,處事得中,故御營將缺民,稱譽不已,卽今北道之人,亦云缺監司尹趾完之爲人,於此可知耳。北門之缺內職之重矣。上曰,尹趾完之人才,予亦缺雖是重地,而其重,猶不如內職,何可久置於外也?曾缺請托不行,此非人才而何?慮或聖明,不能詳知,故如是敢達矣。又曰,臣之乞退,已盡於前,辭竭意窮,更無仰陳之事,惟冀聖明之更加眷思,而快從之耳。上曰,卿之乞退,至此,予心不安矣,須勿復陳也。聖齊曰,近日玉堂無故行公者,三人,而武科監試官,無推移之路,昨日政,以玉堂一人,移差臺諫,卽今玉堂見存之員,只有上下番,前頭事故,亦不可知,自前如此之時,則罷職及文書未及傳掌之人,有變通之事矣。閔鎭周,則以朔試射不進,金盛迪,以試官牌不進,俱在罷職之中,而金盛迪,曾任萬頃,黃欽,曾任羅州,竝皆十朔前遞來,未及文書傳掌,合有變通之道,李玄紀,則曾任果川,未及解由,此與文書傳掌,有異,而曾前亦有解由勿拘之時,故敢此仰達。上曰,罷職之類,竝皆敍用,文書未及傳掌,勿爲拘礙,解由未出,雖與文書未及傳掌有異,亦一體勿爲拘礙,可也。擧行條聖齊曰,慶興府使,今當差出,而缺近處三邑,旣以文官差送矣。慶興則以缺宜,故問議于大臣,則大臣之意,亦缺達。上曰,北道,異於他道,今番則以武臣擇送,可也。啓華曰,臣在北道時,見其近處守令,則雖曰文官,而於職事不爲盡心,故如此之類,反不如武臣矣。上曰,職事之修否,惟在盡心與不盡心而已,不必係於文武矣。上又敎曰,近見承旨望,則甚爲苟簡,曾前擬望之人,該曹更爲變通擬望,可也。聖齊曰,判書不能獨爲變通,退出與諸堂上相議,當爲變通矣。上曰,南益熏,巡將則啓下,而拔去於承旨望,未知以何事拔去耶?聖齊曰,益熏,曾在三司時,缺見塞於淸望矣。上曰,不可以此缺通後,當議望於承旨,而物議不許缺通,渠亦必不自安,不得行公矣。當與諸堂上相議,缺尙眞曰,益熏之所犯,臣雖未知,而朝家,以色目區別,故見塞淸路矣,非獨益熏一人也。乙卯以後,見棄於時論,不得收用者,亦多,雖或有一時所犯,而亦不可永棄矣,上曰,近日承旨望,甚爲苟簡,故特擧益熏之名矣。見棄者則非獨益熏一人而已。尙眞曰,沈滯中,若爲收用,則可無乏才之歎矣。聖齊曰,益熏之爲人,可合收用,缺金德遠所啓,赴燕商賈,雜亂之弊,其來已久,因陳奏使鄭載嵩別單書啓,頃日謝恩使之行,一切禁斷矣。旋以平安監司李世白狀啓,備局覆啓,依前還許,當初彼人之語意,雖未知如何,而未及更探,自我徑許者,似欠愼重,況聞開市淸人出來時,禁其雜貨買賣,只以銀貨,買取田器牛隻,且前日齎咨官入往時,柵門及山海關,俱爲搜驗云。此皆無前之事,則彼中禁令,推此可知,而我國商買,如前帶去,則意外生事,不可不慮,以管運餉貿昜別將各一員,只給一卜馬,使之入送,此外京外商賈,及灣上所送餘馬,姑爲禁斷,以待探問彼中事情後,變通未晩,故以此意問議于大臣,則大臣亦以爲然,故敢此仰達。上曰,向日別單措語,只令謝恩使,不帶商賈,從速行會,似非永久禁斷之意,故其後備局回啓,依例允下矣。今此所達,不無意見,今番則禁斷,可也。擧行條金德遠曰,赴京譯官,例自該院,輪次差定,而首譯多有奔走周旋之事,故前日節使之行,別爲啓請帶去者,非止一再,今此赴燕時,可合首譯,多爲加定,以爲帶去之地,何如?上曰,可堪爲首驛者,缺分付該院。擧行條趙相愚曰,今日大臣所陳,無非缺所謂社稷壇禱雨時,徑先回鑾云缺然者也。其日雖得不雨,改以報謝缺則事當仍留齋所,躬行祀事,缺還宮,臣亟欲請對,陳其不可,而顧不在三司之列,故不果矣。及其回鑾,夕照分明,人心波動,實難慰解,而一日二日,自至寢息,且春秋園陵之謁,例爲輪回於未行之陵,故今秋初,以長陵定行矣。緣日候稍冷,道里頗遠,有改定之議,而不定於未曾展謁之所,又定於春間纔謁之陵事,天事神缺上曰,社稷還宮,大臣亦缺陵幸,則有不然者,健元陵,因春間崇陵之行,只行展謁,故頃者又爲定行於此陵矣,予未知其未安也。相愚曰,臣於近日除拜之事,有區區所懷,而職非言責,出位有嫌,且論人除拜,自上曾不肯允從,故昨日登對,囁嚅而退,終不敢發矣。今日大臣,以方伯黜陟不公之意,陳達,臣於此得聞矣。生民休戚,係於守令,守令黜陟,係於方伯,而兩西新除方伯,俱不協於方伯之任矣。平安監司尹堦,曾任江都,以贓汚缺畀以關西財貨之府,且聞焰焇缺千四五百兩,出授於京商一人之手云,此雖缺異,其亦不謹者也。啓華曰,焰焇事,臣聞一萬缺備納云矣。相愚曰,黃海監司任奎,治郡有能聲矣。曾按湖南,怠荒政多憒憒,故湖南一路,傳笑至今,缺藩屛重地,安可以責黜陟之公乎?尙眞曰,廉貪不齊,貪亦有輕重,尹堦之所得名者,未知如何,而臣亦熟知其人,有幹局可用,終非可棄之人矣。任奎之事,臣曾有所達,而人有罪過,宜開變新之路,不可以湖南事,至於禁錭矣。啓華曰,任奎湖南事,臣則聲聞未及,未得詳知,而有幹事之才,故曾爲守宰時,亦有治績矣,不合於方伯之任,臣未知爾。相愚曰,尹堦·任奎事,大臣近侍,俱有所缺誠有言事不審之失,臣誠惶恐無地。第臣江都往返屬耳,稔聞沿路之言,江都之人,以爲自丙子以後貪墨,未有如尹堦者,物情如此,而今若復置於關西重藩,則聽聞,如何?且任奎事,臣以湖南守令及暗行,累度往來熟聞之矣。任奎,率畜婢妾,政令多出其手,宣化堂,卽監司布政之所也。當其妾之病也,至設神祀於其堂,如此之人,豈可復寄重任,缺人心解體矣。且近日上下,亦以民生爲慮,故敢達矣,上無發落。承旨史官外,諸臣罷黜。上曰,招輪對官入來。假注書成儁招入。上曰,以次進來。左通禮任弘亮進。上曰,有可達事耶?弘亮曰,本院常時,雖無劇務,而或擧動或祭享之時,則極爲多事矣。本院只有書員二名,使令二名,故多事之時,則許多官員,使喚不足,不能成樣,下人加出,然後可無使喚不足之弊矣。仍爲退去。上曰,他人進來。都摠經歷安根進曰,本府則無可達之事矣。仍爲退去。上曰,他人進來。尙衣院僉正李夢錫進。上曰,本院有弊瘼耶?夢錫曰,本院缺地,凡於大小事,提調,續續變通矣。仍爲退去。平市署令尹彙善進。上曰,本署有弊瘼耶?彙善曰,無大段弊事矣。仍爲退去。司贍主簿李秀文進。上曰,有可陳事耶?秀文曰,無弊可達矣。啓華曰,輪對官左通禮任弘亮,以煩瑣事,猥陳於榻前,請推考。上曰,推考,可也。擧行條諸臣遂罷黜。以上燼餘
上在昌德宮。停常參·經筵。
自卯時至申時,日暈。
神懿王后忌辰齋戒。申啓華啓曰,大司憲朴世采,執義嚴緝,掌令姜鋧在外,掌令鄭來祥,武一所監試官進,持平李濟民,武二所監試官進,持平李宜正呈辭,今日以監察茶時之意,敢啓。傳曰,知道。
成虎徵,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
假注書李東馣書啓,臣敬奉聖旨,馳往京畿砥平地釜淵道巢村議政府右議政李端夏所住處,傳諭聖批,則以爲臣,瀝血申暴,庶幾天鑑垂燭,夬賜鐫改,而非惟祝望不諧,至於三遣史官,再宣不敢當之批諭,聖恩彌隆,臣心益懼,直欲循墻而走,鑽地而入,不可得也。臣於近日,惶悸焦灼,精神氣力,已到不能收拾之境,而然在鄕不敢復陳疏,賜祭先臣,日期臨迫,數日內,將扶舁出往于驪州地祠宇所在處,迎過恩禮後,倘有餘氣,惟當進伏郊外,畢陳情悃云矣,敢啓。傳曰,知道。以上燼餘
上在昌德宮。停常參·經筵。
夜五更,流星出天中淡雲間,入東方天際,狀如拳,尾長二三尺許,色赤。
神懿王后忌辰。
朴泰尙啓曰,明日常參·經筵,取稟。傳曰,停。
成虎徵啓曰,備邊司郞廳來言,今日賓廳坐起日次,而國忌相値,不得開坐云矣,敢啓。傳曰,知道。
申啓華啓曰,大司憲朴世采,執義嚴緝,掌令姜鋧,在外,掌令鄭來祥,武一所監試官進,持平李濟民,武二所監試官進,持平李宜昌呈辭,今日以監察茶時之意,敢啓。傳曰,知道。
朴泰尙缺則勢未及上來,令該曹給馬催促發送,以爲及期設科之地,何如?傳曰,允。
成虎徵,以兵曹言啓曰,禁衛營新軍點考,在於今月二十五日,而中軍閔暹,以禁軍別將受點,應爲入直,單子中改付標以入之意,敢啓。傳曰,知道。
以備忘記,傳于成虎徵曰,史官二員待命。
成虎徵,以武科二所差備官,以試官意啓曰,收字擧字朴貴昌,六兩入格之後,取考其所持戶口,則乃是今年成出者也。凡京外戶籍,皆於式年爲之,今此貴昌所納戶口,成出於今年,而今年,非戶籍式年,則其符同奸吏,違法圖出之狀,誠極痛駭,爲先拔去,而旣已現露之後,不可不推覈重治,令攸司囚禁嚴覈,依法重治,何如?傳曰,允。以上燼餘
上在昌德宮。停常參·經筵。
昧爽,有霧氣。未時,日暈。夜一更二更,有霧氣。
金斗明啓曰,明日常參·經筵,取稟。傳曰,只晝講。
申啓華啓曰,大司憲朴世采,執義嚴緝,掌令姜鋧,在外,掌令鄭來祥,武一所監試官進,持平李濟民,武二所監試官進,持平李宜昌呈辭入啓,今日以監察茶時之意,敢啓。傳曰,知道。
又啓曰,判義禁金萬重,以兼帶大提學辭免之故,久未行公,罪囚多滯,事甚可慮。判義禁金萬重,牌招,使之察任,何如?傳曰,允。
徐宗泰啓曰,判義禁金萬重,牌招不進矣。傳曰,知道。
朴泰尙啓曰,吏曹郞廳來言,守令有闕,政事,何以爲之?取稟。傳曰,明日爲之。
成虎徵,以司僕寺官員,以提調意啓曰,得接海州監牧官崔彦相所報,則麒麟島牧子李星昌·金沙明·金惡同·金厚己·朴吉等五名,自本道監營,帳籍憑考,無役閑良査出時,誤爲抄出,移於本官正兵。牧場應役之牧子,公然見失,不可不速爲變通,以爲看護場馬之地云。頃年本道閑丁査覈時,多有不察混雜之事,再三査正,而牧場內,方爲應役之牧子,混入於其中,至於移定他役,事甚無據。令備邊司,分付本道,使之査問本官後,新定之役,卽爲頉下,何如?傳曰,允。
金斗明,以觀象監官員,以領事意啓曰,臣以恭陵改莎草事,明將進去矣。本監提調,當爲同詣,而臣以領事,曾亦有兼行之例,提調則使之勿爲進去,以除畿邑廚傳之弊,何如?傳曰,允。
朴泰尙,以司饔院官員,以都提調意啓曰,本院柴場移定處,發遣郞廳看審以來事,啓下矣。今聞郞廳之言,則狼川上下西面,道里頗爲便近,而第本邑,以峽中至殘之邑,所管只是五面,而其中又有訓鍊都監及諸宮家三處折受云。今若又設本院柴場,則本邑,萬無成樣之理,此弊不可不慮也。至於淮陽,則道里之便近,雖不及狼川,而本邑境界,頗爲廣濶,且無各衙門折受處云。本府水入面,東自靑松枝,西至松巨里,與方吾羅·鐵尾等處,南自楊口境文登,北至飫山黃場山外,以此定界,量案元田外,一依廣州柴場收稅例,自今年爲始,家戶·火田,竝爲收稅,以爲燔造所物力補用之地,何如?傳曰,允。
金斗明,以觀象監官員,以領事意啓曰,今秋冬等日月食,以四篇算法推之,則來十月初一日壬子朔,日有食之,獨大明曆法,不食,而內篇法及時憲曆法·外篇法三篇算法,則食之時刻,俱是食在地下,而但時憲與外篇法,後圖時刻,與其日出時刻,相近。日出之時,脫有虧缺之形,則不可不隨所見救食,依前例別定監官員二員,登南山看候,如有未復之形,卽令放火救食,何如?傳曰,允。
申啓華,以備邊司言啓曰,今九月二十日晝講入侍時,廣州留守尹趾善所啓,本廳軍兵,全不習藝,抛棄已久,故每當農隙,試射試放之意,分付各營矣。畿內之邑,本無軍器月課之規,藥丸旣無出處,所屬各邑,齊報請得,一番試藝之時,火藥二缺則至於五百餘斤。硫黃·鉛鐵,本廳素有煮採之所,而焰硝則措備無路,自朝家商量給價,則庶可煮取繼用,故敢此仰達,令廟堂稟處,何如?上曰,依爲之事,命下矣。畿甸各邑,本無軍器月課之規,軍兵試才時所用火藥,無他出處,誠有難繼之慮,而摠戎廳,則從前自朝家,題給煮硝之價,雖有其例,守禦廳物力,旣非摠戎廳之比,硫黃·鉛鐵採納之數,頗多,如欲煮取焰硝,則不無推移料理之道。國儲蕩竭,經用裁損之日,創開新規,劃給軍需,勢所未易,以此分付,何如?傳曰,允。
又以戶曹言啓曰,卽接廣興倉所報,則來冬等百官頒料時,大臣家,倉官例爲進去,請受祿牌,而右議政李端夏,時在京畿砥平地,同祿牌,時無請受之處云。在前在京大臣,則雖未肅謝,倉官,例爲輸送祿俸,而今此右議政李端夏,時未入城,則與此有異,而係是大臣祿俸,何以爲之?敢稟。傳曰,姑待入來後輸送,可也。
又以武一所差備官,以試官意啓曰,今日陽字擧子金世達,六兩入射時,容貌,明是再昨宿字六兩入格擧子金三達,知有代射之擧,金三達·世達等,卽爲招入試所,代射一事,再三詰問,則抵死發明,欲掩其代射之迹,殊甚可惡,卽使三達,更試六兩,則不徒射法生疎,所射三矢,俱不過七八十步。以前射入格步數,比較,則遠近懸殊。再昨代射之狀,自爾現著,單子保擧人等,捉來推問,則末保武兼白漢相招內,金三達保擧,曾不着名,爲言。三達及漢相,一處面詰,則三達言內,渠之妹夫申俶,自書漢相官銜,三達則漢相名字,手自僞着之說,極爲驚駭。所謂申俶捉來推問,則果如三達之言,而世達,卽三達之四寸弟,申俶,乃三達之妹夫,則一家之人,巧相符同,僞着保擧,如是狼藉,代射一款,終始隱諱,其爲情迹,尤極痛惡。金三達·金世達·申俶及保擧前縣監申應昌,前武兼金汝錫等,竝令攸司,査問科罪,何如?傳曰,允。
金斗明,以內醫院官員,以都提調意啓曰,內醫副司正尹昶,入屬已久,術業頗精,御醫陞差,何如?傳曰,允。
又以內醫院官員,以都提調意啓曰,我國之産出朱砂,實出於意慮之外,其爲珍異,可謂莫大之幸。上年採取時,未及窮探,或慮砂脈之不長,故凡節目之應爲變通者,姑有所待矣,今年監採官還來之後,詳聞其形勢,則撤毁人家,鑿破砂穴,則朱砂之露出者,其數漸多,前頭亦將有不乏之勢,其看護及採取事,不可不別樣變通矣。其中砂穴守直監考二人,自上年以近處可合人擇定,而其一人則精抄人,一人則本道遠軍云,其身役,令該曹特爲頉下。採砂邊手四名,初以黃海道鳳山居,備邊司採鉛軍中,習知砂脈,善於採取者,擇定矣。今則已有成效,不但其功勞之可嘉,將來採取之役,專賴於此人等,而一人則禁衛保,三人則私賤云。私賤則依尙方工曹匠人例,代給公賤,軍保則頉下,仍爲給復,以爲激勸使役之地,而採砂時所用役軍,每以砂穴所在面民丁,調用,其弊不貲,似當有特施慰悅之道。其面煙家雜役,分揀勿定之意,分付本道,使之着實擧行,何如?傳曰,允。
以江襄監司李濡,以治臣疲軟取侮之罪爲辭狀啓,傳于朴泰尙曰,卿其勿辭察職事,回諭。
以京畿監司,大司憲朴世采辭職上職,傳于朴泰尙曰,卿其勿辭,調理上來察職事,回諭。以上燼餘
副應敎趙相愚,副修撰金萬吉箚子。大槪,敢伸前席未盡之說,以備睿覽事。入啓。答曰,省箚具悉。兩人負犯,予已詳知,有何攘奪之理乎?箚辭如此,予當留意焉。
司直任相元兼帶辭免上疏。入啓。答曰,省疏具悉。卿其勿辭,從速察職。以上朝報
上在昌德宮。停常參,只晝講。
卯時,日暈兩珥,暈上有背,色內赤外靑。辰時巳時,日暈。夜二更,流星出昴星下,入參星下,狀如拳,尾長二三尺許,色赤。三更,電光,流星出柳星上,入東方天際,狀如鉢,尾長二三尺許,色赤。五更,月入太微西垣內。
金斗明啓曰,明日常參·經筵,取稟。傳曰,只晝講。
申啓華啓曰,大司憲朴世采,執義嚴緝,掌令姜鋧在外,掌令鄭來祥武一所監試官進,持平李濟民武二所監試官進,持平李宜昌呈辭受由,今日以監察茶時之意,敢啓。傳曰,知道。
有政。吏批,判書呂聖齊進,參判李選病,參議沈壽亮病,右承旨金斗明進。啓曰,玉堂闕員,今當差出,而擬望之人,乏少,相避及外任,竝擬,何如?傳曰,允。
以朴世雄爲昌平縣令,金弘福爲監察,鄭載岳爲原城縣監,黃聖龜爲慶興府使,姜膺爲高原郡守,柳成運爲注書,李日翼爲司䆃正,安至爲監察,李聖雨爲軍器主簿,李選爲兼同知成均,黃欽爲修撰,李玄紀爲副修撰,閔鎭周爲副校理,李圭章爲禁府都事,崔錫恒爲持平,宋道興爲刑曹正郞,李光著爲典籍,閔鎭周爲兼校書校理,李宜昌爲直講,李泰煥爲自如察訪。
兵批,判書李師命病,參判李秞,武一所試官進,參議尹敬敎進,參知鄭勔病,左副承旨成虎徵進,無政事。
成虎徵,以都摠府言啓曰,今日入直軍士,中日習射,請出標信。傳曰,知道。
又以都摠府言啓曰,副摠管金溪君溥,以新番軍士點考坐起,除標信,兵曹進去之意,敢啓。傳曰,知道。
申啓華,以武一所差備官,以試官意啓曰,生字擧子柳碩華,六兩入格,單子着名之際,憑問戶籍,則屢度不通,其間行止,極涉可疑,問其代射與否,則始爲直招曰,渠則閑良朴漳爲名,而果爲碩華代射云。故保擧人護軍朴武夏,司果崔勗,司果池應洙等,竝爲捉來推閱,則朴武夏言內,碩華單子,朴漳親自持來,懇請着保,渠果爲着給云,而崔勗·池應洙等姓名則朴漳,手自僞着,的實云。故柳碩華,卽爲捉來,亦與朴漳面覈,則代射一款,無辭自服。其爲情狀,俱極痛駭,而保擧朴武夏之不見當身,泛然着保,亦涉無據。擧子朴漳·柳碩華,保擧護軍朴武夏,竝令攸司嚴査科罪,何如?傳曰,允。
申啓華,以兵曹言啓曰,當日私奴時明,保人鄭益昌等稱名人,自敦化門入來,差備門外擊錚,極爲駭愕,令攸司囚禁治罪,同門守門將李苾,常時不能禁斷雜人,以到闌入,亦難免其責,推考何如?傳曰,允。
答判府事李尙眞疏曰,省疏具悉卿懇。玉堂之箚,只陳負犯之深重,輕釋之不可而已,卿何陳章引咎,若是其太過乎?須體予意,安心勿辭焉。仍傳于金斗明曰,遣史官傳諭。原疏以上留中燼餘
平安監司尹堦上疏。大槪,酷被儒臣汚衊之斥,亟削臣職名,下臣司敗,明覈所犯,使臣得以明白受罪,且伸國法事。入啓。答曰,省疏具悉。意外詆斥,不必爲嫌,卿其安心勿辭焉。以上朝報
開城留守狀啓據,摠戎司回啓內,觀此開城留守李翊相狀啓,則今年本府農事,未免失稔,束伍軍許多收米,決無措辦之勢,曾於癸亥甲子乙丑三年良中,同軍米,自江都,以米直納於該廳後,以銀從市直,徵捧於軍人是白如乎,今年段置,若依前例,以江都米代納,則事甚便好是白在如中,本府則民願如此,江都,以米換銀,取其嬴餘,補於軍需,該廳則以江都米換捧,少無所失,而雖或以米之陳久難用爲慮,必以新米上送之意,分付江都,則非所可慮,請令廟堂,急速稟處亦爲白有臥乎所,本府束伍之除番納米,非勒定,初出於自願,而或値年凶米貴,則因本府啓請,間有量減斗數之例是白在果,至於癸亥以後三年,以江都米換納事段,旣非朝家之所與知者,則今不必如是啓聞是白乎旀,本府與江都及該廳,私相通議,隨便措處,則亦似無妨,而彼此移換之際,如有不便於該廳,則此事,非如應行之例,有難强而行之是白去乎,以此該廳,竝以分付,何如?啓依允。
又啓曰,本廳所屬束伍軍兵,改作隊一款,纔已節目啓下矣。臣卽當下去列邑,使之招擇,而當此歲歉之日,廚傳之弊,不可不慮,各邑軍兵,分運排日上京,今月二十五日爲始,臣親自點視,抄出作隊之意,敢啓。傳曰,知道。摠戎廳謄錄
巳時,上御熙政堂,晝講。知事呂聖齊,特進官沈梓,參贊官成虎徵,侍講官趙相愚,檢討官金萬吉,假注書成儁,記事官鄭澔·沈季良,武臣行副護軍崔元立,同爲入侍。上讀前受周易謙卦,自六四,止上六象,一遍訖。侍講官趙相愚,讀豫卦,自序卦,止大象。上受而讀之,一遍訖。相愚釋文義曰,豫者,順而動之義也。檢討官金萬吉曰,豫之所以次於謙者,有謙德,則衆所歸,故人心安之,悅豫生焉,此所謂謙必豫者也。以上下卦體觀之,坤順而震動,動而和順,故有悅豫之象,以一卦六畫觀之,九四一陽,居震之初,爲動之主,而群陰皆應,上下順從,故有和豫之象,以上下二象觀之,雷出地上,雷出地上,而所以爲豫者,夫雷,陽氣奮發,陰陽相盪而成聲者也。仲秋之月,陽氣衰而雷始收聲,至冬,則陽氣閉莊于地中,仲春之月,陽氣漸盛,雷始發聲,陽氣奮發於暫閉之餘,通暢和豫,故爲豫也。又有一說,雷聲始發,則草木甲拆,生意發動,缺故削七國,是不知先王建候行師之義者也。萬吉曰,夫分裂土地,封建諸候,所以治民,順民心而爲之,則天下安,動用干戈,征伐不服,所以安民,順民心而行之,則大功成,故順而動者,無不利,而最利於建候行師也。又曰,君萬邦聚大衆,其動也,不順乎理,則雖欲使人心和樂,而終有不可得者矣。又曰,凡事,擧一隅,可知其三。況易理,必須觸類而長之,然後方可謂善觀易矣。夫建候行師,固非今日所可論之事,而設官分職,進用人才,卽建候之事,明法勅令,黜罰有罪,卽行師之義也。爵一人罰一人,而順乎人心,則莫不悅服,而如或不順,則人不肯悅服矣。至彖,相愚曰,九四,爲群陰所應,是所謂知應也。陽者,上行動,而上下順從,是所謂志行也。萬吉曰,四,近君之位,而上下群陰,皆應,此所以志得衆應,而其志得行也。以卦體卦德言之,知應,是卦體也,順而動,卦德也。又曰,上下順從,其志行矣,順而動者,政令施措之間,合天理而順人心,則無不悅豫矣。相愚曰,天地之道,萬物之理,惟至順而已。順而動,則天地弗違,況建候行師,豈有不順耶?萬吉曰,人之氣,和,則天地之氣,亦和,人之氣,順,則天地之氣,亦順,人卽天地,天地卽人也。先天而天不違,後天而奉天時,天地且不違,況建候行師乎?相愚曰,天地之運,以其順動,故日月四時,不過不忒。其釋傳經正語曰,經者,大經大法之謂也。經法旣正,則民皆興於善,刑罰淸簡,則萬民悅服矣。萬吉曰,凡事順理而動,則人必悅服,旣是悅服,則何事不可爲?故孟子曰,天時不如地利,地利不如人和。爲國之道,莫先於人和,而卽今天災歲歉,至於此極,當此之時,得人和,豈非第一急務乎?辛亥年之凶歉,振古所無,餓莩載路,死者相續,而無歎息愁恨之聲者,實賴先王如傷之恩,若保之澤故也。卽今民生之顚連,可謂慘目矣。頃者李尙眞之所達,語多顚錯,故臣等旣已陳箚論列,而凶年一款,則辭極惻怛矣。相愚曰,得人和之說,誠爲切至矣。自上順理而動,存諸中發諸外者,皆無違於理,則民情自底於悅服矣。壬戌甲子,連歲凶歉,而今年年事,反有甚焉,國儲蕩竭,活民無策,誠爲悶迫矣。壬戌年,臣待罪南中守令時,伏讀癸亥正月罪己之批,缺無儲,雖云賑民之無策,而一政之行,一令之施,存此如傷之心,造次不懈,則愚民亦知聖意之懇惻矣。萬吉曰,古昔聖王,所以治民之道,莫不順理而動,故人心悅服,化行俗美,比屋可封,自無犯罪之民,刑罰淸,而天下治,虞·舜之刑期無刑,成·康之刑措不用,是也。斯民,三代所以直道而行者,豈有古今之異乎?頃者啓覆時,死者頗多。自上須以成湯泣辜,刑期無刑,爲心,則我國其庶幾乎。聖齊曰,爲國之道,刑罰爲重。卽今京外刑罰,不可謂之淸簡,萬民之愁怨,日滋。觀此聖人順動之義,而勅戒中外,則聖上服膺此卦之效也。相愚曰,政令施措之際,無不順理而動,則不必嚴勅中外,而刑罰,自底於淸簡矣。萬吉曰,刑者,輔治之具也,敎者,爲治之實也。此先王所以先敎化而後刑罰也。至彖末,相愚曰,諸卦,或稱時義,或稱時用,或稱時而各以其大者,稱之,要其歸,則一也。至大象,相愚曰,陽始潛閉地中,及其奮發,則通暢和豫,而有發於聲樂之象,故先王作樂崇德,韶之盡美盡善,是已。昔,孟子謂齊宣王曰,聞王鍾皷之音,民皆疾首蹙頞。若此者,非先王崇德作樂之義也。萬吉曰,卽今宗廟樂章,象先王之盛德,此作樂崇德之義也。又曰,本義,旣象其聲云者,象雷之聲也。又取其義云者,取和豫之義也。遂掩卷退出。以上燼餘
上在昌德宮。停常參,只晝講。
夜一更,有霧氣。三更,流星出天中淡雲間,入艮方天際,狀如拳,尾長二三尺許,色赤。
金斗明啓曰,明日常參·經筵,取稟。傳曰,只常參。
申啓華啓曰,大司憲朴世采,執義嚴緝,掌令姜鋧,在外,掌令鄭來祥,武一所監試官進,持平李濟民,武二所監試官進,持平崔錫恒,奉使在外,今日以監察茶時之意,敢啓。傳曰,知道。
又啓曰,知經筵金萬重,同經筵李䎘,吏曹參判李選,牌招不進矣。傳曰,知道。
有政。吏批,判書呂聖齊進,參判李選牌不進,參議沈壽亮進,右承旨金斗明進。以尹彬爲司諫,金宇杭爲持平,校書博士單陳晩宰。
兵批,判書李師命進,參判李秞試官進,參議尹敬敎進,參知鄭勔進,左副承旨成虎徵進。以李相勛·趙宗著爲副護軍,崔錫恒爲副司直。
申啓華,以義禁府言啓曰,以江襄監司狀啓,刑曹粘目,前寧越郡守任以道,移本府處置事,允下矣。任以道,時在京畿驪州地本家云,依例發遣府羅將,拿來,何如?傳曰,允。
又啓曰,曾因備局回啓,推考捧傳旨之後,憲府無行公之員,過三十日未勘,則移送刑曹事,定式矣。六月以後,被推緘答未勘之數,至於七十餘人之多,而卽今憲府之官,或在外,或入試所,前頭開坐,照勘未易,依定式移送刑曹,使之趁速照勘,何如?傳曰,允。
又啓曰,注書柳成運,牌招不進,推考傳旨,今方捧入,而聞其眼患極重,實無行公之路云。明日常參,無推移入侍之員,假注書差出,姑令察任,何如?傳曰,允。
又啓曰,今日政,新除授臺諫,卽爲牌招,明日常參時,使之入參,何如?傳曰,允。
以朴泰淳爲假注書。
成虎徵,以御營廳言啓曰,今此三番別馬隊·別破陣等,射砲用劍試才賞格,從分數多寡,以本廳所儲木綿,面給後,別單書入之意,敢啓。傳曰,知道。
又以御營廳言啓曰,本廳黃海道四番別馬隊四十九名,已爲逢點整齊矣。來十月初一日,與三番別馬隊,替代後,舊軍放送之意,敢啓。傳曰,知道。以上燼餘
左參贊金萬重辭職上疏。入啓。答曰,省疏具悉。已諭於前疏之批,須勿過辭,從速察職。
執義嚴緝辭職上疏。入啓。踏啓字。以上朝報
巳時,上御熙政堂晝講。知事呂聖齊,特進官吳斗寅,參贊官洪萬鍾,侍講官趙相愚,檢討官金萬吉,假注書成儁,記事官鄭澔·沈季良,武臣行副護軍金世翊,入侍。上讀前受周易豫卦,自序卦,止大象,一遍訖。侍講官趙相愚進講,自初六,止六三象,至六二爻傳,不與時合。相愚曰,不與之不字,以文義觀之,似是才字,故以才字進講矣。上曰,唯。相愚進講訖。上受而讀之一遍。相愚,釋其義曰,初六,以陰柔,居一卦之下,九四,爲豫之主,而與初相應,是陰柔小人,爲上所寵,其志意滿極,不勝其豫,而以自鳴,凶之道也。上曰,謙卦之鳴謙,猶有行師之利,此鳴豫,則直凶而已矣。相愚曰,初爻逸豫,無所不至,故至於凶也。萬吉曰,不但陰柔小人,處逸豫之時,爲如此也。人臣,或爲君上所寵奬,或爲大臣所薦引,至於擢置高位,則所當恪勤奉職,不負所仕矣。苟或有自得自滿之意,則甚不可,況恃此而驕縱放肆,至發於聲音,則其浮躁淺露,爲如何哉?如是而其有不凶于國而害于家者哉?缺無所不至矣。上曰,前代帝王,有不知小人而用之者,有知之而不能退者矣。至象。相愚曰,當豫之初,志意滿極,故云志窮,凶也。至六二。相愚曰,此卦諸爻,皆不得正,而惟此一爻,處中正之位,又無應與,爲自守之象,可謂特立之操,是其節介如石之堅貞也。又曰,處逸豫之時,不可安且久,故其去之速,不俟終日,是貞正而吉也。萬吉曰,此卦五爻,皆不得正,而六二一爻,獨處中正,是之謂有特立之操,介石之堅矣。人能樹立於頹波橫流之中者,其亦尠矣,如古人所謂擧世皆濁而唯我獨淸。諸大夫唯唯而一士諤諤,則可謂特立君子,而亦須終始一節,不改其志,然後可謂有介石之堅矣。逸豫者,人情所安,故於逸豫之處,有遲回耽戀之意,則必有沈溺之患,必須去之甚速,不俟終日而後,貞而能堅矣。詩云好樂無荒,良士瞿瞿,此讌飮爲樂,恐或太過,相戒之語也。農家,終歲勤勞,及其歲晩務閑之時,乃敢爲樂,而猶且長慮却顧,交相警戒如此,而況帝王所處之位,易流於逸樂,操心之工,苟或一分放倒,則其流之害,有不可勝言者矣。如此等卦,自上不可泛看,必須體認文義,服膺勿失,可也。上曰,儒臣之言,切至如此,可不體念焉?相愚曰,此一卦中,惟此爻,最爲緊切,故程傳,特引係辭而明之爾。又曰,交上之道,主於恭巽,故過則近諂,交下之道,主於和易,故過則爲瀆,唯君子,能見於幾微,故不至於過也。夫幾者,動之微者耳,凡於事爲,不可不察其幾,而況上下之交,幾微之際,其可不察耶?故夫子,於此極言之,程子,又引係辭而特釋之矣。萬吉曰,上交下交,以帝王言之,事天地,則上交也,接臣隣,則下交也,人臣之事君,與治民之類,皆有上下交之義矣。釋係辭吉之先見曰,獨言吉而不言凶者,見之於先,故不復至於有凶也。且漢書之引此語,吉字下,有凶字,朱子以有凶字,爲是云。蓋知幾之道,非特吉而已,則吉字下,似當有凶字耳。又曰,石者,堅而不動,故其德爲安靜堅確,取其義而觀之,則心安靜,然後人欲不萌,天理常存,心體湛然虛明,無物不照,應事接物之際,自不眩於吉凶之幾矣。相愚曰,古人云,改過如風雷之速,此是不終日之義,而風雷則比不終日,尤速矣。萬吉曰,人君之德,莫大於改過,故改過不吝,殷臣,贊成湯之德缺曰,有中正之德,故其守也堅,有堅守之操,故其辨也早,此介石之義也。至六三。相愚曰,此爻,陰而居陽,不中不正之人也。九四,有權勢之位,而六三,逼近之,有瞻望之意,而不爲四所取,未免有悔,苟遲遲之而不前,則終見棄絶,亦有悔矣。蓋處身不正,故進退皆有悔吝矣。萬吉曰,釋遲字,傳與義,有異。傳云,遲遲不前,則有悔,義云,若悔之遲,則有悔,互看似好矣。相愚曰,小註中溪張之說,最爲要緊矣。上曰,張氏所謂,始則示人以致悔之端,終則勉人以改過之勇者,斯言盡矣。相愚曰,豫有二義,曰和豫,曰逸豫也。臣請以逸豫,推言人君之道,惟殿下留意焉。蓋逸者,人君之大戒也。益之戒舜曰,罔遊于逸,周公之戒成王曰,所其無逸,人主,若於一政之發,一令之行,小有毫忽放肆之意,則便是逸豫之萌也,可不懼哉?聖明於燕閑之中,益加戒勤,孜孜圖治,則是體驗此卦之效矣。上曰,儒臣之言,誠切至矣。又曰,臨筵講學,聖德日就於維新,深懲旣往,圖惟厥終,則臣民孰不欽仰也哉?萬鍾曰,若於萬機之暇,沈潛乎一卦之中,貫徹文義,融會首尾,則心得之效,自發於政令施措之間矣。遂掩卷。萬鍾曰,近者連日開筵,而講官,每患不足,知經筵趙師錫,受由下鄕,同經筵李敏敍,受由亦將下鄕,知經筵金萬重,同經筵任相元,疏批已下,尙未出肅,同經筵李䎘,方爲呈辭,當此逐日開講之時,經筵之官,極甚苟簡,金萬重·李䎘·任相元,竝卽牌招,何如?上曰,依爲之。萬鍾曰,明日常參時,兩司不可不備員,而除在外臺諫外,見存之員,則皆往試所,明日常參,他無推移入侍之員,在外臺諫,似當有變通之道矣。上曰,司諫趙宗著,持平崔錫恒,改差,其代,今日內,以在京無故人差出,以爲明日常參時進參之地,可也。萬鍾曰,明日常參時,上下注書,亦不可不備員,而注書柳成運,時未肅拜,卽爲牌招察任,何如?上曰,依爲之。遂退出。以上燼餘
上在昌德宮。停經筵,只常參。
下直,昌平縣令朴世雄。
金斗明啓曰,明日常參·經筵,取稟。傳曰,只晝講。
又啓曰,來初一日輪對日次,而日食齋戒相値,頉稟。傳曰,知道。
朴泰尙啓曰,吏曹郞廳來言,臺諫有闕,政事,何以爲之?取稟。傳曰,明日爲之。
申啓華啓曰,卽伏見平安監司李世白,熙川郡守申命推考啓本,則年月下,以二十日書之,而十字與日字之間,空而不塡,草缺啓聞文書,如是疏漏,難免不察之失,李世白推考,何如?傳曰,允。
朴泰尙啓曰,假注書朴泰淳,時無職名,付軍職,冠帶常仕,何如?傳曰,允。
成虎徵啓曰,事變假注書李健命,近患風寒,症勢非輕,而力疾行公,已過累日矣。自再昨一倍添劇,不得仕進,多事之地,不可等待其差歇,李健命改差,他假注書,差出察任,何如?傳曰,允。
以李東馣爲事變假注書。
申啓華,以禁衛營言啓曰,上番左部後司屬,公洪道六哨軍兵,逢點實數七百六十二名,黃海道一番別驍衛六十四名,步軍標下一名,已爲整齊矣。來十月初一日,與內外三處入直馬步軍兵等,依例替代後,舊軍放送之意,敢啓。傳曰,知道。
金斗明,以禮曹言啓曰,自甲子九月以後,至丙寅九月課製,得恩賜分數者,二分,二十一人,一分,二十二人矣。給二分二十一人,則依近例直赴會試,給一分二十二人,則分送漢城試兩所,較藝等第之意,分付,何如?傳曰,允。以上燼餘
黃海監司任奎上疏。大槪,臣,酷被儒臣趙相愚之白地欺誣於咫尺天威之下,臣若畏氣勢怵禍福,欲爲苟容於世路之計,抱枉而不取辨,則其爲不正,甚於宣化堂聚妖巫設神祀之心術,臣亦自陷於欺君父之罪,不得不瀝血陳白於天鑑之下,世道雖乖,亦豈無從實直言,不欺殿下之人哉?伏乞聖明,先削臣虛帶之職名,下臣此疏於廷臣,査臣事迹於本道,則臣之疏辨,與儒臣之誣摘,必無兩是之理,而一則自著其欺罔,明白處分,以正其罪,以快四方聽聞事。入啓。答曰,省疏具悉。如非狂惑崇奉之人,豈有肆行淫祀於公堂之理乎?雖微卿疏,儒臣之斥,予固知萬萬不近也,於卿別無所失,勿辭,速往欽哉。以上朝報
辰時,上御宣政殿常參。行都承旨朴泰尙,左承旨洪萬鍾,右承旨金斗明,左副承旨成虎徵,右副承旨徐宗泰,同副承旨申啓華,假注書成儁·朴泰淳,記事官鄭澔·沈季良等,入侍。領議政金壽恒進曰,常參之廢,久矣,今乃擧行,此雖例常之事,久廢之餘,群下莫不聳聽矣。凡視事之規,朝行常參,晝開講席,夜有召對,所以敷求讜言,咨詢弊瘼者,未嘗有一時之暇豫,古人所謂親宦官宮妾之時,小,接賢士大夫之時,多者,政謂此也。臣嘗聞祖宗朝故事,成宗大王,盛年臨御,上侍三大妃殿,日日問安之後,不輟常參,仍開講筵,其所以罔或豫怠者,如此,故當時治化之休明,我朝三百年來所未有也。人君害治之事,固非一端,而逸豫爲最甚,故傳曰,逸者,人君之大戒,伏願惕念於此,仰體祖宗勤政之意,不勝幸甚。上曰,大臣所達,誠甚切實,予當體念焉。又啓曰,大提學金萬重,除授已久,疏批再下,而以判義禁·知經筵,兩違召牌,非以此兼帶兩任,有所不安,蓋以固辭文衡而然也。萬重,曾除此任,臺諫,以副望受點,爲言,故以此不安,陳疏固辭,適當朝家有事之時,雖不得不許遞,而曾前典文衡者,雖非首望,受點行公者,非止一二,文衡爲任甚重,每於圈點之時,政府東西壁及六卿判尹,必齊會圈點,事體之重,莫大於此,以祖宗朝故事言之,典文衡者,若有他疵累,則或遭彈劾,而至於文望,則公議所在,人不敢間矣。圈點之際,雖或有點數之多小,而皆是文望所著者,故未嘗有以副望受點,而不得行公者矣。其時臺臣,不曉事體,雖有所云云,而到今以此,一向引入,誠爲太過矣。渠雖力辭,文衡重任,決不可許遞,且禁府,獄囚多滯,殊甚可慮,而累度違牌之後,又請牌招,徒損事體,大提學金萬重推考,何如?上曰,自前典文衡者,雖非首望,受點行公者,亦多有之,前者因其固辭,雖卽許遞,而今則旣以首望除授,則可見公議之所在,尤無可辭之義,一向引入,累違召牌,殊涉過當,大提學金萬重,從重推考,從速察任事,分付,可也。擧行條又啓曰,近來國綱懈弛,大小臣僚,違牌成風,小官,不畏分義之嚴,大官,罔念事體之重,皆以不赴召命,爲能事,此實今日之痼弊也。近日頻數開筵,而經筵官未備,昨有竝爲牌招之命,而任相元之外,竝皆不進,至於同經筵李䎘,則蒙遞西銓,亦已久矣,雖未知其疾病之如何,而當此國勢艱危之日,若非大段難安之情勢,與十分難强之疾病,則重臣分義,不宜一向自便矣。人臣事君之道,鞠躬盡瘁,死而後已,誠不易得,而以今觀之,黽勉從仕,不敢告勞,亦所罕有,誠可慨然,同經筵李䎘,從重推考,何如?上曰,依爲之。擧行條又啓曰,凡大小科場考試之官,爲任甚重,不可不別爲擇差,至於以二望備擬,出於乏人不得已,而今則便成定規,已涉苟簡,或當多數違牌之時,則無以備員落點,尙何擇差之可言乎?自前科期當前,則應擬考官望者,除病親呈辭外,循例請由,政院,例不捧入矣。今番監試臨迫之後,可擬考官之人,多有受由出往者,故擬望之際,尤不成樣,政院,難免不察之失,當該承旨,推考,今後使之詳察爲之,何如?上曰,依爲之。擧行條又啓曰,過科後,自承文院,先爲抄擇其可合之人,其餘則自吏曹分隷於成均·校書兩館,自是規例,所當趁卽擧行,而春塘臺庭試之後,承文院,因自中有掣肘之事,不卽分館,故臣曾於榻前,陳達變通,而一向遷延,及過別試殿試之後,始爲開坐,因其論議不一,至於罷坐,雖未知其所爭之何事,而朝家分付,已久之後,慢不奉行,畢竟會議,又如是罷坐,自政院請推,亦已多日,而迄無更議之事,新進怠慢之習,殊亟可駭,不可推考而止,似當有別樣重處之道矣。上曰,自前分館之時,多有罷坐之事,極爲無據,而今又如此,行首掌務官,竝拿推,可也。擧行條金斗明啓曰,儀註,言常參官無啓事之員,先爲出去,卽今無啓事官,依例使之先爲出去,何如?上曰,依儀註分付,可也。假注書朴泰淳,趨下分付,無啓事官,皆先罷黜。應敎李頤命進啓曰,臣夏秋以來,未嘗一出郊外,今蒙恩暇,往來畿甸五六邑,今年農事,皆以畿內,爲最優,而臣所經歷楊·廣·驪·利及楊根·砥平等地,失稔亦甚,實結所穫,比上年減半云。以此推之,今年諸道農事,槪可知矣,朝家雖許給分災,災荒之慘,擧皆同然,外方亦不敢一一給災,只擇尤甚處給分災,其餘則皆爲實結,今年所謂實結,卽常年之災處矣。凡諸身役賦稅,若一依常年徵歛,則濱死之民,必無支保之理,若不大段蠲除,民無以蒙惠擇,凡蠲除之政,必先十分節損,以縮用度而後,可以施行,臣亦非不知近年經費日縮,殆不成樣,而當此大無之歲,不可無常警動之擧,自前雖有遇災裁省,不過缺裁省而已,今則上自宗廟百官之費,缺稍可節損者,及其他不緊之物,缺爲裁省之實,而蠲除之惠,亦及於民矣,區區所懷,敢此仰達。上曰,筵臣所達,誠是,令該廳貢物中可減物目,相議抄出,別單以啓。擧行條又啓曰,臣曾於筵中,陳達閔熙等中途付處之不當,而因此遂有還配之命矣。伏聞頃日筵中,原任大臣言,閔熙·洪宇遠,罪犯不明,請爲放釋云。誠如是言,則小臣之前日所達者,乃使無辜之人,更配遠地,何敢晏然於心乎?然是非之明不明,卽國家安危所關也,臣於此,亦不容泯默,敢此仰達矣。甲寅以後,權奸用事,濁亂朝廷,幾危宗社,至今思之,不覺骨戰心慄,而曾未幾何,人情玩愒,懲惡之心,漸弛,識者之憂,固已久矣。閔熙·福善在之說,出於諸賦,已盡伏法之後,故無從質問,姑從次律而已,非以其冤枉而放送矣。乃今謂之罪犯不明者,實未曉其何謂也?至於洪宇遠悖惡之罪,自上旣已洞燭,缺於其時,淸風府院君缺爲此不得已之擧,缺負之義觀之,則本非過擧,而其時臣子無狀,欲使不得措手焉。宇遠,旣以家人卦勿貳過之說,倡疏之後,朴瀗·趙龍基等,相繼投疏,語尤凶悖,當初竄配,已失於寬典,而明聖王后三年之制,甫畢,乃有肆然請放之言,臣竊痛焉。上曰,大臣所達,果爲失當,故昨於玉堂箚批,已示不爲撓奪之意矣。頤命曰,大臣之地位,自別於庶官,拔之於百僚之中,置之於三事之上,其言議,足動四方聽聞,故詩云民具爾瞻矣。向日一二小臣,以此等事,有護黨之言,皆被罪譴矣。今以大臣,而所言如此,豈可以其耆舊之故,有所容貸乎?臺閣亦不當默然矣。上不答。金壽恒曰,臣伏聞判府事李尙眞,頃以洪宇遠事,有所陳達云。近因筵說禁秘,未詳其語意之如何,昨見玉堂箚本,始槪知其曲折,而李頤命,今又發端,故臣亦有所陳達矣。蓋缺首先攻斥,而缺今若謂其本意,無缺東朝,則小臣前日所陳者,不免爲妄率之歸,何敢晏然乎?蓋在乙卯四月間,臣復拜左相,入侍前席,而適當宇遠陳疏之後,故臣於榻前,陳其悖戾之狀矣。宇遠疏中所引家人卦,固已無狀,而今且以其勿貳過之說,論之,臣下之進言人君者,直斥其過失,言雖過此,未爲不可,設令告於母后在臨朝聽政時,直陳其過,亦無不可,而今宇遠,以慈聖事,告于殿下,而乃曰勿貳過,凡人於敵以下,尙不敢面斥其父母之過,況於至尊乎?此事,雖問於愚夫愚婦,無不知其悖惡矣。至於楨·㮒等淫亂之罪,雖未知宇遠之心,果以爲冤枉,而其疏則曰楨·㮒,果有所犯,三司當請罪之不暇云。雖外爲此大言,而渠方爲副學,終無一言請罪之事,其心所存,可以知矣。由是慈聖,萬不獲已,有此親臨下敎之擧,當其時若無此擧,則臣未知其事機,將至於何地也?臣旣以此陳於榻前,又及於疏中矣。李尙眞,不見宇遠疏本,故未詳曲折,有此云云,而若見其疏,則缺肝肺矣。今若以宇遠缺罪乎?如以其宇遠旣死之故,而請爲放歸,則在王法,雖未免屈撓,而是非則缺矣。末世人心,易至陷溺,是非好惡,不可不明,以古事言之,唐朝伾文之黨,如柳宗元·劉禹錫之輩,其文章才藝,豈不可惜,而竄謫十五年,卒死於遠惡地,後世論者,不以爲過,而近日被罪之類,言其情犯,不至如伾文之黨,被罪未久,論議之紛紜,如此,臣竊慨然,然宇遠罪狀,臣旣首斥,而耆舊大臣,乃有此言,在臣私義,誠極不安,而此事,乃大是非所關,不可不明,故敢此仰達矣。上曰,此事予已詳知,而今此大臣所陳,尤爲明白矣。判府事李尙眞,不見其疏本,故有所云云,然殊涉未安矣。持平金宇杭啓曰,臣頃出郊畿,賤疾深重,諫職除命,及於此際,末由自力,竟未赴召,冒昧陳章,幸蒙恩遞,惶恐感激,不知所達,僅得小間,昨才入城,又於意外,新命遽下,繼承召牌,力疾出肅,而臣有難安情勢,不得不自列焉。臣曾於夏初,待罪諫院之時,與同僚會於臺廳矣。下吏進告曰,本院大廳上直房,及闕下朝房,頹廢已久,欲爲修茸,已給價直於板商,使之貿納材木,而必有公文,然後可無各邑禁斷之擧云。故仍與同僚相議,成給公文矣。卽者詣闕,伏見江襄監司狀啓,則板商等,憑藉諫院公事,偸斫松木於禁山近處云,臣不勝瞿然駭然也。板商之憑依偸斫,實非當初所料,而臣旣不審於公文成給之際,重被道臣之侵攻,且有板商拿治之擧,則臣決不可一刻仍冒於臺席,請命遞斥臣職。上曰,諫院之成給公文,則非矣,勿辭。金斗明啓曰,持平金宇杭,再啓煩瀆,退待物論矣。上曰,知道。金壽恒啓曰,江襄監司狀啓,才下備局,未及回啓,而近來峽中諸山,擧皆濯濯,惟黃腸禁山,稍有材木之餘存者,故京江板商輩,圖出各衙門帖文,憑藉偸斫之弊,日以益甚,已極寒心矣。司諫院,本來淸寒,公廨若至頹落,則當移文戶曹,或入啓修葺,或有價物,則直爲貿得材木於京江,亦無不可,而今乃私自給價於板商,至於移文本道,俾勿收稅,凡材木收稅,乃是戶曹主管缺各衛門之成給帖文,亦非法例,此豈諫院所可爲之事?當初移文於本道,已失事體,至於擧其地名,直爲行關本官,使之許斫,尤極不當,此雖其時臺諫,未諳事理,見欺下吏之致,而莫重禁山之處,許多材木,致有憑藉偸斫之弊,極可駭然矣。上曰,觀江襄監司狀啓,已知諫院所爲之無據,故今於憲臣之避辭,略示未安之意矣。後弊所關,不可無警責之道,其時諫院之官,竝罪職,可也。出擧行條金斗明啓曰,常參時,漢城府堂上,當爲入參,而判尹吳斗寅,右尹申琓,俱有公故,左尹李世華,連以身病,陳疏,今日亦不入侍,雖未知疾病輕重之如何,而其在事體,殊甚未安,請推考。上曰,依啓。擧行條又啓曰,常參儀註中,搥皷三聲,當參官就位後,乃請中嚴缺不待搥皷,徑先啓請,莫重體貌,以致失次,缺官員,從重推考。上曰,依啓。擧行條常參官員,東庭,議政府領議政金壽恒,禮曹參判沈梓,戶曹參議李慣,吏曹參議沈壽亮,弘文館應敎李頤命,弘文館副修撰金萬吉,司憲府持平金宇杭,吏曹佐郞崔奎瑞,戶曹佐郞李弘肇,禮曹佐郞金漢考,司憲府監察權,議政府司錄金始慶,西庭,領中樞府事金壽興,東平尉鄭載崙,行工曹判書金宇亨,淸川君濂,完興君李元成,刑曹參判朴相馨,兵曹參知鄭勔,敦寧府都正李翮,工曹正郞金德恒,兵曹佐郞元聖兪,刑曹佐郞鄭名缺。以上燼餘
上在昌德宮。停常參,只晝講。
成虎徵啓曰,事變假注書李東馣,時無職名,付軍職,冠帶常仕,何如?傳曰,允。
又以都摠府言啓曰,今日入直軍士,當爲中日習射,而兵曹判書參政,依前例不得爲之之意,敢啓。傳曰,知道。
申啓華,以兵曹言啓曰,當日禁衛軍丁時萬稱名人,自宣仁門入來,差備門外擊錚,極爲駭愕,令攸司囚禁治罪,同門守門將,金興澳,常時不能禁斷雜人,以致闌入,亦難免其責,推考,何如?傳曰,允。
金斗明,以弘文館言啓曰,新除授副校理金盛迪,時在公洪道洪州地,經筵入番事緊,請斯速乘馹上來事,下諭。傳曰,依啓。
有政。吏批,行判書呂聖齊進,參判李選,參議沈壽亮俱病,行都承旨朴泰尙進。兵批,判書李師命進,參判李秞,武一所試官進,參議尹敬敎式暇,參知鄭勔進,左副承旨成虎徵進。
吏批啓曰,新除授慶興府使黃聖龜,戶奴呈狀內,奴矣上典,老母今年七十九歲,離親赴任,情所不忍。入啓處置云。近因受敎,邊倅之親年七十五歲者,皆許改差,黃聖龜親年七十九歲,依受敎改差,何如?傳曰,允。
又啓曰,新除授原城縣監鄭載岳呈狀內,本縣,乃是守禦廳所管,例兼營將,而守禦使尹趾善,卽異姓四寸兄,照例處置云。原城,旣是守禦廳所屬,而例有褒貶等第之事,則勢難赴任,原城縣監鄭載岳,改差,何如?傳曰,允。
兵批啓曰,同知中樞府事金萬直,戶奴呈狀內,重得浮朣,不得運身,決無肅謝之望,斯速入啓處置云。同知金萬直,改差,何如?傳曰,允。缺
以金必振爲原城縣監,李國芳爲執義,趙儀徵爲兵曹佐郞,李煿爲濟用正,趙沔爲義城縣監,姜鋧爲校理,崔錫恒爲持平,李行道爲南學訓導,金盛迪爲副校理,徐文爲慶興府使,朴聖楷爲校書著作,安圭爲掌令,金世翊爲同知中樞府事,鄭道存爲白嶺僉使,元振洙爲曹司衛將,閔暹·李光漢爲同知中樞府事,張善漢爲惠山僉使,李翊臣爲忠翊將,成胤童爲五衛將,鄭時諶爲全州營將,申漢章爲都摠經歷,李萱爲都摠都事,金相爲部將,李㯳爲武兼,崔三徵爲魚面權管,嚴緝·盧錠·鄭時諶爲副護軍,朴泰淳·李東馣爲副司正,南正重爲司果,以上燼餘副修撰金萬吉上疏。大槪,臣於黃海監司任奎之疏,有不敢自安者,略暴委折,仍乞遞免事。入啓。答曰,省疏具悉。爾其勿辭察職。
右參贊金德遠辭職上疏。入啓。答曰,省疏具悉。卿其勿辭,調理察職。
假注書李健命改,代以李東馣爲假注書。以上朝報
巳時,上御熙政堂。晝講,特進官具鎰,同知事任相元,參贊官金斗明,侍講官李頤命,檢討官金萬吉,假注書朴泰淳,記事官鄭澔·沈季良,武臣吳道弘,入侍。上讀前受,自豫初六,至六三訖。頤命進講,自九四至上六,音釋一遍。上受而讀之訖。頤命釋文義曰,諸卦,皆以陽爻爲貴,而此卦,惟九四一爻,爲陽,故言曰豫矣。相元曰,豫,本是好卦,占者逢之,亦吉,而但六爻中,惟一陽,故諸爻,皆不吉矣。萬吉曰,豫卦中,惟此爻爲吉矣。蓋四處危疑之地,而能以和順之道,不失爲臣之正,終致時於豫,此乃伊尹·呂尙之儔,如漢之諸葛亮,輔後主之幼弱,獨任國事之重,能使上無疑畏之心,不失爲臣之正,亦庶幾於此矣。又曰,程傳釋朋之義,引姤之有隕自天,而小註雲峰胡氏,則以爲衆陰之朋,自聚而從之云,與程傳有異,然陰豈爲陽之朋乎?程傳所解,於義爲得矣。上曰,程說缺如此處參互,而缺好矣。斗明曰,旣云同德之時,則其非衆陰,明矣。頤命曰,大臣,得爲國之道,小人,亦必革面而從之,以此言之,則胡說,亦一義也。至六五之傳。頤命曰,逸豫,最害於事,如古人所謂宴安鴆毒,是也。相元曰,漢·魏末世之君,指獻帝,高貴鄕公矣。萬吉曰,周室東遷之後,國勢微弱,僅得比於列國之小者,此豈非疾苦之謂乎?然而天下宗之,猶且五百年,不廢宗祀之血食,此乃恒不死之義也。頤命曰,傳,引太甲·成王爲言,太甲·成王初年,則可謂弱君,而終則不可謂柔弱矣。蒙之六五,以順巽而吉,此爻,以耽豫而疾,太甲·成王,卽童蒙而倚任者也。漢·魏末世之君,乃受制而失權者也。又曰,本義之釋貞字,與程傳有異矣。相元,因釋本義之說以陳。頤命,又釋上六之義。相元曰,易主變易之義,吉不常吉,凶不終凶,故於此有旡妄之義。上曰,初六則言鳴豫凶,而於此不言凶者,言能缺則可至於吉也。相元曰,缺之悔,雖勝於迷不知反,而七十乃悟,亦云晩矣。此缺不免亡秦之續耳。頤命曰,凡害于心,害于事者,莫甚於逸豫,一日逸豫,便有一日害,一月逸豫,便一月害,故曰何可長也?此最人君所當體念處也。上曰,周公,以無逸戒成王者,蓋亦以此也。頤命曰,天下之事,吉小凶多,易言吉凶悔吝四者,而吉爲其一,凶悔吝,乃居其三,如大有卦可謂吉矣。才過謙至豫,則又凶矣。然當其凶時,亦豈無可救之道?惟在隨時善應而已。講訖。斗明進啓曰,掌令姜鋧,到閤門外,移拜校理,故不得入侍矣。上曰,知道。頤命進啓曰,兩西監司,因副應敎趙相愚之言,皆已陳疏,而任奎事,則臣頃年往來湖南時,詳知其實狀矣。蓋宣化堂,卽監司坐起之外軒,而在於大路傍,決無於此肆行神祀之理矣。任奎出巡時,其家婦女潛行祈禱於衙內,則或未可知,而設令有此,非奎之罪也。蓋奎神祀之浮謗,傳播已久,故臣曾詳問之於湖南人,則皆言其虛妄,趙相愚陳達之後,人多以妄率責之,臣亦以所聞言之,則相愚不無悔恨之意矣。然止謗,莫如無辨,在奎之道,惟當公議之是俟,而今乃忿其斥己之言,揷入,相愚罪狀,於自明之疏,有若相訐者然,人之懲忿,誠不易,而若長此風習,則日後言事之臣,鮮有保全者,此則朝家宜有處分矣。上曰,宣化堂神祀之說,趙相愚陳達時,已疑其不近矣。今聞筵臣之言,益知其虛妄矣。然任奎,陳疏自明,則可也,至於末端,指斥言事人之罪過,殊甚不當,而昨日批辭,則只答其自明之語矣。此實是近來弊習,亦非士夫相敬之道,任奎,從重推考,可也。擧行條遂罷出。以上燼餘
上在昌德宮。停常參·經筵。
夜一更二更,電光。三更四更,雷動電光。五更,雷動電光,流星出北斗星上,入北極星下,狀如拳,尾長二三尺許,色赤。
金斗明啓〈曰〉,明日常參·經筵,取稟。傳曰,只書講。
申啓華啓曰,卽者監試二所出榜詣闕,而試官工曹參議尹世紀,修撰李玄紀,稱以病勢情勢,尹世紀則自試所落後,不爲入來,李玄紀則到闕外陳疏退去,奉命主試,不爲復命,其在事體,殊涉未安,竝推考,何如?傳曰,允。
又啓曰,近來憲府,無行公之員,連以監察茶時,事甚未安,掌令安圭,卽爲牌招察任,何如?傳曰,允。
又以都摠府言啓曰,都摠管吳斗寅,除標信,漢城府坐起進去之意,敢啓。傳曰,知道。
又以兵曹言啓曰,當日幼學張重殷稱名人,自宣仁門入來,差備門外擊錚,極爲駭愕,令攸司囚禁治罪,同門守門將金澳,常時不能禁斷雜人,以致闌入,亦難免其責,推考,何如?傳曰,允。
又以禁府言啓曰,以全羅左水使狀啓,刑曹粘目,鎭安縣監閔碩才,移本府處置事,允下矣。閔碩才,時在任所,依例發遣府羅將,拿來,何如?傳曰,允。
傳于金斗明曰,歸厚署棺板一部,送于內需司事,分付戶曹。
掌令安圭啓曰,請明禮·壽進·於義·龍洞·明安公主房,五宮折受處,一體査正。請還收遠竄罪人金煥,中途移配之命,啓辭竝上同答曰,勿煩。兵曹口傳政事。以缺爲左邊捕盜從事官。以上燼餘
吏曹啓曰,來十月初二日,祿都目政事爲之之意,敢啓。傳曰,知道。
左尹李世華辭職上疏。入啓。答曰,省疏具悉。卿其勿辭,調理察職。
副應敎趙相愚上疏。大槪,重被任奎疏訐,以貽淸朝之羞辱,臣之負犯,至此尤大,乞削臣職,仍治臣罪事。入啓。答曰,省疏具悉。忿懥之言,不必爲嫌,爾其勿辭察職。以上朝報
上在昌德宮。停常參·經筵。
巳時,雨雹,狀如小豆,雷動。人定時,雨雹,狀如小豆,雷動。
傳于金斗明曰,今日晝講,停。
金斗明啓曰,明日日食齋戒相値,視事,頉稟。傳曰,知道。
傳于金斗明曰,先朝奉保夫人,昨日身死云,似當依丙戌年例,缺而第値此無前大侵,凡百裁損之日,不可無參酌變通之道,其令該曹,喪葬祭需等物,從優磨鍊,趁卽題給,發引時擔持軍,亦令本道參酌題給事,分付。
又傳于洪萬鍾曰,缺依前例限三年題給事,分付該曹。
金斗明,以武一所差備官,以試官意啓曰,監試官司憲府掌令鄭來祥,試所開場後,重得傷寒,晨昏出入之餘,强疾行仕,而症勢添重,殆不省事,僵臥試所,不得參試,出榜之前,勢難備員,不但事體之苟簡,試事,亦有遲滯之患,合有變通之道,令政院稟旨,何如?傳曰,允。
申啓華,以義禁府〈言〉啓曰,今此式年文武科五所禁亂官五員,本府當直公事·都事各一員,合以八員分差,而本府都事十員內,一員出使,八員赴擧,不足七員,假都事七員,令該曹前期差出,以爲分差,何如?傳曰,允。
金斗明,以禮曹言啓曰,順陵安香閣,因京畿監司春奉審執頉,以待秋修改啓下,分付矣。今見本陵參奉所報內,初因監司奉審修改,啓下,過夏以後,朽傷忒甚,傾覆不遠,其中最難者,破傷栿木改入之際,不得不毁破,而旣毁之後,柱木,不朽者,本來尺短,難可更用,此則與修改啓下之意,大相徑庭,有不可擅便,欲爲扶正其傾側,仍舊而改之,則扶正之際,栿木之破傷者,必有折落之患,難以下手,扶正雜物,請得於該曹,而竝與修改材瓦,計之,則虛費物力,無異改造,緣由更爲入啓,累度稟報,故今此恭陵改莎草時,使本局郞廳,詳細摘奸,則椽木,幾盡腐枯,左右衝椽頹落,後面柱木,蹲縮,仍致傾圮,因舊修改之難,果如參奉所報,改建之擧,在所不已云。改建材瓦等物,似當令該曹豫爲磨鍊題給,而卽今冬節已迫,勢難始役,待明春卽爲擧行事,分付,何如?傳曰,允。
副應敎趙相愚上疏。大槪,臣於昨日之疏,未蒙處分,更陳虛錄實狀,冀被當律事。入啓。答曰,省覽爾疏,其時曲折,可以想知,爾其勿辭,從速察職。
平安監司尹堦上疏。大槪,更申前懇,乞削職名,亟下司敗,詳査罪狀,明白受罪事。入啓。答曰,省疏具悉。已諭於前疏批,卿其勿辭,速往欽哉。郞廳蔡慶承校正。郞廳朴混源書。
上在昌德宮。停常參·經筵。
夜自一更至三更,有霧氣。
兵曹啓曰,當日工曹參議尹世紀,自丹鳳門入來,差備門外擊錚,極爲駭愕,令攸司囚治,何如?傳曰,允。
大臣·備局堂上引見入侍時,知中樞府事申汝哲所啓,訓局別將張是奎,以未疫之故,下去鄕中,久不還京,其代,今番差出,而可合之人,絶乏,事甚悶慮,在前都監別將·千摠,則毋論禁軍將·御營將官,而差出啓下矣。中間有勿爲爭奪啓下之敎,故敢此仰達。上曰,此指誰某耶?領議政金壽恒曰,此乃內禁衛將崔橚也。都監將官及內禁衛將,一從其差定先後,毋得互相移差事,曾有捧承傳之事,而其後或値乏人之時,則啓稟移差,亦非一再,故如是仰達矣。上曰,崔橚差下,可也。訓局謄錄
傳曰,先朝奉保夫人料,依前例限三年題給事,分付。戶曹謄錄
上在昌德宮。停常參,只晝講。
謝恩,監察金弘福,軍器主簿李聖雨。
吏曹參判李選初度呈辭。入啓。給由。
兵曹判書李師命辭職上疏。入啓。答曰,省疏具悉。卿其勿辭察職。
吏曹啓曰,今此東堂初試三所試官,堂下中可擬之人,絶乏,一望則俱以堂上備擬,而至於堂下,無以備三望,不得已每望,以二員擬入之意,敢啓。傳曰,知道。
明日丁卯式年文科,東堂初試一所試官,以尹敬敎·李頤命·金儁相爲之,二所試官,以申曅·沈壽亮·李衡祥爲之,館試試官,以金昌協·朴泰輔·許玧爲之。
政院啓曰,明日式年文科三所監試官,當以文臣監察三員,差送,而監察金弘福·柳龜徵,除授已久,憲官,近以試官,無暇開坐,尙未署經,試期在明,合有變通之道,何以爲之?敢稟。傳曰,除署經進參。
晝講入侍,同知事任相元,特進官沈梓,參贊官金斗明,侍讀官姜鋧,檢討官黃欽,假注書朴泰淳,記事官鄭澔·沈季良,講周易,自隨序卦,止隨時之道也。
明日式年武科初試,一所試官,沈梓,參試官三,金運乘·柳星漢·崔擎宇,二所試官,金世翊,參試官三,成瑨·金夏重·尹時建。
禁府,尹世紀拿囚。啓。
今日晝講時,今後晝講正時,以午正改定事,榻前定奪。
謝恩,同知金世翊。武科初試一二所,出榜詣闕。
禁府,尹以奎拿囚。啓。
政院啓曰,卽者判決事閔鎭長,以文科考官望,承牌詣闕之後,因其親病,陳疏出去,此雖與初不赴召者,有異,而揆以事體,殊甚未妥,請推考,何如?傳曰,允。
又啓曰,館所試官望,以金昌協·沈攸,備擬以入矣。卽者皆不承牌,事甚未妥,沈攸則家在鄕外,且日勢已暮,勢難更招,金昌協,更爲牌招,何如?傳曰,允。
文一所監試官,金弘福,二所,柳世賓,館所,柳龜徵,武一所,李喜益,二所,李振海。
試官金昌協,沈攸,牌不進,依承傳罷職。
有政。以上朝報
晝講入侍時,侍講官姜鋧所啓,臣新從外來,敢陳沿路所聞,松都一府,在於大山之下,而水田絶少,民皆以商販爲業,雖在常年,米價比他邑翔貴,而況今年失稔,尤酷,政當秋成之節,尙有流散之民,此際束伍軍米一千二百餘石,一時督捧,民間遑遑,所見矜惻,自前朝家軫念故都,異於他處,他餘軍餉,則雖不得蠲減,而至如束伍軍米,則或減五六斗,或三四斗,以施一分之惠,近年則連三年,以江都米換納之故,民頗息肩,今年則年事之失稔,如此,而使之盡數准捧,故民皆失望,事係軍米,故雖不敢容易請減,而若値凶歲,則亦當有損上益下之道,雖以今日進講隨卦,言之,貴在隨時適變,不可徒守故常,臣意則更爲下詢于廟堂,或減其斗數,或換以江都米,以紓民倒懸之急,似當。臣頃在松都時,目見民情,敢此仰達矣。上曰,松都留守,亦以此事狀啓,而未得施行矣。今聞儒臣之言,民間形勢,誠甚怜惻,令廟堂更議變通,可也。備局謄錄
吏批,以呂聖擧爲學諭,以韓淵爲典涓直長,韓迪爲典涓奉事,鄭崙齊爲典涓參奉,李信傳爲金郊察訪,權世經爲掌樂僉正,李挺晩爲成均司藝,宋光涑爲內侍敎官。
兵批,以羅弘佐·李佖·洪時疇·閔晟·李鼎來·崔橚·鄭弘佐·金重三·裵尙珩爲副護軍,姜萬錫爲上護軍,張宇遠爲大護軍,沈之海爲副護軍,崔澐爲副司直,趙萬齡爲副司果,李萬標爲副司正。
上在昌德宮。停常參·經筵。
夜五更,東方有氣如火光。
禮曹佐郞尹興績,繕工副奉事鄭祥龍,顯陵莎草修補事,出去。
謝恩,禮曹佐郞李禎翊,金郊察訪李信傅,學諭呂聖擧,部將金相一。
政院啓曰,憲府之官,或在外,或呈辭陳疏,無行公之員,連以監察茶時,事甚未安,且今日乃賓廳日次,而無來待之員,除在外人外,竝卽牌招察任,何如?傳曰,允。
掌令鄭來祥,牌不進。
前判敦寧李端夏上疏。大槪,敢冒萬死,畢陳情悃,冀蒙允許事。入啓。答曰,省疏具悉卿懇。誠意未孚,巽辭愈切,愕然且慚,無以爲諭。須體前後之意,安心勿辭,速出論道,無孤企望。仍傳曰,遣史官傳諭。
謝恩,執義李國芳。
判決事閔鎭長上疏。大槪,臣之父病,一向沈劇,不忍暫時離側,曠廢職務,益增惶蹙,乞賜遞免,俾得專意救護,以幸公私事。入啓。答曰,省疏具悉。爾其勿辭,救護父病。
傳曰,大臣·備局堂上,引見。
謝恩,持平崔錫恒。
大臣·備局堂上引見入侍時,大提學金萬重,牌招察任事,及閔判府事處,遣御醫,不離看病,這這書啓事,下敎。
禁府,申瑞華·朴載時,拿囚。啓。
大提學金萬重,牌不進。傳曰,朝家旣已開釋之後,一向違牌,揆以分義,殊甚未安,推考,更爲牌招。
大提學金萬重,再招不進。
大臣·備局堂上引見入侍時,執義李國芳所啓,臣頃忝諫職,以校理李徵明,還收連啓時措語刪去事,及授本職,重被諫臣之論,自分永棄於臺列。不意新命遽下於掌試之日,臣以僨敗之蹤,情勢萬分難安,不敢復命於畢試之後,陳章自劾,見阻喉司,情意惶蹙,退伏私次,恭俟鈇銊之誅矣。卽者嚴召之下,玆敢冒昧出肅,而難冒之情,不得不自列焉。蓋徵明疏辭,率多先事陳誡之意,未必指的目前之弊,則添入啓辭中,所謂切中時病云者,以臣愚見,未曉其十分穩當,故適當獨啓之時,無與消詳,而頓忘未安之批,妄有刪削之事,此出於人之意見些有異同之致,違例不審之失,固所難免,而諫臣之啓,論以承順,則實是臣意料之所不到也。然迹涉疑似,無以自明,則亦何敢諉以非情,而自解於人言乎?當初請遞,出於相規之意,則今不必屑屑分疏,以傷體貌,而如臣無似,忝叨兩司,未進逆耳之言,而反被承順之斥,身任糾正之責,而今反見正於人,其疲軟不職,固爲臺閣之羞,臣雖陋劣無狀,尙有一端廉隅,其何敢耐彈苟冒,以辱淸朝之名器乎?決不可一刻抗顔仍冒,請命遞斥臣職。上曰,當初措語之刪改,未爲不可,意外承順之斥,不必爲嫌,勿辭,退待物論。正言徐文裕所啓,請還收遠竄罪人金煥,中道移配之命事。上曰,勿煩。又所啓,按廉之職,責任甚重,苟非才望俱優,無以憚壓一道,而近來差遣之際,專無遴選之意,固已非矣。新除授江襄監司趙聖輔,久莅畿輔,治績未著,及授本職,物情俱駭,請江襄監司趙聖輔,遞差。上曰,若言藩臬不合之狀,則宜指的某某事,可也,而今此啓辭,措語殊甚糢糊矣。頃日聖輔被論事,朝家旣已査覈,知其冤狀,若以每每論斥,則事未穩當矣,勿煩。又所啓,臣以江襄監司趙聖輔遞差事,有所論啓矣,伏承聖批,以啓辭措語不能明白,事未穩當爲敎,臣伏不勝瞿然之至。夫方伯之任,非如字牧之比,必有才智聲望表著,然後可以憚壓一道,無負朝家委寄之意。今此趙聖輔,久典畿邑,旣無聲績之可稱,則才智之不合,不言可知,題目之下,物情莫不爲駭,則聲望之未愜,於此足徵,故臣於論啓之際,以此爲其措語。若使所論,有過於此,則豈可只請遞差而止哉?聖明,以不能指摘疵累,明白陳辨爲非,臣之蒙然論啓之失,著矣,何可一刻苟冒於臺席乎?請命遞斥臣職。上曰,勿辭,退待物論。
領議政金壽恒所啓,近來朝著之間,論議漸乖,風習不美,古人所謂非義相干,能以理遣者,固不易得,而至於任奎賽神事,人皆知其萬不近理,則在奎之道,所當只陳實狀,恭俟公議,而其自明之疏,辭氣忿懥,未免激訐,大失士夫相敬之風,儒臣之請推警責,誠是矣。然相愚之疏,亦不是矣,當初榻前論斥兩人之時,以神祀·焰硝兩件事,拈出陳達矣。其後疏語,則又以爲,本非專指此兩事云云,其本意如此,則當初,只以兩人不合藩任之意,泛論則可也,初旣據事論斥,及其兩事歸於不明,則又從而爲之辭,論人之道,固不當如是,而告君之事,又何可不爲愼重,有此前後之異乎?轉輾乖激,至於如此,誠極慨然矣。上曰,相愚,初旣拈出江都焰硝與宣化堂神祀之說,而後乃言本非專指此事云者,殊甚未妥,趙相愚推考。又所啓,任奎疏中,所陳泰仁縣還上虛錄事,在奎之道,告訐其言者,誠爲不美,趙相愚之疏,亦已自陳其虛錄曲折,而曾聞春間,泰仁縣監李益著,以本縣虛錄之事,報于監司,故其時泰仁前縣監,亦爲待命於京中,而監司,終無啓聞之擧,以此觀之,相愚一人之外,前後守令之虛錄者,必多有之矣。任奎之疏,雖似妬婦之言,而虛錄一事,禁令至嚴,事端旣發之後,朝家之置而不問,揆以事體,亦未知何如也。益著報狀之後,監司之不爲啓聞,亦必有曲折,令本道詳査啓聞,似宜矣。上曰,令本道詳査稟處,可也。又所啓,鄭維岳,憸邪奸惡之狀,自上亦必洞燭,而以其罪犯論之,當初編配,亦出於寬典矣。特以其父之故,徑許放釋,使之歸見其老母,其時臺諫,亦爲爭執,而終未蒙允,物情固已不平矣。維岳爲人,妖邪異常,且挾醫術·風水之諸技,近來士大夫懲惡之心漸弛,或有惑其雜術,交關往來者,其做出事端,不難矣。且放歸田里,與全釋者有異,而乃敢來在京城至近之處,自同平人,至出科儒輩策題云,渠若小畏國法,則何敢如是放肆乎?宜令斥遠於輦轂,或更配中道,似可矣。同副承旨申啓華曰,維岳蒙放之後,來在城底,不以罪人自處,至於聚會賓客云,殊極駭然矣。上曰,聞大臣之言,鄭維岳所爲,殊甚驚駭,拿問定罪。又所啓,近來武科出身之數甚多,而西班窠闕甚少,無以推移調用,西班堂下,以摠府郞廳爲極選,其次則訓鍊參上官員,又其次則武兼也。以此,武窠守令差出之時,銓曹,必以摠府郞廳·訓鍊院官員,爲先注擬,武兼中,曾經守令實職者,亦爲擇擬,鮮有以前銜武臣備擬,故兵曹,得用其窠闕,以爲次次陞遷之地,而設令摠府·訓鍊之官,或不得人,而其失自在於西班,在吏曹,則政體得宜矣。近來不用此規,多以前銜備擬,此類則或未免積滯不遷,前銜中,亦不無表表可用之人,則雖不可永塞此路,今後守令之望,必以摠府郞廳,及訓鍊院參上官員,爲先擬望,似合事宜矣。兵曹判書李師命曰,吏批調用守令之時,必以摠府·訓鍊院時任者擬望,則本曹武士調遣之路漸廣,事極便好,而但只用摠府·訓鍊院,則選擇之路甚狹,武兼中可合人,竝爲調用,似好矣。吏曹判書呂聖齊曰,武兼之類,或以各軍門久勤,或以各岐纔出六品者差除,元無履歷者居多,不可直擬於守令之望,而承傳之後,此輩不得參望,則必有稱冤之患,此弊亦不可不慮矣。壽恒曰,近來武弁作散者甚多,曾經守令之人,亦多爲武兼,其中有履歷可合者,則亦令竝擬,宜矣。上曰,今後守令,武窠,必以摠府郞廳·訓鍊院參上官員,首先注擬,而武兼中有履歷可合者,亦令竝擬,可也。刑曹判書金禹錫所啓,諸臣,以萬科出身事,有所陳達,而萬科之弊,亦及於詞訟衙門,故敢達矣。萬科出身之類,生理甚艱,多有作奸犯科之事,而本曹,以其出身之故,不得囚治,至其事發理窮之後,則姑爲逃走不現矣。今有弑主罪人被囚者,其獄事根本,則有一出身者,招引他婢,賣於他人,而又恐其事覺,又敎誘其婢,使之咀呪其新上典,死者至於六人之多,此乃干係綱常獄事,而本曹不得任意囚治其出身,誠爲可悶矣。臣嘗聞古事,壬辰亂後,以軍功爲加設官者,若有偸盜及係干大罪者,則削名仕籍,自刑曹直爲囚治云,下詢于大臣,此後則凡係殺獄·竊盜倫紀之事,則雖出身之類,自刑曹囚治,未知何如?壽恒曰,出身,自禁府拿囚,雖是法例,萬科之後,常漢出身輩,作奸犯科者相續,如欲自禁府一一囚治,則反有煩擾之弊,凡事,窮則必變,今後則觀其所犯之輕重,如事係倫常者,及殺人·竊盜之類,自刑曹臨時入啓囚治事,定奪施行,似宜矣。上曰,頃者有言萬科出身犯罪者,治罪時,不可以出身爲拘云,而此則不無後弊,事體亦涉不當,故不爲聽許矣,今聞刑判及大臣所達,不可無變通之道,事係綱常,及殺人·竊盜之類,自刑曹啓達後囚治,可也。吏曹判書呂聖齊所啓,本曹郞廳,只有崔奎瑞一人,而今以諫院木商公文事,引入矣。奎瑞則本非當初成給公文之人,聞其木商之被囚,追後移文於本邑,只言其本院前日成給公文之事而已,則別無以此不安之端,而累請催促,使之速出,而一向引入,殊未妥當,崔奎瑞推考,使之行公,何如?壽恒曰,崔奎瑞則旣不入於監司狀啓中,且與當初成給公文者有異,而因此引嫌,殊涉過當矣。上曰,崔奎瑞事,與成給公文者有別,則小無引嫌之端,而累日引入,不爲行公,殊甚未安,推考,使之速爲行公,可也。又所啓,宗班行職,未經都正,則雖陞二品,不得封君,乃是令甲,故曾前如此之類,本曹,以不得循例封君之意,取稟,旣陞明義,未經都正而封君者,雖有前例,旣非令甲,則本曹,不可循例擧行,敢此仰稟。上曰,領相之意,何如?壽恒曰,以古規言之,則旣經都正之後,乃可封君,如功臣之承襲者,未經嘉善實職,亦不得封君,是也,一從古例固宜,而前後未經都正而封君者亦多,則雖不可定爲恒式,或以一時特恩封君,恐無不可矣。上曰,宗室之以令陞堂上者,稱以行令,蓋都正之職,有旨後乃授故也。今此永豐副守沆,雖未經都正,而近例,亦多直爲封君者,今亦依此封君,今後則如此之類,該曹稟旨奉行,可也。壽恒所啓,今年濟州風災慘酷,公私馬匹之致斃者甚多,至如各種果實,亦皆枯死,無以充進上云,禾糓之傷損,可以推知矣。濟州一島,土地瘠薄,雖在常年,米糓甚貴,只以魚藿等物,出陸轉販,料理資生,每當歉歲,民不支堪,庚申被災之時,自朝家各別軫念,移粟救災,故民得免死矣。今年則嶺南·湖南沿海諸邑,俱不免大侵,本道之民,亦難救活,實無移救島民之路,而陸地民,猶可流丐得食,而海外絶島之民,苟無國家賑恤之事,則將不免涸轍之魚矣,事極可慮。令該廳豫爲料理救濟之道,何如?上曰,濟州牧使狀啓,風災慘酷,至於牛馬凍死,農事之失稔,推此可知,分付該廳,可也。以上朝報
禁衛營啓曰,來十二月,當別隊右部前左司屬,全羅道十哨軍兵,來十一月二十五日,京中逢點之意,本道監兵使及該鎭營將處,豫爲知委,何如?傳曰,允。禁衛營謄錄
大臣·備局堂上引見時,領議政金壽恒所啓,摠戎所屬畿甸軍色,除江都·南漢移屬者外,餘數甚少,無以設營成樣,不可不變通,摠戎使具鎰狀啓所陳,似合於變通之宜,故旣已啓稟定奪,各邑束伍軍兵,今方上京,自本廳抄擇矣,似聞群議不一,以上番收米之擧爲不便,至於今日之坐,備局堂上中,意見亦多逕庭,且以高陽以西,直路各邑之不留一兵,爲大段不可云。凡事變通之初,論議雖歸一,末稍難保其果無窒礙之患,此事初頭,群議已如此,旣行之後,不無難處之端。臣之不能灼見利害,率爾定奪,難免其失,而抄定軍兵之擧,今姑停止,待左右相入來,齊會相議爲之,亦似未晩,敢此仰達。上曰,摠戎使狀啓,及回啓中變通節目,似好,故使之依此施行矣,初頭論議如此,日後難處之端,不可不慮,姑待左右相入來,更爲熟講定奪,可也。備局謄錄
上在昌德宮。停常參·經筵。
下直,黃海兵使睦林奇,楊州牧使黃玧,大丘判官李世甲。
謝恩,潭陽府使崔商翼。司諫尹彬初度呈辭。入啓。給由。
左尹李世華上疏。大槪,賤疾危劇,未赴召命,逋慢之誅,在所難逭,且前任南藩時,泰仁縣還糓虛錄之事,不卽啓聞處置,請伏刑章,以肅國法事。入啓。答曰,省疏具悉。卿其勿辭察職。
吏曹參判李選再度呈辭。入啓。加給由。
慶尙左道災傷敬差官書目,眞寶縣監金錫齡,災傷差錯,依事目罷黜事。
右副承旨徐宗泰上疏。大槪,伏蒙省墓恩暇,今方出去,而往來之際,時日將淹,伏乞俯察懇迫私情,亟賜遞免,以幸公私事。入啓。踏啓字。
政院啓曰,憲府之官,除在外及引避退待人外,掌令鄭來祥·安圭,持平崔錫恒,或呈辭,或陳疏,不爲行公,將以監察茶時,事甚未安,故自本院,招致憲府吏,呈辭未入啓之前,不當以監察茶時之意,言送矣。卽者憲府吏來言,俱以病不來云,有乖頃日榻前定式之意,誠爲未妥,掌令安圭·鄭來祥,持平崔錫恒,竝卽牌招察任,何如?傳曰,允。
傳曰,明日晝講爲之。
備忘記,以泰仁縣還上虛錄事,該邑守令,旣已馳報道臣,而諉以公私兩便,不卽啓聞,殊甚非矣,李世華推考。
掌令鄭來祥,牌不進。
正言李益壽啓曰,昨日本院相會禮時,同僚,以江襄監司趙聖輔不合方面之意,發論於席上,臣與之同議,有所商確矣,聖批,以辭不明白爲敎,臣不勝瞿然之至。蓋措語之緊歇,自係於律名之輕重,豈必費辭指斥,然後方可合於論事之體哉?同僚,旣以此引避,臣亦何敢晏然仍冒,而日暮之後,始乃得聞,纔經試役,病勢且谻,連夜苦痛,今始扶曳來避,所失尤大。請命遞斥臣職。答曰,勿辭,退待物論。
吏曹啓曰,臺諫及承旨有闕,政事,取稟。傳曰,明日爲之。
府啓,請明禮·壽進·於義·龍洞·明安公主房,五宮折受處,竝令一體査正事。請還收遠竄罪人金煥,中途移配之命事。措辭竝上同竝引嫌而退。一時相規,元非大段,到今引嫌,殊涉太過,擬律旣輕,不敢深論,意外嚴敎,何必爲嫌?請執義李國芳,正言徐文裕·李益壽,竝命出仕。答曰,不允。處置事,依啓。以上朝報
上在昌德宮。停常參,只晝講。
申時,白雲一道如氣,起自西方,直指日上,長十餘丈,廣尺許,良久乃滅。五更,流星出柳星上,入坤方天際,狀如鉢,尾長三四尺許,色赤。
謝恩,司藝李挺晩。
司諫尹彬再度呈辭。入啓。加給由。
判府事李尙眞上疏。大槪,席藁多日,未蒙處分,不敢一向偃息於輦轂之下,冒死留疏,出郊俟譴事。入啓。答曰,省疏具悉卿懇。當此國勢艱危之日,予之所以倚信者,二三元老,而不念扶顚之策,望望決歸,若是其恝然,此豈平日所望於卿者乎?須體思想之意,幡然改圖,安心上來,毋孤企望。仍傳曰,遣史官傳諭。
持平崔錫恒辭職上疏。入啓。答曰,省疏具悉。旣往之事,不必爲嫌,爾其勿辭察職。
傳曰,金萬重之累度違牌,雖出於必遞文衡之意,而當初圈點,實循公議,前日人言,未必得當,則其在朝家事體,斷無因其固辭許遞之理,而至於判義禁之任,不可不斯速變通,俾無滯獄之弊,兼帶判義禁,令姑改差,其代,今日政差出,卽爲牌招開政。
晝講入侍,領議政金壽恒,知事呂聖齊,特進官金禹錫,參贊官金斗明,侍讀官姜鋧,檢討官金萬吉,假注書朴泰淳,記事官鄭澔·沈季良,武臣閔日成,掌令安圭,亦爲入侍。講周易,自初九,止於隨爲善矣。
院啓,請還收遠竄罪人金煥,中途移配之命事。按廉之職,責任甚重,苟非才望俱優之人,無以憚壓一道,而近來差遣之際,專無遴選之意,固已非矣。新除授江襄監司趙聖輔,前後莅邑,未聞能治之聲,人望所輕,不合藩臬之任,題目之下,物情爲駭。請江襄監司趙聖輔,遞差。黃海監司任奎,因儒臣之論斥,陳疏自明,已失自處之道,而張皇剩語,且多辭氣之忿懥,有若激訐者然,儒臣所言,果爲爽實,則自有公議,豈無申辨之地,而汲汲捃摭他事,反攻其論事之臣,若是其無忌,此實朝紳之羞恥,大傷事體,且關後弊,不可以問備薄罰而止。請黃海監司任奎,罷職。臣伏聞日昨筵中,因大臣陳達,有副應應敎趙相愚特推之命,臣竊惑焉。相愚所陳,初非臺諫請罪之啓,不過以其所聞陳達而已,朝家,今若摘抉前後辭語之參差,以爲罪案,至有論責之擧,則不但大害於事體,亦曾所未有之事。雖云微細,實關言路,請還收副應敎趙相愚推考之命。按道之臣,無論事之輕重,固當奉法惟謹,無所低昻,泰仁縣糴糓,旣有虛錄之事,而爲其守令者,親進營門,請受其罪,則所當據實上聞,以俟朝家處分,而終不陳啓,大失執法之意。前監司李世華,旣因此而至有特推之命,則當初掩置之監司,尤不可獨爲晏然,請其時當該監司,從重推考。答曰,不允。推考事,依啓。
禁府都事柳尙軫,吳挺緯移配後,入來。
前判敦寧府事李端夏上疏。大槪,臣累疏承批,終有所不敢冒出者,冒死更籲,乞蒙夬許事。入啓。
禁府,鄭維岳拿囚。啓。
晝講入侍時,掌令安圭所啓,請明禮·壽進·於義·龍洞·明安公主房,五宮折受處,竝令一體査正事。上曰,勿煩。請還收遠竄罪人金煥,中途移配之命事。上曰,勿煩。
判義禁南龍翼,牌不進後,上疏。大槪,金吾新命,出於意外,召牌之下,卽當承命出肅,而曾玷此任時,以上言回啓之事,重被大臣之斥,到今追思,惶愧猶切,不可以事在旣往,而偃然冒出,乞收新命,仍治臣違牌之罪事。入啓。以上朝報
晝講入侍時,領議政金壽恒所啓,冬至使,行期不遠,賷去文書,必須前期議定,可無窘迫之患,此等文書,雖使知製敎述出,而大提學,例爲主管矣。卽今大提學金萬重,姑未出仕,而雖出仕之後,萬重,以其私義,於彼中文書,有不得干豫者,曾在孝廟朝,故判書臣金益熙爲大提學,其情勢,亦如萬重,故朝家別爲變通,凡關係彼中文書,皆令提學主之,與諸道提學相議,停當矣,今亦依此,使藝文提學朴泰尙,主管爲之,何如?上曰,依爲之。禮曹謄錄
領議政金壽恒所啓,訓局砲保價布,近緣年歲凶歉,災邑所減甚多,其代,以戶·兵曹所儲之木,啓請移給,前後非一,而未及充給者,其數亦多,卽今遺儲垂乏,冬月已迫,軍兵衣資,無以準給,誠爲可慮。今年諸道災邑所減之數,又將倍於前,未充給之數,雖難一時劃給,聞兵曹遺儲頗優云,甲子條所減二百餘同,使之爲先移給,何如?知中樞府事申汝哲曰,訓局砲保價布,例爲密織,可合軍兵衣資,而騎保布,則木品麤劣,分給軍兵之際,必有稱冤之弊,各別擇給事,分付兵曹,何如?上曰,依爲之。兵曹謄錄
今十月初五日晝講時,領議政金壽恒所啓,頃因鎭川縣社稷·城隍位版作變之事,公洪監司馳啓,禮曹回啓中,以爲不可無別樣懲惡之擧,請令廟堂稟處,此非循例稟處之事,故敢此陳達。鎭川人心·風俗,素稱悖惡,聖廟之作變未幾,又有社稷·城惶位版打破之變,此實前所未聞之事,誠極寒心。作變賊人,雖令譏捕,而捕得正法,有未可必,他無懲惡之道,革邑之擧,實爲邑民之巨弊。近來除綱常罪人所生邑外,無革邑之事,而嘗聞祖宗朝故事,則土民之有詬辱守令者,亦革其邑。今槪遭非常之變,不可不別樣處之,似當革邑,而事體重大,令該曹詢問于諸大臣稟處,何如?上曰,鎭川人心絶悖,連有非常之變,其在懲惡之道,似當革邑,詢問于諸大臣,以爲稟處之地,可也。禮曹謄錄
有政。吏批,以姜世龜爲右副承旨,李行益爲金海府使,尹泓爲光陵參奉,權恒爲正言,李必茂爲兵曹正郞,任相元爲大司成,李台龍爲司成,林泳爲司僕正,南龍翼兼判義禁,李德成爲持平,徐文裕爲校理,李廷益爲眞寶縣監,李宜昌爲兵曹正郞,李商雨爲校檢,柳成運爲典籍。
兵批,以徐宗泰爲副護軍,李濟民爲副司直,李東耉爲副護軍,李之㰒·具必壽爲副司正。
上在昌德宮。停常參·經筵。
燼餘朝報俱缺
上在昌德宮。停常參,只晝講。
謝恩,判義禁南龍翼,濟用正李煿,金海府使李行益,原城縣監金必振,兵曹正郞李必茂。
司諫尹彬三度呈辭。入啓。遞差。
掌令鄭來祥初度呈辭。入啓。給由。
吏曹參判李選三度呈辭。入啓。傳曰,只遞本職。
吏曹啓目,粘連咸鏡北道暗行御史洪受瀗書啓云云。觀此書啓,會寧府使張益奎段,性本貪婪,專事肥己,別立卜馬四匹,絡繹送京,所載之物,則以布作帒,卷褶細布,納於其中,前後所運,不知其數,軍兵之善馬二匹缺其餘鄙瑣之事,不可殫記是如爲白乎旀。鍾城前府使兪夏謙段,自到任之初,蠱惑邑婢,稱以避寓,出接妓家,役使兵民,添造其家,謂之重修,而棟宇皆新,茅茨易以陶瓦,以妓父韓世忠,爲兵房軍官,委以軍政,以妓娚非虎,差邑倉監考,糶糴之事,任其低仰,兩人作弊,民不堪命。爲妓治産,全忘官事,惟思貪鄙,惟知肥己,以細布八十匹,換得內奴參伊之馬,以五升布一同,勒買軍士崔武赫馬,又以牛一隻米八石,易使令安貴生之馬,其餘卜馬買得之數,非止一二,而不能盡知其主之名,今方刦民,剝取狗皮,前後所爲,節節可駭是如爲白乎旀。慶源前府使李行登段,賦性貪猾,不顧廉恥,稱以京中問安,駄載絡繹。本邑有補民廳,初以民結收合布米,且定商賈,逐年息利,行登,稱以本布縮小,更徵於民結,竝與本廳所在,盡爲私用之物,發遣商賈之際,代給還上耗糓段,未滿前給本錢之半,商人輩,盡賣其田宅,猶不能備納,其中車得天,至賣其未行女息,以充未盡之數,毒痡之極,乃至於此。其餘生鹿皮·獐皮,及民狗剝皮之數,不可殫記,至以熟皮時所用狗頭骨,亦賦於民,闔境之人,至今怨詈是如爲白乎旀。慶興前府使李相勛段,到任以後,無一善狀,多出官鹽,貿得正鐵,調發馬兵,輸置官中,打造農器·刀劍·馬鐵等物,或船運德源,轉換布木,或以大同馬九匹,循環載運於京中。剝割漁戶,多捧魚藿·參蛤之類,漁戶,至有賣牛而備納者,以其所捧,亦送於德源,以爲息利肥己之資,亦自衙中,多出木綿,一邊染黛,裁作衣裳及帽子,分給官人,換納細布。且種麻於官屯田,遍給官婢,使之紡績爲布,婢子輩,盡賣衣裳,猶不能備納,呼冤之聲,徹於中外,染靑之木,分給商賈,亦使換納細布。廉問到境之日,適見閭家籬落間,多晒靑布,問之則果是官給貿布之物,與軍官金汝鳴,結爲腹心,專委興利之事,纔以一船魚藿,買賣於德源地,還來之際,聞御史在道內,不敢輸納官家,留置其家云。親往窮問,則細木八十疋,鍮器大小,竝十三〈?〉,而綿紬五疋,皮鞍十餘部,其餘亦多有瑣細之物。所管阿吾知堡內,大起倉舍,主管人金洪儉,憑公營私,重貽民害是如爲白乎臥,是如爲白有臥乎所,此四人,雖已遞職,所犯狼藉罪狀,竝只令攸司拿處爲白乎旀。會寧府使李䎙段,昵近邑婢,坐衙者稀,牙客朴姓人上京時,載送一駄之布,且以正木十五疋,稱以貿蜜付送,且與僉使·虞候,推牛宴會是如爲白有臥乎所,所犯甚重,爲先罷黜,罪狀,令攸司拿處爲白乎旀。穩城府使柳命堅段,方農之時,發遣官屬,任其耕作,民或以此稱譽,而元無號令,吏緣爲奸,坐衙甚稀,民不見面,且以還上出入,專委於倉色,多有濫雜之弊是如爲白乎旀。慶源府使李壽彙段,政尙簡易,前倅時布商次知,盡爲放送,民皆稱頌,而用刑杖雖愼,不無濫施之失,待官婢雖嚴,亦有狎昵之時。本府有信倉,田米二十石,船運於德原,蓋聞其由,則前倅時,無面補民廳米,無計充數,故貸出倉糓,欲爲息利備置,雖出爲民之意,倉糓出用,誠爲可駭是如爲白乎旀。富寧府使朴思敬段,別無病民之事,而信任官奴,官中凡事,一以委之,民以此病之是如爲白乎旀。茂山府使洪夏明段,當新邑創設之初,盡心官事,營作官舍,不至厲民,而巧於生財,全乏廉聲,前後監司劃給米布,轉換息利,頗有入己之迹是如爲白臥乎所。柳命堅,則散遣官屬,任其農作,雖有稱譽之言,民不見面,吏緣爲奸,抛棄官事之狀,誠爲可駭。李壽彙,則倉糓貸用,自有其罪,而書啓中,不言某樣穀物,且無見捉文書,果出爲民之意,則與私用有間,不可直加那移之罪,簡易之政,民皆稱頌,則毁譽相半是白置,六鎭乃是文倅厭避之地,以此罷歸,則正中其願是白乎旀。朴思敬,則雖有信任官奴之事,別無大段顯著之罪。洪夏明,則不法文書,旣不見捉,則不可執迹而論罪兺不喩,當此凶歲,邊倅一時遞易之弊,亦不可不慮。此四邑守令,竝只姑先從重推考爲白乎旀,監司尹趾完,律己淸約,號令嚴明,一道之人,願借十年,騶從自率,亦甚簡約是如爲白乎矣,按道之臣,事體自別,更無可論之事是白乎旀,兵使以下邊將等,令兵曹稟處,何如?啓依允。
傳曰,明日晝講爲之。
京畿監司書目,楊州呈,以大司憲朴世采辭職上疏上送事。啓。答曰,省疏具悉。固辭至此,本職,今姑勉副,卿其安心上來,以輔不逮。
又書目,衿川呈,以修撰李玄紀辭職上疏上送事。啓。踏啓字。
晝講入侍,知事呂聖齊,特進官徐文重,參贊官成虎徵,侍讀官徐文裕,檢討官金萬吉,假注書成儁,記事官鄭澔·沈季良。武臣閔鏞,正言李益壽,亦爲入侍。講周易,自九四,止隨道之窮極也。
武一所,出榜詣闕。
府啓,請明禮·壽進·於義·龍洞·明安公主房,五宮折受處,竝令一體査正事。請還收金煥中途移配之命事。措辭上同近以連凶之故,各道諸邑,凡干推徵擾民等事,自朝家已有行會禁斷之擧,則列邑守宰,所當奉行,而頃者雲峯縣監方震說,只聽推奴客金姓人之言,捉致越境之民,嚴刑窮問,終至殞命。其不遵朝令,私自濫刑之罪,不可不懲,請雲峯縣監方震說,拿問定罪。答曰,不允。末端事,依啓。
掌令安圭啓曰,湔劣如臣,百無肖似,猥忝言地,冥行墑埴,蔑有絲毫之補,徒積尸素之誚,名器之玷辱,固已久矣。頃日筵中,判府事李尙眞,以閔熙·洪宇遠事,陳白之際,大有所做錯云,而筵說深秘,未得詳聞,雖未知其間辭意之如何,而卽伏聞今日筵中,儒臣以爲臺諫含默,尙無一言云。臣旣被儒臣之斥,何敢一刻晏然於臺席乎?請命遞斥臣職。答曰,勿辭,退待物論。
晝講入侍時,正言李益壽所啓,請還收遠竄罪人金煥中途移配之命事。上曰,勿煩。請江襄監司趙聖輔遞差事。上曰,勿煩。請黃海監司任奎罷職事。上曰,旣已推考,不必罷職,勿煩。措辭竝上同管餉之設,蓋所以備不虞之需也。當初儲置,實非偶然,而聞赴燕譯舌之輩,每多貸出銀貨,以爲販利之資,及其歸也,以絹緞無用之物,充數備納,年久之後,終至腐朽無用之物,以致公家財貨漸就消縮,至於兵營,則以其地輕之故,此弊尤甚。旣往之事,雖不可追,而今當使行之迫近,不可不十分嚴飭,以杜此路。請分付此意于該道監·兵使處,從今以後,一切防塞,俾令餉貨無耗盡之弊。上曰,不允。前啓,副應敎趙相愚推考還收事,停啓。又所啓,臣待罪言地,已過累日,絲毫蔑效,冥行墑埴,大小時議,有同聾瞽。頃日筵中,判府事李尙眞,以洪宇遠·閔熙事陳達之際,大有所做錯云,而筵說禁秘,未得詳聞,雖未知奏達辭意之果出於有意營護在罪之人,而至以含默,重被儒臣面斥。不可一刻苟冒於臺席,請命遞斥臣職。答曰,勿辭,退待物論。以上朝報
備局啓曰,摠戎廳啓辭,本廳所屬各邑束伍軍兵等,春秋巡歷·操鍊等事,已有定式,而因年凶,不得擧行者,已至數年。各邑軍兵,則改團束上番之意,纔已定奪,時未究竟,仍存者,只是水原一營束伍軍兵,而莫重軍務,一向抛棄,事甚可慮。臣當今月望後,下去本府,聚軍試才鍊習計料矣,令廟堂稟處指揮之意,敢啓,傳曰,知道事,命下矣。畿邑束伍軍兵,停廢操鍊,已至累年,其在軍政,殊涉疎虞。今年雖曰凶歉,水原一邑,軍兵之點試,非如巡歷各邑之有弊,摠戎使,依啓辭下去之意,分付,何如?答曰,允。備局謄錄
上在昌德宮。停常參,只晝講。
自昧爽至辰時,霧氣。
洪萬鍾啓曰,明日常參經筵,取稟。傳曰,停。
申啓華,以義禁府言啓曰,雲峰縣監方震說,稟問定罪事,傳旨啓下矣。方震說,時在任所,依例發遣府羅將拿來,何如?傳曰,允。
有政。吏批,行判書呂聖齊進,參判未差,參議沈壽亮,文二所試官〈進〉,都承旨朴泰尙進。兵批。判書李師命,參判李秞皆病,參議缺,參知鄭勔進,左副承旨成虎徵進。
吏批啓曰,新除授會寧府使任弘益呈狀內,本缺遇寒輒發,症勢缺調理赴任矣。累次呈狀,尙不辭朝,缺,不可不慮。府使任弘益,依近例罷黜,何如?傳曰,允。
又啓曰,本曹參判,今當差出,而擬望之人乏少,承旨竝擬,何如?傳曰,允。
又啓曰,會寧府使,今當差出,而當品中可擬者乏少,堂上中曾經閫帥及本道守令竝擬,何如?傳曰,允。
又啓曰,玉堂闕員,今當差出,而擬望之人乏小,相避竝擬,何如?傳曰,允。
洪萬鍾啓曰,卽者都承旨朴泰尙,吏曹參判受點,自政廳當爲出去,廳中只有臣萬鍾,左副承旨成虎徵,同副承旨申啓華,吏批政廳,何承旨進去乎?敢稟。傳曰,左承旨進去。
以柳尙運爲大司憲,林泳爲司諫,柳時蕃爲奉常僉正,柳成運爲監察,金漢老爲直講,閔鎭周爲吏曹佐郞,沆爲永豐君,朴泰尙爲吏曹參判,姜萬碩爲會寧府使,李后沆爲修撰,金夏錫爲禁府都事,金弘福爲兵曹佐郞,崔奎瑞爲吏曹正郞,李敏敍爲校書提調,任翊元·金演爲承文正字,金萬吉爲副校理,魚壽一爲仁同府使,申琓爲都承旨,朴世采·尹搢·尹彬·禹弼漢爲副護軍,李選爲副司直,李玄紀爲副司果。吏批啓曰,會寧府使姜萬碩,未有加資之命,何以爲之?敢稟。傳曰,依例加資。
成虎徵,以備邊司言啓曰,昨日啓下江華留守狀啓,本司粘目中,不能不着實之不字,乃是剩字,而書草之際,未免誤書,啓下之後,始爲覺得,不勝惶恐。元粘目中,付標改入之意,敢啓。傳曰,知道。
申啓華,以義禁府言啓曰,以江襄監司狀啓,刑曹粘目,前通川郡守李邵,移本府處置事,允下矣。李邵,方爲待命於本府,卽爲拿囚之意,敢啓。傳曰,知道。
洪萬鍾,以觀象監官員,以領事意啓曰,常時日月之食,見於天際,則例必登高看望矣。今十月十四日乙丑,退望夜月食,以四篇算法推缺篇法及大明曆法,食在地下,內篇法,初虧,卯初二刻,缺登高看望,而但時憲曆法,初虧,卯正四刻,缺月入之際,脫有虧缺之缺本監官員二員,缺以爲救食之地,何如?傳曰,允。
承旨□,以摠戎使言啓曰,今年諸道官糴收捧之數,各以其尤甚·之次·稍實邑,分爲三等,定其分數,旣已啓下知委,而其中,或有不可不變通者,則令道臣別爲啓聞之意,竝爲分付矣。連歲飢荒之餘,公私蓄積,蕩竭已極,而今年凶歉,八路同然,實無推移救濟之策,各邑糴糓,隨其民力所及,必須着實收捧,可爲明春賑貸之資。今此捧糴分數,擧其大略,定爲差等,而列邑民結之殘盛,穀數之多寡,各有不同,以畿甸各邑還上元數,及應捧分數,取以比較,則或有新舊還上穀數,比民結過多,且其所謂稍實·之次,多不及於上年者。如此之處,必欲一準定式而收捧,則民力終有所不逮,而徵督之際,怨苦必甚,不但畿甸爲然,他道之事,亦可推知,着令道臣,詳察各邑形勢缺裁定,其決難準捧之處,則不必一準定式,別爲枚擧啓聞,以爲參酌變通之地,而若其農事稍實,穀數不多之處,則亦勿以定式爲拘,嚴加收捧,似合事宜。以此分付該曹及諸道監司,何如?傳曰,允。
執義李國芳啓曰,臣之難冒之情,已悉於前日之避,而處置請出,出於意外,召牌之降,不得不冒沒就列,黽勉供仕,揆以臺閣廉隅,掃地盡矣。臣於日昨罷坐還家後,伏見同僚避辭,則蓋以被儒臣之斥,而以頃日判府事李尙眞請釋罪人事,不論爲言,臣竊瞿然之至。頃日大臣入侍筵話,雖不得其詳,而李尙眞,戇樸忠愛,非但擧世之所共知,亦聖明之所洞燭,當此災荒疊臻,艱虞溢目之日,欲使聖明特施寬大之典者,雖與年少執法之論有異,而以老成憂愛之深,必有一端意見,而開陳於前席。今若不諒本情,而遽論其言,則非徒有乖於鎭靖,亦且有妨於言路,況於頃者聖明有遇災求言之敎,凡於進言之臣,言可用則用之,言不可用,則置之而已,不宜加罪,以塞忠諫之路,而況元老所懷之陳乎?臣之陋見如此,而旣被儒臣含默之斥,與同僚無異,其何敢一刻晏然苟冒乎?請命遞斥臣職。答曰,勿辭。
申啓華啓曰,執義李國芳,再啓煩瀆,退待物論矣。傳曰,知道。
持平趙儀徵啓曰,臣賤疾方苦,稽謝新命,召牌玆臨,不得不扶曳出肅,而顧臣情勢,有所不安者。頃臣之在諫職也,院吏來言,本院曾以屋材料理事,給價板商,入送寧越地,而反被本郡所拘囚云。臣則未料其憑倚偸斫之狀,與同僚相議移文,以明前日成給公文之事矣,今因本道狀聞,及大臣陳達,當初成給公文之多官,至於譴罷,則臣之矇然不察,成送移文,與當初成給公文者,似無異同,何可以追後移文,不入於本道狀啓中爲諉,而獨爲倖免乎?且掌令安圭,卽臣之外姑夫也,揆以法例,在下應遞。以此以彼,決不可仍冒,請命遞斥臣職。答曰,勿辭。
申啓華啓曰,持平趙儀徵,再啓煩瀆,退待物論矣。傳曰,知道。
持平崔錫恒啓曰,臣之情勢,萬分危迫,不敢復側於臺席之狀,實通朝儕友之所共知也。頃者復命之後,猥上請罪之章,意謂天鑑孔昭,庶蒙準許,及承聖批,反賜溫諭,臣誠惶隕感結,益不知置身之所。病伏私次,悶蹙度日,伏聞昨日筵中,講臣,以判府事李尙眞,不爲論劾事,大加非斥,兩司多官,相繼引避。臣來自西路,居又僻左,未詳當日奏對說話之如何,而今以玉堂箚子觀之,則可知其大略矣。噫,閔熙之語犯無將,洪宇遠之疏意罔測,當初寬貸,已是失刑之大者,則凡有血氣,孰不欲深惡而痛絶也?尙眞,以耆老大臣,誤聽人言,至請酌處,衰老之人,語無倫序,而要其所失,不過爲失言妄發而已。若謂之意在營護,曲加寬恕,則斷非其本情也。凡論人之道,必須原其本情,參酌定罪,然後論之者,無過中之失,受之者,無稱冤之端,雖庶官微品,原情定罪之道,自當如是。況以三朝老臣,一言妄發,遽施情外之罪,則恐非聖世氣象,而亦果爲論人平恕之道乎?彼兩人之罪,聖明之所洞燭,國人之所共知,設有前席妄發之言,玉堂一箚,足破其做錯,豈必罪斥而後,方可得宜耶?此則非臣淺慮之所敢到也。臣以應遞之人,席藁私室,恭俟郵罰,不意今者,召牌又降,不敢每每違召,益其逋慢之誅,忍死來詣,今始自劾。以此以彼,俱不可一刻晏然,請命遞斥臣職。答曰,勿辭。
申啓華啓曰,持平崔錫恒,再啓煩瀆,退待物論矣。傳曰,如道。
缺啓曰,請〈寢〉遠竄罪人金煥,中途移配之命。請江襄監司趙聖輔遞差。請黃海監司任奎罷職。請分付該道監·兵營,管餉銀貨,勿爲許貸譯舌輩。啓辭竝上同新除授司諫林泳,時在全羅道鎭安地,請斯速乘馹上來事,下諭。正言李益壽,引嫌而退。避辭見上言雖妄率,意非營護,則不可以此輕劾大臣,儒臣之斥,不必爲嫌,請正言李益壽出仕。答曰,不允。處置及下諭事,依啓。
申啓華啓曰,臺諫出仕事,命下矣。闕門已閉,明日待開門,牌招之意,敢啓。傳曰,知道。以上燼餘
午時,上御熙政堂晝講。知事呂聖齊,特進官權說,參贊官申啓華,侍讀官徐文裕,撿討官黃欽,假注書朴泰淳,記事官鄭澔·沈季良,武臣朴新胄等,入侍。上讀前受自隨之九四,止上六小象訖。文裕,進講自蠱之卦體,至缺象,音釋各一遍,上受而讀之訖。文裕,因釋其義,至風落木女缺男曰,此乃晉平公時言也。凡物旣蠱壞,而後則必治之,乃所以訓事也。上曰,亂極必治,必此義也。啓華曰,聖敎,是矣。上曰,否·泰相承,又近此義矣。說曰,蟲食木器,器必壞,壞必更修,此乃蠱爲事之義也。啓華曰,蠱爲壞亂之象,而曰元亨者,如隋亂而唐太宗缺五季亂而宋太祖出,是也,小註詳言之矣。說曰,此固天道之缺人事之修治,亦不可廢也。文裕曰,卽今天地否塞,冠屨倒置,缺有元亨之理,自上宜體念矣。又釋先缺事言之,國事多弊,則固宜缺矣。聖齊曰,先甲後庚,缺乃巽卦語也。本義缺寧意,而小註胡氏所解缺。啓華曰,本義,雖宜玩味,而當以程傳爲主缺聖齊所達丁寧反復之言,好矣。上曰,本義,誠宜玩味,缺主義理,尤當體念矣。文裕,又釋卦變說曰,卦變皆自幹蠱,此處程傳卦變,甚好矣。文裕曰,陽畫屬乾,陰畫屬坤,此卦初六,卽坤畫,上九,卽乾畫,乾畫,自下而上,坤畫,自上而下,乃所以爲剛上柔下矣。啓華曰,易之爲書,固當觀象玩占,而如此處,自上宜以啓蒙參看,則當自得,講官,以生疎卦變陳達,未知其有益矣。文裕曰,本義之釋彖,與程傳異矣。聖齊曰,雖有異同處,自上參互見之,則自有領悟處矣。文裕,又釋天下治往有事之義,缺卦才有治蠱之道,故曰元亨矣。天下之險,莫如水,故易言濟險缺以涉川,取象矣。文裕曰,元亨,以天道言之也,利涉,以人事言之也。又釋天行之義。欽曰,先後三日,只以六爻言之,蓋過六則爲七矣。啓華曰,易理深遠,非講官易曉,只以程傳所解見之,亦多有益。先甲後甲之解,最有益於爲國矣。說曰,易之爲書,象數也,而缺多不備,只玩程傳,不玩本義,則失其旨矣。文裕,又釋大象之義。上曰,艮必言德,如蒙,亦言育德矣。聖齊曰,取其重厚之象文缺取養成材力之意也。又曰,傳言振濟於民,今年之飢荒,甚矣。若取先甲之義,豫講賑救之策矣。欽曰,此象,非指言賑濟之事缺見,宜矣。上曰,振民,蓋猶作新民之義矣。聖齊曰,小註王氏之言,缺有其義,而賑濟之事,最切近且實,尤當愓念矣。上曰,誠爲切實,可不體念乎?說曰,周公大象,蓋示後人學易之道矣。文裕曰,必育德而後,可以振民,治己而後,可以治人者,是矣。講訖。啓華進啓曰,各道監試初試榜目狀啓,皆已次第入來,江襄道試所,在於春川,距京不過數日程,故草榜目,則去月念後四五日間,已播於京中,而本道榜目,則至今不來。初意以爲,監司出巡未還之故,不免遲延矣。監司還營亦久,他餘狀啓則來到,而獨其榜目,尙不上來,雖未知所以稽滯之故,而揆以事體,殊極未安。缺江襄監司李濡,推考,何如?上曰,依爲之。啓華曰,近日注書無實官,每以假官差出,以致頻數遞易,凡事多不着實,卽今實官當次者,只有二人,不得循例擬薦。曾在先朝戊申年間,自本院啓達被薦二人,竝以單望差下,使之議薦,今亦依此爲之,以爲從速新薦之地,何如?上曰,旣有前例,依此爲之。擧行條啓華曰,近來大小官僚,呈告紛紜,其有實病者固宜,而無大段疾病而呈告爲事,事體殊涉未安矣。卽今臺諫引避退待,而不得趁卽處置。兩司呈告未肅拜人員,竝卽牌招察任,何如?上曰,依爲之。榻前定奪遂罷出。以上燼餘
上在昌德宮。停常參·經筵。
金斗明啓曰,明日常參·經筵,取稟。傳曰,只晝講。
申啓華啓曰,大司憲柳尙運在外,執義李國芳,掌令安圭,持平崔錫恒·趙儀徵避嫌退待,掌令鄭來祥呈辭入啓,今日以監察茶時之意,敢啓。傳曰,知道。
金斗明啓曰,吏曹郞廳來言,臺諫有闕,政事,何以爲之?取稟。傳曰,明明日爲之。
又以弘文館言啓曰,新除授修撰李后沆,時在公洪道忠原地,經筵入番事緊,請斯速乘馹上來事,下諭。傳曰,允。
申啓華啓曰,禁府罪囚多滯,而知義禁吳斗寅遭服制,同義禁李秞呈辭,行公之員,只有判義禁南龍翼,前頭備員開坐未易,事甚可慮。同義禁李秞,卽爲牌招察任,禁府堂上未差之代,後日政,以在京無故人差出,亦爲牌招察任,何如?傳曰,允。
成虎徵,以摠戎廳言啓曰,本廳所屬水原營軍兵,臣下去操鍊試才事,已爲自備局覆啓定奪矣。臣當今月十六日,依前例除朝辭發行,而軍兵試射放後,賞格所用木綿·箭竹,令備局考例題給,且操鍊後犒饋價米,每名五升式,以水原府所在宣惠廳儲置米,依例爲先取用,亦令該廳會減之意,敢啓。傳曰,知道。
成虎徵,以兵曹言啓曰,今十月初十日,賓廳武臣武經七書講書日次,而中日相値,不得爲之之意,敢啓。傳曰,知道。
洪萬鍾·金斗明·成虎徵啓曰,卽者副護軍李仁徵,投進一疏,而觀其措語,則以兵曹巡將減下之故,致憾於其時郞官金夢臣,滿紙張皇,極口搆誣,而其辭曰,金夢臣,以賊臣有湞之同姓姪弘式之女婿,忿其婦翁之死於杖下,潛懷怨毒,必欲中傷乃已。今八月十六〈日〉,騎省入直時,擧臣姓名,極口罵詈,公然啓遞臣巡將之任,其心所在,與有湞無異也。夢臣是弘式之婿,而與有湞爲妻家至親,則其間或不無知情之端,而不效古人滅親之義,反以臣爲讐云云,其他醜辱之語,不一而足。臣等,招致兵曹該吏,取考巡將減下時啓本,則八月十九日,仁徵等數人,或以老病,或以在外,循例減下,而仁徵因此含嫌,臚列罷職,不遺餘力,至以人臣所不忍聞之說,肆然誣陷,人心·世變,至於此極,臣等不勝痛駭之至。其因嫌陷人之罪,不可不嚴加訊問,以正國法。且仁徵之不文,人所共知,而今觀疏辭,決非仁徵所自撰出,必有指嗾製給之人,亦不可不究覈痛懲,如此陰兇不測之疏,不可捧入,故今姑留院,而臣等旣有區區所懷,敢此仰達。惟願聖明,留念痛處焉。答曰,今觀啓辭,仁徵所爲,誠極兇慘,當嚴問重究焉。仍傳曰,李仁徵疏本,入之。
又傳曰,今觀李仁徵疏本,乘時逞憾,投呈一疏,臚列罔測之罪狀,恣意搆誣,不遺餘力,其心所在,誠極陰凶。況渠全不識文字云,必有指嗾製給之人,令該府拿鞫嚴問,依法定罪。
申啓華,以禮曹言啓曰,傳敎矣。議于大臣,則領議政金壽恒,領中樞府事金壽興以爲,律文毁大祀丘壇者,用杖一百流三千里之律,而至於毁傷位板者,無擧論處,蓋此實人心之所不敢到,亦人情所不忍爲者也。今此鎭川之人,敢生人心所不敢到之心,恣行人所不忍爲之事,則此地惡習,誠無所不有,渠旣作此法律所未有之大變,則特施一時懲惡之重典,恐不可已。況祖宗朝,邑民之詬罵守宰者,或降號,或革邑者非一,則此縣人所犯,比之於此,輕重懸絶,革邑一事,似無可疑,伏惟上裁。右議政李端夏以爲,鎭川縣鄕校及社稷壇位板打破之變,續出於一旬之內,姦民作變,至於此極,而未卽捕誅,國法無所施,祖宗朝有以土民詬罵守宰,或至降革其邑,則援此事處此變,誠合於一時懲惡之道,然此非律令所載,旣革之後,貽弊於一境無辜之民則大矣。今雖革邑,恐不必盡如綱常罪人革邑之規,臣之愚見,姑革其縣,而捕得罪人,正法之後,不待年限,卽許復縣,則此不但懲惡於一時,其於罪人之譏捕,亦不爲無助矣,伏惟上裁。行判中樞府事鄭知和,行判中樞府事閔鼎重,病不收議,左議政南九萬出使,奉朝賀宋時烈,行判中樞府事李尙眞,行判中樞府事鄭載嵩,在外不得收議,大臣之意如此,上裁,何如?傳曰,革邑,可也。
答領中樞府事金壽興箚曰,省箚具悉卿懇。元老大臣,憂愛條陳之策,無非切實之言,予甚嘉尙,當令廟堂商議稟處。至於輦下軍兵,日減月削,平時環衛,不成貌樣,而今之議者,猶以爲太多,凡於章奏之間,每以減軍額,爲第一急務,尋常慨然矣,卿之箚辭,實合予意也。仍傳曰,遣史官傳諭。
正言權恒所啓,請還收遠竄罪人金煥,中途移配之命。請黃海監司任奎,罷職。請防塞管餉銀貨,許貸譯舌輩事。啓辭竝上同新除授大司憲柳尙運,以別遣重臣試官,時在咸鏡道咸興地,請斯速乘馹上來事,下諭。掌令安圭,執義李國芳,持平趙儀徵·崔錫恒,竝引嫌而退。避辭見上老臣做錯,非有他意,則不論之斥,何必爲嫌?文移之事,別無所失,而相避之規,在下應遞。請掌令安圭,執義李國芳,持平崔錫恒出仕,持平趙儀徵遞差。答曰,不允。處置事,依啓。柳尙運,竣事後自當上來,姑勿下諭。
申啓華啓曰,臺諫出仕,而今已日暮,明日待開門,牌招之意,敢啓。傳曰,知道。以上燼餘
禁府,李仁徵拿囚。啓。
平安監司書目,臣之納節尙遠,新授諫長之任,不可一向虛帶,懇乞亟賜遞免事,上疏上送事。啓。答曰,省疏具悉。卿其勿辭,上來察職。以上朝報
上在昌德宮。停常參,只晝講。
下直,方山萬戶金大成。
金斗明啓曰,明日文臣殿講相値,視事,頉稟。傳曰,知道。
以備忘記,傳于成虎徵曰,今下弓矢,方山萬戶金大成處給送。
成虎徵,以都摠府言啓曰,今日入直軍士,中日習射,請出標信。傳曰,知道。
金斗明啓曰,明日仁政殿文臣殿講,命官,何大臣進去乎?敢稟。傳曰,右相進去。
金斗明,以禮曹言啓曰,臣沈梓,以顯陵王后陵上莎草修補事,進去時奉審,則本陵大王·王后兩陵間,樹木叢鬱,逼近陵上,不可不斫伐,而聞本陵參奉之言,則王后陵上後面曲墻,逼近松木,則今番本道監司奉審時,才已執頉斫伐云。王后陵上曲墻外松木斫伐時,兩陵逼近處樹木,同爲斫伐,似爲宜當,大臣之意,亦以爲然,而第凡樹木斫伐,必於冬至祭,兼告然後擧行,例也。本陵雖不行冬至享祀,先告事由祭,來十一月初七日,擧行,依前例發遣本曹郞廳,與本陵參奉眼同斫伐後,株數書啓,何如?傳曰,允。
又以司饔院官員,以監膳提調意啓曰,全羅道十月朔,大王大妃殿進上乾柹子,每年以十五貼封進,乃是流來謄錄也。當年退封乾柹子,今始封進,本院所送數目單子中,以十五貼依前書錄,而進上單子,誤以十二貼書塡,莫重進上單子,如是誤書,難免不察之失,當該監司金鎭龜,推考,乾柹子,則依數監捧以入之意,敢啓。傳曰,知道。
成虎徵,以戶曹言啓曰,右議政李端夏,九月十月兩朔祿俸,依前傳敎,入來後令倉官輸送矣。卽接廣興倉所報,則十月朔祿俸依受,而九月朔祿俸,則以未肅拜前,辭而不受,係是大臣祿俸,何以爲之?敢稟。傳曰,更爲輸送。
金斗明啓曰,右議政箚子批答,當爲傳諭,而政府無郞廳,遣史官傳諭之意,敢啓。傳曰,知道。
申琓·金斗明·成虎微啓曰,卽者筵中,有正言權恒特遞之敎,臣等,固知聖意之有在,而凡臺閣處置,只觀大意之如何,以之立落而已。今此執義李國芳避辭,雖與他臺官不同,要其大意,則不過欲明大臣之本情非出於營救,不當以此輕加擧劾之意也,則權恒之不爲區別,竝與多官而請出者,非有他意於其間。昨日依啓之後,及至今日,遽有特遞之擧,臺官立落,自有公議,聖人處分,不可不愼重,故臣斗明,才於前席,略有所陳,而退出之後,臣等,缺終有所未安,區區所懷,敢復仰達。伏乞聖明,更加三思,還收正言權恒特遞之命。答曰,此非覆逆之事,勿煩。以上燼餘
副應敎李頤命上疏。大槪,旣被大臣之深斥,言議不見信於臺閣,不可晏然於論思之列,乞遞職名,以安私分事。入啓。答曰,省疏具悉。爾其勿辭,從速察職。
校理金萬吉上疏。大槪,臣於兩司之論,有不敢晏然者,乞遞臣職,仍治臣罪事。入啓。答曰,省疏具悉。謂之妄發則可矣,謂之伸救,則似非大臣之本情也。爾其勿辭察職。
右議政李端夏箚子。大槪,臣之兼帶典設司提調,請令該曹照例處置,仍乞還寢前後祿俸輸送之命事。入啓。答曰,省箚具悉。典設司提調,當令該曹稟處,卿其安心,勿辭領受焉。以上朝報
午時,上御熙政堂晝講。知事呂聖齊,特進官權說,參贊官金斗明,侍讀官徐文裕,檢討官黃欽,假注書朴泰淳,記事官鄭澔·沈季良,武臣崔元立等,入侍。上讀前受,自蠱序卦,至大象訖。文裕,進講,自初六,至九三之小象,音釋一遍訖。上受而讀之訖。文裕,釋其義曰,初六,以陰爻居下而爲主,以人事言之,父之事有壞,子繼爲之也。幹字義,如貞固足以幹事之幹。上曰,然。說曰,程傳,言在下而無應者,以初與四皆陰柔,故不相應也。上曰,程傳,釋此爻,與本義有異矣。文裕曰,小註潘氏說,詳言其異同,如此處,以臣等滅裂之見,安能辨解乎?自上參互見之,宜矣。說曰,蠱壞之時,有子無咎,終吉云者,欲後人之玩占而善治蠱,聖人之戒深矣。文裕曰,幹父之蠱,以古人言之,則鯀九載績用弗成,而大禹,告厥成功,蔡叔率德改行,是也。然此言缺。欽曰,萬物之理皆備於爻象缺蠱,豈有上下乎?缺上惕念處也。文裕,又釋缺母之蠱,取其象也。二爲陽剛缺者也。文裕,又釋傳周公輔成王義曰,二以陽缺。斗明曰,九二之位得中,故云云矣。文裕,又釋九三之義曰,缺過剛也。欽曰,治蠱必以剛,故又言無大咎矣。說曰,凡三多悔,五多凶,皆以此故也。此爻雖重剛不中,而處於巽,巽爲順,故曰終旡咎也。欽曰,此猶家之爭子,國之爭臣,言雖過,而用之則旡咎矣。聖齊曰,此言,甚切實矣。文裕曰,爭臣·爭子,惟恐君父之陷於非義,故其迹似不順,其言或不免過當矣。上曰,號泣而隨之,蓋此意也。說曰,悔者,非全不吉,乃趨吉之路也。聖齊曰,過而能悔,終必改之矣。講論諸臣,相次引出。上乃招斗明曰,來。斗明進前俯伏。上曰,李判府事本情,非在營護罪人,臺官論劾,未知其可,至於是非,不可不明。昨日李國芳避辭,不言大臣之妄發,至以言路開閉爲辭,此不但是非之不明,顯有私意,而正言權恒處置之時,請出他臺官,固不爲非,李國芳則不爲區別,與他臺官混同請出,殊涉糢糊,難免處置乖當之失,正言權恒遞差。斗明曰,大臣所達,閔熙·洪宇遠事,誠爲非是,近因儒臣之言,諸臺諫紛紜引避,而李國芳避辭,則與他臺官有異矣。上曰,李判府事,不見疏本,故有此誤達,而其意則非營救矣。他臺諫之請出,予亦不以爲非,而竝出李國芳則非矣。斗明曰,昨日處置之啓,旣已允下之後,今有特遞之命,其於事體,未知,如何?上曰,昨已日暮,且他臺諫,多在其中,故未暇分別,姑以依啓爲批,欲待今日筵中分付矣。擧行條遂罷黜。以上燼餘
上在昌德宮。停常參·經筵。
下直,載寧郡守趙弘璧。
金斗明啓曰,明日常參·經筵,取稟。傳曰,只晝講。
又啓曰,來十五日,儒生殿講日次,取稟。傳曰,爲之。
又啓曰,右議政箚子批答,當爲傳諭,而政府無郞廳,遣史官傳諭之意,敢啓。傳曰,知道。
有政。吏批,行判書呂聖齊進,參判朴泰尙未肅拜,參議沈壽亮試官,右承旨金斗明進。啓曰,新除授會寧府使姜萬碩呈狀內,本道都事缺照例處置云。旣與都事相避,則缺。傳曰,允。又啓曰,會寧府使有闕之代,今當差出,而擬望之人乏少,他道兵使·守令竝擬,何如?傳曰,允。
傳于金斗明曰,戶曹判書有闕,今日政差出。
以沈季良·任翊元爲注書,李䎘爲同義禁,申泰徵爲松禾縣監,宋相琦爲承文正字,李頤命爲執義,金萬重爲副校理,金益鉉爲奉常判官,朴泰尙爲同成均。濬源殿參奉金弘柱,獻陵參奉缺相換。申命全爲會寧府使,前會寧府使姜萬碩今降通政,韓聖佑爲正言,缺,韓沆爲典籍,文甲科第一人曺元敏爲尙衣別提,武甲科第一人會寧府使申命全,今加嘉善,柳尙運爲戶曹判書,李選爲大司憲。
兵批,判書李師命進,參判李秞病,參議尹敬敎病,參知鄭勔進,左副承旨成虎徵進。啓曰,內禁衛將,今當差出,而在京無故人絶少,守令中可合人竝擬,何如?傳曰,允。以權說爲都摠管,崔橚爲宣傳官,金夢良爲內禁衛將,崔容之爲內乘,柳胤興爲宣傳官,趙師錫爲知中樞府事,申益顯·韓景明·金壽祖·尹時逸爲武兼,尹恒美爲惠山僉使,柳漘爲阿吾地萬戶,李誠一爲牙山萬戶,韓起周爲乾元權管,金義成爲細川權管,姜萬碩·鄭來祥·張善漢爲副護軍,李䎘·趙儀徵爲副司直,權恒爲副司果。前縣監丁以傑,前萬戶柳以朴·趙應暄,今加折衝,軍器別備。
申啓華,以內乘,以提調意啓曰,內乘姜萬碩,除授會寧府使,又以相避遞改矣。姜萬碩,素解馬政,頗有擧職之效,使之仍察內乘之任,何如?傳曰,允。
吏批啓曰,會寧府使姜萬碩,旣已改差,所授加資還收之意,敢啓。傳曰,知道。
又啓曰,因禮曹草記,鎭川縣革罷事,允下矣。本縣合竝處,令本道監司啓聞,施行,何如?傳曰,允。
金斗明,以禮曹言啓曰,鎭川縣逢變社稷·城隍位版改造奉安事,纔已啓下,而今因大臣收議,本縣革邑事,命下矣。曾前革邑,社厲位版,有埋安之規,鎭川縣社厲位版,勿爲改造,奉安之意分付,何如?傳曰,允。
備忘記,傳于申琓曰,殿講居首,奉常寺主簿金聖準,半熟馬一匹賜給。
注書李翊元在外,代以朴見善爲假注書。
申琓啓曰,新除授注書任翊元,時在京畿廣州地,請斯速乘馹上來事,下諭。傳曰,知道。
成虎徵,以兵曹言啓曰,今月十二日,禁軍等戎器點考,設行於盤松亭,入直禁軍等,依前例,除標信出來逢點之意,敢啓。傳曰,知道。
金斗明,以禮曹言啓曰,卽接順陵參奉牒報,則本陵陵上莎草,春夏雨澤未收之時,秋後霜落未甚之前,靑茂潤盛,無所疑慮,及至近日,累度嚴霜後,南邊長一尺五寸,廣一尺,北邊長二尺,廣二尺,丑方長三尺,廣一尺,又一處長一尺許,盡爲枯損,曲墻內東邊庭莎,鼹鼠穿傷處,長二十六尺,廣八尺三階外間枯損云。依例政府以下,進去奉審後稟處,何如?傳曰,允。以上燼餘
行戶曹判書趙師錫上疏。大槪,伏蒙恩暇,來省先壠,病勢猝重,無計起動,由限已過,而亦難曳載登程,陳疏縣道,未免見却,公私狼狽,到此極矣,不得不越例直籲,亟命攸司,勘臣過限之罪,以嚴朝綱,仍遞臣本兼諸務,以便調治事。入啓。答曰,省疏具悉。所患如此,本職,今姑勉副,卿其安心調理。
執義李國芳啓曰,臣本以難冒之情,久叨匪據,避退請出,實是意外,昨朝召牌之下,嚴畏分義,黽勉就職,詣臺之後,適患吐血之症,昏倒移時,呈單見阻,扶曳還家。卽伏見應敎李頤命疏本,則不覺然驚悚,不能自定也。臣以孤危之蹤,冥行半世,不合時樣,末梢顚沛,固已自料,而疏中臚列之語,無非人臣之極罪,士夫之深恥,將何顔面,更立於朝列乎?蓋儒臣之所以罪臣者,拈出臣前日避辭爲言,而臣之避辭,不過因人之斥,直陳己見而已。向日大臣奏達之言,雖不諒時宜,率爾輕發,其爲國眷眷之心,斷斷無他,非不本執法之義,而目見國勢之危急,災異之層出,不勝憂愛之忱,欲使聖上特施雷雨之澤者,庶幾有補於弭災之萬一,靡不用極之意也,則不害爲有懷無隱之義。雖以大臣陳箚觀之,原其本情,不過如斯,其不出於私護罪人也,明矣,而儒臣之論罪其言者,臣未知其穩當,故前日之避,只陳其輕劾之不可,而今者,儒臣疏中,所謂極爲肆然云者,未知指臣何辭,而至於乘機響應,覷隙逞臆等語,無非罪臣深刻,斥臣嚴截之意,可謂忖得他人之心,而不自覺已露其肝肺矣。至若猶不忘其躑躅之心云者,竊比臣言於陰邪之將長,其意不但在於痛斥臣言之非而已,吁亦甚矣。大抵玉堂,乃是言議之地,公論之所在,臺閣之言,不合事理,則其在相規之道,只當觀其本語之是非,明白奏達,論遞箚罷,未爲不可,臣之避辭,只據大臣之心事爲言,無一毫營救罪人之語,而今乃臆料暗揣,粧撰言外之意,勒成情外之罪,以爲陵侮詬辱之地,殊欠士夫相敬之道,亦非臣所望於儒臣者。臣不欲與儒臣續續辯爭,以傷事體,其指斥論列之語,固未滿一哂,亦不足多辯,而扶病詣臺之後,伏見校理金萬吉疏辭,則攻斥臣身,亦不遺餘力,而又於昨日筵中聖敎,以臣爲是非不明,顯有私意,特下嚴旨,則臣之所失,固難逃於聖鑑矣。慘被儒臣之峻斥,又承未安之聖旨,固不可抗顔仍冒,請命遞斥臣職。答曰,勿辭,退待物論。
正言李益壽啓曰,臣待罪言地,已踰數旬,絲毫無補,愧懼徒深,近以判府事李尙眞事,只事瀆擾,臣罪尤大。臣於伊日,筵臣猝被儒臣之面斥,顚倒引避,未能陳暴意見,處置請出,召牌遽降,廉隅所在,不敢冒進,坐速違慢,恭俟罪責,辭疏未徹,情勢尤蹙。今又得見儒臣之疏,論斥臺官,不遺餘力,臣不勝瞿然之至。臣之當初避辭,雖出草率,大意則蓋謂大臣之言,非出於營護也。今者儒臣之言曰,今世之人,欲爲救解,則必分心與言而爲二,臣則以爲不然也。大凡論人之道,必當先求其心而已,雖以此事言之,大臣於洪宇遠等,曾無平日偏戀之私,況其罪名,關係至重,常情所在,必無用意營救,有所顧惜,自取顚沛之理,此不過耄年奏辭,自多謬率,終未免其妄發,臣之不欲執其跡而疑其心者也。若使一言做錯,便謂其心如此,則天下豈有平恕之道?一言不合,便斥以欺蔽之歸,則天下亦豈有論辨之事乎?所見之參差,果如人面之不同,而至於好覔操縱之說,大欠稱停,臣爲儒臣惜之。如臣疲劣,忝居臺閣,不能恢張公議,被人譏斥,一至於此,其何敢一刻苟冒,以貽淸朝之羞乎?請命遞斥臣職。答曰,勿辭,退待物論。
右議政李端夏上疏。大槪,前月祿俸,決無追受之理,敢申前懇,乞寢成命事。入啓。答曰,省疏具悉。卿勿過辭,安心領受焉。
應敎李頤命上疏。大槪,又被憲官之侵辱,乞遞臣職,以安私分事。入啓。答曰,省疏具悉。爾其勿辭察職。
玉堂箚子。大槪,請執義李國芳罷職事。入啓。答曰,依啓。
持平崔錫恒上疏。大槪,臣於病伏中,重被儒臣之譏斥,不可一刻苟冒,乞削臣職,仍治臣罪,以安私分,以謝物議事。入啓。答曰,省疏具悉。爾其勿辭察職。
慶尙道寧海儒生李之煜等上疏。啓下刑曹。以上朝報
上在昌德宮。停常參,只晝講。
夜五更,月暈左珥。
申琓啓曰,明日常參·經筵,取稟。傳曰,停。
掌令安圭啓曰,如臣無似,忝叨臺端,重被儒臣含默之斥,詣臺引避,處置請出,出於意外,而廉隅所在,決不可抗顔於已敗之地。賤疾且劇,無路起動,召牌之下,不得趨詣,惶悚隕越,措躬無地,陳疏自列,見阻喉司,逋慢之罪,在所難逃矣。今者諫臣及同僚,相繼引避,處置歸於臣身,而第諫臣避辭,則蓋以儒臣疏中,論斥臺諫避辭之失當故也。臣當初與諫官,俱以引避之人,今又見斥於儒臣,固無異同,則何敢可否於其間,而至於同僚避辭中,有言議不見信於臺閣之說,臣之情勢,尤有所不敢處置者。旣不能處置,則不可一刻仍冒於臺席,請命遞斥臣職。答曰,勿辭。
申啓華啓曰,掌令安圭,再啓煩瀆,退待物論矣。傳曰,知道。
執義李頤命啓曰,臣之言議,已不見信於臺閣,職責又非才分之可堪,新除之命,固難承當,而大司憲李選,卽臣之本生從母夫也,法例有應避之嫌,下官爲當遞之人,其何可一日冒居乎?請命遞臣職。答曰,勿辭。
洪萬鍾啓曰,執義李頤命,再啓煩瀆,退待物論矣。傳曰,知道。
申啓華,以兵曹言啓曰,昨日政,武臣兼宣傳官韓敬明之敬字,誤以景字備擬受點,不勝惶恐,元單子中,改付標還入之意,敢啓。傳曰,知道。
洪萬鍾,以戶曹言啓曰,卽接廣興倉所報,則右議政李端夏,九月朔祿俸,依傳敎,更爲輸送于本家,則以爲祿者,仕者之奉也,未出仕前,乃是不仕之日,追受其俸,決無是理,而惶恐不敢更上辭箚,亦不敢知其非義,而抑志强受,倉官還爲輸去,以此意報該曹爲可,而且庶官除職,久未肅拜,出仕之後,前月前等料祿,或有竝給者,此亦不當,當此凶荒裁減之時,如此虛授浮費,戶曹宜爲定式,勿爲追給,則非但合於法理,亦有補於節損之道,此意竝以報該曹爲可云,而今又不受,何以爲之?敢稟。傳曰,後日登對時,稟定,可也。
黃海監司任弘望狀啓,以十月朔進上中,生梨,體小品劣,待罪封進官,信川郡守洪時中,黃州判官曺錫,安岳縣監姜碩老,瑞興縣監柳東亨,殷栗縣監朴重圭等罷黜事。傳曰,勿待罪事,回諭,此時五邑守令,一時罷黜,迎送有弊節兺,只推勿罷。
申琓啓曰,假注書朴見善,時無職名,付軍職,冠帶常仕,何如?傳曰,允。
申啓華,以都摠府言啓曰,都摠管吳斗寅,除標信,漢城府坐起進去之意,敢啓。傳曰,知道。
申琓啓曰,右承旨金斗明,左副承旨成虎徵,今日皆以病不來矣。當此僚員不齊之日,東西壁一時稱病,揆以事體,殊甚未妥,右承旨金斗明,左副承旨成虎徵,竝牌招察任,何如?傳曰,允。
金斗明啓曰,下番翰林鄭澔,體例間,有墜落古風之事,自本院囚禁廳直,旋卽放送矣。鄭澔,未知緣何發怒,而忽然離直出去,極爲駭然,請推考,莫重禁直,不可暫闕,卽爲牌招察任,何如?傳曰,允。又啓曰,下番翰林鄭澔,牌招不進,推考傳旨,今方捧入,而莫重禁直,不可暫闕,更爲牌招,使之入直,何如?傳曰,旣已禁推矣,他翰林,牌招入直。以上燼餘
右參贊金德遠上疏。大槪,今將銜命出疆,乞蒙恩暇,往省父母墳事。入啓。答曰,省疏具悉。卿其依疏辭往省。
江襄監司趙聖輔上疏。大槪,所授職名,亟賜遞免,以重公議,以安私分事。入啓。答曰,省疏具悉。過當之言,不必爲嫌,卿其勿辭,速往欽哉以上朝報
午時,上御熙政堂。晝講入侍,知事呂聖齊,特進官徐文重,參贊官洪萬鍾,侍讀官徐文裕,檢討官洪受瀗,假注書朴見善,記事官柳尙載·鄭澔,武臣閔晟。上讀前受蠱卦,自初六幹父之蠱,止象曰終旡咎也,一遍訖。徐文裕進講,自六四裕父之蠱,止志可則也。上受而讀之,一遍訖。文裕曰,六四,位居陰位,陰位太柔,故比之陽剛,則似無幹蠱濟事之義,而此爻,雖陰柔,所處旣得正位,故以寬裕之道,以處父事,而厪能循常自守而已者,而若幹過常之事,則將不勝其任,終至見吝也。受瀗曰,裕字,乃幹蠱之人,必以剛柔相濟爲貴,而此一爻太柔,元無相濟之義,故不能成事矣。文裕曰,受瀗之言,有所未詳矣。六四太柔,九二太剛,雖無相濟之事,六四·九二,實有剛柔相濟之道,此二爻之義,頗善矣。若以東漢論之,終致委靡不振,以缺宋言之,則下應於九二剛陽之爻,是以在缺善繼而終能用譽也,此則所當各別留念處也。缺太甲·成王之事,則太甲,始以昏迷之資,賴伊尹匡救之力,缺成王,以幼沖之主,賴周公夾輔之功,乃爲姬周明辟,則此豈非以臣用譽者乎?聖齊曰,以此觀之,則柔弱之主,必得賢明之佐,而能至於賢明之君矣。上曰,太甲·成王,亦可謂繼世之君乎?文裕曰,然。承以德,乃六五在上,九二在下,以其陽剛之才,承輔以剛中之德,則太甲·成王之能爲哲辟,實由於伊·周承輔之德,豈不爲繼世之令主乎?文裕曰,上九爻,爲陽在最上,經艱苦之位,而無逸豫之事,不遇於世,而高潔自守者也。故曰,不事王候,高尙其事云矣。受瀗曰,所謂事者,以顔·曾言之,自善其身,不改所守者也。至於太公望,窮則獨善,達則兼善,終至於致君澤民,則不徒曰高尙其事而已矣。上曰,伊尹·太公望之始字,乃謂兩人未出之前故也。文裕曰,使太公望早遇文王,則當有高尙之事乎?顔·曾亦不遇其時,不得見用,則此乃士君子之不幸,豈是後世有志者所願哉?以程傳觀之,則非徒顔·曾而已,至於濂·洛·關·閩諸賢,亦不遇其時,而未能展布其才,則千載之下,寧不慨然?上曰,非但顔·曾太公,有道之士,不遇者,固多矣。文裕曰,高尙其志,固士之不幸,而任用之權,惟在人君,亦當愓念矣。上曰,此語頗切實矣。文裕曰,志可則者,無他,以古人證之,懷抱道德之士,當其隱遯之時,安分守志,不累於世務,不求於聞達,進退以時,行〈藏〉合義者,可以爲法於萬世者也。受瀗曰,蓋論創業垂統,非剛明之才則不能,而繼世之君,未必得賢明之佐,故有此言矣。凡事缺則不成,久而益明,久而益習,爲繼世之君所難,以近來洪宇遠·閔熙事言之,乘間營救之輩,甚多,則久而益明之意,亦當體念矣。上曰,繼世守常,比創業之君,似爲難矣。文裕曰,是以,古人有創業守成難易之論,亦當軫念於此而不忘矣。講訖。聖齊進曰,去番大臣引對之時,大臣所達武臣守令窠闕,則以都摠府郞廳·訓鍊院參上官員先擬事,旣已定奪矣。更思之,其間不無掣肘之事,向者都摠經歷,有闕二人,一則用都摠府員,一則用訓鍊院員,守令除出,亦甚多岐,故似難隨闕輒擬,曾與大臣相議,缺觀勢從便,善爲宜當云矣。缺移用之,而當時監察諸官,缺小,近來監察·主簿,出除守令之外,其他人員,常缺之路,宜當矣。文重曰,兩銓事,非小臣所知,而小臣待罪軍門,將官必以前銜爲之,而銓曺,全不擧論於軍門之人,故軍門前銜,近來多有積滯之人,亦不無呼冤之弊,軍門如有可用之人,使之一體論用,似宜矣。上曰,軍門可用之人,該曺,知而論用,可也。聖齊曰,軍門將官輩,誠可哀憐也。積滯之類,頃日或有擬望之人,而亦未能周遍矣。上曰,相當窠闕,若多,則兩銓,間間論用,宜矣。聖齊曰,把摠以上,都摠府·訓鍊院外,本曺則無用事處,故小臣所達如此矣。文重曰,御營廳別抄軍官,依禁軍例,春秋試才賞格事,曾已定奪,節目啓下擧行,而第皆是單技,八矢以上入格者,不過三人,殊甚埋沒矣。今聞兵曹禁軍試射,亦爲改定式以五矢以上論賞矣。別抄試射,亦爲一體改啓下施行,何如?上曰,依禁軍例爲之。出擧行條洪萬鍾曰,晝講·視事,自明日縕繹間,姑停之意,敢啓。上曰,唯。擧行條件文裕曰,本館五員中,趙相愚,以虛錄事,不敢行公,姜鋧受由在鄕,金盛迪未及上來,金萬吉未肅拜,只有小臣一人,而疾病·事故,未可豫知,金萬吉,差病頗久云。牌招察任,何如?上曰,允。乃退出。以上燼餘
上在昌德宮。停常參·經筵。
辰時巳時,日有右珥。午時未時,日暈,暈上有色,內赤外靑。夜五更,月暈兩珥。
下直,靈山縣監洪萬源。
申啓華啓曰,備邊司郞廳來言,今日賓廳坐起日次,而領議政有故,右議政出使,不得來會云矣,敢啓。傳曰,知道。又啓曰,吏曹郞廳來言,守令多闕,政事,何以爲之?取稟。傳曰,過齋戒後爲之。
申啓華啓曰,上番翰林柳尙載,以不能檢下,陳疏出去,缺甚不當,推考,卽爲牌招察任,何如?傳曰,允。
持平崔錫恒啓曰,臣之情勢病狀,萬無冒出之理,尋單見阻,一倍危蹙,況於日昨,又被儒臣之重劾,謹具一疏,粗陳情實,業已聖明之所下燭,今不敢更瀆,而惟是欺蔽天聽之語,操持甚峻,好惡操縱之說,臆逆太甚,其所譏切,殆無餘地。此無非如臣無似,忝叨匪據,平日言行,不能見信於人,將何顔面,復厠臺席,重貽淸朝之羞乎?病伏私次,日俟糾劾,尙此寥寥,臣實自訝。不意玆者,召牌又降,不敢一向退伏,今始來詣,自前臣之罪戾,至此尤大。請命遞斥臣職。答曰,勿辭。
申啓華啓曰,持平崔錫恒,再啓煩瀆,退待物論矣。傳曰,知道。
申啓華,以備邊司言啓曰,以摠戎廳啓辭,水原營軍兵試才後,賞格所用木綿·箭竹,令備局考例題給事,啓下矣。依癸卯年例,兵曹餘丁木三同,本司所在箭竹三千箇,題給之意,敢啓。傳曰,知道。
又以備邊司言啓曰,卽見謝恩兼陳奏使先來狀啓,則使臣賷去,謝恩陳奏四起方物,準作年貢,及冬至等三次進貢禮物,有不足數目,着於正朝入賀時補進,嗣後此等引罪謝恩進獻禮物,着令停止事,自禮部奉旨移咨矣。方物準作年貢,及冬至禮物,旣出於爲我國除弊之意,不可無謝恩之擧,謝恩使,令該曹劃卽差出,仍兼節使以送,文書·方物措備等事,亦令各該司急速擧行,至於使臣減罪一款,別爲措辭謝恩,亦似無妨,而右議政李端夏,纔以顯陵奉審出去,姑待其復命,商議稟定,何如?傳曰,依爲之。
傳曰,十五日儒生殿講,以親臨擧行事,分付。
申啓華,以刑曹言啓曰,卽接典獄署牒呈,則本署月令醫員李景夏手本內,罪人兪世基,囚禁以後,宿病胸痛添重,專廢食飮,苦痛之中,聞其父喪,晝夜哭泣,病勢轉劇,時時氣塞,以淸蘇等藥灌口,而症勢極重云。在前啓下罪人之病重,可以保放救療者,入啓保放事,捧承傳矣。今以獄官所報見之,則兪世基,病勢如此,姑爲保放救療,何如?傳曰,兪世基所爲,殊涉可惡,而罪名不至甚重,爲人子而不得自盡於送終之禮,則誠可矜念,勿爲保放,特令放送,可也。
申啓華啓曰,卽者,大司憲李選,以前任吏曹參判時,趙聖輔,備擬江襄監司事,引避,而係是前事,故臣啓華,與左承旨洪萬鍾,相議退却矣。李選陳疏,萬鍾不敢在直,纔已出去,臣亦理難蹲坐,而都承旨申琓,右承旨金斗明,朝已陳疏出去,左副承旨成虎徵,不爲仕進,廳中無守直之員,故冒嫌仍在,而事甚苟簡,諸承旨,拘於廳規,不得請招,何以爲之?敢稟。傳曰,諸承旨,竝牌招。
申啓華啓曰,都承旨申琓,左承旨洪萬鍾,右承旨金斗明,左副承旨成虎徵,竝牌招不進,洪萬鍾以下,推考傳旨,今方捧入,而廳中只有臣啓華,無以備員直宿,何以爲之?敢稟。傳曰,右承旨,更爲牌招。
申啓華啓曰,右承旨金斗明,承牌來詣闕外,金虎門當爲閉門,請出開門標信。傳曰,知道。
申啓華,以都摠府言啓曰,副摠管朴新胄,以御營中軍軍兵等中日試放事,除標信,南小門洞進去之意,敢啓。傳曰,知道。
申啓華,以都摠府言啓曰,今日入直軍士,中日習射,請出標信。傳曰,知道。
金斗明啓曰,憲府多官,無無故行公之員,連以監察茶時,事甚未安,未肅拜及呈辭未入啓人員,竝卽牌招察任,何如?傳曰,允。
申啓華,以摠戎廳言啓曰,本廳初運壯抄軍三哨,今已上來,今十二日逢點,以此分作三番,十五日爲始,與訓鍊都監軍兵替代,廣智營入直,而且出番軍兵一旗,亦爲輪回入直於三淸洞本廳之意,敢啓。傳曰,知道。以上燼餘
左副承旨成虎徵上疏。大槪,臣旣有做錯之失,且有難强之病,亟許遞免,以安私分事。入啓。答曰,省疏具悉。初旣隨參,退有後言,未知其得當也,爾其勿辭察職。
都承旨申琓,右承旨金斗明上疏。大槪,臣於同僚之疏,有不敢晏然者,請遞臣等之職,以謝公議事。入啓。答曰,省疏具悉。卿等勿辭察職。
同副承旨申啓華上疏。大槪,本院之接待臺諫也,翰·注先詣臺廳,門外列立,而待承旨之來,隨承旨以入,接待旣畢,翰·注列立門外如前,承旨出來之後,翰·注始爲追去,此蓋古例然也。昨日避嫌臺諫傳批之際,翰·注二人,來詣臺廳,而臣適出,時急判付,未畢數字,畢書之後,卽爲出去,則檢閱鄭澔,怒臣暫刻留滯,忽然厲聲,以承旨不卽出,訶責下吏,臣固已心怪之矣。及至接待之後,臣未及離次,而鄭澔徑先退去于直所,此雖微細之事,關係古規,不可自臣身墜落,故下番廳直,姑令囚禁,而亦非深治之事,故旋卽放送。其間事狀,不過如此,而鄭澔,發怒徑出,至於違牌,此實臣意慮之所未到也。然鄭澔之事,何可深咎?此不過年少新進,不識朝家事體之至重,一見廳直之被囚,意以爲無前之擧,而不勝悻悻之心,而發此率爾徑出之擧,終不覺其違慢君命之爲大段未安耳。臣固付之一哂,而因一微事,轉輾至此,臣之欲存古規,而反損事體之失,亦所難免,不可晏然於榮次,乞遞臣職,以存國體事。入啓。答曰,省疏具悉。爾無所嫌,勿辭從速察職。
吏曹參判朴泰尙辭職上疏。入啓。答曰,省疏具悉。卿其勿辭,從速察職。
待敎柳尙載上疏。大槪,臣於本館,忝居右僚,有不能撿下之失,亟命先遞臣職,以存史局舊例事。入啓。答曰,省疏具悉。爾其勿辭察職。
都承旨申琓上疏。大槪,臣之情勢,決無冒進之理,召牌之下,竟未祗赴,乞遞臣職,仍治臣罪,以肅朝綱,以安私分事。入啓。答曰,省疏具悉。卿其勿辭察職。
大司憲李選上疏。大槪,曾在銓曹,以監司擬望事,重被臺臣之斥,不敢晏然,詣臺自列,而見却喉司,不得不復此仰瀆,冀蒙遞免,以謝人言,且安私分事。入啓。答曰,省疏具悉。卿其勿辭,從速察職。以上朝報
上在昌德宮。停常參·經筵。
自巳時至未時,日暈。申時,日有兩珥。二更,月暈。五更末,月食。
右承旨金斗明上疏。大槪,臣之情勢不安,不特同僚之一疏,今者又被憲臣之重斥,則公議,此尤可見,決不可晏然冒出,請命遞臣職名,以謝人言事。入啓。答曰,省疏具悉。爾其勿辭察職。
謝恩,大司成任相元。
都承旨申琓初度呈辭,月食齋戒,留政院。
大司憲李選啓曰,臣於年前,忝叨諫長也,方有金煥請鞫之論,而臣意,則以爲誣告之罪,莫甚於文淑之殺其弟,而聖祖賢相,猶且記其曾有詗察之功,只許流竄,而後乃放還,則金煥元無誣告之罪,且有上變之勞,而必欲栲殺,誠爲過當,故乃敢具由引避,大被群議詬詆,終致彈劾矣。目今金煥量移還收之請,方在兩司,而臣之賤見,本來如此,則何敢前後變遷,隨衆參論乎?且兩司多官,引避退待,今當處置,而臣與執義李頤命,有應避之嫌。以此以彼,俱難冒居,請命遞斥臣職。答曰,勿辭,退待物論。
明日親臨儒生殿講時,考官三,領府使金壽興·呂聖齊·李秞,參考官四,朴元度·閔鎭長·崔奎瑞·金弘福。
政院啓曰,本院僚員,俱有引嫌之擧,次第退出,廳中一空,臣斗明,昨迫於嚴召,不得不趨詣,仍與同副伴直矣。申啓華,自昨夜,猝患左邊偏虛,肩臂不仁之症,僵臥直廬,不能屈伸,都承旨申琓,今方呈辭留院,左承旨洪萬鍾,左副承旨成虎徵,昨日違牌,今又病不進,廳中只有臣一人,不但多事之地,有難兼察,況明日殿講入侍時,諸承旨,尤不可不備員,何以爲之?敢稟。傳曰,左承旨·左副承旨,竝牌招察任,都承旨,雖有不安之事,出肅未久,旋卽呈單,殊甚不當,留院呈辭,還出給。
右議政李端夏,工曹判書金宇亨,觀象監提調吳斗寅,禮曹參議申曅,正郞金運乘,繕工假監役李世澤,順陵陵上莎草枯損處奉審後,入來。
玉堂箚子。大槪,請正言李益壽,掌令安圭,持平崔錫恒,大司憲李選遞差,執義李頤命出仕事。入啓。答曰,依啓。
吏曹口傳政事,以朴元度·閔鎭長爲承旨。
政院啓曰,殿講,已下親臨之命,而卽今日氣,寒凜倍甚,此時出御冷殿,移時試講,恐不無觸冒感傷之患,臣不勝區區憂慮之至。藥房都提之意,亦如此,故惶恐敢達。答曰,諸臣之言如此,命官爲之,可也。
執義李頤命,就職。
謝恩,右副承旨朴元度,同副旨閔鎭長。
政院啓曰,明日仁政殿儒生殿講,命官,何大臣進去乎?敢稟。傳曰,仍以落點大臣進去。
考官金萬重·李秞,參考官申畢·尹敬敎·崔奎瑞·黃欽,改落點。
執義李頤命啓曰,前執義李國芳初避之啓,意在營救罪人,諂媚大臣,情態可惡,故臣在館職之日,首發箚罷之論,僚議歸一,未及拜箚,而國芳再避,侵辱臣身,臣旣被其斥,勢難同參於請罪之箚,退而陳疏,館僚果上箚蒙允,及出其代,該曹,以臣首擬,至受恩點,臣誠赧然懷慚,思欲自列,而長官旣有親嫌,臣是應遞之人,不無難安之勢,只以相避引嫌,不敢更贅他語矣。今者將官,遽以他事見遞,臣則尙在此職,臣之情迹,十分狼狽,始不陳暴情實,亦臣之錯料矣。昔宋御史中丞包拯,論三司使張方平·宋祁過失,臺中僚屬,交章力言,張·宋罷去,拯代其任,學士歐陽脩上箚論之曰,朝廷不爲拯惜名節,拯不能遠嫌疑,爲朝廷惜事體,而遽受其命,至以蹊田納履爲喩,末乃曰,言事之臣,得以自明者,惟無所利於其間爾,今拯倂逐,自居其任,使將來姦侫者,得以爲說,而惑亂立聽,今後言事者,無以自明。今日該曹之擬臣於此職,雖或未詳臣論事之本末,而臣乃掩覆而受之,自爲利己,不顧前世之至論,則微臣一身廉隅,縱不足言,其辱朝廷而羞當世,誠非細故,其何可不避嫌疑,冒居臺席乎?請命遞斥臣職。答曰,勿辭,退待物論。
備邊司啓曰,今此謝恩使之兼差節使,在前節使行期旣迫之後,治任登程,不過旬望之間,從前節使之改爲謝恩,非止一再,而未嘗若是急迫者,新差使臣措辦行具之際,將未免大段窘速之患,殊涉可慮。謝恩三使,則固不得不別爲差送,而副使,則雖以從三品差出,例以正二品假銜入送,則以前差冬至上使,仍差謝恩副使以送,似無妨於事體。且曾在先朝壬子,以冬至上使判尹李正英,仍差謝恩副使,前例之可據,又如此,依此爲之,似爲便當。至於謝恩使書狀官,以冬至使書狀官陞品仍差,則曾亦有累次已行之規,前差書狀官李宜昌,旣行五品職,陞授四品,仍爲差送,恐無所妨,以此分付該曹,稟旨擧行,何如?答曰,允。
又啓曰,使臣減罪一款,別爲謝恩與否,姑待右相自陵所復命後,商議稟定之意,頃已啓達矣。右相入來後,卽當相議入對稟定,而適緣臣病未行公,稽延至今,不勝惶恐。此事之別爲謝恩,群議咸以爲事體過重,而取考該院謄錄,則以陪臣議罪之寬免,亦有謝恩之擧,則前例明有可據,且初旣以陪臣免其嚴拿,只令本國議罪事,別爲謝恩,而到今勘罪從輕之後,獨無謝恩,則未免前後之殊,或致彼中不快之意,亦未可知,事體之過重,恐不暇論也。左相狀啓中,大意似在於不可不謝恩,而右相反覆商確,其意亦如此,方物整齊·文書撰出等事,急速分付擧行,似當,敢此仰稟。答曰,依爲之。以上備局謄錄
禮曹啓曰,今月令京畿所封,薯藇·銀杏等物,昨日以今日薦進之意,入啓矣。銀杏則前因江襄道所封,已爲薦進,而該吏,不察其已爲封進,亦不告知於堂上,循例入啓後,臣等始覺其誤,分付該寺,使之更勿薦進,而該吏所爲,極涉痛駭,方自本曹別樣治罪,而臣等,亦難免不察之失,不勝惶恐,敢啓。傳曰,知道。禮曹謄錄
上在昌德宮。停常參·經筵。
下直,長連縣監楊選漢,金郊察訪李信傅。
謝恩,吏曹參判朴泰尙,阿吾地萬戶柳漘。
左副承旨成虎徵上疏。大槪,臣之情勢之難安,更加一層,病勢添谻,無望自力,召牌三降,病未秪赴,臣之罪戾,萬殞難贖。伏乞聖慈,亟罷臣職,仍治臣前後違慢之罪,以肅朝綱,以謝公議事。入啓。踏啓字。
今日殿講時,考官金萬重病,代吳斗寅改落點。戶曹判書柳尙運辭職上疏。入啓。答曰,省疏具悉。卿其安心勿辭,從速上來察職。兵曹,庭試武科殿試規矩,柳葉箭一巡三分,騎蒭一次二中,取二技。
傳曰,殿講居首儒生幼學柳萬環,直赴會試,進士朱宗道·趙德隣,各給一分。
咸鏡道別遣重臣試官柳尙運,入來。
謝恩,兵曹判書柳尙運。
都承旨申琓上疏。大槪,陳疏未蒙恩遞,辭單又有還出給之命,在臣分義,不敢更有所瀆陳,而顧臣情勢,決無冒進之理,玆敢不避煩瀆,冒死哀籲,伏乞聖明,先遞臣職,仍治臣不職之罪事。入啓。答曰,省疏具悉。卿辭如此,本職當許遞焉。
吏曹啓曰,今因備邊司啓辭,以前差冬至正使,仍差謝恩副使以送,書狀官則以前差書狀官李宜昌,陞品仍爲差送事,令該曹稟旨擧行事,允下矣。在前冬至使差出之後,或有謝恩兼差之擧,則正使之仍爲副使,書狀官之陞品以送,皆有前例,依此擧行,何如?傳曰,允。
玉堂箚子。大槪,請執義李頤命出仕事。入啓。答曰,依啓。
今日殿講時,參考官崔奎瑞,政廳進去,其代,徐文裕改落點。以上朝報
有政吏批,奉敎單柳尙載,承文副正字單成碩夔·李翊爲大司憲,徐宗泰爲刑曹參議,申曅爲承旨,李選爲漢城左尹,南益熏爲判決事,李東郁爲掌令,申啓華爲禮曹參議,兪得一爲持平,柳星漢爲昌原府使,鄭弘佐爲永興府使,金弘福爲正言,權愈爲吉州牧使,洪時疇爲谷山府使。
兵批,以姜世龜·申啓華·安圭·金夢良·李之經·柳以朴·丁以傑·趙應暄爲副護軍,成虎徵·崔錫恒·成時尙爲副司直,李益壽爲副司果,朴見善爲副司正。
上在昌德宮。停常參·經筵。
狼川縣監南尙薰,差使員上來。
謝恩,監察柳成運,承文著作李一台,副正字金演·宋相琦。
吏曹啓曰,承旨有闕,政事,取稟。傳曰,明日爲之。
京畿監司書目,坡州呈,以知事李觀徵辭職上疏上送事。啓。答曰,省疏具悉。卿其勿辭,從速上來察職。
政院啓曰,卽者公洪左道京試官金夢臣,來到闕外,還納奉使印信於本院,以爲酷被李仁徵罔極之言,方在席藁俟罪之中,不敢自同平人,晏然復命,所納印信,自本曹還下該曹云。李仁徵疏語,雖極陰兇,朝家旣已知其悖亂無倫,有鞫問之擧,則其所搆誣,不辯自伸,稱以情勢之危蹙,奉使竣事之後,終不復命,揆以事體,殊極不當,金夢臣,請推考,何如?傳曰,允。
又啓曰,憲府無行公之員,連以監察代行茶時,事體未安,除在外未肅拜外,呈告未入啓人員,牌招察任,何如?傳曰,允。
右承旨金斗明上疏。大槪,臣之情勢,決無冒進之理,且有狗馬之疾,日漸危劇,委伏床席,生意索然。伏乞聖明,諒臣病重實狀,亟許遞免,以謝人言,以尋生路事。入啓。踏啓字。
京畿監司尹以濟,道內各陵奉審後,入來。
府啓,請還收遠竄罪人金煥,中途移配之命事。請明禮·壽進·於義·龍洞·明安公主房,五宮折受處,竝令一體査正事。啓辭竝見上廣州經歷沈楫,曾任湖南守令時,爲道臣之姪子登科者,與其弟古阜郡守極,盛設慶席,諂媚上官,南中人士,至今唾鄙,如此之人,不可齒在仕籍。請命削去仕版。新除授行大司憲李翊,時在京畿高陽地,掌令李台龍,以災傷敬差官,時在全羅左道,掌令李東郁,時在平安道中和府任所,持平兪得一,以京試官,時在慶尙左道,持平李濟民,時在京畿楊根地,正言韓聖佑,以京試官,時在全羅左道。請竝斯速乘馹上來事,下諭。答曰,不允。下諭事,依啓。李台龍·兪得一·韓聖佑,竣事後自當上來,姑勿下諭。以上朝報
禮曹啓曰,各陵·殿參奉試暇,假官,以付祿忠義差送,例也。卽接忠義廳所報,則今此庭試時,以二十員忠義,各陵·殿,不得推移差送云。其不足之代,依前以三醫司差送之意,敢啓。傳曰,知道。禮曹謄錄
上在昌德宮。停常參·經筵。
夜自一更至五更,月暈。
下直,鏡城判官洪受漸。
謝恩,獻納金昌集,左副承旨申曅,左尹李選,谷山府使洪時疇,昌原府使柳星漢,護軍丁以傑。
領議政箚子。大槪,賤疾彌留,曠日廢仕,懇乞遞免,以幸公私事。入啓。答曰,省箚具悉卿懇。疾患如此,予用慮念,未赴公會,有何所傷?偶然誤書,元非大段,尤無引咎之事,卿其安心勿辭,從容善攝。仍傳曰,遣史官傳諭,遣御醫看病。
禁府,張是奎·兪夏謙·李行登·崔鳳擧拿囚。啓。
吏曹,謝恩兼冬至副使金德遠,書狀官李宜昌,仍差事,啓下。
獻納金昌集啓曰,臣之累代先壠,在於慶尙道安東地,一往省掃,不但情理之所不可已,兼且有事於墓道,纔於前月,得解館職,玆敢乘便下去矣。不料臣行纔發,新命隨下,千里嶺外,諭旨遠辱,在臣分義,固宜感激恩數,竭蹶赴召之不暇,而顧臣自在京裡,身有所患,未及蘇完,强起作行,遠路撼頓,重致添傷,旅寓調治,未易見瘳。俟疾少間,今始上來,臣之承命稽滯之罪,固知難逭,而第臣於本院前啓金煥事,有難同參者。曾忝本職,亦嘗以此引避,而伊時同僚處置,以追後爭執,固無不可爲辭,臣於當初入侍時,旣無必爭之意,終不一言而退,則今乃隨人苟同,追後參論,不惟臣之意思,本不如此,其於論事之體,亦未知其可也。且大司諫李世白,卽臣之外兄也,揆以法例,亦有應避之嫌。以此以彼,俱難仍冒,請命遞斥臣職。答曰,勿辭,退待物論。
謝恩,右承旨申曅,左副承旨朴元度,右副承旨閔鎭長。
平安南道京試官朴慶後,入來。
右議政李端夏箚子。大槪,略陳所懷,以備裁擇事。入啓。答曰,省箚具悉。箚陳之辭,當令該曹稟處,而末端事,亦令廟堂,依箚辭變通焉。以上朝報
義禁府啓曰,今此文武科庭試時,闕門四門禁亂官四員,慕華館左右禁亂官二員,本府當直·公事都事各一員,當以九員分差,而本府都事十員內,八員赴擧,假都事七員,令該曹差出,以爲分差之地,何如?傳曰,允。
又啓曰,以咸鏡北道暗行御史書啓,刑曹粘目,會寧前府使張是圭·李䎙,鍾城前府使兪夏謙,慶源前府使李行登,慶興前府使李相勛,甫乙下僉使金光遠,坊垣前萬戶韓廷輔,西水羅前權管池振英等,移本府處置事,允下矣。張是奎·兪夏謙·李行登,方待命於本府,卽爲拿囚,而李䎙·李相勛·金光遠,時在任所,韓廷輔·池振英,遞在道內鏡城地本家,依前例,府書吏·羅將,發遣拿來,何如?傳曰,允。
禮曹啓曰,曾於甲子年儒生庭試設行時,以擧子數多,殿庭難容之故,有仁政門外通共排設之擧矣。此非前例應行之事,而今番擧子之數,似無所減,今亦依甲子年例,仁政門外通共排設乎?敢稟。傳曰,依爲之。義禁府謄錄
有政。吏批,以申琓爲平川君,成均學正單權聖大,李選爲都承旨,朴信圭爲典設提調,趙宗著爲司成,申琓爲戶曹參判,柳成運爲禮曹佐郞,李挺晩爲中和府使,嚴緝爲司諫,李宜昌爲司藝。
兵批,以薜文徵爲楸坡萬戶,張萬里爲乶下僉使,白漢相爲牛仇里萬戶,元德徵兼司僕將,元萬春爲五衛將,呂尹齊爲訓鍊副正,許榟爲五衛將,朴行一·趙敬錫爲武兼宣傳官,金尙珍爲阿吾地萬戶,金光斗·李頊·卞承敏爲副護軍,金斗明爲副司直,丁益燾爲麟山僉使。
上在昌德宮。停常參·經筵。
三更五更,月暈。流星出天中淡雲間,入巽方天際,狀如鉢,尾長四五尺許,色赤,流星出軒轅星上,入文昌星下,狀如鉢,尾長二三尺許,色白。
備邊司啓曰,平安新監司尹堦,黃海新監司任奎,頃者竝被儒臣論斥,而朝家事體,不當以一時人言,輕遞重任,故不卽處置矣。今則尹堦,因其子訟冤,有査覈之擧,一邊行査,一邊使之赴任,旣涉難便,欲待其究竟而處之,則將未免淹延,任奎則又被諫院論啓請罷,前頭結末,遲速難期,荒歲藩任,職務尤緊,而兩道前監司,俱以身病,尙未出巡各邑云。凡具措置之事,已遞之官,事不着實,不可無變通之道,平安監司尹堦,黃海監司任奎,竝改差,其代,卽爲差出,催促赴任,何如?傳曰,允。
全羅監司書目,光陽縣監具聖濬,居官處事,多有可駭,罷黜事。
禁府,洪永興,南陽地徒二年定配。啓。
明日仁政殿儒生庭試時,讀券官七,右議政李端夏·李䎘·南龍翼·朴泰尙·沈梓·任相元·申琓,對讀官,沈壽亮·金斗明·徐宗泰·崔奎瑞·徐文裕·洪受潤·朴泰輔·李玄紀·李德成·朴慶後,武科庭試時,參考官三,吳斗寅·朴新胄·李枝遠,參試官三,曺夏卿·申漢章·閔增元。
政院啓曰,明日武科殿試,兩司當爲進參事,城上所牌招言送之意,敢啓。傳曰,知道。
又啓曰,殿試時命官,何大臣進去乎?敢稟。傳曰,金領府事進去。
傳曰,大提學金萬重,除拜已久,稱以情勢難安,尙未肅謝,不但事體之未安,明日庭試主文之臣,尤不可退在,卽爲牌招察任。
都承旨李選上疏。大槪,病勢·情勢,俱難冒出,亟賜遞改,以安私公事。入啓。答曰,省疏具悉。於卿少無難安之嫌,勿辭,從速察職。
謝恩,正言金洪福。
大提學金萬重,牌不進。傳曰,文衡之任,實循公議,而乃引不當引之嫌,一向撕捱,無意行公,其在事體,豈容如是?殊涉未妥,推考,更爲牌招察任。
院啓,請還收遠竄罪人金煥,中途移配之命事。請管餉銀貨,勿爲許貸譯舌輩事。新除授司諫嚴緝,時在京畿陽川地,請斯速乘馹上來事,下諭。引嫌而退。嫌碍之端,姑置勿論,相避之法,在下應遞,請獻納金昌集遞差。答曰,不允。下諭事及處置事,依啓。管餉銀貨事,令廟堂稟處。
吏曹啓曰,平安監司及臺諫有闕,政事,取稟。傳曰,明日爲之。
大提學金萬重,牌不進。
明日庭試時,開門罷漏後。以上朝報
吏曹啓曰,平安監司有闕,依近例,令備局議薦,何如?答曰,允。備局謄錄
上在昌德宮。停常參·經筵。
謝恩,戶曹參判申琓,中和府使李挺晩,兼春秋金德恒,乶下僉使張萬里,楸坡萬戶薛文徵。
禮曹,謝恩兼冬至使拜表吉日,來十一月初四日辰時,方物封裹,同月初一日推擇。啓。
備邊司郞廳,以領議政意啓曰,平安監司,今日政,當爲差出,而昨日諸堂上議薦之際,日已昏暮,右相,又入庭試,被薦諸人中,無故可合者絶少,臣不可獨爲薦望,姑待右相罷出後,相議薦望以入之意,敢啓。傳曰,知道。
謝恩,都承旨李選。
全羅左道災傷敬差官書目,長興府使南聚星,災傷差錯,爲先罷黜事。
右承旨朴元度啓曰,武科入格之數,如或埋沒,則自試所來稟事,下敎矣。柳葉箭·騎蒭兩技入格者,只是三人,敢稟。傳曰,柳葉箭三分,騎蒭一中,及柳葉箭三分,騎蒭不中者,與柳葉箭邊二中人,竝爲書入。
有政。以上朝報
吏批,以朴元度·徐宗泰爲承旨,學錄單崔敬中,趙儒徵爲兵曹正郞,朴承祺爲光陽縣監,張羽瀛爲昆陽郡守,姜鋧爲獻納,申曅爲黃海監司,李光著爲監察,金益堅爲監察,奉常副奉事單李萬根,以申相爲右尹,金昌集爲校理。
兵批,以尹堦·任奎爲副護軍,申翼相·金昌集爲副司直。
上在昌德宮。停常參·經筵。
謝恩,司藝李宜昌,直講金漢老,昆陽郡守張羽瀛,自如察訪李泰煥,五衛將許樟,阿吾地萬戶金相珍,書題李仁立。
左參贊金萬重上疏。入啓。答曰,省疏具悉。文衡之任,與亞銓有異,卿胡連章固辭,若是其太過乎?斷無許遞之理,安心勿辭,從速行公。
江襄監司趙聖輔辭職上疏。入啓。答曰,省疏具悉。卿勿過辭,速往欽哉。
謝恩,右承旨朴元度,左副承旨徐宗泰。
傳曰,兩技入格及柳葉箭三分,騎蒭一中,柳葉箭入格,騎蒭不中人,竝通同出榜,可也。
傳曰,柳葉箭二中·一中之流,竝令騎射更稟。
右承旨朴元度啓曰,柳葉箭二中·一中之流,竝令騎射後,更稟事,命下矣。柳葉箭規矩,以三分定式,故四矢,俱不中者,不射第五矢而出,今若令一中之類,亦爲騎射,則不射第五矢之人,無不稱冤。且柳葉箭三分之類,雖不中騎射,許令參榜,是取一技也,若取一技,則初不試騎射之類,亦必以此爲冤矣。當初聖敎,旣慮其埋沒,不得已變通,則毋寧無論二中·一中與不中,竝許騎射,而柳葉箭三分,騎蒭二中,各技試所,似爲便當,命官之意,亦如此,敢稟。傳曰,實涉便當,依此爲之。
傳曰,江襄監司趙聖輔,除授已久,而謂有難安之勢,連呈辭疏,尙不出肅,不但事體未安,所遭旣有輕重之別,則其在政體,亦無續續許遞之理,趙聖輔,卽爲牌招肅拜。
政院啓曰,武科庭試進去兩司,來詣請對矣。傳曰,引見。
江襄監司趙聖輔,牌不進。
全羅左道京試官韓聖佑,入來。
謝恩,正言韓聖佑。
吏曹啓曰,新恩政事,取稟。傳曰,明日爲之。
兩司請對時,武科庭試擧子,柳葉箭三分,騎蒭二中者,三人,及柳葉箭三分,騎蒭一中者,五人外,勿爲加取事,榻前定奪。
執義李頤命啓曰,朝者,臣與諫官,以試場事,詣闕請對矣。今聞物議,以爲未出榜前,監試官,徑先詣闕,大異常規,柳葉箭三分,竝取之敎,旣下於昨日,則今日論列,亦且後時,不復與命官相議,獨自入對,尤失事體云。臣旣創出無前之規,且有論事後時,不問命官之失,其何可一刻晏然乎?請命遞斥臣職。答曰,勿辭,退待物論。
正言金洪福啓曰,庭試武科射技變通之敎,大違定法,且關後弊,故朝者,臣與憲臣,入對論列矣。今聞物議,以昨日趁不論爭,難免後時,不與命官通議,亦乖詳量,至於試事未竣之前,徑先入闕,尤非常例云。臣於此,誠不勝瞿然慙悚也。臣新入言地,有此許多做錯,不可晏然於職次,請命遞斥臣職。答曰,勿辭,退待物論。
黃海監司申曅上疏。大槪,藩臬重任,決非如臣庸駑,所可承當,乞賜遞免,以安微分事。入啓。答曰,省疏具悉。卿其勿辭,速往欽哉。
觀象監,夜一更,流星出五車星下,入北方天際,狀如鉢,尾長三四尺許,色赤。五更,流星出大角星下,入東方,狀如拳,尾長二三尺許,色赤。啓。以上朝報
備邊司,平安監司薦望,吳斗寅·金禹錫·尹以濟。
上在昌德宮。停常參·經筵。
夜四更五更,月暈。
朴元度啓曰,明日常參·經筵,取稟。傳曰,停。
閔鎭長啓曰,大司憲李翊,掌令李東郁,持平李濟民在外未肅拜,執義李頤命避嫌退待,掌令李台龍,持平兪得一奉命在外,今日以監察茶時之意,敢啓。傳曰,知道。
以備忘記,傳于閔鎭長曰,典獄摘奸,輕囚放釋。
注書沈季良遷轉,代以權知承文副正字趙泰采爲假注書。
朴元度啓曰,今日爲政事,命下矣。都承旨李選,左承旨洪萬鍾,右副承旨閔鎭長,典獄摘奸進去,廳中,只有臣元度及左副承旨徐宗泰。吏批則以代房,臣當進去,兵批則徐宗泰,以該房,當爲進去,而無守廳之員,何以爲之?敢稟。傳曰,右承旨,吏·兵批兼進。
有政。吏批,行判書吳聖齊進,參判朴泰尙病,參議沈壽良病,右承旨朴元度進。以林異喬爲長興府使,蘇斗山爲刑曹參議,文甲科金鎭奎單付典籍,武甲科李材單付引儀,沈季良單付檢閱,吳斗寅爲平安監司。兵批,判書李師命病,參判李秞差祭,參議尹敬敎病,參知鄭勔進,右承旨朴元度進。以張錫單付副司直。朴元度啓曰,下番翰林沈季良,昨因春秋館啓辭,旣已還差檢閱,卽今豫備不備,沈季良牌招察任,何如?傳曰,允。
正言韓聖佑啓曰,金煥罪犯難貸之狀,已悉於前日之啓,今不必縷縷更煩,而鞫問之請,初未蒙允,投畀之典,已是失刑,群情咸憤,國言未已,不料疏決之時,混被惟輕之典,遽移便近之地,有若等閑罪名者然,此豈古聖王愼赦懲惡之道哉?顧其罪狀,終難原恕,請還收罪人金煥,中途移配之命。今年凶歉,八路同然,而湖南一道,連歲特甚,海邑則酷被旱災,山郡則加以風損,數千里之野,或有一苗不收處,臣以試取事,經過十數邑,而所見,實有驚心慘目者,秋事纔收,民無生意,扶老携幼,流移四出,當此之時,若不大爲變通,深加隱恤,則湖南一道,將爲空虛之地矣,我國家田賦最輕,而身役甚重,其在豐歲,尙多難堪者,今若刻剝饑餓之民,盡取常年所捧,則何所恃而不爲盜竊也?到此之後,不知朝家,將何以處之乎?與其程督驅催,以致民散,以失民心,孰若豫爲料理,快示恩恤,使不至於不可收拾之境乎?其所朝夕難保之民,決非若干縱赦,所可救濟,請令廟堂,湖南一道,諸般身役,一切蠲減,以示朝家憂恤之意。新除授獻納姜鋧,時在公洪道溫陽地,請斯速乘馹上來事,下諭。執義李頤命,正言金弘福,竝引嫌而退。避辭見上事苟得當,何拘常例,翌日論列,猶且未晩,未及通議,亦何所傷?不可以此輕遞言官,請執義李頤命,正言金弘福,竝命出仕。答曰,不允。湖南一道諸般身役,一切蠲減事,令廟堂稟處,下諭及處置事,依啓。
閔鎭長啓曰,臣承命馳往典獄署,在囚罪人點閱,則啓覆罪人一名,承傳罪人十五名,刑曹罪人二十一名,咀呪罪人六名,來關罪人二十名,各司罪人五名,合元數六十九名內,刑曹所囚申俊漢,他人奴婢,公然據執事也。朴英發正妻所獨,內氷庫修理椽木,不爲進排事也。金尙賢正妻天玉,訓鍊都監錢文,多數逢授,尙不畢納事也。崔祉昌次知貴業,張子房次知三萬,訓鍊都監貸債,終不備納事也。私婢善今,其上典禁衛令軍需銀子七百兩,貸去後無意備納事也。邊永和次知件若金,歲幣所用黃金,還納事分付後,趁不備納事也。趙時健,其父從生,忠勳府折受田畓,築堰次,價木,中間花消,備納間囚禁事也。鄭德恒次知五英,賑恤廳錢文貸去之後,趁不還償事也。韓昌一次知韓相弼,其父昌一,以賑恤廳善山行錢監官所授錢文,趁不上納事也。備邊司所囚,雲喜門次知舊之,其上典金喜門,以先來譯官,過累日不現于備局堂上事也。兵曹所囚李世望次知世命,軍營立待馬,不爲改備事也。張天挺母烈伊,驛大馬,不爲改立事也。書吏金宗迪,官令終不擧行事也。以上十五名,罪名稍輕,故仰體聖上欽恤之意,竝皆放釋,其中刑曹所囚,李希男與安奉事奴丁丑,良賤辨別,多有疑端,其族屬現身間,囚禁事也。台日私奴丁丑狀據,與其族人李希男,符同叛主設計之事也。兩人罪名,雖似重大,事係相訟,辨覈後自當論罪,不必牢囚,李世輝,其奴好先,乘夜越城,松木斫取,其間奴主,不無同情之事,好善逃走後,終不促現事也。此人罪名,亦似重大,而以其奴所犯之罪,久囚其主,不無稱冤之端,以上三人,竝一體放送,其餘罪囚,則或三覆待時,或殺人傷人,或殺人事干,或偸竊御藥,或叛主投公,或誣罔陳告,或擊錚,或咀呪,或殺越作賊,或定配逃亡,或軍需無置處,或解枷,或行賂,缺獄之弊,何如?傳曰,依啓。
徐宗泰啓曰,臺諫出仕事,命下矣。今日已暮,明日待開門牌招之意,敢啓。傳曰,知道。
朴元度,以禮曹言啓曰,謝恩兼陳奏使先來狀啓中,齎去謝恩·陳奏四起方物,准作年貢,及冬至等三次進貢禮物,有不足數目,着於正朝進賀時,補進事,自禮部奉旨移咨,而以謝恩·陳奏四起方物數目,計較冬至·正朝·聖節禮物,則紫細·綿紬六十匹,黃花席八十五張,豹皮缺十八張,不足,而冬至方物中,例封螺鈿·梳函·萬花方席·厚紙等物,則謝恩·陳奏禮物中,所無者,故亦爲別單書啓,依此措備之意,分付該曹,何如?傳曰,允。
以大司憲李翊辭狀,傳于閔鎭長曰,此非引咎退休之時,安心勿辭,從速上來察職事,回諭。以上燼餘
黃海監司申曅上疏。大槪,藩臬重任,決非如臣庸駑,所可承當,乞賜遞免,以安微分事。入啓。答曰,省疏具悉。卿其勿辭,速往欽哉。
朗善君俁上疏。大槪,乞蒙恩暇,得於未出疆之前,往省父母墳事。入啓。答曰,省疏具悉。卿其安心往來。仍傳曰,澆奠床備給。以上朝報
正言金洪福啓曰,管餉之設,蓋所以備不虞之需也。當初儲置,實非偶然,而聞赴燕譯舌之輩,每多貸出銀貨,以爲販利之資,及其歸也,以絹段雜物,充數備納,年久之後,終爲腐朽無用之物,以致公家財貨,漸就消縮,至於兵營,則以其地輕之故,此弊尤甚,旣往之事,雖不可追,而今當使行之迫頭,不可不十分嚴飭,以杜此路,請分付此意于諸道監兵營處,從今以後,一切防塞,俾令餉貨,無耗盡之弊。答曰,一切防塞事,令廟堂稟處。備局謄錄
上曰,曾因筵臣陳達,有諸上司行用紙地,降品進排之敎矣。近觀章疏及入啓公事,紙品頗好,必是令久解弛之致,自政院更加申飭,可也。備局謄錄
上在昌德宮。停常參·經筵。
夜一更,有霧氣。四更,流星出王良星上,入乾方天際,狀如拳,尾長二三尺許,色赤,月入太微西垣內。
朴元度啓曰,明日常參·經筵,取稟。傳曰,停。
執義李頤命啓曰,請明禮·壽進·於義·龍洞·明安公主房五宮折受處,竝令一體査正事,請還收遠竄罪人金煥,中途移配之命事,啓辭竝上同廣州經歷沈楫,曾爲湖南守令時,爲道臣之姪子登科者,與其弟古阜郡守極,盛設慶席,媚謟上官,稱觴上壽,自同家人,南中人士,至今唾鄙,如此之人,不可齒在仕籍,又不可以事在旣往,而置之,請命削去仕版。答曰,勿煩。
正言金弘福啓曰,請還收遠竄罪人金煥,中途移配之事。啓辭上同答曰,勿煩。
李選啓曰,昌原府使柳星漢,眞寶縣監李廷益,除授已久,而因兩司未備,時未署經,當此秋務方殷之時,趁未赴任,殊甚可慮,兩司呈告人員,卽爲牌招,察任,何如?傳曰,允。
徐宗泰,以都摠府言啓曰,今日入直軍士,中日習射,請出標信。傳曰,知道。以上燼餘
廣州留守書目,判決事南益熏,上疏上送事。啓。答曰,省疏具悉。爾其勿辭,從速上來察職。以上朝報
禮曹啓曰,謝恩兼陳奏使,先來狀啓中,齎去謝恩·陳奏四起方物,准作年貢及冬至等三次進貢禮物,有不足數目,着於正朝入賀時,補進事,自禮部奉旨移咨云。以謝恩·陳奏四起方物數目,計較冬至,正朝·聖節禮物,則紫細·綿紬,六十匹,黃花席八十五張,豹皮十八張,不足,而冬至方物中,例封螺鈿·梳函·滿花方席·厚油地等物,則謝恩·陳奏禮物中,所無者,故亦爲別單書啓,依此措備之意,分付該曹,何如?傳曰,允。
重出傳曰,副司正宋昱,月食無錯磨鍊,襦細衣一領賜給。禮曹謄錄
上在昌德宮。停常參·經筵。
答平山進士吳煥斗疏曰,省疏具悉。疏辭,令該曹稟處。
傳曰,大臣·備局堂上,引見。以上燼餘
同日巳時,上御熙政堂,大臣·備局堂上,引見。入侍,領議政金壽恒,右議政李端夏,行吏曹判書呂聖齊,行副司直李䎘,戶曹判書柳尙運,兵曹判書李師命,知事申汝哲,行都承旨李選,執義李頤命,正言金弘福,校理金昌集,記事官任翊元,假注書李東馣,記事官鄭澔·沈季良。壽恒進曰,日氣連寒,伏未審聖體,若何?上曰,無事。壽恒曰,臣賤疾彌留,不得出仕,備局公事,多有積滯。職務曠廢,不勝惶恐。上曰,素知卿有疾,有何待罪之事?壽恒曰,謝恩使先來,自北京直爲發送,而比前差速矣。上曰,斯速入來,諸事別無生梗,又多順便云,是則幸矣。壽恒曰,罰金一款,終不蠲減,臣民之痛,罔涯,而至於使臣勘罪,皆從輕爲之,方物,亦爲還送,移施發行云。此則似出於好意,而其操縱伸縮之權,渠自持之,雖有一時從輕之事,不是幸矣。今番所送三起方物,使之移納於冬至·聖節云,而其他一起,則缺壽恒曰,以右議政箚子,以各道稅太全減事,有令廟堂稟處之命,而此非循例回啓之事,故欲爲稟定於榻前矣。今年各穀,皆未免失稔,而其中太豆,則尤甚不實。自前如此之時,或有稅太許減之例,壬戌年則全減,癸亥年則半減矣。今年太豆,如是失稔,稅太全減,固宜,而今聞戶判之言,則卽今經費之匱竭,已至十分地頭,明春解氷之前,亦難支用云。戶曹所儲之太,雖似有餘,明春稅入,必將大縮。米旣不足,則當以太代用,而米一斗之代,例以太二斗計用,稅太又爲全減,則前頭用度,尤無成樣之路。事勢如此,臣意則諸道稅太,竝爲半減,似好矣。端夏曰,今年大無,八路同然,而八路中畿甸,稱以稍優,畿甸中楊根·砥平等邑,稱以稍實,而臣自砥平上來,目見其間所收,則比前年大不及,比甲子亦不及。以常年言之,楊·砥等邑,亦當爲尤甚失稔,畿甸百姓,亦有難支之勢,他道可推知也。至於太豆,則諸路俱爲無實,若干徵收,若留民間,則可以爲種,亦可造醬,爲春夏草食時救飢之資,而聞戶曹倉儲太豆頗裕,可以支及於戊辰十月,故臣與領相,通議陳箚,請全減稅太矣,今聞戶判之言,則經費之難繼,如此,至欲以太代米,臣何敢守其初見,以全減爲請乎?尙運曰,臣新自外方來,目見民事之失稔,且凡徭役,必須全減,然後民蒙實惠,而第兩倉米太中,太雖稍優,米旣不足,勢將以稍優者,代用,故當此匱竭之日,無他料理之策,方欲以太代米之意,有所稟定,今若全減稅太,亦不知所以爲計也。端夏曰,臣到京後,始聞黃海一道,各穀稍實,稅太竝蠲與否,請令廟堂稟處,而追聞海西沿海各邑,酷被風災,太豆失稔,與諸道無異云,亦宜一體蠲減矣。上曰,各道稅太,勿論被災與稍實邑,竝皆減半,而黃海沿海各邑,亦爲一體減半,可也。擧行條尙運曰,今年收租之數,雖不可豫知諸道失稔,大抵同然,其數似不過甲子收稅,而卽今兩倉留儲之米,僅支來歲二三月,以今年所收之稅,自明年三四月支用,則必難繼給於後年解氷之前,到此之後,則實無措手之處,百官祿俸,初旣以祿降料,今又以太代米,誠有所未安,而軍兵頒料,旣難剋減,則不得不先就朝士中六品以上祿俸,次次替減其米,以太代下,而米一斗,代太二斗,乃是定式,依此磨鍊,則庶有數朔支用之道。下詢于大臣而處之,何如?上曰,朝士祿俸,本來尠少,旣乖忠信重祿之義,而卽今頒料,已出萬不得已,今又以太代米,誠爲不當矣。壽恒曰,國無三年之蓄,猶謂之國不爲國,而今則國無一年之蓄,豈非哀痛之甚者乎?自上軫念百官俸祿之單薄,有此下敎,固出於體下之至意,而今聞戶曹之言,則度支經費,難支明年云。國家用度,異於私家,乏絶之後,則無處稱貸,將何以繼用乎?到此地頭,百官俸祿,雖至全減,亦無奈何,何暇擇其米與太乎?代給之擧,似不可已矣。端夏曰,今年凶歉,振古所無,必須君臣上下,大段惕念,如在亂離中然後,可以救活將死之民。臣聞壬辰經亂之後,百官久不受祿,仍爲從仕云。今雖以一斗太,代給一斗米,亦可以作粥,救活家屬,況以二斗太,代一斗米乎?卽今南中之民,方爲流散,來頭若不大加賑救,則必塡溝壑,將何以爲國乎?自上體下之念,雖以爲難,不如是,則救民生繼國用,實無兩濟之道矣。上曰,以祿降料,初旣苟簡,今又以太代米,尤有所未安,故持難矣,大臣之意,如此,依戶判所達,以太代給,可也。尙運曰,以太代給事,更爲磨鍊,自後月爲始代給之意,敢達矣。上曰,依爲之。擧行條壽恒曰,諫院,以湖南一道諸般身役,一切蠲減事,論啓,有令廟堂稟處之命矣。湖南被災之慘酷,道臣狀啓之外,參以聞見,不可無別樣軫恤之道,故旣依甲子年例,尤甚之尤甚邑,則諸般身役,竝皆全減,其餘尤甚之次邑,亦皆分等蠲減,不入於蠲役之中者,不過三四邑,而至於各邑應捧之身役,亦因本道狀啓,姑以本道監營所儲木二百同,及京衙門木綿三百同,推移充給事,旣以定奪分付,湖南之民,今年無一疋徵捧者,朝家施恩,亦可謂不貲矣。臺臣,目見民事之慘,雖有此論啓,而卽今國儲蕩竭,各邑許多身役蠲減之代,該廳亦無以充給,此外實無更減之勢矣。上曰,湖南年事之慘,諫臣目見而來,故令廟堂稟處矣。當初蠲減,比他道有倍,則此外似難更減矣。擧行條䎘曰,臣有區區所懷,敢此仰達。今歲凶荒,湖南特甚,士民之疏,臺臣之啓,其切急可想。朝家非不欲軫念,而國儲已罄,更無措手處。頃見道臣狀啓,則欲減道內軍布,備置二百同木,將爲輸納京中,願貸其未准之數於京衙門矣。許多木同之運致京中,實涉不便,臣以從長變通之意,相議于李師命,以爲兵曹軍布,雖不可輕用,如賑廳銀布,則猶可推移充給云。以此移送各衙門後,本營措置二百同,則仍留本道,分給災邑,以爲賑救之資,以示朝家別樣軫恤之意,何如?上曰,事甚便當,依此爲之。擧行條端夏曰,辛丑以後,別設賑廳,以賑飢民,實是國家之大政,而近來移屬於常平廳,中外民心,甚以爲缺望。然旣已合設,難復變改。且宣惠廳諸堂上句管,則似無所損,而第當初以備局郞廳二員,兼差賑郞,江倉及城內之庫,一時出納錢穀之時,兩員猶患不給矣。卽今移屬之後,以湖南郞廳一人,兼察,旣有本任,又察賑任,內外事,實無暇給之時。備局郞李㙫,有心計算學,臣曾薦爲此任。兵曹判書李師命,欲依前例,加出惠郞一員,而以㙫仍差。若然,則自今賑事,可得着實矣。壽恒曰,曾前常平廳設賑之時,加出郞廳,亦有前例,今亦加出無妨,而宣惠郞廳,曾無以武臣差下之規,不當如湖南郞廳之兼察常平廳。此則只以常平廳加出郞廳,差下宜矣。上曰,加出一員,可也。擧行條䎘曰,臣於頃者待罪査正廳時,仰達矣。功臣正勳子孫,旣已六代定限,而原從子孫,尙無定限之事,殊無區別之意,合有變通之道矣。壽恒曰,忠義,旣已定限,此亦不可不定其代數矣。師命曰,卽今屬案之類甚多,此類竝皆頉下乎?上曰,原從功臣子孫,限三代,而曾前入案之類,則勿爲頉下,自今定限爲式,可也。擧行條壽恒曰,諫院,以管餉銀貨許貸譯商事,一切防塞之意,陳啓,有令廟堂稟處之命矣。西路銀貨,例爲給債取殖,以爲需用之資,則此路有難一向防塞,而旣已給價,則商賈譯官,亦不當取舍矣。但以銀貨出貸,以雜物還推,致令本銀漸縮,則其弊不可不杜,臺啓所陳,誠是矣。戶判柳尙運,久任西藩,今聞其言,頃年果有此弊,而近年以來,管餉給債,別無以雜物還捧之事云。然而臺啓如此,給債之例,雖難永塞,必以本色還捧之意,更加申勅於管運餉及平安兵使處,何如?上曰,依爲之。擧行條壽恒曰,頃因李仁徵之投疏,自上有拿鞫嚴問之敎。仁徵,今方被拿,旣受一次之刑矣。臣見其疏本,則凶慘無比。渠以巡將減下之事,投疏自明,已極猥雜,而其措語,則乃一上變書也,非尋常捉人之疏也。渠本不解文字,乃推諉於厥弟,厥弟,又爲辭連於士人崔鳳擧,鳳擧,自禁府方爲鉤問,而末世人心,極惡,以小事陷人於不測之地,已成痼弊。觀其疏本文字,則似非厥弟之所作矣。鳳擧,雖不製給,若有刪削之事,似未免指嗾之罪,若以循例處之,則日後之弊,有不可勝言者矣。上曰,觀其疏語,則極其凶慘,當別樣處之矣。䎘曰,觀其爲人,極其無識矣。以一時巡將之事,乘憤陷人,可謂寒心。其兄弟之言,無異,故以循例面質,爲請,而鳳擧則乃故參判逸之子也。其爲人甚爲殘弱,似不是陷人者,而各自推諉,雖使面質,似不得端緖。若加嚴刑,則徑斃可慮,若以循例加刑,則必無直招之理矣。壽恒曰,渠旣已有湞凶謀,不無知情之端云。其虛實間,必爲窮問,似宜矣。以渠有功,故朝家旣授二品之職,則於渠極矣,以其地位言之,則何敢爲巡將乎?巡將之任,到今爲文具,而當初設置之意,則爲任頗重,堂上以上,雖曾經六卿三司之人,無實職,則兵曹例以巡將啓下矣。近來全不擇差,出入三司,曾經承旨參議之人,擧皆厭避,故以卑微冗雜白徒堂上之輩,因其圖囑而啓下者,不止李仁徵一人,而仁徵獨爲減下,故以此怨毒,至有凶慘罔測之擧,事極寒心矣。且近來朝臣,無論大小官,厭避差祭,已成痼弊,而各陵獻官,文臣堂上則圖免,故以巡將啓下,冗雜之輩,苟充差送,極爲未安。今後申勅該曹,各別擇差,何如?上曰,以十數年前事言之,卿宰無實職者,例付巡將矣,近來則廢閣此規,殊甚非矣。此後則分付兵曹,各別擇差,至於祭官,尤不可不擇,申飭吏曹擇差,可也。擧行條壽恒曰,頃者江華留守,以京居士人兪世基,與本府人李億年·成虎山等,同謀築堰,而與面任符同,民丁三百餘名,調發赴役,現出之後,各人等,自本府囚禁,世基則令該曹囚治之意,狀啓,啓下刑曹,旣已囚推捧招矣。似聞刑曹,以世基,獄中遭父喪病重之意,啓稟,自上特爲放送,俾得自盡於親喪,此固出於矜惻其情理,而又因政院啓稟,行査一款,亦命還寢。政院之啓稟,殊涉無謂,而因此江都所囚各人,亦皆放釋云,事涉未安矣。江都,異於他處,若有可爲築堰之處,則或自本府及各軍門,可以句管築筒,以補軍需,而京中士夫,與島中兩班輩,符同築堰,私設田庄,國綱若嚴,渠何敢生意乎?且聞京中士大夫,或有同參者,不但世基一人云。旣已發端,則不可仍置不問,至於數百名民丁,私自役使,罪犯甚重,不可不覈實重處。令本府,同犯人等,更爲囚禁,嚴査啓聞後,依法處置。旣令行査,則世基,雖在喪中,旣過初喪,不可不還爲囚禁矣。上曰,同犯之人,令本府更囚,嚴査啓聞處置,世基,亦令該曹還囚,可也。擧行條師命曰,頃者嶺南琴哥,以私發煙軍,至於死律。此旣死律,則不可因喪而置之。端夏曰,臣不知法文,而私發煙軍之罪,或云充軍,而似不至於死律矣。世基,以布衣,何敢擅發半千之軍乎?旣有擅發之罪,則似當明査處置矣。壽恒曰,江襄監司趙聖輔,爲人,不下於近來爲方伯之人,臣以此意,曾已陳達,而聖輔,旣被臺諫,累陳辭疏,且違召命,無意赴任。監司,是一道按廉之職,異於他任,被彈仍赴,有傷於渠之廉隅,亦非朝家禮使之道,合有變通之道矣。上曰,趙聖輔,曾經承旨,予亦知其爲人之可用矣。當初臺啓過當,疏批累下,故使之牌招,竟違召命,無意赴任。不可一向强迫,今姑改差,可也。擧行條端夏曰,近來銓曹,尤患乏人,方伯之望,無以備擬。或以中考及解由拘礙,合有變通之道矣。前牧使李喜龍,曾爲湖南三大邑,皆以善治著名,如此之人,可試於方伯,且入廟堂方伯抄啓中,而喜龍,前爲洪州牧使,有病被中考,遞歸之後,拘於解由。廟堂擬薦,則不拘於此,而銓曹則不得擬望,故敢此仰達矣。壽恒曰,喜龍,累經劇邑,皆有治績,以才局言之,則可擬於方伯,而未知物論之如何耳。聖齊曰,監司被抄之人,今無見在者。喜龍,雖入於抄啓中,而有中考,且拘於解由,故不得備擬矣。上曰,李喜龍中考蕩滌,亦勿拘礙解由,可也。擧行條端夏曰,年事之凶荒,災異之疊臻,實由於朝廷之不和。若因循泛過,則潰裂之勢,不可復缺上一向强迫,故不敢退在鄕廬,黽勉行公,而臣旣無識見,又無補導之效,不知所達矣。臣聞癸亥反正之初,完平府院君李元翼,以門黜,被召造朝,朝論小定。伊時尹昉,又以新相入來,首陳皇極之道。先臣,嘗撰昉神道碑銘,臣知之矣。皇極之道,大公至正,無偏無黨,王道平平之道也。卽今御座後屛子,乃洪範之圖,自上燕閑之時,必爲下矚,臣不必更陳,而誠以至公之道,以臨群下,可以消滛朋之弊矣。如臣駑下,何敢比擬於前輩,而前輩拜相入對之日,首以此道陳達,故臣亦有所仰瀆矣。人君爲國之道,無過於此,而易之泰卦云,后以,財成天地之道,九二曰,空荒,用憑河,蓋强斷之君,以英烈之道,臨下則可以致和泰之象。此說,出於近思錄,而先正臣李珥,亦嘗拳拳言之矣。君子小人,各有朋流,君子不與小人同進,故當泰之時,必用調和之策。聖上臨御以後,進退人物者再,而彙進之中,又爲潰裂缺前後輩論議各異之故也。然此皆世臣子孫,豈無更欲和合之心,因循悠泛,未聞有寅協之美,豈不大加寒心哉?若求和合之本,則惟在皇極大公至正之道矣。此說甚長,臣不能畢辭。頃者判府事李尙眞,以臣與朴信圭相較事,有所陳達,而臣則事過之後,旣已忘之矣,有何嫌隙之心乎?且朝廷,亦無廢置信圭之事矣,臣有區區所懷,更此仰達。前者臣以朴泰輔收用事,累陳於筵中,而自上終靳採納,故不敢再瀆。不以一事廢人,而于今四年,尙未收用,久在下僚。且其才華可尙,公議皆惜,臣於此,尤有所未安。幸自此擢用,雖爲方伯之任,亦可矣。上曰,泰輔,論議間有乖戾之事,而廟議時,又有大段做錯,故注擬之際,每靳落點矣。雖無大臣之言,元非終棄之事,予當留念焉。端夏曰,朴世堂恬退之節,雖老彌堅,牢臥鄕廬,無意仕宦,其操誠可尙矣。自古帝王,必用恬退之人。先朝愼天翊·尹文擧,以恬退,特爲加資而用之。卽今從二品甚少,世堂,亦依愼·尹兩人例,別爲擢用,似宜。問于首相而處之,何如?壽恒曰,天翊在昏朝時,終不從仕,反正初,乍進旋退,當時恬退,必以天翊爲首。累爲三司亞長,而終不上來,後爲承旨堂上,或拜吏議,或拜副學,皆爲辭免缺則所受者,必不安矣。端夏曰,黃儁耉之休官退老,亦爲可嘉。新除從二品,似宜矣。壽恒曰,儁耉,庚申以後,連爲從仕,而今則以年老休退,而頗有才局矣。端夏曰,其人才望,雖不如世堂,而恬退則有之矣。壽恒曰,臣待罪宗廟署提調,故有所仰達矣。春秋奉審時,宗廟·永寧殿殿內,有頉之物,則卽爲擇日,戶·禮·工三曹堂上,會同修改,而如祭器·祭服執頉之物,則一日之內,有難修改,故自戶曹題給物力於各該司,修造進排矣。今秋奉審,八月念前爲之,而宗廟祭器中,簠器一坐,有頉,自禮曹啓下後,移文該曹,使之改造矣,今番冬享大祭時,未及改造進排,不得已以永寧殿祭器,推移用之,事體極爲未安。取見其時該曹文書,禮曹則卽爲移文於工曹,而其所入雜物,九月旬後,戶曹始爲上下,物力上下之後,工曹亦不爲趁速改造,以致不及進排於冬享大祭之前,官吏輩,難免慢忽之責。戶·工曹當該堂上·郞廳,竝從重推考,色吏與匠人,自攸司囚禁治罪,何如?上曰,戶曹之不卽上下物力,殊涉遲緩,而旣爲上下之後,日子亦多,而工曹之不卽造作進排,尤極駭然。戶曹當該堂上·郞廳,及工曹當該堂上,竝從重推考,工曹當該郞廳,罷職,下吏·匠人,亦令囚治,可也。擧行條尙運曰,右相,不受前朔祿俸,又以爲凡官未肅拜者,出仕後或有竝受前等前朔祿俸者,此亦所當宜有定式云,故因本曹啓辭,有令登對時稟處之命矣,何以爲之?端夏曰,凡官未出仕前祿俸,固不當進給矣。但如未畢推未解由之類,雖或行公,例不得受祿,此類則當依例追給,以酬其勞。如此應受之人,來呈於戶曹,以爲倉官區別出給之地,何如?壽恒曰,除職後,或有病故未肅拜之類,肅拜之後,竝受其祿俸,自是流來之例,而以事體言之,則不仕而受祿,誠爲未安,依此變通,似當矣。上曰,依爲之。擧行條尙運曰,黃欽,以戶曹外方船案査出,以正逃故事,陳達,有稟定之命矣。自前戶曹,非不知如此,而壬戌年間,尹堦爲戶判時,亦以此事上達,旣爲事目,而故相臣金錫胄,以有難處之事,亦爲陳達,此缺下詢於大臣而處之,何如?壽恒曰,此事,果有難便之勢,筵臣,不知其時曲折,有所仰達矣。尹堦爲戶判時,鹽盆·魚箭及各衙門諸宮家船隻,欲爲一一査出收稅,以補國用,而其時諸議,皆以爲難便。鄭載嵩爲戶判時,其意亦如此,故尙未定奪矣。上曰,査出後誠有難處之事,則姑爲安徐,可也。師命曰,訓鍊大將申汝哲,以訓局逃故未裁減軍布二百四十餘同,自臣曹移給事陳達,而考見前例,則庚申以後,本曹移給都監,非止一再,而或與戶曹以給。今年則戶曹當次,而當使本曹獨當,則恐成規例,亦關後弊,自今定式,自戶曹劃給,何如?尙運曰,兵曹有可合之木,自其處推移給之,似宜矣。壽恒曰,卽今所儲,雖云有裕,而每使兵曹移給,則似爲不當。若自戶曹移給,則本兵所儲品好者,相換以送,何如?軍兵之料,十二斗內,旣減一斗,已極可矜,而衣資之木,又爲麤劣,則必皆稱冤矣。上曰,然則自兵曹移給,可也。選曰,今日大臣所陳,無非恤民之事,則臣亦有所達矣。秋間南邑守令,有移除臺職者,而大臣,以農節遞易,有弊,陳達仍任矣。當此凶歲,秋務方急之時,中和則尤是西關孔道,謝使·節使往來之時,府使李東郁,移拜臺職,民弊非細。大臣在此,故不敢不達矣。上曰,非不知關西年事之失稔,而臺侍乏人,故落點矣。壽恒曰,此弊,臣曾有所陳達矣。銓曹近來,多以臺侍出入之人,出補外邑,以致擬望苟簡,旋有啓請備擬之擧。卽今關西直路,年事尤爲失稔,迎送之弊,不可不念,承旨之言,誠是。臺職雖重,合有變通之道矣。上曰,然則中和府使李東郁,還爲仍任,可也。擧行條師命曰,本兵,事務煩劇,無一日閑隙,如臣抱病者,實難驅策酬應,而以病引入,亦所不敢,數次習陣,扶病視鍊矣。自前叨是任者,或値難安之時,難强之疾,則累日引入,凡干酬應,一倂曠廢。至於習陣等事,以中軍代行,事體誠爲未安,而事勢亦有所不得不然者。中軍,若以曾經大將之人差下,則本兵之缺事,故具文治,曾以摠戎使,移拜中軍。今亦依此爲之,似爲便當,而卽今可合中軍者,絶少。全羅兵使李仁夏,以宿將,諳練軍務,且經將任,雖在外任,曾前亦有差下中軍之例,全羅兵使李仁夏,改差,以中軍啓下,何如?上曰,李仁夏,才旣可合,雖在外任,已有前例,中軍差下,可也。擧行條師命曰,禁衛營,當初設立之時,少無馬隊之故,與禁軍合設爲一軍,以中軍兼差別將矣。其後設立別驍衛,連續上番,習陣時追擊遮絶之事,自可裕爲,且擧動及陵行之時,大將,以侍衛隨駕,中軍,以別將率禁軍扈衛,禁衛軍,或留都,或隨駕,皆爲無將之兵,事甚掣肘,合有變通之道。自今以後,禁軍別將,別爲差出,宜當,而大臣及都提調之意,亦如此,敢此仰達矣。上曰,中軍兼別將,事多掣肘,擧動及陵幸之時,尤甚苟簡,禁軍別將,別爲差出,可也。師命曰,禁軍別將,雖或差出,而禁軍,專屬於大將,習陣時攔後親兵,率往陣場缺陣於將臺左右,臨時以別號令出用,則似爲合當矣。其軍制,大將雖統領諸軍,騎步各自爲陣,旗幟亦爲異用,雖屬於大將,不屬於中軍,亦無窒礙之事,而但離合損益之際,若無啓下節目,難以奉行,臣出與都提調相議,定節目以稟,何如?上曰,依爲之。擧行條師命曰,自禁衛營,學習於北京燔造甓瓦之事,比瓦署所燔,容費旣省,體制且固,而瓦則未詳其制,不能精造,似當更探以燔矣。出身安重徵,方主此事,欲於今番使行,使之入去,學得其法,而若無名目,則有難入送,以上使別灣上軍官入送,何如?上曰,依爲之。擧行條師命曰,宗簿寺·掌苑署空垈,曾前都監軍士之入居者,自都監陳達免稅矣。今則禁衛營哨官,入居其垈,自宗簿寺·掌苑署,方有責稅之擧。貧寒軍卒,不可不念,依訓局定奪,亦爲減稅事,分付,何如?上曰,依爲之。擧行條昌集曰,本館,有性理大全二件,一件則唐板,一件則鄕板也。唐板則,卷秩不備,鄕板則其中數冊,自內入之,皆爲不秩之書。且朱子遺書,從前購得,而尙不得覓,甚爲缺昌集曰,臣有所懷,敢此仰達矣。守令濫率,朝家禁令至嚴,前後申飭,非止一再,御史發遣之時,亦入廉問之中,而近來國綱解弛,人不畏法,爲守令者,率多犯法,而道臣恬不爲怪,絶無啓聞科罪之事。以此守令,無所懲戢,濫率之弊,愈往愈甚,事極寒心。當此連歲災荒,凡百財損之時,守令,尤何可濫率衙眷,以貽民弊乎?卽今雖難一一査出論罪,而不可不別樣申飭矣。壽恒曰,守令之潛奸濫率,爲今日之痼弊,而曾於癸亥年,奉朝臣宋時烈上京時,極言守令濫率之弊,似不可不査出論罪之意,屢言於臣等,而其時年事凶荒,許多守令,遞易有弊,査出之後,事甚難處,故未果爲之,而宋時烈則每以此慨歎矣。上曰,守令之枉法濫率,事極寒心。各別申飭諸道,此後如有犯罪,則隨現啓聞科罪,可也。擧行條汝哲曰,捕盜廳雇立軍,達夜巡更,其役甚苦。當初兩朔雇價,以六疋給之,中間減一疋,至於近歲,又減一疋,一朔雇價,只是二疋,而連歲凶荒,米價翔貴,朝立夕走,巡更禁盜等事,殊甚虛疎。其在事體,亦甚苟簡,不可無變通之道。本兵之騎步布,以兩朔所俸,以八疋定式,而卽今減之又減,非徒雇立者之稱冤,衙門將不成貌樣。兩朔之價,雖以依前六疋給之,兵曹,尙有剩餘一疋,在兵曹亦無所損,以此變通,何如?師命曰,達夜巡更,旣是苦役,則雇軍之稱冤,其勢固然。兩朔雇價,定以五疋,而一疋則以軍色所上木,給之,何如?上曰,依爲之。擧行條尙運〈曰〉,臣於今行,留吉州二十餘日,烽火相准者,不過數日。蓋以設烽於海上高峰,山嵐海霧,無日不暗故也。邊地報警,極涉疎虞,馬撥之設,在所不已。本道則以田結立撥,撥軍則別無加定之事,若以牧場馬,計站分給,又爲收捧米太於冒屬忠義之屬於餘丁者,量給馬料太,則可設馬撥,而江襄·京畿,事力似難辦此。下詢廟堂,從長善處,何如?師命曰,曾前亦有此議,而有難便事勢,不得擧行矣。北道則馬撥設立,小無難便之事,而自淮陽至京畿,騎步兵絶少,不得排立。朝家若有劃卽缺刷馬缺料太之劃給,其勢似難矣。上曰,廟堂相議稟處,可也。擧行條尙運曰,三·甲民人,旣失蔘利,無以資生,至於食鹽,尤無出處,而且聞三·甲,會付元穀數少,邊將放料,移給於甲山云。前頭氷雪塞路,則殘堡土卒之每朔受料於遠地,弊亦不貲。今若以本道戶曹會付鹽二百石,船運於北靑,分給三·甲兩邑之民,使之各自輸去,而鹽石之代,納米一石於本官,以爲會付放料之地,則公私兩便,而事涉與民交易,此似不便。下詢大臣而處之,何如?壽恒曰,本道監司,亦以此事狀啓,啓下備局,而未及回啓矣。尙運所陳,與本道狀啓,差異,從容更議,以爲稟定之地,何如?上曰,廟堂更議稟處,可也。擧行條頤命啓曰,頃者原任大臣筵席所達,請釋洪宇遠·閔熙事,實是千萬意慮之所不到,誠極驚駭。此比前一二小臣之營護,其害反甚,將至於人心陷溺,而義理晦塞,國體不尊,而奸惡增氣,不可不一番規劾,故臣於昨日,發簡於兩司一會矣。正言金弘福,以論劾耆舊大臣,事體不輕,且見大臣箚本,可知其自悔,卽今朝家是非,已定,更無可論,爲言。大臣箚本,臣亦見之,其言,不過曰臣豈曾以爲元無罪犯?所謂不以爲元無罪犯者,乃有罪而不至重大之謂也,其悔恨自訟之意,無可見矣。今日臺閣,一言相規,猶且惜之,未知朝家是非已定云者,亦指何事耶?然臣言議見輕,臺閣之上,有此崖異之論,不可一日晏然於臺席,請命遞斥臣職。上曰,勿辭。選曰,執義李頤命,再啓煩瀆,退待物論矣。上曰,知道。洪福啓曰,昨日執義李頤命,以判府事李尙眞,頃日筵中,請放罪人閔熙·洪宇遠事,將欲擧劾,發簡以問,臣略有所答矣。今者憲臣,以此引避,臣不得不自列焉。凡論人之道,必原其本情,然後受罪者,方可以服其心。彼閔熙迹近懷將,宇遠之語犯東朝,乃是國人之所共懟,則李尙眞,以三朝耆舊大臣,夫豈有有意營救,曲伸罪人之理哉?此不過過聽流言,率口妄發而已。今觀於大臣自列之章,可見其自訟妄發之意。此則業已聖明之所下燭,而日者玉堂之箚辭,諸臣之論說,旣明辨是非,斯已足矣。何必發啓,然後爲得也?律以營護罪人,遽施情外之罰,恐非平恕之道。臣之淺見,本自如此,故儕友間,旣有酬酢之語,今者憲臣,又以見輕爲辭。臣何可一刻晏然於言地乎?請命遞斥臣職。上曰,勿辭。選曰,正言金弘福,再啓煩瀆,退待物論矣。上曰,知道。選曰,注書新薦,未及完畢之前,注書一員,還付檢閱,時任注書,拘於規例,不得議薦云。使時任注書,仍爲回薦事,定奪,何如?上曰,依爲之。汝哲曰,朝家,設爲伊州鎭,以爲大興外援,其意誠有所在,而近來人心偏僻,主倅,每與主鎭將相較,鎭民,小不如意,則謂之本縣之民,有侵責施杖之擧。鎭將,雖報監營,欲辨是非,而道臣,每以主倅爲是,而略不採聽,卽今屯民,將有流散之勢。二千之軍,一朝棄之,誠爲可惜,下詢大臣而變通,何如?壽恒曰,庚申年設立僉使時,多有歧論,或以移屬本官,爲便,或以別設僉使,爲宜,故仍爲設鎭,而差出僉使,其後主將,每與主倅相鬨,蓋一境之內,有二官,視若缺脫有緩急,安望相濟之道哉?伊州,雖是峽中,實爲峽路之要衝,棄之誠可惜矣。頃者以府使陞號,而旋罷之,未知其故,而臣意則以本官,陞爲府使,罷其僉使,其屯田鎭卒,移屬於本官,屯軍之有闕者,以流民充定,則令出一門,無兩官相鬨之弊矣。臣旣與汝哲相議,而左相,未及回還,不爲相議,故未敢上達,然以事體言之,則似是便當矣。上曰,事係變通,待左相入來,更爲商議稟定,可也。遂罷出。以上燼餘
上在昌德宮。停常參·經筵。
夜四更,月暈,流星出□星下,入東方天際,狀如鉢,尾長三四尺許,色赤。五更,月暈右珥。
朴元度啓曰,明日國忌齋戒,明明日正日,二十七日放榜,此三日視事,頉稟。傳曰,知道。
閔鎭長啓曰,大司憲李翊,持平李濟民,在外未肅拜,執義李頤命避嫌退待,掌令李台龍奉命在外,持平兪得一牌不進,掌令一員未差,今日以監察茶時之意,敢啓。傳曰,知道。
正言韓聖佑啓曰,洪宇遠·閔熙等,有生以來,自朝至暮,無非罪惡,減死定配,猶保首領者,特緣國家寬大之典,而不意原任大臣,以疏釋之意,陳達於筵席,而宇遠則語犯東朝,而謂之妄發,閔熙則罪干宗社,而謂之不明,噫,三朝舊臣,豈不知此等罪狀,而乃至今日,爲此伸救之言者,是誠何心?年旣老耄,語或做錯,而職此一言,將至於鼓邪論而莫之禁,則其流之害,有不可勝言者,一番糾劾,在所不已,故臣於憲臣之發簡,亦書謹悉,以爲相議論啓矣。昨聞同僚,强爲辭說,至於引避,而以是非已定,何必糾劾爲言,則臣與憲臣,意見無異,何敢獨爲晏然於職次乎?且臣昨緣日暮,今始來避,所失尤大,請命遞斥臣職。答曰,勿辭。閔鎭長啓曰,正言韓聖佑,再啓煩瀆,退待物論矣。傳曰,知道。
李選啓曰,吏曹郞廳來言,臺諫有闕,政事,何以爲之?敢稟。傳曰,過國忌後爲之。
閔鎭長啓曰,憲府多官,或奉使,或在外,或未差,執義李頤命避嫌退待,持平兪得一,肅謝之後,連日呈告,監察茶時,事甚未安,持平兪得一,牌招察任,何如?傳曰,允。
洪萬鍾,以戶曹言啓曰,今冬至使,以謝恩使兼行,故正使,以朗善君俁差下矣。元單子中,改付標以入,而在前兼謝恩之行,例有賜米盤纏等物,加磨鍊之事,單子元數中,改爲付標以入,正使軍官以下員役等,換差與加定人員,各其職姓名,改付標以入之意,敢啓。傳曰,知道。
閔鎭長,以義禁府言啓曰,以平安道暗行御史書啓,刑曹粘目,麟山僉使李成憲,上土僉使鄭昌期,楸坡萬戶朴東錫,前方山萬戶李時粲等,移本府處置事,允下矣。鄭昌期,方待命於本府,卽爲拿囚,而李成憲·朴東錫·李時粲,自任所時未上來,依例發遣府書吏羅將,拿來,何如?傳曰,允。
傳于洪萬鍾曰,今此謝恩正使之變通,出於行期臨迫之際,行中凡事,必有窘迫未備之患,令該曹,衣資盤纏,別爲從優磨鍊題給。
以備忘記,傳于朴元度曰,卿之去國,倏屆三載,缺然思想之懷,曷勝云喩?嗚乎,今日之國勢,可謂何等時耶?災異孔慘,憂虞溢目,飢荒連仍,民命近止,環顧內外,無一可恃,此正危急存亡之秋,而吾無樂乎爲君也。當此之時,大小臣僚,協心共濟,猶懼其不克,況卿荷兩朝之殊遇,負一世之重望,平日小子之倚毗,朝野之仰成,爲如何哉?不念追報之義,扶顚之策,固守若浼之志,杳無造朝之期,此由於情志未孚之致,只切慙愧,寧欲無言,玆遣史官,諭予至意,須體如渴之誠,亟回長往之心,稍待春和,幡然上來,以濟時難,毋孤企望事,遣史官傳諭于宋奉朝賀。
司諫嚴緝辭職上疏。傳于朴元度曰,雖未知疾病輕重之如何,前後除拜,輒皆陳章乞免,其在事體,殊甚未安,此疏還出給。以上燼餘
平安監司吳斗寅上疏。大槪,西藩重任,決非如臣迂拙者所可堪承,亟賜遞改,以幸公私事。入啓。答曰,省疏具悉。卿其勿辭,速往欽哉。
四學儒生兪復基等上疏。大槪,請益篤誠禮,召還大老,以慰士林之望事。入啓。答曰,省疏具悉。召還大老之請,實出於尊賢憂國之誠,予用嘉尙焉。
公洪監司書目,洪州呈,以校理金盛迪辭職上疏上送事。啓。答曰,省疏具悉。爾其勿辭,從速上來察職。以上朝報
義禁府啓曰,以平安道暗行御史書啓,刑曹粘目,麟山僉使李成憲,上土前僉使鄭昌期,楸坡萬戶朴東錫,方山前萬戶李時粲等,移本府處置事,允下矣。鄭昌期,方待命於本府,卽爲拿囚,而李成憲·朴東錫·李時粲,時在任所,依例府書吏羅將,發遣拿來,何如?傳曰,允。義禁府謄錄重出
上在昌德宮。停常參·經筵。
仁敬王后忌辰齋戒。
夜三更,雷動。
閔鎭長啓曰,大司憲李翊,持平李濟民,在外,執義李頤命避嫌退待,掌令李台龍奉使在外,持平兪得一上疏,今日以監察茶時之意,敢啓。傳曰,知道。
注書任翊元出使,代以成儁爲假注書。
朴元度啓曰,平安·黃海兩道秋巡,因監司之遞改,尙未爲之,曾因備邊司草記,新監司催促赴任事,旣已允下矣。平安監司吳斗寅,黃海監司申曅,疏批已下,卽爲牌招肅拜,催促赴任,何如?傳曰,允。
徐宗泰,以都摠府言啓曰,今日入直軍士,中日習射,請出標信。傳曰,知道,缺月十六日,除朝辭,啓稟下去矣。本營軍兵,已爲點閱後,當日還京之意,敢啓。傳曰,知道。
朴元度啓曰,假注書成儁,才已擬望受點矣。聞寒疾猝劇,萬無起動之勢云。今姑改差,他假注書差出,何如?傳曰,允。以朴泰淳爲假注書。
朴元度啓曰,平安監司吳斗寅,牌招不進矣。傳曰,知道。
洪萬鍾,以戶曹言啓曰,今此謝恩正使之變通,出於行期臨迫之際,行中凡事,必有未備窘急之患,令該曹衣資盤纏,別爲從優磨鍊題給事,命下矣。依靑平尉沈益顯赴燕時,從優題給,謄錄磨鍊,別單書入之意,敢啓。傳曰,知道。
又以戶曹言啓曰,回還謝恩兼陳奏使齎去四起方物,准作於今此冬至等三次禮物,以其餘數,又爲准作年貢事,旣已定奪矣。彼中所在仍用之數,及自此封進之數,歲幣元單子中,付標以入之意,敢啓。傳曰,知道。
閔鎭長,以戶曹言啓曰,卽接廣興倉所報,則來十一月朔頒料次,倉官,進去于行判中樞府事李尙眞家,請受祿牌,則以爲今方被論,祿牌不爲出給云。係是大臣祿俸,何以爲之乎?敢稟。傳曰,姑待收殺後,輸送,可也。以上燼餘
上在昌德宮。停常參·經筵。
仁敬王后忌辰。
閔鎭長啓曰,大司憲李翊,持平李濟民,在外,執義李頤命避嫌退待,掌令李台龍奉命在外,一員未差,持平兪得一上疏留院,今日以監察茶時之意,敢啓。傳曰,知道。
以備忘記,傳于朴元度曰,史官二員待命,騎馬六匹立之,宮城摘奸。
閔鎭長啓曰,宮城摘奸時,有頉處察之事,命下矣。北營入直牢子朴景善等二十名,受料次,進去江倉云。故招問戶曹該吏,則今日果爲軍兵放料云。集缺營缺通化門搖鈴軍士一名,無緣闕點,故使衛將所書員,指名現告,則書員所告內,通化門軍士旕立,先農壇修補次,以今月二十六日爲始,限畢役間,小分軍定送云,而書員之言,不可取信,故取考兵曹堂上手決,則同門軍士一名,自今日小分軍定送,的實矣。三處執頉,皆非無端見闕之比,似有可恕之道,敢啓。傳曰,竝分揀。
朴元度,以弘文館言啓曰,兩司處置,歸於本館,而以臣等孤陋之見,不可獨爲處置,在外同僚,牌招以爲相議處置之地,何如?傳曰,允。
校理金昌集,修撰黃欽箚曰,伏以執義李頤命,正言金弘福,正言韓聖佑,竝引嫌而退。避辭竝見上大臣做錯,實非尋常,規劾之論,所執旣是,歸之妄發,費辭立異,揆以臺體,勢難仍在,請執義李頤命,正言韓聖佑,出仕,正言金弘福遞差。取進止。答曰,依啓。閔鎭長啓曰,臺諫出仕事,命下矣。今已日暮,明日待開門牌招之意,敢啓。傳曰,知道。以上燼餘
禁衛營啓曰,二番海西別驍衛六十二名,步軍標下一名,已爲整齊矣。十一月初一日,與本營入直別驍衛替代後,舊軍放送之意,敢啓。傳曰,知道。禁衛營謄錄
禮曹啓曰,右議政李端夏箚子,自備局今始移送臣曹,觀其措語,則各陵莎草·塗灰,非大段侵損處,則勿爲續續報聞,監司,春秋奉審啓聞後,修改事,及山陵近地,黃壤茂盛之莎,帶土用之事也。事係變通,必須熟講稟處,而本曹判書李敏敍,以沐浴事,在外未還,待其還來,相議稟處,何如?傳曰,允。禮曹謄錄
上在昌德宮。停常參·經筵。
下直,昆陽郡守張羽瀛,仁同府使魚壽一。朴元度啓曰,明日常參·經筵,取稟。傳曰,停。
又啓曰,來十一月初一日,輪對日次,而方物封裹相値,頉稟。傳曰,知道。
又以禮曹言啓曰,右議政李端夏箚子,自備局今始移送臣曹,觀其措語,則各陵莎草·塗灰,非大段傷損處,則勿爲續續報聞,監司,春秋奉審啓聞後,修改事,及山陵近地黃壤茂盛之莎,帶土用之之事也。事係變通,必須熟講稟處,而本曹判書臣李敏敍,以沐浴事,在外未還,待其還來,相議稟處,何如?傳曰,允。禮曹謄錄重出
徐宗泰,以禁衛營言啓曰,缺來十一月初一日,與本營入直別驍衛,替代後,舊軍放送之意,敢啓。傳曰,知道。
又以御營廳言啓曰,今十月二十四日,本廳無軍將官等朔試射時,哨官申敍蒰,無分,依例汰去,何如?傳曰,允。
閔鎭長,以御營廳言啓曰,今此十四番軍兵及四番別馬隊別破陣等,射砲用劍試才賞格,從分數多寡,以本廳所儲木綿,面給後別單書入之意,敢啓。傳曰,知道。
又以御營廳言啓曰,本廳前部屬,慶尙左道中右司十哨軍兵,來十二月二十五日,京中逢點,來丁卯正月初一日,與一番前左司軍兵,當爲替代立番,趁期調送事,本道監兵使處,依前知會之意,敢啓。傳曰,知道。
又以御營廳言啓曰,本廳一番前部前左司屬,慶尙道十哨軍兵,及京案各差備逢點實數一千九百五十八名,黃海道別馬隊四十九名,已爲整齊矣。來十一月初一日,與十四番軍兵,合操後,舊軍放送之意,敢啓。傳曰,知道。
執義李頤命,正言韓聖佑啓曰,近來國體不尊,世道交喪,懲惡之典不嚴,黨奸之論日肆,識者之寒心,固已久矣。頃日榻前,行判中樞府事李尙眞,以洪宇遠語犯東朝之疏,謂之妄發,閔熙,懷將心負君父之罪,謂之不明,至請疏釋兩人負犯,實是神人之所共憤,王法之所難貸,而身爲大臣,動搖流言,救解之說,殆無餘地,是何意向之謬戾,一至此哉?大臣一言,關係不輕,其流之害,將至於人心陷溺,而義理晦塞,國綱漸弛,而姦惡增氣,不可諉之以耄昏做錯,置而不論,行判中樞府事李尙眞,請命罷職。答曰,頃日大臣陳達之言,實甚謬戾,而原其本情,非出營護,則罷職之論,似涉於過也,勿煩。
執義李頤命啓曰,請五宮折受,竝令一體査正,請還收遠竄罪人金煥,中途移配之命,啓同辭竝上廣州經歷沈楫,曾爲湖南守令時,爲道臣之姪子登科者,與其弟古阜郡守極,盛設慶席,諂媚上官,稱觴上壽,自同家人,南中人士,至今唾鄙,如此之人,不可齒在仕籍,又不可以事在旣往而置之,請命削去仕版。今月念間,南部地方,明火賊七八人,乘夜突入於市民家,雖不至殺害人命,而劫掠貨賂,肆行無忌云。當此飢荒之歲,暴子弟之相聚禦人,固已可慮,至於輦轂之下,有此無前之變,尤極驚駭,捕盜廳,常時不能着實巡檢,有此賊而不能禁,其慢忽職責,甚矣,當該捕盜大將,請命從重推考。
正言韓聖佑啓曰,請還收遠竄罪人金煥,中途移配之命,啓辭見上囚人兪世基,因其父喪,雖有放釋之命,而至於私發民丁築堰事,行査一款,則有司之臣,自當依前擧行,本非政院可稟之事,而前承旨金斗明,以世基妻娚,亦非該房,而欲脫其罪,乃敢啓稟,以致還寢行査之命,其爲乘便逞巧,挾私囚上之狀,莫此爲甚,請前承旨金斗明,拿問定罪。答曰,不允。拿問事,依啓。以上燼餘
持平兪得一上疏。入啓。踏啓字。
吏曹判書呂聖齊上疏。大槪,酷被儒疏詆斥,不可仍在銓任,亟削臣職,仍治臣罪事。入啓。答曰,省疏具悉。卿其勿辭,從速察職。
工曹判書金宇享上疏。入啓。答曰,省疏具悉。卿其勿辭察職。
吏曹參議沈壽亮上疏。入啓。答曰,省疏具悉。爾其勿辭察職。
吏曹參判朴泰尙上疏。入啓。答曰,省疏具悉。卿其勿辭察職。
政院啓曰,臺諫有闕,今日當爲開政,而政官等,以被斥儒疏,陳疏辭職,故朝者啓稟以不得開政之由矣。今則疏批已下,日勢雖晩,牌招開政乎?敢稟。傳曰,日勢已晩,明朝開政事,分付。
廣州留守書目,判決事南益熏,病中上去不得事。啓遞差。以上朝報
上在昌德宮。停常參·經筵。
下直,潭陽府使崔商翼,麟山僉使丁益燾。
朴元度啓曰,明日常參·經筵,取稟。傳曰,停。
以備忘記,傳于徐宗泰曰,今下弓矢,麟山僉使丁益燾處,給送。
徐宗泰,以都摠府言啓曰,今日入直軍士,中日習射,請出標信。傳曰,知道。
李選啓曰,昨於本院啓辭,以日勢已晩,明朝開政事,下敎矣。卽者吏曹郞廳來言,三堂上,皆呈辭,不得開政云。竝卽牌招,使之開政,何如?傳曰,允。又啓曰,小臣。缺
又啓曰,吏曹判書呂聖齊,參判朴泰尙,參議沈壽亮,竝牌招不進矣。今日開政,何以爲之?敢稟。傳曰,雖有難安情勢,一時呈單違牌,其在事體,殊甚未安,竝推考,明朝開政事,分付。
徐宗泰,以戶曹言啓曰,朗善君俁,以寧陵守陵官,恩賜田畓,未及受出矣。黃海道平山府所在,無後各司奴婢及三省罪人等,屬公田畓,竝三結二十五負五束,江襄道安峽縣無後寺婢,屬公田畓四十二負七束,鐵原府無後奴婢,屬公田一結十三負五束庫,自本家望呈,依願折給,何如?傳曰,允。
執義李頤命,正言韓聖佑啓曰,近來國體不尊,世道交喪,懲惡之典不嚴,黨奸之論日肆,識者之寒心,固已久矣。頃日榻前,行判中樞府事李尙眞,以洪宇遠語犯東朝之疏,謂之妄發,閔熙懷將心負君父之罪,謂之不明,至請疏釋,兩人所犯,實是神人之所共憤,王法之所難貸,而身爲大臣,動撓流言,救解之說,殆無餘地,是何意向之謬戾,一至此哉?大臣之言,關係不輕,其流之害,將至於人心陷溺,而義理晦塞,國綱漸弛而奸惡增氣,不可諉之以耄昏做錯,置而不論,罷職之請,實非過當,行判中樞府事李尙眞,請命罷職。答曰,勿煩。
執義李頤命啓曰,請五宮折受處,竝令一體査正,請還收遠竄罪人金煥,中途移拜之命,請廣州經歷沈楫,削去仕版,啓辭竝上同答曰,不允。
正言韓聖佑啓曰,請還收遠竄罪人金煥,中途移配之命,啓辭上同答曰,勿煩。以上燼餘
右副承旨閔鎭長上疏。大槪,臣之父病,一向沈綿,而臣久鎖禁直,不得救護,冒死陳懇,乞賜遞免,俾得專意醫藥事。入啓。答曰,省疏具悉。爾其勿辭,救護父病。以上朝報
上在昌德宮。停常參,只晝講。
李選啓曰,明日常參·經筵,取稟。傳曰,停。
徐宗泰啓曰,今日入直軍士,中日習射,請出標信。傳曰,知道。
又以承文院都提調意啓曰,冬至使齎去文書,旣已撰出啓下矣。今日査對時,更爲審察,則正朝皇太子賀箋文字,有未妥之處,方物□不足數補進咨文中,計開物件,只書都數,似欠詳盡,故相議□定,元單子中,竝付標以入之意,敢啓。傳曰,知道。又以□□意啓曰,□□入來,差備門外擊錚,事極驚愕,令攸司禁治,當該守門將□□常,時不能禁斷雜人,以致闌入,亦難免其責,請從重推考,何如?傳曰,允。
朴元度啓曰,假注書李寅燁,以掃墳事,今方出去,新恩榮□□今姑改差,他假注書差出,使之察任,何如?傳曰,允。以閔鎭厚爲假注書。已上燼餘
持平李濟民辭職上疏。入啓。答曰,省疏具悉。爾其勿辭,上來察職。
京畿監司申翼相上疏。大槪,畿輔旬宣之任,決非如臣沈疴之人,所可承當,冒死呼籲,冀蒙鐫改,以幸公私事。入啓。答曰,省疏具悉。卿其勿辭,速往欽哉。已上朝報
午時,上御熙政堂晝講。同知事任相元,特進官權說,參贊官徐宗泰,侍讀官徐文裕,檢討官洪受瀗,假注書李寅燁,記事官鄭澔·沈季良,武臣行副護軍李晩輝,執義李頤命,正言韓聖佑,入侍。上讀前受音,自六四裕〈之〉父蠱,止所存之志可爲法則也,音一遍。文裕,進講臨卦,自臨序卦有事而後可大,止無窮無疆之義。上讀新受音一遍訖。文裕曰,序卦,有事而後可大云者,蓋蠱則事也,臨則大也,少有事而後,方有可大之理,如無事,則豈有可大之有哉?此臨之所以次蠱也。是以,自古創業之君,中興之主,莫不用力於此,或乘其變亂之時,或因其衰替之餘,以成其可大之業,是故,韓康伯曰,可大之業,由事而生,康伯,卽王弼之弟子也。夫自卦體言之,則內卦爲兌,外卦爲坤,坤以柔居上,兌以說在下,故能成可大之業矣。張南軒有云,□□雖微在下,而嚮進不□□大者也。受瀗曰,臨有二義,臨民臨事,是也。凡人君之任,莫大於臨民,日用之間,莫切於臨事,是以臨之爲卦,取澤上有地之象也。說曰,坤有柔順之德,兌有相說之道,故二卦,合而爲臨,蓋其二陽方長,而四陰承順,以至於可大也。是以文王之易有元亨利貞四德,而唯乾·坤·屯·隨·無妄·革□之外,皆不言四德,而此臨卦,元亨利長二陽侵長之□一陽初動,自二陽以往,則皆陽德亨通,利在貞正也。是以,程傳,釋以大亨而止者,蓋以此也。文裕曰,二爻,與上四爻,剛柔相應,故臨之道,能大亨而貞也。至于八月,有凶云者,程子所釋者,至矣。當陽道嚮盛之時,有滿極入衰之戒,則可以爲永久之圖,而無釁孽之萌矣。若於此不戒之,則浸浸然日阽於危亡之域,而不自覺矣,豈非大可懼者哉?又曰,先儒,以爻辭,分配于十二月,有諸侯之卦,有天子之卦,卽所謂辟卦也。臨者,十二月之卦,是爲辟卦也。說曰,辟者,謂君辟也,以諸卦,分配於一月之中,而能主斷於是月矣。乃爲辟卦,復者,一陽初動,是爲十一月之辟卦,臨者,二陽方長,是爲十二月之辟卦,此外他月之辟卦,亦可以此例之也。文裕曰,自復卦,歷八而至遯,遯者,六月卦也。六月之則陰道漸盛之時,故聖人,以八月有凶,豫爲之戒者也。受瀗曰,八月之陰,匪久而至,故所以戒之於方盛之時也。文裕曰,天道循環,一治一亂,當方內治安之時,有惕然慮衰之戒,然後可以享永久全安之福,古聖王之安不忘危,治不忘亂者,良以此也。受瀗曰,天下之治日常少,亂日常多者,以其不戒於方盛之時也。卽今,乃向衰之時,自上益加惕念,而戒懼,則實爲宗社之幸矣。上曰,唯。說曰,八,陰數,七,陽數,復卦云,七日來復,此云八月有凶,蓋陽極陰生,陰極陽生者,此天道之常也。是以,臨卦,二陽爻,居六而浸長,上逼四陰,當此之時,陽勢方盛,至于八月□酉之卦,則四陰浸長,逼二陽,臨之二陽,至觀而危矣。故曰,八月有凶,雜卦,又云臨□義,或與或求,八月有凶者,當自臨數,而不當自復數以□臨,則當數,至觀,而不當數至遯矣。文裕曰,八月,有三說,觀□震小陽七位於東□無窮,有非臣等淺見□□之所能臆對,惟在聖上融貫裁取而已。又曰,剛浸而長,□自復,一陽生,積而至臨,則二陽長矣。蓋陽爲君子,陰爲小人,此爲君子道長之時,故聖人,特於此言之矣。說曰,此亦取象而言之也。受瀗曰,浸者,漸也,二陽,生於下,而漸進,故曰,剛浸而長。文裕曰,一陽浸進,則萬物欣欣,故□以說而順二爻,以剛中而應于五□能大亨而得正也。說曰,說字,謂兌,順字,爲坤,所以□元亨之義也。蓋陰陽相應,不逼不逆,故曰,剛中而應,大亨以正。受瀗曰,六五,剛中有陰,說而二陽進,順而四陰從,上下相得,故能大亨而正。文裕曰,消不久者,陽氣雖漸盛,而至于八月,則二陰長,而陽消矣,故云不久也。受瀗曰,聖人所戒,深切著明,使知極則有凶之理,此所當體念處也。說曰,陰陽消長,若循環然,至于八月,天道,尙且有消,而況人事乎?是以方其漸盛之時,告之以將消之理,則庶乎知所戒矣。文裕曰,臨字,取上臨下之義,君子用臨,莫大於臨民,苟非保民,則其何能治國乎?故敎思云者,蓋親臨於民,則乃有敎導之意思也。說曰,取象而言,大象,乃夫子釋伏羲之卦之象也,而後世尋流逐末之徒,專以此爲象,故非儒者所取,然理必待象而見,非象,則理無所附着,故象亦不可不知也。受瀗曰,取象之言,是也。文裕曰,無窮無彊,敎思保民云者,固非區區小惠之所能爲也。今我國家不幸,連歲災荒,民皆流散,自上若能體保民敎思之道,蠲賦除役,賑飢賙窮,則民庶幾免溝中之瘠,而有親上之心矣。上曰,周易六十四卦,無非體念處,而至於講官之言,尤爲切至,益加體念焉。講訖。
李頤命·韓聖佑啓曰,臣等,以行判府事李尙眞罷職事,合辭力請,而天聽逾邈,臣等,亦知聖上,特以三朝舊臣,任使且久,欲以禮進退,保全其終始,而然事有不可以優容者,大臣受國厚恩,致位三事,竟不能惡惡而嫉邪,爲國家深長慮,必欲疏釋凶人,不思禍及於國,似此擧措,固已顚倒□□黨惡者,用意營救□□聖上,非不洞燭,而流言□說,百端搖動,至令耆舊之臣,出力救解,而不自知罪,今不痛辯深斥,明示好惡,則流害之極,有不可言矣,豈可諉之以耄昏錯做,而不論乎?請加三思,亟賜允兪。答曰,已諭勿煩。
府啓,請明禮·壽進·於義·龍洞·明安公主房五宮折受,竝命一體査正事,啓辭上同請還收遠竄罪人金煥,中道移配之命,啓辭上同上曰,此非苦口力爭之事,勿煩。
院啓,請還收遠竄罪人金煥,中道移配之命,啓辭上同上曰,已諭於憲臣之批,勿煩。
李頤命所啓,臣頃於常參之日,乃以方外民事切急之狀,陳達,而請權減貢物中不緊名目,以爲節縮用度,蠲除賦役之地矣。未知該廳,已爲抄出啓下,而大抵享上之物,自下必不敢任意抄啓請減,請命該廳,抄其稍涉不緊者,以俟裁處,而抄啓之後,自上十分參酌,必以多損,爲主,則可有實效矣,臣雖未知何物目,最爲不緊,至於乾獐鹿,甚是無用,而定價則頗厚云。如此之屬,必不一而足,當在裁處中云矣。上曰,當觀勢參酌處之,而憲臣所陳,至於如此,毋論緊歇,令該曹盡數別單書入,可也。又所啓,聖上,方以節損爲政,多小費用,必當務歸簡約,而兩醫司之當初設立典醫監,則主國用藥材,惠民署,主救活民病,而今則典醫監,只有政院·客使·刑獄·科場·進排等事,不至浩繁,惠局則無救活之事,而只進排五上司之藥,尤爲不緊,當此凶歲,合有變通之道,兩醫司中,一司貢物,姑爲權減,則可爲節縮浮費之道,故仰達矣。上曰,權減與否,令該曹稟處。
洪受瀗所啓,臣以廉問事,往於北關,出入鎭堡,聽其物情,則土卒輩,皆願京人之爲邊將,若聞本土之人,差除,則莫不失望,非緣人品自別,蓋土人則家在道內,剝割輦輸者,滔滔皆是,京人則家在絶遠,雖貪婪者,不能任意齎送之故也。朝家,優恤西北之人,故銓曹,每當收用之時,從其所願,差送本土,以改此弊,今後則使銓曹,勿循前例,以西北人換道差送,以爲保存土卒之地,似合事宜矣。上曰,此雖不可以一槪拘之,而以家在近地者,差出,則似不能無弊,筵臣所達,不無所見,令該曹稟處,可也。又所啓,造山萬戶金悌,去癸亥賑救時,自本家備出百石之穀,全活頗多,因道臣狀啓,得蒙僉使除授之命,前美〈錢〉僉使張起文,亦於癸亥,自本家備二百石之穀,賑活飢民,亦入於道臣狀啓,有守令除授之命,其後,復賣其衣裝馬匹,貿得一百五十石之穀,以爲賑資,烽軍二十八名所負私債四十一石之穀,私自備償,此輩之盡心賑政,不無希望之意,而若論活民之功,則亦不可不報,且當凶歲,宜有勸激之道,張起文則方在喪中,姑無可施之賞,而金悌則似當依承傳除職,故敢此仰達。上曰,令該曹考出文書稟處。又所啓,鏡城官奴敏仁,卽故義兵將姜文祐之孼孫,孝行卓異,聞於道內,□□前以道臣狀啓,得蒙旌閭之恩,而尙在賤籍,服役官家,一邑之人,擧皆惜之,北路風俗,貿貿,雖以士子爲名者,亦罕以孝見稱,敏仁,卽賤隷之人,有此孝行,似當有別樣褒勸之道矣。上曰,令該曹稟處,可也。又所啓,北道農事,未免大凶,而明川·吉州兩邑,被災大酷,吉州則以今番設科萬餘人,恐住多時,主客俱困,方在皇急之中,且兩邑所種之麻,尤甚無形,若不別樣軫恤,則民將流散,兩邑內奴婢·寺奴婢身貢,似當特爲蠲減,故敢此仰達。上曰,筵臣,目覩民間實狀,有此陳達,令廟堂更爲量減,可也。
明日政,新除授承旨,卽爲牌招察任事,榻前定奪。已上燼餘
戶曹啓曰,云云事,命下矣。曾前辛酉年裁省時,各殿供上,各種盡數,別單書入,故今亦依此書入,以備裁處,而辛酉所減之數,則各其名目之下,懸錄以入之意,敢啓。傳曰,知道。
又啓曰,云云事,命下矣。兩醫司藥材價,本曹,雖有兩西條若干上下之事,而元貢價,則皆自宣惠廳磨鍊上下,且於藥材進排之時,臣曹,本無上下會減之事,其間緊歇,有難詳知,兩司中權減與否,令宣惠廳稟處,何如?傳曰,允。戶曹謄錄
上在昌德宮。停常參·經筵。
李選啓曰,明日拜表相値,視事頉稟。傳曰,知道。
下直,金海府使李行益,自如察訪李泰煥。
徐宗泰,以兵曹言啓曰,一番兼司僕都試取才時,因日暮未及畢試矣。今方入直,依習陣時例,除標信出試後,更爲入直之意,敢啓。傳曰,知道。
洪萬鍾啓曰,北京所送咨文,正書安寶後,例爲出給,承旨御押補畫以進,而今此咨文□張,御押,全不補畫,致勤下敎,御押補畫,是何等敬謹之事,而慢忽至此,殊甚可駭,□□推治,臣等,且於入啓,□□捧入,不勝惶恐。傳曰,□□。
有政。吏批,呂聖齊病,參判朴泰尙病,參議沈壽亮進,都承旨李選進。兵批,判書李師命進,參判李秞,訓鍊院都試坐進去,參議尹敬敎病,參知鄭勔進,右副承旨徐宗泰進。
吏批啓曰,判書呂聖齊,參判朴泰尙俱以病不來,小臣獨政未安,何以爲之?敢稟。傳曰,只出緊任。
以尹敬敎爲承旨,柳世賓爲安陰縣監,趙儀徵爲廣州經歷,崔錫鼎爲右尹,邊是伯爲典獄主簿,尹敬敎付左承旨,洪萬鍾付右承旨,朴元度付右副,徐宗泰付左副,瀛昌君沈爲都摠管,金夏瑞爲都摠經歷,金翊華爲訓鍊主簿,全百祿·李後慶爲武兼宣傳官,李筳爲都摠經歷,李立身爲禁軍別將,鄭載禧·柳炅·金昌協·李思永·兪櫶·宋光淵·李宇恒·閔鎭長爲副護軍,□□李世華單付司直,同知崔有泰作闕。
傳于徐宗泰曰,大臣·備局堂上,引見。
午時,上御熙政堂,大臣·備局堂上引見。領議政金壽恒,右議政李端夏,行知中樞申汝哲,判尹李䎘,綾平君具鎰,戶曹判書柳尙運,兵曹判書李師命,工曹參判徐文重,執義李頤命,校理徐文裕,正言韓聖佑,右副承旨徐宗泰,假注書閔鎭厚·李東馣,記事官鄭澔·沈季良,入侍。壽恒進曰,昨日日氣猝寒,聖體,若何?上曰,無事。壽恒曰,今年十一月,□乃十二月之節,寒暖不適,點雪不下,八路凶荒之餘,卽今所望,唯在於兩麥之登熟,而嗣歲之憂,又至於此,誠爲切迫。曾於壬戌·癸亥年,設行祈雪祭至於臘之間矣,今亦令該曹,從速設行,何如?上曰,今年冬節過半,尙無點雪,分付該曹,依此擧行,可也。壽恒曰,今番使行文書中,方物文書則以先來來日,書塡史表咨文,而但寬罪謝恩文書,則該府奉旨一款,使臣私自錄送而已,本咨文,姑未來到,今使行越江,當在前使行還渡之後,使之至義州,追塡日子之意,敢達。上曰,然。壽恒曰,每當凶年,諸道監司,歷詢各邑,區別災實,啓聞後,諸般身役,分等裁減,此非朝家分付應行之事,而近緣連歲饑荒,已成規例矣。今年兩西被災,雖有輕重,而大抵皆未免凶年,而平安道則尤甚云。其中尤甚處,當有民役裁減之擧,待本道啓聞,可以擧行,而前監司遞職之後,交代屢易,卽今已成深冬矣。新監司,雖下去,必在收穫之後,無以區別其災實矣。□見分等,則新到之官,亦難審察其實狀,令兩西前監司,抄出被災尤甚邑,啓聞似宜矣。上曰,新監司,似不及於舊監司之詳知形勢,依此爲之,可也。出擧條壽恒曰,以都承旨李選上疏,太宗朝贈判承樞朴淳事蹟,只據私錄,無公家文字之可徵,諡狀,有錄功之語,而姓名,不載於勳府,亦涉可疑,賜謚一款,請令廟堂稟處,啓下備局矣。此事,固非廟堂所關而旣已啓下,故以曝晒史官,考出實錄之意,覆啓分付矣。今見檢閱宋疇錫書啓,則錄功之事,雖無現出處,而其承命入去,死於咸興,明甚,且其死後,特賜紙束米豆,則以其死於國事,而特加愍恤之典,亦可知矣。公私□記之詳略,不同,勢所固然,而以實錄所記一條,觀之,亦可見此人爲國之誠矣。諡狀則以其官職,以上護軍書之,實錄則乃是大將軍也。國初五衛設立時,則上護軍,亦是將兵之任,非如卽今遞兒軍職,而旣爲大將軍,則易名之典,未爲不可,且前月回啓後,得見其後孫所藏印本,則淳之子昕,墓道文字,卽成宗朝名臣蔡壽所做,而槪載淳之事蹟,有曰,太宗朝,太祖,在咸吉道,淳,以雲劍入侍,日請入歸,亦不得還,太宗,諒其爲國亡身,錄功贈職,兼賜奴婢及田云云,其所謂錄功,褒錄其功之意也。此雖私藏文字,足爲徵後之明文,實錄所載又如此,賜諡之典,似當仍爲擧行矣。上曰,分付該曹,仍爲擧行,可也。出擧條壽恒曰,檢閱宋疇錫書啓中一款,卽光海朝日記,以草本藏置,未安事也。魯山·燕山朝日記,則竝印出藏置,而此則以中草藏之,而實同暗草云。蓋仁祖朝修正之時,設廳雖久,搶攘未遑,甲戌間始畢,而物力未逮,只書二本,藏於赤裳·江華,而太白山則藏以中草矣。以事體言之,則凡藏史之所,皆當分藏,至於草本藏置,尤爲未安,蓋日記·實錄,雖有輕重之別,其爲傳後,則無異,自前一體印出,必有其意,今宜一倂印出以藏,而諸道凶荒,□□年□□稟處爲宜矣。□□又爲纂修廳,詳載修正始末矣。其時朝家,朝夕待變,故事力未逮,直以正書二件,中草一件,分藏於三處,而不能遍藏於諸處,且以中草仍藏,亦非洗草之意,或加書正本,或令印出,有所不容已者,而當此凶歲,似難爲之,姑待明年更稟,可也。壽恒曰,此書啓,當自春秋館稟定,而啓聞中,以令廟堂稟處爲辭,啓下備局,故如是陳達,而前頭更有稟處之事,則當日春秋館,爲之,此書啓,送于該館,何如?上曰,竝依此爲之。出擧條壽恒曰,伏見檢閱宋疇錫書啓,則太白山所藏史記中,文宗朝實錄,自辛未十二月,至壬申正月亡缺云。雖未知諸處所藏,亦如此與否,而春秋館,旣無所藏實錄,前頭,如有實錄考出及曝晒之事,使之詳考以來,宜當,敢達。上曰,前頭如有實錄考出之事,使之竝考以來,可也。出擧條壽恒曰,賜諡,國之重典,而私家迎諡乃是盛禮,故其子孫,或爲守宰,或以私身,積年經營,然後始得爲之,而吏曹郞官,無故之時,絶少,故每値遷延違誤之患矣。今者全羅道,有四五處宣諡之事,吏曹正郞崔奎瑞,將爲下去矣。因頃日學儒,以李東郁事,詆斥銓曺,堂上,以此引入,故臨當辭朝,未免還止,諡號啓下之後,久不傳宣,其在朝家事體,亦涉未安。且吏曹堂上所遭,旣與臺彈有異,郞廳,雖不可獨爲晏然,豈有因此一向引嫌之理乎?至於佐郞閔鎭周,改授已久,尙不肅謝,亦甚未妥,竝推考,使之行公,以爲趁速宣諡之地,何如?上曰,依爲之。出擧條端夏曰,崔奎瑞,當促出,而閔鎭周之不爲行公,亦不可知矣。吏曹,以受省記之官,未嘗入直,以摠百司之任,亦不檢察,故庚申年,因金萬重所陳,有郞官備員差出之命,而不但不能備員矣。每以假官代行,事甚不當,其時任郞官,如無大段事故,促出行公,可也。壽恒曰,國綱不嚴,大小臣僚,觸處解弛,人思日便,已成弊習,政院日記,何等重大,而不卽趁期修正,已極怠慢,而似聞近來,注書修正日記之際,或使下人代書云。雖未知實狀之如何,而外間傳說,頗多,極可駭異,得聞曾經注書人之言,則自數十年前,如箚子文字,或借一家人代書,而此亦非古規,至於使下人代書,尤極寒心,廢朝時,政院公事判付承旨,皆令各司書寫,代書,今此日記,令下人代書,果有其事,則亦何異此哉?疏箚代書者,此類甚多,雖難一一査出,而果有使下人代書者,則亦宜別樣論罪,今後注書日記,承旨,另加檢察,使之毋踵前習,似可矣。上曰,政院日記,何可使人代書乎?事極駭然,代書之人,政院査出論罪,今後,各別嚴飭,可也。出擧條端夏曰,果有此事,則雖拿推,可也。宗泰曰,臣曾爲郞廳,方又待罪承旨,今聞此言,不勝瞿然,如疏箚,則異書固多,而本院日記代書,曾未之見,退出後更爲詳考,本日記代書者,當査出以達矣。壽恒曰,雖疏箚,使下人代書,則與本日記代書者,無以異矣。宗泰曰,注書日記,例爲出外書呈,非承宣目見之事,故不能詳知矣。壽恒曰,頃者自上特下備忘記,有勿說筵說之敎,辭旨極嚴,不但爲勿泄機密之事而已,則筵席說話,勿論輕重,所當惕念禁秘,古人有不言溫室省中木者,可見其謹愼之意矣。凡豫聞於軍國重事者,則宜欲得聞筵說,而今則閑慢之人,亦必探問於入侍之人,此實近來痼弊也。頃見前黃海監司任奎辭疏,則歷擧筵說,而至擧氣色,而有所云云,蓋入侍之人,傳說言語,猶以爲不足,至傳氣色之如何,事之寒心,莫此爲甚,此等弊習,猝難痛革,而殊無前後嚴飭之意,今後則亦令政院,各別申飭,宜矣。上曰,以任奎疏見之,可知筵說之不秘矣。大臣所達,誠是,今後則承旨知悉,各別申飭,可也。出擧條壽恒曰,北京使臣入去之後,彼中需用,逐年漸加,行中員役,挾帶銀貨,如或數少,則應給之物,無以充給,或至辱及使臣,未免爲辱國之歸,故每當使行,輒臨期啓稟,各軍門及管運餉銀貨,許貸於譯輩,已成規例矣。今番上使,乃是宗班,旣無入侍上達之路,故來言於臣等,請爲定奪分付,則此事,每每啓達,亦涉煩瀆,而此非爲員役輩交易之地,大臣與宗班之行,不宜取舍,所當依前例許貸,而各軍門及管軍餉,每以還捧之難,若無啓下之事,則不肯出給,似聞近來倭館銀貨出來之路,比前稍寬,難捧之弊,不至如前日,令□□,何如?□□金壽恒曰,自古爲國之道,必以得人爲先務,後世取人,唯在於科擧,而近來大比科,或有違祖宗舊制,故臣自先朝以來,屢請變通矣。甲子年因左相南九萬所達,收議大臣,而自上有〈依〉閔判府事議施行之命,其意,亦在於專取文義者也。且臣考見大典講書條曰,句讀·訓釋,皆不差誤,講論,雖未疏通,不失一章大旨者,爲粗,句讀·訓釋,皆疏明□通,大旨未至融貫者,爲略,句讀·訓釋,皆精熟融貫,旨趣辨說無疑者,爲通云,而今則此法不行,專不問文義,故治經之人,不曾留意講究,以致詞章經學,判爲二塗,自前欲爲變通,而論議多端,尙今未果,幸因大臣之議,旣有成命矣。前頭講經之期,不遠,以此收議,及大典講書之法,竝爲添入於事目中,令禮曹行會八道,別爲申飭,期於必復舊規,試官,如或不爲施行,則難免其責,此意,竝爲分付,何如?上曰,甲子年,因右相所啓,收議於諸大臣,已有成命矣,依此擧行分付,可也。端夏曰,舊時科儒,必以治經者,謂之實才,故臣少時見之,則講試觀光者,多矣。近來科式廢壞,人心躁競,以朝家專尙製述之故,東堂入門之數,不過數百,而庭試,方外實才外不文儒生,亦恥不能應擧,或欲謄呈他人所作,無不上來,故自甲子始開通設內外庭之規,收券甚多,至於經日課次,此皆曾所未有之事也。中國則只有大比之科,故士有定業,而我國近來,則以別科頻數之故,徒事詞章,其以明經爲名者,雖能誦十六分,而其文義,則全然不知,若此者,便是不通也。今若一依大典法出籤,則純通之籤,絶無僅有,而製述生畫,必多得參,如是,則製述之士,必將盡讀經書,治經之士,必多講究文義,兼習製述矣。今雖論議不一,自上必用憑河之猛,如泰卦之義,切勿撓動,如何?上曰,依大臣言,分付着實擧行。壽恒曰,甲子,臣亦獻議矣。大比科見參之人,亦以明經,專不解文字,至於尋常書札,亦不能爲之,右議政李端夏之言,皆是矣。當初獻議時,群議,以爲近來連設別科,以製述取人,得參率多京儒,故鄕曲之人,已多落莫矣。今若又變講經之規,則鄕儒參科之路,尤狹,其怨又益深,以此論議,未免矛盾矣。其時收議定奪之事,未知該曹,曾已行會於京外與否,而士子輩,如或未及詳知,而朝家,猝以大典之規,出籤,則能於口誦者,必多見落,此則試官,或可以臨時參酌,而不先曉諭,猝難變通,則多士之歸怨朝廷,誠可慮矣。蓋經書之微辭奧旨,固所難解,而臣曾於儒生殿講時,忝爲命官,以一二訓詁,各義易知者,問之,則亦有不通者,弊習如此,則誠不可變通,而如無前期行會之事,則卽今科期臨迫,似難猝然行之矣。上曰,甲子收議時,亦以鄕儒參科之難,爲言矣,未知此公事,該曹曾已行會耶?端夏曰,領相所陳,實甚宛轉,而臣意則有不然者矣。朝家雖無定式頒布之事,欲變通者,蓋已數年矣。甲子年,大臣收議,以爲使應講諸生,先誦正文,音釋不差,則考官,逐字問其旨義,所對,不失先儒註釋本意,又能通誦一章首尾,則雖不能多誦釋注,竝許粗略之籤云云。此事旣出朝報,且經三年,實非猝然變通之比,朝家,惟以得人爲主,豈可區區爲不識文義者之地乎?且祖宗朝名臣碩士,多出於鄕擧,而旣通於經書文義,故亦能爲製述,以此言之,則京鄕儒,亦不可二視矣。經學不明,士習益偸,義理漸至晦塞,則國將何以爲國乎?必須先祛此弊,然後士習可正,人才可得,而但祖宗良法美意,幾盡廢墜,修擧振作,是在殿下,何憚而不爲乎?壽恒曰,右相所陳,固爲正當,而卽今國綱解弛,人心士習,偸薄已甚,雖祖宗法制之當行者,朝家,亦不能堅持固執,乍行乍輟,徒損事體,故臣爲之慮矣。自明年講經試,爲依此擧行之,則利害可知矣。上曰,該曹行會與否,爲先問啓,可也。出擧條宗泰曰,李端夏之言,固出於革弊之意,而但朝家,若未嘗明白行會,而輒自今科,猝然行之,則口讀之士,歸怨朝廷,誠有如領相所慮者,恐不如漸次行之之爲愈也。端夏曰,惟務姑息,何事可做?大臣收議,旣經屢年之後,猶以猝改爲慮,臣未之曉也。若終不變通,則不文之人,又將盡參科第,國家,將焉用此輩哉?此事出於擧□□設令怨□□自當叢萃□□矣。文裕曰,士子□□之弊,大臣,旣陳之,臣亦有所欲達矣。今番庭試時,時刻將迫,則儒生輩數十爲群,直登臺上,爭投試券,收券官,覆之以帳,則又爲突入,擧帳納之,雖還爲出給,而尙不無渾入者,極爲駭愕,今後各別申飭,俾勿如此,可矣。端夏曰,臣於其時,出題後,與諸試官相議曰,鄕中不文之輩,冀其僥倖,不能安其鄕里,欲啓稟揭示於館學,使之退去修業矣,此似逐士,故不果爲之耳。壽恒曰,頃者九日,分兩庭設製,竝賜及第,此實盛擧,士皆聳動,而但一日竝行,當此澆薄之世,或不無暗昧之弊,今後則九日製官員,雖有故,特命設行,而居泮儒生,則別爲時時設製,似好矣。上曰,唯。端夏曰,曾於庚申夜對時,戶曹判書趙師錫,啓以□諸□□則祖宗朝,臺諫,必以法制廢墜,爭執,仍陳大典法,不可不修明,及續錄後累朝受敎,裒輯成書之意,臣亦陳其言之爲是,卽有成命,而尙無所就,良可歎矣。壽恒曰,右議政李端夏,新自鄕來,未詳前後曲折,故有此所達矣。今大司憲李翊,在備局時,使之主管京各司及諸道各營所在,捧承傳受敎之事,竝爲收取,錄成一書,如大典續錄之規,而知委京外,搜聚之際,以致遲延矣。御營大將徐文重,留意此事,私自蒐輯,竝與其收聚於京外者,作爲二冊子,而或有一事,前後受敎各異者,或有窒礙難行之處,且不無遺漏未盡收拾者,以此未及修正,必須參考熟講,稟旨完定,然後方可刊布遵行,而此是不可已之事,失今不爲,漸至散逸,則祖宗朝受敎,將至泯沒而不行矣。端夏曰,法制明,然後可以爲國,大典所載之事,尙或有不能盡知者,況受敎乎?李翊,今爲別爲招來,或使趙師錫·徐文重專管,似可矣。壽恒曰,李翊,初因主管,而趙師錫·徐文重,今方爲有司堂上,令此兩人,斯速修正,可矣。上曰,依此分付,從速修正,可也。出擧條壽恒曰,國勢之危急,如此,必須大小臣僚,俱會于朝,聚會精神,同心協力,如救焚拯溺,雖微末之官,猶不可退臥自便,況受恩深重,致位卿班之人乎?卽今宰列,無故行公者,絶少,如李翊,曾在銓曹,□□難安,而朝家□洞燭,公議亦可謂□□之敎,而尙□□命之期,至於禮曹判書李敏敍,受由下鄕,亦無上來之意云。雖未知緣何事故,而禮曹,雖非煩劇之地,凡干公務,必待長官而可行,此兩臣處,似當爲別爲下諭之擧矣。上曰,李翊,下疏批,旣令上來矣。李敏敍,受由下鄕,謂卽上來矣。聞欲久留云,自政院下諭,可矣。出榻前下敎尙運曰,方物移准事,旣已別單書入,啓下矣。前送白綿紙三千卷益於元數,而此則文書中,不爲擧論之意,敢達矣。上曰,然。壽恒曰,不足之數,則當爲補送,而有餘者,其在事體,不可竝載文書,姑爲置之,似宜,故與戶判相議之矣。尙運曰,彼中,如有還給之事矣。尙運又曰,朝士料祿,以太代米事,曾已定奪矣。軍兵將官則不入於其中,而聞渠輩,亦以代受爲好云。將官收祿,別單中書入之意,敢達矣。上曰,依爲之。尙運曰,因江華留守申晸所啓,海西山邑稅米,自江都納價取用事,有與戶判相議爲之之敎矣。田稅,乃是惟正之供,揆以事體,不可防納,雖以海路稍遠,爲言,嶺南諸邑,亦皆越嶺來納於可興倉,況今該曹失稔,稅入太縮,谷山則旣已定奪,使之作布,而餘各邑,比谷山稍近,當以本米收捧,而江都換米,決難施行,而旣有成命,故敢此仰達矣。壽恒曰,前日江華留守申晸,以此事,謂有前例,有所陳達,事體則似涉未安,而江都,異於他處,且其時趙師錫,方任戶曹,且管江都事,試令相議變通矣。厥後聞之,則趙師錫之意,亦以爲重難云,而田稅,旣是惟正之供,此事有同防納之例,似難施行矣。上曰,姑置之,可也,出擧條師命曰,頃日江華留守申晸,榻前陳達,江都收米四千餘石,使本廳還償,而今年稅入太縮,以時方見在,及移轉穀物,通而計之,則其數,實無救濟三南之勢,雖是江都之穀,亦當移轉而用之,卽今似難還償,何以爲之乎?上曰,其數不多,故使之還償矣。事勢如此,姑待明秋而爲之。出擧條師命曰,賑恤廳空名帖,或自京廳還賣,而或給與畿甸守令,以爲賑資矣。今已垂盡,各空名帖千餘張,令該曹成給,何如?上曰,分付成給,可也。出擧條鎰曰,臣頃日以操鍊軍兵事,出往水原,詳聞軍情,則本府沿海十餘面,尤甚被災,近萬軍兵,諸般身役,實無備納之勢,將□□蠲減,而空名帖,亦令出給水原□□,似宜矣。壽恒曰,水原,以□□畿輔重鎭,軍兵數多,而精鍊無異輦下,宿衛之卒,實爲緩急得力之地,沿海尤甚被災,本府諸般身役,似當別樣蠲減,以示朝家優恤之意,而災邑蠲減之代,自該廳例爲充給,卽今廳儲罄竭,至於騎步兵番布,則該曹所儲,雖似有裕,而今年蠲減之邑,比前甚多,未知果何以推移充給也。師命曰,騎步兵番布,雖是凶歲,不許裁減,已有事目,決難全減,依全羅道例,使退番納於來十月,似宜矣。上曰,水原,乃畿輔重地,而摠戎使,目見民事而來,軍兵役布,使之退納,可也。出擧條師命曰,兵曹,可以擧行,而如御營軍·訓局砲保·禁衛軍之役布,當自各其本邑,稟處矣。上曰,兵曹爲先依此擧行。文重曰,御營役米,如或□蠲,則其代,必自廟堂劃給,然後本廳,庶可以繼用矣。壽恒曰,御營廳,必欲得蠲減之代,則三百石米,誠難充給矣。汝哲曰,訓局布保,其數亦多,則蠲減之難,無異於御營廳矣。上曰,形勢如此,難可變通矣。師命曰,禁衛軍米,亦有難於變通者矣。上曰,然。端夏曰,聞水原府使趙亨期之言,則本府軍兵,甚精,朝家賴力,將有勝於輦下之卒,而今歲凶荒,比他道尤酷云。邑宰之言,雖未必盡信,而卽今流散者,槪多水原之民,臣意則諸般身役,別爲蠲減,宜當。兵曹所儲之布,至於五千餘同云,騎步番布之外,砲保布番,亦令兵曹充償,御營軍,則前此凶歲,亦有減番之時,今年尤何可上番乎?姑爲停番,特除其役米,似好矣。壽恒曰,停番蠲役,固是矜恤之道,而臣意則每年停番,恐或不便矣。師命曰,不但宿衛虛疎,累年一度之番,又今減除,則軍兵之鍊習,實無其日,誠可慮也。汝哲曰,李師命之言,是矣,臣曾忝御營大將,御營軍上番者,初則坐作進退,皆甚生疎,久卽漸至鍊熟矣。近間連爲停番,故貧殘軍兵,至於□□服餙上番之時,□□空手而來,其弊不貲矣。上曰,非但主者爲悶,其在國事,亦甚虛疎矣。師命曰,禁衛營別哨上番者,初頭皆甚生疎,二朔鍊習之後,得中之數,多至三四十分,其在鍊才之道,必須着實爲之矣。汝哲曰,水原之民,隷於軍役者,居半,當凶歲□□許蠲減諸役,豈□□變通,誠可歎也。□□軍兵逃故之代,盡□□軍額甚□□役頗多,至或有三父子竝入軍額者,故逢此凶歲,皆有逃散之意,以此鍊習之法,甚爲虛疎,射手則雖善,而砲手則皆不能中,此是雄藩重地,何可等閑視之乎?丙子年水原一邑之外,終無入援之兵,朝家之有賴於此者,果何如,臣父爲水原府使時,軍兵,七千餘名矣,今則減爲五千餘名矣,馬兵七百餘名矣。此是朝令夕發之兵,臣意則如南漢·喬桐之例,卽水原一邑民丁,盡屬本府,宜當,下詢于大臣,如何?上曰,此言,何如?壽恒曰,蠲役之事,國用如有裕,則別施優恤之典,豈不好矣?而但米數,必至千石,賑廳,難可充給,且全羅道諸般身役,甲子及今年,盡爲蕩減,水原一邑,又爲盡減,則形勢實有難處者矣。民丁專屬水原一款,前此亦有此議,非不知其便宜,而但各衙門軍兵之在本府者,將何以□定乎?汝哲曰,前者水原府,請以水軍,移定於他邑,朝家特爲允許,淸城府院君,屢年料理,終不得爲之,未免還定於本府,至今爲弊矣。鎰曰,金益勳,爲水原府使,陳請於朝廷,以水原水軍九十名之額,移定於豐德,其後終至還定於本府,今則其弊轉甚矣。臣見水原軍兵,極其健壯,誠爲可惜,臣之所請三部六司之法,實甚便宜矣。朝議猶未歸一,若依壯抄軍例,抄其丁壯,輪廻上番,其餘則實爲保人收米六斗,番上之軍,官給糧料,納米之軍,終歲閑遊,以軍情□□必以爲便,今或以收米一款,持難,而本廳從前牙兵保人收米之規,良人則十二斗,公私賤則六斗,至於松都束伍,則以上番爲苦,自願納米,故初以二十斗收捧後,減爲十五斗,此是本鎭已行之事,非今創始也。師命曰,此事利害,臣固未知,而自受本兵之任,蓋嘗反復思度,則高陽以西軍兵,盡屬摠戎廳,則西路,將無軍兵,此甚難處,且束伍軍,率多疊役,今若又行此法,則必不無怨苦之端,此亦不可不慮者也。壽恒曰,李師命所陳西路無軍之言,是矣,束伍軍難堪之弊,亦然矣,姑待左相還歸,商議稟處爲宜矣。上曰,□□左相來後議處矣。鎰曰,摠戎廳,本完豐府院君李曙所設立也。今或以摠戎使,謂之京畿兵使,而設立本意,則實付以右體察之權,爲置五營將,廣州則防嶺南路,楊州則防北路,水原則防西湖路,坡州·長湍則□□移屬於守禦廳,□□惟在□□哉?汝哲曰,古有□例,今則絶不以武臣差遣矣。端夏曰,臣病昏,全無知識,而猥忝大臣之列,旣不獲命矣。此事,以曾有待左右相入來後稟處之命,具鎰來言臣言其曲折,臣與之熟講,有與臣見相合者,且聞諸大臣,皆無異議,而今者將未免中寢,以此具鎰,極爲慨然矣。第當宣廟昇遐之時,先正臣李珥,爲農兵十萬之說,朝議,以爲迂遠而不用,及壬辰瓦解之後,其言果驗,故故相臣柳成龍,有李文靖眞聖人之歎矣。然李珥,於此,必有思度規模,而今無可考而知者,今之束伍,摠數二十萬,而或以公私賤,或以騎步兵,率多一身兩役,且無給保給復之規,而軍裝服色則皆令自備,徒被鞭撻之苦,實無勺水之利,故疲殘之狀,有不可以言,緩急何以得力乎?臣意,就其中抄出精壯十萬,其餘十萬則□保每人,各給一保,使收斗米·木疋,稍有所資,不待營將巡歷,本官於暇日,亦加鍊習,則可爲有用之兵矣。若有外寇,則以此十萬,先使赴戰,若至兵連禍結,則宜用遍境出師之法,臣於甲子春,以此意應旨陳疏,而廟堂不施矣。遍境出師之法,臣父於丙子陳疏,蓋引反正時體察使張晩,兩班亦爲一軍之說,而又以爲依倣舊制,以公卿以下,無一人不從軍,爲大律令,三品以上,稱爲將帥,六品以上,稱爲將官,七品以下,朝士軍·儒生·武學·□民·防民·胥吏·典僕·良丁,□各以其類爲號,在職使者,除征,父子同籍,父除征,兄弟同籍,則兄除征,老病疲癃者,除奴子仰役者,限數除征,又募納物免征,而□免征,各給其帖,如有不入籍伍者,梟示,鄕里,諭以事定卽罷之意,大略如此,自上優答,而領相金瑬,沮格不爲回啓矣。瑬,固是名相,反正時,賴其威名,克集大勳,而然有好勝自用之病,於臣父文章,則推以師席,計策,終不采用,以爲渠何知乎?臣父,看書不泛,凡於古今治亂盛敗之跡,無不留心窮格,反正後陳疏之策,皆不見施,其時相臣尹昉,則有休休之量,於臣父,頗相奬許,丙子絶和後,昉,請先移御江都,而士論功斥,甚峻,及虜兵已迫之後,大駕將向江都,而不及轉入南漢,其蒼黃之狀,何可盡言乎?古人云,志伊尹之所志,學顔子之所學,臣父心事如此,丙子冬,□□國家顚覆,爲至痛,□□至今□□金尙憲之遠退,入侍□□居家,常若居憂之人,而實無知者,頃因領相所陳,乃蒙聖朝恩命矣。至於遺稿,以有遺命,亦不敢刊行,奉朝賀宋時烈,取以刊之,臣父,若志在文章而已,則豈令勿刊遺稿乎?宗泰曰,雖是大臣之言,私辭,太涉支蔓矣。端夏曰,經筵官規正之言,是矣。臣素有顚病,故前後辭疏,每有幾至喪心,幾至失性等語,轉以及私,不覺其外馳,此皆臣之病也,如此而尙可仕乎?經筵官規正之言,是矣。然君臣,猶父子,當此國家艱難之時,若不盡心言前世致亂之由,而論事之際,徒拘於禮數之間,則何能上下交,而其□乎?臣請軍制之說,具鎰之意,蓋期於束伍中,抄出精壯,而收米於□軍,以差□此與臣甲子疏意,有略同者,故臣曾亦□今垂成而將罷,良可惜也。西路無軍之言,固是,而臣意則常時摠戎使,以此兵,爲環衛,若有西警,則令摠戎使出征,或守臨津,或守猪灘,則畿西,亦不爲無軍矣。上曰,右相所見,已聞之矣,待左相還朝後,更爲議定,可也。䎘曰,趙等山訟,□啓下,而與前京畿監司尹以道,爲相避之嫌,故自本府,別遣郞廳摘奸之意。入啓蒙允矣。今則新監司已出,別無所嫌,令本道別定剛明官,從公査啓,以爲稟處之地,何如?上曰,依爲之。出擧條頤命曰,卽者大臣,以注書之代書日記事,陳達,已有査治之命矣。臣曾於六七年前,屢爲假官,□而至於□疏箚,則未免倩人以書,是臣出身之初,已犯怠慢不謹之罪矣,今當査治之時,何敢一日晏然於臺席乎?請命遞斥臣職。答曰,勿辭。宗泰曰,執義李頤命,再啓頻瀆,退待物論矣。上曰,知道。聖佑曰,請還收遠竄罪人金煥,中道移配之命,措語同前上曰,勿煩。宗泰曰,義城鄕吏金震琦,因尹誠敎願借事,擊錚公事,啓下刑曹,而有除刑推放送議處之命,此事實關後弊,故□請仍邑宰,而至於擊錚,此是無前之事,而因一鄕吏之擊錚,仍任罷職之官,揆以朝家事體,恐無是理,此公事,勿施,何如?壽恒曰,此事,臣亦欲陳達,承旨之言,是矣。誠敎赴任,未滿數月,雖未知其治績之如何,而在前善治守令□□備局者,或有之矣。至於鄕吏擊錚□□理之事,似不當□議處矣。上曰,守令旣已罷職後,鄕吏擊錚請仍,旣是三件事之外,極爲猥濫,情狀可駭,此事,該曹自當回啓,故如是爲之矣。文重曰,聞刑曹判書金禹錫之言,震琦多食官糶,諸鄕吏,以爲若遂此事,渠輩,可以竝力備償云,故有此擊錚之擧云,尤極痛駭矣。上曰,果如筵臣之言,則不可□□而止,令刑曹各別嚴刑定罪,出擧條遂罷出。
洪萬鍾,以禮曹言啓曰,今十一月初三日,大臣·備局堂上引見入侍時,祈雪祭,令該曹從速設行事,榻前下敎矣。依前例祈雪祭,不卜日宗廟·社稷·北郊,別遣重臣,來初六日設行之意,分付,何如?傳曰,允。
徐宗泰,以備邊司言啓曰,本曹武郞廳宣傳官李□奔走勤仕,已過十五朔,依例六品遷轉事,捧承傳施行,何如?傳曰,允。
以司僕寺官員,以提調意啓曰,今十一月朔諸員□當次,乃是全羅道各邑,而本道今年凶荒,比他道特甚,被災尤甚邑之尤甚邑及尤甚邑,諸般身役,竝爲蠲減,如騎步兵應爲上番之類,亦令退定事,因本道狀啓,自備局覆啓,允下矣。本寺□與騎步兵上番,無異,故被災尤甚邑,諸員上來者,不可仍立,竝皆退送,則之次邑上來之數,不過十餘人,此外則猝難移定於他道,又無推移之勢,今朔則不得已雇立之意,敢啓。傳曰,知道。已上燼餘
刑曹判書金禹錫上疏。入啓。答曰,省疏具悉。卿無所失,勿辭調理察職。
行大司諫李世白辭職上疏。入啓。答曰,省疏具悉。此旨濫率有異,卿其勿辭察職。
左承旨尹敬敎辭職上疏。踏啓字。已上朝報
洪萬鍾啓曰,卽者上番翰林鄭澔,下番沈季良,以曾任政院郞廳時,有日記代書之事,當入於査啓中,以此引嫌,一時出去,殊涉未妥,莫重史局,不可暫曠,竝推考,卽爲牌招察任,何如?傳曰,允。
松禾儒生鄭□等上疏。大槪,□□答曰,省疏具悉,疏辭,令該曹稟處□□。
禮曹啓目,粘連啓下是白有亦,海西遐遠之地,儒生尊慕之誠,尙今未已,誠爲可嘉是白乎矣,書院賜額,係是莫重之擧,故不得疊賜,明有禁令是白去乙,近百年未遑之事,今始來請於設禁之後,所訴雖懇,有難輕許,疏內辭緣,置之,何如?啓依允。以上朝報
上在昌德宮。停常參·經筵。
下直,羅暖萬戶姜敏聖。
洪萬鍾啓曰,明日望闕禮習儀相値,視事,頉稟。傳曰,知道。
徐宗泰啓曰,行大司憲李翊,掌令鄭來祥,持平李濟民·李震休,在外,掌令李台龍奉命在外,執義李頤命避嫌退待,今日以監察茶時之意,敢啓。傳曰,知道。
李選啓曰,小臣,以承文院提調査對進去,下直。傳曰,知道。又啓曰,吏曹郞廳來言,承旨有闕,政事,何以爲之?敢啓。傳曰,當日爲之。
又啓曰,政事,當日爲之,命下矣。臣選則兼帶承文提調,以査對進去,右承旨朴元度式暇不爲行公,左副承旨時未差出,同副承旨林泳在外未上來,右副承旨徐宗泰□□□□進去,左承旨洪萬鍾當爲守□□□□廳,則無推移之員,何以爲之?敢稟。傳曰,兵吏批兼進。
徐宗泰啓〈曰〉,廳中,僚員之不備,未有甚於近日,出納之際,事甚苟簡,今日政,有闕承旨,以在京無故〈人〉差出,卽爲牌招察任,何如?傳曰,允。
吏批,判書呂聖齊病,參判朴泰尙病,參議沈壽亮進。兵批,判書李師命査對進,參判李秞□,參議未差,參知鄭勔進,右副承旨徐宗泰,吏兵批兼進。
吏批啓曰,判書呂聖齊,參判朴泰尙,俱以病不進,小臣獨政未安,何以爲之?敢稟。傳曰,只出緊任。
以金昌協爲兵曹參議,鄭載禧爲漢城左尹,李萬齡爲兵曹正郞,曺徵漢爲監察,成虎徵爲承旨,洪萬鍾付左承旨,朴元度付右承旨,成虎徵付左副承旨,鄭勔付兵曹參議,金昌協付兵曹參知,成夏昌爲書題,尹以濟單付同知,尹敬敎·崔有泰單付護軍。
傳于徐宗泰曰,日寒如此,薄衣軍士,襦衣題給。
傳于洪萬鍾曰,日寒如此,宿衛軍士,空石題給。
以備忘記,傳于徐宗泰曰,今下弓矢,羅暖萬戶姜敏聖處,給送。
李選,以吏曹言啓曰,寧陵冬至祭,當爲今日受香,而獻官行丹原守江,稱以身病猝重,豫差行慶□□稱在外,俱不入來,莫重祭享,未免顚倒,事極駭然,丹原守江·慶□□,竝從重推考,不得已闕內入直五衛將金爾樞,改差以入之意,敢啓。傳曰,知道。或稱身病,或稱在外,俱不入來,殊甚怠慢,竝先罷後推。
正言韓聖佑啓曰,請還收遠竄罪人金煥,中途移配之命。措辭同前執義李頤命,引嫌而退。疏箚倩書,旣異日記,亦非創始,實無可嫌,執義李頤命,請命出仕。答曰,不允。末端事,所謂疏箚,未知倩書於何人,而此不過因襲謬例而已,元非正當之事,則實無可嫌之說,殊甚未妥,依啓。
正言韓聖佑啓曰,臣伏見聖批,以疏箚倩書,元非正當之事,實無可嫌之說,殊甚未妥爲敎,臣不勝瞿然之至。昨日大臣,以日記倩書事陳達,而疏箚,或倩書於一家子弟爲言,此雖謬例,其來已久。且疏箚,人皆謄見,故修正日記之人,粘付於當日之下,以備後考而已,實與日記倩書者有異,則疏箚倩書,旣非頤命之創始,亦不可獨爲追咎頤命,故臣以實無可嫌,爲請出之語,而措辭未瑩,反承未安之敎,臣何敢晏然職次?請命遞斥臣職。答曰,勿辭。啓曰,正言韓聖佑,再啓煩瀆,請退待物論矣。傳曰,知道。
注書任翊元啓曰,臣祗奉聖旨,馳往懷德地興龍村奉朝賀宋時烈所住處,傳諭聖旨,則以爲臣衰病垂盡之餘,添得令行寒熱之病,膈上喘急,僅僅不絶,忽於此時,史官來傳聖旨,其所以招徠慰撫之意,丁寧懇惻,切非□□臣所敢承者。臣竊欲略陳懷利喪恥之至戒,□□筋病骸之難,奚以冀聖慈□□至於如此,精神慌忽,齒舌□□苦言悲懇,欲吐□□聖上,益懋聖學,□聖德,應物之際,精察於天理人慾之辨,以慰宗社神民,□□夕死,庶可瞑目矣云矣,敢啓。傳曰,知道。
徐宗泰啓曰,今日入直省記,玉堂上下番,以校理□□黃欽書塡來呈,此非致疑之事,故循例□□矣。卽聞校理金昌集,副修撰洪受潤,以上下方爲入直,不勝驚怪。招問兵曹該吏,則渠亦無辭以答,□□省記,何等重事,而專不詳謹,致此差誤,□□事之可駭,莫此爲甚。玉堂省記,別單書入之意,□□治罪,入直堂上·郞官,亦難免不能檢察之罪,推考,何如?傳曰,允。已上燼餘
右議政李端夏箚子。大槪,病勢危劇,乞賜罷免事。入啓。答曰,省箚具悉卿懇。此非深咎之事,卿其安心勿辭,速出論道,以副予望。
副修撰朴泰輔辭職上疏。踏啓字。已上朝報
上在昌德宮。停常參·經筵。
李選啓曰,明日常參·經筵,取稟。傳曰,停。
又啓曰,少臣,以冬至望闕禮習儀進去,敢此下直。傳曰,知道。
徐宗泰啓曰,行大司憲李翊,掌令鄭來祥,持平李濟民·李震休,在外,執義李頤命牌不進呈辭,掌令李台龍奉命在外,今日監察茶時之意,敢啓。傳曰,知道。已上燼餘
栗峯察訪呂必齊,差使員上來。
謝恩,都摠管臨瀛君沆,全羅兵使閔暹,護軍李令經。
濟原察訪李宇晉,咸興判官李垈,德濟萬戶金得江,慶安察訪兪命聃,開城敎授魚瑞龍,差使員上來。
政院啓曰,本院累年日記,注書之代書與否,依日昨下敎,今將一一相考査出,而第不審當自何年而爲始乎?入侍之日,不能明白覆稟,定其年限,故惶恐敢啓。傳曰,自庚申爲始,査出,可也。
傳曰,近日兩司行公,只有二人,而纔爲行避經宿,尙未處置,其在事體,殊甚未安。掌令李台龍,獻納姜鋧,竝姑改差,其代,明日開政差出,牌招察任。已上朝報
禮曹啓曰,冬至望闕禮習儀,當行於今日,而不但憲府無行公之員,至於監察十三員內,四員差祭,二員病親受由,一員身病,一員差祭未肅拜,五員未署經,亦無代班之員。自前諫院,雖或未參,憲府多官,竝皆有故,未有如此之時,事甚未安,令政院稟處,何如?傳曰,允。
政院啓辭〈曰〉,禮曹啓辭,冬至望闕禮習儀時,監察無代班之員,令政院稟處事,允下矣。監察十三員內,或差祭,或病親受由,或未署經,皆有公頉,無故之員,只有李相碩一人,而以身病不得進參云。疾病輕重,雖未知其如何,而此外無他推移之員,分付本府,使之力疾,卽爲進參之意,敢啓。傳曰,知道。以上禮曹謄錄
戶曹啓曰,來十二月朔爲始,百官六品以上頒料,依定奪減米與加太之數,別單書入之意,敢啓。傳曰,知道。公主則事體有別,三十二斗米之減不減,亦無大段利害,此則仍前擧行事,命下矣。元單子中,改付標以入之意,敢啓。傳曰,知道。戶曹謄錄
上在昌德宮。停常參·經筵。
自昧爽至辰時,有霧氣。
徐宗泰啓曰,明日常參·經筵,取稟。傳曰,停。
又啓曰,大司憲李翊,掌令鄭來祥,持平李濟民·李震休在外,執義李頤命呈辭入啓,掌令一員未差。今日以監察茶時之意,敢啓。傳曰,知道。
□□啓曰,明日冬至望闕禮習儀進去,下直。傳曰,知道。
朴元度啓曰,今日爲政事,命下矣。都承旨李選,□□□□,同副承旨林泳,在外,左副承旨成虎徵,身有實病,尙未肅拜,□□□□□□□□□□□□去,廳中,只有臣元度,左副承旨洪萬鍾。臣以代房,當爲進去吏批政廳,洪萬鍾,當爲守廳,兵批政廳,無推移進去之員,何以爲之?敢稟。傳曰,吏批兼進。
洪萬鍾啓曰,□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□傳曰,允。
有政。吏批,判書呂聖齊進,參判朴泰尙病,參議沈壽亮病。兵批,判書李師命□參判李秞□參議鄭勔。
以黃欽爲獻納,李玄紀爲司僕正,李翊爲宗簿提調,姜鋧爲副修撰,韓垽爲執義,申汝哲爲判敦寧,李思永爲兵曹參議,李日翼爲掌令,柳成運爲兵曹佐郞,尹謐爲江華經歷,柳道玉爲東學訓導,李秀英爲典籍,李衡祥爲廣州經歷。已上燼餘
禮曹正郞都處享,禧陵樹木斫伐事,佐郞李禎翊,顯陵·穆陵樹木斫代事,出去。
謝恩,京畿監司申翼相,右承旨朴元度,禮曹佐郞柳成運,兵曹佐郞李萬齡,都摠經歷李筵·金夏瑞,典獄主簿邊□伯,內贍奉事金煒。
執義李頤命初度呈辭。入啓。遞差。
江襄監司書目,春川府使李東老,災傷差錯,罷黜事。
傳曰,以昭儀金氏爲貴人。
江襄監司李喜龍上疏。大槪,新授藩臬之任,決非如臣庸陋,所可承當,賤疾且極,無望陳力,冒死號籲,乞賜鐫改,以安微分,以重官方事。入啓。答曰,卿其勿辭,從速往欽哉。
京畿監司書目,高陽呈,以謝恩兼冬至副使金德遠辭職上疏,及交河呈,以禮曹判書李敏敍辭職上疏上送事。
右副承旨徐宗泰上疏。大槪,臣有發言妄錯,虧損事體之失,而昨因外祀齋戒,今始露章自列,伏乞亟賜斥罷,以治臣罪事。入啓。答曰,省疏具悉。爾其勿辭察職。
右尹崔錫鼎辭職上疏。入啓。答曰,省疏具悉。卿其勿辭察職。
獻納黃欽啓曰,臣於政院日記修正之時,有一家人代書之事,方在査出之中,不可仍冒於臺席,請命遞斥臣職。答曰,勿辭,退待物論。
答禮曹判書李敏敍疏曰,省疏具悉。疏辭,令該曹稟處,卿其勿辭,從速上來察職。
答右參贊金德遠疏曰,省疏具悉。疏辭,令該曹稟處。
吏曹啓目,粘連啓下是白有矣,政府西壁之任,雖非劇務,出疆之後,不可仍帶往還,似當許遞是乎矣,重臣進退,臣曹不敢擅便,伏惟上裁。摠管乙良,令兵曹稟處何如事,啓依回啓施行。已上朝報
吏曹參判李選上疏,伏以先正臣高麗文忠公鄭夢周,於聖祖開國之時,諸將等,雖迫於事勢,不免剪除,而太宗臨御之後,卽命贈以爵諡,建祠俎豆,終以正學,追配聖廟,其所以褒美之者,可謂至矣。顧惟左常侍金震陽,身居臺省,與夢周,協以同事,精忠大節,實相伯仲,而聖朝追褒之典,獨不及焉,至今湮沒,誠爲可惜。夢周死,而麗氏亡,聖祖開國,而震陽等八人者死,其時麗氏舊臣,能爲其主,抗節不仕者,吉再一人之外,未有聞焉。雖以元老大臣,無不俛首屈膝,以保爵祿,而惟震陽等,獨能見殺,若非其志節彌厲,大爲功臣等所畏憚,則宜不至此也。以當時事狀而言,則鄭道傳等,送敎書使孫興宗,體覆使黃居正等,或杖殺,或絞殺。及我太宗,追得其實,乃震怒削其勳籍,流竄於外,而又禁錮其子孫,懲惡之典,可謂嚴矣。獨其褒揚之命,闕而不擧,毋亦以待我今日聖明之世耶?此事年代已逖,雖似不急,然而褒崇節義,有國之要務。況朴尙衷,亦是高麗之臣,而已因大臣建白,有贈諡建祠之擧,則夫以震陽等,與鄭夢周同事者,獨不可比竝於尙衷耶?誠願殿下,下詢大臣,於震陽,特加爵諡,於李種學·李崇仁·李擴·崔乙義·禹洪壽·禹洪命·禹洪得等,同加爵命。又以震陽,配食於夢周嵩陽祠廟,則允爲聖朝表奬之盛擧。龜城君浚,乃臨瀛大君璆之子也。才智出衆,大爲光廟所眷愛,當李施愛之叛亂北關也,浚,時年十八,以都元帥,討平凱還,遂策敵愾元勳。弱冠由兵曹入閣,以至首揆,又策翊戴功。成廟朝,有權孟禧者,以浚有人望,國君可當等語,對左參成韓繼美說道,繼美,乃詣闕以告,於是孟禧及崔世豪等,受訊伏法。宰臣及憲府,累請治浚不道之罪,貞熹王大妃,終始不聽,則又謂浚,爲群小所指,不宜在京,請置於外。大妃敎曰,龜城,乃世祖所眷愛者,今黜之於外,恐違世祖之意也。大臣申叔舟等,猶請之不已,大妃,不得已遂聽其削勳,安置於寧海府,以沒,大妃,爲之流涕,使之歸葬焉,而惟其勳爵,至今未復。夫浚,以近宗,過被寵任,至據首揆,勳名大盛,則固宜其及於禍,而若孟禧等事,則只是私自亂言而已,元非浚所與知者。故其所以罪之者,亦不過曰,爲群小所指云,則其無情犯,據此可知。如甄城君惇之於中廟朝,仁城君珙之於仁廟朝,皆被罪死於大獄之下,而旋蒙解釋,官復禮葬,獨於功高無罪之浚,尙昧昧焉無所伸白,寧不冤歟?誠願殿下,下詢大臣,爰命史官,考諸國乘,果有如臣所陳者,則特許復爵,以慰幽魂,允爲聖朝伸枉之盛擧。先正臣文正公趙光祖,以天人之學,遭遇中廟,以做三代君民之治,而不幸爲衮·貞等奸壬所陷而死,斯文氣短,章甫含痛,閱數十年而未有白其冤者。至仁廟初,大學生康惟善始倡,多士草疏,亟訟其冤,請復其官爵,以明士趨,而忠憤激切,上動天心,大被仁廟所奬諭,及至大漸,乃命復其官爵,此雖由於仁廟聖明,洞燭其冤狀,而然苟非惟善首先叫閽,則亦何以至斯?時,明廟,以沖年嗣位,時事大變,權凶竊柄,仇視正論,以光祖復爵,而謂之尹任所慫慂者。時則嶺人黃俊良,以成均學正,受其風旨,謂惟善,嘗在泮主詭論,將中以危法,賴有人力救者,雖得免焉,而猶勒停應擧,所謂詭論,卽指申雪光祖而言也。以故,俊良,大爲士論所得罪,不齒於人,而後乃稍改其心,從先正臣文純公李滉講學,頗見許可。且有文章,而然終未能得踐名路而死,雖以嶺人之喜立祠宇,至於俊良,則沒百餘年,豐基之人,未有爲之立祠者矣。向時豐基·榮川之人,不恤公議,乃敢以俊良,配享於文純公李滉書院,終有還出位版之擧,則又訐訴於土主·道臣,刑扑狼藉,遂至還配。夫俊良之黨奸害正,得罪公議,詳載於惟善誌碣中,今不可誣,而先正之論,以俊良所著朱書跋文,齒在於李滉序文之下,猶以爲當去,況可容議於俎豆之列乎?其時土主·道臣,偏聽黨人之言,以刑威,箝制公議,勒配於先賢祠廟,事之可駭,未有甚於此者。誠願殿下,下詢大臣,斥去從祀,以正學的,允爲聖朝尊賢扶正之盛擧,臣無任兢惶戰灼之至。答曰,省疏具悉。所陳之事,當令該曹,議大臣稟處事,據曹啓目粘連判下是白有亦,議于大臣,則領議政金壽恒以爲,人臣之義,專於所事,是以古昔帝王之必加褒錄於勝國守節之臣,蓋所以礪世道而敦臣節也。當麗朝之末,雖所謂元老名儒,無不歸心於我太祖,相與翊贊開國之業,是雖我太祖盛德自致,天與人歸之體,而其一時朝臣,有媿於臣節,則多矣。獨文忠公鄭夢周,盡忠宗國,終以身殉,唯我列聖,所以尊尙表章之者,卓越尋常,其意,豈偶然哉?其時與夢周協心共事者,惟金震陽等若而人,而其誠忠義烈,震陽爲最著,特施追褒之典,贈以爵諡,仍許配食於夢周之祠,則豈不有光於顯忠勵世之道也?至於與震陽同事臺省之人,後或有仕於我朝者,此則在所不論,而惟其與震陽同死者,如李種學·李崇仁諸人外,只以有私怨於鄭道傳,而被其陰囑撲殺者,則恐不可以冤死之故,一例褒贈,宜令該曹,博考史牒,分別稟處也。龜城君浚被罪曲折,臣素所昧昧,而今以此疏觀之,初無身犯不食之罪,特以權孟禧等亂言,伏法,而廷臣力請,至於安置以死,則比之近世懷恩君德仁之事,尤涉暗昧,至今不得伸理,誠可謂冤枉矣。然事在久遠,且係重大,不可不詳審,宜令考諸實錄,明知其事狀而後,處之也。己卯諸賢之登斥屈伸,爲斯文興喪之一大機,而乙巳康惟善之疏,大爲仁廟所嘉奬,則黃俊良之目以詭論,勒停其應擧,其爲得罪公議,大矣。後來俊良,雖出入大賢之門,被其許與,僅可以贖少時之愆,而至於俎豆之享,何得以輕議乎?嶺南,最多書院,其中濫祀之人,不止一二,而非朝家所與知,則固不可逐日釐正矣。今此俊良之配食,出於土主·道臣,偏聽訐訴,以刑威箝制勒配,果如疏中所陳,則事之可駭,莫此爲甚,不可不査問本道,有所處置也。臣本聞見寡陋,此等故實,尤甚鹵莽,明問之下,不敢率爾而對,今始略貢淺見,未免稽緩至此,不勝悚懼之至,伏惟上裁。右議政李端夏議,與領議政金壽恒同。領中樞府事金壽興以爲,自古革命之際,莫不有死節之臣,而開國之君,必表其歲寒之節,如唐太宗,追贈堯君素,宋太祖之旌褒韓通,特書於史牒,傳爲美事者,良以此也。勝國之末,人心歸於聖祖,實有無復可爲之勢,而獨鄭夢周,乃心王室,忠義憤發,思以一木,支大厦之傾,其時臺省之臣,與夢周共事者,惟金震陽爲最著,聖朝,旣於夢周,備擧褒崇之典,則今於震陽,尙未及褒章,誠爲可惜,特贈爵諡,仍許配食於夢周之祠,豈不有補於民彝世敎,而爲盛世之光也?至於與震陽前後同心之人,則其間亦不無取義輕重之別,惟在該曹,博考其終始事蹟,有所稟處矣。龜城君浚事,雖流傳泛聞之語,被罪曲折,臣所未詳,若果如疏內所陳,則至今仍置於丹書之籍,可謂冤鬱,而亦宜考得實狀,而伸理之也。黃俊良之得罪公議,豈可猥擧於俎豆之享,而身故百年之後,乃以刑威勒配,則尤不當仍置而不論,査問黜之,恐不可已,伏惟上裁。行判中樞府事鄭知和,行判中樞府事閔鼎重,病不收議,左議政南九萬出仕,奉朝賀宋時烈,行判中樞府事李尙眞,行判中樞府事鄭載嵩,在外不得收議,大臣之意如此,上裁,何如?啓依允。
上在昌德宮。停常參·經筵。
初昏,黑雲一道如氣,起自巽方,直指艮方,長竟天,廣尺許,良久乃減。
徐宗泰啓曰,明日常參·經筵,取稟。傳曰,只晝講。
□□□□□□□□□□。
又啓曰,行大司憲李翊,掌令鄭來祥,持平李濟民·李震休在外,執義李頤命呈辭入啓,掌令李日翼未肅拜,今日監察茶時之意,敢啓。傳曰,知道。
□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□。已上燼餘。
京畿監司書目,楊根呈,以判決事權是經辭職上疏上送事。啓。答曰,爾其勿辭,調理上來察職。
冬至及大王大妃殿誕日,大王大妃殿·大殿·中宮殿,政院·玉堂·二品以上·六曹問安。答曰,知道。
右副承旨成虎徵辭職上疏。入啓。踏啓字。
吏曹啓曰,承旨有闕,政事,取稟。傳曰,當日爲之。
玉堂箚子。大槪,正言韓聖佑,獻納黃欽遞差事。入啓。答曰,依啓。
副修撰洪受潤上疏。大槪,臣有政院日記倩書之罪,不敢仍在直廬,陳疏徑出,伏乞先罷臣職,仍治臣罪事。入啓。答曰,省疏具悉。爾其勿辭察職。
右議政李端夏箚子。大槪,病勢益痼,今日朝賀兩禮,不得趨參,乞罷臣職,以肅朝綱,仍敷陳所懷,以備裁直事。入啓。答曰,省箚具悉卿懇。有疾未參,別無所傷,至於講經必問文義云者,意非不好,而第不曾知委於外方,自今式年而猝行,則不但多士之落莫,朝家事體,亦涉顚倒,故乃有行會與否問啓之敎矣,此豈仍爲廢閣之意乎?箚末事,卿辭如此,只令査出本日記代書,及章疏令他人代書者,以爲分輕重科罪之地,卿其安心勿辭焉。仍傳曰,遣史官傳諭。
禮曹正郞都處亨,禧陵栢木斫伐後,入來。
右副承旨徐宗泰初度呈辭。入啓。已上朝報
有政。吏批,以羅弘佐爲春川府使,漢城參軍尹憲卿,司饔直長洪萬選相換,獻納閔鎭周爲之,許玧爲兵曹正郞,李蔓興爲校書副正字,黃欽爲修撰,鄭必東爲禮曹佐郞,李思永爲承旨,趙師錫爲左參贊,金夢臣爲正言。
上在昌德宮。停常參,只晝講。
朴元度啓曰,明日常參·經筵,取稟。傳曰,只晝講。
又啓曰,行大司憲李翊,執義韓垽,掌令鄭來祥,持平李濟民·李震休在外,掌令李日翼上疏未肅拜,今日以監察茶時之意,敢啓。傳曰,知道。
傳于李選曰,差使員還下去,僉使·察訪留待。
李選啓曰,同副承旨李思永疏批已下,卽爲牌招,使之察任,何如?傳曰,允。
又啓曰,吏曹郞廳來言,承旨有闕,政事,何以爲之?敢稟。傳曰,明日爲之。
司諫□□啓曰,臣以無似,猥蒙洪造,忝竊踰分,圖報無地,奔走效身,以答萬一,是臣區區至願,而第自數年以來,衰病日甚,形貌尫羸,精力消耗,實無從官之望。屢犯違命之科,逋慢之罪,固已自訟,而向日辭疏,猶不避煩瀆者,蓋出於痛疾之極,必號父母,則其勢誠急,其情可悲,而致勤聖敎,辭旨嚴截,分義所在,宜卽匍匐趨命,而又添寒疾,症勢尤苦,遲留屢日,今始祗謝,負犯至此,益無所逃矣。且臣於兩司合啓之請,有不能自安於心者,曾忝憲職,應旨進言,其中一款,卽竄謫諸臣疏釋之意,而至於洪宇遠,擧其名而陳之,臣之所見,旣失於大臣,而大臣,以營救罪人,重被彈劾,則營救之罪,臣亦有之,豈敢以事在旣往,自隱其罪,而晏然於臺席乎?請亟命遞斥臣職。答曰,勿煩。
朴元度啓曰,司諫嚴緝,再啓煩瀆,退待物論矣。傳曰,知道。已上燼餘
晝講入侍時,同知事李䎘所啓,今年以凶荒之故,外方徵債等事,皆有停止之令矣,京衙門,亦爲一體施行,何如?上曰,依爲之。御營廳謄錄
午時,上御熙政堂晝講。同知事李䎘,特進官徐文重,參贊官朴元度,侍讀官徐文裕·金萬吉,假注書閔鎭厚,記事官鄭澔·沈季良,武臣李立身,入侍。
上讀前受音,自臨序卦,止旡疆之義。文裕讀自初九,止過咎不長也。上又讀新受一遍。文裕曰,咸□□咸卦,而咸以感爲訓,王弼,亦訓感,□□爲陽,陽爲君子,卽君子嚮用之時,而然陽氣及壯盛,必自□固,然後吉也。他卦,以初終之義爲重,而此卦則以得失爲言者,感應,比他卦□故也。本義,咸字,以咸臨之象爲訓,故其吐亦異矣。萬吉曰,謂感爲咸,朱子以爲,覺得牽强,而然臨是少男少女,實有陰陽交相感應之理,感訓,尤似親切矣。䎘曰,有心之謂感,有心之謂咸,乃先儒之言也。文裕曰,象曰,志行正也云者,初九,居陽位,應四之正,以國家立之,人君,必貞固自守,然後君子進而小人退,非謂正道得行,乃志之行也。九二則九爲陽爻,有侵盛之象,感動於五六中順之君,是以剛中之臣,遇柔中之君,君臣相得,故臨民臨事,無不吉也。䎘曰,□爻各有用,無所不通,聖人,有聖人之用,常人,有常人之用,帝王,有帝王之用矣。文裕曰,九二,相應於上,有親信之義,比則君臣情義相孚,然後方有感動之道,此爻,最好矣。象辭未順命之未字,程子,多引古文釋之,蓋恐後人未之解也。其意則九二,陽剛之臣,六五,陰柔之君,上下相感,自然吉無不利,非謂受□□爲未詳,固所難解,而然未字,不以□□詳之言,似是矣。文裕曰,節齋蔡氏,□□强解乎,三爻,方陽盛之時,有邪媚之態,故□□而改之,則旡咎,初九,吉貞,二三爻,以陰居陽□故戒小人之媚說,聖人扶陽抑陰之意,於此益明矣。萬吉曰,憂之,則有改過之道,故旡咎。文裕曰,本義所謂爲敎,深矣云者,戒小人也。象則申釋上文之義,而以內卦言之,陰居陽上,故謂之位不當也。萬吉曰,將改過,故咎無長也。文裕曰,辭不迫切,故如此。□□曰,他卦,亦有如此處,蓋欲遷善改過之意也。䎘曰,周易卦爻,或有陰而吉者,或有陽而吉,或有陽凶處,或有陰凶處,非必陰盡凶,而陽盡吉也。文裕曰,臣等,魯莽滅裂之學,强顔進講,不勝惶恐。朱子曰,易不可易讀。又曰,易難看。又曰,易之理無窮,是以,以程·朱所註釋者,見之,亦有異同,況凡人議論,安敢到乎?自上聖學高明而旣講上經,必已透澈,倘於燕安之間,有渙然融會處,有不能覺悟處,發難下問,則區區筵臣,固無以開發,而在聖學,則補益多矣。上曰,□□體認身心,然後方有所得矣。萬吉曰,今番□□中緊要者,尋繹,宜矣。上曰,唯。文裕·萬吉,進而俯伏,讀司諫嚴緝避辭,未畢。上曰,避嫌已見之,處置,措語言之,可也。文裕曰,當初□旣出私護,到今引避,尤涉苟且。且司諫嚴緝,遞差。上曰,依啓。萬吉曰,臣有區區所懷,惶恐敢達。臣受由下鄕入來後,伏聞頃以大王大妃殿誕日,有戶曹綿布五十同入內之事云。聖上誠孝之出天,群下,孰不欽仰哉?但念當此八路凶荒之時,救焚拯溺,宜無所不至,雖是應行之事,亦當減省,況此無前之擧乎?其數亦甚多,事雖旣往,不無□弊,且帝王之孝,在於保國安民,何必爲區區末節乎?伏願今後,深加聖念焉。文裕曰,金萬吉之言,切至矣。聖意所在,孰不知之?而近來八路生靈,方在塡壑之中,以損上益下之道言之,雖內帑所儲,亦宜出爲救民之用,豈可以五十同綿布,爲如此無前之費乎?此後則不爲如此之擧,則似有補於賑民之道矣。上曰,今歲凶荒,予豈不知?以損上益下之道言之,雖一二同之木,固不可無端入內,而大王大妃殿周甲後,□設進豐呈後,又逢誕日,故有此擧矣。以□□。已上燼餘
同副承旨李思永上疏。大槪,臣之情勢病勢,決不可出入於近密之地,昨日嚴召之下,不得祗赴,乞賜鐫改,仍治臣違慢之罪。入啓。答曰,省疏具悉。爾其勿辭察職。
假注書李東馣受由,代以朴權爲假注書。以上朝報
禮曹啓曰,吏曹參判李選上疏,領議政金壽恒處收議後,郞廳,進去于右議政李端夏處,則以爲意見別無異同,而但末端今始略貢淺見,未免稽緩等語,非實狀,以右議政議,與領議政同之意,別書爲可云,而自前收議時,諸大臣議同,則同書一行,例也。郞廳聽瑩,不復往告於右議政,而依前例書入啓下之後,右相見之,以爲非,當該郞廳,請推考,原粘目中,改付標,別書以右議政李端夏議,與領議政金壽恒議同之意,敢啓。傳曰,知道。
右議政李端夏箚子,伏以臣病勢危劇,未參大禮,連章乞免,未蒙矜許,至遣史官,諭以安心勿辭,臣惶感交極,不知所出。臣於再箚,有附陳兩事,其一則臣不敢更陳,而講式復舊事,聖批有曰,不曾知委於外方,自今式年而猝行,則不但多士之落莫,朝家事體,亦爲顚倒,故乃有行會與否問啓之敎,此豈仍爲廢閣之意乎?臣竊伏想聖意,甲子大臣收議,雖終不爲廢閣,曾無行會,則似當待後式年,始爲擧行也。臣問於該曹,則雖無行會之事,大臣收議,旣出於朝報,前頭講經,將依此擧行云。今若因臣添入節目之請,竝將前後收議,逐字問其旨意之成命,而停寢然後,則是臣言,未有所補,反貽大害,臣不勝其愧恨也。仍伏念聖上,臨御十三年,勵精圖治,未見其效,國勢之委靡,至於此極者,蓋未有大振作,而徒事因循故也。莫重大比取人之擧,祖宗朝良法美意,廢墜都盡,此皆由從前試官等,不能奉法而然也。聖明,雖於一朝,赫然下敎,使之一依法典施行,亦未爲不可,況於三年前收議大臣,使復舊法,而到今若以不曾行會還寢,則國事寧復有振作之日乎?臣之無狀,忝在大臣之位,言旣不能見信於上下,由其妄發,反使原任大臣,曾前獻議之切至者,亦不能見施於事會,則臣之病狀,固無行公之望,而只此一事,亦何顔而復出乎?伏願聖明,更詢于領相,熟講而處之,臣言,終不可行,則亦宜速賜罷退,以爲人臣妄言强辯者之戒,不勝幸甚。答曰,省疏具悉。若無知委外方之事,而自今猝行,則或有難處之端,而亦未免事體之顚倒故也。大抵國家之事,貴在商確,雖有論議之參差,惟當反復消詳,務歸得中而已,乃以一言之行不行,欲爲乞免之計,此豈所望於大臣者乎?當令該曹,依前日收議,判下擧行,卿其安心焉。禮曹謄錄
備局啓曰,初三日引對時,臣以近來注書日記,使人代書之弊,陳達,而臣在賓廳,與諸堂上會坐,言及此事,則堂上中曾經假注書之人以爲,自數十年前,本日記則雖不敢代書,而疏箚則或倩一家子弟以書者,亦多有之云。故臣於榻前奏達之際,竝及此意,以爲疏箚之使子弟代書,亦非故規,而果有令下人代書之事,則尤極寒心云矣。厥後得見正言韓聖佑避嫌之啓,則有曰大臣,以日記倩書事,陳達而至於疏箚,則先輩,或倩書於一家子弟,爲言云云,臣看來不勝駭訝之至。臣精神昏眊,前席所達之辭,固多顚錯遺忘,而至於先輩之有日記倩書之事,臣實未之前聞,則臣雖病昏,必不以曾所未聞之語,卒然發口,此必由於諫臣稠擾中聽瑩之致,而似聞其避辭傳啓之後,承旨·史官,以先輩二字,爽實之意,往復請改,而諫臣,答以所聞明白,堅執不許云。先輩之倩書日記,諫臣,雖或別有所聞,初非臣所達之語,而以此入於避辭,書之朝報,傳播於中外,則事雖微細,殊涉未安,不可置而不辨,故欲待入侍陳達矣。臣今病劇縮伏,前頭登對,恐未易,不得不略暴曲折之意,敢啓。答曰,知道。備局謄錄
上在昌德宮。停常參,只晝講。
朴元度啓曰,明日常參·經筵,取稟。傳曰,停。
下直,松禾縣監申泰澄。
李思永啓曰,行大司憲李翊,執義韓垽,掌令鄭來祥,持平李震休,在外,掌令李日翼未肅拜上疏,持平一員未差,今日以監察茶時之意,敢啓。傳曰,知道。
朴元度啓曰,今日爲政事,命下矣。都承旨李選病不仕進,左副承旨·右副承旨俱未差,廳中,只有臣元度,右承旨洪萬鍾,同副承旨李思永,臣則當以代房進,吏批政□進去乎?敢稟。傳曰,吏兵批兼進。
有政。吏批,判書呂聖齊病,參判朴泰尙病,參議沈壽亮進。兵批,判書李師命病,參判李秞病,參議未差,參知鄭勔進,右承旨朴元度兼進。
吏批啓曰,判書呂聖齊,參判朴泰尙,俱以病不進,小臣獨政未安,何以爲之?敢稟。傳曰,只出緊任。
以閔鎭長爲左副承旨,申啓華爲右副承旨,徐文裕爲持平,趙宗著爲司諫,徐宗泰爲兵曹參議,李益壽爲兵曹正郞,金弘福爲兵曹佐郞,鄭勔陞付兵曹參議,徐宗泰降付參知,徐宗泰·林泳·嚴緝單付副護軍,李濟民單付副司直,任翊元單付司正。
傳于李思永曰,下直監司·守令,及差使員還下去,察訪,留待。
注書任翊元改遞,代以任舜元爲假注書。
洪萬鍾啓曰,近來廳中,位甚不齊,出納之際,事多苟簡,今日政,新除授承旨,卽爲牌招察任,何如?傳曰,允。
朴元度啓曰,新除授右副承旨申啓華,時在江華府其父任所,斯速乘馹上來事下諭,何如?傳曰,允。已上燼餘
午時,上御熙政堂晝講。特進官具鎰,同知事任相元,參贊官李思永,侍讀官金昌集·金萬吉,假注書閔鎭厚,記事官鄭澔·沈季良,武臣李枝遠,入侍。上讀前受周易,自臨卦初九咸臨,止過咎不長也。昌集,進講,自六四至臨,止其吉可知也。上受讀大文音釋及程傳一遍。昌集曰,至者,至極之謂也。六四,居正位,與下體相比,故爲至臨也。相元曰,臨之道,親密爲宜,故至臨,四與六體相比,實有親密之義,此是爻辭之好者也。萬吉曰,四與初,居上君之位,陰陽相應,夫人君,以一人身,不能摠攬萬幾,必須擇任大臣,大臣,又必擇任百執事,上下各稱其職,然後可以治國,是故周公以聖人,尙勤握髮吐飯,公孫弘,非正人,猶能開閤迎士,書之簡策,至今稱之。蓋人君,尊居九重,無以盡知群下之賢否,承乎上而接乎下者,惟大臣也。苟能以人事君,賢能在位,則其於治國,何難之有?象所謂位當傳,而所釋詳備,更無他義,六五知臨,卽以知臨之之義也,以卦體言之,故謂之柔中順體,下應於二。上曰,六五,君位故也。相元曰,舜用禹·皐陶而臨下以簡,謂之大咎者,卽小註所稱而然。舜,大聖也,無容議爲,如齊桓公·劉先主,亦能得賢相共理,可謂之知臨矣。萬吉曰,天下非一人聰明之所可爲,必須取諸人,不自任聰明□秦始皇,唐德宗,皆自任聰明而亡矣。相元□□之辭,是有爲而發也。萬吉曰,中庸,舜其大知也之章,與此章程傳,參看,則互相發明矣。苟或不自任其知,而不能明辨義理,則亦不知是非之所在矣。舜之爲大知,在於執兩端而用其中,在我之權度,旣明,則何難於辨是非而別奸賢乎?上曰,周易一書,無非切實之語,而此六五一大文,程子之言,尤爲切實矣。萬吉曰,人君必無偏無黨,然後方合行中之義,不正其身,而能得賢臣者,未之有也。君臣,道同德合,故有交相感應之理矣。上曰,中德之中,卽舜用其中之義也。萬吉曰,敦復·敦臨·敦艮,皆敦厚之義,故程子,以爲尊以應卑,高以從下,尊賢取善,敦厚之至也。相元曰,本義所謂敦厚於臨云者,尤爲切實矣。周易六十四卦,有卦體好而爻辭不好者,有爻辭好而卦體不好者,臨卦則卦體不好,而甘臨之外,爻辭皆好矣。萬吉曰,臨則臨下之義,上六居最高,敦厚順剛,故無咎,內字,乃內卦之內也。上曰,然。上又曰,以前史見之,人君,皆以自任,卒亡其國,不自臨其知云者,誠爲切實矣,乃無自廣以狹人之義也。相元曰,成均館物力蕩敗,待士之道,極其苟簡,蓋養賢庫糧米上下之數,必以七十五人爲限,而常時居館儒生,多不及此數,故以其餘米,推移補用於饌價矣。今則庭試才過,式年又迫,居館儒生,幾至百人,數十人之糧,溢於定限,而自本館艱難貸用,移文戶曹,使之準數上下,則戶曹,以無前例,不許矣。本館奴婢貢木,亦已罄竭,實無拮据充償之路,此貸用之米,分付戶曹,磨鍊上下,何如?上曰,令該曹稟處。出擧條相元曰,成均館奴婢貢木,一年所捧,大約八十餘同矣。今年以凶荒之故,全羅道所在奴婢貢木,入於全減之中者,其數爲五十七同,除此則本館所捧,不過三十同矣。本館一年應下之數,幾至四十同,居館儒生數多之時,則所費尤廣,雖無定式,而亦不下數十同矣。前頭形勢,無以支堪,曾前甲子年全羅道貢木,亦入於省減之中,而其代,自賑廳上下,卽今經費,雖甚匱竭,本館弊端,亦不可不慮,分付賑恤廳,以本館一年應下數,磨鍊上下,何如?上曰,令該曹前例相考,斟酌上下,可也。出擧條萬吉曰,本館僚員不齊,近來苟簡莫甚,姑降多日,無他變通之路矣。都堂□被抄者二人,而以不備三望之故,不得差下□□下之時,則似無不可以二望擬入之理,況頃日筵臣□單望啓下,則本館,尤何獨不可變通乎?宋疇錫·宋相琦等,文學,非如臣等之比,合置帷幄,而卽今苟簡如此,只有注書近例,故敢此仰達矣。上曰,玉堂乏人,予已知之,後日政,當諒處焉。思永曰,然則分付銓曹乎?上曰,予當諒處,勿出擧行條,可也。
上曰,留待人招來,臣鎭厚,承命而出,經筵官,以次而退。京畿監司申翼相,松禾縣監申泰澄,栗峰察訪呂必容,隨鎭厚趨伏其位。翼相進去。上曰,卿之剛明才局,予所知也。以內重外輕之道,言則不當出送,而畿輔亦重,故畀以按廉之任,須體朝家委寄之意,盡心職事。對曰,臣無才,疾病沈痼,無以堪當重任,而聖敎至此,敢不盡力乎?上曰,守令黜陟,在於監司殿最,固宜嚴明,其中貪婪,則隨現處之,可也。對曰,生民休戚,在於守令,守令黜陟,在於監司,臣敢不盡心爲之乎?上曰,無稟處之事耶?對曰,道內形勢,臣固不能詳知,農事則前監司已爲啓聞,而今年異於常年,各穀無不失稔云。到任後,與諸守令相見共議,如有稟定之事,當爲啓聞矣。上招泰澄進。泰澄進曰,臣卽松禾縣監申泰澄也。上曰,履歷幾何?對曰,以禧陵參奉,歷尙衣別提,今爲是官矣。上問七事,訖。上曰,今年被災,雖有輕重,八路皆未免凶,須盡心撫摩,毋善事要譽。對曰,當盡心爲之。必容進曰,臣卽栗峰察訪吳必容也。上曰,何時赴任?對曰,上年十月赴任矣。上曰,本驛三等馬,無未備者耶?如有弊端,可言之也。對曰,上等馬三十匹,中等馬六十七匹,下等馬七十五匹,蓋元常定,則二百匹,而經亂後,朝家權減,常未復舊矣。上曰,以卽今數言之,則無未立者耶?對曰,然矣。上又問有弊端耶?對曰,別不大段,而近歲凶荒,豈無弊端乎?當與道臣相議變通,其中重者,或可變通,可轉聞矣。內侍傳旨,弓箭等物,與翼相。遂罷出。
持平徐文裕啓曰,臣於直中,叨拜憲職,不得不祗謝恩命,而第臣於兩司合啓之論,有不敢晏然者。臣頃忝諫官,供仕有日,而厥後儒臣,以兩司之不論判府事李尙眞事,大加非斥。臣以旣遞之故,不得避嫌,臣意則以爲,大臣前席之言,果可謂謬戾,而玉堂之箚,諸臣之疏,旣已明辨其是非,則不必更加罪罰於耆舊之臣,故臣之未卽論者,此也,而其後儕官之間,亦嘗有此酬酢矣。臺諫之議,不厭峻擊,則卽今合啓之請,臣不敢謂非矣。當初旣有不論之失,則到今晏然隨參,實涉苟且,何可一刻仍冒乎?請命遞斥臣職。答曰,勿辭。
朴元度啓曰,持平徐文裕,再啓煩瀆,退待物論矣。傳曰,知道。
李思永,以司僕寺官員,以提調意啓曰,本寺判官洪重模,今已準朔,而本掌,最爲緊重,決非數遞之任。今年又値無前凶荒,稅入大縮,前頭用度之料理支過,不可付諸生手,判官洪重模,姑爲限一年仍任,何如?傳曰,允。
李思永啓曰,注書任翊元改遞,代以新及第任舜元,擬望受點矣。今聞任舜元,以榮墳事,下鄕未還云。本院郞廳,事務煩緊,不可等待其還歸,今姑改差,何如?傳曰,允。
以魚史徽爲假注書。
敎京畿觀察使兼兵馬水軍節度使巡察使開城府留守江華府留守廣州府留守申翼相書。王若曰,唯方岳專封之任,最難其人。非前後歷試之才,曷膺斯選。肆惟在心之簡,庸畀宣化之權。言念三輔一方,實是四輪諸道。被山河於表裏,捍衛上都。作藩翰於襟要,控制外鎭。固國家根本之地,宜急懷保之謨。然公私匱竭之餘,未免賦斂之重。民愁兵怨,若何而固結其心。俗偸風衰,若何而丕變厥習。而此時撫摩之責,比古尤艱。故今日委寄之辰,任人必愼。惟卿,持論公正,秉心忠良。載筆蘭臺,處深嚴者幾歲。儲材金馬,擅聲華於妙年。履霜戒氷,强宗爲之斂手。持簡待曉,臺閣夬然生風。閱世變而操履愈堅,莅邊邑而威惠竝著。玆當更化之日,首加超秩之思。佐貳東銓,參庶政於藻鑑。托重南臬,留惠鮮於棠陰。纔看玉節之北還,旋膺金銊之西出。自是才優於應務,外內俱宜。惟其志切於輸忠,身瘁不憚。神明共護,幸昔疾之今瘳。望實俱隆,與異日而□□。方周甸之擇寄,孰分我憂。求漢代之惟良,無出卿右。留汲黯於禁闥,固知予違之交修。借寇恂於穎川,祗緣民事之亦急。雖揀擬,或由於公擧。蓋眷注,實出於予心。玆授卿以京畿觀察使兼兵馬水軍節度使·開城府留守·江華府留守·廣州府留守。卿其欽玆寵章,愼乃職事。恤民窮而推惠鮮之政,恢公道而嚴黜陟之科。申劃郊畿,遵畢公之□□,宣布德意,體召伯之循行。繕甲治兵,徹桑土於未雨,興學養士,追杏壇之遺風。是豈可徒尙虛文,所貴者勉盡實效。若夫規劃施爲之事,一任便宜。至於稟處裁斷之機,亦有常典。於戱,褰帷問俗,須念追風於古人。攬轡登車,罔俾專美於前史。卿可自勉,予豈多言?故玆敎示,想宜知悉。通訓大夫行司諫院獻納黃欽製進已上燼餘
平安監司吳斗寅上疏。大槪,乞蒙恩暇,未辭陛前,往省父母墳事。入啓。答曰,省疏具悉。卿其依疏辭,往省焉。
黃海監司申曅上疏。大槪,敢陳私懇,乞於未辭陛前,往省父母墳塋事。入啓。答曰,省疏具悉。卿其依疏辭,往省焉。
行大司憲李翊辭職上疏。入啓。答曰,省疏具悉。固辭至此,本職,今姑勉副,卿其安心上來,共濟國事。
持平李震休辭職上疏。入啓。答曰,省疏具悉。爾其調理察職。已上朝報
上在昌德宮。停常參·經筵。
夜四星,流星出王良星下,入乾方天際,狀如鉢,尾長五六尺許,色赤。五更,火星入氐星內,流星出五車星上,入北方天際,狀如鉢,尾長二三尺許,色赤光照地。
朴元度啓曰,明日常參·經筵,取稟。傳曰,只晝講。
閔鎭長啓曰,大司憲未差,執義韓垽,掌令鄭來祥,持平李震休,在外,掌令李日翼未肅拜,持平徐文裕避嫌退待,今日以監察茶時之意,敢啓。傳曰,知道。
朴元度啓曰,吏曹郞廳來言,臺諫有闕,政事,何以爲之?取稟。傳曰,明日爲之。
李思永啓曰,慶尙左道災傷敬差官李蓍晩,啓本中,災實□□堤堰形止啓本一道,年月之後,紙窄無踏啓字處,不察甚矣,□請推考。傳曰,允。
朴元度,以司饔院官員,以監膳提調意啓曰,今日中宮殿日□生鮮,色變體小,不合御供,累度黜退,終不改納,日勢已晩,不得已擇其□者,捧入,而莫重御供之物,如是苟充,生鮮廛,當該進排下人,□□,囚禁治罪,何如?傳曰,允。
又以弘文館言啓曰,本館副校理金萬吉,以漢學兼敎授,今日司譯院坐起時,晝仕出去之意,敢啓。傳曰,知道。
閔鎭長,以禁衛營言啓曰,今曉雨勢未霽,操場凍濕,今日習操,不得設行之意,敢啓。傳曰,知道。
李思永啓曰,自庚申以後,本廳日記,代書注書査出事,命下矣。自庚申正月,至今年七月,本日記代書之人,一一査出,別單書入,而今年八月以後則未及書呈,故不得一體査出之意,敢啓。傳曰,知道。近來紀綱解弛,怠慢成習,莫重日記,至今倩書於他人,此前所未有之事,而〈事之〉寒心,莫此爲甚,勿論本日記筵中說話及張數多少,不可不嚴加懲治,以杜後弊,別單抄出,竝拿推。
閔鎭長啓曰,日記代書人,有拿推之命矣。上番翰林鄭澔,□□而闕門已閉,何以爲之?敢稟。傳曰,他翰林,牌招入直。以上燼餘
玉堂箚子。大槪,請持平徐文裕出仕事。入啓。答曰,依啓。
持平徐文裕,就職。
府啓,請明禮等五宮折受處,竝令一體査正事,請還收罪人金煥,中道移配之命事。新除授執義韓垽,時在江襄道原州地,司諫院司諫趙宗著,時在京畿廣州地,請竝斯速乘馹上來事。下諭。答曰,不允。下諭事,依啓。
都承旨李選上疏。大槪,病勢添重,無望供仕,乞賜改遞,兼陳私懇,冀蒙肯許事。入啓。答曰,省疏具悉。爲親乞郡,雖出於情理之迫切,而當此艱危之會,宰列之臣,決不可輕許出外,卿其勿辭,調理察職。
京畿監司書目,果川呈,以掌令鄭來祥辭職上疏上送事。啓。答曰,省疏具悉。爾其勿辭,調理上來。已上朝報
上在昌德宮。停常參,只晝講。
下直,永興府使鄭弘佐。
自未時至申時,日暈兩珥。夜一更月暈。
閔鎭長,以都摠府言啓〈曰〉,今日入直軍士,中日習射,請出標信。傳曰,知道。
朴元度啓曰,明日常參·經筵,取稟。傳曰,只晝講。
閔鎭長,以御營廳言啓曰,別抄武士,秋等賞格,試射後入格人,依節目矢數賞格,磨鍊懸錄,別單書入,而連二次未滿四矢者十四人,所當依定式汰去,許多武士,難得其待屬之人,取其中矢數尤少者李沂等七人,汰去之意,敢啓。傳曰,知道。
李思永,以義禁府言啓曰,蔡獻徵·金灝·尹世礎·金瑜·兪得一·金沆·尹之翊·崔錫恒·黃欽·沈枰·李頤命·趙錫周·崔奎瑞·李三碩·李坽·金始徽·許熲·尹世喜·李廷謙·洪受瀗·朴光潤·鄭澔·柳成運·吳命老·鄭必東·金弘楨·任翊元等,拿推啓下矣。金灝·尹世礎·金瑜·尹之翊·崔錫恒·黃欽·李頤命·崔奎瑞·金始徽·洪受瀗·鄭澔·柳成運·金弘楨·任翊元等,卽爲拿囚,而蔡獻徵,時在咸昌地,金瑜,時在康翎地,兪得一,時在永平地,趙錫周,時在驪州地,李廷謙,時在楊州地,朴光潤,時在光州地,鄭必東,在忠原,沈枰,時任瑞山郡守,李三碩,時任稷山縣監,李坽,時任江襄都事,許熲,時任龍岡縣令,尹世喜,時任平康縣監,吳命老,時任慈仁縣監,方在各其所,依例發遣府羅將,拿來,何如?傳曰,允。
朴元度啓〈曰〉,卽者下番翰林沈季良,以日記中疏箚代書事,陳疏出去矣。疏箚代書,卽已停査,則今因本日記代書人拿推之命,而更爲引嫌,殊甚不當。且史局重地,不可暫曠,卽爲牌招,使之察任,何如?傳曰,允。
傳于李思永曰,凡人之廉貪,本不係於文武,而今此平安監司敎諭書中,有率多武夫,未免浚膏而封己之語,代撰王言,不宜若是,使之改入。
傳于朴元度曰,玉堂參下,明日政差出。
李思永,以戶曹言啓曰,今十一月初二日晝講入侍時,執義李頤命所啓,聖上,方以節損爲政,大小費用,必當務歸簡約。兩醫司之當初設立,則主國用藥材,惠民署,主救活民病,而今則典醫監,只有政院·客使·刑獄·科場·進排等事,而□浩繁,惠局無救活之事,□□進排五上司之藥,尤爲不緊矣。兩醫司□□藥債,其數不貲,而需用之不緊,如此,當此凶歲,合爲變通之道,兩醫司中,一司貢物,姑爲權減,則可爲節縮浮費之道,故仰達矣。上曰,權減與否,令該曹稟處事,命下矣。兩醫司藥債,本曹雖有兩西條若干上下之事,以元貢價,則皆自宣惠廳磨鍊上下,且於藥材進排之時,臣曹無上下會減之事,其間緊歇,有難詳知,兩司中權減與否,令宣惠廳稟處,何如?傳曰,允。
李思永,以戶曹言啓曰,今十一月初九日,晝講入侍時,同知事任相元所啓,成均館物力蕩殘,待士之道,極爲苟簡。蓋養〈賢〉庫糧米上下之數,必以七十五人爲限,而常時居館儒生,多不及此數,故其餘米,推移補用於饌價矣。今則庭試纔過,式年又迫,居館儒生,幾至百十,數十人之糧,溢於定限,而自本館艱辛貸用,移文戶曹,使之準數上下,則戶曹,以無前例不許矣。本館奴婢貢木,亦已罄乏,實無推移充償之路,此貸用之米,則戶曹磨鍊上下,何如?上曰,令該曹稟處,命下矣。自前居館儒生,以七十人爲限,料米上下,雖有未滿定額之時,亦無還捧之規者,以其額數之增減無常,故俾爲推移供饋之地也。又自上年,因館官陳疏,每年饌價米一百石上下,故頃於本館請報,不爲許施矣。至於陳達,有此稟處之□□之敎,係是養士之用,揆以事例,不可一樣防塞,參酌劃給,何如?傳曰,允。□□長□中日單子中,柳葉箭五□□金□□直赴殿試。
午時,上御熙堂,晝講時,特進官柳尙運,同知事任相元,參贊官閔鎭長,侍讀官金昌集·金萬吉,假注書魚史徽,記事官宋疇錫·沈季良,持平徐文裕,武臣同知事金世翊,入侍。
□□軍器僉正閔增,內資主簿□泰龜,內贍主簿朴夢錫·□□宋□□留待。
上講周易,自觀序卦,至爲民觀也。
今月十一日晝講入侍時,特進官柳尙運所啓,北路各邑出役,皆有詳定,官民,以此持循,而流來貢案,則未之變通,故上納之物,小邑,或多於大邑,此雖不均,固難輕議,而至於海夫海船,應役於本邑者,其數甚少,而許多上納魚物,自本邑責出之際,弊及餘存海夫,其中上納多,而海夫海船數少之邑,令本道,査問監兵營,所屬海夫海船,參酌劃給,何如?上曰,令本道啓聞變通,可也。戶曹謄錄
又所啓,臣奉命北路,纔已還朝矣。歷路各邑,大抵失稔,而臣之到吉州,在於各穀之未收穫之前,自磨天嶺,至吉州,八九十里之間,有如萬馬蹂躪之狀。北路,在於太山之下,大海之邊,故常多大風,今年自八月初四日,至初七日,惡風大作,被災此酷,而傳者皆言,明川,甚於吉州云。蓋兩邑失稔,爲一道尤甚也。以卽今田野觀之,明春,實無資活之路,朝家,當有別樣蠲減之政,而民情,皆以京納蔘價等事物備納,爲苦重,此雖詳定應捧之物,曾在乙巳年,亦有量減之事矣。今年被災,比諸道尤甚,實惠及民,莫如蠲布,兩邑應納貢布中,量減之意,下詢廟堂,而處之,何如?上曰,令廟堂商議稟處。備局謄錄
又所啓,城津鎭,在磨天嶺底,爲北路第一關防,而人民凋弊,器械未備,至於糧餉,所儲甚些,殊無當初設鎭之意,而卽今無他生穀之道。端川·洪原·咸興等各邑,有司僕牧場,自本寺差遣監牧官,而各邑相距絶遠,該官,常時無監牧之事,而卽一冗官也。若依平安道宣沙浦例,使其地方官,專管馬政,而牧場外,閑曠之地,已爲起耕者,則定式收稅,陳廢者,則募民勸耕,自本道句管,俾之轉輸城津,則或可補其一分,故仰達矣。上曰,令該寺稟處。司僕寺謄錄
傳于李思永曰,閔判〈府〉事箚子,實出於爲國家深長之慮,故旣已更加量處,批下矣。李仁徵,其令該曹,除減死定配,李聖徵,判付中旣已分輕重,以律定配,則至今不可一例施行,以島配改付標。
□□達,今此査出時,一人所記,或有首尾異書者,則擧皆摘發,而至於首尾,皆倩他人者,則旣不知其時注書,平日筆跡之如何,故無路査出,或未免見漏,不無罪同罰異之弊。如此之類,使之自首於禁府,令禁府稟處,何如?傳曰,若有漏落之事,則令自首於禁府,可也。
上曰,軍器僉正閔增,本寺弊端之外,敢陳煩雜之說,在事體殊涉猥越,推考,可也。承旨及史官,遂退出。
閔鎭長,以禁府言啓曰,今月十一日晝講入侍時,本日記代書,未及摘發,使之自首於禁府稟處事,榻前定奪矣。卽者前奉敎鄭齊泰,司諫院正言金夢臣,皆自待命於本府,鄭齊泰則卽爲拿囚,而金夢臣,職是臺諫,自前無直爲囚禁之規,令政院稟處宜當,而此後自首人捧招時,以前傳旨,作問目之意,敢啓。傳曰,知道。金夢臣,本職差遞後,拿囚。已上燼餘
判府事閔鼎重箚子。大槪,妄陳所懷,以備裁處事。入啓。答曰,省疏具悉卿懇。今此李仁徵之酌處,出於念功之意矣。今觀卿箚,實是爲國家深長慮之意,可不更加詳處焉。傳曰,仍遣史官傳諭。
領府事金壽興箚子。大槪,更陳曾前仰暴之微悃,乞遞諸司提調,俾得居閑養病,終被天地生成之惠事。入啓。答曰,省箚具悉卿懇。年齡雖高,精力尙旺,何用控辭?箚末誡誨,良甚切至,予用嘉尙,可不留意而服膺哉?卿其須體予意,安心勿辭焉。傳曰,仍遣史官傳諭。
禮曹判書李敏敍辭職上疏。答曰,省疏具悉。當此屯艱之會,雖潔身高蹈之士,猶且幡然彙進,思竭股肱於王室,而況卿,以世祿之臣,致位卿宰,旣無難進之嫌,又無難强之疾,而莫念協心共濟之義,遽懷奉身潔歸之計,似此擧措,實非平日所望者也。宜遵前旨,安心勿辭,從速上來,毋曠職務。
吏曹參判朴泰尙上疏。大槪,床簀殘喘,虛帶職名,悶蹙之極,冒死呼籲,乞免本兼諸任,以幸公私事。入啓。答曰,省疏具悉。卿其勿辭,調理察職。已上朝報
上在昌德宮。停常參,只晝講。
下直,慶興府使徐文縉,廣州經歷李衡祥,乶羅僉使張萬里。
夜二更,有霧氣。三更四更,月暈。五更,流星出角星下,入東方天際,狀如鉢,尾長五六尺許,色白,光照地,有聲。
朴元度啓曰,明日常參·經筵,取稟。傳曰,停。
閔鎭長,以兵曹言啓曰,當日扈衛軍官黃大海·朴召史等稱名人,自通化門入來,差備門外擊錚,極爲駭愕。竝令攸司囚禁治罪,同門守門將李苾,常時不能禁斷,以致闌入,亦難免其責,推考,何如?傳曰,允。
傳于李思永曰,今因日記代書之事,外方守令,亦在査出拿來之中矣。若待結末,□自當費了多日,當此凶歲,累日空官,官事虛疎之弊,不可不慮。慈仁·平康·稷山·瑞山·龍岡等五邑守令,拿推之代,令該曹口傳差出,不多日內,使之辭朝事,分付。
掌令李日翼啓曰,臣於數昨,差北郊祈雪祭官,經夜露處,重得寒疾,扶舁還家,症情危篤。不意此際,新命遽降,嚴召繼至,而僵臥叫苦之際,實無自力運動之路,竟未祗赴,違慢之罪,固已大矣。且臣於兩司合啓之論,竊以爲不然也。大臣伊日所陳之言,雖云耄昏,有不合於時議者,而其心則非出於營護罪人,今若繩之以重律,必加譴罰而後已,則恐非朝廷待大臣之道,臣之意見如此,不可苟同隨參,請命遞斥臣職。答曰,勿辭。
李思永啓曰,掌令李日翼,再啓煩瀆,退待物論矣。上曰,知道。
傳于李思永曰,慶興府使徐文縉,咸興判官李岱,留待。
以備忘記,傳于閔鎭長曰,今下弓矢,乶羅僉使張萬里處,給送。
傳于李思永曰,巡將單子中,以在外懸錄者,至於十二人之多,殊甚苟簡,分付該曹,使之催促上來。
傳于李思永曰,喉司之職,本非閑漫,至於一院之長,尤不可頗數改差,而都承旨李選,除拜本職,纔過數旬,旋卽引疾呈單,欲爲就便之計,此實近日痼弊,其在事體,殊甚未安,呈辭,還出給。
有政。吏批,判書呂聖齊進,參判朴泰尙受由,參議沈壽亮進,右承旨朴元度進。兵批,判書李師命進,參判李秞,參議鄭勔病,參知徐宗泰未肅拜,左副承旨閔鎭長進。以李奎齡爲大司憲,韓聖佑爲正言,閔鎭周爲吏曹佐郞,吳道弘爲寧邊府使,李相頊爲安平縣監,梁聖揆爲典籍。吏批啓曰,玉堂參下差出事,傳敎矣。參下被錄,只二人,故以二人擬備以入之意,敢啓。傳曰,知道。宋疇錫爲弘文正字,吳道一爲司成,李台龍爲司䆃正,金昌協爲禮曹參議,李玄紀爲副校理,姜鋧爲獻納。兼春秋金構·李國華·李麟徵·權持·金澍·兪集一,成均博士朴萬鼎,承文博士單金始慶,學諭李相勛,慶基殿參奉尹耒南,別殿參奉李延世相換,菁原監敬訓,樂原殿令敬成在喪終制。兵批啓曰,訓鍊院正,今當差出,而擬望之人乏少,外任竝擬,何如?傳曰,允。朴新胄爲全羅右水使,金夢斗·鄭世渝爲忠翊衛將,尹深爲同知中樞,鄭陽復爲善積僉使,申範華爲曹司衛將,韓有表爲阿山萬戶,張漢相爲訓鍊正,李世華爲都摠管,金有鉉·鄭浹爲知中樞,李翊爲副護軍,崔貴晩加折衝,軍器別備。
兵批啓曰,慈山郡守張漢相,訓鍊院正備擬受點矣。訓鍊院,非堂上之窠,而張漢相名下,以加字書下,有違常規,敢此仰達。傳曰,此出於錯認誤書之致,望單字還入。
持平徐文裕啓曰,請五宮折受處,一體査正事。啓辭見上請還收遠竄罪人金煥,中道移拜之命事。啓事見上新除授大司憲李奎齡,以陳奏兼謝恩使,時在西路,請斯速乘馹上來事,下諭。掌令李日翼,引嫌而退,避辭見上大臣之意,雖非出於營護罪人,言旣謬戾,公議峻發,則謂之時議,强爲立異,殊涉肆然,請掌令李日翼遞差。答曰,不允。李奎齡,自當上來,姑勿下諭,處置事,依啓。
傳于閔鎭長曰,今觀江華留守査啓,趙相槪之終始干豫,擅發民丁,已極痛惡無狀,而及至事覺推問之時,多般敎誘,隱然瞞告之狀,尤可驚駭。如此藉勢蔑法,縱肆無忌憚之人,不可尋常處之,卽令禁府,拿鞫嚴問,依法科斷。
以備忘記,傳于閔鎭長曰,日者諫院,以前承旨金斗明,過巧罔上之罪,有所論列,而旣無明白顯著之迹,故只以不能遠嫌,率爾仰稟,參酌罷職矣。今觀江華留守査啓,金啓明·金夏明兩人,亦入於同參築筒之中云。以此推之,一家兄弟,俱在冒犯之中,敢生欺瞞免罪之計,挺身擔當,汲汲探試之狀,昭不可掩,事之駭痛,莫此爲甚。如此之人,不可不隨現痛懲,金斗明遠竄,以爲人臣懷私罔上之戒。
傳于閔鎭長曰,今此江華留守査啓中,所謂築筒同參人金啓明·金夏明,卽何許人耶?本院,卽爲察啓事,命下矣。金啓明·夏明兩人,卽僉知金埈之子,前承旨金斗明之同生兄弟云矣,敢啓。傳曰,知道。
江華留守申晸上疏曰,伏以臣本匪才,待罪重地,竭力殫誠,思欲小補塵露,而不能檢戢管下,本府前經歷趙相槪,當臣上京之時,爲奸細輩所誘,累百石築堰之地,不稟於臣,擅出立案。凡於築堰之事,指揮面任,調發民丁,發牌治匠,造作器械。至於前者,臣捉致罪人等,推問之際,中路送人,遽致其衙,必欲瞞告於臣,而臣矇然不覺,至今更査之後,事狀始露,臣若有一分殫壓之威,則渠雖無狀,何遽至此?臣反顧慙恧,無以施頑,決不可仍蹲保障之地,鎭撫軍兵,伏乞聖明,亟賜遞免,以爲無能不職者之戒。答曰,省疏具悉。趙相槪所爲,極爲縱恣無忌憚,於卿小無所嫌,卿其勿辭,從速察職。已上燼餘
午時,上御熙政堂晝講。知事呂聖齊,特進官李秞,參贊官朴元度,侍讀官金昌集·金萬吉,假注書閔鎭厚,記事柳尙載·沈季良,武臣申鍵,入侍。
上讀前受周易,自觀序卦,止爲民觀也,音一遍。昌集,進講,自初六童觀,止未至於失道也。上受讀大文音釋及程傳音一遍。昌集曰,初六,以陰柔之質,最居下,與陽剛相遠童稚,未有知識,故以此言之。小民所見淺陋,自是常分君子,則宜遠大,故謂之鄙吝。萬吉曰,凡觀人,近則詳,遠則不詳,初六,最居下,遠見陽剛,故其言如此。小人之道,君子之羞云者,最好,此固扶陽抑陰之義也。內中國而外夷狄,雖是春秋之法,而亦有在中國麾之,在夷狄進之之語,蓋地望高者,其責尤重,於此亦可見也。昌集曰,二,乃陰柔之質,女在其內,闚見而已,雖異於童稚之無知,而不能甚明也。在女子爲貞,在丈夫爲配,與小人無咎,君子吝之義,同矣。萬吉曰,夫子之墻數仞,不得其門而入,則不見宗廟之美,百官之富,賜之墻也。及肩,窺見其室家之好,凡闚見者,其何以詳知乎?女子,以順以正,雖有所見,姑從丈夫,可也,丈夫而不能自立己見,惟從于人,則烏可哉?上曰,利女貞是在女子,故爲貞,非謂男子也。昌集曰,六三,在上下之間,當順時進退,進則觀國之賓,退則守其中正,觀我生進退□者,觀其動作施爲,而隨宜進退之義也。萬吉曰,六四,近五,故觀國賓,六二,遠,故利女貞,六三,居中,故或觀國,或守正,隨時而進退。小註曰,觀我生而進退,所謂可以仕則仕,可以止則止矣。夫賢者,未出而觀其時之當否,旣出而觀其君待遇之如何,其進退,豈可輕哉?上曰,小註所謂事君,則觀其言聽計從,治民,則觀其政敎可行,膏澤可以見自家所施之當否,而爲進退云者,最爲着題矣。萬吉曰,此等處,人君,尤宜戒之也。上曰,推演而讀之,可見其意也。聖齊曰,人臣,知有君能言聽計用,則宜進矣。隨宜進退,固在於臣,而使之進退,又在於君,知時識勢,學易之大方,故先儒多言之。萬吉曰,可進可退,將惟隨時,故此姑云未失道也。上曰,然。萬吉曰,六二,小註胡氏所引,仁者見之謂之仁,知者見之謂之知,卽繫辭之文也,日用之間,何莫非道?而小人則不知此與中庸,人莫不飮食,鮮能知味之意,同,窺觀,是只見其一端,而未見全體也。上曰,蒙卦童蒙,與此卦童觀,同義乎?萬吉曰,童蒙,與童觀相同,故童觀,釋之以童蒙之觀矣。聖齊曰,小臣,不似,而猥叨銓任,至於被斥於儒疏,陳章未遞,累日不得開政,方竢譴罰之加矣,嚴旨又下,故不得不惶恐參政矣。然多士聯名,羅列罪狀,非一二人攻斥之比,自前遭如此事,而仍爲行公者,未之有也,欲更投疏,而有同循例,未易得請,故玆因入侍,敢此陳情矣。上曰,銓官之長,非數遞之職,雖被儒疏之斥,又與臺章有異,旣已累度陳疏,則非一向控辭之事,勿辭行公。聖齊曰,卽今以日記事,諸臣多被罪,三司,無以塡差,臨政苟簡,何可盡達?僅僅推移,極爲悶迫矣。玉堂被錄無故者,尤少,參下官,今日政,已出一人,前頭著·博等任,又當從次差出,而曾無二人竝差之敎,故不敢循例擬望矣,後日政,仍爲擬望乎?抑置之勿復擧論乎?上曰,玉堂之人,故特令差出,參下官後,政二人竝差,可也。昌集曰,本館之官,只有二員,姑降多日,事甚苟簡,新除授副校理李玄紀,正字宋疇錫,牌招察任,何如?上曰,依爲之。經筵官將退。
上曰,注書出去,招留待守令以來。臣鎭周,承命而出,與慶興府使徐文縉,咸興判官李垈,偕入,以次俯伏。文縉進曰,小臣,卽慶興府使徐文縉也。上曰,履歷,何如?對曰,由宣傳官,堂下,經三邑守令,堂上,爲營將,今爲此任矣。上曰,今歲諸道失稔,賑活窮民,惟在守令之撫摩,而邊地,尤異於他處,各別惕念。對曰,六鎭異於他處,今年,又異於常年,臣雖無才,親承聖敎,敢不竭力乎?垈進曰,小臣,卽咸興判官李垈也。上曰,何時赴任?對曰,七月除拜,八月赴任矣。上曰,戶口幾何?對曰,一萬二千餘戶矣。上曰,農事,何如?對曰,慘被風霜之災,民言,無異於庚戌·辛亥,而其中有識者,則以爲稍勝於庚辛矣。上曰,到任已久,宜知民弊,有可變通者耶?對曰,別無弊端,且本邑,是營下,凡有弊端,當與監司,相議處之。但軍政最爲虛疎,監司,亦以爲慮,而其處本無鉛丸焰焇,故不能鍊習,是可悶矣。上曰,還上,留庫幾許?對曰,留庫者,一萬五千餘石,今年當捧,又如此數,而朝家令捧三分之二,臣之來時僅捧五六千餘石矣。上曰,形勢,可捧朝家定數耶?對曰,某條準此數捧之爲計,本邑市價,不至甚騰,民習亦善應徭役矣。上曰,退出。遂罷出。已上燼餘
右議政李端夏箚子。大槪,疾病,日甚一日,無復行公之望,乞蒙鐫遞職秩事。入啓。答曰,省疏具悉卿懇。已諭予意於前日之批矣,卿胡不諒,連呈遜辭,必欲引疾丐閑,若是邁邁乎?心切愕然,無以爲諭,卿其安心勿辭,從速行公,以濟時艱。仍傳曰,遣史官傳諭。已上朝報
上在昌德宮。停常參·經筵。
朴元度啓曰,明日國忌齋戒,明明日正日,此兩日視事,頉稟。傳曰,知道。
閔鎭長啓曰,備邊司郞廳來言,今日賓廳坐起日次,而大臣有身病,不得來會云矣,敢啓。傳曰,知道。
又啓,以摠戎廳言啓曰,本廳再運壯抄三哨軍兵,昨日上來,已爲逢點矣。與廣智營入直初運軍兵,今十五日,依前例替代輪廻入直之意,敢啓。傳曰,知道。
吏曹口傳政事,以尹掄爲稷山縣監,金漢老爲龍岡縣監,李喜朝爲平康縣監,都處亨爲慈仁縣監,李弘肇爲瑞山郡守。
朴元度啓曰,吏曹郞廳來言,臺諫有闕,政事,何以爲之?敢稟。傳曰,過國忌後爲之。
閔鎭長,以義禁府言啓曰,罪人趙相槪,旣已就囚,卽當捧招,而素患胸腹痛方劇,不能納供,後坐捧入之意,敢啓。傳曰,知道。
又以司僕寺官員,以提調意啓曰,近日各軍門軍兵等試才賞格,熟馬面給事,連續命下,而卽今還立之外,無他可給之馬,姑待明年分養馬上來後,題給,何如?傳曰,允。
持平徐文裕啓曰,請五宮折受處,竝令一體査正。請還收遠竄罪人金煥,中道移拜之命。措辭竝上同新除授司諫院獻納姜鋧,時在公洪道鎭川地,請斯速乘馹上來事,下諭。答曰,不允。下諭事,依啓。
閔鎭長啓曰,兵曹郞廳來言,闕內各處入直軍兵等,夜巡檢之意,敢啓。傳曰,知道。
夜二更,流星出文昌星上,入乾方天際,狀如拳,尾長三四尺許,色赤。五更,流星出北河星上,入北方天際,狀如拳,尾長二三尺許,色赤。
朴元度,以弘文館言啓曰,本館下番,無推移入直之員,連以上番姑降,事涉苟簡,正字宋疇錫,疏批已下,更爲牌招入直,何如?傳曰,允。已上燼餘
持平李震休辭職上疏。入啓。踏啓字。
弘文正字宋疇錫上疏。大槪,臣於昨日,猥陳危懇,而見阻喉司,不得上徹,坐違召命,冞增惶恐,敢復申籲,冀蒙矜遞事。入啓。答曰,省疏具悉。都堂上薦,實循公議,爾勿過辭,從速察職。
左趙師錫上疏。大槪,病勢彌留,無望供仕,乞蒙恩遞,俾得專意調治事。入啓。答曰,省疏具悉。卿其勿辭調理察職。以上朝報
上在昌德宮。停常參·經筵。
中宗大王忌辰齋戒。
閔鎭長,以都摠府言啓曰,今日入直軍士,當爲中日習射,而國忌齋戒相〈値〉,不得爲之之意,敢啓。傳曰,知道。
又以摠戎廳言啓曰,本廳再運壯抄軍,旣已逢點整頓矣。新舊軍兵,明日露梁敎場,聚會操鍊後,舊軍放送,而廣智營入直軍兵,依前例除標信,亦爲出用之意,敢啓。傳曰,知道。
李選啓曰,慈仁縣監,平康·稷山·龍岡·瑞山等五邑守令,拿推代,令該曹口傳差出,不多日內,使之辭朝事,下敎矣。昨日差出守令中,當爲署經者,稷山縣監尹掄,慈仁縣監都處亨,而去月以來,新除授守令,未及署經者,又有光陽縣監朴承福,興德縣監李掁海,安陰縣監柳世賓,樂安縣監李相頊等,而兩司未備,署經無期。且眞寶縣監李廷益,昌原府使柳星漢,則除授最久,憲府則已爲署經,而固未及署經於諫院,尙未赴任。此時遠方夫馬,留滯之弊,誠爲可慮,合有變通之道,敢稟。傳曰,除署經發送。
朴元度,以承文院官員,以都提調意啓曰,今番使行齎去文書中,使臣勘罪,從寬,謝恩表箋頭辭,一依謝恩使在北京謄送禮部咨文草本措語,而撰出矣。使行還渡江後,咨文正本,始爲上送,故恐有違誤之端,更加考較,則咨文中所謂奉聖旨一款,着字之下,有各字,而謄本則此一字見落,故表箋文頭辭,着降四級之語。未免與本文相違,咨文文字,雖有節略之規,此則與他不緊之字,有異,自此減去,或不無執頉之慮。且表文中有疊下之字,亦不可不改,元單子付標以入,而勘罪從寬,謝恩表箋正副本,及咨文,使之急速改書,別定禁軍,追付於使行所到處,何如?傳曰,允。
李思永,以司饔院官員,以監膳提調意啓曰,咸鏡道十一月朔進上中,石花變色,不合御供,此雖出於近來日暖之致,而陪持人,不同齎來之狀,殊甚可駭,令攸司推治。且其元數,斗量之際,亦有二升欠縮之數。該道監司,難免不能檢飭之失,請當該監司,推考,何如?傳曰,依啓。陪持人,勿爲推治。
閔鎭長啓曰,都摠府郞廳來言,闕內各處入直軍兵等,夜巡檢之意,敢啓。傳曰,知道。已上朝報
上在昌德宮。停常參·經筵。
中宗大王忌辰。
下直,江華經歷尹謐。
夜三更,月暈,白雲一道,起自西方,橫過月上,直指東方,長竟天,廣尺許。
閔鎭長啓曰,明日常參·經筵,取稟。傳曰,停。
傳于李思永曰,明朝諸承旨,持留院公事,入侍。已上燼餘
上在昌德宮。停常參·經筵。
下直,谷山府使洪時疇,長湍府使崔橚。
夜三更,流星出軒轅星下,入艮方天際,狀如鉢,尾長四五尺許,色白。
朴元度啓曰,明日常參·經筵,取稟。傳曰,停。
閔鎭長,以司僕寺官員,以提調意啓曰,因特進官柳相運所啓,咸鏡道端川·洪原·咸興等處牧場,依平安道宣沙浦例,使其地方官,專管馬政,而牧場外閑曠之地,已爲起耕者,則定式收稅,陳廢者則募民勸耕,自本道句管,輾轉城津事,有令本司稟處之命矣。近來監牧官,多不能擧職,雖謂之冗官,未爲不可,而但他官兼管則馬政之着實,反不如監牧官之專掌,至於牧子之役,則有倍於前,論以馬政,他官之兼管,實非所宜。且此三邑牧場,以三邑守令各自兼管,則果爲有益於馬政,無害於牧子,有不可知,恐難率爾變通。至於閒曠之地,勸耕收稅一款,則各牧場冒耕之弊,日以益深,以致馬場之漸縮,事極寒心,今此三邑牧場形勢,自此亦難遙度,場馬遊息之外,果有不緊閑廢之地,則許耕收稅,亦似便宜。試爲發遣本寺郞廳,摘奸其地形大小與事勢便否後,商量稟處,何如?傳曰,依爲之。
李選啓曰,臣以承文提調冬至使處,追付咨文,査對進去,下直。傳曰,知道。
事變假注書朴權受由,代以金昌直爲假注書。
有政。吏批,判書呂聖齊進,參判朴泰尙病,參議沈壽亮進,右副承旨朴元度進。兵批,判書李師命進,參判李秞陳疏,參議鄭勔進,參知徐宗泰未肅拜,右副承旨閔鎭長進,以李德成爲持平,任弘望爲刑曹參議,成至重爲戶曹佐郞,金鎭圭爲禮曹佐郞,尹興績爲兵曹佐郞,李泰長爲慈山郡守,李秀文爲司評,愼惟一爲監察,李鼎命爲工曹正郞,宋相琦爲弘文著作,沈權爲奉敎,李琨爲分差中學敎授,李秀英爲分差東學敎授,李萬根爲學正,成碩藎爲禮曹正郞,尹爾霖爲直講,李喜益爲工曹佐郞,梁聖揆爲禮曹佐郞,李台龍爲掌令,沈權爲典籍,左通禮趙爾翰,依大典不計仕陞遷,書題,金輝燦差下事,傳敎。兵批,以蘇斗山·李日翼爲副護軍,李震休爲副司直。已上燼餘
巳時,上御熙政堂。右承旨朴元度,左副承旨閔鎭長,同副承旨李思永,持公事入侍,假注書魚史徽,記事官柳尙載·沈季良,同入侍。元度,讀慶尙監司朴泰遜狀啓,尙州牧使尹選,限麥秋仍任事也。上曰,啓下該曹。鎭長,讀禁衛營中日試射單子二度,及御營廳試射入直單子。上曰,竝踏啓字。元度,讀公洪監司宋奎濂狀啓二度。其一,鎭川革邑,合於木川事也。上曰,竝啓下該曹。元度,讀禮曹啓目二度,立後事也。上曰,竝踏啓字。鎭長,讀御營廳新營入直別破陳單子。上曰,踏啓字。鳥銃貫三中,直赴殿試。元度,讀公洪監司狀啓,私奴金立生等,渰死事也。上曰,啓下該曹,事極驚慘,令本道恤典擧行。鎭長,讀備邊司啓目。踏啓字。思永,讀慶尙監司狀啓,武學金明會等渰死事也。上曰,啓下該曹,渰死人等,令本道恤典擧行。元度,讀典醫監啓目,上曰,踏啓字。鎭長,讀兵曹能麽兒廳堂上望。上曰,踏啓字。思永,讀黃海監司狀啓,平壤市人韓孝一等渰死事也。上曰,啓下該曹,渰死人,令本道恤典擧行。元度,讀司䆃寺假官望。上曰,踏啓字。鎭長,讀全羅道監司金鎭龜狀啓,右水使申鍒,不識體統,凌蔑上司之罪,令朝廷處置事也。上曰,啓下該曹,卿無所失,勿辭察職事,回諭。思永,讀常平廳啓目,粘連全羅監司狀啓,前定身役,不得頉下之意,更爲申飭本道事也。上曰,踏啓字。元度,讀吏曹啓目,朴權覲親事也。上曰,踏啓字。鎭長,讀慶尙左兵使權儔狀啓。上曰,啓下該曹。思永,讀常平廳啓目,定平儒生李碩吉等粘連,勿施事也。上曰,踏啓字。元度,讀內醫院啓目,上曰,踏啓字。鎭長,讀黃海監司狀啓,惡虎囕人二名事也。上曰,啓下該曹。思永,讀全羅監司狀啓,空名帖事也。上曰,啓下該曹。元度,讀禮曹啓目,古阜郡聖廟雨漏處,以年凶,待明年修葺事也。上曰,踏啓字。鎭長,讀公洪監司狀啓二度。上曰,竝啓下該曹。元度,讀吏曹啓目,幼學李廷翊上疏事也。上曰,踏啓字。鎭長,讀慶尙左兵使權儔狀啓。上曰,啓下該曹。鎭長,讀慶尙右兵使李基夏狀啓,仕滿將官啓本中,兼司僕李達枝,以業武誤書,惶恐待罪事。上曰,啓下該曹,卿其勿待罪事,回諭。思永,讀慶尙監司狀啓,李東標推考緘答事也。上曰,啓下該曹。鎭長,讀慶尙監司狀啓二度。上曰,竝啓下該曹。元度,讀慶尙左兵使權儔狀啓,邊將試才入格事也。上曰,踏啓字。鎭長,讀慶尙右兵使李基夏狀啓。上曰,踏啓字。思永,讀京畿監司申翼相狀啓二度,尹之翊·鄭澔徒配事也。上曰,踏啓字。元度,讀公洪監司狀啓。上曰,啓下該曹。鎭長,讀公洪監司狀啓。上曰,啓下該曹。思永,讀戶曹判書柳尙運疏,以身病辭職事也。上曰,省疏具悉。此時度支之任,不可輕遞,卿其勿辭,調理察職。思永,讀右參贊金萬重疏,身病辭免事也。上曰,省疏具悉。已諭予意於前後疏批,卿何連章控免,若是其太過乎?萬無許遞之理,安心勿辭,從速行公。思永,讀江襄監司李喜龍疏。上曰,省疏具悉。大臣所陳,物議如何云者,此不過泛論之言,卿勿過辭,速往欽哉。思永,讀兵曹參判李秞疏,辭職事也。上曰,省疏具悉,卿其勿辭察職。承旨及史官,皆退。
正言韓聖祐啓曰,如臣無似,屢忝言地,冥行擿埴,觸事生疣,頃忝本職,處置憲臣,不能量揣,事之輕重,未免失當而見遞,則臣之見識昏蔽,其不合於臺閣也,明矣。不料今者新命,驚惶怵惕,不知所以自處,而一向縮伏,亦所不聽,今不得不冒昧出肅,而且臣入侍前席之日,所坐稍遠,聽瑩於大臣之奏語,誤以先輩二字,援入於避辭之中,以致大臣駭訝陳辨,則臣之顚錯,至此尤甚,臣誠慙愧,決不可抗顔復冒於言責之地,請命斥遞臣職。答曰,勿辭。
閔鎭長啓曰,正言韓聖佑,再啓煩瀆,退待物論矣。傳曰,知道。
持平徐文裕啓曰,請五宮折受處,一體査正事。啓辭見上請還收遠竄罪人金煥,中道移配之命。正言韓聖佑,引嫌而退,避辭見上坐遠聽瑩,未足深咎,不可以此輕遞臺諫,請出仕。答曰,不允。處置事,依啓。
閔鎭長啓曰,因社稷鄕校位板作變事,公洪道鎭川縣,旣已革罷,縣監所佩兵符一隻,本道監兵營所上該縣兵符左隻,合三隻,自監營收合上送矣。□內上該縣兵符,依例一時燒火之意,敢啓。傳曰,知道。
上在昌德宮。停常參·經筵。
下直,成川府使李挺晩,昌原府使柳星漢,眞寶縣監李廷益。
巳時午時,日暈。
朴元度啓曰,明日常參·經筵,取稟。傳曰,只晝講。
又啓曰,來二十一日輪對日次,取稟。傳曰,爲之。
閔鎭長,以都摠府言啓曰,今日入直軍士,中日習射,請出標信。傳曰,知道。
閔鎭長啓曰,事變假注書金昌直,時無職名,付軍職冠帶常仕,何如?傳曰,允。
傳于李選曰,下直守令留待。
傳于李選曰,下直守令引見。
李選啓曰,假注書魚史徽,猝得疝症,不得行公,今姑改差,他假注書差出,使之察任,何如?傳曰,允。
以任舜元爲假注書。
李思永,以常平廳言啓曰,今十一月初三日,大臣·備局堂上引見入侍時,兵曹判書李師命所啓,賑恤廳空名帖,或自京廳賣之,或給與畿甸守令,以爲賑資矣。今已垂盡,各空名帖千餘張,令該曹成送,何如?上曰,分付成給,可也事,命下矣。通政帖七百張·嘉善帖三百張,加設僉知帖一百張,加設同知帖五十張,加設察訪帖一百張,令該曹趁卽成送,何如?傳曰,允。
李思永,以常平廳言啓曰,頃日引見時,因摠戎使具鎰所啓,水原府被災最酷,募粟空名帖成送,以補軍民賑資事,榻前定奪矣。通政帖一百張,嘉善帖三十張,加設察訪帖十張,加設僉知帖五張,同知帖三張,僉萬戶帖各十張,令該曹成送,何如?傳曰,允。
李思永,以常平廳言啓曰,甲子冬賑恤廳,方勸諭民間事,竝與作末便易之新方,開錄于後,行會諸道矣。各邑官吏,慢不擧行,民間,不能遍曉而行之,今年凶荒之慘,又非前歲之比,救荒良方,不可不申飭,期於必行,一依嘉靖年間啓目。京則漢城府五部,外則觀察使守令,鏤板傳錄,廣諭民間,使人無不解,觀察使·敬差官·都事,遇人講問,有不曉者,則色吏·勸農論罪,不曉多者,竝論留鄕所守令,憑考殿最事,授敎施行,鏤板次新方,更爲節約開錄於京外行關之後,使之依此擧行,而四山松葉,依前許採事,竝令漢城府知委于民間,何如?傳曰,允。
朴元度,以弘文館言啓曰,卽今下番三員內,修撰李后沆在外,著作宋相琦時未肅拜,臣疇錫獨爲連日入直,前頭疾病事故,有不可知,著作宋相琦,疏批已下,卽爲牌招察任,何如?傳曰,允。
閔鎭長,以兵曹言啓曰,禁軍等賞格試才,設行於訓鍊院矣。一番羽林衛,方爲入直,依事目明日除標信出試後,還爲入直之意,敢啓。傳曰,知道。
閔鎭長啓曰,右副承旨申啓華,自江華府承召上京,而以其曾有事變日記借書之故,陳疏自列,不卽出肅,朝家旣已參酌定限之後,以此强爲引嫌,殊涉不當。右副承旨申啓華,卽爲牌招,使之察任,何如?傳曰,允。
以副校理李玄紀初度呈辭,傳于李思永曰,還出給。
李思永,以承文院都提調意啓曰,卽接謝恩兼冬至使朗善君俁,副使金德遠等聯名狀啓,則使臣勘罪謝恩箋文中,有旣免譴何之語,贖金,亦是譴何,謂之從寬,則可,謂之旣免,則不可,彼中抉摘之患,不可不慮,回還謝恩使左議政南九萬之意如此,玆敢稟啓云。更加詳議,則旣免譴何之語,果涉未妥,且有疊字之可改,而初不及覺察處,竝爲改正,元單子中付標以入,而箋文正·副本,依此急速改書,別定禁軍,罔夜下送于使臣處,何如?傳曰,允。
李思永,以戶曹言啓曰,今十一月初三日晝講入侍時,執義李頤命所啓,臣頃於常參之日,乃以外方民事切急之狀陳達,而請權減貢物中不緊名目,以爲節縮用度,蠲除賦役之地矣。未知該廳,已爲抄出啓下,而大抵享上之物,自下必不敢任意抄啓請減,請命該廳,盡抄其稍涉不緊者,以竢裁處,而抄啓之後,自上十分參酌,必以多損爲主,則可有實效矣。臣雖未知何物目,最爲不緊,至於乾獐·乾鹿,甚是無用,而定價則頗厚云。如此之屬,必不一而足,俱當在裁處中矣。上曰,從當觀勢,參酌爲之,而憲臣所達如此,勿論緊歇,令該曹別單書入,可也事,命下矣。曾在辛酉年裁省時,各殿各種,盡數別單書入,故今亦依此書入,以備裁處,而辛酉年書入之數則各其名目之下,懸錄以入之意,敢啓。傳曰,知道。大殿·中宮殿供上物種則依付標,限明秋權減,而大王大妃殿,則仍爲封進,可也。
持平徐文裕,正言韓聖佑啓曰,臣等,以行判府事李尙眞罷職事,合辭力請,而天聽逾邈,臣等,亦知聖上,特以三朝舊臣,任使且久,思欲以禮進退,俾全其終始,而然事有不可以優容者。大臣受國厚恩,致位三事,旣不能惡惡而疾邪,爲國家深長慮,必欲釋宥凶人,不思禍及於國,擧措之顚倒,言語之謬戾,爲如何哉?況其妄發不明之說,終未免日後藉口之資,則用意營護者,將何禁抑哉?奸凶之情,聖上非不洞燭,而流言浮說,百端動搖,至今耆舊之臣,出力解救而不自知,今不痛辨深斥,明示好惡,則流害之極,爲不可言,豈可諉之以做錯而不論乎?請加三思,亟賜允兪。答曰,勿煩。
持平徐文裕啓曰,本府,以壬子以後,諸宮折受處,勿査之命,閱月論執,而聖上終不允兪,臣竊慨然,大臣之請申壬子者,令除民害也。聖明之卽許其請,初出於仁恩,而一日之間,旋收成命,獨於五宮,不許行査,其間,縱有些少曲折,如頃日聖敎者,而大抵公法替,而私意勝,□□聞必以爲殿下,偏庇宮家,顧惜私財,旣許而還停矣。其□□□□而失民心,莫此爲甚,請明禮·壽進·於義·龍洞·明安公主五宮折受處,竝令一體査正。請遠竄罪人金煥,還收中道移配之命。措語上同新除授掌令李台龍,以全羅道左道災傷敬差官,方在道內,持平李德成,時在果川地,請竝斯速乘馹上來事,下諭。答曰,不允。下諭事依啓。李台龍,竣事後,自當上來,姑勿下諭。
正言韓聖佑啓曰,請還收遠竄罪人金煥,中道移配之命,啓辭上同答曰,勿煩。
閔鎭長啓曰,右副承旨申啓華,牌招事,命下矣。今已日暮,明日待開門牌招之意,敢啓。傳曰,允。已上燼餘
廣州留守書目,獻納姜鋧病重辭職上疏上送事。啓。答曰,省疏具悉。爾其勿辭,調理上來察職。
同日午時,上御熙政堂晝講。入侍,領議政金壽恒,知事李䎘,特進官李世華,參贊官申啓華,侍讀官金昌集,典經宋疇錫,武臣堂上行副護軍崔元立,持平徐文裕,正言韓聖佑,假注書任舜元,記事官柳尙載·沈季良。上讀前受,自初六童觀,止未至於失道也,一遍訖。昌集進講,自六四觀國之光,止樂謂安定也。上受而讀之,訖。疇錫曰,九五,居上,以剛陽中正,爲聖君之尊位,而六四,最近於五,故能觀見聖德光輝,而懷才抱德之士,皆聽進朝廷,欲效其智力,故云利用賓於王,尙賓之尙字,乃願慕之意也。蓋君子之志,皆欲登進王朝,以行其道,然而雖有才德之士,不遇中正之君,則終莫能展布其道,此豈君子之志哉?故云觀國之光,尙賓也。啓華曰,世無明君,則士之抱負者,皆卷懷自守,莫肯爲世用矣,此豈非人君之所當惕念者乎?昌集曰,昔商之伊尹·傅說,周之呂尙,漢之孔明,皆遇賓師之禮,然後出而佐治,效其智力,則世之欲致賢才者,其可不盡其誠禮乎?疇錫曰,君子無咎之說,各別□時雖昏濁,俗雖偸薄,人君,苟有剛陽中正之德,以盡觀我之道,則天下,可底於亨泰之域,豈止旡咎而已哉?故人君之反躬自修,特爲美耳。䎘曰,人君,必修身而後,治國,故善爲國者,必先觀一身之得失,以觀民俗之善否,而若其道德光輝,爲國人之矜式,則臣下,亦且自觀其生,以至無咎之域矣,此乃表端影直之道也。壽恒曰,此卦中,觀其生,乃凡人之辭,而其餘,皆人君之事,人君,若於此篇,深味服膺,則必多感動激切處矣。自上聖學高明,雖義理深奧處,必有貫徹之美,而與筵臣開卷講論,亦有所益矣。講官,雖無宿工,豈無小助乎?古人云,讀書之時,若有疑處,必與師友討論,至於豁然貫通之域,爲好,豈非人君所當體念者乎?且進講之時,必廣引古事,問難不怠,此乃補益聖學之道也。啓華曰,人君之學,莫如史學,綱目進講,不可緩也。小寒不遠,將有晝講停止之擧,此後則當以綱目進講,而召對夜對,頻頻爲之,似好矣。世華曰,周易六十四卦,無非切實之語,而其中觀我生三字,乃人君自省之意,風俗不美,當念觀我生之意,導率未盡,亦當念觀我生之意,此乃觀民察己之道也。且自乾坤卦,至旣濟未濟,當終始體念,無所間斷,而必先讀大文,次觀註解,以至於首尾貫通之域,斯爲美矣。壽恒曰,世華,有治經工夫,以此陳達矣。上,掩卷。壽恒進曰,臣自月初,重得咳嗽之症,久而不瘳,賓廳日次,旣不得進參,家內酬應之事,亦旣廢閣,以文字每每煩瀆,極涉未安,故今日則强疾入侍,而臣之所患,根柢旣深,乍觸風冷,症情輒劇,當此國家多事之日,萬無供職之望矣。況聖上圖治之誠,逈出前古,而小臣則虛帶重任,日事呻吟,徒貽瘝官之誚,久招妨賢之譏,小臣微命,似不足惜,而若念國事,則似有變通之道矣。上曰,當此國家艱虞之日,大臣,不可引疾求免,雖有微恙,臥閤論道,亦無妨矣。壽恒曰,近見諸道狀啓,多有地震之變,誠可驚懼,今月初八日夜,城中亦有地震之變,聞者頗多,而觀象監,獨無啓達之擧,殊涉可駭。從前地震之時,雖一城之內,或有不震之處,而此則在於觀象監近處者,亦或有聞之者云,而觀象監,其日入直官員,難免不察之罪,令攸司推治,如何?上曰,依爲之。出擧條壽恒曰,江襄監司李喜龍,除拜已久,疏批再下,而尙不出肅。聞者,以臣頃日所達物議如何等語,有所不安,引嫌至此云。臣之伊日所達,非有他意,近來除拜監司之人,臣等之意則未知其不合,而輒被物論,相繼見遞。李喜龍,曾任州郡,皆有治績,雖委以方面之任,似無不及於他人,而未知外議之以爲如何,遣辭之際,如是云云矣。其再疏之批,聖敎旣已開釋,別無可嫌之事,且監司,雖面看交代,而已遞之官,察任不能着實,此亦可慮,卽爲牌招赴任,何如?上曰,頃日大臣所達,非有他意,近日除拜監司之人,連被臺評,故語次間泛論而已,昨於再疏之批,已諭此意,何可以此,一向引嫌乎?卽爲牌招,使之趁速赴任,可也。壽恒曰,曾在先朝己酉年間,奉朝賀臣宋時烈,入侍筵中,以節省浮費之意,有所陳達,而人日,闕內松葉進排等事,尤涉浮費,故請令罷減,則先王,以如此之事,何難革罷,爲敎,松葉·桃板·桃枝·春幡·人勝·歲畵,竝令革罷矣。其後丙辰年,因禮曹判書李之翼所達,歲畵,還爲復舊,而以歲畵停罷之後,畵員,尤無資生之路爲辭,殊涉無據矣。況今災荒太甚,御供等物,亦皆裁減,朝家凡百節損,宜若搶攘之中,今此歲畵所費雖少,係是浮文,且先朝特罷之事,此時復舊,尤爲未安,依前革罷,似當矣。上曰,大臣所達誠然,歲畵,依前革罷,可也。出擧條壽恒曰,今番謝恩使一行回還時,先來,自北京先爲發送,蓋爲方物移施之擧,欲於冬至使未及發行之前,趁卽報知之意也。且使臣勘罪,亦爲從輕,有降級調用之事,四起方物,亦有移施之擧,可謂無前大惠也。曾前先來之類,雖不及於此事,多有論賞之事,蓋爲使聞於彼中之意也。冬至使入去之後,彼必有問之之事,今番先來,不可不論賞,議于僚相,則亦以爲然矣。上曰,自前先來論賞,非至一再,今番先來,尤有別焉,使之書啓論賞,可也。上曰,回還謝恩使,先來員役,使之書啓。出擧條壽恒曰,今年凶荒,八路皆然,秋間,亦有科擧退行之議,而大比之科,如不得廢閣,則前頭事故,亦難豫知,故臣意,每以退行爲重難矣。初試則旣已設行,覆試日期,該曹,亦已推擇啓下,而二三月之間,不但農節相値,卽今中外飢饉之狀,參以所聞,日以益甚,明春形勢之切急,推此可知,會試則與初試有異,八路文武擧子,一時來聚於京師,裹糧往來之費,主客俱困之弊,必將不貲。右相則以爲遭此大侵,凡事,尤不可比同常年之例,退行於明秋,似當云,外議亦多如此,合有變通之道矣。上曰,大比之科,曾亦有因年凶退行之時,而科擧稠疊,輒有拘礙之端,此弊亦不可不慮,故難於退行矣。今飢饉太甚,遠外擧子,實無裹糧上來之路云,覆試,退行於明秋,可也。出擧條壽恒曰,頃因政院啓辭,兵曹佐郞柳成運,六品還收,今後注書,計日陞遷事,令春秋館稟處事,允下矣。注書,例以十五朔陞遷,而仁祖朝以前,則一番除拜注書之後,雖在喪罷職,若滿十五朔,則陞出六品,此實謬規,而其來已久矣。至孝宗朝筵臣,以此事爲無據,陳請變通,其時吏曹回啓,以爲罷職在喪之類,計仕陞遷,固爲不可,而注書之任,爲役最苦。且或由承文權知,而爲注書,則一遞注書之後,其下注書,不得薦望,又不得歸本院,有同廢錮,軍職之仕,不可不計云云。其後若干人,亦通計軍職仕,而陞出矣。己亥春間,李伯麟,亦計軍職仕,陞出六品,孝宗大王,以軍職仕而通計,實爲無據,今後則計其實仕陞遷事,特爲下敎,故李伯麟,不得陞出,仕滿朔後,始出六品,而其時亦無計日之敎,故只計其朔數,而陞遷矣。旣不計日,則在職之月,雖未滿全朔,亦皆竝計,已成通行之規,而其後,或有通計軍職仕,陞六者云,此則有違定式,誠爲非矣。今此柳成運朔數,別無軍職仕通計之事,而至於以察訪仕,通計朔數,則雖未知其前例之如何。參下官,通計前仕,銓曹,必有援據遵行之規,且注書,自是政院郞廳,雖例兼春秋,而異於翰林,自春秋館,曾無管攝處置之事,至於計仕陞遷,尤非本館所可知,令吏曹考例稟處,何如?上曰,伊日政院啓辭,偶然看過,令春秋館稟處矣。大臣所達誠然,令吏曹考例稟處,可也。出擧條壽恒啓曰,頃者北道御史洪受瀗書啓中,有茂山等地變通之意,且本道監司,亦以此意,陳疏,自備局,所當卽爲回啓,而此乃左相南九萬,詳知主管之事,而左相,奉使未還,故欲待其還,尙未回啓矣。今則左相回還日子,已迫,姑待其入來,相議回啓,何如?上曰,知道。䎘曰,經筵之官,爲任不輕,如臣蔑學無識之人,實難承當,而況臣兼管三四職任,公務多有曠廢之患,待罪京兆,爲日頗久,而尙未得累度開坐,尤不勝悶蹙之至,伏願自上,察臣萬萬不似之狀,經筵之任,亟賜遞改,千萬幸甚。上曰,經筵之官,輪廻入侍,若有他公故之日,則自可推移,勿辭察職。䎘曰,京兆堂上三人中,臣獨行公,而左尹鄭載禧,右尹崔錫鼎,呈告引入,久不出仕,竝牌招,使之察任,何如?上曰,左·右尹,竝卽牌招,使之察任,可也。䎘曰,前者李敏敍,爲判尹時,五部坊民,有啓稟合契之事矣。臣聞合契之後,坊民之意,皆以爲不便,合契一款,似當革罷矣。如此等事,仰瀆天聽,極爲未妥,而曾前稟定之事,故敢此仰達矣。上曰,從民願革罷,可也。壽恒曰,四山松禁,自前非不申飭,而國綱解弛,人心漸惡,偸斫之弊,愈往愈甚,良可寒心,判尹亦爲入侍,一一嚴禁之意,特爲下敎,宜當矣。上曰,近來松蟲之患,何如?壽恒曰,近來則幾至寢息云矣。䎘曰,蟲患之後,弘濟院近處,多有枯松,與其失之於民,寧補之於官用,似當矣。壽恒曰,枯死之松,所當斫取,以補官用,而但斧斤,若入於四山,則憑藉偸斫之弊,必當滋甚,以此爲難矣。近來則偸斫松木,非止爇火之計,至有斫代材木之患云,山直契坊之弊,極爲痛惡。䎘曰,契坊則旣已革罷云矣。壽恒曰,向者自點,嚴立松禁,申飭五部,多樹松木,以至鬱茂之境矣。今則半不及於其時,此無他,奸民冒禁之弊,有甚於向日而然矣。上曰,若不別樣嚴禁,則四山,將未免濯濯,漢〈城〉府,知悉擧行,可也。
持平徐文裕啓曰,請遠竄罪人金煥,中道移配還收事。啓辭同前請五宮折受處,竝領一體査正。啓辭同前上曰,勿煩。
正言韓聖佑啓曰,請還收遠竄人金煥,中道移配之命。啓辭同前上曰,勿煩。下直守令引見時,同副承旨李思永,假注書閔鎭厚,記事官柳尙載·沈季良,成川府使李挺晩,昌原府使柳星漢,眞寶縣監李廷益,入侍。挺晩進曰,小臣,卽成川府使李挺晩也。上曰,雖未赴任,必聞上來人之言,農事,何如云耶?對曰,雖不能詳知,風災之故,頗不實云矣。上曰,成川大邑也,今年凶荒如此,撫恤百姓,須十分勉勵也。星漢進曰,小臣,卽昌原府使柳星漢也。上曰,履歷幾何?對曰,歷宣傳官·都摠都事·經歷·訓鍊副正,今爲此任矣。上曰,七事,對之以次。上曰,須知七事親問之意,着實依此行之。廷益進曰,小臣,眞寶縣監李廷益也,上曰,履歷幾何,對曰,歷齊陵參奉·濟用奉事·尙瑞直長·禁府都事,今爲此官矣。上曰,七事,對訖。上曰,字牧之任,不輕,生民休戚之所係,須體親見戒勅之意,盡心職事,三人,一時退出。思永進曰,昌原府使柳星漢,眞寶縣監李廷益,出去之時,有顚倒失儀之事,請竝推考。上曰,推考,可也。遂罷出。已上燼餘
戶曹啓曰,供上及各司進排雜物,今年,亦未得復舊,雜職祿俸,及各樣發料,仍前權減之意,敢啓。傳曰,知道。戶曹謄錄
上在昌德宮。停常參,只晝講。
謝恩,兵曹佐郞尹興績,戶曹佐郞成至重,禮曹正郞成錫藎,佐郞金鎭奎,工曹佐郞李喜益,慈山郡守李泰長,監察愼惟一,司評李秀文,副摠管李世華,工曹判書金宇亨,再度呈辭。加給由。
政院啓曰,來二十一日輪對日次,取稟。傳曰,爲之。
假注書魚史徽病,代任舜元。
晝講入侍時,領議政金壽恒,同知事李䎘,特進官李世華,承旨申啓華,玉堂金昌集·宋疇錫,假注書任舜元,史官柳尙載·沈季良,武臣崔元立,持平徐文裕,正言韓聖佑,亦爲入侍。傳曰,史官二員待命,騎馬六匹立之,外各司內摘奸。
晝講入侍時,江襄監司李喜龍,左尹鄭載禧,右尹崔錫鼎,牌招察任事,榻前下敎。
吏曹啓曰,臺諫有闕,政事,何以爲之?敢稟。傳曰,明日爲之。
禁府,金啓明·尹世喜·李濟民拿囚。啓。
右承旨申啓華,牌招肅拜。
公洪監司書目,結城呈,以正言金盛迪辭職上疏上送事。踏啓字。
兵曹啓曰,粘連全羅監司狀啓云云,左水使申鍒,不識體統,凌蔑上司之罪,令朝廷處置亦爲白有臥乎所,水使之與監司,旣是管下,則文報之間,如是譏侮,事之可駭,莫此爲甚,左水使申鍒,先罷後推,何如?啓依允。
左尹鄭載禧,右尹崔錫鼎,牌不進。
晝講時,持平徐文裕所啓,請五宮折受處,竝令一體査正事。啓辭同前請還收遠竄罪人金煥,中道移配之命事。啓辭同前答曰,勿煩。
正言韓聖佑,請還收遠竄罪人金煥,中道移配之命事。啓辭上同答曰,勿煩。合啓,行判中樞府事李尙眞,停啓。已上朝報晝講,上講周易,自六四觀國之光,止謂安寧也。
上在昌德宮。停常參·經筵。
李思永啓曰,明日常參·經筵,敢稟。傳曰,停。
吏批啓曰,奉常寺正朴慶後,身病甚重,不得行公,改差,何如?傳曰,允。
有政。吏批,行判書呂聖齊進,參判朴泰尙病,參議沈壽亮病,承旨李選進。以李益壽爲正言,鄭洙碩爲延安府使,李以時爲穩城府使,權爲司議,辛晙爲監察,李墪爲司僕寺正,李夏命爲英陵參奉,尹彬爲司䆃寺正,陳晩宰爲典籍,李濡爲右承旨,崔休爲兼學正。兵批,判書李師命病,參判李秞進,參議鄭勔式暇,參知徐宗泰未肅拜,右副承旨閔鎭長進。以金盛迪付副司果,任舜元·金昌直付副司正。
李選啓曰,新除授承政院右承旨李濡,以前江襄監司,未及交代,時在任所,斯速乘馹上來事,下諭,何如?傳曰,交代後,自當上來,姑勿下諭。
申啓華啓曰,卽伏見江襄監司李濡啓本,則平康縣監尹世喜推考,功議分揀中,以仁獻皇后五寸親懸錄,而臣取考大明律議親式,太皇太后·皇太后,異姓四寸親外,五寸親以下,則無擧論之事,今此尹世喜之以仁獻王后五寸親懸錄,有違法例,似當勿施,敢啓。傳曰,知道。
李思永,以戶曹言啓曰,供上及各司進排雜物,今年,亦未得復舊,雜職祿俸,各樣散料,仍前權減之意,敢啓。傳曰,知道。
李思永,以司饔院都提調意啓曰,生鮮前漁夫主人等,呈訴于本院曰,江氷已合,日下生鮮,無路覓得,願依前例以雜魚代捧云。從前如此之時,果有折半代捧之例,而莫重御供,不敢自下擅便,惶恐敢達。傳曰,依爲之。
持平徐文裕啓請,五宮折受處,竝令一體査正。啓辭同前請還收遠竄罪人金煥,中道移配之命。啓辭同前答曰,勿煩。
正言韓聖佑啓曰,請還收金煥,中道移配之命。啓辭同前臣卽伏見政目,以李以時,擬穩城府使,至於受點,臣不勝駭然,以時,本無才能,徒以善事發跡,形勢所在,則無不諂媚,麤鄙之狀,不一而足,雖在同流,莫不嗤罵,以此善事之故,前後莅郡,非止一再,而貪饕之事,亦甚狼藉,臣曾在以時所居近地,實有詳聞而知之者,此其貪鄙中特甚者也。此時關防重任,不可付諸如此之人,請新除授穩城府使李以時,罷職不敍。答曰,不允。
申啓華啓曰,都摠府郞廳來言,闕內各處入直軍士,夜巡檢云矣。答曰,知道。已上燼餘
右尹崔錫鼎辭職上疏。答曰,省疏具悉。卿其勿辭,從速察職。
右承旨朴元度辭職上疏。踏啓字。以上朝報
上在昌德宮。停常參·經筵。
下直,稷山縣監尹掄。
夜一更二更,乾方巽方,有氣如火光。
李思永啓曰,明日常參·經筵,取稟。傳曰,只晝講。
閔鎭長,以都摠府言啓曰,今日入直軍士,中日習射,請出標信。傳曰,知道。
閔鎭長,以義禁府言啓曰,江都重記,今纔考出,留守啓本,卽當回啓,而堂上中,或出使或入直,或以曾經是任,引嫌不參於署尾,故今日之坐,不得入啓之意,敢啓。傳曰,知道。
持平徐文裕啓曰,請五宮折受處,竝命一體査正。啓辭同前請還收遠竄罪人金煥,中道移配之命。啓辭同前答曰,勿煩。
正言韓聖佑啓曰,請還收遠竄罪人金煥,中道移配之命。啓辭同前新除授李以時,本無才能,徒以善事發跡,形勢所在,甘心奴隷之畜,前後居官,亦多麤鄙之事,而以其行已詭譎,得譽於人,年除歲遷,連見收用,此所以武夫能好廉者之不服於心者也。況被彈未幾,年且衰耗,不知今日有何可取,而復擬此關防重任乎?此時邊倅,尤所愼擇,而除目之下,物情俱駭,請穩城府使李以時,罷職不敍。答曰,勿煩。
玉堂箚子。留中不下答曰,省箚具悉。災異荐疊,職由寡昧之否德,夙宵憂苦,罔敢小忽矣。爾等,縷縷誡誨之言,摠是憂愛切實之論,予用嘉尙,可不體念焉?已上燼餘
京畿監司書目,果川呈,以持平李德成辭職上疏,掌令鄭來祥辭職上疏上送事。啓。踏啓字。
工曹參判徐文重,病重,辭職上疏。入啓。答曰,省疏具悉。卿其勿辭,調理察職。仍傳曰,遣鍼醫看病。已上朝報
上在昌德宮。停常參,只晝講。
李選啓曰,吏曹郞廳來言,臺諫有闕,政事,何以爲之?敢稟。傳曰,明日爲之。
又啓曰,二十二日小寒,自此日至日暖間,視事,依例頉稟。傳曰,知道。
又啓曰,假注書閔鎭厚,以身病連日不得仕進,今姑改差,以他假注書差出,使之察任,何如?傳曰,允。以李健命爲假注書。
申啓華,以義禁府言啓曰,以黃海道監司狀啓,刑曹粘連,前延安府使韓聖輔,移本府處置事,允下矣。韓聖輔,時在黃海道白川地,依例府書吏,發遣拿來,何如?傳曰,允。
李選等啓曰,以義禁府李坽議處公事,令政院更考稟處〈事〉,允下矣。當初査啓時,該房承旨,旣已遞職,而臣等,取考辛酉十一月李坽所修日記,則畫有眞草之異,墨有濃淡之別,驟觀之,似是異書,初入査啓之中者,必以疑似之致矣。至今臣等,更爲細考,則未知其的是異人之書,而曾未見李坽手筆,借書與否,有難斷定,何以爲之?敢稟。傳曰,果有倩手之事,則必不敢如是發明,且觀渠之所修日記,驟見,則雖似不同,而諦視則,字劃不甚懸殊,似當有分揀之道,令禁府放送,可也。
閔鎭長,以司僕寺官員,以都提調意啓曰,本寺銀貨,只以屯田所出穀物,發賣收合,而十數年來,連値凶荒,稅入太縮,一年用度,尙有難繼之患,更無剩餘,不得下手發賣者,今已累年,以此之故,舊儲漸乏,逐年應用馬價,其數甚多,前頭之事,實爲悶慮。自癸丑年遷陵時,及甲寅以後,國恤時,移送之數,一萬五千兩,乙卯以後,賑恤廳取用者,亦至一萬四千兩,合以計之,乃是三萬兩,朝家之所取用,至於此多,中間收合之難,如上所陳,設使將來年豐,累萬兩銀貨,實非一二年所可料理充數者矣。庚申年夏間,因開城府狀啓,自備局覆啓,勅需措備次,本寺銀子一千兩,使之許貸,故依此數貸下矣。今至七年,無意還償,自本寺累度論移,終不動念,今年則久無勅行,本府,亦必不無措備之物。又聞方有鑄錢之擧,頗爲儲蓄,而莫念當初共濟之意,終不還償,事極不當。以本寺氣力,萬無還捧之勢,令備邊司,別爲分付,雖不能一時准償,隨所備連續上送,何如?傳曰,允。
又以兵曹言啓曰,當日水軍趙□稱名人,自曜金門入來,差備門外擊錚,極爲駭愕,令攸司囚禁治罪,同守門將李尙澈,常時不能禁斷雜人,以致闌入,亦難免其責,推考,何如?傳曰,允。
同日午時,上御熙政堂,晝講。入侍,特進官李秞,同知事任相元,參贊官閔鎭長,侍讀官金萬吉,說經宋相琦,武臣堂上行副護軍閔鏞,持平徐文裕,正言韓聖佑,假注書任舜元,記事官柳尙載·沈季良,輪對官奉常僉正柳時蕃,兵曹正郞李必茂,司議權,中部主簿趙裕錫,南部主簿李。上讀前受音,六四觀國光,止樂謂安寧也,一遍訖。萬吉進講,自噬嗑序卦可觀,止象曰爲之防也。上受而讀之訖。萬吉曰,旣有可觀,然後有來合者,故噬嗑,所以次於觀也。是以,在上之人,必有可觀之事而後,亦有所來合者矣。且口中有物,間其上下,則必嚙而去之,然後可以得合,而推萬事,莫不皆然,天地之間,夷狄爲間隔,君臣之間,讒邪爲間隔,必誅戮除去,然後可以亨通矣。以古事言之,宣王,興六月之師,周公,誅管·蔡,皆遭此間隔之患,而出於不得已之擧也。上曰,治國之道,當先除間隔而後,可以亨通,天地萬事,豈有不然者乎?萬吉曰,天地之間隔者,不必盡爲誅戮,小則除去,大則誅戮,可也。且天地之間隔,非刑獄不可除,故云利用獄,而不云利用刑,而只云利用獄者,卦有明照之象,利於察獄也。相琦曰,剛柔分之分字,乃平分之意,蓋三陰三陽,剛柔中分,故治獄之體,當以威與明,爲本,而必欲得其中道,則剛柔之道,不可偏廢也。萬吉曰,凡治獄之道,太峻,則有玉石俱焚之患,太緩,則有有罪倖免之患。必也威與明竝行,然後無所隱情,而莫敢不畏,刑獄,可得其中矣。上曰,然。明辨,乃察獄之本,故舜曰,惟明克允。萬吉曰,剛柔竝行,雖爲治獄之道,而必也以柔爲主,以剛爲用,可也。若主剛而用柔,則甚非所以治獄之道也。相元曰,電之明,所以察獄也,雷之威,所以決獄也。象無倒置者,電字在上,雷字在下,然後可以爲卦矣。萬吉曰,罰者,所以示民,而使之知所畏,法者,所以防民,而使之知所避,故爲治之道,必先以立法令,以爲之防,然後人有作奸犯科者,不得已用刑也。上曰,然法者,所以防民也,必先明法條,使民知所畏避,可也。上掩卷。上曰,曾因筵臣陳達,有諸上司行用紙地,降品進排之敎矣,近觀章疏及入啓公事,紙品頗好,必是令久解弛之致,自政院更加申飭,可也。出擧條
持平徐文裕啓曰,請明禮·壽進·於義·龍洞·明安公主五宮折受處,竝令一體査正。啓辭同前上曰,當初參酌區別矣,勿爲煩論。
正言韓聖佑啓曰,請新除授穩城郡守李以時,罷職不敍。啓辭同前上曰,更加詳察處之。上曰,史官,招輪對官以入。時蕃,進前曰,臣,卽奉常寺僉正柳時蕃也。上曰,本寺有弊瘼乎?時蕃曰,本寺雖有些少弊瘼,提調,隨事變通,今則別無上達之事矣。必茂,前進曰,臣卽兵曹正郞李必茂也。上曰,本曹有弊瘼乎?必茂曰,本曹無上達之事矣。,進前曰,臣卽掌隷院司儀權也。上曰,本院,有弊瘼乎?本院,只掌詞訟,而他無句管之事,別無大段弊瘼矣。裕錫,前進曰,臣卽中部主簿趙裕錫也。上曰,本部有弊瘼乎?裕錫曰,無弊瘼矣。,進前曰,臣卽南部主簿李也。上曰,本部有弊瘼乎?曰,部者,乃漢城府所屬也,雖有些少弊瘼,自漢城府,一一變通,今則無上達之事矣。鎭長曰,南部主簿李,退出之際,失次先出,推考,何如?上曰,初入榻前,勢當生疎,勿爲推考。已上燼餘
右議政李端夏箚子。大槪,乞罷臣職,以謝災異事。入啓。答曰,省箚具悉卿懇。所患如此,予用憂慮,今玆致災,亶由寡昧之否德,於卿有何所失?卿其安心勿辭,調理行公,以濟時艱。仍傳曰,遣史官傳諭,遣御醫看病。
行江華留守申晸辭職上疏。答曰,卿其勿辭從速察職。已上朝報
上在昌德宮。停常參·經筵。
夜四更,月入太微垣左掖門內。
有政。吏批,判書呂聖齊進,參判朴泰尙病,參議沈壽亮病,都承旨李選進。兵批,判書李師命式暇,參判李秞進,參議鄭勔,參知徐宗泰未肅拜,左副承旨閔鎭長進。安圭爲掌令,金盛迪爲持平,朴信圭爲工曹判書,李德成爲兵曹正郞,成震炳爲奉常正,李煿爲右通禮,朱宅正爲禮曹正郞,趙元錫爲義盈庫主簿,鄭載道爲儀賓都事,學正單洪禹道,譯官金喜一,加嘉善,謝恩使先來譯官加資事,承傳。金宇亨·鄭來祥爲副護軍,朴元度·李德成爲副司直,安廷熽爲副司果。
李思永,以戶曹言啓曰,曾因本曹啓辭,行判中樞府事李尙眞,十一月朔料米,有姑待收殺後輸送之敎,故依前傳敎,同料米,使倉官輸送,則以爲負罪者外,斷無受祿之義,牢辭不受云。係是大臣祿俸,何以爲之?敢稟。傳曰,更爲輸送。
閔鎭長,以備邊司言啓曰,今十一月初二日晝講入侍時,檢討官洪受瀗所啓,北道農事,未免大無,而明川·吉州兩邑,被災尤甚。吉州則以今番設科萬餘人,留任多時,主客俱困,方在遑急之中,且兩邑所種之麻,尤甚無形,若不別樣賑恤,則民將流散,兩邑內奴婢與奴婢身貢,似當特爲蠲減,故敢此仰達。上曰,筵臣,目覩民間實狀,有此陳達,令廟堂更爲量減,可也。今十一月十一日晝講入侍時,特進官柳尙運所啓,臣奉命北路,纔已還朝矣。歷路各邑,大抵失稔,而臣之至吉州,在於各穀未收穫之前,自磨天嶺底,至吉州八九十里之間,有如萬馬蹂躪之狀,北路,在於太山之下,大海之邊,故常多大風,今年自八月初四日,至初七日,惡風大作,被災此酷,而傳者皆言,明川,甚於吉州云。蓋兩邑失稔,爲一道尤甚也。以卽今田野觀之,明春,實無資活之路,朝家,當有別樣蠲減之政,而民情,皆以京納蔘價等,布物備納,爲苦重,此雖詳定應捧之物,曾在己巳年,亦有量減之事矣。今年被災,比他尤甚,實惠及民,莫如蠲布,兩邑應納貢布中,量減之意,下詢廟堂而處之,何如?上曰,令廟堂詳議稟處事,命下矣。今年本道監司災實分等啓本中,吉州·明川兩邑,入於尤甚之秩,故諸般身役身貢,及應納貢物,以麻布上納之類,竝減其一半事,自本寺覆啓定奪,旣已行會矣。今者儒臣與重臣之奉命往來者,以其目覩實狀,如是陳達於榻前,兩邑被災之酷,最於一道,吉州則又因設科,受害多端,不可無別樣軫恤之道,而生麻尤甚無形,則布物備納之難,必有倍於當年。兩邑今年條,諸般身役身貢及京納貢物,以麻布上納之類,竝與其一半未減者,特爲全減,以示朝家字惠邊民之德意,似合事義,而其中內奴婢身貢則八升布備納者,只在明·吉兩邑,今若一例全減,則係干御用,事涉難處,且八升布之貢,自上年入啓變通,以三人竝定備納一匹事,改定式施行,其所應役,不至如前日之苦重,他無推移之道,則勢難竝許全減,以此分付於各該司及本道,何如?傳曰,依爲之。
又以兵曹言啓曰,當日私奴五龍稱名人,自金虎門入來,差備門外擊錚,極爲駭愕,令攸司囚禁治罪,同門守門將朴忠敏,常時不能禁斷雜人,以致闌入,亦難免其責,推考,何如?傳曰,允。
又以刑曹言啓曰,三覆後罪人,必待季冬行刑事,旣已定奪矣。京外罪囚等,當依此施行,而遠道則必須前期知委,然後可無窘急之患,季冬不遠,立春前擧行事,行會諸道之意,敢啓。傳曰,知道。
持平徐文裕啓曰,請明禮·壽進·龍洞·於義·明安公主府五宮折受處,亦令一體査正事。啓辭上同答曰,勿煩。
正言韓聖佑啓曰,新除授穩城府使李以時,本無才能,徒以善事發跡,形勢所在,甘心奴隷之畜,前後居官,亦多麤鄙之事,而以其詭譎爲心,封殖有效,數十年來,未嘗敗露,長得內外之職,此所以武夫有才且廉者之不服於心者,且於蔭武之官,泛因風聞,不加詳察,縱意論劾,非臣素志,而至於以時,則旣有備聞而詳知者,何可置而不論乎?此時邊倅,尤所愼擇,而除目之下,物情俱駭,請穩城府使李以時,罷職不敍。答曰,遞差。
閔鎭長啓曰,穩城府使李以時,遞差事,命下矣。臺諫方以罷職不敍論啓,遞差傳旨,不得捧入之意,敢啓。傳曰,知道。
李思永啓曰,吏曹郞廳來言,臺諫有闕,政事,何以爲之?取稟。傳曰,明明日爲之。
正言韓聖佑啓曰,金煥移配還收之請,旣與當初請鞫,有間,而閱月爭執,未蒙允許,則一向相持,徒傷事體,故臣簡問於憲臣,相議停啓矣。今見正言李益壽疏本,則以重發之論,不待同僚出仕,而徑先停止,大加非斥,臣於是不勝瞿然,同僚未出仕之前,不得通議,例也,則以不待同僚爲言者,臣實未曉其意也。臣以當初發論之人,至今半年之後,與憲臣相議而停止,則有何忙遽之事?而同僚以率意獨政爲言者,亦非臣意慮之所到也。雖然同僚,旣以此陳疏,則臣何敢晏然自以爲是,而仍冒於臺席乎?請命遞斥臣職。答曰,爾無所失,勿辭。
持平徐文裕啓曰,臣卽伏見正言李益壽疏本,以金煥移配還收之啓,停止事,深加非斥,臣不勝瞿然之至,今此金煥之事,與當初請鞫有間,而兩司之爭執,已將半年,則其在事體,不宜一向相持,而諫臣,以當初發論之人,欲爲停止,簡問於臣,臣意亦無異同,故本府之啓,與司諫院一時停止矣。今者益壽,以率意停啓爲言,雖云兩司俱發之論,旣與通議可否而停止,則揆以臺體,少無不可,而臣旣與諫臣,相與停啓,則其所被斥,與諫臣無異,請命遞斥臣職。答曰,爾無所失,勿辭。
閔鎭長啓曰,持平徐文裕,正言韓聖佑,再啓煩瀆,退待物論矣。傳曰,知道。
傳于李選曰,上·副使·書狀官留待引見。
敎守黃海道觀察使申曅書。王若曰,念今歲八路之災荒,在近年孔慘,故此時方面委寄,視前時尤難,玆輟喉舌之班,以畀屛翰之任,眷彼黃海一域,實惟靑丘雄藩,外則控引箕都,寔爲關西之唇齒,內則障蔽神甸,不翅河東之股肱,城池險而士馬强,緩急可恃,魚鹽饒而銅鐵彦,經用是資,比緣饑饉之荐臻,以至凋瘵之轉劇,往來使介之相屬,責應多端,公私儲蓄之已空,調度無策,颿風之出沒難測,奈此海防之疎虞,澤鴻之安集無期,哀彼道路之流散,不有喣嚅撫摩之政,何以濟活群生,不有綜核振擧之能,何以經理庶務,歷觀在位,無以易卿。惟卿,才識通明,器局俊偉,襲名祖名父之訓,詩禮傳家,有難弟難兄之稱,聲望傾世,在經幄最久,靡替啓沃之誠,避銓席不居,彌堅謙退之操,出佩銅符於兩邑,前後歌頌之輒騰,入處銀臺者半年,終始出納之惟允,惟其左右之咸適,所以望實之愈隆,器別盤根,旣諧廟朝之議,任重藩臬,何惜禁密之儲,玆授卿守黃海道觀察使云云,卿其往卽乃封,深體予意,勵廉約而使貪汚自戢,勤聽斷而使簿牒無留,固邊圉繕甲兵,無弛綢繆之策,恤煢獨濟飢困,先推惠鮮之仁,明黜陟而振紀綱,興學校而敦朝化,苟涉便民利國,勿憚條奏之頻煩,凡係祛弊蘇殘,毋拘事勢之牽掣,若夫施爲區劃之事,一從便宜,至於稟處裁斷之規,自有常規,吾且召矣,卿其欽哉。於戱,曾在禁中,已知予憂民之念,今制方面,毋損卿治郡之名,故玆敎示,想宜知悉。知製敎金昌集製進
申時,上御熙政堂,回還謝恩使引見。入侍,上使左議政南九萬,副使李奎齡,書狀官吳道一,同副承旨李思永,假注書李健命,記事官柳尙載·沈季良。上曰,萬里之行,無事往返,且當初不無所慮矣,彼中諸事,頗得順成,誠可幸矣。南九萬曰,臣等,奉使所幹,在於罰金,而臣等,計慮淺短,終不能周旋,依數齎納,則辱及君上,猶夫前日,臣等憂憤之懷,固不可言,而還歸之後,宜伏重罪,而反承優敎,尤切惶愧,不知所對矣。因展小紙曰,此持往戶曹銀七千兩中,諸處所用之數也。白綿紙一百卷,水沈,故改備價,罰金稱納時,縮數加備之價,吏部侍郞沙海處,所給獤皮價,館夫序班等處,文書抄出價,方物自館所載運價,瀋陽所居漢人郭朝瑞·劉君德二人處,亦有所給,竝皆條列其數矣。又進一封曰,此封文書八度,乃是彼中購得者,其中一紙,乃鵝羅斯奏本也。此國,在於北海外云,而又聞諸道路,則以爲在北海邊,而地連西域云。今者使臣入館之後,接伴者傳皇帝之言,則不爲跪伏曰,吾亦有君,與皇帝一體,若不親見皇帝,則不當拜禮云。故皇帝發怒,將欲逐送矣。西洋國人,在北京者,略通其國言語,多般開釋,始爲從命云,故臣等,意其奏本,或有可觀,故使譯輩購得,則其國文字,以漢字飜譯云,而別無可觀之言矣。西㺚,曾爲割地之請,而此則內是上上年事,黑龍江將軍題本,先來出送時,已錄於狀啓別單,而旣有所得本草,使臣勘罪禮部題本三次改草,竝爲購得,故封進矣。又進三封冊子曰,此中縉紳便覽一卷,乃是四季朔改印者,春夏間使行,雖已連續得來,今又購得,故封上。其餘則自七月至九月三朔通報也,其中別無大段可觀事,而旣有所得,故竝此封進矣。上曰,北京事情,比前,何如耶?九萬曰,上年則在玉河館時,故開市掛榜之後,商賈出入之際,或有我國人被虜者,臣等,或使譯輩·軍官,以情私問,臣等,亦或招見親問,則渠等所知事,悉皆言說矣。今則因鵝羅斯使臣入來,移接於北門內閭家,防守旣嚴,館中窄迫,無可與人接語之處,漠然無所聞,路中所遇店舍人,則皆愚蠢無知之輩,或遇秀才輩,則但稱皇帝,除民怨布善政云云,其虛實難知矣。以臣等所見言之,皇帝,出獵於蒙古地方,過一朔後始還,北京近地水災無比,臣等入去時,道路穿破,幾不通行矣。臣等出來時,見之,則多發軍丁,更治馳道,左右設繩,使人不得行,皇帝,將又出獵云矣。九萬,因起身伏曰,臣等,奉命入於異域,凡事,固當十分愼密,而今又大段負犯,越江時所當狀啓待罪,而邊上事體,有異於內地,有煩聽聞之事,不當提起,故敢此來陳於登對時,而待罪矣。先來出送時,使承文院書員正書,狀啓以送,其啓草則使之藏置於臣所文書中矣,書員,以爲副使,欲謄見一本,畢謄後當還納云,故不卽推尋矣。到瀋陽日,啓草及狀啓紙,竝爲夾束於書板,置諸書員所宿帳幕中,帳之內外,皆有守直之人員,三更後,書員睡覺來言,帳中所置,白絲一隻,畵布·鍮器·衣袱等物,見偸,而狀啓書板,亦竝見失,且渠所枕行擔,亦見失云。臣問其行擔中有何物云,則答以其中,有香針等物,而渠於行中,有私錄日記,且有副使處,欲納狀啓一半謄書紙,且書狀官於道路,有所製詩章,渠欲私自看見,謄出十餘首,玆納行擔而見失云。臣等,不勝驚愕,而當夜搜覓,恐致驚擾,姑待日明矣,館門外守直甲軍來言,館中人,出給銅爐口二箇於吾等處,交易衣服及銅錢以去,其人形狀,實涉荒唐,而聞館中,見失白絲云,俺等,亦恐連累來言云。故探得偸銅爐口者二人,施以亂杖,則渠自引伏,偸竊白絲雜物,而更引同黨一人,又言所偸白絲,出給於雇車胡人云。翌日招致其胡人,與之對辨,則其胡人,極口發明,且其引伏之言,亦多糢糊,不甚明白,文書見失事,則不可煩說,使彼人聽聞不可,爲白絲一隻之推尋,留在累日,設或久留,亦難期於必得,故不得已趲程出來,到義州後,還杖人等,亦以罪不明白,竝皆放送矣。義州刷馬軍驅人,皆是無賴作賊之類,今番亂杖者一人,亦是庚申使行時,偸竊錦段一同,發覺被杖者也。今一行見偸之物,若爲我國人所得,則元無可慮事,而設或爲胡人所得,白絲·畵布等彼國物産,則雖爲飜賣,文書行擔等,我國有表之物,則必不煩示於人,已爲滅迹矣。以此以彼,似無發現之理,臣等,旣有不愼之罪,亦何敢曰萬無疑慮乎?上曰,此事,元非意慮所及,是豈卿等之罪,而後何必爲憂乎?九萬曰,狀啓板見失,固是臣等不卽推尋之罪,而至於行擔中文書,實是臣等所不及知者,而見失之後則臣等不能嚴飭之罪,則何可得免也?但念瀋陽,絶無識字者,只有郭·劉輩,流寓數三人,設或有煩傳之事,若入於此人之見,則必無宣洩之患矣。吳道一曰,此事,似無所憂,而大臣所陳,蓋以當初不察,爲咎矣。李奎齡曰,館中無他胡人,只有守直甲軍,設令文書,入於其手,無用有表之物,似必滅迹矣。九萬曰,皇曆齎咨官出來時,瀋中人言,使臣出去時,因守直不嚴,有白絲見失之事,故多發甲軍,倍於嚴守,而無他所聞云矣。然臣等,惶恐俟罪之意,寧有軩弛乎?上曰,纔已諭之矣,意外事,不必過爲引嫌,安心勿待罪。九萬曰,臣等冬至使,於安州使臣及首譯等處,云說此事,使之往來瀋陽時,默察其情形,如有所聞,或可圖之,則圖之,而切勿先爲發說購得之意於彼人矣。上曰,到今處置之道,此實得當矣。九萬曰,臣等,在北京時,聞甲軍二萬人,出送關外之說,使譯輩探問于譯官等,則以爲北京生理甚艱,故移送閑曠之地,而不以爲怨矣。途中逢瀋陽人,更問甲軍出來日期,則以爲甲軍等,當此寒節,挈妻子出來塞外,極難安接,號訴於兵部,故將欲待明春出送云矣。途中又逢秀才問之,則或以爲我國防守云,而臣意,淸人,今與大鼻相持五六年,未決勝負,今者鵝羅斯使臣之優待,亦出畏忌大鼻之致,甲軍之出送,若曰防守,則似在大鼻,而不在我國矣。李奎齡曰,似是實邊之意,而關外城池,瀋陽外,皆頹廢不修矣。上曰,向者南方擾亂,淸人必欲實其根本,今此甲軍之出送,亦似是根本之計耳。九萬曰,義州邊上重地,運餉財貨,本來頗饒,而近來爲官者,不能善處,漸至蕩竭,府尹兪命一赴任之後,徵捧逋債,頗能擧職,而命一,素有懸癰之病,此非時月可差之症,身病如此,則其於職事,實難着實。兪命一,今姑改差,以有才力者,各別擇差,以爲收拾之地,何如?上曰,大臣,目見其實病,而有所陳達,令姑改差,令備邊司,各別擇差以送,可也。出擧條又所啓,安州爲邑,實是關西重防,使价往來,亦多酬應之事,頃者牧使李沆,當其蕩敗之餘,恪勤奉職,朝家亦有顧助之擧,故復爲完邑矣。繼之者,不能如前,又將蕩敗,實深可慮。前府使李光漢,以前平安監司中軍,時在平壤,句管錢車,事旣垂成,曾任寧邊,多有修擧之事,而民無怨言,如此有才之人,當畀以蘇復之策。安州新牧使,雖已差出,而若以光漢差送,則似有收拾之事矣,於錢車等事,亦可無中廢之患矣。上曰,李光漢之有才,朝家亦已知之,特爲差送,可也。出擧條九萬曰,彼中事情,旣不能詳,固無可達,至於西路民事,或有可達者,而臣等,身負重戾,何可煩陳乎?上曰,意外事,卿何引咎,如是太過乎?安心勿待罪。仍罷出。已上燼餘
正言李益壽上疏。大槪,病勢情勢,俱難强冒,亟賜遞斥,以安微分事。踏啓字。朝報
上在昌德宮。停常參·經筵。
巳時,日有重暈,內暈上有背,色內赤外靑。午時,日暈右珥。未時申時,日暈。
閔鎭長啓曰,大司憲李奎齡呈辭,執義韓垽在外,掌令安圭·李台龍,持平金盛迪在外,持平徐文裕避嫌退待,今日以監察茶時之意,敢啓。傳曰,知道。
又以都摠府言啓曰,今日入直軍士,中日習射,請出標信。傳曰,知道。
又啓曰,賓廳日次時,兩司例爲來待,而卽今兩司多官,皆在外,只有大司憲李奎齡,持平徐文裕,正言韓聖佑,而徐文裕·韓聖佑,引避未及處置,李奎齡,今朝以身病呈辭,大司憲李奎齡,卽爲牌招,使之來待,何如?傳曰,允。
傳曰,大提學金萬重,明日命招。傳曰,大臣·備局堂上,引見。
傳曰,今下倭甲胄一部,送于禁衛營。
李選,以禮曹言啓曰,今十一月二十三日大臣·備局堂上引見時,祈雪祭設行事,榻前下敎矣。取考謄錄,則曾在壬戌年,亦行祈雪祭,而宗廟·社稷·北郊三處設行之後,更考前例,先儒文集,風雲雷雨山川·雩祀·三角山·木覓山·漢江等處,竝爲設行矣。今亦依前例,風雲雷雨山川·雩祀,遣重臣,三角山·木覓山·漢江,遣近侍,不卜日來二十七日設行之意,知委擧行,何如?傳曰,允。已上燼餘
午時,大臣·備局堂上引見。上御熙政堂。入侍,領議政金壽恒,吏曹判書呂聖齊,兵曹判書李師命,刑曹判書金禹錫,都承旨李選,副校理金萬吉,假注書李健命·金昌直,記事官柳尙載·沈季良。金壽恒曰,近來日氣不適,而今日則猝寒,未知聖體若何?上曰,無事矣。上曰,祈雪祭,非必爲連次應行之事,而今已冬深,而尙未見大雪,祈雪祭,更爲設行矣。金壽恒曰,前例,或有三次設行之事,明年牟麥,以雪爲驗,而尙今無雪,則亦涉悶迫矣。上曰,分付該曹,更爲設行,可也。壽恒曰,多有稟定之事,而左相,才得還朝,未得相議,右相,亦未來會,事當更待後日登對矣。上曰,然。壽恒曰,種種災異,未有如今年之甚者,可謂式日斯生者矣。月入太微垣之變,近年疊見,而昨日又有月入左掖門云,掖門則尤帝座逼近之地也。天象玄遠,不可測知,而以方書觀之,月屬於陰,宮內有亂,則有此云,卽今聖明臨御,未有他慮,而自古宮禁之不嚴,皆由於女謁,此路一開,言語傳洩,終至於累聖德害政事,此豈不大可懼也?弗禁之端,又有輕重大小,而若不嚴閑,則其漸甚微,其流甚大。臣於前日,累達此意,則自上每下另加留意嚴飭宮圍之敎,而今日星變又如此,區區憂慮,又此陳達。上曰,大臣前後陳戒之語,甚爲切迫,可不體念?壽恒曰,玉堂箚中一條,乃內局藥用事也。藥材,異於他物,雖轉流他處等,爲救病之資,而用之無節,則其弊不貲,至於內局,則藥有定數,用而不足,則唐材,上於諸司,鄕材,徵於外方,由此而弊生,當此節損之時,尤當留意。宮家近屬有病,則皆以御劑分給,此爲聖德事,而自宮家言之,則少有病恙,輒干恩澤者,亦非分義之所安。且或聞宮家,得用內藥者,非爲其身病,而亦有其族屬沾及者,此則尤極猥屑,是亦爲宮禁不嚴之一端矣。上曰,於急病處,不得不用,而至於宮家族屬之因緣請得之說,寧有是事,而又豈予所志哉?然大臣節損之言,是矣,當加留念矣。壽恒曰,閫帥爲任最重,自是武弁極選,居其任者,謹勅奉職,無負朝家委寄之意,可也。公洪兵使李惠疇,家勢地望,異於常調武弁,渠且年富力强,所宜盡心國事,而聞其到任之後,嗜酒崇飮,全廢職事,多有取笑見侮之事云。凡任事之人,若崇飮,則無不有害於職事,而至於閫帥,則體面自別,如此之人,不可仍置重任,公洪兵使李惠疇,爲先罷職,其代,令該曹各別擇差,何如?上曰,依爲之。出擧條壽恒曰,三南營將,責任甚重,許多差遣之處,該曹,雖難一一盡擇,至於嶺南屬邑,軍兵最多,尤不可不擇差。且營將,非但鍊卒,兼管治盜之事,近因連凶,盜賊竊發相繼,營將如不得人,所關非細,而安東營將具三重,旣無履歷,爲人亦且庸賤,未免見輕於列邑,必無以勝其職任。具三重,改差,今後則各別擇差之意,分付,何如?上曰,營將設置,意非偶然,殊非閑漫苟充之人,前後申飭,亦非一二,具三重,改差,今後則各別擇差事,分付,可也。出擧條上曰,前參議張應一,當癸丑年間,舊寧陵改奉審之後,投進一疏,其乘機構捏,罔測之說,欲爲嫁禍朝臣之罪,姑置勿論。其曰,奉審大臣,竝皆宥免,殿下之待大臣,可謂盡矣,而其於事先王之道,未知何如也。又曰,未知聖人之心,固與常情,有異否乎?殿下,寧得受制之名,而不能傷大臣乎?又曰,匹夫掩其親,猶且自盡,以千乘之君,葬先王,反不如匹夫乎?此等言語,雖敵以下,不宜加之,而乃敢肆然筆之於書,略無顧忌,是豈人臣所忍爲哉?此與翼秀驚動寢園,謀害忠良之事,一而二,二而一者也,而其悖慢不道之罪,抑又甚焉,翼秀,旣以此追奪官爵,則應一,獨不可以旣骨而置之,追奪官爵。出擧行壽恒曰,張應一凶悖之說,孰不痛心,而其時先王下敎,非不知其情狀,而所重在焉。故難於論罪,臣等,亦在不忠之罪,故不敢陳達,人臣之凶悖,如此,何可旣骨而置之?李選曰,張應一,其時定配,又有歸家現捉之事,重被罪罰矣。壽恒曰,趙相槪事,得見禁府公事,則因從重科罪之敎,以充軍奏,當判下矣。趙相槪所爲,節節無狀,固無所惜,而但用法之道,勿論輕重,罪與律相當,然後被罪者自服,而國家用法之道,得其中矣。蓋私護部民者,杖八十之律,則果爲太輕,經歷與守令有異,不稟上官,私自調用,比之守令之役民,尤有重焉。就其本律,從重科罪,則容或一道,而至以擅調官軍照斷,則實非當律,所謂擅調官軍者,卽行伍之兵也,與煙戶民丁有異,恐不可直用此律,更爲審處,似宜矣。上曰,趙相槪所爲,節節無狀,渠亦不能發明,則杖八十之律,果輕,而無他可擬之律,故使之邊遠充軍矣。大臣所達如此,本律之外,改以邊遠定配,可也。壽恒曰,趙相槪所犯旣重,則私情非所可論,而相槪,乃故判書趙珩之子也。渠有老母,年過八十,方有重病,朝夕淹淹,今若遠配邊地,則其爲情理,實涉可矜。今此邊遠定配,旣非本律,出於一時特敎,則當此孝理之下,更加酌處,恐不害於懲勵之道,區區所懷,惶恐敢達矣。上曰,趙相槪罪名固重,而情理可矜,特爲參酌,不限年定配,可也。出擧條金禹錫曰,江華獄事,方爲推覈,其中在鄕者,未及推覈,而趙相槪,旣以此不限年定配,則江華人首謀者,亦當依此律施之。至於同參,而不往役所者,如金夏明之類,似當決杖放送矣。壽恒曰,民丁調發,非在遠同參者,所可指揮,第江華異於他處,故有此査治,而築堰時助役者,不當一體施罰,而此又非難斷者,至於榻前定奪,事體未安矣。李師命曰,具三重,旣已遞差,而近因年凶,盜賊竊發,而至於三南地界山海之間,最爲窟穴,臣待罪湖南時,得見錦山形勢,介於俗離山·地異之間,爲三南地界,而作盜賊之藪,沃川營將,雖近在,而以他道,故不得察治,礪山,雖曰大路,無關防,若以礪山營將,移置於錦山,專掌治盜,則似可着實矣。上曰,兵判,詳知其形勢,此言,何如?壽恒曰,李師命,知其形勢,故前有此議,而蓋錦山近處,爲盜賊相聚之地,而無治盜之官,極可慮也。礪山則距全州營,不遠,此無大段利益,如此設置,似可便好,而未及與他大臣相議,更待後日稟定,何如?上曰,依爲之。李師命曰,能魔兒郞廳,曾有六遞兒,而以故相臣金錫胄所述,有闕勿差,以添祿科事,曾已定奪矣。今則只有一人,而雖有他官,兼察之事,試講之際,事不着實,若定二窠,專事句管,事可着實矣。壽恒曰,如此之事,數數變通,亦涉不便矣。能麽兒郞廳,有仕滿遷轉之規,故士大夫家庶孽白徒之輩,以此爲一仕宦之捷徑,渠輩,別無勤勞擧職之效,而仕滿之後,或有東班六品職,或爲邊將,仕路之淆雜,未必不由於此,金錫胄之啓達變通,蓋以此也。今若以武臣輩兼察,不如專差者之着實,而欲爲復設二員,則亦無所妨,而至於如前遷轉之規,則不可更爲開路,其中久勤之類,或給以司果帖,似好矣。上曰,依爲之。出擧條師命曰,禁衛營,以新設衙門,事多未備,而連値凶年,所入減縮,造給器械,多費物力,前頭需用,誠極可慮。卽今無保人上番戶首,幾至四千餘名,不可不及時充定,而當此凶歲,括丁極難,冒屬忠義萬餘人中,雖有稱冤者,可以定役之類,亦甚不少,今若劃給於本營,則可以充定其空保矣。但黃海道則各衙門軍兵,甚多,雖不可加定,以充額內無保者,以此充給,良餘丁中自願者,亦許入屬,宜當,敢此仰稟。上曰,依爲之。出擧條師命曰,本曹,方有軍案修定之事,而各官所報,如或差誤,則不得不取考京帳籍,而考出之際,吏緣爲奸,往復之間,事多遲滯。今亦依丙辰年例,戶曹所儲,甲子戶籍,移置於都案廳,使郞廳親掌其出物,事畢後還送,何如?上曰,別定郞官,着實句管,可也。出擧條師命曰,禁衛營器械未備,如大小砲·佛浪器等物,當爲措備,使別破陣鍊習,而其器械制度,未能詳知,且欲送於外方,使之打造,而軍器寺,多有閒置者,各邑器械數三件,移置本營,以爲取法打造之地,何如?上曰,依爲之。出擧條師命曰,兵曹所儲,近來頗裕,新造庫舍,亦至十餘間,今又狹隘,至置軍布於大廳及郞廳房舍,事甚苟簡。今若新造庫舍,則下典輩家舍,當爲撤毁,如此凶歲,土木之役,又不可爲,舊守禦廳,多有空庫,若以本曹所儲封不動木,移置於其處,使本曹所屬官員,推移入直,令衛將所,別定餘軍,着實守直,則似爲便當矣,敢此仰稟。上曰,事甚便好,依此爲之。出擧條師命曰,今番北道別試武才出身一百人,當爲分防於西路,而曾因年凶,此類旣許除防納米,則北道出身,亦當依此除防,而第本道,方有拮据軍需之事,此除防米,則劃給於本道監營,以爲補用之地,何如?上曰,依爲之。出擧條師命曰,禁衛營,以新設牙門,連有土木之役,京外板商處,出給物價,使之流下材木,自該曹各司,不得收稅之意,捧承傳施行矣。自上年戶曹及各司,侵責又復如前,本營營造,尙未完畢,姑限戊辰年,依前勿爲收稅事,更捧承傳,何如?上曰,依爲之。出擧條
上曰,濟州牧使,年例進上中,馬裝,元無緊用處,且年久之後,便爲空費之物,至於獐皮,則軍需中緊用者也。今後則馬裝之代,以獐皮封進事,令該曹酌定分付,梔子封進元數中,一半,亦以白蠟代封事,問其便否於本州,以爲變通之地,可也。出擧條師命曰,本營有造甲之事,而聞倭人甲胄,極爲便捷云。內庫如有所儲,若以一件,下於本營,則欲觀其制度矣。上曰,內庫有倭甲,而其制度甚小,然一部,當出送矣。呂聖齊曰,頃因大臣陳達,注書,計日陞遷事,令本曹,有考例稟處之命,而事係變通,故敢此仰達矣。注書之陞遷前例,大臣,旣已備陳,今不必煩達,而軍職仕,不得通計事,旣有受敎之後,因循謬例,陞出六品者,亦非一二,柳成運則以注書爲察訪,以察訪爲注書,則通計其仕,亦非軍職仕通計之比,而獨於成運,還收六品,殊涉不均。且以注書除拜察訪,曾所未有,旣無可據前例,而文官參下司錄,訓導等職,仕滿三十朔,而只計朔數,元無計日之事,至於注書,必欲計日陞六,則亦多窒碍之弊矣。計日陞遷,旣無前例,不可不明白定奪矣,下詢大臣而處之,何如?壽恒曰,泛然言之,則計日陞遷,固宜矣,而但注書則異於他職,罷職在喪之類,亦爲計朔陞遷,此旨流來謬例,而其後此弊雖革,而軍職仕則亦爲通計矣。自孝宗朝,始因受敎定式,不計軍職之仕,以實仕,計朔陞遷,此亦比之故事,則可謂着實矣。蓋注書之役,比他苦重,以參下蔭官言之,三十朔計日陞遷者,其朔數,則比注書雖多,而所謂公座簿,不過在家計日而已,至於注書,則如仕進闕內,然後方可計日行公,雖至累十朔,能準十五朔日數,勢所未易。今後只當申飭計朔之法而已,計日之法,恐難行之矣。上曰,予意亦然,計日之規,有難施行,只計其朔,遷轉,可也。李選曰,此乃臣所達之事,敢此更達矣。注書,自前不爲計日,只計朔數,故雖一二日行公,亦以一朔計之,已極不可,而又以除拜後,未肅拜前,亦爲計朔,故今番柳成運之注書行公,以八朔計送吏曹,而其實仕則堇五朔,二朔則乃在外除授見遞之時,又一朔則乃付軍職時也。且法典,有前仕通計之文,而後仕則無通計之語矣。孝宗朝付軍職仕,旣勿許竝計,則今此察訪之竝計,無異於付軍職仕也。壽恒曰,未肅拜前仕,亦爲計朔,則不是矣。上曰,今後肅拜前,及付軍職仕,移拜他職,亦爲勿計,可也。出擧條壽恒曰,政府,與他衙門有別,本府奴婢,勿爲抄定,侍女別監事,自祖宗朝累有捧承傳之擧矣。本府婢子二心,以中宮殿侍女,自□歲抄入,今已滿收貢之年,而婢子月實,又以大王大妃殿侍女,抄入云。不但有違前後捧承傳之意,此與該曹之依例選入,有異,因其族屬之私引,越例入屬,事體,尤涉不當。二心則抄入年久,方爲使喚於內間,則雖不敢直請還出,而今後不可不嚴塞此路,故敢此仰達矣。上曰,二心則抄入已久,今姑置之,此後則議政府典儀,勿爲擧論於侍女別監事,更爲申飭定式,可也。出擧條聖齊曰,本曹,本來疲弊,只以留曹書吏所納之布,給員役等料布,而近因連凶,連入於蠲減之中,下人料布,無以備給,不成貌樣,事甚苟簡矣。在前如此之時,自賑廳,代給蠲減之數,故旣與常平倉堂上有所相議,依前例使之計數劃給,何如?上曰,依爲之。出擧條聖齊曰,三南儲置米,各邑,以未捧爲已捧者,頗多,故曾因大臣陳達,嶺南則發遣郞廳摘奸,公洪道則豫爲分付,使之從實査報矣。今七月間,得見監司所報,則燕岐·公州等五邑,以未捧爲已捧,事甚可駭,不可以一張文報,直爲請罪,故回移本道,使之啓聞,以爲稟處之地。其後屢度催促,終無皁白,監司報狀,今始來到,而其報辭中,以爲未捧之類,秋成之後,旣已盡捧,今無可罪之事云。卽今雖曰盡捧,而伊時未捧之罪,實難免,固宜重究,而此時守令,盡爲遞易,迎送有弊,似當有參酌之道,監司則文報稽緩之責,亦不可不懲,監司推考,當該五邑守令,竝從重推考,何如?上曰,依爲之。出擧條聖齊曰,御供各種,自戶曹別單,旣已付標啓下,而大王大妃殿月朔物膳四十種,大殿·中宮殿月令物膳六十種,今年十月爲始,復舊事,才已定奪矣,此則何以爲之乎?敢稟。上曰,十月爲始,復舊事,雖已定奪,而當此十分節損之時,不可復舊,限明秋權減,可也。出擧條師命曰,賑恤廳,今年所備者,米四五萬石,木五六百同,旣已分給,卽今當爲上納,而兩南饑荒,盡爲捧留於本道,故本廳遺儲,甚爲些少,前頭責應,亦爲多端,本廳,有鑄鐵萬餘斤,東萊留置貨物,亦可備萬餘斤,而他衙門,姑無鑄錢之事,自常平廳料理鑄成,以補不足,何如?壽恒曰,賑廳所儲,不裒,酬應無策,似當鑄錢,以補需用,而左相,纔已入來,未及相議,而右相之意,則亦以爲便好矣。上曰,賑恤廳,事勢如此,依所陳達鑄錢,可也。出擧條師命曰,本曹所儲綿布,多有腐敗者,而卽今市上綿布貴,而錢貨賤云,以腐敗木二百同,轉賣收錢,則物價可平,而此爲大段變通,故敢達矣。上曰,依爲之。上曰,入侍時,擧行條件,其時承旨,使之留宿爲之矣,今亦遵行此規耶?李選曰,入侍承旨,仍直院中,其來已久,今亦遵行矣。仍罷出。已上燼餘
正言李益壽上疏。大槪,病勢情勢,俱難强冒,亟賜遞斥,以安微分事。入啓。踏啓字。以上朝報
上在昌德宮。停常參·經筵。
夜五更,月犯元星第三星。
申啓華啓曰,大司憲李奎齡上疏調理給由,執義韓垽,掌令安圭·李台龍,持平金盛迪在外,持平徐文裕避嫌退待,今日以監察茶時之意,敢啓。傳曰,知道。
有政。吏批,判書呂聖齊進,參判朴泰尙成均館進去,參議沈壽亮病,都承旨李選進。以金洪福爲正言,金昌集爲獻納,李光漢爲安州牧使,任相元爲兼弘文提學,宋掞爲義禁府都事,吳道一爲兼中學敎授,李一台爲奉常直長,閔晟爲遂安郡守,姜鋧爲校理,蘇斗山爲義州府尹,兼執義吳道一減下。兵批,判書李師命進,參判李秞式暇,參議鄭勔進,參知徐宗泰未肅拜,左副承旨閔鎭長進。啓曰,公洪兵使,全羅左水使,安東營將,今當差出,而擬望之人乏少,禁軍將守令中,竝擬,何如?傳曰,允。以李弘弼爲全羅左水使,金錫衍爲公洪兵使,閔純爲中樞經歷,崔錫鼎爲都摠管,吳泰周爲副摠管,柳俰爲文兼,崔衡基爲部將,李廷彙爲僉知,李溶爲安東營將,宣大成爲武兼,兪命一·崔來祥·金克立·崔雲瑞付護軍,姜鋧·李益壽付副司果,李彦綱付副司直,前敎鍊官南從萬,前萬戶張齊賢竝加折衝,先來軍官加資事承傳。
傳于李選曰,弘文提學,今日政差出,以爲同參科次之地。
傳于李選曰,平安監司吳斗寅,留待。
傳于李思永曰,平安監司吳斗寅,引見。
以大提學金萬重牌不進。
〈?〉傳于李選曰,藝文提學朴泰尙,卽爲牌招,而前後疏批,業已開釋,亦無大段難冒之勢,而一向違牌不進,揆以事體,實爲未安,推考。
申啓華啓曰,弘文提學,今日政,差出,以爲同參科次之地事,命下矣。新除授弘文提學任相元,以大司成,在泮宮云,待畢收卷後,牌招,使之同參科次之意,敢啓。傳曰,知道。
洪萬鍾,以戶曹言啓曰,卽接廣興倉所報,則行判府事李尙眞,十一月朔料米,依傳敎,更爲輸送於京畿果川地露梁所寓處,則以爲罪犯旣大,臺論重發,雖蒙聖恩曲貸,得以偃息郊外,而至於冒受祿俸,則萬萬無此理也。再承令倉官輸送之命,猶不敢冒受,益增惶恐,俟罪,方以負罪之身,不敢備禮陳疏,只以此言于倉官,不勝惶恐之至終不受之云。何以爲之?敢稟。傳曰,姑待後日陳疏批下後,輸送,可也。
洪萬鍾啓曰,假注書李健命,自筵中徑出之後,重得吐血之症,旣已扶曳出去,多事之地,不可等待其差復,今姑改差,他假注書差出,何如?傳曰,允。趙泰耉爲假注書。
申啓華,以義禁府言啓曰,江襄道杆城郡移配罪人金煥,以極邊改配所事,臺啓方張,故押去啓目,不得書入矣。今已停啓,啓目書入之意,敢啓。答曰,知道。
備忘記,傳于閔鎭長曰,片箭三中人閑良黃有成,直赴殿試。
傳于李思永曰,書題書入。
李思永啓曰,成均館官員,以都承旨意啓曰,臣奉書題,入來泮宮,則已及午時,卽今未時,又垂盡,而儒生等,無一人赴限納卷者,勢須差退時刻,而臣等不敢擅便,何以爲之?敢稟。傳曰,限申正,可也。
以李師命爲忠勳府有司堂上。
閔鎭長,以兵曹言啓曰,當日幼學權漢擧稱名人,自丹鳳門入來,差備門外擊錚,極爲駭愕,令攸司囚禁治罪,同門守門將金世龜,常時不能禁斷雜人,以致闌入,亦難免其責,推考,何如?傳曰,允。
廣州留守,以同知尹深病重上去不得事,狀啓,傳于李選曰,卿其勿辭上來事,回諭。
李選啓曰,臣與藝文提學朴泰尙,偕往泮宮,儒生製述試券二百七十八張封入之意,敢啓。傳曰,知道。
獻納金昌集啓曰,臣在玉堂直廬,遽叨薇垣新除,召牌之下,不得不祗謝恩命,而大司諫李世白,卽臣之外兄也。前旣以此引嫌見遞,則今何敢一刻仍冒乎?請命遞斥臣職。答曰,勿辭。
申啓華啓曰,獻納金昌集,再啓煩瀆,請退待物論矣。傳曰,知道。
正言韓聖佑啓曰,蔭武之職,旣殊其路,用人之道,必適其器,如非才優於人者,則不可通用,而新除授公洪兵使金錫衍,以一蔭官,旣無超越之才,而濫授閫帥之任,不惟不厭武弁之心,亦有乖於器人之道。新除授公洪兵使金錫衍,請命遞差。獻納金昌集,以大司諫李世白,卽臣之外兄也,前旣以此引避見遞,則今何敢一刻仍冒乎?引嫌而退。在下應遞,旣有常例,難安之勢,與前無異,請獻納金昌集,遞差。答曰,蔭官之除拜閫職,非止一二,其爲人,亦無不堪此任之理,請遞之論,予實未曉也,勿煩。處置事,依啓。
大司憲李奎齡,持平徐文裕啓曰,請五宮折受處,竝令一體査正。啓辭同前新除授掌令安圭,時在廣州地,持平金盛迪,時在公洪道結城地,請竝斯速乘馹上來事,下諭。答曰,不允。下諭事,依啓。
李選,以弘文館言啓曰,新除授校理姜鋧,時在廣州地,經筵入番事緊,請斯速乘馹上來事,下諭。答曰,依啓。
敎行平安道觀察使吳斗寅書。王若曰,寄方伯之重任,固難其人,輟正卿之崇班,實循僉擧,光膺旌鉞,寵申絲綸。睠彼關右䧺藩,實惟箕子遺址,地勢處於夷夏,遙控千里之封彊,民俗號爲羯羠,久泯六條之仁化。士馬之强,財力之富,旣異於曩時,撫禦之難,區劃之煩,有倍乎他道。蓋緣災荒之連歲,飢饉相仍,重以使价之交塗,供億不給,此皆一方之極弊,尤切今日之深憂。牧守,未必得人,或多厲民而貽害,邊堡,所以固圍,反致越界而生奸,雖當邦域之粗安,惟重保釐之責,矧今時勢之孔棘,詎忽揀選之方?惟卿,性度慈詳,精神蘊蕃,裒然黃甲,早騰揚於大庭,盛之玉堂,遂歷踐於華貫,殊榮荐被於中歲,通才果試於外庸。南州佩符,利器自別於盤錯,畿輔按節,聲續已著於巡宣,俄台斗之超資,冞深眷注,及京兆之理劇,亦多勤勞。功效不怠於終始,委畀無間於內外,故當西塞之擇帥,復見朝議之推賢,歷數夙夜之臣,其與共理者誰也?顧此屛翰之任,蓋欲得重而治之。玆授卿以行平安道觀察使兼兵馬水軍節度使都巡察使管餉使平壤府尹。非詳明無以制繁,非廉潔無以檢下,暫屈八座之卿月,俾安一路之民風。卿其益殫乃心,毋負予意,覈守宰幽明之失,而黜陟必公,察黎庶利病之源,而施措合度,繕甲兵而鍊士卒,勿循虛文,修學校而勸人材,冀責實效。至於稟處裁斷,自有常規。於戱,官以人而重輕,事隨時而緩急,輕裘緩帶,要使彈壓於邊城,保障繭絲,豈獨專美於前人?吾無憂矣,汝往欽哉,故玆敎示,想宜知悉。弘文館校理知製敎徐文裕製進已上燼餘
同日巳時,上御熙政堂。平安監司留待引見時,行平安監司吳斗寅,右副承旨申啓華,假注書李健命,記事官柳尙載·沈季良。
假注書李健命入侍時,猝得吐血之症,徑先出去,假注書任舜元,追後入侍,則說話已至垂畢矣。上曰,生民之休戚,係於守令,守令之黜陟,在於監司,必嚴明殿最,可也。卿之赴任後,如有變通之事,須一一啓稟變通,可也。斗寅曰,道內變通之事,及朝廷稟定之事,不可豫知,當待小臣赴任後,觀勢啓達,而第關西,連値凶荒,而今年失稔,比上年尤甚,各邑之饋蓄,已至蕩竭,而還上亦不多捧云,明春賑救之策,誠極難矣。上曰,卽今有稟定之事乎?斗寅曰,姑無稟定之事矣。遂退伏。
啓華曰,百官頒祿及今卄七日祈雪祭時,監察,不可不備員,而卽今監察行公者,只三人,其餘則皆未經署經云矣。大司憲李奎齡,及今日政新除臺諫,竝牌招署經,何如?上曰,竝卽牌招,可也。
上曰,都承旨與藝文提學,偕往泮宮,試士以來。已上燼餘
大司成兼弘文提學任相元辭職上疏。入啓。答曰,省疏具悉。卿其勿辭,從速察職。
判敦寧申汝哲辭職上疏。入啓。答曰,省疏具悉。卿其安心勿辭,調理行公。
司諫趙宗著辭職上疏。入啓。踏啓字。
副護軍韓垽辭職上疏。入啓。踏啓字。已上朝報
上在昌德宮。停常參·經筵。
平康縣監李喜朝,光陽縣監朴承棋,安陰縣監柳世賓,下直。
申啓華,以摠府言啓曰,副摠管西原君植,以新番騎兵軍士點考事,除標信禁衛營坐起進去,敢啓。傳曰,知道。
以備忘記,傳于李選曰,賜柑製述居首幼學閔鎭遠直赴殿試,之次幼學李觀命·南世貞竝直赴會試,三下生員李壄,進士兪正基,幼學李基顯各給一分。
李選啓曰,吏曹郞廳來言,臺諫有闕,政事,何以爲之?敢啓。傳曰,當日爲之。
申啓華啓曰,今日爲政事命下,而左副承旨閔鎭長,有切急病患,已出去,臣啓華,以代房,當進兵批政廳,而與兵曹判書李師命,有應避之嫌,卽今廳中,只有都承旨李選,左承旨洪萬鍾,同副承旨李思永,而李選,吏批政廳,當爲進去,兵批政廳,何承旨進去乎?敢稟。傳曰,左承旨進去。
以戶曹判書柳尙運呈辭,傳于李選曰,當此年事大侵,經費匱竭之日,度支重任,不可輕遞,此呈辭還出給,使之調理行公。
以濟州牧使李尙狀啓,沃溝載馬船致敗,格軍十四名,馬三十匹渰死事,傳于洪萬鍾曰,渰死人等,令本道恤典擧行。
吏批,吏曹判書呂聖齊進,參判朴泰尙病,參議沈壽亮進,行都承旨李選進。以尹彬爲執義,閔鎭周爲獻納,徐漢柱爲富平府使,沈槿爲兵曹佐郞,金明郁爲穩城府使,金昌集爲校理,李墪爲司諫,李商翼爲楊根郡守,李起漢爲典籍,李日翼爲司䆃正。兵批,判書李師命軍兵點考坐起進,參判李秞病,參議鄭勔進,參知徐宗泰未肅拜,左承旨洪萬鍾進。以韓垽·趙宗著·李以時·崔義傑·南從萬·張齊賢·鄭文厚·崔貴萬付副護軍,金昌直付副司直。
正言韓聖佑啓曰,蔭武之職,旣殊其路,用人之道,必適其器,如非才望俱優者,則不可通用。新除授公洪兵使金錫衍,常調蔭官,旣無超越之才,而徒以肺腑之親,遽除閫帥之任,非惟物情之未厭,亦有乖於器人之道,豈可以前有是例而授之也?新除授公洪兵使金錫衍,請命遞差。答曰,已諭勿煩。
持平徐文裕啓曰,請五宮折受處,竝令一體査正。啓辭同前答曰,勿煩。
傳于李選曰,召對爲之。
申啓華,以禁衛營言啓曰,來丁卯年二月,當爲別隊右部中右司屬,全羅道十哨軍兵,來正月京中逢點之意,本道監·兵使及該道鎭營將處,豫爲知委,何如?傳曰,允。
又以禁衛營言啓曰,明日下番軍兵等,賞格試才事,旣已啓下,而兼中軍李立身,方爲入直,他無故將,改付標代直後,出參之意,敢啓。傳曰,知道。
又以禁衛營言啓曰,右部前左司屬,全羅道十哨軍兵逢點實數,一千二百六十九名,黃海道三番別驍衛六十三名,步軍標下一名,已爲整齊矣。來十二月初二日,與內外三處入直軍兵,依例替代,舊軍放送,而自前十哨上番之時,則內外三處,例以各一哨磨鍊入番矣,今亦依此擧行之意,敢啓。傳曰,知道。
又以禁府言啓曰,月令醫員李時碩手本內,罪人張是奎,重得傷寒,身熱頭疼,肢節煩痛,面紅引渴,眼見五花,不省云,故使之多般救療矣。再次手本內,連用藥物,少無分效,症勢危急,氣息奄奄云。姑爲保放,待差還囚,何如?傳曰,允。
夜五更月入氐星內。
同日午時,上御熙政堂。召對引見時,參贊官李思永,侍讀官金萬吉,典經宋疇錫,假注書趙泰耉,記事官柳尙載·沈季良,入侍。金萬吉,進講綱目漢成帝紀,自秋七月詔罷昌陵,至欲以改大也。上曰,此吐,誰之所懸?萬吉曰,玉堂諸臣,相議爲之,而未能盡善。宋疇錫曰,史記之吐,異於經書,當以平順爲主。萬吉,復進講,至辛慶忌卒。上曰,止進文義。萬吉曰,成帝初陵之役,旣有十年之功,而徒治昌陵,久未成就,制度之奢侈已極,生民之怨苦亦深,劉向,爲深長慮,乃上疏如此。上曰,昌陵制度,久而不成,其爲奢泰,從可知矣。萬吉曰,石槨事,已見於上,金玉之藏,易啓盜心,死者旣無終極,而國家廢興有限,故國破之後,則必有發掘之變也。古者聖賢,皆小其丘陵,微其葬具,蓋慮後日,有此患也。疇錫曰,後世之人,皆無古人深遠之慮,必以厚葬爲孝,費虛財於無用之地,不知其無益而反有害,可勝痛哉。歷觀前史,漢唐以後諸陵,多見燒掘者,以其有所藏故也。上曰,漢唐之世,皆尙厚葬,及至後日,未免有撥掘之變,張釋之所謂雖錮南山,猶有隙者,亦可謂明驗也。萬吉曰,牧兒持火,照求亡羊,亡者,牧兒亡羊,持火而入墓中,以火燭之而求其羊也。死者有知,其害多矣云者,言死者若有知,則必爲害也,燃脂夜作云者,以夜役之故,燃脂而取照也。取土東山,與穀同價云者,遠取東山之土,其費甚多,故與穀同價也。至封蕭喜。萬吉曰,以簫何,有大功於漢,雖至六世之後,亦有襲封之典,至二月,星隕如雨,是月晦,日食。萬吉曰,漢時日食之變,連有之矣,剌使,是方伯之任,二千石,是守令之任,部,猶卽今之道也。使尙使問永者,令尙書,受谷永所言而來告也。疇錫曰,我國則無此規,而宋史,朱子,至京師,有上謁奏事之擧,漢時,亦有是事矣。萬吉曰,非獨漢·宋爲然,古者巡狩述職,亦有此義。又曰,谷永所對,言雖切直,意甚不美,知有內應,放言不諱,其言雖直,亦何所取?王氏之害,甚於內寵,而只言彼而不及此,不免爲阿附之歸矣。疇錫曰,不治根本,而專攻上身者,其意,蓋恃有內應,故此甚不美,然其言則直,不可以人廢言,此等事,後世人君,所當體念處也。上曰,其爲人,雖無可取,其言則直,此當人君體念處也。萬吉曰,成帝之事,豈不痛哉?雖以太后之至親,亦難數言,必借谷永而言也。其時之事,可推知也,如此處,當加深戒焉。又曰,永所謂元繼嗣之福云者,雖無救弊之意,永之意,蓋以爲卽今內寵太重,終至賊殺皇子,害甚多也。疇錫曰,成帝之過,何可勝數?惑於趙昭儀,嘗與誓曰,待其生子,定無他産,及至他後宮生子,昭儀不樂而泣,故成帝,恐傷其意,終至賊殺皇子。帝以無繼嗣之人,乃爲此殘忍憯毒之事,禽獸,亦有慈愛之心,乃反不如,內寵之害,甚可畏也。至幄座屛風,畵紂,醉踞妲己。萬吉曰,紂之有此擧,固無足怪。疇錫曰,豈若是之甚。以其蟲惑,故乃作圖而戒後君,亦規諷之意也。班伯者,婕妤之兄也,婕妤賢,故其兄亦賢。語未畢,上曰,予欲無知等語,賢哲之婦也。疇錫曰,辭同輦,亦豈不賢乎?萬吉曰,聞班伯之言,知其讜直,而不能改,此乃成帝之大病,終至亡國,而亦無可奈何。疇錫曰,善善而不能擧,惡惡而不能退,則不至於亡國者,幾希矣。必須善善而能擧,惡惡而能退,然後可謂令主矣,伏願聖明,終始體念焉。至策免丞相宣。萬吉曰,功成太后之喪,卽上文太皇太后王氏崩之事也。喪事倉卒,吏賦斂以趨辦云者,言倉卒之際,吏不能善處,急聚民財,以辨其需也。以此爲罪,遂責免丞相也。翟方進,初以經術進去也,及爲吏,乃深文用法,失眞儒之道矣。疇錫曰,漢時經術之士,豈可以眞儒許之乎?朱子,以孔光爲儒士,亦豈以眞儒稱之乎?萬吉曰,孔光,守法度修故事,上有所問,必據經而對,而不爲降旨苟合,可謂漢之賢宰相,然而諫或不從,而不能强爭者,非大臣之道,與降旨何間?疇錫曰,若强爭,則必不久於位,此正人君所可察者也。萬吉曰,孔光,不泄溫室樹,此則可謂謹愼,近來筵臣,無此風,良可慨歎。疇錫曰,大臣道理,須如此,乃可也。雖以先儒之論,見之,人君之過,當光明正大,如日月之更,人臣之道,亦當責難於上,而謹愼於下也。上曰,筵臣所達,是矣。至免關內候陳陽。萬吉曰,黑龍冬出,爲微行之應云者,雖若傅會之言,然其時微行甚數,則其言之如此,不爲非矣,而終抵於罪,時事可知。疇錫曰,漢時之言,例多傅會,而然進言者,若以爲變異,由於微行云爾,則人君,惟當改之,而又何可置之於罪乎?至賜淳于長爵關內候者,以有力於立趙氏之時也,本欲以此封爵,而知其不可,故乃憑藉他事而封之,此非人君所當爲者也。疇錫曰,飛燕德之故,至於封候,而假托他事,尤害於心術上,此正人君所可深戒者也。上曰,然。至冬十月改泰畤等諸祠。萬吉曰,泰畤等諸祠,初因匡衡之言而罷,後因劉向之言〈而〉復矣。上曰,以久無嗣儲,爲若由於此者然,其言非矣。萬吉曰,謂以此而害儲嗣者,果爲無據矣。上曰,如此處,不如匡衡。疇錫曰,若以人物論之,則劉向,勝於匡衡,而此事則不及遠矣,雖在凡人,亦不可事神而求嗣,況人君繼嗣,何重,而乃淫祀而求之乎?萬吉曰,成帝,固不足道,雖以武帝之英明,亦不免有祠泰畤汾陰之擧,則此事,武帝實啓之矣。黃治,謂丹砂,可化爲黃金之說也,此乃奸人欺世主耳,豈有此理也?疇錫曰,此全然無理之事也。故南昌尉梅福,上書不報。萬吉曰,梅福,漢時大賢人也。數上書以諫,終不能用,故隱於吳門,以保姓名。疇錫曰,可謂高士,高士,亦非別樣人。萬吉曰,此乃忠臣也,豈獨高士而已?疇錫曰,古語,以梅福爲高士者,不但指其避世深藏也。仍及其上書中,論淮南王安事。萬吉曰,淮南雖跋扈,而不得售其奸計者,以漢廷,有汲黯之直臣也,天子之國,若有直臣,則諸侯不敢動,而今則無賢臣,故盜賊,或有竊發者矣。又曰,愚者蒙戮,智士深藏云者,乃善言也。人臣所進言,雖或過失,人君之道,惟當恕之而已,不可罪之以至死也。疇錫曰,言不乖舛,則容受,然後直言來矣,雖不用之,亦不可殺也。昔趙簡子,殺竇鳴犢舜華,孔子不入臨河而歎,此豈非爲人君者所當戒處乎?又曰,故京兆尹王章之故,是古字之意,面折廷爭者,忘其身也,惜其身者,豈忠臣乎?萬吉曰,如公孫弘,有拔蒙之語,必須臨危不變之人,然後可免其誚矣。又曰,親親之道,全之爲貴云者,謂親親之道,當以保全爲主,有功則厚賞而已,不可授之以任,若任之事,有罪而不能不誅,則非親親之道也。疇錫曰,向時楨·柟之事,國家亦未免爲失親親之義者,蓋當初,不能以時裁抑而然也。萬吉曰,此則戒外戚之語也。今則無此事,雖無可戒者,然凡事,不可不遠慮,不可以今無是慮,而爲之存戒也。至有司奏梁王立事。萬吉曰,梁王立事,初以怨望按治,遂發其與奸事矣。疇錫曰,天子外屛,不欲見外者,乃勿以察察爲明之意也。古語曰,察見淵中魚,不祥,亦此意也。萬吉曰,帷薄之事,不可輕易罪人,非獨以爲親者諱而已。至夏四月,無雲而雷。萬吉曰,小註劉向之言,近於傅會矣。至秋七月,有星孛于東井上,以災異博諜群臣。萬吉曰,谷永所對之言,甚善矣。疇錫曰,已雖不賢,責人則明,故人臣之陳戒時君者,率多好言,不可以其人不賢,竝廢其言也,仍及至其所論,諸夏擧兵,萌在民饑。萬吉曰,永之所言,蓋以爲卽今凶歉,至此,百姓,知其應死,必當聚而爲盜,則變亂之作,其萌,在於饑饉也。若於此時,吏能善賑,則好矣,如其勿然,則此患難保,其必無也。此言,尤切於卽今,所可體念處也。疇錫曰,人君,爲民父母,民饑至此,心思,如何?慰安百姓之道,不可少緩也。萬吉曰,劉向陳戒之言,終不見用,此甚可惜。上曰,輒召入見之,而終不能用,尤爲昏劣矣。疇錫曰,聖敎至當矣。至故槐里令朱雲,言事得罪。萬吉曰,朱雲,漢之直臣也,張禹,受成帝罔極之恩,而疑畏王氏,且爲子孫計,當成帝,以誠臨問之日,不爲直對,使帝疑心不萌,委政王氏,終至於亡漢,此其罪極大矣,朱雲之請斬,直言也。疇錫曰,成帝,至誠問之,則禹,不以直對,其罪不可容誅。上曰,成帝,亦疑王氏之專權,而問之,不以直對,禹之罪,誠大矣。疇錫曰,若使成帝,少有窮格之功智,能察臣隣之賢否,則必不見欺於禹矣。萬吉曰,朱雲,以直臣稱之,而不能用,尤爲可惜。至徵張放入侍中。萬吉曰,前所道尙未效云者,謂復用張放也。上曰,左遷北地都尉,涕泣而遣之,其優遊可知也。疇錫曰,人君立志,若不堅固,則必致此患。至左將軍辛慶忌卒。萬吉曰,辛慶忌,良將也。上曰,以上文觀之,不易得之人矣。臨罷,上曰,孔光,雖非漢之大賢,而亦可謂謹愼云者,誠如諸臣之所達矣。近來風習,甚無形,諸臣激勵,宜矣。疇錫曰,古語,以君臣交相勉勵,爲美事,今聖敎至此,臣等,復何所達?遂罷出。以上燼餘中
工曹參議尹世紀辭職上疏。入啓。答曰,省疏具悉。爾其勿辭察職。以上朝報
上在昌德宮。停常參·經筵。
閔鎭長,以都摠府言啓曰,今日入直軍士,當爲中日習射,而祈雪齋戒相値,不得爲之意,敢啓。傳曰知道。
李選,以吏曹言啓曰,風雲雷雨等五處祈雪祭,今日當爲受香,而雩祀獻官,實差靈愼君,豫差靈豐君,俱有身病,不得入來,雖未知病勢輕重之如何,而實·豫差,皆不入來,殊甚未安。靈愼君瀅,靈豐君湜,竝推考,不得已以東平尉鄭載崙,改付標以入之意,敢啓。傳曰,知道。
李思永啓曰,左議政箚子,到院,而齋戒留院之意,敢啓。傳曰,入之。
申啓華,以兵曹言啓曰,卽者二所監軍宣傳官李萬標,今日監軍受點矣。本廳書員,來告,本曹李萬標,受牌次詣闕之際,猝然昏倒,不省人事,勢難運動云。原單子中,改付標以入之意,敢啓。傳曰,知道。
夜一更二更,北方艮方南方,有氣如火光。已上燼餘
左議政南九萬箚子。大槪,更陳登對時俟罪之懇,冀蒙亟遞臣職,仍治臣罪事。入啓。答曰,省箚具悉卿懇,已諭予意於筵席矣,卿胡不諒,陳章引咎,若是其太過乎?卿其安心勿辭,速出行公。仍傳曰,遣史官傳諭。已上朝報
禁衛營啓曰,右部前左司屬,全羅道十哨軍兵,逢點實數一千二百六十九名,黃海道三番別驍衛六十三名,步軍標下一名,已爲整齊矣。來十二月初一日,與內外三處入直馬步軍兵,依例替代後,舊軍放送,而在前十哨上番之時,則內外三處,例以各一哨,磨鍊入番矣,今亦依此擧行之意,敢啓。傳曰,允。
又啓曰,明日二番軍兵等賞格試才事,旣已啓下,而兼中軍李立身,以禁軍別將,方爲入直,他無故將,改付標代直後,出參之意,敢啓。傳曰,知道。禁營謄錄
上在昌德宮。停常參·經筵。
辰時,有霧氣。
瑞山郡守李弘肇,楸坡萬戶薛文徵,牛仇里萬戶白漢相,下直。
閔鎭長,以都摠府言啓曰,副摠管李枝遠,以訓鍊院都正,禁軍終場坐起,除標信慕華館進去之意,敢啓。傳曰,知道。
備忘記,今下弓矢,楸坡萬戶薛文徵,牛仇里萬戶白漢相處,給送。
傳于申啓華曰,平安都事,卽爲口傳擇差,當日內給馬發送。
吏曹,以元聖兪爲平安都事。
議政府司錄,以領議政議啓曰,今日慕華館禁軍都試,終場開坐時,六曹堂上進參者,只是六員,怠慢之習,殊涉可駭,除公頉及受由外,稱病不進人員,竝推考警責,何如?傳曰,允。
閔鎭長,以御營廳言啓曰,黃海道六番別馬隊五十名,已爲逢點整齊矣。來十二月初一日,與五番別馬隊替代後,舊軍放送之意,敢啓。傳曰,知道。
又以御營廳言啓曰,今此五番別馬隊別破陣等,射砲試才賞格,從分數多寡,以本廳所儲木綿,面給後,別單書入之意,敢啓。傳曰,知道。
申啓華,以兵曹言啓曰,當日幼學丁道南稱名人,自丹鳳門入來,差備門外擊錚,極爲駭愕,令攸司囚禁治罪,同守門將李苾,常時不能禁斷雜人,以致闌入,亦難免其責,推考,何如?傳曰,允。
持平徐文裕啓曰,請五宮折受處,竝令一體査正。啓辭同前閫帥,乃武弁極選,若非著才儲望者,不宜冒授,以溷名器。新除授全羅水使李弘弼,本以常調武夫,地望素輕,且履歷旣淺,聲稱未著,到今年紀衰耗之後,職叨海防分閫之任,除目之下,物情俱駭。請全羅左水使李弘弼,遞差。新除授司諫院司諫李墪,時在廣州地,請斯速乘馹上來事,下諭。答曰,不允。下諭事,依啓。
洪萬鍾啓曰,諸承旨,旣已申退,而卽者右副承旨申啓華,自直中,又爲陳疏出去,他無替直之員,同副承旨李思永,卽爲牌招入直,何如?傳曰,允。
又啓曰,平安都事,卽爲口傳擇差,當日內發送事,命下矣。新除授平安都事元聖兪,今方謝恩,而以未署經,不得下直云,何以爲之?敢稟。傳曰,除署經發送。傳于洪萬鍾曰,夜對爲之。已上燼餘禮曹判書李敏敍辭職上疏。入啓。答曰,省疏具悉。卿其勿辭,調理察職。工曹參判徐文重上疏。大槪,太醫視病,恩出格外,惶感罔措,而疾病之外,情勢有難仍冒者,伏乞將臣本職及兼帶將任,一竝鐫改,以爲人臣負國家營私利者之戒事。入啓。答曰,省疏具悉。意外人言,不足深咎,卿其勿辭,從速察職。
京畿儒生南宮壆等上疏。大槪,敢陳先正臣文元公金長生,道學德業之大,以請文廟從享之事。入啓。答曰,省疏具悉。多士之請,予非不知,而莫重從享,不可輕擧,爾等,退修學業。
右副承旨申啓華上疏。大槪,臣於工曹參判徐文重之疏,有不敢晏然者,乞遞職名。答曰,省疏具悉。爾其勿辭察職。已上朝報
同日初昏時,上御熙政堂。夜對時,參贊官李思永,侍讀官金昌集,說經宋相琦,假注書趙泰耉,記事官柳尙載·沈季良,入侍。上令玉堂上下番及參贊官,輪替進講綱目,自漢成帝紀二年夏四月,遣中郞將,至哀帝紀頒四條於凶奴,進文義。昌集曰,烏孫,亦有上下之分,而小昆彌,乃殺大昆彌,故令段會宗,往征而殺其太子,則雖勒兵圍之,而亦不能害者,以其名正而言順也。上曰,渠等,亦自知其罪也。宋相琦云,段會宗,以三十弩,往而渠不能抗,可見其衰弱矣。郭順之言,可謂善矣,當時唯以縻羈爲事,而不用其言,其無遠慮,可知,不如光武閉絶使者事矣。至三年春正月,岷山崩。相琦曰,劉向所謂山崩而周亡者,蓋引古事,以證今日之變,而每因災異之作,多有陳戒之語,而皆不免爲空言而無施,尤可惜也。攝提,斗柄也。至秋校獵長楊。相琦曰,校獵之擧,欲以誇示胡人,而禽荒如此,國事可知,以此誇矜於外夷,尤爲非矣。上曰,然。至四年春四月,中山王,興定陶王欣,來朝。相琦曰,定陶善對,上問中山不能對,此與伯魯無恤之事,相似,以此賢定陶,而遂立以爲嗣,是爲哀帝也。至大司農谷永免。相琦曰,永之前後所言,雖多直切,皆專攻上身而已,王氏之權,一不及焉,其罪,與王氏無異矣。昌集曰,永之意,畏得罪於巨室也。至夏建三公官。相琦曰,何武,議分三公,而事多不治,末俗例多煩瑣,此事亦是末務,爲治,在於得人而已,豈在增官?至凶奴車牙單于死,仍論及遣使求地事。相琦曰,斗入斗絶而入也,成帝,欲得其地,使人誘單于而納之,無端求地,彼豈肯從?如此事,宜見侮於凶奴,王者臨下,惟視正當而已,不當有一毫非邪之擧也。至冬十一月,立楚孝王孫景,爲定陶王。相琦曰,傅太后。漢元帝傅昭儀是哀帝之祖母,丁姬,是哀帝之母,當時不能防微杜漸,以致日後,傅后干政之弊,至衛尉淳于長,有罪下獄事。相琦曰,淳于長許氏之事,醜不可言,王莽,矯情飾名,以下文見之,可知矣。上曰,當時之人,見之而不知其詐也。相琦曰,如莽之凶,萬古所無。上曰,周公恐懼流言日,王莽謙恭下士時,若使當年身便死,一生眞僞有誰知?以此詩觀之,其矯情飾名,而以惑世人,可知矣。到立辟雍未作而罷。相琦曰,劉向說上之言,胡氏,論之以失其本,蓋齊禮整樂,非其時也,德化盛,然後可以興禮樂,向之所言,雖善,不可用之於其時也,增學生三千,尤爲無據矣。上曰,此亦無據,其時所爲,皆循虛奪耳。至二年春,丞相方進卒。相琦曰,天變之如此,豈是方進之罪,而成帝,不能反身而修德,乃歸咎於方進,可笑。上曰,旣令自殺,而又使厚葬,應令之道,豈如此乎?昔宋景公,有善言熒惑徙一步,人君之言,當如是也。至三月帝崩。上曰,帝崩殊可疑。相琦曰,趙氏之弑,何可必然?然成帝,沈于酒色,以至於此,所可深戒也。至詔劉秀,典領五經。相琦曰,劉秀所奏,七略,分諸子,爲九疏,而以儒學,編於其中,而謂之六經之支流,其言無形矣,道是老子之道,法是韓非之法,名是申不害刑名之學,雜者,兼儒墨合名法而言也。至限民名田。相琦曰,此法,當行於紀綱振肅之時,不當行之時也。至九月地震。相琦曰,李尋之言,無非切實,地道宜靜,而不宜動也。當時之變異,至此者,皆陰盛陽衰之兆,君。以下缺燼餘
上在昌德宮。停常參·經筵。
下直,長興府使朴翼喬,興德縣監李振海。
謝恩,右通禮李煿,中學兼敎授吳道一,奉常直長李一台,校書著作文有章,學正崔烋□。
正言金洪福初度呈辭。入啓。給由。
旌善郡守李行運,差使員上來。
廣州留守書目,掌令安奎辭職上疏上送事。答曰,省疏具悉。爾其勿辭,調理上來。
慶尙監司書目,安東等□邑,今月初九日丑時地震,事係變異事。
平安監司書目,義州呈,以謝恩兼冬至使一行,本月二十四日渡江入往事。
禮曹參判沈梓,胎室奉審後入來。
禁府,南至熏拿囚。啓。
左議政南九萬箚子。大槪,更申危懇,伏乞亟賜遞免事。答曰,省箚具悉卿懇。已諭予意於前箚之批矣,卿胡强引不當引之嫌,連章冀免,若是乎?心切慨然,無以爲諭。卿其安心勿辭,速出論道,以副至望。仍傳曰,遣史官傳諭。已上朝報
上在昌德宮。停常參·經筵。
三更,流星出太微東垣內,入巽方天際,狀如鉢,尾長四五尺許,色赤。五更,東西南〈方〉有氣如火光。
下直,龍崗縣監金漢老。
宗簿正李蓍晩,兼掌令減下肅拜。
謝恩,都摠管吳泰周,獻納閔鎭周,部將崔衡基。
正言金洪福再度呈辭。入啓。加給由。
大司憲李奎齡辭職上疏。入啓。答曰,省疏具悉。已諭予意於大臣之批,卿其勿辭,從速察職。
院啓,請公洪兵使金錫衍遞差事。措語上同答曰,亟停勿煩。
刑曹參議任弘望上疏。大槪,中路病發,入城轉劇,旣不得親納密符,又不得祗謝新命,乞遞職名,仍治臣罪事。入啓。答曰,省疏具悉。爾其勿辭,調理察職。
右議政李端夏箚子。大槪,病未供職,乞賜遞免,仍陳所懷,冀蒙裁處事。入啓。答曰,省箚具悉卿懇。箚陳之說,出於憂國之至誠,予用嘉歎,可不體念焉?可以變通事,令廟堂議處,而祭享裁減事,事體至重大,當問于諸大臣及在外儒賢,商確處之,卿其安心勿辭,速出行公,以副至望。仍傳曰,遣史官傳諭。
工曹參判徐文重上疏。大槪,更申前懇,冀蒙亟削臣職,以謝公議,以安私分事。入啓。答曰,省疏具悉。已諭於前疏之批矣,將兵重任,決不可輕遞,卿其安意勿辭,從速察職。
京畿監司書目,廢陰竹兼任竹山,呈以修撰李后沆辭職上疏上送事。啓。答曰,省疏具悉。爾其勿辭,調理上來察職。
京畿儒生南宮壆等上疏。大槪,更陳先正臣文元公金長生德業盛大之實,伸請文廟從享之典事。答曰,省疏具悉。已諭於前疏之批,爾等,退修學業。
傳曰,夜對爲之。入侍,承旨閔鎭長,玉堂姜鋧·宋疇錫,假注書趙泰耉,史官柳尙載·沈季良。以上朝報
義禁府啓曰,月令醫員金由淵手本內,罪人兪夏謙,以宿病之人,就囚之後,所患痰火之症,日益添重,內熱外寒,點汗不出,手足不仁,骨節疼痛,粥飮全廢,氣息奄奄云,故使之各別救療矣。再次手本內,頭痛胸痛,與四肢不仁之症,有加無減,全廢食飮,氣息奄奄云。姑爲保放,待差還囚,何如?傳曰,允。禁府謄錄
司僕寺啓曰,全羅左右道牧場田畓,發遣本寺郞廳,摘奸以來,則羅州·珍島·興陽三牧場則皆不無漏落田畓,而監牧官等,竝卽自首,至於順天牧場及羅老島別將所管屯田,則欺隱之數甚多,順天田畓,竝四十餘石落種之地,此外上年定界內,冒耕田畓,仍爲冒耕者,亦以還陳,瞞報於文書中,羅老島則田畓元數不多,而欺隱之數,田畓竝七十餘石落種之地,事之可駭,莫甚於此。此雖出於因襲曾前監牧官別將輩舊習,旣已現露之後,則不可無別樣論罪之擧,順天監牧南定星,羅老島別將崔時燝,拿問定罪,羅州·珍島·興陽三處監牧官,則雖已自首,亦不可全無警責之道,竝姑先從重推考,何如?傳曰,允。司僕寺謄錄
右議政李端夏箚子,伏以,臣伏念今年災異,振古所無,卽今遠方之民,流散之報,有不忍聞,而畿甸雖云稍優,道路之間,持匹布斗粟者,亦被殺掠云,他道可推知也。此是辛亥春夏間事,而今則秋冬已如此,臣恐前頭,群盜大起,有土崩瓦解之勢,不獨人民死亡之爲可慘傷也。庚戌秋凶荒,不至如今年之甚,而辛亥,麥又大無,萬姓塡壑,其時錦山之賊,前座首爲魁,有掠取長水縣軍器,入據智異山,剽劫州郡之計,況今民心,又非向日之比,巨猾之爲謀,何止一處而已也?今冬日氣恒溫,尙無大雪,嗣歲有麥,又未可期,而儲蓄之匱竭,視辛亥,又不視相懸,非有大警動大節省之擧,則國勢實無維持之策,思之及此,寧欲無生,典禮曰,歲凶年穀不登,君膳不祭肺,馬不食穀,祭事不懸,大夫不食粱,士飮酒不樂。其註曰,膳,美食之名,不祭肺,爲不殺牲爲盛膳也,祭必有鍾鼓之懸,不懸,言不作樂也。大夫食黍稷,以粱爲加,自君至士,各擧一事,其實互相通耳。雜記,孔子曰,凶年則乘駑馬,祀以下牲。其註曰,下牲,如常祭,用大牢者,降用小牢,小牢者,降用特牲,特牲者,降用特豚之類,以年兇,故欲損也,其所謂大牢者,卽牛羊豕也,小牢者,羊豕也,特牲,一犢也,特豚,一兒猪也。臣又觀故相臣崔鳴吉丁丑封事,有曰,今日祭享,旣已裁減,其他用度,亦不如前日之浩多,則所定貢案,宜量入爲出,爲數年行用之計,爲先頒布,以紓目前民力,但此一時權宜救民之政,元非永遠遵用之規,元定貢案,亦不可不一時磨鍊頒布,令外方小民,洞知朝廷本意,然後他日國家,可免失信之謗云。此蓋元貢案,見失於亂離,掇拾散亡,更爲修整,又就亂離後,國力量入爲出,別爲目前行用之案,以待國力稍裕,欲依元貢案行之計也。就此觀之,祭享,有裁損之舊例。臣取考奉常寺祭物謄錄,則諸道各邑中,米條,以丁丑減,甲午復舊,懸註,此蓋酒米也,若除甲午復舊之數,則雖有所減,仁祖朝以後,宗廟·山陵·祭位有加,甲午復舊者,猶不足於卽今酒米,至於引用其他籩豆之品,恰盛其器之外,無復餘剩可減矣。若依雜記,祀以下牲之禮,則社稷·宗廟·永寧殿·文廟常祭,用大牢者,宜降用小牢,而都下,不能一切禁屠,人食牛肉,而國家大祭享,不用牛牲,事體未安。臣意,用牛豕二牲,不用羊牲,則合於降用小牢之禮,而亦無未安者矣。風雲雷雨山川·城隍·嶽海瀆·先農·先蠶·雩祀·歷代始祖及厲祭·纛祭·鄕校郡以上常祭,用小牢者,宜降用特牲,京外釋奠從享·州縣社稷·靈星·禜祭,用豕腥者,宜降用特豚。臣又取考禮曹祭享謄錄,外方鄕校,牛脯,戊寅年,有以獐脯代用之例,禮文則本用鹿脯,而以鹿脯難備,故代以牛脯,戊寅年則以牛疫後,牛脯難備,故代以獐脯,獐·鹿同品,代用恰好矣。且外方鄕校,本無牛牲之文,而只爲作脯,必宰牛,自宣惠廳,春秋給價,小邑八石,大邑至二十石,於此變通,則儲置米用下者,可大減矣。且念古禮,此等降減,似非直欲稱荒歲財力,亦可見欲損弭災之意,而年不順成,八蜡不通,亦此意也。祭享旣以凶年裁減,則不懸一款,亦遵古禮爲當,丁丑後宗廟·文廟,皆不用樂,而復舊之後,則雖如辛亥凶年,亦無徹樂之事,蓋其時廷臣,未有以古禮,陳請而然也。當萬姓餓死之日,祖宗陟降之靈,必不安於聽樂,殿下奉宗廟,祭之以禮,斯爲大孝,凶歲不用樂,卽禮也,不如此,臣恐反爲非禮也。宜自明年春享,社稷·宗廟大祭以下,皆用祀以下牲之禮,軒懸之樂,陳而不作,則神人交有所感動,而待常年復舊,則幽明兩無憾矣。近日傳旨特降,且有自下陳請,御供物膳,多有減損,臣民,孰不欽仰也?祭享·御供,亦旣裁減,則國家凡百用度,一切減剋,必就目今國力,量入爲出,如丁丑亂後之爲,待常年稅入稍加,還復舊例,則此是聖祖良相,遭亂已行之規。伏願殿下,詢于廟堂而必行。丁丑以後五十年間,雖無兵革,然自辛丑以後二十餘年,水旱連仍,絶無登熟之歲,稅入大縮,國儲板蕩,有甚於丁丑經亂之日,若無大警動大節省之擧,則何以感回天人之心,以救垂亡之勢也?臣之家世,受國厚恩,先臣植,在丙子冬,止是新嘉善大提學,而自以出入侍從,令聞廟議,而終見世變罔極,丁丑居憂病劇,自撰墓誌,有曰,禮,謂大夫廢其事死,葬以士禮,仍命□葬,厥後病愈,雖立朝從仕,中心常以罪人自處,丁亥臨終時,又草續誌,仍申前戒,其炳然衷赤,至死不泯矣。況臣謬被殿下殊遇,擢臣於郡譏衆嗤之中,處以卿列,今又擢授此任,責以匡濟,臣仰惟聖恩,俯追先志,報國承家之願,倘復如何哉?顧臣本無寸長,但有所奇疾,於世務,都不通曉,而然此所陳,實出於窮思極慮,愚夫之一得,亦非敢爲難從之大言,如布衣之士而已。誠以今年災異危亡之象,無所不現,生靈塗炭之憂,至於此極,遇非常之變者,必有非常之擧,轉危爲安,迓續景命,在今日狃災忘亂,永終天祿,亦在今日。臣伏覩殿下,勵精圖治之志,典學懋敏之念,於世罕比,二三賢輔,勤勞盡瘁,奔走殫誠,傾否回泰,庶幾可見,而不幸世道潰裂,朝廷不和,馴致四方不和,天地之氣,又從而不和,乃有此今日亂亡之象,寧不痛心哉?今殿下,發奮改圖,上自宗廟之享,必循凶年古禮,宮闈之供,一視亂後樽節,下飭百僚,協恭和衷,毋敢以榮身肥家爲心,惟以奉法率職爲務,講求祖宗良法美意,次第修擧,無爲文具謬例,所拘掣,以新百度,以安萬民,以答天戒,以永國脈,惟在殿下志向一定間耳。此是利害休戚之所係,安危存亡之所判,殿下,宜有所審察而取舍也。臣又謹見故相臣李敬輿世宗朝箚辭,有世宗朝宮人,不滿百數,廐馬,不滿十匹之語。世宗大王,卽我東方之聖主也,爲治當法祖宗,臣願殿下,又必以世宗聖治爲法,則億萬年無彊之業,豈不自此而重基也?臣無任惓惓祈祝之至。取進止。臣於病裏,欲進此箚,反覆思惟,已多日矣,賓友或有來見者,出示草本,問其當否,亦以書通議於僚相,有所往復,雖不以臣言爲非,然臣未及相面熟講,且臣箚意,已播於群聽所視,頗有爲臣竊憂者,蓋慮上不當於聖心,下不合於時議,則事無成,徒見臣身之大被笑謗故耳。此則臣所不恤,而或以士夫偸安之習,已成痼疾,在下之人,不能自克貶損,如在泥露之中,而終歸於徒減祭享而已,則反不如初無此擧之爲愈,到此,則臣亦不能無瞿然。臣聞奢侈之害,甚於天災,臣之所憂,政在於此。若從祭享而降減,則有識士夫,必皆克去宴安之習,思與同胞之民,共入生道,家國之基,永見鞏固,而臣又嘗伏聞流傳舊說,世宗大王,嘗憂閭閻,頗有侈風,言及於相臣黃喜,喜對曰,臣當有以矯之,後日登對,喜,以大布爲章服及裏衣,入見曰,臣統率百官,而自身始如此,百僚,何敢踰侈乎?然自上亦知此意,躬行示儉爲當云,則世宗,納用其言,一時侈習,大變云。如臣眇末,雖忝相職,何敢議此,而亦在聖主賢相一轉移之間,此又臣不能無望者也。然祭享變通,則雖是禮經聖人之說,臣何敢以管窺自信也?下詢廟堂之外,又問于原任大臣及在外大老,僉意皆以爲不可,則臣亦無所恨矣。臣敢效貼黃之例,附陳餘意,不勝惶恐。
上在昌德宮。停常參·經筵。
辰時,日暈兩珥。巳午時,日暈。五更,流星出攝提星□,入東方天際,狀如鉢,尾長五六尺許,色白。
下直,寧邊府使吳道弘,慈仁縣監都處亨。
謝恩,典籍李秀英。正言金洪福三度呈辭。遞差。
工曹判書朴信圭辭職上疏。入啓。答曰,省疏具悉。卿其勿辭,調理察職。
傳曰,召對爲之。召對入侍,承旨洪萬鍾,玉堂姜鋧·宋疇錫,假注書趙泰耉,史官柳尙載·沈季良。
右副承旨申啓華辭職上疏。入啓。遞差。
吏曹,臺諫有闕,政事,取稟。傳曰,當日爲之。
院啓,公洪兵使金錫衍遞差事。答曰,勿煩。
左議政南九萬箚子。大槪,更暴危懇,冀蒙矜許事。入啓。答曰,省箚具悉卿懇。當此國勢岌嶪之日,不念扶顚之責,乃引過當之嫌,一向控免,必欲釋負而已,只恨情志之不孚而已,復何多誥?雖日上三章,萬無允許之理,宜遵前後之旨,安心勿辭,從速行公,以副予如渴之望。仍傳曰,遣史官傳諭。
禁府,李䎙·吳命老·韓廷輔·金光遠拿囚。啓。已上朝報郞廳蔡慶承校正。郞廳朴混源書。
上在昌德宮。停常參·經筵。
辰時,日暈兩珥。
政院啓曰,昨日右議政李端夏箚子批答中,祭享裁減事,事體重大,當問于諸大臣及在外儒賢商確處之事,批下矣。諸大臣及在外大臣儒賢處,遣史官收議乎?敢稟。傳曰,在外大臣及奉朝賀處,遣史官問議,諸大臣處,依例自該曹收議以啓,可也。
刑曹判書金禹錫辭職上疏。答曰,省疏具悉。卿無所嫌,安心勿辭,調理察職。
以監察茶時,傳曰,連以監察茶時,事甚未安,呈告人員,竝牌招察任。
傳,前副護軍李佖,別監官鄭斯會,兵使尹時達,副司直李堥,護軍沈攸,司勇文以鴻·李樸,司果鄭介同,武兼趙淵卿,部將李性天,參軍鄭埴,僉使郭翰邦,別將李成昌,護軍金萬埰,權管吳吉,司猛李廷謙,司直李震休,竝敍用,僉使李廓然·尹聖擧,虞候權詢,萬戶田穫,哨官曺碩昌,別將任墅,竝職牒還給,前郡守閔涵,府使趙渭叟·李志行·李喜澤·李弘述·朴鎭圭·李箴·安烒·洪禹協·朴世,郡守朴進益·崔孝述·金盛最·李惟郁·韓洸·任以聖·金道鴻·申益性·宋時杰·韓瑄,府使任弘益·南弼星·柳星昌,縣監柳晅·李喜昌·南崙·申應昌·金世輔·李休徵·韓道齊·洪萬朝·鄭庥·黃世楨·金光烈·柳軸·申命羲·尹以復·趙一衡·李重蕃·金□宗·李蕃·尹·尹尙績·柳長元,監司李秀彦,牧使申厚載·鄭重徽,參議李東演,佐郞李文海,都事柳世鳴,掌令李泰龜,縣令安健天,副正字徐宗憲,牧使李喜年,判官李益徵,縣令安乙生,判官尹世礎·李禎來·任堂·鄭是先,學錄李震栻,副正字尹星駿,都事柳曼·李玄祚,郡守鄭之彩,縣令尹誠敎,正言李弘迪,持平金宇杭,府使任弘益,都事宋儒龍,判官姜琛,副正字蔡成胤,正言林渙,學正申奎,博士李度章,奉敎鄭齊泰,著作兪命弘,正郞柳德衍,內侍許任,丹原守江,慶錫令繼胤,完平君洪,竝敍用,郡守閔涵,縣監李世剛·南崙,牧使李奎徵,縣令李彦紀,縣監洪天敍·李東白·朴思中,郡守邊是泰·任以道,縣監金永宗·閔碩才,副校理睦林一·李玄規,典籍金鼎象,修撰李允修,判官李佐漢,察訪張後載,竝職牒還給事,下吏兵曹。
廣州留守書目,司諫李墪辭職上疏上送事。答曰,省疏具悉。爾其勿辭,從速上來察職。
又書目,同知尹深辭職上疏上送事。答曰,省疏具悉。卿勿過辭,從速上來察職。
院啓,公洪兵使金錫衍,請命遞差事。措辭見上答曰,勿煩。
執義尹彬謝恩後,啓曰,臣喪戚之餘,重罹奇疾,負席沈淹,不出戶庭者,恰周一朞,其間虛辱恩除,坐違召命,亦不知其幾度矣。如此而偃息私室,苟逭刑章,只自感激洪私,兢惶震惕而已,不意玆者,召牌遽降,嚴畏分義,不敢不忍死出肅,而尫瘁衰朽之狀,實無陳力就列之望。且持平金盛迪,卽臣甥姪也,法有相避,勢難晏然於一司,請命遞斥臣職。答曰,勿辭,退待物論。
大司憲李奎齡,牌不進後,上疏。大槪,情勢之外,賤疾且劇,召牌之下,終未祗赴,臣之罪戾,又加一層,伏乞下臣司敗,亟治臣罪事。答曰,省疏具悉。卿其勿辭,從速察職。
右承旨李彦綱上疏。大槪,慘慽之餘,疾病危篤,昨承嚴召,竟未祗赴,伏乞聖慈,亟賜遞免,仍治違慢之罪事。答曰,省疏具悉。爾其勿辭察職。
京畿幼學南宮壆等上疏。大槪,更申先正臣文元公金長生從祀文廟之請,冀蒙下詢大臣·禮官·儒臣,停當稟裁事。答曰,省疏具悉。已諭予意矣,不必多誥,爾等退修學業。
持平徐文裕啓曰,臣於連日茶時之餘,觸冒風寒,病勢猝劇,不得不呈單乞免,而見阻喉司,方在悶蹙之中矣。意外召命,出於此際,嚴畏分義,扶曳詣臺,而第臣病勢之外,又有所不敢自安者。臣伏見前承旨申啓華疏本,因臣見參判徐文重辭疏,有所辯明,而擧臣之名,以爲證左,臣旣有所聞,不得不通報於家兄,而姓名,至登於近侍之疏,毋論事之是非,揆以事體,不可晏然於臺席,請命遞斥臣職。答曰,勿辭,退待物論。
傳曰,夜對爲之。入侍,承旨李思永,玉堂姜鋧·宋疇錫,假注書朴泰淳,史官柳尙載·沈季良。以上朝報
上在昌德宮。停常參·經筵。
辰時,日有兩珥。
下直,延安府使鄭洙碩,漆原府使成胤童。
謝恩,右承旨〈李彦綱〉,右副承旨閔鎭長,兵曹正郞李德成,楊根郡守李商翼,連源察訪洪重夏,校書博士朴聖楷,學諭楊萬榮。
傳曰,下直守令,留待引見。
左議政初度呈辭。入啓。
假注書任舜元出仕,代以朴泰淳爲假注書,假注書趙泰耉出仕,代以朴見善爲假注書。
副應敎崔道一上疏。大槪,負累之身,決不可復叨邇列,且有奉使無狀之失,乞削臣職,仍治臣罪事。答曰,省疏具悉。爾其勿辭察職。
左議政呈辭。傳曰,不允批答。王若曰,纔見乞免之箚,固已愕然失圖,繼尋引疾之章,奈何遽爾求退?肆勉卿股肱之義,庶體予心腹之言。惟卿,學有師承,才周世務,詞藻華國,早擅黼黻之文,淸修礪時,自持冰蘗之操。粵自寧考寧祖,知遇特深,試之于外于內,聲望甚蔚,抗直辭於奸凶林立之日,可見孤忠,歷危機於嶺海瘴毒之鄕,不變素守。肆予更化伊時,所以寵擢最先,司馬造朝,觀者爲之加額,文子執政,退然如不勝衣,端笏垂紳,益著顒仰之望,綜事經物,悉出深靖之思,故當時勢之艱危,倚重如山岳,其於廟算之得失,取決若蓍龜。魯臧孫之急病,卿固不辭,周大夫之獨賢,予竊深念。屬玆赤舃之才還,方喜玉鉉之冞重,不料丐閑之望,遽出仰成之辰,飢渴驅馳,旣經遠役於連歲,放氷霜雨露,無怪小愆於一時,然神明所扶,可恙不已,而安危是佩,難容自便。試看今日之孔艱,茫若大水之難濟,變異疊現,奈此天心之難諶?飢饉荐臻,念彼民命之近止。冬暖無冰雪,嗣歲之有麥難期,地震倍春秋,諸道之告災相繼。儲蓄已罄,而濟活無策,儆畏雖甚,而消弭迷方,凡諸規劃訏謨,苦待卿旋歸之日。設有疾病痾癢,忍孤倚毗之心,精力猶且康强,庶勿藥而有喜,年齡未至遲暮,雖臥閤而無妨。反覆思惟,斷無釋負之理,終始裨補,冀效弼肩之誠,卿無更辭,予不多誥。於戱,公奭,無去周之義,益勉共貞,武候,有興漢之忠,惟思盡瘁,所辭宜不允。故玆敎示,想宜知悉。知製敎金昌集製進
院啓,蔭武之職,旣殊其路,用人之道,必適其器,如非才望俱優者,則不可通用,而新除授公洪兵使金錫衍,以常調蔭官,旣無超越之才,而徒以肺腑之親,遽除閫帥之任,非惟物情之未厭,亦有乖於器人之道,豈可謂前有是例,而人人授之也?新除授公洪兵使金錫衍,請命遞差事。答曰,毋庸瀆擾。
今日下直守令引見時,上曰,刑曹乃詞訟之地,雖逐日開坐,猶有積滯之患,近來開坐甚罕,若干循例公事之外,刑獄文書,無入啓之事。且以囚徒觀之,則當此凍節,罪人之滯囚者,甚多,不可無警責之道,刑曹當該堂上,推考,以示申飭之意,可也。以上朝報
義禁府啓曰,以禁府李時粲照律公事,傳曰,李時粲,爲客舍修改,伐木五間材木,載於重記,而至於端木十五條,換靑布作寒衣是去乙,今此公事,以盜園陵樹木,杖一百徒三年之律,照入,似不襯着而過重,該房承旨,察啓事,命下矣。昨日夜對罷出後,禁府文書,到院,臣於李時粲照律公事,亦疑其不當,初不欲入啓,而臣於律文生疎,不知他律之有可合者,仍爲入啓矣。今承下敎,臣不勝惶恐。李時粲,照律,果不襯着而過重,此公事還出給,使之改照律以入,何如?傳曰,依啓。禁府堂上,難免不察之失,推考。禁府謄錄
上在昌德宮。停常參·經筵。
夜二更,流星出柳星下,入艮方天際,狀如拳,尾長四五尺許,色赤。
假注書任舜元書啓,臣承命馳往果川北面露梁村,問議于行判中樞府事李尙眞,則以爲負罪之臣,縮伏郊外,而史官,承命遠臨,詢及國家之大事,臣先自驚惶罔措。徐又反覆思量,以臣今日處勢,有不得自同平人,故臺論停後,朔料輸送之命,再下,尙無自陳辭疏,今何敢出意見,仰對聖問乎?臣於頃者得罪之日,玆陳祭享御供裁損之請,到今思之,迄有餘悸,以此推之,猶不可再誤,況以臣罪名之重,理亦當依他獻議,虛辱聖敎,益增震惕,伏地俟罪而已云矣。臣仍卽馳往廣州西面草谷里,問議于行判中樞府事鄭載嵩,則以爲史官承命遠臨,詢問國家大事,而臣素患風疾,遇寒復劇,精神蒙瞀,如在煙霧之中,手足痿痺,不能運用,舌本强硬,言語謇吃,委身床席,作一僵尸,不能仰對,不勝惶恐云矣,敢啓。傳曰,知道。鄭判府事處,更爲問啓。
弘文著作宋相琦辭職上疏。答曰,省疏具悉。爾其勿辭,救護母病。
傳曰,大臣·備局堂上入侍。引見時,判敦寧申汝哲,兼任捕盜大將,今姑許遞,遣內醫看病事,榻前下敎。
兵批口傳政事,以李仁夏爲左邊捕盜大將。
引見時,上曰,近來百隷,怠慢成習,恪勤供職,雖欲盡責,而循例輪職,亦且曠闕,事之寒心,莫此爲甚。至於宗簿寺,則奉安璿源錄,事體至重,異於他司,而以冬三朔省記,觀之,十月,以假官代直,七日,而十一月,則多至十三日,昨夜摘奸時,又爲代直,其偃蹇之習,已極駭異,而如使國家,小有紀綱,何敢連以假官,修正御覽省記中,而略無忌憚至此乎?宗簿主簿尹譚,直長宋日雲,竝拿問定罪。上曰,正則無入直之事乎?領議政金壽恒曰,吏曹正郞入直時,則各司,皆以長官爲省記,常時,則正無輪直之規,而僚員俱有故,則豈可自以爲長官,而不爲入直,至使假官替直乎?上曰,然則本寺正李蓍晩,亦爲一體拿問,可也。領議政金壽恒曰,宗簿寺官員之事,誠極可駭,而吏曹郞廳,捧省記之時,不爲檢察,亦難免其責矣。上曰,吏曹郞廳,亦推考,可也。
傳曰,壬戌年間,因政院啓辭,啓覆後,立春前追發罪囚,則臨時稟旨追擧行事,定奪矣。今此平安道殺人罪人能山,依此擧行事,分付該曹。
領議政金壽恒啓曰,頃者判府事李尙眞,以洪宇遠·閔卿等事,有進達之語,此出於一時妄發,本情豈至如此哉?因此公議峻激,而自上不從臺啓,只明其是非處,則誠爲允當矣。但一種邪黨之輩,以此藉爲口實,自以爲幸,乘機立幟者,前後相繼,情態已涉可惡,而掌令李日翼,引避之辭,乃曰,不合於時議云者,尤極駭然矣。蓋其意,以兩人本無可罪之事,而一時朝論,只以私好惡而罪斥也。洪·閔兩人罪狀,凡有秉彝之天者,所共憤疾,渠輩,固是國家之臣子,若使小知君臣大義,則何敢以此等語,肆然筆之於告君之辭乎?其爲放恣無忌,甚矣。如此之人,朝家雖不加罪,銓曹,旣主黜陟之權,所當別爲施罰,且臺諫之無故見遞者,方可以卽授實職,而乃以日翼,汲汲除授正職,實未可曉也。李日翼之罪,不可置而不論,銓曹擬注之際,亦難免不察之失,推考,如何?上曰,李日翼,罷職不敍,吏曹當該堂上,推考,可也。
又所啓,吏曹,職是糾檢百僚之地,而近來郞官,全廢直宿之規,其身之怠慢,如此,則安能糾檢他人乎?不可無申飭之擧矣。上曰,吏曹糾檢百司,而如是怠慢,殊甚未妥,今後則郞官直宿事,各別申飭,可也。
引見時,獻納閔鎭周所啓,請新除授公洪兵使金錫衍,遞差事。措辭見上答曰,勿煩。
政院啓曰,近日憲府,無行公之員,今日又以監察茶時,事甚未安,且値賓廳坐起日次,大司憲李奎齡牌招,何如?傳曰,允。以上朝報
義禁府啓曰,云云事,命下矣。李時粲所犯,以其所供觀之,則似涉微細,故初欲以因公擅科斂所屬財物,杖八十之律,科斷,而第御史書啓中,有役卒伐木,轉換牟利之語。且其客舍,不爲修改而歸,只載五間材於重記,轉販私用之事,渠亦不能自明。不可不從重論罪,而在前樹木斫伐者,無相當之律,如山城邊鎭伐木之類,皆以盜園陵樹木之律,比律照斷,故今亦援此比擬照入矣,致勤聖敎,不勝惶恐。以因公擅科斂律,改照以入之意,敢啓。傳曰,知道。禁府謄錄
引見入侍時,領議政金壽恒所啓,訓鍊都監三年糧所載待變船三隻,改造年限已滿,令公洪水營及全羅左右水營,依例改造上送之意,分付,何如?上曰,依爲之。訓局謄錄
大臣·備局堂上引見入侍時,領議政金壽恒所啓,頃見濟州牧使狀啓,被災之慘,前所罕有,參以所聞,則民事罔極矣。蓋島中形勢,異於陸邑,常時亦無以資生,而遭此凶荒,若非朝家別爲顧濟,則三邑之民,決無救活之路矣。曾在辛亥年,朝家,特軫島民切急之狀,前後移轉穀物,至於三萬餘石,其時兩南,雖甚凶荒,沿海所儲穀物,尙有餘裕,推移入送矣。卽今兩南儲蓄,蕩然,賑活本土之民,亦患不贍,實無可以波及他道者,姑就兩南沿海邑穀物稍優處,分定七千餘石,使之移給,而設令準數入送,以次爲前頭救活之資,亦將不足,島民事,誠爲切急矣。上曰,濟州,異於陸地,而年事之慘,如此,以此七千餘石之穀,何以救活許多民人耶?繼賑之穀,與賑恤堂上,相議料理,移轉,可也。金壽恒曰,本道凶荒至此,不但賑資之難繼,明年種子,必無辦出之路,辛亥年,亦有雜穀種子入送之擧,而以兩西穀物,取來船運矣,必須豫爲料理分付,然後可以趁農節入送。今年西路,雖曰凶歉,比諸三南,則有間,雜穀,參酌取來,以爲移轉之地,似不可已矣。上曰,他無推移之道,參酌取來,可也。兵曹判書李師命曰,兩西田稅,無上納之規,而乙巳·丁巳年,兩次作木以用矣。卽今兩西收租案,未及上來,未知田稅米石數之幾何,而不但取來移送于濟州,亦多經費之道,參酌移轉之數,以爲施行之地,何如?上曰,依爲之。壽恒曰,兩西所捧田稅,雖在豐年,其數似未滿於萬石,若以雜穀二萬石,取來,則可當田稅萬石之米矣。師命曰,關西田稅,沿海則作米,山郡則作木,移轉之外,又取來雜穀二萬石,然後或可繼用,而若除田稅,只爲移轉雜穀二萬石,則與本廳之當初定奪於大臣者,稍異矣。壽恒曰,關西田稅上納,雖有前例,臣意則欲以雜穀二萬石,取來,以當田稅之數,而師命之意,則欲於二萬石之外,又爲取用田稅,關西穀物,如可以推移,則依此爲之,亦無妨矣。上曰,依本廳堂上所達,爲之。備局謄錄
引見入侍時,領議政金壽恒所啓,頃者臣以兪世基等役民築堰事更査爲請,而江都築堰,曾有禁令與否,則未及考出,只以保障重地,異於他處,士夫,不當私築設庄之意,陳達矣。厥後始見備局謄錄,則乙未年故相臣洪重普,爲留守時,始爲築堰,而朝家分付,只令分給他處人,以爲募入耕食之地,本土人及士大夫,則勿許折給矣。至乙巳年,又因築堰之事,別爲事目,啓下知委,其事目一款,以爲堰畓折受,募民束軍之時,依先朝定奪,原其人,則絶勿折給,雖他處人,如有密送奴子,應募折受之後,以其畓庫叱,圖爲己物,現露,則勿論朝官士子,從重科罪,斷不饒貸云云。前後事目,極其嚴明,蓋以江都人民,不多,不可不募入他處之人,而島中田土絶少,無以資生,故有此折給堰畓之擧,其意,誠非偶然。以此觀之,堰畓折受之際,送奴應募,圖爲己物者,猶且如是禁斷,則士夫,何敢私自築堰,以爲設庄之計,本府官員,亦何敢擅許立案乎?築堰一款,自在禁令之中矣,今番世基輩,築堰之事,旣已現發科罪,此後則使之申明禁斷,而乙巳事目後,士夫家築堰設庄者,亦多有之云,令本府一一査出啓聞,竝爲屬公,似當矣。上曰,依爲之。戶曹謄錄
上在昌德宮。停常參·經筵。
左議政南九萬再度呈辭。入啓。傳曰,不允批答。王若曰,蓋古有語,國難思良〈相〉,方今之時,卿退難果。玆用多詰,宜復深思。予自肇位以來,思欲得賢共理。在殷周盛際,尙有才難之歎,況滕薛大夫,尤見職責之重。國有辭命,誰是子産之才?時多險難,未見富弼之節。惟卿,志在徇國,奮不顧身,遂於兩年之間,再有萬里之役。陰山積雪,涉三冬而載旌,遼野淫霖,當六月而言邁。卿固自期於盡瘁,予豈不念其獨賢?賴神明之扶持,雖幸無事,顧道路之撼頓,不瑕有傷?果於復命之初,卽見巽辭之至,第念宰相之職,不以筋力之勞。雖榮衛小愆,亦當臥閤而論道,矧時事方鼎,何忍釋位而求閑?參以公私輕重之分,義無可去,豈於章奏文字之外,情有不安?玆實時勢之使然,諒非人力之可及。予意已悉於前席入對之際,卿辭又至於近臣往諭之餘,憫遐心之莫回,撫眇躬而自失。固將勉誠意之未足,亦且引大義而爲言。彼庶僚請啓之頻繁,予所深惡,伊大臣引疾而遜避,他尙何望?念今年之大侵,重以天災之孔慘。予未知何樣禍亂,伏於冥冥,人皆謂今日國家,殆哉岌岌。言卿分義,則惟當休戚與同,論卿才猷,足以匡救不迷。卿豈負予而不顧?予所望卿者若玆。於戱,事變多端,雖智士之難察,君臣戮力,尙何功之不成?須斷來章,勉遵前旨。所辭不允,故玆敎示,想宜知悉。知製敎金萬吉製進
傳曰,史官一員待命,騎馬三匹立之,崇陵內摘奸。
政院啓曰,卽者鴻山幼學方叔齊稱名人,來呈一疏,觀其疏辭,則以長陵改卜,景福宮重建事,爲言,而自稱曉解風水,至請奉審陵所,如此狂僭猥誕之請,不可捧入,故元疏旣已退却,妄論陵寢之罪,不可不懲,令攸司推治,何如?傳曰,允。
江華留守書目,辭職上疏上送事。答曰,省疏具悉。玆事,非出於有意,決摘,則彼此本不足相較,以傷體面,卿其勿辭,從速察職。
禁府,李謩晩·尹譚·宋曇·池振英拿囚。啓。
假注書任舜元書啓,臣承命馳往廣州西面草谷里,行判中樞府事鄭載嵩所住處,更爲問議,則以爲臣身負重罪,蟄伏田間,干豫國事,非但私分之所不敢,抑亦公論之所必以爲駭者,而連遣史官,有此詢問之擧,分義所在,他不暇顧,雖不能以區區私情,畢陳宸嚴之下,而臣纔經大腫元氣極虛之餘,風病猝劇,精神昏迷,在傍之人,亦不得分辨面目,委身牀席,只待溘盡,終末由仰答聖問,伏地涕淚,不知所達云矣,敢啓。傳曰,知道。
大司諫李世白,平安監司遞來。
謝恩,大司諫李世白。以上朝報
上在昌德宮。停常參·經筵。
謝恩,東學訓導柳道玉。
藥房啓曰,歲律將窮,寒事且緊,伏未審近日聖體,若何?臣等,不任區區之慮,敢來問安。答曰,知道。無事矣。大王大妃殿·中殿,藥房問安。答曰,知道。
禮曹啓目,粘連啓下是白有亦。議于大臣,則領議政以爲,臣伏見右相箚子,則引經據義,辭意正當,誠不欲容議矣。蓋其主意,以爲方今時勢,非有大警動大變通,則無以延國脈而救民命,必須節損之道,先從祭享始,然後凡百用度,自可次第減剋,而爲轉危爲安之機也。其所以爲國家深憂永圖者,可謂至矣。曾在仁祖朝,丙子年,特罷各陵五享大祭,丁丑亂後,又罷宗廟朔望祭,今此減牲輟懸,此之停罷祭享,事體稍輕,依箚辭行之,恐無不可,而第臣淺見,不能無區區之慮,右相之不能進箚也,以書私問於臣,故敢有所云云。今其箚末所陳,在下之人,不能自剋貶損,如在泥露之中,而終歸於徒減祭享而已,則反不如初無此擧云者,卽臣答書中語也。以事理言之,則君臣上下,交修相勉,務爲節約,以稱其裁減廟享之意可也。臣之此言,自知其不免苟且姑息矣。今見箚辭,尤不勝其慙恧也。然嘗見朱子與南軒張氏,論節祀當廢與否,而有曰,今於俗節,旣已據經廢祭,而生者則飮食宴樂,隨俗自如,殆非事亡如存之意也。此雖與今日事,差異,而亦可見先賢察理慮事,委曲周愼之意矣。且念國之大事,在祀,而今此因年兇而裁減祭享,乃是數百年創行之擧,則恐不可草草議定。竊聞丙子各陵五享之停罷也,令二品以上多官,齊會賓廳,而議定云,今亦考據前例,博詢群議,而審處之,庶合於重典祀之道,伏惟上裁。領中樞府事金壽興,行判中樞府事鄭知和以爲,目今國勢,正所謂危急存亡之秋,稍有知識者,孰無區區之憂,而因循悠泛,苟度時月,寧不慨然?右議政李端夏,平生爲國之誠,無愧古人,而新承寵命,職任輔理,若以大變通大振作之道,援據禮經,投進文字,其陳辭勤懇,主意正當,有非流俗之見,所可容喙,依此施行,夫誰曰不可?然念祭祀之禮,雖以誠信忠敬,爲主,亦必以奉之以物,安之以樂,故物莫美於三牲之俎,樂莫盛於淸廟之歌。以此論之,牲牢之減損,登歌之停廢,言其大體,可謂重大,實非一時創設之別祭,隨時罷行者之比。今玆右相所引禮文所載,旣如此,則臣不敢知,自周以降,至宋南渡以後,上下數千載之間,果有行之者否乎?臣本寡陋,凡於前代禮樂損益之節,實所昧昧,其何敢僭議於宗廟之事也?第以人情易見者,推之,則設有一時振作之擧,每不免上下不相憂,始終不相稱,多未見實效而止。臣竊恐今日此擧,徒爲裁損祭禮之歸,而終不副右相至誠救時之本意,惟在聖上廣詢熟講而處之,伏惟上裁。行判中樞府事閔鼎重,左議政南九萬,病不收議,大臣之議,如此,上裁,何如?啓。廟享裁減,事體重大,不可不廣詢熟講而處之,二品以上,會于賓廳,使之獻議,而病不收議大臣處,亦於其日,遣史官問議。
政院啓曰,以禮曹廟享裁減,議大臣回啓公事,二品以上,會于賓廳,使之獻議事,判下矣。大臣及二品以上,明日待開門命招會議之意,敢啓。傳曰,知道。又啓曰,自前二品以上,賓廳會議時,三司之官,例爲牌招同參,而憲府則執義尹彬,持平徐文裕,引避退待,已經累日,大司憲李奎齡,屢差違牌,連日呈單,尙未處置,他無行公之員,李奎齡,卽爲牌招,使之處置,何如?傳曰,允。
大司憲李奎齡啓曰,臣於俟罪縮伏之中,伏見刑曹判書金禹錫疏本,則至謂爲推官分疏,而末又羅列推官罪狀,雖不直斥臣身,而誤斷之罪,則監司守令,亦無異同,此正所謂烹頭耳熟者也。臣不欲更費辭說,與之相較,而誤斷刑獄,實非微細之失,而其中,又有不得不更辨者,臣安得默然而已乎?該曹之所以取證,而爲反獄之斷案者,紙面,疊褶亂踏,而臣之謬見,再三審察,未見其跡,以印樣觀之,則旣有長廣之懸殊,以印迹言之,則元無篆劃之可尋,雖曰疊褶亂踏,而渾是微紅,未見紙色之有別,印迹長廣尺數,俱在於該曹所在文案中,則今可一一可見,安有印樣之如此偏長者乎?設令偶爲疊褶亂踏,一如該曹所稱,至於篆劃之元無,則不可諉之於疊褶也。若謂印信之刓削而然也,則取證甑山印跡,雖云亦不明白,間有篆劃之可考,而該曹所見,若是相左,臣實未晩其故也。且以爲行中,直書其外祖之名,爲無僞之一證,而此亦有不然者,旣不書私奴二字,則雖謂之直書其名,似不可以此爲證也。刑獄立落之間,設有未盡之事,一時所見之謬誤,於身,不過爲不明之失,何憚於服,而强是己見,以添文過遂非之罪乎?臣與禹錫,所爭者公,顧無他意,而反被分疏之斥,實是意慮之所不及也。所當趁卽自劾,以俟公議,而一自失血之後,精神昏瞀,形骸損脫,飮啖全廢,氣息如縷,自力無路,曠日虛帶職名,罔知所以自處。不意今者,召牌復降,不得不忍死扶曳,今始來避,而多官處置,緣臣病劇,尙今遲滯,臣之罪戾,至此尤大。以此以彼,俱難一刻仍冒,請命亟削臣職。答曰,勿辭,退待物論。
昌城君佖上疏。大槪,宗簿郞屬,以璿源閣代直事,致勤嚴旨,全數就理,臣待罪提調之任,難免不能檢察之罪,亟遞臣本寺提調,仍治臣罪,以安微分事。答曰,省疏具悉。責有所歸,卿其勿辭察職。以上朝報
上在昌德宮。停常參·經筵。
下直,江襄監司李喜龍,吉州牧使權愈。
謝恩,正言沈漢城,漢城庶尹尹坪,右尹崔錫鼎。
刑曹參議任弘望,工曹參議尹世紀再度呈辭。入啓。遞差。
左議政三度呈辭。傳曰,不允批答。王若曰,屯艱之形非一,予罔知攸措,巽辭之章至三,卿何庸不諒?祇自有靦,寧欲無言。顧予寡躬,遭此多艱,國計民憂之孔棘,天災時變之荐臻,春和之賑,日給之需,雖朝夕講求之勤,而猶不得其方來之善策。冬雷之警,地震之異,雖古昔衰亂之極,未有甚於近年之咎徵。岌岌殆哉,淵氷之危,未足以喩,乾乾惕若,宵旰之憂,豈容暫忘?辰告之猷,非不得宜,予有愧於敷納,寅亮之效,非不底績,予有歉於修攘。幸賴匡救之功,尙免顚躋之域。惟卿宿德,爲予藎臣,摛文則擅華國之名,蔚爲士林宗匠,飭躬而持礪俗之操,實是搢紳楷模。正色立朝,風儀快覩麟鳳,忘身殉國,精忠爲貫日星。自先朝知遇者最深,肆沖人倚毗之冞篤,登庸鼎軸,猶恨大拜之遲,翊戴台階,允副具瞻之望。凡諸大小訏謨,內外機務,實藉終始區劃,左右周旋。屬當前席之請行,益歎老臣之盡瘁。夷險一節,卿豈憚於獨賢?跋涉連年,予固悶其遠役。飽風霜於絶域,竭力效誠,仗忠信於殊邦,隨事善處。勤勞已著,寧或歉於卿心,時勢使然,固難容於人力。方喜赤舃之告返,遽見綠野之丐閑,雖撼頓致傷,適有無妄之疾,然神明所相,佇期勿藥之瘳,寧因不當引之嫌,罔念無可去之義,於平昔啓沃之際,每慨庶僚之圖便,。矧方今杌隉之辰,豈宜大臣之求退?嚴程有限,猶計日而待歸,使事才竣,胡入朝而請急?久虛引接之席,思想轉深,未參言議之班,悵觖冞切。右台新入,設施之策方張,領揆久勞,贊襄之責獨任,宜勉共貞之道,急回若浼之心。於戱,惟前後忍羞,固無別於曩日,苟上下戮力,尙庶幾於他時。卿庸深思,予不多誥。所辭宜不允,故玆敎示,想宜知悉。知製敎姜鋧製進
領議政金壽恒啓曰,臣承命來詣賓廳,以右議政李端夏箚子所陳,廟享裁減事,與二品以上及玉堂·諫院諸臣,會議,而臣金壽恒意見,則已陳於獻議中,無容更議,而今此諸臣等所陳辭意,各有異同,此事,係是大段變通,至於折衷群議,酌量古今而行之,非自下所敢擅便,上裁,何如?答曰,大臣箚辭,實出於憂國靡不用極之意,而第祖宗朝以來,雖値大侵,未嘗輕議於廟享者,蓋以事體重大故也。到今減殺,誠有所未安,予意如此,姑待收議齊到而處之。
正言沈權啓曰,庸陋如臣,最蒙恩渥,陞遷未幾,驟叨本職,惶愧踧蹜,無所容措。陳章乞免,見阻喉司,嚴畏分義,不得不冒昧出謝,而第臣於憲府之避,有不敢可否者。持平徐文裕避辭中,所謂前承旨申啓華,卽臣之甥姪也,旣緣臣一家人疏辭,有此引避之擧,則臣何敢因仍忝竊,晏然處置乎?請命遞斥臣職。答曰,勿辭,退待物論。
政院啓曰,祭享裁減,事體重大,至有二品以上會議之命,行副護軍朴世采·李翔等處,似當有一體詢問之擧,大臣之意,亦如此,惶恐敢稟。傳曰,遣禮曹郞官問議。
奉敎柳尙載書啓,臣以廟享裁減事,承命往問于左議政,則以爲所患症勢,方在沈苦之中,萬不獲已,方呈請急之章,精神昏瞀,如在煙霧,伏承再問之命,終不能仰對,惶恐涕泣,只俟嚴誅之加云矣,敢啓。傳曰,知道。
假注書金昌直書啓,臣以廟享裁減事,承命往問于行判中樞府事閔鼎重,則以爲臣伏見右議政李端夏箚辭,其所陳述,援據古聖遇災處變之宜,此皆後世帝王,所可遵法而奉行者,其何敢容議乎?第念古今異宜,俗尙不齊,苟不隨時而從宜,徒欲膠守而泥古,則恐於其間,或不無爽其本意,反致爲弊之端。且臣又念,今日君臣上下,一心焦勵,上有以盡吾所以共承宗廟之心,下有以盡吾所以拯救元元之實,則固爲盡善矣。如或畏敬難持,怠忽易生,在下之人,或不能皆以我殿下之心,爲心,飮食衣服之費,多不能變改其常,而獨於宗廟之奉,先加節損而已,則恐或有歉於我聖上痛自裁削之至誠也。然此亦無他,惟在殿下反諸身耳。臣疾病垂死之中,再蒙下詢,不敢孤負盛意,敢陳區區所懷,而神昏氣乏,不能罄竭於文字之間,不勝惶愧隕越之至,伏惟上裁云矣,敢啓。傳曰,知道。
禮曹正郞金運乘,行副護軍朴世采·李翔處,祭享裁減問議事,楊州地出去。
院啓,請公洪兵使金錫衍遞差事,措辭見上新啓,竝引嫌而退。近臣本意,欲陳委折,則名登疏章,何必深嫌?雖有應避之嫌,旣非當遞之員,則揆以臺體,不可輕遞,所爭者公,非出分疏,則意外人言,在我無損,而經宿勿避,已有定式,嫌難處置,其勢固然。請持平徐文裕,執義尹彬,大司憲李奎齡,正言沈權,竝命出仕。答曰,不允。處置事,依啓。
大司憲李奎齡,持平徐文裕,正言沈權就職。
執義尹彬,牌不進。以上朝報
上在昌德宮。停常參·經筵。
辰時,日暈。夜二三更,月暈。
下直,楊根郡守李商翼,善積僉使鄭陽復。
謝恩,兵曹佐郞〈?〉。
都承旨李選上疏。大槪,扶病供劇之餘,寒疾猝重,譯院殿最之坐,亦不得進參,更爲起動,不可以旬日期。且於陳疏人請罪之事,致有物議之非,本職及兼帶,竝賜遞改事。答曰,省疏具悉。日昨本院,方叔齊推治之啓,雖未知得當,姑待其原情,有所處分,故允許,而渠之陳疏,出於憂國之誠,且係陵寢重事,則不爲啓稟,徑先出給,未免大段失着矣。卿其勿辭察職。
左承旨洪萬鍾,右承旨李彦綱,右副承旨閔鎭長上疏。大槪,臣等,以陳疏人方叔齊啓請推治事,見非物議,長官,至以此自列,臣等,何敢晏然職次乎?乞遞臣等之職事。答曰,省疏具悉。已諭於長官疏批矣,爾等,勿辭察職。
禁府,李相勉拿囚。啓。
廣州留守書目,司諫李墪辭職上疏上送事。答曰,□。
政院啓曰,平安道殺人罪人龍山啓覆事,命下矣。令日官推擇,則立春前無故日,只有今初十日·十二日·十五日·十六日云,而十五日則上前開拆,十七日以後則分付本道擧行之際,日子甚迫,以初十日初覆,十二日再覆,十六日三覆,爲之之意,分付該曹,何如?傳曰,依啓。十四日,如非大段拘忌,則三覆,以此日進定,可也。又啓曰,命下矣。卽者招問日官,則十四日,爲大段拘忌,三覆,決不可爲之云,敢啓。傳曰,然則以十六日定行。
傳曰,方叔齊疏本,入之。
院啓,請公洪兵使金錫衍遞差事。啓辭見上新啓,比歲飢荒之慘,振古所無,八路生靈,擧將塡壑,聖明之所以恤隱振窮者,靡不裁損簡省,以至於太廟祀享,亦議量減,則今日時勢,可謂岌岌乎殆哉。內司所儲軍門所需,比之常年,亦必減縮,而若皆出補賑,則不無所益。且勳臣惠養之道,已備於盟府,太僕廐馬之養,皆出於地部,則忠勳府之儲蓄,司僕寺之米布銀錢,積之於無益之地,半歸於不緊之費,當此公私赤立之日,其可以守舊循常,而不爲之振發乎?請內需司各軍門及忠勳府·司僕寺等諸衙門銀錢米布,一倂移送於賑恤廳,以裨荒政救民之資。答曰,不允。末端事,內需司,若有一分推移補賑之資,則奚待爾等之論列乎?他餘事,亦多有未詳曲折之端,而啓辭如此,令各該司稟處。
傳曰,夜對爲之。入侍,承旨閔鎭長,玉堂金昌集·宋疇錫,假注書朴見善,史官柳尙載·沈季良。
副摠管李世華上疏。大槪,賤疾危㞃,未赴召命,乞治臣罪,以爲逋慢者之戒,仍陳所懷,以備才幸事。答曰,省疏具悉。所陳之事,當令該曹稟處,而咸興本宮,每朔之祭,流來旣久,到今猝罷,事未妥當也。疏末陳戒,言甚切實,可不體念焉?卿其勿辭。以上朝報
上在昌德宮。停常參·經筵。
夜一二更,月暈。
謝恩,穩城府使金明郁。
假注書金昌直改,代以趙泰采爲假注書。
左議政南九萬四度呈辭。入啓。傳曰,安心調理。
正言沈權啓曰,臣於再昨,與同僚相會議於臺廳,以請發諸衙門所儲,以補賑資事,相議,則同僚,亦以爲可,故昨日搆草簡通於同僚,同僚書送謹悉,臣不復有意於親進停當,一依簡草,率爾傳啓,且公洪兵使金錫衍遞差之啓,亦依前啓,循例迭啓而簡通也,偶未竝及矣。卽者同僚,以臺體未知如何,爲言,此無非臣新入臺閣,未諳規例之致,疎漏之失,今乃自覺,決不可一刻仍冒。請命遞斥臣職。答曰,勿辭,退待物論。
傳曰,啓覆事體重大,刑曹堂上,不可不備員,政官卽爲牌招開政,刑曹參議差出,以爲啓覆時入參之地。
獻納閔鎭周啓曰,臣於卽者,將以見輕同僚,詣臺自列矣,伏見正言沈權啓辭,尤不勝慙汗之地。夫城上所之構草於右僚,蓋所以嚴事體,至於前啓之或傳或否,亦必逐日簡問,自是舊例,而昨日本院,請發錢布之啓,則同僚直傳簡草,而不復商確於臣,湖閫請遞之論,則初不相問,而仍前連啓,臣實未曉其故也。如臣無似,忝竊匪據,不能爲有無於僚席,墜失臺體,至於如此,其何敢一刻苟冒乎?請命遞斥臣職。答曰,勿辭,退待物論。
傳曰,史官二員待命,騎馬六匹立之,大祭所內摘奸。
有政。晝講入侍時,同知事李䎘所啓,今年,以凶荒之故,外方徵債等事,皆有停止之令矣。京衙門,亦爲一體施行乎?上曰,依爲之。特進官徐文重曰,御營廳,無給債殖利之事,而如譯官輩所受之物,與私債有異,不可不收捧矣。上曰,此則異於私債,勿爲一體施行。又所啓,近來坊民之役,甚繁,無以支堪矣。卽見御營廳公事,則草薍數十馱,自繕工監移送本廳者,令坊民輸運矣,軍門皆有卜馬,此等輸運,當自本廳爲之,何可重困坊民乎?御營大將徐文重,方爲入侍,下詢而處之,何如?特進官徐文重曰,非但本廳,凡軍兵入直處,皆有所圍排,例自繕工輸送造給,而軍兵番上之時,則自有卜馬,可以運致矣。上曰,坊民之弊,不可不念,自本廳輸運,可也。御營廳謄錄
吏批,以尹敬敎爲工曹參議,李禎翊爲兵曹佐郞,申啓華爲刑曹參議,李畬爲副提學,閔鎭周兼南學敎授。
兵批,以李仁夏爲副護軍,金弘福爲司果,李重爲副司果。
上在昌德宮。停常參·經筵。
辰時,黃赤雲一道如氣,起自東方,橫過日傍,直指南方,長竟天,廣尺餘,良久乃滅。巳午時,日暈兩珥。
院啓,竝引嫌而退。旣不親進,又廢簡問,俱違臺體,勢難仍在,新入同僚,墜落舊例,則所失在彼,於我何嫌?請正言沈權遞差,獻納閔鎭周出仕。答曰,依啓。
獻納閔鎭周,就職。
謝恩,南學敎授閔鎭周。
明日啓覆殿座時,辰正三刻。
吏曹,臺諫有闕,政事,取稟。
假注書朴見善改,代以李寅燁爲之。
政院啓曰,明日啓覆時,各司入參人員座目,今將入啓,而刑曹判書金禹錫,稱以情勢不安,累日引入,今日擧案中,只以陳疏懸錄,終無出仕之意,卽爲牌招察任,何如?傳曰,允。以上朝報
上在昌德宮。停常參·經筵。
夜一更,月暈。
下直,樂安郡守李相頊,阿吾地萬戶金尙珍。
謝恩,刑曹參議申啓華,兵曹佐郞李禎翊。
傳曰,政事,當日爲之。
持平徐文裕所啓,今日□大臣,以臣頃日避辭,謂强引不當引之嫌,大加非斥,臣不勝瞿然之至。臣見參判臣文重,因參議申啓華之言,陳疏辨明,而啓華,又以所言於臣者,擧臣爲證,兩人是非,朝家未處分之前,臣以傳言之人,心有所不安,故不敢晏然行公,引避退待矣。今者大臣,以臣避嫌,至謂無據,而捧入承旨,亦以爲非,臣何敢一刻仍冒於臺席乎?請命遞斥臣職。上曰,勿辭,退待物論。
都承旨李選上疏。大槪,眼昏病苦,今者長單,僅得着署,以致未察落字,不勝惶駭震懼,席藁私室,恭俟斧鉞事。答曰,省疏具悉。偶然落字,不必深嫌,卿其勿待罪。
啓覆時,右承旨李彦綱所啓,日記代書之人,旣已査出科罪矣。其中前直講金始徽,壬戌四月初三日,備局引見時,以假注書入侍,因大臣所達,以四館時事,有拿推之命,故徑先退出,假注書追後代入,則始徽之不爲修正其日日記者,事勢固然,而本院査出之際,只憑入侍座目,未詳他假注書追後代入之曲折,混同抄啓,渠之供辭,亦欠明白,罷職之罰,出於自上參酌之意,而若以實狀言之,則與無故倩書者,有異,故敢此仰達。上曰,金始徽原情,不爲該備,而似與代書者,有間,故參酌減等矣。其時實狀如此,則分揀,可也。
傳曰,陳疏人方叔齊,令該曹推治,已過累日,尙無原情捧入之事,斯速捧入以啓事,分付該曹。
傳曰,以張氏爲淑媛。啓覆時,校理金昌集所啓,新除授副提學李畬,昨在京畿利川府任所,經筵事緊,斯速乘馹上來事下諭,何如?上曰,依啓。以上朝報
有政。吏批,以李玄祚爲京畿都事,尹播爲戶曹佐郞,韓范齊爲獻納,金構爲副校理,嚴緝爲司諫,成重器爲靑巖察訪,李光著爲禮曹佐郞,李觀周爲戶曹正郞,金昌集爲吏曹佐郞,李益壽爲持平,南益熏爲驪州牧使,韓相皐爲繕工假監役,金萬埰爲副修撰,閔鎭周爲吏曹佐郞,李光夏爲利川府使,李震休爲正言,姜鋧爲檢詳,趙宗著爲司成,李墪爲舍人,徐文裕爲修撰,洪萬朝爲司導正。
兵批,以韓錫祚·鄭忠源·金喜門·尹嶙爲副護軍,沈權爲副司果,以李秀彦·李堥·沈攸·尹世紀·任弘望爲副司直。
上在昌德宮。停常參·經筵,
謝恩,檢詳姜鋧,司䆃正洪萬朝,禮曹佐郞李光著,丹原守江,戶曹正郞李觀國,佐郞尹播。
假注書朴泰淳服制,代以閔鎭厚爲之。
判府事鄭載嵩箚子。大槪,具陳危懇,乞遞軍資監都提調之任事。入啓。答曰,省箚具悉。前後固辭至此,軍資監都提調之任,今姑勉副焉。仍傳曰,遣史官傳諭。
海昌尉吳泰周上疏。大槪,身病猝重,乞遞摠管,仍陳府事,請令該曹稟處事。答曰,省疏具悉。所患如此,予用慮念。都摠管之任,今姑勉副,卿其安心調理。疏末事,令該曹稟處。
傳曰,召對爲之。入侍,承旨李彦綱,玉堂金萬吉·宋疇錫,假注書閔鎭厚,史官柳尙載·沈季良。
正言韓聖佑啓曰,臣久叨言地,略無補效,徒以疾病,尋單縮伏,幸免譴責,冞切兢惕,昨伏見前獻納閔鎭周避辭,臣於是,不勝瞿然之至。臣忝竊本職,前後供仕,已至三朔,而因循謬例,自不覺察,名入省記,身不直宿者,實未知其幾許日也。旣有輪直之規,而如是廢閣之久,則怠慢之習,臣實爲首,況闕直之官,自有其科,而頃於大臣陳達之言,不能自覺所犯,今因同僚之避辭,始爲自列,昏謬之失,益無所逃,則臣何敢一刻仍冒乎?請命遞斥臣職。答曰,勿辭,退待物論。
左承旨洪萬鍾,右副承旨閔鎭長上疏。大槪,伏聞昨日筵中,憲臣,以頃者刑曹參議任弘望呈辭捧入之事,將欲請推政院,而引嫌徑出,未及陳啓云。揆以廉義,臣等,不可晏然仍冒,乞遞臣等之職,仍治臣等之罪事。答曰,省疏具悉。爾等勿辭察職。
刑曹,啓覆罪人春孫,當日堂古介行刑。啓。
召對時,右副承旨閔鎭長,同副承旨李思永,竝爲牌招察任事,及副校理金構,修撰徐文裕,卽爲牌招察任事,榻前定奪。
公洪監司書目,沔川呈,以前府尹李增,去月卄八日卒逝事。
謝恩,副校理金構,修撰徐文裕。
夜對時,今番大政時,西北人才,各別調用之意,言于兩銓事,下敎。
觀象監,今月十一日未時,白雲一道如氣,起自西方,直指東方,長竟天,廣尺許,漸移南方,良久乃滅。夜一更,流星出西天淡雲間,入北方天際,狀如鉢,尾長三四尺許,色赤。五更,日暈,白雲一道如氣,起自西方,橫過月下,直指東方,長竟天,廣尺許,良久乃滅。啓。以上朝報
禮曹啓曰,以張氏爲淑媛事,命下矣。淑媛房,宮飯所用一應雜物,令各該司考例進排之意,分付,何如?傳曰,允。
常平廳啓曰,藏氷時,例捧價米於坊民·市民,而從前或値凶歲,則自賑廳雖有充給之例,固不可每每援例,有若逐年應行之事,而第念今年凶荒,卽非上年之比,則責徵氷米,其勢似難,不可無顧恤之道,依上年例,勿爲收捧,自本廳充給,何如?傳曰,允。
常平廳啓曰,因濟州牧使李尙狀啓,本州三邑各樣貢物,及年例進上物種,依辛亥年例,令該廳抄出書啓,稟旨蠲減事,自備局覆啓蒙允矣。本州三邑貢物,及進上物種,依辛亥年裁減數,權減,別單書入之意,敢啓。傳曰,知道。
禮曹啓曰,發遣本曹郞廳,祭享裁減事,問議于行副護軍朴世采·李翔處,則朴世采以爲,臣自夏秋來,得疾沈綿,出入死生之域,昨不獲已,舁載尋醫,淹滯歸路矣。不意卽者禮曹郞官,來宣聖旨,使之進議於祭享,變通一款,臣聞命震懼,不知所措。此等事,曾蒙累度下詢,而臣自念分限見識,不宜僭與,終不敢明白對揚,況今所論,實關於宗廟,事體自別,其何敢容喙乎?第聞陳箚主意,出於救民,稽於禮經,非可持難,其未曉者,只是變通之後,不知朝廷所行凡事,於其表裏名實之際,能無一毫未盡之恨耳。此在神人上下之體,所係重大,惟聖上,深量而審處之,豈非今日臣民之至望也哉?臣疾病迷亂,意欲略達所聞輿情,而語無裁擇,殊涉狂僭,不勝席藁俟罪之至。李翔以爲,臣於病伏之中,忽蒙禮官來宣下詢之旨,惶怖之極,繼之以欣聳,忘其僭越,敢進所懷。嗚呼,惟此減損享祀之擧,誠聖代鞏固宗祊之道,一時減損,乃所以爲血食萬代之基也。臣嘗見前史,胡元末年,連歲凶荒,民至父子相食,此卽其時也,當此累歲荐饑之餘,公私掃如,而今冬之候,乖常又如此,嗣歲之憂,必甚於去年,歲令如此,何以支吾?危急存亡,間不容息,君臣上下,正宜汲汲遑遑,如干戈搶攘之日,則享祀不得不減,享祀旣減,則進御凡百,亦合務從簡略。夫然後特非科率之可省者,自不得不省,而貢案之倍於正賦者,不至爲民弊矣。輦下賤隷之徒,不至於爲國大蠹,肆其浮靡之習矣,取其贏,亦可以爲賑恤之用,然則其源,豈不在於享祀之減耶?臣嘗以爲當今急務,莫切於減損相臣之議,實獲此心,惟願殿下,深留聖意,經費之省,先從祀典而始,不勝幸甚云矣,敢啓。傳曰,知道。已諭予意於前日收議之批矣。反覆思惟,廟享裁減,終有所未安者,似難輕議也。禮曹謄錄
上在昌德宮。停常參·經筵。
夜一二三四更,月暈。
政院啓曰,近日兩司行公之員,甚少,憲府則監察茶時,未署經者,至於六人之多,諫院則獻納韓范齊,引嫌退待,已有累日,尙未處置,兩司呈告未肅拜人員,竝卽牌招察任,何如?傳曰,允。
左議政南九萬九度呈辭。傳曰,連觀丐閒之章,不覺愕然,無以爲喩。噫,當此災荒溢目,時事孔艱,今日君臣上下,夙夜孜孜,協心共濟,猶懼其不克,矧卿以宿德重望,身佩安危,莫念扶顚之策,乃引過當之嫌,一向撝謙,必欲釋負而後已,此豈股肱一體相須之義乎?至於疾病之來,人所難免,才經萬里之行役,不瑕榮衛之愆傷,而調治旣久,神明所扶,庶見勿藥之效,宜體至意,亟斷來章,速出論道,以濟時艱。仍傳曰,遣承旨傳諭。
左承旨洪萬鍾上疏。大槪,九朔供劇之餘,宿患痰火之症,乘時復發,症勢苦重,無望起動,喉司緊任,不可暫曠,乞賜遞免,以便公私事。答曰,省疏具悉。爾其勿辭,調理察職。
掌令安圭·鄭來祥,持平李益壽,牌不進。
謝恩,執義姜鋧。
吏曹,承旨有闕,政事,取稟。
傳曰,今觀備局坐起□□不進,而□稱病不進之員,至於六人之多,殊涉怠慢,不可無警責之道,實病及陳疏受由人外,竝推考。
廣州留守書目,願蒙恩暇,歸省父母墳山事,上疏上送事。答曰,省疏具悉。卿其依疏辭往省焉。
都承旨李奎齡上疏。大槪,臣於縮伏俟罪之中,銀臺新命,出於千萬夢寐之外,情勢窮蹙,疾病危劇,萬無冒出察任之望,伏乞聖慈,削臣職名,亟治臣罪事。答曰,省疏具悉。卿其勿辭,從速察職。
傳曰,政事,當日爲之。
大司諫李世白啓曰,引嫌而退。當初擬罪,雖或差輕,追後加律,亦有其例,則不可以此輕遞言官,請獻納韓范齊,出仕。答曰,依啓。
府前啓,請明禮·壽進·於義·龍洞·明安等五宮折受處,竝令一體査正事。答曰,勿煩。
備忘記,近來臺閣之臣,不念分義之至嚴,强引不當引之嫌,偃臥違命之習,日以益甚,誠可寒心。持平李益壽,當初引避,雖出於情勢之不安,而處置請出,旣循公議,且有闕曾避嫌勿捧之敎,則元無可嫌之事,而數日之內,連違召牌,揆以事體,何敢乃爾?不可無警責之道,李益壽遞差。
左副承旨李濡書啓,臣承命往諭于議政府左議政,則以爲臣之賤疾,一向危苦,實無更起之望,而疾病之外,情勢亦有終不敢冒出者。天鑑孔昭,伏想俯燭無餘,而近臣傳諭,出於常格之外,辭旨優隆,尤是賤臣萬萬不敢承當者,驚惶駭慄,罔知攸措。卽者氣息危綴,精神昏憒,不知所以仰對,謹當隨後具箚,小暴情實,以冀天地父母之矜察云矣,敢啓。傳曰,知道。
吏曹參議沈壽亮上疏。大槪,母病,十分決無離側供職之望,亟許遞免,俾得專意救護事。答曰,省疏具悉。爾其勿辭,救護母病。
傳曰,夜對爲之。
謝恩,刑曹參議申啓華。以上朝報
上在昌德宮。停常參·經筵。
引見時,獻納韓范齊所啓,請新除授公洪兵使金錫衍遞差事。上曰,勿煩。又所啓,生民休戚,實係守令之賢否,則雖在常年,不可不十分審擇,況當目今八路飢荒,民命近止之日,其不可冒據匪人也,明矣。昆陽郡守張羽瀛,曾典郡邑,貪虐不廉之誚,至今喧藉,而頃爲御營廳糧餉郞廳時,凡干徵捧,高重點退,除出剩餘米布,數年之內,造作三大家於京裏,轉賣取利,而成造時使役,日以軍兵,輪回責立,工匠及什物諸具,皆自軍門取用,略無顧忌,如此縱恣不法之人,不可仍置字牧之任,重貽生民之害,請昆陽郡守張羽瀛,罷職不敍。上曰,更加詳察處之。又所啓,新除授司諫嚴緝,時在京畿陽川地,正言李震休,時在黃海道金川地,請竝命斯速乘馹上來事,下諭。上曰,依啓。又所啓,引嫌而退。本院闕直,雖緣謬例,因循旣久,匪今創始,則不可以此輕遞言官,請正言韓聖佑出仕。上曰,依啓。
持平李□所啓,臣於曾忝諫職之日,矇不致念於直宿一款,未免因循謬例矣。今者諫院之官,以此相繼引避,闕直之罪,臣亦有之,不可以事在旣往,而終自晏然,故昨日肅謝之後,仍卽引避,則政院,謂之前事,終不捧入,狼狽縮伏之中,召牌遽降,嚴畏分義,不敢不祗赴,而諫臣,旣因玆事,方在引避退待之中,臣不敢獨爲仍冒於職次,請命遞斥臣職。答曰,勿辭,退待物論。
領議政所啓,式年講規變通事,甲子,大臣收議,曾不頒布中外,故纔有更爲申飭之命矣。今因年凶,科擧,旣已退定於明秋,依前日臣之所達,大典所載講書條,與大臣收議,一體添入於事目中,頒布中外,以爲曉諭之地,何如?上曰,科擧,旣已退定,分付該曹,依此明白知委,可也。又所啓,社倉事,曾爲事目,頒布八道,而朝議多以爲不可,故外方,承望朝議,不爲着實奉行,臣力言於相識守令,京畿十數邑,皆設社倉,頗有其效,人多稱便矣。蓋古者社倉·縣倉,同謂之義倉,皆所以救民,今日各邑司倉,卽古之縣倉也。其分糶收糴之際,反貽民弊,而今年收糴時,新設社倉,則不煩刑杖,皆已畢捧,此乃已著之效,三百八十州,雖難一一□致爲曉諭八方,使之待明秋,從便擧行,何如?上曰,甲子年,有事目頒布之事,依大臣所陳,申飭,可也。
判尹李䎘所啓,藏氷之役,最爲苦重,江民之有率丁者,毋論士夫·常漢,無不應役,而司饔院所屬漁夫,則獨不應役,事甚不均,故頃以草記啓達,有與該院相議稟處之敎,而大抵各司,偏護所屬,豈有聽從之理乎?氷丁之數,至於一萬八九千張之多,若除此輩,則他民之偏受其苦,理所必至。其在一視之道,不當如是,凶歲呼冤,亦不可不慮,敢此仰達。上曰,諸司之各護所屬,乃是近來弊習,若自該院,又請勿施,則屢次變通,事體顚倒,故使之相議矣,所達如此,依爲之。
右議政李端夏所啓,近來朝家法令,不行於外方,當此歉年,推奴徵債等事,竝有禁令,而聞海美縣監姜必建,爲其族人,窮推丙子年逃亡奴婢之族屬,酷施刑杖,一村俱空云。如此蔑法縱恣之人,不可一日仍置,此非泛然風聞之比,姜必建拿問重治,令本道監司,詳査啓聞,何如?上曰,聞來極爲可駭,姜必建拿問定罪,令本道査覈,可也。
領議政所啓,賑恤廳堂上,戶曹判書例兼外,有二員,而本廳,移屬常平廳之後,令兵曹判書李師命,主管矣。本兵務劇,難於專察,前頭賑事,漸殷,不無相議料理之事,宣惠廳堂上徐文重,使之一體主管賑事,何如?上曰,依爲之。又所啓,文科放榜後,必趁褒貶分館,例也。今番庭試分館,當在褒貶之前,分館之事,上博士主之,而前正字徐宗憲,位在上博士,病不行公,故尙不得爲之。前者分館時,以勿爲拘礙,令次官分館之意,稟達變通,而此時,無永爲定式之事,故拘於自中古風,以致如此云。聞宗憲身病,尙無出仕之勢,今亦依前例,令次官從速分館,今後上博士,有實病,則令次官分館之意,仍爲定式施行,何如?上曰,依爲之。又所啓,近以諫院闕直事,連爲引嫌矣。臺諫,異於庶僚,旣犯闕直之罪,則固宜引避,而諫院本來淸寒,不成貌樣,官員雖欲直宿,其勢有不易者,前後闕直之人,非止一二,今若以此見遞,則將不勝紛紜。自今顧助物力,使可以入直,然後別爲申飭,宜當,曾前犯者,則使之勿爲引嫌,何如?上曰,諫院闕直,非今創始,則此後政院知悉,勿捧避嫌,可也。
左副承旨李濡所啓,江襄一道,無不被災,而嶺東,甚於嶺西,其中平海·蔚珍,又爲尤甚,故分等狀啓中,入於尤甚之尤甚邑矣。嶺東賑恤無策,自前官家及民間,用船路貿穀於慶尙·咸鏡兩道,而今年兩道,亦甚凶荒,故此路亦絶。卽今救民之道,惟在於徭役之變通蠲減,嶺東田稅·大同,例爲作布,而或以穀物,或以魚物,換得布木於嶺西之際,勞費常多矣。嶺西之木花·生麻,又未免不實,措備皆難,願以錢文折定代納,此於國家,似無所損,而民之蒙惠,則甚大,故臣曾以此意啓聞,而田稅則以惟正之供,難於變通,大同,亦自該廳,防塞不許矣。交代時,聞新監司李喜龍之言,則玆事,已蒙廟堂之聽許,以其布作米,留置于各其邑,又貸賑廳錢,以償其代云,誠爲多幸。第念狀啓往復之際,又費時日,作米之事,固已晩矣,若不趁今爲之,則尤有後時之患,急速分付,似好,故敢此仰達。上曰,此事,何如?領議政金壽恒曰,嶺東形勢,異於他處,曾當凶歲,輒以慶尙·咸鏡兩道穀物,移轉賑濟矣。今則此兩道,俱甚凶荒,旣無可移之粟,又無他救活之策,故監司李喜龍下去時,欲以此事變通,來議於臣等,而臣等許之矣。前監司所陳,又如此,依此許施,似當矣。上曰,如是變通,似無所妨,依所啓分付施行。以上朝報
今十二月十三日大臣·備局堂上引見入侍時,領議政金壽恒所啓,頃日右議政李□□箚子中,貢案一款,有令廟堂稟處之命,而因祭享裁減之議,未及停當,尙未稟處矣。今年稅入實數,待諸道收租案畢到後,可以知之,而貢物及凡干用度,與稅入數,比較磨鍊,從容講定,稟旨施行事,豫爲分付於戶曹·惠廳,何如?上曰,依此講定爲之事,分付,可也。壽恒曰,國家連歲凶荒,蓄儲罄竭,必須十分節損,可以支用,而從前貢物價與物種,則多所裁減,而大小用度,無減於前,徒取民怨,終無實效,必須先務節損,然後裁減之政,可行矣。御供則前後裁減,無復餘地,而辛亥裁減中,如有復舊,而未復還減者,則令該廳,考出更稟,似當矣。上曰,分付考出,一依辛亥所減,爲之,可也。右議政李端夏曰,年前裁減時,臣與工曹判書朴信圭,考出辛亥謄錄,倣而爲之,其後姑無復舊者矣。然今年稅入大縮,雖依此裁減,亦難支用,必須以卽今餘儲及稅入之數,都合計之,凡干用度,無踰於此數之外,然後可免窘急之患,令戶曹·宣惠廳就議于廟堂,爲先磨鍊一年用度,稟定於榻前,以爲量入爲出之地,可也。壽恒曰,辛亥裁減,固蔑以加矣,而一年用度支計之後,如或又爲不足,則亦不必以辛亥之例,爲準,不可不更加裁減,臣等,當令該管堂上,相議磨鍊以稟矣。上曰,依爲之。又所啓,賑恤廳堂上,戶曹判書,例兼外,有二員,而本廳,移屬惠廳之後,兵曹判書李師命主管矣。本兵務劇,難於專察,前頭賑事,漸殷,不無相議料理之事,宣惠廳堂上徐文重,使之一體主管賑事,何如?上曰,依爲之。重出又所啓,頃因諫院啓辭,各衙門財貨,移送賑廳事,有令各該司稟處之命矣。辛丑以後,別設賑廳,有各衙門財貨,啓下取用之例,而近來則各衙門物力,凋弊特甚,司僕寺·糧餉廳則本衙門需用,猶無以支給,將自賑廳料理充給,各軍門所儲,則係是軍兵蓄糧,與賞格所用,餘存似無幾,而賑廳如或匱乏,則他不暇恤,雖不豫爲移送於該廳,隨其所餘,自當傾儲取用,姑令賑廳,詳知各衙門所儲之數,以爲臨時取用之地,似宜,而不必使各該司稟處,以此分付,何如?上曰,不必使各該司稟處,依此爲之,可也。
引見入侍時,左副承旨李濡所啓,江襄道民弊甚多,而其源,皆出於經界之不正,必須先行量田,然後可以變通,而今年以凶荒之故,量事,又未免停罷矣。臣於巡歷時,詳聞物情,則守令及民人之稍知利害者,無不惜之。蓋其一時打量之役,擧措重大,易致騷擾,而今若待豐,則歲比不登,恐無可行之日。臣意則甲子打量時,文書俱存,使各邑守令,以此文書,隨便可改者改之,可存者存之,一一成冊,送于監營,不必定限,惟以早晩成就,爲期,監司一人,雖未及完了,後來者,亦可以爲之,如此,則似不至騷擾,而庶有着實之效矣。上曰,民情必欲爲之,依此擧行,何如?領議政金□□曰,京畿·忠淸兩道量田時,別設均田使,主管,而徒有煩擾之弊,未有實效,議者以爲,監司想察,守令幹當,則民情必便,事亦着實,故江襄道量田時,遂用其議矣。量田,係是大役,從前凶歲,例不得爲之,故因道臣狀啓,姑爲還止,而一道弊端,皆由於此,物情皆欲其成就,且甲子量田時,不精處,以其文書釐正,用力似不至大段,而明年年事,又不可知,第依李濡之言,漸次行之,似好矣。右議政李端夏曰,臣之鄕居,與原城接界,慣聞甲子量事,其時原城縣監,不識吏事,量田最爲無形矣。當此凶年,量田大役,誠未易爲之,而苟有便宜釐正之道,豈不好哉?李濡,必有思度而規劃者,使之條陳,可矣。李濡曰,甲子量田時,或有用奸者,而生疎誤事者,亦多,故監官輩,多有自首云矣。今若使守令,常加留意,詳察形勢,或於出入時,乘便打量,從容釐正之後,監司,因其春秋巡歷兼行摘奸,都事覆審時,亦就其先爲釐正之處而尺量,如有漏卜,罷其守令,則守令,無不盡心,可見實效矣。上曰,苟不騷擾,而可以釐正,則依所陳分付,可也。備局謄錄
引見入侍時,領議政所啓,濟州三邑凶荒,前所罕有,卽今民事,萬分切急,賑救之資,莫如鹽醬,而濟州元無煮鹽之規,故曾在辛亥年,以本道所在戶曹案付之鹽,入送矣。今亦以五百石,船運入送事,分付戶曹及本道,何如?戶曹謄錄
司僕寺啓曰,近日各軍門軍兵等,試才賞格,熟馬面給事,連續命下,而卽今邊立之外,無他可給之馬,姑待明年分養馬上來後,題給,何如?傳曰,允。司僕寺謄錄重出
禁衛營啓曰,本營郞廳及諸將官,今秋冬等褒貶,當爲等第,而都提調臣閔鼎重,方有身病,限內不得磨勘之意,敢啓。傳曰,知道。禁營謄錄
有政。吏批,以崔錫鼎爲都承旨,金始徽爲直講,李選爲大司憲,洪受澧爲典簿,金壽興爲軍資監提調,徐文裕兼西學敎授,元泰龜爲監察,閔鎭嵩爲宗簿直長,姜鋧爲舍人。承文博士單李一台,著作單金演,正字單成碩夔,校書著作單車萬里,待敎單宋疇錫。李奎齡爲右尹,尹以濟爲左尹。兵批,以李奎齡·李宏·柳譚厚爲副護軍,李選爲副司直,李寅燁爲副司正。
上在昌德宮。停常參·經筵。
夜一更至五更,月暈。
謝恩,利川府使李光夏,監察元泰龜。
右副承旨閔鎭長上疏。大槪,寒疾猝劇,坐違嚴召,親臨啓覆時,亦無入侍之望,惶隕迫蹙,罔知攸措,冒死乞遞臣職,仍治臣逋慢之罪事。答曰,省疏具悉。爾其勿辭,調理察職。
左議政南九萬七度呈辭。傳曰,安心調理。
都承旨崔錫鼎上疏。大槪,千萬夢寐之外,遽叨新命,惶隕罔措,以臣罪戾之蹤,決難冒居於近密之地,懇乞鐫削臣職,以重官方,以全私義事。答曰,省疏具悉。卿其勿辭,從速察職。
正言韓聖佑牌不進上疏。大槪,臣之病勢,萬無供仕之望,召牌之下,竟未祗赴,伏乞聖慈,將臣職名,亟賜鐫改,俾得調理,以開生路,只勘臣罪,以爲慢命者之戒,仍陳所懷,以備財幸事。答曰,省疏具悉。今玆封爵,實有古例之可證,況頃日徵明疏批中,謬戾一款,備悉予意於筵中矣,今反加之以情外之說,此無非誠信未孚之致,而疏中臨御之日,終靳一命云者,尤是爽實之論也。至於其色其寵之說,可謂臆逆之太甚,良可慨也。
院前啓,請公洪兵使金錫衍,遞差事。啓辭上同昆陽郡守張羽瀛,罷職不敍事。啓辭上同答曰,勿煩。前啓,諸衙門銀錢,移送賑恤廳事,稟處間,姑停。
敦寧府啓曰,本府郞廳,今秋冬等褒貶,當爲等第,而領敦寧府事臣閔維重,方在身病,褒貶不得磨勘之意,敢啓。傳曰,知道。
政院啓曰,今秋冬等褒貶,當爲磨勘,而本院無郞廳,不得爲之意,敢啓。傳曰,知道。
中樞府郞廳及錄事·醫官等,今丙寅年秋冬等褒貶,當爲磨勘,而本府諸堂上,身病有故,限內不得爲之意,敢啓。傳曰,知道。
訓鍊都監啓曰,都監郞廳,及將官等,今秋冬等褒貶,當爲等第,而大將申汝哲,病未行公,限內不得爲之意,敢啓。傳曰,知道。
禁衛營啓曰,本營郞廳及諸將官,今秋冬等褒貶,當爲等第,而都提調閔□方有身病,限內不得爲之意,敢啓。傳曰,知道。
謝恩,左尹尹以濟,右尹李奎齡。以上朝報
上在昌德宮。停常參·經筵。
謝恩,右參贊金萬重,慶陽令繼胤。
掌令李台龍再度呈辭。入啓。加給由。
大司諫李世白辭職上疏。答曰,省疏具悉。卿其勿辭,調理察職。
刑曹參議申啓華上疏。大槪,纔遭姑母之喪,而喪出於臣家,躬親襲斂,尙未經宿,方在犯染之中,入侍啓覆,非但有所不敢,未經成服之前,遽爾行公,揆以私義,亦極難安,伏乞聖明,亟遞臣職,以便公私事。入啓。踏啓字。
京畿監司書目,前參議柳譚厚,今月十一日卒逝事。
都承旨崔錫鼎上疏。大槪,情勢危迫之中,病狀且痼,決無强起承命之望,不得不冒死更籲,乞賜鐫改,以幸公私事。入啓。答曰,省疏具悉。旣往之事,不必追咎,卿其勿辭,從速察職。
政院啓曰,卽今憲府,無行公之員,監察茶時,事甚未安,明日三覆時,亦不可不入參,呈告及未肅拜人員,竝卽牌招察任,何如?傳曰,允。又啓曰,三覆時,刑曹堂上,不可不備員,而參議申啓華,纔已陳疏遞職,其代,似當卽爲差出,何以爲之?敢稟。傳曰,卽爲口傳差出。
謝恩,大司憲李選。
執義尹彬,牌不進。
傳曰,儀賓之不得干豫朝政,意非偶然,而近來此法,或不無廢弛之漸。試以一事言之,頃日海昌尉吳泰周,以錦昌副尉事,有所陳請,勿論事之當否,此路一開,有關後弊,疏內辭緣,勿施事,分付該曹。
大司憲李選啓曰,引嫌而退。諫官闕直,其來蓋久,才有引嫌,已請出仕,則今此處置,不宜異同,持平李益壽,請命出仕。答曰,依啓。
玉堂箚子。大槪,敢陳區區所懷,冀蒙察納事。答曰,省箚具悉。箚辭至此,疏批措語,當量處焉。
吏曹口傳政事,刑曹參議朴元度。
院啓,生民休戚,係於守令之賢否,則雖在常年,不可不十分審擇,況當目今八路飢荒,民命近止之日,尤不可冒授匪人也,明矣。昆陽郡守張羽瀛,曾典郡邑,貪虐不廉之誚,至今喧藉,而頃爲御營廳·糧餉廳郞廳時,凡干徵捧,高重點退,除出剩餘米布,數年之內,造作三大家於京裏,轉賣取利,而成造時,使役,日以軍兵,輪回責立,工匠及什物諸具,皆自軍門取用,略無顧忌。此非泛然傳說之比,十目所視,昭不可掩,如此縱恣不法之人,不可仍置字牧之任,重貽生民之害。昆陽郡守張羽瀛,請命罷職不敍。答曰,姑先推考,觀其緘辭而處之。前啓,公洪兵使金錫衍,遞差事,停啓。
備忘記,牌不進之弊,未有甚於今日也。執義尹彬,數日之內,連違召命,雖未知身病輕重之如何,而其在事體,殊涉未安,不可無警責之道,遞差。
持平李益壽,牌不進。
吏曹啓曰,臺諫有闕,政事,取稟。傳曰,明日爲之。以上朝報
義禁府啓曰,以全羅監司覆啓啓本,刑曹粘目,前泰仁縣監趙景望·趙相愚·李羽成等,移本府處置事,允下矣。趙景望·趙相愚·李羽成,方待命於本府,卽爲拿囚之意,敢啓。傳曰,知道。禁府謄錄
上在昌德宮。停常參·經筵。
辰時,月暈。
掌令李台龍三度呈辭。入啓。遞差。
都承旨崔錫鼎初度呈辭。入啓。給由。
左議政南九萬八度呈辭。入啓。傳曰,安心調理。
啓覆時,獻納韓范齊所啓,生民休戚,實係守令之賢否,則雖在常年,不可不審擇,況當目今八路飢荒,民命近止之日,尤不可冒授匪人也,明矣。昆陽郡守張羽瀛,曾典郡邑,貪虐不廉之誚,至今喧藉,頃爲御營廳·糧餉廳郞廳,凡干徵捧,高重點退,除出剩餘米布之內,造作三大家於京裏,轉賣取利,而成造時使役,日以軍兵輪回責立,工匠及什物諸具,皆自軍門取用,略無顧忌,此非泛然傳聞之比,十目所視,昭不可掩。其所負犯,若是其深重,則如此縱恣蔑法之人,不可推考而止,昆陽郡守張羽瀛,請命罷職不敍。答曰,當此凶歲,迎送有弊,姑觀其緘辭而處之,亦未晩也。又所啓,張羽瀛負犯,非因人傳說之言,凡有耳目者,孰不聞見?臣果就其聞見,有所論列,而初不能直請拿問定罪矣。今日筵中大臣,以罪重律輕,爲非,臣擬律失當之失,著矣,臣何敢一刻苟冒乎?請命遞斥臣職。上曰,勿辭,退待物論。
大司憲李選啓曰,請明禮·壽進·於義·龍洞·明安公主五宮折受處,竝令一體査正事。措辭見上上曰,勿煩。前啓,全羅左水使李弘弼,遞差事,停啓。
禁府,趙相愚·趙景望·李羽成拿囚。啓。
啓覆入侍時,領府事金壽興所啓,臺諫,方以昆陽郡守張羽瀛,罷職不敍事,論啓矣。御營廳糧餉,郞廳句管米麵,則或不無取用剩餘之事,至於以其剩餘,造作三大家,則事極驚駭,然此則不過取利肥己之事,而其中且以軍兵使役一款,事體甚重,實狀如此,則其罪不但止於罷職不敍而已。凡軍門軍兵,雖一二名使用之事,大將無不知之,若使郞僚,擅用軍兵,如是狼藉,而大將,猶不覺察,則亦難免其責。此事,必須究得虛失,誠如啓辭,則拿問定罪可也,令本廳爲先嚴査以啓,何如?上曰,以其剩餘,造作三大家云者,罪名雖重,有難明其必然,欲觀其緘辭而處之矣。至於軍兵使役一款,事體果重,令本廳嚴査,可也。又所啓,諸司褒貶,不得直啓,以本寺提調同議單子,送於所屬衙門,磨勘以入,例也。今秋冬等司僕寺褒貶中,羅州·珍島·興陽監牧官三人,置之中考,順天監牧官,置之下考,其餘則無頉,而得見謄書等第,則他監牧官,竝爲混入於中考,臣怪而問之,則兵曹,果爲誤書以啓矣。殿最事體重大,而如是不察,兵曹當該堂上,推考,羅州·珍島·興陽監牧官外,他監牧官中考,勿施,何如?上曰,依爲之。以上朝報
啓覆入侍時,提調領府事金壽興所啓,南廐巨達三十名,別邊巨達三十名,夜則兩邊各十名式出番事,榻前定奪。司僕寺謄錄
上在昌德宮。停常參·經筵。
夜一更,流星出西天中淡雲間,入北方天際,狀如鉢,尾長三四尺許,色赤。五更,月暈。
下直,惠山僉使尹恒美,連源察訪洪重夏。
謝恩,直講金始徽,承文博士李一台,正字成碩夔,校書著作車萬里。
都承旨崔錫鼎再度呈辭。入啓。遞差。
右副承旨閔鎭長辭職上疏。入啓。踏啓字。
戶曹判書柳尙運辭職上疏。答曰,省疏具悉。卿其勿辭,調理察職。
傳曰,夜對爲之。
有政。以上朝報吏批,宗簿直長閔鎭嵩,繕工直長李東亨相換。姜鋧爲執義,鄭來祥爲掌令,李奎齡爲承旨。承文著作兪命弘,副正字林泳,成均學錄崔敬中單付。
兵批,以崔錫鼎·申啓華·尹彬·李台龍爲副護軍,鄭載禧爲副司直。
上在昌德宮。停常參·經筵。
辰時,赤雲一道如氣,起自東方,直指乾方,長竟天,廣尺許,良久乃滅。午時未時,日暈。夜一更至五更,月暈。
夜對入侍,承旨李思永,玉堂金構·宋相琦,假注書閔鎭厚,史官宋疇錫·沈季良。
有政。吏批,以金鎭圭爲持平,申啓華爲右副承旨,李蔓著爲富平府使,鄭夏晉爲宗廟署奉事。兵批,金汝欽付副護軍,李寅燁付副司正,李付副司勇。
上在昌德宮。停常參·經筵。
下直,渭原郡守安松。
謝恩,全羅左水使李弘弼,典簿洪受澧,繕工直長閔鎭嵩,宗簿直長李東亨。
左議政南九萬箚子。大槪,敢陳未盡之懇,冀蒙矜察事。答曰,□。
正言韓聖佑再度呈辭。入啓。遞差。
都承旨李奎齡初度呈辭。入啓。給由。
平安道今秋冬等褒貶,嘉山郡守李文傅,博川郡守任後昌,殷山縣監金夏器,老江僉使金愼之,以上,中,祥原郡守李㝡,下。
大司諫李世白啓曰,臣於昨日西藩殿最封啓之時,中軍李光漢名下,無所書塡,仍以封啓。蓋李光漢,才除安州牧使,以未赴任,懸錄於守令啓本中,新中軍未及差下,則中軍,當以未差懸錄,不當書光漢之名,而適因悤卒,終致如此。昏謬之失,在所難免,旋卽覺悟,往復政院,而才已入啓,未及周旋,俟得今朝,敢來引避,請命遞斥臣職。答曰,勿辭,退待物論。
吏曹,臺諫有闕,政事,取稟。傳曰,大政差出。
副校理金萬吉辭職上疏。入啓。答曰,省疏具悉。爾其勿辭,調理察職。
廣州留守書目,同知尹深病重,上去不得事。啓遞差。以上朝報
上在昌德宮。停常參·經筵。
未時申時,日暈。
下直,慈山郡守李泰長。
謝恩,護軍朴以樟,富平府使李蔓著,宗廟奉事鄭夏晉。
都承旨李奎齡,禮曹判書李敏敍再度呈辭。入啓。加給由。
左議政十度呈辭。入啓。傳曰,安心調理。
禁府,趙相愚,楊州雙樹驛徒二年半,李羽成,廣州良才驛徒三年定配。啓。以上朝報
上在昌德宮。停常參·經筵。
下直,驪州牧使南益熏。
謝恩,持平金盛迪,承文著作金演,學正崔敬中。
都承旨李奎齡三度呈辭。入啓。遞差。
禁府,趙景望,楊州延曙驛徒二年半定配,李道源,海州首陽山城充軍。啓。
廣州留守書目,副修撰金萬埰辭職上疏上送事。答曰,省疏具悉。爾其勿辭,從速上來察職。
慶尙監司書目,臣不避猥越,冒陳悲迫之懇,冀蒙恩遞,以伸至情事,上疏上送事。答曰,省疏具悉。私情雖切,此時方面重任,似難輕遞,卿其勿辭察職。
府啓,請明禮·於義·龍洞·壽進·明安五宮折受處,竝令一體査正事。措辭見上新啓,公洪水使韓樞,本以庸流,善事發身,名稱未著,驟當閫寄,物情固已爲駭矣。及其到任之後,不思所以盡職之道,專爲肥己,陸運軍布,水載屯粟,一歸之其家,營庫幾至於空虛,人言不勝其喧藉,如此之類,不可一日仍置,以益其害,公洪水使韓樞,請命罷職。答曰,不允,末端事,更加詳察處之。
京畿監司書目,陽川呈,以司諫嚴緝辭職上疏上送事。答曰,省疏具悉。爾其勿辭,從速上來察職。
有都目政事。以上朝報
備邊司郞廳,以領議政意啓曰,伊洲僉使之當初設置,本爲專管屯兵之地,而一境之內,竝置守令·僉使,分治軍民之際,動輒妨礙,邑鎭交病,難處之端,非止一二,不可無變通之道。革罷僉使,以伊川縣監,陞爲府使,別擇堂上武弁差遣,則似爲着實,而事係大段變革,更與他大臣熟講稟定之意,臣曾陳達於榻前矣。今番殿最,伊川縣監,居下見罷,當出其代,故與左右相審議,則意見無異,備局諸宰之意,亦以爲便當。伊洲僉使則革罷,伊川縣監,陞爲府使,而時任僉使韓碩良,熟諳鎭事,且其爲人,亦合是任,依廣梁僉使陞授三和府使之例,以韓碩良,仍爲移差之意,分付該曹,何如?答曰,允。備局謄錄
吏批,以尹敬敎爲吏曹參議,權尙珩爲漢城參軍,許墀爲富寧府使,李震殷爲江襄都事,朴進益爲龜城府使,朴斌爲豐川府使,李秀彦爲漢城右尹,金夏重爲谷山府使,黃汝楫爲洪原縣監,尹憲卿爲司贍主簿,李必茂爲梁山郡守,權世經爲忠原縣監,李挺輝爲報恩縣監,柳以井爲益山郡守,閔光旻爲楊口縣監,李萬齡爲正言,宋彝錫爲庇安縣監,李聖雨爲南海縣令,金萬增爲司僕僉正,洪萬選爲禮賓別提,朴泰輔爲校理,徐文淑爲東部主簿,李光夏爲尙州牧使,李喜相爲司饔直長,沈麟瑞爲繕工奉事,鄭守爲松羅察訪,李筳爲朔州府使,鄭載大爲陜川郡守,典涓直長洪處英,奉事鄭弘胤,參奉黃壽山單付。趙敏行爲交河縣監,洪受澧爲刑曹正郞,慶雲會爲司導直長,李相爲典牲奉事,宋時燾爲濟用正,曺挺善爲祥原郡守,韓碩漢爲瓦署別提,柳詡爲平丘察訪,金得鎰爲博川郡守,徐文裕爲校理,成瑨爲禮賓正,徐宗泰爲利川府使,韓明遇爲濟用直長,申琓爲承旨,柳燦然爲內資奉事,宋道興爲戶曹正郞,李夢錫爲咸陽郡守,申晙爲輸城察訪,洪萬選爲禁府都事,鄭至爲贊儀,尹濂爲禮賓別提,學錄單李行道,全安副正潢,受敎,具時經爲內資直長,韓泰相爲濟用奉事,朴夢錫爲監察,李煿咸平縣監,尹尙閔爲典簿,李德成爲司藝,李益壽爲兵曹正郞,李星齡爲掌樂僉正,尹彙善爲工曹正郞,白弘兼爲軍資主簿,李之憕爲內資主簿,金盛迪爲副修撰,金埁爲尙衣直長,李舜英爲司饔奉事,李涬爲典牲主簿,林渙爲兵曹正郞,李橝爲監察,閔鎭長爲兵曹參知,成虎徵爲工曹參議,韓沆爲監察,鄭祥斗爲海美縣監。
兵批,以金尙俊爲山羊會萬戶,申滿爲阿山萬戶,金道鳴爲慶尙右兵虞候,姜宰輔爲武兼,鄭德徵爲西生僉使,李秀碧爲神方仇非萬戶,鄭克誠爲同知,池日賓爲武兼,金昱爲僉知,金銓爲五衛將,金桷爲仇寧萬戶,韓致精爲守門將,李光白都摠都事,金重元爲訓鍊正,安相益爲訓鍊主簿,宋時彬爲五衛將,黃應淡爲僉知,鄭忠源爲同知,洪九疇爲開雲萬戶,趙泰謙爲赤梁萬戶,林時衡爲新塘萬戶,李天定爲於蘭萬戶,李廷芳爲部將,閔任重爲五衛將,李鳳徵爲訓鍊主簿,李之㰒爲全羅左水虞候,吳時亮爲馬梁僉使,鄭隆爲都摠都事,方以寬爲魚游澗僉使,尹廷舟爲部將,鄭沇爲都摠經歷,鄭興善爲水江萬戶,趙爾淵·金鎔·金恒吉爲副護軍,李奎齡爲副司直,韓聖佑爲副司果,李時顯爲馬島萬戶,趙渭叟爲曹司衛將,李昌肇爲都摠都事,元萬衡爲訓鍊僉正,孫文昌爲吾叉萬戶,李起英爲安骨萬戶。南兵虞候金百祿,今加折衝。趙得貴訓鍊習讀,柳必興爲訓鍊判官,鄭履祥爲訓鍊副正,李萱爲都摠經歷,金錫民·高夢說爲武兼,李百熙爲順天監牧官,金百祿爲南兵使,金桷爲武兼,韓濟相爲黃海兵虞候,成至重爲都摠經歷,李晩雄爲加里浦僉使,張漢相爲內禁將,李弘述爲所江僉使,李宇恒爲兼司僕將,李澤爲釜山僉使,金夏瑞爲慶州營將,金濬爲豐山萬戶,李宇挺爲楊下萬戶,李寅奭爲越松萬戶,權擇爲沃川營將,姜夢遇爲文山萬戶,李鼎鎭爲宣傳官,金汝欽爲副摠管,閔琦爲永宗僉使,以金爾樞·鄭世傑·河士淡爲僉知,東平君杭爲都摠管,金宇亨爲知中樞,朴維亨爲訓鍊習讀,金鼎黃爲同知,尹以濟爲副摠管,趙渭叟爲五衛將,南從萬爲慶德宮假衛將,黃再命爲五衛將,尙陽周爲慶德宮假衛將,丁道弘·韓允述爲武兼。吏兵批姑罷。
上在昌德宮。停常參·經筵。
左議政南九萬十一度呈辭。入啓。傳曰,安心調理。
禮曹判書李敏敍三度呈辭。入啓。遞差。
京畿監司書目,驪州呈,以副提學李畬辭職上疏上送事。答曰,省疏具悉。疏辭,令該曹稟處,爾其俟母病間,上來察職。
謝恩,左承旨李彦綱,右承旨李濡,右副承旨李思永。
吏曹判書呂聖齊,兵曹判書李師命初度呈辭。入啓。給由。
有都目政事。以上朝報
禮曹啓曰,觀此全羅監司狀啓,則光州牧鄕校位版鞱藉改備之際,似當有告由之擧,設行與否,令該曹稟旨指揮亦爲白有在果,太學位版,元無鞱藉,則外方鄕校位版之鞱藉,有違太學之制,勿用鞱藉之意,回移,何如?啓依允。禮曹謄錄
吏批,以沈澂爲刑曹正郞,成熙胄爲尙衣僉正,李起漢爲禮曹佐郞,鄭昌堯爲司贍直長,李禎翊爲公洪都事,趙仁壽爲禮賓奉事,沈權爲持平,成至敏爲宗簿主簿,安至爲漢城判官,李昌肇爲戶曹佐郞,李喜夏爲西部主簿,韓碩漢爲監察,金允厚爲禮賓主簿,李台龍爲司僕正,金萬吉兼校書校理,學錄單盧碩賓,以韓如益爲義盈直長,韓聖佑爲兵曹正郞,李喜茂爲司宰奉事,洪致祥爲司宰主簿,宋相哲爲禁府都事,禹錫珪爲尙瑞直長,尹彙善爲刑曹正郞,洪萬選爲工曹佐郞,李奎章爲刑曹佐郞,李世亨爲社稷令,申㶅爲高山察訪,成瓘爲兵曹佐郞,鄭岏爲禮賓別提,金宇梁爲尙瑞副直長,徐文淑爲監察,韓弼世爲軍資主簿,南龍翼爲禮曹判書,嚴緝爲同副承旨,尹濂爲禁府都事,柳長培爲平市令,洪受寅爲司饔奉事,兪命興爲造紙別提,尹聖瑀爲工曹正郞,李有老爲內贍主簿,洪萬鍾爲戶曹參判,金尙璡爲軍器主簿,禮賓主簿金有亨,東部主簿金世俊,依大典自願影職,金有鉉爲高陽郡守,伊川,陞府使,韓碩良仍任事,承傳,尹興績爲咸鏡都事,李喜夏爲司評,尹挺卿爲監役,丁達孝爲瓦署別提,林潪爲禁府都事,兪命興爲監察,權彦經爲東部主簿,趙泰東爲童蒙敎官,鄭徽爲司饔奉事,沈廷協爲典牲直長,洪重箕爲掌苑別檢,金壽一爲敦寧都正,金昌集兼校書校理,柳惠立爲引儀,兪晢爲監役,李后沆爲司諫,金萬吉爲吏曹正郞,朴長世爲造紙別提,朴聖錫爲西部主簿,曺漢明爲引儀,朴世集爲章陵參奉,具文河爲英陵參奉,成至敏爲監察,權聖矩爲兵曹佐郞,李震榮爲濬源殿參奉,孟淑夏爲濬源殿參奉,李東馣爲司錄,尹趾仁爲穆陵參奉,朴繼柱單付禮賓別提,南正重爲司導主簿,金道淵爲宗簿主簿,李德遠爲翼陵參奉,李昌齡爲刑曹佐郞,奇挺翼爲孝陵參奉,鄭道徵爲顯陵參奉,崔柱岳爲社稷參奉,李壄爲永昭殿參奉,李爲宣陵參奉,柳世喬爲假引儀,申澤爲引儀,成至行爲南別殿參奉,趙始煥爲貞陵參奉,權尙珩爲漢城參軍。
兵批,以李世重爲訓鍊主簿,丁時璧爲部將,朴相馨爲都摠管,崔日熙爲訓僉,金翊華爲訓鍊判官,白光瑗爲鉢浦萬戶,玄大齡爲在德萬戶,金至善爲雲寵萬戶,沈東奭爲笠巖別將,李時泰爲金城別將,李泰貞爲宣傳官,李象隨景德宮衛將,鄭昌周爲宣傳官,韓後信爲忠壯將,金益昌爲文兼,李縉爲訓鍊主簿,李苾爲部將,林潪爲都摠都事,朴尙夏爲訓鍊判官,吳重周爲訓鍊主簿,李苾爲部將,林潪爲都摠都事,朴絅夏爲訓鍊判官,吳重周爲訓練主簿,李泰漢爲宣傳官,李后望爲宣傳官,洪錫胤·朴荃爲武兼,尹堦爲知中樞,尹礎爲宣傳官,李斗辰·鄭智·張萬春爲宣傳官,李義弼爲部將,李汝玉·韓允中·崔柱海爲武兼,李廷宇·李廷弼·金重錫·張孝源爲守門將。吏兵批畢。
上在昌德宮。停常參·經筵。
四更,月入氐星。五更,月暈。
謝恩,五衛將金銓,副修撰金壽迪,尙瑞直長禹錫圭,正言李震休,兼引儀柳惠立,典牲主簿李涬,同知柳忠源,松羅察訪鄭守,司宰奉事李喜茂,禮賓別提鄭岏,馬梁僉使吳時亮,安骨萬戶李起英,監察朴曼錫,司僕僉正金萬增,慶尙右兵虞候吳是鳴,鳥島萬戶李時顯,新塘萬戶林時衡,文山萬戶姜夢遇,越松萬戶李玄奭,濟用奉事韓泰相,高陽郡守金有鉉,僉知河士淡·鄭世傑,兵曹佐郞成瓘,交河縣監趙敏行,內資直長具時經,吾叉浦萬戶孫文昌,豐川府使朴贇,釜山僉使李澤,軍資主簿白弘兼,於蘭萬戶李天定,義盈直長韓汝益,副摠管金汝欽,訓鍊主簿吳重周,判官柳必憲,僉正元萬衡,副正鄭履祥,主簿李縉,谷山府使金夏重,司導直長慶雲會,利川府使徐宗泰,水口萬戶鄭興善,禁府都事林潪·尹濂,都承旨申琓。
海運判官成虎臣,江船檢飭後入來。
院啓,引嫌而退。偶然差誤,元非大段,不可以此,輕遞言官,大司諫李世白,請命出仕。答曰,依啓。
大司諫李世白,就職。
獻納韓范齊啓曰,張羽瀛,連作三家,私役軍兵之說,人皆傳說,莫不駭憤,故臣有所論列矣。伏見該廳査啓,臣不勝駭然之至。其曰三大家造作之說,與臺啓差異,且曰軍兵使役一款,只是標下匠手四名,給價使役云云。臣未諳軍門之事,所謂標下軍,未知何樣色目,而原其創立之意,則豈專爲官員家私自使役而設也哉?如其給價使役,豈無他匠,而必使其本廳軍兵者,豈無其由也?今此査啓中無實狀云者,不過本廳將校輩,以其事係前官,不敢明言之致,而至如匠手之輪次使役,大家之相繼造作,則終不得隱諱,雖以此査覈而言之,羽瀛不法之狀,昭不可掩,而緣臣疲劣,初不能直請當律,又於臺啓未究竟之前,至有徑先行査之擧,虧損事面,莫此爲甚,臣何敢一刻苟冒於臺席乎?且臣適得寒疾,累日苦劇,跬步難動,不卽自列,始扶曳來避,所失尤大。請命遞斥臣職。答曰,勿辭,退待物論。以上朝報
禁衛營啓曰,前郡守曺挺夏,本營郞廳,旣已啓下,而時無職名,令該曹口傳付軍職,使之冠帶常仕,俾無滯務之弊,何如?傳曰,允。禁衛營謄錄
上在昌德宮。停常參·經筵。
未時,日暈。
謝恩,平丘察訪柳詡,贊儀鄭至,瓦署別提丁達孝,尙瑞副直長金宇樑,庇安縣監宋彝錫,顯陵參奉鄭道存,東部主簿權彦經,尙州牧使李光夏,洪原縣監黃汝楫,監察兪命興,鉢浦萬戶白光瑗,全羅左水虞候李有樟,禮曹佐郞李起澤,司錄李東馣,監察李橝·韓沇,刑曹正郞洪受澧·尹彙善,佐郞李奎益,在德萬戶玄大齡,黃海兵虞候韓濟相,學錄李行道,濬源殿參奉孟淑夏,豐山萬戶金濬,山羊回萬戶金尙俊,都摠經歷成至重·鄭沇,都事鄭載隆·李先白,造紙別提朴長世,訓鍊主簿李鳳徵·安相益,判官金翊華·朴尙夏,僉正崔日卿,梁山郡守李必茂,司饔直長李喜相,奉事鄭徽·洪受演,尙衣直長金埁,公洪都事李禎翊,西部主簿朴聖錫,南海縣監李聖雨,開雲萬戶洪九疇,兵曹正郞李益壽,西生僉使鄭德老,軍器主簿金尙鍾,阿山萬戶申滿,魚游澗僉使方以寬,永宗僉使閔琦,監察韓碩濟·徐文淑,輸城察訪辛晙,加乙浦僉使李晩雄,護軍柳澤,博川郡守邊得鎰,司贍直長鄭有寬,監察成至敏,戶曹佐郞李昌肇,司藝李德成,禮賓奉事趙仁壽·正成瑨,楊口縣監閔光旻,南別殿參奉成至行,報恩縣監李廷輝,工曹參議成虎徵,漢城判官安至,知事金宇亨,仇寧萬戶金桷,刑曹佐郞李昌齡,咸陽郡守李夢錫,五衛將閔任重,平市令柳長培,神方仇非萬戶李秀璧,楊下萬戶李宇挺,雲羅萬戶金至善,掌樂僉正李星齡。
左議政南九萬十二度呈辭。入啓。傳曰,遣承旨敦諭。
院啓,引嫌而退。本廳査啓,雖似至矣,當初論列,不無所據,獻納韓范齊,請命出仕。答曰,依啓。
獻納韓范齊,就職。
禁府,崔時燝·姜必建拿囚。啓。
右承旨李思永書啓,臣承命往諭于左議政南九萬,則以爲臣之瀝血祈免,實出萬不獲已,如或國事之艱虞,自圖一身之私便,干冒宸嚴,乃至於此,則神明照臨,必卽殛滅之矣。竊意天從人欲,卽遂微懇,而格外傳諭,再下於數日之內,驚惶震悸,五內崩迫,只欲鑽地以入,而不可得也。天威之下,精爽飛越,不敢費辭陳情,將欲復定心神,具箚以聞云矣,敢啓。傳曰,知道。以上朝報
上在昌德宮。停常參·經筵。
召對時,檢討官金盛迪所啓,今年湖西災荒,雖曰不如兩南,而生民之飢困,實甚,處處流散,餓莩滿道,臣新自鄕來,目見其狀,殊極矜慘矣。卽今方冬之時,若干還上,猶無備納之勢,況當明春,貢稅大同,一時責徵,則彼將何以辦出?必有量宜減捧之道,遺民,庶幸保存矣。上曰,令該廳稟處。
禁衛營啓曰,本營別驍衛,各給鞭棍一千二十柄,及軍器所用黑角弓二百二十張,校子弓四百五十張,長箭六百部,片箭六百部,筒兒四百箇,令哨官崔樸,別爲監造,今已畢役,故鞭棍十柄,黑角弓十張,校子弓十張,長片箭各五部,筒兒五筒,封進之意,敢啓。傳曰,知道。監造官,令該曹考例稟處。禁衛營謄錄
上在昌德宮。停常參·經筵。
謝恩,僉知黃應淡,引儀洪漢明,戶曹正郞宋道興,宣傳官李斗辰·李後望,漢城參軍權尙劉,副摠管朴相馨,章陵參奉朴世集,司饔奉事李舜英,學錄盧碩賓,江襄都事李震殷,咸鏡都事尹興績,校理徐文裕,濟用直長韓明遇,忠原縣監柳世經,部將李思芳·李苾·丁是璧,司導主簿南正重,司評李喜夏,善山郡守柳以井,陜川郡守鄭載大,軍器主簿韓弼世,海美縣監鄭祥斗。
弘文館啓曰,新除授校理朴泰輔,時在京畿楊州地,經筵入番事緊,請斯速乘馹上來事,下諭。答曰,依啓。
戶曹啓曰,卽接廣興倉所報,則來丁卯正月朔頒料次,倉官進去于左議政南九萬家,行判中樞府事李尙眞所寓京畿果川露梁地,請受祿牌,則左議政,在呈告中,行判中樞府事李尙眞,以爲負罪在外,無受祿之義,爲言,祿牌,竝不出給云。係是大臣祿俸,何以爲之?敢稟。傳曰,竝令倉官輸送。
戶曹參判洪萬鍾上疏。大槪,寵擢之命,出於千萬夢寐之外,惶隕感激,罔知攸措。亞卿之職,地望尤重,決非如臣湔劣,所可承當。伏乞聖明,將臣新授資級與本職,亟命收回,以安微分,以重官方事。答曰,省疏具悉。今玆陞擢,意非偶然,卿其勿辭,從速察職。
禮曹參議金昌協初度呈辭。入啓。給由。
利仁察訪李行殷,差使員上來。
左議政南九萬十三度呈辭。入啓。傳曰,安心調理。
府前啓,公洪兵使韓樞,蒙被拔擢,畀以閫寄,則所當益加謹愼,以圖報酬,而到任以來,專事肥己,臺臣來自傍郡,乃以陸運軍布,水載屯粟,以歸其家,營庫幾於空虛,論列,此非泛然風聞之比,更加詳察之事,論其所犯,亦不當罷職而止。公洪水使韓樞,請拿問定罪。醫官除授守令,本非治世可法之事,曾前雖不無其人,已多識者之竊歎,乃至近年,則內局醫官等,無不歷典郡縣,官方之淆亂,甚矣。今此高陽郡守崔聖任,瓜滿之代,又以醫官金有鉉,中旨以授,以畿輔要邑,有若爲此輩褫兒之職,至於再任而不已,物情誠極駭然,決不可任其冒赴。請還收醫官金有鉉高陽郡守除授之命。新啓,京畿麻田郡居幼學鄭倜妻丁氏,呈狀本府曰,本鄕居前縣監鄭東益,怒家翁,對其奴揚其失,去月二十六日未明時,使其子光展,多率蒼顯,突入家內,曳出家翁,無數亂打,仍以捉歸其家,結縛打臀,至於流血,又以不潔之物,納諸口中。一家,他無往救之人,七十老姑及渠,親自呼哭隨往,則東益,使光展,持杖亂打老姑,不但面部被傷,杖痕至今在臀,兩奴兩婢,又被重杖,竝至死域。設使家翁,果發不恭之說,所當呈官,以法處之,而乃敢私門結縛,以至母子,恣意亂打,世間寧有如此悖惡之擧乎?卽以諺文,呈狀本官,請囚光展,則本官托以諺書,而不受,更以文字書呈,則始乃保放人家,而別無推治之事。又爲呈訴監營,則監司,使之囚禁光展,推覈牒報,而以東益之武斷,又與本官情察,觀此事勢,從實査覈,決無所望。其歐打寡婦,擅杖士子之罪,依法治之,以解至冤云。無論其鬨之何事,鄭倜,旣是士類,而東益之杖辱其母子,果如狀辭,則其不有法例,武斷橫恣之罪,不可不懲,而東益,職至縣宰,亦非道臣所能任自處置。且於年前群凶用事之時,東益,爲故別提南原人梁洪度,撰其墓碣以豎,而以舍人,爲死於己丑士禍,是則其語意,非但冤結而死,竝與逆賊汝立而伸之也。及其庚申改紀之後,汲汲走人,斲去其士禍二字,南土人士,至今傳說,其前後情狀,俱極痛駭。請前縣監鄭東益,拿問定罪。鄭倜之妻,旣爲發呈,則爲其邑宰者,所當動念,卽囚光展,覈其虛實以處,而非但趁不聽理,以其只爲保授而見之,則其親昵曲庇之狀,誠所難掩,其爲處事,殊甚可駭。請麻田郡守韓鼎相,罷職。瑞興縣監柳東亨,賦性愚悖,行檢掃地,同輩之人,莫不唾罵,加以到任以來,專事剝割,闔境嗷嗷,如此之人,不可仍置,以貽民害。請瑞興縣監柳東亨,罷職不敍。答曰,不允。鄭東益,依啓。韓鼎相,姑先推考,觀其緘辭而處之。柳東亨事,風聞不足盡信,則當此凶歲,迎送之弊,不可不慮,況交代之未必賢於前官,姑先推考,以觀將來,未爲不可也。前啓,明禮·於義·龍洞·壽進·明安公主五宮折受處,竝令一體査正事,停啓。
吏曹啓曰,守令有闕,政事,敢稟。傳曰,明日爲之。以上朝報
禮曹啓曰,卽接崇陵參奉牒報,則本陵紅箭門,今二十五日午時量,雨雪大風中,忽然顚仆,卽爲看審,則石礎穴地境,朽傷,以致折破云。依例令繕工監別定監役官,容入雜物,急速磨鍊以待,擇日告由後,卽爲擧行事,分付,而昨日午時成帖報狀,今始來呈,事甚稽緩,公事持來人,自本曹治罪,何如?傳曰,允。禮曹謄錄
上在昌德宮。停常參·經筵。
謝恩,禮曹判書南龍翼,都摠管東平君抗,咸平縣監李煿,典牲直長沈廷協,宣傳官李泰漢·尹礎,南虞候全百祿,內贍主簿尹憲卿,朔州府使李筵,部將尹廷舟。
兵曹判書李師命,吏曹判書呂聖齊三度呈辭。入啓。加給由。
吏曹參議尹敬敎辭職上疏。入啓。踏啓字。
政院啓曰,柳東亨,姑先推考事,命下矣。臺諫,方以罷職不敍論啓,推考傳旨,不得捧入之意,敢啓。傳曰,知道。又啓曰,韓鼎相,姑先推考事,命下矣。臺諫,方以罷職論啓,推考傳旨,不得捧入之意,敢啓。傳曰,知道。
戶曹啓曰,卽接廣興倉所報,則來丁卯正月朔祿俸,依傳敎竝令倉官輸送于左議政南九萬家,行判中樞府事李尙眞所寓處,則左議政,方在呈告中,行判中樞府事李尙眞,以爲負罪在外之臣,斷無受祿之義,而每朔,續有輸送之命,愈增惶懼,措躬無地,從前不敢陳疏之意,到此亦不敢固守,當以上章冒懇,以暴不受之罪云,而竝不受料,何以爲之?敢稟。傳曰,更爲輸送,而李判府事祿俸,則待其陳疏批下後輸送,可也。
備邊司〈啓目〉,粘連慶尙監司狀啓云云。儒校生考講,意在勸課,所當一從年條,着實擧行,而前後都事,怠棄職事,事之可駭,莫此爲甚。當該都事,竝先罷後推。今年考講段,姑令停止,待明秋退行,癸亥條退講,甲子條落講,未及修啓者段,爲先開錄啓聞,宜當,以此分付,何如?啓依允。
延曙察訪蔡廷麟,差使員上來。
京畿監司書目,果川呈,以行判府事李尙眞辭職上疏上送事。答曰,省疏具悉卿懇。卿之心事,予固知之,況不腆常廩,尤無可辭之義,卿其安心,勿辭領受,宜速上來。仍傳曰,遣史官傳諭。
府啓,請公洪水使韓樞,拿問定罪事。請還收醫官金有鉉高陽郡守除授之命事。瑞興縣監柳東亨,行檢之掃地,居官之貪濫,西來之人,不無傳說,雖在同輩之中,莫不唾罵,則此非泛然風聞之比,如此之人,何可慮其迎送之弊,而以貽民害乎?決不可推考而止,請瑞興縣監柳東亨,亟命罷職不敍。前啓,韓鼎相罷職事,推考緘答間,姑停。答曰,不允。韓樞事,依啓。
戶曹判書柳尙運上疏。大槪,臣之陳疏調理,已涉旬日,而病勢一向沈痼,差復無期,地部劇務,不可許帶,亟賜遞改,以幸公私事。答曰,省疏具悉。卿其勿辭,調理察職。
判義禁南龍翼,同義禁沈梓上疏。大槪,敢陳李羽成議啓曲折,乞遞所帶兼任事。答曰,省疏具悉。卿等,勿辭從速察職。
有政。以上朝報
禁衛營啓曰,四番海西別驍衛六十三名,步軍標下一名,已爲整齊矣。來丁卯正月初一日,與本營入直別驍衛,替代後,舊軍放送之意,敢啓。傳曰,知道。禁營謄錄
兵批,以李奎齡爲司直,閔鎭周·閔任重爲司果,黃再命·趙渭叟·宋時彬·金銓爲副司果,權擇·金夏瑞·韓後信·尙陽周·南從萬爲司正,李象隨·金益昌·趙泰東爲副司正,兪哲·郭文溶·朴樟·許訥·邢汝藎爲副司勇。
吏批政。缺
上在昌德宮。停常參·經筵。
開城敎授魚瑞龍,安奇察訪李鼎相,靑丹察訪金球,長水縣監李單淵,差使員上來。
謝恩,戶曹參判洪萬鍾,僉知金昱,京畿都事李德成,都摠經歷李萱,祥原郡守曺廷善,典籍尹尙閔,參知閔鎭長,永昭殿參奉李壄,承文著作兪命弘,宣傳官李鼎鎭。
左議政南九萬十四度呈辭。入啓。傳曰,安心調理。
京畿監司書目,高陽呈,以同副承旨嚴緝辭職上疏上送事。答曰,省疏具悉。爾其勿辭,從速上來察職。
江華留守書目,病重辭職上疏上送事。答曰,省疏具悉。卿其勿辭,調理察職。
司諫院照目,掌令鄭來祥矣,去秋三朔月課,無緣不作罪,笞五十收贖,解見任別敍。啓依允。
假注書趙泰采書啓,臣承命馳往果川露梁村行判中樞府事李尙眞所住處,傳諭聖批,則以爲負罪之臣,上章懇陳,亦涉猥越,一倍惶蹙,方俟嚴誅,不自意特下溫批,史官傳宣,至下心事予知之敎,臣誠聞命感泣,益不知置身之所。第朔料之不敢受,職名之不可虛帶,已悉於疏中,而至有抵死不忍等字,此正聖訓所謂匹夫之志,不可奪者也。臣旣不敢以虛辭,久煩天聽,則到今亦不敢貪恩畏鉞,而有所變改,故今玆領受□米之敎,俱不敢祗承,尤不勝震越悚惕,伏地俟罪之至云矣,敢啓。傳曰,知道。
掌令安圭啓曰,昨於本府開坐時,推考公事,照勘入啓,而前副司猛李廷謙,與持平臣沈權,爲異姓三寸叔姪相避,故臣與長官相議,以移他司照勘之意,成帖入啓矣。以功臣付標,誤爲懸錄之故,致勤聖敎,至於還下公事,臣不勝惶悚隕越之至。臣於公事書入之際,非不十分詳審,而矇然不覺,有此錯誤,臣之臨事不察之失,著矣,何敢一刻仍冒於臺席乎?請命遞斥臣職。答曰,勿辭,退待物論。
濟物萬戶盧鐸,差使員上來。
廣州經歷李衡祥,江東縣監朴世振,銀溪察訪李瑄,差使員上來。
大司憲李選啓曰,昨日副司猛李廷謙,推緘以。
