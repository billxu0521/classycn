上在昌德宮。停常參·經筵。
大殿·大王大妃殿·王大妃殿·大妃殿,內閣·政院·玉堂·朝廷二品以上·六曹歲謁單子問安。答曰,知道。
大王大妃殿傳曰,今當月正元日,乃聖主御極之第二年也,予有誕告在廷之諭矣。蓋聞聖人之訓,道之以政,不如道之以德,齊之以刑,不如齊之以禮,何也?民免而無恥,不如有恥而且格也。向日初元以來,予旣勉御簾帷,則念國勢之艱尤,哀民生之疾苦,凡於中外臣工,政令以董責之,刑章以懲畏之者,皆不得已也,予豈樂爲之哉?人而無恥,則無所不爲,人而有恥,則有所不爲,如欲國治而民安,莫如使人人有恥,而人人有所不爲也。德禮道齊之方,非予婦人所能言之,惟在賢士大夫之相與講磨,勸勉咸思,奮發淬礪,持身行己,各自如金如玉,淸白修潔,無所瑕累,則上而爲朝廷之利,下而爲身家之福矣,不亦美哉?事之可恥,亦云多矣。某事某事,不必歷擧,玆以丁寧之訓,爲此諄複之諭,凡我在廷,咸須知悉,諧底大道,同此太平,是予之望也。
傳曰,領府事·領敦寧·領議政·永明尉·奉朝賀趙冀永衣資食物,令該曹輸送,仍遣曹郞存問。
傳曰,宋山林衣資食物,令本道輸送,遣地方官存問。
大王大妃殿傳曰,是年是月,卽我貞純王后諱辰一回甲也。追惟往昔,愴慕曷任?今十二日元陵酌獻禮,大臣攝行。
大王大妃殿傳曰,鰲興府院君內外祠版,遣承旨致祭。
傳曰,入直摠管許遞,前望入之。
摠管前望入之,都摠管李鼎在,添書落點。
傳曰,政官牌招開政,如有違牌,勿爲呼望。
傳曰,摠管有闕之代,今日政差出。
大王大妃殿傳曰,檢校待敎李載冕,同副承旨除授。
傳曰,在外藝文提學許遞,今日政差出。
大王大妃殿傳曰,放逐罪人白樂莘·權命奎·金厚根·高濟煥·徐相岳·具性喜·林昞默·洪翰周·金魯鳳·任憲大·金東壽,竝放。
傳曰,放逐罪人李世輔放。
都摠府啓曰,今日入直內三廳武兼禁軍及軍兵等,當爲中日習射技放,而晝茶禮親行相値,不得設行之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
以咸鏡監司金有淵狀啓,三水府城牒修補請賞事。傳曰,新備修補,捐出殘況,備邊固圉,誠極嘉尙,該府使李敏純,特許防禦覆歷,使之久任。
禮曹啓曰,太廟歲首展謁,例於歲飜後,卽爲取稟,而自上方在諒闇中,不爲取稟之意,敢啓。傳曰,知道。
又啓曰,景慕宮展謁,每於孟春·孟秋取稟事,曾有定式,而自上方在諒闇中,不爲取稟之意,敢啓。傳曰,知道。
又啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
兵曹啓曰,每年正月初五日朝參,例於元朝取稟,而取考謄錄,則國恤三年內,朝參雖無停止之定式,亦無設行之前例矣。今番,則何以爲之乎?敢稟。傳曰,停。
又啓曰,內禁衛將孫亮錫,兼司僕將柳光秀,五衛將洪佑翼·李喜忠,忠翊衛將李暾在,景福宮衛將朴孝寬·金允能,慶熙宮衛將金根禹·辛永泰,文臣兼宣傳官李乾夏,部將李濟熙·金潤植,俱以病難供職,呈狀乞遞,竝改差,新除授高嶺僉使徐光鼎,親病猝重,萬無離側赴任之望云,親病雖如此,不可循例改差,罷黜,何如?傳曰,允。
訓鍊都監啓曰,本局千摠吳永善,身病猝重,勢難察任,改差,何如?傳曰,允。
義禁府啓曰,放逐罪人李世輔放事,承傳啓下矣。李世輔放送之意,敢啓。傳曰,知道。
又啓曰,放逐罪人白樂莘·權命奎·金厚根·高濟煥·徐相岳·具性喜·林昞默·洪翰周·金魯鳳·任憲大·金東壽放事,承傳啓下矣。白樂莘等竝放送之意,敢啓。傳曰,知道。
以義禁府徒流案傳曰,徐相復·朴希淳放。
義禁府啓曰,本府徒流案中全羅道羅州牧智島島配罪人徐相復,靈光郡荏子島島配罪人朴希淳等名下,放字書下矣。竝放送事,分付該道道臣之意,敢啓。傳曰,知道。
勸農綸音,王若曰,惟玆月正元日,一年之始也。予惟沖年嗣服,仰承慈旨,惓惓乎恤民保民之政,而今當殷春,尤所體念者,惟吾民之稼穡艱難耳,予雖否德,授時省歲,省耕議賑,卽是爲民上者不敢少忽者也。用是憂勤,宵旰九重,錦玉靡安,而予聞一日之戒在寅,一年之計在春,吾民之八口百畝,終一年仰事俯育之計,亶在於今日矣。挽近以來,三政俱紊,九畝無儲,卒歲之憂,雖屬過境,窮春之恤,亦所深念,上年田功,始謂少康,畢竟諸道災實之報,都下粟米之價,反有歉儉之嘆,哀此貧民,將何以復蘇哉?顧其術惟務本是已,耒耟錢鎛,其果預治歟?溝澮湺堰,其果謀築歟?官租之徵索,饒戶之假貸,其果以時寬惠歟?民時之無奪,末利之有妨,其果矯弊而得宜歟?峽瘠桑麻之課,沿沃墾闢之方,其果董勸而不懈歟?此皆近民官芻牧之職也。如欲俾予從欲而治,百里眉察,豈無隨事撫字之道耶?肆於農祥晨正穀雨陽和之日,十行申諭諄諄,若家人之間,其各惕念,體予至意,躬率宣布,倌人稅郊田畯戒菑,使吾赤子,咸誦召父杜母之化,雖疲癃老羸,扶杖而興起,服田力穡,皆有有秋之望焉,故玆敎示,咸須知悉。都承旨李載元製進
有政。吏批,兼判書金炳國,參判李升洙,參議金尙鉉進。
吏批啓曰,藝文館提學,今當差出,而擬望之人乏少,外任竝擬,何如?傳曰,允。以洪淳學爲副修撰,林肯洙爲同經筵,李經在爲藝文提學,李冕光爲中學敎授,鄭敦善爲假監役,李南載爲濟州判官,碧沙察訪姜在完,特許一瓜仍任事,承傳。贈僕正閔樂洙,贈吏議,工曹判書閔致久曾祖考。
兵批,判書申觀浩進。以尹滋悳爲副摠管,李兼熙爲訓鍊都正,安弼壽爲內禁將,金善敎爲兼司僕將,權秉烈·南弘鎭爲五衛將,柳錫駿爲忠翊將,崔東翰·郭俊永爲景福將,權秀璜·金在賢爲慶熙將,任憲禹爲宣傳官,申道熙爲文兼,曺錫七·李周赫爲部將,閔大鎬爲高嶺僉使,副司正李漢龜。再政,以朴鼎和爲訓鍊判官,金恒根爲御營把摠,同知單崔東翰,僉知單金善敎。三政,以許爲宣傳官,柳完根爲右捕從,同知單郭俊英。四政,以趙存禹爲都摠經歷,趙瑋顯爲守門將,同知單權秀璜。五政,以李塘爲都摠都事,申孝權爲宣傳官,同知單金在賢。六政,以趙瑋顯爲訓鍊主簿。七政,以李根周爲守門將。
上在昌德宮。停常參·經筵。
自辰時至人定,灑雨下雨,測雨器水深八分。傳曰,同副承旨有闕之代,前望入之。
承旨前望入之,李源珪落點。
傳曰,吏·兵判有闕之代,前望入之。
吏曹判書前望入之,姜時永落點。
政院啓曰,新除授同副承旨李源珪,卽爲牌招,何如?傳曰,允。
以同副承旨李源珪牌不進,罷職傳旨。傳曰,只推。
又啓曰,卽者吏曹郞廳來言,應資老人加資下批政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書姜時永,參判李升洙,參議金尙鉉,俱以病不來,不得開政云,竝卽牌抬,何如?傳曰,待明朝牌招。
傳曰,發遣吏郞,諸執事淸齋與否,摘奸以來。
兵曹判書前望入之,金炳冀落點。
大王大妃殿傳曰,春享大祭攝行磨鍊。
大王大妃殿傳曰,廣州留守有闕之代,工曹判書閔致久除授。
傳曰,藥院提調許遞,前望入之。
內醫提調前望入之,洪鍾應落點。
傳曰,兵曹參判許遞,前望入之。
兵曹參判前望入之,李景夏落點。
大王大妃殿傳曰,統營,自是三道水軍都督之所也。其爲管轄,與他逈別,而非但有皇朝八賜,又旣以節耗特授,則其職任之重,雖內之五營,無以加此,從今以往,統制使一依摠戎使例,以外登壇施行,朔數久近,如京營大將定式。
大王大妃殿傳曰,金龜柱罪名爻周,復其官爵。
大王大妃殿傳曰,金始淵犯贜之罪,卽國人之所共誅也,而尙貸一縷者,爲渠先祖而然耳。近聞其老母,日夜涕泣,眼爲之廢,當者不孝,已無更論,而渠雖負國,其在體下之道,亦不可不念,放逐鄕里,俾母子相逢,可也。
政院啓曰,新除授兵曹判書金炳冀,時在廣州府任所,傳授命召,一時爲急,交龜後斯速乘馹上來事,下諭,何如?傳曰,允。
吏曹口傳政事,以沈正益爲睿陵參奉。
都承旨李載元,左承旨李容直,右承旨金元性,左副承旨李鍾淳,右副承旨李冕熙啓曰,臣等,伏承慈敎下者,有金龜柱罪名爻周,復其官爵,及金始淵放逐鄕里之命矣。相顧愕然,不勝憂歎,兩罪人俱不司曲貸,而特恕之,誠以王章莫嚴,未可謂陳案之已久,邦憲綦重,是豈同薄竄之足懲?臣等職忝惟允,敢此陳達,仰稟東朝,亟爲還收云云。答曰,知道。慈敎各有斟量,何必如是?卽爲頒布。
都承旨李載元,左承旨李容直,右承旨金元性,左副承旨李鍾淳,右副承旨李冕熙等再啓曰,臣等義在覆難,敢效徼還。伏奉批旨,不勝憂慨之至,兩罪人,一則斷案已久,一則罪犯莫掩,屬此發生之辰,爰有赦過之仁,非不仰念德音,堤坊日壞之憂,廉恥倒喪之歎,將尤甚焉,更加三思,亟爲還收云云。答曰,知道。已有前批,何必煩撓至此乎?亟爲頒布。
左承旨李容直,右副承旨李冕熙等三啓曰,臣等職在出納之地,明知其不愜輿情而擧行,則其於綱紀之存廢何哉?伏願聖明,特念典憲之重,仰稟慈旨,亟收成命焉。答曰,知道。特敎之下,何敢如是,喉院行臺閣之事乎?更勿煩瀆,卽爲頒布。
大司憲朴珪壽,大司諫尹秉鼎,司諫蔡東述,掌令李基東·金瓊,獻納趙性鶴等箚曰,伏以臣等,伏見喉院議啓批旨下者,知有金龜柱罪名爻周,復其官爵,金始淵放逐鄕里之命矣。竊伏念滌瑕湔垢,王政有時而行之,赦過宥罪,君子觀象而取之,則方當獻發之初,爰施恢蕩之仁,臣等非不知大聖人包荒好生之德意,而此在微眚薄過,可原可恕,許其自新者,則可矣。至若兩罪人,關係之非輕,負犯之特大,豈可比論於湔滌宥赦之類哉?一則名在丹書,歷三朝而莫洗者也。陳案已久,而不宜輕重之遽論,一則罪著黷貨,擧一國而共誅者也。鉅贓莫掩,而無復情理之可念,今乃一朝而竝擧之,或令復其官爵,或許放厥鄕里,霈澤非所當施,輿情轉益沸鬱,則不足爲行慶而施惠也,不足爲導和而迎祥也。徒見隄防之漬缺,典憲之隳壞而已,臣等區區憂慮,不能自已,玆敢相率聯籲。伏乞聖明,仰稟慈聖殿下,亟收成命,以重關和,以存綱紀焉。答曰,省箚具悉。金龜柱事,不無參酌者存焉,而今年異於他年,則慈衷起感,有此特敎矣,凡在廷諸臣,孰不仰體乎?不宜復煩爭執者也。金始淵事,島陸之間,其爲棄物,則同矣,何足紛紜乎?
應敎閔升鎬,副應敎李應夏,校理李基鎬·李雲翼,副校理南一愚·黃仁夏,修撰李啓魯·尹致和,副修撰洪淳學·兪初煥等箚曰,伏以臣等,卽伏見院議啓辭批旨下者,始知慈敎中有金龜柱罪名爻周,復其官爵,及金始淵放逐鄕里之命,臣等相顧愕眙,不勝驚惶,繼以憂歎。噫,此兩罪人斷案,雖有久近之不同,罪名亦有輕重之稍異,而其所負犯,其所關係,俱不可曲貸而特恕也,審矣,此雖出於慈聖殿下好生之德,而不可壞者,王章也,不可紊者,邦憲也,豈可以陳案,而遽伸薄竄而已懲乎?臣等職忝論思,不容泯默,相率聯籲。伏乞聖明,念隄防之嚴,軫刑政之重,仰稟東朝,亟命還收焉云云。省箚具悉。旣諭兩司之批,勿煩。
吏曹口傳政事,以沈正益爲睿陵參奉。
左議政李裕元疏曰,伏以歲改而當元朝,孝文茶禮親行,慨廓孺慕,仰惟如新,深軫寬抑之道,益懋進修之業,睿知日長,聖學時敏,不勝攢祝蘄望之至。仍伏念臣抱至切之懇,陳危苦之辭,有願未遂,三歲于玆,感激怵畏,逡巡荏苒,是豈臣一日忘于心而然哉?臣本無似,遭際聖明,出入金閨,周旋邇列,自通籍至今日,居然老白首矣,長樂五更之漏,夢想依俙,各園早發之花,雨露若偏,臣之先父,憐臣稟質之脆薄,悶臣爵秩之踰濫,俾於禮經致事,必欲先之以二十年者,蓋出於早謝榮觀,全保餘生之意也。臣一念服膺,以待五十之年,及至癸亥,如艮有限,馹路封亟,一字一淚,辭拙未槪,聽卑愈邈,自藩移藩,便養老母,到底恩造,非不極矣,而恫先訓之莫追,懼賤齒之漸加,區區微私,冀諧於反面之日,如縛未解,一日二日,節鉞棨戟之榮,未足以嬰于心,樓榭山川之觀,未足以介于情,猥控衷懇,亦旣屢矣。及夫台司隆寄,忽伏奉非常之命,神魄遁喪,處分嚴急,臣身不敢自有,而冒悚齎慄,靦然趨膺,拚棄廉隅,他不暇顧,未敢言私者,廟堂之耇德彌綸,竊喜仰成之有所,平昔之輿望空疎,只云伴食之爲幸,轉眄之頃,穀燧又改,犬馬之齒,多於五十者,又二年矣,貪榮戀祿,盤礴蹲仍,丁寧在耳之言,若置相忘者然,不肖無狀,一至此哉?矧今初元盛際,化理孔明,策勵群工,振刷頹綱,卽惟三司之責也。求退而反歸於媒進,居寵而不念乎墜訓,百寮之笑罵,八方之駭惑,將不止於貽羞朝廷,則遲久虛縻,將焉用彼相也哉?左右參量,情私轉急,玆敢疾聲呼籲於天地父母之下。伏乞聖明,俯垂鑑諒,仰稟東朝,斥臣議政之任,許臣三字之銜,歌詠聖澤於荒田草野之間,而他日將有歸拜臣父之顔,則雖死之年,猶生之日也云云。答曰,省疏具悉卿懇。進退出處,君子之所審,而人臣之大節也。苟或不能得中,則過與不及,其失均也,今卿懸車之請,何爲而至也?禮曰,七十而致仕,卿年未至,尙遲卄載,則今者之擧,非其時也。以卿絶人之姿需世之才,受知兩朝,歷試外內,際初元圖治之會,登台司承弼之地,卿可承述先美,極副輿望,以報答先朝眷遇,政在此日,則今者之擧,非其義也。左右參互,不得其說,無或卿有裁擇未及者歟?今日之義,雖耆耋大臣,惟當鞠躬盡瘁,肩輿赴堂,君有詢黃髮之喜,相有耇造德之美,不亦臣主俱榮乎?卿乃不念乎此,徒以恬退一節,視爲極致,爲此太早之計,雖質之先卿,必不以爲可矣。獻歲發生,萬化方新,益懋謨猷之入告,是予之望也。仍傳曰,此批答,遣史官傳諭。
知事金炳國疏曰,伏以孝文殿禮制旣練,穀燧又再易矣。撫時聖慕,益當靡逮,竊惟我聖上,仰體慈訓,典學緝熙,治理德化,與歲俱新,三始迓休,萬祿攸基,旋不勝區區忭祝之至,仍伏念臣於初元盛際,偏蒙不世之遇,天官劇曹,名選所重,而兄弟冒據,殆若符代,如臣無似,初何嘗毫末榜樣於銓覈典領之局哉?已試而蔑可紀之績,重叨而滋不忠之懼,擔之輕重,擔者自知,肩頳力疲,訖不知休,一往爲負荷計,則誠亦疎矣,無待有識之譏,司直之評,早自爲投劾引去之國,不底於竟陷大盭,臣非不知,而第念臣身之不自有久矣。以追先報今之誠,夷險燥濕,義所不擇,大化陶匀,曲成不遺,察臣款樣,則特畀而專任,悶臣戇騃,則原恕而薄責,天地生成之澤,雨露涵育之恩,廓蕩無際涯,煦濡若陽和,每母子兄弟,相對誦祝,不覺衷情轉激,聲淚逬出,闔門百口,磨頂放踵,判不可以萬分一圖酬,則顧何敢以退讓爲賢,蟠泊爲恥哉?是以,政命之降而違逋惟怵,除目之出而姍謷罔恤,名論之地,未審謂臣斯何,以一副義諦,自以爲未嘗無據,今則臘政纔過,銓瓜已熟,臣之丐免,始有說焉,隨例尋單,徒繳寵靈,求解一念,愈益懇迫,至於籌司句管,亦係樞要職思,臣於湖西一路,宦跡不到,見聞昧如,參贊機務,寔理勢之所未至也。許久曠瘝,徒增悚恧。伏乞聖明,悶之恤之,仰稟東朝,將臣冢宰及句管之任,竝使鐫改,以卒生成之澤,是臣區區至祝。答曰,省疏具悉。卿之苦懇如此,所請依施。
兵曹判書申觀浩疏曰,伏以孝文殿練事奄過,歲籥且改,聖慕慨廓,益當靡逮,而履端出治,萬化維新,區區不任攢祝,仍伏念臣於中權重任,豈或萬分一近似,而受命之初,不克力辭,蹲任之久,徒積瘝曠,至于冒當大政,而臣之一往僨誤,百不稱塞,呈露無餘矣。夫儆宿衛壯軍實入,則拱護螭頭之陛,出必陪扈豹尾之箱,鈐轄諸營,統平一邦,非惟其職分然也。亦臣輩之所當素學者,而顧陸陸昧如,自墜家先緖餘,半載盤礴,威信未孚,尙矣。虎藿之重恃,不見鳧藻之群情,此已臣不量之入,而秤擧才彦,甄別庶品,使靺韋君子,茅彙而進,以需他日中逵干城之用,卽臣所以盡職籍手自效者,而臣以危畏餘喘,居常杜謝,舊識半凋,新知不廣,其於班簿名面資格陞黜,漠然若瞽辨采而聾審音,臨政注擬,每不免苟幸補缺,不愜名論,致使一初恢張之盛,由臣而骩,四方希調之望,由臣而缺,中夜摽擗,惶殞靡措。噫,如臣處地,如此職名,歷數古昔之宿將名帥,絶罕其人,至於久其責成,磨勘京察,又是曠例也。臣亦粗具彝性,獲蒙此不世之特寵隆拔,寧不欲殫竭磨鈍,仰裨日月之明,少酬丘山之恩,而奈其馳蚷赴河,責蚊負山,理不到而力不及,何哉?以臣年來盈盛之懼,旣不能斂遠名塗,消受過福,又從以辜負至此,滋益愆疣,而威罰不加,榮觀自如,則是豈熙朝綜覈名選之政乎?苟留臣一日之責,是增臣一日之罪,以我聖慈終始生成之至仁渥澤,必有所悶然於是。且臣風火宿祟,每當節候之換兌,眩彙發作,常如飮酲,轉燭之頃,錯前遺後,手足痿痺,不成體儀,源委已痼,證形迭加,以此見狀,時日殫束,萬無其望,虛縻悚慓,又添一病,玆敢冒悚陳情,猥瀆崇聽。伏乞聖明,俯垂軫察,仰稟東朝,亟遞臣本兵之職,俾公器重而私分安焉。答曰,省疏具悉。所請依施。
吏曹參議金尙鉉疏曰,伏以蹭蹬之跡,念斷仕途,冗散之品,分甘家食。惟我聖明,旣湔拂之,又振拔之,至使枯荄再潤,寒灰重燃,恩光昭回,旣隆且渥,天地未盡喩其高厚,山海不足論其崇深,大易所謂曲成萬物而不遺者,庶幾乎今臣所被之盛德洪私也。乃者三銓新命,尤是夢想之所未及,仰惟殿下,惟蓋不棄之仁,葑菲兼收之量,莫非造化爐錘中出來,臣於是,頌聖人涵育之澤,廣大無涯,顧賤臣報答之誠,感激居先,雙擎華誥,涕泣交頣,第伏念金鏡照物,姸媸莫逃,其形玉尺,量忖長短,不違其度,以殿下日月之明,豈不諒臣之於此職稱與不稱乎?臣本寒門一書生耳。其於班資崇卑之甄別也,年格久近之綜敍也,殆同目眯者捫丹靑,耳塞者模磬管,茫然不省爲何事,倅天官而辨八職,佐文部而選九流,尙矣。何敢論,而若夫激揚之參聞,注擬之代斲,其事亦不輕,而使如臣謭劣者當之,必見其顚錯而生疣矣。苟或貪榮冒進,忘陋而固有,則其爲玷聖鑑而駭物情,竟當何如哉?昨日開政有命,牌望路阻,雖已張皇出肅,經夜思惟,愧懼彌深,玆控衷懇,冒瀆崇嚴。伏乞聖慈,仰稟東朝,將臣新授職名,亟賜遞改,以重公器,以安私分,千萬幸甚,臣無任云云。省疏具悉。爾其勿辭察職。
大司成趙秉式疏曰,伏以大學,爲化理之本,師儒爲章甫之式,是以處之以宿儒鴻匠,使俎豆乎縫掖之林,權衡乎詢賦之場,以致菁莪之化,賁暢楨幹之才,咸造,任賢關導迪之責,質昭代作育之化,臣顧何人乎哉?若謂臣承藉先庥,則鹵材樗散,尙矣。肯搆若謂臣推遷節次,則群彦林立,有媿積薪,又若謂臣文學,容有可錄,則幼失庭訓,長乏師誨,取譏銀根,莫辨扙杖,倘使臣鼓篋芹庭,被試月課,尙不免怵然爲媿,況僥倖一第,戒犯不幸,通籍未幾,鑑躋緋玉,遽玷此華掄,臣於是奉隆旨而怔營,循微躬而踧踖,歷屢日而罔知攸措也。空疎如臣,蒙駭如臣,謏聞寡識如臣者,其敢據皐比揖靑衿,來衆刺而累則哲乎?以臣視臣,冒當無說,玆敢不避猥越,控瀆嚴廬。伏乞聖慈,仰稟東朝,亟遞臣所有國子之銜,俾官方重而賤分安焉,臣無任云云。省疏具悉。爾其勿辭察職。
同副承旨李載冕疏曰云云。省疏具悉。所請依施。
上在昌德宮。停常參·經筵。
自前夜人定至開東,灑雨下雨,測雨器水深七分。
王大妃殿,進御二錢重人蔘粟米飮,自今日一貼式限二貼煎入事,榻前下敎。
傳曰,左承旨,左副承旨,分詣宗廟·永寧殿,奉審摘奸,仍留監祭。
政院啓曰,吏曹判書姜時永,參判李升洙,參議金尙鉉牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
又啓曰,吏曹判書姜時永,參判李升殊,參議金尙鉉再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安,判書陳疏,參判所當更請牌招,而係是一日三牌,何以爲之?敢稟。傳曰,判書疏批已下,卽爲牌招,參議只推,一體牌招。
傳曰,發遣吏郞諸執事,淸齊與否,摘奸以來。
傳曰,藥院提調許遞,前望入之。
內醫提調前望入之,金炳㴤落點。
傳曰,在外藝文提學許遞,今日政差出。
傳曰,呈告經筵許遞,今日政差出。
傳曰,呈告禮判許遞,今日政差出。
禮曹啓曰,大王大妃殿傳曰,是年是月,卽我貞純王后諱辰一回甲也。追惟往昔,愴慕曷任?今十二日元陵酌獻禮,遣大臣攝行事,命下矣。祭文依已例,令文任撰進,祭品謹遵幸行時,局內陵寢,遣大臣攝行例磨鍊,爵用一獻,當日用齋,亦有已例,今亦依前例擧行之意,分付,何如?傳曰,允。
吏曹啓曰,繕工監假監役官鄭敦善,以其身病,呈狀乞遞,改差,何如?傳曰,允。
又啓曰,考見諸道老職狀啓,則水原府折衝朴允澤·金星厚·崔宗祿·田載,開城府折衝李錫華,俱未經實職,而以朝官書啓,公忠道前營將蔡光臣,全羅道前府使趙鎭溥,俱以朝官年八十,已蒙恩資,前五衛將金宇赫,以朝官混入於士庶秩應資老人抄啓,法意何等審愼,而如是書啓,有違格例,各該道守臣,竝推考,上項諸人加資,置之,何如?傳曰,允。
又啓曰,江華府居前僉知南宮㺶,今年爲八十歲,而見漏於該府應資老人抄啓中,故考見政案,則去戊午年,以侍從臣父年七十三,已蒙恩資,而計其年條,今年八十,果爲的實矣。在前如此之人,啓稟蒙恩,多有已例,今日政加資下批之意,敢啓。傳曰,知道。
又啓曰,全羅道靈光居幼學梁在萬呈狀內,矣身父幼學永鎭,今年爲九十歲,而見漏於本道應資老人抄啓,未蒙恩資事來訴,故考見帳籍,則其年果爲的實矣。在前如此之人,啓稟蒙恩,多有已例,今日政加資下批之意,敢啓。傳曰,知道。
又啓曰,京畿驪州幼學金學淵呈狀內,矣身父前五衛將鍾顯,今年爲八十歲,而見漏於朝官抄啓秩云,故考見政案,則其年果爲的實矣。在前如此之人,啓稟蒙恩,亦有已例,今日政加資下批之意,敢啓。傳曰,知道。
御營廳啓曰,本營哨官李鼎夏身病甚重,勢難察任,改差,何如?傳曰,允。
兵曹啓曰,卽接西所入直衛將李溶牒報,則曜金門北邊外面缺落處,仍爲頹圯云,爲先令紫門監,以杻把子堅實圍排卽速修築,而把守軍兵令該營量宜除出,限改築間嚴加守直之意,分付,何如?傳曰,允。
訓鍊都監啓曰,因兵曹草記,曜金門北邊外面缺落,仍爲頹圯處,金虎門入直軍八名除出,將校一人,率領,限改築間嚴加守直之意,敢啓。傳曰,知道。
義禁府啓曰,金龜柱罪名爻周,復其官爵,金始淵放逐鄕里事,承傳啓下矣。兩罪人負犯至重,臺啓方張,不得擧行之意,敢啓。傳曰,知道。
有政。吏批,判書姜時永進,參判李升洙·參議金尙鉉,牌招不進。
吏批啓曰,侍從臣父年七十人,每於歲首抄啓加資事,載在法典矣。侍從臣父年七十人,別單書入之意,敢啓。傳曰,知道。以李宜翼爲左參贊,曺錫雨爲禮曹判書,李鼎在爲工曹判書,李縣稷爲知義禁,李參鉉爲藝文提學,南性敎爲同經筵,金炳冀爲軍器提調,權岐壽爲假監役,兼宗正卿單李景夏,訓鍊都監提調單金炳冀,禁衛提調單金炳冀,御營提調單金炳冀,廣州留守單閔致久除授事,承傳。行大護軍金漢淳,今加崇政,前都正吳兢鎭,今加嘉善,前獻納安潤蓍·前掌令金鎭河·前府使趙秉吉,已上今加通政,前參奉兪冕煥,今超通政,前察訪劉錫祥·前引儀鮮于淑,已上今加通政,前參奉崔孝述,今超通政,已上朝官年八十,依定式加資,幼學朴弼常,今超通政,年七十侍從臣,前正言朴周雲父幼學金亨益,今超通政,年七十侍從臣,掌令金瓊父幼學徐命錫,今超通政,年七十侍從臣,前正言徐鶴聞父已上加資事,承傳。再政,同義禁單李顯稷。
兵批,參議韓鼎瑚進,以尹萬鎭爲扈衛別將,溫松銀爲梨洞萬戶,李時喆爲興陽監牧官,高英鎭爲羅州監牧官,兼南漢守禦使單閔致久。
吏曹參議金尙鉉牌不進,罷職傳旨。傳曰,只推。
領府事鄭元容,領敦寧金興根,判府事金左根,領議政趙斗淳,行判敦寧李景在,左議政李裕元,右議政任百經等箚曰,伏以日月易邁,鑚燧已改,仰惟聖慕,益復如新,臣等卽伏見院議批旨下者,有金龜柱罪名爻周,復其官爵,金始淵放逐鄕里之命,相顧愕眙,不勝夏歎之至,夫義理者,天地不悖之常經,贜汚者,亦邦家罔赦之重律也。噫,金龜柱前後罪犯,卽王章之所不容,國人之所共討也。故奧惟我正廟朝至仁盛德,亦不得屈法而貰之,到今星霜悠邈之後,鐵案已錮,丹書不泐,何可遽議於疏蕩之典?且金始淵辜負國恩,何如?忝隊家聲,何如,而尙今假息於海島之中,已是失刑之大者,今我慈聖殿下暨我殿下特推孝理之政,念故之恩,至有放逐之命,臣等非不感嘆萬萬,而第念我朝立國之規,以仁厚爲先,至於贜律,王府關和,三尺最嚴,雖以人主之尊,亦不得低仰矣。顧今歲新獻發之日,特降雷雨宥赦之恩,十行綸旨,責勵群工,詔之以刑,齊之以義,導之以恥且格之方,有足以感神人而孚豚魚,孰不欲對揚我大聖人好生之德,而其奈義理之攸關,贜汚之莫掩,何哉?臣等繞壁徊徨,按住不得,玆敢相率聯籲。伏乞聖明,仰稟東朝,還收兩罪人處分,使王綱肅而人心淑焉。答曰,省箚具悉。卿等之懇,昨於臺批,已有洞諭,卿等亦當仰體慈衷之追感於是年矣,何必更煩乎?金始淵事,又非爲其罪之已勘,其罰之足懲也。擧國之人所共棄之,則島陸之間,有何差殊乎?特出於念故之恩,望卿等,勿復固執焉。仍傳曰,此批答,遣史官傳諭。
吏曹判書姜時永疏曰,伏以歲籥倐改,孝文殿春享奄屆,仰惟聖慕益復如新,仍伏念臣衰與年深,病隨日痼,蟄伏窮巷,世念都灰,近伏蒙我聖上與大王大妃殿下,特軫老馬之不棄,至勤好爵之荐縻,詞垣淸峻之銜,史局深嚴之地,藥院密邇之班,除旨聯翩,恩數出常,龍光焜耀,鴻渥浹洽,此豈臣夢寐之攸及哉?闔門感泣,只有攢祝而已。千萬不自意,天官特除,今又有隕,雙擎九頓,驚惶震懍,靡所止屆。竊伏念有國之政,最重官人之官,若官人者得其人,則所官之人,皆得其人,內而六官與府院寺監,皆稱其職,外而諸藩與州牧郡縣,咸著其績,若官人者非其人,則所官之人,皆不得其人,內而六官與府院寺監,皆失其職,外而諸藩與州牧郡縣,多瘝厥官,此其官人之得失,瞭如指掌,而民國之利病,捷於影響,顧其職,豈不綦重,而若臣者豈其人哉?噫,臣以寒門孤進,未有一能之可言,而厚沐洪造,滾到卿列,莫效尺寸之仰報,每切淵谷之若隕,顧此隆畀,曷以稱塞?當此一初淸明萬化方暢之會,奉有一職,以效其責,固是彝性之至願,則況此天官淸要之地,叨蒙簡心特授之眷,豈不思殫竭對掦,而爲此退讓之計哉?誠以臣年絶衰耄,筋力凘綴,固非可以陳力就列,而且以精誠言之,朝晝所爲,夕已遺忘,家常供給,亦須於人,將何以隨缺補注,以適其用,使履屐皆當,椳臬得宜,仰裨熙朝董正之治乎?與其不量而入,自速僨誤之誅,無寧量而不入,俾爲公私之幸,開政有命,庚牌荐臨,籌量已熟,承膺無路,悉暴衷私,仰瀆崇嚴。伏乞聖明,俯垂鑑諒,仰稟東朝,亟遞臣吏曹判書之職,以重公器,以幸私分焉。答曰,省疏具悉。卿其勿辭行公。
大司憲朴珪壽,大司諫尹秉鼎,司諫蔡東述,掌令李基東·金瓊,獻納趙性鶴等箚曰,伏以臣等,成命之下,擧懷憂慨,聯箚之陳,專望還收,及奉批旨,未蒙採納,反承溫諭,爲賜開釋,仰認聖衷之攸在,雖不勝其欽歎,顧推邦憲之爲重,終未可以泯默,竊伏念人主馭世之大柄,卽惟刑賞之得當而已,賞一人而千萬人勸,罰一人而千萬人懼者,非他也,有功者必賞,而有罪者必罰故也。若夫有罪而罰不蔽辜,又從而赦之宥之,曲爲之地,必求所以全安之,則是何異於無功者之得厚賞乎?爲善者無所激勸,爲惡者無所懲畏,然而爲治者,未之有也。是故,賞罰者,明主之所愼,而其於刑政,尤爲之克愼欽欽焉,不容少忽。書曰,庶獄庶愼,文王罔敢知于玆,蓋文王之於刑政,一循乎法理之正而已,不取自有適輕適重之間也。夫以文王之聖,處君人之位,其造次審愼,尙猶如此,今當歲之元月之正,木鐸循路,布德和令,其必有大慰民望,大協人心者,而乃兩罪人之特令復爵,特令放遂,在於此日,兩人者之關係負犯,久有國人之論定,今不足復事臚列,而今日之擧,果可爲大慰民望大協人心者乎?臣等死罪,決知其必不然也。竊恐聖明,或忽文王之罔敢知玆,而庶獄庶愼,遂有輕重出入之失,則其於馭世之大柄,所虧損者不少,是豈非臣等之相顧憂嘆,耿耿未已者乎?玆敢相率聯籲,復申前懇。伏乞聖明,淵然深思,仰稟東朝,亟命還收,以爲大慰民志,典憲無墜之圖焉。答曰,省箚具悉。昨批洞諭,亦所以待臺閣也,何爲屢瀆,致煩酬應乎?
應敎閔升鎬,校理李基鎬·李雲翼,副校理南一愚·黃仁夏,修撰李啓魯·尹致和,副修撰洪淳學·兪初煥等箚曰,伏以臣等,聯陳瀝血之懇,冀蒙反汗之音,及伏奉批旨下者,以勿煩爲敎,實緣臣等誠意之淺薄,未能格回天心,方自愧恧之不暇,何敢瀆撓之更事乎?第惟不可撓者,王章也,不可遏者,輿情也。不可撓而撓,則隄防將由是而壞矣,不可遏而遏,則好惡將由是而不明矣,豈不大可懼哉?噫,兩罪人之負犯,果何如,關係,果何如也?一則載在丹書,有不可泐之案,一則登諸白簡,有不可赦之罪,而惟我慈聖殿下,特以追先之念,體下之恩,有此非常之命,臣等非不知欽仰攢頌,而但莫重者,關和之典也,莫嚴者,嘉肺之律也。苟或一爲之低仰,則豈非失之太寬,過於惟輕乎?臣等竟夜繞壁,玆又申籲。伏乞聖明,亟加三思,仰稟東朝,收還成命之地,千萬顒祝。取進止。省箚具悉。已諭於兩司之批,勿煩。
持平趙喆增疏曰,伏以臣昨伏見議院及三司箚批下者,始知有金龜柱罪名爻周,復其官爵,金始淵放逐鄕里之命矣。噫,兩罪人,罪名雖異,負犯均重,一則名在丹書,歷三朝而莫洗者也,一則罪著黷貨,擧一國而共誅者也。陳章已成,不可以歲久當寬,鉅贜莫掩,不可以情理爲念,廼者非常之處分,遽下於輿情沸鬱之餘,或令復其官爵,或許返厥鄕里,有若微眚細故,混被廣蕩之典,臣非不知大聖人好生之德,亶出於深量,而其於典憲,由是而益壞,何哉?臣於見職,旣未署經,何敢以言責自居,而憂惋之極,義難泯默,玆敢猥陳短章,仰瀆崇廳,伏願聖明,淵然深思,仰稟東朝,亟寢成命,俯循公議焉。取進止。省疏具悉。已諭於前批,更勿煩瀆。
正言朴淇鍾疏曰,伏以臣昨見院議及三司箚批下者,始知有金龜柱罪名爻周,復其官爵,金始淵放逐鄕里之命矣。噫,彼兩罪人,罪名雖有輕重之稍異,斷案亦有久近之不同,而一則名在丹書,歷三朝而莫洗者也,一則罪著黷貨,擧一國而共誅者也。其所負犯,其所關係,不可以歲久而當宥,不可以情理而特恕,今乃一朝而竝擧之,或令復其官爵,或許返厥鄕里,此雖出於大聖人好生之德,而莫嚴者王章也,難壞者隄防也。豈若微眚細故,混被廣蕩之典哉?臣於見職,旣未署經,何敢以言責自居,而憂惋之極,義難泯默,玆敢猥陳短章,仰瀆崇嚴。伏願聖明,仰稟東朝,亟寢成命,俯循公議焉,臣無任云云。省疏具悉。已有前批,勿煩
正言李承皐疏曰,伏以臣,一寒族庸品耳。僥倖科第,顧何嘗夢到淸要,而曾未幾何,聖恩若偏,超其階而授之職,乃淸朝言責之任也。有非如臣劣陋所敢承當,而聞命怵義,雖不得不黽勉出肅,然臣之萬萬非當,非但臣所自知,竊〈惟〉聖鑑,已燭簪筆之時矣。伏乞聖慈,亟賜鐫改,俾安私分,以重公器焉,臣方丐免之不暇,又況未及署經,則何敢妄贅及他,而誠以王章不可墜,邦憲不可壞,義有所不敢泯默者也。噫,彼金龜柱·金始淵兩罪人,關係何如,負犯何如,而一則爻周罪名,復其官爵,一則拔出島棘,返厥鄕里,陳案蕩滌,實三朝關石之重,鉅贓薄勘,殆若一時簠簋之過,臣固知包荒之德,亶出於與物同春,其於隄防之莫嚴,典憲之難隳,何哉?憂惋之極,忙綴短章,仰瀆崇嚴。伏願聖明,仰稟東朝,收還成命,一以重邦典,一以循公議焉,臣無任云云,省疏具悉。爾其勿辭察職,尾附事,已有前批,勿爲煩瀆。
大司憲朴珪壽,大司諫尹秉鼎,司諫蔡東述,掌令李基東·金瓊,獻納趙性鶴等箚曰,伏以臣等,冒犯瀆撓之罪,屢陳覆難之辭,蓋非可已而不已者也。義理莫嚴,終不可以漫漶,關和至重,終不可以低昂,請復悉陳於聖明之前,是年是月之異於他日,於島於陸之等是棄物,此實慈衷之追慕而起感,特軫而曲貸,遂有兩罪人處分也。欽仰之情,非不同然,而憂嘆之念,抑又擧切,夫義理者,萬世之公案,而人主不得以私之,刑章者邦國之大典,而人主不得以屈之,必明其人之不辜,然後赦之,必知其情之可恕,然後貰之,是爲天下國家之大經大法也。不問干係之輕重,不論員犯之淺深,或因追慕而推餘恩,或以先故而軫私情,輒施霈澤,不少留難,是豈王政無私,以義斷恩者乎?恩澤之可及,莫非世臣情理之可念,不獨此人,則臣等私憂過計,未知殿下將何繼此道而善其後乎?臣等憂慮之極,繞壁彷徨,玆又相率,冒瀆崇嚴。伏乞亟稟東朝,立賜收還之命,以答群情焉。答曰,省箚具悉。昨批可謂洞諭矣,又何必如是乎?開歲數日,而臺端紛紜,極爲不可矣。備忘記,安東營將李熙大下直,長弓一張·長箭一部·片箭一部·筒兒一箇,賜給。
上在昌德宮。停常參·經筵。
益豐府院君大祥,王大妃殿,藥房·內閣·政院·玉堂·朝廷二品以上·六曹單子問安。答曰,罔極。
藥房都提調任百經,提調金炳㴤,副提調李載元啓曰,歲聿載新,聖慕冞切,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
傳曰,右承旨·右副承旨·同副承旨,竝許遞,前望入之。
承旨前望入之,李章濂·李志謙·李鵬周落點。
政院啓曰,新除授右承旨李鵬周,右副承旨李章濂,同副承旨李志謙,竝卽牌招,何如?傳曰,允。
傳曰,禮房承旨馳詣社稷奉審,摘奸以來。
傳曰,太廟春享,璿派入參,甚盛事也,參班儒武,當於明日,春塘臺親臨試取矣,試紙用大好紙,試官以璿派文臣擬入,武士,摠戎使試取於丹楓亭。
傳曰,兵判姑未交龜,侍衛節目,次堂擧行,別侍衛,一體以次堂擧行。
傳曰,藥院提調許遞,前望入之。
內醫提調前望入之,李敦榮落點。
傳曰,玉堂竝許遞,前望入之。
玉堂前望入之,應敎李根秀,校理李應夏·李鍾正,副校理李明應·李乾夏落點。
傳曰,摠管竝許遞,前望入之。
摠管前望入之,副摠管李寅奭·李寅蘷·李升洙·李根永·李鍾承·李南轅落點。
政院啓曰,副應敎·修撰二員,副修撰二員未差,玉堂上下番俱空,事甚未安,新除授應敎李根秀,校理李鍾正·李應夏,副校理李明應·李乾夏,竝卽牌招,推移入直,何如?傳曰,允。
以應敎李根秀,校理李鍾正·李應夏,副校理李明應·李乾夏牌不進,罷職傳旨。傳曰,只推。
傳曰,明日出宮門路,以協陽門爲之。
傳曰,統制使,旣以外登壇施行,則節制之方,亦當與前有異,時原任將臣,就議于廟堂,商確歸正以聞。
傳曰,臺諫有闕之代,前望入之。
傳曰,兵曹參·議參知許遞,令該曹,口傳差出。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
吏曹啓曰,去十二月歲抄中,前縣監趙準夏,當入於罷職秩,而臣曹不能照檢,以致見漏,不勝惶恐,而前縣監趙準夏罷職單子,更爲書入之意,敢啓。傳曰,知道。
大司憲朴珪壽,大司諫尹秉鼎,司諫蔡東述,掌令李基東·金瓊,獻納趙性鶴等箚曰,伏以臣等,以金龜柱·金始淵不當輒施恢蕩之典,聯籲還收之請,已至于三,未蒙聽納之音,只積瀆撓之罪,誠淺辭拙,惶愧無地,雖然,臣等所以冒犯威尊,申控煩複,未回天聽,則期不敢止者,誠以國家之有此典憲,卽所以扶植義理,維持綱紀,久安長治之業,賴是以鞏固無疆,則惟當堅如金石以守之,信如四時以行之,不可一毫紊其條例,不可一事踰其防限,而今若使兩罪人者,不論其干犯之甚重,不計其贓汚之狼藉,徒以歲月之悠悠,情理之區區,曲加憫惻,一擧而蕩滌之疏放之,則陽春雨露,雖欲遍於枯荄,洪河隄防,奈不禁於橫流?臣等所知者,惟是王府之關石已也,象魏之懸法已也,雖被瀆撓之罪,固所甘心,期蒙聽納之恩,又此疾聲。伏乞聖明,更加三思,仰稟東朝,亟允還收之請焉。答曰,省箚具悉。稍存臺體足矣,課日而不止,則甚不可矣,卿等遞差。備忘記,慶州營將洪彦錫下直,長弓一張·長箭一部·片箭一部·筒兒一箇,賜給。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳,有身病,左議政李裕元,右議政任百經,無時急稟定事,不得來會云矣,敢啓。傳曰,知道。
傳曰,發遣吏郞,諸執事淸齋與否,摘奸以來。
傳曰,今日殿座時,宗正卿全數入參。
傳曰,自今爲始,時·原任大臣·閣臣承候入侍時,宗正卿,同爲承候事,著爲定式。
傳曰,今初十日,當詣太廟展謁,仍詣景慕宮展拜矣,該房知悉。
傳曰,今十六日,當自內詣景祐宮展拜後,南延君祠宇歷拜矣,該房知悉。
弘文館啓曰,下審無他推移之員,不得已以上番姑降入直之意,敢啓。傳曰,知道。
吏曹口傳政事,以李世器爲兵曹參議,李寅命爲兵曹參知。
吏曹,兵曹參知單李寅命,參議單李世器。
兵曹啓曰,今正月初十日,大駕詣宗廟,展謁景慕宮,展謁時隨駕營門,當爲磨鍊矣,禁御兩營鄕軍,則今旣停番,何營軍兵隨駕,何營軍兵留陳,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍三哨馬軍二哨,訓將率領,爲先廂,訓局步軍二哨馬軍一哨,兩營騎士各一番,禁將率領,爲後廂留陣,留營置之。
又啓曰,今此宗廟·景慕宮展謁時,侍衛戎服,當爲磨鍊,而謹考謄錄,則出宮時着白笠白天翼布帶,入幄次後,着黑笠靑天翼黑帶,還宮時以白笠白天翼布帶磨鍊矣,今亦依此擧行,何如?傳曰,允。
又啓曰,在前宗廟動駕時馬軍,皆以着甲胄磨鍊,而謹考謄錄,則國恤三年內侍衛禁軍及駕前別抄駕後禁軍等,着白戰笠白戰服磨鍊,而只隨駕馬軍,着甲胄赴陣矣,今亦依此磨鍊,何如?傳曰,允。
又啓曰,在前自曜金門,景祐宮展拜時,廣智營·西營入直軍各三十名除出,訓鍊大將率領,曜金門外設布帳外排立矣,今番則,何以爲之乎?敢稟。傳曰,依前擧行。
又啓曰,今此大駕,自內景祐宮展拜後,南延君祠宇歷拜事,命下矣。自景祐宮大門,至祠宇大門左右邊,設布帳,令訓禁兩營,合力擧行,東營·集春營入直軍各三十名除出,禁衛大將率領,除旗皷只率前排,設布帳外,桂洞屛門排立,何如?傳曰,允。
義禁府啓曰,平安監司洪祐吉狀啓內,殷山縣監尹庚鎭罪狀,令攸司稟定事,啓下矣。尹庚鎭,時在任所,依例發遣府羅將拿來,何如?傳曰,待待命拿囚。
又啓曰,金龜柱罪名爻周,復其官爵,金始淵放逐鄕里事,承傳啓下,而臺啓方張,不得擧行矣,今則臺啓已停矣,金龜柱復官爵事,罪名係是追奪,非臣府所管,依例令吏曹稟處,全羅道濟州牧加棘罪人金始淵,撤去圍籬後,放逐鄕里事,分付該道道臣之意,敢啓。傳曰,知道。
乙丑正月初五日辰時,上御春塘臺。參班璿派儒生應製試取入侍時,都承旨李載元,左承旨李容直,右承旨李鵬周,左副承旨李鍾淳,右副承旨李章濂,同副承旨李志謙,史官缺,直閣李世用,檢校待敎趙成夏·趙寧夏·李載冕,以次侍立。時至,通禮跪啓請外辦,上具白布裹翼善冠白袍白布裹烏犀帶,乘輿,出宣化門,藥房提調金炳㴤,副提調李載元,進前問候訖,仍出協陽門,由靑陽門,至春塘臺,通禮跪啓請降輿,上降輿陞座。承旨奏曰,儒生今方入場,出標信開布城,何如?上,可之。承旨讀奏入門單子訖,奏請試官行禮,試官等以次行禮就位。上命試官進前,命書題,詩文王子孫本支百世,限申時,讀券官跪書讀奏訖,對讀官奉出懸題。上命試官權退,上入小次。承旨以司謁入稟曰,先張已入,出標信開布城呈券,儒生次次出送,又稟收券旣多,考試,何如?上命考試,小頃,上出次,仍行科次,試官跪稟書等。上曰,第一張第二張,書正三下,自第三張至十一張,書草三下,其餘竝書次上。承旨坼封讀奏訖。上命書傳敎曰,參班璿派儒生應製詩三下幼學李承洙·李潤壽,竝直赴殿試,之次草三下幼學李啓夏等九人,竝直赴會試,之次次上幼學李奎應等五人,竝給二分,之次次上幼學李鳳魯等五人,竝給一分,之次次上幼學李佐堯等七十人,各奎章全韻一件賜給。又命書傳敎曰,旣承慈敎矣,今番入格人中七十一歲人幼學李輝復,一體直赴殿試。又命書傳敎曰,入格儒生,明日待令。上降座乘輿,由靑陽門入協陽門,承旨請出標信,解嚴,上還內,諸臣以次退出。
上在昌德宮。停常參·經筵。
傳曰,承旨竝許遞,前望入之。
承旨前望入之,金炳地·李敎獻·鄭基會·宋熙正·李源珪·李載冕落點。
政院啓曰,行都承旨金炳地,新除授左承旨宋熙正,右承旨鄭基會,左副承旨李源珪,右副承旨李載冕,同副承旨李敎獻,竝卽牌招,何如?傳曰,允。
以右副承旨李載冕牌不進,罷職傳旨。傳曰,只推。
傳曰,發遣吏郞,諸執事淸齋與否,摘奸以來。
傳曰,入格儒生入侍。
傳曰,藥院提調許遞,前望入之。
內醫提調前望入之,金炳㴤落點。
臺諫前望入之,大司憲林永洙,大司諫閔胄顯,掌令李從鶴落點。
議政府啓曰,公忠水使有闕已久,閱歲空營,委屬可悶,新除授水使,使之當日辭朝,未下直梱帥守令及受由上京守令,竝令不多日內下送,何如?傳曰,允。
禮曹啓曰,卽接玉果幼學吳廷華所訴,則以爲七寸姪俊常,嫡妾俱無子,以其同姓六寸弟奇常第二子致淳,欲爲繼後,兩家諸族,相議完定,而俊常夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹,論理草記事,曾有筵奏定式,而門長吳廷華所訴旣如此,吳奇常第二子致淳,立爲吳俊常之後,何如?傳曰,允。
吏曹口傳政事,宗正卿單李載元。
禁衛營啓曰,本營騎士別將申橚,身病猝重,勢難察任,改差,何如?傳曰,允。
兵曹啓曰,前承旨李志謙奉命出去後,遞本職矣,時帶別軍職,僉中樞加設,口傳下批之意,敢啓。傳曰,知道。
兵曹口傳政事,僉知加設單李志謙。
大司憲林永洙,大司諫閔胄顯,掌令李從鶴等箚曰,伏以刑政失當,則綱紀解紐,懲討不嚴,則隄防隳壞,故莫重者王章也,莫遏看輿情也。噫嘻,今此兩罪人負犯,其案已錮,其贓極大,而放宥之命,遽下於歲首。日前三司諸臣,課日陳箚,未蒙反汗之兪音,及奉批旨,反承溫諭,爲賜開釋,臣等仰揣聖意攸在,而顧其罪名,未嘗昔重而今輕,聲討初非前峻而後緩,則何可視若微眚,遽議寬典乎?臣等若怵於義分,以將順爲美,不知所以明張之義分,不有違於予曰宥爾維勿宥之訓乎,煩瀆之罪,罪止臣躬,覆難之事,事關臺體,玆敢以罪爲限,冒死聯籲。伏乞殿下,仰稟東朝,亟寢成命,俾王章嚴而輿論伸焉。答曰,省疏具悉。已諭於前批,而如是煩瀆,極爲未安,卿等遞差。
工曹判書李鼎在疏曰,伏以歲籥載新,震慕益切靡逮,邦籙滋臻,輿情咸祝無疆,仍伏念臣衰朽,癃痼殘骸,莫效於陳,就散跡,自甘於跧伏杜門,視蔭巳有年所,榮塗一念,曾無夢想攸到,千萬不自意,伏奉除旨,特授臣以都摠府都摠管,晉臣資憲階,繼以爲工曹判書者,華誥聯翩,闔門動色,臣誠惝怳震悸,莫省措躬也。今我殿下聖德丕彰,慈化光覆,雖尋常百執事之末,愼簡其人,而況是秩也,躡三孤之後,居八座之列,未可以不論其聞望功能之如何,而遽使據之也明矣,乃以格外,擢畀於如臣無似,在勵世磨純之政,恐不容若是苟也。僬僥之不能負重,駑駘之不能致遠,何待智者而知之哉?臣通籍已四十年,殘齒亦七十有八矣,厚蒙四聖朝幈幪之恩,歷揚逾分滾到卿月,塵刹圖酬之矢心,銘肺彝性攸得,而其少壯也,初無蔑線之才,管蒯之用,今焉蒲柳已淍,桑楡莫回,神識顚錯,步履勃窣,床玆起居,亦倩人扶,而周廬之銜,雖蒙恩諒,水部之任,自非閒漫職司之比矣。若不量其不稱,欲效趨走之爲恭,是非愚則妄,洪造雖感於記簪,情實無望於彈冠,敢暴衷私,冒瀆崇嚴。伏乞聖明,俯垂鑑諒,仰稟東朝,亟收臣新授爵秩,俾公器重而私分安焉。答曰,省疏具悉。卿其勿辭行公。
備忘記,慶尙左水使李鍾武,公忠水使李敎昌下直,長弓一張·長箭一部·片箭一部·筒兒一箇,賜給。
乙丑正月初六日午時,上御重熙堂。入格儒生入侍時,守廳閣臣李世用,假注書李昌鎬,記事官安翊豐,別兼春秋洪遠植,以次進伏,入格儒生,序立階下訖。
上在昌德宮。停常參·經筵。
自辰時至五更,灑雨下雨,測雨器水深八分。
傳曰,臺諫有闕之代,前望入之。
臺諫前望入之,司諫金斗欽,掌令愼在寬·趙昌敎,獻納朴周雲落點。
傳曰,慈敎成命,今至多日,而徒因臺閣之紛紜,尙未擧行,萬萬未安,兩司諸臺,卽爲牌招,卽刻停啓。
成均館啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
承文院,以都提調意啓曰,卽見盛京禮部啓文出來者,以爲靉江西岸秋季統巡會哨緣由具奏,奉旨轉行知照云矣,回咨依例撰出,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
兵曹啓曰,參班璿派武士試取入格人等,謹依別單,判下施賞,而以長方軍器寺所在者,取來頒給之意,敢啓。傳曰,知道
大司諫睦仁培,司諫金斗欽,掌令愼在寬,獻納朴周雲等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行兇臆,危逼之逆節,犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毐手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髪豎眦裂也。當此義理大明凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,而幸賴我正宗大王廓揮乾斷,特降允兪,而傳旨未卽頒下,典刑尙稽,夬施神人之憤惋,容有拯哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之乘國運不幸之時,而疑亂熒惑,潛圖不逞之計,是可忍也,吁,亦憯矣。亂臣賊子之干常犯紀,從古何限,而豈有若賊之窮凶絶悖者哉?且其所納爰辭,見捉文書中不道不滿之愈出愈凶,至於外朝不知之言,詩句引用之意而極矣,而末乃以渠之旁祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·賢魯·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可不援用尙魯追施之律,請物故罪人裕,亟施孥戮之典。噫嘻痛矣,鍾·振兩賊之凶,思之膽掉,言之骨靑,蓋其陰謀逆節,适·璉之今又出也。凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰當爲蜀漢分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上凶訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一,如此今古所無之逆,不可只施治逆之常典,适·雲已施之例,不用於此兩賊,而將何施乎?請大逆不道罪人鍾一·振采,竝施适·雲之例。友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孼,托爲凶徒,死友文事振采兄事友文,欲輸軍糧,則轉到南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酌,卽此數段,已足爲諸賊之眞贓斷案,至於正月十三日凶言,卽是窮宙互宇所未有所未聞之極逆情節,無不參聞,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致後·延壽,竝施孥籍之典。噫嘻痛矣,亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守禎,而從爲死黨,延接鳳周,而相與同室,綢繆謀議,打成一片,論災異於南山,而肆發憯悖之說,視奇貨於北謫,而先唱負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參祕,神人之所共憤,覆載之所難容,萬戮猶輕,三尺已施,而不可誅止其身,失之太輕,請謀反大逆不道知情不告罪人榮瑾,亟施孥戮之典。噫嘻痛矣,崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,而其亂本逆根,明赫是耳,渠本以蟣蝨之類,素蓄梟獍之心,辛亥諸賊之視以奇貨,作爲窩窘,斷案已成,凶圖莫掩,而特因好生之大德,一縷尙貸,三尺未伸,亦爲輿情之益鬱,今又賊招屢出,島會觀相之說,塞謫負來之謀,畢露無餘,由前而喜應之醞釀,跡旣狼藉,由後而禎·瑾之綢繆,情已掀發,惟其頑忍獰,抵賴不服,則尤當嚴加鞫覆,而不可遽議於傅生之科,至於鳳周凶謀逆節,無不同參,賊徒匪類,擧皆相通親密,守禎許以死友,服事榮瑾,作爲血黨,究厥情犯,與兩賊,一而二,二而一也。旣已承款於知情,則豈可有貸於王法乎?又此李奎和,則接肚於賊禎,連脈於逆瑾,思樂禍亂,圖爲不執之陰祕,糾結計議,又出衆招之丁寧,端緖旣著,盤覈未竟,則亦何以從經發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未伏常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰,此而謂無所窮犯而容,不足深誅而貸之,付之惟輕,不施極律,則伏莾之戒,燎原之漸,豈不大可憂哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻痛矣,亂臣賊子,從古何限,而豈有如兢善之窮凶絶悖者乎?渠以襟纓之士族,暗結靺韋之悖類,指順性而約爲血黨,視夏銓而認作窩主,平日追逐所圖者,無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者,負犯如此,關係若是,而豈可只以知情不告蔽之哉?輿情去益憤鬱,國論尙此沸騰,請知情不告罪人兢善,亟施孥戮之典。噫嘻痛矣,載仁之罪,可勝誅哉?忠逆之殊彝性之所易曉也,明張之急,分義所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,腕把至憯之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之末卽執任,謂以覰氣色而遽逃,藏牘幾日而不爲告官,稱以値事機之巧湊,直不過鬼形之憯慝,鴞音之巧飾,負犯至重,于係甚大,宜其窮覆情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載間,其可曰國有典憲乎?臣等之相率聯籲,卽王章之所必伸,輿情之所憤也,而聖度至加寬容,尙靳兪音,益不勝抑鬱之至,請黑山島減死定配罪人載仁,亟令王府,設鞫得情,快施極律焉。噫嘻痛矣,亂臣賊子,從古何限,而未有如今日金鎭衡之極憯絶悖者,第其凶腸奰忒,逆肚陰譎,罪實干於難言,跡已著於無忌,卽覆戰之所不容,神人〈之〉所共憤耳。大抵原疏一通,無非雜念,凶言數截,極是犯分,謂之群疑渙釋,則人所可疑者何故,謂之積鬱始伸,則渠所認鬱者何事?一言以蔽,萬戮猶輕,而薄竄之命,經日未寢,輿情之鬱,無處可洩,夫以負犯如此,情節如此,而咎刻容貸於天日之下乎?雖以搆疏者言之,借名售計,恣意違辭,自陷罔測之科,至有莫掩之跡,此而不竝加嚴覈,節節打破,則王法無以快伸,亂本無以永絶,請古今島島配罪人金鎭衡及製疏人,竝令王府,設鞫得情,亟正邦刑。噫嘻痛矣,亂臣賊子,從古何限,而豈有如沈宜冕父子之絶悖至醜者乎?渠以世祿之裔,受國厚恩,濫廁宰列,其所感激圖報,固當百倍餘人,而狼性未化,梟腸不改,前後施爲,盡是駔儈之套,左右兜攬,無非龍斷之術,趨附之態,媚呈諂笑,驕矜之習,公肆凌踏,罔念本分,專事跳踉,無嚴無忌,靡所不至,至於年前感古堂一事而極矣。夫是堂也,以舊日時御之室,寓永世追慕之義,扁其名曰感古,歷數百年,人不敢褻處,扃鎖深嚴,奉之若妥靈之所,而渠敢擅便改搆,變幻舊制,以爲傔從輩雜處之室,是豈爲人臣者所敢爲乎?不顧體面,不念分義,忍行此不可行之事,漢法之不敬,春秋之無將,未有甚於此也。若其湖藩貪鄙,手已慣於唆膏,計專在於肥己,遺臭一省,倖逭三尺,且以其子沈履澤言之,所處則邊門重地,其職則二品大吏,黷貨襲其螟誨,歛怨沸如魚喁,還穀之執用也,軍籍之賣取也,邊界之捧賄許墾也,商賈之牟利任越也,蔘包加稅,督責糧資,濫數輸送,以至賣任賣科,勒貸勒徵,許多鄙瑣之事,難以枚擧,而前後犯贓,合爲二十七萬之多,則較之八十貫一律之文,不知爲幾十倍矣。父而有宜冕,子而有履澤,是父是子,世濟其惡,稱兵召亂之喩,忘君負國之敎,卽渠斷案也,爲人臣者有一於此,則豈可一刻容貸於覆載之間乎?以若負犯,罰止薄勘,使王章未伸,輿情未洩,則其於失刑之大,何哉?請公州牧竄配罪人沈宜冕,嚴鞫得情,快正典憲,濟州牧加棘罪人沈履澤,亟降處分,以施當律焉。答曰,不允。
掌令愼在寬啓曰,新除授執義任冕鎬,時在京畿加平地,掌令趙昌敎,時在江源道襄陽地,持平金斗淵,時在咸鏡道咸興地,請竝斯速乘馹上來事,下諭。答曰,許遞。獻納朴周雲啓曰,梟示罪人性世,與劇逆載榮,一而二,二而一也。換着軍服,潛入宮庭,粧出纏帶,暗售網打,是何等設施排布,是何等凶謀祕計也。設鞫七朔,根因窩窟,終未究覈,只施梟示之律,輿情之憤惋,固無可言,而不可而已爲梟示,不施當施之律,請梟示罪人性世,亟施孥戮之典。答曰,不允。兩司合啓中,金龜柱·金始淵事,停啓。
上在昌德宮。停常參·經筵。
傳曰,右副承旨許遞,前望入之。
承旨前望入之,朴瑄壽落點。
政院啓曰,新除授同副承旨朴瑄壽,卽爲牌招,何如?傳曰,允。
以同副承旨朴瑄壽牌不進,罷職傳旨。傳曰,只推。
議政府啓曰,式年大小初試日子漸近矣,依近例都事,勿爲差送,以除廚傳之弊,令道臣主試事,爲先星火行會,何如?傳曰,允。
備邊司啓曰,統制使旣以外登壇施行,則節制之方,亦當與前有異,時·原任將臣,就議于廟堂,商確歸正以聞事,命下矣。謹依成命,與時·原任將臣面商,則以爲統制使位地,旣與摠戎使一例,則將任首幕,不可以一虞侯,如前差送,依喬桐·會寧例,以嘉善及折衝中曾經兵梱人,隨宜擬望,稱曰統制中軍,若係新資,則十朔前經遞者收資,而上營衙門旣高,中營職務與虞侯時不同,不可數遞,以二周年爲爪限,三南所在統營穀,一切令統營句管,勿許三道巡營關涉,使名與實不相乖盭,至於新陞中軍餼廩之添派及統使之於京外各衙門·各營門關牒·文移等節自,政府參互,行關於該營,餘外瑣細條例之合行釐改者,令該營成節目上送,反貼下送,以爲永遵之地,何如?傳曰,允。
都摠府啓曰,摠管變通事。傳曰,許遞,令該曹口傳差出。
兵曹口傳政事,以韓正敎·趙徽林爲都摠管,李興敏·李豐翼·韓啓源爲副摠管。
吏曹啓曰,嘉山郡守具駿鉉,身病猝重,不得下去云,罷黜,何如?傳曰,允。
又啓曰,密陽府使趙秉老,新病沈重,萬無還赴之望云,改差,何如?傳曰,此時別薦守令,聲績旣多,如此良手,何可掩置?洪州牧使相換。
兵曹啓曰,再明日動駕時,堂上侍衛,當爲備員,而參知李世器,有身病,不得進參,令政院,稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允,參議竝許遞。
吏曹口傳政事,以徐承輔爲兵曹參議,朴履道爲兵曹參知,姜周用爲兵曹正郞。
禁衛營啓曰,本營軍色從事官奇禹鉉,身病甚重,勢難察任,改差,何如?傳曰,允。
護軍李參鉉疏曰,伏以歲籥倐改,孝文殿春享已過,竊想聖慕如新,拊時冞廓,恭惟我國朝右文爲治,敦尙儒術,兩館之設,如唐·宋學士之職掌誥命,而典課試,冠冕玉佩,羽儀朝端,奏八音於咸英韶護,繪文采於粉米藻火,淸標雅望,蔚然爲華國之器,此豈可人人之濫竽也哉?猗我聖上,應千一文明之會,莅億兆君師之位,初元盛際,器使群工,此時此任,政宜簡掄鴻匠,興起儒化,贊周雅生國之休,致嘉祐多士之盛,而臣本無似,空疎蔑劣,自習功令,未資師友之益,及通朝籍,最居儕流之末,覃經硏史,淵邃未窺於昔人,尋行數墨,媿拙莫掩於材秀,少壯本領,若是倥倥,今乃不少留難,冒玷是選,則人之視臣也,豈不曰夫夫也尙此任,古所稱非文學,莫之居者,今乃如是乎?貽羞朝廷,不但臣一己之私而已,薦黃流於瓦缶,被文繡於土偶,上累聖簡,下招物議,萬萬不相稱者,諒非一毫飾辭,惶霣慙恧,不省攸措,際玆元陵躡享,撰祝有命,庚牌踵臨,左右參量,承膺無路,略暴短章,猥瀆崇嚴。伏乞聖明,俯垂鑑諒,仰稟東朝,亟遞臣藝文提學之任,以重公器,以安私分,不勝幸甚。答曰,省疏具悉。卿其勿辭行公。備忘記,魚游澗,僉使金亮鍊,方山萬戶朴宗甲下直,長弓一張·長箭一部·片箭一部·筒兒一箇,賜給。
上在昌德宮。停常參·經筵。
政院啓曰,卽者吏曹郞廳來言,大臣置處政事,取稟。傳曰,當日爲之。
傳曰,呈告禮曹參議許遞,今日政差出。
傳曰,奉朝賀宣麻時,當親臨于便殿矣,該房知悉。
傳曰,金吾堂上竝許遞,今日政差出。
傳曰,司甕都提調之代,右議政爲之。
傳曰,兵判在外,其間行政不遲待,依已例次堂爲之。
傳曰,太廟展謁,景慕宮展拜,以十六日爲之。
傳曰,景祐宮展拜,南延君祠宇展拜,以十七日爲之。
傳曰,摠管有闕之代,今日政差出。
傳曰,明日還宮時,貢市堂上,率貢市人,敦化門外待令。
禮曹啓曰,因議政府草記,式科大小初試日子漸近,依近例都事勿爲差送,令道臣主試事,允下矣。依近年例原事目中,以公忠·全羅等左道京試官,右道監司,慶尙左道監司,右道京試官,平安南道監司,北道京試官,咸鏡南道監司,北道評事,江原·黃海等道監司試取事,改付標以入,而甲午·庚子·癸卯·丙午·戊午·辛酉六式年,三南左·右道文東堂初試,令各其道臣,合設試取,丙午·戊午·辛酉三式年,則平安南·北道文東堂初試,依三南例,亦令道臣,合設試取矣,今番則,何以爲之乎?敢稟。傳曰,依辛酉年例爲之。
實錄廳啓曰,本廳堂上趙徽林,見帶都摠管矣,校正之役方張,職務相妨,所帶摠管之任,今姑許遞,何如?傳曰,允。
吏曹啓曰,通津府使李秉漢,親病沈重,萬無還官之望云,改差,何如?傳曰,允。
又啓曰,密陽府使趙秉老,洪州牧使李象億相換事,命下矣。趙秉老,以前任公州判官,李象億,以前任淸風府使,俱在解由未出中,何以爲之?敢稟。傳曰,勿拘。
兵曹啓曰,今正月初九日乙巳丑正二刻十分,立春,改火進上時,宗廟署·社稷署,永禧殿·永寧殿·孝文殿,景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又啓曰,宣傳官李周喆,五衛將李章烈·李瑢·李膺漢·李周兢·李鍾珩,忠翊將李鍾正,景福宮衛將崔東翰·郭俊英,慶熙宮衛將權秀璜·金在賢,俱以病難供職,呈狀乞遞,竝改差,新除授慶州營將洪彦錫,素患痰癖之症,一倍添劇,萬無登途赴任之望云,全羅兵虞侯李敏應,親病猝重,萬無離側遠赴之望,俱以呈狀乞遞,親病雖如此,不可循例改差,竝罷黜,何如?傳曰,允。
又啓曰,判中樞府事有闕之代,輔國知中樞府事金炳國,依例從座目陞付之意,敢啓。傳曰,知道。
又啓曰,統虞侯作爲統制中軍,以嘉善折衝曾經兵閫擬望事,自備邊司,草記啓下矣。時任虞侯李孺虎,資歷不足,減下之意,敢啓。傳曰,知道。
又啓曰,今番璿派武士試取時,出身李義吉,邊二中,李秉秀貫一中入格,俱以閑良誤錄,至蒙李義吉直赴殿試,李秉秀直赴會試之判下,臣之矇然不察,不勝惶悚,而原別單中,義吉之直赴殿試,秉秀之直赴會試,竝勿施之意,敢啓。傳曰,知道。竝加資。
有政。吏批,判書姜時永,參判李升洙,參議金尙鉉,病不來。以李寅奭爲大司憲,閔升鎬爲執義,朴定鉉爲掌令,許栻爲持平,張膺杓爲副應敎,洪兢周·金炳翊爲修撰,鄭漢然·李赫準爲副修撰,金漢淳爲判義禁,李升洙爲同經筵,李鼎在·任泰瑛·李豐翼爲同義禁,金益容爲禮曹參議,朴海哲爲奉常正,申克休爲軍資正,李喆南爲禮曹正郞,崔益鉉爲直講,申耆永爲假監役,洪南周爲嘉山郡守,梁柱台爲通津府使,金左根爲宗廟都提調,致仕奉朝賀單金興根,奉副事傳敎,領敦寧單金左根,軍資判官李裕憲,姑爲仍任事承傳,贈吏判文衡金龜柱,復其官爵事,承傳,宗正卿單李周喆,密陽府使趙秉老,洪州牧使李象億,已上相換事承傳,前僉使蔡光臣,今加嘉義,回榜人,依定式加一資,故學生金邁鎭,贈童敎,孝行卓異,贈職事承傳。再政,以柳龍䥁爲奉常主簿,知義禁二單,李鼎在·任泰瑛,兼宗正卿單李寅奭。兵批,參判李景夏進,兵批啓曰,統制中軍,今當差出,而當品中可擬之人乏少,堂上曾經兵使竝擬,何如?傳曰,允。
以宋廷和爲都摠管,孫亮錫爲宣傳官,南宮㺶·曺重振·趙秉吉·崔寬錫·林秉周爲五衛將,柳泰魯爲忠翊將,崔濟東·韓錫範爲景福將,金俊基·李秉喜爲慶熙將,李根周爲訓鍊主簿,李熙正爲武兼,李兼熙爲統制中軍,李孺虎爲慶州營將,李志赫爲全羅兵虞侯,純虞侯李孺虎減下事承傳。再政,以尹滋悳爲副摠管,白希洙爲訓鍊都正,尹一成爲訓鍊主簿,金炳善爲武兼,李文欽爲守門將,趙翼顯爲禁衛把摠,判中樞單金炳國,同知單南宮㺶,僉知單曺重振。三政,以申觀浩爲知事,朴元陽爲宣傳官,曺秉斗爲守門將,同知單趙秉吉,副摠管單宋廷和。
領議政趙斗淳,左議政李裕元,右議政任百經等箚曰,歲籥載新,太廟閟宮展謁有命,穀朝已涓,啓蹕隔日,而見今春雨頻仍,尙未快霽,載陰載陽,泥路濘淖,此時觸冒勞動,有非大聖人節宣之方,伏況我東朝殿下止慈之念,亦豈不憧憧乎哉?玆敢疾聲聯籲。伏乞聖明,仰稟東朝,亟寢成命,容俟晴佳,更令擇吉,千萬顒祝。答曰,省箚具悉卿等之懇。卿等之懇旣如此,當勉從矣。仍傳曰,此批答,遣史官傳諭。
領敦寧金興根疏曰,伏以穀燧載更,孝文殿春享告成,俛仰之頃,歲年三易矣。伏惟孝思攀慕,益復如新,仍伏念臣自己未以來,陳情乞退,章凡五上,材識無所短長,疾病莫能陳就,其不得不退之實,歷數而備言,朝野之所悉也,而特以年未及至,未遂至願,迨我聖上嗣服,邦籙維新,忝在大官之列,嘗叨勸講之席,仰瞻日表英武,睿知天縱,幸逢大有爲之聖主,萬億年迓續景命,肇基於一元之初,暗聾跛躄,擧皆思見德化,顧何敢以微末去就,煩瀆也哉?含默自抑,捱時度日,每誦古人血氣衰竭,耳目不聰。伏乞骸骨生還鄕里之語,三復慨歎,拊心摽擗,今則歲律云改,犬馬之齒,恰滿七十,卽禮經致仕之年也。於是乎區區衷懇,乃可以仰暴於黈纊之下矣,念臣榮名通籍,居然四十有一年,偏蒙四聖朝特達之知遇,內外淸要,兜攬已遍,未有尺寸之能,以放絲毫之補,濫躋兩府,一無有爲,歇後糊塗之誚不待人言,而自知漸恧。唐朝宰相有言曰,才不逮人,藝非經國,命偶時來,榮因歲積,昇台座陛,積贏成疾,安可仍尸重祿者,政謂臣今日情事也,其進其退,不足有無於朝端,而若夫貞痼之疾,較歲愈加,昏聵而視聰幾廢,痿痺而步履莫運,頑痰壅於中,虛汗浹於外,精神由是眩瞀,氣力隨以澌綴,宛轉呻囈,藥餌爲命,尋常起居之班,闕焉不進,亦已多矣。義分都隳,罪戾彌積,況休致一念,蘊結不解,五內薰煎,百體疼痛,惝怳憂憹,如醉未醒,惟恐溘先朝露,不得三字之銜,行而愧影,寢而愧衾,悶隘至於斯極矣。朝廷之不許退者,非謂筋力猶可備任使,諒由年之未至也,年之未至,尙已屢籲,年已至矣而因仍蹲居,自壞禮防之大且重焉,則顚倒潰裂,將爲何如人也?國而切尸素之愧,家而抱滿溢之憂,求退未退,疚於心而痼劇於身,無補於家國,有害於身心,有若是焉,其可一日濡滯,俱妨於公私乎?略綴前後控實之辭,披肝瀝膽,齎沐嗚呼,敢望聖慈,矜憐其情之不可留,此年之不可踰,仰稟東朝,亟賜允兪,侈臣以奉朝賀名目,使微物得遂其性,匹夫不奪其志,永作晠世之逸民,偃息於蓬蓽之下,瞻望觚陵,歌詠聖澤,以卒餘生云云。答曰,省疏具悉卿懇。自予嗣服以來,卿之登對筵席,凡幾遭乎?每一覿德,予心充然,夫豈無所恃無所賴而然哉?惟卿貞亮之節,堅確之操,經世綜物之識,憂國愛君之誠,累朝之所倚毗,國人之所信服也。忠藎體國之重,本無居位處閒之別,老成鎭物之功,自在事務施爲之外,則予所以恃卿而賴卿,當何如哉?詢黃髮之喜耇造德之美,向亦以告於左相,而卿庶應諒予之衷矣。今此苦懇,有失所望,屢回斟量,實勞我心,而抑又思之,歲歷七載,章凡六上,卿之以此耿耿,亦云久矣。卿之體國鎭物,予之恃卿賴卿,非三字銜之所能增損而輕重之,則爲卿成就美事,亦可以賁飾朝家之盛典,風勵一世之名節,致政之請,今姑奉副,凡朝廷大議論大政令,有得失利害之關係民國者,卿不宜休致自居,時復指陳匡輔,遹追先人世篤忠貞,永不忘在王家之盛。仍傳曰,此批答,遣史官傳諭。
右承旨鄭基會疏曰云云,省疏具悉。所請依施。
備忘記,慶尙左兵使李奎奭,吉州牧使申正熙下直,各長弓一張·長箭一部·片箭一部·筒兒一箇,賜給。
上在昌德宮。停常參·經筵。
藥院提調金炳㴤,副提調金炳地啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,撥路申飭,何等截嚴,而卽見義州府尹·平安監司·謝恩使先來狀啓,則今月初四日封發者,今始到院,不飭之該道臣及義州府尹,竝推考,當該軍官及陪持,令攸司科治,何如?傳曰,千里泥濘,中路遲滯,容或無怪,推考與科治置之,申飭可也。
傳曰,元陵攝行酌獻禮後,大臣仍詣陵上,奉審以來。
大王大妃殿傳曰,元陵參奉作窠,鰲興府院君嗣孫問名,令該曹,口傳擬入。
大王大妃殿傳曰,德興大院君第宅,因嗣孫零替,未能隨毁隨補,將至頹壓之境,追惟往昔,寧不痛傷?此宮所重,與他逈別,不得不修葺乃已,而見今度支經用,尙患苟艱,只以御甲胄錢五千兩,特爲劃下,自戶曹卽速修改,而此外不足之數,宗府諸堂,爛加商確,從長措處,俾爲竣役事,分付。
傳曰,明日春到記,仁政殿命官爲之,都承旨馳往泮宮,今日夕食堂,收取以來。
傳曰,有實故摠管許遞,前望入之。
摠管前望入之,副摠管李正鉉落點。
傳曰,漢城右尹許遞,行護軍宋欽翼除授。
弘文館啓曰,上番姑降入直,事甚未安,新除授修撰洪兢周·金炳翊,副修撰鄭漢然·李赫準,竝卽牌招,推移入直,新除授副應敎張時杓,一體牌招察任,何如?傳曰,允。
以副應敎張時杓,修撰洪兢周·金炳翊,副修撰鄭漢然·李赫準牌不進,罷職傳旨。傳曰,只推。
以全羅監司鄭健朝狀啓,長水等邑民家失火事。傳曰,聞甚驚慘,元恤典外,別加顧助,趁卽結搆奠接之方,廟堂措辭分付。
以全羅監司鄭健朝狀啓,茂長縣人命渰死事。傳曰,聞甚矜惻,元恤典外,別加顧助,渰死人,如有生前身還布,竝蕩減,未拯屍身,期於拯得之意,廟堂措辭分付。
禮曹啓曰,卽接景慕宮官員所報,則明日春到記試取時,本宮官員,俱爲觀光云矣,依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
實錄廳啓曰,本廳謄錄郞廳閔升鎬,見帶臺職矣,職務相妨,所帶臺職,今姑許遞,仍令該曹,口傳付軍職,使之察任,何如?傳曰,允。
禁衛營啓曰,本營哨官金駿錫·朴道原,俱有身病,勢難察任,改差,何如?傳曰,允。
吏曹口傳政事,以金商休爲元陵參奉,右尹單宋欽翼除授事,承傳。
兵曹,以李容象爲訓鍊都監中軍。
備忘記,長淵縣監金聖求,美錢僉使李膺玩,安義僉使吳英俊,玉江萬戶胡宗周下直,各長弓一張·長箭一部·片箭一部·筒兒一個,賜給。
上在昌德宮。停常參·經筵。
傳曰,人日製,明日通方外爲之,試紙,用大好紙,弘文提學,待明朝牌招。
傳曰,弘文提學許遞,前望入之。
弘文提學前望入之,金大根落點。
傳曰,考官金世均,讀券官趙得林,竝命官爲之。
政院啓曰,奏御文字,何等審愼,而昨日玉江萬戶胡宗周下直肅單,誤以金宗鉉書入,致勤下敎,事未前有,萬萬駭然,原單子勿施,當該萬戶及矇然來呈之通禮院官員,竝所當重勘,而本院請推之外,無他可施之罰,何以爲之?敢稟。傳曰,該萬戶請罪置之,通禮院官員推考,書員,令攸司,從重科治。
傳曰,捧納承旨,從重推考。
傳曰,春到記講居首通幼學申錫淵,製述賦居首三下進士李龍雨,草三下進士洪大鍾,竝直赴殿試講,之次通幼學李錫弘等四人,製述之次次上幼學沈相學等二人,竝直赴會試講,之次通幼學金定義等六人,製述之次次上幼學趙秉鎬,竝給二分講,之次略幼學柳廷植等四人,製述之次次上進士李章翊等二人,竝給一分講,之次略幼學金始煥等十二人,製述之次次上幼學趙興鍾等三人,各奎章全韻一件賜給。
傳曰,入格儒生,明日待令。
弘文館啓曰,副應敎張時杓,修撰洪兢周·金炳翊,副修撰鄭漢然,旣有只推之命,竝卽牌招察任,何如?傳曰,允。
以副修撰鄭漢然牌不進,罷職傳旨。傳曰,只推。
禮曹啓曰。傳曰,奉朝賀宣麻時,當親臨于便殿事,命下矣。親臨宣麻吉日時,令日官李秉洪推擇,則今正月十九日午時爲吉云,以此日時擧行,何如?傳曰,允。
議政府啓曰,頃以關西還弊矯捄之方,令道臣更爲從長啓稟之意,行會矣,卽見該道監司洪祐吉狀啓,則戶結排斂及時存穀執錢,竝與城餉火稅等擧行,條例另具節目上送,請令廟堂稟處矣。今此更張,卽不得已之擧,而戶結排斂,亦出於民者也,尙曰今便從前,糶糴之爲民膏肓,可知矣。節目條例,俱極瞻據,竝依此施行,其中辛丑減貢錢,卽鹿茸價也。係是度支經用,雖不作還,亦不可混屬於給代之資,依前自該曹句管,城餉,是緩急所需,不可不備,而限三年準十萬石,必有酌量定算,更爲消詳添錄於元節目,當此大變通之會,所謂虛留流逋等名色,雖不得一切徵捧,而平壤等邑虛簿査覈,是不可已之事也。逋數多寡,犯人誰某,期於築底窮覈,按律處斷,火稅代錢,與本色,俱有其弊,蓋本色濫捧,法外也。爲守令者莫之覺察,則雖以代錢磨鍊,安知不更有高價濫執之患乎?姑令以本色,依前收捧,而萬一有濫捧之邑,當該守令,先罷後拿,至於限年完糴之方,道啓所以指陳便否者,誠切中窽要,而此係城餉十萬石以後之事,容俟其時,更加商確爲未晩,以此意行會,何如?傳曰,允。
備邊司薦望,以李鎬俊爲義州府尹。
備邊司啓曰,諸道春操稟啓,今幾齊到矣。詰戎重務也,停操之便成已例,實涉疎虞,決不當積久寢置,而見今軍額,釐整方張,不無未了處,則此時徵調,易致貽擾,八道四都水陸諸操巡歷巡點,竝姑停止,官鎭門聚點,堤堰處完役,使之着意擧行,各樣都試,竝與停退,條按例合設之意,分付北兵使,狀本之過期不來,殊甚疎忽,該帥臣推考,何如?傳曰,允。
禮曹啓曰,卽接永禧殿官員所報,則明日人日製試取時,本殿官員,俱爲觀光云矣,依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又啓曰,卽接景慕宮官員所報,則明日人日製試取時,本宮官員,俱爲觀光云矣,依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又啓曰,卽接社稷署所報,則明日人日製試取時,本署官員,俱爲觀光云矣,依定式本曹佐郞張仁澤假官差送,以爲代直後赴試之地,何如?傳曰,允。
大護軍金世均疏曰,伏以臣於春到記,儒生殿講考官之望,又蒙恩點,又伏奉命官爲之之命矣。非崇秩而膺是任,不但賤分之踰濫,卽是試體之違越,義難冒當,忙陳短章。伏乞聖明,俯垂諒察,仰稟東朝,亟許變通,以存舊規,不勝幸甚。答曰,省疏具悉。旣有已例,卿其勿辭,考講。
敦寧都正韓敦源疏曰,伏以臣,今伏奉到記考講參試之命矣。試事攸重,卽宜趨承之不暇,而第臣年前,猥忝監試參試之役,至遭榜後譴罷之典,罪著不職,常切悚蹙,試席一步,艮限在前,今何可以講製稍異,靦然冒參,重招僨誤之誅也哉?召命之下,承膺無由,玆敢短章,仰瀆崇嚴。伏望聖慈,仰稟東朝,亟遞臣參考之任,俾微分獲安焉,臣無任云云。省疏具悉。往事何必追引?爾其勿辭,卽爲入來。
備忘記,江界都護府使鄭周應,三和都護府使尹善應,特寨僉使李炳奎下直,各長弓一張·長箭一部·片箭一部·筒兒一個,賜給。
上在昌德宮。停常參·經筵。
傳曰,奉審大臣入侍。
傳曰,入格儒生入侍。
傳曰,元陵酌獻禮時,獻官左議政,內下大豹皮一令賜給,其餘諸執事,各兒馬一匹賜給,本陵別檢與參奉,陞六。
大王大妃殿傳曰,望祭,攝行磨鍊。
傳曰,左承旨持此御題,與弘文提學,偕往泮宮,試取以來。
宋熙正啓曰,敬奉御題,與弘文提學,偕往泮宮,人日製儒生試取,則收券爲八百三十七張矣,捧入之意,敢啓。傳曰,知道。
傳曰,入直兵摠府堂上在院承旨,竝試官加差下,使之分考。
傳曰,人日製儒生賦居首三下幼學李敎鉉,之次草三下幼學金永珯,竝直赴殿試,之次次上幼學金喆熙,直赴會試,之次次上幼學丁學朝,給二分,之次次上進士任百謹,給一分,之次次上進士金明鎭等五人,各奎章全韻一件賜給。
傳曰,入格儒生,明日待令。
弘文館啓曰,副修撰鄭漢然,旣有只推之命,卽爲牌招察任,何如?傳曰,允。
以副修撰鄭漢然牌不進,罷職傳旨。傳曰,只推。
御營廳啓曰,本廳千摠李鍾晉,身病甚重,勢難察任,改差,何如?傳曰,允。
又啓曰,本廳軍色從事官李明應,身病甚重,勢難察任,改差,何如?傳曰,允。
禁衛營啓曰,本營中軍任弘模,身病甚重,勢難察任,今姑改差,何如?傳曰,允。
兵曹,以趙台顯爲禁衛中軍,兵曹口傳政事,以李志謙爲兼內乘。
京畿監司趙在應疏曰,臣於歲前,遭伉儷之喪,新阡,將厝於道內麻田地,臨壙一訣,情理所不容已者,第緣官守有限,不敢擅自離次,短章控實,仰稟東朝,亟遞臣所縻藩銜,俾獲伸私情云云。答曰,省疏具悉。卿其勿辭,從便往來。
備忘記,波知僉使趙在斗下直,長弓一張·長箭一部·片箭一部·筒兒一個,賜給。
乙丑正月十二日巳時,上御重熙堂,入格儒生入侍時,左承旨鄭基會,假注書趙秉肅,記注官鮮于昇,別兼春秋金炳翊,以次進伏,儒生等序立階下訖。
乙丑正月十二日未時,上御重熙堂,奉審大臣入侍時,同副承旨朴瑄壽,假注書趙秉肅,記注官鮮于昇,別兼春秋金炳翊,左議政李裕元,以次進伏訖。上曰,史官分左右。仍命大臣進前,裕元進前問候,各殿問候訖。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
傳曰,右副承旨許遞,前望入之。
承旨前望入之,金泰郁落點。
政院啓曰,同副承旨金泰郁,時在多大鎭任所,交代後斯速乘馹上來事,下諭,何如?傳曰,許遞,前望入之。
承旨前望入之,李敎獻落點。
傳曰,入格儒生入侍。
傳曰,工曹判書許遞,前望入之。
工曹判書前望入之,金炳學落點。
傳曰,政官牌招開政。
傳曰,呈告判義禁經筵春秋兵曹堂上,竝許遞,今日政差出。
傳曰,摠管有闕之代,今日政差出。
傳曰,知春秋有闕之代,前望入之。
知春秋前望入之,金炳學落點。
政院啓曰,因知事金炳學上疏,時原任大臣館閣堂上命招會議事,批下矣。依配享會圈時例,政府西壁六卿三司長官,一體牌招,而副提學未差,在前如此之時,有次官,代行之例,諸玉堂一竝牌招,以爲推移進參之地,何如?傳曰,允。
以江華留守鄭憲容狀啓,井浦萬戶崔學植褒奬之典,令該曹,考例稟處事。傳曰,公廨之損財修葺,人命之濱危救活,俱是實績,其在激勸之政,不可無褒賞,該萬戶崔學植,特爲加資,待其瓜滿,善地邊將,隨先差送。
賓廳啓曰,知事金炳學,疏請綾原大君,追配仁祖大王廟庭,麟坪大君,追配孝宗大王廟庭,南延君·豐恩府院君,追配純祖大王廟庭,而批旨內,時·原任大臣·館閣堂上命招會議事,命下矣。臣等依已例,與應參諸臣,來會收議,則領府事臣鄭元容以爲,重臣疏請,卽盈庭大同之論,而國朝未遑之典也。綾原大君之臨危節義,麟坪大君之翊儲誠忠,自昔竹帛鼎彝之所紀美而垂耀也。南延君之秉忠篤棐,毓慶啓佑,豐恩府院君之忠勤勳勞,一心王室,在今縉紳黎庶之所躬覩而景仰也,況宗英國舅之宗功紀勞,本我家禮則有者乎?伏願亟降明敎,以副群望焉云。領敦寧臣金左根以爲,從而享,所以紀功宗也。今以宗英偉茂之績,國舅篤棐之忱,配腏胥及之列,禮所云有其擧之者也,區區於此,無容他見矣云。領議政臣趙斗淳以爲,綾原大君偉烈,重之麟坪大君勳勞之有大造,粤若南延君之謹篤受知,式至今日休矣。宗英與享,若義安之於太祖庭,益安之於定宗庭,厥有我家禮,豐恩國舅之迪棐忱恂,鞠瘁王室,今於鬷假之所,倂陪侑腏之列,則功宗之紀逸勤之胥及也,伏惟裁允云。判敦寧臣李景在以爲,重臣疏三宗英一國舅從享之請,俱以忠藎篤棐,尙此未遑,特有以禮至重,揀至愼故也。綾原大君,矢死於南城圍急,請代於世子質行,忠義炳朗,人到今欽誦,麟坪大君,入瀋館而翊護儲君,明大義而連策兩勳偉績昭垂,國賴以奠安,南延君忠貞詩禮,黙贊弘烈,已有焜耀乎當時,毓德闡仁,長發其祥,式至啓佑乎今日,追本崇報,宜有別焉豐恩府院君,托心膂而鞠瘁,處肺腑而勳勞,上結昭融之契,廾載著匡濟之美,俯竭追報之義,一疏定世獻之儀,其扶宗社垂竹帛之功之德,曠世罕儔,雖有年代之久近,俱合配食於廟庭,以臣淺見,無容他議,而追配之典,至敬且重,伏惟上裁云。左議政臣李裕元以爲,綾原之貞忠偉烈,麟坪之勳勞積德,粤若南延君仁厚長發,式克今休,豐恩國舅忱恂勤勩,允合於追腏之列,我家典禮,厥有可據,伏願裁允云。右議政臣任百經以爲,宗英偉茂之烈,國舅篤棐之忱,尙闕追腏者,卽我家未遑之典也,今此追配之議,寔出大同之論,伏願上裁云。內閣提學臣金炳國以爲,此實輿論所在,且係臣兄之所疏請者,則臣豈有他見乎云?兼工曹判書臣金炳學以爲,臣於今日,已有疏陳,無容更達云。兼戶曹判書臣李敦榮以爲,綾原大君之秉義達禮,麟坪大君之危忠卓節,戰之乘史,炳如日星,若南延君·豐恩府院君,世篤忠貞,身佩安危,臣亦嘗及見矣。竝此追配之請,允合大烝之義云。內閣提學臣金學性以爲,名節勳庸,俱爲同德之宗臣,允合於一體之祀者,而卽朝家未遑之典也,而今日追擧,克愜情禮,臣亦無容他議矣云。弘文提學臣金大根以爲,勳業名節,俱合腏享,今玆疏請,寔出於公共之輿論,臣無容他議云。左參贊臣李宜翼以爲,今此大臣諸臣之議,實是擧國同情之願,臣無容他見云。刑曹判書臣李圭徹以爲,勳業名節,忠貞勤勞,允合腏享之典,而今此疏請,輿論所在,尙云晩矣,臣無他議云。吏曹判書臣姜時永以爲,今此四前修之至行懿德,豐功盛烈,宜有列朝庭腏之典,而尙此未遑,實爲群情之齎菀,亟擧盛典,允合禮宜,臣無容他議云。禮曹判書臣曺錫雨以爲,勳業名節,忠貞勤勞,俱合腏享之典,而幾年未遑之餘,今此疏請,寔出於公共之論,而無容更議云。右參贊臣任百秀以爲,宗英之世篤忠貞,國舅之忱恂勤勩,允合追腏之典,輿論攸同,亦無容更議云。藝文提學臣李參鉉以爲,幾年未遑之典,有今日追配之請,輿論所在,臣無容更議云。大司憲臣李寅奭以爲,名節勳庸,忠貞勤勞,允合從祀之典,而今此疏請,實副輿論,臣無容兩議矣云。大司諫臣睦仁培以爲,名節勳德,忠貞勤勞,俱合於從祀之典,而今玆疏請,寔出於公共之論,臣無容更議云。應敎臣李根秀以爲,名節勳庸,俱宜從享,今日之追擧,允副輿情,臣無容更議云矣,敢啓。答曰,今已詢同,依議施行。
賓廳會議,仁朝大王廟庭配享功臣,綾原大君貞孝公俌,孝宗大王廟庭配享功臣,麟坪大君忠敬公,純祖大王廟庭配享功臣,南延君忠正公·忠敬公趙萬永。
政院啓曰,仁祖大王·孝宗大王·純祖大王廟庭配享功臣望單子,今已啓下,依例招致禮曹郞廳,傳授之意,敢啓。傳曰,知道。
以吏曹參議金尙鉉牌不進,罷職傳旨。傳曰,只推。
議政府啓曰,大小科,旣令各道營下設場矣,今春巡歷竝停止,畿內東西陵·園·墓所,關東·關北陵寢奉審,敬遵近例,以道內秩高守令擧行事,知委,何如?傳曰,允。
又啓曰,式科試日漸近,四道京試官,今日政差出,何如?傳曰,允。
兵曹啓曰,五衛將南宮㺶·曺重振·趙秉吉·崔寬錫,景福宮衛將崔濟東·韓錫範,慶熙宮衛將李秉喜,俱以病難供職,呈狀乞遞,竝改差,何如?傳曰,允。
吏曹啓目粘連,議政府司錄鄭壽龍登科後,年滿五十,依定式六品職遷轉,何如啓,依允。
有政。吏批,判書姜時永進,參判李升洙,參議金尙鉉牌不進。以朴蘭壽爲執義,趙啓昇爲右尹,張龍逵爲兵曹參議,洪鍾應爲判義禁,李鼎在爲知經筵,鄭勉洙·鄭壽龍爲典籍,李明應爲公忠道京試官,李冕光爲慶尙道京試官,任孝直爲全羅道京試官,李根秀爲平安道京試官,李貞夏爲假監役,柳基賢爲元陵別檢,權可鍾爲童蒙敎官,李象暾爲元陵參奉,典牲直長李膺愚,司圃直長李應駿已上相換,守義州府尹單李鎬俊,前縣監鄭翼容,今加通政,朝官年八十,依定式加資,故同敦寧李羲斗,贈吏判,例兼工曹判書李鼎在考,故府使李埴,贈吏參,例兼贈持平,李光裕贈吏議,故參奉李耒贈僕正,守義州府尹李鎬俊三代,故學生趙觀永贈吏參例兼,故學生趙鎭斗贈吏議,已上同知,趙秉吉兩代,左尹單趙啓昇,右尹單李承益。
兵批,參判李景夏進,以趙然昌爲都摠管,宋欽翼爲副摠管,崔東翼·金鍾顯·金益洪·李春成爲五衛將,李圭振·陰始弘爲景福將,尹公麟爲慶熙將,許奎爲多大僉使,同知單崔寬錫,僉知加設單李敎獻,兩西運餉使單李鎬俊,井浦萬戶崔學植,今加折衝加資事,覆啓判下。再政,以具鳳祖爲宣傳官,同知單崔濟東。
乙丑正月十三日巳時,上御重熙堂。入格儒生入侍時,同副承旨朴瑄壽,假注書趙康夏,別兼春秋金炳翊·趙定熙,以次進伏,儒生等,序立階下訖。
上在昌德宮。停常參·經筵。
傳曰,傳香承旨,馳詣宗廟·景慕宮奉審,摘奸以來。
奎章閣啓曰,明日,卽奎章閣春孟朔大奉審日次,時·原任閣臣,依節目進詣擧行之意,敢啓。傳曰,知道。
備邊司啓曰,義州府尹李鎬俊,以其身病,呈狀乞遞矣,實病旣如是,有難强令察任,改差,何如?傳曰,允。
禮曹啓曰,仁祖大王廟庭配享功臣綾原大君貞孝公俌,孝宗大王廟庭配享功臣麟坪大君忠敬公,純祖大王廟庭配享功臣南延君忠正公·忠敬公趙萬永,已爲啓下矣。位版造作,遣官設祭,敎書製述等事,竝令各該司,照例擧行,而此與大王祔廟時配享之節,有異,謹稽臣曹謄錄,則純祖朝癸巳忠文公金祖淳追配正宗大王廟庭時,議定於四月,而配享於秋享大祭之日,今亦依已例,夏享大祭時擧行,何如?傳曰,允。
宗親府啓曰,宗親科設行,卽朝家敦宗之盛擧也。所重顧何如,而今番武試參榜人李秉采,稱以桂城君後裔,至有冒錄云,故溯考派系,則桂城之孫金陽守,以無后懸錄,極其昭然,而今此秉采之冒稱金陽守後孫者,非但無所可據,自歸蔑親罔上之科,究厥罪狀,誠極痛駭,原榜中其姓名,爲先拔去,移送秋曹,嚴刑遠配之地,而外此文武榜目中,又若有此等冒赴之類,則亦自臣府,這這摘發以聞,俾杜日後淆雜之弊,何如?傳曰,今此設科,專欲爲敦親之意,而渠敢冒錄璿派,至有此赴擧入格,究厥所爲,萬萬痛惋,卽爲照律嚴勘,亦自宗中,考察派系,一一摘發,永杜混雜之弊。
上在昌德宮。停常參·經筵。
藥房提調金炳㴤,副提調金炳地啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,今日藥房問安啓辭入傳之際,史官一員,不爲待令,以致闕參,事未前有,萬萬駭然,當該兼春秋,所當重勘,而本院請推之外,無他可施之罰,何以爲之?敢稟。傳曰,今日,卽上元日,姑爲安徐,而闕參駭然,申飭可也。
又啓曰,同副承旨朴瑄壽,今日不爲仕進,卽爲牌招,何如?傳曰,允。
傳曰,副護軍李載冕,享官加差下。
傳曰,議藥同參,鄭一龜減下,幼學朴容珉差下。
奎章閣啓曰,景慕宮望廟樓,今望奉審,無頉之意,敢啓。傳曰,知道。
又啓曰,臣等進詣奎章閣,先大王御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又啓曰,守宮檢校直提學李㘾,待開門牌招,何如?傳曰,允。
禮曹啓曰,皇壇壇上及祭器等物,每年孟春,戶·禮曹堂上奉審事,曾有定式矣,今正月二十一日,臣曹與戶曹堂上,進去奉審後,稟處,何如?傳曰,允。
內醫院啓曰,議藥同參,鄭一龜減下,幼學朴容珉,議藥同參差下,使之入診時,輪回待令事,命下矣,依下敎,議藥同參差下,令該曹,口傳付軍職冠帶常仕,何如?傳曰,允。
備邊司薦望,以李建弼爲義州府尹。
刑曹啓曰,宗親府啓辭內,宗親科設行,卽朝家敦宗之盛擧也,所重顧何如,而今番武科參榜人李秉采,稱以桂城君後裔,至有冒錄云,故溯考派系,則桂城之孫金陽守,以無后懸錄,極其昭然,而今此秉采之冒稱金陽守後孫者,非但無所可據,自歸於蔑親罔上之科,究厥罪狀誠極痛駭,原榜中其姓名,爲先拔去,移送秋曹,嚴刑遠配之地,而外此文武榜目中,又若有此等冒赴之類,則亦自臣府,這這摘發以聞,俾杜日後淆雜之弊,何如?傳曰,今此設科,專欲爲敦親之意,而渠敢冒錄璿派,至有此赴擧入格,究厥所爲,萬萬駭惋,卽爲照律嚴勘,亦自宗中,考察派系,一一摘發,永杜淆雜之弊事,命下矣。謹按律文,則大典通編戶籍條有曰,職役姓名,不以實書者,杖一百徒三年,罪人李秉采,依此律決杖一百後,公忠道保寧縣徒三年定配所,卽爲押送之意,敢啓。傳曰,知道。
上在昌德宮。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。
展謁,還入齋室後,藥房·內閣·政院·玉堂口傳問安。答曰。知道。仍詣景慕宮,入齋室後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。
傳曰,南延君祠宇歷拜時,宗正卿,廟內入參。
傳曰,禮遇之勤,固不在於爵祿之縻,而林下宿德之登崇,亦予延竚之道也。祭酒宋來熙,正卿,副護軍金炳駿·趙秉悳,亞卿,司直任憲晦·李敏德,通政階竝特授。
傳曰,山林敦諭,諸承旨分撰,令地方官傳諭。
傳曰,麟坪大君祠版,遣左承旨,看審以來。
傳曰,侍衛軍兵,令各其營饋粥。
傳曰,明日出宮內門路,以協陽門爲之。
奎章閣啓曰,大駕今已還宮,守宮檢校直提學李㘾,依定式減下,何如?傳曰,允。
都摠府啓曰,今日入直內三廳武兼禁軍及軍兵等,當爲中日射習技放,而動駕相値,不得設行之意,敢啓。傳曰,知道。
訓鍊都監啓曰,謹依下敎,隨駕將官將校軍兵及武藝別監等處,饋粥之意,敢啓。傳曰,知道。
兵曹啓曰,今正月十七日,武臣堂上朔試射日次,而動駕相値,不得爲之之意,敢啓。傳曰,知道。
御營廳啓曰,謹依下敎,本廳侍衛軍兵等處,饋粥之意,敢啓。傳曰,知道。
乙丑正月十六日辰時,大駕詣宗廟·景慕宮展謁擧動入侍時,行都承旨金炳地,左承旨宋熙正,右承旨鄭基會,左副承旨李源珪,右副承旨李敎獻,同副承旨朴瑄壽,史官缺,提學金炳國,檢校直提學金炳地,直閣李世用,檢校待敎閔奎鎬·鄭範朝·趙成夏·趙寧夏·李載冕·洪承億,以次侍立。時至,通禮跪啓請外辦。上具白布裹翼善冠·白袍·白布裹烏犀帶·白皮靴,乘輿出宣化門,藥房提調金炳㴤,副提調金炳地,進前問候訖,仍出協陽門,至延英門降輿,步過還乘輿,至仁政門降輿,乘輦出敦化門,進發至宗廟大門外,通禮跪啓請降輦,上降輦,入幄次改具翼善冠·無揚黑圓領·袍靑鞓·素玉帶·黑皮靴,乘輿由東挾門,至齋門外,降輿,入齋室,少頃,通禮跪啓請出次,上出次,通禮前導,詣版位,贊儀唱鞠躬四拜興平身,上行四拜禮,陞詣廟內,各室奉審訖。承旨奏曰,侍衛,使之待令于西神門外乎?上可之。仍出西神門外,詣永寧殿,入就版位,行四拜禮,陞詣殿內,奉審訖,通禮導上出東神門,時原任大臣進前問候訖。上還入齋室,少頃,乘輿出大門外,降轝入幄次,改具白布裹翼善冠·白袍·白布裹烏犀帶·白皮靴,乘輦進發,至景慕宮前路。傳曰,麟坪大君祠版,遣左承旨看審以來,出傳敎至景慕宮大門外,降輦入幄次,改具翼善冠·無揚黑圓領袍·靑鞓·素玉帶·黑皮靴,乘輿由東挾門入齋室,少頃,上出次,通禮前導,入就版位,行再拜禮,陞詣宮內奉審記,仍詣望廟樓,入就版位,行四拜禮訖,陞詣殿內,捲帳奉審訖,還入齋室,少頃,通禮跪啓請出次,上出次,乘輿,出大門外,入幄次,改具白布裹翼善冠·白袍·白布裹烏犀帶·白皮靴,以出乘輦,至宗廟前路,降輦步過,還乘輦至敦化門外。傳曰,貢市堂上,率貢市人入侍。貢市堂上,率貢市人,以次進伏。上詢瘼訖,入敦化門至仁政門,上降輦乘輿,至延英門步過,還乘輿,入協陽門,兵曹判書跪稟放仗,承旨請出標信解嚴,上由宣化門還內,諸臣以次退出。
上在昌德宮。停常參·經筵。
大駕詣景祐宮,入齋室後,藥房·內閣·政院·玉堂口傳問安。答曰,知道。仍詣南延君祠宇,入幕次後,藥房·內閣·政院·玉堂口傳問安。答曰,知道。展拜還入幕次後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。
乙丑正月十七日巽時,大駕詣景祐宮展拜,仍詣南延君祠宇展拜,擧動入侍時,行都承旨金炳地,左承旨宋熙正,右承旨鄭基會,左副承旨李源珪,右副承旨李敎獻,同副承旨朴瑄壽,史官缺提學金炳國,檢校直提學金炳地,直閣李世用,檢校待敎閔奎鎬·鄭範朝·趙寧夏·李載冕·洪承億,以次侍立。時至,通禮跪啓請外辦。上具白布裹翼善冠·白袍·白布裹烏犀帶·白皮靴,乘輿出宣化門,藥房提調金炳㴤,副提調金炳地,進前問候訖,仍出協陽門,至延英門,降輿步過,還乘輿,至仁政門,降輿乘輦,出敦化門,進發至景祐宮大門外,上降輦乘輿,由東挾門,降輿,入齋室,少頃,通禮跪啓請出次,上出次,通禮前導,入就版位,行再拜禮,陞詣廟內奉審訖,仍詣誠一軒,行四拜禮,陞詣軒內,捲帳奉審訖,上還入齋室。命書傳敎曰,今日展拜,卽予嗣服後初行之禮也,追惟往事,愴慕冞切,仰體昔日聖念,且承慈敎,副司果朴齊寬·洪承億,特爲加資。出傳敎又命書傳敎曰,咫尺之地廟貌入望,而典式攸係不得伸誠,私心悵缺,曷有其極?豐恩府院君內外祠版,遣都承旨看審以來。出傳敎少頃,通禮跪啓請出次,上出次,乘轝至南延君祠宇門外,降輿,入幄次,少頃,通禮跪啓請出次,上出次,通禮前導,詣版位,行再拜禮,陞詣祠宇內奉審訖,還入幄次,少頃,上出次,乘輿由景祐宮·矅金門,入肅章門,至延英門,步過,還乘輿,入協陽門,承旨請出標信解嚴,上由宣化門還內,諸臣以次退出。
上在昌德宮。停常參·經筵。
傳曰,臺諫竝許遞,政官牌招開政,如有違牌,勿爲呼望。
傳曰,呈告同成均敦寧都正,竝許遞,今日政差出。
傳曰,在外同敦寧許遞,今日政差出。
傳曰,在外摠管許遞與未差之代,今日政差出。
政院啓曰,明日常參·經筵,取稟。傳曰,停。
禮曹啓曰,卽接懷德幼學李用龜所志,則以爲族姪友善,嫡妾俱無子,以其同姓八寸弟養善第二子健,欲爲繼後,兩處諸族,相議完定,而友善夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李用龜所訴,旣如此,李養善第二子健,立爲李友善之後,何如?傳曰,允。
又啓曰,卽接全羅監司鄭健朝移文,則以爲長城府聖殿,修造年久,樑折礎傾,將至頹圮,及今修改,不容少緩,告由移還安祭香祝,照例磨鍊下送云矣,長城府鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,分付,何如?傳曰,允。
兵曹啓曰,五衛將崔東翼·李鍾鳳·李周興·金鍾顯·李春成,景福宮衛將李圭振·陰始弘,慶熙宮衛將尹公麟,俱以病難供職,呈狀乞遞,竝改差,何如?傳曰,允。
刑曹啓曰,衛外擊錚人延日良人金萬重,爲其父定配請放,而不書父名,非但違格,鳴冤,又在處所之外,依定式原情勿施,鎭安良人林錫三等,渠等上納木,以錢代納事也。江界良人金致和等,邑有弊瘼,乞令釐革事也。該道自有營邑,而敢以微細之事,唐突天聽者,民習可駭,竝原情勿施,懲治放送,何如?傳曰,允。
有政。吏批,判書姜時永進,參判李升洙,參議金尙鉉式暇。吏批啓曰,侍從臣父年七十人,每於歲首抄啓加資,而新有應推恩人,雖非歲首,亦爲抄啓加資事,載在法典矣,侍從臣父年七十以上人,別單書入之意,敢啓。傳曰,知道。以宋來熙爲大司憲,李建春爲大司諫,張膺杓爲執義,洪兢周爲司諫,丁集敎·韓緻奎爲掌令,金啓汶·金棱爲持平,閔升鎬爲獻納,呂圭益·鄭勉洙爲正言,吳兢鎭爲同敦寧,李後善爲敦寧都正,李升洙爲同成均,白義行爲司錄,洪淳肯爲敦寧參奉,閔泳學爲顯隆園參奉,沈東臣爲安東府使,宗正卿單李寅奭,守義州府尹單李建弼,祭酒宋來熙,今超資憲,行副護軍金炳駿·趙秉悳,已上今加嘉善,副司直任憲晦·李敏德,以上今加通政,已上抄選特授事承傳,副司果朴齊寬,副司直洪承億,已上今加通政,特爲加資事承傳,前僉知裵穎龍,今加嘉善,朝官年八十,依定式加資。再政,以金昌熙爲副應敎,李炳敎爲修撰,李載冕爲刑曹參議,卓景秀爲兵曹正郞,金鎭模爲兵曹佐郞,崔國鎭·楚秉悳爲典籍,盧鎭燮爲順康園守奉官,兼執義單李根秀,兼祭酒單宋來熙,兼持平三單,李明應·李冕光·任孝直,前令呂民燮,年七十一,今加通政,侍從臣正言呂圭益父,故令吳鉉贈吏參,例兼同敦寧,吳兢鎭考。
兵批,參判李景夏進,以申觀浩爲知訓鍊,金翊鎭·金在顯·徐堂輔爲副摠管,金學淵·朴弼寧·金基淳·李敎春·劉錫祥爲五衛將,李潤鎭·朴鎭藝爲景福將,李宗爀爲慶熙將,禹弘儉爲寅火堡萬戶,同知單崔泰翼,兼兩西運餉使單李建弼。
上在昌德宮。停常參·經筵。
傳曰,致仕大臣入侍。
傳曰,翰圈爲之。
傳曰,正言許遞,前望入之。
正言前望入之,權膺善落點。
政院啓曰,翰圈爲之事,命下矣。別兼春秋金炳翊·李冕光·南一愚·趙敬夏·洪遠植,竝卽牌招,以爲會圈之地,何如?傳曰,允。
傳曰,金炳翊·李冕光·南一愚,竝別兼春秋減下。
翰圈三點,洪鍾學·李昌鎬·丁觀燮·南錫淵·李裕承·趙康夏·南商龍·金永奭,以上取八人。
傳曰,有實故摠管許遞,前望入之。
摠管前望入之,副摠管徐承輔添書落點。
傳曰,漢城判尹許遞,行護軍李源祚除授。
都摠府啓曰,今日入直內三廳武兼禁軍及軍兵等,當爲中日射習技放,而宣麻相値,不得設行之意,敢啓。傳曰,知道。
實錄廳啓曰,本廳謄錄郞廳洪兢周·閔升鎬,見帶臺職矣,職務相妨所帶臺職,竝姑許遞,仍令該曹,口傳付軍職,使之察任,何如?傳曰,允。
諭大司憲宋來熙書,渺予沖人,嗣無疆大歷服,夙夜慄慄,罔敢或墜,仰賴慈聖覆育之恩,朝著無事,方域獲安,政令事爲之間,幸無大咈民志者,而若其左右導迪之責,惟林下宿德之是倚是仗耳。在昔卿祖先正,事我仁·孝·顯三聖朝,君臣都兪之美,明良際會之盛,輿人誦之,國史垂之,卿以卿家之人,師友所講磨,山林所依歸,處可以述統承緖,出可以善世庇民,夫士之讀聖人書學聖人道者,豈但爲高尙其志,獨善其身而已哉?蓋將以所讀所學,發而爲用,措國勢於泰磐,返世敎於醇眞,此誠吾儒家不易之義也。況卿旣仕于朝矣,亦嘗仕字牧矣,奈之何固守東岡,聽我浼浼,邱園束帛,徒歸虛禮,空谷生芻,莫回遐想,予以列聖之待卿祖者,待卿,卿當以卿祖之輔列聖者,輔予,予之必欲致卿者在此,卿之不可辭予者亦在此,卿若念及於此,必不待更誥,而幡然改圖矣,日者特秩,非曰縻爾以好爵,崇儒重道,卽我朝家法然也,而亦予所以禮遇卿期望卿者也。顧今春晷漸舒,益切願見之誠,卿其克體至意,俟間造朝,出入講筵,啓予沃予,是所區區之望也。都承旨金炳地製進
諭護軍金炳駿書,予聞至誠致感,至言無文,藐予涼德,叨承丕緖,夙夜憧憧,尙懼不克負荷,幸賴我慈聖殿下,是庇是覆,遇物之誨,致治之要,庶幾有蒙養以正之功,而學未通方,治不徯志,若涉大水,茫無涯畔,世際所跋望而倚毗者,惟在山林宿德之士,賁然來思,成就予德性,以啓無疆惟休,則予安得不以積誠招徠,而言不暇,文也。卿以詩禮家聲,忠貞世胄,屢被先朝之旌招,菀爲斯文之標準,所講磨者聖賢之道也,所蘊抱者經濟之術也。羽儀王庭,彌綸世道,左右輔導,朝夕啓沃,濟一世於大有之域,則古人所謂飮水甘於列鼎,蘊抱華於珮玉,不幾近之乎?今若固守林樊,永矢衡門,徒煩箋帛,莫挽長往之志,實非情志之交孚,而君子兼善之意,固安在哉?歲籥已改,旬朔且過,煢然在疚,哀慕如新間久停講,尙多寒曝之慮,而經幄討論,方屬春晷,此時裨益,予豈不厚望於卿乎?眷彼東岡,紆想益切,今玆特旨一秩,非出縻爵之義,崇德象賢,庸寓延佇之誠,卿其幡然改圖,勉回遐想,卽起登途,以副予如渴之望。都承旨金炳地製進。
諭護軍趙秉悳書,昨春敷心之諭,卽由我慈聖殿下爲小子求助之盛念,期使林樊劬經之宿儒,朝夕予左右予,俾贊一初之政,卿庶幾勉回東岡之志,出入帷幄之間,談天人之奧旨,講治平之至道,學焉而臻緝熙之工,政焉而致嘉靖之美,其將臣主俱榮,邦國有賴,于今閱序而經年,尙未見賁然來思,此雖予誠禮未盡之致,而心焉悵歎,容有旣哉?顧予不德,叨承艱大之業,懼不克祗承先烈,而日夕所企望者,惟在於端人正士,納誨而輔德,仰體我慈聖敎義之訓,俯答我生靈徯治之願,而其資益導迪之方,果誰之責乎?況卿以古家肖裔,講道毓德,模楷士林,自在先朝,已躋經筵之列,屢勤禮遇之隆,蔚然爲朝野所想望者久矣,卿於此時,不思所以出而膺之,則其於追先報今之義,又何如也?今玆晉秩之擧,非以縻爵之義也。旌招反屬彝典,束帛猶近彌文,庸寓登崇之義,俾紓延佇之誠,卿亦必幡然而悟,犂然而感矣,君德成就,待卿輔導,時政得失,待卿匡裨,予不多誥,卿庶諒悉。左承旨宋熙正製進
諭副護軍任憲晦書,屬予一初之政,又値三元之會,緬懷林樊之士,延佇之想,彌勤于衷矣,玆授爾以通政之階,惟其禮遇,豈爵祿云乎哉?卽吾與爾縻之義也。惟予沖年,叨承艱大之業,晝宵戒懼,幸賴我慈聖恩育之德,遇物之誨,佇期成就之敎,而士生斯世,劬經硏學,非爲獨善其身,則庶不待旌招之禮,幡然而起,出入筵席,講論經旨,有猷必告,示我德行,豈非賢士大夫已分內事,而予亦樂此不疲矣。爾以宿德之士,固守東岡,遊焉息焉,永矢薖軸,不思所以展布所蘊,蒼葭白露,宛彼中沚,虛佇之餘,寧不失圖,顧今春陽藹藹,殿角向暄,雙隻講筵,迨此時又將頻開,爾其體予至意,先回遐想,不日登途,以副予側席之思。左副承旨李源珪製進
諭副護軍李敏德書,予惟本朝以文敎立國,崇儒重道,四五百年彝倫攸敍,禮樂明備,眞儒大賢,後先應期,以成己成物之學,興仁興讓之俗,式至于今,宗祀生靈,終必賴之者,繄誰之力也?卽惟祖宗列聖扶植士林登崇俊良之盛也。惟予沖人,叨承艱大之業,夙夜祗懼,罔敢自逸,思所以仰答我慈聖殿下畀付寄托之至意,則其道何由,亶在於老成宿德,以至輔導予啓沃予,庶幾終始典學之功,將見緝熙光明之效,遂至治法政謨,發靡不粹然一出於正矣。然則所以繼我家法者,可謂臣主俱榮矣。是以嗣服以來,每勤延佇,而空谷生芻,莫回遐心,泌水衡門,徒勞夢想,惟爾早閒詩禮庭訓,況復簪纓故家,豈忍果於忘世乎?亶由予誠禮之淺也。今玆一階之特進,非爲邱園之束帛,聊示予遵德樂道之心,幼學壯行,豈無是念?足與有爲,予實自勉,顧今春晷方舒,講筵日開,爾應諒予至意,幡然而起,朝端爲之動色,斯文爲之增重,予方日夕以俟之。同副承旨朴瑄壽製進
敎致仕大臣金興根書,王若曰,世臣與國同休,尙賴詢玆黃髪,君子成人之美,蓋欲遂其素心,豈忍捨乎?曰是禮也。惟卿,領袖善類,端委英猷,胚光於正忠獻愍之門,近聯先太母親屬,羽儀於純·翼·憲·哲之世,寔資前文人義方,布韋蔚宰輔之譽,夙負縉紳間推許,芻豢明義理之辨,皆從經籍中得來,所以發軔於中年,已期秉軸於後日,通才邃學,政令則集賢,典古則西廳,大冊高文,修飭之行人潤色之,東里官業,歷內外已遍,不離於淸切貴近之班,恩禮迨古今所稀,恒存於滿盈兢懼之戒,膺專對而殊俗孚感,主貢擧而多士濯磨,時方値大猷允升,人皆慕淸名直節,恭謂陳善敬謂責難,兪哉咈哉,退思補過,進思盡忠,國耳公耳,契合魚水,殫心於獻替匡順之間,叨陪帽淵,置身於利害禍福之外,憂愛之純誠彌著,跋疐之德音不瑕,奔江潰河,若砥柱之特立,精金美玉,非炎火之可焦。蓋推屢朝特達之知,首應先后爰立之眷,競爽於賢相難弟,四世五公之餘休,共貞於寧王大臣,百揆三事之重任,勤政闕失,而忠益廣深淵薄氷,不見運動,而利澤滋泰山喬嶽,澄不淸淆不濁,廟剡克恢,臨大事決大疑,邦禮是正,旣已延賢於東閣,乃復養閒於西樞,淸水芙蓉,自無一塵來到,大冬松栢,不與百卉同勞,懿哉名立而官成,巋然年高而德邵,逮予御極之二載,寔卿覽揆之七旬,宏休鼎臻於初元,斂是五皇極敷錫,熙典賁飾於寧壽,嘉乃三達遵兼全,立朝之茂績旣優,引年之苦懇遽撤,閱浩劫百變之後,堅貞之操靡渝,繼往歲五籥之餘,廉退之志愈切,惟壽耇稽德稽謀之無遺,方欲資於仰成,矧初服命哲命吉之自貽,寧或忽於求舊,第玆擧有裨風敎伊古訓,實遵禮經,當昭代昇平之時,是亦美事,以晩節成就之義,而有遐心,要路各場,永辭爭趨之奔軌,恬波穩浪,自在不擊之虛舟,迺縻三字華銜,仍宣十行麻誥,歷敍平生出處,汝有合哉,致便暮境優閒,予實悵爾,於戲,九卿槐棘,食舊德於高曾,一室芝蘭,衍餘慶於子姪,有年則必就責,尙專於爲臣盡臣,吉月而每朝禮,何殊於居位去位,故玆敎示,想宜知悉。副護軍李載冕製進
乙丑正月十九日午時,上御熙政堂。致仕大臣入侍時,行都承旨金炳地,左承旨宋熙正,右承旨鄭基會,左副承旨李源珪,右副承旨李敎獻,同副承旨朴瑄壽,假注書李裕承,事變假注書高景晙,致仕大臣金興根,以次進伏訖。上曰,史官分左右。上命致仕大臣進前,興根進前,問候,各殿問候訖。大王大妃殿曰,卿之忠勤貞亮,恒所欽歎,今此告退,予懷悵缺,無以形諭,卿雖致仕,凡關民國大事,時卽起居,種種登筵,以輔我沖王,是所望也。興根曰,臣立朝四十年,積受恩遇,一無裨補,今當告退,下懷不勝缺然,區區愛戴之忱,豈敢以進退有間?若値慶賀之時,謹當趨班,粗伸微悃矣。又奏曰,講對更在何時乎?大王大妃殿曰,當於日間爲之。興根曰,纔有所陳,而顧今悠悠萬事,無有過於此者,其所顒祝,非直朝臣而已。自閭巷匹庶,至于鄕曲愚民,無不仰望聖學之日就,此固愛戴之忱,而實亦各爲其身而然矣。聖學高明,治法政令,一出於正,則八域之民,皆安堵而樂業,不然則必不免失業而復渙散故也,聖學之勤不勤,有若無關於民事,而非學無以知古事,不知古事,則每事之一出於正,有不可必故也,聖學之關係輕重,有如是矣,爲民國而仰望於殿下者,安得不憧憧乎?更願深留聖意焉。上曰,當銘念矣。大王大妃殿曰,卿於歲新後,今始登筵,仰瞻天顔,可也。興根起立仰瞻訖,奏曰,聖姿之粹美,比前尤勝,萬萬慶祝。大王大妃殿曰,主上,於講學文理,雖姑未就,知以不可已之事,每筵臣,敷奏文義,雖屢屢陳達,無厭苦之意矣。興根曰,聖上向學之勤篤,臣於在外,亦有承聞,不勝欽仰之至。大王大妃殿曰,主上,雖在沖年,凡事之不爲汎過,且誠孝極盡矣。興根曰,慈聖之至慈,殿下之至孝,外間亦皆傳誦,莫不欣悅而頌祝矣。以下缺
上在昌德宮。停常參·經筵。
藥房都提調任百經,提調金炳㴤,副提調金炳地啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿口傳問安。答曰,知道。
傳曰,大臣政府備局堂上引見。
政院啓曰,因行上護軍趙得林上疏,兩大君從享之典,只以單子擧行事,批下矣。依配享會圈會議時例,時原任大臣·政府西壁·六卿·館閣堂上·三司長官,竝卽命招,而副提學未差,在前如此之時,有次官代行之例,諸玉堂一竝牌招,以爲推移進參之地,何如?傳曰,時相旣在闕中,命招牌招置之,卽速擧行。
賓廳,世宗大王廟庭配享功臣,讓寧大君剛靖公禔,孝寧大君靖孝公補。
政院啓曰,世宗大王廟庭配享功臣單子,今已啓下,依例招致禮曹郞廳,傳授,何如?傳曰,允。
傳曰,翰林召試當日命官爲之,處所,仁政殿爲之。
傳曰,翰林召試,取四人。
傳曰,命官,右議政爲之。
政院啓曰,翰林召試當日命官爲之,命官,右議政爲之事,命下矣。命官以下館閣堂上,竝卽命招,何如?傳曰,允。
大王大妃殿傳曰,貞明公主㮣淑善翁主,俱予尊屬,各有所重,而淑善之孫洪承億,前旣出繼於貞明之后,大倫已定,復豈有貳議,而但此人,卽正廟外裔血脈也。其兄承幹,早夭無嗣,今若捨此而求他,入繼於淑善,則正廟在天之靈,豈不惕然傷感乎?此所以屢回存商,亦不宜守經而止矣,洪承億,以兄亡弟及之義,還歸本房。
議政府啓曰,政府兼備局新差堂上金世均·林肯洙·南性敎·韓啓源·李興敏·朴永輔·李載元,有司堂上朴珪壽,今日賓對,俱爲懸病不進,事甚未安,令政院,竝卽牌招進參,何如?傳曰,如有違牌,勿爲呼望。
禮曹啓曰,世宗大王廟庭配享功臣,讓寧大君剛靖公禔·孝寧大君靖孝公補,已爲啓下矣。位版造作,遣官設祭,敎書製述等事,竝令名該司,照例擧行,而追配之節,依今十四日草記稟定,夏享大祭時,一體擧行之意,敢啓。傳曰,知道。
又啓曰,大報壇祭享吉日,令日官推擇,則來三月初六日爲吉云,以此日設行,而自上方在諒闇中,依例遣大臣攝行,何如?傳曰,允。
又啓曰,二月令薦新氷,每年春分翌日薦進矣,今年春分,在來二月二十三日,宗廟·孝文殿·景慕宮薦新,則令東氷庫,臨時封進,而山陵薦新,則以本陵所貯之氷,來二月二十四日薦進之意,分付於山陵參奉處,何如?傳曰,允。
吏曹啓目粘連,權知承文院副正字尹錫圭·李舜範·沈相穆·權膺善·李昌鎬·金永奭·趙秉肅·趙晩和·尹榮信·南商龍·張原相·安秉鐸·高濟鎰·趙康夏·李容萬·嚴世永·李裕承·李承皐·金敬均·呂圭益·趙恒敎·金錫輔·南錫淵爲等如,口傳施者,何如?啓依允。
又啓目粘連,權知校書副正字李秉淵·金澤烈·金昌倫·車琪厚·尹基周·洪羲燮·鄭元時·金善柱爲等如,口傳施行,何如?啓依允。
兼兵曹判書金炳冀疏曰,臣無任云云。答曰,省疏具悉。卿其勿辭行公。
備忘記,廣州府留守閔致久下直,長弓一張·長箭一部,賜給。
乙丑正月二十日巳時,上御熙政堂。藥房入診,大臣政府備局堂上引見,同爲入侍時,都提調任百經,提調金炳㴤,副提調金炳地,檢校待敎趙寧夏,假注書金文敎,記注官鮮于昇,別兼春秋洪遠植,同副承旨朴瑄壽,假注書金文敎,事變假注書高景晙,記注官鮮于昇,別兼春秋洪遠植,領議政趙斗淳,左議政李裕元,備局堂上金輔根·洪鍾應·徐戴淳·李圭徹·姜時永·曺錫雨·李景純·李乾夏,以次進伏。醫官李慶年·李章爀進伏楹外訖。上曰,史官分左右。百經進前,問候,各殿問候訖。百經曰,醫官待令,使之入診乎?上曰,置之。仍命醫官先退。缺大王大妃殿曰,向來貢物中未納者,使之限百日收刷矣,充納者,今至幾何,而國若無法則已矣,豈可一任其漫漶乎?各別申飭,可也。斗淳曰,特敎展限日字,尙近數十日,而其間所捧,亦且不少,雖有未捧,限過之後,渠輩亦自知其無必生之理矣。大王大妃殿曰,近來外間有鑄錢,更設包蔘增數之說盛行云,奸細挾雜之輩,做作浮言,極爲可痛,自廟堂,嚴飭譏詗也。斗淳曰,慈敎至當矣,浮訛無根之言,往往有之,眩惑聽聞,退當申飭,嚴覈譏詗,如有現發,則亦當啓聞矣。大王大妃殿曰,賓對,國家大事也。此後則捕將,雖不兼備堂,同爲入參之意,以爲定式,可也。斗淳曰,本有閤外來待之例,而今承簾敎,以此擧行矣。缺斗淳曰,歲籥載新,寶算方富,聖孝攸格,慈壽彌邵,區區蘄祝,與天同際,命吉命哲,萬億無彊,其永肇自于今,而月正元日,十行慈綸,所以牖我群工,董之誨之,寔如在天之日月,大聖人出治之大經也。如臣淺陋,惟有欽誦,而惟聖明,仰體慈念之切摰,俯答群情之顒禱,典學以懋,緝熙勤政,以求明習,爲今日萬事萬化之源,而信賞必罰,所以立紀綱也。制節謹度,所以裕財用也。實事實政,不出此數事也。賞罰不行,紀綱不立,制謹不限,則財用不蓄,財不蓄則民益困,綱不立則治益潰,是皆必至之理也。惟聖明,留神焉。上曰,所陳甚好,當服膺矣。斗淳曰,先大王御製編次,旣承成命,而見今春晷向舒,涓吉始工恐好,故仰達矣。大王大妃殿答曰,依爲之。出擧條斗淳曰,臣以外邑防穀事,前後提飭屢矣,遏糴,春秋所必禁,而有無貿遷,所交濟也,今若各私其民,各閉不出,則舟車輸載,其將廢而無用矣。今春江氷早釋,沿流上下往來無閡,京城都會之地,所待委輸耳,預先行會,無論某道某邑坊穀,有所入聞,則該守令拿問,不飭之道臣,從重論責,何如?大王大妃殿答曰,各別申飭,期有實效,可也。斗淳曰,外道定配人之迤到秋曹,一與該掌吏,聚首綢繆,則輒圖出直放關文而歸,是皆奸鄕猾胥躬犯罔赦之罪者,而不有方伯決處,法外倖逭,益見其罪上添罪,此事之前後提飭屢矣,而恬不知戢,愈往無憚,今以後一或現發,該掌吏直爲刑配,不能覺察之該堂上,施以譴罷之典,何如?大王大妃殿答曰,各別申飭,永爲定式,可也。斗淳曰,頃見平安監司洪祐吉所報,則江界各妨設施後,坊卒策應之資,米爲五百餘石,錢爲一千五百餘兩,課歲用下,已是難繼之道,而新設未幾,弊已隨之,當此釐還之時,似此無益之費,不必以銷刻有所難愼云,名曰坊守,而新設未久,又此銷刻,則甚非固圉之義,此狀辭置之,何如?大王大妃殿答曰,依爲之。出擧條斗淳曰,崇儒重道,寔我列聖朝傳授之法,矧今聖學緝熙,程·朱道術,宜爲日用菽粟,草野旌招,固已濟濟,而若其追奬隱徽,闡發幽光,亦美典也。贈都憲臣任聖周,聞其學於天人造化之奧,理氣無間之妙,以至象數之頤,經曲之變,凡前人所未盡言者,論撰甚多,而朱子大全箚疑補,尤是一生用力者也。胄筵講義,州郡遺愛,當時誦說不衰,而退修林下,卒未免昭代遺逸,故同知臣金相岳,以先正文元公長生之後孫,早歲廢擧,棲遯深山,六十年專門大易,著書數十萬言,其鑽硏包羅之功,近世諸家之所未有,曾除一命不仕,年九十有餘,而卒緣有家門事故,蒲輪束帛,徵禮未及,士論至今齎鬱,任聖周特贈正卿,金相岳曾已壽職資憲,贈以正卿實銜,倂施易名之典爲好,故仰達矣。大王大妃殿答曰,依爲之。斗淳曰,故將臣申鴻周,當壬申西匪時,始以寧邊府使,力於招輯,旋制營梱,凡大陣餫餉調輸,兵丁徵發,始終管轄,得奏膚功,故摠管臣金燨,以其時宣川府使,城與邑之堅守,鐵山賊之勦捕,綽有可紀之勞,前後追奬之見漏,實屬未遑,申鴻周超贈一品職,金燨超贈正卿職,庸寓紀常之典,恐好,故仰達矣。大王大妃殿答曰,依爲之。斗淳曰,摠府堂上及宗正卿陞輔國,則皆以上相貤贈,其考雖非勳堂宗正,輔國以後拜判敦寧之人,階與爵宜無異同,一體施行之意,定式似好,故仰達矣。大王大妃殿答曰,依爲之。斗淳曰,統虞侯,今陞爲統制中軍矣,以今折衝之積滯,合有變通之擧,喬桐水營,有自辟中軍,以此爲折衝,職曰統禦中軍,許用守令階梯,海州中軍,爲新資之窠,以補統虞之代爲好,而係是官制,下詢登筵大臣·銓臣及時原任將臣處之,何如?大王大妃殿答曰,大臣·銓臣·時原任將臣之意,何如?裕元曰,黃海中軍之作爲新資,喬桐中軍之新設,在官方,俱無窘礙矣。百經曰,各道水營,皆有虞侯,喬桐水營,亦合有中軍,海州中軍之作爲履歷窠,亦爲方便之政,臣無容他見矣。時永曰,今此兩中軍變通,實合事宜,臣無容他見矣。景夏曰,統制中軍,陞銜以後,新資一窠,自歸見絀,其在區處之地,不無苟艱之慮,今此大僚所奏,備極通變之道,臣無容他見矣。圭徹曰,迨此新舊資積滯之時,大僚所奏,允合變通之政,臣無容更議〈矣〉。景純曰,新舊資積滯之時,兩窠變通,允合便宜,臣無容更議〈矣〉。觀浩曰,今此兩窠履歷,允合變通之方,臣無容他議矣。棨曰,今此變通,允合方便之政,臣無容他見矣。泰瑛曰,今此兩中軍變通,允合便宜,臣無容他見矣。大王大妃殿答曰,大臣·銓臣·將臣之言,皆以爲好,依此施行,可也。斗淳曰,前府使李義純,以豐川邊地,未滿十五朔貶遞,而本事則殺獄會推時,員商輩攔入官庭,擅殺正犯,而不能禁斷之失也,係是公罪,且已年久,許用履歷,何如?大王大妃殿答曰,依爲之。出擧條斗淳曰,前判義禁金漢淳,從一品以後,當有貤榮,而所後家則無加贈處,依近例移施其生本家,何如?大王大妃殿答曰,依爲之。出擧條斗淳曰,侍從臣父年七十,則法當推恩,而正言鄭勉洙所後家,則無可施處,依近例移施其本生父,何如?大王大妃殿答曰,依爲之。出擧條斗淳曰,臣於承弼,萬難久據之實,略具於月前呼籲,而每有一番陳暴,輒承一番奬借,惶懍危慼,容措無所,今其犬馬之齒,恰準謝政之年,雖使臣劣,有陳就之力,禮經大防,固不可踰越,而前後恩遇之隆,有百可辜,無一報答,以公則積僨錯之罪,以私則狃冥之戒,求諸事理,無有是當,臣身之不自有義分爲然,流坎之不遑顧也,而抱悚齎懼,必爲此煩瀆而不知休,亦無隱之義也。惟聖明,俯垂憫諒,仰稟慈旨,劃行改免,卽天地生成之澤矣,伏祝伏祝。大王大妃殿答曰,此時三相具備,民國萬幸,更勿以此爲言,可也。裕元曰,成就聖學,卽今日之最急務,而臣僚之所共顒祝也,殿下以天縱之智,懋日就之工,進講小學,今已經歲,未知紬繹玩味,體認得是書之本旨乎?夫小學之道,敎人以收其放心,養其德性,而爲大學修齊治平之基本也。帝王之學,雖異於匹庶,而其收心養性之工,則實無異焉,況人主一心,爲萬化之源,一有怠忽而放縱之,則如山虧水橫,莫之能遏,故古之哲王,莫不兢兢乎此,禹之孜孜,湯之慄慄,文王之小心翼翼,武王之夙夜祗懼,皆以生知之聖,尙有持敬之工,自無過不及之失矣。肆我英廟,嘗惓惓於小學之書,以敬身一篇,儘覺緊切於此,知小學爲聖學之根源,而敬爲典學之關捩也。今當月正,萬事維新,惟殿下,先從持敬上慥慥,以盡收心養性之工,則修來罔覺,自底於日新又日新之域,而億萬年無疆之休,實基於此矣。上曰,所陳甚好,當服膺矣。百經曰,今年,卽我聖上御極之第二年也。三陽回泰,萬品胎蘇,凡在化育之內者,莫不延頸拭目,思見德化之盛,其命哲命吉,罔不在厥初,誠至愼至,重不可失之機會也。臣於前秋,以勤講學擇守令節財用,仰勉矣,尙有槪於聖衷乎?禹·湯·文·武,莫不由學而成其德,伊·傅·周·召,亦皆以學而輔其君,自古帝王之學,爲致治之本故也。雖閭巷章句之儒,立志苟不誠實,程課易致間斷,況處崇高之位,兼有萬機之繁,耳目玩好,左右便嬖,皆是累德妨工之資也。見今勸講,因歲時乍停,臣固知燕閒之中,溫繹舊學,而外間下情,則亦不無抑鬱矣。伏願繼自今,連開講對,造次之頃,無或放心,克臻緝熙光明之域,則萬化之源,自然如止水明鏡,泉理畢燭,自天人性命之際,至公私利害之界,無不瞭然于中,其擇守令節財用,卽一注措輔移間事,是以,爲致治之本,亶在於勤學者也。伏望深留聖念,勿以陳腐而廢言焉。上曰,所陳甚好,當服膺矣。缺瑄壽曰,諸宰奏事。時永等曰,無所奏矣。瑄壽曰,臺諫所懷奏之。建春曰,云云。瑄壽奏曰,大司諫李建春,合啓奏對之際,露出笏記,事甚未安,推考,何如?大王大妃殿曰,依爲之。出擧條建春啓曰,臣損失臺體,至有承宣推考之擧,請命遞斥臣職。大王大妃殿答曰,勿辭,亦勿退待。瑄壽曰,玉堂所懷奏之。乾夏曰,伏念帝王爲治之要,莫不由勤而致焉,是以大舜之聖焉而伯益戒之,成王之德焉而周公勉之,欲其勤益勤聖益聖也。迺者召對之撤,殆近三朔,講筵之停,又過數旬,伏未知燕護之中,時有溫繹之工,而顧今春晷漸舒,此誠大聖人奮發惕勵當惜分陰之會。伏願自今,雙隻賜對,無或間斷焉。上曰,所陳甚好,當留念矣。出擧條以下缺
上在昌德宮。停常參·經筵。
傳曰,承旨竝許遞,前望入之。
承旨前望入之,李裕膺·金敬鎭·金尙鉉·韓敦源·鄭順朝·吳俊泳落點。
政院啓曰,新除授行都承旨李裕膺,左承旨金敬鎭,右承旨金尙鉉,左副承旨韓敦源,右副承旨鄭順朝,同副承旨吳俊泳,竝卽牌招,何如?傳曰,允。
以左承旨金敬鎭,右承旨金尙鉉牌不進,罷職傳旨。傳曰,只推。
傳曰,旣承慈敎,昨日諺敎中,還歸本房以下六字,勿爲頒布。
政院啓曰,左右史,不可不備,翰林召試被選人洪鍾學薦狀公事,啓下矣。令該曹,口傳單付,牌招入直,何如?傳曰,允。
吏曹口傳政事,檢閱單洪鍾學。
傳曰,吏曹參議有闕之代,前望入之。
吏曹參議前望入之,閔奎鎬落點。
傳曰,統虞侯,今爲統制中軍,依各道兵使例,馬牌路文,一體成給。
傳曰,承旨房望,順望爲之。
承文院啓曰,文科登科時,年滿五十人,分館前陞六,載在法典矣,今亦有如此之人,依例陞六之意,分付銓曹,何如?傳曰,允。
禮曹啓曰,臣錫雨,與戶曹判書臣李敦榮,進詣皇壇奉審,則奉室大草芚二浮·饌卓三坐·尊卓一坐·饌卓巾五件·尊卓巾一件·壇上甲黃幕一浮·甲黃帳一浮內二幅·內簷甲黃帳二浮內一幅·油遮日一浮·道里具白木外揮帳二浮內一幅·黃綿絲大束乼艮衣·黃綿絲中束乼二艮衣·黃綿絲小束乼一艮衣·中束乼五艮衣·三甲所五艮衣·排設竹五箇·饌幕白布遮日一浮內一幅·敬奉閣中竹二箇·雉尾箒一柄·雉尾兺·典祀廳油遮日一浮·道里具內二帳座·面紙一件·大牲匣一座·雨傘一柄·鍮沙用一座·添鐵修補享位雉尾箒一柄·雉尾兺·油遮日一浮·道里具中束乼二艮衣·排設竹三十箇,竝破,改備事分付各該司,何如?傳曰,允。
兵曹啓曰,禁軍別將申命溫,身病猝重,無望供職,呈狀乞遞,實病旣如此,則有難强令察任,改差,何如?傳曰,允
兵曹,以金鍵爲禁軍別將。
吏曹啓目,權知承文院副正字高濟鎰·金錫輔,俱爲登科前年滿五十,依法典六品職遷轉,何如?啓依允
知敦寧金輔根疏曰,伏以臣於籌司之任,瘝素積矣,遠猶碩畫,裁決軍國機務,惟大僚之仰成,則承佐奔奏之地,宜若無所猷爲,而簡修進良,極一代掄選者,誰昔已然,豈不以才學贍博器識通鍊有足裨補資益於經世宰物,謀王體而斷國論哉?臣之踐歷,不爲不多,惟謹守前人之成法,不至有大僨誤,而夷考其實,未嘗有少善之可占,一藝之可記,自顧本領如此,可笑,重之以憂慼疾病,摧挫而脧削,精爽俱遁,收拾不得,家常酬接,無以管攝,公事句當,尙何判理?求解一念,未嘗食息忘也。昨從大夫後,周旋於文陛之上,重嬰風寒,委淹床笫,時日蠢動,其勢末由,玆敢略綴短章,冒瀆崇嚴。伏乞聖慈,仰稟東朝,將臣政府備局堂上之銜,亟行鞶褫,以便調養,不勝至願。答曰,省疏具悉。所請依施。
上在昌德宮。停常參·經筵。
王大妃殿誕日,大殿·大王大妃殿·大妃殿,內閣·政院·玉堂·朝廷二品以上·六曹口傳問安。答曰,知道。王大妃殿,內閣·政院·玉堂·朝廷二品以上·六曹單子問安。答曰,知道。
傳曰,宰臣疏,纔有批敎矣。因此而又有所通變者,國舅之例授輔國,有欠尊敬,自今爲始,國舅與資窮宗親儀賓,竝以上輔國崇祿下批,大君王子夫人外,一依文武命婦例施行事,定式。
傳曰,政官牌招開政,如有違牌,勿爲呼望。
傳曰,摠管竝許遞,今日政差出。
奎章閣啓曰,先大王御製編次涓吉擧行事,命下矣。繕寫開印吉日,令日官崔奎德推擇,則繕寫吉日,來三月初六日巽時開印吉日,同月初十日辰時爲吉云,以此日時擧行之意,敢啓。傳曰,知道。
議政府啓曰,卽見右捕廳所報,則以爲假稱鑄錢僞造印信罪人李雲英·朴宗弼,裝出虛冊,列錄姓名,或稱監官,或稱邊首,甘誘饒者,欺取錢財,而許多情節,渠皆自服,斷案已成,罪係罔赦,高漢明·鄭用煥·金世弘·李化弘·金永叔·鄭仁化·崔潤錫·金景有等八漢,不料設鑄之眞贗,出沒亂類之指使,不可無從輕重嚴懲云矣。以鑄錢及包蔘事,至伏承日前慈敎之嚴截,而今其捕廳所報,蹤跡狼藉矣。浮浪無恒産之類,究其心,徒出於騙人財貨計,而興訛煽惑,一至於此,李雲英·朴宗弼,竝移送秋曹,嚴刑二次,遠惡島限己身充軍,高漢明等八人,令該廳,從輕重的處。包蔘增數之說,雖有閭巷間傳說,姑無現捉之跡,而此亦安知不如鑄事之一套乎?令左右捕廳,各別譏詗事,分付,何如?傳曰,允。
政院啓曰,卽者正言權膺善,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端徑行有異,從重推考,何如?傳曰,允。
以咸鏡監司金有淵狀啓,富寧府人命渰死事,傳曰,聞甚驚慘,元恤典外,別加顧助,如有生前身還布,竝蕩減事,廟堂措辭,分付。
都摠府啓曰,今日入直內三廳武兼禁軍及軍兵等,當爲中日習射技放,而誕日相値,不得設行之意,敢啓。傳曰,知道。
吏曹啓曰,京畿通津居幼學趙廣夏呈狀內,矣身父秉常,今年爲九十歲,公忠道西原居幼學韓得煥呈狀內,矣身父廷模,今年爲九十歲,江原道伊川居幼學金始禹呈狀內,矣身父洪禮,今年爲九十歲,黃海道海州居幼學金魯善呈狀內,矣身父基淳,今年爲九十歲,而俱爲見漏於各該道應資老人成冊中,未蒙恩資事來訴,故考見帳籍,則其年俱爲的實矣。在前如此之人,追後啓稟蒙恩,多有已例,今日政竝爲加資下批之意,敢啓。傳曰,知道。
又啓曰,全羅道金堤居幼學羅鳳燁呈狀內,矣身父前僉知杞材,今年爲八十歲,而見漏於本道應資老人朝官秩,未蒙恩資事來訴,故考見政案,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。
兵曹啓曰,五衛將金學淵·朴弼寧·金基淳·劉錫祥,曹司五衛將李鍾淳,俱以病難供職,呈狀乞遞,竝改差,何如?傳曰,允。
右邊捕盜廳啓曰,謹依議政府草記,臣廳在囚罪人李雲英·朴宗弼,竝移送秋曹,嚴刑二次,遠惡島限己身充軍,高漢明等八人,令該廳,從輕重酌處事,允下矣。罪人李雲英·朴宗弼,竝移送秋曹,高漢明·鄭用煥二名,嚴棍二十度,金永叔·金世弘·崔潤錫·李化弘·鄭仁化·金景有等六名,嚴棍十五度懲勵,竝放送之意,敢啓。傳曰,知道。
有政。吏批,判書姜時永,參議閔奎鎬式暇,參判李升洙進。
吏批啓曰,判書姜時永,參議閔奎鎬竝式暇,小臣獨政未安,何以爲之?敢稟。傳曰,仍爲之。以金昌熙爲司諫,鄭漢朝爲獻納,李允敏爲正言,洪承億爲戶曹參議,李敦相爲工曹參議,金奎弘爲兵曹正郞,崔國鎭爲直講,李昌鎬爲注書,李濟龜爲內贍奉事,永明尉洪顯周,東寧尉金賢根,南寧尉尹宜善,興寅君最應·永平君昱,已上輔國崇祿大夫下批承傳,幼學鄭錫祚,年七十三,今超通政,侍從臣,前正言鄭勉洙生父推恩移施事,承傳,贈左贊成金浚根,贈領議政,例兼輔國,判敦寧金炳學考,故同知金相岳,贈大憲,任聖周已上贈吏判,祭酒例兼,道學卓異,特爲贈職事承傳,故參判申鴻周,贈左贊成,例兼壬申西匪時寧邊府使,超贈一品職事承傳,故摠管金爔,贈兵判,知訓鍊例兼,壬申西匪時宣川府使,超贈正卿職事承傳,故縣監金時調,贈吏參,例兼,前判義禁金漢淳本生曾祖考,推恩移施事承傳。再政,以洪圭爲副應敎,金錫輔爲典籍。
兵批,判書金炳冀進。以金應均爲都摠管,李源祚·李承益·李豐翼·徐元淳·尹敎成·趙秉恒·崔遇亨·洪祐健·嚴錫鼎爲副摠管,金鍵·徐有偉·申綏·徐命錫爲五衛將,李載冕爲曹司五衛將,吳致遠爲統禦中軍,同知單金鍾賢,僉知三單,朴弼寧·金基淳·劉錫祥,僉知加設單李敎獻,都摠管單李源祚。
政院啓曰,新除授注書李昌鎬,卽爲牌招入直,何如?傳曰,允。
慶尙監司徐憲淳疏曰,伏以,歲籥倐改,聖慕冞切於羹墻,天命用休,邦籙益鞏於盤泰,仍伏念臣冒據藩寄,洽滿瓜限,歲月之頃,昏聵朽濩,尤非曩比,莅事應物,十遺八九,每自追檢,無往非罪,乃於應資老人啓本中,有所錯誤,至承喉院察推之擧,驚惶悸慄,罔知攸措。高年頒秩,在晠世優待之廣典,卽臣庶稀得之寵爵也。一或濫錄而混廁,則其失實之罪,奚特做錯已乎?今此宜寧幼學許址,昨年爲八十九,邑牒營籍,俱有的據,當入於應資之列,而抄寫之際,九以爲一,臣矇未照察,遽爾登徹,告君文字,馬欠一足,猶稱譴死,況人減八齡,當居何辜?不敬不謹,莫此爲甚,何可以尋常薄警而蔽之哉?且使大耋之人,緣臣疎謬,竟漏於恩爵之典,亦豈臣所自安於心哉?仰怵俯慙,無地自容,惟有歸臣司敗,遄被當律,不敢以瀆擾爲懼,短章自刻。伏乞聖明,仰稟東朝,亟降威罰,以警不職者之戒焉。答曰,省疏具悉。喉院察推,存事體也,何有爲引?事實旣如此,許令該曹施行。
吏曹參判李升洙疏曰,伏以,穀燧倐改,震慕靡逮於撫時,景籙滋至,群情胥祝於昇日,臣謹稽我朝官制,大小相維,不泥歷代之號,而取義則古,略倣勝國之規,而命名則新,至若宗正儀賓之有府,卽是漢唐宋明忠厚惇敍之遺制也。蓋隨階世承,厥有原封之定限,遇慶加授,式遵祖宗之成憲,其禮待之隆,別於具僚,同其秩而異其名,宗親之顯祿,儀賓之綏祿,與大匡階埒焉。班儀序行,可按而知,然但如在廷文武諸臣,品同而階異,其所以爲同,所以爲異,同不敢妄有臆論而階可異也,則品不可同也,品不可同也,則階不可異也。隆卑崇殺之辨,曷嘗有關係於其間哉?是故,世之尙論之士,不能不起疑於流品異同之別,思所以變而通之,蓋品陛則一也,而乃反分而二之,公會私見之際,禮數或涉疎忽,儀文亦多齟齬,甚非同朝誾誾之義也。苟能審異而致同,俱得其宜,則體貌無岐異之患,班聯有均齊之美,宮府一體,亦將有補於敦親惇典之政,臣意,宗親儀賓之隨品付階者,一依文武資級,俾爲著式,未嘗修擧之一端矣。臣莫念事體之重大,妄論品階之沿改,僭越之罪,實無所逃,冒悚敷陳,敢溷聰聽。伏望聖上,仰稟東朝,下臣此章,詢及政府銓司而財處焉。答曰,省疏具悉。予於潛時,夙有所聞知者,且今宗親儀賓,卽是尊屬也,所陳甚合予意,當有下敎矣。
判尹李源祚疏曰,臣伏以,歲籥更新,宸心益切於恫慕,日氣晴佳,睿孝克伸於展謁,履端申命,小大蘄祝,因伏念臣年過禮限,退伏鄕廬,當國家哀慶之辰,未卽效奔赴之誠,於乎不忘之思,須臾無死之願,不能自已,趁練期始爲扶舁上來,而曾未幾日,伏奉諫長除旨,蒙遞未久,又伏承騎參恩命,旬月之間,華誥聯翩,簪履之舊,不以遐遠而棄之,管蒯之微,不以衰朽而遺之。臣於是,感激霣越,不敢爲引年辭免之計,竭蹶就職,叨參宿衛,少紓弓劍之慟,依近日月之光,戀結之餘,志願已足,雖因此退塡溝壑,更無所恨矣。將行收拾歸裝,復尋鄕路,而京兆尹特除之命,忽下於千萬夢想之外,臣始而惝怳怔營,繼而惶愧憻慼,實不知措躬之所也。嗚呼,臣以地則草茅寒素,以人則樗櫟冗散,幸値己巳流虹之辰,猥占甲乙射策之選,時當純祖盛際,謳歌有歸,祚籙無疆,屢登簪筆之筵,獲覩离明之象,爾來五十七年之間,休恤相仍,聖神相繼,堯殂舜陟,文顯武承,克至于今日,休中夜思,惟怳然若前生事。伏惟我殿下,嗣玆新服,念臣耆舊,我東朝殿下,追念往昔,知臣久次,乃有此格外之異恩,臣何敢飭辭例讓,不體我聖君聖母之殊眷也哉?雖然臣自承命以後,屢回思量,終有所不敢承當者。夫朝廷官人,以才器而不以年齒,以績庸而不以久近,今臣才,不過襪線,器不過斗筲,績不過內而臺閣,外而州郡,經歷五朝,無一報效,伏未知聖量,何取於臣,而遽施以中批崇資也?伏況臣於大行朝,以添書陞亞卿,今又以除授,陞八座,通朝罕有之恩典,臣獨再遭蒙被矣,揆臣涯分,一之猶濫,豈敢再乎?以公則梁鵜軒鶴,貽衆人嗤點之資,以私則飢烏蹲鳳,違古人懸車之義,以職務則詞訟劇司,又非老病昏瞀之所可堪承,玆敢披瀝情實,冒昧號籲。伏乞聖慈,仰稟東朝,特賜鑑諒,收臣資級,遞臣見職,使臣得以歸臥田里,歌詠聖澤,付餘日於殘編,作逸民於聖世,是臣區區至願也。答曰,省疏具悉。卿其勿辭行公。
正言權膺善疏曰,云云,省疏具悉。爾其勿辭往護。
上在昌德宮。停常參·經筵。
未時,太白見於巳地。
政院啓曰,左·右史不可不備,別兼春秋趙敬夏·洪遠植·趙定燮,竝卽牌招,推移入直,何如?傳曰,允。
以別兼春秋趙敬夏·洪遠植·趙定燮,牌不進罷職傳旨。傳曰,只推。
弘文館啓曰,新除授副應敎洪正圭,卽爲牌招察任,何如?傳曰,允。
以慶尙監司徐憲淳狀啓,靈山縣民家失火事。傳曰,聞甚矜惻,元恤典外,別加顧助,卽爲結構奠接之方,廟堂措辭分付。
議政府啓曰,守令遞易後,債帳有無,反庫登聞事,曾有定式,伊後亦有筵飭,至於前冬特敎,辭旨截嚴,而今見湖西道臣報辭,則忠州前官挪移入用者,至爲八千餘兩之多,言念法意,萬萬駭然,前牧使李彙廷,令該府拿問嚴勘,所犯數爻自秋曹,捉囚家僮,以爲照數徵捧之地,何如?傳曰,本州積弊,實由於吏輩犯逋,而爲官未幾,其所挪用,若是夥多,其何以禁吏逋而察民隱乎?況前後提飭,不啻申嚴,而此倅之有此犯科,尤極駭惋,令該府拿囚,所犯條,刻期準捧。
實錄廳啓曰,本廳謄錄郞廳金昌熙,見帶臺職矣,職務相妨,所帶臺職,今姑許遞,仍令該曹,口傳付軍職,使之察任,何如?傳曰,允。
刑曹啓曰,議政府啓辭內,卽見右捕廳所報,則以爲,假稱鑄錢僞造印信罪人李雲英·朴宗弼,裝出虛冊,別錄姓名,或稱監官,或稱邊首,甘誘饒者,欺取錢財,而許多情節,渠皆自服,斷案已成,罪係罔赦,高漢明·鄭用煥·金世弘·李化弘·金永叔·鄭仁化·崔潤錫·金景有等八漢,不料設鑄之眞贗,出沒雜類之指使,不可無從輕重嚴懲云矣。以鑄錢及包蔘事,至伏承日前慈敎之截嚴,而今其捕廳所報,蹤跡狼藉矣。浮浪無恒産之類,究其心徒出於騙人財貨之計,而興訛煽惑,一至於此,李雲英·朴宗弼,竝移送秋曹,嚴刑二次,遠惡島限己身充軍,高漢明等八人,令該廳,從輕重酌處,包蔘增數之說,雖有閭巷間傳說,姑無現捉之跡,而此亦安知不如鑄事之一套乎?令左右廳,各別譏詗事,分付,何如?傳曰,允。事批下矣。謹依傳敎,罪人李雲英·朴宗弼等,各嚴刑一次後,雲英,全羅道珍島郡金甲島,宗弼,康津縣薪智島遠惡島限己身充軍定配所,而竝待拷限,加刑押送之意,敢啓。傳曰,知道。
義禁府啓曰,忠州前牧使李彙廷拿囚,所犯條,刻期準捧事,傳旨啓下矣。李彙廷,家在慶尙道禮安地云,依例發遣府羅將拿來,何如?傳曰,待待命拿囚
吏曹參議閔奎鎬疏曰,伏以適器使,有國之大枋也,器之大小而授官如之,古昔人罔或墜厥職洵以此焉,臣卽無當一康瓠耳,於大小大乎何有,而三銓除旨,有隕煌煌。嗚呼,是何等官,而遽以畀之於如臣沒榜樣夫夫者流乎?夫建設六職,典領攸分,而甄別九流,司會最重,佐貳之責,比長席不專乎云,而且不可曰全無銓綜之實,所以有或承攝於唱注而疏枳焉,唯咈之風裁歸範,寔爲肇軔之資序,贊襄化理,決非近局之擔夯審矣。臣將何所藉以疏夾帒點班簿,硬着脊梁句當得者也?臣命薄孤露,學蔑才線,周行驟躐,無往不馴災媒罰,而今玆所叨之職,判非夢想之所擬,則厚恕臣過詡臣者,其不匿罵顯姍幾希,古所云增一職,便黷朝經,政爲臣準備語耳,政召有開,望呼式阻,暫膺肅命,惟義分是怵,而諉之已出據而仍冒,臣之猛晉冥,究竟瘝僨,屬之第二,聲緩晩其貽累聖簡,豈細故也哉?玆綴懇籲,仰瀆嚴廬。伏乞聖明,俯垂鑑燭,仰稟東朝,亟遞臣新授之銜,重公器全微諒,不勝大願云云。答曰,省疏具悉。爾其勿辭察職。
檢閱洪鍾學疏曰,伏以臣猥膺名掄,祗肅隆命,而第臣所職,在春秋耳,領事臣趙斗淳,於臣爲妻父,臣於是,在法當遞。伏乞聖明,仰稟東朝,亟行改免,以存公格,不勝幸甚,臣無任云云。省疏具悉。所請依施。
上在昌德宮。停常參·經筵。
政院啓曰,左右史不可不備,別兼春秋趙敬夏·洪遠植·趙定燮,旣有只推之命,竝卽牌招,推移入直,何如?傳曰,允。
以別兼春秋趙敬夏·洪遠植·趙定燮牌不進,罷職傳旨。傳曰,只推。
傳曰,呈告泮長許遞,前望入之。
泮長前望入之,任承準落點。
議政府啓曰,貢市人詢瘼所懷,啓下本府矣。取見其所懷,則濟用監貢人等以爲,七升鼎紬元貢外,每年加供上二同,依他貢加定受價,例自惠廳,添入魚鱗,定式上下事也。鼎紬加貢,一時偶爾之事,魚鱗添減,事體不然,置之。司宰監貢人等以爲,宣飯所需北魚,依例逐朔排納,而分料挪移之弊,永爲防塞,庫入儲蓄,亦以代錢定式事也。北魚進排,旣有每朔應納,則今其許久儲置,必待騰踊時責出,安得不爲貢弊之大者乎?自今爲始,逐朔所納,以本色儲留責出,以代錢定式施行,庫蓄代錢,有關後弊,置之。地衣契貢人等以爲,矣貢受價,不過別貿四等,而諸般進排,極其浩繁,一經排設,便歸無用,都下受價外,每等白紋席二十張付五十浮式,加磨鍊上下,闕內熟設及各差備所用地衣,以標紙內入後,如數會減,春秋幸行,若値連次,則別受價會減,各司下隷偸竊借奪之習科外責納之弊,一切防禁事也。地衣之加受價定式,卽年前事,而自戶曹,尙不上下云。此亦失信之一端,使之從速磨鍊,下隷偸竊借奪科外責納之弊,隨所現發,來告本府,以爲嚴懲之地。車契貢人等以爲,戶曹磨鍊之運價,不能當雇輸之費,而加以分四等米二百五十石,亦以代錢上下,無利落本年增歲,加復舊例,以米磨鍊事也。米上下之爲代錢,必緣米邊不敷之致,而該契稱冤,容或無怪,本色代錢間,量宜磨鍊,無至過於落本事,分付戶曹。紫門軍契貢人等以爲,各殿堂修補所入軍價,依新建例,從實入上下之意,依前覆啓施行事也。修補異於新建,當初定式,必有意義,而役繁事絀,有此呼籲,令戶曹,量宜矯捄。唐藥材契貢人等以爲,燕貿藥價銀價,從市直磨鍊,壬戌所付宂蔘二百斤,特令自帶入燕,擇品貿來事也。包蔘派定,已是特施之擧,則今此所請,俱係無嚴,置之。小筆契貢人等以爲,造束黃毛燕貿價倍,實難求得,而各司無受價進排,比年漸加,特爲從實磨鍊上下事也。無受價而徒進排,是無底之釜,尾閭之洩也。凡如此類,一切禁斷,如或如前橫侵,則來告本府,以爲嚴懲之地。立廛市民等以爲,燕貿匹緞,別付銀代錢,只爲三兩,每年落本,今至弩末,受價時以純天銀上下,別代錢,從時價磨鍊,俾無欠縮之地,西洋大紋布,依市案所載,專屬矣廛事也。匹緞價,貴歇無常,銀代錢定例旣久,西洋紋布,挽近始有之物也,屢百年前市案,豈有載錄之理乎?置之。綿紬廛市民等以爲,矣廛失火後,惠廳錢五千兩貸下者,殘廛事力,實無以五年排納,特許展限施行事也。公貨特貸,已是曠絶之澤耳,排納展年之請,甚淺無謂,而殘廛事力,全施終始之恤,限七年排捧事,分付惠廳。布廛市民等以爲,北道布商輩,來到京城近處,謂以部外,列成市肆,爛漫買賣,甚至有積峙處,布價,由是而踊貴,且布匹,自有定尺,而挽近短尺,不能製一件衣,嚴飭北關,使布商輩,直入京中,依前和賣尺短之弊,期於矯革,亦爲關飭畿營,革罷積峙操縱之弊事也。物有所滙,洩則必涸,郊外積置和賣之習,以亂廛例施行,短尺之弊,在所必禁,關飭該道,如有不滿尺數者,使之一切禁斷,亦令知委産布列邑,俾無一民不知之患。靑布廛市民等以爲,以黑紋洋布,折賣纓子,而自立廛,橫侵亂廛者,還爲勿施事也。已有歲前決處,置之。涼臺廛市民等以爲,濟州人及京中牟利輩,都買潛貿之弊,申飭禁斷,自今涼臺之不由矣廛者,以亂廛例施行事也。此雖非亂廛設禁之物,而凡係都買,一切革罷,則涼臺之獨自亂賣,容或稱冤,都買一款,嚴加禁斷,如或冒犯,自法司刑配事,分付,何如?傳曰,允。
實錄廳啓曰,郞廳金昌熙,見帶臺職矣,職務相妨,所帶臺職,今姑許遞,何如?傳曰,允。
吏曹啓目,權知校書館副正字洪羲燮·李秉淵,俱爲登科後,年滿五十,依定式六品職遷轉,何如啓,依允。
戶曹判書李敦榮疏曰,伏以臣於昨冬,冒臚情實,仰控聰聽矣。及奉批旨,諭之以此時此任,何可輕遞?臣立愧形影,背浹漿汗,尙無有容措矣。此時此任之爲重,殿下亦嘗洞燭之矣,何其靳許於如臣不肖也?臣之所欲必辭者,誠以重任,已非臣所可忝冒,而此時實不可虛徐也。臣素乏心計,六十年潰潰如一日,何事敢謂或可能差可强,而至於治賦理財,尤貿貿昧昩,上供下頒,事例甚殷,入會出計,簿書寔係,竊計臣受任以來,所應酬判署,非割曹摏,則動煩廟劃,百度轉益匱絀,一年莫可支調,而猶此茫然無料量,不知爲如何做去。臣豈不欲竭魯鈍,而故致滅裂如此也,臣實千萬不可能不可强焉耳。君臣之義,實均父子,以殿下之厚造於臣,猶無以長臣之短,而通臣之蔽,則必斥而不授,非罪臣也,難其人也。以臣之致身於殿下,有不得掩短護蔽,則亦自輸而乞免,非占便也,不敢貽悔也。此其上下之所共勉者,而今不問其人而難於輕遞,甚非天下之通法也。似此事理,較然明甚,此臣之所不得不辭也。故今所陳籲於聽卑之聰者,果非得解官,則延如縷之喘不得,解官則爲必死之身家計也,一則爲國事也,二則爲國事也。以臣一去而有裨於國事,則豈臣十死所可盡酬也?所以缷免之願,至發夢囈,今若姑任之而姑授之,竟底僨謬,莫之自贖,則臣何可論我殿下至仁盛德,尙欲一物失所,始之申勤於臣者,如天覆燾,如春煦噓,旣已曲許開進,厚辱委畀,而末乃使宜去不去,終於顚踣,拯捄不得,則得不有累於聖德乎?此臣之不敢不辭也。有一於此,尙難一日盤泊,況無可以曉臣宜去不宜去之說者乎?臣之當去者,公已無容更議,而臣於先壠事,竊有區區苦衷,臣之父母墳山,始卜兆,久抱改封之意,畿·湖之間,方擬審決可否,而職守甚嚴,不敢言私,每念到此,怵然自悼,此又臣之所不可不辭也。以是憫隘,宵不間晝,惟有一遞可以自安於臣心也。今於乞免之章,必露衷懇,唐突瀆撓,尤增死罪。伏乞聖明,仰稟東朝,所有度支之任,亟許鐫改,比之羈縻持遲,上屑恩而下虧義,豈爲萬萬相懸已哉?答曰,省疏具悉。何可輕遞?卿其勿辭,從便往省焉。
備忘〈記〉,淸城僉使朴東薰下直,長弓一張·長箭一部·片箭一部·筒兒一個,賜給。
上在昌德宮。停常參·經筵。
藥房提調金炳㴤,副提調金敬鎭啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,領相今日入耆社云,遣史官存問以來。
政院啓曰,左·右史不可不備,別兼春秋趙敬夏·洪遠植·趙定燮,旣有只推之命,竝卽牌招,推移入直,何如?傳曰,允。
以別兼春秋趙敬夏·洪遠植·趙定燮牌不進,罷職傳旨。傳曰,只推。
上在昌德宮。停常參·經筵。
未時,太白見於巳時。
政院啓曰,右副承旨鄭順朝,今日不爲仕進,卽爲牌招,何如?傳曰,允。
以右副承旨鄭順朝牌不進,罷職傳旨。傳曰,只推。
以慶尙監司徐憲淳狀啓,宜寧縣民家失火事。傳曰,聞甚矜惻,元恤典外,別加顧助,結構奠接之方,廟堂措辭分付。
護軍徐承輔疏曰,伏以臣於日前,忽蒙聖恩,添書臣名於摠管之望而特授焉,臣聞命震駥,五內失守,罔知措躬之所也。階進二品,班亞八座,是果何等職也?或以恩賞,或以位乏,因緣倖會而得之,猶將慄慄危懼,有甚集木,況玆非常曠絶之澤,遽下於千萬夢想之外者哉?臣之老父母,幸尙無恙,値巹歲之重回,會親戚而共歡際,伏奉華誥,庭闈益喜,門闌動色,以至隣里行路,莫不相賀,其爲榮耀,殆世所罕,恩山德海,攢手感戴,雖隕結草,將何以圖報萬一也?第伏念臣顓愚庸陋,百不猶人,才窳而不諧於用,職劣而無當於事,前後揚歷,罔非踰分,每自循省,愧悚恒深,今此恩資,逈出格外,尤豈臣所敢承當哉?夫治朝之凡百有位,孰非掄揀,而至若卿月之職,古所謂命德之器也。如臣無似,不可濫竽也審矣,而不問可否,不揆本末,一朝驟加,有若循次應遷者然,將使國體壞損,物議喧騰,豈細故也?反復忖量,趨膺無路,玆將肝膈之懇,仰瀆黈纊之下。伏乞聖明,念職命之必愼,察臣言之非飾,仰稟東朝,將臣新授官秩,亟許收還,以全公私,不勝幸甚。答曰,省疏具悉。卿其勿辭行公。
大司成任承準疏曰,伏以臣學則昧方而年又淺,器非適用而進不休,徒以無似之品,早犯不幸之戒,通籍六七年間,猥躋緋玉之列,自顧涯分,已是踰濫,榮觀一步,初非夢想攸到,卽於日前,伏承恩點,以臣爲成均館大司成者,臣聞命惝怳,繼以駴惑,不知所以自措也。夫師儒之長,是何等峻望,何等妙簡,而今使臣掌成均而振儒風,據皐比而課士程,則館下之笑于列者,將何辭而詰之?朝右之議其後者,亦無說而塞之,若其望實以取服,鑑識以甄別,果非如臣一後生之所可承受,況驟拔眇少之蹤,踰越群彦之先,其於來四方之譏嘲,冒多士之嗤點,何哉?第伏念崇儒重道,卽我朝家法也。今當一初淸明之會,我殿下繼述之美,作聖之效,宜推躬行之政,可底丕變之功,而其將奉承聖意,對揚休命者,固非國子之職歟?非但臣才不堪而分不稱,在熙朝綜核之政,恐不當循序苟充若是已也。且謙謹儉約,卽臣家世守之訓,而滿必招損,不衷爲災,亦理之常,左右揣量,承當無所,玆敢略控短籲,仰凟崇嚴。伏乞聖明,仰稟東朝,亟遞臣新授職名,以安私分,以重公器焉,臣無任云云。省疏具悉。爾其勿辭察職。
上在昌德宮。停常參·經筵。
政院啓曰,左·右史不可不備,別兼春秋趙敬夏·洪遠植·趙定燮,旣有只推之命,竝卽牌招,推移入直,何如?傳曰,允。
以別兼春秋趙敬夏·洪遠植·趙定燮牌不進,罷職傳旨。傳曰,只推。
傳曰,政官牌招開政。
傳曰,右副承旨·同副承旨許遞,前望入之。
承旨前望入之,李載冕·洪承億落點。
傳曰,呈告經筵春秋·兵曹堂上許遞,今日政差出。
政院啓曰,行都承旨李裕膺,右承旨金尙鉉,左副承旨韓敦源,新除授右副承旨李載冕,同副承旨洪承億,竝卽牌招,何如?傳曰,允。
以右副承旨李載冕,同副承旨洪承億牌不進,罷職傳旨。傳曰,只推。
持平金稜啓曰,臣言議風裁,本不合於淸朝耳目之任,而持憲除旨,忽下於千萬夢想之外,臣感恩怵義,雖不得不張皇出肅,粗伸叨謝之忱,而第臣於本府,已經掌憲,揆以公格,在所當遞,請命遞斥臣職。答曰,依啓。
議政府啓曰,本府,卽政本重地也。曠置旣久,廨宇傾頹,殆不辨堂階之分,言念事體,關係不少,似此不得不修擧處,不可以力詘擧贏論,爲先使之始役,容入物力,以包蔘稅錢中,隨所用下,取次拮据事,分付戶曹,何如?傳曰,允。
以全羅監司鄭健朝狀啓,肇慶廟·慶基殿修改時告由祭香祝,令該曹,磨鍊下送事,傳曰,從今以後,瓦上除草與隨毁修改之節自,本道監營,從便爲之,定式擧行。
宗親府啓曰,璿源譜略始役吉日,來二月初九日午時擇入之意,敢啓。傳曰,知道。
禁衛營啓曰,本廳千摠徐光鼎,身病猝重,勢難察任,改差,何如?傳曰,允。
有政。吏批,判書姜時永,參判李升洙牌招不進,參議閔奎鎬進。
吏批啓曰,判書姜時永,參判李升洙,竝牌招不進,小臣獨政未安,何以爲之?敢稟。傳曰,只出緊任。以洪正圭爲司諫,金鎭河爲兵曹參知,朴齊寬爲刑曹參議,任百秀爲知經筵,徐承輔爲同春秋。再政,以李泰翼爲副應敎,金永爵爲弘文提學,鄭壽龍爲持平,南鍾三爲戶曹參議,金商默爲康陵參奉,故學生宋徹圭,贈吏參,例兼,故學生宋輝普,贈吏議,故學生宋周相,贈僕正,已上前右尹宋欽翼三代。
兵批,參議張龍逵進,同知單金學淵,僉知單徐命錫,
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,左右史,不可不備,別兼春秋趙敬夏·洪遠植·趙定燮,旣有只推之命,竝卽牌招,推移入直,何如?傳曰,允。
以別兼春秋趙敬夏·洪遠植·趙定燮牌不進,罷職傳旨。傳曰,只推。
傳曰,右副承旨許遞,前望入之。
傳曰,知申外承旨竝許遞,前望入之。
承旨前望入之,申泰運·朴商壽·申佐模·柳來駿·南履輪落點。
政院啓曰,行都承旨李裕膺,新除授左承旨申泰運,右承旨朴商壽,左副承旨柳來駿,右副承旨申佐模,同副承旨南履輪,竝卽牌招,何如?傳曰,允。
以左承旨申泰運,同副承旨南履輪牌不進,罷職傳旨。傳曰,只推。
又啓曰,新除授左副承旨柳來駿,時在江原道春川地,斯速乘馹上來事,下諭,何如?傳曰,許遞,前望入之
傳曰,摠管竝許遞,前望入之。
摠管前望入之,副摠管,金鍵·李基碩·鄭岐源·鄭圭應·李鍾承·李容象·權·趙台顯·蔡東健·任弘模落點。
傳曰,在外臺諫許遞,政官牌招開政。
傳曰,呈告兵曹堂上許遞,今日政差出。
弘文館啓曰,新除授副應敎李泰翼,卽爲牌招察任,何如?傳曰,允。
以北兵使李南軾狀啓,城堞修補時監董等論賞事。傳曰,公廨城堞之殫竭修葺,苟非到底擧職,何以及此?向因左相登奏,已知此梱實續,而今此施措,尤有可驗,良庸嘉尙,特爲加資,限一年仍任,俾爲責成之地。
議政府啓曰,卽見兩捕廳所報,則以爲火賊用律後,同黨未就捕者,發關鄕外各鎭營,使之譏詷矣。連接各鎭營所報,則公州譏校金完根·金明寶,捉得李致西於禮山地,朴達錄·金奉錄,捉得金致西於本州境,崔斗益·金日龍,捉得郭子和於木川地,鄭化龍·崔允植,捉得賊僧普天於天安地,賊招內,與金順甫及僧德秀·永先等十三名,同爲行賊云,而名字旣不載錄於廳關,必是別成一夥,今方逐捕,竹山譏校柳德化等,捉得李致完於陰城地,而因李賊口招,揜捉盧哥賊漢於忠州地,而押到陰竹矣。盧賊妹夫忠州居李哥,率無賴五六十名,敺打校卒而奪去。西原譏校鄭日成·柳用孫等,捉得朴贊甫於木川地,忠州譏校捉得車允集於陰城地,俱自各鎭,嚴囚枚報,而重囚之許久淹滯,趁未論處,殊涉可悶,有非本廳所可擅斷云矣。賊徒之前後用法,不至一再,而兎脫梟應,一向株蔓,此其勢不撲則不熄,各鎭營在囚諸漢,倂以治盜之律治之,勿令復出獄門,公州譏校崔斗益,效勞居多,善地邊將,待窠差送,其餘各鎭營譏校,竝賞加,忠校之不錄姓名,事甚疎忽,更令捕廳關問,一體賞加,僧普天所招內,金順甫·僧德秀·永先等十三人及盧哥奪去之忠州李哥,令各鎭營,刻期譏捕,公州,以營下首鎭,所捉甚多,該營將之勤實可知,宜有激勸之政,前營將盧慶燁,許用邊地履歷事,分付銓曹,何如?傳曰,允。
吏曹啓曰,康陵參奉金商默,以其身病,呈狀乞遞,改差,何如?傳曰,允。
又啓曰,典設司別提閔致應,除拜過限未肅拜,改差,何如?傳曰,允。
以吏曹參議閔奎鎬牌不進,罷職傳旨。傳曰,只推。
禮曹啓曰,郊壇,四孟朔遣禮郞,看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
有政。吏批,判書姜時永進,參判李升洙,參議閔奎鎬牌不進。以林永洙爲大司憲,李承德爲執義,趙光容爲持平,朴海哲爲獻納,李在果·朴定鉉爲正言,徐承輔爲兵曹參判,孟浩述爲典設別提,李章河爲康陵參奉,祭酒單宋來熙,宗正卿單李景夏,北兵使李南軾,今加嘉義,公廨修繕時,特爲加資事承傳,兼鏡城府使單李南軾,限一年仍任事,承傳。再政,以金羽休爲奉常正,吳德泳爲掌樂正,南世本爲引儀,高濟鎰爲典籍。三政,以尹春永爲長興主簿。四政,以李哲愚爲司饔主簿。五政,以李一薳爲引儀。六政,以李熙達爲典獄主簿。
兵批,參議張龍逵進,同知單李圭振,北兵使李南軾,限一年仍任事,承傳。
承旨前望入之,丁載榮落點。
上在昌德宮。停常參·經筵。
未時,太白見於巳時。
政院啓曰,左副承旨丁載榮,今日不爲仕進,卽爲牌招,何如?傳曰,允。
傳曰,諸承旨持公事入侍,
傳曰,吏曹參判有闕之代,前望入之。
吏曹參判前望入之,嚴錫鼎添書落點。
傳曰,藥院提調許遞,前望入之。
內醫提調前望入之,金炳喬落點。
以平安監司洪祐吉狀啓,兵使吳吉善,兩載制梱,衆務就緖,優績旣多於更張之際,而苽熟不遠,軍民恐失,其情莫遏,特爲仍任,令廟堂稟處事。傳曰,此梱之許多注措,可見實心實績,而民願旣如此,至有此道啓,甚庸嘉尙,其在奬勸之道,亦不無示意,特爲加資,限一年仍任。
吏曹口傳政事,檢閱單李昌鎬。
右承旨朴商壽,左副承旨丁載榮,右副承旨申佐模,同副承旨南履輪等疏曰,伏以臣等,俄者持公事入侍時,入直閣臣,事當循例同爲入參,而閣臣未及詣閤,責在本院,而臣等矇然不省,至於登對,亦未能仰稟,隳損筵體,做錯非細,萬萬悚惶,玆敢忙陳短章,仰瀆崇嚴。伏乞聖慈,仰稟東朝,亟治臣等之罪,以存筵體,以安臣分焉,省疏具悉。此是爾等生疎之致,便是无妄之過也。
直閣李世用疏曰,伏以臣於今日在院承旨持公事入侍之命,晩時承聞,甫進閤門外,諸臣已退出矣。每於持公事入侍時,在直閣臣之同爲入參,卽典式然矣,而政院最晩指揮,竟闕班儀者,實未知奚爲而致此,毋論誰得誰失,臣旣未先隨衆登筵,則其爲悚恧,亦安所止屆也,用敢短章臚實,冒瀆崇嚴。伏乞聖慈,仰稟慈旨,亟治臣罪,千萬幸甚。省疏具悉。此是喉院所失,何必爲引?
吏曹參判李升洙疏曰,伏以臣之忝叨銓銜,已帀月餘矣。始也膺命,豈謂有一分可堪而然哉?誠以義分是怵,感激居先,不揆涯量,黽勉趨承,而蔑有絲毫之報,徒積瘝隳之懼,每自循省,冞增汗騂,詎宜淟涊蹲冒,不思懇退,仰玷淸朝之選,俯速妨賢之譏也哉?況臣質本虛脆,年又衰邁,居恒善病,不比餘人,而惟其疝聚之症,最爲貞痼之祟,近因日候之不調,如期闖發,肚腹衝亘,則喘喘氣息之欲絶,神精旋暈,則昏昏雲霧之如墜,委淹床玆,無望殫束,用敢略陳情實,冒瀆崇聽。伏望聖慈,俯垂矜諒,仰稟東朝,亟賜遞改,以安私分焉,臣無任云云。答曰,省疏具悉。所請依施。
乙丑正月二十九日申時,上御觀物軒。在院承旨持公事入侍時,右承旨朴商壽,左副承旨丁載榮,右副承旨申佐模,同副承旨南履輪,假注書嚴世永·趙晩和,記注官鮮于昇·任膺模,以次進伏訖。上曰,史官分左右。缺商壽進前奏曰,前檢閱洪鍾學,陳疏蒙遞矣。左右史不可不備,翰林召試被選當次人李昌鎬,令該曹,口傳單付,牌招入直,何如?上曰,依爲之。出擧條又奏曰,時政記纂修事緊,新除授檢閱李昌鎬,署前出仕,何如?上曰,依爲之。出擧條以下缺
上在昌德宮。停常參·經筵。
藥房提調金炳喬,副提調申泰運啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。
傳曰,政官牌招開政,如有違牌,勿爲呼望。
政院啓曰,議政府郞廳來言,今日賓廳日次,而領議政趙斗淳,左議政李裕元,右議政任百經,俱有身病,不得來會云矣,敢啓。傳曰,知道。
又啓曰,右副承旨申佐模,今日不爲仕進,卽爲牌招,何如?傳曰,允。
以右副承旨申佐模牌不進,罷職傳旨。傳曰,只推。
傳曰,禮房承旨馳詣宗廟·景慕宮,奉審摘奸以來,
傳曰,禮房承旨馳詣文廟,奉審摘奸以來。
傳曰,發遣吏郞,諸執事淸齋與否,摘奸以來。
傳曰,吏曹參判許遞,前望入之。
吏曹參判前望入之,兪鎭五落點。
傳曰,勸講自明日爲之。
傳曰,左右贊成未差之代,今日政差出。
傳曰,左右贊成,以曾經文任判書人,擬望以入。
傳曰,副修撰正言許遞,前望入之。
副修撰前望入之,南商龍落點。
正言前望入之,丁觀燮添書落點。
傳曰,呈告經筵春秋與在外兵曹堂上許遞,今日差出。
大王大妃殿傳曰,昨冬,以乾沒公納督捧事,至有百日加限者,爲其申法令重人命之意也,而定限漸迫,尙無了納之報,苟有一分畏戢之心,豈容若是乎?此輩之前後罪狀,已無可言,而限內不飭之失,在所難免,戶惠堂竝從重推考,到今餘日不多,自廟堂,詳考捧上冊子,如有多數未納者,則重辟之律,卽令擧行,至於外邑逋吏,亦爲斯速査覈,一體用律之意,行會各道,可也。
奎章閣啓曰,明日,卽奎章閣朔奉審日次,臣進詣擧行之意,敢啓。傳曰,知道。
以司謁口傳下敎曰,景祐宮南墻,特建一門,以便日後南延君祠宇歷拜時,自內門路矣,分付戶曹。
弘文館啓曰,新除授副修撰南商龍,卽爲牌招察任,何如?傳曰,允。
以副修撰南商龍牌不進,罷職傳旨。傳曰,只推。
吏曹口傳政事,檢閱單南錫淵。
吏曹啓曰,公忠道懷德居幼學宋錫仁呈狀內,矣身父贊文,今年爲九十一歲,而見漏於本道應資老人成冊中云,故考見帳籍,果爲的實矣。在前如此之人,追後啓稟蒙恩,亦有已例,今日政加資下批之意,敢啓。傳曰,知道。
又啓曰,康陵參奉李章河,以其身病,呈狀乞遞,改差,何如?傳曰,允。
兵曹啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
有政。吏批,判書姜時永進,參判兪鎭五,參議閔奎鎬式暇。以金東軾爲正言,李基鎬爲副修撰,金炳學爲左贊成,鄭基世爲右贊成,宋欽翼爲兵曹參判,姜夏奎爲兵曹參知,嚴錫鼎爲同經筵,李源祚·兪鎭五爲同春秋,朴孝容爲康陵參奉,注書單洪鍾學,宗正卿單李升洙,耆老所守直官二單,鄭海瑢·安翊良,平安兵使吳吉善,今加嘉義加資事,承傳,前參奉李章河,今超通政,朝官年八十,依定式加資,兼春秋單崔奭奎,贈禮參,李圭鎭贈禮判例兼,贈左承旨李敏謙贈戶參例兼,贈訓正李碩文贈左承旨,已上判尹李源祚三代。再政,知春秋單李源祚。
兵批,參議張龍逵進,同知單韓錫範,平安兵使吳吉善,限一年仍任事承傳。
政院啓曰,新除授注書洪鍾學,卽爲牌招入直,何如?傳曰,允。
乙丑正月三十日午時,上御觀物軒。藥房入診入侍時,提調金炳喬,副提調申泰運,直閣李世用,假注書嚴世永,記事官安翊豐·李昌鎬,以次進伏。醫官李慶年·李章赫·朴寅鏞·朴容珉,進伏楹外訖。上曰,史官分左右。炳喬進前奏曰,醫官待令,使之入診乎?上曰,置之。缺世用曰,先大王御製考校時,令政院日記,從便取見,何如?上曰,依爲之。出擧條昌鎬曰,臣以本館事,有所達者矣,翰林召試被選人,間月付職自是古規,而若値左右史不備之時,則經稟後不待月限,循次連付,亦多已例,被選當次人南錫淵,令該曹口傳單付,牌招入直,何如?上曰,依爲之。又所啓,時政記纂修事緊,新除授檢閱南錫淵,使之署前出仕,何如?上曰,依爲之。出擧條
上在昌德宮。停常參·經筵。
未時,太白見於巳地。
傳曰,承旨竝許遞,前望入之。
承旨前望入之,金炳地·閔奎鎬·鄭範朝·趙寧夏·李載冕·洪承億落點。
政院啓曰,行都承旨金炳地,左承旨閔奎鎬,右承旨趙寧夏,左副承旨鄭範朝,右副承旨李載冕,同副承旨洪承億,竝卽牌招,何如?傳曰,允。
以左承旨閔奎鎬,右承旨趙寧夏,右副承旨李載冕牌不進罷職傳旨。傳曰,只推。
傳曰,禮房承旨,馳詣社稷奉審,摘奸以來。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
議政府啓曰,慶尙監司徐憲淳,今已箇滿矣,其代今政院,政官牌招,開政差出,何如?傳曰,允。
傳曰,金吾堂上竝許遞,今日政差出。
傳曰,在外兵曹參判同春秋許遞,今日政差出。
政院啓曰,卽者奉常寺官員來言,景慕宮春享大祭祭物,明日監封,而都提調李裕元,提調申錫愚,俱有身病,不得擧行云,提調卽爲牌招,何如?傳曰,許遞。
傳曰,吏曹參議有闕之代,前望入之。
弘文館啓曰,副修撰南商龍,旣有只推之命,與新除授副修撰李基鎬,一體牌招察任,何如?傳曰,允。
以副修撰李基鎬牌不進罷職傳旨。傳曰,只推。
禮曹啓曰,今年,卽永禧殿酌獻禮年次,而自上方在諒闇中,不爲取稟之意,敢啓。傳曰,知道。
都摠府啓曰,今日入直內三廳,武兼禁軍及兵等,當爲中日習射技放,而齋戒相値,不得設行之意,敢啓。傳曰,知道。
司饔院啓曰,鷹師契貢人等呼訴內,昨冬今春,雉種稀貴,鷹獵苟艱,前儲已乏,新貿無路,明日所貢生雉,將至闕供之境,限獵得間,願以活鷄代封云矣,在前如此之時,曾有稟旨代封之例,而莫重御供,自下不敢擅便,惶恐敢啓。答曰,知道。
吏曹啓目粘連,觀此承政院右承旨朴商壽上疏,則以爲臣有老母在堂,年今八十有二矣,素懷貞疾,近益癃痼,沈淹床笫,寄命如綫,臣實不肖拙於謀生,朝夕滫瀡之供,常患屢空,從前便養,洊蒙恩許,而緣臣無狀,遞任歸後,依舊是貧,子職徒虧,人情幾蔑,誦古人事親日短之語,每爲之潸然下淚。伏乞聖慈,仰稟東朝,特命選部,許畀臣一小邑,得申至切之願,亦爲白有臥乎所,朴商壽之家貧親老,菽水難繼之狀,卽通朝之所共知,許畀一縣,以伸至情,允合於孝理之政是白乎矣,近密之臣,出補外邑,事體不輕,臣曹不敢擅便,上裁何如啓,依回啓施行爲良如敎。
吏曹參判兪鎭五疏曰,伏以春序已半,孝文殿朔奠又過,仰惟震慕,撫時益新,仍伏念臣,樗散無用,滿淍已先,尋常職事,尙懼不堪趨承者,塗抹陳就,復豈夢想攸到,而迺者伏奉除旨,以臣爲吏曹參判者,聞命以還,惝恍若驚,未敢知其誤恩,奚爲而至也?抑殿下,憐臣簪履之舊,特紆縻爾之寵,拂拭之榮耀之歟?感淚被面,靡所止屆矣。是職,天官小冢宰耳,裁持鑑衡,平允物情,以之休戚汚隆之寄,卽惟長寮存,而可否焉與聞末議,緊漫焉無礙代斲,其爲責任,亦自綦重,由是地望號稱淸峻,必須名實素著,綜核聞見,不甚寡陋,有足承佐激揚,始可擬議,而如臣萬不近似者,莫或冒玷也審矣。伏況我聖上初元之政維新,太母簾帷之化誕敷,百度惟貞,庶績咸熙,凡厥有位,罔非其人,臣果何狀,而備數任使之列,糠粃群彦之前,上而累惟簡之新,下而招不衷之議,而恬然自居也哉?且臣嘗屢叨三銓,只緣疎暗,輒露醜拙,每自思惟,騂汗猶流,今於已試蔑效之地,藉欲自視宿趼,拚棄冒沒,鉛槧再割,駑駘十駕,其可得乎?嗚呼,臣本孤寒,早際休明,弱冠策名,猥廁朝端,萬事隔晨,居然三紀于玆,而雨露餘生,頂踵尙存,臣雖至頑至愚,寧昧追先之義,而才具旣乏,何所藉手奔走?自效無膂力,不能者止,往哲攸訓,自知甚明,人有恒言,臣於是去就決矣。政命之下,牌望路阻,怵畏義分,粗效叨謝,退而循省,滿心悚恧,因仍蹲據,尤壞廉防,玆敢暴悉衷懇,干瀆崇嚴。伏乞聖慈,特垂鑑諒,仰稟東朝,將臣職名,劃賜鞶遞之恩,回授可堪之人,俾公器無褻,私分獲安焉云云。答曰,省疏具悉。卿其勿辭行公。
右承旨朴商壽疏曰,伏以臣,跧伏深巷,已有年矣,不意喉銜特點,有隕自天,感深記簪,榮極持綾,更有何非分徼恩之望,而第臣積抱悶迫之情私,急於鹿音之不擇,烏鳴之可哀,未暇緩聲於孝理之下矣。臣有老母在堂,年今八十有二矣,素懷貞疾,近益癃痼,沈淹床笫,寄命如綫,雖使之幸而無病,氣息差强,崦嵫頹景,懼甚於喜,而況病與年加,氣隨日下,漸次柴削,未嘗有晷刻之少安乎?臣實不肖,拙於謀生,蔘朮薑桂之補,尙矣無論,朝夕滫瀡之供,常患屢空,從前便養,洊蒙恩許,而緣臣無狀,遞任歸後,依舊是貧艱樣子,子職徒虧,人情幾蔑,誦古人事親日短之語,每爲之潛然下淚,吁,亦慼矣。伏念我聖上,初元盛際,政先敦孝,惠遍及老,無一人不獲其生,而臣獨懷此區區,徒知瀆撓之爲悚,罔念疾痛之必呼,則是臣自外於化育之仁,而將爲千古之至恨矣。烏鳥之誠,若伸此日,蛇雀之報可期他生,庸敢拚廉包羞,仰首控暴於憫覆之天。伏乞聖慈,哀臣情而矜臣言,仰稟東朝,特命選部,畀臣一小邑,得伸至切之願,則臣母餘生光陰,皆我殿下攸賜,而臣之闔門百口,晝宵血祝者此也,臣無任云云。省疏具悉。疏辭令該曹稟處。
乙丑二月初一日時,上御觀物軒。勸講入侍時,領議政趙斗淳,講官朴珪壽,參贊官申佐模,侍讀官李乾夏,記事官洪鍾學·李昌鎬·南錫淵,各持小學第三卷,以次進伏訖。上曰,史官分左右。仍開卷。缺昌鎬奏曰,臣以本館事,有所達者矣。實錄三年一次曝曬,係是定式,而本館所奉實錄,今年爲曝曬年次矣,擇日擧行,何如?上曰,依爲之。
乙丑二月初一日巳時,上御觀物軒。召對入侍時,參贊官南履輪,侍讀官李乾夏,檢討官李炳敎,直閣李世用,假注書金敬均,記事官李昌鎬·南錫淵,各持小學第三卷,以次進伏訖。上曰,史官分左右。
上在昌德宮。停常參·經筵。
傳曰,左承旨許遞,前望入之。
承旨前望入之,姜夏奎落點。
政院啓曰,新除授同副承旨姜夏奎,卽爲牌招,何如?傳曰,允。
傳曰,發遣吏郞諸執事淸齋與否,摘奸以來。
傳曰,呈告工曹判書,春秋許遞,今日政差出。
吏曹參議前望入之,徐臣輔落點。
政院啓曰,卽者檢閱南錫淵,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史,不可不備,別兼春秋趙敬夏·洪遠植·趙定燮,竝卽牌招,推移入直,何如?傳曰,允。
大王大妃殿傳曰,公納督捧之過限用律,非不知人命攸關,極係難愼,而必欲行之者,予豈樂爲而然哉?實出於萬萬不獲已之事也,而今此大臣,以體國之誠,至請三十日退限,旣往之再過其限,亦極無嚴,更有何退限與否,而但政府所啓,旣如此,其在待大臣之道,不可不勉從矣。然而旣至屢退,亦不必三旬爲期,特以五十日更展,另加董督,期於畢捧乃已,而又若拖過此限,則更勿啓請,直用一律。
弘文館啓曰,副修撰李基鎬,旣有只推之命,卽爲牌招察任,何如?傳曰,允。
以副修撰李基鎬牌不進罷職傳旨。傳曰,只推。
議政府啓曰,以公納督捧事,昨伏承慈聖截嚴之下敎矣。戶惠衙門,當捧一萬五千五百餘石內,其間所捧,爲九千二百餘石,而未捧餘數,方使之趁限嚴督,第念歲前,百日特展,寔我慈聖天地大德,求其生於必死之中者也。渠輩雖甚愚頑,豈不知死生之爲大,而若是之愆拖乎?見今限日漸迫,若更展三十日之限,如復頑拒到其日,直請用律,以行必誅無赦之政。自外邑捉上漢,中間道路,空費日子,亦爲不少,今若以就囚京廳之日爲始,計其百三十日而嚴督之,則其於完逋之方,亦恐無妨。在逃之方龍珠·韓用宜·趙漢龍·金儀淵,令左右捕廳,刻期,期於捕捉,外道逋吏,窮覈用律事,成命之下,訖無動靜,今方措辭行關,而必勿踰來三月之意,申飭,何如?傳曰,允。當有東朝處分矣。
吏曹啓曰,公忠道大興居幼學朴龍魯呈狀內,矣身祖僉知庚漢,今年爲八十五歲,而見漏於本道朝官抄報秩云,故考見政案,則果爲的實矣。在前如此之人,追後啓稟蒙恩,亦有已例,今日政加資下批之意,敢啓。傳曰,知道。
兵曹啓曰,宣傳官孫亮錫,五衛將金鍵·徐有偉·申綏·徐命錫,忠壯衛將尙禹鉉,文臣兼宣傳官金昌熙,俱以病難供職,呈狀乞遞,曹司五衛將申道熙,除授在外,過限未肅拜,竝改差,新除授寅火堡萬戶禹弘儉,身病猝重,時日之內,萬無登途赴任之望,呈狀乞遞矣,實病雖如此,邊將之任,不可循例改差,依例罷黜,何如?傳曰,允。
兵曹啓曰,今日各廳堂下武臣朔試射,雪滿場中,後日退行之意,敢啓。傳曰,知道。
有政。吏批,判書姜時永進,參判兪鎭五式暇,參議未差。以申觀浩爲工曹判書,李載元爲戶曹參判,尹致定爲判義禁,宋來熙·金炳駿爲知義禁,崔遇亨爲知春秋,趙秉悳爲同義禁,宋廷和爲同春秋,金之有爲承文判校,李參鉉爲慶尙監司,承文判校金鳳梧,今加通政,滿三十朔,依法典陞堂上,前僉知朴康漢,今加嘉善,朝官年八十,依定式加資,前察訪李麟在,今加通政加資事,兵曹覆啓判下,故牧使李象斗,贈吏參例兼,故府使李大遠,贈吏議,已上,守義州府尹李建弼兩代。再政,以尹龜永爲兵曹參知,徐憲淳爲藝文提學,李秉淵爲典籍,兼宗正卿單李載元,同義禁單金炳駿,同春秋單崔遇亨。
兵批,判書金炳冀進,以金應均爲知事,徐憲淳爲副摠管,白樂貞爲宣傳官,兪駿煥·李章河·朴弼寧·金光益爲五衛將,趙寧夏爲曹司五衛將,金鳳年爲忠壯將,李乾夏·丁觀燮爲文兼,趙雲順爲牛峴僉使,黃英俊爲寅火堡萬戶,申道赫爲文殊別將,同知單陰始弘,再政,以宋近洙爲知事,同知單尹公麟,僉知二單李章河·金光益,都摠管單徐憲淳,兼慶尙道兵馬水軍節度使單李參鉉。
檢閱南錫淵疏曰,伏以臣,猥以菲才,濫叨英選,昵近龍光,翶翔豹直,今纔屬耳,則顧何敢言私,而第臣母,素患痰癖之症,已成貞疾,眞元澌脫,恒所焦熬,臣於日前,當次付職召牌儼臨,義重叨謝,祗肅恩命,仍爲持被矣,卽接家信,則邇來症形,一倍添谻,委頓床玆,轉側須人,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扄。伏乞聖明,仰稟東朝,亟遞臣所帶之職,俾便救護,仍治臣擅離之罪,以昭法紀焉,臣無任云云,省疏具悉。爾其勿辭救護。
右贊成鄭基世疏曰,伏以日昨選部,授臣以議政府右贊成華誥,此古所稱貳相也。臣頓首頒旨,惶恐靡定,欲循墻而不可得也。中書,摠百僚理庶務之政,本上司也。處赤舄之次,而序蒼佩之右,班儀逈異,地望自別,官惟其人,寧曠不授,故前後授是職者,苟非弓旌宿德,旂常茂勳,則莫宜居之,雖以古之名碩之彦,與是選者,不過爲幾人,而可歷歷數也。如臣庸愚下品,何敢比擬於似此罕有之榮名也哉,不稱之實,自量已熟,而且臣與左議政李裕元,有從壻親避之嫌,格例亦係應遞,玆敢冒悚仰籲。伏乞聖明,俯垂鑑諒,仰稟東朝,亟賜遞改,以存公格,以安私分焉云云。答曰,省疏具悉。已有可援之例,卿其勿辭行公。
乙丑二月初二日巳時,上御觀物軒。勸講入侍時,講官洪鍾序,參贊官鄭範朝,檢討官李炳敎,假注書金敬均,記事官李昌鎬·南錫淵,各持小學第三卷,以次進伏訖。上曰,史官分左右。
乙丑二月初二日未時,上御觀物軒。召對入侍時,參贊官鄭範朝,檢校待敎洪承億,侍讀官李應夏,檢討官李炳敎,記事官洪鍾學,記注官宋宅薰·鮮于昇,各持小學第三卷,以次進伏訖。上曰,史官分左右。
上在昌德宮。停常參·經筵。
未時,太白見於巳地。
傳曰,知申外承旨竝許遞,前望入之。
承旨前望入之,韓啓源·尹滋悳·徐相鼎·洪鍾雲·徐堂輔落點。
傳曰,承旨房望,順望爲之。
政院啓曰,行都承旨金炳地,新除授行左承旨尹滋悳,行右承旨韓啓源,行左副承旨徐堂輔,行右副承旨徐相鼎,行同副承旨洪鍾雲,竝卽牌招,何如?傳曰,允。
又啓曰,行都承旨金炳地,行左承旨尹滋悳,行右承旨韓啓源,行左副承旨徐堂輔,行同副承旨洪鍾雲,牌不進,行右副承旨徐相鼎監祭進,坐直無人,竝更牌招,何如?傳曰,允。
又啓曰,行同副承旨洪鍾雲牌不進,坐直無人,行左副承旨徐堂輔,更爲牌招,何如?傳曰,允。
以別兼春秋趙敬夏·洪遠植·趙定燮,檢閱李昌鎬牌不進,罷職傳旨。傳曰,只推。
政院啓曰,左·右史,不可不備,別兼春秋趙敬夏·洪遠植·趙定燮,檢閱李昌鎬,旣有只推之命,竝卽牌招,推移入直,何如?傳曰,允。
以別兼春秋趙敬夏·洪遠植·趙定燮牌不進,罷職傳旨。傳曰,只推。
傳曰,禮房承旨,馳詣景慕宮,奉審摘奸以來。
傳曰,今日,卽府大未人晬辰也。令左承旨,問候以來。
傳曰,在外與呈告,有實病有實故摠管,竝許遞,前望入之。
摠管前望入之,趙台顯·蔡東健·金永求·李熙永落點。
弘文館啓曰,副修撰李基鎬,旣有只推之命,卽爲牌招察任,何如?傳曰,允。
兵曹啓曰,因承政院啓辭,邊將應薦不薦人,令該曹察推事,允下矣。行大護軍李孝淳,同知中樞府事趙秉恒,行護軍鄭誠一·申從翼·鄭泰東,俱爲應薦而不薦,竝依法典,推考警責,何如?傳曰,允。
又啓曰,去十月十八日,增廣別試武科殿試時,直赴殿試人,黃海監營鄕騎士李晩夏,南兵營武學韓明彦,無緣不赴委折,關問各該道帥臣後稟處事,草記蒙允後關問矣,卽接黃海監司洪淳穆,南兵使許熠回移,則騎士李晩夏,朞服未過,武學韓明彦,身病不赴云,係是三式年內,竝依例陳試,何如?傳曰,允。
承文院啓曰,卽見盛京禮部咨文出來者,則以爲今年春季統巡箚派錦州協領桂齒,自正月初一日起,至四月初八日止,前往邊之內外,實力査拿,預爲知照云矣。回咨依例撰出,定禁軍下送灣府,使之傳給鳳城將處,以爲轉致盛京,何如?傳曰,允。
以京畿監司趙在應狀啓,護軍金炳駿,副護軍李敏德附奏啓,以爲地方官驪州牧使成載玉牒呈內,敬奉聖諭,傳諭于護軍金炳駿,副護軍李敏德所住處,則炳駿以爲,臣跧伏畎畝,劣有歲年于玆矣。千萬不自意,特晉除旨,有隕自天,十行恩諭,將借曠絶雙擎九頓,臣本不學無術,濫與儒選,自欺欺人,止竟上欺天聽,猶餘罪,陟於何有?一切株守,迷不知變者,誠以進不能絲毫有補,而徒邀寵靈,益速愆尤故耳,附奏體嚴,不可張皇,容俟病間,擬入文字云,敏德以爲,臣守分跧蟄,猥叨選籍,今玆特被曠恩,又命進資加之諭召,萬萬悚懍,況聖上當沖齡,輔弼必得其人,然后可以進聖學而作聖功矣。講磨必盡其道,然后可以立聖志而啓聖治矣,非可如臣賤劣,苟爲因仍,不賜改正。伏地悚惶,恭俟處分,踏啓字。
注書洪鍾學疏,省疏具悉。所請依施。
乙丑二月初三日巳時,上御觀物軒。勸講入侍時,講官鄭基世,參贊官洪承億,侍讀官李應夏,假注書李容萬,記注官任膺模·鮮于昇,各持小學第三卷,以次進伏訖。上曰,史官分左右。
乙丑二月初三日未時,上御觀物軒。召對入侍時,參贊官徐相鼎,檢校待敎洪承億,侍讀官李應夏,檢討官李炳敎,假注書李容萬,記注官任膺模,記事官李昌鎬,各持小學第三卷,以次進伏訖。上曰,史官分左右。
上在昌德宮。停常參·經筵。
政院啓曰,左·右史,不可不備,別兼春秋趙敬夏·洪遠植·趙定燮,旣有只推之命,竝卽牌招,推移入直,何如?傳曰,允。
以別兼春秋趙敬夏·洪遠植·趙定燮牌不進罷職傳旨。傳曰,只推。
議政府啓曰,政府兼備邊司武郞廳李敎贊·鄭周默,奔走勤仕,俱已滿二十朔,依例六品職遷轉事,捧承傳施行,何如?傳曰,允。
都摠府啓曰,今日入直內三廳,武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
訓鍊都監啓曰,本局從事官閔升鎬,身病猝重,勢難察任,改差,何如?傳曰,允。
慶尙監司李參鉉疏曰,伏以,臣於年前,銜命嶠南,輶車所到,雖未遍及於全省,而槪有所領略者矣。區域廣潤而磽确半之,俗尙質樸而儉嗇過之,俎豆莘莘,嫺禮容於藏修,絃誦洋洋,蔚儒敎於淬勵,自古名賢輩出之鄕,夫耕婦織,民有安生之樂,春糶秋糴,吏無催科之苦,亦可謂樂土美俗也。挽近以來,漸不如古,征斂不加而民困於匱窶,稅納恒愆而官惱於徵索,浸浸至於莫可收拾之境,苟究其由,亦可哀也。各郡虛留之簿,太半觸減,公家曠絶之澤,到底靡極,而溝壑之奠接無期,營邑之淍弊轉甚,譬如富饒之家,一朝蕩敗,歲入日縮,而其所責應,依舊浩汗,雖使能於治産者爲之,其不能時日捱過,理勢之所必然也。此時此藩,固宜十分愼簡,俾有萬一矯捄之益,而臣本無似,倥倥陸陸,遭際盛明,忝叨中外,不爲不多,而材識之湔劣,聞望之輕淺,句計之茫昧,非但臣自知之明,抑亦同朝之所共諒,聖明之所悉燭也。雄臬劇務,弊局積痼,今乃畀之於如臣至愚而至劣者,公私良貝,可立而待,全嶺七十州生靈,翹首跂足之餘,忽聞新觀察之爲誰云,則其必曰,是往年宣撫之來,已試蔑效者也。吾儕將何恃而蘇已痼之病,解方懸之勢乎?擧皆憫然而失圖,則臣於是,益無以塞其責而逃其罪矣。且臣聞小器大受,必致泛濫,弱肩重擔,難免顚仆,此不待智者而知也。雨露帡幪,若偏臣身,內外華膴,視以倘來,式月斯玷,過福之災,猶屬臣一己之私,而一或僨躓,其爲貽害於民國,當如何哉?參量已熟,擔承無路,罄悉衷懇,仰瀆崇嚴。伏乞聖明,俯垂鑑諒,仰稟東朝,亟遞臣慶尙監司之職,以重藩寄以安私分,不勝幸甚。答曰,省疏具悉。卿其勿辭,往欽哉?
乙丑二月初四日巳時,上御觀物軒。勸講入侍時,講官曺錫雨,參贊官徐堂輔,檢討官李炳敎,假注書金永奭,記注官宋宅薰,記事官李昌鎬,各持小學第三卷,以次進伏訖。上曰,史官分左右。
乙丑二月初四日申時,上御觀物軒。召對入侍時,參贊官洪鍾雲,檢校待敎洪承億,侍讀官李鍾正,檢討官李基鎬,假注書金永奭,記注官宋宅薰,記事官李昌鎬,各持小學第三卷,以次進伏訖。上曰,史官分左右。
上在昌德宮。停常參·經筵。
未時,太白見於巳地。
藥房都提調任百經,同副承旨洪鍾雲啓曰,伏未審日間,聖體,若何?寢睡·水刺之節,何如?臣等率諸御醫,趁早入診詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此,仰稟。答曰,知道。三殿氣候一樣,卿等不必入侍矣。
大王大妃殿·王大妃殿·大妃殿口傳問安。答曰,知道。
內醫院啓曰,提調金炳喬,副提調韓啓源,今日問安,不爲仕進,竝卽牌招,何如?傳曰,允。
政院啓曰,議政府郞廳來言,今日賓廳日次,而領議政趙斗淳有身病,左議政李裕元,右議政任百經,無時急稟定事,不得來會云矣,敢稟。傳曰,知道。
又啓曰,左·右史,不可不備,檢閱南錫淵,由限已過,卽爲牌招入直,何如?傳曰,允。
以檢閱南錫淵牌不進罷職傳旨。傳曰,只推。
政院啓曰,卽者,檢閱李昌鎬,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
以檢閱李昌鎬牌不進罷職傳旨。傳曰,只推。
傳曰,政官牌招開政,如有違牌,勿爲呼望。
傳曰,藥院提調許遞,今日政差出。
傳曰,在外金吾堂上呈告,經筵與禮曹堂上許遞,今日政差出。
吏曹啓曰,軍器寺僉正李奎昌,奉常寺判官朴齊敎,孝文殿參奉元世澈,俱以身病,呈狀乞遞,竝改差,何如?傳曰,允。
又啓曰,桃源察訪朴來榮,以其身病,呈狀乞遞,改差,何如?傳曰,允。
又啓曰,今此式年監試初試時,監試官,當以文監察差定,而見今監察,俱是蔭武矣,在前如此之時,暫爲推移,旣有已例,蔭監察二員姑爲作窠,權付司果,其代當以槐院參上排擬,而可擬之人乏少,以曾經侍從擬入之意,敢啓。傳曰,知道。
有政。吏批,判書姜時永進,參判兪鎭五,參議徐臣輔式暇。以申佐模爲禮曹參議,李源祚爲知義禁,徐衡淳爲知經筵,兪錫煥·鄭熙哲爲同義禁,李宜翼爲內醫提調,李世用爲兵曹正郞,千禹鉉爲軍器僉正,金聲根爲奉常判官,裴相奎·趙在衡爲監察,鄭龜錫爲孝文殿參奉,鄭翅僑爲桃源察訪,再政,以李健植爲軍器判官,洪羲燮爲典籍,李南輪爲軍器主簿,兼直閣單李世用。
兵批,參知尹龜永進,同知單李秉喜,僉知單趙寧夏。
副護軍任憲晦疏曰,伏以,隙駟不停,孝文殿常事已經,聖慕罔極,益復如新,群情悲慮,若何可已?伏念臣,以千萬無所似之賤品,忝千萬不敢當之濫選,晏然虛縻,已多年所,至於昨歲,又復薦除,掌憲·中丞·樂正等諸職,以私則忘廉喪恥,厚于法意之誅,以公則瘝官曠職,大傷綜核之政,雖幸卽遞本職,猶未竝解講銜,兢慄踧踖,久而靡定,顧以螻螘下臣,未敢干瀆宸聽,泯然縮伏,恭俟譴罷,今當三陽鼎至,萬彙賁暢,聖學日隆,聖德日新,孶孶圖理,念先急賢,迺有此延騁之擧,以臣名廁選籍,混施非常之恩命,臣進階通政,仍降諭召,責勉彌隆,德意洋溢,臣聞命震駭,罔知攸措也。嗚呼,臣非高蹈之士,亦具秉彝之性,而古人所謂風樹悲感,頭上但戴吾君,卽又臣今日情境也。及此明時,一出膺命,效尺寸以報聖恩,夫豈非血願,其奈才有所不堪,分有所不敢,何哉?蓋臣自筮仕以來,量才度分,一切除命,皆不得趨承,其所自晝,有似鐵限,則官名大小,職事輕重,宜不在所論,而顧今所叨,尤有不可一日冒其名者,此乃古昔所稱命德之器,三代所以待一時賢俊者也。降及後世,雖未盡然,猶皆夙夜積勞,循序而得之,未有靡所試可,公然安坐而驟躐,如臣之爲也。臣是何人?敢或冒據,臣迹本寒冷,姿極魯下,干祿未售,讀書不成,荐罹禍喪,形存心死,循始迄終,直一無用,欺世盜名,罪則有之,似此伎倆,人熟不知,日月之明,偶遺照耳,臣聞黃流不注於瓦缶,華衮不被於木石,今以緋玉之榮,委之草野之陋,名器之輕何如也,國體之損何如也?臣之區區辭受,藉曰不足恤,其在淸朝敦本務實之政,安容若是之苟耶?惟此一事,斷不當斯須竊據也,亦審矣。伏乞聖慈,察此事理,仰稟東朝,亟鐫臣新授資級,仍令刋去選籍,永寢召命,俾臣溝壑殘命,安分待盡,以卒天地生成之澤焉。答曰,省疏具悉爾懇。日者進階之命,聊表予禮賢之誠耳,非謂尙志邱園之士,可得以爵祿而榮之也。因此而有十行敦召,庶幾諒予企佇之至意,則迨此春晷漸舒,講席頻開之時,謂賁然來思,啓沃弘多,而乃此辭巽之章,得於側席之餘,予心悵失,殊有惄如之歎矣。君臣之間,豈徒以虛文爲哉?爾其勿辭,幡然改圖,予實望焉。仍傳曰,此批答,遣地方官傳諭。
乙丑二月初五日巳時,上御觀物軒。勸講入侍時,左議政李裕元,講官金學性,參贊官洪鍾雲,侍讀官李鍾正,假注書李容萬,記注官鮮于昇,記事官李昌鎬,各持小學第三卷,以次進伏訖。上曰,史官分左右。缺上曰,樂正子,下堂傷足,猶有憂色,則親灸乎曾子之訓而然歟?講官曰云云,玉堂曰云云,承旨曰云云。裕元曰,身體髮膚,受之父母,不敢毁傷,孝之大者,古語曰,捷徑窘步,若遵捷徑,則易致傷損,昔漢文帝,欲馳峻岅,袁盎,諫止之,或恐傷至尊之體也。俄者,殿下讀新受音十遍訖,加讀五遍,又加讀五遍,此好讀肄習之聖衷也。顧今慈聖之勸勉方切,而有此孜孜不已之工,是亦聖敎之一節矣。上曰,玉堂故事,成廟朝,抄出世宗朝美政,以備觀覽,則豈不盛矣哉?裕元曰,此祖宗之盛孝也。欲法堯·舜,當法祖宗,殿下,亦爲抄覽列聖朝嘉言善政,則實法堯·舜矣。以下缺
乙丑二月初五日申時,上御觀物軒。召對入侍時,參贊官徐相鼎,侍讀官李鍾正,檢討官李基鎬,直閣李世用,假注書李容萬,記注官鮮于昇,記事官李昌鎬,各持小學第三卷,以次進伏訖。上曰,史官分左右。
上在昌德宮。停常參·經筵。
政院啓曰,左右史,不可不備,檢閱李昌鎬·南錫淵,旣有只推之命,竝卽牌招入直,何如?傳曰,允。
以檢閱南錫淵牌不淮罷職傳旨。傳曰,只推。
又啓曰,卽者,永禧殿官員來言,都提調任百經,提調李最應,俱有身病,今春奉審時,不得進參云,提調卽爲牌招,何如?傳曰,許遞,前望入之。
傳曰,回還三使臣入侍。
傳曰,發遣吏郞,諸執事淸齋與否,摘奸以來。
禮曹啓曰,卽接加平幼學許墨所志,則以爲族弟堂,嫡妾俱無子,以其同姓十八寸兄增第二子銖,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後兩邊,與明有可據而不得登聞者,許令該曹,論理草記事,曾有筵奏定式,而門長許墨所訴,旣如此,許增第二子銖,立爲許堂之後,何如?傳曰,允。
又啓曰,卽接全羅監司鄭健朝移文,則以爲高敞縣鄕校聖殿,蓋瓦破傷,雨水滲漏,及今修改,不容少緩,告由移還安祭香祝,自本曹啓稟下送云矣。高敞縣鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又啓曰,卽接綏陵參奉所報,則本陵祭器中,銀匙楪一座,銀著一雙,盥洗器一坐,香盒一坐,錚盤一坐,鍮沙用一坐,去正月二十六日夜,爲偸漢所失云,莫重之地,有此偸竊之患,極爲驚悚,所失器皿,令該曹爲先改造下送,入直官員,常時不謹守護之罪,在所難免,而見失日子,已至旬餘,今纔報來者,尤極萬萬稽緩,當該參奉,令該府拿問嚴勘,入番守僕員役等,令該曹照法嚴繩,偸竊之漢,令左右捕廳期於跟捕事,并爲分付,何如?傳曰,允。聞甚驚駭,左右捕廳從事官,發牌,偸竊之漢,不日跟捕事,聽傳敎。
以司謁口傳下敎曰,綏陵見失銀器,當自內造成以下矣,分付該曹。
知事金應均疏曰,伏以,臣忝叨籌司之任,殆二周歲矣。旣乏材諝,徒積瘝素,簿領樞要,固無論已,行隊陳就亦多矣。焉顧其職則軍國之務也,問其位則俊彦之林也?其不可以如臣無似,苟然充位也審矣,況臣年來衰朽,重嬰脚疾,無時闖發,多日苦叫,宛轉床第,蹩躄戶庭,以此見狀,末由趨走,虛縻滋悚,若添一病,玆敢略綴短章,冒瀆崇嚴。伏乞聖慈,仰稟東朝,將臣政府備局堂上之任,亟賜鐫免,俾公私兩幸焉。答曰,省疏具悉。所請依施。
吏曹參議徐臣輔疏曰,伏以,臣卽最居人下者也。遭遇昌辰,踔遷淸聯,濫厠下大夫之列,涯分已踰,惶愧居先,矧又私制甫闋,榮塗一步,殆夢慮之所不到也。迺者前望特點,以臣爲吏曹參議,華誥誕宣召牌儼臨,面騂背汗,措躬無所,而路阻呼望,莫越典式,張皇出肅,雖緣義分,遇榮知懼,古人有戒,臣雖顓愚,何敢妄失揆度,厭然若宜受不宜辭之義諦乎?夫典選,名掄也,峻望也。創於周而居六官之右,逮乎唐而有三銓之別,參閱群才,品藻九流,苟非虛心處物,激濁揚淸,衡鏡足以明辨,尺度不失平當者,莫宜居之。且有時而越次代斲,進退甄別,躬執機要,雖顔謝之偉量,裴馬之精鑑,猶難自詡,賓實允綜,豈如臣閱歷空疎,藻識庸暗者,所堪承膺而稱塞其萬一乎?況今一元治象,煥然淸明,凡百執事,莫不職修而政擧,臣於是,徒懷貪戀,淟然冒居,則上累淸選,下負公議,名器之玷褻,其將由臣而始矣,寧不大可懼哉?臣聞聖人,不强人之所不能,自知甚明,此臣所以左右忖量,不敢爲進身計也。玆敢據實陳籲,仰瀆崇嚴。伏乞聖明,俯垂鑑諒,仰稟東朝,亟命鐫改臣新授銓銜,以重公器,以安私分焉,臣無任云云,省疏具悉。爾其勿辭察職。
乙丑二月初六日巳時,上御觀物軒。勸講入侍時,講官李㘾,參贊官韓啓源,檢討官李基鎬,假注書金永奭,記注官任膺模·鮮于昇,各持小學第三卷,以次進伏訖。上曰,史官分左右。缺上曰,予若有誤讀處,雖至十遍,勿爲算計,精讀則雖一遍,開算,可也。㘾曰,謹依聖敎奉承矣。上曰,登筵講臣,雖於尊嚴之前,如聞誤讀,必每每奏之,可也。㘾曰,夫君臣,天地也。其勢不患不尊,而惟患嚴畏之太甚,以致阻隔也。易曰,天尊地卑,乾坤定矣,卑高以陳,上下位矣。此言君臣之分,如天地之不可踰越,至論其變化之妙,則以天上而地下者爲否,地上而天下者爲泰,蓋以天地不交,則萬物不生,君臣不交,則事功不成也。故乾剛不亢,君道下濟,忠讜競進,臣道上行矣。上讀二遍訖,上曰,今遍則予果誤讀矣。勿爲開算,自今以後,予若有誤讀,則諸講官,輒以直奏勿爲開算之意,一體傳布,可也。㘾曰,聖敎至此,誠萬萬欽仰,謹當退諭於諸臣矣。上曰,父母怒而不作於意,不見於色,深受其罪,使父母自可哀憐,爲上等人也。今之人,爲上等人者幾希矣。㘾曰,父母愛而不忘,怒而無怨,固人子之常事,而以父母之不我愛,深念自己之罪,使父母愛子之心,油然而發焉,則此可謂上等孝矣。今殿下,敬承慈聖仁愛之心,講學日新,聖敬日躋,以致和悅,則聖孝莫大矣。伏願警省焉,上讀至四遍未訖。上曰,今遍則予果誤讀矣,自初行更讀矣。㘾曰,聖敎至當矣。上曰,君臣之間,直言輔導,非徒以講筵謂也,雖於政令施措之間,予有所過失,必以直言奏之,然後君臣之間,可以通其情有其義矣。苟不如是,則何由相孚乎?㘾曰,君臣之間,親若家人父子,假之以顔色,使之有懷必陳,而言合於理,則必採用而嘉奬之,言或不中,亦必包容而不之罪焉。古人有上殿奏事,猶有十試八九者,則以其堂陛截嚴,不敢盡其所蘊,且況上下不相孚,則情志閼而不通矣。爲人上者,豈不大可懼哉?舜之闢四門,卽廣聰明開言路,舍己從人,取而爲善者也。上曰,直言極諫,初雖逆耳,深究其言,終必有效矣。上雖厭聽,在下者,必於臨事之際,直言過失,則君臣之間,和氣蘊然,自然國治而民安,豈不美哉?㘾曰,禹之拜昌言,湯之改過不吝,蓋法殊而理同,則其揆一也。後世人君,孰不欲以治安圖長久也?但利慾之故,不勝其衆,一日之間,聲色臭味,土木之華,服玩之侈,雜進於前,莫可禁遏,迷不知變。是以,古先哲王,欲明其德,非講學之功,則無以習與智長,化與心成矣。臣等所望於殿下者,只惟殿下,益自警動于心曰,予以沖年,丕承寶命,尤豈敢少自怠荒以墜基業乎?奢麗之或萌,則益思鬼闞之憂,常在百不能百不及之意,而猶恐不克,則學業自然益明,志氣自然益高矣。上曰,無論筵席燕閒之時,在廷臣隣,直諫予之過失,卽其職分,何難之有哉?㘾曰,木從繩則直,后從諫則聖,且表端影直,是君心正,正朝廷,正百官,正萬民矣。上曰,爲君而以逸豫爲常,則何以爲國乎?㘾曰,臣等伏承聖敎如此,尤不勝萬萬欣忭矣。上曰,無論君臣上下,不喜玩好者,幾希矣?以予言之,非不愛矣,而終不能改,則必累於德而害於政,可不愼哉?且君民之間,譬如舟水矣。平以載之則安,蕩以覆之則危,理所必至,民不安則國從以危矣,君民舟水之譬,豈不明乎?㘾曰,古語云,舟者君也,水者民也。水能載舟,水能覆舟,順之則安,逆之則危,推是以驗,則后非民,罔以守邦,民非后,罔戴,此所以民惟邦本,本固邦寧者也。上讀六遍,敎曰,今番讀法,比於前讀,優劣,果何如?㘾曰,今番則別無誤讀矣。上讀十遍訖。上曰,今遍予又誤讀矣,當更讀矣。㘾曰,不作之句語旣誤讀,更讀恐好矣。上曰,終始如一者鮮矣,故始勤終怠,誤國者多矣。且小人之言,初雖似忠,終歸於奸,可不愼哉?㘾曰,雖明哲之辟,始有勵精圖理之心,或有鮮克有終之患,又或有傲然自聖,拒諫遂非者,竟至於交蔽私欲,任用順志諂謏之人,此專由於遠忠直近便嬖,其所害吾之本心正性,而又有不可勝言者矣。殿下,不忘今日丁寧諄複之敎,則此實宗社生靈之福也。恒存立志,益固猛省愼始圖終之功焉。臣等區區所望,專在於是矣。㘾還納書算。上曰,伯兪之被笞也。其泣不在於痛,而泣其老母之無力而不能使痛,其孝可知矣。㘾曰,伯兪之泣,不在於前,而在於今,非他也。惟傷其母力之衰,而其笞也。痛不如前,故深哀之誠,油然隨感,自不覺無聲之淚,泫然而出也。苟非懇惻之心,蘊中而著外者,安能如是乎?笞常痛一句上,可見兪之孝,有資乎?其母屢加責勉之敎矣。不作意不見色,爲人子者,逢父母之怒也。深悔自過,安受其罪,以順其旨,不激其怒,則親之心,自底於悅,而哀憐也必矣。作意見色,卽下等之人,人子事親之道蔑矣。下之一字,便是下愚不移之類,而豈可以比倫乎?內則所云父母怒而撻之,不敢疾怨,興敬興孝,卽此等之義也。基鎬曰,人子至情之所切迫者,親年之漸至衰暮也。親年至於衰暮,則事親之日不長,人子之情,安得不切迫乎?故曰,孝子愛日,愛之爲言,猶惜也。惜桑暉之不少淹遲,懼親年之漸至衰暮也,韓伯兪之母,年已衰暮矣,孝子憧憧之心,常以爲懼,猶未詳驗親力衰旺之何如,及其受笞也。母力非復前日之猛捶使痛,於是乎深懼母力之益衰,無以爲情,不覺汪然而垂泣,此卽人子切迫之情,自然流出者也。非平日有深愛於其親者,能如是乎?親怒而不作於意,不見於色,非下等悖戾之人,皆可能之,而若其深受其罪者,親之怒已,非疾之也。愛之也故怒,所當惶恐踧踖,益無容身之所,自訟己罪之當怒,所謂深受其罪也。克敬克孝,若獲親心,哀憐而解之,則且感且幸,而如或不然,則益加孝敬,終至於哀憐而解之,孝道之最上也。啓源曰,今日文義,講官儒臣,已盡仰達,臣無容敷衍更奏,而伯兪,以鞭捶之不能使痛,認其母親之衰老,至於汪然出涕,苟非篤至之孝,何以有此?蓋孝者,百行之源也,未有不孝於親而忠於君者,聖人御世,亦當求忠臣於孝子之門。伏願殿下,此等處澄省焉。上掩卷,仍敎曰,昨見玉堂故事,純祖朝,日開講筵,頻接夜對,甚是盛事也。㘾曰,純祖朝,講學之勤,今日在廷臣隣,莫不欽仰,而夜對之頻接,蓋以夜氣淸明,造化發育之妙,實胚胎於其中矣。於此之時,召接臣僚,討論道義,則精神瞭然,歷代之得失,古今之治亂,一皆可以鑑燭矣。伏願殿下,克法祖宗朝盛德,日夕孜孜於聖學,以臻至治焉。上特命史官曰,今日筵說,分明記注,頒布於朝紙,使擧國臣民,共知之,可也。
乙丑二月初六日申時,上御熙〈政〉堂。回還三使臣入侍時,右承旨韓啓源,假注書金永奭,記注任膺模·李昌鎬,正使徐衡淳,副使趙熙哲,書狀官鄭顯德,以次進伏訖。上曰,史官分左右。缺上曰,皇帝,勤於講學云,信否?衡淳曰,日接臣僚,孜孜靡懈矣。大王大妃殿曰,皇上讀三百行云,然否?衡淳曰,然矣。大王大妃殿曰,必也輔導之臣,善爲陳勉,故如是勤學矣。衡淳曰,聞講官,晨入暮退,一念輔導,而皇上亦終始典學,故人心蘄嚮,時象晏如矣。大王大妃殿曰,南匪已盡討平否?衡淳曰,南匪垂平,道路始通,琉球國進香使,今始來到矣。大王大妃殿曰,與之相見乎?衡淳曰,同行演禮鴻臚寺矣。大王大妃殿曰,其貌樣,何如?衡淳曰,公服制樣,皆是廣袖,與我國衣制稍近矣。大王大妃殿曰,洋夷近來,何如?衡淳曰,近日來留者稍減,而比前寧靜矣。大王大妃殿曰,年形,何如?衡淳曰,比歲豐登,關內外人心,晏然矣。大王大妃殿曰,渡江後,西路民情與弊瘼,何如?衡淳曰,臣等驟過沿路,未能詳聞,而目下所見,別無遑急之政,頗有安堵之狀,此皆近日自上黜陟守令,一是嚴明,繼而到底奬勸之效也。以下缺
乙丑二月初六日申時,上御觀物軒。召對入侍時,參贊官洪鍾雲,侍讀官李鍾正,檢討官李基鎬,直閣李世用,假注書金永奭,記注官任膺模,記事官李昌鎬,各持小學第三卷,以次進伏訖。上曰,史官分左右。
上在昌德宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
政院啓曰,左右史,不可不備,檢閱南錫淵,旣有只推之命,卽爲牌招入直,何如?傳曰,允。
以檢閱南錫淵牌不進罷職傳旨。傳曰,只推。
傳曰,禮房承旨,馳詣受香諸處,奉審摘奸以來。
傳曰,發遣吏郞,諸執事淸齊與否,摘奸以來。
傳曰,右副承旨許遞,前望入之。
承旨前望入之,兪鎭五落點。
政院啓曰,新除授行同副承旨兪鎭五,卽爲牌招,何如?傳曰,允。
傳曰,呈告禮判許遞,前望入之。
禮判前望入之,洪鍾序落點。
傳曰,京兆堂上竝許遞,政官牌招開政。
傳曰,在外弘藝文提學許遞,今日政差出。
議政府啓曰,式科科日只隔,而試紙不敷云,蓋緣甫經慶科,該廛事力,不得優數措備而然矣。在前如此之時,多有附紙通用之例,今亦依此通用事,分付四館所,何如?傳曰,允。
以慶尙前監司徐憲淳狀啓,淸道郡民家失火事傳曰,聞甚矜惻,元恤典外,別加顧助,結構奠接之方,廟堂措辭,分付。
吏曹啓曰,孝文殿參奉鄭錫龜,以其身病,呈狀乞遞,改差,何如?傳曰,允。
有政。吏批,判書姜時永進,參判未差,參議徐臣輔進,以趙熙哲爲吏曹參判,徐衡淳爲判尹,崔遇享爲左尹,李熙絅爲右尹,曺錫雨爲弘文提學,金學性爲藝文提學,李心宰爲兵曹正郞,徐中輔爲孝文殿參奉,兼掌令鄭顯德,書狀官減下。再政,左尹單李熙絅,右尹單崔遇亨。
兵批,參知尹龜永進,同知單金俊基,判中樞徐衡淳減下。
乙丑二月初七日巳時,上御觀物軒。勸講入侍時,講官朴珪壽,參贊官徐堂輔,侍讀官李鍾正,假注書李容萬,記注官宋宅薰,記事官李昌鎬,各持小學第三卷,以次進伏訖。上曰,史官分左右。
乙丑二月初七日巳時,上御觀物軒。在院承旨入侍,召對同爲入侍時,參贊官徐堂輔,侍讀官李乾夏,檢討官李基鎬,直閣李世用,假注書金永奭,記注官宋宅薰,記事官李昌鎬,各持小學第三卷,以次進伏訖。上曰,史官分左右。缺世用奏曰,公事踏啓後判付,例也,而未能照察,當該承旨,推考,何如?上曰,依爲之。出擧條以下缺
上在昌德宮。停常參·經筵。
未時,太白見於巳地。
政院啓曰,左右史,不可不備,檢閱南錫淵,旣有只推之命,卽爲牌招入直,何如?傳曰,允。
以檢閱南錫淵牌不進罷職傳旨傳曰,只推。
又啓曰,行右副承旨洪鍾雲,今日不爲仕進,卽爲牌招,何如?傳曰,允。
傳曰,同副承旨許遞,前望入之。
承旨前望入之,徐臣輔落點。
政院啓曰,新除授同副承旨徐臣輔,卽爲牌招,何如?傳曰,允。
以同副承旨徐臣輔牌不進罷職傳旨。傳曰,只推。
傳曰,禮房承旨·左承旨,分詣先農壇受香諸處,奉審摘奸以來。
傳曰,吏曹參議有闕之代,前望入之。
吏曹參議前望入之,李世宰落點。
大王大妃殿傳曰,今此式年監試,卽聖上御極後,初次大比也,尤當精白考取,簡拔俊髦,以大慰京鄕多士之心矣。聞鄕儒之赴試入京者,比前尤盛云,文風之蔚興,固所嘉歎,而念其不赴鄕試,爭赴京試,必有所以然之故耳。近來科場之弊,不可勝言,而都在公與不公,則未知鄕試之擧,皆循私,而其果京試之一切秉公乎?前後申飭,非不嚴重,而爲試官者,不念設科之本意,徒避循私之爲嫌,佳製精寫,都不經眼,潦草亂筆,必爲留心,物色於早晩而早呈者被黜,甄別於工拙而工文者見斥,及其榜出,萬目咸覩,而京士之宿著聞望,鄕儒之衆所推詡者,無一見參,而孟浪無實之類,莫不掛名,從而稱之曰,今榜公道,前所未有也。此果秉公乎,濟私乎?罔念國試之大體,特取一時之虛譽,其爲蔑法循私,反不甚歟,試體之乖亂如此,則鑽剌關節之外,僥倖覬之習,每經一科,越添數倍,有識之士,抱才之人,相與傷心太息,則其何以慰悅多士,激勸人才乎?深究弊源,有此洞諭,今番試官,以亞卿各別擇差,其各極意對揚,無復如前日之徒取虛名,竟無實效之意,自廟堂另加申飭,而其所謂秉公之弊,旣如是矣,況其循私者乎?不必索言,且觀擧職如何之意,竝爲嚴飭。
奎章閣啓曰,景慕宮今春大奉審,臣世用,與本宮提調金大根,進詣展奉,奉審無頉之意,敢啓。傳曰,知道。
訓鍊都監·禁衛營·御營廳啓曰,曜金門北邊壇垣半間許頹圮處,今二月初九日爲始,三營合力改築之意,敢啓。傳曰,知道。
行左承旨徐堂輔疏曰,伏以,臣於昨日,持公事入侍時,以兵批望單之不書判付,至蒙問備,滿心惶蹙,每於登對時,凡干公事,啓下後判付,定式卽然,而至若吏兵批望單,則元無判付之例,臣亦矇然不省,致此疏謬,悚惡之極,靡所自措,玆敢忙綴短章,仰瀆崇嚴。伏乞聖慈,仰稟東朝,治臣罪,以存筵體,以安私分焉,臣無任云云。答曰,省疏具悉。旣云無例,屬之遂事,可也。
乙丑二月初八日巳時,上御觀物軒。勸講入侍時,講官金炳學,參贊官尹滋悳,侍讀官李乾夏,假注書金永奭,記注官鮮于昇,記事官李昌鎬,各持小學第三卷,以次進伏訖。上曰,史官分左右。
乙丑二月初八日申時,上御觀物軒。召對入侍時,參贊官洪鍾雲,檢校待敎鄭範朝,侍讀官李乾夏,檢討官李基鎬,假注書李容萬,記注官宋宅薰·解于昇,各持小學第三卷,以次進伏訖。上曰,史官分左右。
上在昌德宮。停常參·經筵。
政院啓曰,同副承旨徐臣輔,今日不爲仕進,卽爲牌招,何如?傳曰,允。
又啓曰,左右史,不可不備,檢閱南錫淵,旣有只推之命,卽爲牌招入直,何如?傳曰,允。
以檢閱南錫淵牌不進罷職傳旨。傳曰,只推。
傳曰,藥院提調有闕之代,前望入之。
內醫提調前望入之,李景在落點。
傳曰,日昨,以綏陵祭器偸竊之漢,不日跟捕事,有所分付,于今幾日,尙無動靜,捕廳擧行,寧容若是,左捕將李景夏,右捕將李周喆,從重推考,更令刻期跟捉以聞。
大王大妃殿傳曰,向者大臣,有政府重修之請,已蒙允下矣。此實許久未遑之事,而今欲修擧,則不宜草草重修而止者也。政本重地,中外具膽,而龍蛇以後,尙未營建,聞其崇臺華礎,廢在田間,而今所欲修葺者,只不過堂上廳舍云,緬想熙朝盛會,明良輔弼,登庸翶翔之日,寧不慨然而興感乎?噫,輔相之重,顧何如也?堂階等威之別,儀文節目之間,亦不無今不如古之歎,則論道經邦,統百僚而振綱維,豈可若是其苟艱乎?相國無坐衙之地,不可聞諸隣國,內下錢二萬兩,爲先出付度支,自大臣廳舍,以至舍人之中書堂,一新重建,悉復舊觀事,分付。今此興作,或不無時絀擧贏之疑,而予之苦心所在,大夫卿士,皆應諒知矣,豈不聞周雖舊邦,其命維新之詩乎?君子之居此府也。殫誠盡忠,訏謨平章,以匡輔我沖王,以鞏固我萬億年丕丕基,予於是厚有望焉。自政府重建以後,凡有賓對,三公必先期坐衙,商確筵奏事務,可否相濟,稍復舊規,而左右贊成·參贊,亦令例兼備堂赴坐,同參廟務事定式。
傳曰,政府重建事,今下慈敎,不勝萬萬欽仰,重建時各處扁額,當以御筆書下矣。
議政府啓曰,犯逋船漢之囚在各衙門者,今方刻期督捧,亦有已畢納者,而船漢輩犯逋,厥有原委,卽邸債也,米邊也。邸債事,昨春已爲關飭三道,而至於米邊,則其弊不下於邸債,此不嚴坊,是斬草而留其根也。無論有依據無依據,凡係米邊名色,一切勿施,所有文記,使之現納於京兆,一一爻周,以此意行關兩湖·嶺南,開倉捧稅時,先除私捧一款,各別嚴斷,而如有頑拒隱匿者,隨所現發,嚴刑遠配,何如?傳曰,允。邸債米邊,俱是私債,則何敢除捧於公穀乎?此乃法綱不立之故也。近日船漢輩犯逋,皆由於此,迨此時,如不痛禁,今雖準捧,將來之弊,不可勝言,星火行會於三道,所謂邸債,一竝蕩減,而至於米邊,亦爲蕩減,兩條文券,搜呈廟堂,爻周以聞,而如是之後,復若有放債捧債之人,外而鎭營,內而兩捕廳,一一捉得,以國穀偸竊律施行。
禮曹啓曰,今此式年監試,初試一所,設場於本曹矣。上直郞廳,依例移直朝房之意,敢啓。傳曰,知道。
吏曹啓曰,甲子式年監試初試試官,當爲磨鍊以入,而擬望之人乏少,承旨竝擬,何如?傳曰,允。
義禁府啓曰,綏陵參奉崔正植拿問嚴勘事,傳旨啓下,而時在直所,待替直拿囚之意,敢啓。傳曰,知道。
以全羅監司鄭健朝狀啓,大司憲宋來熙附奏,以爲錦山郡守李鳳沼牒呈內,敬奉敦諭,傳諭于大司憲宋來熙所奏處,則以爲臣比年以來,舊證新祟,迭出沈苦,飾巾待盡,非朝伊昔,守土之臣,宣傳聖旨,奉讀未半,且惶且感,病情危苦,慢命之誅,自知難逭,當於病間,更以文字,悉陳微衷云事。踏啓字
兵曹啓曰,卽接西所入直衛將林秉周牒報,曜金門西邊墻垣,前日頹圮,把守連接七間許,又爲頹圮云,爲先令紫門監,以杻把子,堅實圍排,卽速修築,而係是連接處,則把守軍兵,不必依例定送,令該營,量宜加定,與把守軍,限改築間,合方守直之意,分付,何如?傳曰,允。
右議政任百經箚答曰,省箚具悉卿懇,愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
乙丑二月初九日巳時,上御觀物軒。勸講入侍時,講官金學性,參贊官洪鍾雲,侍讀官李乾夏,假注書朴寅壽,記注官任膺模,記事官李昌鎬,各持小學第三卷,以次進伏訖。上曰,史官分左右。
乙丑二月初九日申時,上御觀物軒。召對入侍時,參贊官洪鍾雲,侍讀官李乾夏,檢討官南錫龍,直閣李世用,假注書朴寅壽,記注官任膺模,記事官李昌鎬,各持小學第三卷,以次進伏訖。上曰,史官分左右。
上在昌德宮。停常參·經筵。
未時,太白見於巳地。
藥房提調李宜翼,副提調金炳地啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。
大王大妃殿·王大妃殿·大妃殿,口傳問安答曰,知道。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,行左承旨尹滋悳,行右承旨韓啓源,行左副承旨徐堂輔,今日不爲仕進,竝卽牌招,何如?傳曰,允。
又啓曰,行都承旨金炳地藥院進,行在承旨尹滋悳,行右承旨韓啓源,行左副承旨徐堂輔,竝牌不進,行右副承旨洪鍾雲式暇,院中只有臣一人,伴直無人,左副承旨,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,議政府郞廳來言,今日賓廳日次,而領議政趙斗淳,無時急稟定事,左議政李裕元,有身病,右議政任百經,無時急稟定事,不得來會云矣,敢啓。傳曰,知道。
又啓曰,左·右史,不可不備,檢閱南錫淵,旣有只推之命,卽爲牌招入直,何如?傳曰,允。
以檢閱南錫淵牌不進罷職傳旨。傳曰,只推。
傳曰,今番綏陵員役科治事,有所下敎矣。卽聞秋曹所薦之討索於陵屬者,數甚夥多云,寧有如許事體乎?所捧情費,一一推給而後,若有陵園墓所屬推治之時,更無敢如是之意,分付該曹。
禮曹啓曰,慶基殿殿內有頉處修改吉日時,今二月二十二日卯時,二十八日卯時,來三月初七日巽時推擇,以此日時中擧行事,已爲啓下,而來三月初十日,行寒食祭,香祝,本殿官員,例當前期上來,以爲受香矣。今此修改日子,與寒食祭迫近,殿官之替來受香,恐不無窘跲不及時之慮,合有變通,告由祭受香時,寒食祭香祝,亦爲一體陪往事,分付,何如?傳曰,允。
訓鍊都監啓曰,因兵曹草記,曜金門北邊墻垣半間頹圮處,連接七間許,又爲頹圮,而傍近旣有前把守軍八名矣。金虎門入直軍十二名加把,限改築間,一體嚴加守直之意,敢啓。傳曰,知道。
訓鍊都監·禁衛營·御營廳啓曰,曜金門西邊墻垣七間許頹圮處,今二月十一日爲始,三營合力改築之意,敢啓。傳曰,知道。
刑曹啓曰,綏陵書員金在一,庫直金鎭成,守僕金學俊等,依大明律盜大祀未進神御物不覺盜者,杖七十,徒一年伴之文,各杖七十後,在一江原道洪川縣,鎭成黃海道遂安郡,學俊公忠道鎭川縣,徒一年半,定配所,竝卽押送之意,敢啓。傳曰,當有東朝處分矣。
義禁府啓曰,三和前府使金樂文原情云云,聞目內辭緣,泛稱遲晩,所當請刑是白乎矣,曾經摠府郞,勿爲請刑,載在法典,議處,何如?啓依允。
又啓目,綏陵參奉金昌植原情云云,傳旨內辭緣,泛稱遲晩,形推得情何如啓,除刑推議處爲良如敎。
公忠監司申檍狀啓,護軍趙秉悳附奏馳啓,以爲藍浦縣監兪邦柱牒呈內,敬奉敦諭,傳諭于行護軍趙秉悳所住處,則以爲臣,病伏垂死,未赴國練,虧公闕禮,譴罰是俟,玆者亞卿特授之命,出於夢寐之外,繼以諸賢之敦召,混被聖諭之隆重,義不敢冒受,而神識迷錯,待少間,陳章哀懇云事。踏啓字
吏曹參判趙熙哲疏曰,伏以,居諸易流,孝文殿練事奄過,穀燧載新,雨露旣濡,伏惟聖孝靡極,愴廓如新,伏不勝區區憂慮之至。仍伏念臣,萬里銜命,六月反面,軫微勞於載馳,昵耿光於逖違,退自前席,感欣交中,忽於此際,伏奉除旨,以臣爲吏曹參判者,以望則初擬也。以恩則特點也。惶蹙之極,五內失守,歷累日而莫省所以措躬也。噫,是謂天官少宰,文昌貳卿,懸衡流品,管機務於緊要,聽履星辰,廁班聯於高華,雖古名碩,嘗思退步,在今俊彦,又多儲望,如臣者流,萬分有不當,一毫無可堪,況於一初官人之政,擧措之失,胡爲而自臣始也哉?臣之空疏蔑劣,想已莫逃於淵鑑,而特以承籍先蔭,節次推遷,亞卿之陞,已太濫於去夏,貳銓之叨,曾未踰於周朞,環顧在朝,罕有儔匹,揚粃而在前,積薪而居上,自恕也厚,尙無其說,難誣者公,亦將何爲?至若通塞之與聞,注擬之代斲,臣無暇歷論不稱之實,妄效飾讓之擧,而日昨暫膺,雖緣牌望之路阻,至今追惟,尙覺惶汗之浹背,玆敢猥罄衷臆,冒瀆崇嚴。伏乞聖明,俯垂鑑諒,仰稟東朝,亟遞臣見帶銓銜,以重官方,以安私分焉。答曰,省疏具悉。卿其勿辭行公。
乙丑二月初十日巳時,上御觀物軒。勸講入侍時,左議政李裕元,講官尹致定,參贊官徐臣輔,檢討官南商龍,假注書朴寅壽,記注官宋宅薰,記事官李昌鎬,各持小學第三卷,以次進伏訖。上曰,史官分左右。裕元進前問候,各殿問候訖。上誦前受音一遍,仍開卷。上曰,予雖不命,大臣講官,依例着眼鏡,可也。致定讀,自曾子有疾,止不可振也。仍釋義註解訖。上曰,紂時,無象箸玉杯乎?裕元曰,然矣。上讀新受音十遍訖,致定還納書算。上曰,此章之末,又呼小子,卽曾子末命乎?裕元曰,以丁寧之意,又呼而警告之也。上曰,箕子,紂之五寸叔也。紂恃人君之尊,囚辱諸父,如此而能保其國者,未之有也,雖非諸父,賢者豈可囚辱乎?孝經云,高而不危,滿而不溢,大抵人君,但藉至尊而不聽臣下之言,則豈可爲君乎?且爲臣者,初欲進十數言,而及其陳對也。不過數三言而止,人君之於臣隣,何必一於嚴畏乎?裕元曰,殿下此敎,出於敦親禮賢之義,誠欽仰萬萬,而君居至尊之位,親臣下如家人父子,故上下之情通,而有魚水之樂。上曰,紂時,若無玉杯,則後世必無之矣。裕元曰,箕子之歎象著,是防微杜漸之義,而凡奢侈之心,防於初發,則終無漸大之弊矣。上曰,奢侈之心,如水漸漬,不可止遏矣。裕元曰,殿下今日之敎,眞聖人之言,而如是洞然覺悟,臣等筵退後,當以此相告慶祝矣。上曰,曾見故事摹出圖,伯夷·叔齊,諫其武王伐紂,義不食周粟,入山採薇而食,薇獨非周之草乎?裕元曰,伯夷,本是孤竹君之長子,而以父遺命,讓於叔齊而逃去,叔齊以天倫爲重,亦不立而逃之,孰不稱其賢,而後人有薇亦被周雨露之論矣。上曰,賢哉,此人也。裕元曰,以武王之聖,召公以不寶遠物,所寶惟賢,作書以戒,人君之所寶,莫如仁賢也。上曰,寶其玩好之物,則無益於事,而不過爲一時悅耳目之資,以賢爲寶,則聞善言樂善導,以資至治,則所寶孰大焉。上曰,象著玉盃,其果何用乎?裕元曰,聖敎至當矣。昔帝堯,土鉶盛羹,而天下治,上古亦有瓦尊杯飮,彼玉杯象著,實無用之物也。上曰,輿馬何必侈大乎?裕元曰,漢文帝却千里馬,至今稱道矣。上曰,乘千里馬,往何處乎?裕元曰,漢文帝言曰,朕乘千里馬,獨先安之乎?今此聖敎,符合文帝之言,不勝欽頌矣。上曰,千里馬疾行,而從者莫追,將安用彼馬哉,漢帝之却宜矣。裕元曰,珍禽奇獸,不育于國,是之謂也,臣以是仰勉矣。上曰,昨日玉堂故事,宣廟朝,勤開講筵,甚盛德事也。裕元曰,宣廟朝,尤勤開講學,雖在西狩之時,每設講筵於行在所,與臣僚討論經史,臣之前日所奏,欲法堯·舜,當法祖宗之語,益加鑑法焉,講官云云。上曰,史官筵退時,勿越書策之意,申飭也。裕元曰,聖人之言,布在方冊,所以尊閣之也。今殿下此敎,尊經慕聖之道也。此下缺
乙丑二月初十日申時,上御觀物軒。召對入侍時,參贊官徐臣輔,侍讀官李應夏,檢討官南商龍,直閣李世用,假注書朴寅壽,記注官宋宅薰,記事官李昌鎬,各持小學第三卷,以次進伏訖。上曰,史官分左右。
上在昌德宮。停常參·經筵。
政院啓曰,左右史,不可不備,檢閱南錫淵,旣有只推之命,卽爲牌招入直,何如?傳曰,允。
以檢閱南錫淵牌不進罷職傳旨。傳曰,只推。
大王大妃殿傳曰,綏陵祭器之見失,卽一變怪也。主上,自聞此報,歷日驚惋,蹙蹙未安,沖年誠孝,良可感歎,固當到底盤覈,施以當律,而但事出不意,迨近無妄之過,該陵官,特爲分揀,姑令戴罪擧行,員役輩,旣未能卽地摘發,多日滯囚,不可不念,自秋曹,竝決笞五十度,懲勵放送,跟捕事,校卒之貽弊民間,實爲可悶,今姑撤捕,徐圖譏詗事,分付。
以咸鏡監司金有淵狀啓,安邊府使李漢永,遭母喪事。傳曰,令該曹口傳差出,使之當日辭朝。
吏曹口傳政事,以李寅命爲安邊府使。
議政府啓曰,卽見京畿監司趙在應所報,則枚擧麻田郡守鄭淵善牒呈,以爲本郡還逋一萬石,往在丙辰,特蒙限十年除耗,取結剩充納之澤,而結摠本自不敷,剩條,挪用於公役,未納見縮,爲六千七百餘兩矣。今已限滿,民邑事勢,無他變通,自今年更展十年之限,俾蒙終始之惠爲辭矣。剩結充逋,一時權宜之政,而限滿請退,不當輒施,況當初打算,定以十年,必無不敷之理,而今日剩條之挪移公用云者,若如其言,則來後十年,獨無不恒之公用乎?然則此結剩收還,其將無有紀極矣。第該郡,自來孱小,有難責備,充逋之方,不可中輟,除耗及結剩更展五年,五年之後,無敢因謬襲謬之意,操飭,何如?傳曰,允。
以慶尙前監司徐憲淳狀啓,丹城縣民家失火事。傳曰,聞甚矜惻,元恤典外,別加顧助,結構奠接之方,廟堂措辭,分付。
以江原監司朴承輝狀啓,江陵府民家失火事。傳曰,聞甚矜惻,元恤典外,別加顧助,結構奠接之方,廟堂措辭,分付。
刑曹啓曰。傳曰,綏陵員役科治事,有所下敎矣。卽聞秋曹所屬討索於陵屬者,數甚夥多云,寧有如計事體乎?所捧情費,一一推給而後,若有陵園墓所屬推治之時,更無敢如是之意,分付該曹事,命下矣。吏隷之討索錢五百兩,一一査實,出給於被捉之守僕·員役等處,而刑吏驕橫誅求之罪,不可仍置,自臣曹照律嚴勘,常時不能操飭之失,臣亦難免,惶恐待罪之意,敢啓。傳曰,知道。卿勿待罪。
御營廳啓曰,東關王廟有頉處,臣監董修改後,別單書入之意,敢啓。傳曰,知道。
禁衛營啓曰,臣進詣南廟有頉處,看審修改後,別單書入之意,敢啓。傳曰,知道。
義禁府啓目粘連,向前金正植,亦祭器典守,何等謹嚴,而不善操飭,有此偸失,事極驚悚,難免重勘,以此照律,何如?啓依允。
又啓目粘連,三水前府使金樂文,亦潛商現捉,旣在境內,禁越法意,水陸無間,則矇未覺察,難免重勘是白如乎?犯越地界守令,徒三年定配,載在法典,依此施行,何如?啓依允。
吏曹參議李世宰疏曰,伏以臣,賦性至庸,文質無當,早竊科名,徒犯一不幸之戒,曾蔑學識,恒切百無能之愧,荷先朝拂拭之恩,際聖世平明之會,猥廁密邇,遍歷淸華,居然躋緋玉之列,分已濫矣,榮固多矣。感結心腑,懼深淵谷,今又寵命惟新,除旨頒下,以臣爲吏曹參議者,是職乃官人官也。臣方官於人,而尙亦不可,復何敢官人爲哉?凡爲官人之官者,苟不能爲官擇人,對揚聖朝器使之化,則上累則哲之明,下缺候調之望,夫豈細故也哉?雖賴長亞,仰成之地,亦有與聞代斲之時,則實非閒漫之職之比也審矣。臣嘗聞之,官非其人謂之曠,任過其量謂之濫,退不守分則悔吝生矣,進不由公則廉防壞矣。聖王御世,簡能授任,其所難愼,何官不然,而況天職之重乎?以臣之才,視臣之職,如木偶之被文繡,鴑馬之服車箱,冒而受之,則無說可據,苟非然者,臣何敢罔念記簪之寵,徒執守株之見也?日昨牌召,呼望路阻,雖不得不冒沒呈身,而退自循省,倍切慙惡,玆敢略暴情實,仰瀆崇嚴。伏乞聖慈,俯垂諒察,仰稟東朝,亟鐫臣新授之銜,以重公器,以安私分,千萬幸甚,臣無任云云,省疏具悉。爾其勿辭察職。
備忘記,義州府尹李建弼下直,長弓一張·長箭一部·片箭一部·筒兒一箇,賜給。
乙丑二月十一日巳時,上御觀物軒。勸講入侍時,講官洪鍾序,參贊官徐臣輔,侍讀官李應夏,假注書安驥泳,記注官鮮于昇,記事官李昌鎬,各持小學第三卷,以次進伏訖。上曰,史官分左右。
乙丑二月十一日申時,上御觀物軒。召對入侍時,參贊官徐臣輔,檢校待敎鄭範朝,侍讀官李應夏,檢討官南商龍,假注書安驥泳,記注官鮮于昇,記事官李昌鎬,各持小學第三卷,以次進伏訖。上曰,史官分左右。
上在昌德宮。停常參·經筵。
未時,太白見於巳地。
政院啓曰,行右承旨韓啓源,今日不爲仕進,卽爲牌招,何如?傳曰,允。
又啓曰,左右史,不可不備,檢閱南錫淵,旣有只推之命,卽爲牌招入直,何如?傳曰,允。
以檢閱南錫淵牌不進罷職傳旨。傳曰,只推。
又啓曰,安邊府使當日辭朝,命下,而新除授府使李寅命,昨日蒙點,肅單今始來呈,成命之下,揆以事體,極爲未安,從重推考,何如?傳曰,允。
以咸鏡監司金有淵狀啓,前中軍李敎應仍任事。傳曰,中軍之任,殆與字牧有異,則旣遞之後,固難仍置,而實績已著,非徒士民之願留,且有道臣之啓請,前中軍李敎應,限一年,特爲仍任,新除之人,亦不可無緣遞改,使之許用履歷。
承文院啓曰,謝恩使回便,帶來咨文中,有三起方物移準事矣,以來頭使行奉表稱謝之意,回咨依例撰出,定禁軍騎撥,下送灣府,使之傳給鳳城將處,以爲轉致北京之地,何如?傳曰,允。
兵曹啓曰,今月十五日,一內禁軍番次矣。該番將安弼壽,身病猝重,無望供職,呈狀乞遞,改差其代,依承傳口傳擬入,何如?傳曰,允。
義禁府啓曰,時囚罪人金樂文,徒三年定配議啓公事,判付內依允矣。金樂文,忠淸道忠州牧定配所,而以議啓內辭意,具罪目,依例發遣府書吏,押送配所,何如?傳曰,允。
又啓曰,該陵官,特爲分揀,始令戴罪擧行事,命下矣。時囚罪人金正植,分揀放送之意,敢啓。傳曰,知道。
兵曹口傳政事,以任興模爲內禁將。
刑曹啓曰,大王大妃殿傳曰,綏陵祭器之見失,卽一變怪也。主上,自聞此報,歷日驚惋,蹙蹙靡安,沖年誠孝,良可感歎,固當到底盤覈,施以當律,而但事出不意,殆近無妄之過,該陵官,特爲分揀,姑令戴罪擧行,員役輩,旣未能卽地摘發,多日滯囚,不可不念,自秋曹,竝決笞五十度,懲礪放送跟捕事,校卒之貽弊民間,實爲可㦖,今姑撤捕,徐圖譏詗事分付事,命下矣。罪人金在一·金鎭成·金學俊等,各決笞五十度,懲礪放送之意,敢啓。傳曰,知道。
乙丑二月十二日巳時,上御觀物軒。勸講入侍時,講官金學性,參贊官徐臣輔,侍讀官南商龍,假注書權好淵,記注官任膺模,記事官李昌鎬,各持小學第三卷,以次進伏訖。上曰,史官分左右。
上在昌德宮。停常參·經筵。
未時,太白見於巳地。
政院啓曰,行左副承旨徐堂輔,今日不爲仕進,卽爲牌招,何如?傳曰,允。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
又啓曰,左·右史,不可不備,檢閱南錫淵,旣有只推之命,卽爲牌招,何如?傳曰,允。
以檢閱南錫淵牌不進罷職傳旨。傳曰,只推。
以全羅監司鄭健朝狀啓,任實縣監徐雲輔,遭母喪事。傳曰,令該曹口傳差出,當日辭朝。
吏曹口傳政事,以徐曾輔爲任實縣監。
備忘記,高嶺僉使閔大鎬下直,長弓一張·長箭一部·片箭一部·筒兒一箇,賜給。
乙丑二月十三日巳時,上御觀物軒。勸講入侍時,講官鄭基世,參贊官韓啓源,檢討官金炳翊,假注書權好淵,記注官宋宅薰,記事官李昌鎬,各持小學第三卷,以次進伏訖。上曰,史官分左右。
乙丑二月十三日申時,上御觀物軒。召對入侍時,參贊官徐臣輔,侍讀官李鍾正,檢討官金炳翊,直閣李世用,假注書安驥泳,記注官宋宅薰,記事官李昌鎬,各持小學第三卷,以次進伏訖。上曰,史官分左右。
上在昌德宮。停常參·經筵。
未時,太白見於巳地。
傳曰,左承旨許遞,前望入之。
承旨前望入之,尹滋承落點。
政院啓曰,新除授右副承旨尹滋承,卽爲牌招,何如?傳曰,允。
以右副承旨尹滋承牌不進罷職傳旨。傳曰,只推。
又啓曰,左·右史,不可不備,檢閱南錫淵旣有只推之命,卽爲牌招入直,何如?傳曰,允。
以檢閱南錫淵牌不進罷職傳旨。傳曰,只推。
傳曰,禮房承旨,馳詣宗廟·永寧殿·景慕宮,奉審摘奸以來。
護軍趙秉悳疏曰,伏以隙駟迅邁,孝文殿練事奄經,臣民之痛,於是尤切,臣以野外疏賤,老羸癃疾,未獲自齒於人事,只哀號窮谷而已。臣於昨春召命之下也,敢以愚陋無似之實,疾病難强之狀,悉暴其不敢冒進之義,竊意聖明,曲賜諒察,俾守微分,謂從以往,庶可安意就溘,還他造化舊物矣。千萬不自意,前月中,忽伏聞有晉擢之命,臣惝恍訝感,莫知其由,乃於今月第四日,縣宰臣,齎宣聖諭,禮遇之隆摰,旨意之諄切,逈出尋常,有非糞土賤臣所敢承當,臣雙擎九頓,感泣悚惕,卽欲鑽地而不可得也。噫,惟器與名,不可以假人,孔子此言,萬世不可易矣。夫朝廷官人,熟非可以難愼者,而至於二品,以品所以命德之器,授受之際,尤兢兢焉。上而或輕授,則失綜核之政,下而若冒受,則壞廉恥之防,夫豈細故也哉?臣以空疏蔑學,謬托儒生,上欺君父,節次推遷,正所謂假眞售僞,淸官顯職,安坐以致之,則此其流弊所極,尤當如何?朱子所云,不忍以身啓此弊者,誠爲臣準備語也。然此猶屬臣私義一邊,縱靡足恤,其如貽羞淸朝,傳笑四方,何哉?伏況臣,尸居視蔭,飾巾待盡,一縷雖延而三官俱廢,無才無學而病又如是,直天地間一棄物,此乃人人之所共知也。特日月之明,偶遺照耳。臣自承萬萬不敢當之誤恩,病上添病,罪上添罪,寸心之不寧,不啻如縳者思解也。窮而呼天,疾病而呼父母,人之至情也。玆敢瀝盡肝血,冒死哀籲。伏乞聖慈,天地父母,特垂哀憐,仰稟東朝,亟命將臣所被新資及經筵之銜,一竝鐫改,仍令刋名選籍,不復廁於收召之末,使國家名器,毋至玷累,則賤臣亦獲免於僭竊之誅,而含笑入地,寔覆生成之大德至恩也。臣身旣不出,言可獨出,而草野孤臣,憂愛之忱,根於秉彝,銷鑠不得,玆焉丐免之章?聊以附陳,聖明垂察焉。臣嘗聞宗社大計,莫急輔養上儉,而轉養幼主之道,莫備於程子上女中堯·舜之書,故敢於前年封章,已陳之矣。斷斷苦衷,片片赤心,實在於此也。倘或記有於淵衷否,蓋帝王之學,異於匹庶,不蚤有聞於天德王道,而能興堯·舜之治化者,從古未之有也。先正臣李珥云,天德卽修己之功效,王道卽正家爲政之規,先正此言,蓋以大學之道言也,而朱子云,今人不曾做小學工夫,一朝學大學,是以無下手處,旨哉言乎?臣竊伏田間,聞殿下玉質夙彰,睿智方開,聖志奮發,如春噓物,聖學緝熙,如日升天,三時講筵,不離於一部小學,猗歟,盛哉?臣不勝欽仰讚歎之至,惟願少須臾無死,思見德化之成也。臣竊謂朱子之編成小學書,實爲去聖繼絶學,爲萬世開太平也。此書之內外六篇,章章句句,莫非民彝物則之所在,而精粗表裏,無所不盡,渾是人倫日用之間所當行者,而自上達下,自幼至老,不可須臾離也。故曰,做人樣子,作聖之根柢也。聖人之所以爲聖人,只是踐形盡倫而已,而小學之明倫敬身,已盡之矣,聖人所以修道而立敎者,夫豈有外於此二者乎?以朱子曰,小學爲修齊治平之本,又曰,修身大法,小學書備矣,自是以來,道朱子之道而學朱子之學者,莫不以小學爲本焉。先正臣趙光祖,實東方道學之宗,而其學又一以小學爲主,以及於四書·近思錄,故先正臣宋時烈稱之曰,以小學爲爲學根基,而眞知實踐,然後以及於諸書,則可謂眞得程·朱之正傳也。宣廟二年先正臣李滉,爲聖學十圖以進曰,吾之報國,只此而已,而小學圖,在太極西銘之下大學之上矣。宣廟八年,先正臣李珥,進聖學輯要,而其窮理章讀書法,小學在四書六經之首矣。宣祖大王謂李珥曰,其書甚切要,有補於治道,仁祖元年,先正臣金長生,入侍文政殿奏曰,帝王之學,雖與凡人有異,然先後次第,未嘗不同,凡爲學,必以小學爲先也。至於顯廟己酉之幸溫泉,命先正臣宋浚吉,留輔世子,書筵進講,惟在此書矣。諸先正之尊此書乃爾,勉聖學乃爾,故列聖朝,表章此書,以爲入德之門,而奧我英宗大王,平生講繹,如誦己言,通神之孝悌,體天之治道,咸由於小學,實啓五十年郅隆之化,今以訓義所載御製後序及小識考之,亦可見矣,是乃殿下家法也。殿下學問之本於此書,蓋已要領矣。又復以聖學輯要,讀書次第之本於朱子者,從事於法筵進講,允德成就,將權輿於是矣。先正臣成渾,於集註跋,論讀是書之法,其曰要使明倫敬身之意,浹洽於中云者,甚好體行,伏願殿下,以明倫敬身爲立敎之綱領,而建極於上,致治於下,使我東方臣民,無大小,無貴賤,人人小學,家家小學,則風草之化,將見比屋,可封之美,而殿下之爲堯·舜一世,爲唐爲虞,庶可期於今日矣,豈不盛哉,豈不休哉?惟殿下,懋哉,懋哉?先正臣宋時烈,上書於孝廟曰,殿下比來,益懋聖學,一日三御講筵,蓋將遜志時敏,以爲修己立政之本也。遠方傳聞,無不欽仰,然學貴知要,事在誠實,不然而外應文具,內實罔殆,則雖日開千紙,心函萬軸,徒爲觀聽之美,而無益於爲己日新之要也。斯言眞切,臣竊爲殿下誦之,惟聖明澄省焉。臣之情勢,萬萬無起膺召命之望,而孤忠耿耿,不敢以疏賤而有間,不能以呻囈而有歇,故收召精神,不避猥越,敢進芹曝,繁以不殺,以備採擇,而臣旣無躬行之實,僞冒竊寵,見棄君子,言出口,焉足聽聞,有懷無隱,實多僭妄,尤增死罪。答曰,省疏具悉卿懇,士之讀聖人書,學聖人道者,奚但爲高尙其志,獨善其身而已哉?卿之所讀者,聖人書也。所學者,聖人道也。堯·舜君民之願,非卿之常所耿耿也乎?春晷漸舒,講筵日開,做人底樣子,作聖之根柢,盡在於小學一部書矣。卿其幡然改圖,出入左右,啓沃予,輔導予,卽亦喬木之義分然耳。日者晉秩,非曰爵祿以榮之也。寔由乎眷眷禮賓之誠,卿其諒此,毋孤厚望焉。仍傳曰,此批答,遣地方官傳諭。
乙丑二月十四日巳時,上御觀物軒。勸講入侍時,講官李㘾,參贊官徐臣輔,侍讀官李鍾正,假注書權好淵,記注官鮮于昇,記事官李昌鎬,各持小學第三卷,以次進伏訖。上曰,史官分在右
乙丑二月十四日申時,上御觀物軒。召對入侍時,參贊官徐堂輔,侍讀官李鍾正,檢討官金炳翊,直閣李世用,假注書權好淵,記注官鮮于昇,記事官李昌鎬,各持小學第三卷,以次進伏訖。上曰,史官分左右。
上在昌德宮。停常參·經筵。
藥房提調李宜翼,副提調金炳地啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此,仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳,左議政李裕元,右議政任百經,俱有身病,不得來會云矣,敢啓。傳曰,知道。
又啓曰,行左副承旨洪鍾雲,同副承旨徐臣輔,今日不爲仕進,竝卽牌招,何如?傳曰,允。
又啓曰,今日藥房問安啓辭,承批之際,史官一員,不爲待令,以致闕參,事未前有,萬萬駭然,當該假注書,所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,左·右史,不可不備,檢閱南錫淵,旣有只推之命,卽爲牌招入直,何如?傳曰,允。
以檢閱南錫淵牌不進,罷職傳旨。傳曰,只推。
奎章閣啓曰,景慕宮望廟樓,今望奉審,無頉之意,敢啓。傳曰,知道。
以濟州牧使梁憲洙狀啓,人命渰死事傳曰,聞甚驚慘,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
以全羅監司鄭健朝啓本,濟州牧使梁憲洙牒報,以爲前判官白基虎,到任以來,專事貪饕,而謂以貶下肩印手狀,稱冤營庭,至發痛哭云,其罪狀,令攸司稟處事傳曰,此是大關變怪,豈可無別般嚴處?罪人白基虎,拿囚於完營獄,全羅監司鄭健朝,同義禁加設差下,開坐於布政門,大會民人,嚴刑一次,黑山島定配。
禮曹啓曰,卽接黃海監司洪淳穆移文,則枚擧平山府使李南輔所報,以爲今二月初二日,本府鄕校西廡失火,鄭文獻公汝昌神位版,入於回祿中,位版改造及告由之節,慰安祭設行當否,照例稟處爲辭矣。從享位版之入於燒燼,極爲驚悚改造還安,不容少緩,所造栗木,令奉常寺,急速下送,而此與聖殿及神門失火,所重有異,慰安祭,不必設行,改造還安之際,不可無告由之節,告由祭香祝,令該司磨鍊下送,以爲從便卜日役行之意,竝爲分付,何如?傳曰,允。
義禁府啓曰,因全羅監司鄭健朝啓本,濟州前判官白基虎罪狀,令攸司稟處事,判付內,此是大關變怪,豈可無別般嚴處?罪人白基虎,拿囚完營獄,全羅監司鄭健朝,同義禁加設差下,開坐於布政門,大會民人,嚴刑一次,黑山島定配事,命下矣。罪人白基虎,拿囚營獄,開坐於布政門,大會人民,嚴刑一次後,羅州牧黑山島定配之意,發關分付於該道臣加設同義禁處,何如?傳曰,允。
以司謁,口傳下敎曰,金吾下隷輩往來,慮有貽弊,令該府,只送關文,亦自政院,只有旨成送。
吏曹口傳政事,同義禁加設單鄭健朝。
護軍金炳駿疏曰,伏以春序已半,羹墻之聖孝益新,天命用休泰磐之邦籙無疆,臣不勝攀慕攢祝之至。仍伏念厚受國恩,莫如臣家,偏蒙洪造,莫如臣身山海之崇深,非塵壒涓滴所能補報,而賤名混廁於齊竽,隆禮遽及於虞旌,進無以羽儀朝端,劼毖慮憲,退伏,畎畝,惟可以安分而寡過,豈料眷顧?一埤彌重,超臣進秩,繼有敦召之命,臣厚於自欺,欺人而欺天,愈無所逃其罪,而若臣株守之末由變動,向因附奏,略有所仰陳者矣。夫熙朝官人,何莫非難愼,而貳卿之爲德擧才選,夫人之所知也。臣於之德之才之間,旣無所萬有一之榜樣焉,則其擧其選,奚爲而及於臣也乎?今雖欲拚棄四維,恬然爲呈身膺命之計,以若空空無實之狀,徒增宿昔之拙規,遽速當世之名論,此臣所以若昧趨走之恭,積有逋傲之罪,臣情到此,誠亦窮且迫矣。伏乞天地父母特賜鑑諒,仰稟慈旨,亟收臣所叨資級,仍令永刋選籍,俾臣得以還他本分,安意邱壑,不勝其大願也。第臣有區區芹曝之忱,未嘗以身不在位,亦敢食息忘焉。惟聖明,恕臣之咎而察臣之言,書曰,學于古訓,乃有獲,惟學遜志,懋時敏,厥修乃來,詩云,學有緝熙于光明佛時仔肩,誠以帝王精一之傳,古今治亂之跡,自非遜志緝熙之工,無望其有所獲,唐之太宗,延訪文學之士,討論經籍,至或夜分,宋世賢主,宮中消日,惟是觀書,翰林侍從,以備願問,自古帝王之學,如此其勤且切矣。殿下濬哲天縱,春秋方盛,講明正學,此其時也,勵精圖治,亦其時也,竊伏聞殿下,命繪心學圖,以備澄省,此祖宗之盛事,帝王之懿德,爲學爲政之要道,亦惟在是,朱子曰,人主一心,萬化之源,修己治人,正百官章百姓,非不從此心上起,凡應事接物之際,必審察幾微乎,人心道心之所界分處,動靜云爲,粹然一出於正,而必使人欲淨盡,天理流行,此實學問之極工,聖人之能事,伏惟殿下,勿以人廢言,千萬幸甚。答曰,省疏具悉卿懇,卿以卿家之人,宿有進修之學,旌招之禮,已在先朝,自予嗣服之初,側席凝佇,亦已久矣。向來進秩,亶出於禮賢之誠,豈謂爵祿之榮,可縻賢者之心乎?雖然,以卿之世篤忠貞,豈可固守林樊,不思啓沃轉導之爲今日急務乎?朝夕左右之念,宜切於他人,而今此進章,徒修儀文,還非予所望於卿矣。陳勉之語,不勝欽服,此皆待卿而討論者也。卿其勿復辭巽,趁此春晷方舒,邇英頻開之時,幡然造朝,庸副至意焉。仍傳曰,此批答,遣地〈方〉官傳諭。
乙丑二月十五日巳時,上御觀物軒。勸講入侍時,右議政任百經,講官洪鍾序,參贊官徐堂輔,檢討官金炳翊,假注書權好淵,記注官任膺模,記事官李昌鎬,各持小學第三卷,以次進伏訖。上曰,史官分左右。缺百經進前問候,各殿問候訖。仍奏曰,近日講官,數甚苟艱,行護軍金永爵,講官還差,何如?上曰,依爲之。出擧條
乙丑二月十五日申時,上御觀物軒。召對入侍時,參贊官徐臣輔,侍讀官李鍾正,檢討官金炳翊,直閣李世用,假注書安驥泳,記注官任膺模,記事官李昌鎬,各持小學第三卷,以次進伏訖。上曰,史官分左右。
上在昌德宮。停常參·經筵。
未時,太白見於巳地。
傳曰,泮長有闕之代,前望入之。
泮長前望入之,金學初落點。
備邊司啓曰,卽見咸鏡監司金有淵狀啓,則枚擧慶源府使鄭完默所報,以爲開市館舍改建所入椽木斫取事,自琿春衙門,有所移文,而開見其辭意,則似有禮部知委矣。椽木一款,自我地鳩聚營建之意,雖已通報彼人,而曾以此材木事,至煩皇旨,則用與不用,不敢擅斷,且彼人,旣以呈報奏結爲辭,則回移〈文〉之節,不容少緩,而事係愼重,請令廟堂,稟旨分付矣。椽木用不用之來問,固是厚意,況此非琿春衙門所擅行,必緣上國上司,知委而然,則不當有問而無答,以椽木則業已鳩聚營建,而以此事致煩委探,極爲感謝之意,令地方官裁答,待彼人再來傳給,而回移措辭之際,必款曲說去,而前慶源倅則直爲擅相往復,今此公移,則旣關由,朝廷事體,容有闊狹,以此意,分付,今冬卽雙市之年也。開市館舍之役,各別董飭,必趁期限事,申飭,何如?傳曰,允。
又啓曰,慶源開市館舍椽木事,因北伯啓聞,纔已稟覆行會,而椽木用不用,不可不關由上國矣。咨文,令文任撰出,以爲入送鳳城,轉致禮部之地,何如?傳曰,允。
都摠府啓曰,今日入直內三廳,武兼禁軍及軍兵等,當爲中日習射技放,而齋戎相値,不得設行之意,敢啓。傳曰,知道。
吏曹口傳政事,檢閱單趙康夏。
兵曹啓曰,今二月十七日,武臣堂上朔試射日次,而以國忌正日,不得爲之之意,敢啓。傳曰,知道。
乙丑二月十六日巳時,上御觀物軒。勸講入侍時,講官尹致定,參贊官尹滋承,侍讀官李乾夏,假注書權好淵,記注官安翊豐,記事官李昌鎬,各持小學第三卷,以次進伏訖。上曰,史官分左右。缺昌鎬奏曰,臣以本館事,有所仰達者矣,翰林召試被選人,間月付職,自是古規,而若値左·右史不備之時,則經稟後,不待月限,循次連付,亦多已例,被選當次人趙康夏,令該曹口傳單付,牌招入直,何如?上曰,依爲之。
又奏曰,時政記纂修事緊,新除授檢閱趙康夏,署前出仕,何如?上曰,依爲之。以下缺
乙丑二月十六日申時,上御觀物軒。召對入侍時,參贊官徐臣輔,檢校待敎趙寧夏,侍讀官李乾夏,檢討官李炳敎,假注書權好淵,記事官李昌鎬·趙康夏,各持小學第三卷,以次進伏訖。上曰,史官分左右。
上在昌德宮。停常參·經筵。
傳曰,召對爲之。
備邊司啓曰。會寧開市,旣已完畢,令槐院撰出咨文,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
吏曹啓曰,軍器寺判官李建植,以其身病,呈狀乞遞,改差,何如?傳曰,允。
兵曹啓曰,向因大臣筵奏,黃海中軍,爲新資窠,統禦中軍,新設許用守令階梯矣。瓜期合有定制,而履歷中軍與守令階梯中軍,朔數各自不同,黃海中軍,定以二十四朔,統禦中軍,定以三十朔之意,敢啓。傳曰,知道。
又啓曰,曜金門西邊墻垣連接頹圮處,今已畢築矣,把守軍兵解送之意,敢啓。傳曰,知道。
乙丑二月十七日巳時,上御觀物軒。勸講入侍時,講官尹致定,參贊官尹滋承,檢討官李炳敎,假注書沈相穆,記事官李昌鎬·趙康夏,各持小學第三卷,以次進伏訖。上曰,史官分左右。
乙丑二月十七日申時,上御觀物軒。召對入侍時,參贊官徐臣輔,侍讀官李乾夏,檢討官李炳敎,直閣李世用,假注書沈相穆,記事官李昌鎬·趙康夏,各持小學第三卷,以次進伏訖。上曰,史官分左右。
上在昌德宮。停常參·經筵。
未時,太白見於巳地。
議政府啓曰,稅穀裝發,各有程限,而挽近翫愒成習,凡虧欠乾沒之弊,年滋歲殖,伊來般主犯逋之項背相續,殆無紀極,況又再運之晩往,以致氷泊,苟究其失,不但爲穀主官及添載地方官之罪而已。前春提飭以後,三道擧行,不無其效,而今此令申,出於必信之義,萬一有踰月當限過期不納處,則考其裝發日子,一一糾摘,當該穀主官及添載官,竝拿問重勘之意,行會,何如?傳曰,允。稅穀法意,本自嚴重,而挽近犯逋之項背相續,卽不用一律之故也。今番則當有別般用律之道矣,姑先此意,三懸鈴知委,可也。
禁衛營啓曰,本營千摠李元會,身病猝重,勢難察任,改差,何如?傳曰,允。
訓鍊都監·禁衛營·御營廳啓曰,曜金門西邊墻垣七間許頹圮處,今已畢築,把守軍兵還入直所事,自兵曹草記矣。把守金虎門入直軍,還入直所,將校解送之意,敢啓。傳曰,知道。
義禁府啓目,忠州前牧使李彙廷原情云云,問目內辭緣,泛稱遲晩,刑推得情何如啓,除刑推議處爲良如敎。
義禁府啓目,殷山縣監尹庚鎭原情云云,問目內辭緣,泛稱遲晩,刑推得情何如啓,除刑推議處爲良如敎。
乙丑二月十八日巳時,上御觀物軒。勸講入侍時,講官洪鍾序,參贊官尹滋承,侍讀官李乾夏,注書權好淵,記事官李昌鎬·趙康夏,各持小學第三卷,以次進伏訖。上曰,史官分左右。
乙丑二月十八日申時,上御觀物軒。召對入侍時,參贊官徐臣輔,侍讀官李乾夏,檢討官李炳敎,直閣李世用,假注書權好淵,記事官李昌鎬·趙康夏,各持小學第三卷,以次進伏訖。上曰,史官分左右。
上在昌德宮。停常參·經筵。
未時,太白見於巳地。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
傳曰,同副承旨許遞,前望入之。
承旨前望入之,李世宰落點。
政院啓曰,臣與同副承旨徐臣輔伴直,許遞出去矣。院中只有臣一人,伴直無人,右副承旨尹滋承,卽爲牌招,何如?傳曰,允。
以右副承旨尹滋承牌不進罷職傳旨。傳曰,只推。
傳曰,政官牌招開政。
傳曰,呈告同敦寧,在外金吾春秋,竝許遞,今日政差出。
傳曰,吏曹參議有闕之代,前望入之。
吏曹參議前望入之,朴臣圭落點。
吏曹啓曰,江源道寧越居出身嚴鶴永呈狀內,矣身父前五衛將錫福,今年爲八十歲,而見漏於本道抄啓中,未蒙恩資事來訴,故考見政案,則其年八十,果爲的實矣。在前如此之人,追後啓稟蒙恩,多有已例,今日政,加資下批之意,敢啓。傳曰,知道。
又啓曰,京畿仁川居幼學李鍾弼呈狀內,矣身父業儒唐圭,今年爲九十三歲,公忠道西原居幼學崔斗顯呈狀內,矣身父幼學宗河,今年爲九十一歲,而俱爲見漏於各該道應資老人抄啓中,未蒙恩資事來訴,故考見帳籍,則其年俱爲的實矣。在前如此之人,追後啓稟蒙恩,多有已例,今日政,竝加資下批之意,敢啓。傳曰,知道。
以吏曹參議李世宰牌不進罷職傳旨。傳曰,只推。
兵曹啓曰,今二月二十日,文臣朔試射日次,而宗廟·景慕宮修改相値,不得爲之之意,敢啓。傳曰,知道。
又啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
義禁府啓目粘連,向前李彙廷,亦梛貸公貨,雖已準充,揆以法意,難免當勘,以此照律,何如?啓依允。
又啓目粘連,向前尹庚鎭,亦重囚逃失,過限未捕不飭之責,在所難免,以此照律,何如?啓依允。
有政。吏批,判書姜時永進,參判趙熙哲,參議李世宰牌招不進。以南尙敎爲同敦寧,李章河爲敦寧都正,鄭誠一爲知義禁,李根友爲知經筵,李鼎在爲知春秋,趙熙哲爲同經筵,南商龍爲兵曹正郞,金禹洪爲軍器判官,金熙永爲引儀,開城分敎官單白纘洙。再政,以李珪永爲副修撰,金秀榦爲掌樂主簿,同義禁單鄭誠一。三政,以徐有康爲監察,副護軍金鎭河今加嘉善,進士回榜人,依定式加資。四政,以林衡鎭爲繕工主簿。五政,以李重模爲掌苑別提,前五衛將嚴錫福今加嘉善,朝官年八十,依法典加資,贈敎官金熽贈戶參例兼,故通德金載垕贈左承旨,故學生金洵贈僕正,已上同知金學淵三代。
兵批,參知尹龜永進,同知單朴鎭藝,咸鏡中軍李敎應,限一年,特爲仍任事承傳。備忘記,午峴僉使趙雲順下直,長弓一張·長箭一部·片箭一部·筒兒一箇,賜給。
乙丑二月十九日巳時,上御觀物軒。勸講入侍時,講官曺錫雨,參贊官洪鍾雲,檢討官李炳敎,假注書沈相穆,記事官李昌鎬·趙康夏,各持小學第三卷,以次進伏訖。上曰,史官分左右。
乙丑二月十九日申時,上御觀物軒。召對入侍時,參贊官徐臣輔,侍讀官李乾夏,檢討官李炳敎,直閣李世用,假注書沈相穆,記事官李昌鎬·趙康夏,各持小學第三卷,以次進伏訖。上曰,史官分左右。
上在昌德宮。停常參·經筵。
未時,太白見於巳地。
藥房都提調李景在,提調李宜翼,副提調金炳地啓曰,伏未審日間,聖體,若何?寢睡·水刺之節,何如?臣等率諸御醫趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳,左議政李裕元,右議政任百經,俱有身病,不得來會云矣,敢啓。傳曰,知道。
又啓曰,右副承旨尹滋承,今日不爲仕進,卽爲牌招,何如?傳曰,允。
傳曰,同副承旨許遞,前望入之。
承旨前望入之,趙敬夏落點。
政院啓曰,新除授同副承旨趙敬夏,卽爲牌招,何如?傳曰,允。
傳曰,注書陞六,注薦爲之。
注薦,沈相穆·權好淵·李裕承·嚴世永·趙秉肅·李世翊·金永奭·趙晩和以上,取八人。
傳曰,前檢閱洪鍾學·李昌鎬,別兼春秋差下。
傳曰,館錄爲之。
傳曰,東壁與入直外玉堂,竝許遞。
傳曰,予於潛邸,已聞宗親府荒涼頹圮,意甚慨然,國朝盛時,豈如是哉?本支百世,振振公族,氣像之熾昌,可以想朱芾蔥珩,爛其盈座,花樹湛樂,皆在此府,則豈任屋宇之不修至此乎?自予踐祚,意欲重新而未遑矣。惟我大院君,亟擧修葺,悉復舊觀,輪奐之美,比昔有勝,而本宮衣襨之封進,旣復舊規,天潢派譜之編緝,亦將告成,此府之綦重於百司,其誰不知乎?從此麟趾螽斯之詩,不獨專美於周家,於千萬年,與國同休,是予祈祝之情也。宗親府扁額,當親書以下矣。
傳曰,臺諫竝許遞,前望入之。
臺諫前望入之,執義洪兢周,司諫尹成鎭,掌令朴海哲·李在果,持平趙秉鈺·朴齊敎,正言權膺善落點。
弘文館啓曰,新除授副修撰李珪永,時在京畿楊州地,經筵入番事緊,請斯速乘馹上來事,下諭。答曰,許遞。
傳曰,副司果李,典籍高濟鎰,校理除授,副司直權切張魯淵,副校理除授,副司果李彙秉,修撰除授,副司直李從鶴·朴周雲,副修撰除授。
吏曹,校理二單李·高濟鎰,副校理單權魯淵,修撰單李彙秉,副修撰二單李從鶴·朴周雲,已上除授事承傳。
政院啓曰,館錄爲之事,命下矣。副提學未差之代,政官牌招,開政差出,何如?傳曰,允。
傳曰,在外金吾堂上許遞,今日政差出。
傳曰,在外同敦寧敦寧都正許遞,今日政差出。
弘文館啓曰,新除授校理李,副校理權魯淵,修撰李彙秉,副修撰李從鶴·朴周雲,竝卽牌招察任,何如?傳曰,允。
弘文館啓曰,新除授校理高濟鎰,時在全羅道光州地,經筵入番事緊,請斯速乘馹上來事,下諭。答曰,許遞。
以校理李,副校理權魯淵,修撰李彙秉,副修撰李從鶴·朴周雲牌不進罷職傳旨。傳曰,只推。
實錄廳啓曰,本廳郞廳尹成鎭·洪兢周·趙秉鈺,見帶臺職矣。職務相妨,所帶臺職,竝姑許遞,仍令該曹,口傳付軍職,使之察任,何如?傳曰,允。
吏曹口傳政事,別兼春秋二單洪鍾學·李昌鎬。
有政。吏批,判書姜時永,參判趙熙哲進,參議朴臣圭在外,右副承旨徐堂輔進。以李源命爲大司憲,張龍逵爲大司諫,李明應爲獻納,朴定鉉爲正言,李鎬俊爲副提學,李章培爲同敦寧,兪冕煥爲敦寧都正,洪淳大爲同義禁,鄭顯德爲司成,閔升鎬爲南學敎授,兼持平李明應減下,折衝趙興國今加嘉善,武科回榜人,依定式加資。兵批,兼判書金炳冀病,參判李載元病,參議張龍逵病,參知尹龜永入直政事進,行右承旨徐堂輔進,同知單李潤鎭。
政院啓曰,館錄爲之事,命下矣。新除授副提學李鎬俊,卽爲牌招察任,何如?傳曰,允。
以副提學李鎬俊牌不進罷職傳旨。傳曰,只推。
政院啓曰,館錄爲之事,命下矣。副提學李鎬俊,旣有只推之命,卽爲牌招察任,何如?傳曰,允
以副提學李鎬俊再牌不進罷職傳旨。傳曰,只推。
義禁府啓曰,李彙廷,係是贜賄流配,依廟堂草記定式,不付公議以入之意,敢啓。傳曰,知道。
義禁府照目粘連,殷山縣監尹庚鎭矣。本府議啓內,重囚逃失過限未輔之責,在所難免,以此照律罪,狀一百,徒一年半,收贖公罪,奉敎依允爲旀,功議各減一等爲良如敎。
義禁府照目粘連,忠州前牧使李彙廷矣。本府議啓內,挪貸公貨,雖已準充,揆以法意,難免當勘,以此照律罪,杖一百收贖,告身盡行追奪,流三千里定配私罪,奉敎依允。
義禁府啓曰,時囚罪人李彙廷,流三千里定配公事,議啓,判付內,依允矣。李彙廷,全羅道淳昌郡流三千里定配,而以議啓內辭意,具罪目,依例發遣府羅將,押送配所,何如?傳曰,允。
乙丑二月二十日巳時,上御觀物軒。勸講入侍時,判敦寧李景在,講官金學性,參贊官徐堂輔,侍讀官李乾夏,假注書權好淵,別兼春秋趙定燮,記事官趙康夏,各持小學第三卷,以次進伏訖。上曰,史官分左右。
乙丑二月二十日申時,上御觀物軒。召對入侍時,參贊官尹滋承,檢校待敎李載冕,侍讀官李乾夏,檢討官李炳敎,假注書權好淵,記注官安翊豐,記事官趙康夏,各持小學第三卷,以次進伏訖。上曰,史官分左右。
上在昌德宮。停常參·經筵。
未時,太白見於巳地。
政院啓曰,行左副承旨洪鍾雲,今日不爲仕進,卽爲牌招,何如?傳曰,允。
傳曰,發遣吏郞,諸執事淸齋與否,摘奸以來。
實錄廳啓曰,本廳郞廳李明應,見帶臺職矣,職務相妨,所帶臺職,今姑許遞,仍令該曹,口傳付軍職,使之察任,何如?傳曰,允。
吏曹啓曰,慶尙道榮川幼學金禹圭呈狀內,矣身父前僉知鎭河,嘉慶十年,增廣生員三等第四十八人,今爲回榜之年矣。應榜授牌,自是法例,而今年八十歲,衰病轉谻,不得登程云,取考榜目,則參榜年條,果爲的實矣。在外回榜之人不上來者,白牌成給,多有已例,今亦依此擧行,何如?傳曰,允。
兵曹啓曰,卽接尙衣院牒報,則本院弓人金萬起·洪璟源,俱爲服役二十年,造納弓子,已滿千數云矣。御供弓人之服役二十年,造納弓子,滿千數者,帖加成給,旣有已例,故取考該院成冊,則服役年條,造納數爻,俱爲準限,竝依例帖加成給,何如?傳曰,允。
禁衛營啓曰,本營軍色從事官金奎弘,身病甚重,勢難察任,今姑改差,何如?傳曰,允。
左議政李裕元疏曰,伏以臣之冒據匪據,居然閱歲,一籌一劃之仰贊洪化,就成君德者,臣未之有焉,一政一令之對揚明命,裨益民事者,臣未之有焉。臣之無所猷爲,萬萬無似,非但自知之明,抑亦同朝之所共知也?豈聖明亦有所遺照,而不賜退斥之乎?臣聞唐之姚崇,謂之救時之相,以今時言之,則可救之者,指不勝摟,而風俗頹弊矣,紀綱解紐矣,民生困瘁矣,國計枵竭矣,百度恬嬉矣。汲汲矯捄,庶有牽補之望,而龍驤萬斛,未有副手之梢工,則中流摧檝,羊腸九曲,不逢範驅之良御,則遇險輸載,況乎政本之重,左右厥辟,調元之責,燮理陰陽,濟時之功,鞏固磐泰,歇后作相,古亦有之,而如臣湔劣,苟然充位,豈不是一倍憂憫者乎?臣才具短淺,踐歷眇少,見識又孤陋,臨事決疑,雖云仰成之有所,貪榮戀祿,那免招譏於當世?且臣於年來,官跡如蓬,海沿漁腥,經歲之瘴雨猶濕,關塞戍笛,千里之朔風不斷,氣質素脆,疾恙迭乘,軀殼徒存,興居雖似恒人,榮衛已鑠,貞痼轉成衰頹,木旺而流痰痞結,火升而頑積衝亘,形現諸症,已不尋常,而醫者之所望而走者也。苟能丐閑淸朝,早謝機務,歌詠田野,秔稻勝於參朮,棲息林泉,琴書樂於刀圭,庶或有一分痊治之效,而中書養病之坊,昔人之所憂歎也。臣於不幸近之,則安得不疾聲呼籲於天地父母之下,以冀生成之澤乎?用敢具牘罄實,仰瀆崇聽。伏乞聖慈,矜憐臣悶恤臣,仰稟東朝,亟遞臣議政之任,俾得便宜調病,以延餘生焉。答曰,省疏具悉卿懇。惟予初元,卿膺特簡,深寄股肱心膂之托,方期寅協匡弼之績,而休致之請,忽至於意望之外,旣有敷心之諭,卿應諒悉,而今此辭免之章,又胡爲而至哉?以卿國耳公耳之誠,決不當言私於此日,況卿年齡未衰,精力方旺,縱有居外風土之崇,豈妨臥閤燮理之功哉?風俗之頹弊,紀綱之解紐,民生之困瘁,國計之枵竭,卿所憂深慮切,無一非目下急務,則識時務救時弊,苟非德望之服人,才猷之經世,未可與謀焉。然則此豈予捨卿之時,亦豈卿求去之時乎?卿其諒予苦衷,益勉鞠瘁之意焉。仍傳曰,此批答,遣史官傳諭。
乙丑二月二十一日巳時,上御觀物軒。勸講入侍時,講官李㘾,參贊官韓啓源,檢討官李炳敎,假注書李裕承,記注官宋宅薰,記事官趙康夏,各持小學第三卷,以次進伏訖。上曰,史官分左右。
乙丑二月二十一日申時,上御觀物軒。召對入侍時,參贊官趙敬夏,檢校待敎趙成夏,侍讀官李乾夏,檢討官李炳敎,假注書權好淵,記注官宋宅薰,記事官趙康夏,各持小學第三卷,以次進伏訖。上曰,史官分左右。
上在昌德宮。停常參·經筵。
未時,太白見巳地。
政院啓曰,行右承旨徐堂輔,行左副承旨洪鍾雲,右副承旨尹滋承,今日不爲仕進,竝卽牌招,何如?傳曰,允。
以右副承旨尹滋承牌不進罷職傳旨。傳曰,只推。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
傳曰,禮房承旨,馳詣受香諸處,奉審摘奸以來。
傳曰,吏曹參判有闕之代,前望入之。
吏曹參判前望入之,宋廷和落點。
傳曰,副提學東壁與入直玉堂,竝許遞,前望入之。
傳曰,校理洪在臣·姜景奎,副校理李承鐸,修撰李守曾,副修撰李錫宙·李鵬純,竝除授。
傳曰,持平有闕之代,副司直朴寅壽除授。
政院啓曰,館錄爲之事,命下矣。副提學李鎬俊,旣有只推之命,卽爲牌招,何如?傳曰,允。
弘文館啓曰,校理李,副校理權魯淵,修撰李彙秉,副修撰李從鶴·朴周雲,旣有只推之命,竝卽牌招察任,何如?傳曰,允。
以副提學李鎬俊牌不進罷職傳旨。傳曰,只推。
吏曹,校理二單洪在臣·姜景奎,副校理單李承澤,修撰單李守曾,副修撰二單李錫宙·李鵬純,已上,除授事承傳。
以平安監司洪祐吉狀啓,義州府民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
承文院啓曰,會寧交易事,禮部咨文,今纔出來矣。回咨依例撰出,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
忠勳府啓曰,本府書寫忠義衛馬駿八瓜滿代,以李秉羲差下,依例假郞廳稱號,何如?傳曰,允。
吏曹參判趙熙哲疏曰,伏以臣於見職,萬難堪承,而始因牌望路阻,遽已承膺,繼有疏籲,而未蒙兪音,尙此蹲據,滿心惶恧,無地自容,今臣可謂入而後量者也,其將如跛而求走,眇而責視,醜拙畢露,瘡疣層出,究竟爲孤員洪恩,自速大戾而止耳,與其追悔於旣往,無寧早圖於未來卽地,而其不可一日仍冒也決矣。且臣歸自萬里之遠,隔以半載之久,鮮民餘生,反而無所,惟以瞻依松楸,灑掃塋域,寓一分如事之誠,而匪分羈縻,經旬遷延,是豈情理之所敢安也?名器之玷汚,而怡不知恥,則臣分虧矣,榮途之顧戀,而未卽往省,則情私缺矣,二者,均爲臣罪,而欲其少贖,卽惟力丐其免而已。伏願殿下,推知人之哲,垂體下之仁,俯垂鑑諒,仰稟東朝,將臣所帶之銜,亟賜鐫改,以幸私分焉,臣無任云云。答曰,省疏具悉。所請依施。
乙丑二月二十二日巳時,上御觀物軒。勸講入侍時,講官鄭基世,參贊官趙敬夏,侍讀官李乾夏,假注書李裕承,記注官鮮于昇,記事官趙康夏,各持小學第三卷,以次進伏訖。上曰,史官分左右。
乙丑二月二十二日申時,上御觀物軒。召對入侍時,參贊官趙敬夏,檢校待敎趙成夏,侍讀官李乾夏,檢討官李炳敎,假注書李裕承,記注官鮮于昇,記事官趙康夏,各持小學第三卷,以次進伏訖。上曰,史官分左右。
上在昌德宮。停常參·經筵。
傳曰,禮房承旨,詣受香所,奉審摘奸以來。
傳曰,向於筵中,守令遞歸後,如有犯用公貨者,以貪贜律施行事定式,而前忠牧之挪用公貨,旣在於申飭之後,則揆以法綱,有難容恕,所犯用之物,今旣準納,固當依律重勘,而此與故爲犯科,煞有間焉。且已準捧,亦不當以經法膠守,特用寬假之意,伏承慈敎矣,李彙廷,特爲分揀放送。
傳曰,副提學外玉堂,竝許遞,前望入之。
玉堂前望入之,應敎閔升鎬,副應敎李應夏,校理申錫年·兪初煥,副校理洪淳學·趙秉世,修撰任冕鎬·吳德泳,副修撰金炳翊·申道熙落點。
傳曰,禮曹判書許遞,前望入之。
禮曹判書前望入之,趙徽林落點。
傳曰,同副承旨許遞,前望入之。
承旨前望入之,李鍾淳落點。
傳曰,在外吏曹參議許遞,前望入之。
吏曹參議前望入之,曺錫元落點。
政院啓曰,館錄爲之事,命下矣。副提學李鎬俊,旣有只推之命,卽爲牌招察任,何如?傳曰,允。
弘文館啓曰,新除授校理洪在臣·姜景奎,副校理李承澤,修撰李守曾,副修撰李錫宙,竝卽牌招察任,何如?傳曰,允。
以副提學李鎬俊牌不進,罷職傳旨。傳曰,只推。
政院啓曰,玉堂上下番俱空,事甚未安,新除授應敎閔升鎬,副應敎李應夏,校理申錫年·兪初煥,副校理洪淳學·趙秉世,修撰吳德泳·任冕鎬,副修撰金炳翊·申道熙,竝卽牌招,推移入直,何如?傳曰,允。
以應敎閔升鎬,副應敎李應夏,校理申錫年,副校理洪淳學·趙秉世,修撰吳德泳,副修撰金炳翊牌不進,罷職傳旨。傳曰,只推。
禮曹啓曰,卽接貞陵官員所報,則本陵陵上莎草,自卯方至未方,間間枯損,自坤方至寅方,全爲枯損,而廣則五十一尺,高則最高處爲九尺餘,或六尺,或四尺,所見極爲悚悶云矣。莫重陵上莎草,有此枯損之患,萬萬驚悚,依法典,政府以下,進去奉審,而修改之節,奉審後稟處,何如?傳曰,允。除下直進去。
義禁府啓曰,李彙廷特爲分揀放送事,命下矣。全羅道淳昌流三千里定配罪人李彙廷,分揀放送之意,敢啓。傳曰,知道。
乙丑二月二十三日巳時,上御觀物軒。勸講入侍時,講官尹致定,參贊官洪鍾雲,檢討官李炳敎,假注書睦承錫,記注官鮮于昇,記事官趙康夏,各持小學第三卷,以次進伏訖。上曰,史官分左右。
上在昌德宮。停常參·經筵。
政院啓曰,同副承旨李鍾淳,今日不爲仕進,卽爲牌招,何如?傳曰,允。
政院啓曰,明日常參·經筵,取稟。傳曰,停。
傳曰,禮判許遞,前望入之。
禮判前望入之,金應均落點。
傳曰,政官牌招開政,如有違牌,勿爲呼望。
傳曰,玉堂有闕之代,前望入之。
玉堂前望入之,修撰李鍾正落點。
傳曰,呈告兵曹參判與在外同敦寧,竝許遞,今日政差出。
傳曰,臺諫竝許遞,今日政差出。
傳曰,文武科初試雖値,停朝市仍爲設行。
傳曰,貞陵奉審時,新除授禮曹判書,先進去,後謝恩。
政院啓曰,館錄爲之事,命下矣。副提學李鎬俊,旣有只推之命,卽爲牌招察任,何如?傳曰,允。
弘文館啓曰,應敎閔升鎬,副應敎李應夏,校理申錫年,副校理洪淳學·趙秉世,修撰吳德泳,副修撰金炳翊,旣有只推之命,竝卽牌招察任,何如?傳曰,允。
以副應敎李應夏,校理申錫年,副修撰金炳翊牌不進,罷職傳旨。傳曰,只推。
弘文館啓曰,新除授修撰任冕鎬,時在京畿砥平地,經筵入番事緊,請斯速乘馹上來事,下諭。答曰,許遞。
大王大妃殿傳曰,勸講,自明日待下敎。
吏曹啓曰,廣州府幼學鄭星用呈狀內,矣身父幼學敎彩,今年爲九十一歲,江原道原州居幼學金斗宗呈狀內,矣身父折衝達鼎,今年恰滿百歲,而俱爲見漏於本道應資老人抄啓中,未蒙恩資事來訴,故考見帳籍,則其年俱爲的實矣。在前如此之人,追後啓稟蒙恩,多有已例,今日政,竝加資下批之意,敢啓。傳曰,知道。
又啓曰,侍從臣父,年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父,年七十以上人,別單書入之意,敢啓。傳曰,知道。
又啓曰,甲子式年文科東堂初試試官,磨鍊以入,而其中無實職人員,令該曹口傳,付軍職,何如?傳曰,允。
吏曹口傳政事,宗正卿單李載元。
禮曹啓曰,今此式年文科初試一所,設場於本曹矣。上直郞廳,依例移直朝房之意,敢啓。傳曰,知道。
又啓曰,卽接四館所牒呈,則甲子十一月柑製入格,幼學趙慶鎬,生員趙準夏,乙丑正月璿派儒生應製入格,幼學李承洙·李潤壽·李輝復,同月春到記殿講入格,幼學申錫淵,製述入格,進士李龍雨·洪大鍾,同月人日製入格,幼學李敎鉉·金永珯以上,直赴殿試。辛酉八月秋到記殿講入格,幼學朴鳳,癸亥三月春到記殿講入格,幼學李錫弘·李肯和·權逌善·方孝隣·金炳瑋,同年七月秋到記殿講入格,幼學李敬華·金正浩·李殷春·尹滋鳳。甲子四月春到記殿講入格,幼學金復性·朴弘壽,同年八月秋到記殿講入格,幼學洪善鍾。乙丑正月春到記殿講入格,幼學李中斗·趙性榘以上,直赴會試。壬戌二月春到記殿講入格,幼學趙益元·李重赫,同年七月秋到記殿講入格,幼學趙鎭卨。癸亥七月秋到記殿講入格,幼學洪淳孝·金炳杜。甲子四月春到記殿講入格,幼學朴天浩。同年八月秋到記殿講入格,幼學柳廷植·趙炳宣·崔溶·白奎燮。乙丑正月春到記殿講入格,幼學金定義·李炳維·趙鎭奭·李濟和以上,給二分。壬戌二月春到記殿講入格,幼學裵升喜。甲子四月春到記殿講入格,幼學金純敎·金寅秀。乙丑正月春到記殿講入格,幼學趙愿祖·朴基陽·文俊榮以上,給一分事,命下矣。竝於今番,分等許赴事報來矣,幼學趙慶鎬等十人,直付於今甲子式年文科殿試,幼學朴鳳等十五人,直赴於文科覆試講經,幼學趙益元等二十人,許赴於文科初試,較藝等第之意,分付,何如?傳曰,允。
又啓曰,卽接副護軍李容柱單子,則以爲族姪浚國,嫡妾俱無子,以其同姓三十寸兄元瑞第二子裕榮,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李容柱單辭,旣如此,李元瑞第二子裕榮,立爲李浚國之後,何如?傳曰,允。
又啓曰,卽接鎭川幼學李衡洙所志,則以爲矣身,今番監試初試,入格於本道左道終場,而會試時名字,將欲改以最洙赴擧,依已例啓稟釐正云矣。依所訴,原啓本中改付標以入之意,敢啓。傳曰,知道。
兵曹啓曰,今此式年武科初試試官望中,時無職名人,依例口傳付軍職以入之意,敢啓。傳曰,知道。
又啓曰,內禁衛將任興模,五衛將兪駿煥·李章河·朴弼寧·金光益,文臣兼宣傳官李乾夏,俱以病難供職,呈狀乞遞,新除授天摩僉使崔義臣,父年今爲七十六歲,法不當遠離赴任,呈狀乞遞,邊將之親年七十五歲以上者,許遞其任,載在法典,竝改差,何如?傳曰,允。
有政。吏批,判書姜時永,參議曺錫元進,參判宋廷和式暇,以黃浩民爲大司憲,朴昇壽爲大司諫,申錫年爲執義,金琦鉉爲司諫,趙秉鈺·安致默爲掌令,朴淇鍾·任奎白爲持平,權魯淵爲獻納,高濟鎰·姜周用爲正言,金鎭河爲兵曹參判,嚴錫鼎爲同敦寧,宋廷和爲同經筵,金奭鎭爲右通禮,姜景奎爲掌樂正,洪鍾學爲典籍,沈相穆爲注書,權燮爲京畿都事,成均博士單金鴻植,行護軍朴宗休,今加嘉義,年七十八侍從臣前持平朴寅壽父,加資事承傳。再政,以李啓魯爲校理,楚秉悳爲兵曹正郞,蔡東述爲司僕正,權好淵爲注書。三政,以李昌鎬爲典籍。
兵批,判書金炳冀進,以李源命爲知事,李熙永爲訓鍊都正,張寅植爲兼訓鍊都正,李敏庠爲內禁將,李知愚·朴庚漢·文永國·王殷疇爲五衛將,李德淇爲景福將,李炳敎爲文兼,康鵬翮爲天摩僉使,崔應煥爲木浦萬戶,魚命臣爲金井別將,同知單李宗赫。
副提學李鎬俊疏曰,伏以,爲官擇人,熙朝之先務也。量而後入,先哲之攸戒也。鬱鬯之酒,非瓦樽之可盛,繡襮之衣,非土偶之可被,其理甚明,自昔已然。伏念臣,姿性庸愚,學識謏陋,最居人下,不待評品,而猥藉門蔭,得霑祿仕薄試郡治,旣蔑絲毫之報,闒冗家居,自堪樗櫟之散,遭際聖明,倖竊科第,平素期望,已踰涯分,而榜墨未乾,華誥聯翩,玉署銀臺,次第特授,恩光所被,慙恧交切,夫礪世之具,名器爲重,進身之初,廉防居先,臣方怵惕兢惶,榮途一步,更非寢夢攸到,迺者匪分謬寵,又及於無似賤品,以臣爲弘文館副提學者,臣於是越益驚,莫曉其玷汚名器,壞損廉防,由臣而若是之甚也。其簡竗秩淸,責任綦峻,且不暇論,歷數近古,應是選而居是職者,顧何如人也?其必宏博之識,足以備顧問也,臣果有是乎?其必敏瞻之文,足鳴盛世也,臣果有是乎?其必風裁足以爲士友矜式,言議足以學宰相可否也,臣果有是乎?臣之空疏儱侗,萬萬無可比倫於數者,不惟臣自知之明也。搢紳大夫之間,雖阿好臣覆庇臣者,必無能掩其陋而護其短矣,況今館錄有命,甄別遴簡,有事先輕,自非鑑識素優,望實俱著,有以大服人者,未可容易擔承,終未有如臣蔑裂,際此時而忝是官者也。臣何敢耽冒恩榮罔極,貽羞於淸朝,怵畏義分,徒以趨走而爲慕者哉?臣所謂爲官擇人之政,量而後入之計,以公以私,俱乖其宜,而譏議之隨其後,諒非細故也。衡倚已熟,株守莫移,玆敢畢暴肝鬲〈膈〉,仰瀆崇嚴。伏乞聖明,諒臣苦懇,非出飾讓,仰稟東朝,將臣新授職名,亟賜鐫改,以重公器,以幸私分焉,臣無任云云,省疏具悉。爾其勿辭察職。
乙丑二月二十四日巳時,上御觀物軒。勸講入侍時,講官朴珪壽,參贊官尹滋承,侍讀官兪初煥,假注書睦承錫,記注官安翊豐,記事官趙康夏,各持小學第三卷,以次進伏訖。上曰,史官分左右。
上在昌德宮。停常參·經筵。
藥房提調李宜翼,副提調金炳地啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政趙斗淳,無時急稟定事,左議政李裕元,右議政任百經,有身病,不得來會云矣,敢啓。傳曰,知道。
又啓曰,卽者校理兪初煥,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,京兆堂上許遞,政官牌招開政,如有違牌,勿爲呼望。
傳曰,在外臺諫與兵曹參判許遞,今日政差出。
傳曰,在外藝文提學許遞,今日政差出。
傳曰,直提學未差之代,今日政差出。
政院啓曰,卽者吏曹郞廳來言,大臣置處政事,取稟。傳曰,當日爲之。
吏曹啓曰,議政府左議政李裕元許副事,命下矣。當爲置處,而本曹時無相當窠,依例送西之意,敢啓。傳曰,知道。
奎章閣啓曰,新除授直提學李載元,卽爲牌招察任,何如?傳曰,允。
又啓曰,新除授直提學李載元敎旨安寶次,濬哲之寶請出之意,敢啓。傳曰,知道。
弘文館啓曰,校理兪初煥,陳疏徑出,上番闕直,事甚未安,副校理趙秉世,實錄都廳進,應敎閔升鎬,副應敎李應夏,副校理洪淳學,與新除授李啓魯,竝卽牌招,推移入直,副修撰金炳翊,旣有只推之命,一體牌招察任,何如?傳曰,允。
以應敎閔升鎬,副應敎李應夏,副校理洪淳學,副修撰金炳翊牌不進罷職傳旨。傳曰,只推。
武一所啓曰,木箭無人入格,撤場之意,敢啓。傳曰,知道。武一所撤場,此何說也?許多武學者,無一開絃〈弦〉,寧有如許事理乎?前此科之都出私情之故,初不習射,專望倖占,於此可知矣。且聞鄕擧子善射者,每被京擧子驅逐,尤爲可駭之甚矣。式年闕榜,萬不成說,更爲開場,從公試取,而此浚則當有親試優劣父兄論罪之擧矣。京鄕擧子,無敢不習射藝,空赴科場之意,各別申飭。
政院啓曰,試官之出榜詣闕例也,而武一所試官任百揆,謂有身病,自外徑出,事甚未安,推考,何如?傳曰,允。
都摠府啓曰,今日入直內三廳·武兼·禁軍及軍兵等,當爲中日習射放技,而停朝市相値,不得設行之意,敢啓。傳曰,知道。
實錄廳啓曰,本廳郞廳趙秉鈺·申錫年,見帶臺職矣。職務相妨,所帶臺職,竝姑許遞,仍令該曹,口傳付軍職,使之察任,何如?傳曰,允。
兵曹啓曰,左議政李裕元許副送西事,命下矣。當爲隨品置處,而領中樞一窠,判中樞二窠,他大臣及輔國判書,俱爲見帶,依例從座目,輔國判中樞金炳國,降付知中樞,其代下批,而知中樞,時無見窠作闕,下批之意,敢啓。傳曰,知道。
有政。吏批,判書姜時永,參判宋廷和,參議曺錫元進。
吏批啓曰,藝文提學,今當差出,而擬望之人乏少,外任竝擬,何如?傳曰,允。
以柳厚祚爲大司憲,李容學爲大司諫,韓鎭棨爲執義,崔弘周爲掌令,韓永祖爲持平,洪鍾學爲正言,徐憲淳爲判尹,李升洙爲兵曹參判,金炳駿爲左尹,申命淳爲右尹,金炳德爲藝文提學,李載元爲直提學,左議政李裕元許副事傳敎,兼持平李冕光減下。再政,以金政源爲典籍,左尹單申命淳,右尹單金炳駿,兼宗正卿單李升洙。
兵批,參議金鉐進,判府事單李裕元,知事單金炳國,同知單朴庚漢,僉知單文永國,知事作闕單任泰瑛。
左議政李裕元疏曰,伏以,臣於三事之任,始豈一分襯當,而黽勉至今也哉?恩遇深隆而感激居先,章牘屢徹而忱誠未格,一日二日,盤礴蹲仍者,居然歲已改而月又再矣。日者陳懇,寔出危苦之情,竊冀生成之澤,及伏奉批旨下者,一百九十有餘言,諄諄誨誘,殆若慈父之詔迷子,擎讀未半,感淚被面,股肱心膂,眷毗之深切也,德望才猷,借奬之隆厚也。人臣之得借於君父者,曾幾人也,而今乃加之於無狀賤臣,有若古昔碩弼者然。臣雖至愚,鞠瘁殫竭,報答萬一,卽亦彝性之所同而賤疾之不加强,亦已悉暴於前疏中矣。年齡未及於衰暮而蒲柳先謝,風土不宜於調將而參朮無功,一自冒據匪據,病上添病,每承一番,濫恩兢惕,遂成怔忡,每經一事,參聞思慮,轉至煩菀,興起如常而寢息全減,軀殼徒存而神息已耗,時務時弊,非臣庸迂,所可議到,而此時急務,何如?積弊,何如?雖使臣,身無疾恙,判不可苟然充位,以招覆餗之饑,況乎形現之症,貞痼之祟,非時日所能痊治者乎?苟非然者,初元盛際,首膺特簡,不思所以俯竭駑愚,仰答鴻私,而一念求解,若是其切而不知止也。臣聞醫家之言曰,祛煩莫如習靜,益氣莫如息慮,是果珍劑良詮,而恭惟我殿下,父母於臣,天地於臣,豈不知嚴畏,而疾痛之呼,自不得緩聲,用敢復控血懇,荐徹崇嚴。伏乞聖明,特垂好生之仁,仰稟東朝,劃遞臣所帶相職,俾專意調治,苟延餘生,自今未死之年,皆殿下賜,非臣隕結,所可圖報,臣無任攢祝祈懇之至。答曰,省疏具悉卿懇。巽牘之再至,誠非厚報於卿者也。予自致卿三事,充然有喜,慮國忘家,卽卿之服襲先美也。追先報今,卽卿之遭逢殊遇也。歷試方面〈而〉績庸弘多,聽于輿誦而望實俱隆,予之倚毗卿者,以此也,眷遇卿者,以此也。諧元輔而共貞,導皇輿於正路,政是卿今日之事耳。忽此求閑之念,屢發引疾之語,予心悵失,當何如哉?第念風土餘祟,未嘗無之,禮遇之地,亦所當念,所辭議政之銜,今姑許副,惟卿體國之義,愛君之誠,豈有居位去位之殊哉?予雖勉循至懇,卿宜益懋遠猷,期副朝野之望,是乃國家之幸也。仍傳曰,此批答,遣史官傳諭。
吏曹參判宋廷和疏曰,伏以臣菲才冥升,濫廁卿列,劣有歲年于玆矣。愆尤徒積,報答蔑稱,早夜循省,兢畏交中,不啻若集木隕淵,桑楡餘景,且迫七旬,病隨衰添,寧日恒尠,雖在尋常任使之末,不足備數班行,區區所常自分者,惟宜斂跡養拙,歌詠聖德,圖所以不報爲報而已,曷嘗有榮進一念?或及寢夢,而乃者前望特點,除臣以吏曹參判,非分華誥,有隕自天,臣誠左右思而莫知攸蔇,繼以震愒,靡所容措。竊伏念國有六典,天官居先,今之佐貳,卽周官之小宰也。統百專管,雖異長席,選四循格,均爲持衡,通塞而與聞末議,注凝而時或代斲,責任之要重,地望之淸重,自昔伊然,苟非其人,實瘝厥職,以職視人,臣顧其人乎哉?臣本門單植弱,輪翮寡依,遭際明時,厚被洪造,前此叨冒,已踰涯量,至於世陋班簿資閥,全所不撊,無異聾瞽之於視聽,今乃以激揚甄別之任,擧而畀之,不少留難,未敢知則哲之明,奚取於臣,而有此誤恩也。顧今一初圖理,百度皆貞,凡在位著,用各淬勵對揚,咸底厥績,此時此任,十分選揀,而如臣百無攸當者,强使擔夯,處之以官人之官,則畢竟良貝,可立而俟,臣身甚微,縱不足恤,其於貽累聖簡,致玷名器,何哉?榮反爲懼,歷日靡屆,昨因政命,牌望路阻,雖不得不拚棄廉隅,黽勉祗肅,而若誘以寅緣一出,晏然自居,則不惟臣義分之所難安,物議駭惑,當復如何?玆敢不避畏越,悉暴衷赤,冒瀆崇聽。伏乞聖慈,俯垂鑑諒,仰稟東朝,亟遞臣新授政任,俾官方無褻,私分獲安,不勝幸甚。答曰,省疏具悉。卿其勿辭行公。
校理兪初煥疏曰云云,省疏具悉。爾其勿辭救護。
上在昌德宮。停常參·經筵。
傳曰,副提學有闕之代,前望入之。
副提學前望入之,任承準落點。
傳曰,在外京兆堂上許遞,前望入之。
京兆堂上前望入之,判尹南秉吉落點。
傳曰,華城留守有闕之代,李判府事爲之。
政院啓曰,水原留守李裕元,當爲下批矣,政官牌招開政,何如?傳曰,允。
以吏曹參議曺錫元牌不進,罷職傳旨。傳曰,只推。
傳曰,奉常都提調有闕之代,右議政爲之。
傳曰,聞右相,病患沈重云,遣御醫,持相當藥物,不離看病。
傳曰,呈告春秋經筵許遞,今日政差出。
傳曰,在外臺諫許遞,今日政差出。
政院啓曰,館錄爲之事,命下矣。新除授副提學任承準,卽爲牌招察任,何如?傳曰,允。
弘文館啓曰,上番闕直,事甚未安,校理一員未差,應敎閔升鎬,副應敎李應夏,副校理洪淳學,旣有只推之命,竝卽牌招,推移入直,副修撰金炳翊,旣有只推之命,一體牌招察任,何如?傳曰,允。
以副提學任承準牌不進,罷職傳旨。傳曰,只推。
以應敎閔升鎬牌不進,罷職傳旨。傳曰,只推。
以京畿監司趙在應狀啓,驪州牧民家失火事傳曰,聞甚矜惻,元恤典外,別加顧助,卽爲結構奠接之方,廟堂措辭,分付。
議政府啓曰,卽見平安監司洪祐吉狀啓,則以爲本道還摠釐正之後,耗錢給代,皆出於結,而結捧每在於春間,故京司所納甲子條耗錢,今方輸上,趁四月畢納計料,而癸亥條耗錢中,均廳納三萬二千六百餘兩,戶曹納二萬一千三百餘兩,合五萬三千九百餘兩,昨春因勅需臨急,請劃貸用,而支勅釐還之際,事力益絀,經歲未納,今自該廳,嚴關督納,末由容措,而況來頭勅期,知在不遠,則宿債未償,預備無術,今雖準納,復將請貸,勢所必至,上項前貸五萬餘兩,特許限五年仍貸事,令廟堂稟處矣。本道事勢,非不可念,而戶惠兩衙門,支調之節,反有甚於本道,則今此所請,無以輒施,使之趁限輸納,何如?傳曰,允。
醫官李在珉書啓,臣敬奉下敎,馳往會賢坊駱洞契,右議政任百經病所,齎傳藥物,看審病勢,則感祟彌留,虛火上升,眞元大脫,六脈無力,萬分谻重,而臣旣伏承不離看病之命,故姑爲仍留之意詮次啓達。傳曰,知道。
有政。吏批,判書姜時永,參議曺錫元牌不進,參判宋廷和進。
吏批啓曰,判書姜時永,參議曺錫元,竝牌不進,小臣獨政未安,何以爲之?敢稟。傳曰,仍爲之。
以李豐翼爲大司憲,李啓魯爲持平,南性敎爲右尹,鄭元容爲景慕宮都提調,姜時永爲知經筵,南秉吉爲同春秋,水原留守單李裕元,兼華寧殿提調單李裕元,養賢直長單金鴻植,奉事單金尙萊。再政,以趙秉鈺爲校理,知春秋單南秉吉,成均博士單金炳洙,校書著作單韓錫奎。
兵批,參知金鉐進,同知單李德淇,兼摠理使單李裕元。
吏曹參議曺錫元疏曰,伏以臣,卽苫塊餘喘耳,跡自安於跧蟄,念不到於榮進,非意三銓特點,有隕自天,記簪之眷,不遺樗散,蘇枯之澤,至及荒陋,臣誠怳忽震惕,莫知所以自措也。選部之設典領攸重,而參佐之名,遴揀尤別,若其對揚天哲,甄別流品,雖異於長亞堂之持衡專管,而或預聞末議,唯否於通塞之際,或承匱代斲,低昂注擬之間,未嘗無政本絟綜之責,而有非人人所可濫竽而竊吹者也。況今宸化維新,簾御丕冒,雖閑漫職司,尋常差除,理宜稍存難愼,惟才是擧,而官人之官,有關治道,求之世閥,採之時望,使名與實,不甚相懸,上受下膺,容有可據,而無有於是,輕以與之,累則哲之明,缺候調之望,則失之惟均,害將何歸?臣本輇材綿識,百無肖似,前後歷剔,罔非僥逾,而未效涓埃之報,徒積邱山之罪,每自循省,懍如集木,加之風木之餘衰未盡,秋蒲之脆質又衰,名途華貫,初非夢想之跂及,今玆謬恩之加,遽出物情之外,殆若被錦繡於土偶,注黃流於瓦缶,循職顧名,蔑一枋樣,自念惶阨之極,直欲藏逃而避,召牌儼臨,駕屨是急,一肅恩命,若昧拚冒之譏,重入脩門,粗伸逖違之恨,在志願而雖幸,奈蹲據之無說,玆敢悉暴衷臆,仰瀆崇嚴。伏乞聖明,察由中之懇,垂體下之仁,入稟東朝,亟遞臣新授銓銜,以重公器,以全微諒,在公私界分爲兩幸也厚矣,臣無任云云。省疏具悉。爾其勿辭察職。
副提學李鎬俊疏曰,伏以臣,猥玷淸華,未蒙鐫免,怵畏義分,不敢逡巡,雖叨謝恩命,粗伸微忱,寔涉拚棄廉隅,罙增愧恧,況今館錄成命,已爲多日,徒緣賤臣去就,停閣不行,滿心惶悚,無地自容。伏念臣始忝館職,本出特恩,今於會圈之席,自有館規之不可毁繣者,從前如臣處地,輒皆曲許遞改,今臣所値,宜無異同,玆敢短章陳籲,仰瀆崇嚴。伏乞聖明,仰稟東朝,亟遞臣所帶職名,以存公格,以安私分焉。答曰,省疏具悉。所請依施。
上在昌德宮。停常參·經筵。
自巳時,至酉時,灑雨下雨,測雨器水深七分。
大王大妃殿傳曰,朔祭攝行磨鍊。
傳曰,副提學有闕之代,前望入之。
副提學前望入之,李淳翼落點。
政院啓曰,館錄爲之事,命下矣。新除授副提學李淳翼,卽爲牌招察任,何如?傳曰,允。
傳曰,此大臣忠厚之姿,恬簡之操,文學之博雅,才猷之綜鍊,予所依毗,而朝野所想望也。無妄一疾,雖云沈篤,以若平昔之精力,方期勿藥之有效,遽見逝單,不勝悼衋,況我慈聖嚮用之衷,尤切愴惜之歎,卒右議政家,東園副器一部輸送,成服日,遣承旨致祭,祿俸,限三年仍給,禮葬等節,令該曹按例擧行。
大王大妃殿傳曰,右相之嚮用未幾,遽此告逝,不勝驚惜,念其忠厚豈弟之姿,豈易多得哉?聞其家,淸貧最甚,平日操守,又可知矣。錢一千兩,布木各五同,令度支輸送,以庀喪具。
弘文館啓曰,新除授校理趙秉鈺,卽爲牌招察任,何如?傳曰,允。
以副提學李淳翼牌不進罷職傳旨。傳曰,只推。
以公忠監司申檍狀啓,西原縣民家失火事傳曰,聞甚矜惻,元恤典外,別加顧助,結構奠接之方,廟堂措辭,分付。
議政府啓曰,卽見盛京禮部咨文出來者,則以爲今番謝恩使回還之路,首譯朴逌性等,因盤纏銀貨之罄竭,呈文於瀋陽將軍,銀子二百兩,請貸許用,而特以柔遠之義,發借接濟後,箚飭鳳凰城城守尉,以俟送還銀兩卽收,歸省云矣。一象胥之擅自呈文,甚淺駭妄,況挪貸一款,前所未有之事乎?其爲貽羞極矣。首譯,自該院,雖已施警,而回咨文,令文任撰出,以爲趁速入送之地,何如?傳曰,允。
禮曹啓曰,五禮儀,大臣之喪,自上有擧哀之節,而方在諒闇中,不爲磨鍊之意,敢啓。傳曰,知道。
實錄廳啓曰,本廳郞廳李啓魯,見帶臺職矣。職務相妨,所帶臺職,今姑許遞,仍令該曹,口傳付軍職,使之察任,何如?傳曰,允。
吏曹啓曰,今此大報壇,遣大臣攝行祭,時原任大臣中,當爲塡差,而領敦寧府事金左根,議政府領議政趙斗淳,俱有身病,行判敦寧府事李景在,藥院都提調,例不得塡差,無可差之員,何以爲之?敢稟。傳曰,宗親儀賓中塡差。
左贊成金炳學,戶曹判書李敦榮等疏曰,伏以臣等,明未足以察奸僞,威不能以振紀綱,公穀常患欠縮,逋案莫趁程限,問備薄警,猶未蔽辜,滿心惶恧,靡所容措,第有區區愚見之不容不冒陳者,惟聖明裁處之,向來犯逋船主之亟施一律,寔出於重正供嚴漕輸之大政令也。蓋自懲創之後,始知關和之重,而兩朔之展百日,百日之又展五十日,恩至渥也,德至厚也。在囚諸漢,擧皆感戢,或自本衙而遄完之,或移捕廳而嚴督之,今已次第準納矣。若謂之已納所逋,而不加之罪,此有大不然者,夫犯逋則一也,刷逋亦一也。而彼焉置諸極典,此則許之全釋者,豈有不欠於審克簡孚之義也乎?臣等之義則戶惠兩衙,已納諸漢,劃賜處分,以存平允之政,恐不可已也。仍念臣等之於掌賦掌計之任,宜亟免不宜之冒,已有所自劃者存,而卽此一事,其不職之罪,尤無所逃矣。誠願入稟東朝,竝許鐫斥,非惟臣等之幸,卽亦國事之幸也。臣等無任云云。答曰,省疏具悉。近來公穀之無難欠逋,皆由於紀綱解紐,不施重律之故,而今番屢展程限,尙此假貸者,爲其紓力準納之意也。雖於畢納之後,果難全釋,而且疏辭如此,事體不得不然,所請依施,卿等勿辭,益勉善後之策。
上在昌德宮。停常參·經筵。
自前夜人定至開東,灑雨下雨,測雨器水深六分。
政院啓曰,行左副承旨洪鍾雲,今日不爲仕進,卽爲牌招,何如?傳曰,允。
大王大妃殿傳曰,弘文館,本是集賢古司,而經筵所關之處也。其所重,與他逈別,而本館自來淸寒,員役之霑漑至薄,恒所悶然,主上有嚮學之誠,日就月將,庶有緝熙光明之漸,迨此時也,豈無示意之擧乎?從今爲始,每朔錢一百兩,自惠廳輸送,以爲館內需用之資。
傳曰,向以朝臣之闕內公故時,扶腋跟隨事,有所申飭,而跟隨法意,原有定式矣。挽近百度隳壞,一切濫雜,惟以多率陪隷,看作能事,甚至有各營各司借來之弊,無勢而有實銜者,反失時帶之陪隷,有勢而無實職者,恒率他司之徒御,此非但有違定例,事之沒廉,豈至於此乎?自正一品以下,跟隨之節,一從舊規行之,各營各司皁隷輩,相借之弊,更自政府,另加嚴禁,依定式施行。
政院啓曰,館錄爲之事,命下矣。副提學李淳翼,旣有只推之命,卽爲牌招察任,何如?傳曰,允。
以副提學李淳翼牌不進罷職傳旨。傳曰,只推。
政院啓曰,訓鍊大將金炳國,以山陵朔祭獻官,明日受香出去矣,所佩命召,何以爲之?而將兵之任,不可一刻無摠察之人,何以爲之?敢稟。傳曰,仍佩往來,兼察置之。
奎章閣啓曰,直提學李載元,疏批已下,卽爲牌招察任,何如?傳曰,允。
備邊司啓曰,頃以倭館柴炭價逋藪,溯考三十年,窮覈登聞之意,筵奏行會矣。卽見前監司徐憲淳狀啓,則枚擧會査官牒呈,以爲欠逋源委,實由於官吏犯用,移施於柴炭錢,而邊需見絀,則請得移貿,以爲彌縫之際,或入捄弊,或報加下,年年因循,官逋吏逋,合爲三萬一千八百餘兩之多矣。各年僉使所負,雖有多少之別,難免債貸之罪,逋吏鄭敏洙加下之移貿相計,移貿之取殖充本者,終至虧欠,縱與自初故犯有異,致此萬逋,吏習痛駭,竝令廟堂稟處,而其餘逋吏,另加督捧,移貿各色,更勿擧論計料爲辭矣。入給攛挪之不足,移貿換排之相續,官吏交征,蒙弊旣久,此不懲創,法將安用,前後僉使,竝令該府,拿問嚴勘,犯逋數爻,竝與身死人,家僮一體,秋曹捉囚督捧,雖以吏逋言之,身死勿論,未捧贏數之謂也。竝到底督捧,一小吏名下,萬金之逋,毋論故與誤,不可尋常處之,某樣收刷後,斯速登聞,更爲稟處,今此許多竇穴,卽移貿二字耳。濫於此則推之於彼,窘於彼則攛之於此,左右迷藏,成此厲階,此一款,苟不嚴防,弊有所難言者,萬一營屬鎭屬,互相規利,私自與受,則先自出給之該裨該吏,施以刑配之典事,定式行會,何如?傳曰,允。各道之移貿,關西之添餉輕殖,各司之京差人作道掌,無非乾沒之竗竇,初不許施,則豈有今日無窮之弊?究其源委,責有所歸,期於督捧以聞,可也。
以公忠監司申檍狀啓,鎭岑縣民家失火事傳曰,聞甚矜惻,元恤典外,別加顧助,結構奠接之方,廟堂措辭,分付。
禮曹啓曰,來三月初十日,行莊陵寒食祭香祝,本陵官員一員,當爲前期祗受陪往,而參奉入直令,遭母喪,無以推移擧行云,令有頉代,令該曹,以在京無故人,口傳差出,以爲受香之地,何如?傳曰,允。
吏曹口傳政事,以權用圭爲莊陵令。
都摠府啓曰,今日入直內三廳·武兼·禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
直提學李載元疏曰,伏以旣負且乘,厥有致寇之悔,其服不衷,必取召災之患,此乃聖人之明訓,而君子之炯戒也。可不念也,可不愼哉?臣之庸陋愚蒙,百不猶人,無待乎廷中之定評,而莫逃於聖鑑之孔昭矣。特以處地之有異,曲被庇覆之殊恩,趨走於班聯之後,屛營於任使之末,粗守謹畏,避遠名利,造次戰兢,全保一生,卽臣所以報答聖眷之分也,義也。自夫前歲以來,臣所驟躐冥升,殆無限節,榮途華貫,跡遍臺省,雖古之名碩,藴抱富而聲望重者,其翺翔應揚,從未有如是者也。每自撫躬,悸恐居先,千萬不自意,入蒙謬恩,以臣爲奎章閣直提學者,聞命震越,直欲鑽地而不可得矣。竊伏念我殿下日月之明,豈不知臣之鹵莽蔑裂,萬不近似於是職哉?特欲使臣,得致身於琬琰圖書之底,廁踵於金閨玉筍之班,遂以恩波寵光,涵育而作成之,榮耀感激,與天無極,雖然,臣之區區擬諒,誠有所跼蹐惶懼,無地措躬者,爲官擇人,治朝不易之良規也,量以後入,人臣莫踰之大防也。蓋自建閣以來,揀選之至淸至峻,顧何如哉?以臣揣臣,無能爲役於前輩之下風,且不暇論,鷄鶋鍾鼓之惑,土偶紋繡之譏,豈上累於聖揀哉?以言乎臣之私分,則向所謂負乘之悔,不衷之災,未有甚於此者也。小器之盈,極而期溢,深谷之臨,慄焉若墜,殿下所以全保之作成之者,豈欲臣之有是哉?臣愚死罪,凡有疾痛憂畏,若不呼籲於我殿下仁覆之天,其何以寄性命於穹壤之間乎?召牌儼臨,莫敢逡巡,雖已顚倒叨謝,粗伸擬忱,而歷日惝恍,靡所底屆,玆敢悉暴衷懇,仰瀆崇嚴,伏乞聖慈,俯賜鑑諒,仰稟東朝,將臣見叨職名,亟許鐫改,以幸公私焉。答曰,省疏具悉。卿其勿辭行公。
上在昌德宮。停常參·經筵。
藥房提調李宜翼,左副承旨洪鍾雲啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
內醫院啓曰,提調金炳地,今日問安,不爲仕進,卽爲牌招,何如?傳曰,允。
政院啓曰,議政府郞廳來言,今日賓廳日次,而停朝市相値,不得來會云矣,敢啓。傳曰,知道。
又啓曰,左·右史,不可不備,別兼春秋洪遠植·趙定燮·洪鍾學·李昌鎬,竝卽牌招,推移入直,何如?傳曰,允。
以別兼春秋趙定燮·洪遠植·洪鍾學·李昌鎬牌不進罷職傳旨。傳曰,只推。
傳曰,禮房承旨,馳詣宗廟·景慕宮奉審,摘奸以來。
傳曰,麟坪大君·南延君·豐恩府院君配享位版致祭時,特遣承旨祭文,令文任撰進。
傳曰,讓寧·孝寧·綾原三大君配享位版致祭時,遣承旨。
政院啓曰,試官之畢試後,入來肅謝,例也,而武一所監試官任百揆,謂有身病,自外徑歸,事甚未安,推考,何如?傳曰,允。
傳曰,旣承慈敎,故重臣趙秉駿延諡在邇,遣承旨致祭。
傳曰,未肅拜京兆堂上許遞,前望入之。
京兆堂上前望入之,判尹朴珪壽添書落點。
傳曰,正言許遞,檢閱趙康夏除授。
傳曰,前檢閱趙康夏,別兼春秋差下。
政院啓曰,前檢閱趙康夏別兼春秋差下事,命下矣。令該曹口傳單付,使之察任,何如?傳曰,允。
吏曹口傳政事,別兼春秋單趙康夏。
政院啓曰,館錄爲之事,命下矣。副提學李淳翼,旣有只推之命,卽爲牌招察任,何如?傳曰,允。
又啓曰,館錄爲之事,命下矣。副提學李淳翼疏批已下,更爲牌招,何如?傳曰,允。
以公忠監司申檍狀啓,忠州牧民家失火事傳曰,當此東作之時,民家燒燼,若是夥多,聞甚驚慘,元恤典外,別加助給,俾卽結構奠接,毋有一民失所捿遑之歎事,廟堂各別措辭關飭。
奎章閣啓曰,明日,卽奎章閣朔奉審日次,臣進詣擧行之意,敢啓。傳曰,知道。
禮曹啓曰,來三月初十日,行莊陵寒食祭受香祝,本陵官員一員,當爲祗受陪往,而參奉朴珽鉉入直,新除授令權用圭,身病沈篤,無以受香云,令權用圭,令該曹,以在京無故人,口傳相換,以爲擧行之地,何如?傳曰,允。
吏曹口傳政事,莊陵令權用圭,掌樂院主簿金秀榦已上,相換事承傳。
義禁府啓曰,釜山前僉使李圭夏·李承駿·李鍾正·申泰善等,今方待命拿囚,李南輯,下去忠淸道忠州地云,依例發遣府書吏,拿來,何如?傳曰,待待命拿囚。
副提學李淳翼疏曰,伏以臣於日昨,伏奉除旨,以臣爲弘文館副提學者,方寸失守,寢夢猶悸,不知所以自措也。夫瀛館是職,號稱長席,名道雋軌,率由於玆,近或有權且停窠之時,用寓官不稱之義也。是以古昔名碩,亦無不逡巡退讓,如臣湔劣,曷嘗有一毫枋樣於此乎?顧今館錄有命,事體嚴重,聖學緝熙,講筵日開,金華橫經之列,政須淹博之宿儒,而臣以何藻鑑,竗選一世之髦譽,仰俾我聖明講討顧問之盛乎?且伏念臣,早竊科名,已犯一不幸之戒,未嘗學問,徒切百無能之歎,雖尋常執事之末,一無可堪,而從前敭歷,罔非踰濫,居然隮緋玉之列,恒切愧懼,懍如集木,跧居深衖,謹守拙規,夢想不到於華要,志願自甘於冗散,今玆誤恩,萬不襯着,仰思官名,俯揣微分,直欲循墻而走耳。臣嘗聞之,官非其人,謂之曠,任過其量,謂之災,衣冠之選,自是儒者之上榮,而不量冒進,若昧廉防,上以累則哲之明,下以速不衷之譏,則此豈細故也哉?參衡旣熟,冒承無說,召牌荐降,悚恧彌切,玆敢略綴短章,仰陳情實。伏乞聖慈,俯賜諒察,仰稟東朝,亟鐫臣新授職名,以重公器,以安賤分焉,臣無任云云。省疏具悉。爾其勿辭察職。
行判府事金炳冀疏曰,伏以臣待罪中權,已一月餘矣。統諸營鈐轄之要,行靺韋調選之政,靡有尺寸之效力,徒見罅縫之露拙,猶且恬於匪據,妄其虛縻者,非謂才具之足稱,誠以委畀之聖恩,至隆且大,有不敢孤負,而只思殫竭向前而已矣。第臣有區區切悲之私,臣本生母葬地,尙在淺土,遷厝之計,積年未遑,幸占先壟近麓,將以來月營緬,亡妻移窆,適又同時,古人於朋友喪葬,尙或棄官解紱,徒跣千里之外,匍匐三月之期,今臣係職而違視窀之禮,在家而洩痛哀之所,則至情傷惻,將復如何?本兵重任,無以擅離,又未敢籲暇,玆控微懇,仰瀆崇嚴。伏乞聖慈,仰稟東朝,亟遞臣所帶兵曹判書之任,俾伸悲苦之衷,千萬泣祝。答曰,省疏具悉。卿其勿辭,仍佩往來。
上在昌德宮。停常參·經筵。
未時,太白見於巳時。
政院啓曰,左右史不可不備,別兼春秋洪遠植·趙定燮·洪鍾學·李昌鎬旣有只推之命,竝卽牌招推移入直,何如?傳曰,允。
以別兼春秋洪遠植·趙定燮·洪鍾學·李昌鎬牌不進罷職傳旨。傳曰,只推。
傳曰,文忠公鄭夢周致祭,祗受在邇云,此時豈可無示意?瓜近初仕作窠,其祀孫問名,令該曹口傳擬入。
吏曹口傳政事,以鄭植爲惠陵參奉。
傳曰,釜山前後僉使之所犯公貨督捧事,纔有政府覆啓矣。今若循例議處,則雖或爲徵礪之道,亦必無捧出之方,自廟堂分付秋曹,所犯人家僮,一一捉囚,期於準捧以聞,則當有處分矣,就囚諸人,姑爲放送。
奎章閣啓曰,景慕宮望廟樓今朔奉審無頉之意,敢啓。傳曰,知道。
承文院啓曰,院製述官徐大輔仕滿,代前監察李憲昭差下,使之付軍職,冠帶常仕,何如?傳曰,允。
又啓曰,院製述官李敷榮瓜滿,代吏文學官趙明植陞付,吏文學官有闕之代,幼學鄭萬植差下,使之付軍職,冠帶常仕,何如?傳曰,允。
宗親府啓曰,卽接內需司牒報,則咸興·永興兩本宮,四月別大祭時,造燭封香吉日,今月二十日卯時,衣襨香燭祭品奉詣吉日,同月二十一日辰時俱吉云,以此日時擧行之意,敢啓。傳曰,知道。
戶曹啓曰,謹奉傳敎,卒右議政任百經喪禮葬,更爲輸送,則主家以常時遺言,又不敢祗受云,何以爲之?敢稟。傳曰,輸送。
又啓曰,謹奉傳敎,卒右議政任百經喪禮葬,更爲輸送,則主家以常時遺言,又不敢祗受云,何以爲之?敢啓。傳曰,遺言旣如此,葬需從優輸送。
又啓曰,卒右議政任百經喪禮,不敢祗受事草記批旨內,遺意旣如此,則葬需從優輸送事,命下矣。錢五百兩,木五同,布五同,從優輸送之意,敢啓。傳曰,知道。
司僕寺啓曰,濟州前判官白基虎遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
同敦寧嚴錫鼎疏曰云云。答曰,省疏具悉。所請依施。
備忘記天摩僉使康鵬翮下直,長弓一張·長箭一部·片箭一部·筒兒一個,賜給。
上在昌德宮。停常參·經筵。
未時,太白見於巳地。
政院啓曰,明日傳香,禮房承旨當爲齋宿,行左承旨韓啓源所當牌招,而拘於廳規,不得請牌,何以爲之?敢稟。傳曰,牌招。
又啓曰,左·右史不可不備,別兼春秋洪遠植·趙定燮·洪鍾學·李昌鎬旣有只推之命,竝卽牌招推移入直,何如?傳曰,允。
以別兼春秋洪遠植·趙定燮·洪鍾學·李昌鎬牌不進罷職傳旨。傳曰,只推。
弘文館啓曰,館錄會圈事,命下矣。應敎閔升鎬,校理兪初煥,副校理趙秉世,修撰吳德泳,副修撰申道熙,竝卽牌招,以爲會圈之地,何如?傳曰,竝許遞。
傳曰,玉堂有闕之代,前望入之。
玉堂前望入之,應敎閔升鎬,校理趙秉鈺,副校理洪淳學,修撰李鍾正,副修撰金炳翊落點。
弘文錄五點,朴齊敎·鄭謙植·丁觀燮·金聲根·洪鍾學·趙定燮·洪遠植·權膺善·李昌鎬·任孝直·趙康夏·李承臯·呂圭益·金錫輔以上取十四人。
特進官抄啓,李容鉉·申命淳·李顯稷·南錫圭·金鍵·兪錫煥·嚴錫鼎·徐堂輔·洪淳大·宋欽翼·金炳駿·趙秉悳。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
備邊司啓曰,城內濬川,今爲八年之久,沙土淤塞,川邊閭舍,動有衝溢之患,不可不於潦水前,更加疏豁,以此意,知委濬川司及各營大將,使之從近始役,何如?傳曰,允。
義禁府啓曰,釜山前後僉使之所犯公貨,自廟堂,分付秋曹,家僮一一捉囚,期於準捧,就囚諸人,姑爲保放事,命下矣。時囚罪人李圭夏·李承駿·李鍾正·申泰善等,竝姑放送之意,敢啓。傳曰,知道。
上在昌德宮。停常參·經筵。
未時,太白見於巳地,
政院啓曰,左右史不可不備,別兼春秋洪遠植·趙定燮·洪鍾學·李昌鎬旣有只推之命,竝卽牌招推移入直,何如?傳曰,允。
以別兼春秋洪遠植·趙定燮·洪鍾學·李昌鎬牌不進罷職傳旨。傳曰,只推。
傳曰,禮房承旨馳詣懿昭墓,奉審摘奸以來。
傳曰,左贊成金炳學拜左相。
傳曰,左承旨許遞,前望入之。
承旨前望入之,尹致容落點。
政院啓曰,新除授承旨尹致容,時在平安道寧邊府任所,交代後斯速乘馹上來事,下諭,何如?傳曰,許遞,前望入之。
承旨前望入之,尹秉鼎落點。
又啓曰,左贊成金炳學拜相事,命下矣。政官牌招開政下批,何如?傳曰,允。
傳曰,寧邊府使有闕之代,鳳山郡守李彙重除授。
傳曰,知敦寧許遞,宗正卿李䆃重除授。
傳曰,臺諫竝許遞,前望入之。
傳曰,左贊成今日政差出。
吏曹,知敦寧單李導重,今超資憲除授事承傳。
成均館啓曰,今三月初三日儒生課試,當爲設行,而大提學未差,限內不得爲之之意,敢啓。傳曰,知道。
兵曹啓曰,判中樞有闕之代,輔國知中樞金炳國陞付之意,敢啓。傳曰,知道。
有政。吏批,判書姜始永進,參判宋廷和,參議曺錫元牌招不進。
以吏曹參議曺錫元牌不進罷職傳旨。傳曰,只推。
以金錫輔爲持平,李昌鎬爲正言,金炳冀爲左贊成,沈膺泰爲同敦寧,朴來萬爲右尹,李斗永爲典簿,趙述永爲鳳山郡守,左議政單金炳學,兼宗正卿單李䆃重,兼執義李根秀減下,兼持平任孝直減下,寧邊府使單李彙重除授事承傳,贈吏參朴宗采,贈吏判例兼贈吏議朴趾源,贈吏議例兼贈僕正朴師愈,贈吏議已上,判尹朴珪壽三代。再政,以趙秉悳爲戶曹參判,洪遠植爲奉常判官,韓緻奎·申濬皞爲典籍。
兵批,參判李升洙進,判中樞單金炳國。
判尹朴珪壽疏曰,伏以臣,才薄志疏,無足備任使之末,而邇來,蒙被優渥,山海崇深,橫經廈氈,摛筆館閣,貳銓綜而長風憲,預聞乎軍國謨謀,其驟躐無藝,兜攬殆遍,有若茂才異等之待以不次,嘉績丕功之懋以殊賞,顧臣本分,迂拙一書生耳,何以得此於吾君也?倘以蕞爾眇末之軀,憑恃寵靈,而恬不知懼,耽慕榮祿而晏若固有,則是可謂天性泯矣。臣於是夔栗惕寅,中夜捫心,炳炳然不能自繹,迺者京兆特擢,又下於千萬夢寢之外,聞命震駭,神息靡定,殆若淵谷之在前,而氷炭之交中矣。九卿之秩,所以參贊弘化,綜理庶事,仰裨聖朝,代天亮工之治,治道之汚隆,實係乎人職之稱,是故簡修進良之際,苟非德擧才選,姿器地望,爲輿論所推服者,莫宜居之,況凡陞秩授官,必資歷試多而績庸著,然後施之而不濫,受之而不僭,臣反躬自省,實無一言一事爲聖朝報效者,則玆謬恩,尙覺背汗而顔騂,豈宜復辱簡畀,有似循次而陞躋然哉?臣聞察能而錫命,有國之經也。量才而任職,爲臣之則也。明主不施無名之恩,人臣不受無功之爵,一失此道,勸懲之典廢,而廉恥之節喪矣,不揆乎進退辭受之界分,而揚揚冒膺,則臣罪滋大,尙屬一身之私,而熙朝愼簡之政,緣臣而招識者之議矣。此臣所以兢悚怵迫,不敢爲承受之圖者也。玆敢實暴衷情,仰瀆崇聽。伏乞聖慈,曲垂矜諒,仰稟東朝,收還新授之秩,以卒生成之澤焉云云。答曰,省疏具悉。卿其勿辭行公。
慶尙監司李參鉉疏曰,云云。答曰,省疏具悉。卿其往省焉。
上在昌德宮。停常參·經筵。
傳曰,發遣吏郞諸執事,淸齋與否,摘奸以來。
傳曰,訓將有闕之代,御營大將任泰瑛除授,御將有闕之代,禁衛大將許棨除授,禁將有闕之代,摠戎使李景夏除授,摠戎使有闕之代,行護軍李顯稷除授。
政院啓曰,新除授訓鍊大將任泰瑛,禁衛大將李景夏,御營大將許棨,摠戎使李顯稷竝卽牌招,傳授命召及察府敎諭書,何如?傳曰,允。
又啓曰,摠戎使李顯稷在外,將兵之任,不可一刻無摠察之人,何以爲之?敢稟。傳曰,禁將兼察。
又啓曰,摠戎使李顯稷,時在京畿楊州地,密符及敎諭書傳授一時爲急,斯速乘馹上來事,下諭,何如?傳曰,允。
又啓曰,摠戎使禁將兼察事,命下矣。兼察摠戎使李景夏卽爲牌招,聽傳敎,何如?傳曰,允。
又啓曰,卽伏見公忠水使李敎昌,去秋冬等褒貶啓本,則邊將無一人居中居下,殊無嚴明殿最之意,從重推考,何如?傳曰,允。
傳曰,卿之登台司,尙云晩矣。成命一下,同朝動色,傳聞所及,遠邇相賀,人情之賢於夢卜,於此可見,而卿之望實俱隆,爲國人所推服,又可見矣。爲今日國計民生,如欲求賢輔良弼,則捨卿而其誰哉?予心爲之充然,而慈衷之爲予喜幸,不勝欽仰矣。惟卿處地自別於人,除祛浮文,專務實事,則益見雅量之高出一等,雖今日卽起簉朝,以副予側席之望焉。仍傳曰,遣史官傳諭于左議政。
以公忠監司申檍狀啓,堤川縣民家失火事。傳曰,聞甚矜惻,元恤外,別加顧助,燒死人如有生前身還布,竝蕩減,趁卽結構奠接,俾無一民失所棲遑之弊事,廟堂措辭,分付。
禁衛營啓曰,本營哨官林憲周·李寬永,投刺時,無緣不參,揆以師律,極爲駭然,竝駄去之意,敢啓。傳曰,知道。
兵曹,訓鍊大將單任泰瑛,禁衛大將單李景夏,御營大將單許棨,摠戎使單李顯稷。
備邊司,訓鍊大將單任泰瑛,禁衛大將單李景夏,御營大將單許棨,摠戎使單李顯稷。
假注書韓錫奎書啓,臣敬奉聖諭,馳往傳諭于左議政金炳學所住處,則以爲臣,猥以千萬無似之姿。伏奉千萬非常之命,跼高蹐厚,五內震越,卽又史官臨宣聖諭,辭敎曠繩,尤非如臣者,所可一時冒承恩褻典濫,不知所以爲對云矣,敢啓。傳曰,知道。
判府事金炳國疏曰,伏以流光互嬗,孝文殿朔奠又過,仰惟聖慕,撫時益新。仍伏念臣於見職,據所非據,積有年所,屢控情懇,誠未格天,溫批隆重,反媒榮寵,每自循省,惶汗背浹,未敢更爲言私,淟涊蟠泊,居然歲已改而月再易矣。臣之蠢愚譾劣,百蔑一堪,非但通朝之所共知,擔之輕重,擔者自知,其何可宜去不去,久冒三軍總萃之地哉?尊俎折衝金穀需儲之不克其任,不待兩言,而究竟大僨誤大狼貝,可立而待,此所以寤寐一念,如渴者之就飮,縛者之求解,玆際臣兄臣炳學,方膺甄卜,臣之闔門百口,感戴攢頌,德同天地,恩大河海,第念兄弟之竝居將相,歷數今昔,絶無與儔,兢懼之心,盈庭之戒,去而益切,此又臣不容不遞之大義諦也。且政府籌司之銜,藉無公格之所拘,實爲私義之難安,玆敢竝入文字,仰瀆崇嚴,惟聖慈,有以諒察,仰稟東朝,將臣所辭諸任,劃行改免,則國事之幸也,微分之幸也。不勝大願至祝云云。答曰,省疏具悉。卿之苦懇如此,所請依施。
興寅君最應疏曰,伏以,春序向闌,孝文殿朔祭又過,仰惟聖慕與時俱新。仍伏念臣之受賦脆瘁,居常善病,竊庶幾淵鑑之所悉燭矣。近因日候不適,素患痰痞積聚之祟,一倍添㞃,日次起居之儀,享所饋奠之奉,闕參居多,是豈臣忱誠攸薄而然也?實自力而不可得也。是滿心悚惶,而所帶諸司兼銜,雖有閒劇之各殊,要皆非汗漫職司,力弱肩鉅,理難擔夯,且緣臣委淹,在在瘝曠,每一念至,輒自煩懊,此又臣添病之一端,玆敢冒入文字,略暴衷懇,惟聖明,仰稟東朝,將臣廟署廚院尙方司䆃四提擧之任,亟賜鐫改,俾獲安意調息,則其所感戴,不啻爲如新受賜,臣無任云云。答曰,省疏具悉卿懇。愼節奉慮,所辭諸司中司䆃提擧,今姑勉副,卿其安心調理。
上在昌德宮。停常參·經筵。
未時,太白見於巳時。
藥房都提調李景在,副提調金炳地啓曰,伏未審,日間聖體,若何?寢睡·水刺之節,何如?臣等,率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳有身病,左議政金炳學未肅拜,右議政未差,不得來會云矣,敢啓。傳曰,知道。
傳曰,禮房承旨馳詣大報壇,奉審摘奸以來。
傳曰,司䆃提調有闕之代,判府事金炳國除授。
傳曰,左承旨·右副承旨竝許遞,前望入之。
承旨前望入之,李鶴周·安喜壽·趙敬夏落點。
政院啓曰,新除授右副承旨李鶴周,時在京畿楊根地,同副承旨安喜壽,時在公忠道忠州地,竝斯速乘馹上來事,下諭,何如?傳曰,許遞,前望入之。
承旨前望入之,李後善·李鎬俊落點。
以司謁口傳,下敎曰,卽見完伯狀啓,則靈光前邸吏梁在洙,犯逋穀督捧事,已報政府云,其間督捧與否,知入。
內醫院啓曰,提調李宜翼,今日問安不爲仕進,卽爲牌招,何如?傳曰,允。
議政府啓曰,釜山前後僉使,所犯公貨,捉囚家僮,期於準捧以聞,命下矣。前僉使申泰善,所犯一千六百兩,今已畢納,其外諸人處,更爲嚴飭秋曹,刻期督捧之意,敢啓。傳曰,知道。
政院啓曰,摠戎使李顯稷,自鄕上來云,卽爲牌招,傳授密符及敎諭書,何如?傳曰,允。
上在昌德宮。停常參·經筵。
傳曰,直提學李載元,馳詣健陵,奉審摘奸,仍留監察,顯隆園·華寧殿,一體奉審摘奸以來。
傳曰,予在潛邸,已聞卿宿德重望,爲朝野所稱誦,而自夫臨御以來,益見卿國耳公耳之誠,雖在尋常事務,無所不用其極,予之依毗於卿,眷注於卿,厥惟久矣。家傳淸白,世篤忠貞,卽卿之庭訓也先業也。況卿今日處地之與國家同休戚,非但爲喬木之故,則予之致卿三事,中心之喜而不寐,卿亦當知之矣。臣主之間,知照旣深,則安用具文,必尋故事爲哉?予不多誥,卽起膺命,以幸國事焉。仍傳曰,遣史官傳諭于右議政。
以京畿監司趙在應狀啓,砥平縣民家失火事。傳曰,聞甚驚慘,元恤典外,別加顧助,結構奠接之方,廟堂措辭,分付。
刑曹啓曰,犯逋罪人四十七名,自戶惠廳,指名移文矣。罪人金元集·金漢宗·崔光秀·孫鎭默·李承煥·方漢泰·南斗錫·韓益魯·李昌信·金亨錫·金興錫·金明仲·李章煥·張斗奎·金啓賢·金慶錫·李錫斌·白萬燁·南斗樞·金千鍾·朴明淑·徐相洪·李鉉基·李致亨等,雖已就捕,崔昌錫·李鎭植·金雲天·尹致勳·姜一範·朴仁善·金成五·咸得志·姜元尙·河允三等,或移居他邑,或下往外道,竝發關捉上,李鴻逵·金鼎三·金汝善·李仁默·南史龍·李廷龍·蔡盛根·金仁甫·韓基永·張致圭等,或知機而俱爲逃躱,分付左右捕廳,刻期詗捉,而渠輩俱以江上船主,罔念國穀之所重,姿意偸弄,多年流來之欠逋,數甚夥然,究厥所爲,萬死無惜,不可循例照律,竝爲嚴刑一次後,四百以上,合施島配之典,其餘,則分輕重,依律勘處,孫鎭錫·孫鎭河·南浩鉉等,間已物故,勿論,何如?傳曰,允。
假注書韓錫圭書啓,臣敬奉聖諭,傳諭于左議政金炳學所住處,則以爲臣,自承特簡以來,求諸今昔見聞,揆之公私事計,熬灼在心,痒癩叢身,所冀倖者,渙汗之音也。所竊聽者,駁正之論也。唐突控籲,嚴畏居先,蠢頑蟄伏,亦有日于玆,卽又王人再臨,敦勉再降,詡之以國耳公耳。勖之以共戚同休,至諭以臣主之間,知照旣深,字字恩言,句句德誨,愈往非不肖無狀,所敢承有。嗚呼,千古人臣之得此於君父者,果幾人乎哉?奉讀未半,感淚被面,伏地瞻天,靡所容措,猥不敢張皇附對,妄效大官之事,謹當收召神思,冒入文字,恭俟體恤之仁,而僭越之極,彌增死罪云矣,敢啓。傳曰,知道。
禁衛營啓曰,本營騎士將李涉,身病猝重,勢難察任,改差,何如?傳曰,允。
御營廳啓曰,駕前別抄所着甲胄破傷,今方改造之意,敢啓。傳曰,知道。
訓鍊都監啓曰,本局別將白樂貞,身病猝重,勢難察任,改差,何如?傳曰,允。
上在昌德宮。停常參·經筵。
議政府啓曰,都堂錄會圈時,政府東西壁,弘文提學吏曹三堂上,例爲進參,而弘文提學曺錫雨,病不來,令政院,卽爲牌招,以爲備員擧行之地,何如?傳曰,許遞,前望,入之。
弘文提學前望,入之。朴珪壽落點。
議政府吏曹都堂錄五點,朴齊敎·鄭謙植·丁觀燮·金聲根·洪鍾學·趙定燮·洪遠植·權膺善·李昌鎬·任孝直·趙康夏·李承皐·呂圭益·金錫輔以上,取十四人。
以平安監司洪祐吉狀啓,義州府民家失火事。傳曰,當此東作之時,民戶之一時燒燼,若是夥多,聞甚驚慘。元恤典外,別加顧助,趁卽結構奠接,俾無一民失所棲遑之弊事。廟堂,各別措辭,關飭。
禮曹啓曰,卽接龍仁幼學金星轍所志,則以爲族弟星老嫡妻俱無子,以其同姓十寸弟星杓,第二子亨遠,欲爲繼後,兩家諸族,相議完定。而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而明長金星轍所訴旣如此,金星杓第二子亨遠,立爲金星老之後,何如?傳曰,允。
又啓曰,圖畫署,有別遞兒祿窠,而自前以畫員實官中久勤人,次次許付矣。付祿人金和鍾,以軍官在外代,當次張駿良,依例許付,何如?傳曰,允。
刑曹啓曰,謹依批旨,在囚罪人二十四名,各嚴刑一次後,四百石以上犯逋罪人金源集,慶尙道巨濟府,金漢宗南海縣,崔光秀全羅道康津縣古今島定配所,而罪人等,受刑後,因病物故,不得發配。孫鎭默羅州牧〈薪〉智島,李承煥康津縣薪智島,方漢泰靈光郡荏子島,竝定配所。九十石以上犯逋罪人南斗錫·韓益魯·李昌信·金亨錫·金興斗·金明仲·李章煥·張斗奎·金啓賢·金慶錫·李錫斌·白萬燁·南斗樞·金千鍾·朴明淑等,依大典通編,共守穀物虧欠之文,斗錫慶尙道興德縣,益魯延日縣,昌信晉州牧,亨錫全羅道扶安縣,興斗慶尙道蔚山府,明仲平安道德川郡,章煥咸鏡道安邊府,斗奎平安道熙川郡,啓賢泰仁縣,慶錫陽德縣,錫珪全羅道沃溝縣,萬燁羅州牧,斗樞金堤縣,千鍾咸鏡道洪原縣,明淑北靑府,竝流三千里定配所。五十石犯逋罪人李鉉基,黃海道康翎縣,徒二年定配所。四十五石犯逋罪人徐相洪,公忠道恩津縣,徒二年定配所。而待栲限,竝決,杖押送。十四石犯逋罪人李致亨,決杖九十放送之意,敢啓。傳曰,知道。
上在昌德宮。停常參·經筵。
未時,太白見於巳時。
大王大妃殿傳曰,寒食祭,攝行磨鍊。
傳曰,發遣吏郞諸執事,淸齋與否,摘奸以來。
傳曰,在外承旨許遞,前望,入之。
傳曰,右副承旨·同副承旨竝許遞,前望,入之。
承旨前望,入之。吳德泳·林喜鎭·李鎬俊落點。
傳曰,政官牌招開政。
傳曰,呈告經筵春秋,工曹參判·金吾堂上許遞,今日政,差出。
傳曰,呈告敦寧都正在外,戶曹參判許遞,今日政,差出。
傳曰,呈告同成均許遞,今日政,差出。
傳曰,東壁外玉堂,竝許遞,今日政,差出。
弘文館啓曰,修撰二員,副修撰二員未差,下番闕直,事甚未安。應敎閔升鎬卽爲牌招,姑降入直,何如?傳,曰允。
以應敎閔升鎬牌不進,罷職傳旨。傳曰,只推。
議政府啓曰,濬川物力,今當經紀矣。惠廳留在八千九百兩零,爲先推來,分給三營門,以爲次次措備之地,何如?傳曰,允。
吏曹啓曰,平海郡守朴鳴夏呈狀內,矣身以省掃事,受由上京,矣身病猝重,萬無還任之望云。其身病,旣如是,則有難强令還任,罷黜,何如?傳曰,允。
又啓曰,平安道定州居幼學安學默呈狀內,矣身祖幼學東燁,今年爲九十一歲,而見漏於本道應資老人抄啓中,未蒙恩資事來訴。故考見帳籍,則其年果爲的實矣。在前如此之人,追後啓稟蒙恩,多有已例。今日政,加資下批之意,敢啓。傳曰,知道。
以吏曹參議曺錫元牌不進,罷職傳旨。傳曰,只推。
刑曹啓曰,明禮宮所任朱義植,七八年前,給債二百兩於平澤,勒稱倉主人名色,每年公穀漕來之時,謂以邊條二十餘石,船頭搶去,前後討食,已過百數,畢竟營邑,枚報廟堂,雖已還徵,如此蠧民至牟利之類,不可尋常處之,出付臣曹,卽其地刑配,以謝平澤之民,何如?傳曰,允。
禁衛營啓曰,本營哨官李秀存,身病猝重,勢難察任,改差,何如?傳曰,允。
又啓曰,本營軍色從事官朴齊敎,身病甚重,勢難察任,今姑改差,何如?傳曰,允。
有政。吏批,判書姜時永進,參判宋廷和,參議曺錫元,牌招不進。
以金益文爲大司憲,鄭順朝爲大司諫,朴晦哲爲執義,朴昌壽爲司諫,李明應·韓兢烈爲掌令,趙東植·韓俊熙爲持平,姜景奎爲獻納,朴仁壽·蔡東寔爲正言,任孝直·朴齊敎爲校理,洪鍾學·洪遠植爲副校理,金聲根·丁觀燮爲修撰,趙康夏·李昌鎬爲副修撰,兪鎭五爲工曹參判,沈承澤爲同經筵,李䆃重爲同義禁,金炳駿爲戶曹參判,金鎭河爲同春秋,李敦相爲敦寧都正,宋廷和爲同成均,金永求爲春川府使,沈能武爲平海郡守,司䆃提調單金炳國。再政,以洪鍾奭爲工曹參議,李啓魯爲掌樂正,金肯煥爲刑曹佐郞,知義禁單李䆃重,學錄二單金尙萊·高景俊。
兵批,參知尹龜永進,僉知加設單李鶴周,副司果李憲昭,副司猛鄭萬植。
左議政金炳學疏曰,伏以春序又闌矣。聖慕撫時安所逮及,仍伏念臣聞有非常之事者,必有非常之憂,臣之所蒙中書謬簡,豈常理常政之所宜者乎?臣自受命以來,五內失守,四體委地,晝而對食,震栗忘匕,夜而當寢,赧渥愧衾,泯泯忽忽,罔知攸措者,是豈臣一身家憂也?惟我殿下一初勵精,百工允釐,訓迪厥官,大小稱任,天哲所照,靡或一遺,此政大有爲之會,不可失之期也。輔相之職,其重何如,而不詢于廷,不命于卜,乃一朝而輕畀驟擢,及宣麻誥,卽最居下,極無狀之一賤臣也。其於繫安危治忽之機,興受其害,國家之憂,又將何屆。臣世受隆造,臣亦遭際不世,夤緣芘藉,僥冒崇顯,從政甫一紀餘,居然班三孤百官貳相矣。每中夜以興,拊躬惕厲者,往旣辜負,今蔑追報。伏況事我殿下,三載于玆,山海崇深,極天莫際之至恩渥澤,殆偏臣家,雖古之明良盛際,受知特達,罕與倫比,闔門百口,日夜攢頌,苟可以萬有一圖酬,則赴蹈摩放,義所不辭,斷斷衷赤,赫臨降監,臣焉敢僿也?且況再攀恩綸,開示慈衷之欣幸,申勖世篤之忠貞,夫一言感激,相敵以下,猶當知報,爲人臣子,得此曠絶褒嘉於天地之仁,父母之慈,而自有其身,不思所以直前盡分,此人理都泯,寧有是也?第臣祖先四世三相,鞫瘁著績,太常有紀,史乘可按,今以臣無能爲役,視若典臣舊業,一出脚而萬事大繆厚孤,我兩聖殿下,胥及逸勤之念,則率乃之訓,無忝之義,將何所藉手自效,而揆諸忠孝分上,合做何樣,究竟乎至若承弼之地,責任之綦,大且隆,不遑覼縷,有若毫分,近似者之備例辭巽,而皇明名臣,有曰,惟百官之所儀表在大臣,而大臣之所係以爲世輕重者,在愼仕進之門,其進不可使人倖之,倖之則效之者衆,旨哉。斯言,不當進者,卽倖也。今使臣,其進也倖,而委之以統百之務,居之以具瞻之列,殿下行何政敎,警有位而抑衆倖耶?此不得不爲殿下一誦,臣之狼狽僨跌,尙屬第二憂也。惶隕之極,言不知裁,惟聖明,淵察之,穆覽之,稟準慈旨,亟收非常,毋貽公私耦至之憂,千萬血祝云云。答曰,省疏具悉卿懇。百官之儀表,在乎大臣,爲世之輕重,在乎仕進。卿引昔人之論,而爲予誦之,益見眷眷之誠,不勝感歎。雖然以予視卿,則儀表於百官,惟卿其人也。重輕於一世,惟卿其人也。器宇之重厚,德量之宏深,文學之炳蔚,才猷之通鍊,斯所以儀表於百官也。自在韋布之時,宿貯台輔之望,受知先朝,嚮用彌隆,而盈滿之戒,謹愼之節,久爲朝野之所想見,則斯所以重輕於一世也。今予致卿巖廊,政爲此耳。卿乃以倖進爲說,不亦迂且遠乎?望卿勿復過自謙挹,亟副予如渴之衷焉。仍傳曰,此批答,遣史官傳諭。
行大司憲宋來熙疏曰,伏以臣年邁病痼,屛伏窮阿,鬼事日迫之中,忽有毒癤生於右手,迄今四朔,屢試鍼藥,猶未差定,晝宵痛楚,誠難堪忍,緣此,前臘孝文殿練期,豈不得進赴闕下,洩哀於外班之末,亦未卽替伸陳慰於殿下之前,分義情禮,都爲虧缺,有臣如此,生不如死,久益悚蹙之際,伏聞陞資之命,渾及於如臣癃廢,朝家以登祟之意,有是廣推,儘爲昭代盛擧。而若臣則從前誤恩,節次推遷,居然至上大夫之列,此何等峻班,而着在樵牧之賤品,則猿狙冠冕,鼯鼠羈馽,不足以諭其不稱,臣誠惶隕愧恧,不敢諉以循級,而晏然而已也。又蒙旋拜憲長,寵命相續,上之使下,必度其才能,而授之,然後方無僨事之患,而庶績得以咸熙,挽近紀綱解弛,百工泄沓,振肅之責,都在於憲官,而長任爲尤重。矧今殿下一元之初,宜倍愼簡群僚,而以此緊重之職,充數於庸陋無用者,是豈淸朝器使之道乎?擧措失當必招遠邇之譏議,殊非細故也。且國子一銜,所係甚緊,而緣臣濫竊,積年委棄於野外,辱賢關而羞當世,凡此兩職,若使虛縻而只爲榮其身,則〈非〉建宮之本意也。假冒貽瘝曠,而不知避,則是亦自陷於喪廣也。今臣所叨,殊非尋常庶官之比,而豈容若是其等閑乎?念以公器之重,臣悚隕慙,日夕靡寧,不料玆者,守土之臣,傳宣召諭,前後絲綸,每擧先故,不忍棄其後人,殊遇繾綣,爰越千古,顧臣學術空疏,無足以仰承聖敎之期望,亦莫能卽放趨走之恭,違越隆命,自歸孤負之科,九原他日,亦無辭以報先祖,只堪撫躬悲嘆,矧又責之以經席啓沃,辭旨隆異,怳若不違咫尺,而有是求助,聖意勤孳,庶幾仰認,方春時敏之學,與天地萬物,同其新,吾東方億萬年祈天永命之本,其在斯歟?臣逖居窮鄕,未詳殿下所講者在於何書,而帝王工夫與匹庶,有異,殿下今日之學與不學,係他日治亂,不可所廢,有所間斷,若或間斷,則敬謹之意,不能勝懈怠之習而然也。是以召公之勉成王,惟以疾敬德爲訓,敬與怠實爲相反,中心纔不敬,則怠慢之私,間之,致有講讀之名,而當無實得之效故也。今此臨筵誦讀,志明慮壹,感發仁義之善端,消融嗜慾之邪萌,不非徒學問益進,又簡明識邃學之人,以資討論。況文義之暇,使之兼陳時故得失,生民苦樂,從容宴語,而殿下若加採擇之權衡,則國勢扤隉,世敎頹敗,當有次第拯濟之策,四方聞風,思見堯·舜之治,臣於是時,得以一近寶扆,殫竭微誠,以酬吾君不世之遇,豈不爲至幸大榮,而惜乎病痼村下,意無以對揚休命,屢承恩召,一不敢出膺者,幾三十年,及今禮經謝事,又過五載。而始乃抗顔趨朝,則不但求退媒進之譏,臣無以自解,朱子以爲士大夫出處關,風俗之盛衰,臣在聖世,如江湖之一鳧雁,無足與論於出處,而只以株守莫變,寧伏違傲之誅,而不敢爲進身之計者也。況於經筵至敬之地,尤當選擇其敏於周旋應對,可以無昏錯失措之患,而今臣聽重,無以領顧問之音,視昏無以辨字畫之體,步履蹇澁,無以升降殿陛,雖欲冒以行之,其可得乎?此又臣之所强强而難進者也。以此實形,徊徨前却,終於縮伏而止,瞻望宸極,有隕如瀉。嗟呼,此殆天之所廢,豈非命哉,豈非命哉?伏惟殿下,矜其愚哀其窮,察其情之靡他,諒其言之非飾,本職與兼帶泮銜,仰稟東朝,竝卽〈遞〉改,永寢收召之命,仍治臣逋慢之辜,以安賤分,以昭法紀,千萬幸甚。臣之疾勢,間又愈㞃,文字哀籲,亦稽至此,臣尤萬死云云。答曰,省疏具悉卿懇。向於敦諭,罄悉凝佇之懷,今接巽牘,殊多悵缺之歎,讀卿謙沖之辭,半是陳勉之語,忠愛眷眷,深庸感歎,敢不服膺而銘佩乎?卿所云簡明識邃學之人,資討論而陳得失,實是今日之要務也。夫明識邃學,豈有賢於卿者乎?繼述家學,養德林樊,幾多歲月,而尙未使都邑之人,一見登對之盛儀,此又朝野之所顒望者也。銜長銜,向旣許望,卿勿以縻爵爲引,迨此春煦和暢,命駕戾止,俾予邃覿德之願,區區望焉。
上在昌德宮。停常參·經筵。
傳曰,奉審閣臣入侍。
傳曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸而來。
政院啓曰,新除授同副承旨林禧鎭,時在江原道春川府任所,斯速乘馹上來事,下諭,何如?傳曰,許遞,前望入之。
承旨前望入之。張厚植落點。
又啓曰,新除授同副承旨張厚植,卽爲牌招,何如?傳曰,允。
傳曰,禮房承旨馳詣先蠶壇,奉審摘奸以來。
傳曰,向以關西之餉殖,及各庫所逋査啓事,有所下敎矣。于今幾朔,尙不以聞,未知其間事實之何如,而但此乃本道大更張之事也。其犯用當者之生死,出給軍條之久近及停退之創自何時。每等之進排幾許,秩秩區別,昭詳啓聞,然後當有處分,而如是之際,褊裨奸吏之夤緣符同,變幻虛實之弊,難保必無,法綱所在,豈可容貸乎?追後詳探,當用重律,而道臣親執行査,斯速登聞之意,自廟堂,措辭行會。
傳曰,出處進退,君臣之所審也。今卿之附奏陳疏,謙挹不已。是必有聞於前修之攸訓,謬守而不知變也,古來名碩之膺是任也。志存經濟,思欲展布者有之,感激知遇,誠切報效者有之,歷事先朝追先報今者有之,慮國忘家,不拘夷險者有之。凡此數事,卿之所固有,而所不得辭者也。予之所知照,而所期望於卿者也。以喩以批,已罄無餘藴,卿必諒予至意矣。其勿縺循故常,卽日造朝,以慰朝家之望焉事,遣史官傳諭于左議政,仍與偕來。
大王大妃殿傳曰,自卿之登台司,聖上,喜動顔色,予心,爲之欣幸,連日批諭,春注彌隆,而卿之巽讓不已,其實未見其可也。卿於是任,貯望旣久,今日特簡,允副輿情之大同,而況卿處地,以情以義,必不可辭,聖主批敎,罄悉無餘,卿之受知感激,慨然駕屨自膺,不得不然,又何必縺循故常,屢煩儀文乎?卿其諒之,卿其諒之,偕來史官,一體傳諭。
弘文館啓曰,下番闕直,事甚未安。新除授修撰丁理燮·金聲根,副修撰李昌鎬,竝卽牌招,推移入直。新除授校理任孝直,副校理洪鍾學·洪遠植,一體牌招察任,何如?傳曰,允。
又啓曰,新除授校理朴齊敎,時在京畿楊州地,經筵入番事緊,請斯速乘馹上來事,下諭。答曰,許遞。
以副校理洪鍾學,修撰金聲根牌不進,罷職傳旨。傳曰,只推。
議政府啓曰,卽見廣州留守閔致久狀啓,則以爲守堞軍官,春等都試,當爲設行,而皆以耕作之民,農務相妨,依例待秋合設事,請令廟堂稟旨分付矣。都試追行多有已例,依狀請許施,何如?傳曰,允。
以黃海監司洪淳穆狀啓,平山府民家失火事。傳曰,聞甚矜惻,元恤典外,別加顧助,結構奠接之方,廟堂措辭,分付。
實錄廳啓曰,郞廳李明應,見帶臺職矣。職務相妨,所帶臺職,今姑許遞,何如?傳曰,允。
刑曹啓曰,卽接江原監司朴承輝文移,則原州牧徒一年定配罪人金春凡,限滿云矣。取考曹上配案,則春凡,以詬罵士族罪,甲子三月,定配,今已限滿的實矣。依法典放送後,徒流案頉下事,分付道臣之意,敢啓。傳曰,知道。
假注書韓錫奎書啓,臣敬奉聖諭,傳諭于左議政金炳學所住處,則以爲臣冒控血懇,冀蒙憫恤,及奉批旨,反徼恩寵,俯仰跼蹐,靡所止屆,卽又敦綸荐辱,偕來有命,繼伏奉東朝諺敎下者,俱非如臣無肖,所可承當,若其期勉之奬借之,卽經濟之志,知遇之感,追先報今慮國忘家之誠,而至以情與義之必不可辭,諄復鄭重,不啻如慈母之詔迷,嚴師之牖蒙,臣亦粗具彝性,安得不感激圖酬乎?夫不虞之譽,過情之聞,雖得之朋儕間,猶當羞愧却走之不暇。況至尊之於眇末,枉紆濫分之數,縺貽則哲之累,則欺人欺天之罪,亦安所自逃也?恩禮彌厚,而國體愈損,逋傲彌積,而臣分愈缺,情窮勢迫,求死不得,惟申暴未卒之懇,遄伏當被之律,而簪筆之臣,陋地相守,尤增縮蹙,亟賜召還,千萬顒祝云矣,敢啓。傳曰,知道。
乙丑三月初九日酉時,上御觀物軒。奉審閣臣入侍時,左承旨尹滋承,假注書姜鐸,記注官任膺模,別兼春秋趙康夏,直提學李載元,以次進伏訖。上曰,史官分左右。仍命閣臣進前,載元進前奏曰,臣承命馳詣健陵,陵上奉審,則無頉。碑閣丁字閣奉審,則無頉。祭物·祭器·祭井看審,則精潔,諸執事摘奸,則無頉。仍詣顯隆園,園上奉審,則無頉。碑閣·丁字閣奉審,則無頉。仍詣華寧殿,殿內奉審,則無頉。還詣健陵,仍留監察,將事安寧之意,敢此仰達矣。缺
上在昌德宮。停常參·經筵。
藥房提調李宜翼,副提調金炳地啓曰,伏未審,日間,聖體,若何?寢睡·水刺之節,何如?臣等,率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,卿等,不必入侍矣。大王大妃殿·王大妃殿·大妃殿口傳問安。答曰,知道。
政院啓曰,議政府郞廳來言,今日,賓廳日次,而領議政趙斗淳,無時急稟定事,左議政金炳學未肅拜,右議政未差,不得來會云矣,敢啓。答曰,知道。
又啓曰,右副承旨李後善,今日不爲仕進,卽爲牌招,何如?傳曰,允。
以右副承旨李後善牌不進罷職傳旨。傳曰,只推。
傳曰,今十七日,當詣毓祥宮·延祐宮·宣禧宮殿拜矣。該房知悉。
政院啓曰,卽者,兵曹郞廳來言,今三月十七日動駕時,軍數草記及侍衛節目別雲劍望,當爲磨鍊,擬入。而兼判書金炳冀在外,不得擧行云,何以爲之?敢稟。傳曰,次堂擧行。
傳曰,孝寧·綾原大君祠版,自鄕上來云。入京日,遣右承旨,看審以來。
傳曰,安岳郡守朴齊寅減下,副護軍韓應國·洪承億,刑曹參議朴齊寬,享官差下。
傳曰,摠管有闕之代,前望入之。
摠管前望入之。副摠管李升洙,落點。
傳曰,兵曹參判有闕之代,令該曹,口傳差出。
傳曰,玉堂竝許遞,前望入之。
玉堂前望入之。應敎李根秀,副應敎閔升鎬,校理李明應·金奎弘,副校理申道熙·南商龍,修撰洪遠植·李昌鎬,副修撰任孝直·趙康夏落點。
弘文館啓曰,上番闕直,事甚未安。新除授應敎李根秀,副應敎閔升鎬,校理李明應·金奎弘,副校理申道熙·南商龍,竝卽牌招,推移入直。新除授修撰洪遠植·李昌鎬,一體牌招察任,何如?傳曰,允。
以應敎李根秀,副應敎閔升鎬,校理李明應·金奎弘,副校理申道熙·南商龍,修撰洪遠植·李昌鎬牌不進,罷職傳旨。傳曰,只推。
議政府啓曰,在前濬川時,每有白岳·木覓及川渠之神致祭之例,今亦依此擧行事,分付,何如?傳曰,允。
又啓曰,濬川,方今始役,而城外疏洩處,地形便否,三營將臣,不可不先躬審,使之從便往來,何如?傳曰,允。
議政府薦望,以李寅夔爲江華留守。
以公忠監司申檍狀啓,西原縣民家失火事。傳曰,聞甚矜惻,元恤典外,別加顧助,結搆奠接之方,廟堂,措辭分付。
吏曹口傳政事,以李顯稷爲兵曹參判。
承文院啓曰,院吏文學官鄭萬植呈遞,代幼學李承諴差下,使之付軍職,冠帶常仕,何如?傳曰,允。
兵曹啓曰,今三月十七日,大駕詣毓祥宮展拜,延祐宮·宣禧宮展拜時,隨駕營門,當爲磨鍊矣。禁·御兩營鄕軍,則今旣停番,何營軍兵,隨駕,何營軍兵,留陣,而禁軍及馬步軍,幾番幾哨磨鍊,餘軍留營,何以爲之乎?敢稟。傳曰,訓局步軍三哨,馬軍三哨,訓將率領爲先廂,訓局步軍二哨,馬軍二哨,兩營騎士各一番,禁將率領爲後廂,禁軍三番爲之,留陣留營,置之。
又啓曰,文臣兼宣傳官丁觀燮,時無職名,依例付軍職以入之意,敢啓。傳曰,知道。
訓鍊都監啓曰,本局中軍李容象,身病猝重,勢難察任,改差,何如?傳曰,允。
兵曹,以李周喆爲訓鍊都監中軍。
江華留守鄭憲容疏曰,伏以臣,本以庸品常調,過蒙洪造,由門庇而陞宰秩,至承分司保釐之命,麟符彤節,榮耀遍體。妄以菲薄之才,擬圖涓埃之報,感恩怵義,猥赴留臺,居然歲再改而日月多矣。靜居循省,徒費廩祿,凡百事爲,無可一稱,倉庫之儲蓄多虧,而臣不能謹節而充羡,樓櫓之扞禦本固,而臣不綢繆而修擧,畎畝閭里,民勢方艱乏,而臣不能撫字而懷綏,臣非不欲殫誠竭知,一分裨益,而才分之所拙,局識之所蔽,實無以興一利而袪一害,將見其凋弊益甚,駸駸然莫可收拾之境,此臣所以求去之心,日急一日者也。且臣以脆弱之質,年又衰邁,近嬰寒感,痰嗽益劇,瘝曠已久,亦無登程還任之望,公私計量,憂懼轉深,玆敢暴悉衷情,仰瀆崇嚴。伏乞聖明,俯垂鑑諒,仰稟東朝,亟遞臣居留之銜,以幸公事,以安私分云云。答曰,省疏具悉。所請依施。
上在昌德宮。停常參·經筵。
自三更至五更,灑雨下雨,測雨器水深三分。
政院啓曰,右副承旨李鎬俊,今日不爲仕進,卽爲牌招,何如?傳曰,允。
以右副承旨李鎬俊牌不進,罷職傳旨。傳曰,只推。
都摠府啓曰,今日入直內三廳·武兼·禁軍,及軍兵等,中日習射技放,請出標信。傳曰,知道。
傳曰,禮房承旨馳詣宣武祠,奉審摘奸以來。
傳曰,政官牌招,開政。
傳曰,在外春秋與戶曹堂上,許遞,今日政,差出。
傳曰,入直摠管,許遞,今日政,差出。
傳曰,兵批,開政。次堂擧行。
弘文館啓曰,上番闕直,事甚未安。應敎李根秀,副應敎閔升鎬,校理李明應·金奎弘,副校理申道熙·南商龍,旣有只推之命,竝卽牌招,推移入直。修撰洪遠植·李昌鎬,旣有只推之命,一體牌招察任,何如?傳曰,允。
以副應敎閔升鎬,牌不進,罷職傳旨。傳曰,只推。
以黃海兵使李元熙狀啓,位羅萬戶姜在勳罪狀,令攸司稟處事。傳曰,此是變怪也。幺麽一鎭將之侵暴殘民,胡至於此極,萬萬痛駭,不可尋常處之。自兵營拿致,大會軍民,限死嚴棍三十度後,移送海營遠惡地充軍。
議政府啓曰,濬川之役,方張經紀,而苟欲永逸,必有暫勞,坊民調赴,雖有已例,終涉難愼,至於各軍門將校,各司員役·市人·貢人·掖隷,諸司官生,各道邸吏,一依庚辰例,使之三日赴役。各營軍官,各司後錄及工匠輩,二日赴役,役旣浩大,事又緊重,士夫之家,宜先董力,自文蔭武卿宰以下,一從座更例,一品至二品三品以下,三日赴役事,捧甘。京兆川邊所居坊民,依家前之例,三日赴役,而餘外,勿論班常,一切勿侵容入物力中,惠廳留在錢八千九百兩零,前已啓稟,移送于該司,爲先派分于三營門,待用下次次區畫,今此鉅役,若又草草了當,有名無實,則不出幾年,徒煩徒費而止,凡水勢之疏泄,沙土之區處,各別講究,期有着效之意,分付三營,何如?傳曰,允。
又啓曰,頃以靈光前邸吏梁在洙,還穀偸弄査徵事,伏承知入之下敎矣。二萬七千餘兩,今已準捧,方行關該道,使之輸去,而梁在洙及居間譸張人,令秋曹,分輕重勘斷之意,敢啓。傳曰,知道。
承文院啓曰,院吏文學官李承諴呈遞代,幼學李建玉差下,使之付軍職,冠帶常仕,何如?傳曰,允。
兵曹啓曰,五衛將李知愚·朴庚漢·文承國,景福宮衛將李潤鎭,慶熙宮衛將李宗爀·金俊基,文臣兼宣傳官丁觀燮,俱以病難供職,呈狀乞遞,竝改差,何如?傳曰,允。
刑曹啓曰,八十一石犯逋罪人蔡盛根,二十九石犯逋罪人韓基永,自右捕廳,先爲捉送矣。依前批旨,嚴刑一次後,計石數依本律。盛根,咸鏡道德源府流二千五百里定配所。基永,江原道襄陽府徒一年定配所。而竝待栲限,決杖押送之意,敢啓。傳曰,知道。
訓鍊都監啓曰,本局別將李玄璣,身病猝重,勢難察任,改差,何如?傳曰,允。
禁衛營啓曰,本營騎士將李基春,身病猝重,勢難察任,改差,何如?傳曰,允。
吏曹啓目粘連。觀此敦寧府都正李敦相上疏,則以爲臣本無敦寧,揆以格例,有難仍冒。伏乞聖明,仰稟東朝,照例遞改,以存公格,亦爲白有臥乎所,旣無敦寧,則不可仍帶,敦寧府都正李敦相,改差,何如?啓。依所啓施行爲良如敎。
有政。吏批,判書姜時永,參判宋廷和,牌招不進,參議曺錫元進。
吏批啓曰,判書姜時永,參判宋廷和,竝牌不進,小臣,獨政未安,何以爲之?敢稟。傳曰,只出緊任。以李冕光爲掌令,李載元爲戶曹參判,趙熙哲爲刑曹參判,朴珪壽爲同春秋,宗正卿二單,李升洙·李寅夔,兼江華留守單,李寅夔,兼宗正卿單,李景純。再政,以申佐模爲敦寧都正,宋廷和爲同義禁,丁理燮爲兵曹正郞,知春秋單,朴珪壽,兼宗正卿二單,李䆃重·李載元。三政。以趙敬夏爲禮曹參議,故生員朴規贈戶參例兼,故學生朴聖訥贈左承旨,故通德朴㟘贈僕正,前同知朴庚漢三代。四政。以李敏德爲戶曹參議。
兵批,參議李顯稷進,以朴珪壽·李䆃重爲副摠管,副司猛李承諴,兼鎭接使單,李寅夔。再政。兵批啓曰,知訓鍊,今當差出,而當品中可擬之人乏少,從二品及外任,竝擬,何如?傳曰,允。以李景純爲知事,李景夏爲知訓鍊,吳致默爲同知,張鳳昊·申晢熙·金萬用爲五衛將,趙萬成爲景福將,河應淸·李基振爲慶熙將,李源浩爲訓鍊僉正,吳德泳爲文兼,李熙益爲武兼,都摠管二單,李䆃重·朴珪壽。三政。以朴元陽爲訓鍊判官,同知單,趙萬成,僉知三單,申晢熙·金萬用·李基振。四政。以金泰獜爲宣傳官,同知單,河應淸。五政。以張龍河爲訓鍊僉正。六政。以洪晩鍾爲訓鍊判官。七政。以李建鎰爲訓鍊主簿。
左議政金炳學疏曰,伏以臣以奏以疏,冒死陳籲,荐瀆而不知止者,豈或全昧義分,甘速罪戾,誠以所叨,萬萬匪據之地,所暴,斷斷必辭之義,不審我殿下,以臣血懇,爲循例存讓,而姑且隆其恩而曠其數,以備待大官之禮乎?噫,國之置相,欲其亮天功,格君心,燮理彌綸,佐治太平,下此而休休有容,坐鎭雅俗,聲施風采,爲朝野想望者,始可倫擬,反是則此子亦忝也,彼相焉用也?故得其人,而泰措盤安,非其人,則棟撓餘覆,治理汚隆之分,在此,庶事康脞之幾,在此,可不愼也。可不懼焉,而乃殿下,授臣以不當授之位,畀臣以不當畀之責,式日敦勉,以示必致之聖意,其於汚隆康脞,何哉?可愼可懼,何哉?將謂臣劣,有素藴抱素期負,可以塞明命,而服衆心乎?以殿下知人之哲,寧有是也?然則日昨批敎,奬借臣期勉臣,實有所背汗而顔騂者,夫河海之深,雖不擇於細流,斗筲之小,終不可以大受,臣於器宇德量,已左矣。經史之懵未通方,事爲之茫不綜理,臣於文學才猷,又末矣。至於先朝嚮用之一轉辭敎,擎讀未半,不覺聲淚交逬。嗚呼,臣於昔年華膴則無官不兠攬,階級則無歲不超遷,滚到隆元界限,更無展跬武餘地,所遭際知遇,若是之隆摯恩不世也。欲報罔極,而曷嘗以毫分可取,爲耳目所塗者乎?夷考終始,旣蔑尺寸裨補,滄桑餘喘,石木同頑,徹昊窮壤之慟,冥若不省,追先報今之義,漠無自效,是辜負我先大王也。辜負我聖明也。有臣如此,當服何辟,臣之本末伎倆,無隱至此,倘殿下,少垂體諒,當有以處臣者,而以眇末去就,動煩慈旨,枉辱恩言,此又臣罪上添罪也。抑臣有一言仰復者,君臣之分截然,若天尊地卑,莫可梯攀,爲上下情志,貴相交孚,此程子易傳所訓,天地陰陽之氣相交,而萬物得遂其通泰,臣固辭拙誠淺,不足以上孚聽卑之聰,而旣燭其必不可强,而一向强之,竟於迫隘悶塞,窮無所歸,則得不有欠於體,天遂物之至仁大德也乎?況今國計民憂之到得艱棘,臣不敢一二仰述,妄作出位之言,而其所以弘濟之道,亦惟在於上下交泰,物各得遂,非止臣一身謀也。敢望聖慈,特垂憫恤,更稟東朝,寢收臣三事之命,俾準至願,則生成卒澤之賜,臣主俱榮之會,微臣之幸,亦國家之幸云云。答曰,省疏具悉卿懇。自遣偕來史官,昕夕念望,更切一倍,此際巽牘又至,卿亦不念予凝佇之苦,而徒以中書故事,謂不可廢乎。上下情志,貴相交孚,有如二氣交泰,萬物咸遂,卿所引喩,益見學有根柢矣。然交孚爲貴,不獨下之求於上也,亦上之所以望於下者也。予之於卿,情志之交孚,且旣久矣。今乃諭批諄復,而章奏聯續,旣非可已而不己者乎?卿其幡然改圖,使今日在朝在野,咸覩君臣上下交孚交泰之喜,是予之望也。卿其深思而熟計之。仍傳曰,此批答,偕來史官,更爲傳諭,期於偕來。
備忘記,水原府判府事李裕元,下直,長弓一張,長箭一部,賜給。
上在昌德宮。停常參·經筵。
自辰時至人定,灑雨下雨,測雨器水深二寸二分。
政院啓曰,行都承旨金炳地,左承旨尹滋承,右承旨李鍾淳,不爲仕進,右副承旨李鎬俊偕來進,同副承旨張厚植式暇出去。院中,只有臣一人,伴直無人,右承旨,所當牌招,而拘於廳規,不得請牌,何以爲之?敢稟。傳曰,牌招。
傳曰,偕來史官還入。
傳曰,明日勸講爲之。
傳曰,工曹判書·漢城判尹,相換。
傳曰,昨批,不云乎?上下交孚之美,天地同泰之喜,予所以望於卿者也。卿若深思熟慮,則必得其說矣。夫寅亮承弼,其事不輕,則聞命之日逡巡退讓,前輩名碩所不能不然,而徐而思之,則必有義分之所不得辭者,知遇之所不可孤者,所以夷險向前,殫竭鞫瘁,而尙論之士,不以爲疑者也。今卿之所不得辭,所不可孤,自有一世之定論,卿亦當自知已早,計之已熟矣。卿以卿家之人,若復感念先故,則出處辭受之義,不待講確而犁然心會矣。卿其念之,卿其念之事。遣右副承旨傳諭于左議政,仍與偕來。
傳曰,藥院都提調有闕之代,左議政爲之。
弘文館啓曰,副應敎閔升鎬,旣有只推之命,卽爲牌招察任,何如?傳曰,允。
以全羅監司鄭健朝狀啓,長城府民家失火事。傳曰,當此農節,民家燒燼,若是夥多,聞甚驚慘。元恤典外,別加顧助,趁卽結構奠接,無有一民失所棲遑之弊事,廟堂,措辭關飭。
實錄廳啓曰,本廳郞廳李冕光,見帶臺職矣。職務相妨,所帶臺職,今姑許遞,仍令該曹,口傳,付軍職,使之察任,何如?傳曰,允。
右副承旨李鎬俊書啓,臣敬奉聖諭,馳往傳諭于左議政金炳學,則以爲臣,每奉恩言,輒軫臣家先故,感淚被面。今若冒昧出膺,竟至累聖簡而墜家聲,則揆之公私事係,奚補之有哉。近侍之陋次相守,彌增悚恧,亟收偕來之命,仍令召還,千萬至祝云矣。臣旣承偕來之命,故姑爲仍留之意,敢啓。傳曰,知道。
義禁府啓曰,黃海兵使李元熙狀啓,位羅萬戶姜在勳,民貸不報,討酒濫杖,爲先罷黜,其罪狀,令攸司稟處事,判付內,此是變怪也。幺麽一鎭將之侵暴殘民,至於此極,萬萬痛駭,不可尋常處之。自兵營拿致,大會軍民,限死嚴棍三十度後,移送海營遠惡地充軍事,命下矣。位羅鎭萬戶姜在勳,拿致兵營,大會軍民,限死嚴棍三十度後,移送海營遠惡地充軍之意,分付該道帥臣處,何如?傳曰,允。
刑曹啓曰,議政府啓辭內,頃以靈光前邸吏梁在洙,還穀偸弄査徵事,伏承知入之下敎矣。二萬七千餘兩,今已準捧,方行關該道,使之輸去,而梁在洙,及居間譸張人,令秋曹,分輕重勘放之意,敢啓。傳曰,知道事,批下矣。梁在洙等,間因廟飭,所逋還錢,嚴囚畢捧,而究其源委,梁漢持券在京者也。下去綢繆,圖出還穀者,卽金源祚是已。論厥罪狀,輕重自在,源祚,卽其地定配,以謝靈光之民,在洙,縱無所犯,給券亦罪也。不可全釋,刑問一次,徵放之意,敢啓。傳曰,知道。
以全羅監司鄭健朝狀啓,同福縣民家失火事。傳曰,當此農節,民家燒燼,聞甚矜惻,元恤典外,別加顧助,趁卽結構奠接之方,廟堂措辭,分付。
判敦寧李景在箚曰云云。答曰,省箚具悉卿懇。愼節奉慮,所辭藥院之今姑勉副,卿其安心調理。仍傳曰,此批答,遣史官傳諭。
上在昌德宮。停常參·經筵。
自前夜寅時至開東,灑雨下雨,測雨器水深四分。
傳曰,孝寧大君祠版,今日入城,致祭紙祗受,在邇云。而祀孫之尙在儒服,甚是欠事,獻陵參奉作窠,令該曹,問名口傳擬入。
大王大妃殿傳曰,望祭攝行磨鍊。
傳曰,藥房提調許遞,前望,入之。
內醫提調前望,入之。金賢根落點。
傳曰,摠管竝許遞,前望,入之。
摠管前望,入之。副摠管李基碩·鄭歧源·鄭圭應·李根永·李鍾承·李容象·趙台顯·蔡東健·任弘模·李熙永落點。
政院啓曰,明日傳香禮房承旨,當爲齋宿,左承旨尹滋承,所當牌招,而拘於廳規,不得請牌,何以爲之?敢稟。傳曰,牌招。
以慶尙監司徐憲淳狀啓,聞慶縣監李鳳震身死事。傳曰,令該曹,口傳差出,不日下送。
右副承旨李鎬俊書啓,以爲臣敬奉聖批,傳諭于左議政金炳學,則以爲臣,四徹附對,三上辭牘,猶不知止者,出於有萬必辭之義,批旨敦迫,至以殷漢君臣上下交湏之盛,期責之。尤非賤臣,所敢承聞者,殷漢,尙無。降而後代,未有君明相不賢者,臣固無狀,惟以事君無欺,爲畢生鏤肺之符矣。聖明,竟不諒止,則命之窮矣,不知攸對云矣。臣旣承偕來之命,姑爲仍留之意,敢啓。傳曰,知道。
傳曰,以諭者四,以批者三,而敷心之言,今無餘藴。予之必欲致卿,卿之必不可辭,雖質之通國之人,皆無異辭矣。知時好雨,四野周洽,天人相感,其理之不忒,有如是者,卿於此時拜命,不亦氣像甚好乎?予方臨軒而俟之事,偕來承旨,更爲傳諭,期於偕來。
右副承旨李鎬俊書啓,臣敬奉聖諭,傳諭于左議政金炳學所住處,則以爲臣,洊承聖諭,至以時雨周洽氣像甚好,勉臣起臣,不審我殿下以用汝作霖,自卿得雨,倫比於不當擬似之賤耶?蔽一言曰謬恩也。情蹤到此,進退維谷,縮伏竢勘云矣。臣旣承偕來之命,故姑爲仍留之意,敢啓。傳曰,知道。
兵曹啓曰,今此動駕時,領軍之將,不可不備,而內禁衛將,今方有闕,依前例口傳差出,以爲進參之地,敢啓。傳曰,知道。
刑曹啓曰,未就捕船主中,四百二十石犯逋罪人金雲天,自韓山地,上來自現矣。依前批旨,嚴刑一次後,全羅道萬頃縣古群山定配所,卽爲押送之意,敢啓。傳曰,知道。
刑曹啓曰,昨春義州餉錢犯用之金仁赫,待準納勘處事,草記蒙允矣。仁赫所犯條七百四十一兩四錢二分,旣已準納,下送本府,仁赫則依大明律監守自盜二十五貫以上,杖百流三之文,決杖一百後,平安道鐵山府定配所。卽爲押送之意,敢啓。傳曰,知道。
前左贊成金炳學疏曰,伏以臣申控衷懇,跡涉徼寵,一往方命,蔽有餘辜,何問不加,誨諭荐勤,干冒威尊,汔不知止,凘壞義分,諒非得已,顧臣期不敢膺旨者,顧其情,亦窮且慼矣。誠以今日進臣,則政敎一跌,明日斥臣,則國事萬幸,未聞相非其人,而其國治者也。是以論其世者,必於其相,得房·杜而成文皇之政,登文·富而致仁宗之治。我聖上,新服寶命,惟休無彊,慈聖,誕敷簾化,威惠竝行,民生困瘁而旣勞徠之,俗習渝弊而旣變化之,貪墨肆行,紀綱一頹,而亦旣懲創之,振肅之,若謂之已治已安,則未也。外他種種可憂,指不勝摟,安危之機,汚隆之分,在一着手,間不容髮,其維持矯捄,不底於危汚者,惟在輔相之得其人耳。方耆俊在服,布濩經濟,元輔碩德,殿下之所倚毗也。兩樞諸賢,殿下之所傾嚮也。調元寅亮,綜三事而翊萬機,均之有已,試之茂績,其協心共貞,洪濟時艱,不患無了一代事者也。殿下之相,賢矣。殿下之國,治矣。焉用如臣下愚,濫廁其間,扮作古所謂紙糊相國爲也。藉曰徒以居鼎而榮寵臣,姑其伴食而縻羈臣,沙堤大城,備其儀觀,爲一時赫耀而止者,於民國無傷云爾,則究其事理,寧有是也?恩禮,不可以濫褻,黜陟臧否,不可以不明也。惟名與器,亦不可以假人也。或不愼於斯,小而啓賢愚混淆之塗,大而替朝廷嚮威之柄,駸駸然末流憂慮,有浮於臣之所陳數伴事弊矣。名以大官,冒據承佐匡弼之地,不能矯一事捄一弊,仰塞我殿下託畀期勉之盛,乃反嵫益其憂虞事弊,則臣雖萬被威罰,將安所補,此臣所謂政敎一跌,國事萬幸,係臣一進退也。臣之本末長短,前後章奏,亦已悉暴無隱,切庶幾不待重言復言,已燭其萬不承當,而最其迷闇局滯,不過世務荒嬈匏竟之猷。爲問其年,則未及知命,而自分其虛度一生。考其秩則已竊孤卿,而積有所辜負兩聖,重以畢生貞祟,在乎聽官之蔀蔽,自承非常常命,五內失守,一倍添劇,筵席諄覆,承諾無計。況聚會精神,與聞機務,周施廊廟之末議,夾贊軍國之大事,尤非可擬而可强者,臣之去就,於是乎判矣。情實如彼而敦迫日隆,遭遇如此而逋傲日積,天高地厚,頓軀靡所,殆臣命卒之秋也。精爽已遁,惶厄轉㞃,冒死游瀆,言無次序,惟聖明,特垂憫恤,更稟慈旨,亟準臣必辭之請,繼議臣當勘之律,以存國體,以安私分,則臣當生生隕結,以報終始全保之至仁渥澤,臣無任云云。答曰,省疏具悉卿懇。種種時弊之指不勝摟,卿所臚陳,切中其要,而安危汚隆,惟在輔相之得人,亦卿之篤論也。是以,予所倚毗者,元輔之碩德也。予所傾嚮者,西樞之諸賢也。抑又思之,貞觀之治,未必房·杜已也。嘉祐之盛,不止文·富已也。學古訓而監成憲,傅說之告君也。集衆思廣忠益,諸葛之佐漢也。折衷斯言,則協心共貞,弘濟時艱,卿實不得辭焉,卿勿復固辭。嗚呼,念我先神后之勞爾先,不獨殷后之告厥臣也。卿其可不體予至意乎。仍傳曰,偕來承旨傳諭,期於偕來。
江華留守李寅夔疏曰,伏以流序易嬗,孝文殿望奠,又啓,伏惟聖慕,僾然如新,仍伏念臣待罪秋官,居然歲改而月屢易矣。禁暴詰慝,未有一半分稱塞,居恒愧恧,惟譴何是俟,千萬不自意。伏奉除旨,以臣爲江華府留守者,臣歷日怔營,益不知所以自措也。夫分司,隆寄也。保釐,丕責也。苟非有剸綜之幹諝,歷試之績庸,則莫宜濫授而冒據。況是府,原廟之耿光孔邇,石室之祕藏長護,控江海而擅臨淮之形勝,戒陰雨而若晉陽之保障,其體貌之尊,關防之壯,非他重藩巨鎭之可比。而以其壞地之不遠,粗有傳聞之所知,樓櫓廩庾,近多凋瘵,甲兵舟楫,太半朽鈍,是豈如臣空疏所可句檢而改觀也耶?臣之無似,臣自知之,樗材多散,楡景已曖,精力短而病於理煩,智慮淺而拙於涖事,早晏隳職,明如執契。而猶復貪榮戀祿,揚揚然趨膺欲行留后之事,以冀僥倖於尺寸之收者,不其僨矣乎?參倚已熟,承當無路,略綴短章,冒瀆崇聽。伏願聖上,仰稟東朝,將臣新授職名,亟許鐫改,以幸公私焉,臣無任云云。答曰,省疏具悉。卿其勿辭察任。
乙丑三月十三日巳時,上御觀物軒。觀講入侍時,領敦寧金左根,講官洪鍾厚,參贊官李後善,檢討官任孝直,假注書金文敎,記注官任膺模,別兼春秋洪鍾學,各持小學第三卷,以次進伏訖。
乙丑二月十三日申時,上御觀物軒。召對承旨,持公事同爲入侍時,參贊官李後善,侍讀官申道熙,檢討官任孝直,直閣李世用,假注書金文敎,記注官任膺模,別兼春秋趙寅燮,各持小學第三卷,承旨。缺
上在昌德宮。停常參·經筵。
自前夜人定至開東,灑雨下雨,測雨測雨器水深四分。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,訓鍊大將任泰瑛,禁衛大將李景夏,御營大將許棨,以城外濬川疏洩處躬審事,今方出去矣。所佩命召,及李景夏,右邊捕盜大將所佩命召,及大將牌傳令牌,何以爲之?敢稟。傳曰,竝仍佩往來。
傳曰,禮房承旨馳詣宗廟·景慕宮·永禧殿,奉審摘奸以來。
傳曰,動駕只隔數夜矣。特授卿藥院之任,實以予起居節宣,皆卿平日所慣詳而然也。此時此任,有若强迫,其在禮遇,誠有歉焉。雖然,以卿雅量,豈不見諒乎?卿其勿復相持,卽爲幡然,以釋予渴望之懷焉事,偕來承旨,更爲傳諭于左議政,期於偕來。
大王大妃殿傳曰,卿於是職,必不當如是遜讓,故予亦日企造朝之報,而尙此固守謙悒,實非所望於卿者也。知遇之盛,卿可以孤之乎?時事之艱,卿可以辭之乎?處地之自異於人,卿又可不念乎?以卿望實之隆,才德之備,若不可居於是任,則其將借才於異代乎?雖古之君子,若値卿今日所値,則必當慨然膺命矣。聖主臨軒,方切延佇,卿其亟思駕屨之義焉事,偕來承旨,一體傳諭。
左副承旨李鎬俊書啓,臣敬奉聖諭,傳諭于左議政金炳學所住處,則以爲臣見叩嘗藥之銜,有關於起居節宣,勉之誨之,況慈旨嚴重,責臣以固守謙挹,仰孤知遇之盛,臣亦粗具彝性者耳。豈或縺自退託,妄效古大臣出處,不念兩聖殿下特達之則,不世之遇,甘自歸於孤恩負國之科乎?到今事體分義,他不暇顧,惟當進借方寸之地,悉暴未卒之懇,而邇臣之多日相守,案增悚仄,先賜召還,不勝幸甚云。而臣旣承偕來之命,姑爲仍留之意,敢啓。傳曰,知道。
傳曰,今見拊奏,左相,俟間造朝云,爲國事萬幸。偕來承旨,還入,以安大臣之心。
傳曰,向前減下,備堂還差下。
傳曰,再明日,次對爲之。
奎章閣啓曰,明日,卽奎章閣奉審日次,臣進詣擧行之意,敢啓。傳曰,知道。
以公忠監司申檍狀啓,槐山郡民家失火事。傳曰,聞甚矜惻,元恤典外,別加顧助,卽爲結構奠接之方,廟堂,措辭分付。
以南兵使許熠狀啓,砲手軍,挽近以來,轉至渙散,更置別砲衛軍,均排於洪原等邑,依親騎衛例,設科試才,則擧切樂赴之心,尤爲不虞之備,事係軍政,不敢擅便,令廟堂稟處事。傳曰,事甚好矣。自政府,定式行會。
以平安監司洪祐吉狀啓,楚山府民金鳳一獄事,趁不行檢,竟至舁屍遠訴之境,事未前有,萬萬駭妄。該府使李敏道爲先罷黜,其罪狀,令攸司稟處事。傳曰,令該曹,口傳差出,不日下送。
吏曹,口傳政事,以李國寧爲聞慶縣監,李周興爲楚山府使,李達源爲獻陵參奉。
禮曹啓曰,今番監試初試,二所入格人,咸興幼學金斗運,初不上來,替人呈券,以至兩場俱中,傳聞狼藉,揆以士習,極爲駭然。原榜目中拔去,付標以入,而其罪狀,令攸司,考律處置,何如?傳曰,移送秋曹,嚴刑一次,遠惡地定配充軍。
兵曹,口傳政事。以李承俊爲內禁將。
刑曹啓曰,金仁爀,纔以發配,卽接其所訴,則渠母年今七十八,而無他兄弟云矣。使之考籍,果爲的實,依法典收贖放送之意,敢啓。傳曰,知道。
義禁府啓曰,平安監司洪祐吉狀啓內,楚山府使李敏道爲先罷黜,其罪狀,令攸司稟處事,啓下矣。李敏道時在任所,依例發遣府書吏交代後,拿來,何如?傳曰,待待命拿囚。
宗正卿李敦榮疏曰,伏以臣久參籌銜,至叨貢市堂上關北句管,顧其職則燮贊廊廟之訏謀,參聞軍國之機務,初非如臣者,所可冒據,而居已經歲矣。簿領樞要,固無論已,竝與行隊,陳㞃而亦闕常例,滿心愧恧,若無自容,愚闇,卽其素稟而近益昏聵,疾病積力貞祟而近益危綴,何官非虛靡,而先自此兼任而鞶遞之,則亦爲一分之幸,所以略控苦衷,冒瀆崇嚴。伏乞聖明,俯垂鑑諒,仰稟東朝,將臣政府備局之任,竝賜鐫改,以安私分焉,臣無任云云。答曰,省疏具悉。所辭貢市句管,何可竝遞?句管則許遞。
乙丑三月十四日巳時,上御觀物軒。勸讀入侍時,講官鄭基世,參贊官李鍾淳,侍讀官金奎弘,假注書金敬均,記注官安翊豐,別兼春秋趙定燮,各持小學第三卷,以次進伏訖。
乙丑三月十四日申時,上御觀物軒。召對入侍時,泰贊官尹滋承,侍讀官金奎弘,檢討官任孝直,直閣李世用,假注書金敬均,記注官安翊豐,別兼春秋趙定燮,各持小學第三卷,以次進伏訖。
上在昌德宮。停常參·經筵。
藥房提調金賢根,副提調金炳地啓曰,伏未審,日間,聖體,若何?寢睡·水刺之節,何如?臣率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣。卿等,不必入侍矣。大王大妃殿·王大妃殿·大妃殿口傳問安。答曰,知道。
政院啓曰,議政府郞廳來言,今日,賓廳日次,而領議政趙斗淳有身病,左議政金炳學未肅拜,右議政未差,不得來會云矣。敢啓。傳曰,知道。
傳曰,同副承旨許遞,前望,入之。
承旨前望,入之。李裕奭落點。
政院啓曰,行都承旨金炳地藥院進,左承旨尹滋承不爲仕進,左副承旨李後善式暇出去,同副承旨李鎬俊式暇,右副承旨李裕奭未肅拜。院中只有臣一人,伴直無人,右副承旨,卽爲牌招,何如?傳曰,允。
政院啓曰,右副承旨李裕奭牌不進,伴直無人,左承旨尹滋承,所當牌招,而拘於廳規,不得請牌,何以爲之?敢稟。傳曰,牌招。
傳曰,右副承旨許遞,前望,入之。
承旨前望,入之。張厚植落點。
以左承旨尹滋承牌不進,罷職傳旨。傳曰,只推。
政院啓曰,卽者,校理金奎弘,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,政官,牌招開政。
傳曰,法司堂上與戶曹堂上許遞,今日政,差出。
傳曰,惠陵參奉鄭植陞六。
傳曰,予於麟坪大君·南延君·豐恩府院君,尊敬自別矣。今於配享敎書,改稱告書,又不當稱之以卿,改稱爲公。
傳曰,今番式科會試,予踐祚後初設之大比也。宗親各派,當爲應擧者,未知爲幾人,而近來朝家之敦,尙宗誼,乃中外之所共知者也。今亦不可無示意,璿派諸人,竝付之榜末,以明百世一室之義,至若豐壤趙氏,卽我慈聖本宗也。在予孝理之地,圖所以一時供歡,不亦美乎?亦爲竝付,而如是許赴之際,苟不到底探察,則必多淆雜之弊,當者之隨現勘律,姑置勿論,美事之反致乖謬,寧不關心?璿派人則自宗府收單,豐壤趙氏則亦自敦寧府收單,竝一一考準,修成冊移送四館所,俾各赴擧之地,可也。
政院啓曰,卽者,司譯院官員來言,譯科初試,今十八日,當爲開場,而提調申錫禧在外,何以爲之?而李載元,身病不得設行云。卽爲牌招,何如?傳曰,竝許遞。
吏曹,口傳政事。工曹判書申觀浩,漢城判尹朴珪壽,以上相換事承傳。
奎章閣啓曰,景慕宮望廟樓,今望奉審,無頉之意,敢啓。傳曰,知道。
以平安監司洪祐吉狀啓,龍崗縣令趙南淳遭母喪事。傳曰,令該曹,口傳差出,不日下送。
以吏曹參議,曺錫元牌不進,罷職傳旨。傳曰,只推。
以司謁口傳,下敎曰,自明日,次對爲始,引見傳敎與座目,以大臣政府堂上擧行。
議政府啓曰,卽見京畿監司趙在應所報,則以爲本營各樣支放,專靠於還耗作錢。而挽近糶耗掃如,凡務昌披,所以有湖南免稅之移畫取剩,而行之數年,猶患不贍矣。乃至癸亥,以取耗錢中四千兩,移付惠廳,矯捄之節,乍完而旋罷,分付該廳,永勿責納爲辭矣。稅剩之一彼一此,旣出於共濟之義,則今於畿營事勢之窘絀,不當以銷刻爲嫌,依所報,還付畿營,何如?傳曰,允。
又啓曰,頃伏承慈敎,以外邑吏逋窮覈登聞之意,行會各道矣。卽見公忠監司申檍啓本,則以爲道內逋穀,雖己蒙蕩,罪名尙在未勘,故壬戌私逋時,名載逋案者,到底査櫛,則糶糴之多年廢却,已無可言,而或有來歷失階,流亡居多,所謂生存犯逋者,百石以上,爲七十六名,而百石以下,煩不枚擧,自臣營,從重科治事,待處分擧行計料,而犯逋諸漢,竝牢囚各該營邑,請令廟堂稟處,已遞守令及見在官守之犯用幾許,姑無現發故交遞後,反庫等節,一依筵奏定式,嚴辭措飭,吏輩房任,亦以久勤差出事,措辭知委云矣。公穀公貨,一入吏胥之手,百計千方,乾沒乃已者,全由於法意之蕩然而然也。年來積逋特蕩,曠恩至渥也。而此爲民間流亡,指徵無處,及吏輩奴令,身死以後之謂也。安有其身無恙,而坐邀僥倖事會之理也?第念特蕩之下,用寓寧失之政,亦信不可去之義也。今此成冊中千石以上金魯興,令道臣,大會軍民,梟首警衆。其餘九百石至二百石人,令道臣,分等刑配。一百石以下,自各其邑,嚴刑懲勵後,形止陸續報本府。諸道公儲之枵竭,有非一朝一夕之故,守令始逋掩逋之罪,擧八路,孰之不然,姑爲勿論,吏任,肩次分差,永永恪遵,毋或踰越之意,申明操飭,何如?傳曰,允。
又啓曰,釜山前後僉使所犯公貨中,三人準納之外,其餘汔無動靜,而向來特敎處分,爲其紓力措辦而然,則其所感悚憧憧,期欲了刷,當復如何,而一向伈泄,尤極駭然,李圭夏·李鍾正,更爲拿問嚴勘,所囚家僮,令秋曹,刻期督捧,所捧多少,陸續報本府,洪顯參·張昌煥,特以身死勿論,雖以已準納者言之,公貨挪移,厥有當律,不可以已納,曲恕。李承駿·申泰善·李南輯,竝令該府,拿問勘處,何如?傳曰,三人,雖已準納,其在懲後立法之地,固當嚴勘,非但年久,所犯之物,今旣準捧,則豈可無容恕之道?李承駿·申泰善·李南輯,令該府,刑問一次,放送。李奎夏·李鍾正,各嚴刑二次,五年禁錮,所犯之物,特爲蕩減。
又啓曰,政府兼備局堂上中,外任遞來人,行左贊成金炳冀,行上護軍徐憲淳,行大護軍韓正敎,知事李源命,行大護軍南秉吉,行護軍金永爵,罷敍人行大護軍趙徽林·趙然昌竝還差,行大護軍徐衡淳,差下,何如?傳曰,允。
以慶尙監司徐憲淳狀啓,長鬐縣人命渰死事。傳曰,人命渰死,聞極驚慘,元恤典外,別加顧助,如有生前身還布,竝蕩減。未拯屍身,期於拯得之意,廟堂措辭關飭。
禮曹啓曰,卽伏見全羅道式年文科初試試取啓本,則樂安郡充軍元羲坤入格於三等矣。羲坤昨年增廣監試覆試時,以冒年欺上罪,充軍於該郡,而今爲入格。大典通編諸科條,有幼學以下,水軍充定者,初試入格,則免役。今此元羲坤,旣已參榜,自當免役,依法典擧行事,分付刑曹,何如?傳曰,允。
刑曹啓曰,禮曹啓辭內,今番監試初試入格人,咸興幼學金斗運,初不上來,替人呈券,以至兩場俱中,傳聞狼藉,揆以士習,極爲駭然,原榜目中拔去,付標以入,而其罪狀,令攸司,考律處置,何如?傳曰,移送秋曹,嚴刑一次,遠惡地充軍事,命下矣。謹依傳敎,罪人金斗運嚴刑一次後,平安道龍川府遠惡地,充軍定配所,卽爲押送之意,敢啓。傳曰,知道。
又啓曰,卽接全羅監司鄭健朝文移,則樂安郡邊遠充軍定配罪人元羲坤,今番文科,東堂初試云矣。取考曹上配案,則羲坤昨秋監試會試,冒年參榜罪因,傳敎邊遠充軍定配,而旣已入格,依法典免役。徒流案頉下事,分付道臣之意,敢啓。傳曰,知道。
義禁府啓曰,釜山前僉使李承駿·申泰善·李南輯,竝刑問一次,放送。李圭夏·李鍾正,各刑問二次,五年禁錮,所犯之物,特爲蕩減事,傳旨啓下矣。李承俊·申泰善·李圭夏·李鍾正,今方待命拿囚,刑推當爲擧行,而以望祭齋日相値,不得開坐,待明日擧行。李南輯,旣在待待命拿囚中,尙未就囚,待就囚擧行,何如?傳曰,允。
有政。吏批,判書姜時永,參議曺錫元牌招不進,參判宋廷和進。吏批啓曰,判書姜時永,參議曺錫元,竝牌招不進。小臣,獨政未安,何以爲之?敢稟。傳曰,仍爲之。以曺錫萬爲掌令,林肯洙爲刑曹參判,任憲晦爲戶曹參議,姜時永·南秉吉爲司譯提調,李炳敎爲奉常判官,南鍾應爲司宰主簿,趙秉式爲成川府使。贈兵參李寅達,贈左參贊宗正卿例兼知訓鍊李景夏考。再政。以尹弼鉉爲惠陵參奉。
兵批,參議金鉐進,副司猛李建玉。
校理金奎弘疏云云。省疏具悉。爾其勿辭救護。
乙丑三月十五日巳時,上御觀物軒。勸講入侍時,判敦寧李景在,講官尹致定,參贊官張厚植,檢討官任孝直,假注書金永奭,記注官宋宅薰,別兼春秋趙定燮,各持小學第三卷,以次進伏訖。
乙丑三月十五日申時,上御觀物軒。召對入侍時,參贊官李鍾淳,檢校待敎趙寧夏,侍讀官申道熙,檢討官任孝直,假注書金永奭,記注官宋宅薰,別兼春秋趙定燮,各持小學第三卷,以次進伏訖。
上在昌德宮。停常參·經筵。
傳曰,左副承旨許遞,前望入之。
承旨前望,入之。趙敬夏落點。
傳曰,在外臺諫許遞,前望,入之
臺諫前望,入之。持平趙喆增落點。
傳曰,大臣政府堂上,引見。
政院啓曰,卽者,觀象監官員來言,再明日陰陽科初試,當爲開場,而提調鄭基世,有身病,不得擧行云。卽爲牌招,何如?傳曰,掌樂二提調,相換。
大王大妃殿,以司謁口傳,下敎曰,明日勸講停。
奎章閣啓曰,守宮提學金學性,待明朝牌招,何如?傳曰,允。
議政府啓曰,新差堂上徐衡淳,今日賓對,懸病不進,事甚未安。令政院,卽爲牌招進參,何如?傳曰,允。
又啓曰,宣惠堂上有闕之代,工曹判書朴珪壽差下,使之察任,何如?傳曰,允。
以江原監司朴承輝狀啓,金化縣民家失火事。傳曰,聞甚矜惻,元恤典外,別加顧助,趁卽結構奠接之方,廟室措辭,分付。
禮曹啓曰,今番監試,初試一所,初場入格人,平山幼學申應培,初不上來,替人呈券,至於參榜,傳聞狼藉,揆以士習,極爲駭然。原榜目中拔去,付標以入,而其罪狀,令攸司,考律處置,何如?傳曰,移送秋曹,嚴刑一次,遠惡地充軍。
吏曹啓曰,惠陵參奉尹弼玹,以其身病,呈狀乞遞,改差,何如?傳曰,允。
以全羅監司鄭健朝狀啓,茂長縣監黃正淵,遭母喪事。傳曰,令該曹,勿拘常格,口傳,各別擇差,不日下送。
傳曰,茂長,方見窠矣。以其積弊之局,不可付之生手,尙州牧使趙永和除授,使之除朝辭,不日赴任。
兵曹啓曰,今此動駕時,領軍之將,不可不備,而內禁將李承駿,方在就理改差,其代,依例口傳差出,以爲進參之地,何如?傳曰,允。
又啓曰,今三月十七日,武臣堂上錄試射日次,而動駕相値,後日退行之意,敢啓。傳曰,知道。
義禁府啓曰,時囚罪人,李承駿·申泰善·李奎夏·李鍾正等刑推,當爲擧行,而今日,月食齋戒,明日,動駕相値,不得擧行之意,敢啓。傳曰,知道。
兵曹,口傳政事。以鄭寅奎爲內禁將。
御營廳啓曰,本廳別將金箕錫,身病甚重,勢難察任,改差,何如?傳曰,允。
吏曹,口傳政事。以兪初煥爲龍岡縣令。
吏曹啓目粘連。觀此議政府左議政金炳學箚子,則以爲平市司圃提調,不宜仍縻稟承慈旨,劃許改免,亦爲白有臥乎所,平市司圃署,則乃是單提調衙門,似不當仍兼是白乎矣。大臣兼帶遞仍當否,臣曹不敢擅便,上裁,何如?啓依回啓施行爲良如敎。
御營廳啓曰,本廳軍色從事官閔升鎬,身病甚重,勢難察任,改差,何如?傳曰,允。
左議政金炳學箚曰,伏以臣愚不自量,旣冒膺見職矣。循省縮蹙,無面可顯。而第臣所帶惠局,及平市司圃提擧,公格攸在,不宜仍縻。敢望殿下,稟承慈旨,劃許改免,俾有以存官方而安私分焉。取進止。答曰,省箚具悉卿懇。所辭惠局之任,今爲勉副,兩提擧,其令該曹,稟處。仍傳曰,此批答,遣史官傳諭,
乙丑三月十六日巳時,上御觀物軒。勸講入侍時,講官金學性,參贊官李後善,侍讀官申道熙,假注書金敬均,記注官宋宅薰,別兼春秋洪遠植,各持小學第三卷,以次進伏訖。
乙丑三月十六日辰時,上御熙政堂。大臣政府堂上引見入侍時。左承旨尹滋承,假注書金永奭,事變假注書金尙萊,記注官鮮于昇,別兼春秋洪遠植,領議政趙斗淳,左議政金炳學,政府堂上金學成·鄭基世·李圭徹·尹致定·姜時永·韓正敎·李㘾·趙然昌·金炳德·李景純·任泰瑛·申觀浩·金炳雲·李源明·金炳㴤·金應均·洪鍾序·許棨·金世均·申道熙,以次進伏訖。上曰,史官·分左右。斗淳進前問候,各殿問候訖。大王大妃殿傳曰,實錄之役,當於何時告竣乎?斗淳曰,似在四月間矣。炳學曰,今纔初割付,以臣愚見,似拖到五月而告竣矣。缺命次對爲之。斗淳曰,大典通編,成于正宗乙巳,今爲八十年矣。其間受敎與稟奏定式之關於條例者,必裒輯一通,臨事審閱,亦率由不忘之義也。待實錄告功後,別爲開局,差出堂郞,以爲分掌會稡之地,恐好,故仰達矣。大王大妃殿答曰,依爲之。出擧條斗淳曰,年分中舊災名色,實是究說不得之事,前後提飭,顧何如也。而臨其時則中外持難,殆近騖勝,過其時則因循寢置,有若相忘,今年明年,徒使國家土地,歸之窅冥難知,力筆舞弄之中,而莫之辨詰,古今安有是事乎?永川浦非曰無之,移生懇闢,土無遺利,而査起不過毫毛,仍陳依舊丘山兩湖三萬餘結,便成金石不刊之掌故,減一束刪一負不得事理之無謂。且置,後之視今,得不瞠然而駭惑乎?以臣此奏,更爲行會諸道,實心搜剔,到底鉤覈,有則曰有,無則曰無,秋後年分,毋得如前混冒。而或曰改量之前,核實爲難,此有不然者,流來舊災,卽永陳處也。陳不陳,一見便瞭然,何必待操繩尺立標準,然後知之乎?是皆厭避挨過之說,不當拘牽前却,以趣目下便宜,竝措辭申飭,何如?大王大妃殿答曰,予於此,欲一番言之矣。有限國結,到此,誠極寒心,各別申飭後,更爲奏之,可也。出擧條斗淳曰,節使別使留館日字,各有限定,而或因事故,或因文書之遲滯,還發,差退幾日則有之,而挽近節使還發之後,行中之散匿逼留,便成謬例,甚至有提督操束驅脅之擧,其爲貽羞,寧欲無言。況山海關出與入,必同時,毋或先後,法意爲然,而聞今番節行到柵時,行中之隨來者,不過四五人云。大抵此輩之落後未發,雖緣不得己之實狀,而所謂實狀,出場無期,則其將經閱時月於使行已發之後耶?回還三使臣,從重推考,不飭之首譯,及行中落後之人,竝令攸司,從重科治,何如?大王大妃殿答曰,依爲之。出擧條斗淳曰,左贊成金炳冀貢市堂上差下,右贊成鄭基世,有司堂上差下,大護軍趙然昌關北句管差下,而句管之必以曾經本道道臣,差下,古規也。關東句管大護軍趙獻永,湖西句管差下,行都承旨金炳地,關東句管差下,何如?大王大妃殿答曰,依爲之。出擧條斗淳曰,前司僕正鄭允容,年前曾經蔭正人加資時,因其時大臣內擧之嫌,不免見漏。且其文識吏事,雅有聲譽,一體加資,前參奉鄭龜錫,讀書篤行人也。聞其年,將近八耋,不可但以一命,收錄而止,特授六品職,以爲次次奬用之地,恐好故,仰達矣。大王大妃殿答曰,依爲之。出擧條斗淳曰,廣州留守閔致久,正卿以後,當有貤榮,而所後家則已蒙贈典,依近例,移施其本生家,何如?大王大妃殿答曰,依爲之。出擧條斗淳曰,大護軍宋來熙·趙秉悳,特旨進擢之後,當有追榮之典,而儒賢,旣不以官爵資級自居,每因筵稟而施之故,仰達矣。大王大妃殿答曰,依爲之。出擧條斗淳曰,前摠管金永求,摠管李熙永,當有追榮,而所後家則無可施處,竝移施其本生家,何如?大王大妃殿答曰,依爲之。出擧條炳學曰,臣之冒膺匪據,夫豈萬有一櫬似而然哉?瞻絶之聖恩,不可孤負懇惻之慈敎,未敢違越而甫入脩門,抗顔慙恧,漸近文階,措躬縮蹙,且僭且愄,莫適方向,以臣視臣,不過是貽羞具瞻而止矣。使臣粗知廉恥之爲大防,辭受之爲大節,積誠血懇,有足以感回天心,則顚倒昌披,必不至此,而此猶一已私耳。我殿下以今日朝廷,爲己治己安,而姑此假其名而備其位乎?民國事計,艱虞溢目,政湏君臣上下,聚精會神,亟圖匡濟之會也。此時輔相之關係果何如,而不詢于廷,不稽于卜,擧而畀之,不少難愼乎?或以經術,或以德量,或以謀猷,此其爰立之大略,而臣則將何學識,匡輔君德,將何力量,鎭壓物情,將何才智,協贊廟務乎?若臣之極無能最不類,決不堪承,當以疏以奏,悉暴無藴,筵體絶嚴,不敢縷縷。而第以臣家世受恩欲報之德,摩放赴蹈之所不辭,況任官而至宰相,人士之上榮也。懷必報之地,處至榮之地,苟有尺能寸長之可以裨報,臣亦何苦而屢瀆不以瀆乎?殿下旣敦迫致臣,則命令已行矣。臣亦黽勉肅命,則義分粗伸矣。惟早斥退,毋至公私僨誤,千萬血祝。大王大妃殿答曰,卿之此時拜相,朝野之依望,浹洽卿湏,盡心輔導,以光主上聖德焉。出擧條道熙曰,伏念致治之道,亶不在他講學,而先小學爲修治基。伏願殿下,法我英廟,重講此書,凡於句語之間,無或泛過,念玆懋哉。上曰,所陳甚好,當體念矣。出擧條以下缺
乙丑三月十六日申時,上御觀物軒。召對入侍時,參贊官尹滋承,侍讀官申道〈熙〉,檢討官任孝直,直閣李世用,假注書金敬均,記注官鮮于昇,別兼春秋洪遠植,各持小學第三卷,以次進伏訖。上曰,史官,分左右。
上在昌德宮。停常參·經筵。
毓祥宮·延祐宮展拜,還入齋室後,藥房·內閣·政院·玉堂,口傳問安。答曰,知道。
大王大妃殿·王大妃殿·大妃殿,遣承旨口傳問安。答曰,知道。
宣禧宮展拜,還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
傳曰,左副承旨·右副承旨許遞,前望入之。
承旨前望入之。尹秉鼎·申轍求落點。
傳曰,肇慶廟·慶基殿修改時,地方官以下別單,書入。
傳曰,政官牌招開政。
傳曰,在外戶曹參判許遞,今日政差出。
傳曰,禮房承旨,馳詣受香諸處,奉審摘奸以來。
傳曰,日昨特敎之後,東朝聖旨以豐壤趙氏之不宜,比同於璿派敦宗之擧,屢有下敎,懇惻諄複,聖德之謙挹,至此,不勝欽仰,其在養志之道,予小子,何敢不承順乎?趙氏儒生,付之榜末,一節還收。
傳曰,活人提調·典設提調許遞,今日政差出。
吏曹,茂長縣監單,趙永和除授事,承傳。
傳曰,典翰未差之代,今日政,差出。
傳曰,典翰,以曾經東壁人,通淸以入。
奎章閣啓曰,大駕今已還宮,守宮提學金學性,依定式減下,何如?傳曰,允。
議政府啓曰,長興府使,今當差代矣。自來弊局,不可不擇送,勿拘常格,擬入之意,分付銓曹,何如?傳曰,允。
都摠府啓曰,今日入直內三廳·武兼·禁軍及軍兵等,當爲中日習射技放,而動駕相値,不得設行之意,敢稟。傳曰,知道。
禮曹啓曰,卽接京居幼學李有善所志,則以爲矣身,辛酉式文科初試一所參榜,而會試時,遭制陳試矣。伊後改名祖益,而今將以李祖益應講,依已例,啓稟釐正矣。依所訴,原榜目中,改付標以入之意,敢啓。傳曰,知道。
又啓曰,卽接江華幼學閔熙春所志,則以爲矣身,甲子年合製四書入格矣。伊後名字,改以羲春,依已例,啓稟釐正云矣。依所訴,原榜目中,改付標以入之意,敢啓。傳曰,知道。
刑曹啓曰,今十六日大臣政府堂上引見入侍時,領議政趙斗淳所啓,節使別使留館日子,各有定限,而或有事故,或因文書之遲滯,還發之差退幾日則有之,而挽近節使之還發之後,行中之散匿逗遛,便成謬例,甚至有提督操束驅脅之擧,其爲貽羞,寧欲無言,況山海關出與入,必同時而毋或先後,法意爲然。而聞今番節行到柵時,行中之隨來云者,不過四五人云。大抵此輩之落後未發,雖緣未得已之實狀,而所謂實狀,出場無期,則其將經閱時月於使行已發之後耶?回還三使臣,從重推考,不飭之首譯官,行中落後之人。竝令攸司,從重科治,何如?大王大妃殿答曰,依爲之事,命下矣。節使一行,尙未還,渡江首譯,及落後人等,待上來擧行之意,敢啓。傳曰,知道。
有政。吏批,判書姜時永,參議曺錫元進,參判宋廷和牌招不進。
吏批啓曰,尙州牧使,今當差出,而本州以嶺南雄邑,物衆地大,素稱難治,不可不擇差,他道有聲績未準朔守令。竝擬,何如?傳曰,允。
以黃仁夏爲司諫,柳致好爲正言,閔升鎬爲典翰,李彙濬爲戶曹參判,洪祐命爲禮曹參議,宋廷和爲典設提調,洪在喆爲平市提調,徐憲淳爲司圃提調,李宜翼爲活人提調,趙在肯爲惠陵參奉,金曾鉉爲尙州牧使,前正言鄭允容,今加通政加資事,承傳,觀象監提調鄭基世,掌樂提調趙得林,已上相換事承傳。再政。以李明應,爲副應敎,朴鳳夏爲長興府使。三政,以李承臯爲校理,金炳基爲沃川郡守,四政,以金觀秀爲社稷令,五政,以鄭龜錫爲引儀。
乙丑三月十七日辰時,大駕詣毓祥宮展拜,仍詣延祐宮·宣禧宮展拜,擧動入侍時,行都承旨金炳地,左承旨尹滋承,右承旨尹秉鼎,左副承旨李鍾淳,右副承旨申轍永,同副承旨張厚植,史官缺,檢校直提學金炳地,直提學李載元,直閣李世用,檢校待敎閔奎鎬·鄭範朝·趙成夏·洪承億·趙寧夏·李載冕以次侍立時,至通禮跪啓請外辨。上具白布裹翼善冠,白布裹烏犀帶白皮靴,乘輿出宣化門,藥房提調金賢根,副提調金炳地進前問候訖。仍出協陽門至延英門外,上降輿步過至仁政門外,上乘輦出敦化門,進發至毓祥宮大門外,上降輦,乘輿至齋室門外,降輿入齋室,少頃,通禮跪啓請出次,上出次。通禮導上詣版位,贊儀唱再拜,上行再拜禮,陞詣宮內,奉審訖。仍詣冷泉亭,詣版位,行四拜禮,陞詣奉審訖。仍降階,大臣進前問候訖。仍詣延祐宮詣版位,行再拜禮,仍爲奉審訖。仍詣宣禧宮詣版位,行再拜禮,仍爲奉審訖。還入齋室。傳曰,近地童蒙,當試取於洗心臺矣。內閣一提學考試。出傳敎少頃,通禮跪啓請出次,上出次,乘輿。出宮大門降輿。乘輦進發至彰義宮前降輦。步過仍乘輦,由敦化門至仁政門,降輦乘輿至延英門外,步過乘輿入協陽門,承旨請出標信,解嚴。上由宣化門還內,諸臣以次退出。
上在昌德宮。停常參·經筵。
政院啓曰,左承旨尹滋承,右承旨尹秉鼎,右副承旨申轍求,今日,不爲仕進,竝卽牌招,何如?傳曰,允。
以左承旨尹滋承,右承旨尹秉鼎牌不進,罷職傳旨。傳曰,只推。
傳曰,同副承旨許遞,前望,入之。
承旨前望,入之。金輔鉉落點。
傳曰,修撰許遞,前望,入之。
玉堂前望,入之。修撰金炳翊·李鍾正,副修撰金聲根·趙定燮落點。
以全羅監司鄭健朝狀啓,谷城縣監朴麟壽,三載居官,一心精白,今將瓜孰,民皆願借,以此實績,合有褒典,限一年姑爲仍任,令該曹稟處事。傳曰,此倅事,極庸嘉尙,特爲許施,兒馬一匹,賜給。
吏曹啓曰,昨日政,水原判官鄭基命,安城郡守相換下批,而方在前任,瑞興府使,時解由未出中矣。臣之曚然不察,不勝惶恐,而原單子,勿施,何如?傳曰,勿拘。
傳曰,解由,法意本是緊重,而近者屢轉雄邑之守令,避其弊邑之擇差,掩置文簿,不卽磨勘,有此銓曹之所失,亦關朝令矣。遞後三朔內,趁卽磨勘,更無如前之習事,自該曹申飭。
以黃海監司洪淳穆狀啓,安岳郡民家失火事。傳曰,聞甚矜惻,元恤典外,別加顧助,卽爲結構奠接之方,廟堂,措辭,分付。
以京畿監司趙在應狀啓,驪州牧民家失火事。傳曰,民戶之當農燒燼,極爲矜惻,元恤典外,別加顧助,卽爲結構奠接之方,廟堂,措辭,分付。
以全羅監司鄭健朝狀啓,羅州等邑民家失火事。傳曰,當此農時,民家燒燼,聞甚矜惻,元恤典外,別加顧助,趁卽結構奠接之方,廟堂,措辭分付。
禮曹啓曰,卽接豐基幼學南基敬所志,則以爲矣身,今番監試·初試二所,初場入格,而會試時,名字改以基炳赴擧,依已例啓稟釐正云矣。依所訴,原榜目中改付標以入之意,敢啓。傳曰,知道。
又啓曰,卽接豐基幼學黃基敬所訴,則以爲矣身,今番監試·初試,本道左道兩場入格,而會試時,名字將欲改以止敬赴擧,依已例,啓稟釐正矣。依所訴,原榜目中,改付標以入之意,敢啓。傳曰,知道。
又啓曰,貞陵陵上莎草修改吉日時,來四月十二日卯時推擇,啓下矣。陵上莎草修改時,有設都監擧行之例,亦有因特敎勿設都監,政府以下進去監董之例,今番則,何以爲之乎?敢稟。傳曰,政府以下,進去。
刑曹啓曰,禮曹啓辭內,今番監試·初試一所,初場入格,平山幼學申應培,初不上來,替人呈券,傳聞狼藉,揆以士習,極爲駭然。原榜目中拔去,付標以入,而其罪狀,令攸司考律處置,何如?傳曰,移送秋曹,嚴刑一次,遠惡地充軍事,命下矣。謹依傳敎,罪人申應培,嚴刑一次後,全羅道樂安郡遠惡地充軍定配所,卽爲押送之意,敢啓。傳曰,知道。
義禁府啓曰,釜山前僉使李承駿·申泰善等,刑問一次,放送。李奎夏·李鍾正,各嚴刑二次,五年禁錮。所犯之物,特爲蕩減事,傳旨,啓下矣。李承駿·申泰善,刑問一次,訊杖各三十度後,竝放送。李圭夏·李鍾正等,嚴刑二次,訊杖各三十度而待栲限,更加嚴刑之意,敢啓。傳曰,知道。
乙丑三月十八日辰時,上御觀物軒。勸講入侍時,講官洪鍾序,參贊官李鍾淳,侍讀官李承臯,假注書金永奭,記注官安翊豐,別兼春秋洪遠植,各持小學第三卷,以次進伏訖。
乙丑三月十八日申時,上御觀物軒。召對入侍時,參贊官申轍求,侍讀官李承臯,檢討官任孝直,直閣李世用,假注書金永奭,記注官安翊豐,別兼春秋洪遠植,各持小學第三卷,以次進伏訖。
上在昌德宮。停常參·經筵。
政院啓曰,左承旨尹滋承,右承旨李鍾淳,今日不爲仕進,竝卽牌招,何如?傳曰,允。
以左承旨尹滋承,右承旨李鍾淳牌不進,罷職傳旨。傳曰,只推。
政院啓曰,行都承旨金炳地,右承旨尹滋承,右副承旨李鍾淳,不爲仕進,行左承旨金輔鉉,齋宿進,同副承旨,未差,院中,只有臣一人,伴直無人。右副承旨李鍾淳,旣有只推之命,更爲牌招,何如?傳曰,允。
又啓曰,卽者,吏曹郞廳來言,承旨有闕,政事取稟。傳曰,前望,入之。
承旨前望,入之。曺錫元落點。
傳曰,禮房承旨,馳詣皇壇,奉審宣武祠,一體奉審以來。
傳曰,吏曹參判有闕之代,前望,入之。
吏曹參判前望,入之。趙龜夏落點。
傳曰,吏曹參議有闕之代,前望,入之。
吏曹參議前望,入之。李裕奭落點。
政院啓曰,新除授吏曹參議李裕奭,以前任成川府使,方在解由未出中,何以爲之?敢稟。傳曰,勿拘。
弘文館啓曰,下番闕直,事甚未安。新除授修撰金炳翊·李鍾正,副修撰金聲根·趙定燮,竝卽牌招,推移入直,何如?傳曰,允。
弘文館啓曰,下番無他,推移之員,不得已上番,姑降入直之意,敢啓。傳曰,知道。
以修撰金炳翊,副修撰金聲根牌不進,罷職傳旨。傳曰,只推。
以江原監司朴承輝狀啓,鐵原府民家失火事。傳曰,聞甚矜惻,元恤典外,別加顧助,趁卽結構奠接之方,廟堂,措辭分付。
禮曹啓曰,今此甲子式年監試·覆試試官,當爲擬望以入,而參判金壽鉉,遭制,參議洪祐命,在外未肅拜,令政院,稟旨變通以爲備員擧行,何如?傳曰,許遞,前望入之。
禮曹堂上前望,入之。參判李升洙,參議申轍求落點。
又啓曰,今此式年監試·覆試,一所設場於本曹矣。上直郞廳,依例朝房移直之意,敢啓。傳曰,知道。
又啓曰,新除授參判李升洙,令政院牌招以爲監試·覆試官,同議擬入之地,何如?傳曰,允。
又啓曰,今此甲子式年監試·覆試試官,當爲磨鍊,而擬望之人乏少,實錄郞廳竝擬,何如?傳曰,允。
又啓曰,今此甲子式年監試·覆試試官,當爲磨鍊,而堂下無故可擬之人乏少,依近例,以堂上官,通融擬入,而時無職名人,令該曹,口傳付軍職,何如?傳曰,允。
又啓曰,大小科陳試人草記許赴事,曾有定式矣。己未年公都會初試入格幼學朴基恒。庚申年公都會初試入格,幼學林奎相。辛酉年監試初試入格幼學洪在益·金順鉉·金世卿·金耀·朴龜浩·金柱鉉。公都會初試入格幼學兪益煥·鄭德朝·丁基悅·李元植。壬戌年陞補初試入格幼學金壎·金建徽·成汝儉。小學初試入格幼學張鼎秀·朴潤恒。公都會初試入格幼學金殷濬·金正鉉·金禧淵。癸亥年公都會初試入格幼學李徽宰·金顯淳·白琦鎭·崔鉉九。甲子年增廣監試初試入格幼學高載章·金龍植·李在淵·趙炳大·金炳台·宋肯洙·申鶴休·金健義·宋鎭璜·朴逌壽·安左良·安挺獻·鄭夏源·徐夏淳·韓萬一·金馨植·趙秉殼·邊哲淵·李養浩·金囍源·韓致禹·申濟鎭。公都會初試入格幼學鄭商容俱爲陳試,故取考其所受公文,則明白無疑,而在喪及期服未葬人,父子俱參人,竝許陳試,法典所載。一竝許赴於今此甲子式年監試·覆試之意,敢啓。傳曰,知道。
兵曹啓曰,今三月二十日,文臣朔試射試官,當爲擬入,而兼判書金炳冀在外,不得擧行之意,敢啓。傳曰,允。
刑曹啓曰,未就捕船主中,一百二十三石犯逋罪人,姜元尙,自全州地,上來自現矣。依前批旨,嚴刑一次後,全羅道高山縣流三千里定配所,而待栲限,決杖押送之意,敢啓。傳曰,知道。
工曹判書朴珪壽疏曰,伏以宣惠堂上有闕,廟堂,請以臣珪壽,差代察任,聖上允之。臣愚死罪,不敢計私分之何如,而竊以爲廟堂之有所不審,聖明之有所遺燭也。自夫縉紳大夫,崇敎化而賤功利者視之,不過一營庫有司之事耳。雖然,國計之贏絀,係焉。州縣之利病,係焉,中外民生之休戚,係焉。縱非掌邦賦,制國用,如度支之重且專,蓋亦事務之至要,而責任之不輕者矣。非理財之官,必具理財之才,然後可以居之,非察奸之職,而必有察奸之明,然後可以任之。又必諳習久近之掌故,周知小大之情僞,然後可謂撙節而無傷財之失,出納免有司之吝矣。伏念臣,性本疏拙,才實鈍滯,書生習熟,惟在各字觚翰之末,家人産業,不知菽粟甁甔之用,失其迂闊無當,尙不能康濟一身,而空談足民裕國之制産生財之道者,是爲故紙之掇拾,老生之陳腐,而竟亦無補於實事已矣。臣之才智力量,空疏如此,凡庸如此,果以擔勝重務,終不僨誤乎?況今杼柚俱空,支調難繼,深憂永歎,有識之所同然也。經界不正,而歲課日縮,綱運失法,而漕弊日滋,重之以全穀浩穰,朱墨汗漫,蠧耗百弊,更僕難數,自非綜核通鍊之才,決不能運用而無壅滯之患,典守而有充牣之效,顧臣駑下,果可以居之不疑,任之無誨乎?君子之戒,量而後入,不入而後量,正是臣今日之謂也。臣於向日,竊以驟躐之無藝,㨮攬之殆遍,不勝惶悚,瀝陳衷懇,未蒙恩諒,冞切兢懼,而曾未數旬,又叨是任,臣之轉益惶隘,且不暇論,其於爲官擇人,量能授職之政,恐不當如此,其輕易而疏忽,豈非廟堂之有不審,而聖明之遺燭也哉?百回思量,萬難承膺,玆敢冒陳實狀,仰瀆崇嚴。伏乞聖慈,深賜鑑諒,仰稟東朝,將臣惠局提調之任,亟許遞免,擇授堪任之人,以幸公私焉云云。答曰,省疏具悉。卿其勿辭行公。
吏曹參判宋廷和疏曰,伏以臣之忝據見任,豈容有一分堪承而然哉?始緣怵義,不遑駕屨之俟,繼卽陳籲,冀蒙鞶帶之褫,辭不獲念,恬若固有,一日二日,未免爲盤礴淟涊之歸,間又代斲,蔑有稱職,滿心滋悚,無面可顯,官非冗散,則暫授亦久於愼簡,人無望實,則冒叨反累於則哲,況今兼銜恩旨,式日聯翩臣顧何人?妄自兠攬濫竽,而只知貪戀揚粃,而不識嗤點哉?至若典選之地,綦重尤別,不可與閑漫職司,比則焉用如臣無似者爲,而人之視臣,當謂斯何?此臣所以求解一念,寤寐如結者也。且臣素抱貞疾,到老漸痼,每當節換,輒倍添肆,重以輪感所祟,疾嗽偏劇,以若見狀,誠難彈束,妨賢瘝職,尤切惶隘。百爾思量,惟有疾聲之呼,冀幸仁覆之天,玆敢畢暴疾實,猥瀆崇聽。伏乞聖慈,曲垂矜諒,仰稟東朝,所帶吏曹參判之任,亟許遞改,以幸公私,不勝伏願,臣無任云云。答曰,省疏具悉。所請依施
乙丑三月十九日辰,時上御觀物軒。勸講入侍時,講官曺錫雨,參贊官尹秉鼎,侍讀官李承臯,假注書趙秉肅,記注官宋宅薰,別兼春秋李昌鎬,各持小學第三卷,以次進伏訖。
乙丑三月十九日申時,上御觀物軒。召對入侍時,參贊官尹秉鼎,侍讀官李承臯,直閣李世用,假注書趙秉肅,記注官宋宅薰,別兼春秋李昌鎬,各持小學第三卷,以次進伏訖。
上在昌德宮。停常參·經筵。
自辰時,至五更,灑雨下雨,測雨器水深一寸。
藥房都提調金炳學,提調金賢根,副提調金炳地啓曰,伏未審,日間,聖體,若何?寢睡·水刺之節,何如?臣等,率諸御醫,趁早入診,詳察聖候,爲宜,大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿問安。答曰,知道。
政院啓曰,議政府郞廳來言,今日賓廳日次,而領議政趙斗淳,有身病,左議政金炳學,無時急稟定事,右議政未差,不得來會云矣。敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,大妃殿,左議政,依前承候。
傳曰,太廟夏享大祭,以親祭例磨鍊,配享功臣子孫,及璿派人入參。
傳曰,全羅監司鄭健朝,所帶同義禁減下。
傳曰,副修撰許遞,前望,入之。
玉堂前望,入之。副修撰金聲根·權膺善落點。
以平安監司洪祐吉狀啓,慈山府民家失火事。傳曰,當此農節,民家燒燼,若是夥多,聞甚驚慘,元恤典外,別加顧助,趁卽結構奠接,無有一民棲遑之弊事,廟堂,措辭關飭。
以平安監司洪祐吉狀啓,義州府民家失火事。傳曰,當此農節,民家燒燼,若是夥多,聞甚驚慘,元恤典外,別加顧助,趁卽結構奠接,無有一民失所棲遑之弊事,廟堂,措辭關飭。
禮曹啓曰,景慕宮夏享大祭,當以五月上旬內,擇入設行,而連値國忌,及拘忌,無以推移涓吉矣。在前如此之時,已有中旬推擇之例,今亦依已例,以中旬磨鍊以入之意,敢啓。傳曰,知道。
又啓曰,傳曰,太廟夏享大祭,以親祭例磨鍊事,命下矣。太廟大享,春秋享外,非親祭時,永寧殿享事,例不設行,而來四月初三日行夏享大祭,以親祭例磨鍊則永寧殿享事,依例以攝行之意,敢啓。傳曰,知道。
兵曹啓曰,今四月初三日,宗廟永寧殿夏享大祭時,守門,當爲塡差,而五衛將·本曹郞廳·都摠府郞廳除入直與差祭,呈辭受由在外,排擬苟艱,依定式,軍門將官代,差以入之意,敢啓。傳曰,知道。
刑曹啓曰,一百三十五石犯逋罪人,姜一範,自畿營捉來矣。依前批旨,嚴刑一次後,慶尙道蔚山府流三千里定配所,而待拷限,決杖押送之意,敢啓。傳曰,知道。
又啓曰,衛外擊錚人,寶城幼學安正煥,其十代祖舳,學行卓異。高祖昌厚,孝行卓異,順天幼學朴相七,其八代祖成茂,忠節卓異。北部幼學金粲瀅,其父義範,孝行卓異。春川幼學白永祚,其六代祖忠貞,有保護聖廟之功,順天幼學梁春煥,其父福休,孝行卓異。振威幼學金應七,其父鼎大,孝行卓異。開城幼學韓壽容,其父商東,孝行卓異。羅州幼學曺錫琦,其祖允儉,孝行卓異。咸陽幼學金應植,其父濟永,孝行卓異。西部幼學韓鎭愚,其曾祖道謙,孝行卓異。竝令貤贈事也。茂朱幼學柳熙,其母任氏,孝行卓異。求禮幼學金相敎,其高祖斗軫,忠孝卓異。興陽幼學郭致翼,其高祖母高氏,烈行。曾祖萬德,祖順澤,孝行卓異。南平幼學白殷喆,其父萬重,孝行卓異。同福幼學丁時龍,其五代祖致業,孝行卓異。竝令旌褒事也。成川幼學吳顯載,爲其父潤和,復科事也。興陽幼學片崑玉等,其十代祖漢陽摠節使碣頌,以皇朝人,有功於壬辰,乞施不祧之典也。事係于恩,竝原情勿施。幼學李駿亨山訟稱冤,而不書邑號,有違格例,依定式,原情勿施,何如?傳曰,允
備忘〈記〉,江華府留守李寅夔下直,長弓一張,長箭一部,片箭一部,筒兒一個,賜給。
乙丑三月二十日辰時,上御觀物軒。藥房入診勸講同爲入侍時,都提調金炳學,提調金賢根,副提調金炳地,直閣李世用,假注書張原相,記注官鮮于昇,別兼春秋李昌鎬,以次進伏。左議政金炳學,講官金學性,參贊官曺錫元,侍讀官李明應,假注書張原相,記注官鮮于昇,別兼春秋李昌鎬,各持小學第三卷,以次進伏。醫官李慶年·李章赫等,進伏楹外訖。上曰,史官分左右。炳學,進前問候訖。仍奏曰,醫官待令,使之入診乎?上曰,可之。慶年等,以次診候,退,伏楹外訖。炳學,顧謂慶年等曰,脈候,詳爲奏之。慶年等奏曰,脈候,左右三部調均矣。缺。炳學曰,臣下情,當有耿耿者,嘗於講筵入侍時,伏睹聖候,似有痰滯,恐有進御之時,物饌時需,或近生冷之物也?大抵生冷,雖有一時淸爽,畢竟不利於調養之方,此臣之所常伏慮者也。上命醫官先退,上開卷。缺
乙丑三月二十日申時,上御觀物軒。召對入侍時,參贊官李鍾淳,侍讀官李明應·李承臯,直閣李世用,假注書張原相,記注官鮮于昇,別兼春秋李昌鎬,各持小學第三卷,以次進伏訖。
上在昌德宮。停常參·經筵。
自人定至五更,灑雨下雨,測雨器水深二分。
備忘記,慶尙監司李參鉉下直,長弓一張,長箭一部,賜給。
傳曰,臺諫,竝許遞,前望,入之。
傳曰,當該承旨推考。
傳曰,慶尙監司,留待。
傳曰,慶尙監司,入侍。
弘文館啓曰,下番,姑降入直,事甚未安。修撰金炳翊,旣有只推之命,與新除授副修撰金聲根·權膺善,竝卽牌招,推移入直,何如?傳曰,允。
吏曹啓曰,去臘月大政,開城府居副司果朴基鉉,以朝官,年八十,除拜長興庫主簿,至於加資下批矣。今聞其年七十五歲,而冒年八十歲,萬萬駭然。所授加資與長興庫主簿望筒,竝勿施,其罪狀,令松營,嚴覈後拿問處之,何如?傳曰,允。
宗親府啓曰,今月十五日。傳曰,今番式科會試,卽予踐祚後初設之大比也。宗親各派當爲應擧者,未知爲幾人,而近來朝家之敦尙宗誼,乃中外之所共知者也。今亦不可無示意,璿派諸人,竝付之榜末,以明百世一室之誼,而如是許赴之際,苟不到底探察,則必多淆雜之弊,當者之隨現勘律,姑置勿論,美事之反致乖謬,寧不關心,自宗府收單,竝一一考準,修成冊移送四館所,俾各赴擧之意,可也事,命下矣。其中李亮夏·李相奭·李最洙·李建相,竝爲遭故,不得許赴於今番榜末,日前特敎,寔出於敦尙之盛德至意也。此四人之見漏,恐有欠於一視均施之政,竝於闋服後待式科,付之榜末之意,分付該曹,何如?傳曰,允。
義禁府啓曰,時囚罪人李珪夏·李鍾正等,栲訊限滿,嚴刑一次,訊杖各三十度矣。此兩司刑推旣準二次,謹依傳旨內辭意,各五年禁錮,竝放送之意,敢啓。傳曰,知道。
又啓曰,開城府居副司果朴基鉉罪狀,令松營,嚴覈後拿問處之事,傳旨啓下矣。朴基鉉,待松營嚴覈登聞後,依例發遣,府羅將拿來,何如?傳曰,待待命拿囚。
御營廳啓曰,本廳中軍李鍾承,身病甚重,勢難察任,改差,何如?傳曰,允。
兵曹,以李熙鐵,爲御營中軍。
左議政金炳學箚曰,伏以臣奉有史局主管之命,居然九閱朔于玆矣。有史局,斯有文衡,卽不刋之典,別謂之曾經而管攝是事,終無可援之例也。故所以今元輔之屢懇屢辭,至蒙恩諒者,誠以大官以後,則尤不當以文衡曾經與否,自居而然矣。臣今所値,何異之有也?嗚呼,鋪張德美,闡揚治徽,粹爲一部惇史,模天畫日,奉以西序大訓,金匱石室,丌諸二酉祕藏,使駿功鴻休,永垂萬億年典謨,卽人臣之至願也,大榮也。顧臣所蒙被於我先大王,曠世殊遇,欲報無階,凡於終事地,萬有一所自效者,惟勤勵潰成,宜亟不宜徐。況藏工告功之必趕緊趲速,旣屢承慈敎矣。對楊明命,尤當造次慥慥,而考讐繁密,繕寫浩汗,校正之役,尙未就訖,臣職務有妨,課仕多曠,諸僚之是仗,郞官之是靠,臣之瘝厥攸司,繇前已然,今若以莫重敦役,一俾委臣,則是誠汙靑無期,揆以事體,寧容若是苟也?悚惕之極,冒控事實,惟聖明,財幸之,仰稟東朝,亟斥臣不職之罪,改授文學誠力之可堪句當者,以完史事,公事大幸。臣·取進止。答曰,省箚具悉卿懇。卿於今番史局,何可以無例爲拘乎?卿其勿辭,亟圖竣完之地。
備忘記,慶尙道觀察使李參鉉,下直,長弓一張,長箭一部賜給。
乙丑三月二十一日辰時,上御觀物軒。勸講入侍時,講官李㘾,參贊官曺錫元,檢討官金炳翊,假注書李有魯,記注官任膺模,別兼春秋李昌鎬,各持小學第三卷,以次進伏訖。
乙丑三月二十一日巳時,上御熙政堂。慶尙監司入侍時,右副承旨李鍾淳,假注書李有魯,記注官任膺模,別兼春秋李昌鎬,慶尙監司李參鉉,以次進伏訖。上曰,史官分左右,仍命參鉉進前。大王大妃殿曰,嶺伯,今日辭朝,若南大處,三政俱病,民在塗炭,竭心殫誠,善爲之也。嶺南一路,付之於卿,還朝時,好顔相見,可也。參鉉曰,臣材具庸鈍,雄藩劇務,恐無以堪承,夙宵憧憧矣。上曰,善爲下去也。大王大妃殿曰,善爲下去,以安百姓。缺。
乙丑三月二十一日申時,上御觀物軒。召對入侍時,參贊官李鍾淳,侍讀官李承臯,檢討官金炳翊,直閣李世用,假注書李有魯,記注官任膺模,別兼春秋李昌鎬,各持小學第三卷,以次進伏訖。
上在昌德宮。停常參·經筵。
政院啓曰,右承旨尹滋承,今日,不爲仕進,卽爲牌招,何如?傳曰,允。
以右承旨尹滋承,牌不進,罷職傳旨。傳曰,只推。
傳曰,左承旨許遞,前望,入之。
承旨前望,入之。金世鎬落點。
副護軍李敏德疏曰,伏以臣鹵莽淺劣,百無一能,猥玷名籍,時爲揄揀,尋常恐怖,敢出陳籲,而因仍閱歲,重荷陞資,殆同夙夜之臣計仕遷移,名器遂輕,職叙無次,繼降諭召,有若可堪於斯,則驚悚益深,或冀公議所在,改正有日,而日久無聞,凜凜然不知攸措。旣又除差地部之僚,便同陳力之列,則惶懼之情,不敢待物議之發而自止也。極知煩訴,猥越是懼,而庶幾日月下燭,在聖明爲邇言之察而刻印,固爲大度,在小臣,有懷必陳,而當言不言,亦是一罪,且以當今先務之急,多少未遑,而輔遵聖學,成就聖德,實在官人得人,左右朝夕,則豈可姑息,苟充於不敢當之臣而止耶?此則擧國人心,皆知之矣。然則駁臣遞改,必不得臣言,而臣猶自列者,冀祝聖明之知此爲急也。聖人之學,不待於空言講說。而只是躬行心得,則寧可以非其人,而授其職無實而循名,蔑有啓沃之益乎?臣之乞免,計亦出此則不得不披瀝上列,而亦不敢張皇爲辭。伏乞聖慈,仰稟東朝,爰命有司,削下選籍,以重國體,以解人惑,千萬懇禱之至云云。答曰,省疏具悉爾懇。向來特資,禮遇然也,倚毗然也。予之所授於爾,爾之所受於予者,人必曰宿德宿學,闇然日章而莫之掩也。於是乎,予不可推爾,爾不可辭予。卽大夫國人之所共知者,今巽牘,又奚爲而至也?至若輔導成就之在乎官人得人,爾言然矣。朝夕左右,躬行心得,不於爾而將誰啓沃乎?春晷長矣,講筵開矣。此時渴望,尤切眷眷,爾其幡然改圖,指日簉朝,用副予側席之想。仍傳曰,此批答,遣地方官傳諭。
乙丑三月二十二日辰時,上御觀物軒。勸講入侍時,講官尹致定,參贊官尹秉鼎,檢討官金炳翊,假注書張原相,記注官安翊豐,別兼春秋李昌鎬,各持小學第三卷,以次進伏訖。
乙丑三月二十二日申時,上御觀物軒。召對入侍時,參贊官曺錫元,侍讀官金奎弘,檢討官金炳翊,直閣李世用,假注書李有魯,記注官安翊豐,別兼春秋李昌鎬,各持小學第三卷,以次進伏訖。
上在昌德宮。停常參·經筵。
自前夜五更至開東,灑雨下雨,測雨器水深三分。
大妃殿誕日,大殿·大王大妃殿·王大妃殿,內閣·政院·玉堂·朝廷二品以上·六曹,口傳問安。答曰,知道。
大妃殿,內閣·政院·玉堂·朝廷二品以上·六曹單子門安。答曰,知道。
傳曰,藥房都提調有闕之代,前望入之。
內醫都提調前望入之,李景在落點。
傳曰,再明三日製,通方外爲之,試紙用大好紙,春塘臺親臨,磨鍊。
傳曰,吏曹判書有闕之代,前望入之。
政院啓曰,卽者,兵曹郞廳來言,再明日春塘臺親臨三日製,儒生試取時,侍衛節目,及別雲劍望,當爲磨鍊擬入,而兼判書金炳冀,在外不得擧行云,何以爲之?敢稟。傳曰,次堂擧行。
禮曹啓曰,各陵園墓所,今春植木,及播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣。敢啓。傳曰,知道。
又啓曰,卽接淳昌幼學李震爔所志,則以爲矣身,今番監試·初試,本道左道初場入格,而會試,以改名昌爔赴擧,依已例,啓稟釐正云矣。依所訴,原榜目中,改付標以入之意,敢啓。傳曰,知道。
都摠府啓曰,今日入直內三廳,武兼·禁軍及軍兵等,當爲中日習射技放,而齋日相値,不得設行之意,敢啓。傳曰,知道。
義禁府啓曰,再明日三日製,通方外爲之時,本府都事皆爲赴擧,只有武都事一員,當直入直,而本府入直公事回公都事,及通化門·明光門·靑陽門·月覲門·集春門禁亂都事,無以推移。假都事七員,令該曹,口傳差出,以爲分排擧行之地,何如?傳曰,允。
訓鍊都監啓曰,本局哨官千世殷,身病猝重,勢難察任,改差,何如?傳曰,允。
禁衛營啓曰,本營哨官池友淵,身病猝重,勢難察任,改差,何如?傳曰,允。
吏曹判書姜時永疏曰,伏以雨露旣濡,春序已闌,仰惟聖慕,益復如新。仍伏念臣於選部之銜,豈有一分堪承之望,而强難强之病,據匪據之任哉?恩出特授,感河海莫量之澤,辭未獲準,勉湯火必蹈之忱,冒眛出膺,今則月三易,而行政亦十許遭矣。豈不欲俯竭驢技,仰答鴻私,而才識所拘,奈何不下?醜拙畢露,譏姍竝集,臣所自知,人當謂何?臣於平日,未嘗以是職自期,臣之儕流,亦未嘗以是職期臣,則其爲人望之外,可知。今乃居人望之外,而欲其選注之得叶人望,豈有萬一之望哉?此固臣不宜久據之實狀,而若其難强之病勢,請又陳之。今臣犬馬之齒,已迫八旬,自少善病,到老愈劇,痰嗽爲之立症,而喘息常急,筋骸隨而無力,步履亦澀,氣升則蟬噪中耳。體癢則蜂螫其膚,最是精爽若墮,雲霧昏眩,無間朝曛,纔經試事,一倍添若譬如赴壑之水,一往而不可返矣。將何以殫束抖擻,對揚天哲,以效銓綜之責乎?殆此做錯未鉅之日,獲逐鞶帶亟遞之願,則亦天地父母,悶恤生成之仁,臣安得不仰首祈幸也哉?且伏念臣切至之私懇,臣之父墳,在於南畿,塋域近多頹圮,修築,一時爲急,非臣躬幹,難以竣役,欲赴覆沙之會,少伸攀柏之慟,而亡妻移葬,期又不遠,俱係法典所許,而天官重任,不可帶往,得蒙恩遞,可以安意尋鄕周,敢陳章臚實,仰瀆崇嚴。伏乞仰稟東朝,亟賜遞改,使銓務無曠而微懇,獲遂焉。臣無任云云。答曰,省疏具悉。所請依施。
左議政金炳學箚,答曰,省箚具悉卿懇,愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
乙丑三月二十三日辰時,上御觀物軒。勸講入侍時,講官曺錫雨,參贊官金世鎬,侍讀官金奎弘,假注書沈相穆,記注官宋宅薰,別兼春秋趙康夏,各持小學第三卷,以次進伏訖。
乙丑三月二十三日未時,上御觀物軒。召對入侍時,參贊官尹秉鼎,檢校待敎趙寧夏,侍讀官金奎弘,檢討官金聲根,假注書金永奭,記注官宋宅薰,別兼春秋趙康夏,各持小學第三卷,以次進伏訖。
上在昌德宮。停常參·經筵。
自前夜五更至開東,灑雨下雨,測雨器水深三分。
政院啓曰,右副承旨李鍾淳,今日,不爲仕進,卽爲牌招,何如?傳曰,允。
傳曰,明日出宮門路,以協陽門爲之。
傳曰,摠裁官之代,左議政爲之。
傳曰,左承旨許遞,前望入之。
承旨前望,入之。李鎬俊落點。
大王大妃殿,以司謁口傳,下敎曰,明日勸講停。
禮曹啓曰,卽接宗廟署所報,則明日三日製,試取時,本署官員,俱爲觀光云矣。依定式,本曹郞廳金持懋,假官差送,以爲代直後,赴科之地,何如?傳曰,允。
又啓曰,卽接永禧殿官員所報,則明日三日製,試取時,本殿官員,俱爲觀光云矣。依定式,假官一員,令吏曹,以成均館官員口傳啓下,以爲代直後,赴試之地,何如?傳曰,允。
又啓曰,卽接景慕宮官員所報,則明日三日製試取時,本宮官員,俱爲觀光云矣。依定式,假官一員,令吏曹以成均館官員口傳啓下,以爲代直後,赴試之地,何如?傳曰,允。
領議政趙斗淳箚曰,伏以臣於史局,再承摠裁之命,而裒輯會粹,有前後僚堂焉。抄錄繼寫,有諸郞官焉。見今校正幾訖,割付伊時,辨整譌謬,點勘佚漏,此其爲不住着力之時也。顧何敢一往推與,無所事爲,而所患目疾,最妨注閱,行墨之間,尋數不去者,積有歲年矣。以若至鉅之役,終事自效之地,了不句檢,漫無省察,揆諸事理,無有是處,此爲臣必辭乃已之眞際也。用敢具牘,猥列情實,惟聖明,稟承慈旨,劃賜變通,不勝幸甚云云。答曰,省箚具悉卿懇,所辭摠裁之任,勉副,卿其諒之。仍傳曰,此批答,遣史官傳諭。
乙丑三月二十四日辰時,上御觀物軒。勸講入侍時,講官鄭基世,參贊官曺錫元,檢討官金聲根,假注書金敬均,記注官鮮于昇,別兼春秋趙康夏,各持小學第三卷,以次進伏訖。
乙丑三月二十四日未時,上御觀物軒。召對入侍時,參贊官曺錫元,檢校待敎李載冕,侍讀官金奎弘,檢討官金聲根,假注書金敬均,記注官鮮于昇,別兼春秋趙康夏,各持小學第三卷,以次進伏訖。
上在昌德宮。停常參·經筵。
藥房提調金賢根,副提調金炳地啓曰,伏未審,日間,聖體,若何?寢睡·水刺之節,何如?臣等,率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣。卿等,不必入侍矣。大王大妃殿·王大妃殿·大妃殿,口傳問安。答曰,知道。
還內後,藥房·內閣·政院·玉堂,口傳問安。答曰,知道。
政院啓曰,議政府郞廳來言,今日賓廳日次,而殿座相値,不得來會云矣。敢啓。傳曰,知道。
傳曰,吏曹判書有闕之代,前望,入之。
吏曹判書前望,入之。洪鍾序落點。
傳曰,新榜進士李載允,初仕待窠調用。
大王大妃殿傳曰,勸講小學第三卷,今將畢矣。當爲繼講,而今日急務,惟在治亂之鑑戒,經史中可合冊子,時原任大臣,與講官·玉堂,議定以入。
政院啓曰,卽者,兵曹郞廳來言,武臣堂上祿試射試官望,當爲擬入,而兼判書金炳冀,在外不得擧行云矣。何以爲之?敢稟。傳曰,次堂擧行。
傳曰,來四月初六日,當覲雲峴宮矣。該房知悉,門路以敬覲門爲之。
傳曰,別雲劍,兵摠府堂上,堂上閣臣,入侍承旨,堂上對讀官,竝讀卷官,加差下,堂上·閣臣·玉堂,竝對讀官,加差下,使之分考。
備邊司啓曰,回還節使到柵後,待車卜,齊到渡江,非爲車卜也爲比包也。正副使,雖有故先發,書狀官之留待幾日,注意爲然,而昨見義州府尹狀啓,謄報,則書狀官之不待比包之畢,徑先出來,殆遠近已例之所未有也。雖未知實病之如何,而不宜無警,當該書狀官張錫俊,施以譴罷之典,使臣渡江狀啓中,初無一言及此,循例修啓,甚涉疏忽,正副使,從重推考,何如?傳曰,允。
兵曹啓曰,今此大駕覲雲峴宮時,廣智營·西營入直軍各三十名除出,禁衛大將,率領,除旗鼓,只率前排,禁衛營大門外,設布帳外,排立,何如?傳曰,允。
又啓曰,今此大駕覲雲峴宮時,設布帳,當爲磨鍊,而自敦化門外,議政府朝房東西門,內外禁衛營大門,至左右邊,設布帳,令訓禁兩營,合力擧行,宮內,設布帳,亦令訓禁兩營,隨其形便擧行,何如?傳曰,允。
又啓曰,今此大駕覲雲峴宮時,訓局步軍五哨除出,將官率領,一半自宮大門南邊,至泥洞南墻底列立,一半,自宮大門北邊,至雲峴大門列立,環衛作門,何如?傳曰,允。
又啓曰,今此大駕覲雲峴宮時,訓鍊大將,率步軍一哨,除旗鼓,只率前排,敦化門外,設布帳外,排立,何如?傳曰,允。
兵曹啓曰,三月十七日武臣堂上祿試射,後日退行,而次堂擧行事,命下矣。今二十七日設行,而試官望,備擬以入之意,敢啓。傳曰,知道。
乙丑三月二十五日辰時,大駕詣春塘臺。三日製通方外儒生試,取入侍時,行都承旨金炳地,左承旨尹滋承,右承旨尹秉鼎,左副承旨李鍾淳,右副承旨曺錫元,同副承旨李鎬俊,史官缺,檢校直提學金炳地,直提學李載元,直閣李世用,檢校待敎閔奎鎬·鄭健朝·趙成夏·趙寧夏·李載冕,以次侍立時,至通禮跪啓請外辦,上具白布裹翼善冠·白袍·白布·裹烏犀角·帶白皮靴,乘輿出宣化門,藥房提調金賢根,副提調金炳地,進前問候訖。出協暘門·靑暘門,至春塘臺,降輿陞座,承旨請出標信,開布城,使儒生入場,仍讀奏入門單子訖。仍奏曰,從陞中有試官蒙點人,使之下去,一體行禮乎?上,可之。讀卷官金炳學·金學性·鄭基世·李載元,對讀官李裕奭·李容直·李京鎬·任孝直·權膺善·洪遠植·趙定燮,行四拜禮訖。以次就位,上命試官進前,炳學進前。上命書題詩春塘臺花製日,賜璿派百人司馬,學性等,跪書讀奏訖。定燮,捧出懸題,上命試官權退,仍入小次。傳曰,別雲劍兵摠府,堂上閣臣,入侍承旨,堂上對讀官,竝讀卷官,加差下,使之分考,炳地以司謁。入稟曰,先張已入,出標信,開布城,使呈券儒生,次次出送乎?又以司謁,入奏曰,收券旣多,考試,何如?上命考試,又稟取幾人,命取百人,少頃。上出次命科次,定燮,讀奏第一張句數訖。炳學,跪稟書等,上曰,第一張至十張,書草三下,其餘竝書次上,炳學書等訖。承旨坼封內讀奏訖。上命書傳敎曰,進士李善浩等十人,竝直赴會試,之次次上,進士洪在鼎等五人,竝給二分。之次次上,幼學任百璿等五人,竝給一分。之次次上,趙文增等八十人,各奎章全韻一件賜給。傳曰,入格儒生,明日協暘門外,施賞。通禮跪啓禮畢,上降座乘輿,由靑暘門·建陽門,入協暢門,軍士房承旨請出標信解嚴,上入宣化門還內。諸臣以次退出。
上在昌德宮。停常參·經筵。
政院啓曰,右副承旨曺錫元,今日不爲仕進,卽爲牌招,何如?傳曰,允。
以右副承旨曺錫元牌不進,罷職傳旨。傳曰,只推。
傳曰,政官,牌招開政,如有違牌,勿爲呼望。
傳曰,呈告弘文提學許遞,今日政,差出。
大王大妃殿,以司謁口傳下敎曰,議政府始役與否,令政院知入,而此府政本重地,所重自別,營建等節,務從雄威,以嚴朝體事,分付。
弘文館啓曰,上番闕直,事甚未安。典翰閔升鎬,應敎李根秀,校理李承臯·金奎弘,副校理南商龍,與新除授副應敎李冕光,副校理呂圭益,竝卽牌招,推移入直,何如?傳曰,允。
又啓曰,副修撰金聲根,以繼講冊子,議定于時原任大臣,諸講官事出去之意,敢啓。傳曰,知道。
以典翰閔升鎬,應敎李根秀,副應敎李冕光,校理李承臯·金奎弘,副校理南商龍牌不進,罷職傳旨。傳曰,只推。
以全羅監司鄭健朝狀啓,谷城等邑民家失火事。傳曰,當此農節,民家燒燼,若是夥多,聞極驚慘,元恤典外,別加顧助,趁卽結構奠接,俾無一民失所棲遑之弊事,廟堂,措辭,分付。
吏曹啓曰,白川郡守李勝愚呈狀內,矣身以省掃事,受由上來矣。身病猝重,萬無還官之望云。其身病旣如是,則有難强令還任,罷黜,何如?傳曰,允。
都摠府啓曰,今日入直內三廳·武兼·禁軍及軍兵等,當爲中日習射技放,而齋日相値,不得設行之意,敢啓。傳曰,知道。
禮曹啓曰,卽接沃川幼學閔百業所志,則以爲族叔顯洙,嫡妾俱無子,以其同姓八寸弟三洙,第三子百喆,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長閔百業,所訴旣如是,閔三洙第二子百喆,立爲閔顯洙之後,何如?傳曰,允。
實錄廳啓曰,本廳郞廳南一愚·李明應·任孝直·申道熙,見帶臺職矣。職務相妨,所帶臺職,竝姑許遞,仍令該曹,口傳付軍職,使之察任,何如?傳曰,允。
有政。吏批,判書洪鍾序,參判趙龜夏進,參議李裕奭式暇。
以朴齊韶爲大司憲,柳芝榮爲大司諫,李明應爲執義,金權爲司諫,南一愚·申道熙爲掌令,裵相奎·趙在衡爲持平,任孝直爲獻納,閔羲軾·崔擎祖爲正言,朴珪壽爲知經筵,趙龜夏爲同經筵,李興敏爲弘文提學,南秉吉爲藝文提學,宋欽翼爲同春秋,李俊永爲內資奉事,金奭鉉爲白川郡守,兼正卿單,李升洙,兼華寧殿令單,柳承根,谷城縣監朴麟壽,限一年仍任事承傳。再政。以李冕光爲副應敎,呂奎益爲校理,南鍾應·南宮錠爲監察。三政。以李敎善爲司宰主簿,金性翼爲司圃別提,故宣傳官李潤培,贈左承旨,故通德李邦錄,贈僕正,訓鍊都正李熙承,本生祖考移贈事承傳。
兵批,參知尹龜永進,以韓白揆爲架山別將。
吏曹判書洪鍾序疏曰,伏以臣於天官寵授,其簡已謬,其膺非理,而奉有除旨,適湊於試事反面之際,咫尺幄殿,威顔臨上,義分是怵,回旋無路,遂已冒昧肅命,退而經宿,震慙恧,靡有止屆,今又開政有命,納牌路阻,督臣以銓家之事,竢屨常禮也,循墻微諒也。氷炭〈交〉中,淵谷在前,臣情到此,亦悶且阨矣。其於辭受大節,量入至戒,以臣今日所値之顚倒乖盭,有不遑材語陳述,第臣竊有仰感於天哲之明,臣於前後任使,鹵莽蔑效,亦旣畢燭無遺矣。尙謂臣劣有毫銖可稱,洊汙此隆畀耶?試事,有國大政,俾臣主之,事未及竣,旋授以官人之任,此古人所謂用臣太驟,任臣太專,而誠亦重臣之不德,以此愧臣也。況臣新叨職司,關國家世道汙隆,果何如也?歷代典領,臣固瞢闇,不能遠溯,惟宋明官制,最近於我朝,朱文公曰,令要爲治,只湏揀吏部尙書一人,皇朝三百年盛際,名碩相繼,而長吏部而端貞公直,能擧其職者,只稱王恕輩三數人而已。其簡愼才難,誰昔然矣。臣顧謏陋迷劣,見識無素,望實俱輕,甚差遣都做不得,至於是職,每視爲截然不可跂之階,一步自畫,寢夢不到,猥自粃前於俊,乂在服之列,妄欲究鏡人物,激揚調劑,用裨我熙朝恢蕩振拔之化,是厚自欺而上欺聖明,臣固無狀,寧忍爲是。且臣肇自策名,迄于歷華顯而秩八座,首尾甫一紀餘耳。只七分要做好官,一往騖前,不少斂約,今於人臣之至榮,仕官之極界,怡不知惕,晏若當據,則招損惡盈,其理甚㫼,尙矣。消受之無計,是不職世間,有羞恥事,將欲進退庶僚,先自壞隳四維,當作何樣究竟也?昨者,暫肅以職名〈也〉,今玆赴召將行政也。輕重虛實,懸有不侔,竟未能一暴血懇,冀幸恩諒,揚揚呈身於操衡唱注之席,繇玆一錯,可質早晩必僨,揆以公私事計,豈容如是其苟也?惶霣之極,來詣朝房,冒控文字,伏願聖明,諒臣必辭之諦,開臣必退之路,仰稟慈旨,劃鐫臣所有吏曹判書之任,俾勵廉隅,而重政本非惟臣賤分之幸,亦國事幸甚,臣無任云云。答曰,省疏具悉。卿其勿辭行公。
吏曹參議李裕奭疏曰,伏以臣卽庸孱愚劣之一賤品耳。幸際明時,受恩如天,前後歷揚,罔非僥濫,而居然忝緋玉之列,自念菲材蔑識,百無肖似,不足備數於任使之末,非徒自知也審,抑亦同朝之所共見諒也。且臣待罪西邑,洽爲三載,全昧民社之責,毫無涓埃之報,惶懍居先,晝宵憧憧,解紱未及幾日,而三銓特點,又出千萬夢想之外,臣於是惝怳震惕,直欲鑽地而不可得矣。夫是職也,大夫之最峻選淸望也。參佐天官,許品人物,與聞於注擬之席,可否於通塞之際,小大緊任,亦或有時而代斲,顧其爲任,豈不綦重歟?是以,前輩名碩,亦逡巡却顧,不欲遽然承當,則況如臣無似,視若當來,恬然冒遽也哉?方今聖明在上,群工飭勵,凡百官職,各適其用,此時此任,不可不十分愼擇。且舊儲新揀,不爲不多,而廼者,曠絶之恩,偏及於臣身,華誥誕宣闔門動名,臣是何人?乃敢當此,今若只貪寵榮,苟然冒叨,則臣之畢竟狼狽,顧不足恤,其於累聖簡而招物議,夫豈細故也哉?臣自被恩命,惶慼轉甚,莫省攸措,縮伏私次,只俟駁論,而迄今未聞,尤切悶隘,際玆受點試望,竭蹶祗肅,而仍因蹲據,尤極悚恧,玆敢冒死臚實,仰首一呼於天地父母之前。伏乞聖慈,諒臣言之非出飾讓,念名器之不可輕授,仰稟東朝,亟遞臣新除職名,以安私分焉,臣無任云云。答曰,省疏具悉。爾其勿辭察職。
乙丑三月二十六日辰時,上御觀物軒。勸講入侍時,講官李㘾,參贊官李鎬俊,侍讀官申道熙,假注書金敬均,記注官安翊豐,別兼春秋趙康夏,各持小學第三卷,以次進伏訖。
上在昌德宮。停常參·經筵。
自辰時至五更,灑雨下雨,測雨器水深一寸四分。
大王大妃殿傳曰,朔祭攝行磨鍊。
以司謁口傳下敎曰,御製監董,時原任閣臣以下,當賜饌矣,明日午前來會。
以司謁口傳下敎曰,璿源譜略監董宗正卿,當賜饌矣。明日午前,來會于本府。
弘文館啓曰,副校理呂圭益,時在京畿楊根地,經筵入番事緊。請斯速乘馹上來事,下諭。答曰,許遞。
又啓曰,上番闕直,事甚未安。典翰閔升鎬,應敎李根秀,副應敎李冕光,校理李承臯·金奎弘,副校理南商龍,旣有只推之命,竝卽牌招,推移入直,何如?傳曰,允。
以典翰閔升鎬,應敎李根秀,校理李承臯·金奎弘牌不進,罷職傳旨。傳曰,只推。
以忠淸監司申檍狀啓,西原縣民家失火事。傳曰,聞甚矜惻,元恤典外,別加顧助,結構奠接之方,廟堂,措辭,分付。
以公忠監司申檍狀啓,洪州營將尹致遠,干涉詞訟,惟賂是聽,爲先罷黜,其罪狀,令攸司稟處事。傳曰,懲貪之典,亦旣屢矣。雖有無狀之類,庶應知職,而今此尹致遠者,果是何人,睯不畏法,及至於此乎?大抵鎭將貪虐,每多酷於守令,不可尋常置之,令該府拿問。
傳曰,洪州營將之代,令該曹,口傳差出,當日下送。
義禁府啓曰,釜山前僉使李南輯,刑問一次放送事,傳旨,啓下矣。李南輯刑問一次,訊杖第三十度後,放送之意,敢啓。傳曰,知道。
御營廳啓曰,本廳哨官權錫民,身病甚重,勢難察任,改差,何如?傳曰,允。
吏曹參判趙龜夏疏曰,伏以臣憂畏攸閱,疾病與隣,跧蟄窮廬,分甘冗散,貳銓恩除,忽降於意慮之外,里巷傳呼,耄倪動色,臣誠惝怳震悸,莫省措躬之所,是職卽周官小宰也。平邦治協贊,銓綜典領之隆,隆於大官,以臣懾約,旣罕朋儕之過從,以臣疏闇,全昩班簿之序級,固其宜耳。尙可以與聞激揚,時或代大匠斲哉?不寧惟是,臣闔門百口,保有今日食息動作,皆天地渥澤也。日月滋久,志願足滿,追營孟晉,寢夢所不到,區區此心,神明在上,古人所謂不報之報,期之他生者也。若夫積薪之居,揚粃之先,不遑較計擧似,有若崇飭之爲,開政有命,牌望路阻,雖不敢不竭蹶肅命,而歷日追惟,尙覺惶汗,披瀝肝膈,干瀆崇嚴。伏乞聖明,俯察微悃,仰稟東朝,亟遞臣新授吏曹參判之任,以愼官方,以安賤分,不勝幸甚。答曰,省疏具悉。卿其勿辭行公。
乙丑三月二十七日辰時,上御觀物軒。勸講入侍時,講官朴珪壽,參贊官曺錫元,檢討官權膺善,假注書趙晩和,記注官宋宅薰,別兼春秋洪鍾學,各持小學第三卷,以次進伏訖。
上在昌德宮。停常參·經筵。
政院啓曰,溫繹間視事,頉稟之意,敢啓。傳曰,知道。
傳曰,發遣吏郞,諸執事淸齋與否,摘奸以來。
大王大妃殿,傳曰,議政府,卽大臣之董率百僚,揆察庶政之所也。其所重,與他逈別,京外事務之一委備邊司,未知創自何時,而事體有不然者,向所以文簿之區以別之,亦出於復舊規也,而今則政府旣至重新矣。從玆爲始,政府備局,一依宗府寺·宗親府合附之例,亦合爲一府,備局則仍爲政府朝房,而刻揭于大門之楣,廟堂扁額則移揭大廳,而備局印信,永爲銷刻,啓目及文簿,竝以政府爲頭辭,凡係體統沿革之節,參互古規,大臣政府堂上,商確議定,別單以入。
以司謁口傳,下敎曰,政府朝房懸板,左議政書之。
議政府啓曰,卽見京畿監司趙在應所報,則楊根郡會付還摠折米,爲一萬六千四百餘石,而自巳去周甲,馴致逋藪,盡成鬼籙,上納邑用,全然沒策,特許限十年,除耗仍停,稅大同,亦有壬戌未納條爲始,準還逋仍停間詳定代納,除剩歛散,取殖充補,通津府各樣上納,經年未納,而吏奴令之前後所逋,幾近萬金,昨年當納田大同條,亦爲消瀜於此輩手中,擧皆赤立,指徵無處,本邑所納兩稅,自甲子至丙寅,竝許以詳定例除雜費上納,漣川縣兵曹軍錢未納,爲三千餘兩,外他公錢所逋,亦近三千兩之多,而駸駸積累,莫可收拾,本邑稅大同,亦許限十年,詳定代納,取剩補縮事,竝論理報請矣。出於民而納於國者,非邑屬私畜,亦非爲守令私物,而上下交征,以乾沒爲能事,及其上納無術,則不過曰除耗也,曰詳定代錢也,是誠何許道理事體也?今此一牒上三邑事,亦足以驗風習,法意之壞了無餘。而第三邑痼瘼之爲畿內最甚,中外所共知也。況前此列邑,不無權宜許施處,楊根還穀,限五年除耗排捧,稅納一體限五年,詳定代納。通津稅納,依所請,限三年詳定代納。漣川稅納,亦限五年,許令詳定代納。而做時不如說時,事過輒若無事,又復如前拖欠,了無特施之效,則當該守令,竝施以禁痼之律,犯逋諸漢,一一査出,分輕重刑配事,分付,何如?傳曰,允。
議政府啓曰,驪州牧使有闕矣。本州以自來積弊之局,又當數遞,勿拘常格,各別擇差之意,分付銓曹,何如?傳曰,允。
宣惠廳啓曰,三月令宗廟薦進蕨菜,慶尙道當次,而貢人處使之趁期採納矣。今年節序差晩,始爲萌芽,尙未採得,故限內未得封進,莫重薦新,致此過限,臣則惶恐待罪,而在前如此之時,有退限之例,待稍長新採,卽爲封進之意,分付禮曹,何如?傳曰,允。
兵曹口傳政事,以孫鍾策爲洪州營將。
義禁府啓曰,因公忠監司申檍狀啓,洪州營將尹致遠罪狀,令攸司稟處事,判付內,懲貪之典,亦旣屢矣。雖有無狀之類,庶應知輯,而今此尹致遠者,果是何人,睯不畏法,乃至於此乎?大抵鎭將貪虐,每多酷於守令,不可尋常處之,令該府拿問處之事,命下矣。尹致遠時在任所,依例發遣府書吏交代後,拿來,何如?傳曰,待待命拿囚。
藝文提學南秉吉疏曰,伏以臣猥玷文苑,新通至,伏奉日前特除臣之輇材輥進,有敢暇言而感激居先,告榮臣母,退而思惟,慙恧震,實莫省措躬之所也。伏惟我殿下一初爲政,萬化維新,每於官人爵人之際,克知難愼,才不遺於斗筲,用必當於履屐,而至於右文之治,尤慥慥焉,而兩館遴選,琳琅炳燁,子産之潤物,不借異代,嘉祐之濯磨,復覩今日,苟非我聖上典學之工,其孰能擧一世,措諸聲名之域也?臣不勝欽仰攢祝,而臣於是際,濫叨誤恩,以臣視臣,豈有分毫近似者乎?臣之姸媸長短,不待臣言,而竊庶有淵鑑所燭矣。幼而荐嬉,長又疾病,功令末業,旣屬筌蹄,經史本領,未窺藩籬,歲月駸駸,便成一沒字碑耳。上或知臣無當,而姑使榮耀耶?是苟授也。臣自知非分,而將欲貪戀耶?是冒受也。惟苟與冒,無有是理,夫以臣之伎倆,荷此竗簡,不念艮限,視爲晉階,則將何仰裨文明,俯平物議也哉?古人有言,欲事其君,先欺其君,可乎?臣若自處以稍可承當者然,蹲仍幾日,遲竢牌招,而始爲備例飭讓,則臣欺罔之罪,將日深一日矣。玆敢不揆僭越,略控情實,冒瀆巖廬之下。伏乞聖慈,仰稟東朝,將臣所有藝文提學之銜,亟賜鐫改,仍命選部,勿復檢擬,俾公器無褻,私分獲安焉云云。答曰,省疏具悉。所請依施。
備忘記,洪州營將孫鍾策下直,長弓一張,長箭一部,片箭一部,筒兒一箇,賜給。
乙丑二月二十八日辰時,上御觀物軒。勸講入侍時,講官洪鍾序,參贊官李鍾淳,侍講官南商龍,假注書趙秉稷,記注官鮮于昇,別兼春秋洪鍾學,各持小學第三卷,以次進伏訖。
上在昌德宮。停常參·經筵。
藥房都提調李景在,提調金賢根,副提調金炳地啓曰,伏未審,日間聖體,若何?寢睡·水刺之節,何如?臣等,率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日,賓廳日次,而領議政趙斗淳,左議政金炳學,無時急稟定事,右議政未差,不得來會云矣。敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來,仍詣受香所,奉審摘奸以來。
大王大妃殿傳曰,夏享大祭,攝行磨鍊。
大王大妃殿傳曰,嗚呼。先正宋文正公,惟我孝宗大王同德之臣也。秉執大義,撐宇亘宙,左海民物,得免禽獸之歸者,是誰之功也?日暮道遠,至痛在心,臨沒遺托,在其高弟,蓋出於不得已之苦心,此萬東廟之所由設也。逮夫肅廟·英廟,引諸侯朝王之禮,用報天主日之義,不廟而壇,竝祀三皇,義至精也,禮至嚴也。而樂懸舞佾,儀制咸備,於是乎大明日月,尙存於靑邱一隅,而未嘗亡也。茅屋昭王之祭,是惟遺民惻愴之情,而祼薦多儀之享,方見天王肅穆之容,若使先正尙存,而及見盛擧,則忍痛含冤之心,庶可少慰,而必不至疊設,私祭於荒山窮谷之中矣。自夫壇享旣擧之後,禮宜停撤華陽之祀,以明致敬致嚴之實,而因循不遑,亦旣久矣。昔賢之遺風寢遠,廟貌之荒涼日甚,此不可不及今修明,使莫重莫嚴之禮,不至有參差之歎矣。萬東廟祭享,從今停撤,紙榜位及扁額,遣大臣禮判,陪奉以來,藏于皇壇敬奉閣,而扁額仍揭于敬奉閣,其皇朝舊蹟,一一奉來,竝爲擇日擧行,勿出朝報。
大王大妃殿,傳曰,今此萬東廟停撤移奉之擧,先正,靈若有知,必以爲得禮之正而無遺憾矣。華陽書院,遣承旨,致祭。
傳曰,行護軍宋宗洙工曹判書,除授。
傳曰,肇慶廟·慶基殿修改時,監董道臣鄭健朝加資。
奎章閣啓曰,明日,卽奎章閣朔奉審日次,臣進詣擧行之意,敢啓。傳曰,知道。
弘文館啓曰。今二十五日,大王大妃,傳曰,勸講小學第三卷,今將畢矣。當爲繼講,而今日急務,惟在治亂之鑑戒,經史中可合冊子,時原任大臣,與講官·玉堂,議定以入事,命下矣。謹依下敎,問議于時·原任大臣與講官,則諸議以爲歷代事爲之可以爲法而爲戒者,典學中不宜晩後之事也。若其最簡要領會,恐莫如通鑑節要云矣。以此繼講爲定,何如?傳曰,允。
議政府啓曰,伏承東朝下敎,本府體統沿革之節,參互古規,商確議定,別單書入之意,敢啓。傳曰,知道。
都摠府啓曰,今日入直內三廳·武兼·禁軍及軍兵等,當爲中日習射技放,而齋日相値,不得設行之意,敢啓。傳曰,知道。
兵曹啓曰,今三月各廳武臣堂下朔試射,臣曹連因有故,不得爲之意,敢啓。傳曰,知道。
乙丑三月二十九日辰時,上御觀物軒。藥房入診入侍時,都提調李景在,提調金賢根,副提調金炳地,假注書趙晩和,直閣李世用,記注官任膺模,別兼春秋洪鍾學,以次進伏訖。上曰,史官分左右,景在進前問候訖。仍奏曰,醫官待令,使之入診乎?上曰,置之。缺
上在昌德宮。停常參·經筵。
政院啓曰,右副承旨曺錫元,今日不爲仕進,卽爲牌招,何如?傳曰,允。
奎章閣啓曰,景福宮望廟樓,今朔奉審,無頉之意,敢啓。傳曰,知道。
大王大妃殿,以司謁口傳下敎曰,再明日當冊禮賜饌矣。時原任大臣·承史閣臣·玉堂,午前來會。
奎章閣啓曰,參下檢書官金炳龍·鄭日愚,仕日已滿三十朔,依定式,六品職遷轉事,分付吏曹,何如?傳曰,允。
奎章閣啓曰,檢書官金炳龍減下,仍付兼檢書官,其代以在任遭故人鄭振榮還差,前薦人成鼎鉉,亦依已例,除取才差下,令該曹口傳付軍職,使之冠帶常仕,何如?傳曰,允。
傳曰,發遣吏郞諸執事,淸齋與否,摘奸以來。
傳曰,前慶尙監司,入侍。
以右副承旨曺錫元牌不進罷職傳旨。傳曰,只推。
禮曹啓曰,大王大妃殿傳曰,嗚呼。先正宋文正公,惟我孝宗大王同德之臣也。秉執大義,撐宇亘宙,左海民物,得免禽獸之歸者,是誰之功也?日暮道遠,至痛在心,臨沒遺託,在其高弟,蓋出於不得己之苦心,此萬東廟之所由設也。逮夫肅廟·英廟,引諸侯朝王之禮,用報天主日之義,不廟而壇,竝祀三皇,義至精也。禮至嚴也。而樂懸舞佾,儀制咸備,於是乎大明日月,尙存於靑邱一隅,而未嘗亡也。茅屋昭王之祭,是惟遺民惻愴之情,而祼薦多儀之享,方見天王肅穆之容,若使先正尙存,及見盛擧,則忍痛含冤之心,庶可少慰,而必不至疊設私祭於荒山窮谷之中矣。自夫壇享旣擧之後,禮宜停撤華陽之祀,以明致敬致嚴之實,而因循未遑,亦旣久矣。昔賢之遺風䆮遠,廟貌之荒涼日甚,此不可不及今修明,使莫重莫嚴之禮,不至有參差之歎,萬東廟祭享,從今停撤,紙榜位及扁額,遣大臣禮判,陪奉以來,藏奉于皇壇敬奉閣,而扁額則仍揭于敬奉閣,其有皇廟舊蹟,一一奉來,竝爲擇日擧行事,命下矣。紙榜位,自本廟奉發吉日,令日官李秉洪推擇,則今四月二十二日巽時爲吉云,以此日時擧行,何如?傳曰,允。
禮曹啓曰,卽接淸道幼學金再淳所志,則以爲族姪東奭,嫡妾俱無子,以其同姓六寸兄思圭第二子昌孝,欲爲繼後,兩家諸族,相議完定,而思圭夫妻,俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長金再淳所訴旣如此,金思圭第二子昌孝,立爲金東奭之後,何如?傳曰,允。
義禁府啓曰,頃因本府啓辭,楚山府使李敏道,以趁不行檢罪,待待命拿囚事,承批行會矣。卽接該道臣牒報,則李敏道去月十四日身死云。罪名勿論,何如?傳曰,允。
以慶基殿·肇慶廟修改時,地方官以下別單。傳曰,地方官全州判官趙容在,肇慶廟令楚徵明,竝陞敍。別檢張泰秀,守門將李相珩,竝陞六。侍衛有司幼學李禹鉉,相當職調用,都監董副司勇鄭泰奎,別看役前學官李萬治·李勉敎,陞六。牌將資憲千道亨,出身金禮瑞,營監官嘉善金信喆,府監官閑良李正檍,竝賞加,慶基殿令李喆淵,陞敍。參奉尹徹相,守門將李承純,竝陞六。侍衛有司幼學李得壽,相當職調用,都監董前府使洪憲範,別看役前縣監朴勝圭,竝加資。前學官李斗和,陞六。牌將嘉義趙容九,折衝梁宗源,營監官閑良崔擎斗,府監官閑良朴俊達,竝賞加。其餘守僕·員役·工匠等,竝依判下,施賞。
吏曹參議李裕奭疏曰,伏以臣於見叨,一日二日,式至于今者,是豈臣一半分耐職而然哉?一肅恩命,義有所怵也。蹲冒匪據,辭不獲準也。臣本賦性昏憒,觸事生疏,將至於僨誤而顚沛,顚沛猶屬一己之私也。僨誤卽國事也。豈可强其不能,而徒敢僨誤國事乎?且臣素患痰癖之疾,當此換節之時,一倍添劇,萬無時日間起動之望矣。人有疾病,必呼父母,常情所固然也。今臣之情勢病勢,俱極悶迫,不得不疾聲呼籲於天地父母之下。伏乞曲垂矜察,將臣所帶職名,仰稟東朝,亟賜遞改,公私不勝萬幸,臣無任云云。省疏具悉。所請依施。
乙丑四月初一日午時,上御熙政堂。慶尙監司入侍時,右承旨尹秉鼎,假注書趙秉稷,記注官宋宅薰,別兼春秋趙定燮,前慶尙監司徐憲淳,以次進伏訖。上曰,史官分左右,仍命監司進前。大王大妃殿曰,其間國家遭罔極之變,上下痛霣,聖主光御,宗社再安,慶幸莫大。卿久在遠方,今始還朝,君臣相對,仰瞻天顔,可也。憲淳曰,臣待罪嶺外之時,國有大哀慶,痛忭交切,而歲序再更,一未伸誠,下情尤無以仰達矣。大王大妃殿曰,仰瞻之敎,承旨詳爲傳諭也。憲淳起伏奏曰,伏承慈敎,仰瞻天表,益不勝歡欣慶忭之忱矣。大王大妃殿曰,善爲往返,而年前民擾,嶺南一道,邑弊民瘼,想不少矣。守令治否,有何可聞,三政釐正,今至何境,而守令無論前任時任,有優績之人,薦擧奏之,可也。憲淳曰,一元之初,聖德日彰,慈敎誕敷,凡今日在於字牧之列者,莫不殫竭對揚,靡敢或懈,一省捎幸寧溢矣。大王大妃殿曰,星州牧使南羲重,尙州牧使趙永和加資,昌原前府使具胄元,許用防禦履歷,仁同府使趙行林,待瓜滿,好窠守令遷轉。大王大妃殿曰,東萊府使姜㳣,安東府使李達弼,非不欲示意,而方在外任,今姑置之。大王大妃殿曰,注書讀批,甚爲生疏,推考,可也。秉鼎讀榻敎訖。大王大妃殿曰,承旨何不申飭注書,而有此生疏也?秉鼎曰,自院中非不申飭,而或有新進者,每多生疏,至於做錯,臣不勝萬萬惶悚矣。憲淳曰,壬戌更張之後,本道穀摠米七十二萬餘石,每年取耗,盡入給代者,而其中二十萬石,卽虛畓條,而指徵無處,以時存穀言之,偏峙逋邑,多寡不齊,年例耗作,乃或排戶徵結,僅僅塗抹,雖出權宜之政,實爲困瘁之源,興言及此,萬萬憂嘆,臣於在營時,夙宵憧憧,期欲徵刷,而全省之積來痼瘼,猝難矯釐,尤不勝悚悶,漸次充逋之方,惟在守令之能否勤慢,自今以後,未充逋守令,依始逋掩逋律,申明舊制,一切勿撓,則庶或有淬礪之效,故敢達矣。大王大妃殿曰,還弊民瘼,令廟堂稟處,可也。出擧條憲淳曰,統穀之散在一道者,爲十一萬七千餘石矣。沿邑所在四萬餘石,山郡所在七萬餘石,山郡則以詳定作錢,沿邑則以本色輸納,捧納之弊,轉輸之費,不啻倍蓰,或有代錢捧納,每石價不下八九兩,最是沿民切骨之瘼,故各邑擧皆厭避,百般謀免,邑報民訴,迭相紛聒,臣以是憂悶,屢回思量,善無良策,今若通同山沿,隨邑大小,互換均摠後,無論豐儉,以耗條每石五兩式,恒定收納,則各邑均摠,數旣不多,似無偏被之怨,以該營事勢論之,加者多,減者小,折長補短,本色代錢之間,恐無利害之懸殊,可謂方便之一道,而以關防大營軍餉有別,下詢廟堂,議其便否,以爲稟處恐好,故敢達矣。大王大妃殿曰,一體令廟堂稟處可也。憲淳曰,漕船之十年一造,卽是法典,而挽近以來,未滿年限,輒復改造,以臣在營時言之,癸甲兩年之新造者,至於五十隻,多是未當限者,而新造一隻之會減者,爲一百八十石,錢爲三百兩,況今公私松田,在在童濯,船材之艱,莫近若甚。船漢輩,以其新造之厚價,不念公費之尾閭,每於上納之後,百般圖頉,期於屬公,此若不嚴防,則殆無限節,從今以往,明知朽傷,實難便用者外,屬公一款,切勿許施,則庶可爲防奸省費之地,故敢達矣。大王大妃殿曰,此亦一體令廟堂稟處可也。缺
上在昌德宮。停常參·經筵。
政院啓曰,左右史不可不備,別兼春秋洪遠植·洪鍾學·李昌鎬·趙康夏并即牌招推移入直,何如?傳曰,允。
以別兼春秋洪遠植·洪鍾學·李昌鎬·趙寧夏牌不進罷職傳旨。傳曰,只推。
政院啓曰,新除授同副承旨朴齊寬,卽爲牌招,何如?傳曰,允。
傳曰,政官牌招開政,如有違牌,勿爲呼望。
傳曰,獻陵參奉李源逸,陞六。
傳曰,禮房承旨,馳詣宗廟·永寧殿奉審,摘奸以來。
大王大妃殿傳曰,景福宮,卽我朝定鼎初首建之正衙也。規模之之正大,位置之整肅,仰見聖人心法,而政令施爲,無一不出於正,八域蒼生,咸蒙福佑,自此宮始焉。不幸兵燹之後,迄未重建,久爲志士之嗟嘆,今因政府之重修,每憶國朝盛時,民物殷盛,明良之登庸,盖切欽誦羡慕之心,仍念翼廟代理之年,屢幸舊闕,周審基址,慨然有重營之志而未卒焉。憲廟屢欲繼述志事,而又未及擧。嗚呼,若有待於今日矣。今我主上,自在潛邸,亦嘗遊覽,而近日每嘆祖宗御此宮時,太平氣像,何爲而今不如古乎?此不但肯堂肯構之聖意也。有以見度量之弘大,是惟生靈之福,而無疆之基,實基於此,予心不勝慶幸,重建此宮,以恢中興大業,不可不與諸大臣謀之,時·原任大臣,明日賜饌後,留待。
大王大妃殿傳曰,都下生民之疾苦,亦云多矣。員役㒗隷,仰哺公家者外,窮蔀小民,過其太半,諸般苦役,則皆責於此輩,每念哀矜,從今各處坐更,永爲革罷,以恤殘民事,分付京兆五部。
大王大妃殿傳曰,惟我祖宗,重熙累洽之深仁厚澤,乃致本支百世之慶,而至若今番新榜生進之蒙恩賜者,爲百人之多,此實稀有之盛事也。亶出於我主上敦宗睦親之聖念,孰不欽仰攢頌哉?放榜翌日,特爲賜饌于宗親府,以示百世一室眷眷不已之至意,一一曉諭,咸須知悉。
傳曰,今番璿派進士中,年七十以上人,令該曹,僉知加設單付。
傳曰,呈告兵曹堂上與泮長春秋,許遞,今日政,差出。
傳曰,右副承旨許遞,今日政,差出。
傳曰,玉堂有闕之代,前望,入之。
玉堂前望,入之。副校理李明應,修撰申道熙落點。
議政府啓曰,頃因箕伯狀啓,勅需貸用之戶惠廳納耗錢,五萬餘兩仍貸之請置之事,覆啓行會矣。卽見該監司洪祐吉所報,則復陳事力窘跲之狀,更請以本道勅需歲入錢中,限五年排納,俾蒙紓力爲辭矣。指期當納之輒請退限,卽挽近謬規,而本道事勢,卽大更張之後耳。其於左窘右跲,容或爲然,而戶惠支調之絀,日甚一日,貸下錢五萬餘兩,使之限三年排納,何如?傳曰,允。
實錄廳啓曰,實錄校正之役,今幾就緖,繼將割付編次矣。上護軍金學性,右贊成鄭基世,行大護軍金炳㴤·南秉吉,校讎堂上差下,謄錄郞廳兪初煥,移拜外任,南一愚·李冕光·洪淳學·李根秀·金聲根·申錫年·洪兢周·金昌熙·金奭鎭·李炳敎·趙炳鉉·任孝直·柳道彙,有實病,竝減下。副司直洪在鉉·洪鍾學·鄭謙植,兵曹正郞丁觀燮,副司果李昌鎬·趙康夏,弘文館校理李承臯,副校理南商龍,副修撰權膺善,謄錄郞廳差下。謄錄郞廳尹成鎭·李應夏·李鍾正·吳德泳·趙定燮·閔升鎬·李明應·金奎弘·李乾夏·申道熙,竝校讐郞廳,仍爲差下,竝令該曹口傳啓下,使之察任,何如?傳曰,允。
吏曹口傳政事,知實錄事二單,金炳㴤·南秉吉。編修官洪在鉉。記注官五單,洪鍾學·鄭謙植·丁觀燮·李承臯·南商龍。記事官三單,李昌鎬·趙康夏·權膺善。
有政。吏批,判書洪鍾序,參判趙龜夏進,參議未差。
以姜蘭馨爲吏曹參議,朴齊寬爲承旨,李冕光爲執義,金奎弘·洪在臣爲掌令,趙定燮爲獻納,宋廷和爲兵曹參判,李載冕爲大司成,徐憲淳爲判義禁,李明迪爲藝文提學,李正鉉爲知春秋,林冕洙爲戶曹正郞,安秉鐸爲肇慶廟別檢,金奎喜爲慶基殿參奉,李載允爲獻陵參奉,趙秉燮爲驪州牧使,尹栻爲新昌縣監,檢書官二單,鄭振榮·成鼎鉉,全羅監司鄭健朝,今加嘉義,肇慶廟·慶基殿修改時監董道臣,加資事承傳,星州牧使南羲重,茂長縣監趙永和已上,今加通政,特爲加資事承傳,前府使洪憲範,今加嘉義,慶基殿修改時,都監董前縣監朴勝圭,今加嘉善,慶基殿修改時,別看役已上加資事承傳。再政。以吳德泳爲副應敎,洪在鉉爲校理,任百能爲刑曹參議,李喆淵爲翼陵令,鄭基年爲富平府使,同春秋單李正鉉。三政。以李容恢爲慶基殿令。四政。以李斗永爲貞陵令。五政。以徐相祖爲典簿。
實錄廳啓曰,本廳郞廳金奎弘·趙定燮,見帶臺職矣。職妨相妨,所帶職,竝姑許遞,仍令該曹,口傳付軍職,使之察任,何如?傳曰,允。
上在昌德宮。停常參·經筵。
自開東至巳時,灑雨下雨,測雨器水深二分。
傳曰,時·原任大臣入侍時,戶判同爲入侍,二品以上,來會賓廳。
傳曰,三營將臣·摠戎使·左右捕將,竝營建都監提調加差下。
傳曰,吏曹參判有闕之代,前望,入之。
吏曹參判前望,入之。兪致善落點。
以司謁口傳下敎曰,二品以上收議,令政院,捧入。
以司謁口傳下敎曰,今日入侍筵說,頒布朝紙。
政院啓曰,二品以上收議,令政院捧入事,命下矣。永明尉臣洪顯周,病未獻議,東寧尉臣金賢根以爲,舊闕重建之命,誠不勝欽仰攢頌,而有國役則用民力,此固經法也。以臣膚淺之見,不敢臆對,惟願博詢而裁處焉云。南寧尉臣尹宜善以爲,法宮重建,雖舊維新,實基億萬年無疆之休,擧國臣民,欽仰攢頌,而凡國有大役,必用民力,卽經法也。俯詢之下,臣無容他見矣云。興寅君臣最應以爲今此舊闕重建之命,寔我聖上繼述之美,臣不勝欽仰攢頌,而國有役則民出力,卽經法也。臣於此,無容他見,惟願廣詢博訪,而裁處焉云。永平君臣昱,病未獻議,行左贊成臣金炳冀以爲國初棟隆之吉,一經浩劫,不遑復圖富有之美矣。今我聖上,克念堂搆之美,留心經始,不勝攢祝之至。第今經用枵然,鳩工未易,其在子趨父事之道,自當不日告成,以臣膚淺之見,不敢臆對,惟願博詢處之云。行判中樞府事臣金炳國以爲舊闕重建,屢百年未遑之事也。今此成命,有以仰繼述之美,臣不勝欽仰萬萬,而國計雖曰枵罄,庶民自當子來,臣豈有他見乎?惟願博詢裁處焉云。行知中樞府事臣尹致羲以爲法宮重建,允合堂構之義,此實一日,而建千萬年圖大之基也。凡厥民庶,孰不攢頌,上旣盡永命之祈,下必效子來之誠,惟願博詢裁處焉云。上護軍臣金學性以爲景福宮重建,有以仰堂構之盛德,成命之下,臣不勝欽誦萬萬,物財雖曰時絀,民庶必樂赴事。且國有興作,以民力而成之,自古亦然。至於措辭之如何,卽有司存,惟願博詢而裁處焉云。右贊成臣鄭基世以爲凡有大興作,擧贏財絀,則當從用民力之古制,且況法宮重建,輿願所同,則眞是說以先民者乎?至若措劃之方,此在有司之臣,惟願博詢處之焉云。行上護軍臣金大根以爲,重建法宮,景命維新,仰體聖念,欽誦攢祝。而第其鳩工之道,非土地則人民也。惟願博詢而裁處云。左參贊臣李宜翼以爲今此景福宮重建之役營始,實是屢百年列聖朝未遑之事,而廼於今日,伏見聖度之弘大,肯構之大繼述,此誠我東方無彊之鴻休,環八域生靈之景福,而至於物財,猝難辦備,厥惟用民,自有經法,博詢處之何如云。行上護軍臣趙得林以爲,舊闕重建,寔出肯構繼述之聖意,今於成命之下,誠不勝攢頌,而至若物財之措辦,自當有廟堂掌賦之措劃,宮闕營建之己例,如臣膚淺,素乏講究,猝難臆對,惟願博詢處之焉云。臣尹致定以爲今此舊闕重建,擧國臣民之所攢頌者,而凡國有鉅役,則必借民力以成之,卽出於子趨父事之義〈也〉。惟願博詢處之焉云,臣徐戴淳以爲舊闕重建,蓋有先於肯搆之義,實基萬億年無彊之休,欽誦萬萬,國有大役,必用民力,自古已然,亦豈無庶民子來之美乎?惟願博詢而處之焉云。刑曹判書臣李圭徹以爲今此正闕重建之役,實是肯構繼述之義,誠爲生靈無疆之休,至若物財措辦,庶民子來,必當有方,惟在另圖經始,以爲漸次就緖矣云。行大護軍臣趙徽林以爲,舊闕重建,仰認善繼肯構之聖意,誠不勝萬萬攢頌,而至若物力,自當有廟堂度支之措劃,以臣膚淺,無敢臆對云。臣韓正敎以爲,舊闕重建,事重力鉅,列聖朝未遑者,而今此經始,寔出堂構繼述之義,在廷臣僚,莫不欽仰盛擧,至於財力措辦,當有廟堂之區畫,以臣膚淺之見,無容更達云。臣李㘾以爲舊闕重建,寔出於肯構之盛意也。孰不欽仰攢誦,而事鉅財絀,不可以常賦取辦,今此經始,無異創建,則似此之時,不得已從權用民,亦古制也。至於措畫之方,惟有司之臣存焉。惟願博詢而裁處焉云。臣曺錫雨以爲今此景福宮重建處分,寔出善繼肯構之聖意,孰不萬萬欽誦,而至於營辦物財,在前如此之役,雖不無已例之可據,以臣淺見,有難質對,伏惟上裁云。臣趙然昌以爲,舊闕重建之議,厥惟久矣。朝野之所共顒望者,而今此成命之下,擧切攢頌之至,若物力,則當有廟堂之區畫,有司之措辦,而在前宮殿創建之時,亦不無已例之可據,惟願博詢而裁處焉云。臣金炳德以爲法宮重建,有以仰肯構之聖念,不勝攢誦萬萬,經用雖云時絀,庶民必當子來,凡有大役,不得已用民之力,卽亦古制也。惟願博詢而裁處焉云。宗正卿臣李景純以爲今此正闕重建,寔是肯構繼述之義,誠爲臣民無疆之福,至於辦備,民庶子來,應當有方,惟在亟圖經始,以爲漸次就緖矣云。行大護軍臣任泰瑛以爲,今此正闕重建之役,寔爲繼述肯構之義,輿情欽誦,將有子來之民,漸就未遑之事矣云。漢城府判尹臣申觀浩以爲今此正闕營建,寔出肯構之義,誠爲民國祈永之基,輿情欽誦,大同慶祝,迨玆經始有方,自當漸次就緖矣云。行大護軍臣金炳㴤以爲法宮重建,我聖上繼述之盛德,不勝欽仰萬萬。而第念國有大役,不得已而取民力而成之,亦古制也。惟願博詢而裁處焉云。臣南秉哲以爲舊闕重建,莫大之事,凡所興作,鳩財是務,而見今國計不敷,不可以常賦辦應,將不得已調用民力,惟願博詢而處之焉云。禮曹判書臣金應均以爲〈今此〉舊闕重建,寔出肯構之聖念,臣不勝欽誦萬萬,而役鉅財絀,是爲泄鬱,至於財力辨措,當有廟堂之區劃,以臣膚淺之見,無容他見矣云。議政府右參贊臣任百秀以爲今此舊闕重建之擧,寔出肯構繼述之義,而至於物力措辦,當有廟堂之區劃,臣無容他見矣云。吏曹判書臣洪鍾序以爲國有大役,不得已用民力,自是祖宗朝已行之例。況舊闕營建,大興作也。以今國計,財絀擧贏,不可常賦取辦,勢將用中外民丁幾日之役,至於鳩財裕費之方,此在有司之臣講究措劃之,何如?惟願博詢而處之云。大護軍臣徐衡淳以爲舊闕營建之命,臣不勝欽仰慶祝,而凡諸國役用民,厥有經法,惟願傳詢裁處矣云。臣許棨以爲今此正闕營建,實爲肯構繼述之道,凡在含生,孰不爲欣,民當子來,財必有方,亟圖經始,漸當就緖矣云。臣金世均以爲,舊闕重建,寔出於肯構繼述之盛意也。臣不勝欽仰攢祝之至,縱今時絀擧贏,係是不得已之役,則經始之方,自有國家故事,有司之臣,豈無措劃,庶民之情,亦必子來,惟願博詢而裁處焉云。臣朴珪壽以爲土木興作之所以難愼,以其用民力也。至若重建法宮,以復先王舊觀,實是堂構繼述之盛擧,則凡在臣民,孰不欽忭慶祝,而趨事赴功哉?役至鉅也,費至廣也則不用民力,而能奏成功,勢所不行也。況今國計枵罄,支調不敷,尤不可專責於司農度支之辦應,粵在國初都城營築時,亦有畿外民丁,分日赴役之例,今宜援據酌宜而行之,大役未竣之前,凡屬不急之用,務存節省,以爲一分牽補之道,其餘鳩財庀工,隨事講究,自可就緖,惟願博詢而裁處焉云。戶曹參判臣李載元以爲法宮重建,至鉅典也。勞用民力,雖涉難愼,經始勿亟,庶民子來之美,可驗於今日,臣無他見,惟願博詢而裁處焉云。禮曹參判臣李升洙以爲今此景福宮重建,寔出於我殿下堂構之盛意,臣固欽仰萬萬,而至於物力之措辦,當有廟堂之區劃,以臣膚淺之見,無容更達云。兵曹參判臣宋廷和以爲今此舊闕重建,卽我朝未遑之典也。日昨成命之下,萬億年無疆之休,實基於此,至於物力經紀,當有廟堂之區劃,以臣膚淺之見,無容更達云。刑曹參判臣林肯洙以爲舊闕重建,無疆之基,莫大之事,成命之下,孰不欽仰攢頌,而顧今力鉅財絀,實爲可悶,物財措辦,有司存焉。用民之法,亦有經法,臣無容更達云。工曹參判臣兪鎭五以爲今此景福宮重建,寔出堂構之聖意,而役民則當遵朝家舊制,辦財則自有廟堂講究,以臣膚淺之見,無容更議,惟願裁處焉云。同敦寧臣沈膺泰以爲今此景福重建之擧,寔出我聖上堂構之盛念,臣不勝欽誦萬萬,而第惟財力容入,極爲浩大,如臣膚淺,素乏心籌,猝難臆對,伏願博詢而處之焉云。行護軍臣李明迪以爲兵燹以後,未遑營建,而到今重新,實是大事也,盛擧也。堂構盛念,臣誠欽仰萬萬,至若物力措劃,臣不敢妄度臆對,而列聖朝深仁厚澤,浹洽民心,値此太平之會,必有子來之效,惟願博採衆意,務歸至當焉云。行護軍臣李裕膺以爲舊闕重建,寔出善繼肯構之聖意,而今此成命之下,伏不勝欽誦萬萬,至若容入之物財,廟堂度支,自有措劃,以臣膚淺〈之見〉,無容更達云。臣鄭憲容以爲,正衙重建,幾百年未遑之典也。成命之下,群情胥悅,如治城郭宮室之類,三日用民力,王制所載,惟願博詢而裁處焉云。臣李顯稷以爲今此舊闕重建,誠爲繼述之盛擧,臣民之祝願,至於物財辦備,自有廟堂措劃,臣不敢徑先獻議云。宗正卿臣李寅奭以爲今此景福宮重建,卽我朝未遑之典也。日昨成命之下,萬億年無疆之休,實基於此,至於物力經紀,宜有廟堂之商確講究,以臣膚淺之見,無容更達焉云。臣李周喆以爲今此正闕重建營始,實是肯構繼述之晠擧,誠爲生靈無疆之福,至若物財辦備,自有漸次措劃,惟願博詢裁處云。行護軍臣尹敎成以爲舊闕重新,莫大之事,而役鉅財絀,此爲泄鬱,至若用民力,厥有經法,惟在博詢而處之矣云。宗正卿李鍾承以爲今此正闕重建營始,實肯搆繼述之盛擧,誠爲生靈無疆之福,至於物財辦備,自有漸次措劃,惟在博詢處之,臣不敢擧論云。行護軍臣尹滋悳以爲法宮重建,寔出我殿下肯構之聖意,臣不勝欽仰萬萬,而用民之力,古制有據,今以子來之庶民,孰不樂爲之趨事乎?惟願博詢而處之焉云。臣金輔鉉以爲景福宮重建,寔出於肯構之聖德也。臣不勝欽仰萬萬,而但以力鉅財絀,恐無以取辦於常賦,勢將以民力爲之,而至於措劃之方,惟在有司之臣,伏願博詢而採之焉云。宗正卿〈臣〉李景夏以爲今此正闕重建之役,乃是中興之業,則事力綿鉅,何可暇論也?民當子來,財必有方,惟在先圖經始,以爲漸次就緖云。同知中樞府事臣尹宗善以爲舊闕重建,實有合於堂構之意,此誠萬億年無彊之休,不勝欽仰攢誦,而事重役鉅,不容不用民力,惟願博詢而裁處焉云。行護軍臣李承益以爲今此景福宮重建,寔出堂構之盛擧,而財賦措辦,雖無其道,出庸借民,厥有可據,惟願博詢而裁處焉云。臣金翊鎭以爲舊闕之尙未重新,實是未遑之事,而到今營建,實是盛擧,至於鳩財役民,必有措劃,然後可以經始,惟願博詢而處之焉云。司憲府大司憲臣朴齊韶以爲今此舊闕重建之擧,實合肯堂繼志之義,輿論攸同,至於物力措辦,應有廟堂之獻議,臣無容他見云。行護軍臣韓啓源以爲景福宮重新,卽我翼·憲兩聖朝未卒之志,及今營建,實是繼述堂構之盛德,臣固欽仰萬萬,而第事鉅力詘,是所憂悶,至若役民,使之以時,則自有子來之效,惟願博詢而裁處焉云。臣金鍵以爲,今此正闕重建營始,生靈無疆之福,至於物財辦備,自有漸次措劃,惟在博詢處之,臣無他見云。臣林永洙以爲今此景福宮重建營始,實是八域生靈無疆之福,而至於物財,猝難辦備,厥惟用民,自有經法,傳詢大臣處之何如云。臣韓兢人以爲今此舊闕重修,卽是莫大之事,而役鉅財絀,實庸悶然,以臣膚淺之見,無以仰對,惟在博詢而處之焉云。漢城府右尹臣朴來萬以爲景福宮重建,卽我列聖朝未遑之典,寔出聖上肯堂之意,則實基萬億無疆之休,昔日太平之像,今幸復覩,成命之下,孰不欽仰攢祝。而第今事鉅力絀,爲目下可悶,惟在主計之臣,善爲措處,以臣淺見,無以臆對矣云。行承政院都承旨臣金炳地以爲舊闕重建,景命維新,臣不勝欽仰攢祝,而時絀擧贏,雖合存商,國役用民,厥有經法,臣於此,實無容他見云。行護軍臣金在顯以爲今此舊闕重新,寔出堂搆聖意,而事重役鉅,經費雖絀,出用借民,古例可據,惟願博詢而處之云。臣李正鉉以爲今此景福宮重建時,物力區劃事,出庸借民,靡所不至,而廟堂之上,掌賦之臣,揆度贏絀,講究籌辦,如臣膚淺之見,無容更陳云。臣徐相鼎以爲今此景福宮重建寔出堂構之盛擧,而辦財役民,當有廟堂講確,以臣膚淺,無用他見,惟願博詢而裁處云,臣曺錫輿以爲今此景福宮重建之命,孰不欽仰聖意,而費鉅力絀,宜先辦財之方,則惟在於遍考已例,博取衆議而已。如臣膚淺,無容臆對云。寧豐君臣崔遇亨以爲景福宮重建,卽我聖朝未遑之典,則今此經始,儘是莫大之盛擧,而若有待於今日矣。到今事勢之絀贏,物力之浩大,有不暇顧,至若鳩財役民,亦有經法,自有不傷不害之道,而以臣膚淺之見,有難倉卒臆對,惟願博詢而裁處焉云。行護軍臣趙熙哲以爲舊闕重建,今此成命之下,肯構之聖意,孰不欽仰,而至若物力,廟堂度支,當有措劃,以臣淺見,無容臆對云。臣洪鍾雲以爲今此景福宮重建時,物力區劃事,財賦宜須措辦,庸借自有經法,以臣膚淺,無容他意,惟願博詢而裁處焉云。臣兪錫煥以爲舊闕重新,莫大之事,而役鉅財絀,此爲泄鬱,至若用民,厥有經法,惟在博詢而處之矣云。臣嚴錫鼎以爲舊闕重建,亶出於肯搆肯堂之聖念,臣不勝欽仰萬萬,而至於物力之措辦,自有廟堂之區劃,臣無容更達云。臣李容象以爲今此景福宮重建,寔出肯構繼述之晠擧,實爲生靈無疆之福,至於物力措備,自有廟堂獻議,臣無容他見云。臣李興敏以爲舊闕重建,國之鉅役也。以今司農經費,恐無以專責取辦,時絀擧贏,不得已借用民力,自有古規之可援,至若鳩財董工之方,惟在有司之商度,誠願博詢而處之云。臣金元植以爲舊闕重建,欽仰慶祝,而時絀擧贏,是所泄鬱,凡諸國役民用,厥有經法,惟在博詢而裁處焉云。臣鄭圭應以爲今此舊闕重建,寔出肯構繼述之義,實爲生靈無疆之福,至於物力措備,自有廟堂獻議,惟願博詢而裁處焉云。臣金益文以爲今此景福宮重建,卽我列聖朝未遑之典,寔出聖上繼志之美,成命一下,將復見昔日太平之盛,然事役莫大,財力朒絀,此爲目下所可悶,惟在主計之臣,方便措處之如何,以臣膚淺之見,無以質對矣云。臣吳顯文以爲今此正闕營建,寔出肯構繼述之義,誠爲民國祈永之基,輿情欽誦,大同慶祝,迨玆經始有方,自當漸次就緖矣云。臣洪遠燮以爲,今此景福宮重建之盛擧,寔是兩聖朝未卒之志事。猗我聖上,善繼善述,肯堂肯構,廼於今日,成命已下,臣不勝欽仰攢頌之至。第其財力經紀之方,如臣膚淺,素乏講究,猝難臆對,惟願博詢而裁處焉云。臣徐堂輔以爲,景福宮重建,寔今日堂構之盛會,臣不勝攢誦之至。第其容入,財力極爲浩大,如臣膚淺,素乏講究,猝難臆對,惟願博詢而裁處焉云。臣趙台顯以爲,今此舊闕重建,寔出肯構,繼述之義,實爲生靈,無疆之福,至於物力,措備自有,廟堂獻議,惟願博詢而裁處焉云。靈善君臣朴永輔以爲,舊闕重建,是屢百年未遑之擧,今我聖上,軫肯構之念,恢中興之基,臣不勝欽誦萬萬,至若容入財力,極爲浩大,以臣膚淺,素乏講究,猝難臆對,惟願博詢而裁處焉云。訓鍊院都正臣李熙永以爲,今此景福宮重建,寔出繼述之盛擧,誠爲民國無疆之休,至於物力措劃,惟在廟堂獻議,臣無容他見云。宗正卿臣李承輔以爲,今此景福宮重建,寔出堂構之盛意,而辦財役民,宜有廟堂之商確講究,以臣膚淺之見,無容更議云。行護軍臣沈承澤,臣李基碩,宗正卿臣李寅夔,行護軍臣趙秉協,臣任弘模,漢城府左尹臣申命淳,大司諫臣柳芝榮以爲,經紀之方,如臣淺見,不敢講究矣云,敢啓。傳曰,諸宰之意如此,令政府從長稟處。傳曰,都提調,以領議政趙斗淳,左議政金炳學爲之,提調,以興寅君最應,左贊成金炳冀,判府事金炳國,兼戶曹判書李敦榮,大護軍朴珪壽,宗正卿李載元差下,大司成李載冕,副護軍趙寧夏·趙成夏,竝副提調差下。
以慶尙前監司徐憲淳狀啓,金海府民家失火事。傳曰,當此農節,民家之燒燼,若是夥多,聞極驚慘,元恤典外,別加顧給,卽爲結構奠接之方,廟堂措辭,分付。
以慶尙前監司徐憲淳狀啓,聞慶縣民家失火事。傳曰,當此農節,民家燒燼,聞甚矜惻,元恤典外,別加顧助,結構奠接之方,廟堂措辭,分付。
吏曹啓曰,慶基殿參奉金奎善,以其身病,呈狀乞遞,改差,何如?傳曰,允。
都摠府啓曰,今日入直內三廳·武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
宗親府啓曰,卽見密城君十五代孫幼學李鍾國呈單,則居在外邑,年又七十有五,今番會試應赴,中路得病,殆涉危劇,未能趁期來抵云,故察其病狀,果如所陳,今此璿派之人,特許付榜,寔出於曠絶之盛擧,則此人之獨爲見漏,有欠一視之政,年旣衰邁,病且委篤,其情矜惻,依遭艱人陳試例,待來式,付之榜末之意,分付四館所,何如?傳曰,允。
兵曹啓曰,同知中樞府事吳致默,宣傳官白樂貞,五衛將金萬用,景福宮衛將趙萬成,文臣兼宣傳官李炳敎·吳德泳,俱以病難供職,呈狀乞遞,竝改差,何如?傳曰,允。
有政。吏批,判書洪鍾序,參判兪致善,參議姜蘭馨進。
以高濟鎰爲掌令,洪鍾學爲獻納,李象一爲慶基殿參奉。營建都監都提調二單,領議政趙斗淳,左議政金炳學爲之事,承傳。提調十一單,興寅君最應·金炳冀·金炳國·李敦榮·朴珪壽·李載元差下事,承傳。任泰瑛·李景夏·許棨·李顯稷·李周喆加差下事,承傳。副提調三單,李載冕·趙寧夏·趙成夏差下事,承傳。郞廳十單,林冕洙·金獻鎭·洪觀厚·洪在元·韓敎源·李象恂·鄭愉秀·金友根·朴憲陽·南鍾友。
兵批,判書金炳冀進。以嚴錫鼎爲同知,李顯稷爲兼訓鍊都正,李志謙爲宣傳官,鄭錫祚爲五衛將,吳顯豹爲御營騎士將,安潤德爲景福將,朴龍熙爲訓鍊判官,趙康夏·李昌鎬爲文兼,李圭鎬爲肇慶廟守門將,安尙儉爲位羅萬戶,同知單千儀大,僉知三單,李始愚·李翼夏·洪鍾倫,加設三單,李仁秀·李正植·李義苾,副司果李相衍·李承純。再政,以李文欽爲訓鍊主簿,李鼎求爲慶基殿守門將,同知單安潤德,僉知單鄭錫祚。三政,以宋完植爲守門將。
吏曹參判趙龜夏疏曰,伏以時序嬗變,孝文殿夏享告成,聖慕撫時,靡時靡所止屆,仍伏念臣材最人下,職反衆先,猥捏蕪辭,未蒙劃諒,黽勉蹲冒,遲回盤礴,亦旣有日于玆矣。兢憻惶懼,不啻若集木而隕淵,一念所到,惟有早被恩許,幸免大戾,而且臣積崇成痼,形殼僅存,榮衛涸而肥血耗,駸駸然抖擻不得,近又將攝失宜,宿症添發,殊非旡妄之比,而不可以時日間療治,則銓綜之地,非臣養病之坊,循省私分,冞增悚隘。嗚呼,殫竭駑鈍,報答鴻造,是臣至願大幸,而命途之窮,沈疴纏身,陳力就列,實所難强,必呼之痛,不暇緩聲,略具情實,妄干聰聽。伏乞聖明,俯賜㦖諒,仰稟東朝,遞臣所帶銓銜,使職事無曠,賤疾獲理,仍治臣瀆撓之罪,以肅朝綱焉。答曰,省疏具悉。所請依施。
乙丑四月初三日未時,上御熙政堂。時原任大臣,戶曹判書,同爲入侍時,左承旨尹滋承,假注書趙秉稷,別兼春秋趙定燮·洪遠植,領府事鄭元容,領敦寧金興根,領議政趙斗淳,判敦寧李景在,判府事李裕元,左議政金炳學,戶曹判書李敦寧,以次進伏訖。上曰,史官分左右。上曰,大臣進前。元容進前問候,各殿問候訖。大王大妃殿曰,今此重建,專爲百姓之計,而豈可先費民力乎?元容曰,古制歲用民力三日,如此國役,民豈不出力乎?群情胥悅,則自忘其勞矣,臣意則財用猶屬第二也。材石輸送之際,役民勞民之事,甚可悶,而此則在任事者之察民情而軫民勢,隨事舒力,則爲好矣。斗淳曰,國之大役,民之赴役,卽左相所奏子趨父事之義也。凡於國役,用民之力,亦多已例矣。大王大妃殿曰,然則但用民力乎?斗淳曰,非但庶民而已,上自卿宰,下至庶民,當擧皆出力矣。大王大妃殿曰,如此重大之事,以予精力,有所不逮,故都委於大院君矣,每事必講定爲之也。斗淳曰,當依下敎爲之矣。大王大妃殿曰,華陽洞萬東廟紙榜位奉來時,必使外道無弊也。斗淳曰,儀註姑未磨鍊矣。大王大妃殿曰,務從簡略,可也。大王大妃殿曰,進講冊子,以通鑑議定矣,文理與旨義,果勝於他書矣。元容曰,臣於講規,有所仰達者矣,史記異於經書,雖不成誦,領會旨義及事實,則爲好,若曰,每課誦,則新受音難爲多行,自今讀前受音一遍後,新受音行數,務爲稍多,似好矣。斗淳曰,如是爲之,則行數日日漸加,始自十行,以至數十行不難矣,經書雖不可不誦,史記則只爲涉獵,亦可矣。元容曰,通鑑卷秩亦多,次次讀進多行,然後可以從近訖工,且歷代治難之蹟,如古談之聽而有滋味,自至於不厭不倦之境矣。大王大妃殿曰,所奏果甚好矣。主上好聽古談,必生滋味,而次次讀至多行矣,如所奏定規也。大王大妃殿曰,御講小學第三卷已畢,方有冊禮賜饌矣,卿等退待,可也。大王大妃殿曰,昨以景福宮重建事,有所命下矣,卿等聞之乎?元容曰,景福宮重建,幾百年未遑之事也。列聖朝聖念之攸在,而古昔名碩之論,皆同然矣,今奉成命,大小臣民之常所祝願者也。凡作宮室,先有揆度,然後可以經始,臣意則先爲看審基址後,殿閣中當有先建者及材石物財及民力,皆有料量,然後始可營造矣。大王大妃殿曰,自朝家苟欲經始,則豈有不成之理乎?在昔此闕臨御時,民物富庶,稱爲太平盛代,主上爲民生,有此經紀之意矣。元容曰,當時明良盛會,民安物阜,有郅隆雍熙之像矣。左根曰,昨下慈敎,辭旨懇摯,三百年未遑之事,今若一新營建,則此舊邦新命也,孰不攢祝?事極重大,財力又非倉卒所可辦,此爲泄鬱。斗淳曰,景福宮重建時,出民與否,待廷議畢集,然後裁稟,何如?大王大妃殿曰,依爲之。出擧條景在曰,今此重建舊闕,卽屢百年未遑,而繼述之大者,但目下國計,雖未大役,尙患窘跲,將何措辦哉?苟欲生財,財出於民,勢將收斂,而節約方便之道,惟在有司之臣措處之如何耳?裕元曰,舊闕營建,其命維新,庶民必當子來,而至於物財,則有司之臣,可以措劃,臣無他見。炳學曰,舊闕重建,景命維新之會也。太平萬世,實基於此矣,臣不勝欽仰忭祝之忱,而凡國有大役,必用民,是所謂子趨父事也。至於財用,則有司之臣,自當次第區劃,臣無容他見。敦榮曰,景福宮重建,舊有朝廷之議,而今奉慈敎,孰不欽仰攢祝?若其民力舒困,財力贏拙,自有屆堂措劃,臣則惟當仰成矣,臣無容他見云云。斗淳曰,成命已下,營建都監堂郞,令政院,政官牌招開政,爲先差出,何如?大王大妃殿曰,依爲之。以下缺
上在昌德宮。停常參·經筵。
傳曰,同副承旨許遞,前望入之,承旨前望入之,白樂贊落點。
政院啓曰,右副承旨李鎬俊,今日不爲仕進,卽爲牌招,何如?傳曰,允。
又啓曰,新除授同副承旨白樂贊,卽爲牌招,何如?傳曰,允。
又啓曰,萬東廟紙榜位及扁額,遣大臣禮判陪奉以來事,命下矣。何大臣進去乎?敢稟。傳曰,判敦寧進去。
傳曰,朱英·正錫·溫玉·小壬·者斤老味·早甲·得橘·安召史·昌錫·夫得·閔汝·洛文·石武·致兼·成愛·益周·龍伊·信憲·石柱·徐女·順伊·七成·東石·牙只·者斤阿只·喜水·老郞·者斤哲·阿只連·大隱禮·者斤阿只·三金·朴召史·阿只·金致貞·英珠·於仁連·阿只·溫淑·千大·巖石·圭孫·卓女·玉連·花山連·於仁連·阿只連·山快·上甲·莫德·禮曾·愛金女·毛弄·朴女·五歲兒·大岳只·杏愛·成愛·大快·永福·乙貴·申女·晩惠·守祐·允凡·枝盛·儉上·崇伊·孟明·六伊·幸伊·彩郁·成貴·廷元·喜祿·者斤阿只·三東·墉·貞曄·重駒·大阿只,竝放。
營建都監都廳四單,李明應·李昌鎬·洪遠燮·李鍾正,監造官九單,尹宖善·任慶準·鄭稷容·趙在鶴·李俊永·李晩羲·李景魯·洪淳肯·丁大林。
議政府啓曰,今此舊闕營建,景命維新之會也。當有告由之擧,廟社山川告由祭擇日設行事,知委禮曹,何如?傳曰,允。祭文令文任撰出,獻官以大臣宗親·儀賓·輔國,塡差。
又啓曰,景福宮始役前,廟社山川告由祭設行事,纔已稟定矣。宮內潔淨處,亦宜有虔誠陳由之擧,以此意一體知委,何如?傳曰,允。
實錄廳啓曰,郞廳洪鍾學,見帶臺職矣。職務相妨,所帶臺職,今姑許遞,何如?傳曰,允。
營建都監啓曰,李海準·李海斗·姜潤·金載信·孫興允·金在洙·金在衡·林相鉉·金相友·林鳳章,竝別看役差下,何如?傳曰,允。
司僕寺啓曰,大靜前郡守康履鎭遞任,進上馬二匹,今纔上來,禾毛色別單書入,依例內廐立養之意,敢啓。傳曰,知道。
又啓曰,濟州出來年例進上馬八匹,三名日進上馬六十匹,凶咎駑駘馬三十匹,合八十八匹內,二匹中路故失,五匹中路病留,四匹津頭逃逸,三匹到本府病留,除,實納馬七十四匹,禾毛色別單書入之意,敢啓。傳曰,知道。
義禁府啓曰,本府徒流案中,黃海道爲奴罪人載寧郡三金,爲婢罪人豐川府者斤阿只,公忠道爲奴罪人忠州牧日乭,爲婢罪人魯城縣阿只,庇仁縣順恒·龍玄·鳳玄,江原道爲婢罪人淮陽府朴召史,江陵府阿只,全羅道爲奴罪人谷城縣千大,求禮縣圭孫,順天府巖石·上甲,爲婢罪人靈巖郡英珠,順天府阿只,海南縣玉連·阿只連,康津縣於仁連,南平縣溫淑,寶城郡卓女,綾州牧花山連,康津縣莫禮,淳昌郡於仁連,光州牧莫德,緣坐安置罪人靈光郡小快,慶尙道爲奴罪人機張縣者斤老味·正錫·永得·益周,蔚山府昌錫,咸安郡石武,昌原縣石柱,安義縣信憲,昌原府阿只,柒原縣者斤哲,爲婢罪人柒谷府朱英,安東府溫玉,彦陽縣閔女·大隱禮,慶州府小壬,熊川縣安召史,機張縣成愛,三嘉縣順伊,梁山郡者斤阿只,金海府老郞,鎭海縣阿只連,咸安郡徐女,緣坐安置罪人眞寶縣得橘,丹城縣早甲,河東府洛文,三嘉縣龍伊,彦陽縣東錫,固城縣致兼,義城縣七成,金海府喜水,咸鏡道爲奴罪人甲山府枝盛,北靑府崇伊,端川府儉上,三水府孟明,富寧府幸伊,鍾城府三東,慶源府墉,吉州牧重駒·貞燁,爲婢罪人高原郡者斤阿只,慶源府喜祿,會寧府大阿只,緣坐安置罪人文川郡六伊,穩城府廷元·成貴,平安道爲奴罪人渭原郡乙貴,江界府永福,碧潼郡允凡,爲婢罪人楚山府曾愛·杏愛,朔州府五歲兒,祥原郡金女,价川郡朴女,渭原郡大岳只·申女·晩惠,碧潼郡成愛,緣坐安置罪人价川郡毛弄,孟山縣大快,順川郡守祐等名下,放字書下矣。右罪人等,俱係凶逆緣坐,格例有難違越,全羅道康津薪智島安置罪人金致貞名下,放字書下,而罪名深重,成命之下,竝不得擧行之意,敢啓。傳曰,諸罪人之放釋,特出於慈聖好生之德,導迎和氣,歸福寡躬爲敎者,卽速擧行。
義禁府啓曰,爲奴罪人三金等,竝放送事,分付各該道道臣處之意,敢啓。傳曰,知道。
上在昌德宮。停常參·經筵。
藥房提調金賢根,副提調金炳地啓曰,伏未審,日間聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,右承旨尹秉鼎,今日不爲仕進,卽爲牌招,何如?傳曰,允。
以右承旨尹秉鼎牌不進罷職傳旨,傳曰,只推。
傳曰,輕囚放釋。
以司謁口傳下敎曰,璿派生進人,左副承旨勞問。
大王大妃殿傳曰,今此舊闕重營,亶出於爲民求福,爲國申休之計,而役費浩大,苟欲使民出力,則果甚矜惻,方此關念,卽聞昨今兩日都下願納,數至十萬,璿派助費,亦過數萬云,以此推之,則是役之符合於天意民心,可以知之,而吾民嚮上之誠,誠無愧於古昔盛時矣,況璿派諸人,追念先祖肇基之地,有若一室之憂樂共之者乎?俱極嘉尙,不勝欣幸,日昨卿宰收議,雖以用民爲奏,而哀彼殘氓,雖渠之身還布課歲備納,尙患艱乏,矧乎幾日赴役,寧不矜惻?用民一款,今姑置之,都民願納,尙云如此,外邑人心,豈有異同?自廟堂措辭行關於八道四都,一一曉諭於坊曲饒民,如有出義優助者,當別般示意,而至若璿派諸人,自宗府知委,使之樂赴,則非但大役之可期竣完,亦可見人心向背之如何,竝以此意,星火行會。
議政府啓曰,卽見慶尙右兵使李敎俊所報,則以爲開寧烽臺之移設南山,爲其聖廟主峯之有礙,而南山,乃是邑之巽方,基址稍陷,雲霧無常,每致失燎之患,且大川繞下,如當漲溢之時,馳人傳準,亦非可望,而舊址稍下處,無所壓逼,甚宜遼望,特許復舊還設爲辭矣。烽臺而窪陷,不便遞燎,則非謹燧之義也,依所請許令移設,何如?傳曰,允。
議政府啓曰,卽見統制使李鳳周所報,則以爲本營旣以外登壇施行,節制之方,從長磨鍊,而首校依京營門例,計其積仕,三十朔定限,本營屬鎭中,邊將一窠,永爲自辟望報差下,俾爲勸奬之地爲辭矣。近來邊將之四分五裂,京各司久勤之失其業多矣,而今此統營節制通變之後,營校之肩次酬用,亦宜有之事也。以南村別將間差之一窠,永付該營,期有激勸之效,何如?傳曰,允。
議政府啓曰,卽見慶尙前監司徐憲淳所奏,則以爲本道穀摠折米七十二萬餘石,每年取耗給代,而其中虛留二十七萬石,指徵無處,時存穀,則偏峙逋邑,年例耗作,排戶徵結,僅僅塗抹,漸次充逋之方,惟在守令之能否勤慢。自今以後,未充逋守令,依始逋掩捕律,申明舊制,一切勿撓,統穀之散在一道者,沿邑四萬餘石,山郡七萬餘石,而山郡則以詳定代錢,沿邑則本色輸納,捧納之弊,不啻倍蓰,有代錢每石價不下八九兩,是沿民切骨之瘼,今若通同山沿,隨邑大小,互換均摠,無論豐儉,每石五兩式,恒定收納,則恐無利害之懸殊。漕船之十年一造,卽法典,而挽近以來,未滿年限,輒復改造,新造一隻會減米一百八十石,錢三百兩,而況今公私松田,在在童濯,從今以往,明知朽傷外,屬公一款,切勿許施爲辭,而批旨有令廟堂稟處之命下矣。糶糴之屬民,八路維均,而嶺南之爲最甚,其來久矣,始逋掩捕,各有定律,固當申而明之,而歲末虛勘,便成茶飯,則糾劾之政,專在道臣,以此提飭統穀代錢,此是壬戌初次釐正時,已爲啓下行會之事也。其時屢次關問該營,悉其便否而施之者也。雖卽寢置,未及試之,而前道臣所奏,出於深遠之慮,蓋有民然後有營,今若責之本色,則實有難言之弊,依所請行關定式,漕船之不待年限,輒稱朽傷而屬公者,亦宜另加禁斷,以此意申飭惠廳,何如?傳曰,允。
議政府啓曰,景福宮營建時辦財役民等節,二品以上,俱爲獻議,而批旨有從長稟處之命矣,國有大役,必有徵調,成周以來定制也。今於莫大之經始,庶民亦宜子來,限日赴役一款,從當量度裁稟,而內以卿宰以下,外而藩梱守令以下,隨力捐補,卽道理也。雖以士庶言之,無論中外,如有願納之人,則酬以爵賞,亦前漢之所已有也。此非朝家所以勒定而勒徵者,惟在各司效答之如何,而如是之際,萬一憑藉恫喝,橫濫而乾沒,則其爲害也,反有甚於苛征暴斂,以此意各別知委於八道四都,何如?傳曰,當有東朝處分矣。
以全羅監司鄭健朝狀啓,沃溝縣監朴承大,遭母喪事。傳曰,令該曹口傳差出,催促下送。
兵曹啓曰,明日動駕時,堂上侍衛,當爲備員,而參知尹龜永差祭,無以備員,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允,許遞。
營建都監啓曰,景福宮重建日字,令日官推擇,則今月十三日巽時爲吉云,以此日時擧行,何如?傳曰,允。
宗親府啓曰,今初三日宗廟夏享大祭時,璿派文蔭儒武入,參擧案修正以入之意,敢啓。傳曰,知道。
傳曰,明日出宮內門路,以協陽門爲之。
禮曹啓曰,卽接淮陽幼學李馨國所志,則以爲矣身,辛酉式文科初試,本道參榜,而會講時遭故陳試矣。伊後改名用國,而今將以李用國應講,依已例啓稟釐正云矣。依所訴,原榜目中改付標以入之意,敢啓。傳曰,知道。
李鎬俊啓曰,臣鎬俊,敬奉聖敎,馳往義禁府,取列囚徒案,則無時囚,故仍往典獄署,取考囚徒案,則結案罪人一名,日次罪人三名,公錢犯逋罪人二名,係是重囚,故竝仍囚,其餘各司直囚罪人崔周漢等三十六名,係是輕囚,故竝依傳敎放送之意,敢啓。傳曰,知道。
刑曹啓曰,謹依徒流案放字書下,咸鏡道穩城府定配罪人丁大中,放送之意,敢啓。傳曰,知道。
御營廳啓曰,本廳哨官愼奎赫,受由過限,還現無期,汰去之意,敢啓。傳曰,知道。
大司成李載冕疏曰,伏以臣,以材則最爲人下,以職則輒居人先,始自釋褐,居然至緋玉之列者,直不過三數年矣。其所歷踐,罔非華顯,居恒愧懼,不啻淵谷在前,今玆國子新命,又下於千萬夢想之外,臣滿心震悖,誠莫知何以自措也。噫,適器而任用,上有咸熙之績,量力而進就,下無隳職之憂,凡於官守,何往不然,而今此師儒之任,關係尤重,居是職者,曷嘗有如臣空疎者乎?臣未通方,年且至竗,銀根莫辨,輪翮無取,而特因處地之有異,濫蒙拔擢之盛眷,臣雖愚昧,曷敢不仰體聖念,而但不稱之懼,過分之災,止係臣身,縱不足自恤,熙朝宮人之政,豈容若是苟哉?巧値事會,雖不獲已黽勉出肅,而歷日思惟,無敢承膺,玆敢冒陳短章,略布衷悃。伏乞聖明,特垂憫諒,仰稟東朝,亟鐫臣新授職名,以重公器,以安私分,不勝大願云云。省疏具悉。勿辭察職。
吏曹參議姜蘭馨疏曰,伏以臣,卽一寒門畸蹤也,以學則謏,以材則劣,固不足修數於任使之末,而倖竊科第,濫濟緋玉,〈歷〉揚內外,罔非我聖朝拂拭之恩,而涯量已踰,塵刹莫報,今玆三銓新命,又何爲而及於臣身也?臣聞命惝怳,繼以感恧,歷屢日而莫省措躬之所。噫,官維其人,何官不然,而至於是職,古所稱下大夫之雋選也。佐貳天官,馭民治國,周官太宰之屬也。以贊尙書,論定九品,晉代郞中之任也。掌名簿而判諸曹,唐時之小銓也,坐東院而參典選,則宋朝之侍左也。且專管雖異長僚,與聞亦及末議,緊任則有時代㓸,享儀則專主差遣,職雖卑而官益淸,任則重而簡必愼,故前輩名碩,莫不逡巡於此,曷嘗有如臣者流之濫測者哉?若曰,才猷足以範人,鑑別足以區物,則臣非其人也。若曰,地望可以稱塞,閥閱可以承籍,則臣非其人也。抑謂節次推排,而不問能否,則非朝家核實之政也,又謂之職次難曠,而苟然塡充,則非他司閑漫之比也。以臣揆臣,初非可擬,而況今一初之政,百僚董治,量才授任,尤當愼惜,則似此銓綜,上不宜輕畀,下不宜冒據也,審矣。臣是何人,不避妨賢之嫌,不顧饕榮之譏,揚揚趨膺,使積薪在上,揚粃居前乎?竊恐官方由是而隳焉,物情由是而乖焉,其爲仰累於則哲之明,實自臣始也,豈不大可懼哉?夤緣事會,雖未免冒昧出肅,若其因仍蹲據,尤非義分之所敢出也。悉暴衷懇,仰瀆崇嚴。伏願俯垂鑑諒,仰稟東朝,竝遞臣見叨之銜,俾公器重而私分安焉,臣無任云云。省疏具悉。爾其勿辭察職。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,景福宮營建時,告由祭文,當爲製進,藝文提學李明迪未肅拜,待明朝牌招,使之製進,何如?傳曰,允。
大王大妃殿,以司謁口傳下敎曰,勸講自初十日爲之。
傳曰,侍衛軍兵,令各其營,乾犒饋。
以平安監司洪祐吉狀啓,中軍鄭志鉉,週歲佐務,全省播譽,威惠竝行,軍民惜去,定州牧使徐經淳,三載爲政,百度俱擧,瓜熟不遠,民恐或失,特許仍任,令該曹稟處事。傳曰,聞甚嘉尙,中軍鄭志鉉,許用邊地履歷,定州牧使徐經淳,特爲加資,竝爲仍任。
以公忠監司申檍狀啓,新昌縣監成載琦遭父喪事。傳曰,新差縣監,不日內催促下送。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
吏曹口傳政事,以李源珪爲兵曹參知,李昌鎬爲沃溝縣監。
刑曹啓曰,謹依判下,京囚殺獄罪人李起永,鬪敺殺人罪,減一等決杖一百後,平安道殷山縣流三千里定配所,卽爲押送之意,敢啓。傳曰,知道。
訓鍊都監啓曰,謹依下敎,侍衛軍兵及武藝別監等處,乾犒饋分給之意,敢啓。傳曰,知道。
乙丑四月初六日辰時,大駕詣雲峴宮。擧動入侍時,行都承旨金炳地,左承旨尹滋承,右承旨尹秉鼎,左副承旨李鍾淳,右副承旨李鎬俊,同副承旨白樂贊,史官缺,檢校直提學金炳地,直提學李載元,直閣李世用,檢校待敎鄭範朝·洪承億·趙寧夏·李載冕,以次侍立。時至,通禮跪啓請外辦,上具白布裹翼善冠·白袍·白布裹烏犀帶·白皮靴,乘輿出宣化門,藥房提調金賢根,副提調金炳地,進前問候訖。出協陽門,至延英門步過,仍乘輿,出敦化門,由敬覲門·恭覲門,至本宮中大門外降輿所,降輿,入本宮。少頃,通禮跪啓請出次,上出次乘輿,由恭覲門·敬覲門,入敦化門,至延英門外步過,入協陽門,兵房承旨請出標信解嚴,上入宣化門還內,諸臣以次退出。
上在昌德宮。停常參·經筵。
政院。啓曰,景福宮營建時,告由祭文製進事,命下矣。藝文提學李明迪疏批已下,卽爲牌招,何如?傳曰,允。
傳曰,明日孝文殿晝茶禮,八日別茶禮,當自內親行矣,該房知悉。
傳曰,今十二日當親審景福宮殿基矣,該房知悉。
大王大妃殿傳曰,勸講自初十日爲之。
兵曹啓曰,今四月十二日大駕親審景福宮殿基時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,禁將,率訓局旗鼓標下軍與馬軍三哨,步軍五哨,爲先廂,訓局馬軍二哨,步軍三哨,兩營騎士各二番,御將率領,爲後廂,禁軍三番爲之,訓將,率禁·營旗鼓標下軍留陣,餘軍留營置之。
刑曹啓曰,卽接黃海監司洪淳穆文移,則谷山府徒二年定配罪人金正淵,限滿云矣。取考曹上配案,則正淵以刃傷人物罪,癸亥三月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
禁衛營啓曰,本營中軍趙台顯,身病甚重,勢難察任,改差,何如?傳曰,允。
兵曹,以任弘模爲禁衛中軍。
藝文提學李明迪疏曰,伏以孝文殿夏享已過,仰惟聖慕,益復靡逮,仍伏念臣於比來病潦之中,忽伏奉藝院除旨,惝怳迷瞀,靡所止屆,歷屢日而五內失守,不知置身之所也。夫是職也,實司文柄,前後名碩,居是任,思淹摛藻,才優演綸,游翔石渠之觀,貯望文昌之府,以之鳴國家之盛,而聲英文采,照人耳目,是謂官備職擧也。顧今聖德維新,賢士頻接,簾化日隆,群工允釐,至於兩館之任,尤宜竗揀名雋,處之深嚴之地,賁贊皇猷,用裨文明之治,而不意如臣無似,亦被掄選之重,至承恩照,未敢知淵鑑之明,或有遺燭而然歟?若臣者,幼失操觚,長缺呻,一往荒嬉,龍鍾佗傺,竟至四十五十而無聞焉已,雖在精尙旺神未耗之日,不委其所未嘗學,貿貿焉靡有長短,靑歲一轉,楡景頹殘,病與伴住,職從而頑缺,藉使臣劣,有平日功令界限之嫺習者,以若見狀,眉山之舊學都忘,魏收之藏拙莫由,綴拾不得,尋數不去,倀倀然其中未有焉。況謏陋憃愚之質,本無所學,偸隋瓠落,愁嘆窮廬之下者乎?詹琳琅之美,自恨燕石莫售,窺梗楠之列,堪愧樗材無用,且念眇跛睇履,猶可强之,陳列不能,亦或强之,至於文字,有非凡庸者抖擻淬礪之所可强也。今欲憑恃寵靈,强其所不可强,冒據匪據之地,排量入量鑿之戒,昧濫觴濫竽之譏,恬若固有,萬萬非微諒之所敢出,竊恐玷名器累聖簡,其將由臣而始,得不顔騂而背汗乎哉?今臣蒙被恩澤,河海莫量,雖隕結磨放,猶不足以圖酬報答,惟有控實無隱,不欺吾君,爲萬分一不報之報耳。今此營建時,告由文撰進有命,召牌儼臨,而審結已熟,萬難承膺,玆敢畢暴衷懇,仰首鳴號於天地父母之前。伏望聖慈,察臣言之由中,念公器之綦重,仰稟東朝,將臣所帶職名,亟賜鞶遞,不勝大願至祝。答曰,省疏具悉。卿其勿辭行公。
上在昌德宮。停常參·經筵。
自開東至未時,灑雨下雨,測雨器水深三分。
傳曰,回還使臣入侍。
大王大妃殿傳曰,孝文殿告由,攝行磨鍊。
大王大妃殿,司謁口傳下敎曰,勸講自十五日爲之。
大王大妃殿傳曰,今此景福宮重建時,錢十萬兩,當內下矣,先爲補用事,分付營建都監。
傳曰,在外臺諫許遞,有闕之代,前望入之。
臺諫前望入之。
掌令金炳翊·鄭顯德,正言申克休·金持懋落點。
傳曰,副校理修撰竝許遞,前望入之。
副校理前望入之,洪兢周·李乾夏落點,修撰前望入之,南商龍·趙康夏落點。
弘文館啓曰,上番闕直,事甚不安,典翰閔升鎬,應敎李根秀,副應敎吳德泳,校理李承臯·洪在鉉,新除授副校理洪兢周·李乾夏,竝卽牌招,推移入直,新除授修撰南商龍·趙康夏,一體牌招察任,何如?傳曰,允。
以慶尙左水使李鍾武狀啓,長鬐縣人命渰死事。傳曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
禮曹啓曰,今此貞陵陵上莎草枯損處修改,吉日時,以今四月十二日卯時,已爲推擇啓下矣。伊日動駕相値,故令日官李秉洪,更爲推擇,則同月十八日卯時爲吉云,以此日時擧行,而原節目中,改付標以入之意,敢啓。傳曰,知道。
禮曹啓曰,今此貞陵陵上莎草修改時別看役,司果張禹錫差下,使之擧行,何如?傳曰,允。
宗親府啓曰,以璿源譜略進上吉日,令日官推擇,則今月初十日辰時爲吉云,以此日時擧行之意,敢啓。傳曰,知道。
乙丑四月初八日未時,上御觀物軒。回還三使臣入侍時,左副承旨李鍾淳,假注書趙東肅,記注官任膺模,別兼春秋李昌鎬,正使兪章煥,副使尹正求,書狀官以次進伏。上曰,史官分左右。仍命三使臣進前,章煥等進前訖。大王大妃殿曰,遠路無事往還否?中原所聞,已見於譯官聞見事件,而江南盜賊所聞,亦何如?章煥曰,王靈攸曁,一行上下,無頉往還矣。金陵賊已爲討平,河南省魯山縣,賊匪熾盛,昨年臘月見敗,而臣於回路,目見吉林兵千餘名,往赴河南矣。大王大妃殿曰,西洋國人近則何如乎?章煥曰,遍滿皇城內外,築室而居生,或奪公廨而奠接,如前無減矣。大王大妃殿曰,今番之行,仰瞻皇帝乎?章煥曰,宗廟擧動時,兩次瞻仰矣。大王大妃殿曰,皇帝體貌,果夙成乎?章煥曰,體貌果是豐碩,而容儀俊秀矣。大王大妃殿曰,向日大臣,已有筵奏,而今番回還時,使行遲滯,似有外邑之貽弊,豈有如是道理乎?章煥曰,車卜幾盡來到,而零餘四五輛,遲滯於中路,數日則可以畢到云,而異國之事,雖未可料度,似於未久出來,與書狀,同爲離發復命伏計矣。自然日子荏苒,復命如是遲滯,臣不勝惶悚矣。大王大妃殿曰,使臣卽是奉命之行,則中路捧債,鞭扑狼藉云,豈有如許道理乎?章煥曰,臣不勝惶悚矣。大王大妃殿曰,乾糧分排,何故不足,而至於他國之貽羞乎?此不可無一番懲創矣,使臣當知此狀,卽爲詳細奏之,可也。章煥曰,使臣之往還支供,專在於乾糧馬頭,而今番則多數犯逋,自致無限苟艱,而彼地人心,比前有異,物價騰踴,故自然濫用,至於犯逋之境矣。大王大妃殿曰,使臣就議于廟堂,乾糧中乾沒之人,査出嚴懲,以杜後弊,可也。中國昨年,年形豐登,而人心何如是乎,因賊匪而然乎?章煥曰,臣於十餘年前使行時,中國人心平順矣。近年則年形豐登,而人心之異於前日,似因賊匪而然矣。
上在昌德宮。停常參·經筵。
政院啓曰,摠戎使李顯稷,以武二所試官,明日慕華館出去矣,所佩密符,何以爲之?敢稟。傳曰,仍佩往來。
又啓曰,右邊捕盜大將李周喆,以武二所試官,明日慕華館出去矣,所佩命召及大將牌傳令牌,何以爲之?敢稟。傳曰,仍佩往來。
傳曰,禮房承旨馳詣社稷·宗廟·永寧殿·景慕宮,受香諸處,奉審摘奸以來。
政院啓曰,文科覆試試官李源命,謂有情勢,奉牌闕外,陳疏到院矣,屢度催促,無意承膺,從重推考,何如?傳曰,允。
大王大妃殿傳曰,卽見箕伯査啓,則還穀及餉殖庫逋,若是紊亂,向所以再煩特敎,欲其到底詳覈者,良有以也,而今於査簿成冊,益知其所不知者,以言乎還穀,則虛留發賣,半占會簿之數,倉簿散失,至絶査考之階,逋魁迨盡,死亡支流,略有生存,是可曰糶糴如法,典守得宜,以言乎庫逋,則取用無印,不卽報償,庫屬之稱以公用,自成不食之逋,容或無怪,而及其防逋之許排,藉小爲大,反致該掌輩之沾漑,然則各庫之逋,便同各等加下,道啓中,未必全然歸罪於渠輩云者,着題語也。先査之十年條,旣如此,則未査之幾年,推此可知矣。兩項逋欠之櫛剔徵捧,非無其道,而還逋之虛實相蒙,已爲久遠,庫逋之盡非躬犯,亦有可據,則施之以一切之法,有違平允之道,且況本道大更張之後,庶有息肩之望。今若徵督巨逋,則蔓延無辜之氓,騷擾蕩柝之患,難保必無,爲聖上初元之政,宜以懷保爲先,無寧竝付於昧爽以前,道內還逋及營各庫所逋,一竝蕩減,以示更始新化,至若所逋各人之分等勘律,令廟堂稟處,添餉中三馬廳之有停無捧,雖曰事勢使然,苟能早爲矯捄,必無積小成大莫可收拾之境,而因循抛置,誰將任咎?孔路繁役,將有絶站之慮,其排納中,三分二則蕩減,三分一則除耗,限十年排捧。各邑各廳各庫京營邸吏排納條,除耗進限排捧,各人排納條,此是奸鄕猾吏之所負,則比他不同,然亦令除耗,當年拔出,其中五千石以上者,雖與還逋有異,其濫滑之習,不可無懲配之擧,待畢捧狀啓,以爲稟處,各邑私穀排年條,許屬各其邑,各項輕殖錢,竝除殖,進限排捧,所謂各人築坰條,公錢之分俵,如是濫雜,尤極駭然,雖曰逐年備納,各項除殖之際,不宜異同,亦一體除殖,進限排捧,至於甲子新逋條,竝令當年拔本,各邑減還輕殖,亦爲許屬各其邑,從玆以往,分錢粒穀,更無辦出之所,則以其餘存之收合者,城餉充完及不時經用之需,庶可藉此磨鍊,更無斂民之弊矣。排捧年條及數爻,更修成冊,今年所捧,刻期收刷後,形止竝爲登聞。每年各邑餉殖之捧不捧,依戶惠納例,入於解由磨勘中,亦於歲末修報,自政府句檢,不得如前任意退排,俾有實效之地。今番處分,專爲西民,曲費軫念,將此傳敎,眞諺翻謄,輪示坊曲,使無一民不知之意,回諭道臣
傳曰,以關西之各逋存蕩事,纔有東朝下敎,而朝家之設置方伯守令,非爲榮其身,豐其家之意也。專欲分憂,而居是職者,鮮能行之,雖以此道言之,營邑之素稱殷實者,皆成弊敗,倉庫之昔云充牣者,盡爲枵蕩,此曷故也?噫,藩臬之有幕佐,以主將體重,不親細務,故使其實心裨補,而此輩雖不可比擬於唐宋之徵辟者,其中亦多曾經朝官及守令者,則亦宜知王法之可畏,公事之至重矣。所謂添餉停退之頭錢作俑,輕殖分俵之口文創謬,無非蔽上瞞下,一時營私之計,而竟爲病國厲民,弊致此極,無一番懲治,其何以戒居幕者欺弊主將之習乎?箕營之丁未以後,戶房裨將,一一指名報來,曾經正職人,自王府拿勘,閒散人令秋曹科治,戶房會計兩庫各年任掌,令道臣到底査實,布政門開坐,嚴棍三十度,遠地定配。此事行査,雖極浩繁,前後飭敎,顧何如,而拖過七八朔之後,今乃登聞者,已極稽緩,而況成冊之不以御覽件修上者,亦難免不審之失,該道臣從重推考。
奎章閣啓曰,璿源譜略改張件,明日自宗府陪來,而內上件,今番則自本府修正,直入入內云,奉謨堂·書香閣所奉件,則臣進詣改張之意,敢啓。傳曰,知道。
以典翰閔升鎬,應敎李根秀,副應敎吳德泳,校理李承臯·洪在鉉,副校理洪兢周牌不進,罷職傳旨。傳曰,只推。
禮曹啓曰,今此甲子式年文科覆試講經一所,設場於本曹矣,上直郞廳,依例移直朝房之意,敢啓。傳曰,知道。
禮曹啓曰,今此甲子式年文科覆試講經試官,當爲磨鍊,而擬望之人乏少,實錄郞廳竝擬,何如?傳曰,允。
禮曹啓曰,今此甲子式年文科覆試講經試官,當爲磨鍊,而堂上無故可擬之人乏少,依近例以堂上官,通瀜擬入之意,敢啓。傳曰,知道。
禮曹啓曰,卽接扶安幼學李升九所志,則以爲族祖謇吾,嫡妾俱無子,以其同姓六寸兄惟吾第二子得漾,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李升求所訴,旣如此,李惟吾第二子得漾,立爲李謇吾之後,何如?傳曰,允。
又啓曰,今番監試·初試二所,初場入格人趙相璧,卽平壤武烈祠參奉趙德煥之子也。相璧則初不上來,其父德煥,以其子相璧之名,替人呈券,而封內父名,改稱以幼學德彬,時住平壤,而書之以順興,至於參榜,其所作奸之狀,擧世喧傳,揆以法綱,萬萬痛駭,不可以已經會試,置而勿論。參奉趙德煥,令該府拿問處之,其子相璧,令該曹考律勘罪,何如?傳曰,事雖過境,何可仍置?其父之罪,尤有甚於其子,竝令該府該曹,嚴刑勘處。
又啓曰,今番文科初試一所入格人祥原權基周,本名卽用極,而時帶營吏之役者也。冒稱幼學,改名呈券,至於參榜,紀綱所在,萬萬駭然,原榜目中,爲先拔去,付標以入,而其罪狀,令該曹照律勘處,何如?傳曰,此是變怪也,幺麽下吏,何敢冒赴於式年東堂,大關紀綱,令秋曹,嚴刑二次,遠惡地定配。
禮曹啓曰,大小科陳試人草記許赴事,曾有定式矣。丁巳年通讀初試入格幼學尹邦鉉,戊午式年文科初試入格幼學金樂澧·徐敎淳·金亨鎬·林相俊·吳震常·車琪翼,同年通讀初試入格幼學金冕柱·洪祐貞·趙在元·朴纘鍾·宋在卨。己未年通講讀初試入格,幼學金壽淵。辛酉式年文科初試入格幼學姜駿煥·許極·金鎭久·鄭柱南·金養默·尹永誠·朴東龜·張昇國·權肇和·李晩容·趙重獜·盧亨淳·盧德純·李最柱·李臣燁·梁禹濬·韓暹濟·金益河·金·李冕求·李·朴䋱奎·金致章·李用國·崔鳳柱·趙錫呂·金麟贊·金俊英·李範凖·趙然林·李應珏·金世容·黃大一·金檉·鄭寅楫·崔鎭河·金鎭奎·康炳迪·吳匡國·任性模·洪鍾諴·朴義亨·崔秉夏·梁學堯·李哲模·曺逵承·梁相元·愼在蓍·李能基·車銓綏·金洙哲·金持鳳·李益淵·韓豐烈·權重成·南龍鎭·玄錫潞·崔錫泰·南灝·鄭澐·林璟洙·文聖魯。同年春到記殿講給二分入格,幼學趙鎭卨。癸亥年秋到記殿講直赴會試入格,幼學沈興澤,給二分入格,幼學趙秉大。甲子年春到記殿講給二分入格幼學尹皞燮,俱爲陳試,而趙鎭卨則辛酉式年文科初試時,已赴恩賜,趙秉大·尹皞燮,則昨年增廣文科初試時,已赴恩賜矣。取考其所受公文,則明白無疑,而在喪及朞服未葬人,父子俱參,竝許陳試,法典所載,試官相避人之許以陳試,亦有定式,一竝許赴於今此甲子式年文科覆試講經之意,敢啓。傳曰,知道。
禮曹啓曰,卽接四館所牒呈,則壬戌八月庭試初試入格幼學崔熀,甲子增廣文科初試入格幼學李最善,俱於會試時,遭制陳試,而製述生兼有講工,竝於今番式年文科,自願許赴事報來矣。製述及講經人,勿論增式年別試,從願許赴事,載在法典,幼學崔熀等二人,依願許赴於今此甲子式年文科覆試講經之意,分付,何如?傳曰,允。
都摠府啓曰,今日入直內三廳·武兼·禁軍及軍兵等,當爲中日習射技放,而告由祭相値,不得設行之意,敢啓。傳曰,知道。
兵曹啓曰,濟州辛酉年慶科庭試武科初試入格金泰信,來訴本曹,願付於今此式年覆試矣。本州以候風駕海之致,初試人隨其上來,許赴於當前他科,載在法典,故取考榜目及該牧公文,則初試入格,果爲的實,依法典許赴於明日覆試之意,敢啓。傳曰,知道。
訓鍊都監啓曰,本局從事官李明應,身病猝重,勢〈難〉察任,改差,何如?傳曰,允。
知事李源命疏曰,伏以臣,卽者見擬於東堂會講試望,庚牌踵臨,固當踢蹶趨承,而臣於年前,猥膺會講主試之命,臨事儱侗,觸處瘡疣,謂有試體之乖,當至被籌啓論勘,震慄恧蹙,靡所容措。至今追惟,惶汗常浹,顧何可抗顔更進於顚沛之地,厭然自揜,不思所以自引乎?僨轍不宜復蹈,廉防決難毁壞,參倚情勢,係是鐵限之踰越不得者,玆敢奉牌朝房,短章控實。伏乞聖明,俯垂鑑諒,仰稟東朝,亟賜變通,以幸公私,不勝幸甚。答曰,省疏具悉。往事何必爲引?試牌體重,卽爲入來。
上在昌德宮。停常參·經筵。
藥房提調金賢根,副提調金炳地啓曰,伏未審,日間聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳,有身病,左議政金炳學,無時急稟定事,右議政未差,不得來會云矣,敢啓。傳曰,知道。
傳曰,璿源譜略改張時監董宗正卿以下,別單書入。
以司謁口傳下敎曰,景福宮守直內官處所,房直二名軍士一名雇立,勿爲上下事,分付兵曹。
傳曰,政官牌招開政,賞典下批。
傳曰,秋判與判尹外,法司堂上竝許遞,今日政差出。
傳曰,在外工曹堂上許遞,今日政差出。
以璿源譜略改張時監董宗正卿以下別單傳曰,有司堂上興寅君最應,跋文製述官左議政金炳學,校正堂上永平君昱,各內下大豹皮一令賜給,有司堂上李敦榮,內下豹皮一令賜給,李圭徹,監印堂上李景純,國書御牒書寫官李承輔,竝加資。校正堂上李導重·李容殷·李寅奭·李周喆·李寅夔·李根永·李鍾承·李明錫·李景夏·李南轅·李載元·李升洙,竝熟馬一匹賜給。纂修監印典籤洪鍾觀,前典籤李鎬俊,典簿徐相祖,前典簿金炳基·李承洛·李啓周·李鍾信·權用圭·李斗永,主簿趙命敎,前主簿金秀煥·李象準,竝兒馬一匹賜給。直長李升壽,參奉李鍾永,忠義衛李琦鎭,郞廳李獻洙,纂修校正郞廳兪世柱·金寬淳·鄭澴·李世鎭·洪祐民·李榏重·李啓信·金道根,別工作丁大永,竝陞六。總敍世系跋文刋本正書題目書寫寫字官李命奎等七人,王妣世譜正書題目書寫寫字官金繼述等六人,國朝御牒八高祖圖正書書寫寫字官金宅慶等五人,竝本衙門高品付料。金益鏞加資,別看役千義賢,外職除授,張淳奎監牧官除授,丁學敎·趙章夏,唱準李悳臣,竝六品職調用。鄭鳳爀,牌將金興起等五人竝賞加,唱準金冀遠等四人,畫員金濟懋·朴冕奎,計士康載熙,竝本衙高品付料。日官金晉祐·李俊養,竝加資。其餘捕校錄事·員役·工匠等,竝依判下施賞。
以全羅監司鄭健朝狀啓,加里浦鎭人命渰死事,傳曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
弘文館啓曰,副枝理洪兢周,旣有只推之命,卽爲牌招察任,何如?傳曰,允。
承文院啓曰,謝恩兼冬至使回便帶來咨文中,有賜筆事,謝恩方物移準加賞事,竝以前頭使行奉表稱謝之意,先通咨文,從人病故,以承領之意,回咨亦爲撰出,定禁軍騎撥,下送于灣府,使之傳給鳳城將處,以爲轉致北京之〈地〉,何如?傳曰,允。
兵曹啓曰,景秋門守門將直所修改,今纔告訖矣。守門將使之還接於直所之意,敢啓。傳曰,知道。
又啓曰,文臣兼宣傳官趙康夏·李昌鎬,俱以病難供職,呈狀乞遞,竝改差,何如?傳曰,允。
刑曹啓曰,頃因廟堂草記批旨,今番節使行中首譯及落後人等,待上來擧行事,草記蒙允,而首譯卞光韻,落後人韓應晩,俱是堂上譯官,依例移送義禁府處之,其餘落後人韓文圭·崔俊永·崔養在·玄昌運等,自臣曹考律還勘,何如?傳曰,允。
義禁府啓曰,武烈祠參奉趙德煥拿問處之事,傳旨啓下矣。趙德煥,時在平壤地云,依例發遣府羅將,拿來,何如?傳曰,允。
義禁府啓曰,因刑曹草記,首譯卞光韻,落後人韓應敎,俱是堂上譯官,依例移送義禁府處之事,允下矣。卞光韻,今方待命拿囚,韓應晩姑未回還云,待上來,拿囚,何如?傳曰,允。
義禁府啓曰,卽接月令醫員李章植手本,則以爲時囚罪人卞光韻,素患痰癖之症,又添毒感,食飮全却,氣息奄奄,目下症形,實爲危劇云,罪人病勢如此,則一邊保放,一邊草記,曾有定式矣,卞光韻姑爲保放之意,敢啓。傳曰,知道。
刑曹啓曰,禮曹啓辭內,今番監試初試二所初場八格人趙相璧,卽平壤武烈祠參奉趙德煥之子也。相璧則初不上來,其父德煥,以其子相璧之名,替人呈券,而封內父名,改稱以幼學德彬,時住平壤,而書之以順興,至於參榜,其所作奸之狀,擧世喧傳,揆以法綱,萬萬痛駭,不可以經會試,置而勿論,參奉趙德煥,令該府拿問處之,其子相璧,令該曹考律勘罪,何如?傳曰,事雖過境,何可仍置?其父之罪,尤有甚於其子,竝令該府·該曹,嚴刑勘處事,命下矣。罪人趙相璧發捕之下,終始逃避,一邊發關該道,亦令左右捕廳,刻期詗捉後,擧行之意,敢啓。傳曰,知道。
上在昌德宮。停常參·經筵。
政院啓曰,吏曹判書洪鍾序,參判兪致善,參議姜蘭馨牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
以吏曹參議姜蘭馨再牌不進罷職傳旨。傳曰,只推。
傳曰,明日出宮門路,以協陽門爲之。
傳曰,明日景福宮看審時,時原任大臣·都監堂上來待。
傳曰,藥院都提調有闕之代,前望入之。
內醫都提調前望入之,趙斗淳落點。
傳曰,金吾堂上竝許遞,今日政差出。
傳曰,修撰許遞,前望入之,修撰前望入之,李世用·南商龍落點。
以公忠監司申檍狀啓,平澤·德山兩邑舊結泥生還起處舊災搜括事,令廟堂稟處事。傳曰,泥生處還屬舊界,卽是法典也。元結之賜牌外加執稅,亦是禁法也,令廟堂從長稟處。
吏曹啓曰,江陵大都護府使鄭道和呈狀內,矣身受由上京矣,身病猝重,萬無還官之望云,身病旣如是,則有難强令還任,罷黜,何如?傳曰,允。
吏曹啓曰,咸鏡道北靑居幼學趙明發呈狀內,矣身父前僉知南豹,今年爲八十二歲,公忠道天安居幼學李斗會呈狀內,矣身父前僉知汶永,今年爲八十六歲,而俱爲見漏於朝官抄啓中,未蒙恩資事來訴,故考見政案,則果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。
吏曹啓曰,獻陵參奉李載允,以其身病,呈狀乞遞,改差,何如?傳曰,允。
以公忠監司申檍狀啓,兵使李東鉉,虞候鄭志勛褒賞事。傳曰,兵使之捐廩修城,虞候之殫竭蕫役,俱極嘉尙,竝特爲加資。
兵曹啓曰,今四月十一日乙亥亥初二刻三分立夏,改火進上時,宗廟署·社稷署·永僖殿·永寧殿·孝文殿·景慕宮·毓祥宮·宣禧宮·景祐宮·慶壽宮依例改火,奎章閣·議政府·承政院·漢城府,一體頒火之意,敢啓。傳曰,知道。
禮曹啓曰,卽接全羅監司鄭健朝移文,則以爲金堤郡鄕校聖殿棟樑折傾,榱桷朽傷,其所修葺,不容少緩,先告事由·移還安祭香祝,自本曹啓稟下送云矣。金堤郡鄕校聖殿修改時告由·移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
宗親府啓曰,本府校正郞廳陞六矣,其代李晩沼·李秉均·李明淳·李景錫差下,何如?傳曰,允。
武二所啓曰,今日開場時,擧子李存基·韓用弼等,亂打外道擧子,頭骨破碎,流血狼藉,所見駭惡,捕捉之際,已爲逃躱,如此亂場之類,不可尋常處之,令秋曹照法嚴勘,何如?傳曰,允。
義禁府啓曰,明日動鴐時,本府都事,當爲全數進參,而四員文武科一二所禁亂官進去,無以推移,假都事四員,令該曹口傳差出,以爲分排擧行之地,何如?傳曰,允。
兵曹啓曰,卽接景秋門入直守門將兪鎭國所報,則直所年久頹圮,今方修改,不得居接云矣。修改間,晝則守門,夜則姑爲同入於曜金門守門將直所,何如?傳曰,允。
有政。吏批,判書洪鍾序進,參判兪致善,參議姜蘭馨牌招不進。
以李䆃重爲工曹判書,趙龜夏爲刑曹參判,韓啓源爲左尹,尹正求爲右尹,金鳳梧爲兵曹參議,趙寅燮爲刑曹參議,李景純爲判義禁,兪章煥爲知義禁,金鎭河·申命淳爲同義禁,兪致善爲同經筵,尹顯歧爲軍資監正,金昌熙爲司成,金稜爲禮曹正郞,尹琓爲宗府直長,趙能鎬爲假監役,李兢鎬爲宗府參奉,鄭顯恩爲獻陵參奉,金永應爲江陵府使,刑曹判書李圭徹,今加崇祿,璿源譜略纂修時監董有司堂上知事李景純,今加崇政,璿源譜略纂修時監印堂上宗正卿李承輔,今加嘉義,璿源譜略纂修時國朝御牌書寫官以上加資事承傳,定州牧使徐經淳,今加通政,特爲加資仍任事承傳,仁川府使金炳玩,德川郡守趙雲涉相換事承傳。再政,以金應均爲知敦寧,李載英爲司宰奉事,李恒翼爲廣州判官,兵曹參議單李源奎,參知單金鳳梧,宗府直長尹琓,泰陵直長李源進已上相換。三政,以朴珪壽爲禮曹判書,朴孝憲爲楊根郡守。四政,以李燮爲庇仁縣監。
兵批,進,守判府事兪章煥減下,平安監營中軍鄭志鉉仍任事承傳,判敦寧李景在箚。答曰,省箚具悉。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
上在昌德宮。停常參·經筵。
還宮後,藥房·內閣·政院·玉堂口傳問安。答曰,知道。
奎章閣啓曰,臣進詣奉謨堂所奉璿源譜略書香閣所奉璿源譜略改張後,還爲奉安之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
宗廟臘享大祭獻官啓曰,大祝鄭在晉,將事之際,有所失儀,揆以事體,萬萬未安,令該府拿問處之,何如?傳曰,允。
傳曰,文昭殿基,當展拜矣,該房知悉,百官行禮置之。
以司謁口傳下敎曰,隨鴐軍兵,令各其營乾犒饋。
政院啓曰,義禁府都事來言,今日動駕時,衛外擊錚罪人趙秉薰等二十七人,移送秋曹云矣,敢啓。傳曰,知道。
訓鍊都監啓曰,謹依口傳下敎,隨駕將官·將校·軍兵及武藝別監等處,乾犒饋分給之意,敢啓。傳曰,知道。
禁衛營啓曰,謹依口傳下敎,隨駕軍兵等處,乾犒饋分給之意,敢啓。傳曰,知道。
御營廳啓曰,謹依口傳下敎隨駕軍兵等處,乾犒饋分給之意,敢啓。傳曰,知道。
摠戎廳啓曰,謹依下敎,本廳隨駕軍兵等處,分給之意,敢啓。傳曰,知道。
刑曹啓曰,武二所啓辭內,今日開場時,擧子李存基,韓用弼等亂打外道擧子,頭骨破傷,流血狼藉,所見駭惡,捕捉之際,已爲逃躱,如此悖類亂場之習,不可尋常處之,令秋曹照法嚴勘,何如?傳曰,允事批下矣。謹按律文,則大典通編諸科條,有曰,科場作亂者,幼學以下,限己身降定水軍,李存基·韓用弼等,降定水軍事,依例令兵曹擧行之意,敢啓。傳曰,知道。
乙丑四月十二日辰時,上詣景福宮。親審殿基擧動入侍時,行都承旨金炳地,左承旨尹滋承,右承旨尹炳鼎,左副承旨李鍾淳,右副承旨李鎬俊,同副承旨白樂贊,史官缺檢校直提學金炳地,直提學李載元,檢校待敎閔奎鎬·鄭範朝·趙成夏·洪承億·趙寧夏·李載冕以次侍立。時至,通禮跪啓請外辦,上具白布褁翼善冠·白袍·白布褁烏犀帶·白皮靴,乘輿出宣化門,藥房提調金賢根,副提調金炳地,進前問候訖,由協陽門,至延英門外步過,至仁政門外,降輿乘輦,出敦化門進發,至舊光化門內降輿所,降輦乘輿,入幕次。傳曰,文昭殿,當殿拜矣,該房知悉,百官行禮置之。上改具翼善冠·黑團領袍·靑鞋素玉帶·黑皮靴,乘輿至殿基前降輿,詣版位,行再拜禮訖,仍奉審訖,還入幕次。傳曰,時原任大臣·都監堂上入侍。領府事鄭元容,領敦寧金左根,都提調金炳學,提調興寅君最應,提調金炳國·李敦榮·朴珏壽·李載元·李顯稷·李周喆,副提調李載冕·趙寧夏·趙成夏,以次侍立訖。上曰,基址諸處親審時,大臣及都監堂上隨行也。元容曰,當如聖敎矣,此闕,王業肇興之洪基,南面出治之正衙也,重建有命,涓吉始役,衆心頌祝,將見太平晟化之像矣。向奉聖敎,舊闕重建,專由爲民之聖念,凡屬役民之事,順其勢而紓其力,而民勸樂之,則益有光於堂構之業矣。上曰,當如是留念矣,宮墻外,聞多少民之構屋以居者,將何以處之乎?元容曰,勢將皆爲搬移矣。上曰,小民之情可矜,如有分數給錢,則何如乎?元容曰,宮墻近處,構屋以處者,是犯禁法也,免罪幸矣。今於宮殿始役之時,自當毁撤而已,何可別有恩施乎?左根曰,城底民家,雖是法外,而聖敎如是,依前例給之果好矣。炳學曰,問于戶判爲好矣。上曰,戶判亦陳所見,可也。敦榮曰,聖念及此,孰不欽仰,而小民之城底築室,自是法禁,則有司之地,有難擧行矣。元容曰,戶判之言,亦如此矣。上曰,諸奏雖同,然小民旣作室以居,而今雖不得已毁撤,其失所之狀,實可矜〈惻〉,雖無事例,自該曹特爲厚給爲好矣。元容曰,此與輦路之毁民田毁民屋,而有司之計數給價,有異,而今殿下,推赤子如保之心,念一夫不獲之狀,縷縷辭敎,特施踰格之典,此固仁心之所由發,而仁政之所由施也,臣等不勝欽誦,有司之臣,惟當將順其美也。炳學曰,恤下之聖德,至於如此,誠不勝欽仰萬萬矣。敦榮曰,屢承下敎,不勝攢頌,謹當宣布聖意,依他例擧行矣。缺少頃,通禮跪請出次,上出次乘輦,出舊光化門,入敦化門,至仁政門外,降輦乘輿,至延英門外步過,入協陽門,兵房承旨請出標信解嚴,上入宣化門,還內,諸臣以次退出。
上在昌德宮。停常參·經筵。
傳曰,承旨竝許遞,前望入之。
承旨前望入之,兪致善·尹定善·申佐模·趙埰·金元性·趙文顯落點。
政院啓曰,新除授行都承旨兪致善,左承旨尹定善,右承旨趙埰,左副承旨金元性,右副承旨申佐模,同副承旨趙文顯,竝卽牌招,何如?傳曰,允。
以右承旨趙埰,左副承旨金元性牌不進罷職傳旨。傳曰,只推。
傳曰,典翰東璧外,玉堂竝許遞,前望入之。
玉堂前望入之,校理申錫年·洪淳學,副校理李應夏·趙秉鈺,修撰南一愚·金炳翊,副修撰李冕光·丁觀燮落點。
政院啓曰,玉堂上下番俱空,事甚未安,典翰閔升鎬,應敎李根秀,副應敎吳德泳,新除授校理申錫年·洪淳學,副校理李應夏·趙秉珏,修撰南一愚·金炳翊,副修撰李冕光·丁觀燮,竝卽牌招,推移入直,何如?傳曰,允。
又啓曰,卽者正言申克休,以其親病投章徑行,原疏纔已捧入矣。所當卽捧遞差傳旨及禁推傳旨,而此與無端徑行,有異,從重推考,何如?傳曰,允。
以典翰閔升鎬,應敎李根秀,副應敎吳德泳,校理申錫年·洪淳學,副校理李應夏·趙秉鈺,修撰南一愚·金炳翊,副修撰李冕光·丁觀燮牌不進罷職傳旨。傳曰,只推。傳曰,吏曹參判有闕之代,前望入之。
吏曹參判前望入之,金壽鉉落點。
傳曰,左承旨·右副承旨竝許遞,前望入之。
承旨前望入之,尹定善·李世宰落點。
大王大妃殿傳曰,望祭攝行磨鍊。
傳曰,予於潛邸時,間以華陽之別庫錢,各邑取殖,列邑貽害平民者,常所痛駭矣,其文簿標記,一一收聚,自本營卽爲爻周,且以福酒村言之,前後筵飭,亦旣屢矣。未知今果永革,而於民瘼釐整之時,不可無懲創,一竝査括簽丁,推捉平民之墨套書,亦自營庭,永爲削刻事,自政府知委道臣。
以全羅監司鄭健朝狀啓,長城府民家失火事。傳曰,當此東作之時,民家燒燼,聞甚驚駭,元恤典外,別加顧助,趁卽結構奠接之方,廟堂措辭分付。
禮曹啓曰,萬東廟紙榜位奉安吉日,已爲啓下矣。自臣曹關問該道,紙榜位敬奉之節及皇朝舊蹟有無,使之詳細報來矣。卽見西原縣監金益鼎所報華陽志冊子,則皇廟享祀時,每以紙榜位行禮,禮畢焚燎,皇朝舊蹟,則有粧帖幾本,金管筆一枝,藏于煥章菴云矣。元無安奉之原紙榜位,只有舊蹟與扁額,則奉來儀節有無,臣曹不敢擅便,下詢時原任大臣處之,何如?傳曰,本廟雖至重極敬之所,旣無常設位牌及其他儀仗,則更有何陪來者乎?大臣禮判進去之節置之,廟門懸板,令地方官陪奉以來,撤享等節,向旣有慈敎,依此擧行。
兵曹啓曰,因刑曹草記,今番式年武科覆試時,科場作亂罪人李存基·韓用弼等,降定水軍,令兵曹擧行事知道事,批下矣。科場作亂罪人李存基,全羅道光陽縣,韓用弼,慶尙道興海郡,水軍充定,定驛子狎送之意,敢啓。傳曰,知道。
刑曹啓曰,禮曹啓辭內,今番文科初試入格人祥原權基周,本名卽用國,而時帶營吏之役者也。冒稱幼學,改名呈券,至於參榜紀綱所在,萬萬駭然,原榜目中,爲先拔去,付標以入,而其罪狀,令該曹照律勘處,何如?傳曰,允。此是變怪也,幺麽下吏,何敢冒赴於式年東堂?大關紀綱,令秋曹嚴刑二次,遠惡地定配事,命下矣。謹依下敎,罪人權基周,嚴刑一次後,咸鏡道長津府遠惡地定配所,而待拷限加刑,抻送之意,敢啓。傳曰,知道。
義禁府啓曰,保放罪人卞光韻還囚,捧供以入,而病勢一向未差,仍爲保放之意,敢啓。傳曰,知道。
義禁府啓目,首譯卞光韻原情云云,問目內辭緣,泛稱遲晩刑推得情,何如?啓。除刑推議處爲良如敎。
有政。吏批,判書李是遠在外,參判金壽鉉進,參議李鎬俊牌不進。
吏批啓曰,判書李是遠在外未肅拜,參議李鎬俊牌招不進,小臣獨政未安,何以爲之?敢稟。傳曰,仍爲之。
以曺錫輿爲戶曹參判,朴齊韶爲知經筵,金敬鎭爲知義禁,宋秉一爲典簿,李啓沃爲軍器判官,閔義鎬爲礪山府使,申錫源爲寶城郡守,興德縣監單柳奭,加一年仍任事承傳。再政,以成載瑗爲刑曹參判,吳永運爲高敞縣監,同義禁單金敬鎭。
領議政趙斗淳疏曰,伏以臣於關西積欠事,伏奉特敎及慈敎下者,辭旨懇摰,德音恢蕩,一路膏肯,咸獲涊然霍然之喜,初元渥澤,淪浹人肥髓,誠不勝萬萬攢幸,而臣於此,有抱悚齎慄,不容自措者,臣之待罪該藩,寔在戊申·己酉兩年矣。日月悠久,幕佐亦已身故,今其推究,縱曰無所,時値使行勅行絡層之會,餉與殖之循例貸下,難保其必無是事,而取見啓下成冊,則己酉添餉三千餘石,臣所退排者也。雖於庚戌冬準捧,而一退排,輒有沿漑之謬規,臣矇不覺察之失,不翅大盤托出矣。何可以該裨之不存,自揜其昏謬之罪也?滿心蓄縮,惟何問是俟。伏乞聖明,俯垂鑑察,仰稟東朝,亟降威罰,以警不職,卽區區所以自安於心者也。答曰,省疏具悉卿懇。此是戶幕輩欺瞞之習,卿何必如是爲引?卿其諒之,卿其諒之。仍傳曰,此批答,遣史官傳諭。
判敦寧李景在疏曰,伏以臣取見關西防逋餉殖査實成冊,則自己卯爲始,是年,卽臣待罪關西之年也。臣本菲才,猥膺重藩,未有分效,徒費厚廩,每自循省,背汗顔騂,惶縮靡措,度十年如一日矣。今於道啓,襲謬做錯,掀露無餘,臣未知其例之創自何時,只就此年條,論以罪犯,臣實爲首,滿心悚恧,無地自容,繼伏見慈聖殿下恩綸曁傳敎下者,蕩停逋殖,德意隆重,勘懲任掌,辭旨嚴正,雨露霜雪,曲費造化,西路幾萬生靈,其將轉危爲安,回咷作笑,孰不欽仰攢祝,而臣於是,不能事事之罪,尤無所逃矣。幕佐該掌之欺蔽藉弄,則未免察飭,防逋展限之因循方便,從以許施,雖然事勢之不獲已,實非經法之所當然,不知而行,猶屬難逭,知而行之,爲罪滋大,何可全諉於下輩犯過,而晏然若無故也哉?玆敢摭實自劾,仰瀆崇嚴。伏乞聖明,俯垂鑑諒,仰稟東朝,亟降當勘之律,一以嚴邦憲,一以爲不職之戒焉。答曰,省疏具悉卿懇。今此關西事,不可無一番懲創矣,卿不必如是爲引,卿其諒之。仍傳曰,此批答,遣史官傳諭。
左贊成金炳冀疏曰,伏以臣,關西之添餉輕殖,久爲民生積痼之弊矣。日昨溫綸一下,將使巨瘼盡淸,而逋張之蠲蕩,幕裨之懲勘,尤可以仰見大聖人道之齊之之意,雨露霜雪,何莫非敎矣?欽誦德音,不勝攢幸,第臣有私衷,旣悚且恧者,臣於該藩,凡六箇月待罪,而簿書未必能綜櫛,佐緣未必能檢束,則所謂頭錢口文等奸濫名目,必有條列而露出者矣。日月稱久,幕裨身故,又未及執對而亟覈,然其時矇不覺察之罪,臣實難明。今不可以該裨之不存,恬然若無事,茫然若相忘,玆敢短章自訟。伏乞聖慈,俯垂鑑諒,仰稟東朝,亟降威罰,追治臣溺職之罪,千萬幸甚。答曰,省疏具悉。大臣亦以是陳箚,體重之地,容或可矣,而卿則在任,不過數朔,設有戶裨所失,於卿何有哉?卿其諒之。
正言申克休疏曰云云。省疏具悉。爾其勿辭往護。
上在昌德宮。停常參·經筵。
奎章閣啓曰,明日,卽奎章閣夏孟朔大奉審日次,時原任閣臣,依節目進詣擧行之意,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,政官牌招開政,如有違牌,勿爲呼望。
傳曰,呈告藝文提學許遞,今日政差出。
傳曰,在外金吾春秋許遞,今日政差出。
傳曰,校理,副校理許遞,今日政差出。
傳曰,吏曹參判許遞,前望入之。
傳曰,敦寧都正有闕之代,副司直丁昌夾除授。
吏曹參判前望入之,洪祐健落點。
政院啓曰,玉堂上下番俱空,事甚未安,校理二員,副校理二員未差,典翰閔升鎬,應敎李根秀,副應敎吳德泳,修撰南一愚·金炳翊,副修撰李冕光·丁觀燮,旣有只推之命,竝卽牌招,推移入直,何如?傳曰,允。
又啓曰,新除授吏曹參判洪祐健,一體牌招,何如?傳曰,允。
以典翰閔升鎬,應敎李根秀,修撰金炳翊,副修撰李冕光·丁觀燮牌不進罷職傳旨。傳曰,只推。
吏曹啓曰,繕工監假監役官趙能鎬,獻陵參奉鄭顯恩,俱以身病,呈狀乞遞,竝改差,何如?傳曰,允。
兵曹啓曰,五衛將鄭錫祚·李寅復·林秉周,忠翊衛將洪昌燮,忠壯衛將李一純,慶熙宮衛將李根振·河應淸,俱以病難供職,呈狀乞遞,竝改差,何如?傳曰,允。
有政。吏批,判書洪鍾序進,參判洪祐健,參議姜蘭馨式暇。
以金羽休爲執義,李啓魯爲掌令,南商龍·趙定燮爲校理,金奎弘·蔡東述爲副校理,朴珪壽爲同義禁,吳取善爲藝文提學,南性敎爲同經筵,洪祐健爲同春秋,金聲根爲兵曹正郞,申梡爲假監役,林徹洙爲獻陵參奉,公忠兵使李東鉉,今加資憲,特爲加資事承傳,前同知金益牖,今加資憲,前僉知金世澤,今加嘉善,已上加資事承傳,贈兵判李鐵永,贈左贊成,知宗正卿例兼判義禁李景純考。
再政,以金秉周爲奉常正,李明應爲司僕正,洪一衡爲掌樂正,知義禁單朴珪壽。
兵批,兼判〈書〉金炳冀進。
以鄭翼容·姜鎭元·李孝得爲五衛將,張泳汲爲忠翊將,朴牖俊爲忠壯將,鄭雲鶴·李勉植爲慶熙將,洪鍾學·朴齊敎爲文兼,鄭雲徽爲武兼,李秉國爲公忠兵虞候。
再政,以李鳳奎爲訓鍊都監把摠,李敏永爲御營把摠,同知單鄭雲鶴,僉知三單,鄭翼容·姜鎭元·李孝得。
三政,以李奎恒爲都摠經歷,柳昌魯爲訓僉正,同知單李勉植。
四政,以申樂熙爲都摠都事,南履宓爲訓鍊判官。
五政,以曺秉斗爲訓鍊主簿。
六政,以張斗表爲守門將。
傳曰,校理·副修撰許遞,前望入之。
玉堂前望入之,校理趙秉鈺·李冕光,副修撰南商龍·洪鍾學落點。
以慶尙監司李參鉉狀啓,密陽府民家失火事。傳曰,聞甚矜惻,元恤典外,別加顧助,結構奠接之方,廟堂措辭,分付。義禁府啓曰,保放罪人卞光韻還囚議處以入,而病勢一向未差,仍為保枋之意,敢啓。傳曰,知道。
義禁府啓目粘連,向前卞光韻,亦行中落留,雖諉無奈之勢,身爲首譯,竟失先事之飭,揆以法意,難免重勘,以此照律,何如?啓,依允。
上護軍洪鍾應疏曰,伏以臣,伏見關西査逋事傳敎下者,惶恧震悖,靡所容措。成冊中三馬廳庚戌·辛亥兩年添餉之停退排捧,卽臣待罪是藩事也。適値客使我价,年年織路,殘郵蔽驛,策應無計,行此不得已之擧,而有違守經,旣涉襲謬,至於頭錢口文之無名濫漑,未知創自河年,而伊時率幕,難保其脫然無犯,況任掌輩之惟利是征者乎?然則恬不操飭,任他猥雜,與夫矇未覺察,墮在瞞蔽,其失均之在臣,此所謂知亦罪不知亦罪也。不待更煩査覈,臣之瘝溺昏謬,滋啓弊痼,惞發無餘,尙蔽其辜,合置何辟?特玆匪怒之敎,曲垂寬假,罪止該幕·該掌,蕩典也,至渥也,而臣若諉之以差殊躬犯,不早自首,包服當律,則是無忌無恥之甚也。在朝家綜核之政,亦不宜一切屈法,靡所懲畏,用是滋慓,悶蹙竣勘,不能造次自安,玆敢露章引劾。伏乞聖明,仰稟東朝,先治臣僨誤宿愆,俾重法紀,以勵臣分焉。答曰,省疏具悉。戶裨之專欲營私,襲謬欺瞞者,固是常習,而此輩廣設記問,苞苴盛行,此乃予所稔聞者也。實狀旣如此,則於卿何必爲引?
上護軍徐戴淳疏曰,伏以臣於年前待罪西藩也,兩載尸素,彈壓無術,全省困瘁,瘡疣層生,追惟兢惕,譴何是竢。卽伏見道査啓下者,臣之前後辜犯,益無所逃矣。夫餉殖庫儲之設置法意,顧何如,而按察之地,旣不能綜理簿書,又不能謹守管鑰,致使逋積於吏胥,而倉庫未免板蕩,害及於民生,而營邑俱爲淍敗,臣雖百喙,焉敢曰不知?藉曰不知,亦臣之罪也。至若添餉停退,防逋展限,例襲其謬,吏緣爲奸,揆以經法,責當誰歸?今若委罪於褊裨任掌,而冀倖於重究之是逭,則非臣之情所敢安也,蹙伏訟愆,歷日悚慄,玆敢冒死陳籲,干瀆崇嚴。伏乞聖明,俯垂鑑諒,仰稟東朝,下臣司敗,議臣當律,以爲奉職無狀者之戒焉。答曰,省疏具悉。此是不可不一番査實,則卿不必如是爲引。
大護軍金炳㴤疏曰,伏以臣之待罪箕臬也,識淺歷又短,年少而知慮未周,責寄一埤而報效蔑,疵類百出而愧懼積,心勞政拙,思之症營,有若隕于淵而撻于市者,爾來五六年間,未嘗居位去位,有所差殊矣。乃於今日道査啓下之後,掀散莫掩之實,忸蹙難容之狀,直欲鑽地而不可得。夫添餉之停退,庫逋之排捧,苟究其昉始源委,固知爲可已不已之事,吏緣爲奸,官襲其謬,駸駸至于尾大難掉,不可求藥之境矣。因循捱過,縱諉事勢之不得不然,苟且姑息,何論彼此之孰優孰劣?若謂知其非經,而聽其所爲,則臣罪固無所逃,而藉曰不知,亦臣之罪也。委之於褊裨·任掌,而以倖逭郵罰之是圖,則是豈臣心之所敢安哉?玆敢露章自劾,冒瀆崇嚴。伏乞聖明,仰稟慈旨,下臣司敗,議臣當律,以爲居官溺職者之戒焉。答曰,省疏具悉。此是戶幕輩頑瞞之習,於卿何引之有?
上護軍尹致定疏曰,伏以臣,我慈聖殿下,特軫關西餉殖之弊,文簿虛實,尋窮査正,欠逋存蕩,到底停當,惟我殿下,以方伯之不克對揚,褊裨之專事欺蔽,致煩日昨下敎,臣不勝欽仰攢祝,而繼切恐懼危蹙者,臣嘗承乏,待罪是營者,已有年所,至今追惟,一毫蔑效,百疣難掩。伊時本道事勢,譬如船漏而屋壞,有非一絮一木,所可着手,以若公私之枵罄,又値勅价之來往,凡百供億,全沒良籌,非不知公貨所重者存,而計出塗抹,或有排捧者,意在牽補,或有停退者,惟排與停,俱非經法,萬不獲已,乃有一時權宜云爾,則是爲臣文過之言,人孰恕諒?苟使臣,薄有幹諝,優於指獲,則省內糶糴,必不因循而紊亂,營中府庫,亦豈依舊而空虛也哉?紊亂者旣不能更整,空虛者不復得完,一則臣罪,二則臣罪,徒竊原廩,辜負隆畀,至此極矣。臣旣如此,幕裨何責?苟或襲謬,未能檢束,亦臣之罪也,臣安敢厭然自恕,有若推諉於人乎?由己由人,僨誤莫甚,烏可以往事,倖逭也哉?玆敢短章自訟,冒瀆崇聽。伏乞聖慈,仰稟東朝,亟降威罰,以爲爲人臣溺職者戒焉。答曰,省疏具悉。此是不可不一番査實,則卿不必如是爲引。
上在昌德宮。停常參·經筵。
藥房提調金賢根,副提調兪致善啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳,有身病,左議政金炳學差祭,右議政未差,不得來會云矣,敢啓。傳曰,知道。
又啓曰,左副承旨金元性,今日不爲仕進,卽爲牌招,何如?傳曰,允。
以左副承旨金元性牌不進罷職傳旨。傳曰,只推。
又啓曰,卽者修撰南一愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。
弘文館啓曰,修撰南一愚,陳疏徑出,金炳翊,呈辭受由,下番闕直,事甚未安,新除授副校理南商龍·洪鍾學,竝卽牌招,推移入直,新除授校理趙秉鈺·李冕光,副校理金奎弘·蔡東述,一體牌招察任,何如?傳曰,允。
以校理趙秉鈺·李冕光,副校理蔡東述牌不進罷職傳旨。傳曰,只推。
以咸鏡監司金有淵狀啓,明川府民家失火事。傳曰,聞甚矜惻,元恤典外,別加顧助,結構奠接之方,廟堂措辭,分付。
實錄廳啓曰,本廳郞廳李啓魯見帶臺職矣,職務相妨,所帶臺職,今姑許遞,仍令該曹口傳付軍職,使之察任,何如?傳曰,允。
營建都監啓曰,本都監提調朴珪壽,除拜知義禁矣。職務相妨,所帶金吾之任,今姑許遞,何如?傳曰,允。
都摠府啓曰,今日入直內三廳·武兼·禁軍及軍兵等,當爲中日習射技放,而國忌相値,不得設行之意,敢啓。傳曰,知道。
義禁府啓曰,保放罪人卞光韻還囚照律以入,而病勢一向未差,仍爲保放之意,敢啓。傳曰,知道。
義禁府照目粘連,首譯卞光韻矣。本府議啓內,行中落留,雖諉無奈之勢,身爲首譯,竟失先事之飭,揆以法意,難免重勘,以此照律,罪杖八十收贖,奪告身二等私罪,奉敎依允爲旀,功減一等爲良如敎。
修撰南一愚疏曰云云,省疏具悉。爾其勿辭救護。
乙丑四月十五日辰時,上御觀物軒。勸講入侍時,左議政金炳學,講官朴珪壽,參贊官兪致善,侍講官吳德泳,假注書趙秉肅,記注官鮮于昇,別兼春秋趙康夏,各持通鑑第一卷,以次進伏訖。上曰,史官分左右。
乙丑四月十五日申時,上御觀物軒。召對入侍時,參贊官趙埰,檢校待敎徐相翊,侍講官吳德泳,假注書白義行,記注官鮮于昇,別兼春秋趙康夏,各持通鑑第一卷,以次進伏訖。
上在昌德宮。停常參·經筵。
政院啓曰,左副承旨金元性,右副承旨李世宰,今日不爲仕進,竝卽牌招,何如?傳曰,允。
以左副承旨金元性牌不進罷職傳旨。傳曰,只推。
傳曰,坊民之自願赴役,日以益多,聞甚嘉尙,發遣宣傳官,一一勞問,示意之擧,自營建都監,量宜分給。
傳曰,公事不審之中官柳載賢推考。
傳曰,貞陵陵上莎草修改時,政府以下除下直進去。
弘文館啓曰,校理趙秉珏·李冕光,副校理蔡東述,旣有只推之命,竝卽牌招察任,何如?傳曰,允。
以枝理李冕光,副校理蔡東述牌不進罷職傳旨。傳曰,只推。
宣傳官許㷽書啓以爲,臣敬奉聖諭,馳往景福宮役所,自願赴役之坊民等處,一一勞問,布諭聖敎,則坊民等,欣欣咸曰,今我聖上,經始舊闕,實國家萬世無疆之休,臣民等莫不攢祝,敢以獻芹之心,有此赴役之願,至蒙近侍之宣敎,又荷示意之恩澤,伏地惶感云。各坊赴役民,爲六百八十三名,示意之擧,量宜分給之意,傳諭於都監堂上矣,敢啓。傳曰,知道。
吏曹參判洪祐健疏曰,伏以顓蒙鈍劣,不堪任使之實,聖明之所俯燭,而同朝之所共諒也。濫躋卿月之班,更縻文苑之銜,陳情力懇,非至一再,而辭不獲準,黽勉因循,是豈臣恬若固有,視如當來者耶?居恒隕越,淵谷在前,千萬不意,忽於本月十四日,伏奉除旨,以臣爲吏曹參判者,臣聞命悸慄,罔知攸措,竊惟六官分職,吏部居先,銓衡之任,長貮無間,若其甄別賢愚,激揚淸濁,雖是長僚之責,而間或承乏代斲之時,則爲其貳者,亦不可不擇其人而任其職矣。任之綦重,而擇之必愼,則尤萬萬非如臣不肖,所敢承當者也,況臣幼而善病,長益寡聞,簪纓閥閱之家,莫辨泒系,班簿升沈之地,全昧格例,以若孤陋,有此擔夯,則勢將立見其顚跌,臣不足恤,其將貽累聖簡,何哉?若藉以先世遺蔭,則忝累是愧矣。若諉以三銓宿硏,則資級更進矣。左右參量,無說可解,臣雖憑恃寵靈,抗顔就列,顧何可得耶?除書纔頒,震慄居先,方擬瀝血控籲,竭誠丐免,而政牌儼臨,呼望路絶,竭蹶出肅,有若閑司漫職之緣事會暫膺者然,顚倒昌皮,無復餘地,此尤臣顔騂骨汗,靡所措躬者也。始雖未能效古人循墻之義,若又淟涊盤礴,拖過時日,則人之視臣,將謂斯何?玆敢冒死陳章,庶冀生成之澤。伏乞聖慈,俯賜鑑諒,仰稟東朝,將臣新授職名,亟許鐫改,俾重公器,俾安私分,千萬不勝幸甚。答曰,省疏具悉。卿其勿辭行公。
敦寧都正丁昌夾疏,省疏具悉。疏辭下該曹稟處。
乙丑四月十六日辰時,上御觀物軒。勸講入侍時,講官金學性,參贊官趙文顯,檢討官南商龍,假注書白義行,記注官任膺模,別兼春秋洪鍾學,各持通鑑第一卷,以次進伏訖。
上在昌德宮。停常參·經筵。
大王大妃殿傳曰,今此宮役時,無論城內城外,居民之願赴者,有若子趨父事,忘其勞苦,輿情可見,極庸嘉尙,但迨此方農之節,民若因此失農,則非但有欠於王政之不奪農時,哀我赤子,其何以仰事俯育乎?念之及此,誠不勝憂悶,閒散人外,近郊農民,各自歸去先爲務本事,發遣京兆郞官,一一傳諭,更爲勞問以入。
弘文館啓曰,副校理蔡東述,旣有只推之命,卽爲牌招察任,何如?傳曰,允。
以副校理蔡東述牌不進罷職傳旨。傳曰,只推。
議政府啓曰,農務方殷,久曠可悶,未下直及受由上京守令,竝令不多日內,使之催促下送,何如?傳曰,允。
禮曹啓曰,卽接京畿監司趙在應移文,則以爲南陽府鄕校聖殿正間柱木朽縮,樑木動退,所見萬萬悚悶,修改時告由·移還安祭香祝,自本曹啓稟下送云矣。南陽府鄕校聖殿修改時先告由·移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
禮曹啓曰,卽接溫陽進士李庚鉉所志,則以爲同姓三寸姪源啓,嫡妾俱無子,以其同姓八寸弟源馥第二子麟相,欲爲繼後,兩家諸族,相議完定,而源啓夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李庚鉉所訴,旣如此,李源馥第二子麟相,立爲李源啓之後,何如?傳曰,允。
禮曹啓曰,今四月二十五日甲子式年文科殿試時,親臨與命官,何以爲之,而處所以何處擧行乎?敢稟。傳曰,春塘臺親臨磨鍊。
承文院啓曰,今番節使回便,三節方物移準,開明餘存咨,不爲出來,事甚疑眩,今年節行移準,無以考據,而詳見禮部咨,然後方可循例擧行,以開明餘存咨,俾卽出送之意,咨文措辭撰出,定禁軍騎撥,下送于灣府,使之傳給鳳城將處,以爲轉致北京之地,使行之不能詳審,不可無警,而書狀官,則方在見罷中,正副使,竝從重推考,當該首譯,以他事推,已經勘不宜仍置,自該院從重論罪之意,敢啓。傳曰,知道。
刑曹啓曰,罪人權基周,定配所於長津府,待拷限加刑,纔已發配矣。基周家在祥原,則不可擬定於北道,而臣矇未覺察,徑定配所,極涉悚惶,更爲移定於慶尙道機張縣,卽爲狎送之意,敢啓。傳曰,知道。
又啓曰,今番動駕時,衛外擊錚人泰川幼學白永祚,其六代祖忠貞,有丁卯保護聖廟之功,順天幼學梁春煥,其父福休孝行卓異,幼學朴相七,其八代祖成茂,忠節卓異,振威幼學金應七,其父鼎大,孝行卓異,咸陽幼學金應植其父濟永,孝行卓異,南平幼學白殷喆,其父萬重,孝行卓異,竝令贈旌事也。前以干恩,竝請勿施,而敢冀僥倖,課朔呼籲,究厥所爲,俱極痛駭,原情勿施,懲治放送,北靑幼學梁益濟,爲本府故學生金學淵孝行卓異,乞令旌褒事也。敢以他人之事,無難天聽者,非徒挾雜,大違格例,原情勿施,考律嚴勘,何如?傳曰,允。
吏曹啓目粘連,觀此敦寧府都正丁昌夾上疏,則以爲臣本無敦寧,揆以格例,自在應遞。伏乞聖明,仰稟東朝,照例遞改,以存公格,亦爲爲白有臥乎所,旣無敦寧,則在法當遞,依例改差,何如?啓,依所啓施行爲良如敎。
武臣堂上朔試射試所差備官,以試官意啓曰,今日試射時,嘉善金鍾浩,折衝宋奎祥·鄭龍豐·趙元錫,無緣不參,竝依承傳罷職,何如?傳曰,允。
乙丑四月十七日辰時,上御觀物軒。勸講入侍時,講官鄭基世,參贊官趙埰,侍讀官趙秉鈺,假注書趙秉肅,記注官宋宅薰,別兼春秋洪鍾學,各持通鑑第一卷,以次進伏訖。
乙丑四月十七日午時,上御觀物軒。召對入侍時,參贊官趙埰,檢校待敎洪承億,侍講官趙秉鈺·南商龍,假注書趙秉肅,記注官宋宅薰,別兼春秋洪鍾學,各持通鑑第一卷,以次進伏訖。
上在昌德宮。停常參·經筵。
自前夜一更至人定,灑雨下雨,測雨器水深一寸一分。
大王大妃殿,以司謁口傳下敎曰,玉堂番次,聞甚苟艱云,復舊例典翰·應敎·副應敎,竝一體輪回入直。
兵曹啓曰,今四月二十五日,去甲子式年武科殿試節目,當爲磨鍊,而凡於殿試親臨與命官,前期稟旨後擧行事,曾有定式矣。今番則,何以爲之,而處所以何處擧行乎?敢稟。傳曰,春塘臺親臨磿鍊。
兵曹啓曰,今春等進上弓矢看品在卽,而知弓品堂上鄭圭應,有身病,不得看品云,改差,其代,以在京無故人,啓下之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
義禁府啓目,洪州營將尹致遠原情云云,判付問目內辭緣,泛稱遲晩,刑推得情,何如?啓。囚供發明,雖有其說,道啓明的,不可仍置,嚴刑一次,遠地定配。
兵曹口傳政事,知弓品堂上單任弘模。
乙丑四月十八日辰時,上御觀物軒。勸講入侍時,講官洪鍾序,參贊官尹定善,檢討官南商龍,假注書白義行,記注官安翊豐,別兼春秋洪鍾學,各持通鑑第一卷,以次進伏訖。
上在昌德宮。停常參·經筵。
政院啓曰,右承旨趙埰,同副承旨趙文顯,今日不爲仕進,竝卽牌招,何如?傳曰,允。
以右承旨趙埰牌不進罷職傳旨。傳曰,只推。
傳曰,政官牌招開政。
大王大妃殿傳曰,日昨近郊農民,則各歸耕作之意,有所傳喩,而皆知先公後私之義,不欲罷還,一直樂赴云,於此尤可見天意人心之相與符合,曷不休哉?但居在稍遠之地,窮日作役,抵暮各歸,則困悴之中,易致生病,爲民上者,最所當念。自今爲始,郊外居民之當日歇役後,無以歸去者,無論班常家,各令分排止宿,俾無一民棲遑事,自京兆知委於各其戶,又以此意,一一曉諭役民。
政院啓曰,吏曹判書洪鍾序,參判洪祐健,參議姜蘭馨,牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
傳曰,呈告玉堂,與工曹堂上許遞,今日政差出。
傳曰,在外金吾堂上,與藝文提學許遞,今日政差出。
吏曹啓曰,繕工監假監役官申梡以其身病,呈狀乞遞,改差,何如?傳曰,允。
禮曹啓曰,今此甲子式年文武科殿試,在今二十五日,而文科講經,姑未撤場,殿試不可不退定,故令日官李秉洪,更爲推擇,則文武科殿試,今四月二十八日,文武科放榜,同月三十日卯時爲吉云,以此日時退行,而原粘目中,改付標以入之意,敢啓。傳曰,知道。
義禁府啓曰,時囚罪人尹致遠原情公事,判付內,囚供發明,雖有其說,道啓明的,不可仍置,嚴刑一次,遠地定罪事,命下矣。尹致遠嚴刑一次,訊杖第三十度後,慶尙道晉州牧遠地定配,而以判付內辭意,具罪目,依例發遣府書吏,押送配所,何如?傳曰,允。
有政。吏批,判書洪鍾序進,參判洪祐健,參議姜蘭馨牌招不進。以李鍾正爲掌令,金奭鎭爲副校理,李應夏爲修撰,兪致範爲敦寧都正,李鎬俊爲工曹參議,李根友·曺錫輿爲知義禁,洪祐健爲藝文提學,盧昇鉉爲假監役。再政,以洪淳學爲右通禮,同義禁單曺錫輿。
以吏曹參議姜蘭馨再拜不進罷職傳旨。傳曰,只推。
兵曹式年武科殿試原榜人規矩,鐵箭三矢一百步一矢,騎芻一次二中貫革,五矢一百二十步,一巡一中,柳葉箭五矢一百二十步,一巡二中,講書粗以上取三技,直赴殿試人規矩,片箭三矢一百三十步,一巡一中,柳葉箭五矢一百二十步,一巡二中,講書粗以上取一技。
乙丑四月十九日辰時,上御觀物軒。勸講入侍時,講官李㘾,參贊官李世宰,侍讀官趙秉鈺,假注書白義行,記注官鮮于昇,別兼春秋洪鍾學,各持通鑑第一卷,以次進伏訖。
上在昌德宮。停常參·經筵。
藥房提調金賢根,副提調兪致善啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
大王大妃殿傳曰,連聞城內及近郊居民之自願赴役者,日益增加,有若響應,惟恐後時,此乃莫之致而致者也。誠甚喜幸,而苟無勸起領率之人,則衆民之同心樂赴者,豈至於此乎?各坊各里領軍之該洞長,不可無示意,自京兆一一詳探,間五日修成冊,報于吏曹,鱗次以帖加施賞事,分付。
傳曰,景福宮宮墻之下,民戶撤毁,事勢固然,而其失所棲遑之狀,聞甚可矜,許令西宮之含春苑內墻外,使之奠接事,分付漢城府。
以司謁口傳下敎曰,演慶堂倚斗閣修理時監董訓鍊大將以下,別單書入。
訓鍊都監啓曰,謹依口傳下敎,演慶堂倚斗閣修理時監董大將以下,別單書入之意,敢啓。傳曰,知道。
以演慶堂倚斗閣修理時監董大將以下別單。傳曰,前大將金炳國,大將任泰瑛,各內下豹皮一令賜給,看役牌將朴啓天等三人,竝賞加,其餘員役·工匠等,竝依判下施賞。
奎章閣啓曰,哲宗大王御製進書吉日,令日官推擇,則今四月二十二日辰時爲吉云,以此日時擧行,而進書處所,依庚戌年例,以仁政殿月臺爲之之意,敢啓。傳曰,知道。
弘文館啓曰,新除授副校理金奭鎭,卽爲牌招察任,何如?傳曰,允。
禮曹啓曰,一所講經,今已出榜,而營建都監,設於本曹事,自都監事目啓下矣。上直郞廳,仍爲朝房入直之意,敢啓。傳曰,知道。
兵曹啓曰,今四月二十五日大駕詣景福宮臨觀時,隨駕營門,當爲磿鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬步軍各二哨,兩營騎士各一番,摠戎使率訓局旗皷都領,爲先後厢禁軍一番爲之,留營留陣置之。
營建都監啓曰,郞廳李鍾正,除拜臺職矣,職務相妨,所帶臺職,今姑許遞,何如?傳曰,允。
乙丑四月二十日辰時,上御觀物軒。勸講入侍時,領府事鄭元容,講官曺錫雨,參贊官趙文顯,檢討官南一愚,假注書白義行,記注官任膺模,別兼春秋趙康夏,各持通鑑第一卷,以次進伏訖。
上在昌德宮。停常參·經筵。
政院啓曰,左副承旨李世宰,今日不爲仕進,卽爲牌招,何如?傳曰,允。
以左副承旨李世宰牌不進罷職傳旨。傳曰,只推
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,臣與同副承旨趙文顯,伴直許遞出去矣。伴直無人,左副承旨李世宰,旣有只推之命,更爲牌招,何如?傳曰,允。
傳曰,左副承旨,同副承旨許遞,前望入之。
承旨前望入之,金箕錫·李京鎬落點。
傳曰,向日禁府趙德煥拿來草記批答誤書中官朴載健罷職。
傳曰,正衙始役,坊民之不勸爭赴,氣像甚好,今二十五日當臨觀矣,該房知悉。
訓鍊都監啓曰,謹依演慶堂倚斗閤修理時監董大將以下別單判下,書吏朴同基等三人處,各木三疋布二疋,從優施賞之意,敢啓。傳曰,知道。
御營廳啓曰,本廳軍色從事官南商龍,身病甚重,勢難察任,改差,何如?傳曰,允。
義禁府啓曰,平壤武烈祠參奉趙德煥拿事草記蒙允,發遣府羅將矣。趙德煥因事上京之際,拿來羅將,相違不見,而中路得聞拿命云,今方待命,故拿囚之意,敢啓。傳曰,知道。
吏曹啓目粘連,觀此敦寧府都正兪致範上疏,則以爲臣本無敦寧,揆以格例,自在應避。伏乞聖明,仰稟東朝,照例遞改亦爲白有臥乎所,旣無敦寧,則揆以公格,不可仍帶,敦寧府都正兪致範,改差,何如?啓。依所啓施行爲良如敎。
敦寧都正兪致範疏。省疏具悉。疏辭下該曹稟處。
平安監司洪祐吉疏曰,臣於蠲蕩成命之下,竊有所惶阨者,釐還之餘,便行餉殖之査,査事未竟之前,排捧者觀望而不納,況値客使壓境,冠蓋如織,攛挪僅完,大役胐縮,未免充補,自歸停退,此所以甲子之有馬廳退排,各庫虧欠,而均爲臣之所犯也。排攢區劃,皆出臣手,吏不能容指,亦無所襲謬爲奸,而何敢執此,厚爲自恕之論乎?其違經溺職之罪,臣無所逃。今若諉罪於褊裨·任掌,而冒行査治之事,則是以臣査臣,以臣治臣也。至於査啓之遲滯,成冊不善擧行,無非昏謬迷錯之失,益切惶蹙。乞稟慈聖,遞臣藩任,議臣當被之律焉。答曰,省疏具悉。昨年之退排與虧欠,參以事勢,容或無怪矣。該監色旣無所犯,卿何必如是深引?卿其勿辭,益勉旬宣之責。
乙丑四月二十一日辰時,上御觀物軒。勸講入侍時,講官朴珪壽,參贊官趙埰,侍講官李根秀,假注書張原相,記注官宋宅薰,別兼春秋趙定燮,各持通鑑第一卷,以次進伏訖。上曰,史官分左右。缺上開卷,根秀讀自任座趨出止子方曰,亦貧賤者驕人,仍釋義訖。根秀曰,文侯之捨弟封子,固是人情之常,而任座則唯恐君人之道,或涉於私勝,獨以直言仰對,而文侯聞翟璜之諷諭,幡然覺悟,至於下堂迎之,以此觀之,文侯可謂喜聞過之賢主也。以下缺
上在昌德宮。停常參·經筵。
傳曰,政官牌招開政。
傳曰,呈告泮長許遞,前望入之。
大司成前望入之,趙寧夏落點。
傳曰,今二十五日時原任大臣來待時,金奉朝賀同爲來待。
傳曰,在外金吾堂上,呈告玉堂許遞,今日政差出。
傳曰,判尹外,京兆堂上許遞,今日政差出。
奎章閣啓曰,哲宗大王御製正書本三冊二件,列聖御製合附本三冊六十八件,奉印以入之意,敢啓。傳曰,知道。傳曰,哲宗大王御製,列聖御製合附本奉印時監印閣臣以下,別單書入,繕寫時別單,一體書入。
傳曰,哲宗大王御製,列聖御製合附本,奉謨堂·文獻閣·五處史庫外,奎章閣·內閣·玉堂·藏書閣·西庫,各一件奉藏,監印閣臣原任提學鄭元容·金興根·金左根·趙斗淳·李景在,原任直提學李裕元,原任提學金炳冀·尹定鉉,提學金炳國·金學性,原任提學金輔根·鄭基世,原任直提學金大根·曺錫雨·金炳德·申錫禧·李㘾·金炳㴤,檢校直提學金炳地,原任直提學金輔鉉,直提學李載元,原任直閣李淳翼·李世用,原任待敎趙鳳夏·尹滋悳·趙秉協·徐相翊,檢校待敎閔奎鎬·鄭範朝·趙成夏·洪承億·趙寧夏·李載冕,各一件賜給。
以哲宗御製,列聖御製合附本奉印時監印閣臣以下別單。傳曰,原任提學鄭元容·金興根·金左根·趙斗淳·李景在,原任直提學李裕元,各內下豹皮一令賜給。原任直提學金炳冀·尹定鉉·金輔根·鄭基世,原任直提學金大根·曺錫雨·金炳德·申錫禧·李㘾·金炳㴤,檢校直提學金炳地,原任直提學金輔鉉,直提學李載元,竝熟馬一匹賜給。提學金炳國·金學性各內下豹皮一令賜給。原任直閣李淳翼,直閣李世用,原任待敎趙鳳夏·尹滋悳·趙秉協·徐相翊,檢校待敎閔奎鎬·鄭範朝·趙成夏·洪承億·趙寧夏·李載冕,竝半熟馬一匹賜給。兼檢書官安季良·柳潭·權喆仁·鄭日愚,檢書官丁大英,各上弦弓一張賜給。唱準韓在憲賞加,鄭泰鎭等九人,寫字官崔仁植,補字官康載升,畫員張東赫,擇日官崔圭鎭,竝本衙門高品付料,書吏劉熙復等六人,竝帖加,其餘畫員·寫字官·員役·工匠等,竝依判下施賞。
以司謁口傳下敎曰,今二十五日動駕時儀注置之。
吏曹啓曰,英陽縣監李相祐,身病猝重,萬無還官之望云,其身病旣如是,則有難强令還任,罷黜何如?傳曰,允。
吏曹啓曰,通禮院引儀鄭龜錫,除拜過限未肅拜,改差,何如?傳曰,允。
吏曹啓曰,繕工監假監役官盧昇鉉,以其身病,呈狀乞遞,改差,何如?傳曰,允。
吏曹啓曰,刑曹佐郞金肯煥,成均館典籍洪義燮,俱爲除拜後,過限未肅拜,竝改差,何如?傳曰,允。
吏曹啓曰,全羅道光州居幼學閔敬鎬呈狀內,矣身祖前僉知麒赫,今年爲八十二歲,江原道原州居幼學吳永祚呈狀內,矣身父前僉知達文,今年爲恰滿百歲,而俱爲見漏於應資老人加資秩,未蒙恩資事來訴,故考見京兆帳籍,則其年果爲的實矣。在前如此之人,追後啓稟蒙恩,多有已例,今日政竝加資下批之意,敢啓。傳曰,知道。
吏曹啓曰,平安道安州居幼學洪在洽呈狀內,矣身父前五衛將鐸今年爲八十歲,而見漏於朝官抄啓中,未蒙恩資事來訴,故考見政案,則果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。
有政。吏批,判書洪鍾序,參議姜蘭馨牌招不進,參判洪祐健進。
吏批啓曰,判書洪鍾序,參議姜蘭馨牌招不進,小臣獨政未安,何以爲之?敢稟。傳曰,仍爲之。
以李乾夏爲掌令,鄭謙植爲校理,金壽鉉爲左尹,徐堂輔爲右尹,鄭翼容爲敦寧都正,金大根爲判義禁,李興敏爲同經筵,朴最壽爲引儀,尹弼求爲英陽縣監,李秉淵爲公忠都事。
再政。以金炳暉爲尙衣主簿,趙起駿爲假監役,前五衛將洪鐸,今加嘉義,前僉知閔麒爀,今加嘉善,已上朝官年八十,前僉知吳永祚,今超崇政,年一百依定式加資。
兵批,缺護軍韓啓源·尹正求,副護軍兪致範·金元性·趙文顯,已上竝單付。
以吏曹參議姜蘭馨牌不進罷職傳旨。傳曰,只推。
刑曹啓曰,替人呈券之趙相璧,今自現矣,依通編降定水軍,令兵曹擧行之意,敢啓。傳曰,知道。
禁衛營啓曰,本營哨官邊聖法,身病猝重,勢難察任,改差,何如?傳曰,允。
訓鍊都監啓曰,本局千摠李志謙,身病猝重,勢難察任,改差,何如?傳曰,允。
義禁府啓目,武烈祠參奉趙德煥原情云云,問目內辭緣,泛稱遲晩,刑推得情,何如?啓。除刑推議處爲良如敎。
乙丑四月二十二日辰時,上御觀物軒。勸講入侍時,講官曺錫雨,參贊官李世宰,侍講官李根秀,假注書張原相,記注官安翊豐,別兼春秋趙定燮,各持通鑑第一卷,以此進伏訖。上曰,史官分左右。缺根秀曰,登筵講官,已有敷衍仰陳,臣別無更達,而富貴驕人,貪賤驕人,已是子擊之失問,而貪賤者驕人,亦子方之失對也。無論貴賤,驕之一字,絶不可有諸心,故孔夫子曰,如有周公之才智,驕且吝,其餘無足觀,推此以觀,則驕人之習,豈非大可戒者哉?以下缺
乙丑四月二十二日申時,上御觀物軒。召對入侍時,參贊官李京鎬,侍讀官金奭鎭,檢討官南商龍,直閣李世用,假注書白義行,記注官安翊豐,別兼春秋趙定燮,各持通鑑第一卷,以次進伏訖。
上在昌德宮。停常參·經筵。
政院啓曰,右承旨李世宰,今日不爲仕進,竝卽牌招,何如?傳曰,允。
以右承旨趙埰,左副承旨李世宰牌不進罷職傳旨。傳曰,只推。
傳曰,原任提學金炳國,檢校差下。
傳曰,講經今已出榜,會試試望,卽爲擬入,使之明日開場。
弘文館啓曰,新除授副修撰鄭謙植,卽爲牌招察任,何如?傳曰,允。
奎章閣啓曰,原任提學金炳國,檢校差下事,命下矣。卽爲牌招察任,何如?傳曰,允。
營建都監啓曰,別看役朴陽鎭加差下,何如?傳曰,允。
禮曹啓曰,今此甲子式年文科會試,試官當爲磨鍊,而擬望之人乏少,閣臣及實錄郞廳竝擬,何如?傳曰,允。
禮曹啓曰,今此甲子式年文科會試試望,當爲磨鍊,而堂下無故可擬之人乏少,依近例以堂上官,通瀜擬入之意,敢啓。傳曰,知道。
禮曹啓曰,郊壇,四孟朔遣禮郞,看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面·紅箭門·墻垣階砌,俱爲無頉,而司寒壇西南邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
義禁府啓目粘連,向前趙德煥,亦替人呈券,雖或發明,其所作奸,有此首實,揆以經法,終難例勘,依科場用奸律,施以邊遠充軍之典,何如?啓。依允。
刑曹啓曰,替人呈券罪人趙相璧,年十五,依法典收贖放送之意,敢啓。傳曰,知道。
判府事金炳國疏曰,伏以惟我先大王御題鋟印,告蕆厥工,日辰之吉,大庭祗獻,典謨灝噩,雅頌風洋,十四年,熙洽政敎,精一心法,盡在此書,尊丌西序大訓之列,祕藏二酉群籍之上,炳日月軒天地,而垂諸無窮。臣猥隨閨彦之後,亦與編摩之役,寶墨天香,承玉音之如昨,繡冊雲簡,奉金樻而維新,呑聲抆涕,俯仰靡逮,念臣未死孱喘,値此終事之際,粗遂餘生之願,卽惟曰,聖慈賜耳,始也格外特敎,畀臣閣學之銜,爲其以是任董是役也。再籲未準,冒昧承膺,亦有待於今日,而蓋其竣事之會,卽臣告退之期,區區情私,不宜仍蹲,不待臣言之重複,庶有聖明之臨燭,一往虛縻,無說可解,又不啻前疏所陳援例必辭而止者矣。兢惶之極,冒干至此,敢望殿下軫衷懇之匪飾,念典式之攸重,仰稟東朝,亟解臣所叨之任,俾官方無壞,賤分獲安,公私大幸,臣無任云云。答曰,省疏具悉。旣以典式屢懇,不得已所請依施。
乙丑四月二十三日辰時,上御觀物軒。勸講入侍時,講官金學性,參贊官尹定善,檢討官南商龍,假注書白義行,記注官鮮于昇,別兼春秋趙定燮,各持通鑑第一卷,以次進伏訖。
乙丑四月二十三日申時,上御觀物軒。召對人侍時,參贊官李京鎬,侍讀官金奭鎭,檢討官南商龍,直閣李世用,假注書張原相,記注官鮮于昇,別兼春秋趙定燮,各持通鑑第一卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,政官牌招開政。
大王大妃殿,司謁口傳下敎曰,自明日至二十八日,勸講停。
傳曰,社稷都提調有闕之代,左議政爲之。
傳曰,永禧殿都提調有闕之代,左議政爲之。
傳曰,奉常都提調有闕之代,左議政爲之。
傳曰,司饔都提調有闕之代,左議政爲之。
傳曰,在外臺諫與呈告玉堂竝許遞,今日政差出。
傳曰,明日出宮門路,以協陽門爲之。
奎章閣啓曰,守宮檢校提學金輔根,待開門牌招,何如?傳曰,允。
以全羅監司鄭健朝狀啓,錦山郡民家失火事。傳曰,聞甚矜惻,元恤典外,別加顧助,卽爲結構奠接之方,廟堂措辭分付。
以吏曹參議姜蘭馨牌不進罷職傳旨。傳曰,只推。
以公忠監司申檍狀啓,丹陽郡守金百善,誤捉殿牌作變罪人,竟令橫死,做錯可駭,爲先罷黜事。傳曰,丹陽郡守之代,今日政差出。
以開城留字李承輔狀啓,副司果朴基鉉冒年罪狀,押送義禁府事。傳曰,罪雖難恕,遐方老癡,何足深責?置之。
吏曹啓曰,繕工監假監役趙起駿,以其身病,呈狀乞遞,改差,何如?傳曰,允。
兵曹啓曰,明日動駕時,侍衛不可不備,而宣傳官申命澈,身病猝重,萬無供職之望云,改差,其代依已例,口傳差出,何如?傳曰,允。
兵曹口傳政事,以元世禎爲宣傳官。
御營廳啓曰,本廳哨官李秀馨,身病甚重,勢難察任,改差,何如?傳曰,允。
義禁府啓曰,時囚罪人趙德煥,施以邊遠充軍之典,議處公事判付內,依允矣。趙德煥,全羅道長興府邊遠充軍,而以議啓內辭意,具罪目,依例發遣府羅將,押送配所,何如?傳曰,允。
義禁府啓曰,明日擧動時,本府都事全數進參,而都事一員生劃禁亂官進去,無以備員,假都事一員,令該曹口傳差出,以爲分排擧行之地,何如?傳曰,允。
義禁府啓曰,因開城留守李承輔狀啓,副司果朴基鉉,事當押送于義禁府,而實難蠢動,姑待氣息之稍勝押送事,判付內,罪雖難恕,遐方老癡,何足深責?置之命下矣。朴基鉉待待命拿囚置之事,分付,何如?傳曰,允。
有政。吏批,判書洪鍾序進,參判洪祐健,參議姜蘭馨牌招不進。
以姜國馨爲掌令,李敏銖爲持平,張皓根爲正言,金炳翊爲副修撰,羅錫熙爲刑曹佐郞,李容休爲軍資奉事,曺秉直爲假監役,金鍾休爲英陵參奉。再政,以柳龍䥁爲兵曹佐郞,鄭達始爲監役,李裕憲爲丹陽郡守。三政,以文東璀爲奉常主簿,朴志壽爲假監役。
持平趙在衡啓曰,臣言議風裁,本不合於淸朝耳目之任,而持憲除旨,忽下於千萬夢想之下,臣感恩怵義,雖不得不張皇出肅,粗伸叨謝之忱,而第臣於本府,已經掌憲,揆以公格,在所當遞,臣素患痰癖,長時呻吟,而向承試牌,不敢辭避,連日試役,又添本症,自外徑歸,萬萬罪悚,以此情踪,何敢晏然臺次乎?請命遞斥臣職。答曰,依啓。
大司成趙寧夏疏曰,伏以臣,才學淺短,百無一能,固不足恤,備數於任使之末,而偏蒙兩聖朝拔擢之恩,釋褐甫數年,居然躋下大夫列,淸塗華貫,歷颺殆遍,恩至渥矣,德至厚矣。摩放糜粉,報答無階,惟以筋力奔走,爲自效之計,過此以後,實不敢僥希倖占,迺於千萬寢夢之表,忽伏奉除旨,以臣爲司均館大司成者,臣於是,震驚兢惕,若無所措,顔先騂而背自汗,反不知華掄之爲榮也。況是職也,處皐比之任,爲師儒之長,秩愈峻,而責已專矣。方當天運啓休,聖學高明,菁莪椷樸之化,將不日而期,則雖遴選博學,作成多士,猶不免爲太陽之螢爝,歷求古昔,何嘗有如臣空疎,而冒焉自居者乎?隨才而用,量力而進,則上無濫授之政,下無貪榮之患,顧今淸朝郡彦,磊落相望,任官分職,何患無人,而必以非常之命,加之無似之身,則積薪之誚,濫竽之譏,抑亦安所歸也?設令臣戴恩怵義,苟然蹲據,臣之一身顚沛,固不足恤,而其於累聖簡玷名器,諒非細故,卽此其不可猥叨也灼矣。噫,官銜愈淸,而只增過分之懼,聖眷益隆,而反犯辜恩之罪,玆敢悉暴肝膈之懇,仰瀆崇高之聽。伏乞聖明,俯垂鑑諒,仰稟東朝,亟遞臣所帶新銜,以重公器,以安私分焉,臣無任云云。省疏具悉。爾其勿辭察職。
乙丑四月二十四日辰時,上御觀物軒。勸講入侍時,講官朴珪壽,參贊官金箕錫,侍講官金奭鎭,假注書張原相,記注官任膺模,別兼春秋趙定燮,各持通鑑第一卷,以次進伏訖。
乙丑四月二十四日申時,上御觀物軒。召對入侍時,參贊官李世宰,檢校待敎鄭範朝,侍讀官鄭謙植,檢討官南商龍,假注書白義行,記注官任膺模,別兼春秋趙定燮,各持通鑑第一卷,以次進伏訖。
上在昌德宮。停常參·經筵。
大駕詣景福宮入幕次後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
藥房提調金賢根,副提調兪致善啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
傳曰,時原任大臣金奉朝賀,營建都監堂上·漢城判尹入侍。
傳曰,隨駕軍兵,令各其營乾犒饋,赴役民,令營建都監乾犒饋。
大王大妃殿,以司謁口傳下敎曰,時原任大臣·奉朝賀·宗親·儀賓·宗正卿·諸閣臣三品以上·兵曹長官·大司諫·武將·亞將·承史·玉堂賜饌矣,問安後留待。
奎章閣啓曰,大駕今已還宮,檢校提學金輔根,依定式減下,何如?傳曰,允。
以黃海監司洪淳穆狀啓,平山府民家失火事。傳曰,聞甚矜惻,元恤典外,別加顧助,結構奠接之方,廟堂措辭分付。
摠戎廳啓曰,謹依下敎,本廳隨駕軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵等及武藝別監等處,乾犒饋分給之意,敢啓。傳曰,知道。
乙丑四月二十五日辰時,大駕詣景福宮。親臨擧動入侍時,行都承旨兪致善,左承旨尹定善,右承旨趙埰,左副承旨李世宰,右副承旨李京鎬,同副承旨金箕錫,史官缺,檢校直提學金炳地,直提學李載元,檢校待敎鄭範朝·趙成夏·洪承億·趙寧夏·李載冕,以次侍立。時至,通禮跪啓請外辦。上具白布褁翼善冠·白袍·白布褁烏犀帶·白皮靴,乘輿出宣化門,藥房提調金賢根,副提調兪致善,進前問候訖。上至延英門外步過,乘輿至仁政門外,降輿乘輦,出敦化門,進發至舊光化門內降輿所,降輦乘輿,至幕次外,上降輿入幕次。傳曰,時原任大臣金奉朝賀·營建都監堂上·漢城判尹,同爲入侍。領府事鄭元容,奉朝賀金興根,領敦寧金左根,都監都提調趙斗淳,判敦寧李景在,水原留守李裕元,都提調左議政金炳學,提調金炳冀·金炳國·李敦榮·任泰瑛·許棨·李景夏,副提調李載冕·趙寧夏·趙成夏,漢城判尹申觀浩,以次進伏訖。上曰,奉朝賀近來筋力,何如?興根曰,衰耗轉甚,視聽行步,俱極不利矣。上曰,京鄕衆民,自願赴役,其果如雲矣。元容曰,果然矣,此闕工役,民情所祝願,故樂爲之赴役,古所謂庶民子來,民忘其勞者也。民心卽天心也,其間疏滌之役,不至多日,而衆力倍功,溝池及礎砌舊址皆露,工費比初料,多所省減,此尤喜幸矣。上曰,天意人心,若是皆同矣。興根曰,臣之入見此闕,已五十餘年,基址尊嚴正大,自昔稱極吉,重建有命,今已始役,誠是慶幸矣。上曰,如此良民,近何爲使在塗炭中也?慈聖下敎以爲,見今民情,何異於文王之民乎?善爲導率,則豈不比隆成周乎?元容曰,慈敎萬萬欽仰矣。斯民也,三代之所共由而行也,近日生民困瘁之狀,卽臣等及司牧者之不能隨事對揚之罪也。上曰,旣不善道率,則從今以後,務盡懷保之政,可也。斗淳曰,見今衆民赴役,臣心尤切愧恧,如此良民,置之塗炭,皆臣等之罪也。上曰,營建之方,斯速擧行也。斗淳曰,宮殿材木,尙未克備,當因勢董督矣。炳學曰,庶民子來必當不日成之矣。上曰,今將臨觀役處矣,大臣以下隨行,可也。諸大臣皆見役民之狀乎?元容曰,果是誠心歡樂,鼛皷不勝,民情大可見矣。上曰,民心良善,本自如此,而今日尤可見矣。仍傳曰,隨駕軍兵,令各其營乾犒饋,赴役坊民,令營建都監乾犒饋。出傳敎少頃,通禮跪啓請出次,上出次,乘輦出舊光化門,入敦化門,至仁政門外,降輦乘輿,至延英門外步過,乘輿入協陽門,兵房承旨請出標信解嚴。上入宣化門還內,諸臣以次退去。
上在昌德宮。停常參·經筵。
政院啓曰,明日常參·經筵,取稟。傳曰,停。
以公忠監司申檍狀啓,沃川等邑民家失火事。傳曰,當此農節,民家之燒燼,若是夥多,聞甚驚慘,元恤典外,別加顧助,結構奠接之方,廟堂措辭關飭。
議政府啓曰,頃伏承慈敎,外邑吏逋査覈登聞之意,行會各道矣。卽見江原監司朴承輝狀啓,則以爲麟蹄舊逋折米一萬八千二百餘石,平昌舊逋折米七千八百餘石,卽吏奴令輩所犯,而或死亡年久,或貪窮無依,淸帳無期,排徵廳族,從速畢勘計料,而逋案中百石以下,煩不枚擧,始逋年條穀名石數,修成冊上送,請令廟堂稟處矣。麟蹄·平昌,俱以彈丸小邑,麟逋之爲萬八千餘石,平逋之爲七千餘石,此非一朝〈一〉夕之逋,而雖曰逃故相續,安有一切排置之理乎?刻期徵刷,切勿玩愒,在逃者不日譏逋,九百石以下至六百石,逋漢嚴刑,二次遠配五百石以下,至二百石,逋漢嚴刑,一次定配百石以下,令道臣酌處,始逋掩逋守令,旣有湖西已施之例,今姑勿論,何如?傳曰,允。
議政府啓曰,頃伏承慈敎,外邑吏逋窮査登聞之意,行會各道矣。卽見京畿監司趙在應狀啓,則以爲楊根·安城·龍仁·積城·漣川·花梁·德浦·長峯八邑鎭累萬穀包,盡入於吏隷及民間流逋,文簿無徵,來歷失階,而生存者在逃未捉,連飭跟捕後,更爲登聞,計料未滿百包之逋,煩不枚擧,而流來年舊末由準刷之逋漢姓名石數,修成冊上送,請令廟堂稟處,守令交遞後,如有眞犯者,以贜律施行,吏輩房任,亦有肩次差出事,措辭知委云矣。邑鎭逋漢,爲百二十餘名,而楊州百石人一名在配外,都以身死逃亡懸錄,然則一切無以法從事處矣,安有是理?更令嚴査,修正報府,何如?傳曰,允。
議政府啓曰,以公忠監司申檍狀啓,平澤·德山兩邑舊結泥生還起處舊災搜括事,令廟堂稟處事。傳曰,泥生處還屬舊界,卽是法也。元結之賜牌外加執稅,亦是禁法也,令廟堂從長稟處事,命下矣。此疆浦落之,彼界泥生,地勢所使,田制自在,平澤之必欲還推,事理爲當。以水原言之,不過爲帳外浮結,無甚得失之可論,關問該營,使之永屬平澤·德山,宣禧宮有土免稅陳處還起者十九結零外,隨起收稅之七十二結零及於義宮庄應納公稅中舍音導掌輩之冒稱舊災,不納公稅之二十一結零,一竝還實。今以兩邑事推之,湖西一路舊災名色之爲近萬結,無往非此類,迨此査起之時,着意糾正,期有實效之意,分付,何如?傳曰,允。
議政府啓曰,卽伏見東朝傳敎下者,關西還逋及營各庫所逋條,一倂蕩減,所逋各人之分等勘律,令廟堂稟處事,命下矣。恩施曠絶,大澤旁流,而今此分等勘律之命,卽亦齊之以刑之政也。以言乎營各庫,則三萬兩以下,至六千餘兩,六名逃亡,一名物故,一名在配矣。在配奴行正之九千餘兩,崔陽化奴之化等之八千餘兩,比之萬兩以上之逋,非不有間,而其不可倖逭,法意莫嚴,奴行正,則自秋曹行關配所,令旁近兵水營,梟首警衆,崔陽化及奴之化,令箕營梟警,五千餘兩之,姜允浩等五名,嚴刑二次遠配。以言乎各邑逋還,則二千名以下,至一千石八名,竝物故,三名逃亡。所謂逃亡人,無論營庫屬邑屬,一竝刻期捕捉後,形止斯速報府事,分付,何如?傳曰,允。
兵曹啓曰,今月二十九日,一內禁軍番次矣。該番將鄭寅奎,身病猝重,無望供職,呈狀乞遞,改差,其代,依承傳口傳擬入,何如?傳曰,允。
禮曹啓曰,卽接奉常寺所報,則東籍親耕田所種大麥·小麥,來五月念間,當爲成熟云矣。自上方在諒闇中,依例以攝刈磨鍊之意,敢啓。傳曰,知道。
兵曹口傳政事,以張厚植爲內禁將。
禁衛營啓曰,今此式年武科殿試時,本營直赴應試人,別單書入之意,敢啓。傳曰,知道。
義禁府啓曰,公忠監司申檍啓本內,丹陽郡守金百善,爲先罷黜,其罪狀,令攸司稟處事,啓下矣。金百善,時在任所云,依例發遣府羅將,拿來,何如?傳曰,待待命拿囚。
義禁府啓曰,渭原前郡守金善弼原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓。依允。
上在昌德宮。停常參·經筵。
自未時至人定,灑雨下雨,測雨器水深五分。
政院啓曰,左副承旨李世宰,今日不爲仕進,卽爲牌招,何如?傳曰,允。
以左副承旨李世宰牌不進罷職傳旨。傳曰,只推。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道
傳曰,明日出宮門路,以協陽門爲之。
傳曰,京外民人之連日赴役,已極嘉尙,而今聞摘奸之回奏,則惟獨安山民六十名,冒雨濬池,殫誠竭力云,豈可無示意之擧?其董率之三所任,令該曹問名,卽爲賞加,回糧之資,從優分給事,分付營建都監。
議政府啓曰,濬川之役,今爲四十許日矣。連加探察,則苟且姑息,甚不成樣,若曰國有大役,不遑他事,則宜其關由廟堂,趁早停撤。若曰,財力不敷,無以盡心,則亦宜枚擧事勢,亟請加劃,而不此之爲,徒費時日,致使川邊居民,怨咨朋興,不可但以慨然言。濬川有司堂上及三營將臣,竝施譴罷之典,善後之圖,另行講究,期有實效之地,何如?傳曰,從重推考,姑令戴罪擧行,期於斯速畢役。
以江原監司朴承輝狀啓,鐵原府民家失火事。傳曰,聞甚矜惻,元恤典外,別加顧助,結構奠接之方,廟堂措辭分付。
禮曹啓曰,來五月初五日行英陵端午祭香祝,本陵官員一員,當爲前期,秖受陪往,而今入直參奉金鍾休,在外未肅拜,無以推移擧行云。在外參奉,今姑改差,其代,令該曹以在京無故人,口傳差出,以爲受香之地,何如?傳曰,允。
禮曹啓曰,萬東廟廟門懸板,該地方西原縣監金益鼎,今旣奉來矣。臣珪壽,進詣皇壇,眼同奉審,則敬奉閣狹窄,不得奉揭,故權安于齎室之意,敢啓。傳曰,知道。
兵曹啓曰,直赴殿試奉承傳親騎衛權基柱等九十七人,隨其錄名,依例許赴於明日殿試之意,敢啓。傳曰,知道。
兵曹啓曰,今此式年武科殿試時,直赴殿試人,應頉區別,別單書入之意,敢啓。傳曰,知道。
兵曹啓曰,直赴殿試人之唱第前作故者,付之榜末,成給紅牌,曾有其例矣。別武士金達壽·趙宗彬,別驍士朴履奎·崔東賢,振武士洪義澈,騎士朴允成,馬兵蔡衡中,騎士標下李漢柏,防營軍官金彰浩等九人作故,今番殿試時,依例付之榜末,成給紅牌,何如?傳曰,允。
訓鍊都監啓曰,本局從事官李世用,身病猝重,勢難察任,改差,何如?傳曰,允。
訓鍊都監啓曰,今此式年武科殿試時,本局軍兵及武藝別監中,直赴殿試應試應頉人,別單書入之意,敢啓。傳曰,知道。
訓鍊都監啓曰,本局哨官裵擎漢,身病猝重,勢難察任,改差,何如?傳曰,允。
刑曹啓曰,衛外擊錚人寶城幼學安命冀,爲其祖孝贈,而捧供日不爲待令,依定式原情勿施之意,敢啓。傳曰,知道。
行護軍李興敏疏曰,伏以臣,卽顓愚款啓之庸庸賤品耳,際會昌明,厚蒙恩渥,凡雋途華貫,世所艷稱者,年除歲授,左右兜躐,殆若通材鍊識,無適不宜,竊自循省,渝濫已極,不覺悚汗之浹背,迺月前,奉有文苑除命,尤是臣寢夢所不到也。震駭惑,莫省所以自措。噫,兩館之職,各有攸掌,而均爲詞學之極選,判非椎魯貿昧之所可倖占也。臣本闇索昏鈍,加以隋窳荒嬉,鑽硏經史,鉤玄賾奧,臣未之能也,根茂膏沃,多積薄發,臣未之能也。梔蠟,粉澤工鞶帨飾竿牘,作家之所不屑,而臣又未之能也,至于尋摘小業雕篆末技,不免傍人藩籬,而釋褐以後,竝屬筌蹄,便成一空空然沒字碑耳,其伎倆之淺深長短,自有同朝之定評,臣焉敢誣也?恭惟我朝,敦尙文敎,彬郁之化,可以配成周而軼有宋,若其笙牖黼黻,吹休明,卽詞苑諸臣職耳。所以自昔迄今,居是職者,無非一代之碩儒鴻匠,富有學殖,御華佩實,藻繪典丹,鋪張揚厲,有足以明國家之盛,何嘗有如臣者流,濫竽於其間也哉?竊以臣之先臣,貯望詞林,屢應玆任,人或疑臣有家庭緖餘之擩染重襲,而臣實忝墜之後生,殊無鳳毛之可稱,徒爲金根之貽笑,而一朝裒然,置諸柄文之地,使之掌辭命而典課試,則南箕北斗,竟是虛名,土偶文繡,究何所補?掩所不能,而强爲粧撰,是欺人也。冒所不襯,而恬然承當,是〈也〉欺天,臣雖無狀,豈忍爲此?自奉恩誥,日益懍蹙,不止累聖簡褻名器之爲憂懼已也。今此文科殿試,以臣之猥玷是任,混添於讀券官之望,召牌押臨,事會急迫,有不敢一向泯默,臚實陳暴,冒溷崇聽,言由衷赤,毫非假飾。伏乞聖明,曲垂鑑燭,仰稟東朝,臣弘文提學之任,亟賜鐫改,實公私大幸,臣無任云云。答曰,省疏具悉。卿其勿辭,卽爲入來肅命。
上在昌德宮。停常參·經筵。
自前夜人定至開東,灑雨下雨,測雨器水深一寸二分。
還宮後,藥房·內閣·政院·玉堂口傳問安。答曰,知道。
大王大妃殿傳曰,朔祭攝行磨鍊。
傳曰,同副承旨許遞,前望入之。
承旨前望入之,李鶴周落點。
吏曹啓曰,光州牧使金敎性戶奴呈狀內,矣上典,以省掃事,受由上京,不入於日前促敎中,而身病猝重,萬無還官之望云,其身病旣如是,則有難强令還任,罷黜,何如?傳曰,此是善治守令也,何可遽爾遞改?特加一瓜,使之催促下送。
吏曹口傳政事,以曺鎭億爲英陵參奉。
以全羅監司鄭健朝狀啓,荏子島僉使金相佑,其罪狀令攸司稟處事。傳曰,懲貪之典,亦旣屢矣。如有知覺者,庶應知戢,而今此金相佑之侵虐島民,如是浪藉,究其所爲,萬萬痛惡,令左水使開坐於官門,大會軍民,限死嚴棍三十度後,自監營遠惡地定配照律,勿揀赦典。
承文院啓曰,卽見盛京北京禮部咨文回通出來者,以爲靉江西岸四李統巡,每屆三年,簡派大員前彺,稽査前奉諭旨,而自壬戌至今年夏季,又屆三年,具奏奉旨,簡泒盛京禮部侍郞,淸定於四月十三日起程,五月初一日在靉江西岸,與本國地方官,公同會哨。若至徒壁臨江,人馬不能行走之處,借用本國船隻,請飭該地方官,扁期遵照,借給船隻事及慶源交易館舍改建,細小材木,泒員領受,卽行報部爲辭,用不用緣由,雖已撰咨入送,不可無回答謝恩使,首譯朴逌性貸用銀子,稱以照數,査數歸款,則亦不可無答,依已例,各撰回咨,定禁軍騎撥,下送于灣府,使之傳給鳳城將處,以爲轉致盛京之地,何如?傳曰,允。
營建都監啓曰,交泰殿營達吉日,令日官推擇,則定礎六月二十日申時,立柱十月初九日寅時,上樑同月十一日子時,俱吉云,以此日時定行,何如?傳曰,允。
營違都監啓曰,景福宮築城吉日,令日官推擇,則六月二十日申時爲吉云,以此日時定行,何如?傳曰,允。
營違都監啓曰,交泰殿爲先營建次,諸般吉日擇入,其餘殿閣,待材石畢準後,始功,何如?傳曰,允。
右邊捕盜廳啓曰,本月二十六日夜,臣廳軍官孫文祚行巡之路,適見西部所屬,雜遝於渠家,怪問其由,則部官謂以起鬧檢所,不由臣廳,勒奪通符,移送秋曹,未知其本事,何如,而通符所重,與他自別,則行此無前之擧者,揆以事體,萬萬未安,該部官,令該府拿問勘處,通符自該府,推納臣廳之地,何如?傳曰,通符所重,本是自別,則幺麽部官,何可私自奪之?事甚妄率,所當重勘,而聞獄事方張,不可費日曠任,姑令戴罪擧行。所奪通符,使當該部官,親納本廳事,分付。
乙丑四月二十八日辰時,上御春塘臺。式年文武科親臨試取入侍時,行都承旨兪致善,左承旨尹定善,右承旨趙埰,左副承旨李世宰,右副承旨李京鎬,同副承旨李鶴周,史官缺,直提學李載元,直閣李世用,檢校待敎趙成夏·趙寧夏·李載冕,以次侍立。時至,通禮跪啓請外辦。上具白布褁翼善冠·白袍·白布褁烏犀帶·白皮靴,乘輿出宣化門,藥房提調金賢根,副提調兪致善,進前問候訖。出協陽門,由靑陽門,詣春塘臺,通禮跪啓,請降輿,上降輿陞座。承旨奏曰,出標信開布城,使文武擧人入場乎?上可之。承旨讀奏入門單子訖,仍奏曰,從陞中試官蒙點人,使之下去,一體行禮乎?上可之。引儀,引試官趙徽林·李載究·尹滋承·趙寧夏·洪遠植·李鍾正,武試官金炳冀·許棨·李景夏·張厚植·李肇信·李駿寧,行四拜禮,以次就位。徽林等進前,上命書銘題景福宮,徽林等書題讀奏訖。鍾正等奉出懸題,上入小次,承旨稟先張已入,出標信開布城,呈券人,使之次次出送乎?上曰,已下標信,擧行,可也。承旨又稟考試,少頃,上出次,仍命科次爲之,徽林跪奏請書等訖,承旨稟坼封,何以爲之乎?上曰,承旨坼封,可也。承旨坼封讀奏訖,通禮跪啓請禮畢,上降座,乘輿至協陽門,兵房承旨請出標信解嚴,上入宣化門還內,諸臣以次退出。
上在昌德宮。停常參·經筵。
自卯時至申時,灑雨下雨,測雨器水深三分。
政院啓曰,右承旨趙埰,右副承旨李京鎬,今日不爲仕進,竝卽牌招,何如?傳曰,允。
政院啓曰,吏曹郞廳來言,新恩下批,政事取稟。傳曰,當日爲之。
傳曰,臺諫竝許遞,今日政差出。
以司謁口傳下敎曰,多民之雜鬧於闕門咫尺之地,極爲可駭,雖曰赴役歸路,役所則自役所,闕外則自闕外,況此遏密之時,民情豈容若是其無嚴乎?該洞頭民三所任等,捉入內兵曹,以此意嚴飭而後,若他民復有如是之習,則此頭民等,亦當一體嚴處之意,分付放送。
以右承旨趙埰,右副承旨李京鎬牌不進罷職傳旨。傳曰,只推。
以平安監司洪祐吉狀啓,丁未以後戶房裨將,一一査實,修成冊上送,戶房會計任掌輩,嚴棍遠配計料事。傳曰,旣承慈敎矣。向以關西査逋事,屢煩飭敎,詳知積弊之所由來矣。噫,朝家之分憂於道臣,道臣之責任於戶裨,其義一也,而當其旬按之日,彼爲該掌者,以其營私襲謬之計,慫慂於戶裨,則戶裨乃敢欺蔽主將,以至一切任他,佯若不知,今於該監色本罪現發之後,曾經是藩之諸宰,至有陳章自引,參究事理,抑何故也?雖以庫逋言之,物價則極其翔貴,記聞殆無節限,遂使該掌輩,自底負逋之境,彼雖不言,得無自愧於心乎?由此而莫重公貨,竟至枵蕩無餘,國事至此,寧欲無言。所謂各年監色所犯諸條,固當一一徵出,竝卽嚴刑遠配,而但當初作奸之時,苟能守法不撓,則渠輩雖欲行之,其可得乎?到今此類之獨爲懲勘,殆近於支流餘裔,特爲十分參量,竝姑置之,至若任掌棍治,旣有向來成命,依前飭擧行。今此處分,寔出於屢回存商,非但本營之所可懲後,亦足爲諸道之監戒,咸須勉勵,圖所以對揚,可也。
政院啓曰,明日傳香禮房承旨,當爲齋宿,右承旨趙埰,所當牌招,而拘於廳規,不得請牌,何以爲之?敢稟。傳曰,牌招。
以右承旨趙埰牌不進罷職傳旨。傳曰,只推。
吏曹啓曰,繕工監假監役官曺秉直·朴志壽,英陵參奉曺鎭億,俱以身病,呈狀乞遞,竝改差,何如?傳曰,允。
吏曹啓曰,今日政,司饔院直長尹宖善,六品遷轉代,文科探花郞一人,當爲付職,而司饔院直長尹宖善,與本曹判書洪鍾序,有翁壻應避之嫌,依都政仕滿參外相避勿拘之例,今亦勿拘陞遷,何如?傳曰,允。
吏曹啓曰,今此甲子式年文科甲科第二人,當付七品職,而時無見窠,生進直長中,仕日最多者,依例六品遷轉後,推移付職,何如?傳曰,允。
吏曹啓曰,登科前已受司果祿者陞六,載在法典矣。文科新及第洪大鍾,以童蒙敎官,登科前已受司果祿,依法典陞六,何如?傳曰,允。
禮曹啓曰,卽接貞陵官員所報,則本陵陵上莎草修改後,日氣連順,莎草善爲着根云矣,敢啓。傳曰,知道。
營建都監啓曰,景福宮東邊城底民家,雖已毁撤,建春前道路,終是狹窄,則城東川邊人家,不可不一軆撤毁,以便容旋,故分付漢城府。使之一一知委擧行,而家舍價從優磨鍊,瓦家八十五間,每間價錢十兩式八百五十兩,草家五百九十二間,每間價錢五兩式二千九百六十二兩五錢,假家十間半,每間價錢二兩式二十一兩,已上錢三千八百三十三兩五錢,自都監分給,何如?傳曰,允。
兵曹啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
義禁府啓曰,因全羅監司鄭健朝狀啓,荏子島僉使金相佑,貪婪不法,米太加捧,爲先罷黜,其罪狀令攸司稟處事,判付內,懲貪之典,亦旣屢矣。如有知覺者,庶應知戢,而今此金相佑之侵虐島民,如是狼藉,究其所爲,萬萬痛惡,令右水使,開坐於官門,大會軍民,限死嚴棍三十度後,自監營遠惡地定配照律,勿揀赦前事,命下矣。荏子島僉使金相佑,拿致右水營,大會軍民,限死嚴棍三十度後,自監營遠惡地定配照律,勿揀赦前事,分付諸道道臣·帥臣處,何如?傳曰,允。
義禁府啓目粘連,向前金善弼,亦配囚逃躱,旣是直任之時,譏詗未捕,已過百日之限,揆以律例,難免當勘,以此照律,何如?啓。依允。
有政。吏批,判書洪鍾序,參判洪祐健,〈俱以〉病不來,參議姜蘭馨進。
吏批啓曰,判書洪鍾序,參判洪祐健,俱以病不來,小臣獨政未安,何以爲之?敢稟。傳曰,只出緊任。
以李㘾爲大司憲,李鼎信爲大司諫,金斗欽爲執義,朴昌壽爲司諫,南商龍·郭致燮爲掌令,柳泰鉉·楚秉悳爲持平,李昌鎬爲獻納,鄭學默·金秉喆爲正言,光州牧使金敎性,特加一瓜事承傳。
再政,以李承皐爲副修撰,裵相德爲兵曹正郞,洪鍾序爲知經筵,趙興林爲軍資判官,姜維馨·尹成勳爲假監役,朴海淳爲英陵參奉,丁義衍爲司藝。
三政,以沈宜朋爲昌陵令。
四政,以崔在三爲厚陵令。
五政,以李寬鉉爲西部令。
六政,以李象恂爲中部令。
七政,以李信翼爲敦寧判宮。
八政,以朴奎東爲弘陵令。
九政,以尹宖善爲漢城主簿,玄弼濟爲典籍。
十政,以洪大鍾爲典籍,典籍單梁相器,文科甲科第一人,禮賓主簿單李德純,武科甲科第一人,司饔直長單李能善,文科甲科第二人,文科新及第趙準夏,今加通政,文科甲科第三人,登科前資窮,依法典陞堂上,故學生崔震樞,贈持平,學行卓異,贈職事承傳。
乙丑四月二十九日辰時,上御觀物軒。勸講入侍時,領議政趙斗淳,講官尹致定,參贊官尹定善,侍讀官金奎弘,假注書張原相,記注官宋宅薰,別兼春秋洪鍾學,各持通鑑第一卷,以次進伏訖。
上在昌德宮。停常參·經筵。
藥房提調金賢根,副提調兪致善啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳間安。答曰,知道。
政院啓曰,議政府郞廳來言,今日賓廳日次,而領議政趙斗淳,左議政金炳學,無時急稟定事,右議政未差,不得來會云矣,敢啓。傳曰,知道。
傳曰,承旨有闕之代,前望入之。
承旨前望入之,趙準夏添書落點。
政院啓曰,新除授同副承旨趙準夏,卽爲牌招,何如?傳曰,允。
以同副承旨趙準夏牌不進罷職傳旨。傳曰,只推。
傳曰,禮房承旨馳詣宗廟·景慕宮,奉審摘奸以來。
傳曰,明日孝文殿晝茶禮,當自內親行矣,該房知悉。
傳曰,呈告泮長許遞,前望入之。
傳曰,新及第李輝復,兵曹參議除授,李潤壽兵曹參知除授。
傳曰,校理許遞,前望入之。
傳曰,公事不審之中官李俊甲·柳載賢,竝從重推考。
大司成前望入之,李京鎬落點。
玉堂前望入之,李敎鉉添書落點。
傳曰,濬川時都提調以下別單書入。
奎章閣啓〈曰〉,明日卽奎章閣朔奉審日次,臣進詣擧行之意,敢啓。傳曰,知道。
弘文館啓曰,新除授副修撰李承皐,卽爲牌招察任,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而放榜相値,不得設行之意,敢啓。傳曰,知道。
實錄廳啓曰,校正堂上李㘾,都廳南商龍,見帶臺職矣。職務相妨,所帶臺職,竝姑許遞,何如?傳曰,允。
營建都監啓曰,郞廳李象恂,移拜中部令矣。詞訟劇地,職務相妨,令該曹口傳,閑司相換,何如?傳曰,允。
營建都監啓曰,都廳李昌鎬,除拜獻納矣。職務相妨,所帶臺職,今姑許遞,何如?傳曰,允。
營建都監啓曰,監造官尹宖善,移拜漢城主簿,今已陞六矣。改差,其代,司饔奉事沈炳奎差下,何如?傳曰,允。
吏曹,兵曹參議單李輝復,參知李潤壽,已上今超通政除授事,承傳。
義禁府照目粘連,渭原郡守金善弼矣,本府議啓內,配囚逃躱,旣是在任之時,譏詗未捕,已過百日之限,揆以律例,難免當勘,以此照律,罪杖一百收贖,奪告身五等私罪,奉敎依允爲旀,功減一等爲良如敎。
司饔院啓曰,鷹師契所供日下生雉,因貢人等呼訴,曾已稟旨代封,而每自五月初一日,八月晦日至,以活鷄代封,乃是傳敎定式矣。依定式仍爲代封之意,敢啓。傳曰,知道。
司饔院啓曰,本院生物進上安山蘇魚所監捉官直長尹宖善昨日政,移拜漢城府主簿矣。其代,本院主簿趙然天差下,使之明日辭朝,以爲竣事之地,何如?傳曰,允。
乙丑四月三十日辰時,上御觀物軒。勸講入侍時,左議政金炳學,講官鄭基世,參贊官李世宰,檢討官李應夏,假注書高景晙,記注官安翊豐,別兼春秋洪鍾學,各持通鑑第一卷,以次進伏訖。
乙丑四月三十日申時,上御觀物軒。召對入侍時,參贊官李世宰,侍讀官吳德泳,檢討官李應夏,檢校直閣李世用,假注書高景晙,記注官安翊豐,別兼春秋趙康夏,各持通鑑第一卷,以次進伏訖。盧台鉉郞廳李聖烈。日記廳堂上金宗漢。
上在昌德宮。停常參·經筵。趙埰啓曰,來初五日朝參日次,而綏陵忌辰祭齋戒相値,頉稟之意,敢啓。傳曰,知道。李世宰啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。傳于趙埰曰,新恩謝恩,當親受矣,該房知悉。尹定善啓曰,假注書張原相,身病猝重,勢難察任,今姑改差,何如?傳曰,允。張原相改差,代以金永珯爲假注書。尹定善啓曰,假注書高景晙,身病猝重,勢難察任,今姑改差,何如?傳曰,允。高景晙改差,代以趙慶鎬爲假注書。金永珯有頉,代以李龍雨爲假注書。趙慶鎬有頉,代以李承洙爲假注書。以濬川時都提調以下,別單傳于趙埰曰,都提調領議政趙斗淳,左議政金炳學,各內下豹皮一令賜給。兼提調兼兵曹判書金炳冀,內下豹皮一令賜給。提調判尹申觀浩,兼提調知事任泰瑛,行大護軍許棨,宗正卿李景夏,都廳前兵使李觀淵,前水使李敏庠,前兵使徐相益·金善恒,前郡守梁柱華,前縣監朴鼎憙,前虞候玄昇運,竝加資。郞廳參軍鄭忠烈,具溶·崔致翰,竝陞六看役。嘉善梁周,前判官金碩奉,折衝李完成,嘉義李昌寬,出身金泰亨·金錫圭,竝賞加,其餘看役·牌將·員役等,竝依判下施賞。傳于尹定善曰,臺諫有闕之代,政官牌招開政。傳于尹定善曰,呈告經筵許遞,今日政差出。傳于尹定善曰,金吾堂上許遞,今日政差出,兵曹口傳政事,副司果單李昌鎬。李世宰啓曰,大司憲·掌令一員未差,執義金斗欽在外,掌令郭致燮,持平柳泰鉉·楚秉悳牌不進,監察茶時之意,敢啓。傳曰,知道。以大司諫李鼎信,司諫朴昌壽,正言鄭學默·金秉喆,掌令郭致燮,持平柳泰鉉·楚秉悳,牌不進罷職傳旨,傳于李世宰曰,只推。傳于趙埰曰,召對爲之。趙埰,以吏曹言啓曰,通禮院左通禮趙用夏,以其身病,呈狀乞遞,改差,何如?傳曰,允。又以吏曹言曰,繕工監假監役官姜維馨·尹成勳,俱以身病,呈狀乞遞,竝改差,何如?傳曰,允。又以兵曹言啓曰,同知中樞府事張寅植·元世顯,僉知中樞府事李鍾麟·趙在豐,五衛將鄭翼容·姜鎭元·李孝信,忠翊衛將柳泰魯,忠壯衛將洪鍾倫,慶熙宮衛將李勉植,文臣兼宣傳官洪鍾學,俱以病難供職,呈狀乞遞,竝改差,何如?傳曰,允。傳于趙埰曰,右副承旨·同副承旨許遞,前望入之。趙埰啓曰,臣與右副承旨李鶴周伴直纔已許遞出去矣。伴直無人,左副承旨李世宰卽爲牌招,何如?傳曰,允。又啓曰,臣以吏兵批兼進之意,敢啓。傳曰,知道。吏批,判書洪鍾序進,參判洪祐健牌招不進,參議李鍾淳未肅拜,右承旨趙埰進。以宋近洙爲大司憲,李珪永爲掌令,趙康夏爲獻納,任孝直爲校理,申觀浩爲判義禁,趙然昌爲知義禁,尹正求·南錫圭爲同義禁,韓啓源爲同經筵,尹成鎭爲左通禮,鄭海容·姜潤亨爲假監役,金基龍爲栗峯察訪,廣興令單許佐·閔昌植,判尹申觀浩,大護軍任泰瑛今加崇政,大護軍許棨今加正憲,宗正卿李景夏今加嘉義。前兵使李觀淵·徐相益·金善恒,前水使李敏庠已上,今加嘉善。前郡守梁柱華,前縣監朴鼎憙,前虞候玄昇運,以上今加通政,以上加資事承傳。兵批,兼判書金炳冀進,參判宋廷和入直進,參議李輝復,參知李潤秀未肅拜,右承旨趙埰進。以林永洙·韓兢人爲同知,李載冕·柳興奎·李建春爲僉知,李熙昇爲訓鍊都正,呂民燮·閔麟赫·李復永爲五衛將,洪昌燮爲忠翊將,陳繼豐爲忠壯將,張鎭邦爲慶熙將,南商龍爲文兼,李鳳魯爲東道參軍,任鼎模爲西道參軍,姜泓爲南道參軍,趙履錫爲阿耳僉使,崔學植爲荏子島僉使,三千浦權管單金東植,上護軍任泰瑛,護軍張寅植·元世顯·李觀淵·徐相益·金善恒·李敏庠,副護軍李源珪·金鳳梧·趙羲謙·梁柱華·朴鼎憙·李鍾麟·趙在豐·玄昇運,副司直趙秉鈺·鄭謙植,副司果許稷·崔致翰·鄭忠烈·具溶·李基,以上竝單付。兵批,再政,李根友爲知事,南錫胤爲守門將,徐在懋爲井浦萬戶,同知單閔麟赫,僉知單呂民燮,加設單李鶴周,副護軍趙準夏。趙埰啓曰,左右史不可不備,別兼春秋洪遠植·趙定燮·洪鍾學·李昌鎬,竝卽牌招,推移入直,何如?傳曰,允。
以吏曹參議姜蘭馨牌不進罷職傳旨,傳于趙埰曰,只推。承旨前望入之,姜蘭馨·金泰郁落點。傳于趙埰曰,吏曹參議有闕之代,前望入之。吏曹參議前望入之,李鍾淳落點。趙埰啓曰,右副承旨李世宰牌不進,伴直無人,新除授同副承旨金泰郁,卽爲牌招,何如?傳曰,允。
以右副承旨李世宰牌不進罷職傳旨,傳于趙埰曰,只推。
趙埰,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
乙丑五月初一日辰時,上御觀物軒。勸講入侍時,講官洪鍾序,參贊官兪致善,侍講官吳德泳,假注書張原相,記注官鮮于昇,別兼春秋趙康夏,各持通鑑第一卷,以次進伏訖。上曰,史官分左右。上誦前受音一遍訖,上開卷,諸臣以次開卷,鍾序讀自商周之居,止田文曰可,仍釋義訖。上命授書筭于鍾序,上讀十遍訖,鍾序還納書算。上曰,舟中之人皆敵國,何謂也?鍾序曰,武候,浮中流之時,故吳起特言舟中也,以同舟親近之人,皆爲敵國,則疆域之內,交隣之外,尤可知也。上曰,苟不修德,何但舟中也?一家之內,皆將爲敵國也。鍾序曰,聖敎切當矣,人心向背,在於君德得失,若至於舟中皆敵,則豈非大可懼哉?孟子曰,地利不如人和,苟不能使人和之,則地之利,雖有城池之高深,山谿之險阻,將何所恃乎?魏文侯,以卜子夏·田子方爲師,四方賢士多歸之,可謂以賢爲寶,卒爲列國之賢君,而武侯繼立之初,旋有浮河中流。但稱山河之寶,其賢愚優劣,尤可瞭然可辨矣。德泳曰,夫得人心,則胡越爲一家,失人心,則舟中之人,皆敵國,人心向背,在於德義之修不修,故孔子曰,德不孤必有隣,德必以類從之,如居之有隣,有隣則是一家之象,無隣則非敵國之謂乎?伏願聖明,體念焉。致善曰,在德不在險,有切近之證,尹鐸以晉陽,抗韓魏而城不沈者三版,民無怨意,若非以德治之,則豈能破智伯之軍乎?且夫國之擇相,固大政也,吳起爲人,非不足於相職,而必以田文爲之者,國之任人,各有其器,擇人之難愼,類如是矣。伏願此等處,深加體念焉。鍾序曰,商紂之名旣率而,稱之以紂者,蓋有以也。上曰,此是不善之稱乎?鍾序曰,紂字卽其諡也,殘義損善曰紂,因其修政不德,留此惡諡於千載之後,甚可恨矣。上掩卷,諸臣以次掩卷。上曰,史官就座。仍命退,諸臣以次退出。
乙丑五月初一日巳時,上御熙政堂。新恩謝恩親受入侍時,行都承旨兪致善,左承旨尹定善,右承旨趙埰,左副承旨李世宰,右副承旨李鶴周,同副承旨趙準夏,直閣李世用,假注書張原相·高景晙,別兼春秋洪遠植·趙康夏,以次進伏訖。上曰,史官分左右。致善進前奏曰,同副承旨趙準夏,使之下殿,一體行禮乎?上可之。致善曰,文武科擧人,及率榜人,使以一體行禮乎?上可之。引儀唱文武擧人率榜人,行四拜禮訖。致善曰,新恩文科人,使之次第陞堂,奏職姓名訖。上曰,唯。梁相器等,以次陞堂,奏職姓名訖。上曰,都承旨進前。仍敎曰,都承旨與閣臣,出去楹外,趙準夏·洪大鐘·趙慶鎬·金永珯等四人,使之墨戲進退。致善曰,招入院隷,使之擧行乎?上曰,可也。準夏等墨戲進退訖。上曰,文武科擧人,使之出送,可也。仍命史官就座。又命退,諸臣以次退出。
乙丑五月初一日午時,上詣孝文殿。晝茶禮親行入侍時,行都承旨兪致善,左承旨尹定善,右承旨趙埰,左副承旨李世宰,右副承旨李鶴周,同副承旨趙準夏,假注書張原相·高景晙,別兼春秋洪鍾學·趙康夏,檢校提學金炳國,提學金學性,檢校直提學金炳地,直提學李載元,直閣李世用,檢校待敎閔奎鎬·鄭範朝·趙成夏·趙寧夏·洪承億·李載冕,典翰閔升鎬,應敎李根秀,副應敎吳德泳,副校理金奎弘·金奭鎭,修撰李應夏,副修撰金炳翊,以次侍立。時至,通禮跪啓請出次。上具衰服,出齋殿,入孝文殿東夾門,由東階,陞諸板位西向立。贊儀,請俯伏哭,上俯伏哭。少頃贊儀,唱止哭興四拜,興平身,上止哭四拜,興平身。仍詣靈座前北向跪,致善奉香,準夏奉爐,上三上香。致善奉爵跪進,上受爵以授世宰,世宰跪受奠于靈座前,連獻三爵訖。上降復位,贊儀請俯伏哭,上俯伏哭。少頃贊儀,唱止哭四拜興平身,上止哭四拜興平身。贊儀請還齋殿,諸臣以次退出。
乙丑五月初一日申時,上御觀物軒。召對入侍時,參贊官趙埰,檢校待敎洪承億,侍講官吳德泳,檢討官李承皐,假注書張原相,記注官鮮于昇,別兼春秋趙康夏,各持通鑑第一卷,以次進伏訖。上曰,史官分左右。上開卷,諸臣以次開卷。上命授書筭于德泳,上讀自商周之居,止田文曰可,上讀十遍訖。上曰,上番讀之。德泳讀奏,上曰,釋義。德泳釋義訖。上曰,下番讀之。承皐讀奏,上曰,釋義。承皐釋義訖,上曰,參贊官讀之。埰讀奏,上曰,釋義。埰釋義訖,上曰,閣臣讀之。承億讀奏,上曰,釋義。承億釋義訖,德泳曰,請與子論功,寔出於忿怒之心,不知古人不伐善,不誇能之義,其說至再至三,吳起之爲人,推此可知矣。承皐曰,常山之常字,本是恒字,而避漢文帝之諱,改以常字,蓋德者,至仁之謂也,修政以仁,則天下歸之,故仁者無敵於天下,若不行仁,則自一舟中,而皆爲之敵也。埰曰,吳起,本是殘忍薄行人也。凡人君之官人,相與論功,誠非人君之所可爲者,而若其在德,不在險之說,亦足以可取矣。蓋用人之道,見其一短,而不可全棄,取其一長,而亦不可永許,此可爲澄省處矣。承億曰,諸臣所奏文義,備悉無餘,臣無容更達矣。上掩卷,諸臣以次掩卷。上曰,史官就座。仍命退,諸臣以次退出。
上在昌德宮。停常參·經筵。姜蘭馨啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。又啓曰,右副承旨李世宰,今日不爲仕進,卽爲牌招,何如?傳曰,允。以別兼春秋洪遠植·趙定燮·洪鍾學·李昌鎬牌不進罷職傳旨,傳于金泰郁曰,只推。金泰郁啓曰,左右史不可不備,別兼春秋洪遠植·趙定燮·洪鍾學·李昌鎬,旣有只推之命,竝卽牌招,推移入直,何如?傳曰,允。大王大妃殿,傳于金泰郁曰,端午祭攝行磨鍊。李龍雨有頉,代以宋彙仁爲假注書。李承洙有頉,代以高時協爲假注書。宋彙仁有頉,代以李能華爲假注書。高時協有頉,代以申鴻朝爲假注書。李能華有頉,代以柳星杓爲假注書。申鴻朝有頉,代以鄭㵙爲假注書。柳星杓有頉,代以申錫淵爲假注書。鄭㵙有頉,代以張錫烋爲假注書。傳于姜蘭馨曰,召對爲之。金泰郁,以弘文館言啓曰,新除授校理任孝直,卽爲牌招察任,何如?傳曰,允。姜蘭馨啓曰,行大司憲宋近洙,執義金斗欽在外,掌令李珪永·郭致燮,持平柳泰鉉·楚秉悳牌不進,監察茶時之意,敢啓。傳曰,知道。以大司諫李鼎信,司諫朴昌壽,獻納趙康夏,正言鄭學默·金秉喆,掌令李珪永·郭致燮,持平柳泰鉉·楚秉悳牌不進罷職傳旨,傳于姜蘭馨曰,只推。以右副承旨李世宰牌不進罷職傳旨,傳于金泰郁曰,只推。以校理任孝直牌不進罷職傳旨,傳于金泰郁曰,只推。以別兼春秋洪遠植·趙定燮·洪鍾學·李昌鎬牌不進罷職傳旨,傳于金泰郁曰,只推。姜蘭馨啓曰,明日傳香禮房承旨,當爲齋宿,右承旨趙埰,所當牌招,而拘於廳規,不得請牌,何以爲之?敢稟。傳曰,牌招。以右承旨趙埰牌不進罷職傳旨,傳于金泰郁曰,只推。金泰郁,以吏曹言啓曰,今此端午祭祭官,當爲磨鍊,而除老病公頉,實無推移排比之路,依近例,刑官·司饔院官員及年六十以上人,通融塡差以入,而其中時無職名人員,令該曹口傳付軍職,何如?傳曰,允。又以營建都監都提調意啓曰,景福宮四門及小東門,改建吉日時,令日官李秉洪推擇,則光化門上樑,今十月十一日戌時,神武門上梁,九月二十二日辰時,建春門上樑,十二月二十五日辰時,延秋門上樑,十一月二十五日申時,小東門建造,十二月二十五日辰時,俱吉云,以此日時擧行之意,敢啓。傳曰,知道。又以營建都監都提調意啓曰,役所各項擇日,已爲啓下,材石亦方張輸聚,斧鉅治琢之功,時日爲急,而匠手輩,爲赴閭巷役事,百計逃避,終不應募,是亦紀綱所關,令五部,刻期招集,無或翫忽,而爲先修成冊報來,國役前私家役事,一切停止之意,一體捧甘五部,何如?傳曰,允。又以禮曹言啓曰,試考恩賜儒生,直赴給分帖,過科後令成均館,收聚爻周後,草記事曾有定式矣。卽接成均館所報,則今此甲子式年,文科殿試時,直赴殿試儒生幼學趙慶鎬,生員趙準夏,幼學李承洙·李潤壽·李輝復·申錫淵,進士李龍雨·洪大鍾,幼學李敎鉉·金永珯。直赴會試儒生幼學方孝隣·李能華,給分。儒生幼學崔溶·趙愿祖·朴基陽等十五人登科。直赴會試儒生幼學朴鳳等十三人,給分。儒生幼學趙益元等十七人,未參榜合儒生四十五人,前所受直給分帖,一竝收聚以送云矣,依定式爻周之意,敢啓。傳曰,知道。又以實錄廳摠裁官意啓曰,本廳郞廳趙康夏見帶臺職矣。職務相妨,所帶臺職,今姑許遞,仍令該曹口傳付軍職,使之察任,何如?傳曰,允。兵曹口傳政事,副司果單趙康夏·姜蘭馨,以奉常寺都提調·提調意啓曰,各陵·園·墓,端午祭享,所用藥果煎造後,進上看品,藥果二十立,依定式封進之意,敢啓。傳曰,知道。又以訓鍊都監言啓曰,謹依濬川司別單判下,看役牌將,別武士鄭忠連等七人,各木二疋·布一疋,書吏二人,庫直一名,各木二疋,米五斗,使喚軍十九名,米三斗施賞之意,敢啓。傳曰,知道。又以禁衛營言啓曰,謹依濬川司別單判下,看役牌將,敎鍊官金裕憲等十七人,各木二疋·布一疋,書吏一人,庫直一名,各木二疋,米五斗,使喚軍等十名,各米三斗施賞之意,敢啓。傳曰,知道。又以御營廳言啓曰,謹依濬川司別單判下,看役牌將,出身軍官朴鎭圭等二十人,各木二疋,布一疋,書吏一人,庫直一名,各木二疋,米五斗,使喚軍等二十五名,各米三斗施賞之意,敢啓。傳曰,知道。又以訓鍊都監言啓曰,本局哨官尹義孫,身病猝重,勢難察任,改差,何如?傳曰,允。又以御營廳言啓曰,本廳哨官趙儀顯,身病甚重,勢難察任,改差,何如?傳曰,允。又以刑曹言啓曰,西部金甲仁,被打於趙在奎處,仍爲致死云,故使之行檢,實因相左,名目變換,不可以遽然決折,發遣本曹郞廳,依例三檢設行之意,敢啓。傳曰,知道。行上護軍任泰瑛疏曰,伏以時序嬗變,孝文殿朔奠又過,仰惟聖慕皇瞿,益復靡逮。仍伏念臣憃愚湔劣,百無一能,而遭際明時,厚蒙鴻渥,居然位八座而統三軍,是豈臣寢夢之攸到哉?揆分揣量,罔非踰濫,居恒兢惕,若隕淵咎,惟以夷險燥濕,殫竭趨走,爲一分報效,而奈其才本淺短,年又衰耗,果於今番疏濬事,而臣之昏謬溺職,和盤露出,大僚請譴,猶未蔽辜,而聖度包荒,薄施問備,以罪媒寵,匪罰伊榮感惶之餘,恧蹙轉深。昨伏見濬川司別單下者,以臣名添在蕫役之列,混被恩賞,進階爲崇政矣。夫是秩也,班序崇亢,體貌隆顯,非可人人而冒叨,如臣之處地,而得此官階者,歷選古昔,未易多見,未敢知聖明,何取於臣,而有此誤恩,不少留難也。若謂臣勞勩可紀,則臣實有罪未勘,殊賞何論?若謂臣踐履宜陞,則臣又驟躐已極,更進無說,其在熙朝綜核之政,得無可議乎?不衷之懼,過福之憂,猶屬臣一己之私,而其爲褻名器,而招物議,諒非細故也。玆敢臚實具牘,冒煩崇聽。伏乞聖慈,俯垂鑑燭,仰稟東朝,收還臣新授資級,以重官方,以安微分,不勝幸甚,臣無任云云。答曰,省疏具悉。卿其勿辭行公。大司成李京鎬疏曰,伏以臣於日者,退自喉院,奉有新除,恩寵所覃,班聯動色,臣奉誥怔營拊躬,而不知所以自措也。臣至愚陋,無所倫比,器焉而若窳不適,學焉而撲遫無稱,直五十而無聞焉耳。始終蔭籍,倖占科名,年來步履周旋,不離於經幄邇密之列,以榮爲怵,尙安有騖躐馳驟之念也?今臣所叨,在虞而爲敎胄,在周而爲司樂,臣聞古昔先輩之必逡巡於是任者,誠以文質所殊,有可以量能揣分於其間者存焉。顧臣下劣,初無可量而揣者,則其職名之崇卑,責任之輕重,固不敢張皇臚說,重干瀆撓之科,而第念朝廷所以器使群工,循名責實之義,恐不當如是之謬矣。今使臣風勵標準,率士趨於端方乎,則臣身之不能自迪也,皷倡興作,振儒化於琢磨乎,則臣業之本無所殖也。此非但臣之自知甚明,抑亦同朝之所共諒也。臣滿心惶恧,歷幾日不自安。且臣家本寒素,跡又孤畸,過荷恩造,猥忝大夫之後,纔數歲而至今日,是選而榮輝極矣。涯量之戒,已踰於本領,糠粃之愧,益切於私分,左右思惟,萬難冒據。況又殿下,一初聲明,闡三物賓興之敎,致多士樂育之盛,政在此時,如臣空疎,尤何敢冒昧趨膺,致累則哲之明也哉?此又臣義分之所未敢出也。玆敢罄暴衷懇,仰溷崇嚴。伏乞聖明,察臣不堪之實,諒臣非飾之諒,仰稟東朝,將臣所叨大司成之銜,極許鐫改,以重公器,以安微分焉。臣無任云云。省疏具悉。爾其勿辭察職。
乙丑五月初二日辰時,上御觀物軒。勸講入侍時,講官李㘾,參贊官金泰郁,檢討官李承皐,假注書高景晙,記注官鮮于昇·任膺模,各持通鑑第一卷,以次進伏訖。上曰,史官分左右。上開卷,讀前受音一遍訖,㘾讀自起曰將三軍,止位加吾上何也。仍釋義訖,上命授書算于㘾,仍讀新受音十遍訖,㘾還納書算。上曰,三軍之數,幾人乎?㘾曰,此諸侯之軍數也。傳曰,天子六軍,諸侯之大國三軍,而其隊伍行陳之法,俱載於兵書。臣瞢於兵書,不敢以備陳仰達矣。仍奏曰,使士卒樂死之義,聖意已有領會乎?上曰,樂死者,言士卒不避其死也。以起吮疽分勞,深得衆心故也。㘾曰,聖敎誠然。夫好生惡死,常情也,人孰樂其死哉?然而死之樂此者,吳起,身爲上將,處同下卒,卒勞起分,卒疽起吮,至於臨陣對敵,至死不旋踵者,卽此義也。上曰,治百官,親萬民,實府庫,吳起已有其事乎?㘾曰,此非已然也,言其所能也。蓋治官·親民·實府庫,皆爲相者所當然,而起雖能於此,其實行無足觀,則豈可以是才而論其位乎?仍奏曰,田文·吳起,聖意以爲孰賢?上曰,使戰則吳起當勝,其餘則田文爲賢矣。仍敎曰,守西河而秦兵不敢東鄕,予未詳其義也。㘾曰,秦西戎也,西河魏界也。河以東,三晉居之,而魏爲最近,故使吳起,守西河而秦兵不敢渡河而東侵矣。仍奏曰,吳起事實,載於上文,不必疊陳,而以母喪不奔,殺妻求將觀之,殘忍薄行,無足比數於人。但爲將用兵,與同甘苦,得其死力,使之望其身,而樂爲之用,時當戰國,苟欲選干城之將,無以過此。子思所云,聖人之官人,猶匠之用木,取其所長,棄其所短,亦此義也。至於置相,不可論功,而議到者三,孰與三不如,有以見驕矜之習,遜讓之意,而其人之優劣,卽此而辨,宜乎在田文之下者也。承皐曰,國之置相,非考功而爲之,則吳起三者之說,乃有司之責,非大臣之職也。起以貪名之習,恃庸庸之才,大臣之任,若將得之,及見田文之爲相,有此論功之說,蓋出於忿慍之心,其爲人之淺薄,於此可見矣。泰郁曰,講官·儒臣備陳無餘,臣無容更達矣。㘾曰,臣於筵前,伏聞玉音通暢,句讀濃熟,較諸小學,難易,何如?上曰,稍易於講小學時矣。㘾曰,通鑑一書,歷代古今,瞭然在玆,而文理易解,句讀易慣矣。伏願溫繹領會,聖學日進,則臣民之慶忭,惟在於是矣。仍奏曰,近日玉堂,無書故事之規,伏未知講讀之暇,燕閑之時,以何留覽乎?上曰,時或書字矣。上掩卷,仍命史官就座。又命退,諸臣以次退出。
乙丑五月初二日酉時,上御觀物軒。召對入侍時,參贊官姜蘭馨,檢校待敎洪承億,侍講官吳德泳,檢討官李承皐,假注書高景晙,記注官鮮于昇·任膺模,各持通鑑第一卷,以次進伏訖。上曰,史官分左右。上開卷,命授書算于德泳,仍讀自起曰將三軍,止位加吾上何也。讀至十遍訖,德泳還納書算。上曰,上番讀之。德泳讀奏釋義訖。上曰,下番讀之。承皐讀奏釋義訖。上曰,參贊官讀之。蘭馨讀奏釋義訖。上曰,閣臣讀之。承億讀奏釋義訖。上曰,三軍是上中下軍也,而一軍之數,爲幾人乎?德泳曰,三軍,卽諸侯之軍,一軍爲一萬二千五百名也。上曰,使士卒樂死者,無乃吳起之同勞吮疽之致歟?承皐曰,聖敎至當矣。得人之死力,則衆心一而敵不敢圖我矣。上掩卷。蘭馨奏曰,臣昨冬以後,今又登筵承聆講學,則六七朔之間,聖學大有將就,下情不勝歡欣慶祝,欽誦萬萬。恐未知文勢稍易於小學,而字音句讀,隨讀順下,今則自止內行數,雖有加於前,恐或無難矣。上曰,比諸小學則稍易,行數當漸次有加矣。仍命史官就座,又命退,諸臣以次退出。
上在昌德宮。停常參·經筵。
李世宰啓曰,合辭許久闕啓,事甚未安,除在外·差祭外,未肅拜人員,竝卽牌招,何如?傳曰,允。
尹定善啓曰,右承旨趙埰,今日不爲仕進,卽爲牌招,何如?傳曰,允。
申錫淵有頉代,朴奎燦爲假注書。
張錫烋有頉代,李琪永爲假注書。
趙埰啓曰,左右史,不可不備,別兼春秋洪遠植·趙定燮·洪鍾學·李昌鎬,旣有只推之命,與趙康夏,一體牌招,推移入直,何如?傳曰,允。以別兼春秋洪遠植·趙定燮·洪鍾學·李昌鎬牌不進罷職傳旨,傳于李世宰曰,只推。
朴奎燦有頉代,以趙在元爲假注書。
李琪永有頉代,以金龜洛爲假注書。
傳于趙埰曰,召對爲之。
趙在元有頉代,李圭悳爲假注書。
金龜洛有頉代,以金養默爲假注書。
以大司諫李鼎信,司諫朴昌壽,正言鄭學默·金秉喆,掌令李珪永,持平楚秉悳牌不進罷職傳旨,傳于金泰郁曰,只推。
趙埰以營建都監都提調意啓曰,自四月初四日,至三十日,本都監所捧,各處願納錢,爲七十五萬七千八十六兩四錢九分。宗親府所捧,璿派人願納錢,爲七萬六千四百五十兩五錢矣。別成冊子四件以入之意,敢啓。傳曰,知道。
大王大妃殿,傳于趙埰曰,使民務農,乃王政之大者也。迨此時役民,則必致失農之患,故以各歸務農之意,向有所飭諭,而近聞畿邑之自願赴役者,一直不止,有若靈臺之庶民自來。民情如此,非不慶幸,而但食哉惟時,時不可失,今若使吾之赤子,失其時而乏其食,則雖有宮闕之美,予將疇依而爲國乎?且願納云者,欲令饒民,出義捐財,以助是役之謂也,而今乃稱之曰,不能共赴,則當出資裝,而不論貧富,逐戶收斂。然則行者居者,竝受其害,必其耕作之暇,而同歸繹騷之境,念之及此,誠極憂悶。自今爲始,近畿願赴之民,一切禁防,以安意作農之意,嚴飭各邑,使之眞諺翻謄,曉諭防曲,俾無一民不知之歎,而外他諸路,亦必有此弊,自營建都監,一體三懸鈴知委於四都八道,可也。
傳于趙埰曰,德陵·安陵陵上修改時,監蕫監司金有淵,加資。
持平柳泰鉉啓曰,臣言議風裁,本不合於淸朝耳目之任,而持憲除旨,忽下於千萬想之外,臣感恩怵義,雖不得不張皇出肅,粗伸叨謝之忱,而第臣於本府,已經掌憲,揆以公格,在所當遞,請命遞斥臣職。答曰,依啓。
金泰郁,以弘文館言啓曰,校理任孝直,旣有只推之命,卽爲牌招察任,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
判尹申觀浩疏曰,伏以時序嬗變,孝文殿朔祭又過,聖慕撫時,益當靡逮。仍伏念濬渠,國之大役也。實非如臣之幹猷蔑劣者,所可擔夯,而仰藉朝家之飭勵,且賴諸堂之董勤,始役甫四十有一日而告訖。蓋庚辰·癸巳之地平未徹,南岸北阡之經界不整,疏洩焉尙有壅閼之患,沙土也輒有積散之失,閭巷謗讟,臣實自召,日昨問備薄警,匪罪伊榮,惶忸之極,無所容措。迺者別單之下,罔功混錄,至及賤臣,進臣爲崇政大夫者,繼伏奉金吾除命,是誠以罪媒恩,當黜而陟,震懍慄,歷日靡屆,莫省謬寵之曷以至此?以臣受恩如天,圖報無地,而遇事僨誤,至于今玆而極矣。乃殿下洪造至渥,輒寬假而不之罪已,是臣畢生感戴,鏤肝貼額,而又何藉手,倖希於更進一步乎?況今臣所叨之秩,卽所謂上卿也。人臣之極榮,位著之亢階,臣是何人,驟躐不已,隆顯至此,恬若固有,不思所以積誠懇避乎?可賞而賞之,宜受而受之,方可謂賞罰得允,勸懲有道。今若一切濫施,不少愼罰,爵祿,緣臣而値骫,廉維,緣臣而壞墮,則人之嗤點,猶屬臣身之羞愧,其於磨勵大柄之所,關係何哉?左右參倚,承膺無說,猥暴情實,冒瀆崇嚴。伏乞聖明,仰稟東朝,收還臣所授爵秩,仍治臣瘝溺之罪,以重公器,以昭法紀,不勝大幸。臣無任云云。答曰,省疏具悉。卿其勿辭行公。
乙丑五月初三日辰時,上御觀物軒。勸講入侍時,講官金學性,參贊官尹定善,侍講官吳德泳,假注書張原相,記注官任膺模,記注官宋宅薰,各持通鑑第一卷,以次進伏訖。上曰,史官分左右。上開卷,諸臣以次開卷。上誦前受音一遍訖。學性讀自起之爲將,止破遊說之言從橫者,仍釋義訖。上命授書算于學性,上讀新受音十遍訖,學性還納書算。上曰,吳起非沓沓底人也。方其不悅爭功之際,聞田文之言,旋卽自知其不及,此果不昧於事理,而至於廢公族一款,實是違理非情之事也。學性曰,起之爲人,出入於將相之任,其凡百可知,聞田文之言,寧有不能領會之理,而公族雖踈遠,亦當隨才隨用,以示敦睦之意,起乃廢之,此是薄行人所爲,竟乃取怨於貴戚大臣,爲其所殺矣。上曰,從橫者,是服於秦之謂乎?學性曰,從者,六國從合,以擯秦者也,橫者,使六國諸侯,連橫於秦者也。蘇秦,以合從遊說,張儀,以連橫爲術,從以利合,橫以威脅,皆非正道也。若以仁義爲政,則諸侯自當感化而服從,六國之君,無仁義爲政者,故儀·秦之徒,各以從橫之術遊說矣。上曰,秦,可伐乎?學性曰,秦西戎之國也。若有行仁義之國,則秦亦當歸化矣。上曰,吳起之破從橫,果是善政,而至於廢公族則不可矣。由此觀之,則起之貪,非貪貨利,乃貪功名者也。學性曰,起之殺妻求將,已是貪榮殘忍之人,廢公族亦出於薄行矣。仍奏文義曰,吳起殺妻求將,卽出於貪榮名之心,非天理人情之所忍爲者也。凡人,於所厚者厚之,則人亦厚之,於所厚者薄之,則人亦薄之。起之所爲,本欲求君之喜,而終反爲君之疑,是以在魯,而恐得罪往魏,自魏而懼誅奔楚,竟爲貴戚大臣所攻殺。雖用兵如神,殘忍薄行如此,受疑於君,被讚於人,不克令終。蓋論人,不得不先德行而後才藝。德勝則雖鈍於做事,無後患,才勝則雖能於任官,有其弊矣。德泳曰,吳起,自魏至楚,是羈旅之踪也。爲相之日,不急之官,捐之,公族疎遠者,廢之,此皆明法審令,而楚國强大矣。定善曰,法者,天下之公也,苟公而無私,則不明法而法自明矣。令者,天下之信也,王者之令,如春夏秋冬之有信,信則令出惟行,故論語曰,民無信不立,此之謂也。學性曰,非但今日自止內,雖前受音,若有疑晦處,一一下問,似好矣。上曰,吳起之治百官·親萬民·實府庫三者,果皆已然之事乎?學性曰,非謂已能如此也,自詡其才之能於此云矣。上曰,若論文·起兩人,則文眞宰相也。學性曰,人各有所長,任官適於其材,則事擧國治,起則長於將者也。李克曰,用兵,司馬穰苴不能過,起之自言,亦曰將三軍,敵國不敢侮,及其爲相也,相業亦在於撫養戰鬪之士。以此觀之,將才勝矣,而楚悼王,乃任之爲相,用達其才,至於廢公族,而取怨於貴戚矣。上掩卷,諸臣以次掩卷。上曰,史官就座。仍命退,諸臣以次退出。
乙丑五月初三日酉時,上御觀物軒。召對入侍時,參贊官趙埰,檢校待敎洪承億,侍講官任孝直,檢討官李承皐,假注書張原相,記注官宋宅薰,別兼春秋趙康夏,各持通鑑第一卷,以次進伏訖。上曰,史官分左右。上開卷,諸臣以次開卷。上命授書算于孝直。上讀自文曰主少國疑,止破遊說之言從橫者,讀至十遍訖,孝直,還納書算。上曰,言從橫者,是周遊騁談之謂乎?孝直曰,關東之國六,曰韓·魏·趙·燕·齊·楚,關西之國一,曰秦。蘇秦,說六國和親,以擯秦謂之從,張儀說六國絶和,以事秦,謂之橫。上曰,上番讀之。孝直讀奏。上曰,釋義。孝直釋義訖。上曰,下番讀之。承皐讀奏。上曰,釋義。承皐釋義訖。上曰,參贊官讀之。埰讀奏。上曰,釋義。埰釋義訖。上曰,閣臣讀之。承億讀奏。上曰,釋義,承億釋義訖。上曰,楚王之以悼爲諡,何也?孝直曰,禮記七年曰,悼,諡法中年早夭曰悼,蓋不能遐壽之稱。上曰,然則楚王之年,幾何?孝直曰,楚王之壽,非止七歲,不能遐壽,故諡曰悼。此亦所當下問,而帝王之學,與韋布不同,當先求其大義之可合於治道者也。以田文·吳起兩人之自相論功言之,則魏國將相之各得其人,可以見矣。以吳起之爲相言之,則爲國之要,在於法令之明審,舞文弄法,則法不明矣,不愼所令,則令不行矣。若法令不便於民,頻數更改,則民不信矣,將何以爲國哉?承皐曰,吳起,乃殘忍薄行之人,焉得爲賢,而楚王之素聞其賢者,特聞其能而已矣。起以羈旅之蹤,深得楚王之知,苟有所學,其所施措,豈獨如是而止哉?由是言之,一將之智有餘,而宰相之才不足也。埰曰,大臣未附,百姓不親之時,則屬之田文,吳起亦有治百官,親萬民之才,則不必讓與於田文矣。承億曰,諸臣所奏文義,詳盡無餘,臣無容更達矣。上掩卷,諸臣以次掩卷。上曰,史官就座。仍命退,諸臣以次退出。
上在昌德宮。停常參·經筵。
金泰郁啓曰,合辭許久闕啓,事甚未安,除在外·差祭外,未肅拜人員,竝卽牌招,何如?傳曰,允。
趙埰啓曰,左副承旨姜蘭馨,右副承旨李世宰,今日不爲仕進,竝卽牌招,何如?傳曰,允。傳于趙埰曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。傳于趙埰曰,檢校待敎趙寧夏,馳詣綏陵,奉審摘奸,仍留監祭,局內諸陵,一體奉審以來。以德陵·安陵陵上修改時,監董地方官以下別單,傳于趙埰曰,地方官咸興判官趙雲兢,上弦弓一張賜給。別逢授官北靑府使洪仁秀加資,德陵直長李鳳岐,安陵參奉李學新,竝陞六。德陵陵上別看役出身李秉瑗,嘉善金壽轍,各務都檢察出身安廷夏,安陵陵上別看役出身申日善,各務都檢察折衝宋持和,竝加資。別看役副司果徐贊輔外職調用。德陵陵上看役出身柳良根等三人,安陵陵上看役出身梁尙俊等四人,竝賞加。其餘看役守僕·奏時員役·工匠等,竝依判下施賞。大王大妃殿,傳于趙埰曰,漸當極熱,工匠役夫之課日勞力者,不能無生病之慮,而近來藥材,苟非陳舊,則太半品劣,便是有名無實矣。今番則自營建都監,嚴飭兩醫司,使之預備眞材,圖所以救療之方。大王大妃殿傳于金泰郁曰,李世輔向來事端,今不須提說,而當此新化方隆,萬物咸遂之時,每念惻然,同敦寧加設除授,以示滌瑕蕩垢,推念舊恩之意。吏曹,同敦寧單李世輔加設除授事承傳。以司謁口傳下敎曰,壽進寶酌得納人,不可無示意之擧,令該曹問名,五衛,將口傳加設,單付以入。兵曹口傳政事,五衛將加設單朴慶會。李圭悳有頉代,以趙熙重爲假注書。趙熙重有頉代,以南爲假注書。南有頉代,以崔溶爲假注書。崔溶有頉代,以羅弘淳爲假注書。羅弘淳有頉代,以白時範爲假注書。白時範有頉代,以韓圭覲爲假注書。金養默有頉代,以任憲奎爲假注書。任憲奎有頉代,以權仁斗爲假注書。權仁斗有頉代,以朴基陽爲假注書。朴基陽有頉代,以趙愿祖爲假注書。趙愿祖有頉代,以金顯默爲假注書。金顯默有頉代,以方孝隣爲假注書。傳于金泰郁曰,政官牌招開政,如有違牌,勿爲呼望。傳于金泰郁曰,呈告經筵許遞,今日政差出。傳于金泰郁曰,同敦寧李世輔,雖未經佐貮之職,宗正卿特差。傳于金泰郁曰,兵曹參議·參知,竝許遞,今日政差出。金泰郁,以吏曹言啓曰,司饔院直長李能華,以其身病,呈狀乞遞,改差,何如?傳曰,允。又以吏曹言啓曰,繕工監假監役官,鄭海容·姜潤亨,俱以身病,呈狀乞遞,改差,何如?傳曰,允。傳于金泰郁曰,召對爲之。金泰郁啓曰,行大司憲宋近洙,執義金斗欽在外,掌令李珪永·郭致燮差祭,持平楚秉悳牌不進,一員未差,監察茶時之意,敢啓。傳曰,知道。
以司諫朴昌壽,正言鄭學默·金秉喆,持平楚秉悳牌不進罷職傳旨,傳于金泰郁曰,只推。以左副承旨姜蘭馨,右副承旨李世宰牌不進罷職傳旨,傳于金泰郁曰,只推。
有政。吏批,判書洪鍾序進,參判洪祐健,參議李鍾淳,竝式暇,右承旨趙埰進。以張仁澤爲持平,洪遠植爲獻納,宋謙洙爲兵曹參議,安潤蓍爲兵曹參知,李源命爲知經筵,李錫應爲司饔直長,玄佐國爲德陵直長,閔定鎬·李秉沆爲假監役,李權一爲安陵參奉。兼宗正卿單李世輔特差事,承傳。咸鏡監司金有淵今加嘉義加資事,承傳。北靑府使洪仁秀今加通政,出身李秉瑗·申日善·安廷夏今加通政。折衝宋持和今加嘉善,已上加資事,承傳。前五衛將金永璡,前縣監金顯文今加嘉善,前參軍梁斗煥今超通政,已上加資事,兵曹別單判下。兵批,兼判書金炳冀病,參判宋廷和差祭,參議未差,參知李潤壽入直進,同副承旨金泰郁進。同知單李復永,大護軍沈敬澤,護軍金顯文·宋持和,副護軍李輝復·李潤壽·梁斗煥·李秉瑗·申日善·安廷夏,副司直柳泰鉉,副司果李鳳岐·李學新·閔泰鉉·李協昇,副司勇金正善·李稷重,以上竝單付。吏批,再政。以金學魯爲禮曹佐郞,金炳耆爲司䆃奉事,安必錞爲義陵奉事。吏批,三政。李羲燮爲純陵參奉,金用柱爲愍懷墓守衛官,校書博士單韓錫奎,贈兵參申義直,贈左贊成例兼。判義禁申觀浩考,故學生閔東煥,贈戶參例兼,故學生閔復七,贈左承旨,故學生閔道濟,贈僕正,以上同知閔麒赫三代。金泰郁,以兵曹言啓曰,去四月二十八日,去甲子式年武科殿試時直赴殿試,奉承傳親騎衛權基柱等,一百二十一人內,九十三人,應試參榜,所授帖文,竝依例收聚爻周。親騎衛李正植,閑良劉應煥,別武士洪四淸,禁軍朴敎源,武藝別監洪光鉉,別武士金商吉,帳幕軍朴榮哲,武藝別監金正基,駕後禁軍宋鼎奎,養馬安寬振,親騎衛朴馨根,別武士金快達,別隊馬兵宋儀山,武藝別監李千興,馬兵朴枝實等,十五人遭故,竝依法典陳試。別武士張興宅身病不赴,係是三式年內,依例陳試。慶尙左水營別騎衛朴永得·裵正奎,統營城長朴琮旭,無緣不赴,其委折,關問該道師臣後稟處,何如?傳曰,允。又以御營廳言啓曰,本廳別將金善恒,身病甚重,勢難察任,改差,何如?傳曰,允。義禁府啓目,落後譯官韓應晩原情云云,問目內辭緣,泛稱遲晩,刑推得情,何如?判付啓。除刑推議處爲良如敎。義禁府啓目粘連,向前韓應晩亦留館發程,原有定限,多日落後,旣違法例,縱諉事會之無奈,有關紀綱而難恕,以此照律,何如?判付啓。依允。
行判府事李裕元疏曰,伏以臣,厚蒙曠絶之異數,特授分司之銜,含恩感戴,與天無極。赴任屬耳,簿書營例,尙不領略,見弊矯救,尤非可論,居常憂懼,無往非待罪之日。卽伏見政府關下來者則,本府境泥生處,還屬平澤事,奉傳敎行會矣。此是本營之所關係至重,則不得不畢陳顚末,以備鑑燭也。粵我正廟朝,深軫本府軍民生涯之貧薄,以內帑錢設置沿海各屯,或屬分寺,或爲將吏沾餼之資,載錄儀軌及營案,迄今七十餘年,恪守不替,而宿城屯卽其一也。本府宿城面與平澤·稷山兩邑接界,二去戊午,以本營及摠戎廳錢三千八百兩,將吏等出力錢四千九百七十兩零,與平澤定界打量換浦作畓帳內,十四結零劃給該縣,二十五石十斗落劃付摠廳,其餘作爲營府支放之需矣。往在庚寅因繡單,使各其地方官,尺量五屯,而所謂甲子後泥生,乃是浦水汎濫,衝破本府地境,越邊之泥浌,反爲日生者也。其時守臣洪羲俊,以推尋本府之舊土,初非侵奪於他境,論理啓聞,旋卽還寢。己未又因籌關,道臣·守臣,別定差員,一準量案,消詳區別,而故相臣任百經在是任,據二去乙卯判下文蹟,稟定廟堂,申明舊規,此各屯之前後事實,而金石之不刋也。今謂之帳外浮結,而還屬平澤,則非但彼無錙銖之費,此失跰胝之勞,況又當初定界時,該縣之自首自定,皎如指掌者乎?今若幾結劃給乎,則元非從結執摠者矣,本屯濱在大海,鹹水噴嚙,居民賴農,聚散無定,本營所收,不過隨其年形,而執稅之贏縮無常,則實非萬全之地。又若全坪永屬乎,則爲一平縣,捐一營屯,非獨無義,稷·牙諸縣,接踵復起,息鬧之日,亦將無期矣。稟覆之下,臣豈敢唐突煩聒,不念國結之爲重,而此非加執之稅,無異賜牌之土,則何可自阻於仁覆之天,不思所以據實仰籲乎哉?惟伏望聖上,仰稟東朝,亟賜裁處,俾舊式無缺,軍民得保,千萬幸甚。臣無任云云。答曰,省疏具悉卿懇。此實出於守經之論,豈不欲還寢,而但平澤,濱海小邑也。無論本事來歷之如何,以晉·楚之大,分屬滕·薜,不害爲朝家一視之政,卿其諒之,須勿堅執。仍傳于金泰郁曰,此批答,遣史官傳諭。
乙丑五月初四日辰時,上御觀物軒。勸講入侍時,講官朴珪壽,參贊官金泰郁,侍讀官任孝直,假注書高景晙,記事官安翊豐,別兼春秋趙康夏,各持通鑑第一卷,以次進伏訖。上曰,史官分左右。上開卷,讀前受音一遍訖,珪壽,讀自於是南平百越,止可將五百乘,仍釋義訖。上命授書算于珪壽,仍讀新受音十遍訖,珪壽還納書算。上曰,子思言苟變之材,可將五百乘,蓋當時列國戰爭日尋,可知矣。珪壽曰,當是之時,周室衰微,列國相爭,而衛小國也。苟非干城之將,則莫可備禦,而苟變之材,可以將之,故子思所以言於衛侯者也。上曰,子思是孔子之孫,四聖之一,而不曰孔子而云子思,無乃先有夫子而然歟?珪壽曰,然矣。子思字也,名伋,學於曾子,而傳之孟子,其聖謨嘉訓,備載於中庸矣。仍奏曰,今日講讀章句,別無奧旨,其中未詳領會處,下問,恐好矣。上曰,三晉魏斯·趙籍·韓虔之謂耶?珪壽曰,然矣。田和爲諸侯,亦無異於三晉之受命,故皆以初命大夫,爲侯書之,以病王綱之不振,纂逬之相繼也。孝直曰,觀此子思之言,苟變可將五百乘,用人之道,推可知矣。將材可將千乘者,亦有不能將五百乘者,皆當量才而任之矣。非特任將爲然,凡官人皆當如是。材可以統百官者爲三公,德可以長六官者爲六卿,可以宰百里者,畀之縣邑,可以治一道者,擢以牧伯,能文學者,授以文任,鍊政事者,責以職守,朝廷百司,各適其材,則可以安坐而治之矣。泰郁曰,講官儒臣,備陳仰達,臣無容更贅矣。上掩卷,仍命內侍,出示俱蓋銅器一坐,敎曰,此是石瓊樓下所出者也。見甚慶忭,其在孝理,不可無識喜,內閣提學,與今日入侍講官·玉堂以下,撰銘以入。泰郁跪受器,啓蓋視之,則中有螺酌一坐,蓋中環書,有詩曰華山道士袖中寶,獻壽東方國太公,靑牛十廻白巳節,開封人是玉泉翁,當中有壽進寶酌四字,諸臣以次奉玩訖。珪壽曰,事不偶然,謹當退與內閣提學,作銘以獻,而審其詩意,似是獻壽於大院君,以太公比擬,而大院君,殿下之私親也。唐·宋人語,以國家之尊屬,謂之國太,今此詩語,恐是獻壽於國太之謂也。上曰,今日筵說,頒諸朝紙,可也。仍命史官就座,又命〈退〉,諸臣以次退出。
乙丑五月初四日申時,上御觀物軒。召對入侍時,參贊官金泰郁,直閣李世用,侍讀官李敎鉉,檢討官李承皐,假注書高景晙,記事官安翊豐,別兼春秋趙康夏,各持通鑑第一卷,以次進伏訖。上曰,史官分左右。上開卷,命授書算于敎鉉,仍讀自於是南平百越,止可將五百乘,讀至十遍訖,敎鉉還納書算。上曰,上番讀之。敎鉉讀奏釋義訖。上曰,下番讀之。承皐釋義訖。上曰,參贊官讀之。泰郁讀奏釋義訖。上曰,閣臣讀之。世用讀奏釋義訖。上曰,史官讀之。景晙·翊豐·康夏,以次讀奏訖。上曰,何不曰五百車,而云五百乘乎?敎鉉曰,乘,戎車也。一乘甲士三人,步軍七十二人,而謂之乘者,古制計田而出車及兵馬,故有萬乘·千乘·百乘也。仍奏曰,吳起能於用兵,而不能於得人心。是故有戰功於國,而終不能保其身,後人所宜懲戒也。雖以帝王家言之,祈天永命之本,在於得人心,伏願益加澄省焉。承皐曰,楚王初得吳起,知而信之也深,故一朝擧之羇旅之中,加之百揆之上,可謂得君,如彼其專也,而其功烈,則特不過平越伐秦而止。且其勝敵之功,非䊮德而服,乃以力服之也。以德服人,則其服也久,以力服人,則其服不久,楚之云彊不足畏也。泰郁曰,儒臣備陳仰達,臣無容更贅矣。世用曰,吳起用兵,雖曰如神,不能以德化人,故竟未得善終。大抵以力服人,而能久其彊,怨積於人,而能保其身者,古人罕有矣。上掩卷,仍命史官就座。又命退,諸臣以次退出。
上在昌德宮。停常參·經筵。
藥房都提調趙斗淳,提調金賢根,副提調兪致善啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿,氣候,何如,王大妃殿,氣候,何如,大妃殿,氣候,何如?臣等區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。大王大妃殿進御,二錢重人蔘粟米飮,自今日一貼式,限二貼煎入事,榻前下敎。王大妃殿進御,二錢重人蔘粟米飮,自今日一貼式,限二貼煎入事,榻前下敎。李世宰啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。兪致善啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。以大司諫李鼎信,司諫朴昌壽,正言鄭學默·金秉喆,掌令李珪永·郭致燮,持平楚秉悳牌不進罷職傳旨,傳于李世宰曰,只推。李世宰啓曰,大司憲宋近洙,執義金斗欽,持平張仁澤在外,楚秉悳,掌令李珪永·郭致燮牌不進,監察茶時之意,敢啓。傳曰,知道。尹定善,以營建都監都提調意啓曰,謹奉下敎,赴役坊民,三萬五千八百八十一名,每名乾犒饋錢一錢式,三千五百八十一兩一錢,分給之意,敢啓。傳曰,知道。又以營建都監郞廳,都提調意啓曰,本都監都廳洪遠植,除拜獻納矣,職務相妨,所帶臺職,今姑遞改,仍令該曹,口傳付軍職,何如?傳曰,允。兵曹口傳政事,副司果單洪遠植。韓圭覲有頉代,以尹奭孝爲假注書。方孝隣有頉代,以金桂鶴爲假注書,尹奭孝有頉代,以金秉翼爲假注書。金桂鶴有頉代,以金敬義爲假注書。金秉翼有頉代,以金英烈爲假注書,金敬義有頉代,以石宗珍爲假注書。金英烈有頉代,以金祉泰爲假注書。石宗珍有頉代,以金永珯爲假注書。金祉泰有頉代,以李龍雨爲假注書。趙埰,以承文院都提調意啓曰,漂民出送事,禮部咨文出來矣。以前頭使行奉表稱謝之意,撰出先通咨文,定禁軍騎發下送于灣府,使之傳給鳳城將處,以爲轉致北京之地,何如?傳曰,允。金泰郁,以訓鍊都監言啓曰,本局哨官嚴耆應,身病猝重,勢難察任,改差,何如?傳曰,允。義禁府照目粘連,落後譯官韓應晩,矣本府議啓內,留館發程,原有定限,多日落後,旣違法例,縱諉事會之無奈,有關紀綱而難恕,以此照律罪,杖一百收贖告身,盡行追奪私罪奉敎。依允。吏曹參議李鍾淳疏曰,伏以臣於日前伏奉除旨,以臣爲吏曹參議者,臣誠震駴恧蹙,歷屢日而愈不知措躬之所也。竊惟銓選之部,特別於庶官參佐之任,尤稱其淸峻,今不必遠引周·漢之制,近稽宋·明之典,而國朝遴揀之重,惟是職爲最。以侍從之聯參,銓綜之地,衡錘藻鏡,雖居長亞之次,調劑激揚,均有注措之責。與聞則通塞攸掌,承乏則代斲有時,故苟非極一代之雋,叶群彦之望,則莫或擬疑,今雖按名歷數,曷嘗有如臣空踈闇劣,而得廁於是任者耶?且念臣跡本孤畸,性又迂拙,通籍趨承,今將數十年,而凡於一切世務,人情物議,率皆昧然。至如三班之籍,九流之品,漫不省爲何事,況乎簿籖之甄別而茫如烟海,資格之崇卑而殆同聾瞽,以若庸愚,以若謏陋,尙可以一日苟冒,上累則哲,下咈公議哉?顧今儲望磊落,不啻林立,而越次叨躥,實踰涯分,誠未知聖明,奚取於身而遽侈誤恩,以乖綜核之政乎?臣若徒恃寵靈,濫竊華要,不念臣家謹約之規,厚招當世貪戀之譏,則其爲名器之玷汚,有識之憂歎,此尤臣所大懼也。參倚前衡,萬難承膺,而昨者開政有命,牌望路阻,怵畏義分,雖不得不張皇祗肅,而因仍蹲據,旣非初志,亦關廉隅,玆敢略暴衷懇,仰瀆崇嚴。伏乞聖慈,諒臣言之匪出飾讓,念是職之在所愼簡,仰稟東朝,亟遞臣銓銜,以嚴官方,以安私分焉。臣無任云云。省疏具悉。爾其勿辭察職。
乙丑五月初五日辰時,上御觀物軒。藥房入診,勸講同爲入侍時,都提調趙斗淳,提調金賢根,副提調兪致善,直閣李世用,假注書張原相,記注官鮮于昇,別兼春秋趙康夏,領事趙斗淳,講官洪鍾序,參贊官兪致善,侍讀官李敎鉉,假注書張原相,記注官鮮于昇,別兼春秋趙康夏,各持通鑑第一卷,以次進伏。醫官李慶年·朴演鏞·丁錫胤進伏楹外訖。上曰,史官分左右。斗淳進前奏曰,天氣早熱,聖體,若何?上曰,一樣矣。斗淳曰,寢睡·水刺之節,何如?上曰,一樣矣。斗淳曰,大王大妃殿,氣候,何如?上曰,一樣矣。斗淳曰,王大妃殿,氣候,何如?上曰,一樣矣。斗淳曰,大妃殿氣候,何如?上曰,一樣矣。斗淳曰,醫官待令,使之入診乎?上可之。慶年等,以次進候,退伏楹外訖。斗淳曰,脈候詳爲奏達也。慶年等曰,脈候左右三部,俱爲調均矣。上曰,醫官先退。又曰,藥房先退,勸講爲之。上誦前受音一遍訖,上開卷,諸臣以次開卷。鍾序讀自吾知其可將,止再拜曰,謹受敎矣。仍釋義訖。上命授書算于鍾序,上讀新受音一遍訖,鍾序還納書算。上曰,衛候不欲用苟變矣,聞子思之言,乃曰謹受敎矣,可知其從善,而以二鷄子之至小,不用其人,是何故耶?斗淳曰,二鷄子非二介鷄子,卽每人取二鷄子之謂也。鍾序曰,衛是列國最小之邦,而吏治嚴明,常賦之外,吏不得一介取於人,可知矣。然而聖人取人之道,不求其備,且不以一眚掩大德,故隨才任職,俾各盡其能,以底百工允釐,所以子思之言,如此矣。上曰,上章李克言吳起之貪,而用兵則可用也,與子思之言同矣。鍾序曰,聖敎切當矣。李克之言,亦出於取長棄短之意也。敎鉉曰,衛侯聞子思之言,而曰謹受敎,誠是好意也。雖然衛侯之受子思之敎,只是苟變之爲將而已,至於他事,無一受敎於子思,有國事日非之論,而聽若不聞,此衛國之所以亂也。衛君處於戰國之世,幸逢子思之聖,國之政事,一皆受敎於子思,則唐虞三代之治,可以跂及,豈止於戰塗一小國也?未旣聖如不見,旣見聖不能用,此無他,自家之學術,不能緝熙光明,見聖而不知其爲聖,寧不慨惜?擩染於當時之風氣,若處士從橫之論則樂聞,而君子正大之言則不入。是故後世人君,雖見當世之君子而不能用,以致國不爲國,豈不大可懼哉?鍾序曰,儒臣所奏,儘好矣。史記,只曰子思居衛,而無受以官爵之文,似以賓師待之,而有此賢聖,不能大用,事事求助,載籍所記,不過用將一事之受其言而已,甚可惜也。上曰,子思聖人也,當以上客待之矣。致善曰,文義,講官與儒臣,備盡奏之,臣無容更達,而衛侯之於子思,雖無君臣之分,猶能拜而受敎,此實禹拜昌言之義也。今日殿下,處尊嚴之位,雖微末庶官,其言善則虛己受之,從諫如流,改過不吝,卽可侔於大禹之聖德,惟伏望此等處體念焉。斗淳曰,諸臣所奏誠好矣。臣無容更達,而此云五百乘之義,體會之乎?上曰,未解矣。斗淳曰,此是兵車也。四車爲一乘,爲五百乘則爲二千車也。衛以苟變爲將,使之用此五百乘之車,則隣國必畏而不敢侮,而衛公只好自用,不聽人言,以致衛國之漸衰,自用之弊,有如此矣。魏文侯則旣知吳起之殘忍薄行,而猶能隨其材而用之,國治兵强,衛公則聞子思之言,至有拜受敎之擧,而參考下文終無用變之語,由此觀之,當時二君之優劣,亦可知矣。上掩卷,諸臣以次掩卷。上曰,史官就座。仍命退,諸臣以次退出。
上在昌德宮。停常參·經筵。
夜自二更,至初七日開東,灑雨下雨,測雨器水深五分。李世宰啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。傳于趙埰曰,奉審閣臣入侍。姜蘭馨,以兵曹言啓曰,僉知中樞府事李載冕,宣傳官吳夏泳,文臣兼宣傳官南商龍,俱以病難供職,呈狀乞遞,竝改差,何如?傳曰,允。傳于姜蘭馨曰,僉知有闕之代,五衛將朴慶會除授。兵曹僉知單朴慶會除授事承傳。兵曹口傳政事,副護軍單李載冕。李世宰啓曰,大司憲宋近洙,執義金斗欽,持平張仁澤在外,楚秉悳,掌令李珪永·郭致燮牌不進,監察茶時之意,敢啓。傳曰,知道。以大司諫李鼎信,司諫朴昌壽,正言鄭學默·金秉喆,掌令李珪永·郭致燮,持平楚秉悳牌不進罷職傳旨,傳于李世宰曰,只推。
姜蘭馨啓曰,禁衛大將李景夏,以諸將官射會監試事,明日蕩春臺出去矣。所佩命召·兼帶左邊捕盜大將命召及大將牌·傳令牌,何以爲之?敢稟。傳曰,竝仍佩往來。
趙埰,以義政府言啓曰,向伏承慈敎,外邑吏逋,窮覈登聞之意,行會各道矣。卽見全羅監司鄭健朝狀啓,則羅州等十二邑,犯逋各人錢穀數爻,區別生死,修成冊上送,而生存者嚴囚督刷,逃躱者刻期譏捕,至於死亡逋,某樣拮据,期於趁今完糴,爲辭矣。有逋而輒稱逃亡,則法將安施生存者,不日懲刷,至於千石以上在逃漢,梁錫煦·李龍弼·金始鎔,竝刻期譏捕報府,千石以上人玉果劉命律,三千兩以上人昌平朴燦鎰·朴燦寔,依京江船漢例,自秋曹文移配所邑,令旁近兵水營,梟首警衆事,行會,何如?又以議政府言啓曰,本府公事官閔鼎鎬,奔走勤仕,已滿十五朔,依例陞敍,或守令除授事,捧承傳施行,何如?傳曰,允。又以禮曹言啓曰,甲子式年雜科覆試,在今五月十六日,而營建都監,旣設於本曹矣。雜科覆試,移設於觀象監,何如?傳曰,允。又以禮曹言啓曰,卽接靈巖幼學崔峻樞所志,則以爲族孫壽箕,嫡妾俱無子,以其同姓四寸弟壽春第二子有德,欲爲繼後,兩家諸族相議完定,而壽箕夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長崔峻樞所訴旣如此,崔壽春第二子有德,立爲崔壽箕之後,何如?傳曰,允。姜蘭馨,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。又以御營廳言啓曰,本廳軍色從事官金炳翊,身病甚重,勢難察任,改差,何如?傳曰,允。護軍宋欽翼疏曰,伏以日月迅駛,孝文殿小祥奄過,伏惟聖慕慨廓,何可因極,仍伏念臣地本單寒,人且譾劣,履屐不當於器用,墻壁無依於攀授,而幸際熙朝,謬被洪造,自釋褐以後,騫翥乎臺閣之端,周旋乎殿陛之間,歷揚華要,驟躋緋玉,居然二十有餘年矣。自顧涯分,已自滿足,而蒲質旣迫於衰朽,薪疴長委於床席,神精消鑠,氣力澌綴,卽聖世之一棄物耳。乃者晉秩特命,忽下千萬夢寐之外,以臣爲嘉善大夫之階,繼以京兆騎省佐貮之職,華誥聯翩,臣聞命惝怳,莫省措躬之所也。夫亞卿之秩,古所稱命德之器,而古之明王,甚惜車服之庸,以勸群工,故於其所不當予,未嘗予焉,曷嘗有不問才識之有無,聞望之虛實,而濫授如臣,冥升如臣者乎?假使臣有可記之績,固不可遽玷卿月之班,況臣器識才學,百無攸當,蟄伏畎畂,奄奄垂盡者哉?於是乎更躐一步,決非夢想所覬到者,則今玆車服命德之具,不幾於狙冠鶴軒之譏乎?玆敢罄暴衷懇,仰瀆崇嚴。伏乞聖明,俯垂鑑燭,仰稟東朝,亟收臣新授資級,俾公器重私分安焉。臣於丐免之章,不容贅說,而芹曝之忱,有不能自已者。竊伏聞我殿下,以聰明有臨之姿,受艱大無疆之曆,聖旨奮發,如春噓物,聖學緝熙,如日升天,講對靡間,諮詢周博,政是天命人心,眷顧趨向之一大機會也。臣與鄕里父老,想望至治之成,益切無死之願矣。夫人主一心,萬化原,而從古言治者,莫不本於人主之一心耳。天位至高,萬機日繁,所以維持防範者,豈容少緩?惟學可以明此心,惟敬可以存此心,二者爲國祚祈天永命之本,伏願深留聖念焉。橫渠張子有云,爲天地立心,爲生民立道,爲前聖繼絶學,爲萬世開太平,朱夫子嘗論,學不遺乎物,論治必本於學,不遺乎物,故學爲有用,必本於學,故治得其道,蓋所以體用一源,顯微無間者,如此帝王之本統,聖賢之淵源,爲聖祖所受用,至德凝道,允升大猷,玆乃殿下家法,竊爲殿下誦之,仰贊繼述之義焉,惟殿下不以人廢言。臣旣不能遄入修門,依近耿光,只以縣道封章,而耄荒迷錯,言不知裁,冞增罪戾,臣無任云云。答曰,省疏具悉。卿其勿辭。尾附所陳,甚好,當留念矣。
乙丑五月初六日辰時,上御觀物軒。奉審閣臣入侍時,右承旨趙埰,假注書金永珯,記注官任膺模,別兼春秋趙康夏,檢校待敎趙寧夏,以次進伏訖。上曰,史官分左右。上曰,閣臣進前。寧夏進前奏曰,臣承命馳詣綏陵陵上奉審,則無頉,碑閣·丁字閣奉審,則無頉,祭物·祭器·祭井看審,則浄潔,諸執事摘扞,則無頉。仍詣健元陵陵上奉審,則無頉,碑閣·丁字閣奉審,則無頉。仍詣顯陵陵上奉審,則無頉,碑閣·丁字閣奉審,則無頉。仍詣穆陵陵上奉審,則無頉,碑閣·丁字閣奉審,則無頉。仍詣徽陵陵上奉審,則無頉,碑閣·丁字閣奉審,則無頉。仍詣崇陵陵上奉審,則無頉,碑閣·丁字閣奉審,則無頉。仍詣惠陵陵上奉審,則無頉,碑閣·丁字閣奉審,則無頉。仍詣元陵陵上奉審,則無頉,仍詣景陵陵上奉審,則無頉,碑閣·丁字閣奉審,則無頉。還詣綏陵,仍留監祭,將事安寧之意,敢此仰達矣。上曰,史官就座。命閣臣先退,仍命承史,以次退去。
乙丑五月初六日巳時,上御觀物軒。勸講入侍時,講官尹致定,參贊官兪致善,檢討官李應夏,假注書金永珯,記注官任應模,別兼春秋趙定燮,各持通鑑第一卷,以次進伏訖。上曰,史官分左右。上開卷,仍讀前受音一遍訖,致定讀自衛候言計非是,止將日非矣,仍釋義訖。上命授書算于致定,上讀新受音十遍訖,致定奏曰,殿下讀新受音十遍,似有未盡之意,更加着心,又讀一遍,恐好矣。上更讀一遍訖,致定還納書算。上曰,君闇臣諂,以居百姓之上,民不與也,何義?致定曰,悅人讚己,而不察事之是非,阿諛求容而已。不度理之所在,敗政令自歸顚倒,惠澤不能下究,則民情安敢愛戴,又安得感服乎?此所謂自用則小者也。唐太宗,勵精圖治,凡軍國大事,則中書舍人,各持所見,雜署其名,謂之五花判事。中書侍郞,中書令省審之,給事中黃門侍郞駁正之,鮮有敗事矣。又曰,先儒以爲讀史,須如身在其中,見政之治亂,時之成敗,必掩卷自思,我遇此等事,當如何處之。如此讀史然後,學問亦可以進,知識亦可以高,此言大有益於讀史之法矣。又曰,君不君,臣不臣之文義,未知聖聰領會否?上曰,君爲君道,臣爲臣道,可也,而君闇而悅人讚己,臣諂而阿諛求容,則是君不君,臣不臣之義也。致定曰,上敎誠然矣,君失其道,是不君也,臣失其道,是不臣也。下文云君出言,自以爲是,而卿大夫莫敢矯其非者也。如此則善安從生乎?舜·禹大聖也,而舜命于禹曰,予違汝弼,汝無面從,退有後言,以舜之聖爲君,豈或有違而待弼,以禹之聖,爲臣豈肯面是而背非乎?聖人畏敬不已,惟恐過之不聞,言之不盡。故其求之之切如此,是爲聖益聖之道矣。伊尹告其君曰,有言逆于汝心,必求諸道,有言遜于汝志,必求諸非道,蓋鯁直之言,人所難受,巽順之言,人所易受故也。以此推之,衛之君臣,豈不相反於舜之命臣,尹之告君之語乎?又曰,有人於此,病在股肱,則曰不仁,病在耳目,則曰矓瞽,然則不能爲常人。譬之於國君,爲體相爲股肱,諫官爲耳目,而股肱良耳目明達,則國乃治矣。相臣墮諫官瘖,則國乃亂矣,此必至之理也。我朝賓筵,三司諸臣,使之隨入,亦由於爭是非,廣聰明之良法美規也。又曰,若此不已,國無類矣之文義,未知聖聰領會否?上曰,未及領會,講官詳陳之。致定曰,群臣惟以獻媚爲能,則國無善類矣,人君惟以自臧爲能,則國無民類矣。善無類焉,則民將疇依,民無類焉,則罔與守邦,可不懼哉,可不愼哉?先孺有云,爲君之道,莫如集衆善以爲善,書云民惟邦本,本固邦寧,此皆後世人主,可以爲訓,可以爲法者也。伏願殿下,念玆在玆焉。應夏曰,君闇臣諂云者,君不能盡君之道,言其計之非是而莫之察焉,臣不能盡臣之道,知其君之爲非而莫敢矯焉,是所謂不能格君心之非者也。君臣如此,而以治百姓,則民安得不失望乎?一失民心,則民將渙散,而國不得爲國矣。故子思所以憂歎衛國君臣之失道,言此而勉戒者也。致善曰,今日自止,不過五六行,而殿下雖平生需用,固無加於此者,伏願澄省而體念焉。古之人臣,每簉朝奏事,人君雖和顔色,虛己受之,言辭拙訥,所奏無過爲十分之四五焉。況衛候,悅人讚己,惡聞其過,諂則福祿隨之,逆則禍機及之,當其時患得患失之輩,安得不諂諛阿好也?此則惟在人君導率之如何,而子思雖是千百年以上之聖,今日方冊間,若相對焉,一善言一善事,必慕而行之,則聖人之域,斯過半矣。且忠言逆耳,利於行,毒藥苦口,利於病,雖今日登筵諸臣,使之盡言不諱,若其言善則納之,不善則置之,如是則諂諛之風,自可無矣。上曰,史官就座。仍命退,諸臣以次退出。
上在昌德宮。停常參·經筵。
李世宰啓曰,來十一日朝參日次,而孝昌墓忌辰祭正日相値,頉稟之意,敢啓。傳曰,知道。又啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。傳于李世宰曰,在外法司堂上,許遞,政官牌招開政。傳于李世宰曰,呈告經筵·春秋·兵曹堂上·在外玉堂,許遞,今日政差出。傳于李世宰曰,呈告金吾堂上·敦寧都正,許遞,今日政差出。傳于李世宰曰,刑曹參判有闕之代,同敦寧李世輔擬入。李世宰,以春秋館言啓曰,別兼春秋趙定燮,以訓鍊都監從事官,今日軍布捧上時,晝仕出去之意,敢啓。傳曰,知道。李世宰啓曰,大司憲宋近洙,執義金斗欽,持平張仁澤在外,楚秉悳,掌令李珪永·郭致燮牌不進,監察茶時之意,敢啓。傳曰,知道。以大司諫李鼎信,司諫朴昌壽,正言鄭學默·金秉喆,掌令李珪永·郭致燮,持平楚秉悳牌不進罷職傳旨,傳于李世宰曰,只推。以平安監司洪祐吉狀啓,宣川府使李邦鉉,蠲斂補弊,捐廩數千,革謬理棼,刷逋累萬。薪島僉使朴有鵬,傾盡薄廩,興作田功,葺廨完逋,亦多修擧,俱是優異,合有聊賞,竝令各該曹稟處事,傳于姜蘭馨曰,極庸嘉尙,宣川府使李邦鉉,許用水使履歷,薪島僉使朴有鵬,許用防禦履歷。以平安監司洪祐吉狀啓,碧潼郡守金箕弘,城廨築建,軍器修葺,不煩民力,捐出官廩,得竣巨役,論賞一款,令該曹稟處事,傳于姜蘭馨曰,極爲嘉尙,許用防禦履歷,待瓜滿特加一年仍任。李世宰,以吏曹言啓曰,繕工監假監役官李秉沆,英陵參奉朴海淳,俱以身病,呈狀乞遞,竝改差,何如?傳曰,允。又以吏曹以啓曰,陝川郡守齊弘呈狀內,矣身受由上京,因本道催促下送矣。中路得病,擔還京第,萬無還官之望云。其身病旣如是,則有難强令還任,罷黜,何如?傳曰,允。有政。吏批,判書洪鍾序進,參判洪祐健,參議李鍾淳,竝牌招不進,右副承旨李世宰進。以高濟鎰爲獻納,南商龍爲校理,李世輔爲刑曹參判,沈膺泰爲兵曹參判,閔泳緯爲左尹,申轍求爲敦寧都正,任泰瑛爲判義禁,趙徽林爲知經筵,任百秀爲知春秋,李邁秀爲假監役,洪在和爲英陵參奉,金蘊淳爲陝川郡守。兵批,兼判書金炳冀病,參判未差,參議宋謙洙入直進,參知安潤蓍未肅拜,左副承旨姜蘭馨進。同知單張鎭邦,護軍趙龜夏·宋廷和·金壽鉉,副護軍鄭翼容·吳夏泳,副司直李敎鉉,以上竝單付。吏批,再政,以李景夏同敦寧,李載冕爲禮曹參議,金民均爲文化縣令。贈兵判任聖皐,贈左贊成例兼,判義禁任泰瑛考。三政。以尹禹鉉爲景慕宮令,兼宗正卿單李景夏。四政。以李敎善爲徽陵令。五政,以李福愚爲司宰主簿。以吏曹參議李鍾淳牌不進罷職傳旨,傳于李世宰曰,只推。姜蘭馨啓曰,假注書金永珯·李龍雨,時無職名,竝令該曹,依例付軍職,冠帶常事,何如?傳曰,允。李世宰,以議政府言啓曰,法宮始役之後,坊里郊坰,以至畿甸之民,漕挽之卒,不待發徵,爭赴恐後,可見斯民向上之誠,而慈聖下敎之軫念農時,前後禁止,不啻諄摰矣,今其一向投單,反非所以仰承德意之意,況不無希功徼賞,勒驅力脅之弊乎?令漢城府,一一曉諭,一一禁斷,今日以後,任長輩帖加一款,勿爲擧論,以此意,亦行會於湖西·海西·關東,距京師稍近處道臣,何如?傳曰,允。又以都摠府言啓曰,副摠管任弘模,以禁衛中軍,本營諸將官事會參試事,蕩春臺晝仕出去之意,敢啓。傳曰,知道。又以刑曹言啓曰,議政府啓辭內,向伏承慈敎,外邑吏逋,窮覈登聞之意,行會各道矣。卽見全羅監司鄭健朝狀啓,則羅州等十二邑,犯逋各人錢穀數爻,區別生死,修成冊上送,而生存者,嚴囚督刷,逃躱者,刻期譏捕,至於死亡逋,某樣拮据,旣於趁今完糴爲辭矣。有逋而輒稱逃亡,則法將安施?生存者,不日徵刷。至於千石以上在逃漢,梁錫煦·李龍弼·金始鎔,竝刻期譏捕報府,千石以上人玉果劉命律,三千兩以上人昌平朴燦鎰·朴燦寔,依京江船漢例所,自秋曹文移配所邑,令旁近兵水營梟首警衆事,〈行〉會,何如?傳曰,允事,命下矣。朴燦鎰·朴燦寔,俱已到配於平安道,依例成送勘合,使之擧行於旁近兵營。至若劉命律,考諸各配案,尙未到配,分付該道臣,詳査考還狀,發配與否,使之狀聞後稟處,何如?傳曰,允。
乙丑五月初七日巳時,上御觀物軒。勸講入侍時,講官鄭基世,參贊官姜蘭馨,侍讀官任孝直,假注書李龍雨,記注官宋宅薰·任膺模,各持通鑑第一卷,以次進伏訖。上曰,史官分左右。上開卷,仍讀前受音一遍訖,基世讀自君出言自以爲是而卿大夫莫敢矯其非,止分其地,仍釋義訖。上命授書算于基世,上讀新授音八遍。基世曰,雖未滿十遍之時,若有疑難處,則逐條發問,恐好。蓋讀書之法,融會旨義然後,可無句讀之差誤矣。上曰,然矣。國君出言,自以爲是,而順之者小人也,矯之者君子也。基世曰,雖明主哲辟,固難每事盡善,則隨事納諫,改過不吝然後,可謂后從諫則聖者也。上曰,今日廷臣之言,盡爲逆耳之臣則好矣。基世曰,聖敎至此,誠宗社生靈之福也。臣等不勝欽仰之至。古語曰,忠言逆耳,利於行,蓋阿諛之言,迎合苟容,故順乎耳而必害于行,忠讜之言,箴規切直,故逆乎耳而必利于行。爲君上者,聽一言,必審察而辨別之,喜忠讜而遠阿諛,則人孰不自效其直乎?上曰,衛國則必無直臣之如任座者而然矣。基世曰,翟璜之言曰,君仁則臣直,衛國雖有如任座之直者,其君旣不能用之,則何以進直言乎?此所以直言之進與不進,專在於時君用舍之如何耳。其時有子思之賢,而猶不能用其言,司勝歎哉?蘭馨曰,衛國有若子思之賢,而猶不能用之,則設或有如任座之臣,豈能用之乎?如欲用之,則不患無人才矣。上曰,雖以講讀時言之,予若有誤讀處,而諸臣謂之善讀,則是順之也,若隨處提警,則是矯之也。基世曰,聖敎誠至當矣。侍講之時,臣等尤當悉心陳達,而殿下亦恒存此心,初不至於錯讀則好矣。上加讀二遍訖,基世還納書算。上曰,韓·衛·趙,以晉國之臣,廢其君爲家人,是纂奪也。基世曰,綱目不書韓·衛·趙,而改書曰三晉者,明其以晉三卿而廢故主,其不臣之罪,著矣。仍奏曰,衛國事,豈不至於日非乎?國君之於大夫,大夫之於士庶,自有等級之懸截,其所出言,雖不自是,爲群下者,猶或有不敢矯非之慮。況出一言,自以爲是,甚至於順逆之間,禍福判焉者乎?明良盛會,莫如唐虞,而都兪之際,亦有吁咈,此所以爲堯·舜之聖,而皐·夔之賢也。殿下曾講小學,天子諸侯之有爭臣句語,果爲記有乎?上曰,果記有之矣。天子有爭臣七人,則不失天下,諸侯有爭臣五人,則不失其國,大夫有爭臣三人,則不失其家,以至於士而亦有爭友矣。以天子諸侯,而有爭臣七人五人云者,不亦小乎?基世曰,講讀日久之後,有此記誦,聖聰特達,萬萬攢頌矣。爭者,是矯非之謂也。雖以七人五人之少,而尙可以匡輔其君,不失其天下與其國,則況多乎此數者哉?上曰,予之所望則朝廷皆爲爭臣矣。基世曰,今我殿下一言,誠可以興邦矣。今日臣等之所仰勉於殿下者,莫先於典學一事,而殿下或未克勤於講讀,則廷臣之陳勉者,卽皆殿下之爭臣也。蘭馨曰,殿下若虛己受人,從諫不咈,則人皆願爲爭臣,奚但七人五人而止哉?孝直曰,昔伊尹告于太甲曰,有言逆于汝心,必求諸道,有言遜于汝志,必求諸非道。殿下聽言以伊訓爲法,出言以衛君爲戒,則朝廷皆爲爭臣矣。蘭馨曰,是時子思答公邱懿子之問曰,人主事是而臧之,猶却衆謀,況和非以長惡乎?此誠至論也。以和非而謂之長惡,則莫敢矯非者,當如何耶?今衛侯之言,未必皆是,而猶自以爲是,則爲群下者,不但不敢矯其非,又從而賢之,此衛之所以未見治也。夫以人君之尊,易於自是,故昔仲虺告于湯曰,謂人莫己若者亡,又曰自用則小,以若成湯之聖,仲虺猶告之以此,則況後之凡君世主乎?今我殿下,旣以廷臣之言,盡爲逆耳之臣,則好矣爲敎。此誠爲一言興邦,千古明良之相責難,未有如是之盛。伏願自今爲始,以筵臣之所陳勉者,一一採納,則夫孰非矯非之臣乎?以此深留聖意。基世曰,昨再昨兩日,不行召對,或因午熱而然乎?上曰,値齋日而未果行矣。基世曰,旣行勸講,而不行召對,雖一時之停,臣等之心,亦甚爲悶,敢爲仰達矣。每於講對之餘,自內縕繹,必有程式,不厭不倦,惟日孜孜,是臣等千萬顒祝者也。上曰,今日筵說承旨,詳細看檢,使之記注,而講官亦一體看檢,頒布朝紙,可也。上掩卷,仍命史官就座。又命退,諸臣以次退出。
上在昌德宮。停常參·經筵。
李世宰啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。姜蘭馨曰,假注書金永珯,身病猝重,勢難察任,今姑改差,何如?傳曰,允。金永珯改差代,以尹榮信爲假注書。傳于姜蘭馨曰,入直摠管許遞,前望入之。摠管前望入之,副摠管鄭健朝落點。傳于姜蘭馨曰,全羅監司有闕之代,京畿監司趙在應除授。傳于姜蘭馨曰,臺諫竝許遞,政官牌招開政。如有違牌,勿爲呼望。傳于姜蘭馨曰,承旨竝許遞,前望入之。承旨前望入之,尹秉鼎·金世鎬·曺錫元·徐臣輔·金尙鉉·申轍求,落點。姜蘭馨啓曰,新除授都承旨金世鎬,左承旨金尙鉉,右承旨尹秉鼎,左副承旨曺錫元,右副承旨徐臣輔,同副承旨申轍求,竝卽牌招,何如?傳曰,允。傳于姜蘭馨曰,吏曹參判有闕之代,前望入之。吏曹參判前望入之,金壽鉉,落點。傳于姜蘭馨曰,藥院提調許遞,今日政差出。傳于姜蘭馨曰,呈告弘文提學同經筵許遞,今日政差出。傳于金泰郁曰,在外兵曹參知許遞,今日政差出。申轍求啓曰,都承旨金世鎬,左承旨金尙鉉,右承旨尹秉鼎,左副承旨曺錫元,右副承旨徐臣輔,未承牌,臣,以吏兵批兼進之意,敢啓。傳曰,知道。申轍求,以吏曹言啓曰,繕工監假監役官李邁秀,英陵參奉洪在和,俱以身病,呈狀乞遞,改差,何如?傳曰,允。有政。吏批,判書洪鍾序進,參判金壽鉉在外,參議李鍾淳式暇,同副承旨申轍求進。以沈敬澤爲大司憲,朴昇壽爲大司諫,孫相馹爲執義,李赫準爲司諫,閔羲軾·愼在寬爲掌令,李道南·韓俊熙爲持平,李敎鉉爲獻納,金錫輔·洪大鍾爲正言,李彙濬爲敦寧都正,丁昌夾爲兵曹參知,鄭健朝爲同經筵,尹致定爲弘文提學,朴珪壽爲內醫提調,李學永爲假監役,李福永爲英陵參奉,兪致善爲京畿監司。全羅監司單趙在應,除授事,承傳。兵批,兼判書金炳冀射會進,參判沈膺泰未肅拜,參議宋謙洙入直進,參知未差,同副承旨申轍求進。大護軍宋近洙,護軍鄭健朝·兪致善·洪祐健,副護軍尹定善·趙埰·姜蘭馨·李世宰·金泰郁·李鼎信·安潤蓍。副司直金斗欽·朴昌壽·郭致燮·李珪永·楚秉悳·張仁澤·高濟鎰。副司果鄭學默·金秉喆,副司正李龍雨·金氷珯,以上竝單付。
吏批,再政,以趙成夏爲戶曹參議,金現爲兵曹佐郞,張泰秀爲典籍。
兵批,再政,兼京畿兵馬水軍節度使單兪致善。以都承旨金世鎬,左承旨金尙鉉,右承旨尹秉鼎,左副承旨曺錫元,右副承旨徐臣輔牌不進罷職傳旨,傳于申轍求曰,只推。申轍求啓曰,大司憲·執義,掌令二員,持平二員未差,監察茶時之意,敢啓。傳曰,知道。傳于申轍求曰,召對爲之。申轍求,以弘文館言啓曰,新除授校理南商龍,卽爲牌招察任,何如?傳曰,允。以校理南商龍牌不進罷職傳旨,傳于申轍求曰,只推。以慶尙監司李參鉉狀啓,眞寶縣民家失火事,傳于申轍求曰,當此農殷,民家失火,極爲驚憫,卽速結構,俾無失所之弊事,廟堂措辭關飭。以黃海監司洪淳穆狀啓,谷山府民家失火事,傳于申轍求曰,農務方殷,民家燒燼,極爲驚聞,元恤典外,別加顧助,俾卽結構奠接事,廟堂措辭,分付。申轍求,以禁衛營言啓曰,今五月初七日,本營諸將官射講時,柳業箭小布,連五巡沒技人,依例別單書入之意,敢啓。傳曰,知道。吏曹參判洪祐健疏曰,伏以臣,濫叨匪據,亦旣閱月于玆矣。夫豈敢視以儻來,恬若固有而哉?蓋緣辭不獲準,淟涊盤礴,間亦一代斲而行政矣。始雖披腹瀝肝,未蒙鞶帶之三褫,終乃血指汗顔,不免瘡疣之百出,退自循省,秖增懍惕。見兎顧犬,雖未及於補牢,垂翅奮翼,尙可期收楡,旣往顚沛,固不足恤,而迨今丐免,勢豈可緩?伏況臣素患癖積之祟,値玆暑令,如期闖肆,日昨公退,一倍添劇,牀笫轉側,尙難自力,彈束奔奏,尤無其望。以若病狀,豈容其一向虛縻,自速尸素之譏哉?玆敢疾聲號籲,冀倖閔覆之天。伏乞聖慈,俯垂鑑燭,仰稟東朝,將臣見帶職名,劃賜鐫改,千萬不勝顒祝。臣無任云云。答曰,省疏具悉。所請依施。
乙丑五月初八日巳時,上御觀物軒。勸講入侍時,講官李㘾,參贊官李世宰,檢討官李應夏,假注書李龍雨,記事官安翊豐,別兼春秋趙定燮,各持通鑑第一卷,以次進伏訖。上曰,史官分左右。上讀前受音一遍訖,㘾讀自六年齊威王來朝,止封之萬家,仍釋義訖。上曰,齊王左右,多有不正之臣,若是其欺蔽君聽,良可歎也。㘾曰,曾不嚴束,故毁譽終難憑,若早爲飭勵,寧有虛實相蒙之理也?上命授書算于㘾,上讀新受音十遍訖,㘾還納書算。仍奏曰,群后朝覲,卽天地之常經,時値周室微弱,諸侯無一尊周,而甚至有僭稱者,王風掃地,莫可振肅,惟齊獨朝之,此特書齊侯來朝者,以示褒美之意,而孔子春秋作,亂臣賊子懼焉,亦可見大一統之義也。威王以其卽墨·阿兩大夫,毁譽之相反,使人糾察,竟不爲左右所欺蔽,苟非英明,何能如是?蓋凡人易惑於先入,誠難反思而覺悟,今乃愼賞必罰,雷厲風迅,致令群臣聳懼,莫敢飾詐,務盡其情,此眞明主也。若使君之左右,得其正人,則初何嘗以毁譽虛實有,求助之理也哉?是故先儒云,先格君心之非,又曰,君心正,正朝廷,正百官,正萬民,四方罔敢不正,此是後世爲人君者,尤爲鑑戒也。惟願殿下,猛省加勉焉。上曰,古昔亦有賄賂贈遺者,求助左右,而至使不治者譽之以善治,善治者毁之以不治者乎?㘾曰,廉貪二字,爲相對,凡庸之性,以其賂遺有無,不無愛憎扶抑之患,古今無異,此專在君上導率之如何耳。上曰,此云卽墨大夫,如今時之守令耶?㘾曰,旣云大夫,則如漢剌使,良二千石之官也。上曰,齊王使人探視,而其人亦爲欺蔽,如前日左右之言,而同聲稱譽,則亦可以準信耶?㘾曰,刑賞,人主之大柄也。不可以偏聽而遽斷。故慮或有虛實相蒙,至有廉察,則雖與左右人同聲相應之類,安敢不以實告之耶?此齊侯,明足以察奸,智足以擇人耳。應夏曰,卽墨大夫,卽循良之吏也。廉明惠愛,盡職守法,不求赫赫之譽於在上左右之人者也。彼阿大夫則一切反是,不思治民之實政,徒取近習之虛譽,卑辭厚幣,媚王左右,王之左右,亦不免惟賂是耽,阿其私好,膚受浸潤,欺蔽聰明,苟非明哲英睿之君,其不爲便侫面諛之所欺罔,而變亂是非者亦幾希矣。今以威王,剛明之姿,兼有知人之鑑,固已疑其左右之不可盡信,而至使可信之人,詳察兩邑治理之虛實,洞辨二人毁譽之眞僞,賞罰得正,奸蔽自息,以至擧國群臣,無敢一毫飾非,上行下效,治化大行,齊國之强大,無敵於天下矣。世宰曰,齊威王賞罰,固得當,而當初不能嚴其左右,是者非之,非者是之,毁譽莫可得辨,至於使人探視而始知之。若因左右之言,而使阿大夫,封邑,卽墨大夫,被罪,則豈不冤枉哉?人主一心,爲萬化之本,則何事不明察,而至於近習之欺蔽,尤不可不洞察,而杜漸之也。上曰,非但予之正心出治也,群下亦須實心對揚,凡事務從正道,可也。㘾曰,殿下今日,以正心出治四字,爲上下交勉之道,此是一言興邦,宗社生靈之福也。臣等顒望,惟在於此,不勝欽仰。上曰,諸臣着力勸勉,予若有過失,則隨卽繩糾,可也。㘾曰,聖莫如堯·舜,而猶有都兪吁咈之盛,則此是帝德廣運,明四目達四聰也。成湯之從諫弗咈,改過不吝,亦爲後世龜鑑,則殿下如是自期,翕受敷施,上下情志,交孚流通,無所壅閼,群臣陳善納誨,嘉謨昌言,日進於前,豈不盛哉?上曰,今日筵說,講官及承旨,詳細看檢,使之記注,頒諸朝紙,俾廷臣,咸須知悉,以盡匡輔之責也。㘾曰,謹依聖敎矣。上掩卷,仍敎曰,其時齊王左右,必無正直之人。故致此毁譽之相反也。㘾曰,誠然矣。應夏曰,齊王有知人之明,能察左右之非其人,而及其探察之際,亦能用可信之人,由是而毁譽之間,無不洞悉隱情,大明黜陟,一國觀化,不期治而自治,此豈非戰國之世,明哲之主乎?傳曰,知臣莫如君,威王之謂也。上曰,予之廷臣,擧皆正直,以佐治道,則豈不美哉?㘾曰,大哉王言,尤不勝攢祝。上曰,史官就座。仍命諸臣以次退出。
乙丑五月初八日酉時,上御觀物軒。召對入侍時,參贊官申轍求,侍講官閔升鎬,檢討官李應夏,直閣李世用,假注書李龍雨,記事官安翊豐,別兼春秋趙定燮,各持通鑑第一卷,以次進伏訖。上曰,史官分左右。上命授書算于升鎬,上讀自六年齊威王來朝,止封之萬家,仍讀十遍訖,升鎬還納書算。上曰,上番讀之。升鎬讀奏釋義訖。上曰,文義奏之。升鎬曰,威王能知尊周,故覇於諸侯,而雖在戰國之時,不忘君臣之大義,獨朝於周,人皆以此賢之矣。至若卽墨之大夫事,於賢君之朝,能治其邑,地闢民寧,推此觀之,自古明君哲辟,擇用賢臣然後,治道自成。顧今方伯·守令,皆如齊之卽墨大夫,則一國之民,各得其所,可底昇平之治,伏願聖明,體念焉。上曰,下番讀之。應夏讀奏訖。上曰,文義奏之。應夏曰,諸侯之五年一朝,禮也。周爲天子,齊爲諸侯,則當王室治隆,群服述職,齊亦朝周,是常禮也,何足稱賢,而今此周室衰微,王綱不張,群服之不朝,厥惟久矣。齊以最彊之諸侯,能述其職,獨朝於諸侯不朝之時,故天下以此賢之也。上曰,參贊官讀之。轍求讀奏訖。上曰,文義奏之。轍求曰,周室,天下之宗國也,威王,齊國之賢君也。昔在文·武盛時,制爲朝聘之禮,四方諸侯,三年一朝,五年一聘,十年一大聘,恪守侯服,猶恐或後,及夫東遷以後,王室寢弱,侯度漸隳,至於天子下堂而見諸侯。獨齊威,能知尊王大義,獨朝周室,以明君臣之分,天下以此賢之,譬之於風雨獨鷄矣。上曰,閣臣讀之。世用讀奏訖。上曰,文義奏之。世用曰,民者國之大本,本固然後邦寧。故爲君者,尤可愼於字牧之任。以此章言卽墨,東方小邑也,而人民咸化,田野不癈。至於樂毅之亂,齊地皆望風而歸,獨卽墨不下,竟以此邑,復其地而完其國,以雪先王之恥。以此推之,尤可見此人善治之效也。上掩卷,仍命史官就座。又命退,諸臣以次退出。
上在昌德宮。停常參·經筵。
徐臣輔啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。申轍求啓曰,三品官之毋得過三日循例請牌,曾有定式矣。禮曹參議李載冕,除拜後過三日不爲肅,事體所在,誠極未安,從重推考,仍卽牌招察任,何如?傳曰,允。以李容萬爲假注書。尹秉鼎,以弘文館言啓曰,校理南商龍,旣有只推之命,卽爲牌招察任,何如?傳曰,允。徐臣輔啓曰,行大司憲沈敬澤,持平韓俊熙在外,李道南,執義孫相馹,掌令閔羲軾·愼在寬牌不進,監察茶時之意,敢啓。傳曰,知道。以執義孫相馹,掌令閔羲軾·愼在寬,持平李道南,司諫李赫準,正言洪大鍾牌不進罷職傳旨,傳于徐臣輔曰,只推。以禮參議李載冕牌不進罷職傳旨,傳于徐臣輔曰,只推。傳于尹秉鼎曰,召對爲之。金尙鉉,以營建都監都提調意啓曰,今此景福宮各殿堂營建時,所入大樑·高柱等體大,本物無可合求得處,而在前營建時,有各陵寢火巢內,所在松木檜隨所用,斫伐入用之例。今亦依已例,就各陵·園墓所在中,擇其可用者,斫伐取用之意,敢啓。傳曰,知道。尹秉鼎,以禮曹言啓曰,卽接貞陵官員所報,則本陵陵上莎草修改後,日氣連順,着根無慮云矣,敢啓。傳曰,知道。曺錫元,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。又以禁衛營言啓曰,本營軍色從事官趙康夏,身病甚重,勢難察任,今姑改差,何如?傳曰,允。敦寧都正李彙濬疏曰,伏以臣,伏奉除旨,以臣爲敦寧都正者,臣感恩怵義,固宜竭蹶趨承,而第臣本無敦寧,格例所在,無以陳就,敢陳短章,仰瀆崇嚴。伏乞聖明,仰稟東朝,照例遞改,以存公格,以安私分焉。臣無任云云。省疏具悉。所請依施。
乙丑五月初九日巳時,上御觀物軒。勸講入侍時,講官金學性,參贊官金世鎬,侍講官閔升鎬,假注書李龍雨,記注官鮮于昇,別兼春秋趙定燮,各持通鑑第一卷,以次進伏訖。上曰,史官分左右。上讀前受音一遍訖,學性讀自召阿大夫語之,止顯王扁立,仍釋義訖。上命授書算于學性,還納書算。上曰,齊威王,不爲左右所欺蔽,使人察其賢否之實,可謂明君矣。學性曰,齊王明足以察其欺蔽,斷足以施其刑賞,誠不易得之賢君矣。上曰,威王當周之衰微,獨朝於天子,宜乎其稱賢矣。學性曰,是時周室衰微,王綱陵夷,諸侯不修朝覲之禮,而威王獨行之,故史記著書以美之矣。上曰,其時强盛,分據土地,則周室不能盡有天下乎?學性曰,周之天下,盡爲列國所分。故山東大國六,淮·泗之間,小國十餘,周室則東遷,衰微不振矣。上曰,齊田和,遷康公於海上,使食一邑,此卽侵奪其地,逼迫其君也。當時周室,不幾近於此乎?學性曰,田和以齊之大夫,竟乃竝齊而有之,趙·魏·韓,亦俱本以晉之大夫,廢其地而分其地,卽纂奪之變也。天子不能正其罪,乃命爲諸侯,名分旣亡,紀綱無餘,如是而何以制諸侯之命,保天下之大耶?周室之日縮,諸侯之日侵,此天子自致之也。仍奏文義曰,凡毁譽之人,有不虞而致者,有緣愛惡而生者,以一時之毁譽,不足斷人之賢否也。故孟子曰,左右皆曰賢未可也,國人皆曰賢然後察之,見賢焉然後用之,左右皆曰不可,未可也,國人皆曰不可然後察之,見不可然後去之。齊侯之封卽墨,烹阿之擧,暗合於此,國以大治,豈非刑賞得其道,勸懲得其宜而然乎?然其毁譽之失實者,俱當有罰,而只及於譽阿者,不及於毁卽墨者,無或毁卽墨者卽譽阿者歟?上曰,毁者譽者,必是一人故耳。學性又奏曰,蓋君之左右,不過便嬖宦妾之類,其所毁譽,不足以聽信有如此。惟明克察於是,得其是非之實,惟斷有濟,於是,得其賞罰之正,用人之道,無出於此,伏願殿下,深留聖意焉。升鎬曰,墨之受封,阿之就烹,蓋綜名核實,賞罰分明之一大政也。夫如是也,則齊臣安敢飾非,而齊國安得不大治乎?富國彊兵,其要在於信賞必罰而已,惟殿下體念焉。世鎬曰,莫敢飾非,務盡其情可知,明於賞罰,而威王崇尙覇術,故其效至於富彊而止矣。昔者大舜之爲治也,明四目達四聰,以天下爲一身精神,是以廣聰明而愼賞刑,祛矯飾而通情志,乃爲理國之要道也。又奏曰,周室衰微,至於東遷,有天子之名,而無天子之權,是以朝覲之禮闕而不講,乃有下堂見諸侯之擧,獨齊威王不失臣分,恪守侯度,故當時稱賢矣。上曰,如得賢臣,與之共治,則誠好矣。學性曰,書曰,所寶惟賢,賢臣卽有國之寶也,而得賢用賢之道,惟在於覈名實。有實行積于躬,則名自隨之,明而察之,不蔽於毁譽,于以覈其實而別賢否,則賢者可以得矣。世鎬曰,天地無獨運之理,君臣貴相須之益,故雖堯·舜在上,必得皐·夔·稷·契,爲之輔佐然後,可做熙雍之治也。上掩卷,仍命史官就座,又命退,諸臣以次退出。
乙丑五月初九日酉時,上御觀物軒。召對入侍時,參贊官尹秉鼎,侍講官李根秀,檢討官李應夏,直閣李世用,假注書李容萬,記注官鮮于昇,別兼春秋洪鍾學,各持通鑑第一卷,以次進伏訖。上曰,史官分左右。上開卷,仍命授書算于根秀,上讀自召阿大夫語之,止顯王扁立。仍讀十遍訖,根秀還納書算。上曰,上番讀之。根秀讀奏訖。上曰,文義奏之。根秀曰,齊王雖在戰國之世,亦明哲之主。故譽阿之言,溢於左右,能不偏聽,送其可信之人,探察其臧否,然後烹阿大夫及左右嘗譽之人。威王之行此一政,足以貪墨懲,而讒說退矣,後世人君,可以鑑戒處也。上曰,下番讀之。應夏讀奏訖。上曰,文義奏之。應夏曰,威王不信左右之譽阿,使人探察,則阿之一境,地蕪民困,與左右之譽,一切相反。阿大夫及左右之竝施烹刑,可謂懲一勵百矣。是以毁譽得正,賞罰公行,齊國之强大,實基於此矣。上曰,參贊官讀之。秉鼎讀奏訖。上曰,文義奏之。秉鼎曰,上下儒臣,備陳無餘,臣無容更達,而大抵毁譽,不無虛實,使視亦有詳略,察物之法,不得不愼矣。上曰,閣臣讀之。世用讀奏訖。上曰,文義奏之。世用曰,威王之賞罰於毁譽,卽去私心立公議之事也。爲人君者,誠如此,則正朝廷,正萬民,自然咸治。推此觀之,治國之道,莫過於此矣。上掩卷,仍命史官就座。又命退,諸臣以次退出。
上在昌德宮。停常參·經筵。
藥房提調朴珪壽,副提調尹秉鼎啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖體爲宜。大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣矣。卿等不必入侍矣。大王大妃殿·王大妃殿·大妃殿,口傳問安。答曰,知道。徐臣輔啓曰,合辭許久闕啓,事甚末安,除在外外,未肅拜呈告人員,竝卽牌招,何如?傳曰,允。金世鎬啓曰,議政府郞廳來言,今日賓廳日次,而領議政趙斗淳有身病,左議政金炳學無時急稟定事,右議政未差,不得來會云矣,敢啓。傳曰,知道。傳于尹秉鼎曰,禮房承旨馳詣孝昌墓,奉審摘奸以來。傳于曺錫元曰,摠管有闕之代,前望入之。摠管前望入之,副摠管尹致容,添書落點。傳于徐臣輔曰,召對爲之。徐臣輔啓曰,行大司憲沈敬澤,持平韓俊熙在外,李道南,執義孫相馹,掌令閔羲軾·愼在寬牌不進,監察茶時之意,敢啓。傳曰,知道。以執義孫相馹,掌令閔羲軾·愼在寬,持平朴道南,司諫李赫準,正言洪大鍾牌不進罷職傳旨,傳于徐臣輔曰,只推。申轍求啓曰,卽者吏曹郞廳來言,文化縣令金民均,當爲署經,而兩司不備,不得署經云。除在外外,未肅拜呈告人員,竝卽牌招,何如?傳曰,允。
乙丑五月初十日辰時,上御觀物軒。勸講入侍時,領事李景在,講官曺錫雨,參贊官金尙鉉,侍講官李根秀,假注書李容萬,記注官任膺模,別兼春秋洪鍾學,各持通鑑第一卷,以次進伏訖。上曰,史官分左右。景在進前奏曰,近日午熱漸盛,聖體,若何?上曰,一樣矣。景在曰,寢睡·水刺之節,何如?上曰,一樣矣。景在曰,大王大妃殿,氣候,何如?上曰,一樣矣。景在曰,王大妃殿,氣候,何如?上曰,一樣矣。景在曰,大妃殿,氣候,何如?上曰,一樣矣。上命大臣就座。上開卷,仍請前受音一遍訖,錫雨讀自七年秦孝公,止與之分土,仍讀義訖。錫雨曰,進講之前,若有疑難處,下詢,恐好矣。上曰,此七年秦孝公立,何獨言秦也?錫雨曰,七年卽周顯王之七年,而是年秦孝公,適立,故獨書秦也。上命授書算于錫雨,仍讀新受音十遍訖,錫雨還納書算。上曰,楚魏夷狄遇秦也。錫雨曰,秦地近於西戎,故以夷狄遇秦也。仍奏曰,孝公之令於國中者,專爲得人而彊國也。竟得衛鞅,而使其國彊於諸侯。然衛鞅不過刑名之術,孝公不過富彊之欲也。故棄仁義尙功利,民無親上死長之心,而專以詐力相勝,其弊也,終至於雖竝天下,而旋於二世而失之矣。若使孝公求治之心,得一賢輔,治之以先王之道,則豈其功業,如彼其卑也哉?然則其求治之心,可師,而其爲治之術,不足師也。根秀曰,講官備陳無餘,臣無容更達,而孝公痛其先君之恥憤,此楚魏之擯斥,故布之以德,修之以政,欲爲國富兵彊,威示諸侯。秦國之所以彊大於天下者,實基於此也。尙鉉曰,河者,黃河也,山者,泰·華也。六國在河與山之東,國在河與山之西,地近於西戎,而諸侯以夷狄遇秦者,是時諸侯,皆尊王室,而秦則惟尙富彊,不知尊周之義。故諸侯以夷狄之擯斥於會盟,蓋中國會盟,以尊天子合諸侯爲先也。景在曰,史書記事也。人或以口舌,善談古事,則莫不樂聞,至看文字,則或有厭意,殊不知言語文字,本非二致,而古事之眞實無僞,乃是史書也。宋儒呂祖謙云,看史如身在其中,見事之利害,時之安危,自思使我遇此等事,當如何處之,此看史之要道也。伏願殿下,殊以文字,看作言語,今日旣講秦孝公下令求出奇計彊秦者,則必思何人果有何計,果能彊秦否乎?且看下文,樂此不疲,日知其所不知,則自當有日新之益矣。上掩卷,仍命史官就座。又命退,諸臣以次退出。
乙丑五月初十日申時,上御觀物軒。召對入侍時,參贊官徐臣輔,侍讀官李根秀,檢討官李承皐,直閣李世用,假注書李容萬,記注官任膺模,別兼春秋洪鍾學,各持通鑑第一卷,以次進伏訖。上曰,史官分左右。上開卷,仍命授書算于根秀。上讀自七年秦孝公,止與之分土。仍讀十遍訖,根秀還納書算。上曰,上番讀之。根秀讀奏釋義訖。上曰,下番讀之。承皐讀奏釋義訖。上曰,參贊官讀之。臣輔奏釋義訖。上曰,閣臣讀之。世用讀奏釋義訖。上曰,小國十餘也。根秀曰,戰國之世,小國甚多,作史者不能指數而言,故渾稱十餘矣。且今孝公之群臣,非曰無人言,及於賓客者,旁求俊彦之意也,而若有彊秦之奇計者,縻之好爵,與之分土,孝公勵政圖治之誠,於斯可見矣。承皐曰,秦孝公,亦一有爲之君,而發憤於見斥,布德而修政,惜乎其不遇賢輔。其所謂政者,但以威彊止,非先王之仁義。故六國倂呑,實基於孝公,而二世旋敗,亦由於孝公也。臣輔曰,上下儒臣,已爲備陳,臣無容敷演更達矣。世用曰,孝公發憤求計,至於賓客,所以廣求奇才也。大抵戰國之時則比今不同,有能者若聞求賢之風,雖他國,不遠千里而無礙趨赴。故孝公之求才於賓客,良以此也。上掩卷,仍命史官就座。又命退,諸臣以次退出。
上在昌德宮。停常參·經筵。
徐臣輔啓曰,行大司憲沈敬澤,持平韓俊熙在外,李道南,執義孫相馹,掌令閔羲軾·愼在寬傳旨未下,監察茶時之意,敢啓。傳曰,知道。
金世鎬啓曰,右承旨尹秉鼎,今日不爲仕進,卽爲牌招,何如?傳曰,允。
以執義孫相馹,掌令閔羲軾·愼在寬,持平李道南,司諫李赫準,正言洪大鍾牌不進罷職傳旨,傳于徐臣輔曰,只推。
徐臣輔啓曰,守令署經事,命下矣。執義孫相馹,掌令閔羲軾·愼在寬,持平李道南,司諫李赫準,正言洪大鍾,旣有只推之命,竝卽牌招,何如?傳曰,允。
傳于曺錫元曰,在外與未肅拜摠管許遞,前望入之。
摠管前望入之,副摠管李鍾承·李熙永,落點。
傳于曺錫元曰,召對爲之。
大王大妃殿,傳于申轍求曰,望祭攝行磨鍊。
大王大妃殿,傳于曺錫元曰,刑曹參判李世輔,除拜已至多日,尙無變動,詞訟之地,不宜一任其委屬,政院申飭,使卽上來肅命。
以右承旨尹秉鼎牌不進罷職傳旨,傳于徐臣輔曰,只推。
申轍求,以議政府言啓曰,頃伏承慈敎,外邑吏逋,窮査登聞之意,行會各道矣。卽見黃海監司洪淳穆狀啓,則以爲載寧還米一萬餘石,勅錢六千兩,爲流來舊逋,而犯逋之吏奴令等,爲二十五名內,二十名曾已逃。故指懲無處,自該郡措劃充完,庶有其道,其餘生存五名穀爲百餘包,錢爲三四十貫。甕津·文化·新溪等邑逋吏,俱爲二三名,犯用數爻,與此一類而煩不枚陳,自臣營督刷後,酌處計料。豐川還摠折米,爲二萬三千九百餘石,積逋成痼,莫可矯救,八千石特許蕩減,八千石竝耗排捧,其餘七千九百餘石,依年前釐整時,文·信兩邑例,元穀永爲蠲蕩,每年耗條,自本邑給代,而此若有所罣礙,則京師各衙門穀,依他道詳定例,小米每石三兩,大米每石四兩施行,則每石剩餘五錢,可至四千餘兩。以此爲幾分牽補,請令廟堂稟處,守令遞任後,債負有無,一依新頒定式,査實登聞計料爲辭矣。載寧逋穀逋錢充補之方略,更令具由登聞。豐川結還,誠痼瘼也,而年前釐整時,初不擧論,不但必有其由而已。萬六千石之折半特蕩,折半存耗,已不免斑駁之嫌,餘外七千餘石之依前結排,雖有斂納數爻之多少間差減,其爲白徵則一也。至於大小米耗作元數外,加派之五錢,此其謬不知創自何時?而今若豁除,則惟當一切豁除,而蠲於京司,斂諸一路而一路之斂,將無有限期,安有矯革之義哉?從長措劃,以爲報府稟處事,行會,何如?傳曰,允。
又以議政府言啓曰,卽見勞問使上土僉使狀本啓下者,則欽派大員名帖上來矣。在前還傳,輒致未及,依壬戌已例,待齎咨官行,使之到盛京,齎傳于欽派大員處,何如?傳曰,允。
曺錫元,以兵曹言啓曰,今月十四日,二羽禁軍番次矣。該番將有闕之代,依承傳口傳擬入之意,敢啓。傳曰,知道。
又以都摠府言啓曰,新除授副摠管尹致容,時無職名,令該曹,口傳付軍職,何如?傳曰,允。
兵曹口傳政事,以柳相鍵爲羽林將。
以執義孫相馹,掌令閔羲軾·愼在寬,持平李道南,司諫李赫準牌不進罷職傳旨,傳于徐臣輔曰,只推。
徐臣輔啓曰,守合署經事,命下矣。執義孫相馹,掌令閔羲軾·愼在寬,持平李道南,司諫李赫準,旣有只推之命,竝更牌招,何如?傳曰,允。
義禁府啓曰,丹陽郡守金百善原情云云,問目內辭緣,泛稱遲晩,刑推得情,何如?判付啓。除刑推議處爲良如敎。
乙丑五月十一日辰時,上御觀物軒。勸講入侍時,講官朴珪壽,參贊官金世鎬,檢討官李承皐,假注書李容萬,記注官宋宅薰,別兼春秋洪鍾學,各持通鑑第一卷,以次進伏訖。上曰,史官分左右。上開卷,仍讀前受音一遍訖,珪壽讀自於是衛公孫鞅,止不法其故,釋義訖。上命授書算于珪壽,仍讀新受音十遍訖,珪壽還納書算。上曰,孝公發憤之憤字,好矣。珪壽曰,聖敎至當矣。孝公發憤於治國,其意非不好矣,而衛鞅所以說孝公者,乃以雜覇刑名之說進之,其效不過富國强兵而止矣。上曰,孝公之必求强兵,何也?珪壽曰,是則亦有事勢之不得不然者。在其時六國互相侵奪,爭戰不息,兵甲若不堅利,則誠無以捍禦外侮,保守邦域。故時君之所急,在於强兵矣。雖然若使王者有作,聖人行道,則國富而兵强,自在於治中,而彼衛鞅之術,但以權謀詭計,刻核立法,畢竟功效,非無一時富强之稱,而數世之後,秦國遂亡矣。上曰,嬖臣者,何謂也?珪壽曰,嬖臣,近習暬御,左右使令之臣也。衛鞅之見孝公,必由此輩而進,則其立身行己,不正甚矣,餘事,尙何足論乎?且其爲說,急於變法,乃曰論至德者,不和於俗,成大功者,不謀於衆。又曰聖人,苟可以强國,不法其故,是皆悖理之說也。天下萬世,安有不和於俗,而可論至德,不謀於衆,而能成大功者乎?聖人之政,非求强國而國自强焉,安有不法故事者乎?稽于衆舍己從人,伊尹之讚成湯也,事不師古而難有獲,傅說之告高宗也。殷因於夏禮,周因於殷禮,三代聖王,未有不法古昔而爲治者矣。衛鞅急於變法,以此等語,求合於孝公,此皆似是而非,不可不辨者也。如此處,最宜洞鑑,而明辨其得失是非然後,方爲讀史資益之功矣。承皐曰,富國强兵,亦有國之一政,而此乃覇者,求功利之事,非堯·舜王天下之道也。孝公布德,可見求治之至,而一聞商鞅富强之說,欣然悅之,以若勵圖之心,功烈如彼其卑也。此無他焉,學術不足,立志不高而然也。帝王爲學,可不勉哉?天地之運,必於五百年有王者作,殿下實膺是運,伏願聖學益勉,仁政益修,天下之人,皆歸於殿下之國矣。世鎬曰,孝公之發憤下令,非爲欲行王道,乃要其雜覇功利之效也。及其召見商鞅,論三五帝王道,則時時而睡聞,富國强兵之策,則不知膝之前於席。於是鞅也,因所好而售其術,卒行新法,國雖强盛,而不能長遠,身雖榮顯,而未免僇辱。蓋秦國君臣,本領未正,故究竟成就,乃至於斯矣。是以君心先正然後,賢輔可得,而王道可行也。上曰,何以謂西入秦乎?珪壽曰,衛國在東,秦國在西,自衛而入秦,故曰西入秦矣。列國地圖,曾經聖覽乎?上曰,未及覽矣。在於何處乎?珪壽曰,史記評林本之首卷亦有之,模寫揭壁,常常覽之,則甚有益於讀史之時矣。上曰,玉堂有之乎?承皐曰,有之矣。上曰,筵退後入之,可也。上掩卷,仍命史官就座。又命退,諸臣以次退出。
乙丑五月十一日申時,上御觀物軒。召對入侍時,參贊官曺錫元,侍講官李根秀,檢討官李承皐,直閣李世用,假注書李容萬,記注官宋宅薰,別兼春秋洪鍾學,各持通鑑第一卷,以次進伏訖。上曰,史官分左右。上開卷,仍命授書算于根秀,上讀自於是衛公孫鞅,止不法其故,仍讀十遍訖,根秀還納書算。上曰,富國强兵,似不如仁德修政。根秀曰,大哉王言,聖敎至此,臣欽仰萬萬。夫治國之道,專在於德,不在於刑,故以德修政,則其國治,以刑行政,則其國亂。今此衛鞅,但知刑名之學,而不念德政之施,謂以論至德者,不和於俗,此不過覇業之術,實非王者之道。是以古之明君哲辟,捨其仁德而能治國者,未之有也。承皐曰,聖敎誠至當矣。雖有金城湯池,無德化之洽人,則難以守國。殷湯之地,不滿百里,周武之師,不過三千,能有天下,享國久遠,其仁德普被,衆心成城之效也。孝公貪於覇者功利之說,侵人之國,奪人之地,威勢嚴刻,民未化德之,長於刑法。故其後之敗,未及旋踵,王覇義利之分,如是相懸殊也。錫元曰,衛鞅曰可以疆國,不法其故,安有不法故,而能成大功者乎?傅說告于高宗曰,事不師古,以克永世,匪說攸聞,以高宗之賢,猶欲師古昔,而鞅言反之,鞅之學刑名也,專務刻簿速成,而其所成就,不過使其民,知利而不知義,見刑而不見德。雖欲驟致富强,亦以召冤天下,秦之君臣,非但無足法,大爲後也戒也。上曰,傅說,何時人也?錫元曰,傅說殷人也。上曰,版築傅巖,以圖形旁求者,果其人乎?錫元曰,誠然矣。世用曰,孝公,但以富國强兵爲本,不以仁政治民,其可久哉?夫帝王之治法者,卽三代政治,而曾未聞聖王,富國强兵而有天下也。故湯七十里而王,文王百里而興,此亦富强而然耶?但戰國之時,皆以戰鬪爲業,孝公兼因發憤,故先欲以富强矣。上掩卷,仍命史官就座。又命退,諸臣,以次退出。
上在昌德宮。停常參·經筵。
曺錫元,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺錫元啓曰,右副承旨徐臣輔,今日不爲仕進,卽爲牌招,何如?傳曰,允。
申轍求啓曰,卽者應敎李根秀,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以執義孫相馹,掌令閔羲軾,持平李道南,司諫李赫準牌不進罷職傳旨,傳于申轍求曰,只推。傳于申轍求曰,召對爲之。
徐臣輔啓曰,行大司憲沈敬澤,持平韓俊熙在外,李道南,執義孫相馹,掌令閔羲軾·愼在寬傳旨未下,監察茶時之意,敢啓。傳曰,知道。
又啓曰,守令署經事,命下矣。執義孫相馹,掌令閔羲軾·愼在寬,持平李道南,司諫李赫準,旣有只推之命,正言金錫輔自鄕上來云,一體牌招,何如?傳曰,允。
以執義孫相馹,掌令閔羲軾,持平李道南,司諫李赫準,正言金錫輔牌不進罷職傳旨,傳于徐臣輔曰,只推。
申轍求,以營建都監都提調意啓曰,今於營建之役,匠手不敷,木石治鍊,萬無及期之道。僧徒中以匠手爲業者,使之募合,修成冊上送,限竣事間赴役之意,星火行會於八道四都,何如?傳曰,允。義禁府啓目粘連,向前金百善,亦罪人誤捉縱諉,鎭校之肆橫,遽爾報營,極涉疎忽,庾斃替檢,未免占便,而違經做錯非細,難逭重勘,以此照律,何如?判付啓。依允。
行判府事李裕元疏曰,伏以臣,有願畢遂,將母赴任,供備甘旨,榮極便養,闔門感戴,北望攢祝。近因日候驟熱,水泉不服,臣母素抱貞疾,一倍添劇,連試方藥,尙未奏效。雖强壯之氣,一經重證,有難卽蘇,況八耋癃老之狀,時月以異者乎?問醫調治,莫如在家之便易,日昨擔還私次,別無顯勝,臣之情私,轉益煎迫,而兼帶居留之任,與汗漫分司有異,陵殿拱護,職事莫重,而臣不得如例,躬將保障要衝,其責且嚴,而臣不得趁期還任,臣罪滋大,公私無當。古人有以親老無心仕宦者,今臣親老而且病矣。左右扶將,惟臣是須,則臣敢不疾聲呼籲於孝理之下,以冀生成之澤乎?不避猥越,忙陳短章,伏願聖上,仰稟東朝,亟遞臣見銜,俾便救護,臣母餘生,皆我殿下賜也。臣無任云云。答曰,省疏具悉卿懇。卿之情懇居留之任勉副。仍傳于申轍求曰,此批答,遣史官傳諭。
京畿監司兪致善疏曰,伏以臣,待罪喉院,劣有日矣,纔蒙恩諒,旋紆寵畀,以臣爲京畿觀察使,有命隕天,措躬無地。噫,邦藩維八,畿甸最重,內而翊輔京國,外而拱護陵園,兼管乎四都分司,黜陟乎諸部郡縣。除非望實素著,計慮俱全者,判不可擔夯剸理,而況一初淸明,益勵剌牧之職,尤豈容輕授而濫膺也?念臣曾所閱歷,秖是數三下邑而已,亦未能洞該其利病,至於良二千石之重,熙朝所以與共治理者也。受責甚大,昔之殷盛,猶難勘任,今尤艱棘,末由可捄,土瘠民懻,全省枵如,局殘弊痼,列郡均然。軍田大政之歸正無期,餉糴巨逋之牽補沒策,往往有無邑之歎,症到不治,良醫亦走,臣以何術,妄試針砭,責其蘇完之望也?臣之長短本末,臣實自知,見識魯鈍,而每患機務之未幹,資性罥滯,而輒致物情之難愜,夷考歷試,分寸蔑效,重之以蒲質早萎,藥裹爲命,臨事善忘,遇劇耗神,家常酬應,尙難耐煩,今乃使按,一方旬宣之職,九重宵旰之憂,不幾近於眇求睇而跛求步乎?大纛高牙,匪榮伊懼,華誥寵諭,旣濫且悚,臣安得不揆分量能,以效必辭之義也?左右參倚,承當無路,玆敢披瀝衷懇,仰瀆崇嚴。伏乞聖明,察菲才之不逮,念藩寄之必愼,仰稟慈旨,亟改臣按使之任,回授可堪之人,俾公私俱幸焉。臣無任云云。答曰,省疏具悉。卿其勿舜往欽哉。
應敎李根秀疏曰,伏以臣,於持被之中,卽接家信,則臣父素患痰癖之祟,當此換節之時,諸般形症,一倍添劇,委頓床笫,食飮全却,促臣歸視。臣以終鮮之身,得聞此報,焦遑煎迫,按住不得,忙陳短章,徑出禁扄。伏乞聖明,仰稟東朝,亟遞臣所帶職名,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護,
乙丑五月十二日辰時,上御觀物軒。勸講入侍時,講官洪鍾序,參贊官曺錫元,檢討官李承皐,假注書李龍雨,記事官安翊豐,別兼春秋洪鍾學,各持通鑑第一卷,以次進伏訖。上曰,史官分左右。上開卷,仍讀前受音一遍訖,鍾序讀自甘龍曰不然,止卒定變法之令,仍釋義訖。上命授書算于鍾序,上讀新受音七遍訖,上進茶。鍾序曰,使承旨·玉堂,輪讀一遍,自上暫須領意入聽,恐好矣。上曰,講官先讀之,使之次第讀之,可也。鍾序曰,謹依敎矣。鍾序·承皐·錫元等,以次讀奏訖,上仍讀三遍訖,鍾序還納書算。上曰,甘龍之言,勝於衛鞅之論也。鍾序曰,聖敎至當矣。法之更張,出於不得已之事,如無是也,舊法成典,豈可輕改?衛鞅一進變法之說,而國雖富强,其術全務刻薄,俗化日敗,末流之弊,有不可勝言者,王覇義理之不同,有如是矣。上曰,方是時也,戰爭不息,朝爲秦,暮爲齊,故有此强兵之議乎?鍾序曰,聖敎,是也。時非平寧之世,則兵威亦不可不强,而耀武實非爲國先務也。衛鞅初見孝公,陳說王道,則孝公,時時睡而不諦聽,知孝公之不悅,他日更進富强之術,孝公悅而從之。蓋王道近於迂遠難用,覇術似乎襯近易行故也。由此觀之,鞅非無行王道之才,特孝公不樂而然也。承皐曰,甘龍緣法之說,欲守常也,衛鞅變法之論,欲更張也。更張而使民仁厚,導民禮讓,則夫孰以更張,爲鞅之罪哉?雖然孝公樂聞富强之說,故衛鞅狹其才而中之耳。若使孝公,自期以三代之治,則鞅亦以三代之法佐之,而勝於鞅者,當以王道進之矣。以此觀之,人君用人之際,不可不擇術也。錫元曰,甘龍之緣法而治,吏習而民安之云者,不亦善乎?宋神宗,欲行新法,蘇軾奏曰,法相因則事易成,事有漸則民不驚,蓋法者,先王之令德美政,可爲法於後世者也。若或法久而弊生,隨其弊而更張之可也,何可一朝盡變也哉?衛鞅·甘龍,善惡之易辨,不啻白黑也。鍾序曰,正其誼,不謀其利,明其道,不謀其功,此漢儒董仲舒之言,而所以卓越百家者也。夫不計功利之如何,只事道誼之明正,則天理之公藹然,而人欲之私,不能容於其間,施諸政令,無有不善,此謂王道之大也。譬之衛鞅之術,不啻天淵之間也。上掩卷,仍命史官就座。又命退,諸臣以次退出。
乙丑五月十二日申時,上御觀物軒。召對入侍時,參贊官申轍求,檢校待敎趙寧夏,侍讀官金奎弘,檢討官李承皐,假注書李龍雨,記事官安翊豐,別兼春秋趙康夏,各持通鑑第一卷,以次進伏訖。上曰,史官分左右。上開卷,仍命授書算于奎弘,上讀自甘龍曰不然,止卒定變法之令,仍讀十遍訖。奎弘還納書算。上曰,上番讀之。奎弘讀奏,仍釋義訖。上曰,下番讀之。承皐讀奏,仍釋義訖。上曰,參贊官讀之。轍求讀奏,仍釋義訖。上曰,閣臣讀之。寧夏讀奏,仍釋義訖。上曰,史官讀之。龍雨·翊豐·康夏等,讀奏訖。上曰,何不緣法而治,必欲更張,何義耶?奎弘曰,秦孝公,慨然自振於衰微之餘,其志則固大矣。所務者,不過富國强兵,自期則甚卑,若以奮發之心,行王者之道,則其功業,豈止於强秦而已哉?此甚可惜矣。承皐曰,孝公用衛鞅之言,卒定變法之令,雖有功於秦,而人臣進身,光明正大然後,可行其道。今衛鞅,因嬖倖而進,可謂曲逕,立身之初,大節已虧,則餘無足道也。轍求曰,秦孝公憤其見擯於諸侯,欲爲富强之術,而商鞅以刑名之學進,有此變法之令。鞅之才非不足於輔國治平之道,而孝公急於富强,厭聞其久安長治之策。故鞅以雜覇苛刻之法,迎合孝公之意,非變法則不可以動君心,而顓國權故也。甘龍以循舊守常之見,不欲變法,而商鞅以尙功計利之說,因其勢而固其寵,竟使孝公,遂成富强,而末乃一敗塗地,爲法自廢,豈若導之以政,齊之以刑,仁義立國,歷世久遠也哉?以是推之,專在人主一心上,用人之何如耳。寧夏曰,儒臣·參贊官備陳無餘,臣無容更達矣。上掩卷,仍命史官就座。又命退,諸臣以次退出。
上在昌德宮。停常參·經筵。
徐臣輔啓曰,合辭許久闕啓,事甚未安,除在外·未署經外,未肅拜呈告人員,竝卽牌招,何如?傳曰,允。
金尙鉉啓曰,左副承旨曺錫元,今日不爲仕進,卽爲牌招,何如?傳曰,允。
徐臣輔啓曰,守令署經事,命下矣。憲府則雖已署經,諫院不備,不得署經,司諫李赫準,正言金錫輔,旣有只推之命,竝更牌招,何如?傳曰,一司除署經。傳于尹秉鼎曰,昨日勉副,迎送之非不爲念,而特因禮遇而然也。此時曠務,亦極可悶,華留之代,卽爲議薦以入,待下批,使之不日辭朝。議政府薦望,以趙得林爲水原留守。
尹秉鼎啓曰,水原留守趙得林,當爲下批矣,政官牌招開政,何如?傳曰,允。傳于尹秉鼎曰,在外王堂與呈告春秋,許遞,今日政差出。傳于尹秉鼎曰,召對爲之。
徐臣輔啓曰,行大司憲沈敬澤,持平韓俊熙在外,李道南,執義孫相馹,掌令閔羲軾·愼在寬牌不進,監察茶時之意,敢啓。傳曰,知道。
以執義孫相馹,掌令閔羲軾·愼在寬,持平李道南,司諫李赫準,正言金錫輔牌不進罷職傳旨,傳于徐臣輔曰,只推。
以左副承旨曺錫元牌不進罷職傳旨,傳于徐臣輔曰,只推。
尹秉鼎,以吏曹言啓曰,刑曹佐郞羅錫熙,繕工監假監役官李學永,俱以身病,呈狀乞遞,竝改差,何如?傳曰,允。
又以吏曹言啓曰,慶尙道都事白鳳三,平安道都事吳仁泰,俱以身病,呈狀乞遞,竝改差,何如?傳曰,允。
義禁府照目粘連,丹陽郡守金百善矣,本府議啓內,罪人誤捉縱諉,鎭校之肆橫,遽爾報營,極涉疎忽。瘦弊替檢,未免占便,而違經做錯非細,難逭重勘。以此照律,罪杖九十收贖,告身盡行追奪,徒二年半定配私罪,奉敎依允爲旀,功議各減一等爲良如敎。
領議政趙斗淳疏曰,伏以臣,處百責攸萃之地,蔑一分可紀之效,固匪今爲然,而衰邁所使,疾病所鑠,神識精力,蕭條散落,不但謝事之年至,抑亦視蔭之期迫,而顧其職則至要而繁,一或放過,其害立至,縱荷庇覆之慈,務在涵貰同朝,忠厚官箴弗興,而臣若恃此濡忍,貪戀是徇,顚倒僨溺,坐鑄六州之錯,而事端橫生,收拾不得,則臣雖欲雍容求去,冀全終始之澤,其可能乎?此臣之所大懼也。然疾痛之呼,不暇緩聲,蓋臣一病支離,痊理技窮,家常伎倆,惟飯到開口而已矣。設有慷慨酬報之心,病爲之尼,設有拚冒進取之念,病爲之縮,臣之抱此憂鬱,雅有年所,而一有陳籲,輒紆隆旨,邀恩固寵,反有大於曠功墜事之罪。用是泯默者久而,今其齎悚瀝懇,終不敢自阻者,以聖明憫恤之私,宜有以處臣者而然矣。伏乞稟承慈旨,將臣元輔重任,劃行改免,卽天地優渥也。臣無任云云。答曰,省疏具悉卿懇。卿於民國事,斷斷猗無他,勇往直前,不擇夷險,予之所眷注在此,民之所倚賴在此,國之所維持亦在此,則事端收拾之際,非卿雅量,曷以做去?予不可捨卿,卿不可辭,予又在此矣。嗚呼,剛毅振紀綱,誠實立根基,此固急先之務,而今其重言複言,遽欲奉身而退者,有甚不得不然之裏許也乎?愼節之彌留,非不奉慮,而旣無曠功墜事之害,則以今日君臣所遭際,卿雖日封十章,萬無聽從之理。知照深矣,予不多誥,卿其諒之。仍傳于尹秉鼎曰,此批答,遣史官傳諭。
祭酒宋來熙疏曰,伏以臣,曩於陞資,猥蒙諭召,其後連有憲府·金吾之職名,旣不得冒昧趨承,則輒敢悉暴空疎無用之實,疾病難强之狀,瀝盡汗血,以冀聖明之照察,而及承批旨,憲府·金吾,雖幸遞解,而泮銜猶縻,至於諭召,不惟不賜永寢,反以俾遂願覿之望,辭意愈爲鄭重,豈殿下以臣爲或有可出之道,前後所以陳籲者,猶不免於飾讓而然歟?夫臣而欺君,人而欺天,莫大之罪也。臣苟謬爲是辭遜之態,則是欺君也,欺天也。臣何敢若是乎?伏願殿下,察此事理,亟稟東朝,卽遞泮職,刋名選籍,聽其優遊野外,以沒餘齒,千萬蘄望。今於陳懇辭免,宜不敢贅以他語,而略有所懷,亦不敢不達。第伏聞近以萬東廟停享撤額事,有慈聖殿下傳敎,夫設壇禁苑,而更有私地建廟,若爲煩疊,非不敎意之允當,而下國之祀天子,如杞宋之祀夏殷,不必爲僭猥。若謂杞宋,是夏殷之後云爾,則君臣父子一也,若無子孫,則以舊臣祀舊君,實無不可,追念舊恩,略擧報祀,當無禁苑私地之所異也。昔我孝宗大王,明聖學秉大義,思繼春秋一統之業,寤寐修攘之計,一二臣同,而迫於氣數,齎志莫伸,臣民痛冤,愈久益深。華陽之廟,由是肇創,而至肅廟乙酉,特設大報憻,使尊周之義,著明於天下後世者,是高出百王之盛擧也。其時左相李文敬公臣畲,判書閔忠文公臣鎭厚,陳達華陽立廟之事,而別無禁止之處分,英廟除出官屯田五結,以助萬東廟粢盛之用,其後又有廟壇輕重之說者,正廟下敎有曰,壬辰再造之後,環東土一草一木,罔非皇恩之所被,則雖家尸戶祝,無所不可。況今日中州,化爲腥氈,而一隅靑邱,獨保乾净,華陽之祀皇帝,是無於禮,而合於禮者也。大哉,聖人之言也。因以御筆揭額,表章江漢朝宗之意。且皇廟之建,依倣於宜城之民,懷舊德而祭昭王,靜江之人,思前聖而祀虞帝,韓文公題詩詠嘆,朱夫子作詞迎送,苟或非禮僭猥之事,則豈有如是之理乎?未詳虞廟創自何時,而觀其碑文,則以爲帝德在人,其神在天,威靈所加,無有遠邇。降祀玆土,粵有故常,後復如朱子者出,而作華陽之碑,則當如虞廟之文矣。粵有故常,尤有深意,唐世詞刻,至于有宋,則可知歷久,因其故而爲常享。今玆華陽創廟,幾爲數百載之久,則澗毛山桂,虔薦觴豆,龍駕羽旄,洋洋陟降,右祖左孫,儼若赫臨,俾此東偏人士,咸知拱極之義,益切匪風下泉之思,而今行停撤之擧,則非但二帝在天之靈,亦應愾悵於灌薦肸蠁之墟,而擧國士民,莫不齎嗟而永嘆者,益見遺澤之入人深,而眞有不諼前王之心矣。歷代祀典,雖尊奉殿宮,而亦或別設祠廟者,不可勝計,今亦雖有設壇,而別爲建廟,未必爲拘於疊行,而無害於從厚順情之道。臣方病淹垂死,而彝性猶未全滅,則不敢徒懷嚴畏,因以緘默,略罄素蓄。伏乞殿下,淵然深思,仰稟慈聖,反汗成命,則義理益張,人心胥悅,上以承列聖朝給田揭額之盛意,下以慰八方烏號不忘之輿情,寧不幸甚哉?且臣伏聞朝廷,以臣職秩之故,特下臣之父祖以上三代加贈之命,臣驚惶感泣,罔知攸措。臣旣不敢自同於立朝仕宦之人,何敢生追榮之計哉?今此異恩,非臣夢寐之所及也。華顯爵號,忽及泉下,翹心頌戴,闔門感幸,臣恩深河海,未嘗有塵露之報,多年狍疴,亦末遂犬馬之誠,而又蒙稀闊之盛典,命在朝夕,此生已矣,惟當隕結於他日而已。玆敢尾附微衷於陳章之際,臣不勝屛營惶怖之至云云。答曰,省疏具悉卿懇。宮漏晝永,殿角風薰,臨筵開講,凝佇更切,際接卿章,乃辭泮銜,予心悵缺,當如何哉?卿於此職,義無可辭,稍俟秋涼,幡然登途,以副予側席之望焉。所陳,卿或思之未周歟?向者慈敎,旣明且備,禮有損益,惟時爲大,今日之擧,豈有參差於先正當日志事哉?卿其諒之。仍傳于尹秉鼎曰,此批答,遣地方官傳諭。
乙丑五月十三日巳時,上御觀物軒。勸講入侍時,講官曺錫雨,參贊官金尙鉉,侍讀官金奎弘,假注書李容萬,記注官鮮于昇,別兼春秋趙康夏,各持通鑑第一卷,以次進伏訖。上曰,史官分左右。上開卷,仍讀前受音一遍訖,錫雨讀自令民爲十伍,止無所芬華。仍釋義訖,上命授書算于錫雨,仍讀新受音三遍。錫雨曰,每於進讀之時,領會旨意,則讀法順下矣。上讀至五遍,錫雨曰,命講臣論讀,而自上領意,入聽,恐好矣。上曰,可矣。仍命講官以下讀之。上進茶。錫雨·奎弘·尙鉉讀之,上繼讀五遍訖,錫雨還納書算。上曰,雖富,無所芬華,必使恥其無功也。錫雨曰,秦上首功之國也。功是軍功之功,而有功者顯榮,無功者雖富,無所芬華,表其功之有無也。上曰,何謂什伍也?錫雨曰,什伍者,五家爲保,十家相連,收司相糾察也,卽今之五家統也。上曰,致粟帛多者,復其身,使民務本業之意歟?錫雨曰,農桑,天下之大本,而生民之所衣食也。故古語曰,一夫不耕,或受之飢,一女不織,或受之寒,夫以一夫一女之不勤,而其受害也猶如此,則是豈不爲王政之所宜勸,而至於商賈,卽遊衣遊食之徒也。初無耕蠶之苦,得有倍蓗之利,民皆易趨,而害必及於農桑,則又豈不爲王政之所宜抑者乎?是以漢文,每以勸農爲先務,而定租稅於商賈,以抑末利,天下遂治。今此商鞅之法,雖棄義尙功,專事苛酷,然若其復民之業耕桑,罪民之事末利者,王政務本抑末之意,非不可取,而但賈亦四民之一,則只可抑之,使無害於農而已,豈宜視若不法而用之,以收孥之律乎?是又鞅之失苛酷者也。奎弘曰,秦莫强之國,孝公有志之君也。若得賢臣以佐之,修德敎而行仁政,則四海之內,相率而歸矣。所用者衛鞅,所行者卽峻法,雖國富而兵强,其烈如彼其卑,治國莫先於用人,用人莫先於得賢也。每以擇人,體念焉。尙鉉曰,商鞅雖務一時富强之術,而九家連坐之法,刻薄甚矣。告姦之法,尤是亂國之政,唐世告密之弊,商鞅啓之也。耕織,果是民生之大本,而工商亦不可廢,先王政之士農工商,各其有職,周禮之司市質人,冬官考工,豈非工商不可廢之證乎?較諸耕織,特有本末之分耳。鞅以務末利者,擧爲收孥,則其刑亦不太刻乎?又奏曰,以耕織之本,有所下詢於講官矣,人君深居九重,耕夫織婦艱難疾苦之狀,何以盡燭乎?農全書及授時通義諸書,耕織之圖,伏願取以爲親覽焉。上曰,此書,在何處。錫雨曰,內閣有耕織圖粧帖者矣。上曰,退而覓粧帖,以入,可也。上掩卷,仍命史官就座。又命退,諸臣以次退出。
乙丑五月十三日申時,上御觀物軒。召對入侍,參贊官尹秉鼎,檢校待敎趙寧夏,侍讀官金奎弘,檢討官李承皐,假注書李容萬,記注官鮮于昇,別兼春秋趙康夏,各持通鑑第一卷,以次進伏訖。上曰,史官分左右。上開卷,仍命授書算于奎弘,上讀自令民爲什伍,止無所芬華,仍讀十遍訖,奎弘還納書算。上曰,上番讀之。奎弘讀奏釋義訖。上曰,下番讀之。承皐讀奏釋義訖。上曰,參贊官讀之。秉鼎讀奏釋義訖。上曰,閣臣讀之。寧夏讀奏釋義訖。上曰,告姦者與軒敵首同賞,不告姦者與降敵同罰,其法甚重矣。奎弘曰,三代之治天下,先以禮樂敎化之,其不率者齊之以刑,有功者勸之以賞,而商鞅則不然,只以刑賞二者制民,此所以雖致富强,終底危亂也。承皐曰,衛鞅變法,雖甚刻薄,而其中數條,不害爲善政。然顧其用心,極爲殘忍,設有可合之政,本領其悖,餘不足觀也。秉鼎曰,聖敎若曰,不告姦者之罰,何其重乎?大哉,聖人之言也。居上不寬,何以治民?秦之苛法,作俑於商鞅,雖以詐力,暫覇天下,不過二世而亡。漢高之興,反之以寬大,除其苛政,約法三章,所以啓四百年基業。是故糾察不可若是之苛,刑辟不可若是之重,且以三代比閭之法言之,出入相助,患難相救,此其勸善之道,而今夫什伍收司,專以摘發爲主,其在隣比之地,忠厚之風,掃地盡矣,末流之弊,重足側目,民無所措其身矣。寧夏曰,告姦者與軒敵同賞,不告姦者與降敵同罰,此法之至密極苛者也。衛鞅之術,專尙刻嚴,故身未令終,國亦隨亡,可不愼哉?故王者之政,務從寬仁矣。士農工賈,利用厚生之不可廢一者,而一切禁制,則古人之日中交易,貿遷有無之義,果何哉?秉鼎曰,事末利者之擧以收孥,其法亦太重,誠如閣臣之奏矣。士農工商,無非通功相資,則耕織末利,雖有輕重本末之別,而二者不可偏廢。凡民日用,取給於工商者多矣,何可使工商者,竝施孥收孥之重法哉?上掩卷,仍命史官就座。又命退,諸臣以次退出。
上在昌德宮。停常參·經筵。
徐臣輔啓曰,合辭許久闕啓,事甚未安,除在外·未署經外,未肅拜呈告人員,竝卽牌招,何如?傳曰,允。
金世鎬啓曰,左承旨金尙鉉,同副承旨申轍求,今日不爲仕進,竝卽牌招,何如?傳曰,允。傳于尹秉鼎曰,禮房承旨馳詣宗廟·景慕宮,奉審摘奸以來。
尹秉鼎啓曰,吏曹判書洪鍾序,參判金壽鉉,參議李鍾淳,牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。以吏曹參議李鍾淳,再牌不進,罷職傳旨,傳于徐臣輔曰,只推。傳于尹秉鼎曰,社稷都提調·奉常都提調有闕之代,判府事爲之。傳于尹秉鼎曰,明日孝文殿晝茶禮,當自內親行矣,該房知悉。傳于申轍求曰,召對爲之。傳于尹秉鼎曰,發遣吏郞,諸執事淸齋與否,摘奸以來。傳于徐臣輔曰,擧行駭妄之中官白樂胤,令該府拿囚,嚴刑一次,遠惡地定配。尹秉鼎啓曰,吏曹判書洪鍾序,參判金壽鉉,參議李鍾淳,牌不進推考傳旨及罷職傳旨,今方捧入,而開政命下之後,如是違牌,事甚未安。參判陳疏,判書更爲牌招,何如?傳曰,允。參議只推,一體牌招。傳于尹秉鼎曰,吏曹參判疏批已下,一體牌招。尹秉鼎啓曰,卽者律學入門官來言,今此律科覆試,試望當爲擬入,而參判李世輔在外,不得擧行云,何以爲之?敢稟。傳曰,二望擬入。徐臣輔啓曰,行大司憲沈敬澤,持平韓俊熙在外,李道南,執義孫相馹,掌令閔羲軾·愼在寬牌不進,監察茶時之意,敢啓。傳曰,知道。以執義孫相馹,掌令閔羲軾·愼在寬,持平李道南,司諫李赫準,正言金錫輔牌不進罷職傳旨,傳于徐臣輔曰,只推。以左承旨金尙鉉牌不進罷職傳旨,傳于申轍求曰,只推。
尹秉鼎,以吏曹言啓曰,通禮院右通禮洪淳學,以其身病,呈狀乞遞,改差,何如?傳曰,允。
申轍求,以兵曹言啓曰,宣傳官李志謙·李元會,內禁衛將張厚植,五衛將呂民燮·閔麟赫·李復永,慶熙宮衛將鄭雲鶴,守門將南錫胤,俱以病難供職,呈狀乞遞,竝改差,何如?傳曰,允。
又以兵曹言啓曰,守門將宋完植,以其病難供職,呈狀乞遞,文臣兼宣傳官朴齊敎,除授在外,過限未肅拜,竝改差,何如?傳曰,允。
有政。吏批,判書洪鍾序牌招不進,參判金壽鉉進,參議李鍾淳牌招不進,右承旨尹秉鼎進。啓曰,判書洪鍾序,參議李鍾淳,竝牌招不進,小臣獨政末安,何以爲之?敢稟。傳曰,仍爲之。以李冕光爲副校理,以李載冕爲敦寧都正,以趙啓昇爲同經筵,以李明迪爲同春秋,以趙秉世爲右通禮,以洪鍾序爲觀象提調,以金秉周爲丹陽敬差官,以梁柱甲爲海南縣監,行水原留守兼華寧殿提調單趙得林。兵批。兼判書金炳冀進,參判沈膺泰病,參議宋謙洙病,參知丁昌夾入直,同副承旨申轍求進。以李觀淵爲宣傳官,以李奎會·李南輯爲宣傳官,以趙文顯爲內禁將,以李豐周·金顯文·玄昇運爲五衛將,以朴基傅爲慶熙將,以李承皐·呂圭益爲文兼,以李東奭·趙䞇顯爲守門將,以李膺漢爲法聖僉使,以李冕周爲群山僉使,僉知加設單李志謙,護軍尹致容,副護軍李彙濬·李龍會·李熙忠·李元會,副司直金奭鎭,以上竝單付,兼摠理使單趙得林。吏批,再政,以趙準夏爲禮曹參議,以金養根爲假監役,兼執義單金秉周。兵批,再政,以閔成鎬爲武兼,同知單金顯文,僉知二單李豐周·玄昇運。吏批,三政,以金泰麟爲御營從事官,同知單朴基傅。兵批,四政,以李奎鴻爲宣傳官。
尹秉鼎,以奎章閣言啓曰,明日卽奎章閣望奉審日次,臣進詣擧行之意,敢啓。傳曰,知道。
申轍求,以義禁府言啓曰,因刑曹啓目,西部都事鄭基昌,令該府拿問處之事允下矣。鄭基昌今方待命,拿囚之意,敢啓。傳曰,知道。
又以義禁府言啓曰,時囚罪人金百善,杖九十,徒二年半定配,照律公事判付內依允,功議各減一等事,命下矣。金百善功議各減,杖七十收贖,告身盡行追奪,黃海道延安府深洞驛,徒一年半定配,而以議啓內,辭意具罪目,依例發遣府羅將,押送配所,何如?傳曰,允。
左議政金炳學箚曰,伏以臣之邇來所蒙被,天地之高厚也,山海之崇深也。感戴攢祝,將何圖報?且臣見叨提擧之任,卽太社之莫敬也,南殿之莫嚴也,太常享祀之莫重也,廚院供獻之莫謹也。凡人精力,劃有定限,方不可爲圓,莛不可爲楹,今以臣之至庸陋無所肖似,俾之兼管而竝攝焉,則其究也合做,何樣僨誤也?此尤臣蚤夜憂惶,無說自解者也。用敢具牘冒干,惟聖慈,入稟東朝,竝賜改免,以全微諒,千萬大願。取進止。答曰,省箚具悉卿懇。卿之苦懇如此,太社·太常兩提擧之任,今姑勉副。仍傳于申轍求曰,此批答,遣史官傳諭。
吏曹參判臣金壽鉉疏曰,伏以臣於月前,伏奉亞銓除旨,揣分踰濫,滿心惶懍,卽蒙鞶褫,稍以自安,曾未幾何,又蒙恩點,乍解復拜,有若非臣莫可者然,臣是何人,膺此異數?震越靡措,尤有甚於初授之日也。臣於銓地,曾經三銓,恩出中批,不叶時望,今此見職,得自通擬,實非意慮之所到,一之已過,寧容再叨?左右參倚,無由承膺,庚牌儼臨,違傲是懼。玆敢忙陳短章,呼籲於慈覆之下。伏乞聖明,仰稟東朝,亟遞臣見帶之職,仍治臣瀆擾之罪,俾公器重而微分安焉。臣無任云云。答曰,省疏具悉。卿其勿辭行公。
乙丑五月十四日辰時,上御觀物軒。勸講入侍時,講官尹致定,參贊官金世鎬,檢討官李承皐,假注書李龍雨,記注官任膺模,別兼春秋趙康夏,各持通鑑第一卷,以次進伏訖。上曰,史官分左右。上開卷,仍讀前受音一遍訖,致定讀自令旣具未布,止秦人皆趨令,仍釋義訖。上命授書算于致定,上讀新受音五遍。致定曰,新受音講讀,已爲五遍,而句讀字音,間多生澁,恐未着心而然,下情豈不憂悶乎?臣當更爲讀奏一遍矣。仍讀奏訖,上繼讀五遍訖。上曰,太子雖曰犯法,而刑其傅黥其師,是何國法乎?致定曰,衛鞅藉此,欲威脅百姓,使之從令之計也,安有如許國法乎?上曰,若不以師與傅代受,則太子亦未免刑耶?致定曰,太子儲君也,若不以師傅代受,則應有別樣道理也。雖以衛鞅之刻薄,寧有直施其法之理乎?又奏曰,移三丈木,予五十金後始下令矣。如無此擧,民不從之耶?上曰,恐民之不信,乃有移木賞金之擧,專由於示信,而從其新令之意也。致定曰,聖敎誠然矣,而衛鞅非眞欲示民以信,使之服從也,卽不過施一時權譎之計,以愚秦民,驅之納諸刑罟之中也。然鞅以刑名之學,處詐力之世,猶且假信以行令,則況帝王御四海治平之政哉?是以司馬光之言曰信者,人君之大寶,禮記曰不寶金玉,忠信以爲寶,書曰克寬克仁,彰信兆民,皆可以後世治國之爲訓爲法者也。上曰,以官位次序言之,當先師後傅,而今於此書,先傅後師,何義?致定曰,下詢之致疑,誠然矣,而似無別般深義,作此書時,隨意下筆者也。又奏曰,公子虔,公族也,公孫賈,朝臣也。傅雖亞於師,或重公族而先書耶?上曰,似然矣。致定曰,殿下於進講之工,亦必以信示臣,而每讀前受音,融會甚罕,則溫繹之誠心講究,群下未敢信也。豈有不慊於上下相孚之道耶?讀書遍數,雖無加減,如或放心,則與不讀同也。伏願自今十分存心,以躋日新之盛,則臣等不期信而自信矣。承皐曰,治國之道,刑亦不可無,而導漸仁德,戒懲刑法,是乃王政也。今觀衛鞅之治秦,非以德化之,乃以法驅之。昔諸葛亮之治蜀,政治尙嚴,斬馬謖而人不非之,廢廖立而世謂是之,此是用心公不公如何耳,寬猛得中,王者之政也。致定曰,儒臣所奏,好矣。衛鞅則治秦尙刻薄,諸葛亮則治蜀尙嚴,嚴與刻薄,逈然不同。嚴者,威與恩竝行者也,刻薄者,少恩而尙威者也。是以衛鞅則秦人怨之,禍不旋踵,諸葛則蜀人久而不忘,廟而享之矣。世鎬曰,在昔聖王,行寬大仁厚之政,萬民悅而從之,如水就下,如風尙草,信如四時,不令而行。今商鞅以刻薄之性,創苛虐之政,已料秦民之必不樂從,故先之移丈木,而賞重金,繼焉刑師傅而立嚴威,驅而納諸禁網之中,莫敢措其手足。古人曰,秦帝秦亡,皆由商鞅,信哉斯言也。舍仁義趨功利,而享國久長者,未之有也。治亂得失,炯然可鑑,伏願此等處,深加澄省焉。致定曰,參贊官所奏,誠然矣。帝王立國,當以寬仁爲務,三代以上,尙矣勿論,自漢以下,則漢之傳業,爲四百餘年,而重興者再。唐·宋之傳業,皆爲三百餘年,而亦有中興之擧,此豈非天之於寬仁爲報者厚耶?至若秦則棄仁義尙詐力,雖竝天下,不過傳一世十數年而已,亦豈非天之於詐力降禍者速耶?伏願殿下,於寬仁二字,深加體念焉。又奏曰,或有文義疑眩處,更爲下問,則臣等當隨所見,詳陳之矣。上曰,別無可問之文義矣。上掩卷,仍命史官就座。又命退,諸臣以次退出。
乙丑五月十四日申時,上御觀物軒。召對入侍時,參贊官申轍求,直閣李世用,侍讀官南商龍,檢討官李承皐,假注書李龍雨,記注官任膺模,別兼春秋趙康夏,各持通鑑第一卷,以次進伏訖。上曰,史官分左右。上開卷,仍命授書算于商龍,上讀自令旣具未布,止秦人皆趨令,仍讀十遍訖。上曰,上番讀之。商龍讀奏,仍釋義訖。上曰,下番讀之。承皐讀奏,仍釋義訖。上曰,參贊官讀之。轍求讀奏仍釋義訖。上曰,閣臣讀之。世用讀奏仍釋義訖。上曰,公子虔則刑之,公孫賈則黥之,刑是何刑也?轍求曰,黥者,周官五刑,有墨劓刵剕辟之屬,黥是墨刑之名,而五刑之一也。刑者,雖無註釋之考據,而猶今嚴刑之刑,卽刑杖也。商龍曰,夫信者國之寶也,上以信下,下以信上,上下相信,則無所不可矣。非信,無以使民,故溫公之言曰,信者,人君之大寶,是之謂也。古昔聖人,敎民以禮樂,不令而行者,莫不由於信矣。轍求曰,信者,爲國之最先務也。王者不欺諸侯爲信,覇者不欺其民爲信,故孟子曰,焉有仁人在上,罔民而可爲也。傳曰,民無信不立,然則君不信臣,臣不信君,將何以爲國乎?三代之際,以忠信立國,君臣上下,自無相欺不信之弊,而今此衛鞅之學,出於刑名苛刻之法。以募民徙木,行此淺近之計,民猶信之,此非信義之信,而民特畏其法而趨令也。苟能導之以仁義忠信,齊之以禮樂刑政,何憂乎民之不信?呂不韋作春秋,懸之國門,令曰有增損一字者,予之千金,政此類也。承皐曰,人君之子,雖有犯法,爲臣之道,諫止可也,而刑及師傅,則君臣之分,廢矣,鞅豈不知然也?特藉此事以立其行法之威也。周之成·康,刑措不用,而無梗化之民,秦之後世,刑者相續,而多干紀之人,以此可見德化之爲本,而刑法之爲末也。煩刑密法,人難容措。故書曰,欽哉欽哉,惟刑之恤哉,人主於此,當所愼也。世用曰,儒臣·參贊官,備陳無餘,臣無容更達矣。上掩卷,仍命史官就座。又命退,諸臣以次退出。
上在昌德宮。停常參·經筵。
藥房提調朴珪壽,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候何如,王大妃殿氣候何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳門安。答曰,知道。
徐臣輔啓曰,合辭許久闕啓,事甚未安,除在外·未署經外,未肅拜呈告人員,竝卽牌招,何如?傳曰,允。
金世鎬啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。傳于尹秉鼎曰,禮房承旨馳詣景慕宮,奉審摘奸以來。
曺錫元啓曰,奏御文字,何等審愼,而今日巡將望單子,違式誤書,致勤下詢,事未前有,萬萬未安。原單子,今方改修正以入,臣之矇然捧入,不勝惶悚,而常時不能檢飭之兵曹入直堂上,不可無警,推考郞廳,所當重勘,而本院請之外,無他可施之罰,何以爲之?敢稟。傳曰,允。從重推考。傳于徐臣輔曰,向以外邑罪囚之無難給由,至有禁飭,而卽見箕伯所啓,則肅川配囚事,豈不萬萬駭惋?雖曰昧爽,以於法綱所在,不可以已遞輕勘,前肅川府使許燁,令該府拿囚嚴刑,一次遠惡地定配。罪人朴燦寔,自政府關飭全·箕兩道,期於跟捉,卽速施律。以司謁口傳下敎曰,燈燭色車萬行,禁衛營敎鍊官李義燁·金鼎瑀,出付秋曹,嚴刑遠配。
申轍求啓曰,假注書李龍雨,身病猝重,勢難察任,今姑改差,何如?傳曰,允。
李龍雨改差,代以李裕承爲假注書。
李裕承有頉,代以趙秉肅爲假注書。傳于徐臣輔曰,召對爲之。
徐臣輔啓曰,行大司憲沈敬澤,持平韓俊熙在外,李道南,執義孫相馹,掌令閔羲軾·愼在寬,牌不進,監察茶時之意,敢啓。傳曰,知道。以執義孫相馹,掌令閔羲軾·愼在寬,持平李道南,司諫李赫準,獻納李敎鉉,正言金錫輔牌不進罷職傳旨,傳于徐臣輔曰,只推。
尹秉鼎,以奎章閣言啓曰,景慕宮望廟樓,今望奉審無頉之意,敢啓。傳曰,知道。又以實錄廳摠裁官意啓曰,割付今旣垂畢,開印行將涓吉矣。謄錄郞廳洪在鉉·鄭謙植竝減下,洪鍾學·丁觀燮·李昌鎬·趙康夏·李承皐·南商龍·權膺善,粉板郞廳差下,弘文館副校理李冕光,修撰南一愚,副修撰金炳翊,亦爲加差下,仍令該曹,口傳啓下,使之察任,何如?傳曰,允。又以弘文館言啓曰,新除授副校理李冕光,卽爲牌招,察任,何如?傳曰,允。
曺錫元,以都摠府言啓曰,今日入直內三廳武兼禁軍及軍兵等,當爲中日習射技放,而景慕宮夏享大祭,齋戒相値,不得設行之意,敢啓。傳曰,知道。徐臣輔,以義禁府言啓曰,中官白樂胤,拿囚嚴刑一次,遠地定配事,傳旨啓下矣。白樂胤,今方待命拿囚,當爲卽日嚴刑發配,而連値齋日,過齋後擧行,何如?傳曰,允。吏曹口傳政事,實錄編修官單李冕光,記注官二單南一愚·金炳翊。吏曹啓目,行副護軍李秉瑗,名字改以秉璜事告狀,依例令藝文館給帖何如,判付啓。依允。
乙丑五月十五日辰時,上御觀物軒。勸講入侍時,領事金炳學,講官鄭基世,參贊官金尙鉉,侍讀官南商龍,假注書李容萬,記注官宋宅薰,別兼春秋趙康夏,各持通鑑第一卷,以次進伏訖。上曰,史官分左右。炳學進前奏曰,麥秋日候,晨夕過涼,聖體,若何?上曰,一樣矣。炳學曰,寢睡·水刺之節,何如?上曰,一樣矣。炳學曰,大王大妃殿氣候,何如?上曰,一樣矣。炳學曰,王大妃殿氣候,何如?上曰,一樣矣。炳學曰,大妃殿氣候,何如?上曰,一樣矣。炳學曰,向時壽進寶酌,聖衷之慶祝,當復如何,而禎祥之迨今呈露,寔由聖孝所感應者也。下情亦不勝歡祝之至。夫孝者,百行之源也。我殿下,嗣無疆大曆,服事我慈聖殿下,洞洞屬屬,誠孝備至,此誠八域臣民之所共攢頌者也。口體之養,孝之小者也,心志之養,孝之大者也。惟我慈聖殿下,日夜之所顒望於殿下者,卽惟曰,爲堯爲舜,若其爲堯爲舜之道,講學是耳。隻日之對,三晝之接,念終始典于學,則殿下之孝於慈聖,莫此爲大,懋哉懋哉。上命大臣就座。上讀前受音一遍訖。炳學曰,自內溫繹,未知爲幾遍,而今此句讀未順,番數之不得融洽,可以仰揣矣。繼自今益加讀數,融會貫通,是臣等之所區區仰望者也。基世讀自行之十年,止威王曰無有,仍釋義訖。上命授書算于基世,仍讀新受音十遍訖,基世還納書算。上曰,行之十年,道不拾遺,可謂治世也。基世曰,道不拾遺,山無盜賊,非不爲治象,而此非道之以德,齊之以禮而然也。卽以積威苛法,驅束斯民,使不得以措手足者也,何足稱乎?上曰,何至十年乎?基世曰,若以德敎化之,則自底於民日遷善,而今此商鞅,則專以詐力,立法施令,民之移俗,豈其易哉?鞅以刻薄之徒,不識治體,急於功利,故孝公用其法,國雖富强,而棄義遺仁,民不親上者,亦鞅之使然也。初言不便,後言令便者,卽所謂民不可與慮始,而可與樂成故也。鞅旣知此,則何乃曰亂法乎?昔鄭子産,從政一年,輿人誦之,及三年又誦之,未聞子産,以此謂之亂法,而其時人,有議執政者,子産曰,其所善,吾行之,其所惡,吾改之,是吾師也。防川大決,傷人必多,不如小決使道。仲尼曰,以是觀之,人謂子産不仁,吾不信也。蓋人見,自有不同,則雖良法善政,不能無識之者,只由其見之不同而已,顧何害於法令,而鞅則必欲使民,莫敢議令者,誠何心也?炳學曰,覇者,詐力之謂也,孝公留心於覇道,故商鞅,以刑名刻薄之術,逢迎其心而然者也。夫信者,不可斯須去身,天以四時爲信,人君以五常爲信,人君之代天理物,捨信而奚以哉?伏願信字上,常留念焉。商龍曰,道不拾遺者,雖爲治效,而此時人民,苦於苛薄,怵於威令,不得已從之,非化於德化而然也。帝王之治,本乎德敎,則民皆心悅而誠服矣。尙鉉曰,講官所奏,鄭子産事,援喩的當,旨義甚明,而左傳一書,似未及經御覽矣。一時援陳,恐難盡爲領會,就考左傳本文,詳繹其出處,何如?大臣所奏孝公,尙詐力後仁義,故商鞅以刑法進此論,極其正大。蓋商鞅,有才智之人也。如知孝公之尙仁義,則必不以刑法進之,人君欲行仁義行王道,則臣下以仁義王道事之矣,人君欲用詐力用雜覇,則臣下以詐力雜覇媚之矣,大臣此言,願加體法焉。上掩卷,仍命史官就座。又命大臣先退,又命退,諸臣以次退出。
乙丑五月十五日午時,上詣孝文殿。晝茶禮,親行入侍時,都承旨金世鎬,左承旨金尙鉉,右承旨尹秉鼎,左副承旨曺錫元,右副承旨徐臣輔,同副承旨申轍求,假注書李龍雨·李容萬,別兼春秋趙定燮·趙康夏,檢校提學金炳國,提學金學性,檢校直提學金炳地,直提學李載元,直閣李世用,檢校待敎洪承億·趙寧夏·李載冕,典翰閔升鎬,應敎李根秀,副應敎吳德泳,校理南商龍·任孝直,副校理金奎弘,副修撰李承皐,以次侍立。時至,通禮跪啓請出次,上具衰服,出齋殿,入孝文殿東夾門,由東階,陞詣板位,西向立。贊儀請俯伏哭,上俯伏哭。少頃贊儀唱止哭,興四拜,興平身,上止哭四拜,興平身。仍詣靈座前,北向跪。世鎬奉香,轍求奉爐,上三上香。世鎬奉爵跪進,上受爵,以授轍求,轍求跪受,奠于靈座前,連獻三爵訖,上降復位。贊儀請俯伏哭,上俯伏哭,少頃贊儀唱止哭四拜,興平身,上止哭四拜,興平身。贊儀請還齋殿,諸臣以次退出。
乙丑五月十五日酉時,上御觀物軒。召對入侍時,參贊官徐臣輔,直閣李世用,侍讀官南商龍,檢討官李承皐,假注書李容萬,記注官宋宅薰,別兼春秋趙定燮,各持通鑑第一卷,以次進伏訖。上曰,史官分左右。上開卷,仍命授書算于商龍,上讀自行之十年,止威王曰無有,仍讀十遍訖,商龍還納書算。上曰,上番讀之。商龍讀奏釋義訖。上曰,下番讀之。承皐讀奏釋義訖,上曰,參贊官讀之。臣輔讀奏釋義訖,上曰,閣臣讀之。世用讀奏釋義訖。上曰,文義,以次奏之。商龍曰,民是堯·舜之民,而法非堯·舜之法,故衛鞅行令,民皆苦之,是豈四海治平之政哉?孔子曰,導之以政,齊之以刑,民免而無恥,導之以德,齊之以禮,有恥且格,尙刑尙德之利害,若是判焉。承皐曰,秦法一變,而民莫敢議者,非服其便而然也,特畏誅而閉口耳。凡國之政,詢及芻蕘,聽其便否而行,是乃治國之道。是以唐虞三代之盛,有敢諫之鼓,誹謗之木,廣收衆論,故政無遺失。衛鞅則不然,不計是非,獨信己見,欲以法令,鉗制衆口,防民之口,甚於防川,民雖口順,是豈心服哉?帝王之治,先務仁義,民旣服,則不令而行,不禁而止,政之大者,無外乎仁義二字也。臣輔曰,衛鞅專以刻薄之政立法,行之十年,至於道不拾遺,山無盜賊,此非感服而然也,卽畏怯之故。秦民怖畏新法,有甚虎豺之毒,若仁人導之以德敎,化之以禮義,則其效奚止於此而已?令之便不便,民之所以各言其情者,而以此輕重,施之重律,不亦苛酷之甚乎?足可爲後世之鑑戒也。世用曰,儒臣·參贊官,備陳無餘,臣無容更達,而大抵帝王,仁義修政,則在下者,自然有廉恥之心,若有廉恥之可以盜賊爲乎?秦民則不然,內無廉恥,外懼刑法,而非聖王心服之政也,其能久哉?周成·漢文之時,皆獄虛,四十年曾未聞盜賊之盛行也。以此觀之,其層折不但以天淵言之也。上掩卷,仍命史官就座。又命退,諸臣以次退出。
上在昌德宮。停常參·經筵。徐臣輔啓曰,合辭許久闕啓,事甚未安,除在外·未署經·雜科進去外,未肅拜呈告人員,竝卽牌招,何如?傳曰,允。申轍求啓曰,吏曹郞廳來言,大臣置處政事,取稟。傳曰,當日爲之。又啓曰,卽者吏曹郞廳來言,政事當日爲之事命下,而判書洪鍾序,參判金壽鉉,參議李鍾淳,俱以病不來,不得開政云,竝卽牌招,何如?傳曰,允。傳于申轍求曰,呈告藝文提學與春秋,許遞,今日政差出。
曺錫元啓曰,行大司憲沈敬澤,持平韓俊熙在外,李道南雜科進去,執義孫相馹,掌令閔羲軾·愼在寬牌不進,監察茶時之意,敢啓。傳曰,知道。以執義孫相馹,掌令閔羲軾·愼在寬,司諫李赫準,獻納李敎鉉牌不進罷職傳旨,傳于曺錫元曰,只推。申轍求,以吏曹言啓曰,繕工監假監役金養根,以其身病,呈狀乞遞,改差,何如?傳曰,允。
有政。吏批,判書洪鍾序進,參判金壽鉉,參議李鍾淳竝牌招不進,同副承旨申轍求進。以吏批言啓曰,議政府領議政趙斗淳,勉副事,命下矣。敦銜當爲隨資置處,而判敦寧李景在,今方見帶,依例送西付樞銜,其代前議政府領議政趙斗淳下批之意,敢啓。傳曰,知道。以李興敏爲藝文提學,李裕膺爲同春秋,吳仁泰爲刑曹佐郞,徐圭淳爲假監役,林希周爲肅川府使,白宗瑞爲武烈祠參奉。判敦寧單趙斗淳,學正單金尙萊,故縣令金明敍,贈兵參·訓都例兼,故主簿金思玄,贈左承旨,已上同知金顯文兩代。兵批,兼判書金炳冀病,參判沈膺泰病,參議宋謙洙入直進,參知丁昌夾病,左副承旨曺錫元進。以兵批言啓曰,判敦寧李景在,送西事,命下矣。當爲隨品置處,而領中樞一窠,判中樞二窠,他大臣及輔國判書,俱爲見帶,依例從座目,輔國判中樞金炳國降付知中樞,其代下批,而知中樞,時無見窠作闕,下批之意,敢啓。傳曰,知道。判府事單李景在,知事單金炳國,大護軍李源命,知事作闕單李源命。以吏曹參議李鍾淳牌不進罷職傳旨,傳于申轍求曰,只推。傳于曺錫元曰,召對爲之。申轍求,以營建都監都提調言啓曰,營建役事,今已旁午,木石與各樣物種,露置路邊,恐有閪失之慮。本都監提調中四營門將臣,率標下軍五十名,自今日爲始,輪回入直,使之巡察,各房郞廳監造官,依已例亦爲輪回上直之意,敢啓。傳曰,知道。又以實錄廳摠裁官意啓曰,實錄印役吉日,令日官崔道淵推擇,則今五月二十二日巽時爲吉云,以此日時,擧行之意,敢啓。傳曰,知道。又以義禁府言啓曰,平安監司洪祐吉狀啓內,肅川前府使許燁,時府使白樂賢等罪狀,竝令攸司稟處事,啓下而,許燁,嚴刑一次,遠惡地定配事,傳旨又爲啓下矣。許燁,今方待命拿囚,白樂賢時在任所,依例發遣府書吏兼官後,拿來,何如?傳曰,待待命拿囚。傳于曺錫元曰,昨以肅川配囚之無難給由事,前倅之刑配,已有處分,而此必有曲折矣。令該府,先爲捧口招以入。
領議政趙斗淳疏曰,伏以臣,抱積久之疾,懷必辭之情,而誠未有以格至仁,詞不足以感至尊,日昨鳴籲,徒徼隆奬,俯仰迷悶,莫知爲計。再告爲瀆,則控因無所,四維綦重,而拚棄是懼。蓋人主之所以主宰一身,應事接物者,只此一個心而已,獲乎上者而獲乎下,亦惟此一個心而已。使有毫末,不自慊於心者,而依違揜覆,謂人莫知,則是誠爲何樣人也?夫以受恩如臣,任事之專如臣,而跡其辜戾,未有如臣之甚者,此有國言,不待更僕,而雖然趨走爲恭,亦義分中一事也。苟可以趁期會,而備班聯,則糊塗歇后,昔非不足,彈束陳就,尙容自效,而少壯恒疾之滾到于今倖也。今其水奔萬壑,曜靈西馳,癃邁支離,日異而月不同,蒲柳之早淍,而蔘朮之無功,理之常也,而視官之錯於辨認,百爲妨廢,几案文字,庭戺方向,布濩烟雲之中者,卽已著難祕之形實也。臣雖欲從他姍笑,自欺其心,爲進取彌銳之計,有識尙論,不亦可畏也?每誦宋臣趙鼎,丹心白首之句,惕然興感,撫躬纍欷者,誠以天地隆渥之施,報答無階,此尤臣餘生之恨,究竟不得者也。積懼齎慄,申暴至此,惟聖明,憫之恤之,稟承慈旨,將臣所有重任,亟賜鞶帶之褫,以全幈幪之覆,卽亦進退以禮之義,而終始生成之澤也。臣無任云云。答曰,省疏具悉卿懇。一籲再籲,汔此不已者,果奚爲而然也?謨猷力量之所及,聰明思慮之所周,姑無論已,存中發外,不可得而掩之耳。斷斷之心,夫旣獲乎上者,若是其隆且摰焉,則其所以獲乎下者,安有毫末自慊於心,而謂人莫知也乎?予之仰成如此,卿之自效如此,今卿去就,誠有所大關係者矣。然而卿之告予,旣出實心,予之待卿,豈用虛文?元輔之任,不得已今姑勉副,非爲卿就閑而然也。欲遂一褫之苦心,卿其諒之,卿其諒之。仍傳于申轍求曰,此批答,遣史官傳諭。
乙丑五月十六日辰時,上御觀物軒。勸講入侍時,講官李㘾,參贊官曺錫元,檢討官李承皐,假注書趙秉肅,記事官安翊豐,別兼春秋趙定燮,各持通鑑第一卷,以次進伏訖。上曰,史官分左右。上讀前受音一遍訖,㘾讀自惠王曰寡人國,止不敢東漁於河,仍釋義訖。上命授書算于㘾,仍讀新受音十遍訖,㘾還納書算。上曰,魏惠王以十枚之珠,雖誇於人,豈當賢臣幾人哉?㘾曰,聖敎至當矣。仍奏曰,齊王旣以無實爲對,則魏王宜無更問,而乃以徑寸之珠,有自矜自多之色,處於戰攻之世,徒拘功利之私,不知仁義之正。初見孟子有曰,亦將有利吾國,其志識卑陋,無足道也。惟齊王,答以所寶與王異者,逈出人意表,至使魏王,反有慙色,豈不偉哉?上篇齊侯獨朝,天下以此益賢,威王又於此可推而驗矣。蓋人主以珠爲寶,則自有玩物喪志之患,以賢爲寶,則天下之寶,皆吾所有。楚王孫圉云,白珩非寶,惟善人以爲寶者,卽此意也。鼂錯曰,珠玉金銀,飢不可食,寒不可衣,然衆貴之者,上用之故也。若視之賤如土苴,將爲無用,何足貴哉?聖王在上,而民不凍飢者,非能耕而食之,織而衣之,爲開其資財之道也。是故明君哲辟,孜孜求賢,心爲先務,夾贊治化,使民樂業,以迓祈永之本,則大而四海之富,小而一國之財,作爲天府,永爲億萬年不拔之基,何必區區於珍寶之論乎?虞候貪於垂棘之壁,屈産之乘,不聽宮之奇之諫,竟至敗亡。今此威王,以四臣爲寶,國治强於天下,是知所寶在此,而不在彼也。後世人主,尤宜鑑戒於知所寶也,惟願殿下,似此章句,益加體念而勉勵焉。承皐曰,講官已爲詳奏,而齊·魏兩君之政令高下,有可以觀於此者矣。威王則知人善任,故强於天下,惠王則雖見孟子之聖,而不能用,故東敗西喪,知人而善任,爲治之大本也。錫元曰,齊威王·魏惠王之優劣,聖敎切當矣。臣固欽仰萬萬,而齊王之四臣,不過任方面者也。猶使楚不敢冦,趙不敢東,若眞得當時之大賢,而任以國政,其效豈止於此而已哉?魏王亦得見孟子者也,若能用以爲師,必爲政於天下,而不以賢爲寶,乃以珠爲寶,及聞齊王之言,不亦可恥之甚哉?故聖王之所寶,惟賢而已也。上曰,史官就座。仍命退,諸臣以次退出。
乙丑五月十六日酉時,上御觀物軒。召對入侍時,參贊官曺錫元,侍讀官南商龍,檢討李應夏,直閣李世用,假注書李容萬,記事官安翊豐,別兼春秋趙定燮,各持通鑑第一卷,以次進伏訖。上曰,史官分左右。上開卷,仍命授書算于商龍。上讀自惠王國,止不敢東漁於河,仍讀十遍訖,商龍還授書算。上曰,上番讀之。商龍讀奏釋義訖。上曰,下番讀之。應夏讀奏釋義訖。上曰,參贊官讀之。錫元讀奏釋義訖。上曰,閣臣讀之。世用讀奏釋義訖。上曰,文義,以次奏之。商龍曰,魏惠王,寶其照遠之珠,而齊威王,得人守地,各任其職,深知其所寶,惟賢之意也。應夏曰,二君之所寶各異,後世人主,於此二君,一可以爲戒,一可以爲法矣。魏王則耽其玩好,以珠爲寶,是玩物喪志者也。寶其玩好,則徒喪其志,何以治國乎?齊王則任此四臣,各守其職,是以賢爲寶者也。寶其賢臣,故國治民安,所以强大也。錫元曰,上下儒臣,已爲備陳,臣無容敷演更達矣。世用曰,夫賢良之臣,何國無之?但威王,善能用賢,以此四者,各任其職,以爲齊王之寶。惠王則不然,魏國非無賢良而然也,但以玩物爲寶,雖有千萬良臣,其可得用乎?是故用賢,難於求賢矣。上掩卷。上曰,史官就座。又命退,諸臣以次退出。
上在昌德宮。停常參·經筵。
申轍求啓曰,來二十一日朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,來二十一日輪對日次,而顯隆園忌辰祭正日相値,頉稟之意,敢啓。傳曰,知道。
曺錫元啓曰,合辭許久闕啓,事甚末安,除在外·未署經·雜科進去外,未肅拜呈告人員,竝卽牌招,何如?傳曰,允。
又啓曰,右副承旨徐臣輔,今日不爲仕進,卽爲牌招,何如?傳曰,允。
申轍求啓曰,卽者別兼春秋趙定燮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史,不可不備,別兼春秋洪遠植·洪鍾學·李昌鎬·趙康夏,竝卽牌招,推移入直,何如?傳曰,允。傳于申轍求曰,判敦寧趙斗淳,復拜相職。
申轍求啓曰,判敦寧趙斗淳,復拜相職事,命下矣。政官牌招,開政下批,何如?傳曰,允。
徐臣輔啓曰,行大司憲沈敬澤,持平韓俊熙在外,李道南,執義孫相馹,掌令閔羲軾牌不進,愼在寬雜科進去,監察茶時之意,敢啓。傳曰,知道。
以執義孫相馹,掌令閔羲軾,持平李道南,獻納李敎鉉,正言金錫輔牌不進罷職傳旨,傳于徐臣輔曰,只推。
申轍求,以吏曹言啓曰,成均館典籍梁相器,以其身病,呈狀乞遞,改差,何如?傳曰,允。
又以吏曹言啓曰,繕工監假監役徐圭淳,以其身病,呈狀乞遞,改差,何如?傳曰,允。
有政。吏批,判書洪鍾序進,參判金壽鉉,參議李鍾淳,竝牌招不進,同副承旨申轍求進。以趙昌敎爲典籍,李周夏爲假監役,洪秉璹爲安峽縣監,領議政單趙斗淳,判敦寧單李景在。兵批,兼判書金炳冀病,參判沈膺泰病,參議宋謙洙入直進,參知丁昌夾病,右副承旨徐臣輔進。以兵批言啓曰,判中樞有闕之代,輔國知中樞金炳國,陞付之意,敢啓。傳曰,知道。判府事單金炳國。
以吏曹參議李鍾淳牌不進罷職傳旨,傳于申轍求曰,只推。
申轍求,以禮曹言啓曰,卽接西部幼學尹行愚所志,則以爲族姪榮薰,嫡妾俱無子,以其同姓三十八寸弟弘兢第二子琳,欲爲繼後,兩家諸族,相議完定,而弘兢夫妻,俱爲作故,拘於常規,不得循例,禮斜依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長尹行愚所訴,旣如此,依定式尹弘兢第二子琳,立爲尹榮薰之後,何如?傳曰,允。
又以觀象監試官意啓曰,今番陰陽科覆試時,天文學·地理學,依數入格,命課學只三人入格,故以十人修正榜目,以入之意,敢啓。傳曰,知道。
徐臣輔,以刑曹言啓曰,以司謁口傳下敎曰,燈燭色車萬行,禁衛營敎鍊官李義燁·金鼎瑀,出付秋曹,嚴刑遠配事,命下矣。謹依下敎,罪人車萬行·李義燁·金鼎瑀等捉來,各嚴刑一次後,萬行,平安道鐵山府,義燁,咸鏡道北靑府,鼎瑀,全羅道礪山府,遠地定配所,竝卽押送之意,敢啓。傳曰,知道。
又以刑曹言啓曰,卽接慶尙監司李參鉉文移,則善山府徒一年定配罪人金哲同,限滿云矣。取考曹上配案,則哲同以詬罵士族罪,甲子五月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,中官白樂胤拿囚,嚴刑一次,遠惡地定配事,傳旨啓下矣。白樂胤嚴刑一次,訊杖第三十度後,全羅道海南縣,遠惡地定配,而以傳旨內辭意,具罪目,依例發遣府羅將,押送配所之意,敢啓。傳曰,知道。
又以義禁府言啓曰,江原監司朴承輝狀啓內,安峽縣監吳濟默,爲先罷黜,其罪狀,令攸司稟處事,啓下矣。吳濟默今方待命拿囚之意,敢啓。傳曰,知道。義禁府啓目,初檢官西部都事鄭基昌原情云云,問目內辭緣,泛稱遲晩,刑推得情,何如?判付啓。除刑推議處爲良如敎。
徐臣輔,以義禁府言啓曰,時囚罪人許燁,雖伏承嚴刑遠配之命,謹依特敎,先爲捧口招,以入之意,敢啓。傳曰,知道。義禁府啓目,前肅川府使許燁原情云云,傳旨及道啓內辭意,發問目嚴覈是白乎則許由則諉因懇托遞歸,而未及督還是如,其所分疏,自歸漫漶,平問之下,難以覈實,刑推得情,何如?判付啓。配囚之毋得許由,前後申飭,顧何如,而此倅無難給由,又未及督還,竟致失律,至使交承任咎,固已慨然,而且況嚴覈之下,終始漫漶,尤極無嚴,依前判付,卽速擧行爲良如敎。
別兼春秋趙定燮疏曰,伏以臣,於持被之中,卽接家信,則臣母素患痰癖之證,近因日候之驟熱,一倍添劇,轉側須人,臣旣終鮮,無他扶將,促臣歸視,情私煎熬,按住不得,玆敢忙陳短章,徑出禁扄。伏乞聖明,俯垂鑑諒,仰稟東朝,亟遞臣別兼之職,仍治臣擅離之罪,以肅朝綱焉。臣無任云云。省疏具悉。爾其勿辭救護。
乙丑五月七日巳時,上御觀物軒。勸講入侍時,講官金學性,參贊官金尙鉉,檢討官金炳翊,假注書趙秉肅,記事官安翊豐,記注官鮮于昇,各持通鑑第一卷,以次進伏訖。上曰,史官分左右。上讀前受音一遍訖,學性讀自吾吏有黔夫者,止鄭之賤臣,仍釋義訖。上命授書算于學性,仍讀前受音十遍訖,學性還納書算。上曰,見此齊威王與魏惠王所言,珠之所照,不過車之十二乘,而四臣照千里之遠,臣苟賢矣,豈特千里?雖萬里必照之矣。學性曰,千里者,言其遠也,照者,言其光也。有賢臣,則聲名光彩,輝映於千里之遠之謂也。又曰,珠之所照,不云幾步幾里,而曰車幾乘者,何也?未敢知殿下,如何燭悉乎?上曰,車乘云者,或其懸珠於車,則光照十二乘云歟?學性曰,此義,綱目等書,無所著言,心常疑晦矣。成周之禮,十里出車一乘,旣曰十二乘,則似指百二十里也,前後合計,則當爲二百四十里矣。無或此亦以里爲言,與齊威所言千里,相爲照應乎?上曰,雖有明珠之寶,豈可與賢臣比論乎?惠王不諒而遽然言之,致有慙色矣。學性曰,惠王不知賢臣之爲可寶,自誇其珠,及聞威王之言,自覺其失言,而有慙色矣。仍奏曰,昔晉文,仁親以爲寶,而有狐偃·趙襄·魏武子輩五人,興復舊業,遂覇天下。虞公,以垂棘之璧爲寳,而宮之奇去之,國隨以不存,兩君所寶不同,而其國之興亡判焉。今此齊魏之會,賓主之禮,侯王之德,可言者許多。且戰國之世,專尙富强之術,城池之固,兵甲之盛,亦足爲有國之寶,而魏惠言不及此,只以寸珠,爲國之寶,誇矜於齊,志尙之卑小如此。以齊之大,亦豈無如魏珠者,而曰無寶云乎?陋魏王之問,歷擧四臣,示其所寶,在此不在彼,深得書所云,所寶惟賢之義。觀於此,齊·魏二君之優劣,可知也。炳翊曰,韓昭侯,用一申不害爲相,猶能國治兵强,則爲國之道,專係於用人,用人之道,尤在於用相,豈不美哉?尙鉉曰,伏承下詢,講官之敎,四臣之賢,可照萬里,豈但照千里乎?大哉,王言。臣不勝欽仰萬萬,而齊威王,雖有此誇張之言,此時君臣,專尙覇術,不足多貴也。堯·舜之世,投珠於山,抵璧於谷,所寶惟賢,四岳九牧,庶績咸熙,此眞是照萬里者也。伏願法投珠抵璧之治,用岳牧俊乂之彦,則其照也,將過萬里而有餘矣。講官所奏,車前後各十二乘,爲二百四十里云者,亦有證據。方十里,出車一乘,方百里出車十乘,自是周制,而論語古註說可考矣。上曰,史官就座。仍命退,諸臣以次退出。
上在昌德宮。停常參·經筵。
徐臣輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。徐臣輔啓曰,合辭許久闕啓,事甚未安,除在外·未署經·雜科進去外,未肅拜呈告人員,竝卽牌招,何如?傳曰,允。
尹秉鼎啓曰,左副承旨曺錫元,今日不爲仕進,卽爲牌招,何如?傳曰,允。備忘記,水原府留守趙得林下直,長弓一張,長箭一部賜給。傳于尹秉鼎曰,直閣李世用,馳詣顯隆園,奉審摘奸,仍留監祭,健陵·華寧殿,一體奉審以來。以別兼春秋洪遠植·洪鍾學·李昌鎬·趙康夏牌不進罷職傳旨,傳于徐臣輔曰,只推。
尹秉鼎啓曰,左右史,不可不備,別兼春秋洪遠植·洪鍾學·李昌鎬·趙康夏旣有只推之命,竝卽牌招,推移入直,何如?傳曰,允。
徐臣輔啓曰,假注書趙秉肅,謂有親病,徑出禁扄,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。傳于尹秉鼎曰,中書之乍解旋授,不獨故事之可按,予則有商度者存,其退也,禮遇而然,其進也,倚畀攸在,禮遇,所以安卿心也,倚畀,所以爲國事也。卿若念及於此,庶有以諒予苦心矣。況卿器量德望,厥有已著之績,莫揜之美,則昔卿之辭予,固已爲卿士大夫之所共憂焉,而今予之致卿,亦可見卿士大夫之所共喜者也。一進一退,關係之重且大,有如是,今日之擧,斷斷然爲民而幸,爲國而幸,爲卿士大夫而幸。勿備巽讓,卽起簉朝,庸副側席之思事,遣史官傳諭于領議政。
事變假注書金尙萊書啓,臣於本月十八日辰時量,敬奉聖諭,馳往傳諭于中部慶幸坊吳順德契,議政府領議政趙斗淳所住處,則以爲臣以賤末去就,荐犯瀆擾之悚,而庇覆之洪,曲成不遺,兪準之音,有願必遂,隆恩渥施,山海之崇深也。今玆復授之命,繼伏奉十行綸旨,敦勉奬借愈往,非如臣無狀,所敢承當,而臣所食息擾遑,鑽地踰墻而不得者,非爲臣一身計耳。使四方睹聞,得以窺朝廷用人之淺深,臣之罪當何居也?附牘體嚴,不敢繁蔓,謹當冒入文字,顒俟終始之澤矣云矣,敢啓。傳曰,知道。
徐臣輔啓曰,行大司憲沈敬澤,持平韓俊熙在外,李道南,執義孫相馹,掌令愼在寬牌不進,閔羲軾雜科進去,監察茶時之意,敢啓。傳曰,知道。以執義孫相馹,掌令愼在寬,持平李道南,司諫李赫準,獻納李敎鉉牌不進罷職傳旨,傳于徐臣輔曰,只推。以左副承旨曺錫元牌不進罷職傳旨,傳于徐臣輔曰,只推。以慶尙監司李參鉉狀啓,靑松府民家失火事,傳于徐臣輔曰,聞甚矜惻,元恤典外,別加顧助,卽爲結構奠接之方,廟堂措辭分付。
徐臣輔,以兵曹言啓曰,宣傳官李觀淵,五衛將李豐周·金顯文·玄昇運,忠壯衛將朴鏞俊,文臣兼宣傳官李承臯,俱以病難供職,呈狀乞遞,竝改差,何如?傳曰,允。
又以義禁府言啓曰,時囚罪人許燁,口招公事判付內,配囚之毋得許由,前後申飭,顧何如,而此囚無難給由,未及督還,竟致失律,至使交承任咎,固己慨然,而且況嚴覈之下,終是漫漶,尤極無嚴,依前判付,卽速擧行事,命下矣。許燁,謹依前下傳敎,嚴刑一次,訊杖第三十度後,咸鏡道甲山府,遠惡地定配,而以判付,及傳敎內辭意,具罪目,依例發遣府書吏,押送配所,何如?傳曰,允。義禁府啓目粘連,向前鄭基昌,檢法何等愼重,實因致此疑亂,罪著失錯,難免當切,以此照律,何如?判付啓。依允。義禁府啓目,安峽縣監吳濟默原情云云,問目內辭緣,泛稱遲晩,刑推得情,何如?判付啓。除刑推議處爲良如敎。
乙丑五月十八日巳時,上御觀物軒。勸講入侍時,講官洪鍾序,參贊官徐臣輔,侍讀官李冕光,假注書李容萬,記注官鮮于昇·任膺模,各持通鑑第一卷,以次進伏訖。上曰,史官分左右。上開卷,仍讀前受音一遍訖,鍾序讀自學黃老刑名,止必待有功者,仍釋義訖。上命授書算于鍾序,仍讀新受音十遍訖,鍾序還納書算。上曰,以弊袴,何以待有功者乎?鍾序曰,弊袴至微之物,似若不甚愛惜,而人君之賞有功者,苟可賞而賞之則大,至於茅土爵秩猶可也,若無可賞之功,則弊袴之小,且不可輕與,不然則賞必鑑,而功不懋也。所以商書有曰,惟衣裳在笥,欲其命有德,而謹於在笥,卽此章之義也。至於一嚬一笑之必愛,尤有深義,群下以人主喜怒,爲禍福矣。一怒而群下慴如雷霆,一喜而群下懽如陽春,可不愼歟?況以嚬笑喜怒,私於賞罰,則此非愼賞必罰之道也。有功者不勸,有罪者不懲,是以昭侯之言如此,蓋其內修政敎,外應諸侯,國治兵强者,未嘗不根基於愼賞罰矣。冕光曰,黃·老之學,本於淸淨而無爲,凡人主之治國,不得無政令施措,則何可晏然無事,而自臻於治平之域哉?此所以此學之異於吾儒,日用常行之道,而申不害,不過學黃老之術者也。然而爲昭侯相,內修外應,十五年,國治兵强,則若使當時之君,能得眞儒賢士而用爲相,則其效必至於敎化大行,平治天下,豈可但以國治兵强而止哉?此可見爲國之道,專在於得相,而賢相之爲國家關係,有如此矣。且昭侯之藏袴待功,非必欲以一弊袴,爲賞功之物也。蓋人主之政,有功必賞,有罪則罰,雖一毫之未,若有及於無功,則是濫也。今此昭侯之言,不過愼賞而必罰之意也。臣輔曰,講官·儒臣,備陳無餘,臣無容更達矣。鍾序曰,申不害爲相,請仕其從兄,昭侯曰,嘗敎寡人,修功勞視次第,今有所私請,將奚聽乎?遂不許。昭侯之愼惜爵賞,已可見於此時,誠亦列國中有可爲之君矣。上掩卷,仍命史官就座。又命退,諸臣以次退出。
上在昌德宮。停常參·經筵。
徐臣輔啓曰,合辭許久闕啓,事甚未安,除在外·未署經·雜科進去外,未肅拜呈告人員,竝卽牌招,何如?傳曰,允。以別兼春秋洪遠植·洪鍾學·李昌鎬·趙康夏牌不進罷職傳旨,傳于徐臣輔曰,只推。
申轍求啓曰,左右史,不可不備,別兼春秋洪遠植·洪鍾學·李昌鎬·趙康夏旣有只推之命,竝卽牌招,推移入直,何如?傳曰,允。
以趙秉肅囚單子,傳于徐臣輔曰,放送。傳于趙錫元曰,京兆堂上許遞,政官牌招開政。傳于曺錫元曰,呈告知訓鍊同敦寧許遞,今日政差出。傳于曺錫元曰,在外臺諫許遞,今日政差出。傳于曺錫元曰,知訓鍊有闕之代,文將臣通瀜,備擬以入。傳于曺錫元曰,行首宣傳官有闕之代,以文臣擬入。
徐臣輔啓曰,行大司憲沈敬澤,持平韓俊熙在外,李道南,掌令閔羲軾·愼在寬牌不進,執義孫相馹雜科進去,監察茶時之意,敢啓。傳曰,知道。
以司諫李赫準,獻納李敎鉉,掌令閔羲植·愼在寬,持平李道南牌不進罷職傳旨,傳于徐臣輔曰,只推。
以別兼春秋洪遠植·李昌鎬·趙康夏牌不進罷職傳旨,傳于徐臣輔曰,只推。
以全羅監司鄭健朝狀啓,龍潭等邑,民家失火事,傳于申轍求曰,聞甚矜惻,元恤典外,別加顧助,結構奠接之方,廟堂措辭關飭。
申轍求啓曰,吏曹判書洪鍾序,參判金壽鉉,參議李鍾淳牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
申轍求,以吏曹言啓曰,繕工監假監役官李周夏,以其身病,呈狀乞遞,改差,何如?傳曰,允。
又以吏曹言啓曰,禁衛營大將李景夏,同知敦寧府事許遞矣。宗正卿,口傳下批之意,敢啓。傳曰,知道。
吏曹口傳政事,宗正卿單李景夏。
申轍求,以營建都監都提調意啓曰,今此景福宮營建,係是莫重莫大,八域民庶,莫不子來赴役,則爲匠手輩,尤當樂赴,而外方工匠,盡數起送事發關,已至多日,只以如干名上送,有若塞責者然,紀綱所在,誠極寒心。不善操飭之八道道臣及四都留守,爲先從重推考,道內居生工匠,一一搜捉,今月晦日內,盡數領付都監之意,嚴飭八道·四都,何如?傳曰,允。今此營建,何等大役,而外道擧行,若是稽緩,寧有如許道理?更加嚴飭,期於限內上送,而從今以後,凡於行關,如或有擧行遲滯之患,該道守臣,自營建都監草記,論罪,可也。
曺錫元,以兵曹言啓曰,今五月二十日,文臣朔試射日次,而顯隆園忌辰祭,齋戒相値,不得爲之之意,敢啓。傳曰,知道。
徐臣輔,以義禁府言啓曰,全羅右水使李重榮狀啓內,荏子島僉使金相佑爲先罷黜,其罪狀,令攸司稟處事,啓下,而金相佑,頃因全羅監司鄭健朝狀啓,判付辭意,發關分付于該道道帥臣處,自該道已爲刑配於平安道龜城府云矣。今此右水使之請罪,係是一事,再勘,置之,何如?傳曰,允。義禁府照目粘連,初檢官西部都事鄭基昌矣。本府議啓內,檢法何等愼重,實因致此疑亂,罪著失錯,難免當勘。以此照律,罪杖六十,收贖奪告身一等私罪,奉敎依允爲旀,功議各減一等爲良如敎。
乙丑五月十九日辰時,上御觀物軒。勸講入侍時,講官尹致定,參贊官金世鎬,檢討官金炳翊,記事官權好淵,記注官宋宅薰·任膺模,各持通鑑第一卷,以次進伏訖。上曰,史官分左右。上開卷,仍讀前受音一遍訖,致定讀自十九年秦商鞅築冀闕,止去韓而歸魏,仍釋義訖。上命授書算于致定,上讀新受音三遍。敎曰,師曰爲師,則將亦當爲將,而曰將之,何義?致定曰,以文勢觀之,則齊威王,因起兵,使田忌·田嬰·田盼將之云。此將字,非將帥之謂也,卽領率之謂也,故曰將之也。師者爲一軍之師,故曰爲師也。上繼讀七遍訖,敎曰,廢井田開阡陌,何義?致定曰,井田者,先王之舊制也,阡陌者,秦國之新法也。井田之法,自商始創,劃田九區如井字形,每區百畝,分授八家,其中百畝謂之公田,而二十畝,則農舍入處,其餘八十畝,則八家通力耕獲,周因其制,故豳詩云,雨我公田,遂及我私,卽先公後私之義也。孟子曰,五畝之宅,樹之以桑,五十者可以衣帛矣,鷄豚狗彘之畜,無失其時,七十者可以食肉矣,百畝之田,勿奪其時,八口之家,可以無飢矣。人君制民産而安其居,上可以養父母,下可以育妻子,此是王政之大者,而經界正,井地均,無不受田之家故也。至若王稅,則夏曰貢,商曰助,周曰徹,皆什取其一,名雖殊,而義則同也。今商鞅,必廢井田,許民漫經界耕澮洫,使不遺片土,更定田賦,計畝而稅,是厚斂也。又竝諸鄕聚爲縣三十一,禁民父子兄弟,不得同室而柝居,是增戶也。增戶者,民衆之計也,厚斂者,財聚之計也。此不外乎棄先王治國之大經大法,而只欲富國强兵之術也。阡陌者,田間南北東西縱橫之路也,旣廢井田,則不得不開此路,以通往來者也。又曰平壤,卽箕子故都也。故外城之地,有井田遺制,其縱橫經界,至今井井不紊矣。又曰齊之救兵,不向韓國,而直走魏都之意,未知聖聰領會否?上曰,若直走魏都,則可棄韓而來,禦韓之圍,可以自解故也。致定曰,聖敎誠然矣。又曰,孫臏與龐涓,同師而學兵法,而臏之才智,有勝於涓。及涓出而仕於魏,爲將軍,外示薦進之誼,內懷狠毒之計,招臏而來,乃構以罪,刖其兩足,使不得見用於世,此專由於妬賢嫉能,必欲己之勝人,不願人之勝己也。臏逃于齊,爲軍師,往年救趙與涓戰于桂陵而敗之,今又救韓,直走魏都,減竈示劫,以誘來追,涓竟死於馬陵之弩,臏之恨旣入髓,故涓之禍,不旋踵矣。古語曰,人之有技,若己有之,涓若以是爲戒,則臏何爲殘疾之人,涓何爲自剄之鬼也哉?炳翊曰,井田者,九百畝而其中百畝,卽公田也,其外八百畝,卽私田也。以八百畝,授之八家,八家私其百畝,而同力治其公,其公田畢公事然後治私事,此聖人之遺制,而商鞅遽廢之,可勝惜哉?齊兵救韓,而不向於韓,直走於魏,此兵法之奇也。齊兵至魏,魏急於禦齊,奚暇於伐韓乎?齊以孫臏爲師,可謂得其師矣。世鎬曰,凡人心術之病,固非一端,而至若妬賢嫉能,驕矜侮人,最爲可戒者也。龐涓深嫉孫臏之才,而召施刖刑,欺侮齊兵之怯,而自致喪敗。由是觀之,則非但爲將之道,克愼於此,必使媢嫉之習,驕矜之色,不留於心,不施於人然後,可以爲成德君子矣。上掩卷,仍命史官就座。又命退諸臣,以次退出。
上在昌德宮。停常參·經筵。藥房提調朴珪壽,副提調尹秉鼎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿,氣候,何如?王大妃殿,氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣。卿等不必入侍矣。大王大妃殿·王大妃殿·大妃殿,口傳問安。答曰,知道。徐臣輔啓曰,合辭許久闕啓,事甚未安,未署經外,未肅拜呈告人員,竝卽牌招,何如?傳曰,允。又啓曰,議政府郞廳來言,今日賓廳日次,而領議政趙斗淳未肅拜,左議政金炳學無時急稟定事,右議政未差,不得來會云矣,敢啓。傳曰,知道。備忘記,京畿觀察使兪致善下直,長弓一張,長箭一部,賜給。徐臣輔啓曰,假注書李容萬,身病猝重,勢難察任,今姑改差,何如?傳曰,允。李容萬改差代,以李承洙爲假注書。傳于徐臣輔曰,同副承旨許遞,前望入之。承旨前望入之,李京鎬落點。徐臣輔啓曰,新除授同副承旨李京鎬,卽爲牌招,何如?傳曰,允。傳于徐臣輔曰,刑工換房。事變假注書金尙萊書啓,臣於本月二十日辰時量,敬奉聖批,馳往傳諭于慶幸坊吾順德契,議政府領議政趙斗淳所住處,則以爲臣於蓄縮迷悶之中,蕪拙之辭,固無以仰格崇聽,而迺者王人臨宣聖批,字恩句德,慈父之誨也,嚴師之訓也,而其於進退界分,反復諄摯,尤惓惓於臣家世篤之義。臣雖木石之不若,寧不伏地莊誦,繼之以汍瀾之涕,而臣愚死罪,亦有以冒悚一言者。人臣辭受,有大防焉,敵以下尙不敢造次放倒,況於天覆之下乎?昔者之辭爲是,則今者之受爲非是,今者之受爲是,則昔者之辭爲非是,兩者之間,宜有一於此,而究臣必去之懇,辜負所積,援恕之所不得也。昨解今叨,致使甲庚之命令,徒歸偏褻者,臣於此境,轉狹而步轉窘,觸藩矣集木矣,懣煩迫塞,莫知計慮所出。惟方命之誅,是俟是祝,而邇臣之陋次相守,惶隘彌至。伏乞亟賜召還云矣。臣旣承仍與偕來之命,故姑爲仍留之意,敢啓。傳曰,知道。徐臣輔啓曰,大司憲·持平一員未差,執義孫相馹,掌令閔羲軾·愼在寬,持平李道南牌不進,監察茶時之意,敢啓。傳曰,知道。以執義孫相馹,掌令閔羲軾·愼在寬,持平李道南,司諫李赫準,獻納李敎鉉,正言金錫輔,牌不進罷職傳旨,傳于徐臣輔曰,只推。以司謁口傳下敎曰,景福宮,旣爲重建,則內農圃藍菜田,不得不移定他土,土價及定界,分付戶曹·漢城府。傳于徐臣輔曰,呈告判義禁許遞,今日政差出。有政。吏批,判書洪鍾序進,參判金壽鉉,參議李鍾淳,竝牌招不進,右副承旨徐臣輔進。以黃浩民爲大司憲,朴瑄壽爲大司諫,崔國鎭爲持平,姜時永爲判尹,兪鎭五爲同敦寧,鄭健朝爲左尹,嚴錫鼎爲右尹,金鶴根爲大司成,金學性爲判義禁,李顯昌爲假監役。徐臣輔啓曰,都承旨金世鎬,左副承旨曺錫元,不爲仕進,左承旨金尙鉉式暇,右承旨尹秉鼎藥院進,同副承旨李京鎬未肅拜,臣吏兵批兼進之意,敢啓。傳曰,知道。兵批,兼判書金炳冀進。參判沈膺泰病,參議宋謙洙病,參知丁昌夾入直,右副承旨徐臣輔進,以李鼎在爲知事,金炳國爲知訓鍊,李載冕爲宣傳官,金永璡·梁斗煥·宋持和爲五衛將,安兢壽爲忠壯將,洪大鍾爲文兼,吳有善·張鳳鎭爲部將,上護軍申觀浩,大護軍沈敬澤,護軍閔泳緯·徐堂輔·李觀淵,副護軍申轍求·朴昇壽,副司直韓俊熙,副司果申章浩,以上竝單付。吏批,再政。以尹致容爲工曹參判,徐慶輔爲敦寧都正,金秉喆爲直講。兵批,再政。以閔泳緯爲同知,李鍾緖爲左捕從,同知單金永璡,僉知單梁斗煥。兵批,三政。以李敏哲爲禁衛從事官,同知單宋持和。兵批,四政。以權譓爲都摠經歷。兵批,五政。以趙瑋顯爲中樞都事。兵批,六政。以李樂頀爲訓鍊主簿。以吏曹參議李鍾淳牌不進罷職傳旨,傳于徐臣輔曰,只推。以同副承旨李京鎬牌不進罷職傳旨,傳于徐臣輔曰,只推。徐臣輔啓曰,同副承旨李京鎬牌不進,伴直無人,左副承旨曺錫元所當牌招,而拘於廳規,不得請牌,何以爲之?敢稟。傳曰,牌招。以左副承旨曺錫元牌不進罷職傳旨,傳于徐臣輔曰,只推。徐臣輔,以實錄廳摠裁官意啓曰,本廳堂上金學性,見帶判義禁矣。職務相妨,所帶金吾之任,今姑許遞,何如?傳曰,允。吏曹啓目,出身金永球名字改以永事,告狀依例,令藝文館給帖,何如?判付啓依允。領議政趙斗淳疏曰,伏以臣,久據非據,求解得解,感戴銜祝,報答無地,今其乍遞旋叨,以臣代臣耳。由前而力於去,由後而勇其進,體諒之恩,所以玉成,而怙戀之跡,自致瓦毁。不但以兩截論,揆諸事理,安有若是之無謂也?聖門終始之工,一直字也,而直者不自欺也。使臣而無必去之心,徒爲此媒寵固位之擧,藉托義分,不恤笑罵之爲何事,則是先自不能直於內,而甘處自欺之地也。表裏中邊,初無藉手之所,有臣如此,焉用之爲?汔亦可休,固匪今斯今,而今臣一去就,其有關於士大夫,風俗醇澆,非細故也。以臣無狀,厚被陶甄,庇覆之私,縱不能謀謨猷,爲仰效螢爝之報,而亦安可使辭受進退大節,由臣身而壞之也?內省之疚,臣所自知,外至之論,人謂斯何?當進而進,宜斥而斥,惟義是視,無有睽阻,是所有云有孚,盈缶中孚之吉,而其進其斥,均之爲大專槃物之功矣。迷其復聖人所誡也,來猶可追,夫子取之,恓惶煎灼之極,昧死煩暴。惟聖明,以天地之仁,日月之明,有以曲諒而深軫之,仰稟東朝,其於再授之命,亟賜渙汗之音,公私界分,受賜莫有京於此者,臣無任云云。答曰,省疏具悉卿懇。一進一退,惟義是視,進而苟合乎義,則其進之宜速也,退而不合乎義,則其退之不宜久也。卿於邇者,旣無可退之義,厥有可進之義,此予所以遞卿授卿之甫幾籌漏頃耳。今卿之一去就動,有關於治忽安危,則有進無退,亦卿公耳國耳。斷斷之義,而文學才猷,屢試而不一試德望績庸,屢驗而不一驗。夫以如此之藴抱,如此之擔負,退卿於江湖可乎,進卿於廊廟可乎?況卿進憂退憂,自是世篤之美也乎?卿所云中孚之吉,予惟曰誠信二字而已。進退之義,竊爲卿勉之。仍傳于徐臣輔曰,此批答,遣史官傳諭,仍與偕來。敎京畿監司兪致善書。王若曰,北太行南河濟,拱藩蔽於千里邦畿,左馮翊右扶風,宣德意於三輔吏士。是地也結秸禹服,其任則憩棠召公,顧以直隷州規模,爰立布政司體。統均貢賦於鄕遂,甸邑兼管四都,會舟車於川澤,關梁標準八域。園陵之瞻掃是掌,禮數逈出尋常,鹵簿之迎扈頻繁,供億不啻倍蓰。惟卿古家型範,今世瑚璉,選金華而踐歷旣多,可知明時之發跡,長銀臺而出納惟允,不負初政之簡心。才諝物望之優餘,已躋二品班卿月,風流雅量之弘暢,尤合一路民福星。玆授卿以京畿觀察使兼兵馬水軍節度使·水原府留守·開城府留守·江華府留守·廣州府留守·巡察使,卿其勉竭素圖,祗服丹誥,於戲蘇殘去瘼,政期二千石循良,激濁揚淸,佇見三十官彈壓。故玆敎示,想宜知悉。副修撰李承皐製進
乙丑五月二十日巳時,上御觀物軒。勸講入侍時,領事李景在,講官朴珪壽,參贊官申轍求,侍讀官李冕光,記事官權好淵,記事官安翊豐,別兼春秋洪鍾學,各持通鑑第一卷,以次進伏訖。上曰,史官分左右。景在進前奏曰,近日晨夕猶稍涼,聖體,若何?上曰,一樣矣。景在曰,寢睡·水刺之節,何如?上曰,一樣矣。景在曰,大王大妃殿,氣候,何如?上曰,一樣矣。景在曰,王大妃殿,氣候,何如?上曰,一樣矣。景在曰,大妃殿,氣候,何如?上曰,一樣矣。上命大臣就座。上開卷,仍讀前受音一遍。珪壽讀自魏大發兵以太子申爲將,止又明日爲二萬竈,仍釋義訖。上命授書算于珪壽,仍讀新授音十遍訖。珪壽還納書算。上曰,齊兵之救韓,不向韓國去,而直走魏都者,欲魏兵之還救本國,而不暇伐韓之計乎?珪壽曰,誠然矣。且齊國與魏接界,魏近而韓遠,故救韓之計,必先攻魏都然後爲可矣。軍旅戰陣之事,必謹而必愼者也。龐涓,素以齊人爲怯,而意甚輕之,孫臏,知其如此,故十萬竈·五萬竈·二萬竈,日日減之,以示齊兵,漸次逃散,未戰自敗之形,以驕龐涓輕齊之心然後,將以奇兵敗之也。非但軍旅之事,爲可謹而可愼也。推之他事,未有志驕意滿,輕侮他人,而不敗者矣。龐涓與孫臏,同學兵法,而龐涓自知其才之不及孫臏,心生嫉妬,讒之主而斷其足,臏後從齊使,潛入齊國而見用焉。以其斷足,故雖不爲將,而乃爲軍中之師,出謀施計,龐涓終爲所敗,龐涓之本非善人可知矣。冕光曰,今日自止內文義,別無敷演仰達者,而觀於齊魏之交兵,可見其不可輕人也。輕人則驕心易生,而人必圖我矣。魏人徒恃其國之勇悍,輕齊而號爲怯,故孫臏乃揣其輕齊之心,設此減竈之計,以示其眞怯,使之驕矜然後,竟使龐涓,敗無餘地,則臨陣輕敵,卽兵家所忌,而龐涓乃自取其敗也。轍求曰,孫臏與龐涓,同學兵法於鬼谷先生,後涓得事魏惠爲將,自知其才能不及臏,乃陰召臏至,則恐其賢於己,而◆之以法,斷其兩足,故號爲孫臏,臏者,斷足之刑也。時齊使者至梁與語而奇之,竊載以歸,齊將田忌善而客之。今此救韓伐魏,田忌爲將,孫臏爲師,無足不能步,故坐輜車而往,竟殺龐涓,而救韓破魏,臏之前日斷足之讎,得報於此地,天之報施,有如是矣。景在曰,讀書之法,每於朝氣淸新,志慮虛明之際,尤是專工用力底時,而今日臨講差晩,午晷方移,薰氣上殿,此時講讀,恐有損於節宣之方矣。伏願自明日早朝開講,以趁日氣未熱,思慮未蔽之前,則睿學有講習之益,而聖躬無受損之節矣。珪壽曰,見今天時漸熱,巳午時刻,正當烘熱,此時開講,實爲未安。且臣等,每於入侍時,竊覸自上講讀之節,有若進膳未久之候,如是則實甚妨於讀書矣。必乘平朝淸涼,略進早饍,暫俟少頃,繼卽開講,恐好矣。上掩卷,仍命史官就座。又命大臣先退。又命退,諸臣,以次退出。
上在昌德宮。停常參·經筵。曺錫元啓曰,來二十五日,朝參日次矣,敢稟。傳曰,停。又啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。金尙鉉啓曰,右承旨尹秉鼎,同副承旨李京鎬,今日不爲仕進,竝卽牌招,何如?傳曰,允。傳于徐臣輔曰,同副承旨許遞,前望入之。承旨前望入之,張龍逵落點。金尙鉉啓曰,新除授同副承旨張龍逵,卽爲牌招,何如?傳曰,允。傳于曺錫元曰,判義禁有闕之代,前望入之。判義禁前望入之,金大根落點。徐臣輔啓曰,假注書李承洙,時無職名,令該曹,依例付軍職,冠帶常仕,何如?傳曰,允。傳于徐臣輔曰,昨批以後,倍切凝佇,附對之至,愈往逡巡,愧予言之未孚,慨卿心之莫回,自不覺丙枕之屢興矣。念予小子,奉有慈聖弘覆,罔敢自暇自逸,而處卿元輔之任,贊我一初之治,今有年于玆耳。忠愛根性,寡昧之所眷注也,勤勞著績,朝野之所想望也。老成通鍊之識,彌綸經濟之策,固無昔今之殊,則此予復授之不可已焉,卽卿復膺之不可緩也。古之人有一疏而出者,是何嘗自詡以足了此任也乎?體國斷斷之義,自不容不先公後私,而然卿之今日所値,亦奚異之有?卿若熟慮而深究,其必蹶然而起身矣事,偕來史官,更爲傳諭于領議政,期於偕來。大王大妃殿傳于曺錫元曰,以情勢爲言,容或無怪,而今此處分,實出於不念舊惡之義,何必如是爲引,不思所以變動之道乎?旣往之事,君臣之間,固不當更爲慨懷,而一直逡巡,遠處鄕廬,無意出膺者,是豈道理?刑曹參判李世輔,下義禁府推考。注書權好淵病代,以李元祺爲假注書。事變假注書金尙萊書啓,臣於本月二十一日辰時量,敬奉聖諭,更爲傳諭于議政府領議政趙斗淳所住處,則以爲臣於帀日之頃,三奉恩言,牖迷誨蒙,愈往愈摯。臣之萬萬惶懍,日深一日者,隆施之太偏也,私分之轉隘也。聖明在上,慈天翊佑,大化旁達,景命宣昭,是誠有爲之盛會也。苟有一知半解,可以效當世之用,則草野疎逖,所不欲自閟也。夫以臣一身所蒙被,旣不揆於前,屢叨所不敢叨,而今直爲此逡巡退托於後也,此常情常理所不出也。祿位重疊,有再實之懼,而榮寵狎施,非一身之憂而已。況事體之苟簡,瞻聆之咨惑,無辭可諉,無面可顯,俯仰跼蹐,旋轉不得。惟當冒萬死荐犯瀆擾之罪,伏俟容光之臨照矣云矣。臣旣承期於偕來之命,故姑爲仍留之意,敢啓。傳曰,知道。傳于曺錫元曰,召對爲之。傳于曺錫元曰,奉審閣臣入侍。曺錫元啓曰,大司憲黃浩民在外,執義孫相馹,掌令閔羲軾·愼在寬,持平李道南·崔國鎭牌不進,監察茶時之意,敢啓。傳曰,知道。以大司諫朴瑄壽,司諫李赫準,獻納李敎鉉,正言金錫輔,執義孫相馹,掌令閔羲軾·愼在寬,持平李道南·崔國鎭,牌不進罷職傳旨,傳于曺錫元曰,只推。以右承旨尹秉鼎,同副承旨張龍逵,牌不進罷職傳旨,傳于曺錫元曰,只推。以江華留守李寅夔狀啓,中軍李志鼎,廉勤奉職,剖決公平,城堞修改,躬自監董,以其內移在邇,大小民人,迭訴惜去,限一年仍任,令該曹稟處事,傳于曺錫元曰,如此實績,嘉尙嘉尙,特爲一年仍任,許用邊地履歷。曺錫元,以都摠府言啓曰,今日入直,內三廳武兼禁軍及軍兵等,當爲中日習射技放,而顯隆園忌辰祭,正日相値,不得設行之意,敢啓。傳曰,知道。又以義禁府言啓曰,刑曹參判李世輔,下義禁府推考事,傳旨啓下矣。李世輔下去公忠道報恩地云,依例發遣府書吏,拿來,何如?傳曰,待待命拿囚。
乙丑五月二十一日辰時,上御觀物軒。勸講入侍時,講官金學性,參贊官金尙鉉,檢討官金炳翊,假注書李承洙,記注官鮮于昇,別兼春秋洪鍾學,各持通鑑第一卷,以次進伏訖。上曰,史官分左右。上開卷,仍讀前受音一遍訖。學性讀自龐涓行三日,止死此樹下,仍釋義訖。上命授書算于學性,仍讀新受音一遍。敎曰,龐涓與孫臏同學,而至於斷足,何其不忍之甚也?學性曰,龐涓不及孫臏之才,而厭其勝己,刖其兩足,此是忌剋之心,宅心若此殘忍,豈能令終乎?上讀至四遍,敎曰,涓之死此樹下,臏何以豫知,而書之也?學性曰,臏度涓之暮當到此,見其白書,則必引火而照,潛伏之弩,見火齊發,則涓旣無備,事出不意,必死乃已矣。上曰,弩是何物也?學性曰,此亦弓之類,而迅急之勢,勁猛之力,非弓矢之所能及也。上仍讀十遍訖,學性還納書算。仍奏曰,義曰孫臏入魏境,日日減竈,先示齊軍之怯,以啓魏人輕敵之心,度龐涓暮當到馬陵,潛伏萬弩以待之,出其不意,龔擊而獲全勝,用兵之智,料敵之明,可謂如神,然此皆權術詐力中出來者也。爲將者臨陣對敵,兵不厭詐,卽孟子所云,詭遇獲禽,苟有智謀之人,能早知其詐,而將計取計,則但無功已也,反速其敗。且王者之師,紀律進止,光明正大,專以仁義感人,不以詐力服人。戰國之君,無端興甲兵,危士臣,專尙詐力,互相爭奪,欲爲國富,而國日以削,欲爲兵强,而兵日以弱。苟能行仁有布義,則無敵於天下,民皆慕悅,如水就下,六國可以兵不血刃而統一矣。炳翊曰,凡爲將者,天時·地利·人事,不可不察,而孫臏度魏師之暮至,則察天時也,遇馬陵而伏兵,則察地利也,斫大樹而書之,揣知其龐涓之見白起疑,以火燭之,則察人事也。是以後之論善用兵者,必稱孫子也。尙鉉曰,孫武子爲吳王闔廬之將,用兵如神,所著有兵書十三篇,孫臏卽其孫也,得家傳之學,爲世名將。百里趣利者,蹶上將,五十里趣利者,軍半至,卽孫武兵法中文也。其法先詐力而後仁義,龐涓之惡,固可誅,而欲報其仇,設潛機奇計,必殺乃已。聖人仁義之師,未必如此,孟子所云,以撻奏楚堅甲利兵,乃仁義之師也。學性曰,棄其步軍,與其輕銳之意,殿下會領乎?上曰,欲其速進之意也。學性曰,然矣。步軍遲行,輕銳速行,欲其倍日竝行,故只以輕銳者移之,此上文所謂百里而趣利者,蹶上將者也。涓輕敵趨利,不得休息,不計阻隘,如是而何以不敗乎?上掩卷,仍命史官就座。又命退諸臣,以次退出。
乙丑五月二十一日酉時,上御觀物軒。召對,奉審閣臣同爲入侍時,參贊官曺錫元,檢校待敎閔奎鎬,侍讀官金奎弘,檢討官金炳翊,假注書李承洙,記注官鮮于昇,別兼春秋趙康夏,各持通鑑第一卷,直閣李世用,以次進伏訖。上曰,史官分左右。上曰,閣臣進前。世用進前奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍留監祭,將事安寧,仍詣健陵,陵上奉審則無頉,碑閣·丁字閣奉審無頉,還詣華寧殿,殿內奉審則無頉之意,敢此仰達矣。上曰,閣臣先退。仍開卷,命授書算于奎弘。上讀自龐涓行三日,止死此樹下,仍讀十遍訖。奎弘還納書算。上曰,上番讀之。奎弘讀奏。上曰,釋義。奎弘釋義訖。上曰,下番讀之。炳翊讀奏。上曰,釋義。炳翊釋義訖。上曰,參贊官讀之。錫元讀奏。上曰,釋義。錫元釋義訖。上曰,閣臣讀之。奎鎬讀奏。上曰,釋義。奎鎬釋義訖。上曰,孫臏何以知龐涓之暮至馬陵?又安知必死於樹下而書之耶?奎弘曰,旣倍日竝行,則可揣知其程途之當至馬陵,險阨可以伏兵,龐涓至此,安所逃避乎?如此之故,斫樹書之,使之自見矣。仍奏曰,龐涓,素有輕齊之心,而及見齊軍之減竈,以爲怯於入魏,乃倍道逐之,及至馬陵,反爲孫臏之擒,此所謂兵驕者必敗也。炳翊曰,龐涓不知自陷於孫臏之術,而乃謂齊軍之怯,而亡者過半,敗兆已見於此矣。且況兵法,日行三十里,而倍日竝行,則若龐涓者,只鬪力而不能鬪智者矣。錫元曰,兵書曰,知彼知己,百戰百克,孫臏至於龐涓,進退遲速,無不豫知,而龐涓都沒量度其勝敗,不待下文而可瞭然也。此時戰爭不息,專尙詐力,聖明之世,固無足取,而至於命將制敵之方,其亦有可觀者。奎鎬曰,兵法其一曰,得地形,故馬陵之阻隘,爲孫臏之得意,而龐涓之敗亡,亶出於輕敵,則非徒戰爭·征伐之謂。凡百事爲,驕傲輕易,則必不祥,可不戒哉?上曰,史官就座。又命退諸臣,以次退出。
上在昌德宮。停常參·經筵。夜自五更至二十三日開東,灑雨下雨,測雨器水深三分。張龍逵啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。金尙鉉啓曰,右承旨尹秉鼎,右副承旨徐臣輔,今日不爲仕進,竝卽牌招,何如?傳曰,允。曺錫元啓曰,判尹姜時永,同敦寧兪鎭五,除拜後過三日,不爲出肅,竝依定式,推考警責,仍卽牌招察任,何如?傳曰,允。又啓曰,三品官之毋得過三日,循例請牌,曾有定式矣。敦寧都正徐慶輔,大司成金鶴根,除拜後過三日不爲出肅,事體所在,誠極未安,竝從重推考,仍卽牌招察任,何如?傳曰,允。又啓曰,卽者義禁府都事來言,時囚罪人吳濟默·白樂賢等,當爲議處捧供,而判義禁金大根未肅拜,知義禁趙然昌有身病,同義禁尹正求在外,只有同義禁南錫圭一員,不得備員開坐云,判義禁·知義禁,竝卽牌招,何如?傳曰,允。張龍逵啓曰,大司憲黃浩民在外,執義孫相馹,掌令閔羲軾·愼在寬,持平李道南·崔國鎭牌不進,監察茶時之意,敢啓。傳曰,知道。以大司諫朴瑄壽,司諫李赫準,獻納李敎鉉,正言金錫輔,執義孫相馹,掌令閔羲軾·愼在寬,持平李道南·崔國鎭,牌不進罷職傳旨,傳于張龍逵曰,只推。以右承旨尹秉鼎,右副承旨徐臣輔牌不進罷職傳旨,傳于張龍逵曰,只推。傳于曺錫元曰,右副承旨許遞,前望入之。承旨前望入之,金元性落點。以大司成金鶴根牌不進罷職傳旨,傳于曺錫元曰,只推。以慶尙監司李參鉉狀啓,軍倉移貿錢挪貸,前後水使趙秉七·趙羲元·李載熙·李觀淵·李基春,裨將丁學武所逋錢數,修成冊上送,令廟堂稟處事,傳于張龍逵曰,梱帥之職,本自不輕,而況此曾經諸人,皆是世祿之裔,則受恩於國家者,亦旣多矣。設有下輩欠逋,宜其到底禁戢,思所以一分報答之方,而不此之爲,乃反躬犯,致使莫重軍倉,枵蕩無餘,雖以渠問渠,於心安乎否乎?其在懲後,不可不準刷乃已。當該水使五人,令該府拿囚,其懲納之與否,爲先詳知以入。所謂幕裨丁學武,自秋曹,施以嚴刑,所逋條卽速準捧。張龍逵啓曰,明日傳香,禮〈房〉承旨,當爲齋宿,右承旨尹秉鼎,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。又啓曰,判義禁金大根,知義禁趙然昌,牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。義禁府啓目,肅川府使白樂賢原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?判付啓依允。義禁府啓目粘連,向前吳濟默,亦其在管下,不遵管飭,已涉乖當,罔念佩符,擅自越境,有違經法,揆以後弊,焉逭當勘?以此照律,何如?判付啓依允。
乙丑五月二十二日辰時,上御觀物軒。勸講入侍時,講官李㘾,參贊官金尙鉉,侍讀官金奎弘,假注書李元祺,記注官任膺模,別兼春秋趙康夏,各持通鑑第一卷,以次進伏訖。上曰,史官分左右。上開卷,仍讀前受音一遍訖。㘾讀自於是令齊師,止號曰商君,仍釋義訖。上命授書算于㘾,上讀新受音十遍訖。㘾還納書算。上曰,龐涓,何其不知當暮至馬陵而敗亡耶?㘾曰,龐涓之庸愚,固無足論,而見其減竈,乃墜其術,將驕卒惰,終至於敗亡矣。仍奏曰,論其二人之智愚,未知殿下以爲孰優孰劣。上曰,孫臏勝矣。㘾曰,然矣。孫臏是孫武之孫,而與龐涓,同學兵法於鬼谷,則宜其情好,倍於餘人,而涓以其能不及於臏,乃生猜忌之心,施其刖黥之刑,其爲人殘忍悍愎,可知矣。又奏曰,讀未畢云者,未知聖明,何以領會耶?上曰,龐涓死此樹下,六字矣。㘾曰,然矣。讀六字未畢,萬弩如期而發,孫子用兵之神,亦可見矣。夫兵者,不可無陰雨之備,而聖人不得已用之者也。戰國之君,蔽於功利,不知以德服人,以富國强兵,競相攻伐,可勝歎哉?凡百事爲,必學於勝己之人,乃爲以不能問能之道,而涓則不此之爲,反生猜克之心,其敗亡之兆,已見於刖足之初,而報復之理,的然甚明,可不戒哉?奎弘曰,減竈以驕其心,伏弩出其不意,料敵之明,出奇之神,有如此。蓋臏以孫武之孫,學鬼谷之術,智謀機略,爲古今名將矣。尙鉉曰,此書之誰作,未知殿下記存否。上曰,未能詳記矣。尙鉉曰,通鑑,本出司馬遷之文,古人稱其摹寫如畫,最得意之筆,大樹也,白書也,以火燭之也,爲其精神眉目。斫樹之白,日暮猶可辨,而其書六字,火燭之,而後可見讀,六字未畢,萬弩俱發,其境急切,其語驚怖,其文章奇法。帝王之講史冊,專以治亂得失,硏究事實,而古人文字摹寫之工,亦可見矣。㘾曰,不必留神於兵法,尤當鑑法於古今之治亂,人心之淑慝矣。上掩卷,仍命史官就座。又命退諸臣,以次退出。
上在昌德宮。停常參·經筵。開東至申時,灑雨下雨,測雨器水深二寸二分。張龍逵啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。金世鎬啓曰,左承旨金尙鉉,今日不爲仕進,卽爲牌招,何如?傳曰,允。傳于尹秉鼎曰,禮房承旨,馳詣健元陵,奉審摘奸,局內諸陵,一體奉審以來。傳于金尙鉉曰,偕來史官還入。左承旨金尙鉉書啓,臣於本月二十三日午時量,敬奉聖批,馳往傳諭于中部慶幸坊吳順德契,議政府領議政趙斗淳所住處,則以爲,臣冒犯再告之瀆,顒俟一兪之音,夙夜之良,臨宣批敎,反覆開導,寄遇曠摯,伏地瞻天,無所自措。夫以如臣眇末,獲此山恩海德,其欲險夷向前,圖酬萬一,卽彖性也。不此之思,跧蟄捱延,坐抛時日,迷不知變,有若力抗無往,非難貰之罪也。然官以大官名,其去其就,關涉不輕,昨受今受,全沒把捉,朝兠夕攬,都無顧畏,則將何以謀王體,而斷國論,不至於玷具瞻而駭群聽乎?此臣所以寧甘違傲之誅,不敢爲縱恣放倒之計者也。邇綴來守,致曠惟允之所,私心愈往悚蹙。伏乞亟賜召還焉云矣。臣旣承仍與偕來之命,故姑爲仍留之意,敢啓。傳曰,知道。張龍逵啓曰,大司憲黃浩民在外,執義孫相馹,掌令閔羲軾·愼在寬,持平李道南·崔國鎭牌不進,監察茶時之意,敢啓。傳曰,知道。以大司諫朴瑄壽,司諫李赫準,獻納李敎鉉,正言金錫輔,執義孫相馹,掌令閔羲軾·愼在寬,持平李道南·崔國鎭,牌不進罷職傳旨,傳于張龍逵曰,只推。以慶尙監司李參鉉狀啓,義興縣民家失火事,傳于金元性曰,聞甚矜惻,元恤典外,別加顧助,結構奠接之方,廟堂措辭分付。張龍逵,以訓鍊都監言啓曰,本局別將李觀淵,身病猝重,勢難察任,改差,何如?傳曰,允。義禁府照目粘連,安峽縣監吳濟默矣,本府議啓內,其在營下,不遵營飭,已涉乖當,罔念佩符,擅自越境,有違經法,揆以後弊,焉逭當勘?以此照律罪,杖一百收贖,告身盡行追奪,私罪奉敎。依允爲旀,功減一等爲良如敎。義禁府啓目粘連,向前白樂賢亦,配囚許由,雖在前官,未卽捉還,責有所歸,掩置不報,亦涉乖當,其在法意,難以全恕,以此照律,何如?判付啓依允。領議政趙斗淳疏曰,伏以臣於鍾漏埴,老不知休,人之視臣也,宜其置諸四維之外,而惟其耿然不全泯,得於天而藉手,事吾君者,方寸之心也。童習白紛,略誦聖人之言,故敢拈毋自欺三字,仰籲於黈纊之下,乞遂微諒,是臣不欲自欺,而亦不欲欺人,而欺天也,何意天聽逾邈?旣授之命,不惟不賜反汗,溫諭奬批,課日洊降,所以慰藉臣,開釋臣者,如穹隤如河海之無涯際,臣非不感極涕零,百身可許,而中夜無寐,捫臣之心,究竟爲市寵沽恩,刓廉喪恥底人而已矣。請以毋自欺之義,畢其說而重陳之。傳曰,君子必愼其獨,朱子釋之曰,其實與不實,蓋有他人所不知,而己獨知之者,故必謹之於此。臣若銜戴惕怵,虛辭例巽,揚揚冒進,則臣負臣心,當作何人?使臣誅臣之心,亦將曰不能愼其獨也,又焉逃十目十手乎哉?況臣之病,仁天所不可昭蘇,化日所未可煦噓,殆豫之六五貞疾是已。在朝家用人之政,宜有以財幸之,均其勞佚,使不至顚踣。昔顔子有言,東野畢之馬將敗矣,歷險致遠,馬力盡矣,無何而東野之馬果敗。臣之屢僨不一,僨力盡而蹄已穿,我聖明所俯恤也。今不量其力,而妄思馳騁,終歸於不棄之弊帷,適足以貽聖明愍念也。臣心到此,氷炭交戰,淵谷在前,玆敢冒萬死,積誠申控。伏乞聖慈,仰稟東朝,亟解臣元輔之職,以卒天地父母生成之澤,不勝血祝,臣無任云云。答曰,省疏具悉卿懇。卿以毋自欺三字,反復引諭,此其誠意之謂也,益見卿學術之本乎經傳,而修齊治平之道,捨是何以哉?嗚乎,夷險不擇,繇乎此心,休戚與同,繇乎此心,民國事計大去處,憂深慮遠,寤寐鞠瘁,亦惟繇乎此心,卿之所用誠之不可掩,有如此。予則斷斷然知卿之實,不知卿之不實,蓋有他人所不知,而己所獨知者,故所以委畀之專,而眷注之厚也。卿今老矣,則尙猷詢玆黃髮,是予之苦心也,卿今病矣,則醫國之如醫身,亦卿之苦心也。君臣之間,貴相知心,卿其諒予駕屨爲心。仍傳于金尙鉉曰,此批答,遣左承旨傳諭,仍與偕來。大司成金鶴根疏曰,伏以臣於本月二十日,伏奉除旨,以臣爲成均館大司成者,聞命惝怳,繼以惶忸,歷屢日而不知所以措躬也。臣空疎湔劣,最居人下,不足備數於器使之末,而自通朝籍以來,冒叨罔非踰濫,報答旣蔑涓埃,居恒兢惕,若隕淵谷。乃者我聖明曲成之化,不遺一物之微,授臣以是職,竊未知奚取於臣,而有此誤恩也。夫是職也,卽古所稱敎胄之任,而國家風化之原,州縣庠塾之本也。其重如此,故其選至難,苟非人與職相稱,望與實相符,則莫宜居之,豈爲一人一時,侈其銜榮其身而設乎?際玆聖化洋溢,至治昭融,思皇之士,莫不淬勵,名行講究,經術思效,生國之盛,政宜愼簡宿儒,俾爲師長,能盡時敎之責,用贊賓興之化,其豈如臣蔑裂,所可猥廁也哉?私自循省,大不稱當,有若魯鷄之聞鐘,衛鶴之乘軒,臣何敢苟然冒膺,上以負則哲之明,下以犯瘝官之罪也?顧今在廷文學之望重一世者,不爲不多,則臣是何人,視若儻來濫竽,而不知恥乎?伏乞聖慈,俯垂鑑諒,仰稟東朝,亟遞臣新授職名,俾公器重,而私公安焉。臣無任云云。省疏具悉。爾其勿辭察職。
乙丑五月二十三日辰時,上御觀物軒。勸講入侍,講官洪鍾序,參贊官金世鎬,檢討官李應夏,假注書李承洙,記注官宋宅薰,別兼春秋趙康夏,各持通鑑第一卷,以次進伏訖。上曰,史官分左右。上開卷,仍讀前受音一遍訖。鍾序讀自三十一年秦孝公,止人多怨之,仍釋義訖。上命授書算于鍾序,上讀新受音十遍訖。鍾序還納書算。上曰,渭水盡赤,刑人多矣。不念人命之所重,刑辟之必愼,何如是嚴酷耶?鍾序曰,然矣。鞅之用法,專尙苛刻,故人民之怨謗叢集,至於不保其身矣。爲相十年,治國之術,務在峻法,以至陵轢公族,黥罰師傅,非無其罪。然公子虔之徒,宿感積中,乘時告訐,竟此誅滅之。此言欲反,而非反形已具矣。設有當死之罪,猶當屢加審克,不得已用辟,而上信其讒,下報其怨,至於此極,失刑之大,孰甚於是?夫孝公有志之君,務本力穡,民國已殷庶矣。雖無商鞅急功利之佐,足可爲富强治平,而偏信刑名之學,末流之害,至於國祚不長,鞅亦不能令終,用人之不可不愼,有如是矣。應夏曰,秦用商鞅之法,富國强兵,最大於六國,然專務詐力,不施仁義,故國祚短而不能永保矣。鞅之爲相,若能以仁義爲治,而不務苛刻,則國何以不能永保,鞅何以不能令終乎?是以人君出治之本,莫先於仁義矣。世鎬曰,商鞅變更先王忠厚之法,擅行刑家刻薄之政,以桁楊爲茶飯,以殺伐爲道德,以至於渭水之盡赤,此所謂雖無人禍,必有天殃者也。惠文論情定罪,不患無辭,而因公子虔之告反,使之車裂,太過於殘忍,而有欠於公正矣。是以聖人之用刑也。必存哀矜惻怛之意,刑期于無刑,故有周成·康之世,以致圄囹之空虛,豈不盛哉?治國之本,在於省刑罰,而懋仁愛,伏願澄察焉。上掩卷。仍敎曰,今日之雨,果甚喜幸矣。鍾序曰,暵乾之餘,有此甘霈,慰滿農望,可占秋事之大有,深切慶幸矣。上曰,東朝亦有喜雨之敎矣。鍾序曰,慈聖殿下,墍我殿下,愛民一念,宵旰憧憧,一雨一暘,無不惕省,故致此喜雨,誠宗社生民無疆之福矣。上曰,史官就座。仍命退諸臣,以次退出。
上在昌德宮。停常參·經筵。張龍逵啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。傳于曺錫元曰,批卿者再矣,諭卿者亦再矣。禮遇倚毗之盛,卿庶幾諒予苦心,而一往退托,曠日相持,予誠左右究,而不得其說矣。卿於前後章奏,以乍解旋授,爲難進之端,此有所大不然者,其解之爲卿伸志,則上下之情,已有相感,其授之爲予求助,則君臣之義,亦所當念。以卿體國之誠,寧不蹶然於斯乎?民生之勞徠,俗習之鎭安,貪墨紀綱之懲創振肅,以卿已試,已著之績也。益殫匪躬之節,克體簡心之意,匡予弼予,弘濟艱難,俾我民國,永有所賴,亦有厚望於卿。卿其更諒,卽起視事事,偕來承旨,更爲傳諭于領議政,期於偕來大王大妃殿,傳于曺錫元曰,昔日之去,卿以爲可乎?予則曰不可矣,今日之來。卿以爲不可乎?予則曰可矣。此奚但予言之爲然?抑亦卿士庶民之所大同。以卿際遇之盛,擔負之重,其可其不可,必有審裁者存矣。況今種種時弊,未可曰已治已安則堯·舜我君民,非卿忱誠也乎?熙皞驩虞我區宇,非卿志願也乎?聖主臨軒,方切凝佇,須悉此意,毋煩儀文事,偕來承旨,一體傳諭。張龍逵啓曰,大司憲黃浩民在外,執義孫相馹,掌令閔羲軾·愼在寬,持平李道南·崔國鎭牌不進,監察茶時之意,敢啓。傳曰,知道。以大司諫朴瑄壽,司諫李赫準,獻納李敎鉉,正言金錫輔,執義孫相馹,掌令閔羲軾·愼在寬,持平李道南·崔國鎭,牌不進罷職傳旨,傳于張龍逵曰,只推。左承旨金尙鉉書啓,臣於本月二十四日巳時量,敬奉聖諭,更爲傳諭于議政府領議政趙斗淳所住處,則以爲臣徼渥恩而抗明命,積日于玆矣。尤罰不及,義分全隳,食息惶隘,若窮無歸,隆旨荐降,牖導彌勤,慈諭誕宣,期勉斯弘。嗚呼,明主所眷顧,太母所寄遇,雖古昔輔弼之良,不是過也,臣是何人,乃敢承當?臣於匪據前後冒據也,久矣,量入之誡,噬臍莫追,已試之驗,無面可顯,今其復叨,寔群情之外也,顧何可妄不自揆?惟命之所使,若前者之爲也?長計慮而審去就界分者,必有以諒臣區區之心,而第念恩施之太褻,適足以重罪戾,而壞事體,惟有冒昧呈身,躬陳至懇,容或爲獲諒之一道,臣情到此,無他可達矣云矣。臣旣承期於偕來之命,故姑爲仍留之意,敢啓。傳曰,知道。傳于曺錫元曰,聞領相不日簉朝云,爲國事萬幸。偕來承旨還入,以安大臣之心。傳于曺錫元曰,二十六日次對爲之。金元性,以禮曹言啓曰,雜科覆試,旣已設行於觀象監矣。今月二十八日雜科放榜,亦以觀象監爲之之意,敢啓。傳曰,知道。曺錫元,以都摠府言啓曰,今日入直,內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。又以濬川司言啓曰,本司都廳訓鍊都監別將李觀淵改差代,以禁衛營千摠申杓差下,使之察任,何如?傳曰,允。張龍逵,以義禁府言啓曰,慶尙監司李參鉉狀啓內,軍倉移貿錢挪貸,前後水使趙秉七·趙羲元·李載熙·李觀淵·李基春等所逋,令廟堂稟處事,判付內,當該水使五人,令該府拿囚,其徵納之與否,爲先詳知以入事,命下矣。趙秉七下去公忠道槐山地,趙羲元下去靑陽地,李載熙下去溫陽地,李觀淵下去京畿始興地,李基春下去水原地云,依例發遣府書吏,竝拿來,何如?傳曰,竝待待命拿囚。義禁府照目粘連,肅川府使白樂賢矣,本府議啓內,配囚許由,雖在前官,未卽捉還,責有所歸,掩置不報,亦涉乖當,其在法意,難以全恕,以此照律罪,笞五十收贖,以解見任,別敍私罪奉敎。依允爲旀,功議各減一等爲良如敎。
乙丑五月二十四日辰時,上御觀物軒。勸講入侍時,講官朴珪壽,參贊官金元性,檢討官李應夏,假注書李元祺,記事官安翊豐,別兼春秋洪鍾學,各持通鑑第一卷,以次進伏訖。上曰,史官分左右。上開卷,仍讀前受音一遍訖。珪壽讀自趙良見商君,止一救荊禍,仍釋義訖。上命授書算于珪壽,上讀新受音十遍訖,珪壽還納書算。上曰,商鞅之問,與五羖大夫孰賢,其意必自以爲賢故也。珪壽曰,五羖大夫,秦之賢相也。秦人之論賢相,必先稱五羖大夫,而商鞅之心,自謂治秦之善,莫己若也,故比論於五羖大夫,問其孰賢也。夫五羖大夫之治秦,必先以寬仁行之,故遺愛之在民者深,死之日,秦國男女流涕,童子不歌謠。若商鞅之治秦,則嚴刑峻法,刻薄爲政,至於臨渭論囚,渭水盡赤,自古治國,寧有是哉?其曰治秦之效,不過民畏其刑,而山無盜賊也。乃其嚴酷之弊,不但禍及其身,數世之後,秦國亦亡,何可與五羖大夫比論乎?隱然自賢於五羖大夫,可謂愚夫矣。孔子曰,道之以政,齊之以刑,民免而無恥,道之以德,齊之以禮,有恥且格。凡治國之道,以德禮爲先,使民知恥,而不爲非然後,爲王者之治法矣。應夏曰,諾諾承順之謂也,諤諤正直之謂也。承順之言,人多易從,正直之言,人多厭聽,故趙良將言正直之論,而慮其商鞅之厭聽而罪己,先以諾諾諤諤之說發之,非特於此事而已。至若人君來諫之道,必以諾諾承順之言,爲阿諛而不信,以諤諤正直之論,爲忠讜而虛受,則嘉言日進,而治道日隆矣。珪壽曰,諾諾云者,唯諾之意也。發一言而千人,皆諾諾然稱美而順從,乃有一人,諤諤然爭論,則其必有所見而所執者也。畢竟諤諤者爲正論,而諾諾者爲諂諛也,不可不察矣。元性曰,五羖大夫,卽不過飯牛之人,而穆公擧而用之,以興覇業,蓋人君致治之道,專在於擇賢才,而任官也。上掩卷,仍命史官就座。又命退諸臣,以次退出。
上在昌德宮。停常參·經筵。藥房提調朴珪壽,副提調尹秉鼎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。張龍逵啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。金元性啓曰,議政府郞廳來言,今日賓廳日次,而領議政趙斗淳未肅拜,左議政金炳學,無時急稟定事,右議政未差,不得來會云矣,敢啓。傳曰,知道。傳于曺錫元曰,呈告戶曹參判許遞,前望入之。戶曹參判前望入之,金永爵落點。張龍逵啓曰,大司憲黃浩民在外,執義孫相馹,掌令閔羲軾·愼在寬,持平李道南·崔國鎭牌不進,監察茶時之意,敢啓。傳曰,知道。以大司諫朴瑄壽,司諫李赫準,獻納李敎鉉,正言金錫輔,執義孫相馹,掌令閔羲軾·愼在寬,持平李道南·崔國鎭,牌不進罷職傳旨,傳于張龍逵曰,只推。傳于曺錫元曰,召對爲之。張龍逵啓曰,明日次對,兩司當爲進參,除在外未署經外,未肅〈拜〉呈告人員,竝卽牌招,何如?傳曰,允。張龍逵,以刑曹言啓曰,以慶尙監司李參鉉狀啓,軍倉移貿錢那貸,前後水使趙秉七·趙羲元·李載熙·李觀淵·李基春,裨將丁學武,所逋錢數,修成冊上送,令廟堂稟處事,傳曰,梱帥職,本自不輕,而況此曾經諸人,皆是世祿之裔,則受恩於國家者,亦旣多矣。設有下輩欠逋,宜其到底禁戢,思所以一分報答之方,而不此之爲,乃反躬犯致,使莫重軍倉,枵蕩無餘,雖以渠問渠,於心安乎否乎?其在懲後,不可不準刷乃已。當水使五人,令該府拿囚,其徵納之與否,爲先詳知以入,所謂幕裨丁學武,自秋曹施以嚴刑,所逋條卽速準捧事,命下矣。謹依傳敎,丁學武嚴刑一次,所逋條四百十八兩,刻期督捧之意,敢啓。傳曰,知道。吏曹口傳政事,宗正卿單李載元。
乙丑五月二十五日辰時,上御觀物軒。勸講入侍時,領事金炳學,講官尹致定,參贊官張龍逵,侍讀官任孝直,記事官權好淵,記注官鮮于昇,別兼春秋洪鍾學,各持通鑑第一卷,以次進伏訖。上曰,史官分左右。炳學進前奏曰,日前喜雨,猶不洽足,爲民事甚憧憧矣。日氣漸熱,聖體,若何?上曰,一樣矣。炳學曰,寢睡·水刺之節,何如?上曰,一樣矣。炳學曰,大王大妃殿,氣候,何如?上曰,一樣矣。炳學曰,王大妃殿,氣候,何如?上曰,一樣矣。大妃殿氣候,何如?上曰,一樣矣。大臣就座。上開卷,仍讀前受音一遍訖。炳學曰,講讀精熟,溫繹之浹洽,可以仰揣矣。文義之思索,事務之鑑誡,專在於浹洽上用工,而萬機雖煩,豈無讀書之暇乎?伏望勤勤孜孜,期於講習之浹洽矣。致定讀自爲相也,止非所以得人也,仍釋義訖。上命授書算于致定。炳學曰,讀書之時,勿生他念,但專精於書然後,可無誤讀之患矣。上讀十遍訖,致定還納書算。上曰,男女流涕,至於童子不歌謠,舂者不相杵,其何以致此耶?致定曰,百里奚賢相也。雖勞不爲坐乘,雖暑不爲張蓋,一動一靜,不敢取便而自安。爲相未過十年,顯其君以伯,澤其民以養,及其沒也,至於男女流涕,童不歌謠,舂不相杵,是不期然而然。此則由於寬仁爲治,一國懷之故也。及商鞅之從政也,公族則陵轢焉,宗室非有軍功,不得屬籍,公子虔,竟被劓刑矣,百姓則殘傷焉,臨渭論囚,渭水盡赤矣。未幾身不保,而家無孑遺,此則由於嚴酷爲治,人皆蓄怨故也。知百里奚之賢,而任國之政者,穆公之明也,惑商鞅之術,而擧國而聽者,孝公之慾也。以此論之,百里奚之政尙寬仁,其君誠爲賢也,商鞅之肆其嚴酷,其君任其責也。古語曰,爲君難爲臣亦難,其此之謂乎。孟子曰,仁者無敵於天下,君若仁,則兵不待强,而可以無敵矣。又曰,百姓足,則君誰與不足?民若足,則財不爲聚,而可以自足矣。然則何必咈百姓,而從己慾,崇用富强之術乎?又曰,商鞅之法,嚴刻是長,全昧敦親與恤刑,爲王政之大,而惟以陵公族殘百姓,爲立威之資,可勝歎哉?昔者堯之爲君,敦親是先,故曰克明峻德,以親九族,舜之爲君,恤刑是欽,故曰象以典刑,流宥五刑,皆可爲後世人主之鑑法者。而我朝列聖,亦以敦親恤刑爲治,故太宗命置敦寧府,以處宗親之不得封君者與外戚。議者以爲無職事,而爲人設官,非古也,敎曰,苟皆賢也,隨才任用,可也,苟不賢也而任用之,或陷於罪,赦之則廢法,論之則傷恩,予置此官,欲盡親親之道,不至廢法而傷恩也,此豈非敦親之盛德乎?世宗命除笞背之法,禁劓刵黥刖諸刑,又敎曰,人命不可輕,凡死囚,法必三覆,義禁府亦立三覆之法也。英宗嘗敎曰,刑不上大夫,朝侍從暮決杖,固非重侍從之道,此後侍從者,重犯外公罪照律,杖則收贖,可也。故奉以行之,文武侍從之王府議讞,例請除刑矣,亦豈非恤刑之至仁乎?伏願殿下,敦親之德,恤刑之仁,非但遠法乎堯·舜而已,必近法乎祖宗,克愼而克承焉。炳學曰,治國之道,惟仁義而已,而商鞅用刑名刻薄之術,以御秦俗,卒至於殺身而後已,則爲人君爲人臣,治國興化之道,舍仁義奚以哉?苟非仁義而爲政,則治亂之應,捷如影響,此鞅之所以五月而難作矣。孝直曰,得人者得人心也,失人者失人心也,聖王之治,任德不任刑。然而德有許多般事,刑亦不可廢者也,大要擧直錯諸枉則民服,擧枉措諸直則民不服,故賞一人,而天下勸,刑一人,而天下威者,所以得人者也,刑僭賞濫者,所以失人者也。龍逵曰,如魏之吳起之爲將,與士卒,同衣食分勞苦,臥不設席,行不騎乘,而況五羖大夫,秦之賢相也,爲相六七年,勞不坐乘,暑不張蓋,則其仁愛之浹洽於小民,可知矣。五覇之時,秦國之最强富,實得五羖大夫而興也。夫得人興云者,任官惟賢之意也,失人崩云者,官非其人之意也。自古治國之緊要,專在於用人之得失,伏願殿下,澄省於此焉。炳學曰,內講幾讀四五十遍乎?近日召對久停,未知以日氣甚暑而然乎?上曰,以日暑故也。炳學曰,今此登筵,草草數語之奏,有何責效之道乎?必也內講精熟然後,可以望睿學之漸進,而竊伏聽前受音誦讀,則可知內講之生熟,故此筵臣之所以着心環聽者矣。每於殿角,微涼之時,講讀必期浹洽,是臣區區之祝矣。上掩卷。炳學曰,李判府事先山,在於振威·楊州地,省掃之行,每每請暇,甚涉煩屑,經稟後從便往來,旣有近例,故仰達矣。上曰,依爲之。出榻敎上命大臣先退。仍命退諸臣,以次退出。
乙丑五月二十五日酉時,上御觀物軒。召對入侍時,參贊官曺錫元,直閣李世用,侍讀官任孝直,檢討官李承臯,記事官權好淵,記注官鮮于昇,兼春秋洪鍾學,各持通鑑第一卷,以次進伏訖。上曰,史官分左右。上開卷,仍命授書算于孝直,仍讀自爲相也,止非所以得人也,十遍訖。孝直還納書算。上曰,上番讀之。孝直讀,仍釋義奏曰,勞則坐乘,暑則張蓋,未爲不可,而百里奚獨不爲,則其無一事循一己之私,以爲占便之計,而勤勞於國家之政,推可知矣。此所以恩澤入人者深也。凡爲政,未有不勤勞,而能成者也,故書曰,克勤于邦,孔子曰,先之勞之。商鞅之出也,後車載甲,多力而駢脅者驂乘,持矛而操闒戟者,旁車而趨,推此而凡事之徒恃力,又可知矣。其所治國,只以嚴酷之刑,殺人如麻,故民皆畏死,不敢犯法也,非以仁德,感化人心,刑期無刑,辟以止辟也,其何能得民之心乎?上曰,下番讀之。承臯讀,仍釋義奏曰,得人者,仁德洽人,得其願戴之心也,失人者,嚴刻制人,失其樂生之意也。心若願戴,則親愛之誠自生,而向我之志篤,福利日長,故曰興也,意失樂生,則愁怨之言,益出而懟我之心深,災害時至,故曰崩也。蓋得人以仁,仁是恩澤也,失人以刑,刑是殘傷也。是以能推恩,足以保四海,不修德,舟中皆敵國,仁義刑法之不同,有如是也。上曰,參贊官讀之。錫元讀,仍奏曰,今日文義,上下番儒臣,已備陳之,臣無容更加敷演矣。上曰,閣臣讀之。世用讀,仍釋義奏曰,五羖大夫與商鞅,其用覇道一也,而行之者有異。百里奚躬行勤勞,故及其死也,男女童子,無不流涕,商鞅以刑法,威脅百姓,故雖有疆秦之功,竟不善終,以此兩者觀之,其優劣,不啻天淵矣。是以聖人,則殺一不辜而有天下,不爲也。上掩卷。仍命退諸臣,以次退出。
上在昌德宮。停常參·經筵。張龍逵啓曰,大司憲黃浩民在外,執義孫相馹,掌令閔羲軾·愼在寬,持平李道南·崔國鎭牌不進,監察茶時之意,敢啓。傳曰,知道。金世鎬啓曰,左副承旨金元性,今日不爲仕進,卽爲牌招,何如?以大司諫朴瑄壽,司諫李赫準,獻納李敎鉉,正言金錫輔,執義孫相馹,掌令閔羲軾·愼在寬,持平李道南·崔國鎭,牌不進罷職傳旨,傳于張龍逵曰,只推。傳于大臣政府堂上引見。傳于張龍逵曰,卽見全羅監司狀啓,則配囚之中路逃躱,甚至有失律之患,挽近以來,似此謬習之一切操飭,亦旣屢矣。宜其法綱漸立,而又有此無前變怪,誠極駭惋,寧欲無言。所謂恩津首刑吏之僞造公文,㺵蔽官家,押去鎭校之不能檢束,任其逃失,俱係罔赦,不可輕勘。李羲寅·張有性,竝自營庭,限死嚴刑三次,絶島定配,在逃罪人劉命律,自秋曹嚴關,行會於左右捕廳及四道八都,期於跟捉,卽速施律。且以該倅言之,雖極慵愚,見瞞於下輩者,豈若是太甚乎?固當重勘而但其時,赴任屬耳,未及周察,容有參恕,姑令戴罪行公,而復若有所失,則難免前罪俱勘,以此知悉。傳于張龍逵曰,京兆堂上許遞,政官牌招開政。傳于張龍逵曰,在外知敦寧與金吾堂上·刑曹參議,竝許遞,今日政差出。尹秉鼎,以吏曹言啓曰,繕工監假監役官李顯昌,以其身病,呈狀乞遞,改差,何如?傳曰,允。有政。吏批,判書洪鍾序進,參判金壽鉉,參議李鍾淳竝牌不進,右承旨尹秉鼎進。啓曰,玉堂闕員,今當差出,而擬望之人乏少,外任竝擬,何如?傳曰,允。以鄭顯裕·呂圭益爲副校理,李䆃重爲知敦寧,徐憲淳爲判尹,徐相鼎爲左尹,李正鉉爲右尹,洪祐健爲同敦寧,李喬翼爲刑曹參議,李容鉉爲同義禁,任永準爲假監役。兵批,兼判書金炳冀病,參判沈膺泰病,參議宋謙洙入直進,參知丁昌夾病,同副承旨張龍逵進。大護軍姜時永·金應均,護軍鄭健朝·嚴錫鼎·兪鎭五,副護軍李京鎬·徐臣輔·趙寅燮,副司直金奎弘·李冕光以上,竝單付,江華中軍李志鼎,限一年仍任事承傳。吏曹再政。宋來熙爲工曹判書,左尹單李正鉉,右尹單徐相鼎,學正單高景晙。吏批,三政。兼祭酒單宋來熙。以吏曹參議李鍾淳牌不進罷職傳旨,傳于尹秉鼎曰,只推。傳于尹秉鼎曰,發遣吏郞,諸執事淸齋與否,摘奸以來。尹秉鼎,以議政府言啓曰,卽見慶尙監司李參鉉所報,則以爲釜山各年僉使,所負錢蕩減中,移貿條一千三百八十三石零,見在於該鎭,穀摠竝入于壬戌定摠者也。元摠見縮給代不足之耗,勢將充報然後,可以排用。且柴炭錢蕩減,爲八千三百餘兩,而此係邊門重需,無所區處,竝從長劃下爲辭矣。移貿係是特蕩,則給代一款,惟當自本道,推移變通,初非仰煩朝家之事,至於柴炭入給條八千餘兩,不可不某樣區劃。就道內穀簿中,可以排比處,使之從長登聞後,稟處事,行會,何如?傳曰,允。又以議政府言啓曰,頃伏承慈敎,外邑吏逋,窮査登聞之意,行會各道矣。卽見慶尙監司李參鉉狀啓,則以爲千石以上逋七名,或身故逃亡,無所指徵,八百石至二百石逋三十四名,卽流來舊逋,而百石以下,煩不枚擧,竝囚各邑,以待處分,而各邑鎭驛之半載査逋,無一石所捧,且逃亡者一不跟捕,不可無警,而許多守宰之一時請罪,亦涉難愼,竝請令廟堂,稟處矣。近來千石以上之斷以一律,千石以下之施以次律,揆諸皇律四百貫之文,則殊非法義,特紀綱廢頹,穿穴積久,誅不勝數而然耳。決不可千石以上之有逃有死,使八百石以上,生存人倖逭而巧漏,仁同下吏金仲五捉上巡營,知禮下吏文斯大捉送右兵營,倂梟首警衆。千石·八百石以上逃躱人,令各鎭營,刻期督捕,次第施律。七百石·六百石·五百石·四百石以上人,竝嚴刑遠配,三百石以下,嚴刑定配,二百石以下,令道臣,從重酌處。特旨行査之下,拖度幾朔,畢竟以逃故二字,爲究竟法,萬萬駭然。各該守令,姑先施以緘辭推考之典,何如?傳曰,允。又以議政府言啓曰,卽見江原監司朴承輝所報,則枚擧歙谷縣令金明覺牒呈,以爲昔在萬曆丙申,革罷本縣,嵋山十八里屬之通川,鶴浦三十里屬之安邊矣。越三年戊戌,更爲復邑之時,只還通川所屬之界,而安邊所附三十里,不得推還。歙民前後訟冤,終無決處,而鶴浦之爲歙谷舊界,輿覽·邑誌·繡單·道啓,瞭如指掌。且該縣至殘小局,無望成邑,目下存保之計,惟是復疆一條爲辭矣。疆界之有沿有革,惟當論其時事勢之如何耳。今此歙谷革邑時,兩面之分屬他邑,事勢之固然,而不幾年復邑時,鶴浦之仍屬安邊,其時事勢之所以然,誠有未可知者矣。分土還土,旣係審愼,且近三百年以前之事也,不可造次決定。關問關北道臣後稟處,如有可考文蹟,一一收上之意,一體行關於兩道道臣,何如?傳曰,允。又以承文院都提調意啓曰,院製述官趙明植有頉代,吏文學官安橓陞付,吏文學官有闕代,幼學趙昌鎬差下,使之付軍職,冠帶常仕,何如?傳曰,允。張龍逵,以訓鍊都監言啓曰,本局千摠尹喜秀,身病猝重,勢難察任,〈改差〉,何如?傳曰,允。同敦寧兪鎭五疏曰,伏以臣於日昨,伏奉除旨,以臣爲同知敦寧府事者,感恩怵義,粗伸叨謝之忱,而第念臣本無敦寧,揆以公格,在所當遞,玆敢短章陳籲。伏乞聖明,仰稟東朝,亟命攸司,照例遞改,千萬幸甚。臣無任云云。答曰,省疏具悉。所請依施。全羅監司趙在應疏曰,伏以臣移叨藩寄,行將辭陞矣。臣之父母墳山,在於京畿坡州麻田等地,而省掃久曠,旣切霜露之感,祿養莫逮,冞增風樹之慟,今當遠離,情私難抑,玆敢短章仰籲。伏乞聖明,仰稟東朝,特許臣朅來之暇,俾遂至懇,不勝幸甚。臣無任云云。答曰,省疏具悉。卿其往省焉。
乙丑五月二十六日辰時,上御熙政堂。大王大妃殿垂簾,大臣政府堂上引見入侍時,都承旨金世鎬,記事官權好淵,事變假注書金尙萊,記注官任膺模,別兼春秋趙定燮,領議政趙斗淳,左議政金炳學,行左贊成金炳冀,右贊成鄭基世,行左參贊李宜翼,行刑曹判書李圭徹,行知中樞府事李景純,行大護軍許棨·金炳雲·南秉吉,吏曹判書洪鍾序,行大護軍徐衡淳·趙獻永,禮曹判書朴珪壽,行護軍李顯稷·林肯洙,宗正卿李景夏·李周喆,行護軍韓啓源·李興敏,宗正卿李載元,校理任孝直,以次進伏訖。上曰,史官分左右。斗淳進前奏曰,天時漸熱,聖體,若何?上曰,一樣矣。斗淳曰,寢睡·水刺之節,何如?上曰,一樣矣。斗淳曰,大王大妃殿,氣候,何如?上曰,一樣矣。斗淳曰,王大妃殿,氣候,何如?上曰,一樣矣。斗淳曰,大妃殿氣候,何如?上曰,一樣矣。大王大妃殿曰,次對爲之。斗淳啓曰,法宮經始,已閱月矣。役之大者,卽事之大者也,重民力謹土功,春秋告誡丁寧。殿下以今日堂構,有丕責於聖躬,恒慥慥焉,堂陛嚴而已,勿求侈大,垣墉完而已,勿求炫耀茅茨土階,用比先王之觀,而上自服御膳需,下至朝廷,不急之費,克節克愼,約一分有一分之益,是其爲迓申休,而答子來之心也。營洛之時,周·召所以惓惓於其君者,不出於諴小民祈永命。臣則曰今玆之役,比營洛,設有大小之別,以時與力言之,無差殊耳。況諴小祈永,初無今昔之殊,而節用以愛吾民,爲雖舊維新之大本也。蘄幸禱祝之忱,有不能自己者,伏乞常留聖念焉。上曰,所陳切切甚好,當體念矣。出擧條斗淳又啓曰,景福宮方張營建,而際此議政府重新矣。今之禮曹,卽國初三軍府,而與政府對峙者,以其爲一國政令所出,文事與武備而然也。五衛舊制,雖不可遽復,以訓局新營·南營·馬兵所及五營晝仕之所,合設於今禮曹,而曰三軍府。禮曹則移設於漢城府,漢城府,則移設於訓局新營,使六部列於象魏左右,一遵古規,外他如各司直房,房多少變通之事,使之從便經紀爲好,故仰達矣。大王大妃殿答曰,依爲之。出擧條斗淳又啓曰,大役經始之後,防民畿民,以及駕海漕卒,近城僧徒之樂赴歡趨,惟恐或後者,非有他也。垂三百年舊址之重闢,大有以聳動群心而然矣。至於隨力出義,許其補助,此非朝家勒徵强督,則就其所納,最多數者,別有示意之擧,其視古者納粟補官之政,尤爲有據,故仰達矣。大王大妃殿答曰,依爲之。出擧條大王大妃殿曰,如此民心,何以示意?惟在朝廷,輔導我聖上,全保我赤子,勿使入於塗炭,皆是朝廷之責也。各別示意,無至失信之地,可也。赴役坊民之加資示意,向以政府草記,有所防之矣,伊後又有樂赴之多,而其中又有嘉尙者云,亦可無示意?此則擇其嘉尙者,議定于大院君,從便示意,可也。斗淳啓曰,當此講筵日開之時,身帶講官之銜者,不宜許久在外,戶曹參判金永爵,令政院嚴飭上來,何如?大王大妃殿答曰,依爲之。出榻敎斗淳啓曰,臣之復此冒膺,誠有靦矣。上下相持,事體轉自悶悚,雖不敢不以趨奏爲恭,而才與識竝置勿論,只是精力銷耗,十顚九錯,甚則到手上緊事務,全然遺落,幾乎做出大狼狽者屢矣。以百責委輸之地,爲一切瘝曠之所,理勢之說不去矣,强勉之行不得矣。況障瞀之眊矂,步履之蹣跚,日甚一日,無望陳就之爲匪今而已乎?一身之去,爲一國之幸,卽區區刳瀝之血懇也。千萬伏祝。大王大妃殿答曰,屢次請遞,故其在禮遇,不得已暫爲許副,目下國役方張,嘉禮又在明年,此時元輔之任,豈可暫曠?勿復辭免焉。出擧條炳學啓曰,今之論時弊者,必曰財用可節也,紀綱可立也,爵賞可愼也,刑獄可平也,貪墨可懲也,奢侈可禁也,此固理到之言,而臣則猶以爲外也末也。夫人主一心,萬化之源,殿下之心一正,則百官萬民,罔敢不正,桴捷之應,草偃之風,必底乎從欲而治,不勉而得。若其正心之本,典學是耳,程明道之言曰,君道在乎稽古正學,而趨道之正,在乎君志先定。此所以聖主哲辟,治法政謨,皆從典學中做出來,未有不學而能致治者也。今殿下念終始典于學,日躋之敬,時敏之懋,克臻緝熙光明之域,存諸心發於事者,一出於正,則何憂乎時弊之可矯可救乎?況我慈聖殿下,所勉誨我聖上,期望我聖上者,惟聖學將就也。今日聖學勤,則慈志悅,明日聖學不勤,則慈志憂,以殿下根天之孝,孳孳勤學,仰貽慈聖悅豫之心者,豈啻如千乘之奉,三朝之養而已乎?此所謂養志之孝,伏願懋哉懋哉。上曰,所陳切切甚好,當體念矣。出擧條炳學啓曰,列聖誌狀,每於實錄告成後,同爲奉安於史庫矣。仁陵遷奉誌狀,純元王后誌狀,綏陵遷奉誌狀,景陵追上尊號誌狀,孝顯王后追上徽號尊號誌狀,睿陵誌狀,令內閣擇日奉印,亦爲合附於列聖誌狀,卽典式也,故敢達矣。大王大妃殿答曰,依爲之。出擧條大王大妃殿曰,大臣就座。世鎬曰,諸宰奏事。炳冀等曰,無所奏矣。世鎬曰,玉堂所懷奏之。孝直曰,臣以無似,屢登講席,伏覩我殿下臨筵問難,逈出尋常,天顔溫粹,酬酌如響,臣固欽仰攢誦之不暇。第伏念爲學過時,則勤苦難成,聖學不及今長進,則不無過時之慮矣。昔宋臣范祖禹告于哲宗曰,陛下今日之學與不學,係他日治亂,且凡人之進學,莫不於少時,今聖質日長,數年之後,恐不得如今日之專,竊爲陛下惜也。臣亦爲殿下惜此日也。夫讀書之法,必須專心熟讀,心不專,則有視而不見之弊,而無領會融貫之效,讀之不熟,則多句讀生澁之病,而少溫繹浹洽之味。故孟子曰,學問之道無他,求放心而已矣,孔子曰,學而時習之,不亦悅乎。凡此勸勉日陳之說,初無新奇可悅者,雖若常談死法,而朱子謂死法眞是活法,常談自有妙理。伏願殿下,其勿以常談死法而忽之也。其繼自今,無時間斷,益勉勤孜之工,亟臻光明之域,是所顒望也。上曰,所陳甚好,當體念矣。出擧條世鎬曰,賓對不參兩司諸臺,竝推考事云云。大王大妃殿答曰,依爲之。出榻敎大王大妃殿,命大臣先退。仍命史官就座。又命退諸臣,以次退出。
乙丑五月二十六日巳時,上御觀物軒。勸講入侍時,講官鄭基世,參贊官尹秉鼎,檢討官李承臯,記事官沈相穆,記注官任膺模,別兼春秋趙定燮,各持通鑑第一卷,以次進伏訖。上曰,史官分左右。上讀前受音一遍訖。基世讀自君之危,止仁義而已矣,仍釋義訖。上讀十遍,加讀一遍訖。上曰,魏惠王之見孟子也,先以利吾國爲問者,以孟子亦如商鞅而然乎?基世曰,聖敎誠然矣。此是戰國之時也,王道不行,惟知有利,不知有仁義。孟子之對梁王曰,何必曰利,亦有仁義而已云者,卽遏人欲存天理,救當時流弊之極,而程子曰,君子未嘗不欲利,蓋仁義亦所以利之也。梁王之問利,卽謂如商鞅富國强兵之利,而其所以利之者,適足以害之,誠以惟己是循,專以利爲心故也。孟子所言仁義,則行仁施義,一國興化,親上事長,德敎隆洽,堯·舜之治,亦可以致之,則其爲利,豈不大哉?此則仁義之利而不求利,而利自至者也。承臯曰,趙良之言,深中商鞅之病,可謂頂針,而商鞅之問,非問過失,欲顯能,趙良之答,非欲稱譽,陳其過,故咈於心而不從,若使商鞅早聽其言,則庶幾免禍矣。豈獨一商鞅爲然?處帝王之位,樂聞直言,從諫弗咈,包弘開納,則政治得中,太平可期。伏願此等處,尤加澄省焉。秉鼎曰,利之爲義,有公私之分焉。出於天理而與民共利,則是乃天下之公也,出於人欲而專事利己,則是乃一己之私也。魏惠之問,非公伊私,故孟子之答,所以如此,而格其非心也。上捲卷,仍命史官就座。又命退諸臣,以次退出。
上在昌德宮。停常參·經筵。張龍逵,以都摠〈府〉言啓曰,今日入直,內三廳武兼禁軍及軍兵等,中日習射技放,請出標信。傳曰,知道。張龍逵啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。尹秉鼎啓曰,右副承旨曺錫元,今日不爲仕進,卽爲牌招,何如?傳曰,允。傳于尹秉鼎曰,禮房承旨,馳詣受香諸處,奉審摘奸以來。注書權好淵病代,以李裕承爲假注書。持平崔國鎭啓曰,臣言議風栽,本不合於淸朝耳目之任,而持憲除旨,忽下於千萬夢想之外,臣感恩怵義,雖不得不張皇出肅,粗伸叨謝之忱,而第臣於本府,已經掌憲,揆以公格,在所當遞,請命遞斥臣職。答曰,依啓。以大司諫朴瑄壽,司諫李赫準,獻納李敎鉉,正言金錫輔,執義孫相馹,掌令閔羲軾,持平李道南,牌不進罷職傳旨,傳于張龍逵曰,只推。以右承旨曺錫元牌不進罷職傳旨,傳于尹秉鼎曰,只推。尹秉鼎,以弘文館言啓曰,新除授副校理鄭顯裕·呂圭益,竝卽牌招察任,何如?傳曰,允。以副校理呂圭益牌不進罷職傳旨,傳于尹秉鼎曰,只推。尹秉鼎,以議政府言啓曰,頃因成命,華城接界平澤泥生處,還屬平澤矣。卽見水原留守趙得林所報,則以爲見今農節方張,畦塍相混,姑待秋成,踏量定界爲辭矣。成命之下,未卽擧行,雖甚悚悶,而農時之無以踏量,事勢誠然,待秋成,斯速擧行之意,行會,〈何如?〉傳曰,允。張龍逵,以義禁府言啓曰,因全羅監司鄭健朝啓本,恩津縣監李升翼罪狀,令攸司稟處事,啓下,而傳敎內,該倅赴任屬耳,未及周察,容有參恕,姑令戴罪行公事,命下矣。謹依傳敎,李升翼罪狀,參恕之意,敢啓。傳曰,知道。同敦寧洪祐健疏曰,伏以臣本月二十六日,伏奉除旨,以臣爲同知敦寧府事者,固當竭蹶趨膺之不暇,而第臣本無敦寧,揆以格例,在所當遞,玆敢忙陳短章,仰瀆崇嚴。伏乞聖慈,俯垂鑑諒,仰稟東朝,亟遞臣職,以存公格,以安私分,千萬幸甚。臣無任云云。答曰,省疏具悉。所請依施。掌令愼在寬疏曰,伏以臣生長草野,資質庸愚,見識空疎,粗業經工,濫叨科第,厚蒙大行朝拂拭之恩。釋褐未幾年,陞授六品,寵以臺職,孝理體下,資及老父,闔門感惶,措躬無地。未遂涓埃之報,徒切蓐蟻之忱,昊天降割,仙馭上賓,日月迅駛,練期奄經,攀號冤慕,去益靡逮。而惟我殿下,以龍潛之德,沖年御位,恭紹丕曆,慈聖殿下,夙夜簾帷,孜孜憂勤,宗社靈長之托,民庶付畀之重,積慶攸餘,無疆休恤,凡在臣僚,莫不輔導率化,以對揚我聖明一初淸明之治。而如臣無似,亦一造化中物也,職在言責,不容泯默,敢控愚衷,仰瀆崇嚴。伏願殿下,勿以人微而廢言,小垂察焉。臣伏見月初進講通鑑筵敎下者,有曰今日廷臣,盡爲逆耳之言則好矣,又曰予之所望,則朝廷皆爲爭臣,又敎曰正心出治,大哉王言,一哉王心。殿下此言,實國家生靈之福也,擴而充之,則二帝三王之治可期,而都兪吁咈之盛,復覩於今日矣,雙擎奉讀,伏不勝欽仰萬萬。況今悠悠萬事,無過於聖德成就,使臣不言則已,言之則豈有先於聖德成就乎?謹以一綱四目之說,條列而敷陳焉。所謂一綱者,卽勤聖學是也,而至於恢聽納·立紀綱·節財用·恤民隱,此四者,乃勤學之效,而制治之具也。綱不立則目無所施,學不勤則治無所措,審其本末,察其先後,循循乎其有序然後,方可以有爲也。臣請先論勤聖學,而次及於四目。蓋帝王之學,雖與韋布不同,若其致知以明之,力行而實之,知行兩端,相爲終始則一而已。然致知之道,非但於字句之間,文義之末,誦讀訓詁而已。必先精察於體用之理,又當融會於問辨之際,而雖在燕居之時,恒若師保之在座,敬穆宸襟,潛心玩味,探聖賢之奥旨,論古今之得失。於其言之善者,則若其有之,期欲其效則之,於其言之不善者,則如惡惡臭,思所以懲創之,知一字則行一字,得一句則踐一句。一念在玆,無少間斷,習與知長,化與心成,則自無杆格不勝之患,而聖學之緝熙光明,可指日而待矣。天下之事,無一不本於人主之一心一德,而萬機所莅,百責攸萃,持心秉德之難,百倍於凡人,而所以操存進爲之方,莫先於爲學。故孟子曰,學問之道無他,求其放心而已,傅說曰,念終始典于學,厥德修罔覺,此莫非古人臣格言至論,而後世人主之所當服膺而勿失也。顧今在朝經幄之臣,非不濟濟,而林下窮經讀書,老成碩德之士,別選輔導之任,專委啓沃之責,簡其禮貌,致其誠敬,使之朝夕納誨,而最先得力,莫如六經史乘,而聖賢格致之工,古今治亂興廢之蹟,無不備載,後學之柯則也,前代之龜鑑也。熟讀詳味,優遊厭飫,以正本源,以明治道焉。其目有四,何以爲之恢聽納也。堯·舜之所以爲堯·舜者,一言蔽曰,闢門達聰,嘉言罔伏也,禹·湯之所以爲禹·湯者,亦不外於聞善拜昌,從諫弗咈也。且漢武之庸主也,而聞汲黯內多欲之言,不以爲罪,則後世稱之英傑,漢成之委靡也,致朱雲檻折之爭,因輯旌之,則後世詡以雅量,故人君聰明不足貴,才藝不足論。夫察納天下之聰明,皆爲己之聰明,收拾天下之才藝,皆爲己之才藝,可以聖·可以賢·可以治世·可以安民。伏願殿下,念玆在玆,俾諫諍,盡言無隱。何以謂之立紀綱也?詩曰,勉勉我王,綱紀四方,韓愈之言曰,善計天下者,察其紀綱。夫紀綱者,人主之權柄也,王府之關和也。自古以來,何嘗有紀綱之理,而亂不理而治者乎?伊來恬嬉成習,而百僚瘝隳,禁綱解弛,而庶事叢脞。內而各司,外而列邑,專事姑息之彌縫,了無經法之顧忌,士無拘檢,民沒廉恥。是故仁君,導德制禮,以明其道,信賞必罰,以行其政,以之正朝廷·正百官·正萬民,則表端影直,風行草偃,自有不期然而然矣。伏願殿下,之綱之紀,以懲其無忌憚之習焉。何以謂之節財用也?易節繇曰,節以制度,不傷財不害民。論語曰,節用而愛民,夫節用之於國,關係重矣。無財不可以爲國,不節不可以有財,而崇節儉然後,可以祛奢侈,祛奢侈然後,亦可以足財用,而夫服食·器用·輿馬·聲色,何莫非日用之尾閭,而擧世靡靡,窮奢極侈,上下無分,貴賤無等。庶人孽妾,得爲后飾,倡優下賤,得爲帝服,此時爲近之,若此不已,財安得不匱,民安得不困?是故衛君之大布大帛,以致中興之業,唐帝之命焚錦繡,亦有尙儉之治。伏願殿下,躬先節儉,以興上行下效之化焉。何以謂之恤民殷也?召公之戒成王曰,以鍼小民,爲祈天命之本,古訓曰,思一國有飢寒者,則曰厥愆予之愆。夫民者,有國之根本,未有民安,而國不安者也,未有民足,而國不足者也,可近而不可下,可愛而亦可畏也。記曰,國無九年之蓄曰不足,無六年之蓄曰急,無三年之蓄,曰國非其國。伊來年穀,不至餞荒,非有水旱疾疫之災,而公私無蓄積,供煩役重,民生之困瘁已極。究厥所由,則何莫非尙奢尙侈之所致,而貪官汚吏,舞弄虐斂,千弊百瘼,指不勝摟。是故賢君,愼擇守令,以明黜陟,頻命繡斧,以察幽隱。伏願殿下,垂明察之知,推如傷之恩焉。凡此四者,無往非學問上做出來,則臣非敢曰爭臣,將以正心出治,所以仰望於殿下者也。事在目下,不能自已,玆以尾附焉。竊伏見去晦司謁下敎曰,多民之雜鬧於闕外咫尺之地,極爲可駭。雖赴役歸路,役所則自役所,闕外則自闕外。況此遏察之時,民情豈容若是無嚴乎?該洞頭民三所任,捉入內兵曹,嚴飭放送。恭惟邦命維新,舊闕重建,上以承列聖朝未遑之意,下以副卿士民僉同之謀,卜日經始,庶民之趨事,不啻若靈臺之子來。顧其愛戴之誠,勸樂之意,則雖極嘉尙,而敎下之後,蚩蠢之氓,不知止戢,歌舞之喧嘩,服飾之朱綠,萬不當於縞素之世,而況金剛山之模像,八仙女之遊戲,何關於赴役,何益於董工?築室之鼓鼛,擧木之呼邪,由來古俗,容或無怪,而奈之何不惜重貨,奇技怪巧,彌滿街衢,傷風敗俗,至此之極?物聚則亂,人衆則爭,理勢然也,而往往有毆打生梗之弊,聽聞駭愕。若使此輩,任其所爲,不知畏法,則其弊有不可勝言者矣。伏乞殿下,仰稟東朝,恩威竝施,一以勸子來趨事之意,一以懲冒法慢令之罪焉。臣無任云云。省疏具悉。所陳切實,當體念,而尾附事,此時此習,果係乖當,已有嚴飭禁防,未知近日街巷,依前作戲。其在科憲之地,亦足以自下用禁,何至有疏陳之擧乎?
乙丑五月二十七日辰時,上御觀物軒。勸講入侍時,講官金學性,參贊官金元性,侍讀官南商龍,記事官沈相穆,記注官宋宅薰,別兼春秋趙定燮,各持通鑑第一卷,以次進伏訖。上曰,史官分左右。上讀前受音一遍訖。學性讀,自初孟子師子思,止此皆利之大者也。仍釋義訖曰,思·孟之問答,中庸·孟子及戰國策,馬史等書,皆不載,司馬溫公,獨載之於資治通鑑。故節要亦有之,而朱子綱目,則不載此言,未知溫公則徵實於何書也。且孟子之師子思,亦未知見於何書。史記列傳,則曰受業於子思之門人,此在於孟子首卷集註序說矣。上命授書算于學性,上讀新受音十遍訖,學性還納書算。上曰,子思曰先利之,孟子曰何必曰利者,何也?學性曰,子思之言,利仁義之利也,梁惠之問,利功利之利也。孟子仁義之對,與子思先利之言,其義一,而隨其所與言之人而不同也。蓋一利字,有二義焉。先利之利,與天道利貞,夫子罕言利之利,同一義也,利吾國之利,與小人喩於利,放於利之利,同一義也。上曰,孟子不親受業於子思云者,何也?學性曰,年代差池,無以受業矣。上曰,上不仁,則下不得其所者,何謂也?學性曰,人君行仁政,則在下之民,安其所,若不仁,則其勢無以得安其所也。仍奏文義曰,利者民生所不可無者,故乾之四德曰利,書之三事曰利。但物我相較,欲求利己者,人欲之私也,惟循仁義,而不謀其利者,天理之公也。魏王所問,卽人欲之利己也,子思之言,卽仁義之利人也。人君躬行仁義,其下化之,則利莫大矣,不求利,而利自至焉。上之人求利,而下之人亦求利,卽所謂上下交征,求利未得,而反受其害。孟子言仁義,不言利者,所以救當時尙利己之弊,勸人君行利物之政,此聖賢之心也。商龍曰,子思先利之利,卽仁義之利也,魏惠王利吾國之利,卽功利之利也。若以仁義之利,問於孟子,則當告以仁義之利矣,只說功利之利,而不及仁義之利,此其魏惠王學問未洽之致也。蓋帝王務本於學問,則仁義之利,功利之利,誠不難辨矣。元性曰,戰國之君,專以富國强兵,攻城略地爲利,此出於人欲之私也,仁者之政,乃以行義而民安,行仁而俗美爲利,此出於天理之公也。孟子言仁義,而其利大矣,魏惠好利,而其害甚矣,仁慾之間,利害懸殊矣。上曰,史官就座。仍命退諸臣,以次退出。
乙丑五月二十七日酉時,上御觀物軒。召對入侍時,參贊官張龍逵,檢校待敎鄭範朝,侍讀官鄭顯裕,檢討官李應夏,記事官沈相穆,記注官宋宅薰,別兼春秋趙定燮,各持通鑑第一卷,以次進伏訖。上曰,史官分左右。上開卷,仍命授書算于顯裕。上讀自初孟子師子思,止利之大者也,仍讀十遍訖,顯裕還納書算。上曰,上番讀之。顯裕讀奏訖。上曰,文義奏之。顯裕曰,梁王所問,利吾國者,利己之利也,子思所言,先利之者,利物之利也。凡事若專爲利己,而不思所以利物,則事不合義,必害於仁,故君子之敎民,必先之以仁義,以行利物之事,而利物乃所以利己也。仁以恤民,則下必各得其所,義以制事,則下必不敢爲詐,仁義之爲利,若是其大矣。上曰,下番讀之。應夏讀奏訖。上曰,文義奏之。應夏曰,仁義卽人所稟賦而爲性者,故小學曰,仁義禮智,人性之綱。在上之人,推此仁義之性,施諸治國之道,則下必得所去詐,仁義之利固大矣,故子思之敎孟子,以先利之爲答也。上曰,參贊官讀之。龍逵曰,召對時,亦爲釋義爲好,故敢達矣。上曰,玉堂讀奏文義,不必更爲釋義,參贊官·閣臣,則釋義,可也。龍逵讀奏釋義,仍奏文義曰,惠王之利吾國,卽富國强兵之術也,故孟子答之以仁義,仁義者孝悌忠信之謂也,二帝三王之道也。孟子之問子思,子思答之以先利之,蓋孟子之意,己知二帝三王之道故也。孟子·子思之言一也,而隨其地而異答之也。上曰,前註又釋義。龍逵釋義訖。上曰,閣臣讀之。範朝讀奏釋義,仍奏文義曰,孟子之對梁王,不言利,子思之對孟子,而言利者,可見其聖人之微旨矣。當此之時,秦用商鞅,楚用吳起,皆以攻伐爲先,富强爲務,惟利是求,而不知有仁義。故孟子之不言利者,卽拔本塞源,救其時弊之意也。子思之言利者,其利非利欲之利也,卽行仁居義,事功之有效益之意也,兩聖所對,言則殊,而旨則同矣。顯裕曰,讀書之法,貴在專心領會,凡於句讀之間,必潛思旨意,深玩意味,徹上徹下,時復溫習,則文理自底貫通,讀法自無錯誤,講誦之際,因不覺手舞足蹈,而欲罷不能也,伏願體念焉。龍逵曰,臣本嶺外疎蹤,奏對之際,語音拙訥,似難採聽矣。臣先祖文康公臣張顯光,以山林宿望,屢被仁廟朝禮遇,頻侍講筵,讀至中庸鳶飛魚躍章,釋義以方言,仁廟嘉納之。以不改方言,見稱於當世君子,至今傳播於經筵古事,而朝野之所共知也。上曰,此固美事也。身爲嶺人則嶺言好耳,豈可以改言乎?上掩卷。仍敎曰,宮役役民之街巷遊戲,向有申飭於內兵曹,而尙此猶然,至有臺疏矣。顧今遏密之時,豈可如是乎?役所則固不可無以鼓助役之擧,而其外則何敢作遊戲之事乎?龍逵曰,舊闕重建,實出於數百年未遑之事,京外輿情,無不歡洽,故其赴役也,不啻若子來,而不知手舞足蹈也。鼛鼓不勝,築之登登,昔周盛時亦然也,至於街路雜戲,向旣有飭敎矣。不知不覺之民,亦不能家諭而戶說,故互相效嚬,莫之然而然矣。然而此由於興起赴役者,太和氣象矣。範朝曰,聖敎至當矣。法宮重建之役,大小群情,莫不歡欣,京外坊民,爭先赴役,是誠庶民子來,不日成之者也。向日動駕時,臨觀役民歡樂之狀矣,自其後至于今,役民之衆,多以至千萬計云,豈不盛矣乎?近日役民街巷遊戲之習,初出於樂赴忘勞,興氣助役之意,而轉至於專事遊戲之擧者,果爲乖當矣。鼛鼓不勝,卽自昔董工之具,則以鼓助力,可也,而其他遊戲之事,更爲措飭,則自當禁止矣。應夏曰,向者飭敎之後,役民之雜戲,稍可止息,而纔經幾日,又復如前,漸至太過矣。今此營建之役,寔盛擧也,億萬年無疆之休,實基於此,大小臣民,莫不歡欣慶忭。坊民之自願赴役者,日益盛多,豎旗標衆,擊鼓用力,手舞足蹈,自不覺其歡欣,以致街巷雜戲之無所不至。惟旗與鼓,則雖不可無,而雜戲之太過者,嚴加禁斷,則民雖至愚,自可止息矣。上曰,史官就座。仍命退諸臣,以次退出。
上在昌德宮。停常參·經筵。張龍逵啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。又啓曰,判尹徐憲淳,知敦寧李䆃重,除拜後過三日不爲出肅,竝依定式,推考警責,仍卽牌招察任,何如?傳曰,允。傳于張龍逵曰,臺諫竝許遞,政官牌招開政。傳于張龍逵曰,在外工曹判書·刑曹參議許遞,今日政差出。張龍逵啓曰,大司憲·執義,掌令二員,持平二員未差,監察茶時之意,敢啓。傳曰,知道。金元性,以弘文館言啓曰,副校理呂圭益,旣有只推之命,卽爲牌招察任,何如?傳曰,允。又以春秋館言啓曰,別兼春秋趙定燮,以訓鍊都監從事官,今日軍布上下時,晝仕出去之意,敢啓。傳曰,知道。傳于張龍逵曰,臺諫有闕之代,前望入之。臺諫前望入之,掌令愼在寬落點。金元性,以議政府言啓曰,夏至已屆,霈施尙靳,言念農功,甚涉渴悶,不可以念後一雨在屬耳,有所遲待。初次祈雨祭,不卜日虔誠設行事,知委儀曹,何如?傳曰,允。傳于金元性曰,卽見政府草記,則以一霈之尙閟,至有圭璧之請,爲民憧憧之念,固當如此矣。近日臺閣之言事,未始不嘉尙,而民事之最切至者,不少槪見,極爲慨然,此意知悉。禮曹,因議政府草記,祈雨祭不卜日設行事,啓下矣。初次祈雨祭,不卜日,來閏五月初一日,三角山·木覓山·漢江,依例遣堂下三品官,虔誠設行事知委,何如?啓。依所啓施行爲良如敎。大王大妃殿,傳于金元性曰,朔祭攝行磨鍊。注書沈相穆病代,以張原相爲假注書。金元性啓曰,吏曹判書洪鍾序,參判金壽鉉,參議李鍾淳,牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。又以吏曹言啓曰,繕工監假監役官任永準,以其身病,呈狀乞遞,改差,何如?傳曰,允。張龍逵,以兵曹言啓曰,同知中樞府事金德根·趙秉恒,內禁衛將趙文顯,五衛將梁斗煥·張鳳昊·金永璡·宋持和,文臣兼宣傳官呂圭益,俱以病難供職,呈狀乞遞,竝改差,何如?傳曰,允。有政。吏批,判書洪鍾序,參判金壽鉉,竝牌招不進,參議李鍾淳進,同副承旨張龍逵進。啓曰,判書洪鍾序,參判金壽鉉,竝牌招不進,小臣獨政未安,何以爲之?敢稟。傳曰,只出緊任。以吳取善爲大司憲,申直模爲大司諫,李基周爲執義,宋達仁爲司諫,姜鍵爲掌令,白鳳三·金斗淵爲持平,李錫宙爲獻納,柳駿好·金晉謨爲正言,任泰瑛爲工曹判書,南鍾順爲刑曹參議,祭酒單宋來熙。兵批,兼判書金炳冀病,參判沈膺泰入直進,參議宋謙洙病,參知丁昌夾病,左副承旨金元性進。護軍黃浩民·洪祐健,副護軍朴瑄壽·李喬翼,副司直孫相馹·李赫準·閔羲軾·崔國鎭·李道南·李敎鉉,副司果洪大鍾·金錫輔,副司猛趙昌鎬,以上竝單付。傳于金元性曰,見窠皆令差出。吏批,再政。以趙啓昇爲同敦寧,許徵爲假監役。傳于金元性曰,發遣吏郞,諸執事淸齋與否,摘奸以來。金元性啓曰,明日傳香,禮房承旨,當爲齋宿,右承旨尹秉鼎,所當牌招,而拘於廳規,不得請牌,何以爲之?敢稟。傳曰,牌招。又以吏曹言啓曰,宗廟朔祭大祝,前右通禮洪淳學,時無職名,令該曹,口傳付軍職,何如?傳曰,允。兵曹口傳政事,副司果單洪淳學。尹秉鼎,以禮曹言啓曰,卽接靈光幼學崔性謨所志,則以爲族弟重赫,嫡妾俱無子,以其同生弟邦赫第二子璨,欲爲繼後,兩家諸族,相議完定,而重赫夫妻,俱爲作故,拘於常規,不得循例禮斜,依定式草記,稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長崔性謨所訴,旣如此,崔邦赫第二子璨,立爲崔重赫之後,何如?傳曰,允。戶曹參判金永爵疏曰,伏以歸扐屆月,合朔隔日,仰惟宸孝攀慕,皇皇靡洎。比接邸報,伏聞殿角微涼,講筵日開,聖學懋緝熙之工,睿聰勤咨訪之益,蘄祝攢頌,有倍恒情。仍念臣於去歲,謬膺隆寄,保釐崧京,坐糜廩俸,毫無稱塞,夙宵兢懼,惟譴何是俟。止竟譯院論奏,獲被鐫削之典,職由臣性多闇滯,自速辜戾,國綱以之隳壞,朝體以之虧屑,愧悔交積,無容置辨,跧蟄省諐,庶圖息補之方。未幾而周廬持點,蕩敍遽下,間者敦府文苑,除旨聯翩,旋蒙鞶褫之恩,私心藉以少安,而講讀之任,訏謨之地,依舊冒玷,曠久虛縻,惶蹙靡屆,殆居銜結之先。乃於數昨,伏奉司農參佐之命,繼又大僚筵奏,敦飭備摯。臣愚不敢知,如臣釁㧨,何以徼此殊寵於聖明也?臣違遠文陛,屢更鑽燧,延英進對,邈若前塵,浪跡縱滯於江湖,魂夢常繞於觚稜,微丹寸炳,寤寐如結。惟我殿下,特紆簪履之眷,曲費鑪錘之化,期使臣,復廁於廈氈顧問之列,在今臣感鏤酬報之義,竭蹶向前,固宜不命其承,而捫心撫跡,莫由於咫尺移步之計者,蓋以廉防之罔或違越也。區區自劃,迷同守株,揆分揣情,諒非獲已,玆敢進伏郊坰,畢暴衷懇,冀賜鑑亮,仰稟簾帷,亟令選曹,刋名仕籍,俾得杜門冗散,依分棄置,以卒終始生成之澤焉。臣無任云云。答曰,省疏具悉。向來事,其是非得失之間,旣有自悟,則斯可已矣。更何必如是深引乎?爾其勿辭行公。
乙丑五月二十八日辰時,上御觀物軒。勸講入侍時,講官李㘾,參贊官金元性,侍讀官鄭顯裕,假注書李裕承,記注官宋宅薰,記事官安翊豐,各持通鑑第一卷,以次進伏訖。上曰,史官分左右。上開卷,仍讀前受音一遍訖。㘾讀自三十六年初,止亦莫如趙,仍釋義訖。上命授書算于㘾,上讀新受音十遍訖。㘾還納書算。上曰,以趙爲之蔽,何謂也?㘾曰,燕南有趙,與秦相距,燕不受害,則趙之於燕,猶藩蔽於南也。上曰,然則豈無前後左右乎?㘾曰,六國皆在山東,而秦國在於六國之西,則自有前後左右也。蘇秦,說秦以橫,遊燕以從,長於權變者,而列國之君,爲之用者,專事功利而已矣。時有孟子之聖,烏能用之乎?夫蘇秦之學,學於鬼谷,學則異端,其讀陰符,刺股成工,因以名顯諸侯,身佩六印,賴玆勤工之效也。向使蘇秦,學乎孟子之門,而移此之勤,則其工似不在於公孫丑之下也。其勤乎異端,可不惜哉?秦王之羽毛未成云者,猶能疾辨士而不用也,是知耕也有秋,織而卒歲,營室成制,亦必勤然後,得之者,則勤之一字,實是爲國爲家之先務也。上曰,却秦降秦,孰是,而後竟降秦耶?㘾曰,却秦·尊周,天下之大義,而哀彼六國,名雖合從而却秦,以利相爭,弱不勝强,畢竟降秦者,皆由於不知仁義之故也。孟子征利國危之訓,卽萬世之大戒也,魯仲連,蹈東海之說,眞天下士也。顯裕曰,蘇秦從約之說,卽合天下之異以爲同,聯六姓之疎以爲親,此是事之難成者也。當此之時,秦人有倂呑之勢,六國無備禦之策,則一時救急,似亦無過於合從。然而若使六國之君,苟能省刑罰·薄稅斂·行仁政·修忠信,以撻其堅甲利兵,則何患乎秦人富强之勢,而蘇秦之謀,徒能闔捭其說,啗之以利,特要取一身之富榮,而非眞爲六國深憂遠慮者。故未幾而從約皆解,是知權謀術數,固不足恃,而辯士從橫之事,非君子之所當取也。元性曰,蘇秦當七雄分爭之時,以三寸之舌,遊說諸侯者也。先說秦王,以兼六國之說,其說不入,則反說六國,以攻秦之術,此是辯士從橫之習,而只尙其權謀術數,初無出處之正,義理之明。故始雖大言,終於無成,爲橫議所敗,而六國所以竝於秦矣。上掩卷,仍命史官就座。又命退諸臣,以次退出。
上在昌德宮。停常參·經筵。藥房都提調趙斗淳,提調朴珪壽,副提調尹秉鼎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿,氣候,何如?大妃殿,氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。張龍逵啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵未肅拜,監察茶時之意,敢啓。傳曰,知道。尹秉鼎啓曰,左副承旨金元性,今日不爲仕進,卽爲牌招,何如?傳曰,允。又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。傳于尹秉鼎曰,禮房承旨,馳詣宗廟·景慕宮,奉審摘奸,仍詣受香諸處,奉審摘奸以來。以副校理呂圭益牌不進罷職傳旨,傳于張龍逵曰,只推。曺錫元,以議政府言啓曰,旱憂轉緊,雩禱伊始,此時曠官,委屬可憫,受由上京及未下直守令,竝令當日下送,何如?傳曰,允。又以弘文館言啓曰,副校理呂圭益,旣有只推之命,卽爲牌招察任,何如?傳曰,允。張龍逵,以義禁府言啓曰,刑曹參判李世輔,今方待命拿囚,而卿宰禁推,本府草記,待批下捧供,載在法典矣。李世輔係是卿宰,敢啓。傳曰,分揀卽爲牌招,如有違牌,勿爲呼望。張龍逵啓曰,刑曹參判李世輔,飭敎之下,謂有情勢,奉牌闕外,無意承膺,事體所在,誠極未安,推考,何如?傳曰,允。仍以前牌催促。又啓曰,刑曹參判李世輔,屢度飭敎之下,謂以情地,轉益惶蹙,席藁俟勘,連加催促,無意變動,事體所在,萬萬未安,從重推考,何如?傳曰,允。有何可引之義,而若是逡巡乎?更加嚴飭,使之肅命。又啓曰,刑曹參判李世輔,前後飭敎,不啻截嚴,今下辭旨,何等鄭重?謂以情地,去益惶蹙,一向奉牌,終不入來,事體道理,俱極未安,從重推考,何如?傳曰,允。招致啓版前,問啓以入。傳于張龍逵曰,問啓置之,肅單捧入。張龍逵啓曰,刑曹參判李世輔,問啓置之,肅單捧入事,命下,而不爲肅謝,直爲出去,事甚未安,推考,何如?傳曰,允。大王大妃殿,傳于張龍逵曰,刑曹參判事,其間屢度飭諭,披罄心曲,旣無餘藴,則當釋然犂然,趨承之不暇,而今此奉牌之擧,旣是料外。甚至於問啓之下,亦不膺命,豈有如許事體乎?萬萬慨然,萬萬未安,此等乖當之習,終不可曲恕。刑曹參判李世輔,畿沿投畀。傳于曺錫元曰,召對爲之。以左副承旨金元性牌不進罷職傳旨,傳于張龍逵曰,只推。以全羅監司鄭健朝狀啓,靈巖郡所安島,處在極南絶海之中,水路之要衝,海門之緊關,莫最於此。設鎭置將,恐合事宜,而事係官制,不敢擅便,令廟堂,稟知分付事,傳于曺錫元曰,所安島設鎭,非惟民願之的有可據,水路要衝之地,置此關防,實甚得宜,而但將卒料資,不可不預爲講究。該島所在,戶曹元帳付外,各處賜牌結數中,限百石劃付,以爲設鎭後執用,而俾海島殘氓,得以安集之地。以公忠監司申檍狀啓,忠州牧民家失火事,傳于曺錫元曰,聞甚矜惻,元恤典外,別加顧助,卽爲結構奠接之方,廟堂措辭,分付。以黃海監司洪淳穆狀啓,遂安郡民家失火事,傳曰,聞甚矜惻,元恤典外,別加顧助,卽爲結構奠接之方,廟堂措辭,分付。以江原監司朴承輝狀啓,原州牧民家失火事,傳于曺錫元曰,聞甚矜惻,元恤典外,別加顧助,結構奠接之方,廟堂措辭,分付。張龍逵,以吏曹言啓曰,因議政府草記,旱憂轉緊,雩禱伊始,此時曠官,委屬可悶,受由上京及未下直守令,竝令當日下送事,允下矣。自臣曹催捉,則受由上京守令徐經淳,富平府使鄭基年,安山郡守趙秉儉,麻田郡守鄭淵善,咸興判官趙雲兢,積城縣監趙雲柱,孟山縣監朴齊韺,俱以爲當日下去云。西原縣監金益鼎,以覲親事,時在京畿楊根地云,斯速還官之意,發關知委於該道道臣處,而未下直守令,海南縣監梁柱甲,安峽縣監洪秉瑋,俱以爲當日辭朝矣,敢啓。傳曰,知道。又以議政府言啓曰,以全羅前監司鄭健朝狀啓,靈巖郡所安島,處在極南絶海之中,水路之要衝,海門之緊關,莫最於此。設鎭置將,恐合事宜,而事係官制,不敢擅便,令廟堂,稟旨分付事,傳曰,所安島設鎭,非惟民願之的有可據,水路要衝之地,置此關防,實甚得宜,而但將卒料資,不可不預爲講究。該島所在,戶曹元帳付外,各處賜牌結數中,限百石劃付,以爲設鎭後排用,而俾海島殘氓,得以安集之地事,命下矣。海防要衝,設鎭管轄,道啓指陳,若是根據,鎭將以別將啓下,營校中自辟,依所請施之。廨舍及將卒糧料査徵錢,雖曰優可排比,更以賜牌結數中,限百石劃給,今此更張,爲島民存恤之政也,地方官及邑屬,討索誅求之弊,一切禁斷然後,始可爲先甲之令,而營校之力,若不能隨事防遏,則這這馳告監營,以待裁處,如或前顧後瞻,有所掩置,則該別將,直施編配之意,提飭,何如?傳曰,允。又以奎章閣言啓曰,明日卽奎章閣朔奉審日次,臣進詣擧行之意,敢啓。傳曰,知道。又以承文院都提調意啓曰,院吏文學官趙昌鎬有頉代,幼學蔡根永差下,使之付軍職,冠帶常仕,何如?傳曰,允。又以兵曹言啓曰,今五月各廳,堂下武臣朔試射,臣曹連因有故,不得爲之之意,敢啓。傳曰,知道。義禁府啓目粘連,公忠道丹陽郡,殿牌作變罪人池台榮亦,旣已按覈,旁照犯上不道律,依例令本道道臣近邑守令中,別定假都事,與地方官眼同,大會民人,卽其地不待時處斬之意,分付,何如?判付啓。依允。
乙丑五月二十九日辰時,上御觀物軒。藥房入診,勸講同爲入侍時,都提調趙斗淳,提調朴珪壽,右副承旨曺錫元,檢校待敎鄭範朝,假注書李裕承,記注官鮮于昇,別兼春秋趙康夏,領事趙斗淳,講官金永爵,參贊官張龍逵,檢討官李應夏,假注書張原相,記注官鮮于昇,別兼春秋趙康夏,各持通鑑第一卷,以次進伏。醫官李慶年·李章爀·李芝秀·李鎬冕,進伏楹外訖。上曰,史官分左右。斗淳曰,旱熱比甚,聖體,若何?上曰,一樣矣。斗淳曰,寢睡·水刺之節,何如?上曰,一樣矣。斗淳曰,大王大妃殿氣候,何如?上曰,一樣矣。斗淳曰,王大妃殿氣候,何如?上曰,一樣矣。斗淳曰,大妃殿氣候,何如?上曰,一樣矣。斗淳曰,夏至已過矣。上曰,夏至已過,尙此不雨,雩禱設行,不勝憧憧。東朝下敎,以日旱如此,民事可念,常宵旰憂憫矣。斗淳曰,果甚渴悶。且見錦伯狀啓,則又有雨雹,民事尤爲可憫。日前之雨,僅雖解渴,而亦未洽於耕種,尤不勝憧憧矣。上曰,雩祀方設,圭幣載擧,祭官淸齋,各別致誠,可也。斗淳曰,伏見昨夜傳敎下者,遇旱求助之聖念,不勝欽仰,而臣猥叨三事之列,其於民生急切之務,豈無可言者,而一切伈泄度日,此則臣之罪矣。上曰,醫官入診勿爲。斗淳曰,使之先退乎?上可之。慶年等以次退出。上曰,藥房先退,勸講爲之。上開卷,仍讀前受音一遍訖,永爵讀,自然而秦不敢伐趙者,止爲從親以擯秦,仍釋義訖。上命授書算于永爵,上讀十遍訖。永爵還納書算。上曰,此云從衡,則衡是割地,而降秦者乎?永爵曰,從則六國合縱而攻秦,衡則連橫而事秦者也。上曰,從是正道乎?永爵曰,蘇秦,權詐遊說之士也,其言則未嘗不切當。六國,苟能合從而擯秦,秦豈敢加兵於山東耶?上曰,莫若一韓·魏·齊·楚·燕·趙云者,是一統之謂耶?永爵曰,此六國一心之謂也。夫合從者蘇秦也,連衡者張儀也。若一韓·魏·齊·楚·燕·趙之心,則秦何以滅六國乎?未久從約解,而秦竟滅六國,古人之論曰,六國自滅六國,政謂此也。戰國時,朝晉暮楚之輩,何足責以臣節,而只以其身榮富爲心,不念國之被患,則乃忘國背君者也。應夏曰,秦及六國,專尙功利,不修仁義,故惟用儀·秦之謀,連橫合縱。然未幾而六國背約,秦亦不能久長,由此觀之,可修者仁義,而不可尙者功利也。以言齊·魏之君,則不能用孟子仁義之說,只信蘇秦功利之言,如此而欲王天下,其可得乎?蓋人君必欲行王道,當用經術之士,修仁義而已,不可使口辯之人,進之以功利也。斗淳曰,衡人者,卽張儀之稱,則蘇秦當爲從人也。龍逵曰,六國之時,蘇秦·張儀,迭相遊說,專事闔闢詭遇之術,徒昧正直中和之道,朝聚暮散,而斷不過營私肥己,欺國欺人,而要不出先利後義,此不足取信也。若其國有大患,身不爲憂者,卽縱橫之事也。臣之於國,旣委質爲臣,則憂樂焉與國同之,休戚焉與國共之。處廟堂之上,而憂其民,處江湖之間,而憂其君,進退皆憂然後,方可以盡臣道矣,備臣職矣。斗淳曰,以戰國時事勢言之,蘇秦之言,稍近理矣。若六國爲一,合爲從親,則秦豈敢恣肆於天下乎?永爵曰,儒臣仁義功利之說,切中窽啓。孟子曰,以齊王易於反手,蓋指此等處也。戰君之君,只以功利爲心,故竟爲秦之所滅也。上掩卷,仍命史官就座。又命退諸臣,以次退出。
乙丑五月二十九日酉時,上御觀物軒。召對入侍時,參贊官曺錫元,侍讀官鄭顯裕,檢討官李應夏,直閣李世用,假注書張原相,記注官宋宅薰,別兼春秋趙康夏,各持通鑑第一卷,以次進伏訖。上曰,史官分左右。上開卷,仍命授書算于顯裕,上讀自然而秦不敢伐趙者,止爲從親以擯秦,讀十遍訖。上曰,秦不敢伐趙者,何義也?應夏曰,夫趙之於秦,韓·魏在其間,燕·齊·楚在其左右,有唇齒之勢,所以秦之畏之也。上曰,苟使六國,一心合力,則秦不敢伐也。顯裕曰,聖敎切當矣。合從之說,雖是奇權捭闔之術,而苟使六國,合而不分,則雖以秦之强,何敢出函谷關耶?上曰,上番讀之。顯裕讀奏。上曰,釋義。顯裕釋義訖。上曰,下番讀之。應夏讀奏。上曰,釋義。應夏釋義〈訖〉。上曰,參贊官讀之。錫元讀奏。上曰,釋義。錫元釋義訖。上曰,閣臣讀之。世用讀奏。上曰,釋義。世用釋義訖。上曰,文義奏之。顯裕曰,君上之用人,必取忠信之士,臣下之進言,必陳仁義之道然後,風化大行,民國乂安。雖無山谿之險,兵甲之富,敵國不敢侵犯,天下可以統合,而惜乎戰國之時,君臣上下,專尙功利,孔聖忠信之敎,不得行道,孟子仁義之說,不能見用于斯時也。惟有蘇·張遊談之士,朝燕暮齊,變幻其說,合從連衡,成敗無常,蓋以利而相合者爲從也,以勢而相脅者爲衡也。六國如連鷄,必不能俱捿,則以利而合者,利盡則離也,秦國以餒虎,有無厭之欲,則以勢而脅者,勢去則絀也。然則天下之不可恃者,利與勢也。爲人君者,宜乎鑑戒於此,進用人才,必擇盡忠篤信之人,廣開言路,必取行仁居義之說,則堯·舜之治可做,殷周之盛可致也。應夏曰,擯者擯斥之謂也。秦以夷狄,用連橫之術,欲爲兼竝天下,故六國處於中國,以從親而擯斥之者也。從衡之道,雖皆出於功利,此是中國之擯夷狄者,則合從愈於連橫矣。縱橫云者,關東地從長,六國共居之,蘇秦相六國,令從親而擯秦,故曰合從,關西地橫,秦獨居之,張儀相秦,破關東從道,使連秦之橫,故曰連橫,此是先儒之論也。錫元曰,此是縱橫之術,亦是功利之說,而蓋合從六國之利也,連衡六國之害也。六國之君,初聞蘇秦之說而合從,復惑張儀之計而連衡,其無明斷,可知也。秦雖無道,穆公得百里而成覇業,孝公任商鞅而遂富强,其得失興敗,亦有可觀也。世用曰,文義,儒臣·參贊官,備盡無藴,而此時周室衰微,諸侯富强,不知尊周之爲大,徒以功利之說,互相從衡,未聞以仁義爲治。故時有孟子之聖,勸行王道,而竟未能用,甚可慨也。上掩卷,仍命史官就座。又命退諸臣,以次退出。
上在昌德宮。停常參·經筵。曺錫元,以都摠府言啓曰,今日入直,內三廳武兼禁軍及軍兵等,中日習射技放,請出標信。傳曰,知道。又啓曰,行大司憲吳取善,執義李基周,持平白鳳三·金斗淵在外,掌令愼在寬未肅拜,姜鍵呈辭,監察茶時之意,敢啓。傳曰,知道。又啓曰,來初五日朝參日次矣,敢稟。傳曰,停。金世鎬啓曰,右承旨尹秉鼎,今日不爲仕進,卽爲牌招,何如?傳曰,允。又啓曰,卽者修撰李應夏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。以副校理呂圭益牌不進罷職傳旨,傳于金元性曰,只推。傳于金元性曰,政官牌招開政。傳于金元性曰,呈告金吾·春秋·敦寧都正許遞,今日政差出。傳于張龍逵曰,都承旨·左副承旨許遞,前望入之。承旨前望入之,趙秉協·李鍾淳落點。金元性,以吏曹言啓曰,繕工監假監役官許徵,以其身病,呈狀乞遞,改差,何如?傳曰,允。曺錫元,以兵曹言啓曰,本曹正郞李心宰,身病猝重,屢度呈狀乞遞,宿衛重地,不可久曠,今姑改差,何如?傳曰,允。又以兵曹言啓曰,慶熙宮衛將張鎭邦,以其病難供職,呈狀乞遞,改差,何如?傳曰,允。又以兵曹言啓曰,五衛將權秉烈·南弘鎭,忠翊衛將柳錫駿,慶熙宮衛將朴基溥,俱以病難供職,呈狀乞遞,竝改差,何如?傳曰,允。有政。吏批,判書洪鍾序進,參判金壽鉉,參議李鍾淳竝牌招不進,同副承旨張龍逵進。以金錫輔爲副修撰,兪錫煥爲刑曹參判,朴永輔爲知義禁,金壽鉉爲同春秋,崔厚述爲敦寧都正,李肇信爲兵曹正郞,朴恭鎭爲假監役,趙存興爲珍島郡守,吳志悳爲沙斤察訪,兼執義金秉周減下。兵批,兼判書金炳冀進,參判沈膺泰病,參議宋謙洙病,參知丁昌夾病,右副承旨曺錫元進。以李興敏·李明迪爲同知,白樂贊爲內禁將,張鳳昊·金寅浩·安廷夏·李胤鎭·朴養楨·林秉周爲五衛將,洪門鍾爲忠翊將,金景商爲扈衛別將,孫羲龍·全夏瑾爲慶熙將,朴海哲爲文兼,尹相定爲薪島僉使,護軍趙秉恒·金德根,副護軍徐慶輔·李仁秀·李正植·李義苾,副司果金炳翊·王濟寬,副司猛蔡根永,以上竝單付。吏批,再政,同義禁單朴永輔。兵批,再政,以兪鎭五爲同知,李鍾緖爲武兼,同知單朴養楨,僉知單安廷夏。兵批,三政,張德五爲左捕從,同知單孫羲龍。兵批,四政,以李塘爲都摠經歷,同知單全夏瑾。兵批,五政,以李奎鴻爲都摠都事。兵批六政。以李秉淑爲宣傳官,以右承旨尹秉鼎牌不進罷職傳旨,傳于張龍逵曰,只推。以吏曹參議李鍾淳牌不進罷職傳旨,傳于金元性曰,只推。傳于張龍逵曰,召對爲之。傳于曺錫元曰,吏曹參議有闕之代,前望入之。以京畿監司兪致善狀啓,陽智縣民家失火事,傳于張龍逵曰,當此農節,民家燒燼,聞甚驚慘,元恤典外,別加顧助,結構奠接之方,廟堂措辭,分付。曺錫元,以奎章閣言啓曰,仁陵遷奉誌狀·純元王后誌狀·綏陵遷奉誌狀·景陵追上尊號誌狀·孝顯王后追上徽號尊號誌狀·睿陵誌狀,奉印事,命下矣。印役吉日,令日官崔夔煥推擇,則來六月十一日辰時爲吉云,以此日時擧行之意,敢啓。傳曰,知道。又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。又以奎章閣言啓曰,參下檢書官趙秉甲,仕日已滿三十朔,依定式,六品職遷轉事,分付吏曹,何如?傳曰,允。又以奎章閣言啓曰,檢書官趙秉甲減下,仍差兼檢書官,其代,以前薦人趙猷善,依已例,除取才差下,令該曹,口傳付軍職,使之冠帶常仕,何如?傳曰,允。兵曹口傳政事,副司果趙秉甲,副司勇趙猷善,以上竝單付。曺錫元,以弘文館言啓曰,副校理呂圭益,旣有只推之命,卽爲牌招察任,何如?傳曰,允。又以營建都監都提調意啓曰,自五月初一日,至二十九日,本都監所捧,各處願納錢,爲三十二萬七百六十一兩三錢四分,宗親府所捧,璿派人願納錢,爲三萬七千一百五十六兩矣。別成冊子四件以入之意,敢啓。傳曰,知道。又以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱。雖非啓請邑,限都政,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。張龍逵,以兵曹言啓曰,每當儲窠之月,虛司果,不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。又以兵曹言啓曰,考見諸道今春官鎭門聚點狀啓,則黃海兵使李元熙狀啓中,道內軍兵聚點時,所已鎭器械破傷,老弱苟充,間或有之云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠疎疏忽。執頉當該鎭邊將,推考警責,何如?傳曰,允。又以義禁府言啓曰,刑曹參判李世輔,畿沿投畀之典事,承傳啓下矣。李世輔京畿富平府,畿沿投畀,而以承傳內辭意,具罪目,依例發遣府書吏,押送配所,何如?傳曰,允。修撰李應夏疏曰,伏以臣於持被之中,卽接家信,則臣毋素有癖積,當此旱炎,兼以滯祟,一倍添劇,促臣歸視。醫藥調護,非臣無替,情私煎迫,按住不得,玆敢忙陳短章,徑出禁扃。伏乞聖慈,仰稟東朝,亟遞臣所帶之職,仍治臣擅離之罪,以便救護,以肅朝綱焉。臣無任云云。省疏具悉。爾其勿辭救護。
乙丑閏五月初一日辰時,上御觀物軒。勸講入侍時,講官洪鍾序,參贊官金世鎬,侍讀官鄭顯裕,假注書李裕承,記注官任膺模,別兼春秋趙康夏,各持通鑑第一卷,以次進伏訖。上曰,史官分左右。上讀前受音一遍訖。鍾序讀,自令天下之將相,止以約於諸侯,仍釋義訖。上命授書算于鍾序,仍讀新受音十遍訖。鍾序還納書算。上曰,天下將相,何爲會於洹水之上乎?鍾序曰,考之綱目與資治通鑑,無別白註釋者,而以臣淺見度之,韓·魏,是天下之樞,而洹水,在汲郡矣,汲郡卽魏地也。洹水,於六國之道路,遠近最均,故似欲以此地爲會矣。世鎬曰,洹水,似近於秦地,故必欲會約於此地,使秦知之。上曰,耀其兵勢,示其合從,使秦國知所慴憚,不能遽爾加兵於六國乎?世鎬曰,秦知六國會於洹水,則必不敢擧兵輕侵矣。鍾序曰,蘇秦合從之計,未嘗無才智,而不過是權謀之士也。然而苟使六國,能用擯秦之計,從約不解,則封疆可保,秦雖甚强,何可倂呑乎?且使蘇秦,能以尊周之義,興勸六國,則周雖微弱,義理所在,孰不嚮應乎?不此之爲,專尙功利,非徒王道之不得行,竝與從約而不能久,此專由於辯士之不以正道也。顯裕曰,蘇秦,以閭巷匹夫,激於窮困,伏讀陰符,出而揣摩,掉三寸之舌,聯六國之從,此太史公所謂智有過人者也。以若才智,苟能存心於經術之學,講明王道,夾贊周室,則雖在戰國縱橫之時,庶有尊王黜霸之功,而時無明君,世皆權謀,故竟使蘇秦之才,直爲一辯士而止,寧不可惜哉?大抵人才之成就,專由於時君之導率也。世鎬曰,合從,實爲六國之長策也。苟能同心合力,患難相救,何畏乎强秦哉?然而彼六國之君,素無忠信之相孚,徒有利害之互爭,竟使盟約不固,禍亂旋至,詐謀權術之不可恃者,有如是矣。果能得賢而爲任,則上可以尊周而行仁政,下可以制挺而撻堅甲,不知出此,徒仰辯士之口舌,以聽國家之存亡,豈不戾哉?是故,濟危扶亂之道,莫先於得人而圖功也。上掩卷。仍敎曰,昨日行祈雨祭,而終無雨意,誠極憂悶。鍾序曰,向日之雨,是甘霈,終未周洽,致勤宵旰之憂,至擧圭璧之典,敬天愛民之聖念,臣不勝欽仰萬萬。殿下若以實心實德,思所以格天,則靈應之速,必有勝於行雩矣。上曰,東朝益加憧憧,至敎以水刺之忘味,不悶迫乎?鍾序曰,慈聖憂民之衷,至於水刺之忘味,至誠懇惻,有可以感應上天,將見霈注之不日而下矣。臣無任顒祝之至。上曰,史官就坐。仍命退,諸臣,以次退出。
乙丑閏五月初一日酉時,上御觀物軒。召對入侍時,參贊官張龍逵,侍講官吳德泳,檢討官李承臯,直閣李世用,假注書李裕承,記注官任膺模,別兼春秋趙康夏,各持通鑑第一卷,以次進伏訖。上曰,史官分左右。上開卷,仍命授書算于德泳,上讀自令天下之將相,止以約於諸侯,仍讀十遍訖。德泳還納書算。上曰,上番讀之。德泳讀奏釋義訖。上曰,下番讀之。承臯讀奏釋義訖。上曰,參贊官讀之。龍逵讀奏釋義訖。上曰,閣臣讀之。世用讀奏釋義訖。上曰,文義奏之。德泳曰,秦攻一國,五國共伐,則秦甲不能害山東,勢似然矣,而五國之君,自相侵伐,地醜德齊,貪功循利,則理必不能合從者,明矣。是以爲國之道,不問勢之所至,當察理之所在矣。承臯曰,蘇秦合從之論,雖似近理,是乃淺陋之計也。方是時也,山東六國,國富兵彊,如能布仁政而行王道,秦必斂袵而朝,而天下歸之,何必紛紜締結,殘傷百姓爲哉?行此功利之術,無益於國,而卒被其害,殊可惜也。龍逵曰,洹水之東北,韓·魏也,西南燕·趙也。取其天下之中,而相會於洹水之上,以利而合從,以力而相制,則秦不敢出兵向東,似理勢之必然,而但此時戰國之君臣,專事功利,而不能行王道也。其所以合從者權謀也,其所以遊說者術詐也,朝從暮橫,而各自爲心,故終無有大業之可觀矣。世用曰,此時周室衰微,諸侯倍强,上不能行政,下不亦尊周,各自有竝呑之心,但以功利爲主。故遊說之客,往來於其間,或衡或從,此非但俗習之如是,天地運數,卽亦同然矣。是故,時有孟子之聖,而竟不能行王政,雖百蘇秦千張儀之謀,豈可得成乎?上掩卷,仍命史官就座。又命退,諸臣,以次退出。
上在昌德宮。停常參·經筵。張龍逵啓曰,行大司憲吳取善,執義李基周,持平白鳳三·金斗淵在外,掌令愼在寬未肅拜,姜鍵呈辭,監察茶時之意,敢啓。傳曰,知道。吏曹參議前望入之,金尙鉉落點。傳于張龍逵曰,承旨有闕之代,宗正卿李世輔除授。吏曹口傳政事,兼宗正卿單李世輔。傳于張龍逵曰,投畀罪人李世輔放。張龍逵,以義禁府言啓曰,投畀罪人李世輔放事,承傳啓下矣。富平府投畀罪人李世輔放送事,分付該道道臣之意,敢啓。傳曰,知道。尹秉鼎啓曰,新除授承旨李世輔,方在被謫蒙放中,何以爲之?敢稟。傳曰,蕩滌敍用。張龍逵啓曰,行左承旨李世輔,時在京畿富平地,斯速乘馹上來事,下諭,何如?傳曰,允。傳于張龍逵曰,召對爲之。傳于張龍逵曰,發遣吏郞,諸執事淸齋與否,摘奸以來。張龍逵啓曰,明日傳杳,禮房承旨,當爲齋宿,右承旨尹秉鼎,所當牌招,而拘於廳規,不得請牌,何以爲之?敢稟。傳曰,牌招。傳于張龍逵曰,公事不審之中官柳載賢,推考。曺錫元啓曰,兼兵曹判書金炳冀,以覲親事,廣州地明日出去矣。所佩命召,何以爲之?敢稟。傳曰,仍佩往來。以平安監司洪祐吉狀啓,平壤府民家失火事,傳于張龍逵曰,聞甚矜惻,元恤典外,別加顧助,結構奠接之方,廟堂措辭分付。以全羅監司鄭健朝狀啓,高山等邑民家失火事,傳于張龍逵曰,當此農節,民家之燒燼,若是夥多,聞極驚慘。元恤典外,別加顧助,趁卽結構奠接,俾無一民失所捿遑之弊事,廟堂各別措辭分付。以慶尙監司李參鉉狀啓,靈山縣民家失火事,傳于張龍逵曰,聞甚矜惻,元恤典外,別加顧助,結構奠接之方,廟堂措辭,分付。禮曹再次祈雨祭,不卜日今初四日,龍山江·楮子島,依例遣宰臣,虔誠設行事,知委,何如?判付啓。依所啓施行爲良如敎。曺錫元,以議政府言啓曰,卽見江華留守李仁夔所報,則以爲各鎭堡墩臺,軍器庫與鎭將公廨,擧皆頹圮,城堞行宮官舍,亦多修葺處。而容入物力,就戶庫錢中三千兩,推移補役後,分俵錢一萬兩,依已例,更展二年之限,則以其利條三千兩,卽可充報爲辭矣。戶庫錢之每每展限,還實無期,非不爲悶,繕修物力,他無措辦,依所請,更展二年之限,以爲推移始役之地,何如?傳曰,允。又以兵曹言啓曰,因議政府草記,所安島鎭將,以別將啓下事,允下矣。瓜限,依威鳳·南固別將例,以三十朔爲定之意,敢啓。傳曰,知道。行左贊成金炳冀疏曰,伏以臣待罪中權,將淹半歲,職在銓綜,何以副希調候選之望乎,任重鈐轄,何以擧團束警衛之責乎?聖明之所委畀者,極隆且摯,然已試而蔑效如此。臣猶冒膺而不敢辭者,竊以涓露之沾,塵壒之積,或冀萬分一仰酬於恩山德海,而究竟疎謬,悾悾然無一能可稱政人。以京察爲竣事勘務之限,而今且隔一月餘耳。肩壓挑擔,量窄斗筲,極知僨誤到頭,不啻若燭照而龜卜,不亦大可懼哉?除臣本生父年迫八耋,疾病常纏,近因天氣驟熱,諸證越添,奄奄床笫。臣聞信焦灼,心震神,省覲之情,如將奮翼。頃者雖伏蒙從便來往之特旨,而本兵重地,法不敢暫離,且正衙之役,宜亟勿徐徐,在董工之列,又不敢擅行。玆控急切之懇,猥瀆崇高之聽。伏乞仰稟東朝,竝解臣所帶本兼之職,俾得以安意歸護,卽亦天地生成之仁,不勝至願。臣無任云云。答曰,省疏具悉。卿其勿辭往護焉。行副護軍任憲晦疏曰,伏以臣以無似,猥忝選籍,積有年歲,春間批旨,又極隆重,臣內而愧心,外而愧人,坐則愧影,寢則愧衾,驚駭隕越,措躬無地。戶部官名,幸蒙鞶禠之恩,而經筵之銜,尙縻身上,不進不退,無義無倫,孤恩負國,死有餘罪。夫名實相混,古今通患,聲聞過情,人或不免,而至若純盜虛名,叨荷異數歷選,近世未有如臣之甚者也,在熙朝綜核之政,詎可一任其欺誣乎?伏乞聖慈,亟命將臣所被選籍,永賜刋汰,使名器不褻,而賤臣亦免僭竊之誅,還他素分,寔覆育生成之大德至恩也。臣從前不敢以職名自居,凡於君德時政之可言者,一切泯默。臣非不知,數月士師,五年諫議之譏,爲可羞恥,而身旣不出,言不可以獨出,終莫敢變其株守矣。近者伏聞慈聖殿下傳敎,有以大報壇·萬東廟疊設,命停萬東廟祭享,移奉御筆扁額,臣固仰慈敎精義之有在,而臣誠愚懵,不能無惑志。昔文元公臣宋明欽,未嘗一出位論事,而獨於大報壇獻議,以前王不忘,小人所同,不辭而爲之。臣竊附斯義,玆焉丐免之章,冒死略陳,以備裁省焉。蓋大報壇·萬東廟之設,咸出於前王不忘之思,春秋一統之義,使環東土數千里之人,得免夷狄禽獸之歸者。而惟大報壇,肅廟·英廟二朝,克纘孝廟志事以爲之者,則朝家之盛擧也,萬東廟,先正文正公臣宋時烈,用茅屋祭昭之義,屬之門人先正文純公臣權尙夏而成之者,則士民之私誠也,同條共貫之中,不無朝野之異。蓋自壬辰再造之後,我東一草一木,罔非皇恩攸被,欲報之德,雖家尸戶祝,未爲不可。此所以在朝家,旣有盛擧,在士民,亦伸私誠者也。是以正廟,親綴文賜祭華陽書院,有曰,緣情義起,俟百無疑,又以御筆題額以表章之,大哉聖人之言,固已建不悖俟不惑。而方其設壇也,故左相臣李畬,故判書臣閔鎭厚,皆以士民之私自寓誠者,則示以不禁不罪之意,使士民,安心行祭陳白焉。雖以此觀之,其不當視以無端疊設,而廢一也,亦明矣。蓋今之所修明,只爲致嚴致敬,而一壇一廟,各伸情禮,其爲嚴敬,隨地自在。設以文廟事傍照,亦何嘗以已建於國都,不許疊享於下邑耶?臣愚竊以爲,壇廟疊享,罔或有欠於嚴敬也。如以天王之尊,私祭於深山窮谷,爲靡可,則靜江之祀虞帝,蜀民之祭先主,獨非在於卉裳之地,野寺之傍乎?廟貌荒涼之日甚,誠有如慈敎者,而是亦惟在朝家,一措置之間耳。如肅廟朝除付官屯田,英廟朝劃給物力,俱無不可,又何必以是爲拘,至於停享乎?臣聞之,禮曰,有其擧之,無其廢之。尋常禮節,猶當如此,況莫重莫大天王之祀,旣擧之矣。二聖之陟降於斯,顧享於斯,已爲一百六十二年之久矣。今焉一曙,遽爾停享,士民私誠之無地可伸,姑無論,在天英靈,莫無彷徨眷戀於冥冥之中耶?且御筆扁額之地,其所難愼,與他有異者耶?揆以義理,參以事體,恐不必乃爾,是豈非可已而得已者哉?嗚呼,粵瞻神州,腥臊竝御,九廟崩燬,香火殄絶,二陵松栢,無枝起風,皇靈之降臨歆格,惟在乎大報壇·萬東廟已矣。今又廢其一,其於情禮,果何如也?臣言及此,自不覺涕泗之交頤也。噫,時世雖遠,義理不泯,浸蓍漑鬵,忍痛含冤,是爲三百年未死之人心,則今於玆擧,上自搢紳,下至韋布,必已有爲聖上言之者,而臣亦皇朝遺民之一也,微衷攸激,敢此瀝血,顧臣僻處下土,未免爲後時之言,彌增悚懍。惟聖明,毋諉成事,更入思議,如不以臣言爲不可,仰稟東朝,還收萬東廟停享之命。仍舊揭額,以慰士民之望,俾有辭於天下後世,千萬幸甚。抑臣須有更稟者,華陽院儒,憑藉尊嚴之地,侵漁下民,流弊漫漫,有識之憂歎,厥惟久矣。此則罪在院儒,恐不可不自朝家嚴飭禁禁。伏願聖明,竝賜裁處焉。臣以螻蟻之微,糞土之賤,干冒宸嚴,言不知裁,其爲僭越,罪合萬殞。臣無任云云。答曰,省疏具悉爾懇。延英之漏聲方遲,空谷之跫音政企,巽章之來,遐心莫回,悵然失圖,只以誠淺禮薄,爲自愧焉耳。今此所陳,或未及周思而然乎?禮有損益,惟時爲大。向於儒賢疏批,已有所奉復者,爾亦當犂然於此矣。至若院儒之憑藉侵漁,豈有是也?予不多誥,爾其諒之。仍傳于張龍逵曰,此批答,遣地方官傳諭。同敦寧趙啓昇疏曰,伏以臣於日昨,伏奉除旨,以臣爲同知敦寧府事者,臣激激恩數,雖不得不竭蹶趨肅,粗伸叩謝之忱,而第念臣素無敦寧,揆以法典,自在當遞,敢陳短章,仰瀆崇嚴。伏乞聖明,俯垂鑑諒,仰稟東朝,亟令攸司,照例遞改,不勝幸甚。臣無任云云。答曰,省疏具悉。所請依施。
乙丑閏五月初二日辰時,上御觀物軒。勸講入侍時,講官曺錫雨,參贊官曺錫元,侍講官吳德泳,假注書張原相,記注官任膺模,別兼春秋趙康夏,各持通鑑第一卷,以次進伏訖。上曰,史官分左右。上開卷,仍讀前受音一遍訖。錫雨讀,自於是蘇秦說韓王,止竊爲大王羞之,仍釋義訖。上命授書算于錫雨,上讀新受音十遍訖。錫雨還納書算。上曰,衣甲之士數十萬,是國强之謂耶?錫雨曰,然矣。敢問蘇秦爲何如人乎?上曰,是談辯之士,非正大之人也。錫雨曰,蘇秦,本以從衡之學,遊說六國,專出於爲一身圖取富貴之計,而六國之君,無不一言卽從,從亦不能持久,旋爲張儀所敗。其時有若孟子之亞聖,陳仁義於梁惠,而終不能用,時君之昏於知人,不能取舍,皆此類也。如是而雖欲免其敗亡,得乎?德泳曰,鷄口牛後之說,是街巷俚談,而非進言於人君者也,惟以戰國口氣,騰於口舌。孟子於梁惠王,請以戰喩之說,於齊宣王,挾山超海之言,亦出於引諭,而皆以正道也。惜乎蘇秦,不以正道喩之,而俚談說之也。錫元曰,蘇秦遊說之說,固不可謂忠言至計,而蓋其勸從親以擯秦,六國之長策也,此後又聽張儀之說,割地以事秦,竟至竝於秦,而終不覺悟,其昧於聽納,闇於利害,有如是矣。秦雖無道,而六國之君,爲尤劣也。錫雨曰,鷄口牛後之義,亦已領會乎?上曰,鷄口雖小,猶爲上,牛後雖大,乃爲下故也。錫雨〈曰,〉鷄牛譬之七國,則六國何居,而秦何居乎?上曰,鷄譬六國,牛譬於秦也。上掩卷,仍命史官就座。又命退諸臣,以次退出。
乙丑閏五月初二日酉時,上御觀物軒。召對入侍時,參贊官張龍逵,侍講官吳德泳,檢討官金錫輔,直閣李世用,假注書張原相,記注官宋宅薰,別兼春秋趙康夏,各持通鑑第一卷,以次進伏訖。上曰,史官分左右。上開卷,仍命授書算于德泳。上讀自於是蘇秦說韓王,止竊爲大王羞之,仍讀十遍訖。德泳還納書算。上曰,上番讀之。德泳讀奏。上曰,釋義。德泳釋義訖。上曰,下番讀之。錫輔讀奏。上曰,釋義。錫輔釋義訖。上曰,參贊官讀之。龍逵讀奏。上曰,釋義。龍逵釋義訖。上曰,閣臣讀之。世用讀奏。上曰,釋義。世用釋義訖。上曰,文義奏之。德泳曰,爲國之道,雖有敵國之强,彼以其富,我以吾仁,彼以其虐,我以吾義,則人心必從,隣國皆畏。是以齊歸汶陽之田,周有虞·芮之讓者,皆由其仁義之行,夫何有割地之患耶?錫輔曰,蘇秦之說韓王也,不言德敎,全以强弱之勢言之,此戰國之時口氣也。必如孟子告齊梁之君,亦有仁義而已,則非但無割地之患,必有天下服從之效矣。伏願此等處省察焉。龍逵曰,蘇秦之計,只是捷徑權詐,而初非尊周義理之師也,無足可取於王者中正之治也。然若其六國之地形,甲兵之多寡,無不指陳而歷言,則其才之巧智之祕,亦有可觀而取捨者矣。惟在時君之參酌執中,而惜乎其不行也。大抵用人之法,取長去短,故尺朽之木,良工不棄,行潦之水,河海不擇。必以忠信爲甲胄,仁義爲土地,一戎衣而天下心服,如湯·武之東征西怨,南征北怨然後,可以行師矣。世用曰,蘇秦之謀,容或怪而此皆甘言利說,切非仁義中出來也。雖然若一從其謀,則覇道或可望,而是亦反覆無常,始從後衡,如是者非一二次而止,其不成,明矣。上掩卷,仍命史官就座。又命退諸臣,以次退出。
上在昌德宮。停常參·經筵。張龍逵啓曰,行大司憲吳取善,執義李基周,持平白鳳三·金斗淵在外,掌令愼在寬未肅拜,姜鍵呈辭,監察茶時之意,敢啓。傳曰,知道。尹秉鼎啓曰,右副承旨曺錫元,今日不爲仕進,卽爲牌招,何如?傳曰,允。又啓曰,同義禁朴永輔,除拜後,過三日不爲出肅,依定式推考警責,仍卽牌招察任,何如?傳曰,允。傳于尹秉鼎曰,禮房承旨馳詣受香諸處,奉審摘奸以來。傳于李鍾淳曰,政官牌招開政。傳于李鍾淳曰,在外金吾堂上·敦寧都正許遞,今日政差出。傳于李鍾淳曰,呈告玉堂·工曹參議許遞,今日政差出。李鍾淳,以吏曹言啓曰,順興都護府使李承謙呈狀內,矣身受由上京,不入於日前促敎中,而身病猝重,萬無還任之望云。其身病旣如是,則有難强令還赴,罷黜,何如?傳曰,允。又以吏曹言啓〈曰,〉繕工監役官朴恭鎭,孝文殿參奉徐中輔,俱以身病,呈狀乞遞,竝改差,何如?傳曰,允。又以忠勳府言啓曰,孝文殿進止忠義衛趙秉圭,身病猝重,萬無供職之望,今姑改差,何如?傳曰,允。有政。吏批,判書洪鍾序進,參判金壽鉉牌招不進,參議金尙鉉進,左副承旨李鍾淳進。以李敎鉉爲副校理,崔遇亨爲同敦寧,趙寧夏爲敦寧都正,尹致容爲同義禁,權用圭爲司䆃主簿,鄭允容爲工曹參議,尹好善爲假監役,李晩應爲孝文殿參奉,嚴錫謙爲順興府使,檢書官單趙猷善。兵批,兼判書金炳冀在外,參判沈膺泰病,參議宋謙洙病,參知丁昌夾入直進,同副承旨張龍逵進。護軍趙啓昇,副護軍金世鎬·金元性·李承五·李鎬俊·崔孝述,副司直呂圭益,以上竝單付。吏批再政。李寅騏爲掌樂主簿,沈宜朋爲漣川縣監。吏批三政。李福愚爲監察,徐相祖爲昌陵令。吏批四政。鄭在箕爲典簿,金英燮爲律學敎授,前同知金在璣今加資憲,五子登科,依法典加資事承傳。以右副承旨曺錫元牌不進罷職傳旨,傳于張龍逵曰,只推。傳于張龍逵曰,召對爲之。以濟州防禦使梁憲洙狀啓,人命渰死事,傳于李鍾淳曰,人命渰死,若是夥多,聞極驚慘。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。李鍾淳,以承文院都提調意啓曰,院吏文學官蔡根永有頉代,幼學洪夔錫差下,使之付軍職,冠帶常仕,何如?傳曰,允。行都承旨趙秉協疏曰,伏以臣伯父臣斗淳,見帶領春秋館事矣,臣於喉司兼銜中修撰官,在法當遞。伏乞聖明,仰稟東朝,將臣職名,亟行改免,以存公格,不勝幸甚。臣無任云云。答曰,省疏具悉。所請依施。
乙丑閏五月初三日辰時,上御觀物軒。勸講入侍時,講官曺錫雨,參贊官李鍾淳,檢討官金錫輔,假住書李裕承,記事官安翊豐,別兼春秋趙康夏,各持通鑑第一卷,以次進伏訖。上曰,史官分左右。上開卷,仍讀前受音一遍訖。錫雨讀,自韓王從其言,止四塞之國,仍釋義訖。上命授書算于錫雨,上讀新受音十遍訖。錫雨還納書算。上曰,韓王從其言,又曰魏王聽之,此豈有異意耶?錫雨曰,此不過異其文勢而然,別無他意也。上曰,蒼頭·廝徒等名,亦各有異耶?錫雨曰,蒼頭,比如我國軍卒之別其服色而稱之者,廝徒,卽軍中之使役僕御也。仍奏曰,地方之方字,未知聖衷,領會其意耶?上曰,是自東至西,自南至北之謂也。錫雨曰,聖敎至當矣。今日文義,別無仰達者,而魏以不滿千里之國,其養兵,至近百萬,則其時諸國之專於尙武,推可知也。古語曰,兵猶火也,不戢將自焚,尙武之國,無不以戰而亡,卽此理也。所以聖人,每以仁義爲治國之要道,而惓惓不已也,以仁義治國,而豈有享國之不爲長久者乎?錫輔曰,魏以若是之强國,行仁政而王,天下莫强焉,捨此不爲,但以合從之術,張皇遊說,蘇秦之爲人,良可惜也。鍾淳曰,蘇秦從約之計,不過是權詐闔捭之術,無足與論於正道,而以其遊說之言觀之,大抵六國之地方,五倍於秦,兵甲十倍於秦,苟能竝心合力以擯秦,秦之强,雖猛如虎狼,亦無奈何也。而當時諸侯,未有長遠之慮,只爭尺寸之利,不能竟用其謀,自相侵伐,以至於秦竝天下,寧不歎惜哉?上掩卷,仍命史官就座。又命退,諸臣以次退出。
乙丑閏五月初三日酉時,上御觀物軒。召對入侍時,參贊官張龍逵,侍講官吳德泳,檢討官金錫輔,直閣李世用,假注書李裕承,記注官安翊豐,別兼春秋洪鍾學,各持通鑑第一卷,以次進伏訖。上曰,史官分左右。上開卷,仍命授書算于德泳,上讀自韓王從其言,止四塞之國,仍讀十遍訖。德泳還納書算。上曰,上番讀之。德泳讀奏釋義訖。上曰,下番讀之。錫輔讀奏釋義訖。上曰,參贊官讀之。龍逵讀奏釋義訖。上曰,閣臣讀之。世用讀奏釋義訖。上曰,文義奏之。德泳曰,魏王以千里之地,百萬之卒,必欲臣事於秦,過在於群臣,誠如蘇秦之說,而若復言於王曰,行乎德政,施之仁義,則惠澤遍於一國,民心自悅服,以此攻敵,何國不勝?可謂無敵於天下,秦雖彊大,吾何畏彼哉?蘇秦之奇謀能事,非爲六國全安之策,乃爲一身富榮之計也。錫輔曰,前後從約之說,亦似有理,而畢竟無成者,非他。專以地勢險阻,士卒衆多,勸諸侯不事秦而已。是不務本而事末,若以在德不在險告之,則可以撻秦之堅甲利兵矣。龍逵曰,戰國之時,專事征伐,尙武而不修文,故以魏國之小,而武士之多,至二十萬,可勝惜哉?蓋文武竝用,長久之術,而太平至治之世,民不識兵戈矣。世用曰,蘇秦之游說六國,雖非王道,亦可近於覇術矣。若竟行其計,則未知末梢之如何,而此亦不能久循,又聽張儀之橫議,反覆無常,互相攻侵,徒以功利爲主,此非但俗習之爲然,亦時運所關也。上掩卷,仍命史官就座。又命退諸臣,以次退出。
上在昌德宮。停常參·經筵。張龍逵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。張龍逵啓曰,行大司憲吳取善,執義李基周,持平白鳳三·金斗淵在外,掌令愼在寬未肅拜,姜鍵呈辭,監察茶時之意,敢啓。傳曰,知道。趙秉協啓曰,右承旨尹秉鼎,右副承旨曺錫元,今日不爲仕進,竝卽牌招,何如?傳曰,允。傳于李鍾淳曰,左承旨除拜,今至幾日,尙無變動,令畿營,申飭上來。傳于李鍾淳曰,藥院都提調有闕之代,前望入之。內醫都提調前望入之,判府事李裕元落點。傳于張龍逵曰,召對爲之。以右承旨尹秉鼎,右副承旨曺錫元,牌不進罷職傳旨,傳于李鍾淳曰,只推。李鍾淳,以弘文館言啓曰,新除授副校理李敎鉉,卽爲牌招察任,何如?傳曰,允。以平安監司洪祐吉狀啓,義州府民家失火事,傳于李鍾淳曰,當此農殷之時,民家之一時燒燼,若是夥多,聞甚驚慘。元恤典外,別加顧助,趁卽結構奠接,俾無一民失所捿遑之弊事,廟堂各別措辭關飭。以公忠監司申檍狀啓,永同縣民家失火事,傳于李鍾淳曰,當此農節,民家燒燼,若是夥多,聞甚矜惻。元恤典外,別加顧助,趁卽結構奠接,俾無一民失所捿遑之弊事,廟堂措辭關飭。以統制使李鳳周啓本,山沿郡穀,代錢通同事,特爲停寢,沿海邑,依前本色輸運事,令廟堂,稟旨分付事,傳于李鍾淳曰,向於前嶺伯筵奏,有統營餉穀之在沿邑者,以錢代捧之請,而至有廟覆許施,此皆出於權宜矯弊之意也,非曰不可,而卽見統使所啓,則本營處在山海間一隅,旣無生穀之地,又鮮貿米之路,校吏軍民之所仰哺者,只恃倉儲,而今若以錢代給,則擧皆乏食,將有渙散之慮云。此固事勢然矣,以若莫重之關防,致此疎虞之患者,誠爲可悶。何可以銷刻爲嫌,不思所以方便之道乎?更令本穀輸納,依前施行。張龍逵,以禮曹言啓曰,圖畫署,有別遞兒祿窠,而自前以畫員實官中久勤人,次次許付矣。付祿人金舜鍾,以軍官在外,當次李膺祿,依例許付,何如?傳曰,允。領議政趙斗淳箚曰,伏以臣於保護重地,有叨輒曠,蓋緣癃邁,鞭策不起,一或彈束,退便眩掉。只以今番虛縻計之,五十有餘日之頃,進身起居,不滿爲幾次,隳分闕禮,孰甚於此?比又被暑患濕,萎綴到極,日次在明,無望自力,悚蹙之至,具牘冒控,欲望聖慈鑑諒之。稟承慈旨,劃賜變通,不勝幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于李鍾淳曰,此批答,遣史官傳諭。
乙丑閏五月初四日辰時,上御觀物軒。勸講入侍時,講官朴珪壽,參贊官趙秉協,侍講官吳德泳,假注書張原相,記注官鮮于昇,別兼春秋洪鍾學,各持通鑑第一卷,以次進伏訖。上曰,史官分左右。上開卷,仍讀前受音一遍訖。珪壽讀,自地方二千餘里,止天下之强國也,仍奏釋義訖。上命授書算于珪壽,上讀新受音十遍訖。珪壽還納書算。上曰,文義奏之。珪壽曰,蘇秦,以合從之說,遊說列國之君,以爲六國合從,竝力擯秦,則秦不敢侵擾六國,其計亦似可用矣。然而蘇秦之計,徒借一時口辯,以取其身之富貴而已,本非爲六國深憂遠慮而發者也。夫爲國之道,以仁義爲本,以德敎爲先,交隣有信,制民以産,何患乎國之不富,兵之不彊,而雖彼暴秦,無所畏焉。今乃不然,戰國君臣,徒以功利相尙,奇權變幻,分合無常。蘇秦從約之術,不過數年,便已解散,此不過其身一時之富貴而已,其於列國,有何益哉?權謀詭計之不能久遠,如此矣。臣向以列國地圖進覽之意,仰達,而有玉堂取進之下敎矣。其間果進覽乎?上曰,時時披覽矣。德泳曰,湯以七十里興,文王以百里王者,皆由於仁義化天下也。今齊之地方二千餘里,而壤地廣大,民物衆多,雖以力抗秦,亦無不可,況發政施仁乎?齊之大治,可立而待也,秦國之强,何足畏哉?蘇秦,以區區辯說,徒知從親之謀,不知仁義之道,蘇秦之策,無足道也。秉協曰,講官·儒臣,備盡無餘,臣無容更達,而是時齊國之强,甲於山東,而齊王,只務覇道之雜,不知王道之正。故旣不能尊周室而行仁政,徒畏秦之强暴,群臣欲西事秦,則以爲然,辯士欲合從擯秦,則亦許之。此昧於王覇之辨,而心無主一之所致也。上掩卷,仍命史官就座。又命退,諸臣以次退出。
乙丑閏五月初四日酉時,上御觀物軒。召對入侍時,參贊官李鍾淳,侍講官李根秀,檢討官金錫輔,直閣李世用,假注書張原相,記注官鮮于昇,別兼春秋洪鍾學,各持通鑑第一卷,以次進伏訖。上曰,史官分左右。上開卷,仍命授書算于根秀。上讀自地方二千餘里,止天下之強國也,讀十遍訖,根秀還納書算。上曰,上番讀之。根秀讀奏。上曰,釋義。根秀釋義訖。上曰,下番讀之。錫輔讀奏。上曰,釋義。錫輔釋義訖。上曰,參贊官讀之。鍾淳讀奏。上曰,釋義。鍾淳釋義訖。上曰,閣臣讀之。世用讀奏。上曰,釋義。世用釋義訖。上曰,文義奏之。根秀曰,夫秦天下之強國,韓·魏山東之小國,且與秦接界,則其不相敵,明矣。故韓·魏之畏與秦戰,而欲爲之臣者,强弱之勢,異故耳。今此蘇秦之反謂秦恐韓·魏,而不能害齊,此亦蘇秦一時奇權之術也。錫輔曰,孟子曰,以齊王猶反手,齊之彊域之大,人民之衆,固已有之,而但欠無仁政矣。雖從蘇秦之言,可以保其國,若行德敎,則王道可行,而惜乎齊王,非惟不行仁政,竝與合從之術,而不能固守,竟爲强秦之所竝,深可歎也。鍾淳曰,蘇秦之言連袵揮汗者,卽是誇張臨淄之富强,欲其激怒齊王之事秦,而得成合從之計也。夫山東諸國,莫强於齊,而至於西面事秦,則是誠群臣之計過也。苟有賢臣,輔導其君,奮發爲治,行仁施義,而一國乂安,則雖有强暴之隣國,抑何畏哉?雖以齊國言之,昔桓公用管仲,景公相晏嬰,此皆得賢臣而成覇業矣。推此觀之,則爲國之道,莫先於得人才也。世用曰,儒臣·參贊官,備盡無餘,臣無容更達矣。上掩卷,命史官就座。又命退諸臣,以此退出。
上在昌德宮。停常參·經筵。藥房提調朴珪壽,副提調尹秉鼎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣。卿等不必入侍矣。大王大妃殿·王大妃殿·大妃殿,口傳問安。答曰,知道。曺錫元啓曰,行大司憲吳取善,執義李基周,持平白鳳三·金斗淵在外,掌令愼在寬未肅拜,姜鍵呈辭,監察茶時之意,敢啓。傳曰,知道。尹秉鼎啓曰,議政府郞廳來言,今日賓廳日次,而領議政趙斗淳,有身病,左議政金炳學,無時急稟定事,右議政未差,不得來會云矣,敢啓。傳曰,知道。傳于張龍逵曰,一向以情勢爲言,只事逡巡,甚爲壞損,左承旨李世輔,下義禁府推考。尹秉鼎啓曰,行左承旨李世輔,下禁府推考事,命下矣。依定式,遞差傳旨捧入之意,敢啓。傳曰,知道。傳于曺錫元曰,訓鍊都監馬兵甲胄新造時,監董大將以下,別單書入。傳于曺錫元曰,御營廳駕前別抄甲胄改造時,監董大將許棨,內下虎皮一令,賜給。張龍逵啓曰,卽者吏曹郞廳來言,珍島郡守趙在興,當爲署經,而兩司不備,不得署經云。除在外外,未肅拜人員,竝卽牌招,何如?傳曰,允。禮曹,三次祈雨祭,不下日今初七日,南壇·雩祀壇,依例遣宰臣,虔誠設行事,知委,何如?判付啓。依所啓施行爲良如敎。傳于尹秉鼎曰,發遣吏郞,諸執事淸齋與否,摘奸以來。尹秉鼎,以議政府言啓曰,漕倉船漢輩,所負邸債與米邊,一倂蕩減,文券搜納,爻周以聞事,命下矣。兩南漕倉所上,與自秋曹推納各人債標,竝自本府收聚,爻周之意,敢啓。傳曰,知道。又以吏曹言啓曰,成均館直講朱寅降,繕工監假監役官尹好善,俱以身病,呈狀乞遞,竝改差,何如?傳曰,允。曺錫元,以訓鍊都監言啓曰,謹依下敎,本局馬兵甲胄新造時,監董大將以下,別單書入之意,敢啓。傳曰,知道。又以御營廳言啓曰,駕前別抄所着甲胄,今已改造矣,看品緞甲胄一部封進,而監董員役及各色工匠·邊首等別單,依例書入之意,敢啓。傳曰,知道。又以禁衛營言啓曰,本營騎士別將徐相益,身病猝重,勢難察任,改差,何如?傳曰,允。又以義禁府言啓曰,慶尙監司李參鉉狀啓內,軍倉移貿錢挪貸,前後水使趙秉七·趙羲元·李載熙·李觀淵·李基春等所逋錢數,修成冊上送,令廟堂稟處事,判付內,當該水使五人拿囚,其徵納與否,詳知以入事,命下矣。臣等會坐,拿致諸囚,所負錢徵納與否,發問目究問,則趙秉七·趙羲元·李觀淵·李載熙等,今已備待云,李基春,謹當不日納上云矣,敢啓。傳曰,知道。
乙丑閏五月初五日辰時,上御觀物軒。勸講入侍時,領事金炳學,講官尹致定,參贊官尹秉鼎,檢討官金錫輔,假注書張原相,記注官任膺模,別兼春秋洪鍾學,各持通鑑第一卷,以次進伏訖。上曰,史官分左右。炳學曰,旱熱比甚,聖體,若何?上曰,一樣矣。炳學曰,寢睡·水刺之節,何如?上曰,一樣矣。炳學曰,大王大妃殿氣候,何如?上曰,一樣矣。炳學曰,王大妃殿氣候,何如?上曰,一樣矣。炳學曰,大妃殿氣候,何如?上曰,一樣矣。炳學曰,旱氣此甚,圭璧再擧,而尙無靈應,上而聖衷憂憫,下而民情渴急,下情不勝憧憧矣。夫應天之道,實一字而已。以實心行實政,則天心可格,今日實心實政之最先務者,講學是已,惟我慈聖殿下,顒望祈祝我聖上者,亦惟講學是已。伏願殿下,仰體慈念,實心典學,日月就將,光明緝熙,則慈衷嘉悅,聖孝益光,孝感所通,天心亦必響應矣。上曰,再行雩祭,靈應尙閟,不勝憧憧矣。炳學曰,日前講筵,以東朝憫旱憧憧之念,爲敎,且以祭官淸齋事有敎,欽頌之極,豈無上天靈應乎?上曰,東朝聖念,尤益憧憧矣。炳學曰,爲民聖念,若是懇摯,下情不勝欽仰矣。上曰,此天之所以警責予否德也。炳學曰,天之示災,率多治世,今天之警告我殿下,蓋欲其恐懼修省也。殿下修德不怠,則聖而益聖,轉災爲祥,可立而待矣。上曰,三次雩祭祭官,大臣亦申飭,而東朝下敎如是矣。炳學曰,謹當申飭,而聖敎至此,天心自可感應矣。上開卷,讀前受音一遍訖。致定讀自地方二千餘里,止楚王亦許之,仍釋義訖。奏曰,從親衡合之義,未知聖聰領會乎?上曰,從則六國親而擯秦,衡則六國合而事秦之謂耶?致定曰,誠然矣,而從親之從字,卽縱也,衡合之衡字,卽橫也。縱謂南北也,橫謂東西也,秦在西,列國在東,故曰橫,自燕至楚,列在南北,故曰縱也。上命授書算于致定,上讀新受音十遍訖。致定還納書算。上曰,楚王亦許之亦字,卽列國諸侯之所無,而獨於此,特書之,何也?致定曰,恐無深義。燕公則曰從之,趙侯則曰大悅,韓王則曰從其言,魏王則曰聽之,齊王則許之,故於楚王,加一亦字,卽不過變幻作文之體也。夫蘇秦遊說六國,必以地方大兵力强,不可事秦,莫如從親以擯秦,惟以功利爲說,六國之君,悅而從之。身佩六國相印,自以爲從約,久而且守焉,其翌年,齊·魏伐趙,從約解,其利,顧安在哉?然以史論之,燕·趙·韓·魏·齊地方,小不下千里,帶甲皆數十萬,粟或支數年,或如邱山,至於楚,地方六千餘里,帶甲百萬,粟支十年矣。地方之大,兵力之强,倉廩之實,六國旣如此,而怯於虛喝,相率服秦者,寧不爲恥?蘇秦之言,亦可謂切中其病也。敢問從親之乍合旋解之義,未知聖聰領會乎?上曰,當初則謂或有利其國之道,而旣而競相侵伐,故所以乍合旋解也。致定曰,聖敎切當矣。大抵以利爲合者,無利則解,此必至之勢也。天下萬事,無論大小,若以利求之,則雖或有成,必不能久而速敗,況人君治國安民之政哉?是以孟子,見魏惠王,王曰何以利吾國云,則孟子答以仁義而已。仁義者本也,利者末也。蘇秦之術,捨本而取末,其約,安得久乎?上曰,魏王不知尊敬孟子,而認以商鞅之流,故以利爲問也。致定曰,誠然矣。孟子謂魏王曰,王如行仁政於民,民事其長上,則可使制挺,以撻秦·楚之堅甲利兵,古語云,仁者無敵,又謂齊王曰,王如發政施仁,使天下之疾其君者,皆欲赴愬於王,孰能禦之云。孟子,聖人也,豈欺人也?齊·魏之君,果能尊信而行其道,則必無割地事秦之羞,亦無損將折兵之害,從可以號令天下,而反以爲迂闊而不能用焉。蓋二君,皆不仁,不知仁義之利,自有久遠之效,但知以利爲利,自速立至之禍,寧不慨歎也哉?以此推之,從古行王政以興之君,不在於兵强而國大,惟在於仁與義而已也。伏願殿下,於仁義二字,念哉懋哉。錫輔曰,大抵從親者,六國之利也,不失信義,互爲唇齒,則秦雖有虎浪之心,無奈於六國,而朝從暮衡,反覆無常,畢竟蠶食乃已,故曰治平之道,信義居先也。秉鼎曰,蘇秦從衡之說,前後講官·儒臣,備盡無餘藴,臣無容更達,而俄者下詢亦字,是乃作者家掇文之法也。詢問至此,可以仰揣聖學之將就,臣固欽仰萬萬。大凡讀書之法,必先致意於此等處,領會大義,亦不外是,其於句讀字音之間,勿以細事而忽之,益加精究,則聖學自可進就矣。炳學曰,縱者以利合者也,橫者以威脅者也。大抵治國之道,不出乎仁義二字,而曰從曰衡,必曰利也,則乍合乍分,畢竟六國入於秦,秦亦至二世而絶,是捨仁義趨詐力故耳。若使六國之君,知有周室,至誠服事,則亦曰仁義而已,而其將無敵於天下,此所以治國之道,不出乎仁義者也。上掩卷。上曰,史官就座。仍命大臣先退,又命退諸臣,以次退出。
上在昌德宮。停常參·經筵。自未時至人定,灑雨下雨,測雨器水深一分。張龍逵啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。尹秉鼎啓曰,左副承旨李鍾淳,右副承旨曺錫元,今日不爲仕進,竝卽牌招,何如?傳曰,允。張龍逵啓曰,守令署經事,命下矣。憲府則雖已署經,諫院則大司諫申直模,司諫宋達仁,獻納李錫宙,正言柳致好·金晉浩在外,不得署經,何以爲之?敢稟。傳曰,一司除署經。傳于尹秉鼎曰,禮房承旨馳詣受香諸處,奉審摘奸以來。張龍逵,以義禁府言啓曰,前左承旨李世輔,今方待命拿囚,而卿宰禁推,本府草記,待批下捧供,載在法典矣。李世輔,係是卿宰,敢啓。傳曰,知道。以李世輔囚單子,傳于張龍逵曰,禁推分揀,仍任前職,卽爲牌招,如有違牌,勿爲呼望。吏曹,行左承旨李世輔,仍任前職事承傳。吏曹口傳政事,兼宗正卿單李世輔。張龍逵啓曰,行左承旨李世輔,飭敎之下,謂有情勢,奉牌闕外,終不入來,何以爲之?敢稟。傳曰,前後飭諭,開懷旣盡,何必如是?嚴飭肅命。又啓曰,行左承旨李世輔,屢度嚴飭之下,謂以情地,轉益惶蹙,一向奉牌,陳疏到院,原疏雖不得不捧入,而不書職名,書以負罪臣者,有違格例,何以爲之?敢稟。傳曰,屢飭之下,敢爲如是者,其果臣分乎?予未可曉也。傳于張龍逵曰,左承旨疏批已下,仍以前牌催促,嚴飭肅命。大王大妃殿,傳于張龍逵曰,屢度飭諭之餘,今旣陳疏承批,則上下情志,委悉無藴,更有何罣礙之端,而且孝文殿三年之內,卿未及一次奔哭,得無缺然於心乎?揆以道理,尤不當若是撕捱,卿其斯速出肅。大王大妃殿,傳于張龍逵曰,卽見義禁府草記,則曾雖萊梱五人之所刷條,今皆準捧。此輩之聞令卽納,亦足爲將功贖罪,而向旣有釜山之責徵,今又有萊營之督刷,此皆武人也,所犯雖近零瑣,如是究竟。至於監·留及文官之作宰者,果皆廉潔,無所躬犯,而免於此患乎?抑有其人,顧忌掩護而然歟?某營某宰之曾有犯科,雖已入聞,姑不指的爲言,而或以作錢犯用,末由彌縫,則歸之於該營流逋者有之,或以公貨揤貸,莫可充完,則誘之於吏輩虧欠者有之。此果大吏,居官奉公之道乎?彼皆喬木世祿之人,而乃敢怙勢,自底蔑法,苟如是則國何以爲國乎?誠極寒心,良欲無言。今若以施之於武人者,不能施之於文宰,則上無以行令,下無以知戢。故先以此提飭,而更當有別般嚴處之方,咸須知悉。尹秉鼎啓曰,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣雩祀壇,壇上神位版奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監祭,待將事,還奉神位版後,復命之意,敢啓。傳曰,知道。以訓鍊都監馬兵甲胄新造時,監董大將以下別單,傳于曺錫元曰,前大將判府事金炳國熟馬一匹面給,前別將水使白樂貞,別看役郡守姜潤,各上弦弓一張賜給,哨官前守門將朴寅遠加資,看役知彀官嘉善鄭應賢等四人,竝賞加,其餘員役·工匠等,竝依判下施賞。以平安監司洪祐吉狀啓,成川府民家失火事,傳于曺錫元曰,聞甚矜惻,元恤外,別加顧助,結構奠接之方,廟堂措辭分付。以左副承旨李鍾淳牌不進罷職傳旨,傳于張龍逵曰,只推。曺錫元,以訓鍊都監言啓曰,謹依馬兵甲胄新造時,監董大將以下,別單判下,書吏鄭基玄等三人,各木二疋,書員李鎭協等三名,庫直林奉南等三名,各木一疋米五斗,使令李順鶴,使喚巡令手河應己等四名,都邊首吳昌成,各色邊首金龍仁等二十名,各布一疋米三斗,施賞之意,敢啓。傳曰,知道。行左承旨李世輔疏曰,伏以,臣罪大惡極,不忠於國,而身蹈必殛之地,不孝於家,而心抱至切之痛。宜其卽日剚刳,以謝天地鬼神,而終不能引決自裁,金木嶺海,一息苟活,固是臣冥頑無狀,而餘禍未艾,駭機荐發,死亡無日,只自掩抑。逮我聖上龍飛御極之會,曲費洪造,過加原恕,遂使臣獲保首領,歸伏田廬,此乃日月於覆盆,雨露於枯樹也。爲人臣而受恩於君父者,歷數終古,復豈有如臣者乎?生生世世,隕結莫酬,而自是以來,寄跡於荒山窮谷之中,樵牧爲伍,誓沒餘齒,歌詠聖澤,思所以一分息補之方矣。忽於月前,伏奉慈敎下者,特除臣爲敦寧府同敦寧,仍付宗正卿之銜,而又未幾日,繼有秋曹佐貳之命,一切敦召,屢降嚴命,甚至投畀畿沿,旋授承宣之任。臣以何人,得此千古曠絶之異數也?庇存於垂死之中,拂試於旣生之後,到底憫恤,終始靡替,恩至渥也,德至厚也。臣於此,尤不覺感淚霑臆,繼之以血。嗚呼,臣雖無似,亦忝近宗。先大王在宥之日,出入覲耿,敎導之勤,寵眷之隆,自謂不後於人,而報蔑係毫,罪重邱山,塗道奔竄,死猶難贖,俯仰穹壤,此何人斯?今於仙馭上賓之後,何忍以當初事端,敢欲爲一毫分疏之計,而最有所一言之不可不仰暴者。墓所衝火,卽窮天亘古所未有之一大變怪也,而諉臣作孽,荐被拿命。當其時也,雖剖心暴臍,曷能自明?惟有瞻望喬陵,每切莫攀之慟而已。以臣而蒙此惡名於覆載之間,無路辨晰,不如死之日久矣。今雖聖恩天大,俾有以滌瑕蕩垢,臣亦粗具彝性,復何敢以如臣所罹,自廁恒人之列乎?若徒畏嚴命,冒昧出膺,則適足爲因咎媒榮,而顧臣不忠不孝之罪,固自如,生無以復完,死將爲不冥,臣情到此,吁亦慼矣。促飭狎臨,義不敢偃處郊坰,不得不冒沒入城,而禁門咫尺,艮限在前,牌望路阻,惶隘轉甚,敢效古人獄中上書之義,冒悚陳籲,言不知裁,冞增死罪。伏願聖明,諒臣危迫之私,仰稟東朝,亟治臣孤恩漫命之罪,仍令選部,永刋朝籍,以爲爲人臣不忠不孝者之戒焉。臣無任戰慄哀懇之至云云。答曰,省疏具悉。向來事,必由於不愼樞機而然。今於滄桑之後,何可更爲提說乎?若一向撕捱,則實非分義道理,卿其卽爲肅命,小心做去。工曹參判尹致容疏曰,伏以,臣於日昨,除拜同知義禁府事者,臣感恩怵義,雖不得不粗伸叨謝之忱,而第臣,與判義禁臣金大根,爲娚妺之親矣。揆以公格,自在當遞,敢陳短章,仰瀆崇嚴。伏乞聖明,俯垂鑑諒,仰稟東朝,照例鐫改,以安私分,不勝幸甚。臣無任云云。答曰,省疏具悉。所請依施。
乙丑閏五月初六日辰時,上御觀物軒。勸講入侍時,講官鄭基世,參贊官張龍逵,侍講官李根秀,假注書李裕承,記注官宋宅薰,別兼春秋洪鍾學,各持通鑑第一卷,以次進伏訖。上曰,史官分左右。上讀前受音一遍訖。基世讀自於是蘇秦,止初稱王,仍釋義訖。上命授書算于基世,上讀新受音十遍訖。基世還納書算。上曰,上文亦稱秦惠王,而此云初稱王,何也?基世曰,惠王,卽孝公之子也。孝公則不稱王,故但稱公,至惠王時,始稱王,在於是年,而旣稱爲王,故雖是年以前,亦以王稱之矣。仍奏曰,蘇秦之爲從也,合天下之異,以爲同,聯六姓之疎,以爲親,其勢固爲甚難,而其時六國之君,不能行仁施義,以撻秦之堅甲利兵,則爲目前救急之計,舍合從,亦奚以哉?此所以從人遊說之得行其計,掉寸舌而一六國者也。然而秦之爲謀,徒能捭闔其說,專尙功利,故犀首一出,齊·趙背盟,蓋以利合者,勢不能久也。時君若有能行王政者,則從橫之徒,初何能以利而說之乎?根秀曰,車騎輜重,擬於王者,蘇秦,以遊說之術,竝相六國,則騶從之盛,勢所固然,而蘇秦之爲鄙夫,而不足與有爲者,於此亦可知矣。不念昔日讀書刺股之若,躡屩困歸之羞,乃反以一時之榮,誇大於不下機·不爲炊之妻與嫂者,何其碌碌區區之甚乎?若使蘇秦,富貴而益自謙抑,益自儉約,則必不以口舌,爲富貴之階,而雖或遊說,所謂從約,豈至乍合旋解之境乎?龍逵曰,蘇秦,素學於鬼谷,而讀陰符經十年,始爲遊說於六國,與之論事,無不合從。然卽不過權詐功利之說,而非高明深遠之計也。所以身佩六印,榮動一世,而竟未免志滿,而驕生於妻嫂,且從親未幾,終爲橫人之所敗,此所謂其進銳者其退速也。夫聖人學問之工,亦以進銳爲戒,造次不已,而無生燥進之心,須臾不離,而自著漸進之域焉。上掩卷,仍命史官就座。又命退諸臣,以次退出。
上在昌德宮。停常參·經筵。曺錫元,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。李鍾淳啓曰,來十一日,朝參日次矣,敢稟。傳曰,停。曺錫元啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。趙秉協啓曰,行左承旨李世輔,左副承旨李鍾淳,今日不爲仕進,竝卽牌招,何如?傳曰,允。傳于曺錫元曰,慶尙左水使曾經人之所犯條,初欲於準捧後,依法刑配矣。今旣自首,又卽畢納,此輩之獨畏法令,竭蹶辦納,反爲嘉尙,以更勿抵罪事,特爲嚴飭放送。傳于李鍾淳曰,工曹堂上許遞,政官牌招開政。曺錫元啓曰,訓鍊大將仕泰瑛,時無職名,令該曹,口傳付軍職,何如?傳曰,允。有政。吏批,判書洪鍾序進,參判金壽鉉,參議金尙鉉,竝牌招不進,左副承旨李鍾淳進。以趙然昌爲工曹判書,金益文爲參判,朴文鉉爲參議,宋宗洙爲同義禁,姜晳一爲直講,鄭基曾假監役,前守門將朴寅遠,今超通政加資事承傳。兵批,兼判書金炳冀在外,參判沈膺泰入直進,參議宋謙洙病,參知丁昌夾病,右副承旨曺錫元進。上護軍任泰瑛·千道亨,護軍尹致容,副護軍鄭允容·李熙觀·朴寅遠·金碩奉,副司猛洪夔錫,以上竝單付。吏批再政。知義禁單宋宗洙。以吏曹參議金尙鉉牌不進罷職傳旨,傳于李鍾淳曰,只推。以公忠監司申檍狀啓,淸安縣民家失火事,傳于李鍾淳曰,聞甚矜惻,元恤典外,別加顧助,結構奠接之方,廟堂措辭分付。以江原監司朴承輝狀啓,平康縣民家失火事,傳于李鍾淳曰,聞甚矜惻,元恤典外,別加顧助,結構奠接之方,廟堂措辭分付。曺錫元,以禁衛營言啓曰,本營軍色從事官洪遠植,身病甚重,勢難察任,今姑改差,何如?傳曰,允。
乙丑閏五月初七日辰時,上御觀物軒。勸講入侍時,講官金學性,參贊官曺錫元,檢討官南一愚,假注書張原相,記注官安翊豐,別兼春秋趙定燮,各持通鑑第一卷,以次進伏訖。上曰,史官分左右。上開卷。仍敎曰,今日之雨,殊甚慰幸。學性曰,秧節久暵,圭璧已擧,此時此雨,萬萬喜幸矣。上曰,東朝喜幸之心,尤倍於予矣。學性曰,此雨甚喜幸矣。上讀前受音一遍訖。學性讀,自四十五年蘇秦,止復陰厚張儀益甚。上曰,客卿之職,大國則有之乎?學性曰,中原官制,臣未之詳知,而六國之時,秦國亦有此職矣。上曰,我國則無之乎?學性曰,無有矣。上命授書算于學性,仍讀十遍訖。學性還納書算。上曰,蘇秦何爲厚於燕,而薄於齊乎?學性曰,蘇秦在燕,旣以在齊則燕重爲言,而奔齊,故勸齊王以高宮室大苑囿,則財竭民窮,欲爲敝齊,而齊之敝,有何關於燕重乎?反覆捭闔之徒,自來不足恃如此矣。仍奏文義曰,孟子,以仁義勸齊·梁,而謂迂闊不用,蘇秦,以合從說六國,而一言卽從。蓋一六國之分而爲相合,連六姓之疏而爲相親,至難之事,而蘇秦,以寸舌成之者,何也?當是時,六國之君,不能如孟子所言行仁義施德政,而秦人竝呑之勢已形,則目下救急,無如合從,故秦乘其機而成其事。然未幾而約敗,乃被讓於趙而之燕,在燕而爲不近事理之說,欺燕而奔齊,燕君不之覺而許之,齊君不知其陰計而授之官。且秦用張儀之計,年年交兵於魏,伐其父兄,奪其土地,已爲仇敵,而乃相魏。後世觀史,猶且惡其反覆,爲之忿然,魏則容受而爲相,六國諸君之不能自立,皆如此矣。前代之人物善惡,政令治亂,事爲得失,皆載於史,可以監別矣。一愚曰,蘇秦非不讀書,而所讀,非聖賢之書也。少師鬼谷,學權謀術數,乃以僞詐之言,遊說列國,只是身致榮富而已。若使秦,曾讀聖賢之書,則雖列國分爭之時,豈無行王政修忠信之道哉?且齊王,親見孟子,而不能用黜覇功·行王道之格言,今反爲蔽於蘇秦陰詭之計,以至疲敝,此職由於齊王學問之工,未明於王道者也。錫元曰,蘇秦旣事齊而欲敝齊,勸宣以高宮室大苑囿,若使宣王深納其說,將至於民窮財竭,而不能自立於天下矣。夫臣之事君,猶子之事父,而未聞忠言嘉謨,全事反復詭誕,列國之君,宜罪而不能罪,反加信寵之怖畏之。此時君臣之分義,刑政之施措,誠無可觀者矣。上掩卷,仍命史官就座。又命退諸臣,以次退出。
上在昌德宮。停常參·經筵。
曺錫元啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
趙秉協啓曰,行左承旨李世輔,右承旨尹秉鼎,同副承旨張龍逵,今日不爲仕進,竝卽牌招,何如?傳曰,允。
以同副承旨張龍逵牌不進罷職傳旨,傳于曺錫元曰,只推。
傳于李鍾淳曰,召對爲之。
傳于尹秉鼎曰,發遣吏郞,諸執事淸齋與否,摘奸以來。
以公忠監司申檍狀啓,忠州牧民家失火事,傳于尹秉鼎曰,民家之農節燒燼,尤爲驚慘,元恤典外,別加顧助,趁卽結構,俾無一民棲屑之弊事,廟堂措辭關飭。
尹秉鼎,以禮曹言啓曰,微雨浥塵,旋卽開霽,言念農情,誠爲渴悶,四次祈雨祭,不卜日今初十日,北郊遣宰臣,社稷遣重臣,虔誠設行事,知委,何如?傳曰,允。
又以承文院都提調意啓曰,院吏文學官洪夔錫有頉代,幼學金東耇差下,使之付軍職,冠帶常仕,何如?傳曰,允。
曺錫元,以兵曹言啓曰,本曹正郞金聲根,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以義禁府言啓曰,慶尙前左水使趙秉七·趙羲元·李載熙·李觀淵·李基春等,以更勿抵罪事,特爲嚴飭放送事,承傳啓下矣。時囚罪人趙秉七·趙羲元·李載熙·李觀淵·李基春等,以承傳內辭意嚴飭後,竝放送之意,敢啓。傳曰,知道。
又以刑曹言啓曰,慶尙前左水使幕禆丁學武,所逋錢四百十八兩,今已準納,依政府甘結,移送戶曹,丁學武罪狀,自臣曹考律勘處,何如?傳曰,旣已準捧,且萊梱諸人,特恕其罪,則宜無異同,一體放送。
乙丑閏五月初八日辰時,上御觀物軒。勸講入侍時,講官李㘾,參贊官李鍾淳,侍讀官李敎鉉,假注書李裕承,記注官鮮于昇,別兼春秋趙定燮,各持通鑑第一卷,以次進伏訖。上曰,史官分左右。上讀前受音一遍訖。㘾讀自四十八年,止五國之師皆敗走,仍奏釋義訖。上命授書算于㘾,仍讀新受音十遍訖,㘾還納書算。上曰,孟嘗君之名,獨重於天下何也?㘾曰,當時,魏有信陵,趙有平原,楚有春申,齊有孟嘗,非孟嘗之名,獨重於天下,此四君,皆以好客聞名者也。賢者,其才其德,足以敦化正俗,結仁固義,大利天下,小利一國,得此一人,賴及萬民,此卽聖人養賢之道也。養此數千,無非鷄鳴狗盜之流,而徒取多數,互相誇爭者也。盜裘出關,雖得一時之僥倖,其於輔國安民,焉用此輩爲哉?至於孟嘗之廢也,客無一人。所謂養士之名,美則美矣。立私黨張虛譽,則勢安得不然也。下文五國之伐秦也,齊獨不與者,是卽孟子在齊之時也,則齊王得聞堯·舜之道,王伯之分而似然矣,然而幸遇孟子之聖,而終不能用,豈不慨歎乎哉?敎鉉曰,孟嘗君,以王孫之貴,有下士之風,其意誠好矣。然而所得非賢士,只是辯舌之士,甚至與鄰國之有罪亡人而竝收蓄,此所謂逋逃藪也。不擇賢否,竝養之於家,何益於事也?其好士,非誠心好賢也,只惑於說客之善辯也。故以類相聚,有如是矣。若誠心好賢,則雖戰國之世,豈〈無〉一賢士哉?孟子生於其時,居鄒,與齊不遠,旣與齊宣王相見,而宣王不能用,若使孟嘗君,師事孟子而薦進於宣王,則齊之行王,由反手也。而雖使孟嘗君,見孟子,亦必不能薦於王,蓋君子正大之言,世俗之人,皆以爲迂闊,此士之所以不見用於世也。鍾淳曰,此章文義,講官·儒臣,備陳無餘蘊,臣無容更達矣。夫戰國之時,固多巖穴隱淪之士,抱德修行,而當時未聞有以禮招延者,四君之好士喜客,雖各致數千之多,而所來者,不過列國遊談之人,嚮風慕義,競相馳騖,虛張聲名,而鷄鳴狗盜,爭出門下,此雖免於一時之急難,抑何用於爲國安民之道哉?孟嘗賓客三千人,無一眞正之士,誠爲可歎,而惟有馮驩,稍可稱好義者也。孟嘗,時爲齊相,封萬戶於薛,而邑入不足以奉客,使人出錢於薛,歲餘而貸者,不能與其息,孟嘗使馮驩責之,驩行至薛,釀酒買牛,召諸取錢者,齊會酒酣,而貧不能與者,取其券燒之,孟嘗聞而怒,召驩問之,驩曰,焚無用之券,令薛民,親君而彰君之善聲也,此言,足可謂忠於所事者也。上掩卷,仍命史官就座。又命退,諸臣以次退出。
乙丑閏五月初八日酉時,上御觀物軒。召對入侍時,參贊官尹秉鼎,檢校待敎洪承億,侍讀官李敎鉉,檢討官南一愚,假注書張原相,記注官鮮于昇,別兼春秋趙定燮,各持通鑑第一卷,以次進伏訖。上曰,史官分左右。上開卷,命授書算于敎鉉。上讀自四十八年,止五國之師皆敗走,仍讀十遍訖。敎鉉還納書算。上曰,上番讀之。敎鉉讀奏釋義訖。上曰,下番讀之。一愚讀奏釋義訖。上曰,參贊官讀之。秉鼎讀奏釋義訖。上曰,閣臣讀之。承億讀奏釋義訖。上曰,文義奏之。敎鉉曰,食客數千人,各自以爲孟嘗君親己,數千人之中,必有親疏之別,而數千人之意,各自以爲孟嘗君,偏於吾身,有恩情,必皆見欺於孟嘗君之詐譎也。主人之心,旣如是不誠不實,則客之報主人之恩,亦必不誠不實,此主客之所以兩失也。善善惡惡,人之常情,安得每人而悅之?雖以朝廷政事言之,進賢退不肖,賞罰分明,可以做治,若如孟嘗君之待客,則必致亂矣。五國伐秦,爲秦所敗,秦國誠强矣,雖然勝者敗者,都無優劣,五國雖先亡,而秦亦二世而亡,一時之强弱,都歸一轍,勝亦不足喜也。爲國之道,以德不以力,可不懼哉?上曰,旣言五國之攻秦,則出兵逆之者,不言可知爲秦,而又曰,秦人者,何也?敎鉉曰,當時爲將者,姓名不傳,故但稱秦人也。秉鼎曰,左傳,多有此等文體,諸侯之國,皆稱人也。一愚曰,孟嘗君,非不下士,而其所招延善遇者,直不過遊說之客,逋逃之類而已焉,雖散其國祿,養數千之多,有何所利於民國哉?此是廣樹其黨,以市虛譽,蔽其親而嗣其位之奸計譎謀也,非出於好賢之誠,此何足道哉?秉鼎曰,儒臣所奏,誠爲正論,未敢知體聽之如何,而大抵待人之道,當有善惡淑慝之別,不可每人而悅之,故親賢遠侫,進善退詐,自古然矣。使善人,謂孟嘗親己,則孟嘗亦當爲善人,若使不善者,謂之親己,則孟嘗當作何如人耶?不過鷄鳴狗盜之徒,雜出其門,故賢士所以不欲進,孟嘗所以不得賢士也。當時孟嘗所處之地,與他人自別,若得一賢士,則上可致君,下可澤民,事業聲名,豈止於此而已哉?然好士之名,亦鮮矣。故雖使此輩雜出,而猶且名重天下,爲人上者,不可不愛人而下士也。承億曰,臣無敷衍仰達,而孟嘗君,食客嘗數千人,而其中無一人可用者,其知鑑之不足,推而可知矣。上掩卷,仍命史官就座。又命退,諸臣以次退出。
上在昌德宮。停常參·經筵。張龍逵啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。李鍾淳啓曰,右副承旨曺錫元,同副承旨張龍逵今日不爲仕進,竝卽牌招,何如?傳曰,允。傳于尹秉鼎曰,禮房承旨,馳詣社稷,奉審摘奸,仍詣受香所,奉審摘奸以來。傳于曺錫元曰,召對爲之。以江華留守李寅夔狀啓,長串僉使金亨達,恪勤奉職,處鎭如家,賙飢繕廨,俱係著績,合施褒賞之典,下該曹稟處事,傳于李鍾淳曰,事甚嘉尙,好窠邊將,待瓜遷轉。以平安監司洪祐吉狀啓,寧邊府民家失火事,傳于李鍾淳曰,當此農殷之時,民家之一時燒燼,若是夥多,聞極驚慘,元恤典外,別加顧助,趁卽結構奠接,俾無一民失所棲遑之弊事,廟堂各別措辭關飭。以全羅監司鄭健朝狀啓,長城府民家失火事,傳于李鍾淳曰,聞甚矜惻,元恤典外,別加顧助,結構奠接之方,廟堂措辭關飭。
乙丑閏五月初九日辰時,上御觀物軒。勸講入侍時,講官曺錫雨,參贊官李鍾淳,侍讀官李敎鉉,假注書張原相,記注官任膺模,別兼春秋趙康夏,各持通鑑第一卷,以次進伏訖。上曰,史官分左右。上開卷,讀前受音一遍訖。錫雨讀自四年齊大夫,止以相堅也,仍奏釋義訖。上命授書算于錫雨,仍讀新受音十遍訖。錫雨還納書算。上曰,吳起之言,以爲在德不在險,則其險可知,而張儀謂之四平,何也?錫雨曰,魏地亦豈無山河,而謂之有四塞則未也,吳起因有山河之美,而欲戒其君德也,故以險言之,張儀因無山河之固,而欲脅以秦威也。故以平言之,地勢一也,而特其所欲不同,故所言亦異矣。仍起伏曰,此章,別無文義之可陳,而竊有所仰奏者矣。向也大僚,以前受音之勿誦,而加其行數爲奏者,蓋史異於經,而篇秩且浩汗,只欲其涉獵於聖聽,而不欲其拖延於歲月也。見今行數,無加於講小學之日,而只廢其誦而已,則是聖學,比前而反不及也,如非厭倦之時,則七八行不足爲多,如値厭倦之時,則四五行亦似爲過,是聖學,非不能於多行而厭倦沮之也,且行數雖少,若讀數必多,則文理可以易得,亦豈不有補於將就,而自內燕閒之中,且未敢必於多讀也,若然則旣不一誦,又不多讀,所減者,只行數而已,此臣所以不勝抑鬱者也,伏願於此猛省焉。敎鉉曰,死生之於人,亦大矣,好生惡死,人之常情。蘇秦雖淺見,豈不知此箇義乎?然而蘇秦之不得其死,由於不能安貧。蘇秦無負郭田二頃,見侮於家人,遂發憤欲力致靑雲,讀陰符經,遊說諸侯,不讀聖賢書,而讀陰符者,以其時風氣,不取聖訓之正大,偏好陰符之詭譎故也。蘇秦之意,非欲致君澤民,只欲肥己潤屋,斯乃賤丈夫也,如是而安得令終,是故一朝佩六相印,車騎輜重,擬於王者,而權寵傾六國,遂與其國之大夫,成讐隙,禍之所由生也。雖使行正道者,一朝卒富貴,猶謂之不祥,況以奸謀,速取六王之寵,而其能免禍乎?此與吳起之取怨於貴戚大臣,而竟至殺身,如出一串,此等之人,每每捐生而貪權。張儀,亦蘇秦之類也,其不至於死者,倖免也。鍾淳曰,張儀之言魏國形勢,與蘇秦誇張之說,大爲相反,稱以戰場之地,難爲守障,而欲成事秦之計也。一縱一橫,無非詭詐權譎,而魏王乍聽旋背,莫有主張矣。孟子之見魏王,王曰何以利吾國,至於此,則非徒仁義之不好,竝與利害而莫辨,此專由於魏王之學問不明,心無主適而然也。當時張儀之相魏相秦,容易去來,國若無人,若使明君在上,賢臣在下,左右布列,修明治道,則雖十儀,秦之利說,豈能開口也哉?昔魏文侯之時,君仁臣直,有若魏成·翟璜·田子方·卜子夏之徒,相與佐理,內有治效,外無隣憂,由此觀之,爲君之道,莫先於好學立志,而得賢夾贊也。上掩卷,仍命史官就座。又命退,諸臣以次退出。
乙丑閏五月初九日酉時,上御觀物軒。召對入侍時,參贊官曺錫元,直閣李世用,侍讀官任孝直,檢討官南一愚,假注書李裕承,記注官任膺模,別兼春秋趙康夏,各持通鑑第一卷,以次進伏訖。上曰,史官分左右。上開卷,仍命授書算于孝直,上讀自四年齊大夫,止以相堅也。仍讀十遍訖,孝直還納書算。上曰,上番讀之。孝直讀奏釋義訖。上曰,下番讀之。一愚讀奏釋義訖。上曰,參贊官讀之。錫元讀奏釋義訖。上曰,閣臣讀之。世用讀奏釋義訖。上曰,六國初約合從,而旋復倍解,以蘇·張之才,何不以學問治國,而只事好辯耶?孝直曰,行仁政如孟子之言,則可使制挺,以撻秦楚之堅甲利兵矣,使天下仕者,皆欲立於其朝,耕者皆欲耕於其野,商賈皆欲藏於其市,行旅皆欲出於其路,天下皆歸之,則鄰國皆當斂衽而朝矣,復何事於從橫之說乎?儀·秦之才,非能知治國之道者也,只以口辯,圖取富貴者也。當時六國之君,皆庸暗,故二子,能行其說也。上曰,山川雖險,不行仁義,則國不爲國矣。雖無其險,苟行仁義,則當無適於天下矣。孝直曰,果如聖敎矣。固國不以山蹊之險,地利不如人和也,山川雖險,不行仁政,則民皆委而去之,何賴而有乎?雖無其險,苟能以仁義化天下,則雖使里門夜開,外戶不閉,尙無鼠竊狗偸之患,寧復有戰爭之事乎?一愚曰,從約者,合天下之異,親六姓之疏,事之最難者也。蘇秦,爲榮富之計,用詐譎之術,遂合于一,而旣無誠實底意,則宜乎未幾而皆解矣。其時列國,徒以口辯爲賢,未明於王道,故孟子以遏人欲施仁政之要,曉告齊梁之君,而惑於功利之說,不能用焉,可勝歎哉?書曰,官不必備,惟其人,此不可濫授而冒據之謂也。今諸王,蔽於辯詐,輒授卿相之位,其昏愚,推可知矣。且蘇·張之類,朝楚暮梁,專事侈祿,何能知學問治國之道,以輔翊王室哉?錫元曰,蘇秦,誇張六國之莫强,張儀,恐喝六國之至孱,二說一切相反,六國之君,以何心,從蘇秦之言,以何心,聽張儀之計?此後,又反橫爲從,散從爲橫者不一,其進人聽言之道,一如兒戲,而都無君人之度,使天下之勢,駸駸然入于秦,秦之呑竝六國,不待下文而決矣,可勝歎哉?世用曰,儒臣·參贊官,備陳無餘,臣無容更達,而在仁不在險之聖敎,誠萬萬至當,蘇·張之遊說,只以山川之險夷,闔捭爲談,時君之庸暗,亦貪一時之功利,樂聞其說,雖以孟子之聖,以爲迂闊而不能用,蘇秦豈知仁義之無敵,而雖或以仁義爲說,時君亦豈能聽之耶?上掩卷,仍命史官就座。又命退,諸臣以次退出。
上在昌德宮。停常參·經筵。
藥房都提調李裕元,提調朴珪壽,副提調尹秉鼎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?大王妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿口傳問安。答曰,知道。
曺錫元,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,全羅道觀察使趙在應下直,長弓一張,長箭一部賜給。
曺錫元啓曰,議政府郞廳來言,今日賓廳日次,而領議政趙斗淳,有身病,左議政金炳學,無時急稟定事,右議政未差,不得來會云矣,敢啓。傳曰,知道。
張龍逵啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。傳于張龍逵曰,全羅監司留待。傳于張龍逵曰,全羅監司入侍。大王大妃殿傳于張龍逵曰,通津府使梁柱台,待瓜滿許用履歷,陽智縣監文學元陞敍。傳于尹秉鼎曰,禮房承旨,進詣皇壇奉審,宣武祠廳奉審以來。大王大妃殿傳于曺錫元曰,國家之設寘各貢,專爲都民,霑漑聊活之方,而近聞各貢各廛之進排物種,皆有遺在其數,誠難周計,顧今經用匱罄之時,又値莫大之宮役,如不計除而準畫,則非但事勢之末由,遺在積滯之中,添給其價,抑有何義諦乎?不可無一番更張,自今爲始,所謂舊遺在中,三分一則以其寧失之義,特爲蕩減,二分則近來穀貴,果難以本米除去,限十年,以戶曹詳定例排捧,俾貢人輩,得蒙舒力之澤,而進排各種,則無論某用,隨其每朔需用,一從戶曹勘合上下,仍爲金石定式,永久遵行,而今此處分,一爲國計之稍裕,一爲貢弊之永革,如是之後,各該貢人輩,只思目前不利,或有違令,則當用一律,自政府,以此嚴飭各司。
大王大妃殿,傳于曺錫元曰,服飾器用之各有品制,乃所以辨別貴賤之意也。而挽近侈靡之風,日盛月滋,私門之紅絲飾馬,紅袱裹物,已極礙眼,況酒具及匙箸等屬,皆以銀造,視若恒用,不知踰濫,是何奢麗之過度也?此皆害國病民之本,良非細故,誠極慨歎,自今以往,一切痛禁,俾無敢如前蹈襲,而後若有犯科者,當別般嚴處,以此咸須知悉。
曺錫元啓曰,假注書李裕承,身病猝重,勢難察任,今姑改差,何如?傳曰,允。
李裕承改差代,以趙慶鎬爲假注書。
傳于曺錫元曰,召對爲之。傳于張龍逵曰,輕囚放釋。
傳于張龍逵曰,中官姜世吉·白之筵,效勞旣多,竝加資。
張龍逵啓曰,臣龍逵,敬奉聖敎,馳往義禁府,則無時囚,故仍詣典獄署,取考囚徒案,則結案罪人一名,殺獄罪人三名,係是重囚,故竝爲仍囚,其餘他錢不報,隱匿訟民,及各司直囚罪人崔鳳燁等三十一名,係是輕囚,故竝依傳敎,放送之意,敢啓。傳曰,知道。
曺錫元,以吏曹言啓曰,因全羅監司鄭健朝狀啓,旱憂轉深,圭璧方擧,此際曠官,時日可悶,受由上京守令,竝令該曹,催促不日下送事,命下矣。自臣曹催促,則全州判官趙容在,已爲下去,靈光郡守李玄翼,井邑縣監尹榮輔,任實縣監徐曾輔,俱以爲今十二日下去云矣,敢啓。傳曰,知道。
又以議政府言啓曰,向於湖南逋吏用律時,在逃漢,使之刻期譏捕矣。卽見前監司鄭健朝所報,則長水金始鎔,負逋爲二千五百餘石,而今始跟捉云矣,罪人斯得,厥有已施之例,金始鎔捉致監營,梟首警衆事,星火行會,何如?傳曰,允。
又以禮曹言啓曰,卽接瑞山幼學金魯命所志,則以爲族兄魯璉,嫡妾俱無子,以其同姓十四寸弟魯奎三子成載,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長金魯命所訴旣如此,金魯奎第三子成載,立爲金魯璉之後,何如?傳曰,允。
張龍逵,以訓鍊都監言啓曰,本局哨官千世殷,身病猝重,勢難察任,改差,何如?傳曰,允。
同敦寧崔遇亨疏曰,伏以臣於本月初三日,伏奉除旨,以臣爲同知敦寧府事者,臣感激恩數,固當竭蹶趨膺之不暇,而第臣本無敦寧,揆以格例,在所當遞,玆敢忙陳短章,仰瀆崇嚴。伏乞聖慈,俯垂鑑諒,仰稟東朝,亟遞臣職,以存公格,以安私分,千萬幸甚,臣無任云云。答曰,省疏具悉。所請依施。
敎全羅監司趙在應書。王若曰,殊績已試於右輔,與共理惟良,重任旋寄於南藩,非此人莫可,奚但廟剡,特自宸衷,眷玆湖南一區,實是海東重鎭,舊社之佳氣蔥鬱,依然漢豐沛山河,厥土之制産肥饒,宛是虞荊揚淮海,幸連年小康之後,縱弛宵旰之憂,際初服愼簡之辰,疇膺旬宣之責,惟卿,氷蘖淸操,珪璋令姿,詩禮相傳於箕裘,菀有古士夫型範,進止不失於尺寸,想望賢宰相風儀,花山重輕,尙傳下邑之遺愛,藝苑黼黻,又儲華國之文章,玆授卿以全羅道觀察使兼兵馬水軍節度使巡察使全州府尹,卿其益恢令圖,祗服寵命,察風俗而明黜陟,宜思澄淸之要,蠲租稅而恤困窮,益勉懷保之策。於戲,憇茇之仁風斯颺,去作一路福星,宣綍之眷注冞隆,暫撤貳班卿月,故玆敎示,想宜知悉。修撰李應夏製進
乙丑閏五月初十日辰時,上御觀物軒。大王大妃殿垂簾,藥房入診,勸講,全羅監司同爲入侍時,都提調李裕元,提調朴珪壽,副提調尹秉鼎,直閣李世用,假注書李裕承,記注官宋宅薰,別兼春秋趙康夏,同副承旨張龍逵,假注書張原相,記注官宋宅薰,別兼春秋趙康夏,全羅監司趙在應,領事李裕元,講官洪鍾序,參贊官張龍逵,侍讀官任孝直,假注書李裕承,記注官宋宅薰,別兼春秋趙康夏,各持通鑑第一卷,以次進伏。醫官李慶年·李在珉·朴演鏞·丁錫胤,進伏楹外訖。上曰,史官分左右。裕元進前奏曰,暑氣轉甚,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,醫官待令,使之入診乎?上曰,置之。大王大妃殿曰,藥房先退。仍敎曰,全羅監司進前。在應進前伏訖。大王大妃殿曰,卿曾經畿伯,道內民情,守令治績,何如?在應曰,民情還弊成痼,向來狀啓,尙未蒙處分,守令治績,豈可盡謂循良,而別無侵虐之弊,其中治績最著者,楊州牧使林翰洙,坡州牧使柳,南陽府使金箕絢,長湍府使魚在淵,皆已蒙褒賞之典,其實績則淵鑑之所俯燭。大王大妃殿曰,曾已示意矣。在應曰,通津府使梁柱台,莅任不過半載,邑瘼盡革,永杜吏逋,公廨改觀,不費民力,積弊之邑,便成完局。陽智縣監文學元,到底愛民,動以圖報矢心,諸般公納,無少愆滯,治聲頗多矣。大王大妃殿曰,諸守令治績,萬萬嘉尙。在應曰,此莫非慈聖殿下曁聖上,爲民若保之盛德,輒下提飭之敎,所以諸守宰之政,致此風草之偃也。大王大妃殿曰,通津府使梁柱台,待瓜滿,許用履歷。陽智縣監文學元陞敍。出傳敎仍敎曰,方伯守令,實心務績,是乃分憂之道也。在應曰,慈敎切當矣。大王大妃殿曰,完伯,今日下直乎?在應曰,已爲下直矣。大王大妃殿曰,道內民生休戚,一一周察,俾有實績,勿務苞苴等節,報答沖王委寄之意。在應曰,慈敎如是鄭重懇惻,豈無萬分一殫竭之心?而臣才具淺短,曾在畿甸,已試蔑效,且湖南劇務,非比畿甸,未知將何以對揚,不勝悚悶,而飭敎之下,當悉心奉行矣。大王大妃殿曰,盛熱之時,無撓下去,善爲過行也。龍逵曰,別諭,何以爲之乎?大王大妃殿曰,出去諭之也。仍敎曰,完伯先退。勸講爲之。上開卷,讀前受音一遍訖。鍾序讀,自今親兄弟同父母,止問曰齊王其覇乎,仍奏釋義訖。上命授書算于鍾序。上讀新受音十遍訖。鍾序還納書算。仍奏曰,前受音,有盟洹水之上,結爲兄弟之文,曾所御講,上文天下將相會於洹水之上,聖聰果記有否?上曰,知之。上曰,張儀復相秦,是前已相秦,今復爲之乎?鍾序曰,張儀,前已爲秦相而旋免矣。及說魏請成,而歸秦復爲相矣。裕元曰,反覆蘇秦等說,是皆辯士口氣也。鍾序曰,此時雖是戰國,無仁義之世,豈有親兄弟同父母相爭相傷之理乎?欲明其蘇秦之不可信,爲此無理之說,決非治世有德者之言也。裕元曰,雖在此時,決無如此之事,人臣告君之辭,似不當如是,於此一事,可知其人之不美也。上曰,善人,豈有如是之言乎?鍾序曰,以燕相子之事言之,與蘇代結婚,專出於欲得燕權之意,而竟至於下文南面行王事,其於臣分人理,更無足論,而大抵賢愚取舍,在於君上簡心,亦係於朝廷公議矣。爲人臣而由他徑進,則必無所不爲也,此所以鄙夫,不可與事君,苟患失之,無所不爲也。此等處,深加澄省,則廷臣取舍進退之際,自當有淵鑑之益明矣。裕元曰,士之出處,自由其道,舍正由岐,君子恥之。燕王不得省察於此等處,故特書名字,以正史筆也。孝直曰,張儀說魏王,以六國之從約,不可成,明矣,而勸事秦,夫秦,以虎狼之心,棄禮義上首功之國也,其和親之不可成,尤可明矣。魏王,乃請成于秦,不明甚矣。當是之時,孟子謂魏王曰,不嗜殺人者一之,魏王,誠用孟子之言,行仁政則可以一天下也。不此之爲,而反惑於張儀之詐,不亦愚乎?龍逵曰,講官·儒臣,備陳無餘,臣無容敷衍仰達者,而第戰國之時,上以功利爲急,下以榮富爲事,遊說之士,彌滿天下,而儀·秦最其得名者矣。所以儀·秦之遊說,互相反覆,而時君之聽納,又自無常,可勝惜哉?此不足與議於盛世休明之治,而史筆之垂載於後世者,以其懲惡而斥覇也。裕元曰,史記者,不可以一遍讀過而止,常於燕閒之暇,玩繹前讀,則有益於知新之工矣。臣於半載之後,今始登筵矣,睿學非不比前將就,而顧今在廷臣僚之所蘄祝者,卽進益進矣。殿下若燭群情之如是,則自不覺聖工之日就矣。大王大妃殿曰,主上於講學文理,雖姑未就,無厭苦之意,常於講對罷後,自內勤讀矣。裕元曰,勤之一字,爲學問之本,雖非講對之時,常於自內,誦讀不已,勤勤孜孜,則聖學自底於緝熙光明之域矣。何憂乎文理之姑未盡就乎?大王大妃殿曰,主上孝根天性,聰明過人,雖在短夜之時,亦不廢溫繹矣。大臣講官,一心對揚,善爲輔導,則其慶幸之心,當何如哉?裕元曰,孝亦由於學問,而今殿下,雖在短夜,不廢卷舒之工,則可驗聖孝,原於講學。臣等承此慈敎,可以退而相慶矣。大王大妃殿曰,主上雖在沖年,言語之際,每多出人意表者,蓋聖姿英明,若過數年,講學漸就,則凡於發問筵臣,必有莫能仰對者,且政令事爲,亦多聳動觀聽者矣,予今不可一一稱說也。裕元曰,外廷之臣,亦如是爲言也。臣等謏聞寡學,雖在今日,尙患其不能仰對,況於聖學成就之後乎?極爲愧悚矣。大王大妃殿曰,旱災如此,祈禱已至四次,尙無雨意,晝宵憧憧,何可暫弛?裕元曰,圭璧屢擧,靈應尙邈,誠不勝萬萬憂憫矣。臣於日前,自鄕廬上來,躬覩農形,若於四五日間得雨,則庶有豐熟之望,實心實德,格于天心,則豈不敢應之理乎?大王大妃殿曰,然矣。若自上,敬天愛民,出於誠心,則自然雨順而風調矣。裕元曰,誠心求之,卽日下雨,古昔哲辟,多有是事,雖不可一一枚奏,而今若虔禱,如古哲辟,則捷桴之理,可立而竢矣。上掩卷。上曰,史官就座。仍命大臣先退。又命退,諸臣以次退出。
乙丑閏五月初十日酉時,上御觀物軒。召對入侍時,參贊官曺錫元,侍讀官任孝直,檢討官李承臯,直閣李世用,假注書張原相,記注官宋宅薰,別兼春秋趙康夏,各持通鑑第一卷,以次進伏訖。上曰,史官分左右。上開卷,命授書算于孝直。上讀自今親兄弟同父母,止問曰齊王其覇乎,仍讀十遍訖。孝直還納書算。上曰,上番讀之。孝直讀奏釋義訖。上曰,下番讀之。承臯讀奏釋義訖。上曰,參贊官讀之。錫元讀奏釋義訖。上曰,閣臣讀之。世用讀奏釋義訖。上曰,子之,誠逆賊也,爲人臣而謀其上,其罪不可說也。孝直曰,子之之逆,可勝道哉?燕噲之愚,無足論也。燕噲,猶有欲覇之心,故致此子之·蘇代欺蔽之禍也。夫覇者,功利之術也,先詐力而後仁義者也。人君不能行仁義之道,而一有功利之欲,則小人必乘間而入,其理勢然也。孟子言上下交征利之害,至於不奪不厭。仲尼之門,五尺之童,羞稱五覇,正以此也。承臯曰,張儀之說,極其淺陋,無異誘兒,而魏王深信之。孟子之言,極其詳明,可以安民,而魏王不聽之,其故何也?蓋功利之說易入,皇王之道難行,此皆魏王知識不明,私欲充塞之致也,可不惜哉,可不歎哉?錫元曰,此時周室愈微,其地不大於曹·滕,其民不衆於邾·莒,而七國割據,惟力是視,强竝弱,大呑小,干戈日尋,其所願欲,不過乎覇一字,而猶未能生心於混一者,以周尙宗主天下故也。今此燕王之問齊其覇乎者,尤可見天下之尊周矣。此拒文·武·成·康之世,八百有餘年,而先王之深仁厚澤,尙有未泯者,則周之盛德,其可謂至矣哉。世用曰,子之之爲相,必以實心輔導,勸勉仁義,而不此之爲,但欲得權,至於結婚,蘇代乘間比誘,欺其君而奪其威,以此推之,篡逆之心,始此而萌也。上掩卷,仍命史官就座。又命退,諸臣以次退出。
上在昌德宮。停常參·經筵。
張龍逵啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
備忘記,阿耳僉使趙履錫下直,長弓一張,長箭一部,片箭一部,筒兒一箇賜給。
傳于李鍾淳曰,懸病承旨竝推考,仍卽牌招。李鍾淳啓曰,假注書張原相,身病猝重,勢難察任,今姑改差,何如?傳曰,允。張原相改差代,以金永珯爲假注書。
李鍾淳啓曰,假注書趙慶鎬,時無職名,令該曹,依例付軍職,冠帶常仕,何如?傳曰,允。
傳于李鍾淳曰,左承旨許遞,前望入之。承旨前望入之,金尙鉉落點。
趙秉協啓曰,新除授左承旨金尙鉉,卽爲牌招,何如?傳曰,允。
傳于趙秉協曰,吏曹參議有闕之代,前望入之。
吏曹參議前望入之,姜㳣落點。禮曹五次祈雨祭,不卜日今十三日,宗廟,依例遣重臣虔誠設行事,知委,何如?判付啓,依所啓施行爲良如敎。大王大妃殿,傳于尹秉鼎曰,望祭攝行磨鍊。
以左承旨金尙鉉牌不進罷職傳旨,傳于尹秉鼎曰,只推。
傳于尹秉鼎曰,發遣吏郞,諸執事淸齋與否,摘奸以來。
趙秉協,以吏曹言啓曰,山陵望祭獻官,前承旨李世輔,塡差以入,而時無職名,宗正卿口傳下批之意,敢啓。傳曰,知道。
又以吏曹言啓曰,孟山縣監朴齊韺呈狀內,矣身,因促敎下往矣,中路得病,萬無還官之望云,其身病旣如是,則有難强令還任,罷黜,何如?傳曰,允。勿拘常格,各別口傳擇差,催促下送。
吏曹口傳政事,以金直善爲孟山縣監。
吏曹口傳政事,宗正卿單李世輔。曺錫元,以兵曹言啓曰,文臣兼宣傳官洪大鍾,以其病難供職,呈狀乞遞,改差,何如?傳曰,允。
乙丑閏五月十一日辰時,上御觀物軒。勸講入侍時,講官金永爵,參贊官曺錫元,檢討官李承臯,假注書趙慶鎬,記事官安翊豐,別兼春秋趙康夏,各持通鑑第一卷,以次進伏訖。上曰,史官分左右。上開卷,讀前受音一遍訖。永爵讀,自對曰不能,止燕王噲,仍奏釋義訖。上命授書算于永爵。上讀新受音十遍訖。永爵還納書算。上曰,不信其臣何義也?永爵曰,蘇代之論齊王不能覇,對以不信其臣者,蓋子之,欲得燕權,而與蘇代婚,故爲此詭說,欲使燕王,專任子之也。然爲君之道,不可不信其臣,若不知賢愚而治之,如子之,則覆亡之禍,可立而待。經曰,在知人。又曰,知人則哲。是以知人,在信臣之先矣。雖以今日登筵諸臣言之,殿下何以知優劣也?臨講多有發問,講後,亦須假以顔色,博加咨訪,則其人之優劣,自不能逃於淵鑑之下,由是專任之信使之,則其於治國,思過半矣。承臯曰,講官已爲詳奏,而君臣之間,貴在相信,若上下不孚,情志不通,其何以治國乎?雖然不分賢愚,一例信之,則小人易爲容奸,必須辨別賢邪,賢則信之任之,邪則屛之去之,是以稷·契登用而天下安,四罪流放而天下服。書曰,任賢勿貳,去邪勿疑。知人委信,人君之職也。錫元曰,燕噲,屬國於子之,而顧爲臣,此乃君不君臣不臣者也。君臣之分,如天地焉。古今天下,寧有此個變怪乎?此後昭王,得賢共理,一境大治,國之興廢,專在於用人之如何耳。永爵又奏曰,臣於去年講對,以操心之說,有所敷陳矣。近日登筵,竊覸聖學,間有將就之效,不勝攢頌欽仰,而行數非不倍多,旨義非不領會,但讀法不長進,此無他,乃心有出入之故也,豈有第一二遍,一氣順下,而近十遍,反乃棘澁之理,此卽殿下未能着力操心上工夫,而雖以殿下宮中游嬉之事言之,苟不專心其事,必不成,而況講學,而況治民治國乎?讀書十遍之間,不能專心,則何事可做乎?伏願殿下,其監于玆,益勉操心之工焉。上掩卷,仍命史官就座。又命退,諸臣以次退出。
上在昌德宮。停常參·經筵。
張龍逵啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
傳于尹秉鼎曰,禮房承旨,馳詣宗廟奉審,摘奸以來。
趙秉協啓曰,假注書金永珯,時無職名,令該曹,依例付軍職,冠帶常仕,何如?傳曰,允。
傳于趙秉協曰,吏曹參議有闕之代,前望入之。
吏曹參議前望入之,鄭泰好落點。
趙秉協,以議政府言啓曰,東萊府使姜㳣,今內移矣。該府,以積弊之局,此守臣悉心矯捄,綽有頭緖,際此遞易,實屬可悶,限一瓜仍任,以責久任之效,何如?傳曰,允。
傳于曺錫元曰,卽因政府草記,有東萊府使仍任之擧,而繼伏奉慈敎矣,該府,以邊關重地,近成弊局而自此倅莅任之後,多有修擧,幾至復完,其在激勸之政,不可無別般示意,該府使姜㳣,特加一資。
傳于曺錫元曰,東萊府使加資,待瓜遞下批。
傳于曺錫元曰,亢暘一直杲杲,禱雨今至幾次,靈應愈邈,一霈尙靳,言念農事,不勝焦慮,六次祈雨祭,不容少緩,不卜日明日受香,遣亞卿閣臣設行,祭文,令文任撰進,諸執事另加擇差,命下矣。六次祈雨祭,今十四日三角山·木覓山·漢江沈虎頭,遣亞卿閣臣,虔誠設行事,知委,何如?傳曰,允。
傳于曺錫元曰,呈告藝文提學許遞,朴珪壽除授,卽爲牌招,使之撰進祭文。吏曹,藝文提學朴珪壽除授事承傳。
傳于曺錫元曰,吏·禮換房。
曺錫元啓曰,明日傳香,禮房承旨當爲齋宿,行都承旨趙秉協所當牌招,而拘於廳規,不得請牌,何以爲之?敢稟。傳曰,牌招。
傳于曺錫元曰,發遣吏郞,諸執事淸齋與否,摘奸以來。
曺錫元,以吏曹言啓曰,漢江六次祈雨祭,典祀官兼大祝前正郞金聲根,時無職名,令該曹,口傳付軍職,何如?傳曰,允。
兵曹口傳政事,副司果單金聲根。
李鍾淳,以漢城府言啓曰,內農圃藍菜田定界事,命下矣。移定田土,散在於東部·西部·南部,故發遣本府郞廳,眼同西部官員定界後,爲先別單書入,而東部·南部鱗次擧行之意,敢啓。傳曰,知道。
曺錫元,以兵曹言啓曰,宣傳官李奎會,五衛將安廷夏·朴養楨,俱以病難供職,呈狀乞遞竝,改差,何如?傳曰,允。
又以摠戎廳言啓曰,本廳千摠具三鉉,身病甚重,勢難察任,改差,何如?傳曰,允。
乙丑閏五月十二日辰時,上御觀物軒。勸講入侍時,講官朴珪壽,參贊官金尙鉉,侍讀官任孝直,假注書金永珯,記注官鮮于昇,別兼春秋趙康夏,各持通鑑第一卷,以次進伏訖。上曰,史官分左右。上開卷,讀前受音二遍訖。珪壽讀自三年燕人,止得身事之,仍奏釋義訖。上命授書算于珪壽。上讀新受音十遍訖。珪壽還納書算。上曰,燕人共立太子平,燕人何以知太子之所在處而立之耶?珪壽曰,燕國雖殘破,而必有幾郡餘存者,故太子平,保守其地,而國人立之也。又奏曰,燕昭王所行之政,所發之言,伏不知聖衷,果以爲何如乎?上曰,甚善矣。珪壽曰,然矣。昭王當燕國殘破之餘,欲報先君之讐,而雪其恥辱,則必先治國安民然後,乃可爲之,而必先求賢者然後,又可與共治國而安民矣。所以卑辭厚幣,以招賢士,而及逢郭隗,又問誰爲最賢,可以身事者乎?其求賢之心如此,故竟得樂毅之賢,遂以破齊雪恥而復讐,眞英主矣。孝直曰,殿下,以昭王之事謂賢,聖知固卓越矣,臣不勝欽仰萬萬。凡爲國之道,不外乎安民用賢二者,而人君深處九重之闕,有難周察於生民疾苦矣。尊居千乘之位,未易屈己於在下賢者矣。是以自古聖帝明王,必懋於是,憂民之憂,樂民之樂,尊德樂道,禮待師事,以之致治也。殿下擴充其睿知,益明於治道,康保萬民,登用群賢,則太平之治,不足憂也。尙鉉曰,厚幣者,卽古者束帛加璧,往德之禮也。明王之屈己禮賢,若是盛矣。故文王師鬻熊,武王師太公,詢訪治道,以啓周家基業者,專由於下士尙德也。燕昭王遭國板蕩,志存雪恥,以得賢士,身事之爲急務,身事之者,如文王之於鬻熊·武王之於太公也。是故築黃金之臺,擁篲灑掃,如師弟之禮,卒以修擧國政,則人主求治之方,莫先於屈己禮賢矣。珪壽曰,黃金臺者,築臺置黃金千於上,以延天下之賢士,故後人名其臺曰黃金臺,今中國皇城,卽燕之國都也,黃金臺遺址尙存焉。以昭王求賢之故,好古之士,過其地則登覽而起感焉。臣於往歲,亦嘗奉使赴燕,而過其地矣。上曰,以何事入去乎?珪壽曰,洋人作亂,咸豐皇帝,避入熱河,我朝遣使問安,臣以問安副使入去,事在辛酉春矣。又奏曰,燕昭王求賢禮賢之事,我朝亦有與此相似之時矣。昔在丙子南漢之事,自上亦已有洞悉,而惟我孝宗大王御極以後,恥國勢之屈辱,痛明室之淪亡,必欲聲大義於天下,是以汲汲求賢,與共戮力,而先正臣文正公宋時烈·文正公宋浚吉,皆被招延,際遇之隆,千載罕有,而兩先正道德學問,皆聖王之佐也。又非列國雜覇之士,所可比論,而時運不利,竟莫能一擧而伸大義,是爲志士之所痛恨者耳。上掩卷,仍命史官就座。又命退,諸臣以次退。
上在昌德宮。停常參·經筵。
張龍逵啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
傳于趙秉協曰,禮房承旨,馳詣受香諸處,奉審摘奸以來。
張龍逵啓曰,卽見全羅監司鄭健朝,犯逋罪人朴燦寔,捉得啓本及物故啓本,則肅川府之府字,皆以郡字書之,奏御文字,何等審愼,而如是疎忽,事甚未安,該道臣推考,何如?傳曰,允。
以慶尙監司李參鉉狀啓,仁同府犯逋罪人金仲五,已爲身死者,不爲懸錄,梟首一款,不得擧行,該府使趙行林,爲先罷黜,其罪狀,令攸司稟處,臣不能周察,致此混錄,惶恐待罪事,傳于張龍逵曰,罪人身故,旣在六年之前,則其時不報之失,雖非時倅所關,向日諸逋吏査報之時,不以其死懸錄者,極涉疎忽,固當責備,而但此倅,旣有治績,則亦不必以此深罪,特爲分揀,姑令戴罪擧行。卿勿待罪。
以京畿監司兪致善狀啓,朔寧郡民家失火事,傳于李鍾淳曰,當此農節,民家燒燼,聞甚矜惻,元恤典外,別加顧助,結構奠接之方,廟堂措辭,分付。
金尙鉉,以漢城府言啓曰,東部·南部字內所在內農圃,移定田土,發遣本府郞廳,眼同該部官員,亦爲定界後,別單書入之意,敢啓。傳曰,知道。
曺錫元,以兵曹言啓曰,禁軍別將金鍵,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
兵曹,以張寅植爲禁軍別將,趙秉協,以實錄廳摠裁官意啓曰,哲宗大王實錄,印出卷數,定爲八卷,計其分藏五處,則合爲四十卷,純祖大王附錄續編,哲宗大王附錄,計其分藏五處及進上件,合爲十二卷,粧䌙之役,亦皆告訖,春秋館奉安日字,令本館,推擇啓下,何如?傳曰,允。
張龍逵,以都摠府言啓曰,今日入直內三廳兼禁軍及軍兵等,中日習射技放,而祈雨祭齋戒相値,不得設行之意,敢啓。傳曰,知道。
乙丑閏五月十三日辰時,上御觀物軒。勸講入侍時,講官金學性,參贊官金尙鉉,檢討官李承臯,假注書趙慶鎬,記注官任膺模,別兼春秋洪鍾學,各持通鑑第一卷,以次進伏訖。上曰,史官分左右。上開卷,讀前受音一遍訖。學性讀,自郭隗曰古之人君,止築室而師事之,仍奏釋義訖。上命授書算于學性。上讀新受音十遍訖。學性還納書算,仍陳文義曰,王政莫先於求賢,求賢惟在於致誠,誠苟切矣,所求之人,無不得之。燕昭,誠於復讐,能誠信郭隗之說,誠心求人,宮之改築,事以師禮,一出於誠,其誠於隗者,卽所以誠於求賢,竟得樂毅之賢,仇怨誠復,志願誠遂,寔是千古之偉績矣。第其立心,不過破齊,故僅得樂毅之才,但成報讐之功,倘使積此誠而務得聖賢之佐,至誠所感,何求不獲?況孟子旣已不遠於梁,豈其獨不之燕乎?誠得孟子而用之,豈但乘齊湣之昏,報其仇已也?惜乎誠則切,而志則小矣。然非燕王之至誠,此事未能成也,亦足爲後世之師法也。上曰,燕昭之求賢得賢而果美政矣。學性曰,然矣。至誠求之,故畢竟有獲矣。承臯曰,夫士,難進而易退者也。上不誠心求之,則下無自來之理矣。是以殷湯,聘伊尹而天下定,魏文,式段干而賢者歸,此皆求賢致治之效也。今我殿下,亦誠心求之,則豈無賢才之不若伊尹者乎,而奚羡乎燕昭之樂毅也。伏願此等處,益加澄省焉。尙鉉曰,講官·儒臣,備陳無餘,臣無容更達矣。學性曰,前受音中,燕小之小字,力少之少字,其義同乎不同乎?臣敢仰質矣。上曰,旨義不同,小字以國言,少字以力言矣。學性曰,然矣。小是大小之小也,燕地侵奪,故曰少,少是多少之少,兵力寡弱,故曰少矣。上掩卷,仍命史官就座。又命退,諸臣以次退出。
上在昌德宮。停常參·經筵。
自卯時至人定,灑雨下雨,測雨器水深九分。
張龍逵啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
趙秉協啓曰,左承旨金尙鉉,左副承旨曺錫元,今日不爲仕進,竝卽牌招,何如?傳曰,允。
傳于趙秉協曰,禮房承旨,馳詣宗廟·景慕宮,奉審摘奸以來。
傳于趙秉協曰,福寧君,卽麟坪大君嗣子,而今已親盡,祠板將卜日埋安矣。予安得無追慕愴衋之心乎?內外祠板,遣承旨致祭。
傳于趙秉協曰,呈告泮長許遞,前望入之。
大司成前望入之,李裕奭落點。
尹秉鼎啓曰,新除授大司成李裕奭,以前任成川府使,方在解由未出中,何以爲之?敢稟。傳曰,勿拘。
趙秉協,以奎章閣言啓曰,明日,卽奎章閣望奉審日次,臣進詣擧行之意,敢啓。傳曰,知道。
以左承旨金尙鉉牌不進罷職傳旨,傳于張龍逵曰,只推。
以慶尙監司李參鉉狀啓,草溪郡民家失火事,傳于李鍾淳曰,當此農節,民家之一時燒燼,若是夥多,聞甚驚慘,元恤典外,別加顧助,趁卽結構奠接,俾無一民失所棲遑之弊事,廟堂措辭,分付。
尹秉鼎,以奉常寺都提調意啓曰,東籍親耕田所種,大麥打作,則所出爲六石十四斗,小麥打作,則所出爲一石之意,敢啓。傳曰,知道。曺錫元,以司僕寺一二提調意啓曰,兼內乘李志謙,以其身病,呈狀乞遞矣。不可强令察任,今姑改差,其代,令該曹口傳差出,何如?傳曰,允。
兵曹口傳政事,以金箕錫爲內乘。
乙丑閏五月十四日辰時,上御觀物軒。勸講入侍時,講官金永爵,參贊官李鍾淳,侍讀官鄭顯裕,假注書趙慶鎬,記注官宋宅薰,別兼春秋洪鍾學,各持通鑑第一卷,以次進伏訖。上曰,史官分左右。上開卷,讀前受音一遍訖。永爵讀自於是士爭趣,止楚王許之,仍奏釋義訖。上命授書算于永爵。上讀新受音一遍訖。永爵還納書算。上曰,楚王,若爲從約則宜好矣。永爵曰,張儀,衡人而說諸侯共事秦者也。若使從約不解,則秦豈敢加兵於山東,而蘇秦合從未久,而從約解,故張儀乃以詭辭,說楚王以事秦,楚王信而許之也。又奏曰,燕昭王,欲報齊讐,先從郭隗,師事之,樂毅·劇辛,皆聞風而來,昭王竟用樂毅,破齊雪恥,此所謂得賢士與共國者也。爲國之道,在於得賢,然列國之時,朝晉暮楚,固無足言,目今區域之內,莫非王臣,且後世,以科目取人矣。目今科目中,豈無賢如樂毅·劇辛之流?殿下臨筵,多發問難,則筵臣奏對之際,其賢否優劣,自可下燭,由是而與共國,則國幸萬幸矣。顯裕曰,臣聞昔齊桓公,設庭燎期年,士不至,東野人,以九九術,見公,公曰,九九何足見乎?對曰,薄技,猶禮之,況於賢者乎?公見之,於是士乃爭至,遂成覇業。卽所謂九九,獲用奇謀踵至者也。今此燕昭王之師事郭隗,士爭趨燕,亦如是矣。大抵人主,必待賢臣而弘功業,苟能誠心求賢,量材任使,至於一藝片言,亦爲錄用,則四方風動,無不觀感興起,而懷抱才德之人,皆于于然來,願進於朝也。鍾淳曰,燕昭王,以賢明之姿,承板蕩之餘,志在雪恥,思切得賢,而聽郭隗之言,築黃金之臺,山東豪俊之士,莫不望風爭趣,得樂毅而克復境土,此是昭王誠心求賢之效也。昔之殷高宗,置傅說之相,而治道隆盛。周宣王,用召虎之徒,而王室復興,此皆得賢共國之致也。至若王噲之決國事於子之·昭王之任國政於樂毅,專任則同,而治亂各殊,夫用人之道,必先辨其善惡邪正之殊,進退賢愚然後,始可言治理,而惟在人君擇任之如何矣。永爵曰,臣於年前,奉使入燕,黃金臺尙今有遺址,而令人有懷古之想矣。殿下誠心求賢,安知今日朝廷,無樂毅之倫乎?上掩卷,仍命史官就座。又命退,諸臣以次退出。
上在昌德宮。停常參·經筵。
藥房提調朴珪壽,副提調尹秉鼎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。
大王大妃殿·王大妃殿·大妃殿,口傳問安。答曰,知道。
張龍逵啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。李鍾淳啓曰,議政府郞廳來言,今日賓廳日次,而領議政趙斗淳,有身病,左議政金炳學,無時急稟定事,右議政未差,不得來會云矣,敢啓。傳曰,知道。又啓曰,假注書趙慶鎬,身病猝重,勢難察任,今姑改差,何如?傳曰,允。
趙慶鎬改差代,以金文敎爲假注書。
大王大妃殿傳于張龍逵曰,勸講自明日停。傳于張龍逵曰,金吾堂上玆許遞,政官牌招開政,如有違牌,勿爲呼望。
傳于張龍逵曰,弘文提學許遞,前望入之。
弘文提學前望入之,李是遠添書落點。
傳于曺錫元曰,敦寧都正許遞,今日政差出。
傳于曺錫元曰,典翰外,玉堂竝許遞,今日政差出。
曺錫元,以禮曹言啓曰,甘雨霈渴,未滿一寸,秧節已晩,農情轉急,七次祈雨祭,不卜日今十七日龍山江·楮子島,依例遣重臣虔誠設行事,知委,何如?傳曰,允。遣崇品閣臣執禮,大祝,以閣臣別兼春秋塡差。
傳于曺錫元曰,明日香祝,當親傳矣。該房知悉,侍衛入直磨鍊,雲寶釰置之。
傳于曺錫元曰,祈雨祭祭文,令文任撰進。
曺錫元啓曰,祈雨祭祭文,令文任撰進事,命下矣。藝文提學朴珪壽,卽爲牌招,使之製進,何如?傳曰,允。
曺錫元,以議政府言啓曰,以各貢遺在事,伏承慈聖敎,有令廟堂嚴飭之命矣。遺在則堆疊而初不考校,受價則節續而如例派給,名實不當,事理無稽,而今此計除處分之限以年條,許以代錢,恩至渥也,第念流來遺在,積久且遠,非今日貢人所負,而若以十年排納,則當年所受之價,或有不足於排納之數者,然則排納未準之前,進排物種,其將使之逐年白辦,此其事勢,不可不念。遺在蕩減之三分一,更寬以三分二計除之,十年更展以三十年,俾得各紓其力,允爲寧失之義,而每朔進排之,自戶曹,每朔勘合上下,一遵慈敎,則從今以後遺在名色,自在勿論之中,以此意,更爲知悉各司,何如?傳曰,允。當有東朝處分矣。
大王大妃殿,傳于曺錫元曰,卽見政府草記,則以各貢遺在三分二蕩減,三十年退排云矣,國家財賦之所掌者,內而戶惠堂,外而監留守令是耳。國富則民裕,民瘠則國危,此其理勢之必然者。而近來戶惠廳,不念國計之如何,只思目前之顔私,遺在積滯之中,循例準給者,果係名實不當,而非惟止此而已,預下與京差人,作導掌名色,尤非典守之法,而雖以外方言之,還穀一無完糴,百弊層生,轉至於莫可矯整,中外事勢,良可哀痛,今此遺在之蕩一分排十年,亦出於寧失之義,而及見所啓,參以事實,則積久遺在之責於今日貢人,非但有可冤之端,其難支之勢,在所當念,且今沖王在上,予何可惜此爲也?所謂各貢遺在,一玆蕩減,以示曠絶之意,而自今以往,國計贏絀,一委於中外有司之臣矣。俱以喬木世祿之裔,其必存商於民國安危之間,予不多誥。
曺錫元啓曰,應敎·副應敎,校理二員,副校理二員,修撰二員,副修撰二員未差,玉堂上下番俱空,事甚未安。典翰閔升鎬,卽爲牌招入直,何如?傳曰,允。
有政。吏批,判書洪鍾序進,參判金壽鉉進,參議鄭泰好進,右副承旨曺錫元進。以金昌熙爲應敎,以李明應爲副應敎,以徐鶴淳爲校理,趙秉鈺·申道熙爲副校理,李鍾正·李乾夏爲修撰,鄭謙植·趙用夏爲副修撰,金炳地爲同敦寧,洪承億爲敦寧都正,趙翼東爲工曹參議,洪說謨爲判義禁,韓正敎爲知義禁,尹敎成·李世輔爲同義禁,曺錫雨爲知經筵,趙康夏爲兵曹正郞,朴最壽爲造紙別提,東萊府使姜㳣,限一瓜仍任事承傳。故副正宋仁載,贈吏參例兼,假監役宋翼著贈吏議,以上同知宋持和兩代。
兵批,兼判書金炳冀進,參判沈膺泰病,參議宋謙洙入直,參知丁昌夾病,同副承旨張龍逵進。啓曰,知訓鍊,今當差出,而當品中,可擬之人乏少,從二品竝擬,何如?傳曰,允。以李顯稷爲知訓鍊,任弘模爲訓鍊都正,李鍾晉·金善行爲宣傳官,安慵·鄭錫杓爲五衛將,以李敎鉉爲文兼,韓尙烈爲法聖僉使,護軍李熙昇,副護軍朴文鉉·金鶴根·李奎會,副司直李根秀·吳德泳·南商龍·任孝直·鄭顯裕·李敎鉉,副司果李應夏·南一愚·金錫輔·李承臯·權錫耇,副司正金永珯,副司猛金東耇,已上竝單付,及第南宮錫今加折衝加資事,兵曹覆啓判下。
吏批,再政。以南一愚爲司僕正,李根秀爲司成。傳曰,再政,以金鍵爲兼訓鍊都正,副護軍南宮錫。
曺錫元啓曰,明日傳香,禮房承旨,當爲齋宿,行都承旨趙秉協,所當牌招,而拘於廳規,不得請牌,何以爲之?敢稟。傳曰,牌招。
傳于趙秉協曰,發遣吏郞,諸執事淸齋與否,摘奸以來。
傳于曺錫元曰,明日出宮門路,以協陽門爲之。
以黃海監司洪淳穆狀啓,谷山府民家失火事。傳于張龍逵曰,聞甚矜惻,元恤典外,別加顧助,結構奠接之方,廟堂措辭分付。
以平安監司洪祐吉狀啓,祥原郡民家失火事。傳于張龍逵曰,聞甚矜惻,元恤典外,別加顧助,結構奠接之方,廟堂措辭分付。
趙秉協,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以實錄廳摠裁官意啓曰,實錄旣已完畢,政院日記,內閣日省錄,還送政院·內閣之意,敢啓。傳曰,知道。
兵曹口傳政事,副護軍單趙寧夏。
乙丑閏五月十五日辰時,上御觀物軒。勸講入侍時,領事金左根,講官鄭基世,參贊官張龍逵,檢討官李應夏,假注書金永珯,記事官安翊豐,別兼春秋洪鍾學,各持通鑑第一卷,以次進伏訖。上曰,史官分左右。左根進前奏曰,昨日之雨,尙爲不足,而今日日氣薰蒸,似有雨意也。上曰,果有雨意而尙未洽注矣。左根曰,然矣。仍奏曰,聖體若何?上曰,一樣矣。左根曰,寢睡·水刺之節,何如?上曰,一樣矣。左根曰,大王大妃殿氣候,何如?上曰,一樣矣。左根曰,王大妃殿氣候,何如?上曰,一樣矣。左根曰,大妃殿氣候,何如?上曰,一樣矣。上開卷,讀前受音一遍訖。基世讀自張儀遂之韓,止將無奈齊何,仍奏釋義訖。上命授書算于基世。上讀新受音十遍訖。基世還納書算,仍奏曰,此言張儀主衡之事也。上曰,蘇秦主從,張儀主橫,而從勝於橫乎?基世曰,然矣。當此之時蘇秦欲六國合從而擯秦,則言其强,張儀欲六國爲橫而事秦,則言其弱,從橫之間,强弱判焉。而今夫六國之君,皆聽一言,而必擧國而付之,未嘗有片辭之爭難者,何也?上曰,諸國皆畏秦之將伐其國而然乎?基世曰,然矣。六國只憚秦國之威勢,惟求爲苟安之計,故不暇自量其强弱,不能明辨其利害,或從或橫,惟游說之人是倚,可不歎哉?孟子曰,苟行仁政,四海之內,皆擧首而望之,齊楚雖大,何畏焉?當其時,若使六國之君,一或有能行王政者,秦雖大,顧何畏哉?且如張儀之說,亦何能騁其說哉?孟子亦不許張儀之大丈夫者此也。應夏曰,夫合從連橫,俱不可恃,蘇秦·張儀,徒以辯詐,遊說諸侯,故從之一年,蘇秦去趙,而從約皆解,衡亦未幾,張儀失勢,而諸侯畔橫,辯詐之不可恃者如是矣。龍逵曰,戰國之時,游說成風,權詐成習,故儀·秦之徒,爲從爲衡,互相反覆,可見氣數之漸下矣。傳曰,上有好者,下必有甚焉。又曰,君仁莫不仁,若使時君,不專尙其功利,鑑別其賢愚,則雖以儀·秦之辯說,何足眩亂於當世也哉?秦始皇,好求仙,而方士迂怪之輩興焉,燕昭王,欲得賢,而樂毅·劇辛之徒至焉。推此觀之,則上行下效之理,如是瞭然矣。左根曰,通鑑一部,其於治亂得失,瞭如指掌,觀此六國事,曰從曰橫,其操舍至易,而時君不能辨別,惟賣人口舌,擧措之或出或入如此,安得有爲也?蓋讀書之要,要在理會處,懋哉懋哉。上掩卷,上曰,史官就座。仍命大臣先退,又命退,諸臣以次退出。
上在昌德宮。停常參·經筵。
親傳香還內後,藥房·內閣·政院·玉堂口傳問安。答曰,知道。
張龍逵啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
傳曰,禮房承旨,與原任直提學金炳㴤,分詣龍山江·楮子島,奉審摘奸,仍留監祭。傳于尹秉鼎曰,政官牌招開政。
傳于張龍逵曰,在外金吾堂上,與玉堂許遞,今日政差出。
傳于曺錫元曰,摠管竝許遞,前望入之。摠管前望入之,副摠管李裕膺·閔致庠·韓啓源·金輔鉉·鄭健朝·朴永輔·尹滋悳·李正鉉·徐相鼎·洪淳大落點。
以江原監司朴承輝狀啓,蔚珍縣令崔廣植,身死事,傳于尹秉鼎曰,令該曹,口傳差出,不日下送。
以尹泰東爲蔚珍縣令。尹秉鼎,以實錄廳摠裁官意啓曰,純祖大王實錄附錄續編,哲宗大王實錄附錄印本各一件,依前例封進之意,敢啓。傳曰,知道。
傳于尹秉鼎曰,實錄摠裁官以下,別單書入。
尹秉鼎,以實錄廳摠裁官意啓曰,實錄旣已奉安矣。時政記及初中草,初再見,玆送于春秋館,姑爲留藏,以待洗草之時,何如?傳曰,允。
傳于尹秉鼎曰,先大王實錄,今旣奉安于春秋館矣。名山石室之藏,以其事體之嚴祕,則洗草之曠久遲待,事甚疏漏,其令今月內,擇日擧行。
尹秉鼎,以實錄廳摠裁官意啓曰,實錄今已奉安于春秋館,本廳堂上·郞廳,竝減下,儀軌堂郞,吏曹判書洪鍾序,副司果金奎弘·趙定燮差下,使之依前例修正,而應行事目磨鍊,別單書入之意,敢啓。傳曰,知道。又以實錄廳摠裁官意啓曰,依下敎,摠裁官以下堂上·郞廳·員役·工匠等,別單書入之意,敢啓。傳曰,知道。
傳于尹秉鼎曰,今番賞典中,一人雖兼數事,毋得疊授。
以實錄廳摠裁官以下別單,傳于尹秉鼎曰,摠裁官領府事鄭元容,領敦寧金興根,判府事金左根,領議政趙斗淳,判敦寧李景在,左議政李裕元,右議政金炳學,各熟馬一匹賜給。都廳堂上知事金炳學,內下大豹皮一令賜給。各房堂上兼廣州留守金炳冀,判府事金炳國,行戶曹判書李敦榮,行禮曹判書洪鍾應,知敦寧尹致定,行大護軍曺錫雨,行護軍李承益·金輔鉉·趙龜夏·金炳地·趙秉協,大司憲朴珪壽,禮曹參判李載元,刑曹參議趙成夏,日淺勿論。知事洪在喆·尹致羲,行上護軍趙得林,仕無勿論。校正堂上,左參贊姜時永,行大護軍趙徽林·李㘾·金炳德·申錫禧·南綾君·洪鍾序,校讐堂上,行上護軍金學性,右贊成鄭基世,行大護軍金炳㴤·南秉吉,各半熟馬一疋賜給。都廳郞廳,副司果李基正,副司直李啓魯,副司果趙秉世,校理張世容,竝加資。前修撰黃正淵,前副修撰宋熙正,日淺勿論。各房郞廳,前司僕正洪承億,前應敎李正魯,前副司果兪晩源,副司果洪淳學,前應敎吳俊泳,副司果趙然友,副司直趙用夏,副應敎鄭基勉,前修撰洪軒鍾,副校理李應夏,前副司直趙熙一,副修撰蔡東述,前右通禮申檀,副司直徐璟淳,典籍朴齊敎,前副直沈相漢,校理李鍾正,副司直李根秀·吳德泳,司僕正閔升鎬,前司諫兪初煥,副校理金奭鎭,兵曹正郞李明應,副司直金奎弘·李乾夏·柳道彙,各兒馬一疋賜給。前校理李京鎬,前副司直朴履道,副司果李心宰,前副司果趙寧夏,直閣李世用,前修撰李雲弼,前待敎李載冕,前副司直趙敬夏,副司果洪遠植,副司直韓龍敎·李雲翼,兵曹正郞任冕鎬,副司果趙定燮,副司直金聲根,副司果申錫年,副修撰洪兢周·金昌熙,獻納李炳敎,前副司果韓喆愚,前副司直朴齊寬,副司直趙秉鈺·任孝直·申道熙·洪在鉉·鄭謙植,日淺勿論。副司果鄭漢朝,仕無勿論。兵曹正郞尹成珍陞敍,粉版郞廳副司直洪鍾學,兵曹正郞丁觀燮,副司果李昌鎬·趙康夏,校理李承臯,副校理南商龍,副修撰權膺善,副校理李冕光,修撰南一愚,副修撰金炳翊,各兒馬一疋賜給。別工匠監役鄭承源陞敍。其餘計士·寫字官·補字官·唱準捕校·員役·工匠等,並依判下施賞。
尹秉鼎,以弘文館言啓曰,修撰李鍾正,營建都監都廳進,下番闕直,事甚未安,新除授修撰李乾夏,副修撰鄭謙植,竝卽牌招,推移入直所,除授應敎金昌熙,副應敎李明應,校理呂圭益,一體牌招察任,何如?傳曰,允。
又以弘文館言啓曰,新除授校理徐鶴淳,時在京畿楊根地。副校理申道熙,時在公忠監營。副修撰趙用夏,時在京畿果川地。經筵入番事緊,請竝斯速乘馹上來事,下諭。傳曰,竝許遞。
張龍逵啓曰,卽伏見弘文館牌招草記批下者,則副校理趙秉鈺,不爲請牌,事甚疎忽,當該入直玉堂推考,何如?傳曰,允。
尹秉鼎,以弘文館言啓曰,新除授副校理趙秉鈺,一體牌招察任,何如?傳曰,允。又以吏批言啓曰,實錄郞廳通禮院左通禮尹成鎭陞敍事,命下矣。已經準職,何以爲之?敢稟。傳曰,加資。
又以吏批言啓曰,成均館司藝丁義衍,除拜過限未肅拜,改差,何如?傳曰,允。
有政。吏批,判書洪鍾序牌招不進,參判金壽鉉進,參議鄭泰好牌招不進,同副承旨張龍逵進,啓曰,判書洪鍾序,參議鄭泰好竝牌招不進。小臣獨政未安,何以爲之?敢稟。傳曰,仍爲之。
以洪兢周爲校理,金圭弘爲副校理,權膺善爲副修撰,徐憲淳爲判義禁,吳德泳爲左通禮,李應夏爲右通禮,閔種淑爲司宰主簿,李貞夏爲監役,副司果李基正·李啓魯,左通禮尹成鎭,右通禮趙秉世,副司直張世容,今加通政加資事承傳,故兵使李格,贈左參贊例兼,故同知李溥萬,贈吏參例兼,守知訓鍊李顯稷兩代。
兵批,兼判書金炳冀病,參判沈膺泰入直進,參議宋謙洙,參知丁昌夾竝病,右副承旨曺錫元進,副護軍李基正·李啓魯·趙秉世·張世容·尹成鎭,副司直徐鶴淳·申道熙,副司果趙用夏·鄭承源·柳厚根,副司猛柳興弼。
再政。吏批,以朴來鵬爲司藝,洪膺周爲假監役。尹秉鼎,以承文院都提調意啓曰,院吏文學官金東耇,有頉代,前郞廳柳興弼差下,使之付軍職,冠帶常仕,何如?傳曰,允。
曺錫元,以都摠府言啓曰,今日入直內三廳武兼禁軍及軍兵等,當爲中日習射技放,而祈雨祭齋戒相値,不得設行之意,敢啓。傳曰,知道。
以校理呂圭益牌不進罷職傳旨,傳于尹秉鼎曰,只推。
以吏曹參議鄭泰好牌不進罷職傳旨,傳于張龍逵曰,只推。
吏曹參議鄭泰好疏曰,伏以臣,聞有國爲治之要,專在於爲官擇人,而擇人之官,卽天官是已,佐貳之承贊長官,以成治化,六部惟均,而顧其難愼,則天官佐貳之任,尤有重焉。今者是任,何爲而及於臣身也?夫銓綜一世,典領九品,以之廣雋選而熙庶績,固是長官之責,至若甄別敍注,激揚黜陟。議無不參,責有所專,此卽佐貳之所以難愼而重其任者也。苟非平允金秤,瑩澈水鑑,淸裁雅望,爲時所推詡之人,則莫宜居之,臣顧其人乎哉,臣資本闇劣,跡又畸單,通籍幾年,內外歷颺,無非僥濫,而我聖上臨御以來,屢叨銀臺,出入邇列,前後恩眷,若偏臣身,今又三銓華誥,臨宣於夢想之外,未審聖明,奚取於臣,而誤恩至此?臣誠感淪心髓,惟有殫竭趨走,少酬萬一,而至於招非其招,虞人之所不敢往,臣雖無狀,何忍使淸朝四維之化,至于臣而放倒無餘耶?昨緣開政有命,牌望路阻,雖不得不出肅,因仍蹲冒,義所未敢,玆敢畢暴衷懇,仰瀆崇嚴。伏乞聖慈,曲垂鑑諒,仰稟東朝,亟遞臣吏曹參議之任,以重公器,以安私分焉,臣無任云云。答曰,省疏具悉。爾其勿辭察職。
乙丑閏五月十六日辰時,上詣仁政殿月臺。祈雨祭香祝親傳入侍時,行都承旨趙秉協,左承旨金尙鉉,右承旨尹秉鼎,左副承旨李鍾淳,右副承旨曺錫元,同副承旨張龍逵,記事官權好淵,假注書金文敎,記注官鮮于昇,別兼春秋趙康夏,檢校待敎鄭範朝·趙成夏·洪承億·趙寧夏·李載冕,典翰閔升鎬,修撰李鍾正,以次侍立。時至,通禮跪啓請外辦。上具翼善冠·黑圓領袍·玉帶·黑靴,乘輿出宣化門,藥房提調朴珪壽,副提調尹秉鼎,進前奏曰,侵早勞動,聖體,若何?上曰,一樣矣。通禮前導,由協陽門至延英門降輿所,通禮跪啓請降輿,上降輿步過。通禮跪啓請乘輿,上乘輿,出肅章門,入仁政門,至降輿所。通禮跪啓請降輿,上降輿,就縟位南向立。引儀引龍山江獻官上護軍金學性,楮子島獻官右贊成鄭基世,陞詣褥位之左。通禮跪啓請跪,上跪,香室官員,奉香祝,跪授秉協,秉協東向跪進,上受香祝,授獻官。仍下敎曰,誠信祈禱,期於得雨,可也。學性等,承命退,通禮跪啓請興,上興。通禮,前導降階下祗送位,西向立,學性等,奉香祝,由正階出。通禮跪啓請鞠躬,上鞠躬香祝過後,通禮跪啓請平身,入幕次,問安勿爲之事下敎。出榻敎傳曰,禮房承旨,與原任直提學金炳㴤,分詣龍山江·楮子島,奉審摘奸,仍留監祭。出傳敎少頃,通禮跪啓請出次,上出次。通禮跪啓請乘輿,上降輿步過。通禮跪啓請乘輿,上乘輿,入協陽門,至宣化門外。錫元請出標信,解嚴。諸臣以次退出。
上在昌德宮。停常參·經筵。
曺錫元啓曰,來二十一日,朝參日次矣,敢稟。傳曰,停。
張龍逵啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
又啓曰,同義禁李世輔除拜後,過三日不爲出肅,依定式推考警責,仍卽牌招察任,何如?傳曰,允。
以副校理趙秉鈺牌不進罷職傳旨,傳于張龍逵曰,只推。
注書權好淵病代,以韓錫奎爲假注書。
傳于曺錫元曰,都承旨許遞,前望入之。承旨前望入之,金炳地落點。
傳于曺錫元曰,戶·禮換房。
張龍逵啓曰,卽者吏曹郞廳來言,蔚珍縣令尹泰東,兩司當爲署經,而憲府則雖已署經,諫院則大司諫申直模,司諫宋達仁,獻納李錫宙,正言柳致好·金晉浩在外,不得署經云,何以爲之?敢稟。傳曰,一司除署經。
張龍逵,以弘文館言啓曰,校理呂圭益,副校理趙秉鈺,旣有只推之命,與新除授校理洪兢周,副校理金奎弘,副修撰權膺善,竝卽牌招察任,何如?傳曰,允。
又以實錄儀軌廳摠裁官意啓曰,先大王實錄,今旣奉安於春秋館矣。名山石室之藏,以其史體之嚴祕,則洗草之曠久遲待,事甚疏漏。其令今月內,擇日擧行事,命下矣。摠裁官以下,出往彰義門外遮日巖,當爲洗草,依例令禮曹擇日擧行,何如?傳曰,允。
又以禮曹言啓曰,因實錄儀軌廳啓辭,先大王實錄,今旣奉安,摠裁官以下出往彰義門外遮日巖,當爲洗草,依例令禮曹,擇日擧行事允下矣。洗草吉日,令日官李秉洪推擇,則今閏五月二十四日爲吉云,以此日擧行事,知委,何如?傳曰,允。
又以摠戎廳言啓曰,本廳哨官李敎寅,身病猝重,勢難察任,改差,何如?傳曰,允。
上在昌德宮。停常參·經筵。
申時,灑雨下雨,測雨器水深三分。
張龍逵啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
又啓曰,判義禁徐憲淳,除拜後過三日不爲出肅,依定式推考警責,仍卽牌招察任,何如?傳曰,允。
禮曹,八次祈雨祭不卜日,今二十日南壇·雩祀壇,依例遣重臣虔誠設行事知委,何如?判付啓,以崇品塡差,諸執事另加擇差,祭文令文任撰進。
傳于李鍾淳曰,明日祈雨祭香祝,當親傳矣,該房知悉。
李鍾淳啓曰,祈雨祭祭文,令文任撰進事,命下矣。藝文提學朴珪壽,卽爲牌招,使之製進,何如?傳曰,允。
傳于李鍾淳曰,戶·禮換房。
李鍾淳啓曰,明日親傳香,禮房承旨,當爲齋宿,行都承旨金炳地所當牌招,而拘於廳規,不得請牌,何以爲之?敢稟。傳曰,牌招。
傳于李鍾淳曰,發遣吏郞,諸執事淸齋與否,摘奸以來。
傳于李鍾淳曰,明日出宮門路,以協陽門爲之。
傳于李鍾淳曰,通編纂輯時摠裁官,以領議政·判府事·左議政爲之。
以平安監司洪祐吉狀啓,成川府民家失火事,傳于曺錫元曰,聞甚矜惻,元恤典外,別加顧助,結構奠接之方,廟堂措辭,分付。李鍾淳,以議政府言啓曰,頃以通編以後受敎及稟奏定式,開局續輯之意,經稟承允矣。實錄今已告成,仍以校書館爲處所,名之曰纂輯所,而堂上員數,略遵通編例,政官牌招,開政差出,何如?傳曰,允。
又以春秋館領事意啓曰,實錄洗草,將行於今閏五月二十日矣,時政記與初草中草及初再見,令本館堂郞陪往,同參洗草之地,何如?傳曰,允。
以副校理趙秉鈺·金圭弘牌不進罷職傳旨,傳于張龍逵曰,只推。
李鍾淳,以弘文館言啓曰,副校理趙秉鈺·金奎弘旣有只推之命,竝卽牌招察任,何如?傳曰,允。
又以承文院都提調意啓曰,院吏文學官柳興弼有頉代,幼學黃猷淵差下,使之付軍職,冠帶常仕,何如?傳曰,允。
副修撰鄭謙植疏曰,伏以臣,闒憃謭劣,百無一似,倖竊科第,冒廁起居之班,滚叨論思之列,石渠校史,側奉末議,文陛橫經,昵覲耿光,踐歷動逾微分,蘄幸更無餘願,而第伏念臣,家素貧窶,計拙謀生,而臣父臣母年迫七旬,疾病侵尋,氣息綿綴,宛轉床玆,駸駸然若不保朝夕,而藥餌滋補,尙矣無論,朝晡蔬糲,亦且難繼,楡景有莫淹之歎,而草暉無圖報之路,臣情到此,吁亦窮且慼矣。伏惟聖明,以孝爲理,政先體下,恩洽錫類,區區烏鳥私情,至被日月照燭,若臣情地,擧蒙恩諒,顧臣抱此衷私,寧容獨阻於仁覆之下哉?玆敢不避猥越,仰首鳴號於天地父母之前。伏乞聖慈,俯察至懇,仰稟東朝,特令選部畀臣一小縣,得遂便養之願,則從此臣父母餘年,皆我殿下賜也,臣無任云云。〈答曰,〉省疏具悉。疏辭,許令該曹稟處。
上在昌德宮。停常參·經筵。
親傳香還內後,藥房·內閣·政院·玉堂口傳問安。答曰,知道。
張龍逵啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
傳于金炳地曰,禮房承旨,與原任待敎徐相翊,分詣受香諸處,奉審摘奸,仍留監祭。
傳于張龍逵曰,在外弘文提學許遞,今日政差出。
張龍逵啓曰,今日還宮時,繖扇侍衛,不爲待令,以致失儀,事甚悚惶,當該兵曹郞廳,所當重勘,而本院請推之外,無他可施之罰,何以爲之?敢稟。傳曰,推考,繖扇差備,更勿不善擧行之意,兵曹嚴飭後,該廳罰直。
張龍逵啓曰,吏曹判書洪鍾序,參判金壽鉉,參議鄭泰好,牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判竝更牌招,何如?傳曰,允。參議只推,一體牌招。
傳于張龍逵曰,都承旨,左承旨外,承旨竝許遞,前望入之。
張龍逵啓曰,左承旨金尙鉉,卽爲牌招,何如?傳曰,允。承旨前望入之,李容直·李載冕·李敦相·趙準夏落點。
金尙鉉啓曰,新除授左承旨李容直,右副承旨趙準夏,同副承旨李敦相,竝卽牌招,何如?傳曰,允。
以慶尙監司李參鉉狀啓,宜寧等邑民家失火事,傳于趙準夏曰,當此農節,民戶之燒燼,聞甚矜惻,元恤典外,別加顧助,趁卽結構奠接之方,廟堂措辭分付。
李敦相啓曰,福寧君內外祠版,遣承旨致祭事,命下矣。何承旨進去乎?敢稟。傳曰,左承旨進去。
李敦相,以議政府言啓曰,卽見兵曹啓目之粘連,前完伯狀本啓下者,則以爲靈巖所安島,今旣設鎭以本島案付右水營屬作隊軍二百六十三名,移付該鎭事,請令廟堂稟處,而批旨依允矣。設鎭之後,宜有卒伍,依狀請施行,使之移付操鍊節制,以備綢繆之方,何如?傳曰,允。
有政。吏批,判書洪鍾序,參判金壽鉉,竝牌不進,參議鄭泰好進,右承旨金尙鉉進,啓曰,判書洪鍾序,參判金壽鉉,竝牌招不進,小臣獨政未安,何以爲之?敢稟。傳曰,只出緊任。以金永爵爲弘文提學,敎式纂輯摠裁官三單,領議政趙斗淳,判府事李裕元,左議政金炳學。堂上五單,金學性·鄭基世·南秉吉·洪鍾序·朴珪壽。
兵批,兼判書金炳冀病,參判沈膺泰病,參議宋謙洙病,參知丁昌夾入直進,同副承旨李敦相進,以崔擎斗爲所安島別將,護軍趙秉協,副護軍尹秉鼎·李鍾淳·曺錫元·張龍逵,以上竝單付。
傳于金尙鉉曰,見窠皆令差出。
吏批,再政。以金輔鉉爲同敦寧,金壽鉉爲同經筵,金熙永爲內資主簿,故學生劉致達·全百喆,贈童敎,孝行卓異,贈職事承傳,以尹成鎭爲禮曹參議。
以左承旨李容直牌不進罷職傳旨,傳于李敦相曰,只推。
金尙鉉,以兵曹言啓曰,今日親傳香還內時,繖扇差備,不爲待令,揆以法意,萬萬駭然,當該忠義,令攸司,從重科治,何如?傳曰,更勿不善擧行之意嚴飭後,該廳罰直。
又以御營廳言啓曰,本廳中軍李熙鐵,身病甚重,勢難察任,改差,何如?傳曰,允。
又以摠戎廳言啓曰,本廳中軍李容象,身病甚重,勢難察任,改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而祈雨祭齋戒相値,不得設行之意,敢啓。傳曰,知道。吏曹啓目粘連,觀此弘文館副修撰鄭謙植上疏,則家貧親老之狀,卽通朝之所共知,許畀一邑,俾伸至情,允合於孝理之政是白乎矣。經幄之臣,出補外邑,事體不輕,臣曹不敢擅便。上裁何如?啓。依回啓施行爲良如敎。
乙丑閏五月十九日辰時,上詣仁政殿月臺。南壇·雩祀壇祈雨祭香祝親傳入侍時,行都承旨金炳地,左承旨金尙鉉,右承旨尹秉鼎,左副承旨李鍾淳,右副承旨曺錫元,同副承旨張龍逵,記事官沈相穆·權好淵,別兼春秋洪鍾學·趙定燮,直閣李世用,檢校待敎鄭範朝·洪承億·趙寧夏·李載冕,典翰閔升鎬,副應敎李明應,校理呂圭益,副校理金奎弘,修撰李鍾正,副修撰鄭謙植,以次侍立。時至,通禮跪啓請外辦。上具翼善冠·黑圓領袍·玉帶·黑靴,乘輿出宣化門,藥房提調朴珪壽,副提調尹秉鼎,進前奏曰,侵早勞動,聖體,若何?上曰,一樣矣。通禮前導,由協陽門,至延英門外降輿所。通禮跪啓請降輿,上降輿,步過,通禮跪啓請乘輿,上乘輿,出肅章門,入仁政門。至降輿所,通禮跪啓請降輿,上降輿,通禮前導,就縟位南向立。引儀引南壇獻官知中樞府事尹致羲,雩祀壇獻官上護軍金大根,陞詣縟位之左。通禮跪啓請跪,上跪,香室官員,奉香祝跪授炳地,炳地東向跪進,上受香祝授獻官。仍下敎曰,虔誠祈禱,可也。致羲等,承命退,通禮跪啓請興,上興。通禮前導,降階下祗送位西向立。致羲等奉香祝,由正階出,通禮跪啓請鞠躬,上鞠躬。香祝過後,通禮跪啓請平身,上平身。入幕次改服後,問安勿爲之事。出榻敎傳曰,禮房承旨,與原任待敎徐相翊,分詣受香諸處,奉審摘奸,仍留監祭。出傳敎少頃,通禮跪啓,請出次,上出次,通禮跪啓請乘輿,上乘輿,仍出仁政門,由肅章門,至延英門外降輿所,通禮跪啓請降輿,上降輿步過,通禮跪啓請乘輿,上乘輿,入協陽門,至宣化門外,錫元啓請出標信,解嚴,諸臣以次退出。
上在昌德宮。停常參·經筵。
藥房提調朴珪壽,副提調李載冕啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
金尙鉉啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
李容直啓曰,議政府郞廳來言,今日賓廳日次,而領議政趙斗淳,有身病,左議政金炳學,無時急稟定事,右議政未差,不得來會云矣,敢啓。傳曰,知道。
備忘記薪島僉使尹相定下直,長弓一張,長箭一部,片箭一部,筒兒一箇賜給。
李容直啓曰,臣以福寧君栯致祭進去下直之意,敢啓。傳曰,知道。
傳于趙準夏曰,同副承旨許遞,前望入之。承旨前望入之,柳來駿落點。傳曰,承旨有闕之代,前望入之。
趙準夏啓曰,行都承旨金炳地廚院進,左承旨未差,右承旨金尙鉉頒資出去,左副承旨柳來駿未肅拜,右副承旨李載冕藥院進,院中只有臣一人,伴直無人,右副承旨所當牌招,而拘於廳規,不得請牌,何以爲之?敢稟。傳曰,牌招。承旨前望入之,宋熙正落點。
以東萊府使姜㳣狀啓,倭館修改時監董譯官等,激勸之典,令廟堂稟處事,傳于趙準夏曰,令該院稟處。
以右副承旨李載冕牌不進罷職傳旨,傳于趙準夏曰,只推。
兵曹,以徐相益爲御營中軍。趙準夏,以兵曹言啓曰,禁軍來秋冬等祿試射時,柳葉箭沒技人,別單書入之意,敢啓。傳曰,知道。
又以義禁府言啓曰,因京畿監司兪致善啓本,通津府囚推罪人限滿後,不報之該邑前後府使等罪狀,令攸司稟處事啓下矣。當該府使李秉漢,今方待命拿囚,張心學間已身死云,罪名勿論,何如?傳曰,允。
左承旨李容直上疏,伏以臣與行都承旨金炳地,有內外從應避之嫌,揆以格例,在下當遞。伏乞聖明,俯垂鑑諒仰稟東朝,亟遞臣所帶之職,以存公格焉云云。答曰,省疏具悉。所請依施。
上在昌德宮。停常參·經筵。
趙準夏啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。大王大妃殿,傳于柳來駿曰,圭璧之擧,已過八次,靈應尙遲,已極竭悶,而大役方此經始,亢旱如是孔酷,天意所在,有未敢知也。其在遇災責躬之道,主上當爲親禱,而方在沖年,有難將事,宗廟別祈雨祭,遣大臣攝行,明日受香。祭文,令文任撰進。諸執事,亦爲愼擇事,分付。傳于柳來駿曰,明日香祝,當親傳矣,該房知悉。柳來駿啓曰,宗廟別祈雨祭攝行,祭文,令文任撰進事,命下矣。藝文提學朴珪壽,卽爲牌招,使之製進,何如?傳曰,允。傳于宋熙正曰,前全羅監司留待。傳于宋熙正曰,前全羅監司入侍。大王大妃殿,傳于宋熙正曰,前完伯所奏之前後守令,竝陞敍,依別薦例,各別調用事,分付。吏曹,全州營將李根奭許用邊地履歷,特加一年。傳于趙準夏曰,行首宣傳官有闕之代,令該曹文臣口傳擬入。傳于宋熙正曰,右副承旨許遞,前望入之。承旨前望入之,鄭泰好落點。傳于宋熙正曰,吏曹參議有闕之代,前望入之。吏曹參議前望入之,李容植落點。柳來駿啓曰,新除授右副承旨鄭泰好,卽爲牌招,何如?傳曰,允。又啓曰,明日親傳香,禮房承旨當爲齋宿,行都承旨金炳地,所當牌招,而拘於廳規,不得請牌,何以爲之?敢稟。傳曰,牌招。
傳于柳來駿曰,明日出宮門路,以協陽門爲之。
傳于柳來駿曰,發遣吏郞,諸執事淸齋與否,摘奸以來。以右副承旨鄭泰好牌不進罷職傳旨,傳于柳來駿曰只推。以京畿監司兪致善狀啓,楊州牧民家失火事,傳于柳來駿曰,聞甚矜惻,元恤典外,別加顧助,結構奠接之方,廟堂措辭,分付。
柳來駿,以兵曹言啓曰,今月二十四日,一內禁軍番次矣,該番將白樂贊,身病猝重,無望供職,呈狀乞遞,改差其代,依承傳口傳擬入,何如?傳曰,允。
又以司譯院都提調·提調意啓曰,因倭館東大廳西行廊修理請賞啓本,有令該院稟處之命矣。旣有已例,監蕫譯官金繼運加資,訓導李本修資歷未備,自本院施賞,將校嘉善文進烈,右職調用。尹持壽·金華鎰,帖加。漢學譯官李執·卞鍾運·尹夏楨,倭學譯官李漢紀·吳致默·李熙聞·金鼎九·尹相協,係是久次之人,一體加資,何如?傳曰,允。
以金善恒爲摠戎中軍。兵曹口傳政事,以趙寧夏爲宣傳官。兵曹口傳政事,以金泰郁爲內禁將。義禁府啓目,通津前府使李秉漢,矣原情云云,問目內辭緣,泛稱遲晩,所當請刑是白乎,矣曾經宣傳官,勿爲請刑,載在法典,議處,何如?判付啓,依允。
兵曹口傳政事,副護軍單李載冕。
乙丑閏五月二十一日辰時,上御觀物軒。大王大妃殿垂簾,前全羅監司入侍時,左承旨宋熙正,記事官權好淵,記注官宋宅薰,別兼春秋趙康夏,前全羅監司鄭健朝,以次進伏訖。大王大妃殿曰,史官分左右。仍敎曰,前完伯進前。大王大妃殿曰,善爲往返否?卿以先朝時藩任,今日始登筵席,仰瞻天顔,可也。上曰,監司之任,果善治否?健朝承命仰瞻訖,仍奏曰,臣承命先朝,待罪南藩,其間國有哀慶,而情禮經年未伸,恒切愴忭戀結之忱,今日納節,入侍前席,伏承慈敎,仰瞻天顔,益不勝慶祝萬萬。大王大妃殿曰,道內人心及三政釐正,今果何如也?健朝曰,聖明嗣服,慈化誕宣,矯弊懲貪,德意洋溢,長吏不敢爲非,下民皆得安業,雖以道內言之,三政幾皆就緖,而糴政則遵朝令,分置於大中小邑,官民俱以爲便,此後若或有犯逋與虛留,則前功可惜,民又難支,臣意則每自巡營,於捧糴之後,另加探察,隨時摘發,雖一包,如有新逋之現發者,狀聞論列,一以始逋律施行,著式恪遵,則庶有終始之實效,故敢達。令廟堂稟處,何如?大王大妃殿答曰,依爲之。出擧條健朝曰,道內三漕倉稅船裝發,元有期限,而其所屬諸邑外,直上納之邑,則以再運磨鍊之故,每値節晩,恒多臭載,最是漕船所經七山海路,素稱險洋,若値風高,潮頭悍激,中洋狼狽,十居其半,苟究其弊,職由晩裝,水性夷險,固非人力之可能,而發船早晩,亶在措處之如何矣。從今以往,新刋定式,七山以南十八邑鎭,勿以再運,竝以初運船,一齊下送,則裝發無諐晩之患,正供無虧欠之弊。令廟堂稟處,何如?大王大妃殿答曰,依爲之。出擧條健朝曰,興陽折爾島,卽黃腸封山,而本屬鹿島鎭,句管於左水營矣。島民不堪鎭屬之侵漁,號訴籌司,松禁移屬本縣,句管則依前屬之水營矣。因營邑下屬輩作弊,己未,松禁移屬牧場,而使巡營句管,牧官長時在京,官屬反爲濫斫,巡營隔遠,摘奸無以頻行,犯斫之謇飭,終不如水營及鹿鎭之居近而易禁,臣意則松禁與句管,依前還屬於鹿島及水營,營鎭下屬侵漁之弊,條列嚴飭定式,責效恐好。令廟堂稟處,何如?大王大妃殿答曰,依爲之。出擧條大王大妃殿曰,道內守令之善治幾人也?健朝曰,道內守令中,以聲績登聞,已蒙加資與加年之恩典者,不必更達,而又有他優績之人矣,務安縣監徐元輔,四載爲治,一心精白,處事則極其安詳,聽訟則務盡綜核,年久還逋,一新淸帳,前後捐廩而補弊者,爲一萬餘兩之多,吏服民懷,邑樣改觀,似此優績,實爲一省之最矣。金溝縣令洪淳永,性本廉雅,政尙勤勵,而還摠裁減,民免輸糴之苦,庫財節省,村祛徵斂之弊,痛革上納之雇軍,釐正疊徵之虛伍,捐廩而修繕廨宇,禁松而補完邑基,百度修擧,一境安堵矣。順天府使黃鍾顯,廉明謹愼,自成素規,精糴均俵,而吏奸斂跡,捐廩蠲斂,而民誦載路,今番陳結之査起,親執文簿,不撓民而査得者,乃爲三百九十餘結之多,非但誠力之到底,可驗才識之周通矣。營將之職,雖與字牧有異,亦關民生之休戚矣。全州營將李根奭,才具通鍊,處事詳明,勤於戢盜,村閭杜竊發之患,嚴於束濕,下屬無橫之弊,居官周年,惠洽軍民,屢呈文狀而願留,可見衆情之莫遏矣。錦山前郡守趙雲兢,來到於經擾之後,一政一事,實心做去,需價之從廉,山稅之減半,已是惠政之下究,而凡係謬濫之屬於官廩者,一切革祛,糶糴焉斂散均精,俵災焉措處得宜,庫弊與籍費捐補之數,爲千餘兩之多,吏民咸孚,囂俗底定,去後之思,尙今藹蔚矣。高山前縣監鄭基永,治譽已著於嶺邑,茂績尤驗於峽縣,火粟執錢之爲弊者,輕價而定規,白地陳結之徵稅者,捐捧而防給,官需價之兩年減捧,場稅錢之五朔停免,皆爲實惠,而通計捐廩之數,恰爲四千兩之多,差役聽訟,務從公平,遞移已過周年,吏民一辭稱頌矣。南原前府使李承謙,以淸儉之規,行寬厚之政,凡係施措,務在便民,官需之輕捧,軍布之減價,窮蔀之實惠不少,弊局之民情賴安,遞已閱歲,尙多遺愛矣。大王大妃殿曰,前完伯所奏之前後守令,竝陞敍,依別薦例,各別調用事,分付吏曹。全州營將李根奭,許用邊地履歷,特加一年。出榻敎大王大妃殿曰,近日旱災如此,道內雨澤及沿路所見,何如?健朝曰,湖南亦有薦璧之邑,而雨澤雖未優洽,間間沾注,移秧幾畢,不至遑汲之境,以沿路所見言之,畿·湖之間,亢旱太甚,民情極爲渴望,而今若得雨,則雖有時晩之歎,亦可以望秋云矣。康夏曰,臣以本館事,有所仰達者矣。哲宗大王實錄,今已告成,而四處外,史庫奉安件,姑爲權奉於本館,揆以事體,極爲悚悶。奉安之節,擇日擧行,純祖大王實錄附錄續編,列聖御製合附件,一體陪奉,何如?大王大妃殿答曰,依爲之。出擧條大王大妃殿曰,史官就座,仍命退。諸臣以次退出。
上在昌德宮。停常參·經筵。
親傳香還內後,藥房·內閣·政院·玉堂口傳問安。答曰,知道。
金尙鉉啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。傳于金炳地曰,禮房承旨,馳詣宗廟奉審摘奸,仍留監祭。
以全羅監司鄭健朝狀啓,鎭安縣民家失火事,傳于趙準夏曰,當此農節,民家燒燼,聞甚驚慘,元恤典外,別加顧助結構奠接之方,廟堂措辭關飭。柳來駿,以都摠府言啓曰,今日入直內三廳武兼禁軍及軍兵等,當爲中日習射技放,而祈雨祭齋戒相値,不得設行之意,敢啓。傳曰,知道。
乙丑閏五月二十二日辰時,上詣仁政殿月臺。宗廟別祈雨祭,香祝親傳入侍時,行都承旨金炳地,左承旨宋熙正,右承旨金尙鉉,左副承旨柳來駿,右副承旨鄭泰好,同副承旨趙準夏,記事官沈相穆·權好淵,別兼春秋趙定燮·趙康夏,直提學李載元,直閣李世用,檢校待敎鄭範朝·趙成夏·趙寧夏·李載冕,典翰閔升鎬,副應敎李明應,校理呂圭益·洪兢周,副校理趙秉鈺·金奎弘,修撰李乾夏,副修撰鄭謙植·權膺善,以次侍立。時至,通禮跪啓請外辦。上具翼善冠·黑圓領袍·玉帶·黑靴,乘輿,出宣化門。藥房提調朴珪壽,副提調宋熙正,進前奏曰,侵早勞動,聖體,若何?上曰,一樣矣。通禮前導,由協陽門,至延英門外降輿所,通禮跪啓請降輿,上降輿,步過。通禮跪啓請乘輿,上乘輿,出肅章門,入仁政門至降輿所。通禮跪啓請降輿,上降輿。通禮前導,就褥位南向立。引儀,引獻官判敦寧李景在,陞詣褥位之左,通禮跪啓請跪,上跪。香室官員奉香祝,跪授炳地,炳地東向跪進,上受香祝,授獻官景在,跪受香祝退。通禮跪啓請興,上興。通禮前導降階下祗送位西向立,景在奉香祝由正階出,通禮跪啓請鞠躬,上鞠躬香祝過後,通禮跪啓請平身,上平身。入幕次,改服後,問安勿爲之事。出榻敎傳曰,禮房承旨馳詣宗廟奉審摘奸,仍留監祭。出傳敎少頃,通禮跪啓請出次,上出次,通禮跪啓請乘輿,上乘輿,仍出仁政門,由肅章門,至延英門外降輿所。通禮跪啓請降輿,上降輿,步過。通禮跪啓請乘輿,上乘輿。入協陽門,至宣化門外。泰好啓請出標信,解嚴,諸臣以次退出。
上在昌德宮。停常參·經筵。
自人定,至二十四日開東,灑雨下雨,測雨器水深九分。
趙準夏啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
柳來駿啓曰,右副承旨鄭泰好,今日不爲仕進,卽爲牌招,何如?傳曰,允。
傳于柳來駿曰,右副承旨許遞,前望入之。承旨前望入之,申檀落點。
傳于趙準夏曰,尙衣提調有闕之代,前望入之。尙衣提調前望入之,金炳冀落點。
傳于趙準夏曰,直提學有闕之代,前望入之。直提學前望入之,李承輔落點。
柳來駿啓曰,新除授同副承旨申檀,卽爲牌招,何如?傳曰,允。
又啓曰同副承旨申檀,時在全羅道金堤郡任所,斯速乘馹上來事,下諭,何如?傳曰,許遞,前望入之。承旨前望入之,朴齊寬落點。
傳于趙準夏曰,政官牌招開政,如有違牌,勿爲呼望。
傳于趙準夏曰,修撰許遞,今日政差出。
有政。吏批,判書洪鍾序進,參判金壽鉉式暇,參議李容直式暇,左副承旨柳來駿進,以李承臯爲修撰,朴周雲爲修撰,李是遠爲知春秋,徐元淳爲同經筵,李乾夏爲金堤郡守,淳昌郡守李承洛,陜川郡守金蘊淳相換,故郡守李端和贈吏參宗正卿例兼,同義禁李世輔考。
兵批,兼判書金炳冀病,參判沈膺泰病,參議宋謙洙入直進,參知丁昌夾病,右副承旨趙準夏進,大護軍李漢紀,副護軍鄭泰好·李敦相·申檀,副司果李鍾正·李乾夏,訓鍊參軍單吳玹,全州營將李根奭,特加一年事承傳。
趙準夏,以奎章閣言啓曰,新除授直提學李承輔敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授直提學李承輔,卽爲牌招察任,何如?傳曰,允。
柳來駿,以摠戎廳言啓曰,本廳哨官韓進源,身病猝重,勢難察任,改差,何如?傳曰,允
吏曹啓目粘連,觀此弘文館校理呂奎益上疏,則以爲臣父今年七十有一矣。病與年深,而調將失宜,氣隨日下,而澌綴亦甚,滫滫之供,恒至匱乏,薑桂之補,尙何可論,情勢到此,子職都虧。伏乞聖慈,仰稟東朝,特命選部,畀臣一小縣,俾遂鍾釜之養等爲白有臥乎所,呂圭益家貧親老之狀,卽通朝之所共知,許畀一邑,俾伸至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
校理呂圭益疏曰,伏以臣家本單寒,性又舂愚,粗守緖業,倖竊科第,自顧志嚮,不過爲爲親爲貧而仕耳。然而日月之明,或有遺燭,雨露之濡,不擇下地,釋褐未幾,偏蒙謬恩,至以蔀藪賤踪屢玷淸塗,鄕廬病親,獲推恩資,頂踵俱是洪造,絲髪莫非聖德,感戴者天,報效無階,不意玉署恩點,又復縻身,猥承簪筆之榮,得廁橫經之列,涯量已溢,更何所希冀,但念窮窘則號天地,疾痛之呼父母,人之恒情也。今臣有萬萬至切之懇,非特窮窘疾痛已也。豈敢徒懷嚴畏,自阻於天地父母之前乎?念臣賦命畸窮,蚤失慈母,終鮮兄弟,賴以爲命者,幸有老父,臣父今年七十有一矣。病與年深,而調將失宜,氣隨日下,而澌綴亦甚,甘毳之闕,貧至於傷,飢寒之切,老不得養,而臣實無狀,拙於謀生,滫㵦之供,恒至匱乏,薑桂之補,尙何暇論,情勢到此,子職都虧。臣每誦古人事日長短之語,知年喜懼之訓,未嘗不慼然而感,怵然而驚,力田負米之事,欲效莫施,專城奉檄之喜,齎願有素,而衰年易邁,春暉難駐,若不於今日,圖就一日之養,則沒身之恨,雖悔曷逮,況念前後諸臣,爲親乞養者,每推孝理之政,輒蒙錫類之恩,臣之情勢,宜無異同,而若其情窮勢急,則臣實爲最,抱此至懇,不敢鳴號,徘徊踧踖,亦旣久矣。而念時日之易失,恐年歲之不與,玆敢不避煩猥,仰瀆閔覆之天。伏乞聖慈,俯察螻蟻之微,曲軫烏鳥之私,仰稟東朝,特命選部,畀臣一小縣,俾遂鍾釜之養,則臣父崦嵫餘景,莫非聖恩攸賜,臣不勝生死隕結之忱,臣無任云云。答曰,省疏具悉。疏辭,許令該曹稟處。
上在昌德宮。停常參·經筵。
自開東至申時,灑雨下雨,測雨器水深三寸二分。
朴齊寬啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
又啓曰,卽者義禁府都事來言,時囚罪人李秉漢,當爲議處,而判義禁徐憲淳未肅拜,次堂例不得擧行云,判義禁卽爲牌招,何如?傳曰,允。
注書權好淵病,代以金善柱爲假注書。
柳來駿,以禮曹言啓曰,甘雨霈然,達曙滂沱,繼霔周洽,庶幾可洽,言念農情,誠爲萬幸,祈雨祭,姑爲觀勢擧行,何如?傳曰,允。
朴齊寬啓曰,判義禁徐憲淳牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
柳來駿,以議政府言啓曰,各貢遺在全數蕩減事,命下矣。各項物種,無一遺儲,殊非豫備之道,且聞度支事勢,加用物種,數甚不些云,旣蕩膺捧,隨以給價,亦不無恩竭之慮,就遺在中,元貢一年條,使之恒留,餘外則全數蕩減事,分付戶曹,何如?傳曰,允。如是釐正之後,若有冒弄淆雜之弊,當該計士,與該掌吏,當用一律矣。各別申飭。
又以春秋館言啓曰,別兼春秋趙定燮,以訓鍊都監從事官,今日軍布上下時,晝仕出去之意,敢啓。傳曰,知道。
又以春秋館監事意啓曰,哲宗朝時政記,及實錄初草中草初再見,剉斫後,今日臣與實錄堂郞齊會于遮日巖,依舊例纔已洗草之意,敢啓。傳曰,知道。
又以弘文館言啓曰,新除授修撰李承皐·朴周雲,竝卽牌招察任,何如?傳曰,允。
以修撰李承皐牌不進罷傳旨,傳于柳來駿曰,只推。
柳來駿,以義禁府言啓曰,穀主官光陽縣監李有善拿來,與全羅監司狀啓,戶曹粘目憑閱處之事,傳旨啓下矣。李有善時在任所云,依例發遣府書吏拿來,何如?傳曰,待待命拿囚。義禁府啓目粘連,向前李秉漢,亦囚推準限,矇然不報,道啓臚列,罪著失察,揆以典式,難免當勘,以照律,何如?判付啓,依允。
吏曹參議李容直疏,伏以臣至庸極陋,百不猶人,幸際明時,徒藉先庥,通籍十餘年之間,其所踐歷,罔非踰濫,而報蔑絲毫,罪重邱山,居恒愧懼,不啻淵谷在前。忽於日昨,伏奉除旨,以臣爲選部參佐之任,臣誠惝恍震駴,莫知所以自措也。噫,是職之重,雖與古昔差殊,若其預聞通塞,參論臧否,則亦未可謂全無攸管,而又或値右僚有故之時,則亦多代斲之例,其鑑別注措,責亦不責,雖使才學望,實爲一時所推重者當之,猶且逡巡退讓,況如臣之空疏謭劣,復何敢晏然承當乎?臣本鑑識淺短,見聞孤陋,操衡稱物,非所可擬,而重以懶拙成習,罕與人接,搢紳之間,常患名面各知,則循序資格,尙云其難,甄別賢愚,尤何可論,苟使臣,全昧量入之誡,徒懷貪戀之心,抗顔冒據,畢境僨誤,則臣身狼狽,縱不足自恤,其於仰累則哲之明,府招妨賢之譏,何哉?此臣所以寧被方命之誅,不敢爲進身之計者也。牌望路阻,雖不得不黽勉出肅,而歷日思惟,萬難仍冒,庸敢略暴衷懇,猥瀆崇嚴。伏乞聖明,特垂鑑諒,仰稟東朝,亟遞臣新授職名,以重公器,以安微分焉,臣無任云云。答曰,省疏具悉。爾其勿辭察職。
上在昌德宮。停常參·經筵。
藥房提調朴珪壽,副提調宋熙正啓曰,伏未審,日間聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
朴齊寬,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
金尙鉉啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
柳來駿啓曰,議政府郞廳來言,今日賓廳日次,而領議政趙斗淳有身病,左議政金炳學無時急稟定事,右議政未差,不得來會云矣,敢啓。傳曰,知道。
朴齊寬啓曰,假注書金善柱,時無職名,令該曹,依例付軍職,冠帶常仕,何如?傳曰,允。
注書沈相穆病代,以安秉鐸爲假注書。
朴齊寬啓曰,卽者別兼春秋趙定爕,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪遠植·洪鍾學·李昌鎬·趙康夏,竝卽牌招,推移入直,何如?傳曰,允。
以平安監司洪祐吉狀啓,渭原郡守趙存天身死事,傳于柳來駿曰,令該曹,口傳差出,催促下送。吏曹口傳政事,以林象鉉爲渭原郡守。
以別兼春秋洪遠植·洪鍾學·李昌鎬·趙康夏牌不進罷職傳旨,傳于朴齊寬曰,只推。
朴齊寬,以弘文館言啓曰,修撰李承皐,旣有只推之命,卽爲牌招察任,何如?傳曰,允。
又以敎式纂輯所言啓曰,本所堂上分房,別單書入之意,敢啓。傳曰,知道。
又以敎式纂輯所言啓曰,今此纂輯時,就內閣日省錄中,多有參訂考閱者,依實錄廳例,從便移來之意,敢啓。傳曰,允。義禁府照目粘連,通津前府使李秉漢,矣本府議啓內,囚推準限,矇然不報,道啓臚列,罪著失察,揆以典式,難免當勘,以此照律罪,杖八十,收贖奪告身,三等私罪,奉敎依允。別兼春秋趙定燮疏曰,伏以臣於持被之中,卽接家信,則臣母素患痰癖之祟,昨因暑雨之薰蒸,遂致調將之失宜,重添感冒,一倍澌綴,委頓床笫,促臣歸視,臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,仰稟東朝,亟遞臣別兼之銜,以便歸護,仍治臣擅離之罪,以肅朝綱焉,臣無任云云。〈答曰〉省疏具悉。爾其勿辭救護。修撰朴周雲疏曰,伏以臣,草茅微品,菅蒯賤材,猥荷拂拭,濫廁臺端,曾無涓刹之報,徒積尸曠之懼,不自意謬恩彌加,霈渥橫被,收之散冗之末,而備之經幄之列,華誥有隕,召牌嚴臨,臣聞命惶悸,五內震越,臨淵隕谷,置躬無地,而嚴畏義分,不敢逃遁,已至祗肅天門,冒玷瀛班,涯量溢矣,榮耀極矣。臣雖無知,亦何敢別有僥求,更希洪私,而疾痛則呼父,窮窘則呼天,情發於中,而自不能已者也。今臣切憫,有甚於疾痛,至迫不止於窮窘,若不號呼於君父,是便自阻於仁天,不敢有隱,罄實控暴,臣早喪慈母,惟父是依,恩勤撫育,艱苦萬狀,而臣父今年已七十矣,積衰癃病,長在床褥,凜凜綿綴,日迫西山,而臣家世貧窮,甔石無儲,廚煙屢空,而疏糲罔繼,弊廬床漏,而布衾未溫,白髮蕭然,不堪悽悒,往往相對,涕泗交下,以臣情事,遑敢遠遊,而一介淺腐,百策無施,冀倖早晩之間,獲霑升斗之廩,庶或少伸區區滫瀡之積願,而急景如飛,寸心難售,徊徨輦下,忽忽如酲,已周歲于玆矣。嗚呼,我殿下,以孝爲治之,深仁厚渥,與天無極,春正月初吉,以臣曾忝侍從,授臣父通政階,貤贈之澤,竝及臣母,幽明感結,淪入骨髓,而弊褐何從以改爲,殘盃何從以供懽,陟彼岵兮,瞻望長吁,而未言歸,哀此臣情,神鑑之所照也。臣竊伏聞仁祖朝臺臣朴長遠,有月課反哺烏詩曰,士有親在堂,貧無甘旨具,微禽亦動人,淚落林烏哺,仁廟敎曰,長遠,有父母乎,風樹之悲,古今所傷,特加優惠之典,今臣之情思感動,雖不及古人,而惟殿下愍覆,如天之至仁,實仁廟體下之聖念也。若蒙聖慈,憐臣血懇,而許臣一小縣,俾遂其烏哺至願,則爲臣爲子,兩思報稱,而可質此心,惟死後已。伏望天地父母,俯垂矜諒,仰稟東朝,特降指揮,早賜施行,臣無任云云。〈答曰〉省疏具悉。疏辭,許令該曹稟處。
上在昌德宮。停常參·經筵。
宋熙正啓曰,明日乃是初伏,自明日處署間,視事頉稟之意,敢啓。傳曰,知道。
朴齊寬啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
宋熙正啓曰,右承旨金尙鉉,左副承旨柳來駿,今日不爲仕進,竝卽牌招,何如?傳曰,允。
又啓曰,左右史不可不備。別兼春秋洪遠植·洪鍾學·李昌鎬·趙康夏,旣有只推之命,竝卽牌招,推移入直,何如?傳曰,允。
以右承旨金尙鉉,左副承旨柳來駿牌不進罷職傳旨,傳于趙準夏曰,只推。
趙準夏,以奎章閣言啓曰,直提學李承輔疏批已下,卽爲牌招察任,何如?傳曰,允。
朴齊寬,以御營廳言啓曰,本廳中軍徐相益,身病甚重,勢難察任,改差,何如?傳曰,允。
吏曹啓目粘連,觀此弘文館修撰朴周雲上疏,則以爲臣父今年已七十矣,積衰癃病,長在床褥,凜凜綿綴,而家世貧窮,廚烟屢空,往往相對,涕泗交下,伏望天地父母,仰稟東朝,許臣一小縣,俾遂其烏哺至願亦爲白有臥乎所,朴周雲家貧親老之狀,卽通朝之所共知,許畀一邑,俾伸至願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓。依回啓施行爲良如敎。
直提學李承輔疏曰,伏以臣待罪居留,亦已浹幾個時月矣,而報答則無一可稱,瑕類則有百難掩,常切惶恧之私,只俟郵罰之加,今此奎華特點,忽下於千萬夢想之外,牙牌踵臨,閭巷動色,臣於是,尤復震駴怵迫,無地容措,未敢知聖明何爲而有此誤恩也。噫,閣職之設,世所稱至峻極淸,金閨通籍,殆倣乎有宋之龍圖,玉笋點班,不讓乎皇明之文淵,西淸奎璧之府,圖書焉悉蓄,東序琬琰之藏,謨訓焉永奉,責任則與瀛署而均備顧問,班綴則偕承史而同是密邇,況其資歷稍優,標望尤別,周旋物采,裨贊聲明,亦惟直提學是耳。所以前輩鴻儒,膺叨是職者,率多先從參下,循次漸進,猶復退讓却顧,今焉不以宿趼,不由圈選,而直自外班,猝然充冒,卽設閣以後,歷數無幾人矣。若謂臣,通練典章,該洽文獻,將使之討論二酉,則臣非其才也。又謂臣閥閱可紀,名聞有素,將使之益展麗藻,則臣非其任也。若以臣,積玷華顯,視同躡級,欲作門闌之榮,則非朝家綜名核實之政也。又以臣適會承乏,容可濫竿,使備起居之列,則非朝家礪世磨鈍之術也。上畀下受,俱無其說,而尙可以貪怙名寵,晏若倘來,罔念古人循墻之戒也哉?且臣之一生頂踵,莫非我聖朝洪造,而數年以來兜攬尤極,有除輒膺,雖出義分之嚴畏,匪據竊忝,難免物議之嗤點,不衷之懼,履滿之戒,交切于中,食息靡甘,惟其紫泥黃帕之誥,歸告先祠,朱衣金牌之導,誇詑西營,雖若至榮大願,而顧臣蔑劣之識,庸愚之姿,萬不襯似,適足爲情轉隘而面益騂耳,義例所嚴,雖不得已冒昧承膺,揣量已熟,因仍無計,玆敢披瀝至懇,冒瀆崇聽。伏乞聖慈,察臣不合之實,諒臣非飭之讓,仰稟東朝,亟許鐫斥臣所叨直提學之銜,俾名器無褻而賤分獲安,不勝大幸,臣無任云云。答曰,省疏具悉。卿其勿辭行公。
上在昌德宮。停常參·經筵。
巳時,太白見於未地。
趙準夏啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
宋熙正啓曰,右承旨金尙鉉,同副承旨朴齊寬,今日不爲仕進,竝卽牌招,何如?傳曰,允。
以右承旨金尙鉉牌不進罷職傳旨,傳于趙準夏曰,只推。
以別兼春秋洪遠植·洪鍾學·李昌鎬·趙康夏牌不進罷職傳旨。傳于趙準夏曰,只推。
趙準夏啓曰,左右史不可不備。別兼春秋洪遠植·洪鍾學·李昌鎬·趙康夏,旣有只推之命,竝卽牌招,推移入直,何如?傳曰,允。
以別兼春秋洪遠植·洪鍾學·李昌鎬·趙康夏牌不進罷職傳旨。傳于趙準夏曰,只推。
兵曹,以李觀淵爲御營中軍。朴齊寬,以訓鍊都監言啓曰,本局局別將李鶴緖,身病猝重,勢難察任,改差,何如?傳曰,允。
上在昌德宮。停常參·經筵。
巳時,太白見於未地。
朴齊寬,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
又啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
金尙鉉啓曰,右副承旨趙準夏,今日不爲仕進,卽爲牌招,何如?傳曰,允。
又啓曰,左右史不可不備。別兼春秋洪遠植·洪鍾學·李昌鎬·趙康夏,旣有只推之命,趙定燮由限已過,一體牌招,推移入直,何如?傳曰,允。
朴齊寬,以兵曹言啓曰,今閏五月二十八日辛卯寅正三刻七分,土王改火,進上時,宗廟署·社稷署·永禧殿·永寧殿·孝文殿·景慕宮·毓祥宮·宣禧宮·景祐宮·慶壽宮依例改火。奎章閣·議政府·承政院·漢城府,一體頒火之意,敢啓。傳曰,知道。
以濟州防御使梁憲洙狀啓,旌義縣監李彦吉,三載爲政,百廢俱興,今將瓜遞,民皆願借,特許仍任事,令該曹稟處事,傳于柳來駿曰,捐俸祛弊,實績如此,豈可無示意?特許一年仍任。自本牧,貢馬一匹面給。
上在昌德宮。停常參·經筵。
巳時,太白見於未地。朴齊寬啓曰,行大司憲吳取善,執義李基周,持平白鳳三,金斗淵在外,掌令愼在寬·姜鍵呈辭,監察茶時之意,敢啓。傳曰,知道。
宋熙正啓曰,右承旨金尙鉉,今日不爲仕進,卽爲牌招,何如?傳曰,允。大王大妃殿傳于柳來駿曰,朔祭攝行磨鍊。
以別兼春秋洪遠植·洪鍾學·李昌鎬·趙康夏牌不進罷職傳旨。傳于朴齊寬曰,只推。
朴齊寬啓曰,左右史不可不備。別兼春秋洪遠植·洪鍾學·李昌鎬·趙康夏,旣有只推之命,竝卽牌招,推移入直,何如?傳曰,允。
以右承旨金尙鉉牌不進罷職傳旨。傳于朴齊寬曰,只推。
朴齊寬,以扈衛廳言啓曰,本廳別將金永斗,身病猝重,勢難察任,改差,何如?傳曰,允。
上在昌德宮。停常參·經筵。
巳時,太白見於未地。藥房都提調李裕元,提調朴珪壽,副提調宋熙正啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
柳來駿啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
趙準夏啓曰,議政府郞廳來言,今日賓廳日次,而領議政趙斗淳有身病,左議政金炳學無時急稟定事,右議政未差,不得來會云矣,敢啓。傳曰,知道。傳于趙準夏曰,傳香承旨馳詣宗廟·景慕宮,奉審摘奸以來。傳于趙準夏曰,東寧尉金賢根,南寧尉尹宜善,直提學李承輔,營建都監提調加差下,檢校待敎鄭範朝,左承旨宋熙正,副提調加差下。吏曹,營建都監提調三單金賢根·尹宜善·李承輔,副提調二單,鄭範朝,左承旨宋熙正,已上加差下事承傳。以慶尙監司李參鉉狀啓,大邱營將徐珩淳,公廨修繕,捐出殘廩,悖類禁戢,惠及平民,臨瓜惜去,衆情莫遏,限一瓜,姑爲仍任事,令該曹稟處事,傳于柳來駿曰,此與字牧之任,雖爲不同,實績旣如此,則亦不可無示意,許用邊地履歷,特加一年仍任。
以南兵使許熠狀啓,軍器修補時,監董等勤勞,亦足以奬勸,令該曹稟處事,傳于柳來駿曰,昨今兩年之城廨修築,軍器改備,俱係壁壘增彩,而此帥之捐廩經紀,得以次第就完者,益可驗舍舊圖新之實績,尤豈不嘉尙?特爲加資。
以別兼春秋洪遠植·趙定爕·洪鍾學·李昌鎬·趙康夏牌不進罷職傳旨。傳于趙準夏曰,只推。
趙準夏啓曰,左右史不可不備,別兼春秋洪遠植·趙定爕·洪鍾學·李昌鎬·趙康夏,旣有只推之命,竝卽牌招,推移入直,何如?傳曰,允。
傳于趙準夏曰,議藥同參李芝秀減下,幼學金斗河差下。趙準夏,以內醫院都提調·提調意啓曰,議藥同參李芝秀減下,幼學金斗河差下事,命下矣。依下敎,議藥同參差下,令該曹,口傳付軍職,冠帶常仕,何如?傳曰,允。
兵曹口傳政事,副司勇單金斗河。
以黃海監司洪淳穆狀啓,遂安郡民家失火事,傳于柳來駿曰,聞甚矜惻,元恤典外,別加顧助,結構奠接之方,廟堂措辭,分付。
趙準夏,以議政府言啓曰,卽見前全羅監司鄭健朝所啓,則以爲本道糴政,旣遵朝令,分置各邑,官民俱便,每於捧糴之後,自巡營,探察摘發,如有一包之新逋者,狀聞論列,以始逋律施行,三漕倉所屬諸邑外,直上納之邑,則以再運磨鍊,故每致節晩,恒多臭載,七山以南十八邑鎭,竝以初運船,一齊下送,則裝發無愆期虧欠之弊。興陽折爾島,卽黃腸封山,而本屬鹿島鎭,句管於左水營,矣島民,不勘營鎭屬之侵漁,松禁移屬牧場,而使巡營句管矣。牧官長時在京,巡營又是隔遠,下屬輩之犯斫作弊,終難察飭,依前還屬於鹿島及水營,營鎭屬侵漁之弊,條列嚴飭事,竝請令廟堂稟處,而批旨依允矣。糴後紏擿,勘以始逋之律,依此行會,而如或因循掩覆,則責在道臣,宜倍警惕。稅船之分以初再運,舟司船隻不敷之致也,不然則安有捨早就晩之理乎?申飭舟司,圖所以優數裝造之道。折爾島封山事,一銷一刻,雖涉繁張,前道臣所請,必有斟量而然,姑令左水營及鹿島鎭主管禁斫,而營鎭官屬,萬一有如前侵漁偸取之弊,則該水使及該鎭將,隨所摘發,從重勘罪事,分付,何如?傳曰,允。
又以奎章閣言啓曰,明日卽奎章閣朔奉審日次,臣進詣擧行之意,敢啓。傳曰,知道。又以兵曹言啓曰,各廳堂下武臣朔試射,庚暑勿爲設行事,曾有定式矣。今閏五月及來六月朔試射,依定式停止之意,敢啓。傳曰,知道。
上在昌德宮。停常參·經筵。
自卯時至申時,灑雨下雨,測雨器水深三分。
夜自三更至初二日開東,灑雨下雨,測雨器水深一寸。
朴齊寬,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
朴齊寬啓曰,來初五日朝參日次,而景陵忌辰祭齋戒相値,頉稟之意,敢啓。傳曰,知道。
金尙鉉啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
傳于趙準夏曰,吏兵批,歲抄點下者,依例捧傳旨。
大王大妃殿傳于柳來駿曰,穀爲活民之本,而三亥酒乃靡穀之最也。自前設禁,且置勿論,向來筵飭,又復,何如,而近聞左右捕廳,不思所以禁防之道,乃反受贖許賣,苟如是則自歸於罔民征利之科,而法無可施之地,豈不萬萬慨然?兩捕將從重推考,今年則以是爲業者,必多舊釀,新醅之未及盡賣,迨此時若一切嚴防,則亦不無狼狽呼冤之端,姑令行賣,自明年爲始,另加操束,期於痛禁乃已,而今此處分,便是先事提飭,如有犯科者,則當用一律之意,分付捕廳,亦自京兆,先爲知委於坊曲,可也。
以別兼春秋洪遠植·趙定燮·洪鍾學·李昌鎬·趙康夏牌不進罷職傳旨。傳于朴齊寬曰,只推。
朴齊寬啓曰,左右史不可不備。別兼春秋洪遠植·趙定燮·洪鍾學·李昌鎬·趙康夏,旣有只推之命,竝卽牌招,推栘入直,何如?傳曰,允。
以別兼春秋洪遠植·趙定夑·洪鍾學·李昌鎬·趙康夏牌不進罷職傳旨。傳于朴齊寬曰,只推。
柳來駿,以營建都監都提調意啓曰,自閏五月初一日至三十日,本都監所捧,各處願納錢,爲四十九萬九千七百八十一兩二錢四分,宗親府所捧,璿派人願納錢,爲四萬六千四百四十一兩五錢矣。別成冊子二件以入之意,敢啓。傳曰,知道。又以議政府言啓曰,近來封山之到處童濯,不但斧斤之日入而已,水旱田之擅自墾闢,使如干棟樑之材,孑立於高峯絶頂之上,非平衍汚下,不宜於木性而然耳。今於營建之役,不能不分數取用,則顧其勢不能無斫伐,後空閑之地,奸利之徒,必出沒指告曰,甚沃而甚腴,宜燥而宜濕,畢竟舟車宮室之具,就辦無路,則此非細故也。都下逗留窺覘諸漢,令左右捕廳譏捕,移法司嚴懲,如是提飭之後,若有擅許墾闢處,則地方官及該鎭將,先罷後拿,不飭之道臣·兵水閫,從重論警,斫後閑地,令地方官及該鎭將,親自董察,隨宜栽植,或落種後,修成冊報府之意,行會,何如?傳曰,允。又以承文院都提調意啓曰,卽見北京禮部咨文出來者,以爲不知姓名本國人,因何,在通州得病身死,該州,將殮埋處所,妥立標記,俟該國下次貢使來京時,再行辦理云,而旣無貫籍,不可盤誥,只以承領之意,撰出回咨,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
朴齊寬,以兵曹言啓曰,卽接通化門入直守門將申錫源牒報,則直所年久頹圮,不得居接云矣,修改間,晝則守門,夜則姑爲同入於弘化門守門將直所,何如?傳曰,允。又以刑曹言啓曰,全羅道徒流案中,古今島減死定配罪人黃漢瑞,放字,書下矣。謹依書下,卽爲放送事,分付該道道臣之意,敢啓。傳曰,知道。又以都摠府言啓曰,今日入直內三廳·武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
上在昌德宮。停常參·經筵。
自開東至酉時,灑雨下雨,測雨器水深一寸八分。
宋熙正啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。又啓曰,右承旨金尙鉉,右副承旨趙準夏,今日不爲仕進,竝卽牌招,何如?傳曰,允。又啓曰,左右史不可不備,別兼春秋洪遠植·趙定燮·洪鍾學·李昌鎬·趙康夏旣有只推之命,竝卽牌招,推移入直,何如?傳曰,允。
傳于宋熙正曰,右承旨,左副承旨,右副承旨,同副承旨,竝許遞,前望入之。承旨前望入之,曺錫元·李根弼·李源珪·朴瑄壽落點。宋熙正啓曰,新除授右承旨曺錫元,左副承旨李源珪,右副承旨李根弼,同副承旨朴瑄壽,竝卽牌招,何如?傳曰,允。又啓曰,右承旨曺錫元,時在京畿加平地,斯速乘馹上來事,下諭,何如?傳曰,許遞,前望入之。承旨前望入之,金鶴根落點。以別兼春秋洪遠植·趙定燮·李昌鎬·趙康夏牌不進罷職傳旨,傳于朴瑄壽曰,只推。
宋熙正,以禮曹言啓曰,祈雨祭,姑爲觀勢擧行事,已爲允下矣。宗廟別祈雨後,當日甘雨洽過三寸,昨今霈霔,又爲二寸,靈應所格,宜有報謝之擧,待立秋,擇日設行,何如?傳曰,允。
上在昌德宮。停常參·經筵。
李根弼啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
禮曹,宗廟別祈雨報謝祭,待立秋擇日設行事,已爲允下矣。報謝祭吉日,令日官李秉洪推擇,則今六月二十二日爲吉云,以此日設行,何如?判付啓。依所啓施行爲良如敎。
以全羅監司趙在應狀啓,茂朱府民家失火事,傳于朴瑄壽曰,聞甚矜惻,元恤典外,別加顧助,結構奠接之方,廟堂措辭,分付。
兵曹口傳政事,副護軍單朴齊寬。
李根弼,以刑曹言啓曰,以慶尙道徒流案中,不限年定配罪人固城縣金聖烈,長鬐縣李文秀,流三千里定配罪人靑松府趙原采等,放字,書下矣。謹依書下,竝只放送事,分付該道道臣之意,敢啓。傳曰,知道。
上在昌德宮。停常參·經筵。
李根弼,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。李根弼啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。
傳于朴瑄壽曰,檢校待敎李載冕,馳詣景陵,奉審摘奸,仍留監祭,局內諸陵,一體奉審以來。
大王大妃殿,傳于李源珪曰,亢旱之餘,雖得一霈,近日陰濕頗緊,此時營建之役,迫於事勢,縱不得停止,工匠及赴役之民,易致生病,發遣堂上宣傳官,勞問以來。
李源珪啓曰,假注書安秉鐸,身病猝重,勢難察任,今姑改差,何如?傳曰,允。安秉鐸改差代,以申錫淵爲假注書。
李根弼啓曰,明日傳香禮房承旨當爲齋宿,左承旨金鶴根,所當牌招,而拘於廳規,不得請牌,何以爲之?敢稟。傳曰,牌招。宣傳官金善行書啓,臣於當日未時量,敬奉承政院所下聖敎,卽地馳往于景福宮周行役所,自願赴役之坊民等處,一一勞問是乎乙遣,布諭聖敎是白乎,則坊民等欣欣然,咸曰,今我聖上,經始舊闕,實國家萬世無疆之休,臣民等莫不欽仰攢祝,敢以獻芹之心,有此赴役之願,至蒙近侍之宣敎,又荷示意之恩澤,伏地惶感,不勝欣忭,各坊赴役民人等,姑無生病是白齊。傳曰,知道。
金鶴根,以殯殿·魂殿都監儀軌摠護使意啓曰,三都監儀軌,纔已修正,奎章閣所上件,依例粧冊以入。議政府·春秋館·禮曹及鼎足山城·五臺山兩處史庫所上件,亦爲分送之意,敢啓。傳曰,知道。
李根弼,以訓鍊都監言啓曰,本局從事官趙定燮,身病猝重,勢難察任,改差,何如?傳曰,允。又以訓鍊都監言啓曰,本局別將李敏庠,身病猝重,勢難察任,改差,何如?傳曰,允。又以訓鍊都監言啓曰,本局哨官金龍煥,身病猝重,勢難察任,改差,何如?傳曰,允。
上在昌德宮。停常參·經筵。
藥房提調朴珪壽,副提調宋熙正啓曰,伏未審,日間聖禮,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。大王大妃殿進御二錢重人蔘粟米飮,自今日一貼式限二貼煎入事。榻前下敎,王大妃殿進御二錢重人蔘粟米飮,自今日一貼式限二貼煎入事。榻前下敎,大妃殿進御二錢重人蔘粟米飮,自今日一貼式限二貼煎入事。榻前下敎。
李根弼啓曰,行大司憲吳取善,執義李基周,持平白鳳三·金斗淵在外,掌令愼在寬·姜鍵呈辭,監察茶時之意,敢啓。傳曰,知道。又啓曰,議政府郞廳來言,今日賓廳日次,而領議政趙斗淳有身病,左議政金炳學,無時急稟定事,右議政未差,不得來會云矣,敢啓。傳曰,知道。
朴瑄壽啓曰,假注書申錫淵,時無職名,令該曹依例付軍職,冠帶常仕,何如?傳曰,允。
傳于李根弼曰,政官牌招開政。
傳于李根弼曰,左副承旨許遞,前望入之。承旨前望入之,趙寧夏落點。
傳于朴瑄壽曰,在外玉堂許遞,今日政差出。
傳于李根弼曰,在外臺諫許遞,今日政差出。傳于李根弼曰,左副承旨許遞,前望入之。承旨前望入之,李承五落點。
兵曹口傳政事,副護軍單趙寧夏。
李根弼啓曰,吏曹判書洪鍾序,參判金壽鉉,參議李容直牌不進,推考傳旨及罷職傳旨,今方捧入,而開政命下之後,如是違牌,事甚未安,判書參判,竝更牌招,何如?傳曰,允。參議只推,一體牌招。
李根弼,以兵曹書啓曰,五衛將李始愚·李完永·李翼夏·金益洪·李敎春,忠壯衛將金鳳年,文臣兼宣傳官朴海哲,俱以病,難供職,呈狀乞遞,竝改差,何如?傳曰,允。
又以兵曹言啓曰,宣傳官元世,守門將趙贄顯,俱以病,難供職,呈狀乞遞,竝改差,何如?傳曰,允。
有政。吏批,判書洪鍾序,參判金壽鉉,竝牌招不進,參議李容直進,同副承旨朴瑄壽進,啓曰,判書洪鍾序,參判金壽鉉,竝牌招不進,小臣獨政未安,何以爲之?敢稟。傳曰,只出緊任。以李章五爲大司憲,朴惇壽爲大司諫,李承澤爲執義,張錫駿爲司諫,鄭在晉·吳尙鉉爲持平,李珪永爲獻納,洪大鍾·柳明根爲正言,趙康夏爲校理,南兵使許熠,今加嘉義加資事承傳,旌義縣監李彦吉,限一年仍任事承傳。兵批,兼判書金炳冀進,參判沈膺泰入直,參議宋謙洙病,參知丁昌夾病,右副承旨李根弼進,以李鍾承·趙文顯爲宣傳官,黃亮浩爲羽林將,權最煥·李玄瓚·梁柱石·金成喜·安義錫爲五衛將,李始愚爲忠壯將,任孝直爲文兼,柳興秀爲部將·趙冀年·金泰震爲守門將,任景模爲白翎僉使,李舜元爲花梁僉使,吳致源爲薪智島萬戶,訓鍊副正加設單李敏應,訓鍊僉正加設單趙存周,大護軍吳取善,護軍朴有鵬,副護軍金尙鉉·柳來駿·曺錫元·趙準夏·李源珪·金炳始·申直模·張仁遠·白樂賢·元世·申善浩·徐光鼎·洪彦錫,副司直李基周·宋達仁·白鳳三·金斗淵·李錫宙·呂圭益,副司果柳致好·金晉浩,副司正金善柱·申錫淵,以上竝單付,大邱營將徐珩淳,特加一年仍任事,承傳。傳于李根弼曰,見窠皆令差出。吏批再政,以李鵬純爲兵曹正郞,金桂元爲愍懷墓守衛官,兼宗正卿單李章五,成均生員安贈持平,學行卓異,贈職事,承傳。兵批,再政,以柳相鳳爲左捕從,僉知三單黃亮浩·權最·李玄瓚。三政,以任元模爲中樞經歷。四政,以李秉淑爲訓鍊判官。
以公忠監司申檍狀啓,各邑未蒙頉舊災,特爲永蠲事,令廟堂稟旨分付事,傳于朴瑄壽曰,今此湖西査結,至爲四千五百餘結,而舊災名色之依所請永頉,實非損下益上之許也。專欲爲民無冤徵之意,而舊災全頉之後,營邑若無別般操束,則其虛實之間,吏易容奸,民難蒙惠,而雖以今番之査報者言之,苟或當起而不起,當減而不減,以致繹騷,又若如丙申之還下,則非徒責有所歸,是豈所以更査執實,永蠲舊陳之意哉?自廟堂更爲措辭,提飭於該道道臣,使之行關各邑,到底檢察,俾無結民呼冤,以示朝家恤隱,而査起實數,永久遵行之地。朴瑄壽,以禮曹言啓曰,卽接東部幼學梁弼柱所志,則以爲五寸姪奎煥,嫡妾俱無子,以其同姓八寸兄學善第二子在賢,欲爲繼後,兩家諸族,相議完定,而奎煥夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長梁弼柱,所訴,旣如此,梁學善第二子在賢,立爲梁奎煥之後,何如?傳曰,允。又以內醫院都提調·提調意啓曰,議藥同參金斗河,待令差下,使之入診事,命下矣。依下敎,議藥同參金斗河,使之輪回入診之意,敢啓。傳曰,知道。又以兵曹言啓曰,每都政,新資五窠,例爲差出,而營將姑無準二十朔者,雖未滿朔數,依例推移,內遷,何如?傳曰,允。又以訓鍊都監言啓曰,本局別將李承駿,身病猝重,勢難察任,改差,何如?傳曰,允。又以御營廳言啓曰,本廳千摠元世,身病甚重,勢難察任,改差,何如?傳曰,允。
上在昌德宮。停常參·經筵。
朴瑄壽啓曰,合辭,許久闕啓,事甚未安,除在外外,未肅拜呈告人員,竝卽牌招,何如?傳曰,允。又啓曰,左副承旨李承五,時在公忠道禮山地,斯速乘馹上來事,下諭,何如?傳曰,許遞,前望入之。承旨前望入之,南鍾順落點。
金鶴根啓曰,新除授左副承旨南鍾順,卽爲牌招,何如?傳曰,允。
傳于宋熙正曰,奉審閣臣入侍。
朴瑄壽啓曰,大司憲李章五,執義李承鐸,掌令愼在寬·姜鍵,持平鄭在晉牌不進,吳尙鉉在外,監察茶時之意,敢啓。傳曰,知道。
以大司諫朴惇壽,獻納李珪求,正言洪大鍾·柳明根,執義李承鐸,掌令愼在寬·姜鍵,持平鄭在晉牌不進罷職傳旨,傳于朴瑄壽曰,只推。以左副承旨南鍾順牌不進罷職傳旨,傳于朴瑄壽曰,只推。
以司謁,口傳下敎曰,向日以內閣牙牌事,有所閤門提敎,此蓋所重逈別,與標信相等,不宜褻慢故也。自今爲始,動駕與幸行時,自內當與標信隨行矣。本閣勿爲請出,凡於閣臣牌招,爲示愼重之意,令檢書官擧行,而雖以敎書言之,所係不輕,使閣吏齎傳事,永爲定式。
金鶴根,以戶曹言啓曰,各司元貢價,一從戶曹,勘合上下,仍爲金石定式,永久遵行事,命下矣。各司各種,甲子元貢內,除當年用下,餘數米一萬八百五十四石五斗七升一合八勺,錢六百七十一兩八錢七分,五升布二同十疋,分道磨鍊,別單書入之意,敢啓。傳曰,知道。又以戶曹言啓曰,謹奉傳敎內辭意,各貢遺在全數蕩減事,招致各該貢人,一一曉諭,宣布德意後,各貢癸亥以前遺在中元貢一年條,謹依議政府草記批旨,除出恒留餘外米,三十九萬九千二百十一石六斗一合九勺,錢四萬九百十五兩八錢五分,全數蕩減,各貢物種中甲子加用,以別貿磨鍊價,錢一萬六千九百三十七兩四錢三分出給,各貢次具,別單書入之意,敢啓。傳曰,知道。每年各貢餘條及甲子停祭,已除留條,竝移送度支,以補經用事,分付惠廳。朴瑄壽,以御營廳言啓曰,本廳軍色從事官李冕光,身病甚重,勢難察任,改差,何如?傳曰,允。又以扈衛廳言啓曰,本廳別將沈蕙秀,身病猝重,勢難察任,改差,何如?傳曰,允。金鶴根,以內醫院都提調·提調意啓曰,議藥同參朴容珉,使之輪回別入直事,命下矣,依下敎,議藥同參朴容珉,使之輪回別入直之意,敢啓。傳曰,知道。
乙丑六月初六日辰時。上御觀物軒。奉審閣臣入侍時,右承旨宋熙正,假注書申錫淵,記注官鮮于昇,別兼春秋趙康夏,檢校待敎李載冕,以次進伏訖。上曰,史官分左右。上曰,閣臣進前。載冕進前奏曰,臣承命馳詣景陵,陵上奉審,則無頉,碑閣·丁字閣奉審,則無頉,祭物·祭器·祭井,看審則精潔,諸執事嫡奸,則無頉。仍詣健元陵,陵上奉審,則無頉,碑閣·丁字閣奉審,則無頉。仍詣顯陵,陵上奉審,則無頉,碑閣·丁字閣奉審,則無頉。仍詣穆陵,陵上奉審,則無頉,碑閣·丁字閣奉審,則無頉。仍詣徽陵,陵上奉審,則無頉,碑閣·丁字閣奉審,則無頉。仍詣崇陵,陵上奉審,則無頉,碑閣·丁字閣奉審,則無頉。仍詣惠陵,陵上奉審,則無頉,碑閣·丁字閣奉審,則無頉。仍詣元陵,陵上奉審,則無頉,碑閣·丁字閣奉審,則無頉。仍詣綏陵,陵上奉審,則無頉,碑閣·丁字閣奉審,則無頉。還詣景陵仍留,監祭將事安寧之意,敢此仰達矣。上曰,史官就座。仍命閣臣先退,又命退,諸臣以次退出。
上在昌德宮。停常參·經筵。
自人定至四更,灑雨下雨,測雨器水深三分。
朴瑄壽啓曰,來十一日朝參日次矣,敢稟。傳曰,停。又啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
金鶴根啓曰,右承旨宋熙正,右副承旨李根弼,今日不爲仕進,卽爲牌招,何如?傳曰,允。又啓曰,假注書金善柱,身病猝重,勢難察任,今姑改差,何如?傳曰,允。
金善柱改差代,以高景晙爲假注書。
以全羅監司趙在應狀啓,加里浦僉使柳衡魯,居官三載,一不視務,吏輩橫濫悖類武斷,爲先罷黜,其罪狀,令攸司稟處事,傳于南鍾順曰,令該曹口傳,各別擇差,不日下送。兵曹口傳政事,以朴鼎憙爲加里浦僉使。
朴瑄壽啓曰,大司憲李章五,執義李承澤,掌令愼在寬·姜鍵,持平鄭在晉牌不進,吳尙鉉在外,監察茶時之意,敢啓。傳曰,知道。以大司諫朴惇壽,獻納李珪永,正言洪大鍾·柳明根,執義李承澤,掌令愼在寬·姜鍵,持平鄭在晉牌不進罷職傳旨,傳于朴瑄壽曰,只推。以右承旨宋熙正,右副承旨李根弼牌不進罷職傳旨,傳于朴瑄壽曰,只推。
南鍾順,以司饔院監膳提調意啓曰,今日監膳時,日下生鮮,腐傷體少,屢次點退,其所改色,與前無異,日勢漸晩,雖不得不捧入,而今當秀魚深入育卵之時,捉得無路云,在前如此之時,曾有所稟旨代封之例矣。莫重御供,自下不敢擅便,惶恐敢啓。傳曰,知道。代封。
又以都摠府言啓曰,今日入直內三廳·武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以刑曹言啓曰,卽接江原監司朴承輝文移,則金化縣徒一年定配罪人金石萬,限滿云矣,取考曹上配案,則石萬以詬罵士族罪,甲子六月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
李根弼啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。又啓曰,大司憲李章五,執義李承澤,掌令愼在寬·姜鍵,持平鄭在晉牌不進,吳尙鉉在外,監察茶時之意,敢啓。傳曰,知道。
以大司諫朴惇壽,獻納李珪永,正言洪大鍾·柳明根,執義李承澤,掌令愼在寬·姜鍵,持平鄭在晉牌不進罷職傳旨,傳于李根弼曰,只推。
以慶尙監司李參鉉狀啓,安東等邑民家失火事,傳于南鍾順曰,聞甚矜惻,元恤典外,別加顧助,卽爲結構奠接之方,廟堂措辭,分付。
南鍾順,以吏曹言啓曰,前察訪鄭學裕呈狀內,矣身等宗中舊規,庶派則不許名字行列矣。今因宗中會議,以通同行列爲定云,故改名啓目,書入之意,敢啓。傳曰,知道。又以禮曹言啓曰,卽接公州幼學李在福所志,則以爲族孫雲麟,嫡妾俱無子,以其同姓十六寸第鼎魯第四子憲植,欲爲繼後,兩家諸族,相議完定,鼎魯夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李在福所訴,旣如此,李鼎魯第四子憲植,立爲李雲麟之後,何如?傳曰,允。
李根弼,以義禁府言啓曰,全羅監司趙在應狀啓內,加里浦僉使柳衡魯爲先罷黜,其罪狀,令攸司稟處事啓下矣。柳衡魯時在任所,依例發遣府書吏交代後,拿來,何如?傳曰,待待命拿囚。
吏曹啓目,前察訪鄭學裕名字,改以東善,前營將鄭桓名字,改以東桓,副司果鄭墩名字,改以東纘,瓦署別提鄭益榮名字,改以舜容,副司果鄭觀榮名字,改以周容,檢書官鄭振榮名宇,改以贊容,出身鄭壽昌名字,改以基敏,前五衛將鄭益壽名字,改以基鈺,前忠壯將鄭鉉祚名字,改以鉉朝,慶尙中軍鄭寔名字,改以寔朝,出身鄭道淵名字,改以寅禹,事爲等如告狀,令藝文館給帖,何如?判付啓,依允。
上在昌德宮。停常參·經筵。
巳時,太白見於未地,未時灑雨下雨,測雨器水深二分。
李根弼啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
南鍾順啓曰,同副承旨朴瑄壽,令日不爲仕進,卽爲牌招,何如?傳曰,允。
李根弼啓曰,卽者副校理趙秉鈺,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于南鍾順曰,藥院都提調有闕之代,前望入之。內醫都提調前望入之,金炳學落點。李根弼啓曰,大司憲李章五,執義李承澤,掌令愼在寬·姜鍵,持平鄭在晉牌不進,吳尙鉉在外,監察茶時之意,敢啓。傳曰,知道。
以大司諫朴惇壽,獻納李珪永,正言洪大鍾·柳明根,執義李承澤,掌令愼在寬·姜鍵,持平鄭在晉牌不進罷職傳旨,傳于李根弼曰,只推。
李根弼啓曰,明日次對,兩司當爲進參,除在外外,未肅拜呈告人員,竝待開門,牌招,何如?傳曰,允。
公忠監司申檍狀啓,泰安郡守鄭洛鉉,爲政廉明,奸僞莫售,效力國役,捐財修廨,雇人穀之蠲革,配囚料之設置,無事不周,民恐或失,激勸之典,令該曹稟處事,傳于朴瑄壽曰,如此實績,嘉尙嘉尙,至於木運之自備,公廨之捐修,尤爲奇喜,豈可無示意?特爲加資,待準瓜,許用營將履歷。
以江原監司朴承輝狀啓,寧越府民家失火事,傳于李根弼曰,聞甚矜惻,元恤典外,別加顧助,結構奠接之方,廟堂措辭,分付。
判府事李裕元箚曰,臣於嘗藥之任,除拜纔踰月矣,如無甚疾病,何敢言私,自歸占便之科,而臣間住鄕廬,聞命登途,冒炎馳不遑他顧,數遭日次,粗伸起居之忱,而臣本脆質,重添暑祟,諸症迭攻,濕痰痞而眠食阻,榮衛鑠而眩暈作,以若見狀,彈束趨走於時日之內,判無其路,與其瘝曠之懼,寧犯瀆擾之罪,玆敢略綴短牘,仰瀆崇嚴,伏願聖明,俯垂鑑諒,仰稟東朝,亟解臣藥院之銜,以幸公私焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于李根弼曰,此批答,遣史官傳諭。
副校理趙秉鈺疏曰,伏以臣於持被之中,得接家信,則臣母素患痰積之症,當玆蒸熱,一倍添劇,委頓床席,刀圭無效,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扃。伏乞聖明,仰稟東朝,亟遞臣所帶職名,以便歸護,仍治臣擅離之罪,以昭法紀焉,臣無任云云。省疏具悉。爾其勿辭救護。
上在昌德宮。停常參·經筵。
藥房都提調金炳學,提調朴珪壽,副提調宋熙正啓曰,伏未審,日間聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。宋熙正,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。宋熙正啓曰,大司憲李章五,執義李承澤,掌令愼在寬·姜鍵,持平鄭在晉牌不進,吳尙鉉在外,監察茶時之意,敢啓。傳曰,知道。以大司諫朴惇壽,獻納李珪永,正言洪大鍾·柳明根,執義李承澤,掌令愼在寬·姜鍵,持平鄭在晉牌不進罷職傳旨,傳于宋熙正曰,只推。傳于宋熙正曰,大臣·政府堂上引見。傳于宋熙正曰,右副承旨許遞,前望入之。承旨前望入之,李鍾淳落點。宋熙正啓曰,新除授右副承旨李鍾淳,卽爲牌招,何如?傳曰,允。傳于朴瑄壽曰,禮刑換房。傳于宋熙正曰,摠管竝許遞,前望入之。摠管前望入之,都摠管徐元淳,副摠管金敬鎭,添書落點。傳于宋熙正曰,摠管未差之代,今日政差出。傳于宋熙正曰,臺諫竝許遞,今日政差出。以右副承旨李鍾淳牌不進罷職傳旨。傳于朴瑄壽曰,只推。朴瑄壽啓曰,弘文提學金永爵,旣入闕中,不爲肅謝,直爲出去,事甚未安,推考,何如?傳曰,允。朴瑄壽啓曰,判書洪鍾序,參判金壽鉉,參議李容直牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。有政。吏批,判書洪鍾序牌招不進,參判金壽鉉進,參議李容直牌招不進,同副承旨朴瑄壽進啓曰,判書洪鍾序,參議李容直,竝牌招不進,小臣獨政未安,何以爲之?敢稟。傳曰,仍爲之。
以宋近洙爲大司憲,李貞夏爲大司諫,朴昌壽爲執義,朴海哲爲司諫,李守曾·李奎亨爲掌令,朱寅降·金斗淵爲持平,趙文夏爲獻納,許·金晉浩爲正言,趙秉式爲刑曹參議,韓兢烈爲校書校理,知義禁單尹敎成,宗正卿單李章五,兼宗正卿單李鍾承,學諭單金鼎燮,護軍尹敎成·韓啓源·朴齊韶·李興敏,江源監司朴承輝,已上今加資憲,正卿陞擢事承傳,泰安郡守鄭洛鉉,今加通政,加資事承傳,故縣令金大均贈吏參,例兼副摠管金敬鎭考贈吏判,李采贈左贊成,學行卓異,加贈事承傳。兵批,兼判書金炳冀進,參判沈膺泰病,參議宋謙洙病,參知丁昌夾入直,右承旨宋熙正進,以李裕膺爲同知,李興敏·尹敎成·朴齊韶·韓啓源·李世輔·徐相益·金善恒·李觀淵爲副摠管,鄭寔朝·金益洪·徐有源爲五衛將,李鍾健爲宣傳官,黃顯默·李曾純爲守門將,金㝢洙爲明月萬戶,大護軍尹敎成,韓啓源·朴齊韶·李興敏·徐元淳,護軍金敬鎭,副護軍李承五·李根弼·朴惇壽·李承命,副司直李承澤·張錫駿·愼在寬·姜鍵·鄭在晉·吳尙鉉·李珪承,副司果洪大鍾·柳明根·趙冀年·金泰震以上竝單付。兵批,再政,都摠管四單李興敏·尹敎成·朴齊韶·韓啓源。以吏曹參議李容直再牌不進罷職傳旨,傳于朴瑄壽曰,只推。宋熙正,以兵曹言啓曰,禁軍別將張寅植,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
兵曹,以徐相益爲禁軍別將。宋熙正,以兵曹言啓曰,五衛將權最煥,前任尙州營將李玄瓚,前任晉州營將梁柱石,前任西原營將金成喜,前任羅州營將安義錫,前任三陟營將,俱在任所,上來間,該廳番次苟難云,竝改差,何如?傳曰,允。
又以禁衛營言啓曰,謹依兵曹判書金炳冀擧條批旨,閑良李奎晥·李秉奎,竝本營加設哨官差下之意,敢啓。傳曰,知道。
乙丑六月初十日辰時,上御熙政堂。大王大妃殿垂簾。藥房入診,大臣政府堂上引見,同爲入侍時,都提調金炳學,提調朴珪壽,副提調宋熙正,假注書申錫淵,記注官鮮于昇,別兼春秋趙定燮,右承旨宋熙正,假注書高景晙,事變假注書金尙萊,記注官鮮于昇,別兼春秋趙定燮,領議政趙斗淳,左議政金炳學,行左贊成金炳冀,行右贊成鄭基世,行刑曹判書李圭徹,行知中樞府事李景純,行上護軍申觀浩·任泰瑛,工曹判書趙然昌,行大護軍許棨,右參贊任百秀,吏曹判書洪鍾序,行大護軍徐衡淳·趙獻永·金世均,禮曹判書朴珪壽,守知訓鍊事李顯稷,戶曹參判金永爵,靈善君朴永輔,宗正卿李載元·李周喆,修撰朴周雲,以次進伏。醫官李慶年·黃道淳·李章爀·朴演鏞,進伏楹外訖。上曰,史官分左右。上曰,大臣進前。斗淳進前奏曰,日氣甚熱,聖體,若何?上曰,一樣矣。斗淳曰,寢睡·水刺之節,何如?上曰,一樣矣。斗淳曰,大王大妃殿氣候,何如?上曰,一樣矣。斗淳曰,王大妃殿氣候,何如?上曰,一樣矣。斗淳曰,大妃殿氣候,何如?上曰,一樣矣。炳學曰,醫官待令,使之入診乎?上可之。慶年等,以次入診,退伏楹外訖。炳學曰,脈候奏之。慶年以奏曰,脈候左右三部調均矣。炳學曰,臣猥叨保護之任,竊有區區所仰達者矣。近日暑熱太甚,生冷之物,或不進御乎?生冷雖若爽口,畢竟有害無益,大抵飮食,宜熟宜溫,而今其曰生曰冷,則生冷豈有益乎?雖以聖孝言之,語云父母惟其疾之憂,殿下節宣之方,若或疏忽,則惟我慈聖殿下憂慮之聖衷,倘復如何?繼自今生冷之物,一切屛遠,于以保嗇聖躬,則是之謂養志之孝也。斗淳曰,左相所奏皆是也。凡生冷之物,於口腹之欲易爲飮食,然而物宜溫熟,旣曰生冷,則其無益而有損可知,伏願自今以後,勿復進御之意,特賜允從焉。上曰,今後則此等物,當不復進矣。炳學曰,聖敎若是允從,臣等謹當信如四時,奉若金石矣。大王大妃殿曰,藥房先退。仍敎曰,次對爲之。斗淳曰,月前甘霈,連有所霔,雖曰稍晩,綽有成熟之望,此宸誠所格,慈德所庇也。朝野忭幸,無以形達,而追惟其間憂遑,莫知所以爲計,夫水與旱,流行之恒事,而恃以無恐者,以其蓄積之裕,備豫之有術而然耳。今則不然,一暵一澇,便有危急之形,初無取辦之資,思之及此,寧不哀痛?如臣無似,其於經遠之圖,未嘗籌心衡慮,而爲國之謀,不當一向仍循,可幸無事而止,集衆思繹群策,九年之蓄,雖不敢遽議,臨時副急之用,及今講究,爲目下急務,而苟欲裕用,必先節用,崇儉抑侈,捐不急之費,而塞濫觴之源,要也本也。不如是,無以制節謹度,澤有所究,而惟仁天降康之,是俟僥倖,趣過目前,無有是理。惟聖明,念玆在玆,勿以人廢其言,千萬幸甚。上曰,所陳甚好,當服膺矣。出擧條斗淳曰,宗廟·永寧殿·社稷大享時,誓戒肄儀之分行於政府禮曹,典式爲然,而今則禮曹之將移設處,庭宇甚狹窄,且與政府稍闊遠,互有難便之端,依皇壇大享時例,政府禮曹誓肄處所,竝就廟社大門內行之恐好,而祀典至重,下詢時原任大臣禮臣,處之,何如?大王大妃殿答曰,依爲之。筵退後,收議以入,可也。出擧條斗淳曰,西北道科,以今秋設行之意,前春有所經稟,而邇來國役,兩道捐納,雖出於庶民樂趨之實心,亦可謂盡其力矣。亦又添之以文武擧子應擧往來留連之費,則誠有可念者。且年形姑難預料,無論早晩,更爲稟定,何如?大王大妃殿答曰,依爲之。出榻敎斗淳曰,式年大比已過,分館從速擧行事,分付該院。大王大妃殿答曰,依爲之。出榻敎斗淳曰,宗簿寺,旣合屬於宗親府,衙門體貌自別,宗府主簿一員,毋論蔭進,以可合人,依太僕寺例,永爲自辟窠,何如?大王大妃殿答曰,依爲之。出榻敎斗淳曰,京畿外七道都事,以國子芸閣參上差出,而挽近未通淸絶罕,都事之有闕不補,每每爲然,臣意則以臺通人排擬,而日後未通淸有裕之時,通融備擬似好,而係是官制所闕,下詢登筵大臣·銓臣,處之,何如?大王大妃殿答曰,不必下詢,依此爲之。出擧條斗淳曰,御極後,登崇簡拔,仰裨一初之政,右規爲然,而姑未遑矣。行護軍尹敎成·韓啓源·朴齊韶·李興敏,江原監司朴承輝,竝正卿陞擢,何如?大王大妃殿答曰,依爲之,出榻敎斗淳曰,行大護軍李根友·沈敬澤,行護軍鄭健朝,竝政府堂上還差,何如?大王大妃殿答曰,依爲之。出榻敎斗淳曰,贈賛成文忠公兪棨,仁·孝·顯三朝名臣也。和議之始終閑距,讜言之前後謇愕,尊攘之義,賴而不墜,忠直之氣,不知有身,講道析理,妙契默悟,當時群賢,咸推轂焉。蓋節義道德文章,兼總而備貫,殆曠世一有,而善類宗主也,人士師表也。今其祠版,親盡將祧,朝家之特許其世祀,厥有可援之近例,故第此仰達,而祀孫之零替,亦所當念,令該曹問名錄用,亦賞延之政矣。大王大妃殿答曰,依爲之。出榻敎斗淳曰,故參判臣李采,以先正臣文正公縡之孫,經術詩禮,卽其箕裘也,縱不以林樊肥遯自命,周流郡邑,混跡城市,而士友之倚重,巋然若靈光,凡有疑文變禮,心性理氣之同異,莫不就叩而訂定焉。以其子貴,已贈正卿之職,而篤學實行,汔今爲士林所矜式,而追誦合有奬勵,用勸來後,特爲加贈,因施節惠之典似好,故仰達矣。大王大妃殿答曰,依爲之。出榻敎斗淳曰,故將臣莊武公申汝哲,忠勤剛毅,屹然爲國長城,前後垂三十年所,而每當朝著有事,陰陽消長之會,未嘗不以其一身進退爲輕重,所謂猛虎在山,藜藿爲之不採者也。肅廟朝,至有予知卿忠,卿知予心之諭,似此貞臣,宜許其世祀,用寓聽鼙之思,其祀孫,令該曹問名錄用似好,故仰達矣。大王大妃殿答曰,依爲之。出榻敎斗淳曰,故將臣武肅公張鵬翼,當戊申搶攘之時,以摠管·宿衛寢殿四十餘日,而一日夜深,有予欲假寐,卿勿少離之下敎,至以此八個字,命載錄於勘亂錄中,旋以摠使,出扼賊路,咽喉使不得直上,竟奏安·竹之功外他壓捕安樞,以寒思晟之膽,勦討李培,以落麟佐之距,厥功茂焉。今其祀版,親盡當埋,特許世祀,以寓旂常之典似好,故仰達矣。大王大妃殿答曰,依爲之。出榻敎斗淳曰,故郡守林喬鎭,故相臣漢浩之孫也。謹儉不失家規,經禮辦質,雅有著述,而事父母以孝聞,若其廚薪之躬燃,墳栢之手植,卽疏節也,而誠敬之積於中,而形於外者,藹然有不可掩者,旣圽之後,衿紳間悼惜藉甚,表厥宅里,聖世樹風興孝之政也。特許棹楔之典似好,故仰達矣。大王大妃殿答曰,依爲之。出擧條斗淳曰,譯院官生中有科祿,而無等第者,作爲一廳,名曰學官廳,而無所聊賴,枯頂黃䤋,凍餓相續,今以上副使帶率軍官,各一窠永付,此輩通一行,包蔘中準三百斤移給,使之赴燕,則其在褎多益寡,亦庶幾爲賙恤之政,以此定式施行,何如?大王大妃殿答曰,依爲之。出擧條斗淳曰,庶類錮廢,前史所未有也。干天和失人材,有不可勝道者,而中人庶類,則尤無所依泊,無所控因,流落顚連,不免爲天地間棄物,此在朝家,合右憫恤,臣意則姑爲入屬於禁漏·律學·畫寫等諸廳,隨材甄錄,使之有其身,則有所業,卽典成不遺之渥澤也,故第此仰達矣。大王大妃殿答曰,依爲之。出擧條斗淳曰,法司堂上有闕之代,政官牌招,開政差出,何如?大王大妃殿答曰,依爲之。出榻敎炳學曰,淸州之變,忠愍公臣李鳳祥,忠壯公臣南延年,臨亂不屈,殺身衛社,使天經地誼,賴以扶持,百世之下,志士所隕涕也。今聞祠版,將親盡云,勳功不祧,是定制也。似此節義,特許世祀,庸寓聖朝崇奬之意,且其祀孫,近甚沈屈,竝令該曹各別收用,贈判書臣洪霖,書生而一褊裨也。所謂不識何狀人,而臨危奮忠,蹈白刃如樂地,其所成就,直張巡之南霽雲耳。朝家褒恤之典,殆無餘憾,第祀孫窮不能自存,香火久絶,此家人之南行部將調用,卽列聖朝已施之例也。今亦使之加設單付恐好,故仰達矣。大王大妃殿答曰,依爲之。至於洪霖,處地雖微,旣有忠功於國家,贈謚不祧之典,一體施行,祀孫亦爲一體錄用,可也。出榻敎斗淳曰,處分至當矣。夫以洪霖之忠之功,宜其祀孫,世襲爵祿,而積久沈屈者,徒以地微,而朝家收用之典,尙未得蒙矣。今日簾敎,若是鄭重,實曠世罕有之盛德也。炳學曰,故儒賢文敬公臣洪直弼,經術淹博,踐履篤實,天人性命之原,家國治平之要,慨然以斯道自任,發揮淵源,執守義理,汔今爲後學之所尊慕矣。聞其嗣孫,未及霑祿,令該曹初仕待窠調用,以示朝家眷念之意,實有光於崇德象賢之政矣。大王大妃殿答曰,依爲之。出榻敎斗淳曰,大典通編,今當改修矣。六典中,申明舊規,間補新制,多有稟定,而筵體至嚴,恐不敢一一煩瀆,以別單書入。大王大妃殿曰,依爲之。上曰,大臣就座。熙正曰,諸宰奏事。炳冀曰,肇慶廟·慶基殿·璿源殿守門將,十五朔陞六事,新有受敎定式矣。年前爲念虛司果之積滯,兵批參外官之十五朔陞六者,亦已退定朔數。今此廟殿守門將,一依華寧殿守門將例,更以三十朔爲陞六之限恐好,故敢此仰達矣。大王大妃殿曰,依爲之。出擧條炳冀曰,將家後進之收用勸武,已多其例,故將臣李惟秀孫曾孫奎晥,故將臣李應植孫敎元,摠戎使李顯稷子龍周,禁軍別將張寅植孫基洛,北兵使李南軾孫秉奎,故捕將李儒敬曾孫鳳憲,才器夙就,可合奬拔,竝別薦試行,先付軍門哨官,何如?大王大妃殿答曰,依爲之。出榻敎熙正曰,玉堂所懷奏之。周雲曰,臣以山野菲微,濫叨橫經之列,咫尺文陛,昵侍耿光,感戴恩造,則糜粉莫酬,而第緣臣學術疏莾,有不足以仰裨萬一,故只以一二故事,猥玆陳暴。臣竊伏聞宣廟初服先正文純公臣李滉,箚進聖學十圖,而其說曰,無一席無理之地,何地而可輟工夫?無一息無理之時,何時而不用工夫?帝王爲學之要,於斯一言盡矣。苟或一有間斷,非所謂學也。宋臣范祖禹所陳,陛下今日之學與不學,係他日之治亂云者,亶爲是耳。惟我世宗大王嘗曰,予在宮中,無斂手閒坐時,每日四夜求衣,平明視朝,次視事,次輪待,次經筵,盛暑極寒,未嘗少懈。肅廟朝敎筵臣曰,自前暑月,例有賜對之擧,特許時時召對。伏望殿下,仰法祖宗,而念念在玆,殿角微涼之際,夜氣淸明之時,擺脫常規,時賜宣召,以之講論經史,而陳說古今,又於燕涓蠖濩之中,不輟溫繹,而熟讀詳味,以爲措諸萬幾之本焉,則我東方太平萬世,實基於此矣。臣不勝區區至願切祝。上曰,所陳甚好,當留念矣。出擧條定燮曰,臣以本館事,有所仰達者矣。月前以四處外史庫,先朝實錄奉安事,已有筵稟蒙允矣。今番之行,列聖朝實錄,兼行曝曬,何如?上曰,依爲之。出擧條熙正曰,今日賓對,兩司無一人進參,事甚未安,違牌諸臺,竝推考,何如?大王大妃殿答曰,依爲之。出榻敎上曰,史官就座。仍命大臣先退,又命退,諸臣以次退出。
上在昌德宮。停常參·經筵。
巳時,太白見於未地。
金鶴根啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,左副承旨南鍾順,今日不爲仕進,卽爲牌招,何如?傳曰,允。
又啓曰,行大司憲宋近洙,持平朱寅降·金斗淵在外,執義朴昌壽,掌令李守曾·李奎亨牌不進,監察茶時之意,敢啓。傳曰,知道。
以大司諫李貞夏,司諫朴海哲,獻納趙文夏,執義朴昌壽,掌令李守曾·李奎亨牌不進罷職傳旨,傳于朴瑄壽曰,只推。
以左副承旨南鍾順牌不進罷職傳旨,傳于朴瑄壽曰,只推。
李鍾淳,以吏曹言啓曰,富平都護府使鄭基年呈狀內,矣身身病猝重,萬無還官之望云。其身病旣如是,則有難强令還任,罷黜,何如?傳曰,允。
又以戶曹言啓曰,全羅道靈巖郡所安島設鎭後,將卒料資,以該島內戶曹元帳付外,各處賜牌結數中百石劃付事,有政府稟覆判下矣。就附近邑康津所在貞明公主房助藥島免稅田畓中四十結,延齡君房靑山島免稅田畓中十結,海南所在麟坪大君房免稅田畓十七結九十七負,合七十結,劃付本鎭之意,敢啓。傳曰,知道。
朴瑄壽,以都摠府言啓曰,副摠管徐相益,以禁軍別將本營褒貶,晝仕出去之意,敢啓。傳曰,知道。
又以訓鍊都監言啓曰,謹依兵曹判書金炳冀所奏批旨,別薦閑良張基洛·李龍周,竝本局加設哨官差下之意,敢啓。傳曰,知道。
又以御營廳言啓曰,謹依兵曹判書金炳冀擧條批旨,別薦閑良李敎元·李鳳憲,竝本廳加設哨官差下之意,敢啓。傳曰,知道。
上在昌德宮。停常參·經筵。
南鍾順啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
傳于南鍾順曰,今十七日孝文殿誕辰,當親行酌獻禮矣。該房知悉,傳于南鍾順曰,今十七日山陵誕辰別茶禮時,永平君進去。
大王大妃殿傳于南鍾順曰,望祭攝行磨鍊。南鍾順啓曰,行大司憲宋近洙,持平朱寅降·金斗淵在外,執義朴昌壽,掌令李守曾·李奎亨牌不進,監察茶時之意,敢啓。傳曰,知道。
以大司諫李貞夏,司諫朴海哲,獻納趙文夏,執義朴昌壽,掌令李守曾·李奎亨牌不進罷職傳旨,傳于南鍾順曰,只推。
以黃海監司洪淳穆狀啓,平山府民家失火事,傳于朴瑄壽曰,當此農節,民家燒燼,聞甚驚慘,元恤典外,別加顧助,結構奠接之方,廟堂措辭分付。
朴瑄壽,以吏曹言啓曰,本曹褒貶坐起時,堂上不可不備員,而參議李容直有身病,令政院牌招,以爲同參開坐之地,何如?傳曰,允。
以吏曹參議李容直牌不進罷職傳旨,傳于朴瑄壽曰,只推。
南鍾順,以議政府言啓曰,以廟社大享時,誓戒肄儀處所變通事,筵奏請詢於時原任大臣禮臣矣。領中樞府事鄭元容,病未獻議,領敦寧府事金左根以爲,誓戒肄儀之厥有定所,雖有典式所載錄,而皇壇大享前,大門內設行,亦謹毖之至也。今於廟社,敬遵壇儀,恐無不可,伏惟詢裁云。行判敦寧府事李景在,病未獻議,行判中樞府事李裕元,病未獻議,左議政金炳學以爲,廟社大享,誓戒肄儀之分行於政府禮曹,自有五禮儀所載,而第念禮曹,旣不得不移設,則與政府稍闊遠,庭宇且狹窄,群執事,聽誓肄禮之際,自不無難便之端。今此領相所奏,寔出於隨勢通變之義,臣亦別無他見,而祀典至重,惟願博詢,而裁處焉云。禮曹判書朴珪壽以爲,廟社永寧殿大祀,誓戒肄儀之行於議政府禮曹,乃五禮儀定制也。國之大事,祀典最重,聖朝制作,必皆援據經傳師古而爲之。謹接周禮太宰職曰,祀五帝則掌百官之誓戒,享先王亦如之。春官職曰,太史戒及宿之日,與群執事,讀禮書而協事,今誓戒肄儀之行於政府禮曹,蓋本於是矣。又按歷代禮志通考等書,誓戒之必行於尙書省中書省,唐宋以來,莫不皆然,誠以統職聯事之地,宜與百官有司,震肅潔淸,邀福于大神祗也。傳曰,君子大復古重變古,臣愚於五禮儀定制之外,不敢質言,惟願博詢,而裁處焉云。禮曹參判李升洙以爲,禮曹移設處所,旣與政府稍遠,誓戒肄儀之分行,彼此互有難便,誠如大僚所奏,且有皇壇大享時例,則竝就廟社大門內行之,恐無違於禮意,臣無容他見云。禮曹參議尹成鎭以爲,宗廟·永寧殿·社稷大享時,誓戒肄儀之各於享所大門內行之,寔出隨時制宜,允合方便,而祀典莫重,以臣膚淺,不敢質對云,獻議竝爲書入之意,敢啓。傳曰,依大臣議施行。
行大護軍朴齊韶疏曰,伏以,流光迅邁,孝文殿朔奠又過,仰惟聖慕如新,益復靡逮。仍伏念臣卽一庸愚賤品耳。早從蔭途,晩通桂籍,文質無當於左右,聲望不越乎中下,而厚沐洪造,歷颺內外,榮光所被,涯分已踰,會未有一言一事之所自效,每中夜思惟,愧懼常切。矧自年來,門戶零替,疾病沈綿,一切榮觀,萬念灰冷,置身床第,寄命刀圭,自分爲聖世之棄物。不意日前賓對,廟剡謬擧,聖旨允可,擢授臣資憲階,是豈臣夢寐之攸到哉?始焉惝怳,繼而震惕,歷屢日而莫知攸省。夫正卿,竣秩也。班居宰樞之首,位亞公孤之列,周之六官,漢之九卿是耳。其委寄之隆,體貌之尊,果何如也?顧今聖明,光御簾化誕敷,雖微官庶僚,固宜愼簡,而反以尺寸無長病頓如臣者,置之八座,不少留難,在朝家核實之政,不亦舛乎?凡人臣事君,才能無可藉手,則或以筋力奔走,爲一分自效之道,而顧臣蔑劣之資,又嬰貞痼之疾,竝與進就,而無望自力,上之所以簡拔,下之所以冒膺,俱無可據,其爲累則哲之明,招不衷之譏,亦豈細故也哉?玆敢悉暴衷懇,仰瀆崇嚴。伏乞聖慈,俯垂諒察,仰稟東朝,亟收臣新授爵秩,以重公器,以安私分焉。臣無任云云。答曰,省疏具悉。卿其勿辭行公。行護軍金敬鎭疏曰,伏以,流光互嬗,孝文殿月半之奠又近,仰惟宸慕,撫時益新。仍伏念臣不才蔑學,直悾悾然一夫耳。從蔭調而通文籍,未逾十稔,偏荷兩聖朝洪造,趨翔緋玉,踐颺華顯,涯量旣溢,兢懼恒深。忽伏奉周廬特授之命,以臣爲嘉善大夫者,臣誠倘怳震掉,罔知攸措。夫少卿峻秩,古所以命有德也。自非才識鍊達,聞望孚洽者,莫宜居之。藉使臣資深歷富,進由敍遷,萬不耐可,況玆御筆親除,寵出常格,以年勞則未免超躐,以物議則大有逕庭,要其歸玷纇名器而止,淸朝愼簡之規,恐不容若是苟也。臣本孤露畸命,釜鍾莫逮,顧今所叨資級,法當馳贈,寔人子之至願,仕官之極榮,攀誥嗚咽,瞻天感激,區區株守,所不遑自䘏,而猶此彌日逡巡,爲必辭計者,亶以匪據致困,不忠招災,褻恩之科重於慢命之責,忝生之戒,切於顯親之思,而上以累聖簡,下以速官謗,所係滋大,又不但爲臣身狼狽而已矣。玆敢罄暴衷懇,冒瀆崇聽。伏乞聖明,俯察微諒,仰稟慈旨,將臣新授爵秩,劃賜鐫改,俾官方重,而私分安焉。臣無任云云。答曰,省疏具悉。卿其勿辭行公。
上在昌德宮。停常參·經筵。
自人定至五更,灑雨下雨,測雨器水深三寸一分。
藥房都提調金炳學,提調朴珪壽,副提調宋熙正啓曰,節屆庚炎,暑氣轉甚,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
南鍾順,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
南鍾順啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
傳于南鍾順曰,日熱如此,輕囚放釋。南鍾順啓曰,臣鍾順敬奉聖敎,馳往義禁府,則無時囚,故仍詣典獄署,取考囚徒案,則結案罪人一名,日次罪人三名,係是重囚,故竝仍囚,其餘他錢不報,酗酒作拏及各司直囚罪人金始琬等十五名,係是輕囚,故竝依傳敎放送之意,敢啓。傳曰,知道。
李鍾淳啓曰,卽者典翰閔升鎬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
南鍾順啓曰,行大司憲宋近洙,持平朱寅降·金斗淵在外,執義朴昌壽,掌令李守曾·李珪亨牌不進,監察茶時之意,敢啓。傳曰,知道。
以大司諫李貞夏,司諫朴海哲,獻納趙文夏,執義朴昌壽,掌令李守曾·李奎亨牌不進·罷職傳旨,傳于南鍾順曰,只推。
以全羅監司趙在應狀啓,和順縣監鄭基陽遭父喪事,傳于南鍾順曰,令該曹口傳差出,催促下送。
以全羅監司趙在應狀啓,求禮縣民家失火事,傳于南鍾順曰,聞甚驚慘,元恤典外,別加顧助,結構奠接之方,廟堂措辭分付。
李鍾淳,以弘文館言啓曰,典翰閔升鎬,陳疏徑出,副應敎李明應,營建都監都廳進,校理趙康夏,別兼春秋進,上番闕直,事甚未安。應敎金昌熙,校理洪兢周,副校理趙秉鈺·金奎弘,竝卽牌招,何如?傳曰,允。
行大護軍尹敎成疏曰,伏以,日月迅邁,孝文殿望祭奄隔,仰惟聖慕,益切哀廓。臣於日前,伏蒙恩擢之典,進之以資憲之階,繼以有周廬之除,惶感震懍,不省攸措,熙朝官人,雖百隷庶常之末,必程功錄藝,其難其愼,故簡修進良而仕路澄,登明選公而朝廷尊。況八座班亞,三宅六卿,職侶九牧,資秩不庳而崇,委寄愈顯且專,恢有器量,則範世宰物,優於慮憲,則謀體斷論,夫然後始可以無玷於愼簡之政,克允於標揭之望,而人職相稱,亦豈易易?臣之通籍文纓三十六年,今顚毛種種,肖翹之蠢,普被生成之化,荄枿之枯,均霑姁濡之澤,歷遍外內,而竟蔑展施之能,夷考前後,而徒積瘭隳之懼,惟是黜斥之不加則倖耳,復安有登崇進陟,軒翥雋塗之望也?廟剡或失於綜核,而聖簡儻有遺照歟?有識之竊嘆,固所難逭,而屛伏側聽,司直之抨,尙此閴然,無或以年老久次,有若循序拾級者,然而魚目鼠璞,謂可以混淆於隋珠弘璧之列,則臣心愧恥,奚但撻之於莊嶽之間已哉?歷日參倚,冒膺無望,玆敢披瀝心肝,仰瀆崇嚴。伏乞聖明,稟承慈旨,亟收臣新授資級,俾公器毋濫,私分獲安焉。臣無任云云。答曰,省疏具悉。卿其勿辭行公。
行大護軍李興敏疏曰,伏以,氣序交兌,孝文殿望祭隔日,仰惟聖慕,益復靡逮。仍伏念日昨賓筵廟剡,輥擧賤名,進臣爲資憲階,繼而周廬,新華誥踵宣,臣是何人?叨此非常寵命,萬萬非妄,希之所及,而衆望之攸允也。震駴惶惑,神識顚錯,莫省所以自爲。今臣所叨,卽秩八座而列九卿也。位遇甚殷,資望俱隆,國有大政,大論其慮憲足仗,謀謨足聽,又其風裁範儀,足以重班聯,而聳觀瞻,方可以登進得宜,名實不舛。臣於薄能細勞,蔑一收錄,則以若本末,何嘗榜樣於是哉?矧今聖治履端,慈化成遠,百度凝熙,群工勵翼,其所以簡修進良,何莫非難愼?而其官愈隆,則其責愈重。迺以臣最居人下者,苟然承匱,直不過具臣,而備冗而已,其於德擧才選,將何所居?臣之憃愚闇劣,非惟臣自知甚明,竊庶幾洞燭無遺,曾所叨冒,罔非踰濫,而惟恩渥是沐,寵靈是憑,恬不知懼,寖怙寖狃,冥升不已,汔至有今,玆謬擢而一向嫪戀,不思反省而却顧,則豈臣義分之所敢出也?噫,古人有言曰,以短任長,以大授小,委其不可而望其可,强其不能而責其能,官雖備,無益於理,長短大小之不相爲用,有如是耳。今以壅腫之材,苦窳之器,充棟樑而列尊彝,其爲不可,與不能不待知者而較然審矣。不衷之災,猶屬臣私,上累則哲,憂慓滋大,崖谷淵氷,凜乎交前,玆敢披露衷赤,冒瀆崇嚴。伏乞聖明,俯垂鑑諒,仰稟東朝,將臣新授資級,亟賜收還,以重名器,以安微分焉。臣無任云云。答曰,省疏具悉。卿其勿辭行公。
行大護軍韓啓源疏曰,伏以,日前賓對,因大僚奏白,擢授臣資憲階,臣感戴洪造,告于臣偏母,以爲榮悅退而循省,恧蹙隕越,歷屢日而不知攸措也。夫正卿峻秩也。倣周六官,侔漢九卿,地望攸在,遴選尤難,歷數近古,豈或有如臣無肖者,玷此否乎?恭惟我聖明,一初圖理,百度稱職,雖微官末銜,必量才度能,未始有苟授,而冒膺者,今玆異數,奈之何混及臣身,而不少留難也?仍伏念疎闇者臣,寒素者臣,而策名三十有餘年,歷揚外內,滾到宰列,彝性非昧於圖報,菲才莫效於涓埃,居常愧慓,不覺顔騂而背汗,揆以涯分,踰濫極矣,復豈有一步更進之望?而忽於千萬不自意,乃有非常之誤恩,使之躋八座而躡三孤,殆若章有功而命有德者。然未敢知淵鑑之明,奚取於臣若是雨露之偏也?人臣事君,以趨走爲恭,生死夷險,不暇較絜,而惟廉與恥,實難拚棄,臣若不念過福,只憑寵靈,掦掦輥進,視同節次,推遷,自歸貪戀之科,則將何以仰贊聲明,俯平物議也?此臣所以戒存冥升,直欲循墻者也,敢控哀懇,冒瀆崇嚴。伏望聖慈,俯賜鑑諒,仰稟東朝,亟收臣新授資級,俾公器無褻,私分獲安焉。臣無任云云。答曰,省疏具悉。卿其勿辭行公。
典翰閔升鎬疏曰,伏以,臣於持被之中,得接家信,則臣母素患痰積之症,當玆蒸熱,一倍添劇,委頓床席,刀圭無效,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖明,仰稟東朝,亟遞所帶職名,以便歸護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
自巳時至申時,灑雨下雨,測雨器水深二分。
朴瑄壽啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
金鶴根啓曰,右承旨宋熙正,同副承旨朴瑄壽,今日不爲仕進,竝卽牌招,何如?傳曰,允。
又啓曰,本院今春夏等褒貶,當爲磨勘,而行都承旨金炳地,不爲仕進,不得如例磨勘之意,敢啓。傳曰,知道。
傳于李鍾淳曰,禮房承旨,馳詣宗廟·景慕宮,奉審摘奸以來,以應敎金昌熙,副校理趙秉鈺·金奎弘牌不進,罷職傳旨,傳于李鍾淳曰,只推。
傳于朴瑄壽曰,右承旨許遞,前望入之,承旨前望入之,李世輔落點。傳于李鍾淳曰,尙衣副提調,內醫副提調相換。吏曹,兼宗正卿單李世輔。
吏曹口傳政事,以趙岐淳爲和順縣監。
朴瑄壽啓曰,行大司憲宋近洙,持平朱寅降·金斗淵在外,執義朴昌壽,掌令李守曾·李奎亨牌不進,監察茶時之意,敢啓。傳曰,知道。
以大司諫李貞夏,司諫朴海哲,獻納趙文夏,執義朴昌壽,掌令李守曾·李奎亨牌不進罷職傳旨,傳于朴瑄壽曰,只推。
李鍾淳啓曰,今十七日孝文殿親行酌獻禮祭文,當爲製進藝文提學朴珪壽,待明朝牌招,使之製進,何如?傳曰,允。
李鍾淳,以奎章閣言啓曰,明日卽奎章閣望奉審日次,臣進詣擧行之意,敢啓。傳曰,知道。
又以承文院都提調意啓曰,謝恩使之回,有三起方物移准事,節使之回,有賜筆事,謝恩方物移准事,使臣加賞事,又有頃月漂民出送事矣。賜筆謝恩,一起以有方物磨鍊,三起方物移准事,謝恩方物移准事,使臣加賞事,漂民出送事,以上四起,無方物謝恩磨鍊之意,分付該曹·該院,使號以謝恩兼冬至使爲稱,何如?傳曰,允。
又以兵曹言啓曰,卽接西所入直衛將鄭錫杓牒報,則曜金門北邊墻垣,外面椽木三箇腐傷,蓋板及瓦子缺落云,令紫門監,急速修改,而此與體墻頹圮有異,其在愼重之道,不可疎忽,亦令巡邏營門,申飭校卒,限修改間,晝察夜巡之意,分付,何如?傳曰,允。
上在昌德宮。停常參·經筵。
巳時,太白見於未地。
藥房提調朴珪壽,副提調金炳地啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候何如,王大妃殿氣候何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
金鶴根啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
李鍾淳啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
大王大妃殿,傳于李鍾淳曰,每於六臘殿最時,輒有陞降,卽黜陟幽明之意也。挽近以來,有降無陞,上考而置之中下,則雖或有之,中下而置之上考,則全然無之,此非但名實相左,近日之爲守令邊將者,宜其實心勵圖,必無大犯科,極不治之人,道帥臣之考績爲題,亦必有爛商停當者矣。若於此際,仍用無陞,有降之法,則反涉太刻之嫌,而實非所以上下相孚之義,自今爲始,陞降之規,永勿擧行事,分付兩銓。
傳于李鍾淳曰,同副承旨許遞,前望入之。承旨前望入之,李容直落點。
金鶴根啓曰,新除授左副承旨李容直,卽爲牌招,何如?傳曰,允。
傳于李鍾淳曰,吏曹參議有闕之代,前望入之。吏曹參議前望入之,金鼎鎬添書落點。
以司謁口傳下敎曰,再明日孝文殿酌獻禮時,兵曹判書金炳冀,內哭班入參。
傳于金鶴根曰,觀此北伯狀啓,此囚之許多罪犯,尤極痛惡,所當拿致王府,以施重律,而爲念沿路生弊,該道臣金有淵,同義禁加設差下罪人李泰達,挐囚營獄,開坐於布政門,大會人民,嚴刑一次後,移配於甲山府,仍爲荐棘,因此而又有所處分者。慶興前府使李錫永之卽其地安置,雖是意有所在,曾經前倅者,必多該邑貽弊之患,亦爲移配明川府,依前安置。
金鶴根啓曰,行大司憲宋近洙,持平朱寅降·金斗淵在外,執義朴昌壽,掌令李守曾·李奎亨牌不進,監察茶時之意,敢啓。傳曰,知道。
以大司諫李貞夏,司諫朴海哲,獻納趙文夏,執義朴昌壽,掌令李守曾·李奎亨牌不進罷職傳旨,傳于金鶴根曰,只推。
以左副承旨李容直牌不進罷職傳旨,傳于李鍾淳曰,只推。
金鶴根啓曰,卽伏見諸道今春夏等褒貶啓本,則京畿水使韓元植,公忠水使李敎昌,黃海水使尹錫九,平安監司洪祐吉,邊將無一人居中居下,江華留守李寅蘷,黃海兵使李元熙,南兵使許熠,無一人居下,殊無嚴明殿最之意,竝推考警責,何如?傳曰,允。
李鍾淳啓曰,卽伏見諸道今春夏等褒貶啓本,則江原監司朴承輝,黃海監司洪淳穆,平安監司洪祐吉,守令無一人居下,殊無嚴明殿最之意,竝推考警責,何如?傳曰,允。
李鍾淳,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以中樞府言啓曰,本府郞廳及醫員錄事等,今乙丑年春夏等褒貶,當爲等第,而領中樞府事臣鄭元容,判中樞府事臣李裕元,臣金炳國,俱有身病,限內不得磨勘之意,敢啓。傳曰,知道。又以敦寧府言啓曰,府郞廳等今春夏等褒貶等第,當爲磨勘,而以領事金左根身病,不得爲之之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,永明尉臣洪顯周,東寧尉臣金賢根,南寧尉臣尹宜善,俱有身病,限內不得爲之之意,敢啓。傳曰,知道。
又以忠勳府言啓曰,本府今乙丑年春夏等褒貶,當爲磨勘,而有司堂上靈善君臣朴永輔,寧豐君臣崔遇亨,俱有身病,無以備員,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參座之人,今乙丑年春夏等褒貶,限內不得磨勘之意,敢啓。傳曰,知道。
又以吏曹言啓曰,卽伏見平安道褒貶啓本,則都事吳仁泰,遞職已久,而等第啓聞,事未前有,不可無警。該道臣推考警責,何如?傳曰,允。
又以吏曹言啓曰,曹所屬司饔院官員等矣,今春夏等褒貶,當爲等第,而因本院都提調有身病,不得磨勘之意,敢啓。傳曰,知道。
又以吏曹言啓曰,卽伏見禮曹褒貶啓本,則童蒙敎官李商應之商宇,誤以象字書啓矣。奏御文宇,何等審愼,而如是疎忽,誠極未安,當該堂上,不可無警,推考警責,何如?傳曰,允。
又以戶曹言啓曰,本曹郞廳及所屬各司官員,今乙丑春夏等褒貶,依前例磨鍊以入,而軍資監·濟用監·司宰監·長興庫·司䆃寺·內贍寺·內資寺·司圃署·平市署五部,因都提調·提調·漢城府堂上有故,不得磨勘。去秋冬等褒貶時,軍資監·濟用監·司宰監·長興庫·司䆃寺·內贍寺·內資寺·司圃署·平市署,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。又以宣惠廳都提調意啓曰,本廳郞廳等,今乙丑春夏等褒貶,等第磨勘以入之意,敢啓。傳曰,知道。
又以漢城府言啓曰,本府郞廳,今乙丑年春夏等褒貶,當爲等第,而判尹臣徐憲淳,以身病限內不得磨勘之意,敢啓。傳曰,知道。
又以奎章閣言啓曰,本閣今乙丑年春夏等褒貶,當磨勘,而提學金學性有身病,一員未差,不得擧行,外閣褒貶,亦不得爲之之意,敢啓。傳曰,知道。
又以弘文館·領館事意啓曰,今春夏等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以禮曹言啓曰,各陵園墓,本曹郞廳·四學·童蒙敎官·通禮院·圖畫署官員等,今乙丑年春夏等褒貶等第以入,而宗廟署·社稷署·永禧殿·景慕宮·弘文館·藝文館·春秋館·承文院·成均館·奉常寺·典牲署·掌樂院·東西氷庫·東西活人署·禮賓寺·觀象監·內醫院·司譯院·典醫監·惠民署·東南關王廟官員等褒貶,各其司領事都提調·提調及堂上有故,或不備,不得一時磨勘之意,敢啓。傳曰,知道。
又以禮曹言啓曰,今此本曹春夏等褒貶等第時,四學官員啓本中,一處刀擦之意,敢啓。傳曰,知道。
又以兵曹言啓曰,再明日孝文殿酌獻禮親行時,本曹當上侍衛,當爲備員,而參議宋謙洙呈辭受由,無以備員,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以張世容爲兵曹參議,吏曹·兵曹參議單丁昌夾,參知單張世容。
金鶴根,以兵曹言啓曰,本曹今乙丑年春夏等褒貶啓本中,刀擦三處之意,敢啓。傳曰,知道。
又以兵曹言啓曰,本曹今乙丑年春夏等褒貶,等第磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,今乙丑年春夏等本府郞廳及部將等褒貶,當爲磨勘,而都摠管尹敎成,有實故,限內不得設行之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等,今乙丑年春夏等褒貶,當爲等第,而都提調臣趙斗淳,有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今乙丑年春夏等褒貶,當爲等第,而臣景在有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今乙丑年春夏等褒貶,當爲等第,而都提調臣金左根,有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以刑曹言啓曰,本曹屬司典獄署官員等,今春夏等褒貶,本曹參議,例與刑房承旨,同爲磨勘,而該房承旨有身病,限內不得磨勘以入之意,敢啓。傳曰,知道。
又以義禁府言啓曰,今春夏等,府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
李鍾淳,以工曹言啓曰,本曹郞廳,今乙丑年春夏等褒貶及屬司尙衣院官員,今乙丑年春夏等褒貶,合二度磨勘以入,而屬司繕工監·掌苑署·造紙署·瓦署·典涓司,今春夏等褒貶,因各該司提調有故,限內不得磨勘,而繕工監·尙衣院·造紙署·瓦署·典涓司,去甲子秋冬等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
又以營建都監都提調意啓曰,本都監副提調宋熙正,時無職名,令該曹口傳付軍職,何如?傳曰,允。從今以後,設都監時,堂卽無實職,則口傳付職定式。
兵曹口傳政事,副護軍單宋熙正,兵曹口傳政事,副護軍單洪承億。
上在昌德宮。停常參·經筵。
巳時,太白見於未地。
金鶴根啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
李世輔啓曰,左副承旨李容直,今日不爲仕進,卽爲牌招,何如?傳曰,允。傳于李鍾淳曰,再明日眞殿茶禮,當自內親行矣,該房知悉。時原任大臣·宗親·儀賓諸閣臣,二品以上入參。
傳于南鍾順曰,高陽郡守尹守淵,陽川縣令高奭鉉相換。
以兵曹參知張世容牌不進罷職傳旨,傳于李世輔曰,只推。李鍾淳,以禮曹言啓曰,再明日眞殿茶禮,親行事命下矣。自上服色,以翼善冠,無揚黑圓領袍·靑鞓·素玉帶擧行,而應參諸臣,以無揚黑團領·烏紗帽·黑角帶行禮事,知委,何如?傳曰,允。
金鶴根啓曰,行大司憲宋近洙,持平朱寅降·金斗淵在外,執義朴昌壽,掌令李守曾·李奎亨牌不進,監察茶時之意,敢啓。傳曰,知道。
以大司諫李貞夏,司諫朴海哲,獻納趙文夏,執義朴昌壽,掌令李守曾·李奎亨牌不進罷職傳旨,傳于金鶴根曰,只推。
李世輔啓曰,今日齋宿,承旨當爲備員,左副承旨李容直,旣有只推之命,更爲牌招,何如?傳曰,允。
以左副承旨李容直牌不進罷職傳旨,傳于李鍾淳曰,只推。
傳于李鍾淳曰,明日出宮門路,以協陽門爲之。
李世輔啓曰,卽者兵曹郞廳來言,明日孝文殿親行酌獻禮時,別侍衛不可不備,而兼判書金炳冀,內哭班入參,不得擧行云,何以爲之?敢稟。傳曰,次堂擧行。
李世輔,以兵曹言啓曰,明日孝文殿酌獻禮親行時,本曹堂上侍衛,當爲備員,而參知張世容,有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以金秉燮爲兵曹參知,吏曹·兵曹參議單金秉燮,參知單丁昌夾。
以兵曹參知金秉燮牌不進罷職傳旨,傳于李世輔曰,只推。
南鍾順,以營建都監都提調意啓曰,康寧殿·延生殿·慶成殿,營建吉日時,令日官李秉洪推擇,則定礎今六月二十日申時,圭柱來十月初九日寅時,上樑同月十一日子時俱吉云。以此日時擧行之意,敢啓。傳曰,知道。
又以吏曹言啓曰,掌樂院正洪一衡,以其身病,呈狀乞遞,改差,何如?傳曰,允。
李世輔,以兵曹言啓曰,宣薦內禁衛取才三技入格別單及宣部守三薦,參上武臣前銜作散人,別取才入格矢數,落仕年條,居住薦名,各其名下懸註以入之意,敢啓。傳曰,知道。
又以兵曹言啓曰,慶尙監司李參鉉狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士,更爲試取事,草記啓下後,以其本道入格技藝試取,則蔚山閑良崔擎崙,片箭入格,慶州閑良洪達洪,講書入格,大丘出身金泰河,慶山閑良金漢龍,病不上來,永川閑良鄭奎韺,未入格矣。旣未入格,依已例給糧下送,而在前抄上武士試取時,武技之中式者閑良,直赴殿試,能講者閑良,直赴會試,依判下擧行矣。今此片箭入格崔擎崙,講書入格河達洪,別單書入之意,敢啓。傳曰,知道。
又以兵曹言啓曰,今六月十七日,武臣堂上祿試射日次,而孝文殿親行酌獻禮相値,後日退行之意,敢啓。傳曰,知道。
金鶴根,以義禁府言啓曰,罪人李泰逵,拿囚營獄,開坐於布政門,大會民人,嚴刑一次後,移配於甲山府,仍爲荐棘事,承傳啓下矣。今此特令道臣擧行,寔出於省弊之聖念,而第罪人荐棘之時,發遣府都事,格例卽然,或有因特敎,假都事擧行之例,罪人李泰逵荐棘之節,法意所在,不可無都事,而臣府不敢擅便,何以爲之?敢稟。傳曰,定平府使假都事差下,使之擧行。
又以義禁府言啓曰,咸鏡監司金有淵狀啓內,茂山府安置罪人李泰逵,罪狀令攸司稟處事,啓下,而拿囚營獄,開坐於布政門,大會民人,嚴刑一次後,移配於甲山府,仍爲荐棘。慶興前府使李錫永,亦爲移配明川府,依前安置事,承傳啓下,而因本府草記,李泰逵荐棘之節,法意所在,不可無都事,而臣府不敢擅便,何以爲之事,批旨內,定平府使假都事差下,使之擧行事,命下矣。茂山府安置罪人李泰逵,拿囚營獄,開坐於布政門,大會民人,嚴刑一次後,移配於甲山,仍爲荐棘,而以定平府使假都事差下,與地方官眼同擧行,慶興府卽其地,安置罪人李錫永,亦爲移配於明川府,依前安置事,竝爲分付於加設同義禁·該道臣處,何如?傳曰,允。
又以都摠府言啓曰,今日入直內三廳·武兼·禁軍及軍兵等,當爲中日習射技放,而孝文殿誕辰,親行酌獻禮·齋戒相値,不得設行之意,敢啓。傳曰,知道。
上在昌德宮。停常參·經筵。
巳時,太白見於未地。
上詣孝文殿,酌獻禮罷,還入齋室後,大殿·大王大妃殿·王大妃殿·大妃殿,藥房口傳問安。答曰,罔極。政院·玉堂,朝廷二品以上·六曹堂上·兩司長官單子問安。答曰,罔極。還內後,藥房·內閣·政院·玉堂口傳問安。答曰,知道。
金鶴根啓曰,來二十一日朝參日次矣,敢稟。傳曰,停。
又啓曰,行大司憲宋近洙,持平朱寅降·金斗淵在外,執義朴昌壽,掌令李奎亨未肅拜,李守曾呈辭,監察茶時之意,敢啓。傳曰,知道。
傳于金鶴根曰,左承旨·同副承旨,許遞,與有闕之代,前望入之。承旨前望入之,尹秉鼎·趙埰·韓敦源落點。
傳于南鍾順曰,孝文殿酌獻禮時,禮房承旨加資。
傳于南鍾順曰,孝文殿酌獻禮時,贊禮禮曹判書,內下大鹿皮,一令賜給,執禮·大祝·左右通禮,竝加資,典祀官兒馬一疋賜給,東西唱引儀竝陞敍,參奉竝陞六,忠義竝東班職陞敍,守僕·員役等,竝依昨年例施賞。
傳于南鍾順曰,魂殿都薛里鄭之良·尹東亨,各內下鹿皮,一令賜給,進止長番金在學·尹衡殷·金鼎夏·李鍾學·金在九·潘學榮,各上弦弓一張賜給,薛里酒房進止差備,各不粧弓一張賜給。
傳于南鍾順曰,政官牌招開政,賞典下批。
傳于金鶴根曰,法司堂上許遞,今日政差出。
傳于南鍾順曰,呈告戶曹參議許遞,今日政差出。
南鍾順啓曰,吏曹判書洪鍾序,參判金壽鉉牌不進推考傳旨,今方持入,而開政命下之後,如是違牌,事甚未安。參議金鼎鎬陳疏,判書·參判,竝更牌招,何如?傳曰,允。參議疏批已下,一體牌招。
傳于金鶴根曰,向因統帥所啓,以該營穀,依前輸納之意,已有所判下者,而今見嶺伯陳疏,則又以錢米參半爲請,其利害便否,誠無以執的矣。政府諸堂中,曾經嶺伯與統使之人,竝就議廟堂,爛加商確,從長稟處。
金鶴根,以兵曹言啓曰,宣傳官李鍾承,文臣兼宣傳官任孝直,守門將黃顯默·李曾緖,俱以病難供職,呈狀乞遞,五衛將鄭寔朝,前任慶尙監營中軍,時在任所,上來間,該廳番次苟艱云,竝改差,何如?傳曰,允。
有政。吏批,判書洪鍾序進,參判金壽鉉牌不進,參議金鼎鎬進,左承旨金鶴根進。啓曰,咸興府判官,今當差出,而本府以營下劇邑,物衆地大,素稱難治,不可不擇差,他道有聲績,已準限守令,竝擬,何如?傳曰,允。以李鍾正爲副校理,朴齊韶爲刑曹判書,沈敬澤爲判尹,金敬鎭爲刑曹參判,李世輔爲左尹,李鍾淳爲右尹,趙翼東爲敦寧都正,洪在鉉爲戶曹參議,趙秉鈺爲刑曹參議,李興敏爲知經筵,李心宰爲左通禮,李根秀爲右通禮,李冕光爲掌樂正,金寅根爲永禧殿令,金商鉉爲貞陵令,尹滋綎·鄭晉默爲孝文殿參奉,朴建熙爲純陵參奉,趙雲兢爲富平府使,鄭龜錫爲全羅都事。宗正卿三單李圭徹·李世輔·李鍾淳,前承旨李鍾淳。今加嘉善,副司直洪在鉉,副校理趙秉鈺,左通禮吳德泳,右通禮李應夏,以上今加通政加資事,及高陽郡守尹守淵,陽川縣監高奭鉉,相換事承傳。兵批,兼判書金炳冀進,參判沈膺泰病,參議金秉燮入直,參知丁昌夾病,右承旨南鍾順進。以李鍾淳爲副摠管,李鶴周爲宣傳官,朴勝圭·洪有源爲五衛將,鄭民洙·魚秉琇爲守門將,韓宅喜爲三田渡別將。部將加設單洪在鉉,上護軍徐憲淳,護軍兪錫煥·李正鉉·徐相鼎·羅杞材,副護軍李容直·朴瑄壽·宋謙洙·趙秉世·張世容·洪在鉉·趙秉鉉·吳德泳·李應夏,副司果李浩善·李晩應,以上竝單付。吏批,再政。以吳德泳爲工曹參議,金奭鎭爲司成,李啓周爲社稷令,黃鍾圭爲咸興判官,知經筵單徐元淳,同經筵單李興敏,宗正卿單李鍾承,兼宗正卿二單李世輔·李鍾淳。吏批,三政,以李鍾文爲永陵令,洪載順爲信川郡守。吏批,四政,以尹賢求爲宗廟令,徐有英爲宜寧縣監。
以黃海監司洪淳穆狀啓,薦新生銀口魚,未及肥大,限內不得封進,惶恐待罪事,傳于南鍾順曰,勿待罪事,回諭。
南鍾順,以弘文館言啓曰,副應敎李明應,營建都監都廳進,校理趙康夏,別兼春秋進,副校理趙秉鈺陞資出去,上番闕直,事甚未安。典翰閔升鎬,應敎金昌熙,校理洪兢周,副校理金奎弘,竝卽牌招,推移入直,何如?傳曰,允。
又以宗親府言啓曰,同副承旨李鍾淳,今已陞資矣。宗正卿依例差下,令該曹下批,何如?傳曰,允。
又以吏曹言啓曰,孝文殿酌獻禮親行敎是時,大祝·弘文館副校理趙秉鈺,加資事,命下矣。雖已資窮,未經準職,何以爲之?敢稟。傳曰,勿拘。
又以成均館大司成意啓曰,文廟守僕,依宗廟社稷守僕例,試才抄擇,別單啓下事,曾有定式矣。守僕崔元興汰去,代以生徒守僕,試才抄擇,備三望受點,別單書入之意,敢啓。傳曰,知道。
金鶴根,以兵曹言啓曰,今六月十六日己酉亥正三刻十三分立秋,改火進上時,宗廟署·社稷署·永禧殿·永寧殿·孝文殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。兵曹口傳政事,副護軍單趙成夏,宗親府·孝文殿忠義二單李宅仁·李鍾德,忠勳府·孝文殿忠義二單李炳夏·鄭台鉉。左副承旨李容直疏曰,伏以,臣與行都承旨臣金炳地,有內外從應避之嫌,揆以格例,在下當遞。伏乞聖明,俯垂鑑諒,仰稟東朝,亟遞臣所帶之職,以存公格焉。臣無任云云。答曰,省疏具悉。所請依施。吏曹參議金鼎鎬疏曰,伏以,臣直一常品凡調耳,才不適用,學未通方,始從蔭塗,倖竊科第,緋玉超班,感雨露之偏被,組紱治郡,愧埍埃之蔑效,加以門戶寒素,姿性拙訥。世所稱淸貫膴秩,非但人不以是而期詡,臣亦夢想之所未到,只是跧伏窮巷,優遊散班,以爲一半分不報之報而已。迺者特點天降,以臣爲吏曹參議者,竊伏惟念,三銓,華銜也,中批,異數也。今迺拔之於衆望之外,授之以匪分之職,無狀賤臣,何以得此?聞命惝怳,繼以悸兢,不知措躬之所也。噫,淸朝用人,何官不愼?而六部之選,天官最重,今臣所叨,雖異於長亞,淸望通擬之無不與聞,緊任差出之有時代斲,未始不有銓衡之責,苟非才猷有素於平日,言議取重於當世,則上不宜濫授,下不宜冒據也決矣。臣於一切世務,全無分曉,班簿點閱,不辨資格之崇卑,行綴周旋,多是顔面之所昧,雖欲靦然居職,强所不能,一身狼狽,有不可恤,而其於玷名器而累聖簡何哉?間緣事會,未敢言私,雖不得不章皇出肅,而左思右量,承膺無路,違傲庚牌,冞增罪戾,玆敢不避僭越,仰暴情實。伏乞聖慈,俯垂鑑諒,仰稟東朝,亟收臣新授職名,以便公私,仍治臣瀆擾之罪,以肅朝綱焉。臣無任云云。答曰,省疏具悉。爾其勿辭察職。慶尙監司李參鉉疏曰,伏以,臣之空疎湔劣,具僚之最下品也。嶠南七十州之殷富繁衆,八域之最鉅局也。僬僥千斤,自知已熟,承命之初,辭不獲準,冒昧逾嶺三朔,于今涓埃報答,彝性之所根植也。鞠躬殫竭,職分之所自勵也。全嶺百萬生靈,皆我殿下之赤子,則一民之瘠,殿下之所若恫也,一夫之安,殿下之所如保也,安得不以生民切骨之瘼,仰陳於殿下之前乎?前道臣徐憲淳之納節也,以統穀作錢事,筵奏,聖旨誕宣,府關頒降,聞者胥告,北望攢祝,如脫之溝壑,而措之袵席,未幾而因統使狀請,反汙前令,一係本道之民情,一係本道之戎政,此不可不恤,彼不可不念,屢商便否,敢此條陳,惟聖明垂察焉。蓋此統穀之分糴於本道者,爲十一萬七千餘石,舂鑿每過於三稅,容入較多於一斛,牛輸馬載,陸行之艱也。檣傾楫摧,海路之險也。場圃纔收,裝載已催,牿鞭扑,夫咨婦嗟,及抵統營之境,則軍校之恐喝如虎,吏胥之唆剝如螫,一船之費,已在元納之外,而精鑿者,猶云不精,準量者,猶云不準,一納之費,又在於元數之外,一番完納,蕩敗無餘,非惟此也。初冬駕海之時,險洋烈風,往往有不測之患,此民情之不可不恤也。統營,以海阨重防不毛之地,募民入處,枕海樓櫓,擅形勝於鰲背,依山村落,倣制度於燕巢,設營已久,居戶爲五六千矣。托名軍校之班,廁身行伍之列者,不耕不耘,只資餼料,若無船粟之哺,則將於何乎糊口乎?此戎政之不可不念也。臣於年前宣撫之行,嶺民遮路呼籲者,無不以統穀一事,爲安危關頭,故臣於返陛之日,以每年耗穀,一依巡營作錢例施行,而如難沒數盡作,則以錢米參半爲奏,至有關問,該帥臣之廟堂回啓,而旋因蕩還之令,更未擧論,以今事勢,純米純錢,俱屬難便,臣豈敢低仰於本道內一視之政乎?折半則如前輸糴,折半則一依詳定例執錢,而三兩錢之貿一包米,勢所難行,倣他道大米詳定例,以四兩爲定,則似不至太絀之慮矣。在前歉荒之歲,折半代錢,多有已例,而該營支放,亦得以塗抹,今雖定爲恒式,恐不甚爲窒礙,而民情所關,不敢泯默。伏願聖明,俯賜鑑諒,稟東朝,特許折半本色及折半四兩作錢之請,俾南民獲蒙終始全活之恩,千萬幸甚之至,謹昧死以聞。答曰,省疏具悉。疏辭令廟堂稟處。孝文殿酌獻禮親行敎是時,贊禮禮曹判書朴珪壽,典祀官奉常寺正金秉周,執禮副司果洪在鉉,執尊副司果鄭基勉,大祝副校理趙秉鈺,盥洗位禮曹正郞李喆南·金棱,爵洗位兵曹佐郞金·金鎭模,引儀李一薳·咸愚順,謁者兼引儀安泌·李源春,贊引兼引儀崔爀,假引儀金好翼,祭監監察宋泰鎭·李膺奎。
乙丑六月十七日午時,上詣孝文殿。酌獻禮親行入侍時,行都承旨金炳地,行左承旨李世輔,右承旨金鶴根,左副承旨李容直,右副承旨南鍾順,同副承旨李鍾淳,記事官權好淵,假注書高景晙,別兼春秋洪鍾學·趙康夏,直提學李載元·李承輔,直閣李世用,檢校待敎閔奎鎬·趙成夏·趙寧夏·李載冕,典翰閔升鎬,應敎金昌熙,校理洪兢周,副校理趙秉鈺,修撰李承皐·朴周雲,副修撰鄭謙植·權膺善以次侍立。時至,通禮跪啓請外辦。上具布裹翼善冠·布袍·布裹烏犀帶,乘輿出宣化門。藥房提調朴珪壽,副提調金炳地進前奏曰,節屆庚炎,方午勞動,聖體,若何?上曰,一樣矣。仍出協陽門,入延英門,至宣政門外,上降輿入齋殿,問安勿爲之事下敎。酌獻禮時至,通禮跪啓行禮。上改具衰服杖出,贊禮導上入就位,跪啓請俯伏哭,上俯伏哭。跪啓請止哭興四拜,上止哭興四拜。贊禮導上詣香案前北向跪,炳地奉香,鍾淳奉爐,上三上香。引儀唱執盞獻盞,炳地奉盞跪進。上執盞以授鍾淳,鍾淳跪受,奠于案上,連獻三盞訖,少退跪。秉鈺讀祝訖,上降復位。贊禮跪啓請俯伏哭,上俯伏哭。跪啓請止哭興四拜,上止哭興四拜。贊禮導上詣望燎位,望僚訖,跪啓請禮畢,仍導上還入齊殿。少頃,通禮跪啓請出次,上改具布裹翼善冠,布袍·布裹烏犀帶·白皮靴,出宣政門外陞輿。領敦寧金左根,領議政趙斗淳,判敦寧李景在,判府事李裕元進前奏曰,親祼靈殿,聖慕冞切,午熱盛甚,聖體,若何?上曰,一樣矣。出延英門,由協陽門,入宣化門,命出標信解嚴。諸臣以次退出。
上在昌德宮。停常參·經筵。
自人定至十九日開東,灑兩下雨,測雨器水深一寸五分。
金鶴根啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。尹秉鼎啓曰,行大司憲宋近洙,持平朱寅降·金斗淵在外,執義朴昌壽,掌令李守曾·李奎亨牌不進,監察茶時之意,敢啓。傳曰,知道。以大司諫李貞夏,司諫朴海哲,獻納趙文夏,執義朴昌壽,掌令李守曾·李奎亨牌不進罷職傳旨,傳于尹秉鼎曰,只推。以典翰閔升鎬,應敎金昌熙,校理洪兢周,副校理金奎弘牌不進罷職傳旨,傳于韓敦源曰,只推。韓敦源,以弘文館言啓曰,上番闕直,事甚未安,典翰閔升鎬,應敎金昌熙,校理洪兢周,副校理金奎弘,旣有只推之命,與新除授副校理李鍾正,一體牌招,推移入直,何如?傳曰,允。又以營建都監都提調意啓曰,卽聞關西殷山縣民人等,量力願納於營建所,方張裒合之際,前掌令金鼎獻,上下咆喝,必欲沮遏,乃已云身爲鄕紳,値此莫大之役,義當率先興勸,勗其或後,反使出義效力之群,情縮而不伸,揆以常理,究說不得,其罪狀,令該府拿問處之,何如?傳曰,此人,卽策名朝籍之類也。渠若有財,則出義捐補,宜倍他人,而不此之爲,乃反操縱一鄕,致此沮遏,究厥宅心,尤豈不痛惡?金鼎獻拿致王府,嚴刑一次,遠地定配,因此而又有所提飭者,今此大役,卽三百年未遑之事,而期欲重建於今日者,是豈可已而不已哉?彼爲帀域臣民者,庶乎其向義出力之不暇,而待其補助多寡,酬之以爵賞,乃古昔攸行之規也。豈不欲先施朝家褒嘉之典,而近見諸道所納,非但一切零瑣,其成冊姑未齊到,有難居先示意,方切憂悶。今乃有此等不軌之類,罔念興勸之方,反有阻搪之擧,此非他故,簪纓之裔,反以謂受恥閭巷之富,則終有所觀望,一人唱謬,衆心易沮,苟如是則八方之民,何以知勸懲之道哉?更以此措辭,關飭於八道四都,可也。
乙丑六月十八日卯時,上詣眞殿。茶禮親行入侍時,行都承旨金炳地,左承旨金鶴根,右承旨南鍾順,左副承旨尹秉鼎,右副承旨趙埰,同副承旨韓敦源,記事官權好淵,假注書高景晙,別兼春秋趙定燮·趙康夏,直提學李載元·李承輔,直閣李世用,檢校待敎李載冕,副應敎李明應,修撰鄭謙植,以次侍立。時至,通禮跪啓請出次,上具翼善冠·無掦黑團袍·靑鞋·素玉帶,出齋殿。通禮導上詣版位,跪啓請鞠躬四拜興平身,上行四拜禮。時原任大臣·宗親·儀賓閣臣二品以上,皆行四拜禮。通禮導上詣盥洗位,上盥洗訖。通禮導上詣第一室尊所,炳地酌酒,引詣新位前北向跪。炳地奉香,敦源奉爐,上三上香。炳地奉爵跪進,上執爵以授敦源,敦源跪受,奠于案上,連獻三爵訖。引儀唱俯伏興平身,上俯興平身,引出詣第二室尊所。監酌引詣神位前,上香獻爵,竝如初次。詣第三·第四·第五·第六室,皆如儀訖。通禮導上降復位,跪啓請鞠躬四拜。上鞠躬四拜,時原任大臣·宗親·儀賓閣臣·文武二品以上,俱行四拜禮訖,通〈禮〉啓請禮畢。領敦寧金左根,領議政趙斗淳,判敦寧李景在,判府事李裕元,左議政金炳學進前奏曰,侵早勞動,聖體,若何?上曰,一樣矣。炳地曰,今日行禮時臚唱之際,做錯非細,當該引儀,所當重勘,而本院請推之外,無他可施之罰,何以爲之乎?上曰,此是生疎之致,姑爲分揀,後復做錯,則斷不容恕,各別申飭,可也。出擧條通禮導上還齋殿,命諸臣先退。又命退,承史以次退出。
上在昌德宮。停常參·經筵。
自開東至人定,灑雨下雨,測雨器水深二寸。自人定至二十日開東,灑雨下雨,測雨器水深一寸四分。
韓敦源啓曰,今六月二十二日都目政事爲之之意,敢啓。傳曰,知道。趙埰啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。韓敦源啓曰,刑曹判書朴齊韶,判尹沈敬澤,除拜後過三日,不爲出肅,竝依定式,推考警責,仍卽牌招察任,何如?傳曰,允。以典翰閔升鎬,應敎金昌熙,校理洪兢周,副校理李鍾正·金奎弘牌不進罷職傳旨,傳于韓敦源曰,只推。韓敦源,以弘文館言啓曰,上番闕直,事甚未安,典翰閔升鎬,應敎金昌熙,校理洪兢周,副校理李鍾正·金奎弘,旣有只推之命,竝卽牌招,推移入直,何如?傳曰,允。趙埰啓曰,行大司憲宋近洙,持平朱寅降·金斗淵在外,執義朴昌壽,掌令李守曾·李奎亨牌不進,監察茶時之意,敢啓。傳曰,知道。以大司諫李貞夏,司諫朴海哲,獻納趙文夏,執義朴昌壽,掌令李守曾·李奎亨牌不進罷職傳旨,傳于趙埰曰,只推。以典翰閔升鎬,應敎金昌熙,校理洪兢周,副校理金奎弘·李鍾正牌不進罷職傳旨,傳于韓敦源曰,只推。傳于趙埰曰,臺諫竝許遞,前望入之。臺諫前望入之,大司憲趙然昌,大司諫金炳淵,執義尹顯岐,司諫金秉周,掌令李圭白·趙廷祖,獻納南一愚,持平尹滋華·高時勉,正言裵相奎·朴萬周落點。趙埰,以兵曹言啓曰,宣傳官金善行,五衛將朴勝圭·徐有源·洪有源·安慵,俱以病難供職,呈狀乞遞,竝改差,何如?傳曰,允。又以都摠府言啓曰,今日入直內三廳·武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。又以義禁府言啓曰,前掌令金鼎獻,拿致王府,嚴刑一次,遠地定配事承傳啓下矣。金鼎獻家在平安道殷山地云,依例發遣府羅將,拿來,何如?傳曰,待待命拿囚。吏曹啓目粘連,觀此敦寧府都正趙翼東上疏,則以爲臣本無敦寧,揆以格例,自在應遞。伏乞聖明,仰稟東朝,照例遞改,以存公格亦爲白有臥乎所,旣無敦寧,則在法當遞,依例改差,何如?判付啓依允。判尹沈敬澤疏曰,伏以,居諸流邁,孝文殿誕辰又過,禮祼纔行。伏惟聖慕皇瞿,益復靡逮,臣以苴衰芐剪疚毁之餘喘,忍見祥禫奄過,冠裳如舊,至頑且冥可謂木石豚魚之不若也。俯仰穹壤,此何人斯?嗚呼,臣年未强仕,慈母棄捐,慟纏風樹,報蔑草暉,煢然含恤,無容自譬,惟賴老父在堂,憐臣悶臣,顧復恩勤,偏被止慈之愛,耳面提命,每受義方之訓,臣亦楡景睕晩,遽然爲白首,而厚受國恩,秩到八座之列,門闌赫奕,涯量踰濫,臣父常懷兢惕之心,且詒戒飭之言,勗之以謙恭儉約勤勤懇懇殫竭精力,今臣之立朝三十年,得免甚僨敗大訾謷者,莫非臣父之賜也,世皆擬於范公之戒躁進人,或比於石家之尙無恙,父子相依爲命,老父之寢啖疾癢,惟臣是俟,臣之出入進退,惟老父是聽,不可造次睽違,勢固然矣,而緣臣之獲戾于天,奄遘鞠凶,永抱終天之慟,此生此世,何恃何怙?只有歸依松楸,以畢餘生,榮塗一念,便若灰冷,匪意聖眷,尙記簪履。以臣爲漢城府判尹,除音遽降,召牌繼臨,臣感戴驚越,罔知攸措。昔臣每有恩除,輒以供悅於臣父,今臣奉誥,告喜無所,觸境增愴,有淚沾臆,列鼎重茵,有何所樂,衣錦飯稻,何安於心乎?纖縞之禮制纔畢,苫塊之餘哀尙存,何忍自幸頑縷之苟延,抗顔周行,嚲紫綬坐華轂,重尋春明之舊步哉?苟非然者,臣本邇綴,際値休明之晠會,瞻望觚稜,寸丹如結,寧無感激,趨承獲近耿光,復竭駑鈍之願,而其奈悲冤弸轖,精爽已遁,莫可强於陳力何哉?竊伏念聖明,禮使群工,式推孝理之化,深軫體下之政,凡係至切之懇,莫不曲遂,今臣情理,合垂矜恤。伏乞聖慈,仰稟東朝,亟鐫臣職名,仍令選部,勿復檢擬,俾全微分,不勝血祝。臣無任云云。答曰,省疏具悉。卿其勿辭行公。右尹李鍾淳疏曰,伏以,日月遄邁,孝文殿誕辰載回,酌獻禮成,殷薦夙將,望渚虹而莫攀,漢酹親祼,瞻梧雲而增愴。仰惟聖慕如新,益復靡逮,仍伏念臣於伊時,適忝該房,奉以周旋,備數於登降之際,從而奔走,獲與於樽爼之間,已是近列之至幸,有事之爲榮也。顧安有徼寵媒恩之階,而迺者特旨旋降,逈出常格,至以臣陞授嘉善之資,繼以有京兆周廬之除,臣聞命惶駭,莫省自措。況玆宗正之銜,是何等寵祿?周之展親,漢之敦宗,所以琮璜百世鍾鼎三命者,而一日之內華誥聯翩,是豈臣夢想之攸到也?夫爵賞,大枋也,名器,重典也。卿月峻秩,尤宜聖明之難愼,蓋將以優賢命德,簡拔乎群彦之材,考功察能,審覈乎歷試之實,而今臣冒叨之謬恩,果曷爲而致哉?罔功而進,不可謂爵賞之不濫矣,匪才而授,不可謂名器之不褻矣,上古車服之庸爲典也尙矣,晠代金貂之所貴者,何如?而遽然苟充,晏然自居,則適足爲一時之榮觀,而烏得免四方之駭惑乎?況臣才疎學蔑,而匪分之歷揚,至今日而已極,根孤植弱,而曠世之遭逢,殆古人之所罕,臣雖欲不計其稱塞,自附於殫竭,恬若固有,而有何績庸之可紀,有何勞勩之可錄乎?姑無論才猷行能之長短優劣,至於久次推遷,亦奚取於樗櫟之散,而穅秕之先也?亟走之躓,冥升之災,不獨梁鵜軒鶴,見譏於淸議,其在名實之綜核,用舍之得失,夫豈或細故也哉?臣徒將貪戀冒進,不恤滿溢之戒,則實非義分之所敢安也。百爾揣量,萬難堪承,玆敢略暴淸懇,仰瀆崇聽。伏乞聖明,俯垂鑑諒,仰稟東朝,亟收臣新授爵秩,俾公器重而私分安焉。臣無任云云。答曰,省疏具悉。卿其勿辭行公。敦寧府都正趙翼東疏曰,伏以臣伏奉除旨,以臣爲敦寧府都正者,臣感恩怵義,章皇出肅,粗伸叨謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,仰稟東朝,照例遞改,以存公格,以安私分,千萬幸甚。臣無任云云。答曰,省疏具悉。疏辭,下該曹稟處。
上在昌德宮。停常參·經筵。
藥房提調朴珪壽,副提調金炳地啓曰,伏未審日間聖體,若何?寢睡·水剌之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。尹秉鼎啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。又啓曰,議政府郞廳來言,今日賓廳日次,而領議政趙斗淳有身病,左議政金炳學無時急稟定事,右議政未差,不得來會云矣,敢啓。傳曰,知道。韓敦源啓曰,假注書高景晙,身病猝重,勢難察任,今姑改差,何如?傳曰,允。以趙秉稷爲假注書。傳于韓敦源曰,興完君緬禮,將行於瑞山云,龍虎四標定界賜牌事,分付該府該道。傳于韓敦源曰,興完君緬禮時,錢一千兩,米三十石,木布各五同,令度支輸送。韓敦源啓曰,行大司憲趙然昌,執義尹顯岐牌不進,掌令李圭白·趙廷祖,持平尹滋華·高時勉在外,監察茶時之意,敢啓。傳曰,知道。以大司諫金炳淵,司諫金秉周,獻納南一愚,正言裵相奎,執義尹顯岐牌不進罷職傳旨,傳于韓敦源曰,只推。韓敦源,以營建都監都提調意啓曰,今此景福宮各殿及各門營建時,上樑文製述官·書寫官,別單書入之意,敢啓。傳曰,知道。營建都監,康寧殿上樑文製述官領府事鄭元容,書寫官興寅君最應,交泰殿上樑文製述官奉朝賀金興根,書寫官永平君昱,延生殿上樑文製述官領敦寧金左根,書寫官東寧尉金賢根,慶成殿上樑文製述官判敦寧李景在,書寫官南寧尉尹宜善,光化門上樑文製述官判府事李裕元,書寫官大護軍申錫禧,建春門上樑文製述官奉朝賀尹定鉉,書寫官上護軍徐憲淳,神武門上樑文製述官水原留守趙得林,書寫官大護軍李源命,迎秋門上樑文製述官大護軍姜時永,書寫官大司憲趙然昌。韓敦源,以弘文館言啓曰,副校理李鍾濬,旣有只推之命,卽爲牌招察任,何如?傳曰,允。又以兵曹言啓曰,宣傳官趙文顯,五衛將申晳熙·鄭錫杓,忠翊衛將張泳汲,忠壯衛將陳繼豐,慶熙宮衛將孫羲龍·全夏瑾,武臣兼宣傳官趙鼎夏,俱以病難供職,呈狀乞遞,竝改差,何如?傳曰,允。又以兵曹言啓曰,今六月二十二日宗廟報謝祭時,守門將當爲塡差,而五衛將,除入直與未差之代,排擬苟艱,依定式軍門將官代差以入之意,敢啓。傳曰,知道。又以議政府言啓曰,頃於使臣復命後,伏見入侍筵說頒布者,不虞費之一任下屬乾沒,而及其還渡,移徵於遠近族戚,淸以北幾邑,民生之蕩敗相屬,殆同歲課,從今以後,所謂乾糧馬頭放料,軍官都卜,馬主名色,依古規令首譯乾糧官灣上廳,擇出使臣,毋得指名橫差,而萬一有如前乾沒,如前橫徵族戚之弊,則竝使首譯乾糧官灣上廳賠納之意,行關灣府,以臣所奏,亦揭付於譯院,以爲常目之地,何如?傳曰,允。又以吏曹言啓曰,公忠道都事李秉淵,黃海道都事金履奎,江源道都事趙景昌,除拜已久,尙不赴任,竝改差,何如?傳曰,允。又以吏曹言啓曰,孝文殿參奉鄭晉默,以其身病,呈狀乞遞,改差,何如?傳曰,允。又以吏曹言啓曰,成均館典籍玄弼濟·張泰秀·趙昌敎·曺璟承·曺承鐸·韓緻奎·金政源·申濬皞,俱以身病,呈狀乞遞,竝改差,何如?傳曰,允。又以忠勳府言啓曰,孝文殿進止忠義衛鄭台鉉,身病猝重,萬無供職之望,今姑改差,何如?傳曰,允。忠勳府,孝文殿忠義單李雲周。副校理李鍾正疏曰,伏以臣姿本迂拙,學又謏寡而晩竊科第,猥廁瀛選,幸際殿下睿姿天縱,卓越百王,聖學日就,頻接諸儒臣,屢登朝晝之經席,幸近日月之耿光,只愧管蠡之識見,旣蔑絲毫之裨補,反自循省,惶汗浹背。日昨又伏奉除旨,固當竭蹶出肅,而近因暑濕,挾滯溏泄,委頓床第,蠢動無望,坐犯違傲,冞增悚縮,玆敢據實仰暴。伏愿亟遞臣所帶館職,以幸公私焉。臣於丐免之章,不容贅他,而臣竊有所區區私懇,尙此猥越未陳,今不得不冒悚仰籲,惟天地父母,曲垂察焉。臣以璿派後裔,遭遇我聖上,體堯皇親族之德,倣漢宗置宗之制,御極以來,惇睦之典,靡不用極,以至祼廟,而特命參班臨軒,而別賜試藝,凡我王室宗姓,莫不歡欣皷舞,感戴浹洽,至仁所推,和氣所迎,綿遠之國祈,永基於萬年,本支之百世,復覩於今日,猗歟盛矣,曷不休哉?仍伏念臣兄右尹臣鍾淳,新除宗正卿之銜矣,寵光所被,闔門榮耀,盛德至恩,當世世感頌,而第臣名鍾正,與職名宗正,字或有異,音實相同,一室之內,爵號人名,混稱無別,事有掣礙,義當改名,而名載朝籍,不敢擅便,用敢冒于崇聽。伏乞聖明,仰稟東朝,特許臣改名以鍾濬,俯頒該司,俾遂私願,仍治臣瀆擾之罪,以嚴朝綱千萬至祝。臣無任云云。答曰,省疏具悉。爾其勿辭察職。至若改名,固其然矣。依所請施行,而但爲其子姪者,復若以初名諱嫌,則實有欠於是職敦親之意,以此知悉。
上在昌德宮。停常參·經筵。
尹秉鼎啓曰,來二十五日朝參日次矣,敢稟。傳曰,停。
又啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,右副承旨趙埰,今日不爲仕進,卽爲牌招,何如?傳曰,允。
傳于韓敦源曰,禮房承旨馳詣宗廟,奉審摘奸以來。
傳于南鍾順曰,左承旨許遞,前望入之。承旨前望入之,金鼎鎬落點。
傳于尹秉鼎曰,臺諫竝許遞,前望入之。臺諫前望入之,大司憲朴齊韶,執義李廷斗,持平黃起漢落點。
新除授執義李廷斗,持平黃起漢,方在居中,何以爲之?敢稟。傳曰,蕩滌。
傳于韓敦源曰,瓜近童蒙敎官作窠,幼學金稷鉉,令該曹口傳擬入。吏曹口傳政事,以金稷鉉爲童蒙敎官。
尹秉鼎啓曰,大司憲趙然昌,執義尹顯岐牌不進,掌令二員,持平二員未差,監察茶時之意,敢啓。傳曰,知道。
以大司諫金炳淵,司諫金秉周,獻納南一愚,正言裵相奎,執義尹顯岐牌不進罷職傳旨,傳于尹秉鼎曰,只推。
以副校理李鍾濬牌不進罷職傳旨,傳于韓敦源曰,只推。韓敦源,以弘文館言啓曰,副校理李鍾濬,旣有只推之命,卽爲牌招察任,何如?傳曰,允。
尹秉鼎,以兵曹言啓曰,今六月二十一日武臣賓廳講書日次,而報謝祭·齋戒相値,不得爲之之意,敢啓。傳曰,知道。
又以兵曹言啓曰,守門將鄭民洙,以其病難供職,呈狀乞遞,改差,何如?傳曰,允。
南鍾順,以吏曹言啓曰,卽接公忠監司申檍移文,則以爲禮山縣監徐相鈺,以觀親事受由上京,而見今舊災分俵,曠官可悶,催促不日下送事爲辭,故自臣曹催促,則身病沈重,萬無還官之望云。其身病旣知是,則有難强令還任,罷黜,何如?傳曰,此是善治守令,不可無示意,泰仁縣監相換。
上在昌德宮。停常參·經筵。
自辰時至人定,灑雨下雨,測雨器水深二分。自人定至二十三日開東,灑雨下雨,測雨器水深一寸八分。趙埰啓曰,今日入直內三廳·武兼·禁軍及軍兵等,中日習射技放,請出標信。傳曰,知道。趙埰啓曰,行大司憲朴齊韶未肅拜,執義李廷斗,持平黃起漢,在外一員,掌令二員未差,監察茶時之意,敢啓。傳曰,知道。南鍾順啓曰,左副承旨尹秉鼎,今日不爲仕進,卽爲牌招,何如?傳曰,允。又啓曰,事變假注書金尙萊,身病猝重,勢難察任,改差,何如?傳曰,允。以左副承旨尹秉鼎牌不進罷職傳旨,傳于韓敦源曰,只推。傳于韓敦源曰,雖非親政,注書尙瑞院官員依例陞六,趙秉稷陞六,代以李龍雨爲假注書。韓敦源啓曰,注書有闕之代,被薦人李裕承·嚴世永·趙秉肅薦狀,依例成送吏曹之意,敢啓。傳曰,知道。都政。吏批,判書洪鍾序進,參判金壽鉉進,參議未差。同副承旨韓敦源進啓曰,今都目大政,各岐仕滿應遷者,相避及未準朔監察·禁府都事,戶曹·刑曹·工曹·漢城府郞官·平市署官員五部,令各司久任時推人員,竝擬,何如?傳曰,允。又以吏批言啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經區處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。又以吏批言啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以備擬,依例勿拘,陞擬,何如?傳曰,允。又以吏批言啓曰,守令多窠,今當差出,而未準朔禁軍及營將·邊將虞候·中軍·都事·守令·察訪,竝擬,何如?傳曰,允。傳于韓敦源曰,典翰外玉堂竝許遞,今日政差出。韓敦源啓曰,應敎·副應敎,校理二員,副校理二員,修撰二員,副修撰二員未差,玉堂上下番俱空,事甚未安。典翰閔升鎬,卽爲牌招入直,何如?傳曰,允。傳于韓敦源曰,臺諫竝許遞,今日政差出。傳于韓敦源曰,呈告禮判·藝文提學·泮長竝許遞,今日政差出。傳于韓敦源曰,在外·經筵·春秋許遞,今日政差出。傳于韓敦源曰,呈告兵曹堂上,與同敦寧竝許遞,今日政差出。韓敦源,以吏批言啓曰,全羅道泰仁居幼學劉禹澧呈狀內,矣身父基龍,今年爲九十歲,而見漏於本道應資老人抄啓中,未蒙恩資事來訴,故取考帳籍,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。以沈宜健爲敦寧主簿,趙坰·李鶴在爲引儀,金度根爲刑曹正郞,李喆淵爲盈德縣監。典籍單金鴻植·金炳洙·白仁行,軍資直長單鄭稷容·李容休,禮山縣監徐相鈺,泰仁縣監金廷根,相換事承傳。以趙雲漢爲宗廟直長,沈炳奎爲司饔直長,朴性浩爲禮賓直長,林衡鎭爲翼陵令,南鍾友爲綏陵令,金秉魯爲掌苑別提,洪鍾萬爲司饔奉事,金炳觀爲義盈奉事,吳秉善爲繕工主簿,趙坰爲工曹佐郞。韓敦源,以吏批言啓曰,大司成今當差出,而擬望之人乏少,外任竝擬,何如?傳曰,允。又以吏批言啓曰,司僕寺正,今當以蔭官差出,而擬望之人乏少,外任竝擬,何如?傳曰,允。以金有鉉爲義盈直長,李象淵爲引儀,徐元淳爲工曹判書,成彝鎬爲大司成,宋正熙爲司僕正。韓敦源,以吏批言啓曰,晉州牧使,今當差出,而本州以營下劇邑,物衆地大,素稱難治,不可不擇差,同道及他道,有聲續未準朔守令,竝擬,可如?傳曰,允。又以吏批言啓曰,羅州牧使,今當差出,而本州以湖南雄邑,物衆地大,素稱難治,不可不擇差,同道及他道,有聲績已準限未準朔守令,竝擬,何如?傳曰,允。以任厚直爲禁府都事,李恒翼爲晉州牧使,金佑鉉爲羅州牧使,林衡鎭爲延豐縣監,趙秉岳爲軍威縣監,故參判李源達,贈吏參,宗正卿·弘提例兼右尹李鍾淳考。韓敦源,以吏批言啓曰,廣州判官,今當差出,而本府以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。李純謙爲禧陵直長,趙命敎爲翼陵令,李復信爲英陵令,李爲三陟府使,鄭顯奭爲廣州判官。韓敦源,以吏批言啓曰,蔚山都護府使,今當差出,而本府以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以李善浩爲禁府都事,曺演承爲蔚山府使,尹榮輔爲林川郡守,南鍾友爲鴻山縣監,趙命敎爲比安縣監。故學生文章甲,贈童敎,孝行卓異,贈職事承傳,故主簿朴萬榮,贈兵參,例兼前同知朴勝圭考。李敎德爲寧陵令,李象準爲翼陵令,尹厚成爲綏陵令,申錫游爲德山郡守,崔弘周爲典籍,朴履定爲宗廟令,徐最淳爲健元陵令,金恂根爲東部令,金觀秀爲井邑縣監,李敬老爲龍宮縣監,成大永爲長興主簿,李敏性爲工曹正郞,南芝耇爲社稷令,金恂根爲陰竹縣監,趙鶴在爲戶曹佐郞,吳憲秀爲尙瑞直長,趙秉益爲徽慶園令,成大永爲刑曹佐郞,權好淵爲典籍,鄭基永爲引儀,閔泳商爲尙瑞副直長,吳憲秀爲司僕主簿,王錫初爲東部令,趙秉稷爲典籍,沈宜健爲漢城主簿,曺錫舟爲宗廟副奉事,閔泳商爲尙瑞直長,吳憲秀爲戶曹佐郞,李膺奎爲齊陵令,沈東瑾爲敦寧主簿。故學生千基沆,贈童敎,孝行卓異,贈職事承傳。李在顯爲尙瑞副直長,尹爲典設別提,沈東瑾爲監察,李寅騏爲司僕主簿,尹錫五爲固城縣令,朴定夏爲繕工副奉事,閔成鎬爲河東府使,具然承爲南海縣令,李章烈爲慈仁縣監,兪鎭國爲漆原縣監,宋泰鎭爲掌樂主簿,閔鍾淑爲敦寧主簿,李興敏爲謝恩兼冬至正使,李鍾淳爲副使,金昌熙爲書狀官。韓敦源,以吏批言啓曰,臺諫多窠,今當差出,而擬望之人乏少,外任竝擬,何如?傳曰,允。又以吏批言啓曰,玉堂東壁,今當差出,而擬望之人乏少,外任竝擬,何如?傳曰,允。以金性翼爲監察,李根友爲大司憲,李敦相爲大司諫,南一愚爲應敎,金昌熙爲副應敎,李寅正爲長興主簿,金在鳳·許稷爲典籍,郭致燮爲執義,南憲珍爲司諫,南宮錠爲掌樂主簿,韓永祖·姜永奎爲掌令,李源鼎·李從鶴爲校理,李象淵爲監察,朴齊政爲司圃別提,尹敎成爲刑曹判書,鄭鍾學爲自如察訪,宋宅薰爲魚川察訪,南宮錠爲引儀,權燮爲獻納,趙秉稷爲兵曹正郞,權好淵爲正言,李冕光爲副校理,趙元和爲掌樂主簿,朴周雲爲掌樂正,白弘洙爲連原察訪,裵相奎爲幽谷察訪,李鏞夏爲司宰主簿,金晳根爲平市主簿,李奎夏爲副校理,金炳國爲禮曹判書,張膺杓爲玄風縣監,朴蘭壽爲奉常正,金晳根爲工曹佐郞,趙秉稷爲正言,李赫準爲修撰,姜鍵爲副修撰,羅錫熙爲禮曹正郞,金鳳鎬爲平市主簿,金斗淵·趙景昌爲持平,李爲修撰,朴齊敎爲副修撰,李攀九爲定陵令,金好翼爲兼引儀,李修謙爲茂山府使,吳永運爲興德縣監,李熙進爲鎭海縣監,方漢豐爲兼引儀,康禧倜爲智陵直長,趙在衡爲兵曹正郞,朴淇鍾爲吏曹正郞,洪羲麟爲軍資正,兼春秋單羅錫熙·李羲銓爲兼引儀,李升洙爲同敦寧,尹成鎭爲敦寧都正,洪在臣爲京畿都事,金載瓛爲延曙察訪,楚徵明爲純陵奉事,李鍾淳爲禮曹參判,李應夏爲參議,金啓汶爲慶尙都事,尹暾爲黃海都事,鄭泰好爲吏曹參議。傳于韓敦源曰,望筒遲滯,吏判推考。以林肯洙爲兵曹參判,韓啓源爲知經筵,曺錫輿爲知春秋,李裕承爲注書,李鍾承爲右尹,金應均爲知義禁,李悳初爲宗府主簿,李道南爲直講,姜晳一爲平安都事。韓敦源啓曰,新除授注書李裕承,卽爲牌招入直,何如?傳曰,允。以韓緻奎·趙崇祖爲典籍,柳泰鉉爲江原都事,李尙燁爲公忠都事,金政源爲咸鏡都事,李秉淵爲直講,朴鍾善爲典籍,朴機會爲愍懷墓守衛官,兼宗正卿單李鍾承,左尹單李鍾承,右尹單李世輔,李載晩爲孝文殿參奉,李鎬正爲永禧殿參奉,崔悳峻爲光陵參奉,林佐漢爲敬陵參奉,洪承禕爲章陵參奉,洪右燮爲昭寧園守奉官,金桂元爲順康園守奉官,崔秉漢爲典獄參奉,金文敎爲長寧殿別檢,崔在淵·崔載箕·金濬學爲假引儀,張希建爲智陵參奉,張晦根爲昭顯墓守衛官,禧陵直長李純謙,司饔直長沈炳奎相換,禁府都事任厚直,繕工奉事李景魯相換。兵批,兼判書金炳冀進,參判未差,參議金秉燮入直,參知丁昌夾病,右副承旨趙埰進。啓曰,今日都目政事時,本曹堂上,不可不備,而參知丁昌夾病不來,令政院牌招,同參政事,何如?傳曰,允。又以兵批言啓曰,營將·虞候·僉使,今當差出,而擬望之人乏少,未準朔禁軍將,已準朔守令·虞候,竝擬,何如?傳曰,允。又以兵批言啓曰,景福宮衛將安潤德,以其病難供職,呈狀乞遞,改差,何如?傳曰,允。以趙然昌爲都摠管,具春喜爲宣傳官,嚴錫福·趙在根爲五衛將,韓用昇爲公忠水虞候,同知單李德淇,僉知三單王殷疇·洪昌燮·安兢壽,訓鍊主簿單金鼎鎬。本院去官蛇梁萬戶洪起喆,今加折衝,加資事承傳。訓鍊判官金駿錫,主簿朴基洪·朴道原·金俊煥,以上加設,依定式減下。李儒增爲宣傳官,金俊煥爲訓鍊判官加設,金德瑾爲主簿加設,權錫民·河靖一爲主簿,同知單洪有源,大護軍宋近洙,副護軍李貞夏,副司直朴昌壽·朴海哲·李守曾·李亨奎·朱寅降·金斗淵·趙文夏·金晉浩·許㥌,以上竝單付。以洪圭爲尙州營將,李敏應爲羅州營將,沈英奎爲三陟營將,金東壽爲西原營將,李秉國爲上土僉使,同知單朴勝圭,副護軍趙文顯·金善行·趙羲稷·鄭輔源·柳冀駿,以上竝單付。金夏淵爲忠壯將,李冕光爲文兼,金思翊爲全羅右水虞候,李義明爲滿浦僉使,申彬爲惠山僉使,金建喜爲忠翊將,權譓爲左捕從,金弼求爲右捕從,柳相鍵爲晉州營將,張鳳昊爲慶尙中軍,王德修·姜榮周·金聖弼·許錕·梁廷勳爲五衛將。趙埰,以兵批言啓曰,五衛將嚴錫福·趙在根·王德修·姜榮周·金聖弼·許錕·梁廷勳,俱以病難供職,呈狀乞遞,竝改差,何如?傳曰,允。以金哲源爲羽林將,李鍾健·李熙一爲都摠經歷,柳奭爲公忠兵虞候,金炳翊爲北評事,姜周翰爲蒜山僉使,姜命準爲善績僉使,金在浩爲蛇梁萬戶,金養信爲天城萬戶,安有璜爲古突山別將。大護軍趙然昌,副護軍金炳淵,副司直尹顯岐·金秉周·金昌熙·李明應·李圭白·趙廷祖·尹滋華·高時勉·南一愚·洪兢周·趙康夏·李鍾濬·金奎弘,副司果裵相奎·朴萬周·李承臯·朴周雲·鄭謙植·權膺善,以上竝單付。以金寅爀爲薺浦萬戶,金大泳爲鹿島萬戶,劉在得爲呂島萬戶,咸弘遠爲鉢浦萬戶,張利郁爲古豐山萬戶。同知單嚴錫福,僉知單趙在根。大護軍朴齊韶·朴珪壽,護軍沈應泰·金輔鉉·金鴻男,副護軍金鶴根·李裕奭·趙翼東·李定熙,副司直李廷斗·黃起漢,以上竝單付。尙州營將洪圭,羅州營將李敏應,西原營將金東壽,三陟營將沈英奎,上土僉使李秉國,以上今加折衝,加資事承傳。以李勉植爲西生僉使,王祖說爲玉浦萬戶,宋桂默爲知世浦萬戶,金浩碩爲阿山萬戶,副護軍洪圭·李敏應·金東壽·沈英奎·李秉國,以上竝單付。以李承祿爲昌洲僉使,沈錫淵爲黔毛浦萬戶,裵得健爲植松萬戶,崔元芳爲正方別將,方承祚爲保山別將,崔秀光爲景福將,韓壽命·朱義植爲慶熙將,李一魯爲守門將,金基鍾爲撫夷萬戶。趙埰,以兵批言啓曰,景福宮衛將崔壽老,慶熙宮衛將韓壽命·朱義植,守門將李一魯,俱以病難供職,呈狀乞遞,竝改差,何如?傳曰,允。以李翼夏·李完永爲五衛將,吳胤泳爲宣傳官,李祖述爲都摠都事,白華之爲會寧浦萬戶,李承翼·白南升爲五衛將,南履宓爲訓鍊僉正,張斗表爲主簿,張基周爲永達萬戶,李麟在·申日善爲五衛將,曺秉斗爲訓鍊判官,吳始潤爲廢茂山萬戶,金尙天爲林土別將,李一兢·李喜茂爲五衛將,尹秉善爲訓鍊副正,金炳善爲主簿,崔鳳佐爲守門將。同知單崔秀光,僉知三單許錕·金聖弼·梁廷勳。趙埰,以兵批言啓曰,五衛將李承翼·白南升·申日善·李喜茂,俱以病難供職,呈狀乞遞,竝改遞,何如?傳曰,允。以趙弘澤爲景福將,廉允行·金榮潤爲慶熙將,趙載恒爲御營把摠,申樂熙爲都摠經歷,李秉淑爲訓鍊僉正,孫海遠·張度相爲武兼。同知單韓壽命,僉知單白南升,副護軍單劉基龍。李建鎰·尹一成爲都摠都事,李鍾鶴爲武兼,金益鍾爲部長,同知單李喜茂,僉知二單李麟在·申日善·申哲熙·朴元鎭·王德元爲五衛將,李熙益爲訓鍊主簿,李興敏爲知事,韓興奎爲五衛將,鄭昌煥爲守門將,金鳳求爲訓鍊主簿,李敎贊爲武兼,朴仁壽爲長山別將。趙埰,以兵批言啓曰,參下官仕日,不足十日以下者,曾有啓稟出六之規矣。守門將具重亮,仕日不足爲二日,部將徐浩淳·鄭寅植,仕日不足爲七日,竝依例陞六,何如?傳曰,允。以尹錫麟爲宣傳官,李敎英·李建鐵·李元載爲武兼,李佶洙·權秉錘·李秉熙·李昌鎔爲部將,鄭雲五·曺秉天·舍宗錫·林世鎭·林鶴鎭爲守門將,鄭民洙爲楸坡權管,趙鼎夏爲仁遮外權管,趙贄顯爲雲寵權管。權管秩,栗浦崔敬國,廣坪康孝憲,廟洞胡敬環,同仁李鳳華。同知單廉允行。副司果鄭周默·安挺求·尹宜鉉·李奎一·李建鎔·權最守·裵擎漢·李龍從·具重亮·徐浩淳·鄭寅植·安鴻善·金周鎭·方漢喆·玄鍏·安喆榮·金炳龍·鄭日愚·趙秉甲·徐大輔·李敷榮·金亨默·申集·曺錫一,以上竝單付。以兵曹參知丁昌夾牌不進罷職傳旨,傳于趙埰曰,只推。傳于趙埰曰,守令邊將初仕人,皆令明日待令。以慶尙監司李參鉉狀啓,禮安縣民家失火事,傳于趙埰曰,聞甚驚惻,元恤典外,別加顧助,結構奠接之方,廟堂措辭,分付。以平安兵使吳吉善狀啓,虞候金若浩,處事剛毅,持心廉潔,今當瓜遞,儒狀民訴,相續願留,其所褒揚之典,令該曹稟處事,傳于趙埰曰,如此實績,極庸嘉尙,特許一年仍任,以副民願。趙埰,以議政府言啓曰,頃因東伯所報,安邊·鶴浦還屬歙谷事,關問關北道臣後稟處,可考文蹟,一一收上之意,行會兩道矣。卽見江源監司朴承輝狀啓,則以爲黃龍山,盤踞兩道,南爲歙谷,北爲安邊,所謂鶴浦,亦在山南,距歙谷十五里,距安邊九十里,當初定界時,舍其近而屬之遠,必無是理。且寶鑑所在,與前後文蹟之可憑,地形之天作,俱有昭據爲辭。咸鏡監司金有淵,報本司辭緣,則以爲鶴浦之本屬安邊,考諸往牒,斑斑可據矣。萬曆丙申,歙谷革邑時,分屬安邊云者,未知有何所據,而革邑時,雖或分屬,復邑之後,尺地寸土,豈有未推之理?且該府,是仙寢所奉兼逢授官,而永興本宮享需,折受於本社,廩用排比,使行供劇,無不責應。今若屬之於他,必致一邑驛搔爲辭,而兩道文蹟,俱爲收聚以上矣。一鶴浦也,而曰彼曰此,各有所可據之說而此如左寨事,厚州之必欲取屬於十里之近,而江界之不欲見分於四百里之遠者,以其疆界已畫,近與遠,不暇計而然耳。鶴浦之爲歙谷地方,寶鑑所載可按而考,而其屬於安邊,爲二百餘年之久,則歙谷之中間,因循不一擧論者,殊未知其何故,而今使安邊,遽然捐割,係是行不得之政,竝姑置之,何如?傳曰,允。
上在昌德宮。停常參·經筵。
自開東至酉時,灑雨下雨,測雨器水深四分。金鼎鎬啓曰,合辭許久闕啓,事甚未安。除在外未署經外,未肅拜人員,竝卽牌招,何如?傳曰,允。傳于趙埰曰,守令·邊將初仕人入侍。大王大妃殿,傳于趙埰曰,爾等旣受字牧之任,而當此時沖王在上,克盡分憂之責,愛護百姓,俾有實效,則褒賞之典自在於朝家,而如犯罪科,其爲施律,斷不容貸,惕念擧行。大王大妃殿,傳于趙埰曰,爾等初仕進身之際,先知事君之道爲當,而爾等授職,非爲榮其身也,惕念供職。傳于趙埰曰,邊將關係非輕,爾等善爲供職,毋至犯罪。傳于趙埰曰,聞永明尉病患沈重云。遣御醫,持相當藥物,不離看病。金尙萊改差,代以韓錫奎爲事變假注書,韓錫奎有頉,代以金尙萊爲事變假注書。金鼎鎬啓曰,行大司憲李根友,執義郭致燮,掌令姜永奎牌不進,韓永祖,持平金斗淵·趙景昌在外,監察茶時之意,敢啓。傳曰,知道。以大司諫李敦相,司諫南憲珍,獻納權燮,執義郭致燮,掌令姜永奎牌不進罷職傳旨,傳于金鼎鎬曰,只推。趙埰,以弘文館言啓曰,下番無他推移之員,不得已以上番,姑降入直之意,敢啓。傳曰,知道。又以弘文館言啓曰,下番闕直,事甚未安,新除授修撰李赫準·李,副修撰姜鍵,竝卽牌招,推移入直,與新除授應敎南一愚,副應敎金昌熙,校理李從鶴,副校理李冕光·李奎夏,一體牌招察任,何如?傳曰,允。又以弘文館言啓曰,新除授校理李源鼎,時在公忠道西原地,副修撰朴齊敎,時在京畿楊州地,經筵入番事緊,請竝斯速乘馹上來事,下諭。傳曰,竝許遞。又以營建都監都提調意啓曰,本都監郞廳南鍾友,移拜鴻山縣監矣。其代,以廣興倉守閔德鎬差下,使之察任,何如?傳曰,允。又以營建都監都提調意啓曰,本都監監造官趙鶴在,移拜戶曹佐郞,今旣陞六矣。其代,以司饔院奉事姜穎秀差下,使之察任,何如?傳曰,允。又以營建都監都提調意啓曰,本都監監造官沈炳奎,移拜禧陵直長矣。其代,以宗府直長李源進,使之察任,何如?傳曰,允。又以營建都監都提調意啓曰,本都監監造官李景魯,移拜義禁府都事矣。職務相妨,令該曹口傳,閑司相換,何如?傳曰,允。又以御營廳言啓曰,本廳哨官李秉周,身病甚重,勢難察任,改差,何如?傳曰,允。
乙丑六月二十三日巳時,上御熙政堂。大王大妃殿垂簾,守令邊將初仕人入侍時,左承旨金鼎鎬,右副承旨趙埰,假注書李龍雨,記注官安翊豐,別兼春秋洪鍾學,以次進伏。鎭海縣監李熙進,河東府使閔成鎬,盈德縣令李喆淵,固城縣令尹錫五,南海縣令具然承,鴻山縣監南鍾友,泰仁縣監徐相鈺,比安縣監趙命敎,陰竹縣監金恂根,井邑縣監金觀秀,柒原縣監兪鎭國,慈仁縣監李章烈,興德縣監吳永運,光陵參奉崔悳峻,敬陵參奉林佐漢,章陵參奉洪承禕,典獄參奉崔秉翰,進伏楹外。長串僉使王祖說,蒜山僉使姜周翰,善績僉使姜命準,薺浦萬戶金寅赫,玉淵萬戶崔榮顯,鉢浦萬戶咸弘遠,鹿島萬戶金大泳,植松萬戶裵得健,蛇梁萬戶金在浩,呂島萬戶劉在得,黔毛浦萬戶沈錫淵,天城萬戶金養信,序立階下訖。大王大妃殿曰,史官分左右。埰奏曰,守令初仕人,使之進前乎?上可之。熙進等,以次進前,奏職姓名訖。鼎鎬奏曰,邊將則使宣傳官,奏職姓名乎?上可之。宣傳官李鍾晉·韓圭稷,奏祖說等職姓名訖。大王大妃殿曰,爾等旣受字牧之任,而當此時沖王在上,克盡分憂之責,愛護百姓,俾有實效,則褒賞之典,自在於國家,而如犯罪過,其爲施律,斷不容貸,惕念擧行。出傳敎又敎曰,爾等初仕進身之際,先知事君之道爲當,而爾等授職,非爲榮其身也。惕念供職。出傳敎仍敎曰,承旨持此傳敎,須讀諭于守令初仕人,使之一一聽之,可也。上曰,邊將關係非輕,爾等善爲供職,無至犯罪。出傳敎鼎鎬,承命出楹外,讀諭傳敎訖。仍命守令,邊將初仕人等退出。埰奏曰,堂后古規,下注書陞六,則上注書例不得行公矣。下注書權好淵,昨已陞六,上注書沈相穆,勢難出仕,何以爲之乎?大王大妃殿答曰,一體陞六,可也。出擧條大王大妃殿曰,史官就座。仍命退,諸臣以次退出。
上在昌德宮。停常參·經筵。自開東至申時,灑雨下雨,測雨器水深五分。夜自四更,至二十五日開東,灑雨下雨,測雨器水深三分。金鼎鎬啓曰,合辭許久闕啓,事甚未安,除在外未署經外,未肅拜人員,竝卽牌招,何如?傳曰,允。韓敦源啓曰,刑曹判書尹敎成,兵曹參判林肯洙,除拜後過三日,不爲出肅,竝依定式,推考警責,仍卽牌招,何如?傳曰,允。又啓曰,三品官之毋得過三日,循例請牌,曾有定式矣。吏曹參議鄭泰好,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。傳于尹秉鼎曰,守令·邊將初仕人,招致啓板前,以昨日傳敎,面面曉諭。金鼎鎬啓曰,假注書李龍雨,時無職名,令該曹依例付軍職,冠帶常仕,何如?傳曰,允。又啓曰,注書有闕之代,被薦人嚴世永·趙秉肅·李世翊薦狀,依例成送吏曹之意,敢啓。傳曰,知道。注書李裕承病,代以李容萬爲假注書,李容萬有頉,代以尹榮信爲假注書。醫官崔佑植書啓,臣伏奉下敎,馳往南部大坪坊銅峴契永明尉洪顯周病所,齎傳藥物,看審病勢,則滯祟彌留,便度虛滑,眞元大脫,六脈無力,萬分谻重,而臣旣伏承不離看病之命,故姑爲仍留之意,詮次啓達。傳曰,知道。金鼎鎬啓曰,行大司憲李根友,執義郭致燮,掌令姜永奎,牌不進,韓永祖,持平金斗淵·趙景昌在外,監察茶時之意,敢啓。傳曰,知道。以大司諫李敦相,司諫南憲珍,獻納權燮,執義郭致燮,掌令姜永奎牌不進罷職傳旨,傳于金鼎鎬曰,只推。以吏曹參議鄭泰好牌不進罷職傳旨,傳于金鼎鎬曰,只推。韓敦源,以弘文館言啓曰,下番姑降入直,事甚未安,修撰李赫準·李,副修撰姜鍵,旣有只推之命,竝卽牌招,推移入直。應敎南一愚,副應敎金昌熙,校理李從鶴,副校理李冕光,旣有只推之命,一體牌招察任,何如?傳曰,允。吏曹口傳政事,禁府都事李景魯,濟用奉事尹善佐,已上相換事承傳。醫官崔佑植書啓,臣今朝永明尉洪顯周病勢,更爲看審,則諸症與昨一般,而神氣凘綴,脈度微弱,少無減勢,故藥則用蔘橘茶,而臣姑爲仍留之意,詮次啓達。傳曰,知道。尹秉鼎,以兵曹言啓曰,今六月十七日武臣堂上祿試射,後日退行事,草記蒙允矣。今二十五日設行,而試官望,備擬以入之意,敢啓。傳曰,知道。傳于韓敦源曰,典翰外,玉堂竝許遞,前望入之。韓敦源啓曰,應敎·副應敎,校理二員,副校理二員,修撰二員,副修撰二員未差,玉堂上下番俱空,事甚未安。典翰閔升鎬,卽爲牌招入直,何如?傳曰,允。玉堂前望入之,應敎李根秀,副應敎金昌熙,校理李冕光·任冕鎬,副校理洪兢周·金奎弘,修撰南商龍·金聲根,副修撰洪鍾學·丁觀燮落點。傳于尹秉鼎曰,摠管竝許遞,前望入之。摠管前望入之,都摠管沈敬澤·李興敏,副摠管李容殷·閔致庠·鄭健朝·尹正求·閔泳緯·崔遇亨·金敬鎭·李鍾淳落點。大王大妃殿,傳于韓敦源曰,此都尉,以正廟儀賓,歷事五朝,巋然若魯靈光,謹愼謙約之操,老成鍊達之識,曾有所深知者矣。不幸病淹,逝單遽至,追念往事,愴懷益切。卒永明尉家,錢一千兩,布木各五同,令度支輸送,傳于韓敦源曰,雖知榮衛之有愆,尙幸精力之可恃,卽見逝單,愴衋曷已?念其吉祥敦大之姿,忠厚老成之見,今焉已矣,於何復覩?卒永明尉家,遣中使護喪,禮葬等節,照例擧行,東園副器一部輸送,成服日,遣承旨致祭,祿俸限三年仍給。傳于韓敦源曰,卒永明尉階是上輔國矣。上相贈職,當日擧行,以此定式。韓敦源啓曰,卒永明尉上相贈職,當日擧行事,命下矣。政官牌招,開政下批,何如?傳曰,允。有政。吏批,判書洪鍾序受由,參判金壽鉉進,參議鄭泰好式暇,同副承旨韓敦源進。以徐鶴淳爲右通禮,嚴世永爲注書,卒永明尉洪顯周,贈領相例兼上相贈職事傳敎。兼養賢主簿單崔弘周,軍器直長單趙義弘。兵批,兼判書金炳冀受由,參判林肯洙病,參議金秉燮進,參知丁昌夾病,左副承旨尹秉鼎進。同知單金榮潤,僉知單韓興奎。副司直南一愚·李源鼎·李從鶴·李奎夏,副司果李·李赫準·朴齊敎·姜鍵·沈相穆,副司正李龍雨·沈正翊·鄭敎民,平安兵虞候金若浩,特許一年仍任事承傳。韓敦源啓曰,新除授注書嚴世永,卽爲牌招入直,何如?傳曰,允。尹秉鼎,以兵曹言啓曰,今六月十七日,武臣堂上祿試射,以今二十五日退行事,草記蒙允,而試官望,纔已受點矣。停朝市相値,更以後日退行之意,敢啓。傳曰,知道。尹秉鼎,以義禁府言啓曰,前掌令金鼎獻,嚴刑一次,遠地定配事,承傳啓下矣。時囚罪人金鼎獻,嚴刑一次,訊杖第三十度後,慶尙道晉州牧遠地定配,而以承傳內辭意,具罪目,依例發遣府羅將,押送配所,何如?傳曰,允。
上在昌德宮。常參·經筵。
自開東至灑雨下雨,測雨器水深五分。藥房提調朴珪壽,副提調金炳地啓曰,伏未審日間聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
尹秉鼎啓曰,合辭許久闕啓,事甚未安。除在外未署經外,未肅拜人員,竝卽牌招,何如?傳曰,允。
韓敦源啓曰,議政府郞廳來言,今日賓廳日次,而領議政趙斗淳有身病,左議政金炳學無時急稟定事,右議政未差,不得來會云矣,敢啓。傳曰,知道。
傳于韓敦源曰,原任直閣李承五,馳詣健陵,奉審摘奸,仍留監祭,仍詣顯隆園·華寧殿,一體奉審以來。
韓敦源啓曰,典翰閔升鎬牌不進,副修撰洪鍾學,別兼春秋進,玉堂上下番俱空,事甚未安。新除授應敎李根秀,副應敎金昌熙,校理李冕光·任冕鎬,副校理洪兢周·金奎弘,修撰南商龍·金聲根,副修撰丁觀燮,竝卽牌招,推移入直,何如?傳曰,允。
以典翰閔升鎬牌不進罷職傳旨,傳于韓敦源曰,只推。
韓敦源啓曰,典翰閔升鎬,旣有只推之命,一體牌招,何如?傳曰,允。
以典翰閔升鎬,副校理洪兢周,修撰南商龍·金聲根牌不進罷職傳旨,傳于韓敦源曰,只推。
尹秉鼎啓曰,執義郭致燮,掌令姜永奎,司諫南憲珍,獻納權燮,旣入闕中,不爲傳啓,直爲出去,事甚未安,竝推考,何如?傳曰,允。
以大司諫李敦相牌不進罷職傳旨,傳于尹秉鼎曰,只推。
韓敦源,以奎章閣言啓曰,檢校待敎洪承億,承重祖父喪,依定式遣檢書官,傳給內賜賻物以來之意,敢啓。傳曰,知道。
又以戶曹言啓曰,永明尉洪顯周喪禮葬時,未復舊棺槨役軍,令該曹題給,何如?啓依所啓施行事,自禮曹啓下,而繼伏奉禮葬等節,照例擧行之命矣。禮葬等節照例輸送,則主家,以常時遺言,不敢祗受云矣,敢啓。傳曰,更爲輸送。
又以戶曹言啓曰,謹奉傳敎,卒永明尉洪顯周喪禮葬,更爲輸送,則主家,以常時遺言,又不敢祗受云,何以爲之?敢啓。傳曰,更爲輸送。又以戶曹言啓曰,時御所內各司,依定式,發遣本曹正郞臣鮮于昇,與兵曹參議金秉燮,佐郞臣金,東所衛將臣申晢熙,西所衛將臣朴元鎭,南所衛將臣李麟在,北所衛將臣金寅浩,眼同看審後,有頉處別單書入而修改,則擇日擧行之意,敢啓。傳曰,知道。
尹秉鼎,以都摠府言啓曰,今日入直內三廳·武兼·禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
上在昌德宮。停常參·經筵。
自卯時至酉時,灑雨下雨,測雨器水深二分。夜自二更,至二十七日開東,灑雨下雨,測水器水深三分。尹秉鼎啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。備忘記,羅州營將李敏應,昌洲僉使李承祿,阿山萬戶金浩碩竝下直,各長弓一張,長箭一部,片箭一部,筒兒一箇賜給。韓敦源啓曰,卒永明尉成服日,遣承旨致祭事,命下矣。何承旨進去乎?敢稟。傳曰,右副承旨進去。尹秉鼎啓曰,行大司憲李根友,執義郭致燮,掌令姜永奎牌不進,韓永祖,持平金斗淵·趙景昌在外,監察茶時之意,敢啓。傳曰,知道。以大司諫李敦相,司諫南憲珍,獻納權燮,執義郭致燮,掌令姜永奎牌不進罷職傳旨,傳于尹秉鼎曰,只推。南鍾順啓曰,明日傳香,禮房承旨當爲齋宿,同副承旨韓敦源,卽爲牌招,何如?傳曰,允。以同副承旨韓敦源牌不進,罷職傳旨,傳于趙埰曰,只推。以公忠監司申檍啓本,康津縣稅船濫載之該縣監趙載升罪狀,令攸司稟處,護送地方官保寧縣監朴公鎭,稅船致敗,旣在掌內,常時不責,難免其責,係是侍從,依事目罷黜事,傳于南鍾順曰,事係旡妄,特爲分揀,戴罪擧行。南鍾順,以議政府言啓曰,秋序已屆,農務可念,未下直及受由上京守令,竝催促下送,何如?傳曰,允。又以戶曹言啓曰,謹奉傳敎,卒永明尉洪顯周喪禮葬,更爲輸送,則本家以爲,聖敎雖極感惶,遺言終難違棄,又不敢祗受云。何以爲之?敢啓。傳曰,遺意旣如此,葬需從優輸送。又以禮曹言啓曰,齊陵朔望焚香,例於六月二十七日受香之規矣。今此本陵,陵上曲墻頹圮處,慰安祭香祝,亦於伊日,當爲受香,一體兼受陪往事,分付,何如?傳曰,允。又以奎章閣言啓曰,檢校待敎洪承億,承重祖父喪,第三日,依定式遣檢書官致弔,仍爲勸粥以來之意,敢啓。傳曰,知道。又以弘文館言啓曰,修撰南商龍·金聲根,旣有只推之命,竝卽牌招察任,何如?傳曰,允。又以司譯院都提調·提調意啓曰,淸學訓長,卽官生敎誨之窠,而今方有闕矣。以該學訓導李漢文,塡差其代,使之敎誨之地,何如?傳曰,允。尹秉鼎,以義禁府言啓曰,公忠監司申檍啓本內,領運差使員,薺浦萬戶金鼎炫罪狀,令攸司稟處事啓下,而金鼎炫,領漕姑未納倉云。待畢納拿囚,何如?傳曰,允。兼兵曹判書金炳冀疏曰,伏以,臣充位淸朝,濫躋崇亢,泛而論之,任使固已多矣,幹務亦已屢矣。其實倥倥,無一知半解,蓋才智有限,非蒙蔀之所敢企及,而至若備考於聞見,按例於閱歷者,亦復茫然不省,是臣生來稟質,直一愚夫而已耳。待罪中權,旣淹半歲,而不能疾聲丐免,淟涊至此者,非臣之熱情仕宦,貪進冒據,而不知恥也,感激人主之殊遇,殫竭一身之微效,思有以仰答聖意,粗補一初淸明之化者,卽臣之心,而亦臣之愚也。但自知者臣之心,而不自知者臣之愚,故强其拙而爲之,拙益露,掩其昧而行之,昩愈甚,統率旣廣,迷無方向,調選式繁,睯不鑑別,干城旂常之裔傳業者,豈盡收錄乎?草野弓馬之士抱材者,果能蒐拔乎?循襲塗軌,排比資格,以至大政彌縫,捱過庸庸,無一開眼看處,惟彼林立之韎韋,安知不向隅而缺望歟?臣之所以感激而殫竭者,亦竟止於是乎?始臣之心初,何嘗自料其如此,而其奈臣之愚,苦不自知何哉?今焉臣之愚,破綻無餘,大盤托出,則猶欲蹲仍見職,得無倒喪廉防乎?政人,以京察爲箇滿,下必援近例而懇辭,上輒按故事而體諒,臣安得不積誠祈幸於前後諸臣之所蒙被者,仰冀一體之洪造乎?臣素善疾病,當暑愈劇,政席中,暍退而葸綴,以若見狀,時日之間,判不能起身供職,玆敢控暴懇悃,冒瀆宸嚴。伏乞聖慈,仰稟東朝,將臣本兵之銜,亟賜遞解,以幸公私,不勝大願。臣無任云云。答曰,省疏具悉。重任何可輕遞?卿其勿辭,益勉恢公之責。
上在昌德宮。停常參·經筵。
自卯時至未時,灑雨下雨,測雨器水深八分。夜四更五更,灑雨下,測雨器水深二分。
韓敦源啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。
又啓曰,左副承旨尹秉鼎,今日不爲仕進,卽爲牌招,何如?傳曰,允。
趙埰啓曰,臣以卒永明尉洪顯周致祭進去下直之意,敢啓。傳曰,知道。
大王大妃殿,傳于韓敦源曰,朔祭攝行磨鍊。
傳于韓敦源曰,吏曹判書有闕之代,前望入之。吏曹判書前望入之,李是遠添書落點。
傳于金鼎鎬〈曰〉,右副承旨許遞,前望入之。承旨前望入之,李敎獻落點。
韓敦源啓曰,新除授同副承旨李敎獻,卽爲牌招,何如?傳曰,允。
注書嚴世永病,代以申錫淵爲假注書。
金鼎鎬啓曰,行大司憲李根友,執義郭致燮,掌令姜永奎牌不進,韓永祖,持平金斗淵·趙景昌在外,監察茶時之意,敢啓。傳曰,知道。
以大司諫李敦相,司諫南憲珍,獻納權燮,執義郭致燮,掌令姜永奎牌不進罷職傳旨,傳于金鼎鎬曰,只推。
以左副承旨尹秉鼎牌不進罷職傳旨,傳于韓敦源曰,只推。
韓敦源,以宗廟署都提調意啓曰,宗廟·永寧殿,秋享大祭時,廟司四員,不可不備,而本署令尹賢求,直長趙雲漢,俱有身病沈篤,不得進參,合有變通之道。本署令尹賢求,直長趙雲漢,令該曹口傳相換,以爲及時擧行之地,何如?傳曰,允。
吏曹口傳政事,宗廟直長趙雲漢,宗府直長李源進,已上相換事承傳。吏曹口傳政事,宗廟令尹賢求,氷庫別提金商濬,已上相換事承傳。
韓敦源,以吏曹言啓曰,因議政府草記,秋序已屆,農務可念矣。未下直及受由上京守令,竝催促下送事,允下矣。自臣曹催促,則未下直守令,高陽郡守高奭鉉,陽川縣令尹守淵,俱以爲來七月初一日辭朝云。晉州牧使李恒翼,固城縣令尹錫五,陰竹縣監金恂根,鴻山縣監南鍾友,玄風縣監張膺杓,泰仁縣監徐相鈺,興德縣監吳永運,龍宮縣監李敬老,俱以爲來七月初二日辭朝云。河東府使閔成鎬,茂山府使李修謙,盈德縣令李喆淵,南海縣令具然承,延豐縣監林衡鎭,軍威縣監趙秉岳,比安縣監趙命敎,井邑縣監金觀秀,慈仁縣監李章烈,柒源縣監兪鎭國,鎭海縣監李熙進,宜寧縣監徐有英,俱以爲來七月初三日辭朝云。受由上京守令,仁川府使趙雲涉,沔川郡守李僖,龍岡縣令兪初煥,俱以爲來七月初三日下去云。茂朱府使李,聞慶縣監李國寧,俱以爲身病猝重,不得下去云。其身病旣如是,則有難强令還任,竝罷黜,何如?傳曰,允。
李敎獻,以議政府言啓曰,守令催促中,聞慶縣監李國寧,以其身病,不爲下去矣。雖未知其實病之如何,而觀於大小民人之跋涉呈府者,則惜去之群情,不可不念,設有些少難安之端,不過是一時規警而已,何可以此,圖占便私之計乎?使之嚴飭下送,何如?傳曰,允。
又以御營廳言啓曰,本廳千摠李奎麟,身病甚重,勢難察任,改差,何如?傳曰,允。
吏曹判書洪鍾序疏曰,伏以,祚鑽兌序,孝文殿秋享將屆,聖慕撫時益當靡泊。仍伏念臣於天官重畀,據所匪據,强其不强,止竟瘝溺不待今玆之呈露疵纇,算之蚤矣。惟隆簡特注於試异,微懇莫遂於格允,蟠泊時月,迄于冒勘京察,辜負滋大,對揚蔑稱,竊自追訟,宜罪而不宜,原乃聖度包涵,司直忠厚,駁正無聞,加由且紆,臣固倖矣。在朝家覈綜之實,得無傎乎?噫,陞黜群工,董正治理,恢張大公,濯礪人才,我殿下一初萬化之所嘗勉,而其所以承奉而宣昭,掌選者責耳。以臣曠世殊遇,竱竭裨補,上不負聖明,下不負衷赤,卽彝性然也,而臣顧驟衰善病,樗散槎朽,精力才具之所不逮,寔天賦之嗇,奈何不下,其於甄別賢愚,盡收時望,如顔嗔謝笑沔淸邱峻,自分其眇視跛步,而日月停解,循常敍遷之資格排擬,尙不若載筆橐獵簿署之一嫺習銓吏,何況振發淹滯,調劑鹹,初無可議,未允物情,使遐邇候選者,積有缺望,群譏之至,猶屬臣身,不遑自䘏。第古人曰,爲政之失,莫大於流品之不分繇,臣瞢瞀溟涬,不辨品裁,仰累淸明之治,政敎以之失平,臣雖萬被郵罰,將安所自贖也,此爲臣懇免也,尙云晩矣。且臣退自政席,暑鬱中滯,宿疴越劇,宛轉牀敷,菁華一脫,較諸往,常淹苦,又不翅凘落幾層,以此見狀,雖欲拚萬死强一策,自諉楡收之圖,洵勢所泥而力所畫矣。致令銓綜之重,司會之殷,動曠一日,非惟罪上添罪,已妄蹲蔑效之地,必底重僨而止,則究諸義分,事理無有是處,病之旣痼,熏燠更添,情之所迫,聲號不擇。惟聖明,憫之恤之,仰稟慈旨,亟準臣斷斷乞卸之願,俾讓開賢路,以幸公計,退尋醫岐,獲瘳賤疾,是終始生成之鴻造闓澤。臣無任云云。答曰,省疏具悉。所請依施。
上在昌德宮。停常參·經筵。
巳時,太白見於未地。自未時至人定,灑雨下雨,測雨器水深二分。自人定至三更,灑雨下雨,測雨器水深四分。尹秉鼎啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。備忘記,西原營將金東壽,晉州營將柳相鍵,古豐山萬戶張利郁,永達萬戶張基周,廢茂山萬戶吳始潤竝下直,各長弓一張,長箭一部,片箭一部,筒兒一箇賜給。金炳地啓曰,左承旨金鼎鎬,右承旨南鍾順,今日不爲仕進,竝卽牌招,何如?傳曰,允。李敎獻啓曰,卽者宗廟署官員來言,再明日宗廟·永寧殿,秋享大祭,祭物看品時,提調一員,當爲進參,而都提調金左根,提調興寅君最應,俱有身病,不得進參云。提調卽爲牌招,何如?傳曰,提調許遞,前望入之。宗廟提調前望入之,尹宜善落點。李敎獻啓曰,假注書申錫淵,時無職名,令該曹依例付軍職,冠帶常仕,何如?傳曰,允。傳于李敎獻曰,政官牌招開政。大王大妃殿,傳于李敎獻曰,秋享大祭攝行磨鍊。傳于李敎獻曰,呈告知敦寧·在外工判許遞,今日政差出。傳于尹秉鼎曰,摠管有闕之代,今日政差出。尹秉鼎啓曰,行大司憲李根友,執義郭致燮,掌令姜永奎牌不進,韓永祖,持平金斗淵·趙景昌在外,監察茶時之意,敢啓。傳曰,知道。以大司諫李敦相,司諫南憲珍,獻納權燮,執義郭致燮,掌令姜永奎牌不進,罷職傳旨,傳于尹秉鼎曰,只推。以左承旨金鼎鎬,右承旨南鍾順牌不進,罷職傳旨,傳于李敎獻曰,只推。傳于李敎獻曰,奉審閣臣入侍。李敎獻,以議政府言啓曰,卽見咸鏡監司金有淵狀啓,則以爲慶源開市館舍之全燒者新建,餘存者重修,而制度宏敞,規模精緻,該府使鄭完默,躬檢撙節,勞勩旣多,宜有酬賞之典,令廟堂稟處,而看役將校等,亦施拔例之典,令該曹稟處爲辭矣。以此館舍之役至煩,彼我往復,動經歲年,今始完訖,其間民吏之勞,亦多矣。況該倅之始終勤勩,不無可紀,本府使鄭完默,許用防禦履歷,其餘董役鄕將吏,令該曹從優施賞事,知委,何如?傳曰,允。又以吏曹言啓曰,新除授鎭海縣監李熙進戶奴呈狀內,矣身上典,身病沈重,萬無赴任之望,卽速入啓遞改云。其身病旣如此,則有難强令赴任,罷黜,何如?傳曰,允。尹秉鼎,以兵曹言啓曰,禁軍別將徐相益,身病猝重,無望供職,呈狀乞遞,實病旣如此,則有難强令察任,改差,何如?傳曰,允。兵曹,以趙台顯爲禁軍別將。尹秉鼎,以兵曹言啓曰,內禁衛將金泰郁,五衛將韓興奎,文臣兼宣傳官李冕光·李敎鉉,俱以病難供職,呈狀乞遞,竝改差,何如?傳曰,允。有政。吏批,判書李是遠在外未肅拜,參判金壽鉉進,參議鄭泰好牌招不進,同副承旨李敎獻進。啓曰,判書李是遠在外未肅拜,參議鄭泰好牌招不進,小臣獨政未安,何以爲之?敢稟。傳曰,仍爲之。以權膺善爲校理,尹敎成爲知敦寧,韓啓源爲工曹判書,李宜翼爲判義禁,金德根爲同經筵,尹性善爲茂朱府使,南正祐爲鎭海縣監。宗正卿單李䆃重,兼宗正卿單李是遠。兵批,兼判書金炳冀進,參判林肯洙入直進,參議金秉燮病,參知丁昌夾病,左副承旨尹秉鼎進。以曺錫輿爲副摠管,申命淳爲訓鍊都正,李祉秀爲內禁將,任冕鎬·沈相穆爲文兼。大護軍徐元淳,護軍任弘模,副護軍趙埰,副司直李冕光,副司果趙昌鎬·洪蘷錫,副司正申錫淵,以上竝單付。吏批,再政,以李興敏爲刑曹判書,趙蘷熙爲司饔主簿。以吏曹參議鄭泰好牌不進,罷職傳旨,傳于李敎獻曰,只推。尹秉鼎,以都摠府言啓曰,今日入直內三廳·武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。行大護軍徐元淳疏曰,伏以節已徂暑,孝文殿誕辰又過,親行祼獻,聖慕冞新,且愴且慟,中外惟均。仍伏念臣跧伏窮山,旣經歲年,心則葵傾,每切觚稜之戀,材本樗散,自甘木石之居,耕耘混踪,漁釣逐隊,歌聖澤於隴畝,沐恩波於渚灘,間或政注照擬,恩除聯翩,而路旣脩敻,病又侵尋,未尋趨謝之誠,徒添逋慢之罪,今於千萬夢想之外,特授臣以周廬之銜,遂進臣爲資憲階,聞命震駴,五內失守,莫知措躬之所,夫熙朝官人,雖微末庶品,何莫非選簡難愼,而況八座之班,亞於三孤六卿之職,重於九牧,其委寄之隆,體貌之尊,果何如哉?歷想古來名碩,謀謨足以居廊廟,風範足以超等輩,猶且逡巡却顧,不敢冒進。顧以匪才蔑識,百無肖似者,妄諉趨走之爲恭,不思廉防之有壞,强所不能究,竟至於自欺,欺人而且欺天,則其於上累則哲之明,下招不衷之譏何哉?且臣稟質虛弱,夙抱貞疾,陳就之列,無望自力,所以退守邱墓,而爲畢生之計,臣情到此,亦云慼矣,玆敢披瀝心肝,縣道封進,以瀆崇嚴。伏乞聖慈,俯垂鑑諒,仰稟東朝,亟收臣新授資級,俾公器毋濫,私分獲安,不勝幸甚。臣無任云云。答曰,省疏具悉。卿其勿辭行公。
乙丑六月二十八日申時,上御觀物軒。奉審閣臣入侍時,同副承旨李敎獻,假注書申錫淵,記注官任膺模,別兼春秋趙定燮,原任直閣李承五,以次進伏訖。上曰,史官分左右。上曰,閣臣進前。承五進前奏曰,臣承命,馳詣健陵,陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則無頉,碑閣·丁字閣奉審則無頉。仍詣華寧殿,殿內奉審則無頉,還詣健陵,仍留監祭,將事安寧之意,敢此仰達矣。上曰,史官就座。仍命閣臣先退,又命退,承史以次退出。
上在昌德宮。停常參·經筵。
自辰時至人定,灑雨下雨,測雨器水深一寸三分。自人定至七月初一日開東,灑雨下雨,測雨器水深一分。
藥房提調朴珪壽,副提調金炳地啓曰,伏未審日間聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
備忘記,尙州營將洪圭下直,長弓一張,長箭一部,片箭一部,筒兒一箇賜給。金鼎鎬啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。
尹秉鼎啓曰,議政府郞廳來言,今日賓廳日次,而領議政趙斗淳有身病,左議政金炳學無時急稟定事,右議政未差,不得來會云矣,敢啓。傳曰,知道。
金鼎鎬啓〈曰〉,右承旨南鍾淳,今日不爲仕進,卽爲牌招,何如?傳曰,允。
傳于尹秉鼎曰,傳香承旨,馳詣宗廟·景慕宮,奉審摘奸以來。
傳于尹秉鼎曰,右副承旨許遞,前望入之。承旨前望入之,金益容落點。南鍾淳啓曰,新除授同副承旨金益容,卽爲牌招,何如?傳曰,允。
傳于南鍾淳曰,發遣吏郞·諸執事,淸齋與否,摘奸以來。
金鼎鎬啓曰,行大司憲李根友,執義郭致燮,掌令姜永奎牌不進,韓永祖,持平金斗淵·趙景昌在外,監察茶時之意,敢啓。傳曰,知道。
以大司諫李敦相,司諫南憲珍,獻納權燮,執義郭致燮,掌令姜永奎牌不進罷職傳旨,傳于金鼎鎬曰,只推。
李敎獻,以弘文館言啓曰,新除授校理權膺善,卽爲牌招察任,何如?傳曰,允。
又以奎章閣言啓曰,明日則奎章閣朔奉審日次,臣進詣擧行之意,敢啓。傳曰,知道。
又以營建都監都提調意啓曰,本都監郞廳韓敎源有頉,代以宗府主簿李悳初差下,使之察任,何如?傳曰,允。
又以營建都監都提調意啓曰,本都監監造官李源進,移拜宗廟署直長矣。其代,司饔直長李錫應差下,使之察任,何如?傳曰,允。
尹秉鼎,以兵曹言啓曰,來七月初二日,宗廟·永寧殿,秋享大祭時,守門將當爲塡差,而本曹郞廳·都摠府郞廳·五衛將,除入直與受由在外未肅拜,排擬苟艱,依定式,軍門將官,代差以入之意,敢啓。傳曰,知道。
江原監司朴承輝疏曰,伏以,臣以材則樗散也,以器則斗筲也。本不足需用於當世,而從前歷揚,罔非踰濫,至於藩宣重寄,初何嘗近似於臣身哉?辭不獲命,黽勉冒當,居然帀一期而餘半載,慄焉悸恐,若隕淵谷間。又藝苑通擬,尤非臣夢寐所到,久愈騂赧,怦然莫知爲所。際玆得接邸報,大僚筵奏,進臣以資憲之階,華誥繼降,一營動色,此蓋我殿下御極後,登崇簡拔,仰裨一初之新化者也。此甚盛擧,非其人耳。蓋是選,卽八座埈秩也,六官長階也。亮天而熙庶績,補理贊化,其責任之綦重,豈佐貳比也?而今忽取臣至蔑裂極駑下之流,苟然充數,臣誠惝怳踧踖,莫究其說矣。臣嘗自顧其身,不過是空空然菲品輇才,而一轉而濫膺方面,再轉而僥玷淸華,又至此而濫且僥者,殆無以加矣。負乘之戒,過福之菑,固不可自恤,而其於熙朝簡賢懋官之政,不宜若是苟也。臣本素門平進,歷淺望輕,而分外榮寵,若是頻繁,惶汗浹背,不敢自安,臣心已如此,則其爲四方之駭瞻,衆人之嗤點,不見是圖,繁纓之惜,弊袴之愛,誰昔然矣,而由臣眇末,貽累聖簡,亦非細故,參倚已熟,萬難承當。且伏念臣按節視事,汔無可紀之績,列邑之凋弊,果能蘇捄之乎?生民之困悴,果能煥休之乎?今玆舊闕修治,卽三百年未遑之盛典,而凡係工役策應,率多愆滯,未效忱誠,無往非溺職,惶懍之端重之,今夏亢暵,挽近罕覯,三農俱愆,百稼卒痒,近峽雖若稍勝,水田居半代播,要之未秋而已歉耳。來頭民哺,惟倉儲是資,而在在枵罄,一無足恃,値此艱虞之會,政宜別選幹理之才,使之預究荒政,及時賙救,然後全省之民,可免溝壑,少紓我聖上東顧之憂,而今乃付之於如臣蔑能寡才之人,終底於力弱而氣竭,肘決而踵露,則恐非朝家處置之得宜也明矣。臣爲是大懼,玆敢披露衷赤,仰冀曲諒於仁覆之天。伏乞聖明,俯垂鑑察,仰稟東朝,收還臣新授資級,仍遞臣藩臬之任,以重公器,以安私分。臣不勝至願大祝,臣無任云云。答曰,省疏具悉。卿其勿辭,益勉旬宣之責。
上在昌德宮。停常參·經筵。
自前夜人定至人定,灑雨下雨,測雨器水深七分。
政院啓曰,左副承旨尹秉鼎,右副承旨李敎獻,今日不爲仕進,竝卽牌招,何如?傳曰,允。
傳曰,禮房承旨,馳詣宗廟·永寧殿奉審,摘奸以來。
傳曰,宗府郞廳,亦爲積滯,兼郞一窠,與勳郞,一體釐正稟處事,分付廟堂。
奎章閣啓曰,景慕宮望廟樓,今朔奉審無頉之意,敢啓。傳曰,知道。
禁衛營啓曰,本營千摠趙萬赫,身病猝重,勢難察任,改差,何如?傳曰,允。
又啓曰,因兵曹草記,大報壇北水門,鐵箭全數拔落處,廣智營入直軍八名除出,哨官一員,率領限修改間,嚴加守直之意,敢啓。傳曰,知道。
禮曹啓曰,太廟秋展謁,當爲取稟,而自上方在諒闇中,不爲取稟之意,敢啓。傳曰,知道。
又啓曰,景慕宮展謁,每於孟春孟秋取稟事,曾有定式,而自上,方在諒闇中,不爲取稟之意,敢啓。傳曰,知道。
兵曹啓曰,卽接北所衛將金寅浩牒報,則宣明門東邊內宮墻二間許,因雨頹圮云。爲先令紫門監,以杻把子及長木,堅實圍排,把守則弘化門入直軍十名除出,修築間嚴加守直之意,敢啓。傳曰,知道。
訓鍊都監啓曰,因兵曹草記,宣明門東邊內宮墻二間許頹圮處,弘化門入直軍十名除出,將校一人,率領限修築間嚴加守直之意,敢啓。傳曰,知道。
營建都監啓曰,自六月初至二十九日,本都監所捧各處願納錢,爲四十一萬一千二百三十四兩四錢一分,宗親府所捧璿派人願納錢,爲二萬七千六百五十二兩三錢矣。別成冊子二件以入之意,敢啓。傳曰,知道。
弘文館啓曰,新除授校理權膺善,卽爲牌招察任,何如?傳曰,允。
議政府啓曰,卽見南綾君洪鍾序上疏,則以爲勳府,舊有經歷都事各一員,經歷中減,有書寫忠義一窠,以假都事稱號單望啓下矣。假都事,改稱以兼都事,作爲自辟窠,以忠義中曾經守令,及京職六品以上人備擬,以三十朔定爲瓜限,亦令選部,隨品遷轉爲辭,而批旨,令廟堂稟處,繼又有宗府郞廳,亦爲積滯,兼郞一窠,與勳郞,一體釐正稟處事,命下矣。窠座至鮮,人員漸繁,各岐仕之一斥不復,無所歸屬者多矣。勳裔嫡長前銜人之就其原有之窠,稍變其名而區處,不害爲方便之圖,依此施行,宗府郞前銜人之依勳郞例,許令自辟,允爲平允之政,竝令單付啓下,因此而有申明舊典者·算員·律員之啓,授中外職,載在通編,初未有裁革之時,而駸駸弛廢,今其六臘,成送之文狀,遂成一文具而止,此亦斑駁之甚者,使之照法檢擧,隨材敍注之意,分付該曹,何如?傳曰,允。
南綾君洪鍾序疏曰,臣待罪勳府有司之銜,以本府事,有所陳達者,蓋功臣嫡長,初付忠義,以禮賓參奉·順康園守奉官,爲初仕階,次次敍陛,而內而郞署,外而守宰,一同正蔭,此謂之勳蔭,而挽近落仕者,積滯銓曹,窠差苟簡,絶無收用,一斥而不復,多員之抑鬱久矣。府舊有經歷都事各一員,經歷中減,有書寫忠義一窠,以假都事稱號單望啓下矣。臣意則假都事,改稱以兼都事,作爲自辟甄復窠,以忠義中曾經守令,及京職六品以上前銜人備擬,他司郞官,例定爲三十朔苽限,亦令選部,隨品遷轉,則窠座,可補經歷舊缺,非冗官之新設,祿俸自有本府例頒,不煩度支之增費,在朝家,有光帶礪之義,使勳裔,獲免轗軻之歎,乞稟慈旨,令廟堂裁處事云云。答曰,省疏具悉。令廟堂稟處。
上在昌德宮。停常參·經筵。
自未時至人定,灑雨下雨,測雨器水深三分。
政院啓曰,行都承旨金炳地,行左承旨金鼎鎬,右承旨南鍾順,不爲仕進,左副承旨尹秉鼎,緣故出去,右副承旨未差,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
以左副承旨尹秉鼎牌不進,罷職傳旨。傳曰,只推。
傳曰,玉堂有闕之代,政官牌招開政。
傳曰,景福宮役所工匠,令營建都監,乾犒饋。
傳曰,瓜近初仕作窠,幼學兪能煥,今日政擬入。
傳曰,右副承旨許遞,前望入之。
承旨前望入之,李敎俊落點。
政院啓曰,新除授行左承旨李敎俊,時在慶尙右兵營任所,交龜後斯速乘馹上來事,下諭,何如?傳曰,許遞。前望入之。承旨前望入之,李敎獻落點。
以吏曹參議鄭泰好牌不進,罷職傳旨,傳曰,只推。
政院啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
傳曰,在外臺諫與兵曹參知·知經筵,竝許遞,今日政差出。
兵曹啓曰,惠山僉使李鍾鳳,以其親病,呈狀乞遞,罷黜,何如?傳曰,允。
都摠府啓曰,今日入直內三廳·武兼·禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
禁衛營啓曰,本營中軍任弘模,身病甚重,勢難察任,今姑改差,何如?傳曰,允。又啓曰,本營中軍,今當差出,而擬望之人乏少,外任竝擬,何如?傳曰,允。
兵曹,以李熙鼎爲禁衛中軍。
兵曹啓曰,景福宮衛將趙弘澤,以其病難供職,呈狀乞遞,改差,何如?傳曰,允。又啓曰,卽接大報壇守直官王昌鎬牒報,則北水門,爲急水所激,鐵箭全數拔落云。爲先令紫門監,堅實樹柵,卽速改修,而把守軍兵,令該營量宜除出,限修改間嚴加守直之意,分付,何如?傳曰,允。又啓曰,卽接景慕宮入直訓鍊院主簿張斗表手本,則通化門越邊含春院墻垣二間許頹圮云。爲先令繕工監,堅實圍排,依例樹柵,而衛軍二名定立,限改築間嚴加守直,亦令巡邏營門,申飭校卒,各別巡察之意,分付,何如?傳曰,允。
有政。吏批,判書李是遠在外,金壽鉉進,參議鄭泰好牌招不進。
吏批啓曰,判書李是遠,在外未肅拜,參議鄭泰好,牌招不進,小臣獨政未安,何以爲之?敢稟。傳曰,仍爲之。
以趙崇祖爲掌令,呂圭益·朴寅壽爲持平,李承臯爲副修撰,李啓魯爲兵曹參知,任百秀爲知經筵,兪能煥爲昌陵參奉。宗府兼郞廳單金正根,忠勳兼都事單李秉羲。再政。以李景夏爲左尹,沈相穆爲典籍。兼宗正卿單李䆃重。三政。兼宗正卿單李景夏,故學生金基中贈吏參例兼,故將仕郞金龜煥贈吏議,故學生金世贈僕正,已上前參判金鎭河三代。
兵批,判書金炳冀進。以李䆃重爲知事,朴宗珏爲景福將,李鍾承爲黃海兵使,孫亮錫爲慶尙右兵使,鄭輔源爲惠山僉使。同知加設單李敎俊。
上在昌德宮。停常參·經筵。
自前夜人定至開東,灑雨下雨,測雨器水深一寸。
政院啓曰,左副承旨尹秉鼎,今日不爲仕進,卽爲牌招,何如?傳曰,允。
以左副承旨尹秉鼎牌不進,罷職傳旨,傳曰,只推。
傳曰,弘·藝提學,竝許遞,前望入之。
弘文提學前望入之,申錫禧落點。藝文提學前望入之,朴珪壽落點。
以黃海監司洪淳穆狀啓,前水使李圭德·李能權·申從鎬·尹喜豐·李健緖·沈樂承等,兵庫留布錢中加上數爻,修成冊子上送,令廟堂稟處事,傳曰,向日慶尙左水營軍錢,纔已準捧,而今以兵庫錢徵捧,有此啓聞。大抵關防軍餉之所重,本自不輕,而此輩之無難犯用,看作利竇,致使兵庫儲置,枵蕩無餘,此是蠧國病民,興言及此,萬萬痛駭,當該水使六人,令該府拿囚,其徵納與否,爲先知入。
弘文館啓曰,親除授副修撰李承臯,卽爲牌招,察任,何如?傳曰,允。以副修撰李承臯牌不進,罷職傳旨,傳曰,只推。
義禁府啓目,穀主官光陽縣監李有善原情云云,問目內辭緣,泛稱遲晩,刑推得情,何如?啓除刑推議處爲良如敎。又啓目,加里浦僉使柳衡魯原情云云,問目內辭緣,汎稱遲晩,刑推得情,何如?啓除刑推議處爲良如敎。
兵曹啓曰,去六月二十五日,武臣堂上祿試射,以後日退行事,草記蒙允矣。今初四日設行之意,敢啓。傳曰,知道。
上在昌德宮。停常參·經筵。
自卯時至人定,灑雨下雨,測雨器水深五分。
政院啓曰,左副承旨尹秉鼎,右副承旨李敎獻,今日不爲仕進,竝卽牌招,何如?傳曰,允。
傳曰,廚院宗親所帶監膳提調,三窠復舊例,以朝官通瀜備擬事定式。
傳曰,春秋竝許遞,前望入之。
春秋前望入之,知春秋閔致庠落點,同春秋鄭健朝·宋廷和·金壽鉉落點。
以全羅監司趙在應狀啓,興德前縣監柳奭,五載居官,廉謹綜密,捐補課農,譽誦騰溢,今於移拜,民人願留,似此實績,合施褒典,特爲仍任事,令該曹稟處,敎以實績如此,民願如此,特加一年仍任。新除授縣監吳永運,待優窠隨先檢擬事,分付銓曹。
弘文館啓曰,副修撰李承臯,旣有只推之命,卽爲牌招察任,何如?傳曰,允。
義禁府啓曰,全羅監司趙在應狀啓內,水虞候趙相鎭,爲先罷黜,其罪狀,令攸司稟處事,啓下矣。趙相鎭時在任所,依例發遣府羅將拿來,如何?傳曰,待待命拿囚。又啓曰,前黃海水使李圭德·李能權·申從均·尹喜豐·李健緖·沈樂承等,兵庫儲置,枵蕩無餘,此是蠧國病民。興言及此,萬萬痛駭,竝拿囚,其徵納與否,爲先知入事,傳旨啓下矣。上項六人,當爲拿囚,而竝爲身死云,何以爲之?敢稟。傳曰,軍需所重,果何如而究不免爲此輩肥己之資而已乎?毋論年條遠近,固當一體徵捧,而旣曰身故云爾,則付之昧爽以前,竝施蠲蕩之典,而此皆世祿之家也。若子若侄若孫,必有居官任職之人,苟能廉白自持,殫誠做去,上可以報國也,下可以蓋愆也。一或反是,尙可曰人理臣分乎?咸須知悉,毋陷大戾。
義禁府啓目,粘連向前李有善,亦稅穀添載襍費,預下囚供分疏,容有可據是白乎矣,漕法至嚴,難以參恕,以此照律,何如?啓依允。又啓目粘連,向前柳衡魯,亦吏輩橫濫,悖類武斷,矇然失察,揆以法意,難免重勘,以此照律,何如?啓依允。
上在昌德宮。停常參·經筵。
自午時至未時,灑雨下雨,測雨器水深三分。
藥房都提調金炳學,提調朴珪壽,副提調金炳地啓曰,伏未審日間聖體,若何?寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳,有身病,左議政金炳學,無時急稟定事,右議政未差,不得來會云矣,敢啓。傳曰,知道。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,同副承旨金益容,今日不爲仕進,卽爲牌招,何如?傳曰,允。
傳曰,明日七夕製,通方外爲之,試紙,用大好紙,弘文館提學,待明朝牌招。
傳曰,原任直閣李承五,檢校差下。
議政府啓曰,卽見左右捕廳所報,則枚擧各鎭營所報,以爲竹山譏校金基哲,捉得賊漢韓根實於堤川地,李百元·安樂鎭,捉得賊魁金基祚於安城邑,忠州牧盧賊搶奪之李錫老,方在鎭獄,公州譏校李敏基,捉得賊漢李在哲於木川地,賊僧德秀於公州地,洪州譏校洪宅水,捉得賊僧尙云於公州地,西原譏校金尙祿·崔氣浩,捉得賊漢崔尙贍於鎭川地,慶州譏校,捉得賊漢張江東於平海地矣。上項諸賊,或石室餘黨,或別派行賊,而俱是明火强夥,其所論斷,宜有當律,而譏校輩勸奬一款,亦不可已。竹山所捉金基祚,係是渠魁,其論囚施賞,不可循例。李錫老名雖平民,搶去已捕之賊,罪難容貸,然擬之賊律,煞有間焉,而有非本廳,所可擅便爲辭矣。此漢輩之東閃西忽,前呼後應,閭里騷擾,殆無寧靜之日,治盜自有當律,不可有所闊狹。賊魁金基祚,令竹山鎭營,限死嚴棍,勿令復出獄門,其餘在囚六漢,令各該鎭營,限死嚴棍,期於以法從事。李錫老之搶奪被捉之賊,甘作窩主,亂民之罔貸者也。限死嚴刑三次,遠惡島限已身充軍事,牒報本道監營擧行,譏校施賞,自有初春已行之例,竝施賞加之典,而慶州譏校,使之問名施行之意,分付,何如?傳曰,允。
以黃海監司洪淳穆狀啓,康翎等邑民家漂頹事,傳曰,三邑民戶之漂頹,若是夥多,當農失所之狀,極爲驚惻。原恤典,雖已題給,結構奠接之方,不容玩愒,另加顧助,俾卽安堵,無一民捿屑之弊。壓死人,如有還布,竝蕩減事,廟堂措辭關飭。
奎章閣啓曰,原任直閣李承五,檢校差下事,命下矣。卽爲牌招入直,何如?傳曰,允。
御營廳啓曰,本廳中軍李觀淵,身病甚重,勢難察任,改差,何如?傳曰,允。
兵曹,以金善恒爲御營中軍。
禮曹啓曰,卽接宗廟署所報,則明日七夕製試取時,本署官員,俱爲觀光云矣。依定式本曹佐郞金學魯,假官差送,以爲代直後赴試之地,何如?傳曰,允。又啓曰,卽接社稷署所報,則明日七夕製試取時,本署官員,俱爲觀光云矣。依定式本曹正良金稜,假官差送,以爲代直後,赴試之地,何如?傳曰,允。
義禁府啓曰,明日七夕製,通方外爲之時,本府都事,皆爲赴擧,只有武都事一員,當直入直,而本府入直及公事回公都事,無以推移。假都事二員,令該曹口傳差出,何如?傳曰,允。
上在昌德宮。停常參·經筵。
政院啓曰,右承旨南鍾順,左副承旨尹秉鼎,今日不爲仕進,竝卽牌招,何如?傳曰,允。
以右承旨南鍾順,左副承旨尹秉鼎牌不進,罷職傳旨,傳曰,只推。
傳曰,吏曹參議有闕之代,前望入之。
吏曹參議前望入之,李鎬俊落點。
傳曰,秋到記,明日仁政殿命官爲之,都承旨馳往泮宮,今日夕食堂,收取以來。
傳曰,都承旨持此御題,與弘文提學,偕往泮宮,試取以來。
金炳地啓曰,臣敬奉御製,與弘文提學,偕往泮宮,七夕製儒生試取,則收卷,爲六百十二張矣,捧入之意,敢啓。傳曰,知道。
傳曰,入直兵摠府堂上,在院承旨,竝試官加差下,使之分考。
傳曰,七夕製,賦居首三下幼學金性均,直赴殿試之次,草三下進士趙容燮,直赴會試之次,次上進士金起泰等二人,竝給二分之次,次上幼學南承淵等二人,竝給一分之次,次上幼學金應漢等四人,各奎章全韻一件賜給。
傳曰,入格儒生,明日待令。
禮曹啓曰,卽接宗廟署所報,則明日秋到記試取時,本署官員,俱爲觀光云矣。依定式本曹佐郞金學魯,假官差送,以爲代直後,赴試之地,何如?傳曰,允。
義禁府照目粘連,穀主官光陽縣監李有善矣。本府議啓內,稅穀添載雜費,預下囚供分疏,容有可據是白乎矣,漕法至重,難以參恕,以此照律,罪笞五十,收贖解見任,別敍私罪,奉敎依允爲旀,功減一等爲良如敎。又照目粘連,加里浦僉使柳衡魯矣。本府議啓內,吏輩橫濫,悖類武斷,矇然失察,揆以法意,難免重勘,以此照律,罪杖八十,收贖奪告身,三等私罪,奉敎依允爲旀,功減一等爲良如敎。
吏曹參議鄭泰好疏。答曰,省疏具悉。所請依施。
吏曹判書李是遠疏略曰,臣以四朝舊物,當此瑞日方升之時,病淹床席,尙未得出肅恩命,仰瞻天顔,千萬夢想之外,天官特點,又下於惶懼兢惕之中,恩光下燭,闔門感泣,臣早竊科第,徒荷渥澤,終至僨誤於北藩,臚列於繡啓,則末後自靖之計,只在杜門訟愆,畢命松楸,故一自戊午遭罹之後,直以蓋棺自處,西樓祗肅,亦不敢一伸微悃,臣罪當死,臣情戚矣。不意餘生,遭際晠會,漢詔山東,父老扶杖,周營靈臺,庶民子來,擧效芹曝之誠,則如臣之生老聖世者,尤當鼓舞,不俟駕屨,而欲起旋仆,自甘爲明時之棄物。況比年以來,耳目眊瞶,精神消亡,只恨冥頑之極,又孤罔極之恩。伏乞仰稟東朝,亟遞臣所帶吏曹判書之任,臣無任云云。答曰,省疏具悉。天官特除,予意有在,悠悠往事,今何更引?況初元覲耿之願,卿必不後於人,而亦旣出入城闉矣。獨以脩門一步爲艮限者,抑何義諦?毋庸苦辭,卽爲上來肅命。
上在昌德宮。停常參·經筵。
自前夜五更,灑雨下雨,測雨器水深四分。
傳曰,入格儒生入侍。
傳曰,公事不審之中官姜性浩·金弘基,竝拿處。
傳曰,考官趙徽林,讀卷官姜時永,命官爲之。
成均館啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
禮曹啓曰,卽接奉常寺所報,則今番雨後,神室東方神農氏龕室邊滲漏,仰土剝落,北方西陵氏龕室上滲漏,椽木腐傷,中央城隍位龕室滲漏,仰土剝落,窓戶薍簾,亦爲渝傷,東邊瓦子風板樑上塗灰破傷,西邊龍頭瓦子脫落,四面墻垣瓦子脫落,神門月臺石層階,頹落云矣。修改之節,待快晴,擇日擧行,何如?傳曰,允。
兵曹,以李基碩爲摠戎中軍。
以姜性浩等囚單子,傳曰,飭已施矣,分揀放送。
傳曰,講居首通幼學朴弘壽,製述賦三下一進士李寅卨,三下二進士權命菊,竝直赴殿試講之次,通幼學李錫弘等三人,製述之次草三下幼學趙昌夏,竝直趁會試講之次,通幼學金潤等二人,製述之次草三下進士趙性鎬,竝給二分講之次,略進士李章翊等八人,製述之次次上幼學趙然慶,竝給一分講之次,略幼學韓映濟等十七人,製述之次次上進士崔麟九等五人,各奎章全韻一件賜給。
傳曰,入格儒生,明日待令。
大護軍趙徽林疏。答曰,省疏具悉。旣有已例,卽爲考講。
大護軍姜時永疏曰,云云。答曰,省疏具悉。旣有已例,卽爲考試。
乙丑七月初七日辰時,上御熙政堂。入格儒生入侍時,右承旨南鍾淳,假注書高景晙,別兼春秋洪遠植·趙康夏,以次進伏,儒生等,序立階下訖。
上在昌德宮。停常參·經筵。
自午時至人定,灑雨下雨,測雨器水深四分。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
傳曰,入格儒生入侍。
訓鍊都監啓曰,本局哨官元用熙,身病猝重,勢難察任,改差,何如?傳曰,允。
議政府啓曰,卽見御營廳所報,則以爲本廳所管江華留營餉穀,備置於交河等邑及營底,取其耗條,以爲留營支放之需,而其後,或舊逋難捧,或取以修葺庫舍,穀摠漸縮,今則餘在,只爲一百三十餘石矣。來頭支放,實無着手之道,就本廳所在留營封不動銀中,限一千兩姑令貸下,以爲作錢分還之地爲辭矣。留營之如干糶糴取耗,卽庫舍守直輩糧料也,今不可使之無食,徒手供役,而銀子餘在,不但極爲零星,遇一事輒動此貨,有非經遠之圖,以政府別置於御營廳之錢二千兩·木十同,姑先區劃,趁今立本取耗,錢與木之今此區劃者,待新捧,準數充報之意,嚴飭,何如?傳曰,允。
司僕寺啓曰,濟州出來後運歲貢馬二百匹內,十八匹中路故失,七匹中路病留,六匹津頭逃逸,三匹到本寺病留,十匹水原府別驍士,四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬七十四匹,禾毛色別單書入之意,敢啓。傳曰,知道。
吏曹參議李鎬俊疏。答曰,省疏具悉。爾其勿辭察職。
乙丑七月初八日辰時,上御熙政堂。入格儒生入侍時,同副承旨金益容,假注書高景晙,記注官任膺模,別兼春秋趙庚夏,以次進伏,儒生等,序立階下訖。
上在昌德宮。停常參·經筵。
自前夜人定至人定,灑雨下雨,測雨器水深九寸八分。
政院啓曰,左副承旨尹秉鼎,今日不爲仕進,卽爲牌招,何如?傳曰,允。
以左副承旨尹秉鼎牌不進,罷職傳旨,傳曰,只推。又啓曰,左右史不可不備,別兼春秋洪遠植·趙定燮·洪鍾學·李昌鎬竝卽牌招,推移入直,何如?傳曰,允。
大王大妃殿傳曰,處暑已過,冷雨如是暴注,言念穡事,誠極關心,四門禜祭,遣亞卿閣臣,不卜日設行事,分付該曹。
政院啓曰,卽者別兼春秋趙康夏,以其母病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。又啓曰,奏御文字,何等審愼,而今此禜祭祭文中日字,誤爲書塡,致勤下詢,臣之矇然捧入,不勝惶恐,而當該藝文官員,所當重勘,本院請推之外,無他可施之罰,何以爲之?敢稟。傳曰,推考,爾亦推考。
奎章閣啓曰,若値大雨,則在直閣臣,不待備員,稟旨奉審事,載在閣志矣。臣進詣奉謨堂·奎章閣及閣內諸處奉審之意,敢啓。傳曰,知道。又啓曰,臣進詣奉謨堂·奎章閣奉審,則俱爲無頉,而閣內諸處,亦多雨漏處,待快晴修改之意,分付該曹,何如?傳曰,允。
禮曹啓曰,大王大妃殿傳曰,處署已過,冷雨如是暴注,言念穡事,誠極關心,四門禜祭,遣亞卿閣臣,不卜日設行事,命下矣。四門禜祭,不卜日今十一日設行,三日而止事,知委,何如?傳曰,允。
兵曹啓曰,卽接西所衛將李翼夏牒報,則明禮門東邊內宮墻一間半,因雨頹圮云。爲先令紫門監,以杻杷子及長木,堅實圍排,把守則金虎門入直軍十名除出,限修築間嚴加守直之意,敢啓。傳曰,知道。
兵曹啓曰,卽接北所衛將林秉周牒報,則宣明門西邊內宮墻一間許,因雨頹圮云。爲先令紫門監,以杻杷子及長木,堅實圍排,把守則傍近,旣有前把守軍十名矣。限修築間一體嚴加守直之意,敢啓。傳曰,知道。
兵曹啓曰,卽接東所衛將金益洪牒報,則貳極門東邊內宮墻一間許,因雨頹圮云,爲先令紫門監,以杻杷子及長木,堅實圍排,把守則建陽門入直軍八名除出,限修築間嚴加守直之意,敢啓。傳曰,知道。
訓鍊都監啓曰,因兵曹草記,宣明門西邊內宮墻一間許頹圮,而傍近,旣有前把守弘化門軍十名矣。限修築間一體嚴加守直之意,敢啓。傳曰,知道。又啓曰,因兵曹草記,明禮門東邊內宮墻一間半頹圮處,金虎門入直軍十名除出,將校一人率領,限修築間嚴加守直之意,敢啓。傳曰,知道。又啓曰,因兵曹草記,貳極門東邊內宮墻一間許頹圮處,建陽門入直軍八名除去,將校一人率領,限修築間嚴加守直之意,敢啓。傳曰,知道。
兵曹啓曰,卽伏見京畿監司兪致善狀啓,則本道進上封進時,敦義門,明日爲始開閉,令該曹稟旨分付爲辭矣。敦義門,依前例,令政院臨時請出標信,開閉,何如?傳曰,允。又啓曰,卽接宗廟署入直訓鍊院判官曹秉斗手本,則宗廟大門西邊墻外面二間許缺落云。爲先令繕工監,以杻杷子堅實圍排,依例樹柵,而衛軍二名定立,嚴加守直,令該曹急速修築,亦令巡邏營門,申飭校卒,各別巡察之意,分付,何如?傳曰,允。又啓曰,卽接南所入直衛將李麟在牒報,則丹鳳門東邊墻垣五間許頹圮云矣。爲先令紫門監,以杻杷子堅實圍排,卽速修築,而把守軍兵,令本營入直軍,量宜除出,限改築間嚴加守直之意,分付,何如?傳曰,允。
以別兼春秋洪遠植·趙定燮·洪鍾學·李昌鎬牌不進,罷職傳旨,傳曰,只推。
別兼春秋趙康夏疏曰,伏以,臣於持被之中,卽接家信,則臣母素患痰癖之症,當玆暑潦,一倍添劇,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖明,仰稟東朝,亟遞臣別兼之職,以便歸護,仍治臣擅離之罪,以肅朝綱焉。臣無任云云。答曰,省疏具悉。爾其勿辭救護。
上在昌德宮。停常參·經筵。
自前夜人定至未時,灑雨下雨,測雨器水深一尺一寸。
藥房提調朴珪壽,副提調金炳地啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳,有身病,左議政金炳學,無時急稟定事,右議政未差,不得來會云矣,敢啓。傳曰,知道。
政院啓曰,左承旨金鼎鎬,左副承旨尹秉鼎,同副承旨金益容,今日不爲仕進,竝卽牌招,何如?傳曰,允。
以左承旨金鼎鎬,左副承旨尹秉鼎牌不進,罷職傳旨,傳曰,只推。
政院啓曰,左右史不可不備,別兼春秋洪遠植·趙定燮·洪鍾學·李昌鎬,旣有只推之命,竝卽牌招,推移入直,何如?傳曰,允。
以別兼春秋洪遠植·趙定燮·洪鍾學·李昌鎬牌不進,罷職傳旨,傳曰,只推。
傳曰,禮房承旨,馳詣受香諸處,奉審摘奸以來。
大王大妃殿傳曰,一雨支離,訖無開齊,此時頹壓之患,實係憧憧,發遣宣傳官與部官,摘奸以來。
以公忠監司申檍狀啓,瑞山郡守洪畯,以其身病,連呈辭狀,不得已罷黜事,傳曰,令該曹口傳差出下送。
兵曹啓曰,卽接慶熙宮入直衛將千儀大牒報,則本宮武德門內小松一株,崇義門內小松二株,因風顚仆,後苑小松二株,崇義門內小松二株,自枯折傷云,依例斫去之意,敢啓。傳曰,知道。
兵曹啓曰,卽接西所衛將李翼夏牒報,則泰秋門南邊內宮墻一間許,因雨頹圮云。爲先令紫門監,以杻杷子及長木,堅實圍排,把守則金虎門入直軍八名除出,限修築間嚴加守直,而明禮門東邊內宮墻二間許,又爲頹圮云。爲先令紫門監,以杻杷子及長木,堅實圍排,把守則傍近,旣有前把守軍二十名矣。金虎門入直軍五名加把,限修築間一體嚴加守直,而連接東所衛將李胤鎭牒報,則崇德門東邊內宮墻半間許,因雨頹圮云。爲先令紫門監,以杻杷子及長木,堅實圍排,把守則建陽門入直軍五名除出,限修築間嚴加守直,而貳極門東邊內宮墻三間許,又爲頹圮云。爲先令紫門監,以杻杷子及長木,堅實圍排,把守則傍近,旣有前把守軍八名矣。建陽門入直軍十名加把,限修築間一體加守直,而秋景苑南邊內宮墻三間許,北邊內宮墻二間許,又爲頹圮云。爲先令紫門監,以杻把子及長木,堅實圍排,把守則銅龍門入直軍二十名除出,限修築間嚴加守直之意,敢啓。傳曰,知道。
兵曹啓曰,卽接西所衛將李翼夏牒報,則明禮門東邊內宮墻三間,因雨頹圮云。爲先令紫門監,以杻杷子及長木,堅實圍排,把守則傍近,旣有前把守軍十名矣。金虎門入直軍十名加把,限修築間一體嚴加守直,而連接東所衛將金益洪牒報,則建陽門東邊內宮墻二間許,因雨頹圮云。爲先令紫門監,以杻杷子及長木,堅實圍排,把守則係是建陽門入直軍直所近處,限修築間令建陽門入直軍,晝察夜巡之意,敢啓。傳曰,知道。
訓鍊都監啓曰,因兵曹草記,明禮門東邊內宮墻三間頹圮,而傍近,旣有前把守金虎門軍十名矣。十名加把,限修築間一體嚴加守直,建陽門東邊內宮墻二間許頹圮處,係是建陽門入直軍直所近處,限修築間,令建陽門入直軍,晝察夜巡之意,敢啓。傳曰,知道。又啓曰,因兵曹草記,泰秋門南邊內宮墻一間許頹圮處,金虎門入直軍八名除出,將校一人率領,限修築間嚴加守直,明禮門東邊內宮墻二間許頹圮處,傍近旣有前把守金虎門軍二十名矣。五名加把,限修築間一體嚴加守直,崇德門東邊內宮墻半間許頹圮處,建陽門入直軍五名除出,將校一人率領,限修築間嚴加守直,貳極門東邊內宮墻三門許,又爲頹圮,而傍近旣有前把守建陽門軍八名矣。十名加把,限修築間一體嚴加守直之意,敢啓。傳曰,知道。
訓鍊都監·禁衛營·御營廳啓曰,卽接南關王廟守直官所報,則本廟南邊墻垣五間許頹圮云。爲先堅實圍排,待晴合力改築之意,敢啓。傳曰,知道。又啓曰,卽接東關王廟守直官所報,則本廟東邊墻垣七間半,及西邊墻垣十八間半頹圮云。爲先堅實圍排,待晴合力改築之意,敢啓。傳曰,知道。
禁衛營啓曰,因兵曹草記,曜金門下北水閣鐵箭,爲水所激,門隻全數破傷處,西營入直軍八名除出,哨官一員率領,限修築間嚴加守直之意,敢啓。傳曰,知道。又啓曰,因兵曹草記,秋景苑南邊內宮墻三間許,北邊內宮墻二間許頹圮處,銅龍門入直軍二十名除出,哨官二員率領,限修築間嚴加守直,而元入直軍餘數不多,出番京中哨軍七名添入,警巡之意,敢啓。傳曰,知道。又啓曰,本營字內昭義門東邊倉後近處體城二間許頹圮處,把守軍兵,令該軍門,量宜定送事,自兵曹草記矣。哨官一員,京標下軍十五名,嚴飭定巡,限修築間輪回守直之意,敢啓。傳曰,知道。
禮曹啓曰,卽接山陵參奉所報,則今番大雨,本陵陵上莎草,西北邊乾方莎草二間許蹲縮云矣。莫重陵上莎草,有蹲縮之患,萬萬驚悚,慰安祭不卜日,今十二日設行,而修改之節,依法典,政府以下進去,奉審後稟處,何如?傳曰,允。政府以下除下直進去。又啓曰,卽接宗廟署所報,則今番之雨,宗廟第三室後簷椽木折落,第五室神榻上滲漏,第七室祭床上靑斑子西邊,自北第二井,滲漏穿破,第十一室神榻上滲漏,自第十一室,至第十四室北苑階四間許頹圮,西邊曲墻一間許頹圮。永寧殿第三室神欌上滲漏,神榻上沾濕,第四室神榻上靑斑子北邊,自第一二井,滲漏穿破,神榻上滲漏,第五室神榻上靑斑子東邊,自南第一井滲漏,第八室神欌上靑斑子北邊,自西第一二三井,滲漏云矣。莫重之地,有此掾木折落,與北苑階頹圮之患,萬萬驚悚。宗廟慰安祭,不卜日,今十二日設行,而修改之節,臣與本署提調,進去奉審後稟處,何如?傳曰,允。又啓曰,臣炳國,與本署提調臣尹宜善,進詣宗廟奉審,則第三室後檐椽木一箇折落,第五室神榻上滲漏,第七室祭床上靑斑子西邊,自北第二井,滲漏穿破,第十一室神榻上滲漏,自第十一室,至第十四室北苑階四間許頹圮,西邊曲墻一間許頹圮。永寧殿第三室神欌上滲漏,神榻上沾濕,第四室神榻上靑斑子北邊,自西第一二井,滲漏穿破,神榻上滲漏,第五室神榻上靑斑子東邊,自南第一井滲漏,第八室神欌上靑斑子北邊,自西第一二三井滲漏,果如本署官員所報矣。修改之節,不容少緩,而見今潦雨未收,待快晴擇日擧行,何如?傳曰,允。又啓曰,卽接成均館所報,則今番之雨,大成殿正位交椅左邊斑子一井穿漏,地衣沾濕,床卓前斑子二井穿漏,地衣沾濕,東西邊檐下,間間滲漏,西北邊墻垣瓦子,間間脫落,東西廡間間滲漏,地衣沾濕,神三門西邊活只瓦子脫落,祭器庫滲漏,西邊墻垣一間頹圮,典祀廳間間滲漏,啓聖祠正堂東二位床卓前後滲漏,地衣沾濕,內北墻二間頹圮,香火廳滲漏,獻官房北壁與溫突破傷,西挾門墻垣一間頹圮,東邊墻垣瓦子間間脫落,神三門間間滲漏,瓦子脫落,四賢祠正堂第四位交椅上滲漏,方席沾濕,五位交椅上滲漏,方席沾濕,床卓前地衣沾濕,東西邊墻垣六間頹圮,神三門,間間滲漏,瓦子脫落,門一隻破傷云矣。修改之節,待快晴,擇日擧行,何如?傳曰,允。又啓曰,卽接景慕宮官員所報,則今日雨後,正堂西邊內墻六間許,頹圮云矣。內墻頹圮,當有慰安之擧,慰安祭,不卜日,今十二日設行,改築之役,待快晴,擇日擧行,何如?傳曰,允。又啓曰,續接山陵參奉所報,則陵上莎草,自庚方東北,至甲方,又爲蹲縮云矣。莫重陵上莎草之漸此蹲縮,極爲驚悚,而慰安祭節次與奉審之由,纔已磨鍊稟處矣,敢啓。傳曰,知道。
上在昌德宮。停常參·經筵。
政院啓曰,左右史不可不備,別兼春秋洪遠植·趙定燮·洪鍾學·李昌鎬,旣有只推之命,竝卽牌招,推移入直,何如?傳曰,允。
以別兼春秋洪遠植·趙定燮·洪鍾學·李昌鎬牌不進罷職傳旨,傳曰,只推。
傳曰,奉審禮判以下,入侍。
傳曰,禮房承旨,馳詣宗廟·景慕宮,奉審摘奸以來。
都摠府啓曰,今日入直內三廳武兼·禁軍及軍兵等,當爲中日習射技放,而齋日相値,不得設行之意,敢啓。傳曰,知道。
吏曹口傳政事,以鄭在箕,爲瑞山郡守。
禮曹啓曰,卽接崇陵令所報,則今番暴雨,本陵大王陵上莎草,自酉方,至丑方蹲縮,長爲二十四尺,高爲九尺云矣。陵上莎草,有此蹲縮之患,萬萬驚悚。慰安祭不卜日,今十三日設行,而修改之節,依法典,政府以下,進去奉審後稟處,何如?傳曰,允。除下直進去。又啓曰,卽接惠陵令所報,則今番暴雨,本陵陵上莎草,自戌方,至子方蹲縮,長爲十八尺,廣爲一尺三寸,高爲五尺云矣。陵上莎草,有此蹲縮之患,萬萬驚悚。慰安祭,不卜日,今十三日設行,而修改之節,依法典,政府以下,進去奉審後稟處,何如?傳曰,允。除下直進去。又啓曰,卽接穆陵別檢所報,則今番暴雨,本陵大王陵上東邊曲墻二間許,仁穆王后陵上西北邊曲墻六間許,竝向外頹圮,懿仁王后陵上三階砌下汰落,長爲四十八尺,廣爲三十六尺云矣。今此陵上曲墻,向外頹圮,與向內有異,慰安之節,依前例不爲磨鍊。懿仁王后陵上三階砌汰落處,臣曹堂上,當爲進去奉審,而崇陵陵上,惠陵陵上莎草奉審事,臣曹堂上,旣已進去矣,兼爲奉審之意,敢啓。傳曰,知道。
禮曹啓曰,卽接景陵直長所報,則今番暴雨,本陵陵上後面曲墻後咫尺之地,蹲縮汰落,沙土壓在於曲墻,北邊曲墻後汰落,長二十二把,廣爲二十把云矣。莫重陵上至近之地,汰落若是緊重,萬萬驚悚。臣曹堂上,當爲進去奉審,而崇陵陵上,惠陵陵上莎草奉審事,臣曹堂上,旣已進去矣,兼爲奉審之意,敢啓。傳曰,知道。又啓曰,卽接顯陵令所報,則今番暴雨,本陵大王陵上西邊曲墻二間半許,王后陵上東邊二間許,竝向外頹圮,丁字閣月臺前面二間許,臺石頹落云矣。今此陵上曲墻,向外頹圮,與向內有異,慰安奉審之節,依前例不爲磨鍊。有頉處改築之役,待快晴,擇日擧行,何如?傳曰,允。又啓曰,卽接徽陵參奉所報,則今番暴雨,本陵陵上左邊曲墻四間半許,外面半片,頹圮云矣。慰安奉審之節,不爲磨鍊。改築之役,待快晴,擇日擧行,何如?傳曰,允。又啓曰,卽接仁陵參奉所報,則今番暴雨,本陵陵上莎草,自丑方,至乙方蹲縮,長爲十尺,廣爲十六尺,自辛方,至壬方長爲八尺,廣爲十四尺云矣。陵上莎草,有此蹲縮之患,萬萬驚悚。慰安祭,不卜日,今十三日設行,而修改之節,依法典,政府以下,進去奉審後稟處,何如?傳曰,允。除下直進去。又啓曰,崇陵陵上,惠陵陵上莎草蹲縮處奉審,政府以下進去事,草記允下矣。兩陵寢,旣是一局之內,兼爲奉審之意,敢啓。傳曰,知道。
又啓曰,卽接懿昭墓守奉官所報,則今番雨後,本墓墓上東邊曲墻二間許,向外頹圮,丁字閣閣內正間,滲漏云矣。今此墓上曲墻,向外頹圮,與向內有異,慰安奉審之節,依例不爲磨鍊。改築之役,待快晴擇日擧行,何如?傳曰,允。
乙丑七月十一日酉時,上御觀物軒。奉審禮堂入侍時,同副承旨金益容,假注書高景晙,記注官鮮于昇·任膺模,禮曹判書金炳國,佐郞金學魯,繕工提調金炳喬,假監役洪膺周,觀象監提調洪鍾序,以次進伏訖。上曰,史官分左右。炳國進前訖,上曰,觀此圖形,蹲縮甚多,予心驚悚,不可勝言矣。炳國曰,莎草蹲縮之狀,已爲圖形仰達,而臣等,承命進詣山陵,一一奉審,則莎草蹲縮,其廣則自庚至甲,殆及三方,其高則或五六尺,或三四尺矣。目下庇覆,則以油芚·草芚,堅實圍排,修改之節,待快晴,擇日擧行之意,書啓,而莫重之地,蹲縮如是夥多,下情竊不勝萬萬驚悚矣。上曰,待秋成修改等節,斯速擧行,可也。炳國曰,方今潦水未盡,雖盡心修改,恐難爲久遠之圖,不容不待秋成潦盡後擧行,而今承下敎,謹當趁時從速擇日矣。上曰,依爲之。俄見禮曹草記,則各陵寢,亦多有蹲縮頹圮處,尤不勝驚悚矣。炳國曰,臣於朝房,接見各陵參奉所報,則今番之雨,莎草蹲縮,曲墻頹圮,極爲驚悚憧憧矣。臣等今旣承命,明日除下直分詣各陵寢,一一看審形止後,謹當書啓以入矣。以下缺
上在昌德宮。停常參·經筵。
政院啓曰,左右史不可不備,別兼春秋洪遠植·趙定燮·洪鍾學·李昌鎬,旣有只推之命,趙康夏,由限已過,竝卽牌招,推移入直,何如?傳曰,允。
以別兼春秋洪遠植·趙定燮·洪鍾學·李昌鎬·趙康夏牌不進罷職傳旨,傳曰,只推。
傳曰,奉審大臣以下,入侍。
大王大妃殿傳曰,望祭攝行,磨鍊。
獻陵獻官李啓魯書啓,臣於今月初十日,獻陵忌辰祭享,謹奉香祝,初九日,與諸執事,到良纔站,則前川大漲,無般隻莫可通涉,故卽令急報松坡津,使之來待般隻矣。翌日未時,始爲來到,臣之趁詣享所,在於平明,故雖不得不謹行享禮,臣惶恐俟勘云云。傳曰,已有該曹草記之批,勿待罪。
政院啓曰,享祀法意,何等敬謹,而卽見獻陵忌辰獻官李啓魯書啓,則受香進去之路,爲川漲所阻,以致平明將事云。雖緣事勢之使然,而揆以事體,萬萬驚悚。當該獻官,所當重勘,而本院請推之外,無他可施之罰,何以爲之?敢稟。傳曰,已有該曹草記矣。
禮曹啓曰,卽接獻陵直長·參奉·典祀官·謁者所報,則今七月初十日,行忌辰祭,獻官受香下來之際,爲潦水所阻,初十日平明,始爲奉來行祀云矣。享禮,何等敬謹,而致此將事之過時,雖與無端遲滯有異,揆以祀典,萬萬驚悚。當該獻官,不可無警,捧現告,令該府,拿問勘處,何如?傳曰,享禮何等敬謹,而有此無前之事?揆以法意,當律自在,而必爲潦水所阻,則此與無端遲滯有異。獻官請罪,特爲分揀。
以黃海監司洪淳穆狀啓,信川郡民家漂頹事,傳曰,許多民戶之當農漂頹,聞甚矜惻。元恤典外,別加顧助,趁卽結構奠接,俾無一民失所之歎事,廟堂措辭,分付。
以平安監司洪祐吉狀啓,朔州等邑民家漂壓,人命壓死事,傳曰,當此農節,民戶之頹壓,人命之壓死,若是夥多,極備之災,驚慘靡屆。元恤典外,別加顧助,俾卽結構掩埋,無有失所之患,壓死人等生前身還布,竝蕩減事,廟堂措辭另飭。
禁衛營啓曰,本營軍色從事官李昌鎬,身病甚重,勢難察任,今姑改差,何如?傳曰,允。
乙丑七月十二日戌時,上御觀物軒。奉審大臣·禮堂同爲入侍時,同副承旨金益容,假注書白義行,記注官任膺模,記事官安益豐,左議政金炳學,禮曹判書金炳國,繕工提調李敦榮·金炳喬,觀象監提調洪鍾序·金炳地,禮曹參判李鍾淳,禮曹正郞金綾,繕工副奉事朴宗夏,禮曹佐郞金學魯,假監役閔定鎬,以次進伏訖。上曰,史官分左右。炳學進前訖,奏曰,臣等奉命,看審仁陵陵上莎草蹲縮處,則東北,廣爲十六尺,長爲十尺,西北,廣爲十四尺,長爲八尺矣。以草芚·油芚,堅實圍排,以防雨水滲漏之患,而修改之多日遲滯,萬萬悚惶。此時則非但潦水之未退,俗所謂稱拘忌之月也,待秋成斯速修改,恐好矣。上曰,各陵莎草蹲縮若是云,予心萬萬驚悚矣。炳學曰,莎草蹲縮,不惟陵上爲然。今日奉審時,日力不足,雖不能巡視火巢,而聞本陵參奉口傳,則火巢內沙汰處,亦夥多云。此不必補莎如曲墻內,而植木時,別加檢飭,則自當如前矣。上曰,今奉慈敎,則仁陵陵上莎草,修改不久,而莎草蹲縮如是夥多云。慈衷,用是憧憧矣。炳學曰,莎草修改,近在年前,而雨水急注,又復蹲縮,慈衷用是憧憧,下情尤不任悚悶矣。上曰,東九陵奉審禮判進前。炳國奏曰,臣等昨承聖敎,奉審各陵,而惠陵陵上莎草蹲縮,不如崇陵陵上莎草蹲縮之夥多,目下所覩,萬萬悚惶,故以油芚·草芚,堅實圍排。穆陵陵上曲墻,從外頹圮,與內傷有異,修改等節,恐合一體擧行,而景陵陵上腦後蹲縮,甚爲夥多,此則較之石墻,尤爲緊重,所見尤不勝驚惶。姑令空石等物,修築補土矣。旣承昨日聖敎,快晴修改,則秋成後斯速一體擧行,好矣。上曰,依爲之。炳國曰,顯陵·徽陵曲墻破傷,無異穆陵,而綏陵則禁淸橋破傷,一時遲滯,恐亦未安矣。炳學曰,仁陵外禁淸橋,亦爲破傷,而禮判與戶判,旣爲登筵,修改事,詢問指劃,恐好矣。上曰,一體斯速擧行,可也。炳學曰,日前水漲,挽近初見,而沿江上下,禾稼受傷,外他則別無過損,爲民事誠萬幸矣。臣聞領議政,以身病,直歸本第,不勝悚惶矣。上曰,老人觸冒而然矣。以下缺
上在昌德宮。停常參·經筵。
政院啓曰,右副承旨李敎獻,今日不爲仕進,卽爲牌招,何如?傳曰,允。
政院啓曰,左右史不可不備,別兼春秋洪遠植·趙定燮·洪鍾學·李昌鎬·趙康夏,旣有只推之命,竝卽牌招,推移入直,何如?傳曰,允。
以別兼春秋洪遠植·趙定燮·洪鍾學·李昌鎬·趙康夏牌不進罷職傳旨,傳曰,只推。
傳曰,政官牌招,開政。
傳曰,呈告經筵許遞,今日政差出。
傳曰,摠管有闕之代,今日政差出。
傳曰,聞兵判有實故云,次堂行政。
政院啓曰,御寶事體,何等嚴重,而今日政,敎旨安寶後還入時,不謹封鎖,至於還下之境,事未前有,萬萬驚駭。臣之矇未照察,不勝惶悚,而當該尙瑞院官員,所當重勘,而本院請推之外,無他可施之罰,何以爲之?敢稟。傳曰,從重推考。爾亦推考。
奎章閣啓曰,列聖誌狀吉日,令日官崔蘷煥推擇,則今七月十八日辰時爲吉云。以此日時擧行之意,敢啓。傳曰,知道。
御營廳啓曰,本廳哨官金光輝,身病甚重,勢難察任,改差,何如?傳曰,允。
吏曹啓曰,全羅道龍潭居幼學許銑呈狀內,矣身父幼學堉,今年爲九十一歲,而見漏於本道應資老人抄啓中,未蒙恩資事來訴,故考見帳籍,則果爲的實矣。在前如此之人,追後啓稟蒙恩,多有已例,今日政加資之意,敢啓。傳曰,知道。
戶曹啓曰,各道年分事目,從當磨鍊以入矣。災傷覆審,勿送敬差官,專委道臣,旣成近例,今年依此擧行事,分付,何如?傳曰,允。
議政府啓曰,諸道秋操稟啓,今已齊到矣。詰戎重務之因循寢擱,大是姑息之政,固當修擧之不暇,而見今國有大役,民夫調發,雖已姑停,而凡係紓民力之事,尤當加倍軫念。今秋八道三都水陸諸操·巡歷·巡點,竝姑停止。官鎭門聚點,堤堰處移役,苟能着實擧行,亦當有裨於肄武之節,以此申飭。各樣都試,竝與停退條,按例合設之意,分付。康梱稟啓,過期始來,該帥臣推考,沁都則尙不呈啓,該守臣,從重推考,何如?傳曰,允。又啓曰,外史庫實錄奉安時,軍兵數爻,令兵曹,依壬子年例磨鍊,除標信及各道道臣境上出待,竝依已例置之之意,分付,何如?傳曰,允。又啓曰,卽見慶尙左水使李鍾武狀啓,則以爲西生前僉使吳大元歛民錢,已爲徵捧,還給該民,而又因戌卒之失哺呼冤,該鎭文簿,到底査櫛,則防錢·結錢,私推乾沒,爲九百八十餘兩,因此而未給代,爲六朔之久。故以本營留財錢中貸下,分給於軍卒,而留財錢,係是軍需,勢將徵捧還充。故僉使私用給代錢數爻,修成冊子上送,請令廟堂稟處矣。一鎭將之前後不法,若是狼藉,虐害所及,寧欲無言。前僉使吳大元,令該府拿囚,所犯防錢·結錢,依啓本數爻,令禁府刻期督捧後,該囚依律重勘,何如?傳曰,允。
兵曹啓曰,宣傳官李鶴周·李鍾晉,文臣兼宣傳官任冕鎬·沈相穆,俱以身病,猝重無望供職,新除授慶尙右兵使孫亮錫,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任。林土別將全尙天母,年今爲七十五歲,法不當遠離赴任云,竝改差,何如?傳曰,允。又啓曰,景福宮衛將朴宗珏,以其病難供職,呈狀乞遞,改差,何如?傳曰,允。
有政。吏批,判書李是遠在外未肅拜,參判金壽鉉進,參議李鎬俊牌招不進,同副承旨金益容進。吏批啓曰,判書李是遠在外未肅拜,參議李鎬俊牌招不進,小臣獨政未安,何以爲之?敢稟。傳曰,仍爲之。
以曺錫輿爲戶曹參判,朴齊韶爲知經筵,金敬鎭爲知義禁,宋秉一爲典籍,李啓沃爲軍器判官,閔義鎬爲礪山府使,申錫源爲寶城郡守,興德縣監單柳奭,加一年仍任事承傳。再政,以成載瑗爲刑曹參判,吳永運爲高敞縣監,同義禁單金敬鎭。
兵批,參判林肯洙進。兵批啓曰,慶尙右兵使,今當差出,而擬望之人乏少,他道防禦使,竝擬,何如?傳曰,允。又啓曰,公忠兵虞候,今當差出,而擬望之人乏少,已準朔守令,竝擬,何如?傳曰,允。
以李景純爲知訓鍊,李敎俊·孫亮錫爲副摠管,趙文鉉·李泰鉉爲宣傳官,金熺新爲五衛將,安鍾植爲景福將,鄭周默爲訓鍊主簿,趙然友·趙文夏爲文兼,安挺求爲守門將,李敏庠爲慶尙右兵使,成喬修爲公忠兵虞候,洪淳學爲全羅左水虞候,韓世榮爲古群山僉使,田基靑爲林士別將,同知單朴宗珪,僉知加設二單李鶴周·吳永運。再政,以申錫奎爲訓鍊判官,吳耆善爲守門將,同知單安鍾植,僉知單金熺新。三政,以李敎贊爲訓鍊主簿。四政,以尹宜鉉爲武兼。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,行都承旨金炳地,同副承旨金益容式暇,左承旨金鼎鎬,右承旨南鍾順,左副承旨尹秉鼎,不爲仕進。院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
政院啓曰,左右史不可不備,別兼春秋洪遠植·趙定燮·洪鍾學·李昌鎬·趙康夏,旣有只推之命,竝卽牌招,推移入直,何如?傳曰,允。
以別兼春秋洪遠植·趙定燮·洪鍾學·李昌鎬·趙康夏牌不進罷職傳旨,傳曰,只推。
傳曰,禮房承旨,馳詣宗廟·景慕宮,奉審摘奸以來。
以司謁口傳下敎曰,唐藥材契救弊條,司譯院所送二千八百兩,自今年爲始,移送于雲峴宮事,分付該院。
傳曰,吏判疏批之後,尙不肅命者,萬萬未安。令政院知入。
奎章閣啓曰,明日,卽奎章閣秋孟朔大奉審日次,時原任閣臣,依節目進詣擧行之意,敢啓。傳曰,知道。
議政府啓曰,潛蔘之禁,不但設法於國,亦復信法於疆域之外,而産採蒸造之地,其責在松京,輸滙搜驗之際,其責在灣府,法之行不行,在此兩處。朝廷紀綱,尙不至解紐,體國分憂,政宜合力。事後傳聞,非揜諱所可能。至於海防及別歧冒入,自當探形察跡,無所迷藏,而沿路之如黃州·平壤·安州等處,印紙外許令檢索,酬其譏詗之勞,卽年來定式也。以此意,竝嚴飭於松·灣及平安監營·兩西兵營,而海防一款,另行關飭於黃海監水營,何如?傳曰,允。法之行不行,不可專責於奸細之徒,則其責在松·灣兩處矣。居留分憂之臣,皆朝家所猗遇,凡於此微細之事,不免辜負,則他尙何說?其餘設禁條例,自廟堂,各別講究,期有實效。
摠戎廳啓曰,本廳千摠孫亮漢,身病甚重,勢難察任,改差,何如?傳曰,允。
義禁府啓曰,西生前僉使吳大元,拿囚,所犯錢刻期督捧後,依律重勘事,傳旨啓下矣。吳大元,時在任所云,依例發遣府書吏交代後,拿來,何如?傳曰,待待命,拿囚。
上在昌德宮。停常參·經筵。
自巳時至人定,灑雨下雨,測雨器水深一寸一分。
藥房提調朴珪壽,副提調金炳地啓曰,伏未審日間聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳,有身病,左議政金炳學,無時急稟定事,右議政未差,不得來會云矣,敢啓。傳曰,知道。又啓曰,同副承旨金益容,今日不爲仕進,卽爲牌招,何如?傳曰,允。
以同副承旨金益容牌不進罷職傳旨,傳曰,只推。
政院啓曰,左右史不可不備,別兼春秋洪遠植·趙定燮·洪鍾學·李昌鎬·趙康夏,旣有只推之命,竝卽牌招,推移入直,何如?傳曰,允。
傳曰,淑善翁主緬禮,定在於楊州地云,置標定界等節,依例擧行事,分付畿營。
傳曰,淑善翁主緬禮後,舊壙賜牌還收事,一體分付。
傳曰,在外吏曹參判,許遞,前望入之。
吏曹參判前望入之,洪遠燮落點。
議政府啓曰,卽見摠戎廳所報,則以爲本廳句管楊州所在北漢餉米,庚戌蕩減後給代條,一百六十八石零,依例劃給,及時支放之地爲辭矣。蕩耗給代,便成年例,就京畿所在本府句管穀會錄耗中,準此數取用之意,分付該廳·該道,何如?傳曰,允。
奎章閣啓曰,景慕宮望廟樓,今望奉審無頉之意,敢啓。傳曰,知道。又啓曰,臣等,進詣奎章閣,先大王御眞,殿奉奉審無頉,而奉謨堂及閣內諸處,亦焉無頉之意,敢啓。傳曰,知道。備忘記,植松萬戶裴得健下直,長弓一張,長箭一部,片箭一部,筒兒一個,賜給。
上在昌德宮。停常參·經筵。
自前夜人定至未時,灑雨下雨,測雨器水深三寸二分。
傳曰,再明日眞殿茶禮,當自內親行矣,該房知悉。時原任大臣·宗親·儀賓·諸閣臣二品以上,入參。
傳曰,政官牌招,開政。如有違牌,勿爲呼望。
傳曰,在外法司堂上許遞,今日政差出,
傳曰,呈告金吾堂上,在外兵曹堂上竝許遞,今日政差出。
傳曰,見窠皆令差出。
傳曰,泮堂許遞,今日政差出。
傳曰,玉堂竝許遞,前望入之。
玉堂前望入之,典翰李根秀,應敎李冕光,副應敎南一愚,校理申錫年·趙然友,副校理洪淳學·金奭鎭,修撰李敎鉉·任孝直,副修撰呂圭益·金錫輔落點。
政院啓曰,玉堂上下番俱空,事甚未安。新除授典翰李根秀,應敎李冕光,副應敎南一愚,校理申錫年·趙然友,副校理洪淳學·金奭鎭,修撰李敎鉉·任孝直,副修撰呂圭益·金錫輔,竝卽牌招,推移入直,何如?傳曰,允。
以典翰李根秀,應敎李冕光,副應敎南一愚,校理申錫年·趙然友,副校理洪淳學·金奭鎭,修撰李敎鉉·任孝直,副修撰金錫輔牌不進罷職傳旨,傳曰,只推。
議政府啓曰,全羅兵使申榏,以其身病,呈狀乞遞矣。實病旣如此,則有難强令察任,改差,何如?傳曰,允
禮曹啓曰,再明日眞殿茶禮親行事,命下矣。自上服色,以翼善冠·無揚黑團領袍·靑鞓·素玉帶擧行,而應參諸臣,以無揚黑團領·烏紗帽·黑角帶行禮事,知委,何如?傳曰,允。
摠戎廳啓曰,本廳中軍李基碩,身病甚重,勢難察任,改差,何如?傳曰,允。又啓曰,本廳中軍,今當差出,而擬望之人乏少,外任竝擬,何如?傳曰,允。
兵曹啓曰,宣傳官具春喜·李儒增,俱以身病猝重,無望供職,新除授慶尙右兵使李敏庠,素患痰癖之症,一倍添劇,時月之內,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,判書李是遠在外,參判洪遠燮進,參議李鎬俊式暇。
吏批啓曰,判書李是遠在外未肅拜,參議李鎬俊式暇,小臣獨政未安,何以爲之?敢稟。傳曰,仍爲之。
以鄭在晉爲持平,金壽鉉爲刑曹參判,金炳始爲兵曹參知,李鍾淳爲同義禁,李是遠·柳厚祚爲同成均,閔升鎬爲司成。再政,兵曹參議單金炳始,參知單金秉燮,兼春秋三單白弘洙·鄭鍾學·宋宅薰。
兵批,判書金炳冀進。
兵批啓曰,慶尙右兵使,今當差出,而擬望之人乏少,承旨竝擬,何如?傳曰,允。
以孫亮錫·宋熙直爲宣傳官,徐相稷爲慶尙右兵使,趙羲元爲全羅兵使。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,右承旨南鍾順,今日不爲仕進,卽爲牌招,何如?傳曰,允。
以右承旨南鍾順牌不進罷職傳旨,傳曰,只推。
傳曰,吏曹判書有闕之代,前望入之。
吏曹判書前望入之,李經在添書落點。
傳曰,當該承旨推考。
政院啓曰,玉堂上下番俱空,事甚未安。副修撰呂圭益在外,典翰李根秀,應敎李冕光,副應敎南一愚,校理申錫年·趙然友,副校理洪淳學·金奭鎭,修撰李敎鉉·任孝直,副修撰金錫輔,旣有只推之命,竝卽牌招,推移入直,何如?傳曰,允。
弘文館啓曰,副修撰呂圭益,時在京畿楊根地。經筵入番事緊,請斯速乘馹上來事,下諭。答曰,許遞。
以修撰李敎鉉·任孝直牌不進罷職傳旨,傳曰,只推。
御營廳啓曰,本廳軍色從事官金聲根,身病甚重,勢難察任,改差,何如?傳曰,允。
以漢城府民家頹壓別單,傳曰,恤典,令該廳卽爲分給事,分付。
以漢城府民家頹壓別單,傳曰,恤典,令該廳卽爲分給事,分付。
以漢城府民家頹壓別單,傳曰,恤典,令該廳卽爲分給事,分付。
以漢城府民家頹壓別單,傳曰,恤典,令該廳卽爲分給事,分付。
以漢城府民家頹壓別單,傳曰,恤典,令該廳卽爲分給事,分付。
吏曹判書李是遠疏曰,臣近者恩除聯翩,又添負乘之懼,重犯違傲之罪。今若拚棄廉隅,冒沒出膺,則積年屛蟄,不免爲希觀非分,欺君要寵之歸。臣今病淹狀席,飮啖全却,萬無扶舁登途之望,不得不再瀆崇嚴。乞稟東朝,亟遞臣所帶本兼之職,因治臣慢蹇之罪,臣無任云云。答曰,省疏具悉。實病旣如此,所請依施。
吏曹參判洪遠燮疏。答曰,省疏具悉。卿其勿辭行公。
上在昌德宮。停常參·經筵。
大王大妃殿傳曰,淑善翁主緬禮時,錢一千兩,布木各二同,令度支輸送。
傳曰,同副承旨許遞,前望入之。
承旨前望入之,李源珪落點。
傳曰,臺諫竝許遞,前望入之。
傳曰,吏曹參判有闕之代,前望入之。
吏曹參判前望入之,李容殷添書落點。
以咸鏡監司金有淵狀啓,慶興府使尹酬勞之典,令該曹稟定事,傳曰,慶興倅之前後勤勞,極庸嘉尙,豈可無示意?該府使尹瓜遞後,水使待窠,首先檢擬。
奎章閣啓曰,列聖誌狀通紀合附本一件,三陵誌狀續編·睿陵誌狀合二冊,一百件印進之意,敢啓。傳曰,知道。
傳曰,列聖誌狀,奉謨堂三件,宙合樓·內閣外,奎章閣五處·史庫·西庫·弘文館·藏書閣,各一件奉安。領府事鄭元容,奉朝賀金興根,領敦寧金左根,領議政趙斗淳,判敦寧李景在,判府事李裕元,左議政金炳學,興寅君最應·永平君昱·東寧尉金賢根·南寧尉尹宜善,原任提學金炳冀·尹定鉉,檢校提學金炳國,提學金學性,原任提學金輔根·鄭基世,原任直提學金大根·曺錫雨·金炳德·申錫禧·李㘾·金炳㴤,檢校直提學金炳地,原任直提學金輔鉉,直提學李載元·李承輔,原任直閣吳取善·金德根·鄭健朝·李淳翼·李喬翼,檢校直閣李承五,直閣李世用,原任待敎趙鳳夏·尹滋悳·李容殷·趙秉協·徐相翊,檢校待敎閔奎鎬·鄭範朝·趙成夏·李載冕,宗正卿李敦榮·李圭徹·李景純·李是遠·李䆃重·李寅奭·李周喆·李景夏·李根永·李南轅·李升洙·李世輔·李鍾純,左承旨金鼎鎬,右承旨南鍾順,左副承旨尹秉鼎,右副承旨李源珪,同副承旨李敎獻,注書李裕承·嚴世永,別兼春秋洪遠植·趙定燮·洪鍾學·李昌鎬·趙康夏,典翰李根秀,應敎李冕光,副應敎南一愚,校理申錫年·趙然友,副校理洪淳學·金奭鎭,修撰李敎鉉·任孝直,副修撰金錫輔,各一件賜給。
弘文館啓曰,修撰李敎鉉·任孝直,旣有只推之命,竝卽牌招,察任,何如?傳曰,允。
以修撰李敎鉉牌不進罷職傳旨,傳曰,只推。
禮曹啓曰,卽接獻陵官員所報,則今番潦水,本陵主峯大姆山後面,有四處汰落,而第一處長爲六十一把,廣爲四把,深爲一丈,第二處長爲七把,廣爲六把,深爲一丈,第三處長爲二十把,廣爲四把,深爲一丈,第四處長爲十把,廣爲五把,深爲五丈。細峯東邊又有二處,第一處長爲一百二十七把,廣爲九把,深爲二丈,第二處長爲九十八把,廣爲六把,深爲七尺,俱爲外火巢云矣。汰落若是浩大,極爲驚悚。補築之節,不容小緩,而見今潦雨未收,待快晴,擇日擧行,何如?傳曰,允。又啓曰,卽接仁陵官員所報,則今番潦水,本陵主峰大姆山後面,有七處汰落,而第一處長爲九把,廣爲六把,深爲三尺,第二處長爲十一把,廣爲四把,深爲三尺,第三處長爲十把,廣爲五把,深爲三尺,第四處長爲六把,廣爲四把,深爲三尺,第五處長爲十把,廣爲四把,深爲四尺,第六處長爲七把,廣爲三把,深爲四尺,第七處長爲六把,廣爲四把,深爲三尺。白虎外面九龍山,又有十一處,第一·二處各長爲五把,廣爲一把,深爲三尺,第三·四處各長爲一百三十把,廣爲十二把,深爲一丈半,第五處長爲七把,廣爲三把,深爲四尺,第六處長爲一百五十把,廣爲十二把,深爲一丈,第七處長爲七把,廣爲三把,深爲三尺,第八處長爲四十七把,廣爲十把,深爲六尺,第九處長爲四十把,廣爲五把,深爲六尺,第十處長爲五十把,廣爲五把,深爲七尺,第十一處長爲一百五十把,廣爲四十把,深爲一丈半,俱爲外火巢云矣。汰落若是浩大,極爲驚悚。補築之節,不容少緩,而見今潦水未收,待快晴,擇日擧行,何如?傳曰,允。
營建都監郞廳,以都提調意啓曰,蔘萊田價錢一萬三千八百三十七兩二錢五分,自都監,分給於各該錢主處後,別單書入,而其中價錢不爲受去處,別單中懸註以入之意,敢啓。傳曰,知道。
兵曹,以孫亮錫,爲摠戎中軍。
乙丑七月十八日卯時,上詣眞殿。茶禮親行入侍時,行都承旨金炳地,左承旨金鼎鎬,右承旨南鍾順,左副承旨尹秉鼎,右副承旨李源珪,同副承旨李敎獻,史官缺檢校提學金炳國,提學金學性,檢校直提學李載元·李承輔,檢校直閣李承五,直閣李世用,檢校待敎鄭範朝·趙成夏·趙寧夏·李載冕,以次侍立。時至,通禮跪啓,請外辦,上具翼善冠·袞龍袍,出齋殿詣版位。通禮跪啓,請鞠躬四拜,上鞠躬四拜訖。通禮導上詣盥洗位,上盥洗訖。仍詣第一室尊所,都承旨進前監酌訖。上詣第一室神位前,炳地奉香,敎獻奉爐,上三上香,進盞,上執以授承旨,上連獻三爵訖。仍詣第二室·第三室·第四室·第五室·第六室,行禮竝如上儀。通禮導上降復位,行四拜禮訖,通禮跪啓禮畢。大臣進前問候訖,上仍還入齋殿。諸臣以次退出。
上在昌德宮。停常參·經筵。
自前夜五更至午時,灑雨下雨,測雨器水深七分。
政院啓曰,左副承旨尹炳鼎,今日不爲仕進,卽爲牌招,何如?傳曰,允。
以左副承旨尹秉鼎牌不進罷職傳旨,傳曰,只推。
傳曰,政官牌招,開政,如有違牌,勿爲呼望。
傳曰,在外同成均·兵曹堂上,許遞,今日政差出。
傳曰,在外摠管,許遞,今日政差出。
兵曹啓曰,慶尙右兵使徐相稷,以其身病,呈狀乞遞,改差,何如?傳曰,允。
弘文館啓曰,修撰李敎鉉,旣有只推之命,與新除授副修撰李承皐,竝卽牌招察任,何如?傳曰,允。
以修撰李敎鉉,副修撰李承皐牌不進罷職傳旨,傳于曰,只推。
以京畿監司兪致善狀啓,永平郡守兪致弘身死事,傳曰,令該曹口傳差出,不日下送。
議政府啓曰,卽見慶尙監司李參鉉所報,則枚擧釜山僉使鄭雲龜牒呈,以爲本鎭吏鄭東基所逋柴炭錢九百餘兩,移貿錢一千餘兩,李根豪所逋柴炭錢九百餘兩,而俱已身死,指徵無處。鄭敏洙所逋柴炭錢二百餘兩,移貿錢九千六百餘兩,其間所納,爲五千餘兩,而屢經徵刷,末由更捧。莫重邊需,任渠消融,誠極憤惋爲辭矣。三漢所逋,至爲一萬四千金之多,尙可曰國有三尺乎?物故兩漢,雖屬勿論,生存之鄭敏洙,不可不用法。令左水使,大會軍民,梟首警衆,三漢所逋未捧,竝蕩減,給代之方,令道臣,從長拮据,何如?傳曰,允。
以京畿監司兪致善狀啓,陽川縣民家漂頹人命壓死事,傳曰,民家之漂頹,人命之壓死,若是夥多,俱爲矜惻。元恤典外,別加顧助。壓死人等,如有生前身還布,竝蕩減,漂頹戶,卽爲結構奠接,俾無一民失所栖遑之弊事,廟堂措辭分付。
以水原留守趙得林狀啓,民家漂壓事,傳曰,民家之頹壓,若是夥多,極爲矜慘。元恤典外,別加顧助,卽爲結構奠接,俾無一民失所栖遑之弊事,廟堂措辭分付。
兵曹啓曰,五衛將金熺新,慶熙宮衛將金營潤,俱以身病猝重,無望供職,新除授慶尙右兵使徐相稷,素患痰癖之症,一倍添㞃,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。又啓曰,景福宮衛將安鍾植,慶熙宮衛將廉允行,俱以病難供職,呈狀乞遞,竝改差,何如?傳曰,允。
春秋館啓曰,別兼春秋洪鍾學,禁衛營從事官軍布上下時,晝仕出去之意,敢啓。傳曰,知道。
承文院啓曰,年前成均分館人高景晙·崔相綰,校書分館人金澤烈·金善柱,今番成均分館人趙熙重·李圭悳·朴奎燦,竝槐院調用,承文分館人任憲奎,國子施行之意,分付銓曹,何如?傳曰,允。又啓曰,文臣登科時年滿五十人,分館後陞六,載在法典矣。今亦有如此之人,依例陞六之意,分付銓曹,何如?傳曰,允。
吏曹啓目粘連,權知承文院副正字李能華·高時協·南·李龍雨·鄭㵙·金養默·權仁斗·李承洙·趙慶鎬·金永珯·趙在元·申鴻朝·金英烈·柳星杓·宋彙仁·申錫淵·李淇永·崔溶·金龜洛·張錫烋·趙愿祖·趙熙重·李圭悳·朴奎燦爲等如,口傳施行,何如?啓。依允。又啓目粘連,權知成均館學諭朴基陽·方孝隣·白時範·金桂鶴·金敬義·石宗珍·金秉翼·尹奭孝·羅弘淳·韓圭覲·金顯默·金祉泰·任憲奎爲等如,口傳施行,何如?啓。依允。又啓目粘連,成均分館人高景晙·崔相綰,校書分館人金澤烈·金善柱,竝槐院施行,何如?啓依允。又啓目粘連,權知承文院副正字柳星杓·宋彙仁·李圭悳,權知成均館學諭朴基陽·尹奭孝·任憲奎,俱以登科前年滿五十,依法典六品職遷轉,何如?啓。依允。
有政。吏批,判書李經在在外,參判李容殷進,參議李鎬俊式暇。
吏批啓曰,判書李經在在外未肅拜,參議李鎬俊式暇,小臣獨政未安,何以爲之?敢稟。傳曰,仍爲之。
以李世器爲大司諫,李奎夏爲執義,奇禹鉉爲司諫,李炳敎·柳明根爲掌令,趙景昌·安敎熙爲持平,李鍾濬爲獻納,權仁成·朴萬周爲正言,李承臯爲副修撰,李基正爲兵曹參議,李經在爲藝文提學,趙然昌·金壽鉉爲同成均,宗正卿單李是遠,兼宗正卿單李容殷。
再政,兵曹參議金秉燮,參知單李基正。
兵批,判書金炳冀進。
兵批啓曰,慶尙右兵使,今當差出,而擬望之人乏少,他道水使,竝擬,何如?傳曰,允。
以宋宗洙爲副摠管,李圭泓爲景福將,安景燁·金道宗爲慶熙將,李周膺爲慶尙右兵使,乾川權管單鄭智成。
再政,以李志謙爲全羅左水使,同知單李圭泓,都摠管單宋宗洙。
上在昌德宮。停常參·經筵。
藥房提調朴珪壽,副提調金炳地啓曰,伏未審,日間聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,右承旨南鍾順,今日不爲仕進,卽爲牌招,何如?傳曰,允。
以右承旨南鍾順牌不進罷職傳旨,傳曰,只推。
政院啓曰,議政府郞廳來言,今日賓廳日次,而領議政趙斗淳,無時急稟定事,左議政金炳學,有身病,右議政未差,不得來會云矣,敢啓。傳曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,卽者別兼春秋洪鍾學,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。又啓曰,左右史不可不備,別兼春秋洪遠植·趙定燮·李昌鎬·趙康夏,竝卽牌招,推移入直,何如?傳曰,允。
以別兼春秋洪遠植·趙定燮·李昌鎬·趙康夏牌不進,罷職傳旨。傳曰,只推。
傳曰,壽進寶酌銘帖,宗府·內閣·政院·翰苑·玉堂,各一件奉藏。領府事鄭元容,奉朝賀金興根,領敦寧金左根,領議政趙斗淳,判敦寧李景在,判府事李裕元,左議領金炳學·興寅君最應·永平君昱·東寧尉金賢根·南寧尉尹宜善·宗正卿李敦榮·李圭徹·李景純·李䆃重·李寅奭·李周喆·李容殷·李景夏·李根永·李承輔·李寅蘷·李載元·李南轅·李升洙·李世輔·李鍾純,原任提學金炳冀·尹定鉉,檢校提學金炳國,提學金學性,原任提學金輔根·鄭基世,原任直提學金大根·曺錫雨·金炳德·申錫禧·李㘾·金炳㴤,檢校直提學金炳地,原任直提學金輔鉉,原任直閣吳取善·金德根·鄭健朝·李淳翼·李喬翼,檢校直閣李承五,直閣李世用,原任待敎趙鳳夏·尹滋悳·趙秉協·徐相翊,檢校待敎閔奎鎬·鄭範朝·趙成夏·趙寧夏·李載冕,左承旨金鼎鎬,右承旨南鍾順,左副承旨尹秉鼎,右副承旨李源珪,同副承旨李敎獻,注書李裕承·嚴世永,別兼春秋洪遠植·趙定燮·洪鍾學·李昌鎬·趙康夏,典翰李根秀,應敎李冕光,副應敎南一愚,校理申錫年·趙然友,副校理洪淳學·金奭鎭,修撰李敎鉉·任孝直,副修撰李承臯·金錫輔,大護軍李興敏·朴珪壽,副護軍金世鎬·金泰郁,前假注書高景晙,兼春秋安翊豐,水原留守趙得林,京畿監司兪致善,平安監司洪祐吉,咸鏡監司金有淵,慶尙監司李參鉉,全羅監司趙在應,公忠監司申檍,黃海監司洪淳穆,江原監司朴承輝,各一件賜給。
奎章閣啓曰,臣進詣奉謨堂,列聖誌狀合附本,三陵誌狀續編,睿陵誌狀奉安之意,敢啓。傳曰,知道。
議政府啓曰,卽見東萊府使姜㳣所報,則枚擧任譯等手本,以爲倭西館東大廳西行廊,已爲畢役,而東大廳修理,已過年限,又多朽傷處,不可不及今修改矣。迨此工匠俱備之日,從略磨鍊,則庶可省弊,而容入材木·物力,修成冊上送爲辭矣。際此役所未撤,匠手未散之時,趁速修理,不害爲省費之道。依所報許令始役,所入物力,以包蔘錢中七千兩,自戶曹,區劃下送,材木則姑以西行廊役事時所餘入用之意,知委,何如?傳曰,允。
以廣州留守閔致久狀啓,民家漂頹人命渰死事,傳曰,人命之渰死,民戶之漂頹,若是夥多,聞甚矜慘。致死人等,如有生前身還布,竝蕩減,漂頹戶則元恤典外,別加顧助,卽爲結搆奠接,俾無一民失所栖遑之弊事,廟堂措辭,分付。
弘文館啓曰,修撰李敎鉉,副修撰李承臯,旣有只推之命,竝卽牌招察任,何如?傳曰,允。
以修撰李敎鉉,副修撰李承臯牌不進罷職傳旨,傳曰,只推。
營建都監啓曰,郞廳李鍾濬,除拜獻納矣。職務相妨,所帶臺銜,今姑許遞,何如?傳曰,允。
奉常寺啓曰,判官李炳敎,除拜臺職矣。本寺今多釐整之事,難付生手,今姑仍任,何如?傳曰,允。
別兼春秋洪鍾學疏曰,伏以臣於持被之中,卽接家信,則臣母素患痰癖之症,近因日侯之不調,一倍添劇,家僮踵至,促臣歸視。臣自聞此報,方寸煎灼,按住不得。玆敢忙陳短章,徑出禁扄。伏乞聖明,仰稟東朝,亟遞臣別兼之職,俾便救護,仍治臣罪,以肅朝綱焉。臣無任云云。答曰,省疏具悉。爾其勿辭救護。
水原留守趙得林疏。答曰,省疏具悉。從便往來。
上在昌德宮。停常參·經筵。
自未時至人定,灑雨下雨,測雨器水深四分。
傳曰,禮房承旨,馳詣皇壇奉審,宣武祠,一體奉審以來。
傳曰,直閣李世用,檢校差下。
傳曰,直閣會圈。
政院啓曰,直閣會圈事,命下矣。政官,牌招開政,何如?傳曰,允。
傳曰,在外摠管·與武摠管,竝許遞,今日政差出。
傳曰,在外泮長,呈告金吾堂上,竝許遞,今日政差出。
傳曰,左副承旨許遞,前望入之。
承旨前望入之,申錫年落點。
傳曰,宗正卿,不可無階級之分別。大君王子君,以領宗正卿下批,大臣與正一品,以判宗正卿下批,從一品正二品,以知宗正卿下批,從二品,以宗正卿下批。一依勳府君例,定式。
政院啓曰,左右史,不可不備。別兼春秋洪遠植·趙定燮·李昌鎬·趙康夏,旣有只推之命,竝卽牌招,推移入直,何如?傳曰,允。
以別兼春秋洪遠植·趙定燮·李昌鎬·趙康夏牌不進罷職傳旨,傳曰,只推。
奎章閣啓曰,原任直閣李世用,檢校差下事,命下矣。卽爲牌招察任,何如?傳曰,允。又啓曰,直閣會圈事,命下矣。檢校提學金炳國,提學金學性,檢校直提學金炳地,直提學李載元·李承輔,檢校直閣李承五·李世用,檢校待敎閔奎鎬·鄭範朝·趙成夏·趙寧夏·李載冕,竝卽牌招,以爲會圈之地,何如?傳曰,允。
直閣會圈七點閔升鎬·李明應,五點金昌熙·李根秀,以上取四人。
吏曹啓曰,奉常寺正朴蘭壽,肇慶墓別檢安秉鐸,耆老所守直官鄭海瑢,俱以身病,呈狀乞遞,竝改差,何如?傳曰,允。又啓曰,公忠道公州居幼學具然春呈狀內,矣身父前五衛將重鉉,今年爲八十歲,而見漏於朝官年八十秩矣。未蒙恩資事來訴,故考見政案,則其年,果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
吏曹口傳政事,以李憲絅爲永平郡守。
以吏曹參議李鎬俊牌不進罷職傳旨,傳曰,只推。
弘文館啓曰,修撰李敎鉉,副修撰李承臯,旣有只推之命,竝卽牌招察任,何如?傳曰,允。
兵曹啓曰,慶熙宮衛將金道宗,身病猝重,無望供職。新除授全羅左水使李志謙,親病沈重,時月之內,萬無移側赴任之望,戶奴呈狀乞遞矣。親病旣如此,則不可强令赴任,竝改差,何如?傳曰,允。又啓曰,景福宮衛李圭泓,慶熙宮衛將安景燁,俱以病難供職,呈狀乞遞,竝改差,何如?傳曰,允。又啓曰,忠翊衛將金建善,以其病難供職,呈狀乞遞,改差,何如?傳曰,允。
禁衛營啓曰,因兵曹草記,曜金門下北水閣水門鐵箭破傷處,今已修改矣。把守軍兵還入直所,將則解送之意,敢啓。傳曰,知道。
有政。吏批,判書李經在在外,參判李容殷進,參議李鎬俊牌不進。
吏批啓曰,判書李經在,在外未肅拜,參議李鎬俊,牌不進,小臣獨政未安,何以爲之?敢稟。傳曰,仍爲之。以權魯淵爲掌令,南商龍爲獻納,李世用爲校理,李承五爲大司成,徐元淳爲知義禁,金奎弘爲宗府正,姜爲奉常正,閔升鎬爲直閣,趙元和爲濟用主簿,高時協爲肇慶墓別檢。判宗正卿三單,興寅君最應·永平君昱·李敦榮。知宗正卿四單,李圭徹·李景純·李是遠·李䆃重,以上下批事承傳。奉常判官單,李炳敎仍任事承傳,耆老所守直官單,金善柱。
再政,以南鍾應爲掌樂主簿,兼直閣單閔升鎬,兼校書校理單閔升鎬,西學訓導單方孝隣。
三政,以李悳初爲監察。
四政,以尹永錫爲宗府主簿。
兵批,判書金炳冀進。以金鎭河爲都摠管,徐相稷爲副摠管,咸熙億爲五衛將,柳昉爲忠翊將,朴仁吉爲景福將,李箕錫·李東彦爲慶熙將,任興模爲全羅左水使,同知單安景燁,僉知加設單李志謙,武兼單黃宗秀,副司果李建鐵,公忠兵虞候成喬修,慶尙右兵虞候李鍾龍,以上相換副摠管金鎭河。
奎章閣啓曰,新除授直閣閔升鎬,敎旨安寶後,濬哲之寶請出之意,敢啓。傳曰,知道。
奎章閣啓曰,新除授直閣閔升鎬,卽爲牌招入直,何如?傳曰,允。
判府事金炳國疏。答曰,省疏具悉。卿其勿辭調病。
吏曹參判李容殷疏略曰,臣以璿派後裔,世受國恩。及至臣身,遭聖上御極之初,政先敦睦,化覃遐邇,顧臣微末,授以宗正之職,天官佐貳,格外特除,臣驚惶震惕,莫知措躬。乞稟東朝,劃賜鐫免。臣無任云云。答曰,省疏具悉。今此特除,予則敦睦而然,克體百世一室之義,勿辭行公。
上在昌德宮。停常參·經筵。
自前夜人定至開東,灑雨下雨,測雨器水深六分。
政院啓曰,左右史,不可不備。別兼春秋洪遠植·趙定燮·李昌鎬·趙康夏,旣有只推之命,竝卽牌招,推移入直,何如?傳曰,允。
以別兼春秋洪遠植·趙定燮·李昌鎬·趙康夏牌不進罷職傳旨,傳曰,只推。
傳曰,吏曹參議有闕之代,前望入之。
吏曹參議前望入之,李京鎬落點。
傳曰,同副承旨許遞,前望入之。
承旨前望入之,尹秉鼎落點。
政院啓曰,行都承旨金炳地,享官進,左承旨金鼎鎬,右承旨南鍾順,不爲仕進,新除授左副承旨尹秉鼎未肅拜,同副承旨李敎獻式暇。院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
吏曹口傳政事,監察李德初,平市主簿金鳳錫,已上相換事承傳。
議政府啓曰,春秋巡審,係是不可已之事,而夏秋以來,旱澇相尋,年形優劣,姑爲未辦。此時廚傳之弊,亦不可不念。今秋八道道臣巡部,姑爲停止,畿內東西陵園墓所,及東西各陵寢奉審,依近例,以道內秩高守令替行之意,分付,何如?傳曰,允。
以京畿監司兪致善狀啓,果川等邑民家漂頹事,傳曰,民家漂頹,若是夥多,極爲矜惻。元恤典外,別加顧助,結構奠接之方,廟堂措辭關飭。
兵曹啓曰,去四月二十八日,去甲子式年武科殿試時,直赴殿試人城長朴宗旭,別騎衛朴永得·裵正奎等不赴。委折關問後稟處事,草記蒙允後,關問各該帥臣矣。卽接統制使李鳳周,慶尙左水使李鍾武回牒,則城長朴宗旭,都試畢場後,試日已迫,別騎衛朴永得·裵正奎,俱以身病,竝不得赴試云。係是三式年內,依例陳試,何如?傳曰,允。
吏曹參議李鎬俊疏。省疏具悉。所請依施。
上在昌德宮。停常參·經筵。
傳曰,政官牌招開政,如有違牌,勿爲呼望。
傳曰,興完君緬禮時,遣公忠監司申檍致祭。
傳曰,大院君德山行次時,南延君墓所別茶禮,令錦營措備,道臣行事。
大王大妃殿傳曰,大院君省掃之行,一依大君例擧行,著爲定式。沿路支供等節,務從省略,以副儉約之意。
傳曰,法司堂上許遞,今日政差出。
傳曰,在外摠管許遞,今日政差出。
政院啓曰,左右史,不可不備,別兼春秋洪遠植·趙定燮·李昌鎬·趙康夏,旣有只推之命,洪鍾學由限已過,竝卽牌招,推移入直,何如?傳曰,允。
以別兼春秋洪遠植·趙定燮·洪鍾學·李昌鎬·趙康夏牌不進,罷職傳旨,傳曰,只推。
兵曹啓曰,五衛將咸熙億,以其病難供職,呈狀乞遞,新除授全羅左水使任興模,父年今爲七十五歲,法不當遠離赴任,戶奴呈狀乞遞矣。邊帥之親年七十五歲者,許遞其任,載在法典,竝改差,何如?傳曰,允。
有政。吏批,判書李經在在外,參判李容殷進,參議李京鎬式暇。吏批啓曰,判書李經在在外未肅拜,參議李京鎬式暇,小臣獨政未安,何以爲之?敢稟。傳曰,仍爲之。
以洪鍾序爲刑曹判書,李是遠爲判尹,崔遇亨爲刑曹參判,趙熙哲爲左尹,嚴錫鼎爲右尹,申錫年爲刑曹參議。故同知李觀彬贈戶判例兼,孝行卓異贈職事承傳,故僉知李東儀贈戶參例兼,孝行卓異贈職事承傳。
兵批,判書金炳冀進,以李敏庠爲副摠管,鄭志勳爲五衛將,李奎燦爲全羅左水使,同知單咸熙億。
上在昌德宮。停常參·經筵。
藥房提調朴珪壽,副提調金炳地啓曰,伏未審日間,聖體,若何?寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,左右史,不可不備,別兼春秋洪遠植·趙定燮·洪鍾學·李昌鎬·趙康夏,旣有只推之命,竝卽牌招,推移入直,何如?傳曰,允。
禮曹啓曰,禜祭設行後,積雨收霽,日候晴朗,當有報謝之節。四門報謝祭,擇日設行,何如?傳曰,允。
以京畿監司兪致善狀啓,金浦郡民家漂頹事,傳曰,民家漂頹,聞甚矜惻。元恤典外,別加顧助,結構奠接之方,廟堂措辭,分付。
禮曹啓曰,卽接淸道幼學金再淳所志,則以爲族孫昌洧,嫡妾俱無子,以其同姓八寸兄億采第二子基善,欲爲繼後,兩家諸族,相議完定,而億采夫妻,俱爲作故,拘於常規,不得循例禮斜。依定式草記,稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長金再淳所訴旣如此,金億采第二子基善,立爲金昌洧之後,何如?傳曰,允。又啓曰,卽接京畿監司兪致善移文,則以爲楊州牧鄕校聖殿正間滲漏,仰土剝落。將以今秋釋菜,兼告修改告由,移還安祭香祝,自本曹啓稟下送云矣。楊州牧鄕校聖殿修改,當於今秋釋菜,兼告修改告由,移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
禁衛營啓曰,因兵曹草記,大報壇北水門鐵箭破傷處,今已修改。把守軍兵還入直所,將則解送之意,敢啓。傳曰,知道。
吏曹參議李京鎬疏。省疏具悉。爾其勿辭察職。
大司成李承五疏。省疏具悉。爾其勿辭察職。
上在昌德宮。停常參·經筵。
大殿誕日,大殿,內閣·政院·玉堂·朝廷二品以上·六曹,單子問安。答曰,知道。大王大妃殿·王大妃殿·大妃殿,內閣·政院·玉堂·朝廷二品以上·六曹,口傳問安。答曰,知道。
政院啓曰,議政府郞廳來言,今日賓廳日次,而誕日問安相値,不得來會云矣,敢啓。傳曰,知道。
傳曰,廣州留守閔致久,特授崇政,知宗正卿李䆃重,判義禁除授。傳曰,輕囚放釋。
傳曰,海南縣定配罪人白樂胤,放。
傳曰,景福宮役所工匠與擔軍·募軍,令營建都監,乾犒饋,從優分給。
大王大妃殿司謁,口傳下敎曰,時原任大臣·奉朝賀·宗親·儀賓·宗正卿·諸閣臣·二品以上·六曹長官·大司諫·武將·亞將·承史·玉堂,賜饌矣。問安後留待。
傳曰,時原任大臣·奉朝賀·宗親·儀賓·宗正卿·諸閣臣·承史·玉堂·二品以上,入侍。
政院啓曰,臣鼎鎬,敬奉聖敎,馳往義禁府,取考囚徒案,則無時囚。故仍詣典獄署,取閱囚徒案,則洪五哲等二十二人,係是輕囚。故竝依傳敎,放送之意,敢啓。傳曰,知道。
吏曹判義禁單李䆃重,今超崇政除授事,承傳。
義禁府啓曰,海南縣定配罪人白樂胤放事,承傳啓下矣。白樂胤卽爲放送事,分付該道道臣,何如?傳曰,允。
以司謁口傳下敎曰,定配罪人李義燁·車萬行·金鼎瑀,竝放。
刑曹啓曰,以司謁口傳下敎曰,定配罪人李義燁·車萬行·金鼎瑀竝放事,命下矣。謹依下敎,北靑配囚李義燁,鐵山配囚車萬行,礪山配囚金鼎瑀等,竝卽放送事,分付各該道道臣之意,敢啓。傳曰,知道。
營建都監啓曰,工匠與擔軍·募軍乾犒饋事,命下矣。工匠一千五百十九名,每名錢二錢,擔軍·募軍九百三十八名,每名錢一錢,合三百九十七兩六錢,分給之意,敢啓。傳曰,知道。
乙丑七月二十五日已時,上御熙政堂。時原任大臣·奉朝賀·宗親·儀賓·宗正卿·諸閣臣·諸儒臣·承史二品以上,承候入侍時,都承旨金炳地,右承旨南鍾順,左副承旨尹秉鼎,右副承旨李源珪,同副承旨李敎獻,記事官李裕承·嚴世永,別兼春秋趙定燮·李昌鎬·洪遠植·洪鍾學·趙康夏,領敦寧金左根,領議政趙斗淳,判敦寧李景在,判府事李裕元,左議政金炳學,奉朝賀金興根·永平君昱·東寧尉金賢根·南寧尉尹宜善,知宗正卿李圭徹·李景純,宗正卿李寅奭·李周喆·李景夏·李寅蘷·李根永·李鍾承·李升洙·李世輔,原任提學金輔根,提學金學性,原任直提學金大根·曺錫雨·金炳德·申錫禧·李㘾·金炳㴤·金輔鉉,直提學李載元·李承輔,原任直閣吳取善·金德根·李淳翼,檢校直閣李承五·李世用,直閣閔升鎬,檢校待敎閔奎鎬·趙成夏·趙寧夏·李載冕,典翰李根秀,應敎李冕光,副應敎南一愚,校理趙然友,副校理洪淳學·金奭鎭,修撰李敎鉉·任孝直,副修撰李承皐·金錫輔,左參贊李宜翼,右參贊任百秀,知事尹致義,戶曹判書李敦榮,禮曹判書金炳國,兵曹判書金炳冀,上護軍洪鍾應·徐憲淳·徐載淳·申觀浩·任泰瑛,刑曹判書洪鍾序,工曹判書韓啓源,大護軍韓正敎·趙然昌·李源命·金應均·趙獻永·徐衡淳·金世均·兪章煥·沈敬澤·朴珪壽·李興敏·朴齊韶·尹敎成·徐元淳·許棨,吏曹參判李容殷,戶曹參判曺錫輿,禮曹參判李鍾淳,兵曹參判林旨洙,刑曹參判崔遇亨,工曹參判金益文,左尹趙熙哲,右尹嚴錫鼎,同知尹宗善·林永洙·閔泳緯·兪鎭五·韓兢人·李明迪·李裕膺,護軍南性敎·沈承澤·李豐翼·趙啓昇·鄭海尙·金翊鎭·金永爵·金元植·宋廷和·尹正求·洪遠燮·李承益·李炳奎·成載瑗·金在顯·朴來萬·閔致庠·沈膺泰·李正鉉·趙龜夏·徐相鼎·洪鍾雲·金壽鉉·兪錫煥·洪淳大·徐堂輔·金敬鎭·尹致容·申命淳·李顯稷·金鍵·吳顯文·鄭圭應·任泰錫·鄭岐源·李基碩·鄭宅善·張寅植·李容象·趙台顯·李熙昇·李熙鐵·任弘模·徐相益·金善恒·李觀淵·權·李熙永·李敏庠·徐相稷,以次進伏訖。上曰,史官分左右。缺興根曰,今日千秋聖節,臣民之情,擧切慶祝矣。大王大妃殿曰,今日誕辰,不勝慶幸矣。今夏不甚熱,玉候幸無有損,自數日前,微有感嗽之節矣。興根曰,感候未知爲幾日,而今日則益臻復常乎?大王大妃殿傳曰,自昨日,稍有勝度矣。興根曰,近來日候多不調,此時將攝,易致失宜。伏願益加節愼焉。大王大妃殿曰,俄者賜饌,領受乎?興根曰,臣等歡欣祗受矣。斗淳曰,今日賜饌,祗受榮感,飽恩飽德矣。大王大妣殿曰,今夏以來,玉色不知有損,數日微感之後,似有減度矣。諸大臣,進前仰瞻天顔,登筵諸宰,一體仰瞻,可也。興根等,次第仰瞻訖,斗淳曰,咳嗽之節,夜深後,不至過甚乎?上曰,微有而不至甚矣。興根曰,今年雖不甚署,而濕氣最甚,特加將攝焉。大王大妃殿曰,其間潦炎太甚,倘不爲害於農形乎?興根曰,伏未知外間之何如,而潦水支離,恐不無爲害於農形,而雨晴之後,日氣連佳,則庶有登熟之望矣。炳學曰,湯劑自內進御乎?大王大妃殿曰,以茶飮自內進御,而過爲疏導則或慮汗出之過多,數日前一再進御矣。斗淳曰,感候之餘,易致將攝之失宜,一切生冷之物,不必進御矣。炳學曰,似緣日候不調之致,而不任伏慮之至矣。大王大妃殿曰,生冷之物,別無所進御矣。炳學曰,生冷之物,不爲進御,而克軫將攝之方,則諸節,自臻太平矣。大王大妃殿曰,近日感氣處處有之云矣。斗淳曰,然矣。仍奏曰,千秋聖節,莫大之慶日也。正朝除夕,亦莫盛之節日,而問安,只以二品以上成班,雖是舊規,終涉欠闕。從今以後,大殿誕辰,各殿誕辰,正朝·除夕問安,令百官進參事,定式,何如?大王大妃殿曰,依爲之。出擧條以下缺
上在昌德宮。停常參·經筵。
傳曰,禮房承旨,馳詣受香諸處,奉審摘奸以來。
政院啓曰,卽者別兼春秋李昌鎬,以其親病,陳疏徑出,原疏纔已捧入矣。所當卽捧禁推傳旨,而此與無端徑出,有異,推考警責,何如?傳曰,允。又啓曰,左右史不可不備,別兼春秋洪遠植·趙定燮·洪鍾學·趙康夏,竝卽牌招,推移入直,何如?傳曰,允。
以別兼春秋洪遠植·趙定燮·洪鍾學牌不進罷職傳旨,傳曰,只推。
政院啓曰,卽者副校理金奭鎭,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
奎章閣啓曰,直閣閔升鎬疏批已下,卽爲牌招入直,何如?傳曰,允。
都摠俯啓曰,今日入直內三廳武兼·禁軍及軍兵等,當爲中日習射技放,而誕辰翌日相値,不得設行之意,敢啓。傳曰,知道。
禮曹啓曰,崇陵大王陵上莎草蹲縮處,惠陵陵上莎草蹲縮處修改,來八月初十日辰時,仁陵陵上莎草蹲縮處,山陵陵上莎草蹲縮處修改,同月初七日辰時,推擇啓下矣。陵上莎草修改時,有設都監擧行之例,亦有因特敎勿設都監,政府以下進去監董之例。今番則何以爲之乎?敢稟。傳曰,政府以下,進去監董。
弘文館啓曰,副校理金奭鎭,陳疏徑出,上番闕直,事甚未安。校理李世用,內閣進,典翰李根秀,應敎李冕光,副應敎南一愚,校理趙然友,副校理洪淳學,竝卽牌招,推移入直,何如?傳曰,允。
以典翰李根秀·應敎李冕光·副應敎南一愚,校理趙然友,副校理洪淳學牌不進,罷職傳旨,傳曰,只推。
以平安監司洪祐吉狀啓,平壤府民家頹厭事,傳曰,聞甚矜惻。元恤典外,別加顧助,結構奠接之方,廟堂措辭,分付。
別兼春秋李昌鎬疏曰,伏以臣,鮮民之生耳,惟有臣祖母暨臣母在堂。及臣忝叨史銜,奉誥告榮,臣母,以其喜之者憂之。蓋嘗荐罹喪威,早已多病,且今年迫六旬,而臣有職守,則將無以動輒依臣爲命也。比因潦燠交敓,重添泄痢,廢寢阻食,委綴床玆,望臣歸視。臣自聞此報,方寸煎灼,此猶臣情私也。遽煩崇嚴,莫逃唐突之誅,而有不忍自阻於孝理之化。玆敢忙陳短章,徑出禁扄。伏乞聖明,俯賜鑑諒,仰稟東朝,亟遞臣職名,仍命有司,議臣當勘之律,以肅朝綱焉。臣無任云云。省疏具悉。爾其勿辭救護。
公忠道儒生金健秀等疏曰,我東之於皇明,不惟尊周之義,偏被罔極之恩。惟我太祖大王,受皇明太祖之命,肇基創業。宣廟壬辰,神宗顯皇帝,惻然斯憫,存活八方。孝廟,値涒灘滄桑之變,忍痛含冤,嘗寓薪胆之志,時則有先正臣宋時烈,應期同德,協讚訏謨,將伸大義於天下,而天不祚東,大業中道壞敗,則東民之追報萬一者,惟廟焉祀之而已。其在仁盡義至之地,雖家享而戶祝,不可謂之僭且瀆矣。以是,宋文正,托于高弟文純公臣權尙夏曰,與金·閔·李三家,相議爲之。肅廟癸未,建皇廟于華陽,而設牌薦豆,在於甲申,是年,卽皇明屋社之周甲也。正月十日,肅廟臨朝,與二三臣,講明大義,圖報皇明。大報壇之設行,肇於其日,萬東廟之登聞,亦在是日,則皇壇伸朝家之至意,皇廟展士民之微誠,始焉私祭,而竟復判下田民。正廟,手書萬東廟三字,昭揭廟額,以示嚴敬之意,廟之必於華陽,玆有依據。崇禎御筆非禮不動四字,摹刻于華陽之巖崖,其原本及皇朝列聖筆蹟,簇以粧之,石以鐫之,加閣而藏之,俱在洞中,則我東不可無皇廟也,皇廟之不可不於華陽,是也。廟右建院,春秋廟享,竝祭宋文正,卽一體君臣祭祀同義,而間有無恥之輩,托跡儒宮,憑藉公文,威喝恣行,識者寒心矣。何幸天鑑孔昭,收此輩投禦魑魅,廓然淸明,禋享之盛禮,庶復見於今日矣。十行慈敎有停享之命,臣等,奉讀罔知攸措。在朝家崇奉之義,旣有皇壇,則雖無皇廟,似非欠闕之典,而士民追慕之心,何所少伸乎?季秋祭昭之日漸近,隣祠同享之辰載回。猗,皇靈昔日陟降之地,今何忍寂寥而無事,嗟而無事,嗟先正每年同祀之日,何忍獨薦其芬苾乎?如此大義理,殿下獨於皇壇恪守,使不得展誠於皇廟,則臣等之抑塞,何如哉?蓋所謂悖儒之濁雜,由於免稅田結之劃在近邑,執事生禍,酒材之濫執額數,與夫動稱修補,狼藉求索。自今以往,此等名色,一竝還收,嚴立科條,稱以院儒,出沒作弊者,隨現痛繩。若其粢盛之需,則一任多士,私備以祭之,如當初創立時規模,則墨牌無由出洞外,文報無由入公門。仰稟東朝,皇廟春秋之享事,士民誠意之私伸,永使勿替云云。省疏具悉。瞻彼北苑,若日月之照臨。一國之寓慕伸誠,旣在於此,講明義理,亦在於此,則本廟停享,宜無損益,而況向來慈敎,極其諒複,殆無餘蘊。今此多士之如是煩瀆,得無乖於分義道理乎?至於一二無恥之輩,恣行非理之習,是豈冠儒服儒之所可爲也?爾等退修學業。
司成閔升鎬疏,伏以熙朝官入,疇匪愼重,而典領淸竣,莫尙閣銜,此必文學才猷之足以翊敎條,物采風流之足以扶雅輪者當之,猶且却顧不前者,政以地分之至愼至重也。如臣推魯湔莾,有何擬論於當與不當乎,而日昨,伏奉除旨,以臣爲奎章閣直閣,臣雙擎震迫,莫知措躬。不翅厜㕒乎前而輣軓乎後,牙牌儼臨,不敢逋傲,因肅龍光,旌就豹直,靜氣自省,轉益惶霣,歷累日而靡所定也。臣卽蠢蠢一流品耳,歷揚騰翥,無往非踰涯濫分,而往在典翰之初際也,非徒臣之闔門百口,聚首悚蹙,傍觀側聽者,無不戎臣之冥擿也。卽欲疾聲仰籲,披露丹款,而文字之獻本無其例,僴然泯默,寔至于今,至於是職,尤豈臣夢想之或到也哉?雲漢炳朗,而奉列聖之謨訓,圖書淸祕,而選當時之雋彦。凡膺是掄居是責者,是何等人也?臣之區區一念,卽惟曰圖報聖恩也,亦惟曰遵守家訓也,豈或絲毫貪戀於榮寵之際,設有萬分一榮臣寵臣之聖念,澷局一頭銜,足耳?何乃峻貫聯翩,華誥焜煌,有若急於需用,而置諸深嚴者然?鶢鶋之鍾,麒麟之楦,不待人議,而臣之自知矣。不待臣知,而殿下之洞悉無餘矣。一職不守,而其玷汙於名器者,果何如也?名器者,有國之大枋,而世道之汚隆由焉,朝著之淆正係焉,與其自取狼狽,仰誤則哲,無寧敢劾傴倭,以冀曲遂。玆敢不避猥屑,冒瀆嚴廬。伏乞聖上,俯垂淵鑑,仰稟東朝,亟鐫臣新授職名,重官方安私分,不勝大願,臣無任云云。省疏具悉。勿辭行公。
上在昌德宮。停常參·經筵。
政院啓曰,左右史不可不備,別兼春秋洪遠植·趙定燮·洪鍾學,旣有只推之命,竝卽牌招,推移入直,何如?傳曰,允。
以別兼春秋洪遠植·趙定燮·洪鍾學牌不進罷職傳旨。傳曰,只推。
政院啓曰,行都承旨金炳地,左承旨金鼎鎬,右承旨南鍾順,左副承旨尹秉鼎,不爲仕進,同副承旨李敎獻,式暇出去。院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
以左副承旨尹秉鼎牌不進罷職傳旨。傳曰,只推。
弘文館啓曰,上番闕直,事甚未安。校理李世用內閣進,副校理金奭鎭陳疏受由,典翰李根秀,應敎李冕光,副應敎南一愚,校理趙然友,副校理洪淳學,旣有只推之命,竝卽牌招,推移入直,何如?傳曰,允。
以典翰李根秀,應敎李冕光,校理趙然友,副校理洪淳學,牌不進罷職傳旨。傳曰,只推。
禮曹啓曰,崇陵·惠陵陵上莎草修改時,政府以下,進去監董事,命下矣。兩陵寢,同奉一局之內,依前例兼進監董之意,敢啓。傳曰,知道。又啓曰,顯陵陵上曲墻頹圮,及丁字閣月臺石頹落,穆陵陵上曲墻頹圮,及階砌下汰落,徽陵陵上曲墻頹圮,景陵陵上曲墻後汰落等處修改時,臣曹堂上監董事啓下,而崇陵·惠陵陵上莎草修改監董事,政府以下進去時,臣曹堂上,依例進去矣。旣是一局之內,兼進監董之意,敢啓。傳曰,知道。
議政府啓曰,卽見開城留守李承輔所報,則以爲本營句管關西小米二萬石,今年耗條二千石,依例劃給爲辭矣。依近例,以海西所在本府句管穀中,準此數區劃以送,何如?傳曰,允。又啓曰,卽見慶尙監司李參鉉狀啓,則枚擧迎日縣監尹養桂牒呈,以爲異樣船一隻,漂泊于本縣林谷津,男爲十六名,女爲一名,而言語不通,文字莫辨,何國人物,無以憑問。渠等大船,旣已破傷,只有三隻從船,而頭領異人之形容動作,欲借我船,然卽不過意解者也。又於法例,不可擅許,故借船一款,以待知委,而糧饌贈給,防守諸節,另加申飭云矣。言語文字之間,譯解無路,依俙可以臆度者,不過是指畫可否而已。往在辛亥羅州飛禽島,有一船似此之事,至有借船還送之擧,而亦以漕船中最完固者一二隻出給糧饌等節,從優裝給,未還發前,入給禁雜等節,使之各別擧行,漂人下陸,出於各逃性命之計,則地方官之未及阻搪,容或無怪。論罪一款置之,別差之徑先還去,極爲疎忽,令左水營,嚴棍懲勵事,分付,何如?傳曰,允。
以京畿監司兪致善狀啓,高陽郡民家頹壓事,傳曰,聞甚矜惻。元恤典外,別加顧助。渰死人,如有生前身還布,竝蕩減,卽爲結構奠接之方,廟堂措辭,分付。
以江原監司朴承輝狀啓,麟蹄等邑民家漂頹事,傳曰,許多民戶之一時漂頹,聞甚驚慘。元恤典外,別加顧助。趁卽結構奠接之方,廟堂措辭,分付。
上在昌德宮。停常參·經筵。
政院啓曰,同副承旨李敎獻,今日不爲仕進,卽爲牌招,何如?傳曰,允。
傳曰,政官牌招開政。
傳曰,摠管竝許遞,今日政差出。
傳曰,金吾堂上竝許遞,在外判尹許遞,今日政差出。
傳曰,見窠皆令差出。
大王大妃殿傳曰,朔祭攝行磨鍊。
政院啓曰,左右史不可不備,別兼春秋洪遠植·洪鍾學,旣有只推之命,竝卽牌招,推移入直,何如?傳曰,允。
以別兼春秋洪遠植·洪鍾學牌不進罷職傳旨。傳曰,只推。
以司謁康鼎九手本,別監趙興哲,莫重罷漏前,遽然擊皷,其罪狀,令攸司科治事,傳曰,令兵曹決棍懲勵,軍士則嚴棍放送。
兵曹啓曰,今日未時,有一漢,入於宣政門內,故捉致査問,則觀光次,自敦化東挾門入來,而居在坡州地林厚鎭爲名漢云矣。闕門法意,何等嚴重,而有此欄入之擧者,萬萬驚駭。常時不能檢飭之失,臣不勝悚惶,而攔入之漢,自臣曹,嚴棍移送秋曹,照律嚴繩。雖以守門將言之,常時苟能審愼檢飭,豈容若是?當該守門將,爲先汰去,拿問嚴勘,何如?傳曰,允。
政院啓曰,卽見兵曹草記,則坡州居林厚鎭爲名漢,從敦化東挾門入來,至於宣政門內云。闕門把守,何等謹嚴,而有此攔入,萬萬驚悚。常時不飭之入直兵曹堂上推考,郞廳及守門將,竝所當重勘,而本院請推之外,無他可施之罰,何以爲之?敢稟。傳曰,堂上推考,郞廳·守門將,竝拿處。
訓鍊都監啓曰,本局哨官趙顯瑛·禹昌基·李愼爀·金箕參·崔應泰,俱有身病,勢難察任,竝改差,何如?傳曰,允。
禮曹啓曰,郊壇四孟朔遣禮郞看審有頉,自該曹草記,曾有定式矣。發遣郞廳,東郊·先農壇·先蠶壇·馬祖壇·南郊·南壇·雩祀壇·漢江壇·司寒壇·北郊·祈雨壇·厲壇,次第看審,則各壇壇上及四面紅箭門墻垣階砌,俱爲無頉,而先農壇東西北邊紅箭門,先蠶壇北邊紅箭門,祈雨壇西邊紅箭門,厲壇東邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
吏曹啓曰,司僕寺正宋正熙,成均館司藝朴來鵬,耆老所守直官金善柱,俱以身病,呈狀乞遞,竝改差,何如?傳曰,允。又啓曰,孝文殿參奉李在晩,以其身病,呈狀乞遞,改差,何如?傳曰,允。
兵曹啓曰,宣傳官趙文顯,五衛將鄭志勳,慶福宮衛將朴仁吉,慶熙宮衛將李東彦·李箕錫,俱以身病猝重,無望供職,新除授全羅左水使李奎燦,素患痰癖之症,一倍添劇,時月之內,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,判書李經在在外,參判李容殷牌招不進,參議李京鎬進。
吏批啓曰,判書李經在在外未肅拜,參判李容殷牌招不進,小臣獨政未安,何以爲之?敢稟。傳曰,只出緊任。
以金世均爲判尹,徐憲淳爲判義禁,洪鍾序爲知義禁,韓啓源·李容殷爲同義禁,廣州留守閔致久,今超崇政特授事承傳,平市令洪鍾問,引儀李承弼,以上相換。
再政。以徐元淳爲刑曹判書,徐有象爲司僕正,朴鍾善爲司藝,洪徹謨爲司僕僉正,趙駿夏爲孝文殿參奉,李南輔爲三和府使,知義禁單韓啓源,承文副正字單金善柱,耆老所守直官單趙愿祖。
三政。以宋彙仁爲典籍,洪愼圭爲平山府使,李膺周·李宗觀爲武烈祠參奉。
兵批,判書金炳冀進。
兵批啓曰,全羅左水使,今當差出,而擬望之人乏少,他道防禦使,竝擬,何如?傳曰,允。
以韓正敎·李源命爲都摠管,韓啓源·李承益·金翊鎭·金益文·嚴錫鼎·洪鍾雲·徐堂輔·朴來萬爲副摠管,李承駿爲宣傳官,安慵爲五衛將,延學會爲景福將,張宅成·文有昌爲慶熙將,尹善應爲全羅左水使,鄭濟鳳爲安興僉使,崔斗益爲舒川萬戶,朴亨臣爲保山別將,同知單朴仁吉,僉知單鄭志勛,副司果林兢淵,全羅右水虞候金思翊,慶尙左水虞候姜仁澔,以上相換事承傳,都摠管單韓啓源,兼三和防禦使單李南輔。
左邊捕盜廳啓曰,謹依統長口傳下敎,罪人吳元植,捉致臣廳,行悖情節,到底嚴覈,則所招以爲,矣身本以果川胎生,二十歲上京,武監入役,七年隨行,移役退居,無依無家,借居于統內妻娚崔應柱家矣。今年四月,得差刑曹書吏,課日往待于本曹,而再昨日罷仕後,過飮盃酒,行將歸家,因夜燻熱,酒湧上來,踉蹌作行,不分人事。到黃橋,逢女人挾肩相過,果非本心,搏腦發蒙,豈有是事,而彼嫗與女,以此發嚷,則酩酊無何,寧無悖擧?常時所爲,茫然不省,則有犯無犯,亦自不知,而到此地頭,無辭發明,以此遲晩云。渠以曹吏,應知法紀,而演夜通衢,恣行兇悖,及其盤覈之場,自歸被酒之科者,究厥情狀,尤極駭惋,恭竣處分之意,敢啓。傳曰,知道。移送秋曹,嚴刑遠配。
京畿監司兪致善疏曰,臣猥膺重寄,昧事而不達治體,蔑效而未悉弊源,若其弊痼難支者,本省三政俱病,糴爲尤甚。各年還簿,到底溯考,元還折米十六萬八千六百三十一石零內,見存實數,僅爲一萬四千三百十七石零,其餘則徒擁虛簿,指徵俱絶,如干收逋之錢,悉合作穀,縱令如數準捧,實留不過爲二萬餘石矣。今此虛留,年年滋耗,冒錄冒勘,只煩紙上空文,奸吏實犯,亦歸虛留。又有京外各衙所管穀散在諸邑,亦爲積年逋藪,課歲責耗,殆同龜刮,實是烏有。若蒙格外曠施,則幾萬生靈,可以幾死而生,至於各衙所管,自歸勿論,而就中戶曹穀,卽臣營句管者,以實留二萬餘包之耗,庶有以略略塗抹矣。臣夙宵籌度,猥有敷陳。伏望聖慈,稟承慈旨,詢問廟堂,劃賜恩施,俾一省,蒙曠絶之澤,重藩有蘇完之望。臣無任云云。答曰,省疏具悉。糴政之枵蕩,胡至此極?良可寒心,而爲念民情,誠甚悶然。疏辭,令廟堂稟處。
上在昌德宮。停常參·經筵。
自卯時至四更,灑雨下雨,測雨器水深二寸一分。
政院啓曰,右副承旨李源珪,今日不爲仕進,卽爲牌招,何如?傳曰,允。
傳曰,臺諫竝許遞,前望入之。
傳曰,吏曹判書有闕之代,前望入之。
吏曹判書前望入之,李宜翼落點。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
政院啓曰,左右史,不可不備,別兼春秋洪遠植,旣有只推之命,李昌鎬,由限已過,竝卽牌招,推移入直,何如?傳曰,允。
以別兼春秋洪遠植·李昌鎬牌不進罷職傳旨。傳曰,只推。
刑曹啓曰,兵曹啓辭內,今日未時,有一漢入於宣政門內,故提致査問,則觀光次,自敦化東挾門入來,而居在坡州地林厚鎭爲名漢云矣。闕門法意,何等嚴重,而有此攔入之擧者,萬萬驚駭。常時不能檢飭之失,臣不勝悚惶,而攔入之漢,自臣曹嚴棍,移送秋曹,照律嚴繩。雖以守門將言之,常時苟能審愼檢察,豈容若是?當該守門將,爲先汰去,其罪狀,令該府拿問嚴勘,何如?傳曰,允事批下矣。罪人林厚鎭,依大明律,擅入宮殿門者,杖六十,徒一年之文,決杖六十後,江原道洪川縣徒一年定配所,卽爲押送之意,敢啓。傳曰,知道。
又啓曰,左邊捕盜廳啓辭內,謹依統長口傳下敎,罪人吳元植,捉致臣廳,行悖情節,到底嚴覈,則所招以爲,矣身本以果川胎生,二十歲上京,武監入役,七年隨行,移役退去,無依無家,借居于統內妻娚崔應柱家矣。今年四月,得差刑曹書吏,課日往待于本曹,而再昨日罷仕後,過飮酒盃,行將歸家,因夜燻熱,酒湧上來,踉蹌作行,不分人事。到黃橋,逢女人挾肩相過,果非本心,博腦發蒙,豈有是事,而彼嫗與女,以此發嚷,則酩酊無何,寧無悖擧?常時所爲,茫然不省,則有犯無犯,亦自不知,而到此地頭,無辭發明,以此遲晩云。渠以曹吏,應知法紀,而演夜通衢,恣行兇悖,及其盤覈之場,自歸被酒之科者,究厥情狀,尤極駭惋,恭俟處分之意,敢啓。傳曰,知道。移送秋曹,嚴刑遠配事,命下矣。謹依傳敎,罪人吳元植,嚴刑一次後,慶尙道尙州牧遠地定配所,卽爲押送之意,敢啓。傳曰,知道。
又啓曰,卽接平安監司洪祐吉文移,則龜城府徒二年半定配罪人姜牛黃,限滿云矣。取考曹上配案,牛黃,以將屍發惡蕩債匿埋罪,癸亥正月到配。今已限滿的實,依法典放送後,徒流案頉下事,分付道臣之意,敢啓。傳曰,知道。
又啓曰,卽接慶尙監司李參鉉文移,則醴泉郡徒一年定配罪人張宗吉,迎日縣徒一年定配罪人吳季哲,俱爲限滿云矣。取考曹上配案,則宗吉,以外邑下吏留京圖任罪,甲子六月到配,季哲,以驅迫弟嫂自溺罪,甲子七月到配。今已限滿的實,依法典竝卽放送後,徒流案頉下事,分付道臣之意,敢啓。傳曰,知道。
戶曹啓曰,璿源殿雨漏修改,以明日爲之意,已爲啓下,而見今雨勢如此,瓦子多有沾濕,待快晴更爲擇日擧行之意,敢啓。傳曰,知道。
兵曹啓曰,今七月各廳堂下武臣朔試射,臣曹近因有故,不得爲之之意,敢啓。傳曰,知道。備忘記,礪山都護府使閔義鎬下直,長弓一張,長箭一部,片箭一部,筒兒一箇,賜給。
上在昌德宮。停常參·經筵。
藥房都提調金炳學,提調朴珪壽,副提調金炳地啓曰,伏未審日間,聖體,若何?寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。
政院啓曰,右副承旨南鍾順,左副承旨尹秉鼎,今日不爲仕進,竝卽牌招,何如?傳曰,允。
以右承旨南鍾順,左副承旨尹秉鼎牌不進罷職傳旨。傳曰,只推。
傳曰,大臣·政府堂上引見。
傳曰,禮房承旨,馳詣宗廟·永寧殿·景慕宮,奉審摘奸以來。
政院啓曰,左右史不可不備,別兼春秋洪遠植·李昌鎬,旣有只推之命,竝卽牌招,推移入直,何如?傳曰,允。
以別兼春秋洪遠植·李昌鎬牌不進罷職傳旨,傳曰,只推。
以金鎭模等因單子,傳曰,飭已施矣,分揀放送。
政院啓曰,判義禁徐憲淳,知義禁洪鍾序·韓啓源,除拜後,過三日不爲出肅,依定式,推考警責,仍卽牌招察任,何如?傳曰,允。
奎章閣啓曰,明日,卽奎章閣朔奉審日次,臣進詣擧行之意,敢啓。傳曰,知道。
禮曹啓曰,卽接京畿監司兪致善移文,則以爲龍仁縣鄕校聖殿外樑及外檐滲漏,仰土剝落,將以今秋釋菜,兼告修改告由,移還安祭香祝,自本曹啓稟下送云矣。龍仁縣鄕校聖殿修改,當於今秋釋菜,兼告擧行告由,移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
兵曹啓曰,宣傳官李泰鉉,以其病難供職,呈狀乞遞,改差,何如?傳曰,允。又啓曰,宣傳官孫亮漢,以其病難供職,呈狀乞遞,改差,何如?傳曰,允。
敎式纂輯所啓曰,吏典,行當割付矣。衙門之升降,官方之變通,有不得不釐改處,別單書入之意,敢啓。傳曰,知道。
傳曰,發遣吏郞諸執事,淸齋與否,摘奸以來。
乙丑七月三十日辰時,上御熙政堂。藥房入診,大臣·政府堂上引見,同爲入侍時,都提調金炳學,提調朴珪壽,副提調金炳地,假注書安驥永,檢校直閣李承五,記注官任膺模,記事官安益豐,領議政趙斗淳,右議政金炳學,同副承旨李敎獻,假注書高景晙,事變假注書金尙萊,記注官任膺模,記事官安益豐,政府堂上徐戴淳·李景純·申觀浩·許棨·沈敬澤·任百秀·金世均·李顯稷·鄭健朝·李景夏·南一愚,以次進伏。醫官方載鏞·鄭禮秀·李章赫·朴演壽,進伏楹外訖。上曰,史官分左右,斗淳進前問候,各殿問候訖。斗淳曰,醫官待令,使之入診乎?上,可之。載鏞等,以次診候,退伏楹外訖。斗淳,顧謂載鏞等曰,脈候詳爲奏之。載鏞等起伏奏曰,脈候左右三部調均矣。斗淳曰,日前以感候靡寧矣,今則果爲平復乎?上曰,少差矣。斗淳曰,咳嗽則近果,何如?上曰,稍減於前矣。大王大妃殿曰,今雖少可,而尙未快復矣。炳學曰,日氣已生涼矣,調理湯劑議定,何如?大王大妃殿曰,筵退後議定,而稍待涼甚後製入,可也。缺斗淳曰,講筵之停久矣。炎溽之會,節宣居先,區區愛護之沈,不敢以此仰勉於其間,而見今節序,擧盛暑有異,昕夕之際,漸宜誦讀,勸講召對,照前爲之,爲目下先務,蓋寸陰是競,莫此時若。伏惟聖心,亦當慥慥於此矣。上曰,當服膺矣。斗淳曰,臣於日前,以誕辰及除夕正朝問安事,有所稟定,而各殿誕辰四字,未及仰奏,揆以事體,萬萬悚惶。惟遄降威罰之是俟,而原擧條中,改付標以入,何如?大王大妃殿答曰,依爲之。出擧條斗淳曰,今年年形,參互遠近傳說,連値煥烋,雖晩種各穀,蔚有善就之望,間間潦漲,亦有淺深之別,比之當初憂虞,誠非細幸,而如今之年,災傷檢踏,冣宜詳審,一或放過,不但虛實混殽而已。奸僞之滋興,有不可勝言者。守令則操束任掌,道臣則紏察守令,濫約之間,務從綜核,卽其職分耳。勉減以損正賦,罪也,冒錄虛張以沽曲譽,亦罪也。以此意,先期提飭於四都八道,何如?大王大妃殿答曰,依爲之。自廟堂,各別申飭,期有實效,可也。斗淳曰,都下穀價,間頗翔踊,雖曰舊罄新未出之時,易致如此,從當取次低減,而大抵市直之自捕廳操切,不但有言無答而已。前後提飭,不啻申複,今亦各別禁斷,毋令委輸之穀,有恇劫沮散之弊,何如?大王大妃殿答曰,依爲之。出擧條斗淳曰,通編纂輯方張,以儀飾間事,有所變通者,原任將臣體貌,宜與武宰,有所區別。凡於戎服軍服之班,許飾玉鷺於紗笠氈笠之上,似好,故仰達矣。大王大妃殿答曰,依爲之。時原任大臣,亦一體爲之,可也。斗淳曰,以潛蔘禁斷事,前後稟定中,批敎不啻截嚴,而到今蔘政之爲經費之補,非小小稅入之比也,而商譯之失於燕利,今春較深,若不大加操切,一任其冒禁,則不但此輩之蕩敗顚連而已。當此國用窘匱之時,每年二十餘萬緡,豈易辦之物也?毋論松·灣及海防,如有銖兩潛越,則隨所現發,直施一律之意,更爲十分嚴飭。以濟公私,松·灣兩處無賴閑雜之輩,出沒都下,觀望窺覘,譸張之習,爲蔘政之一大弊。令左右捕廳,各別譏捕,嚴懲遂逐事,分付,何如?大王大妃殿答曰,各別嚴禁,以立紀綱,可也。斗淳曰,工曹判書韓啓源所后祖以上,已承貤榮之典,依近例移施其本生家,何如?大王大妃殿答曰,依爲之。出擧條。斗淳曰,臣於重任,才識之不逮,精力之未周,事事昏謬,無望收拾。固不必從新提說,而眷戀不敢言者,捱月延時。以至於此者,誠以前後所承恩言,曠絶今昔,而至於慈敎反復丁寧,指示可許之期。臣於是莊誦德音,感結銘鏤,矢不以去就一事,復事冒擾,此其心,在廷諸列,所共諒悉,而任大力弱,咎吝隨之,所患障醫,自初夏越劇,駸駸泄泄。凡於對人接物,恒住烟霧四塞之中,而最是文字,毋論公私大小,全不辨認,或有控緊簿書,不免借聽於人。夫國家雖曰少事,使百責攸萃之地,委之於窘視艱矚之人,而曰可幸因循,揆諸事理,得不爲萬目所笑也。筵席體嚴,不敢拖煩,退當冒申衷懇,顒俟憫恤之恩矣,伏俟曲賜諒察焉。大王大妃殿答曰,前已備盡申諭,而此時辭巽,實非穩然,筵退後勿爲辭巽。凡於國事,與左相相議爲之,可也。炳學曰,元輔才以開講仰奏,此誠目下急先務也。經筵之寒暑頉稟,特按古規,而雖以盛炎時言之,汗沾不知爲瘦,帝王之勤學,聖明於此,豈或專美於昔而已乎?經訓史要,皆治國安民之本,開卷有益,亦古人已試之明驗,因此而頗接臣僚,訪時務,于以補聰明而進忠益,豈不一擧而耦獲乎?惟殿下,懋哉懋哉。且念節宣之方,何時不然,而金火之交,尤當加勉。宴處之爽涼,進御之生冷,此皆今日之最所戎愼者也。爽涼宜若便體,生冷宜若適口,其究也,必無益而止耳。伏況太母殿下眷眷我殿下者,惟在於保護聖躬,則以殿下養志之孝,其必仰體慈衷,造次不忘,而若臣區區之祝,有不能自已。敢此仰達,願加澄省焉。上曰,當服膺矣。斗淳曰,兵判本生家覲行,情理之不容不然,而宿衛之任,無以擅行,亦不敢每每陳懇。依近來已施之例,許令從便往來似好,故仰達矣。大王大妃殿答曰,依爲之。出擧條缺一愚曰,講對停掇,已至屢朔,未敢知其間濩蠖之中,果有溫繹之效乎?且夏炎已逝,秋京入郊,此正講讀勤孜之時,伏願日御文筵,毋或間斷,以臻緝熙光明之域云云。上曰,所陳切實,當體念矣。出擧條以下缺
上在昌德宮。停常參·經筵。
政院啓曰,左右史不可不備,別兼春秋洪遠植·李昌鎬,旣有只推之命,竝卽牌招,推移入直,何如?傳曰,允。
以別兼春秋洪遠植·李昌鎬牌不進罷職傳旨。傳曰,只推。
傳曰,禮房承旨,馳詣景慕宮,奉審摘奸以來。
傳曰,政官牌招開政,如有違牌,勿爲呼望。
傳曰,京兆堂上竝許遞,今日政差出。
傳曰,呈告金吾堂上,與敦寧都正竝許遞,今日政差出。
傳曰,景福宮役所工匠,令營建都監乾犒饋。
傳曰,吏曹參議有闕之代,前望單子入之。
吏曹參議前望入之,李建弼落點。
議政府啓曰,義州府尹李建弼,移拜三銓矣。該府以邊上重地,近成弊局,而此倅新到以後,一二施措,已有悉心對掦之效。今不可遽貽迎送之擾,姑爲仍任。屢典聲績旣登,慶尙道前道臣筵奏,特加一資,以寓增其秩久其任之義,何如?傳曰,允。
以平安監司洪祐吉狀啓,甑山縣民家頹壓事,傳曰,民家頹壓,聞甚矜惻,元恤典外,別加顧助,趁卽結構奠接之方,廟堂措辭,分付。
以黃海監司洪淳穆狀啓,海州等邑民家漂頹事,傳曰,民家之漂頹,人命之渰壓,已極驚慘,而田疇之潰決,又若是夥多,哀彼赤子,將何爲生?結構之節,慰恤之典,與夫修築之擧,令廟堂一體措辭,分付。
政院啓曰,卽者永禧殿官員來言,再明日秋奉審時,提調一員,當爲進參,而都提調任百經,提調金炳冀,俱有身病,不得進參云。提調卽爲牌招,何如?傳曰,提調許遞,今日政差出。
敎式纂輯所啓曰,本所堂上洪鍾序除拜知義禁矣。職務相妨,所帶金吾之任,今姑改差,何如?傳曰,允。
吏曹啓曰,禮曹正郞金稜,成均館典籍許稷,俱以身病,呈狀乞遞,竝改差,何如?傳曰,允。
禮曹啓曰,自前國恤三年內,先陵展謁,以服色難便不得取稟,只行山陵展謁矣。今秋山陵展謁吉日,以何間推擇乎?敢稟。傳曰,待下敎。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
議政府啓曰,頃以各道舊災査櫛登聞之意筵奏行會矣。卽見黃海監司洪淳穆狀啓,則以爲各邑還起田畓,合爲二百四十六結三負五束,仍陳田畓,合爲七百五十六結三十九負二束,而當初朝飭,雖在還起査櫛,而今以舊陳竝擧,恐涉屑越,値玆田賦釐査之會,只執其起,不擧其陳,幽隱咨歎,難保必無,故竝爲修成冊上送,還起則準充原摠,仍陳則永許蠲蕩事,請令廟堂稟處矣。有起有陳,事勢之不容不然者。今此査起之竝行査陳,允爲懋實之政,新起二百四十餘結,自今年爲始,準充原簿,仍陳之尙爲七百餘結,終涉夥多,限四百結,特許永蠲,餘數之三百餘結,更爲到底剋覈,期無虛實混淆之弊事,行會,何如?傳曰,允。
又啓曰,卽見江華留守李寅蘷狀啓,則以爲本營分敎官,一遵定式,略加通變,境內生進幼學中,有地閥文學者,自辟啓差,待六十朔限滿,與京司應遷人,通瀜計仕,授以六品職,則在朝家無遺才之歎。在本府人士,可以疏鬱,而事係官制,請令廟堂稟處矣。分敎官之設,所以興奬儒化也,況初無裁革之擧,而序陞之駸駸廢擱,宜其齎鬱。依所請施行,以生進幼學中,行義文學閥閱之人,使之各別選擇,以副多士之望,而單付啓下事,行會,何如?傳曰,允。
訓鍊都監啓曰,本局哨官咸大榮·金應相·趙泓默·李春植,俱有身病,勢難察任,竝改差,何如?傳曰,允。
政院啓曰,今日景慕宮秋享大祭齋戒,而副摠管嚴錫鼎,以漢城右尹,開坐晝仕出去草記來呈,原草記勿施,當該摠管推考,何如?傳曰,允。
禁衛營啓曰,本營軍色從事官洪鍾學,史庫曝曬事,江陵地奉命出去矣。久曠爲悶,今姑改差,何如?傳曰,允。
營建都監啓曰,自七月初一日,至三十日所捧,各處願納爲四十萬九千六百五兩七錢五分,宗親府所捧璿派人願納錢,爲二萬二百七十一兩八錢,成冊以入之意,敢啓。傳曰,知道。
有政。吏批,行判書李宜翼進,參判李容殷進,參議未差。
以金永爵爲大司憲,趙準夏爲大司諫,南一愚爲執義,洪敬燮爲司諫,鄭顯裕·卓景秀爲掌令,柳致好·韓俊熙爲持平,鄭謙植爲獻納,沈相穆·朴齊敎爲正言,韓啓源爲左參贊,李經在爲判尹,洪遠燮爲左尹,李元熙爲右尹,李容直爲敦寧都正,李興敏爲知義禁,南性敎爲同義禁,姜時永爲永禧殿提調,義州府尹單李建弼,今加嘉善,特加一資,仍任事承傳。再政,以姜時永爲工曹判書,閔升鎬爲副應敎,宋彙仁爲禮曹正郞,任奎白爲兵曹正郞,柳星杓爲典籍,故府使韓致逈贈吏參例兼,故進士韓光晢贈吏議,已上,工曹判書韓啓源本生祖考,曾祖考,移施事承傳,左參贊單任百秀,右參贊單韓啓源,左尹單李元熙,右尹單洪遠燮。三政,以李明應爲司成,李圭德爲典籍。
兵批,參知李基正進,以徐榮修爲元山別將,同知單金道宗。
吏曹參議李京鎬疏曰云云。省疏具悉。所請依施。
備忘記,滿浦僉使李義明下直,長弓一張·長箭一部·片箭一部·筒兒一箇賜給。
上在昌德宮。停常參·經筵。
傳曰,知申外承旨,竝許遞,前望入之。
承旨前望入之,李容殷·李鳳億·曺錫元·任應準·成彛鎬落點。
政院啓曰,新除授承旨李容殷,資是嘉義,行都承旨金炳地,乃是嘉善,座次有違格例,何以爲之?敢稟。傳曰,新除授承旨許遞,前望入之。
承旨前望入之,李時敏落點。
傳曰,吏曹參議有闕之代,前望入之。
吏曹參議前望入之,趙寧夏落點。
政院啓曰,新除授左副承旨成彝鎬,以前任晉州牧使,方在解由未出中,何以爲之?敢稟。傳曰,勿拘。
傳曰,同副承旨許遞,前望入之。
承旨前望入之,金元性落點。
政院啓曰,新除授左承旨金元性,右承旨曺錫元,左副承旨任應準,右副承旨成彝鎬,同副承旨李鳳億,竝卽牌招,何如?傳曰,允。
政院啓曰,左右史不可不備,別兼春秋洪遠植·李昌鎬,旣有只推之命,竝卽牌招,推移入直,何如?傳曰,允。
以別兼春秋洪遠植·李昌鎬牌不進罷職傳旨,傳曰,只推。
傳曰,呈告經筵許遞,今日政差出。
傳曰,在外判尹許遞,今日政差出。
傳曰,同敦寧與在外臺諫許遞,今日政差出。
傳曰,吏曹參判有闕之代,前望入之。
吏曹參判前望入之,洪鍾雲落點。
傳曰,藥院提調許遞,前望入之。
內醫提調前望入之,金大根落點。
傳曰,近來雜技之設禁,顧何如,而聞內閣所屬狼藉設技,至於現捉,此輩本以無嚴無憚之習,至有此犯禁,尤豈不痛惋?雖以入直閣臣言之,不能禁飭之失,在所難免,爲先推考,所犯閣隷,出付秋曹,照法嚴繩。
傳曰,政官牌招開政,如有違牌,勿爲呼望。
傳曰,檢校直提學金炳地,馳詣仁陵,奉審摘奸,仍留監祭,仍詣獻陵,一體奉審以來。
傳曰,發遣吏郞,諸執事淸齋與否,摘奸以來。
弘文館啓曰,新除授副應敎閔升鎬,卽爲牌招察任,何如?傳曰,允。
奎章閣啓曰,景慕宮望廟樓,今秋大奉審,臣升鎬與本官提調金大根,進詣展奉,奉審無頉之意,敢啓。傳曰,知道。
禮曹啓曰,今秋奉審執頉,依例磨鍊啓聞,而宗廟殿內神欌內塗櫝臺下席,永寧殿內神榻上席及地衣外朱簾索,景慕宮室內正間左右壁塗紙地衣外朱簾絡纓東道里縇左翼閣椽木,破傷處,今日修改時,一體監董修補矣。從便修改物種,則令各該司照例擧行之意,敢啓。傳曰,知道。
禮曹啓曰,今秋奉審執頉,依例磨鍊啓聞,而景慕宮室內正間左右壁塗紙地衣外朱簾絡纓東道里縇左翼閣椽木,破傷處,今日修改時,一體監董修改矣。從便修改物種,則令各該司照例擧行之意,敢啓。傳曰,知道。
以慶尙監司李參鉉狀啓,迎日縣漂到異船,看護失宜,爲風漂失,地方官該縣監尹養桂,待漂船還去,論勘計料事,傳曰,此是風濤所致,容有可恕之端,特爲戴罪擧行。
都摠府啓曰,今日入直內三廳武兼禁軍及軍兵等,當爲中日習射技放,而景慕宮秋享大祭,齋戒相値,不得設行之意,敢啓。傳曰,知道。
內醫院啓曰,年例燕貿唐藥材,依例磨鍊,別單書入之意,敢啓。傳曰,知道。
政院啓曰,卽者義禁府都事來言,時囚罪人金鼎炫,當爲捧供,而判義禁徐憲淳,同義禁南性敎,俱以未肅拜,知義禁李興敏在外,只有知義禁韓正敎一員,不得備員開坐云。判義禁徐憲淳,同義禁南性敎,竝卽牌招,何如?傳曰,允。
議政府啓曰,卽見平安監司洪祐吉所報,則以爲本道添餉輕殖蕩排事,向來判下處分,不啻曠絶,而毋論餉殖,其所排納,自來虛實相混,新舊無別,或有排納之資,不能當排納之數,自至於逐年添逋,究竟無期者。又或有排納之資,本無假量而全然虛勘,同歸虧欠者。其於成命之下,徒懷嚴畏,不以實陳,以致民瘼未盡祛,邑力未全蘇,則徒失幾十萬公錢公穀,而了無更張之實效。不得不冒昩一陳,以冀終始蠲紓之惠,而別具成冊,以備稟裁云矣。取考其成冊,則其一,驛撥別馬廳添餉排年展限事也。通燕孔路,馬政甚大,而積逋旣蠲,宿瘼未蘇,則終無改觀之效,恐非究惠之政,更令展限十年,果可以紓力。其一,義州·順安等驛邑,撥站添餉,及江西·定州·渭原·平壤等邑添餉,査啓成冊中,差誤處,釐改事也。條件繁瑣,文簿浩穰,始雖做錯,終當歸正,而其可以蠲減者,可以展排者,當有斟量,許令方便。其一,永柔·肅川等邑,邑排輕殖,指徵無處事也。此若一切督責,則竟將害歸於民。惟彼戶納結納之民,豈忍加之以橫徵乎?旣傳寧失之義,合施全蕩之典。其一,添餉輕殖,趁限與拔,本條中窒礙處,變通事也。此不過較計排限之早晩遲速而已。初無所損於當捧原數,則尤不可無闊狹。竝依所請施行,使之務歸停當,期有矯捄之成效,至於邸吏役價之先,以餉殖受去,仍爲各邑痼瘼者,各該邸吏自在。且昨年受去之入於排年,尤無義意,竝令當年拔本而今此釐正,大政也,文簿査實不免錯誤,致此再煩,道臣從重推考,當該守令,竝緘辭推考,何如?傳曰,允。
承文院啓曰,卽見盛京禮部咨文出來者,以爲今年秋季統巡,自六月十六日起,至九月二十三日,行抵靉江西岸,與本國地方官,公同會哨。若至陡壁臨江,人馬不能行走之處,借用本國船隻,而轉飭各該地方官,預行知照云矣。回咨依例撰出,定禁馬騎撥,下逘灣府,使之傳給鳳城將處,轉致盛京之地,何如?傳曰,允。
訓鍊都監啓曰,本局千摠趙文顯,身病猝重,勢難察任,改差,何如?傳曰,允。
刑曹啓曰。傳曰,近來難技之設禁,顧何如,聞內閣所屬,狼藉設技,至於現捉。此輩本以無嚴無憚之習,至有此犯禁,尤豈不痛惋。雖以入直閣臣言之,不能禁飭之失,在所難免,爲先推考,所犯閣隷,出付秋曹,照律嚴勘事,命下矣。雜技漢閣隷金德昌·朴昌植·李好石·金基石,軍士李明乭,院隷韓命基,兵曹使令權致俊,典設司書員金學敏,魂殿員役朴釗,都摠使令朴仁順,近仗軍士全鳳學·鄭致弘·李春植,宣傳官廳使令南義宣,軍士吳在完,差備軍士黃五長·鄭得成等十七名,先自內閣,移送臣曹矣。雜技禁斷,前後飭敎,何等截嚴,而今此諸漢,俱以公門之役,罔念法紀之重,肆然設局於禁中,至於現捉之境,究厥所爲,有倍平民,萬萬痛惋,不可尋常照勘而已,待過齋,竝施嚴刑遠配之典,何如?傳曰,允。
義禁府啓目。領運差使員薺浦萬戶金鼎炫,原情云云。問目內辭緣,泛稱遲晩,刑推得情,何如?啓。除刑推議處爲良如敎。
有政。吏批,行判書李宜翼,參判洪鍾雲式暇,參議趙寧夏進。
吏批啓曰,行判書李宜翼,參判洪鍾雲,竝式暇,小臣獨政未安,何以爲之?敢稟。傳曰,只出緊任。
以趙秉稷·高時勉爲持平,呂圭益爲獻納,韓錫權爲正言,李䆃重爲判尹,李容殷爲同敦寧,尹敎成爲知經筵。
兵批,判書金炳冀進,以李鍾麟爲御營騎士將,同知單李箕錫,僉知加設單李敎獻。
備忘記,黃海兵使李鍾承下直,長弓一張,長箭一部,片箭一部,筒兒一箇賜給。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,左右史不可不備,別兼春秋洪遠植·李昌鎬,旣有只推之命,竝卽牌招,推移入直,何如?傳曰,允。
以右承旨曺錫元,右副承旨成彝鎬牌不進罷職傳旨,傳曰,只推。
以別兼春秋洪遠植·李昌鎬牌不進罷職傳旨,傳曰,只推。
傳曰,禮房承旨,馳詣受香諸處,奉審摘奸以來。
傳曰,通編纂輯之役,斯速竣畢事,分付。
傳曰,藥院都提調有闕之代,前望入之。
內醫都提調前望入之,判府事李景在落點。
以慶尙左兵使李奎奭狀啓,異船不謹防守之延日縣監尹養桂等罪狀,令攸司,稟處事。傳曰,已有道伯狀啓,判付論罪一款置之。
以慶尙左水使李鍾武狀啓,異船不謹防守之延日縣監尹養桂等罪狀,令攸司稟處事,傳曰,延日縣監旣以容恕,則今此鎭將,更何論罪也?爾其勿待罪,回諭。
議政府啓曰,頃因慶尙監司李參鉉疏請,道內所在統營穀變通事,依下敎,與曾經道帥臣會議便否,而穀摠數爻,與前道臣所奏,有相左處,關問往復之際,致此稽晩矣。今道臣,折半錢米,添以一兩,出於委曲周全,彼此方便,而苟以添價爲言,則前道臣,五兩之論,尤爲完好,斷而行之,無所不可,而勿論一兩二兩,其爲定法之外則一也。遽然創始,在所難愼,終不如仍舊制而申明之,支放本色穀外,雖升合穀,毋或以加劃移俵等流來病民之政,如前仍襲。至於濫捧之弊,身爲主梱,不能操束下屬,任其毒虐。上下交征,則其辜恩負國之罪,贓汚之律,關石莫嚴,而第念此穀之自監營句管者,移付於該營,專由於重衙門尊體統也,而垂三百年已行之事,前人碩晝,必有所以然而然矣。依前令道臣句管,而若其量邑大小,通同均摠,道臣着意施措,毋或有懸多懸少之患事,消詳行會,何如?傳曰,允。
又啓曰,卽見廣州留守閔致久所報,則以爲獻陵·仁陵汰落,合爲二十四處,而長廣深闊,修改浩大,則役費所入,姑難遙度,經紀赴役,不容少緩,而營儲罄竭,實無着手措辦之路。就某樣錢限五千兩,特爲劃下,俾爲克完大役之地,爲辭矣。該府稤倉,專爲陵寢擧行而設,前後力役,本無請劃之例。止有年前己未一番區劃,此不可援而爲式,而第此次役處浩大,有難膠守常規,政府別置錢中,訓局五百兩,禁營五百兩,許令輸送,以爲及時入用之地,何如?傳曰,允。稤倉之儲置,何爲而罄竭?必是乾沒而然矣,自廟堂,詳査以聞。
議政府啓曰,本府公事官李敏中,奔走勤仕,再滿十五朔,依例陞敍,或守令除授事,捧承傳施行,何如?傳曰,允。
又啓曰,本府公事官李龜濟,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
左議政金炳學箚曰云云。答曰,省箚具悉。卿懇愼節,奉慮所辭藥院之任,今姑勉副,卿其安心調理。仍傳曰,此批答,遣史官傳諭。
吏曹判書李宜翼疏曰云云。答曰,省疏具悉。卿其勿辭行公。
敦寧都正李容直疏曰云云。省疏具悉。璿派后裔,卽敦寧也。爾其勿辭察職,以此定式。
吏曹參議趙寧夏疏曰云云。省疏具悉。爾其勿辭察職。
上在昌德宮。停常參·經筵。
自開東至申時,灑雨下雨,測雨器水深一寸五分。
傳曰,都承旨·左承旨竝許遞,前望入之。
承旨前望入之,朴昇壽·李勉愚落點。
政院啓曰,新除授右承旨李勉愚,卽爲牌招,何如?傳曰,允。
以右承旨李勉愚牌不進罷職傳旨,傳曰,只推。
政院啓曰,新除授同副承旨朴昇壽,時在京畿楊州地,斯速乘馹上來事,下諭,何如?傳曰,許遞,前望入之。
承旨前望入之,申轍求落點。
政院啓曰,左右史不可不備,別兼春秋洪遠植·李昌鎬,旣有只推之命,竝卽牌招,推移入直,何如?傳曰,允。
以別兼春秋洪遠植·李昌鎬牌不進罷職傳旨,傳曰,只推。
傳曰,奉審閣臣入侍。
傳曰,禮房承旨馳詣文廟奉審,摘奸以來。
傳曰,蔭武曾經正卿以上人,無礙差祭事,定式。
傳曰,發遣吏郞,諸執事淸齋與否,摘奸以來。
訓鍊都監啓曰,本司哨官李基馨·金鏞元·李文爀,俱有身病,勢難察任,竝改差,何如?傳曰,允。
禮曹啓曰,今此崇陵陵上莎草修改時,別看役折衝金弘植,惠陵陵上莎草修改時,別看役出身朴孝祥,仁陵陵上莎草修改時,別看役前別提李錫桓,山陵陵上莎草修改時,別看役前僉使宋啓宅差下,使之擧行,何如?傳曰,允。
禮曹啓曰,卽接英陵·寧陵官員所報,則今番潦雨,英陵局內,多有汰落,而主峯有五處汰落,第一處,長爲二百七十尺,廣爲十二尺,深爲五尺,第二處,長爲一百五十尺,廣爲一百尺剝落,第三處,長爲七十八尺,廣爲十五尺,深爲七尺,第四處長爲一百五十六尺,廣爲五十尺,深爲十八尺,第五處,長爲八十尺,廣爲二十四尺,深爲十尺。靑龍肩胛,有二處汰落,第一處,長爲六十尺,廣爲三十尺,深爲十二尺,第二處,長爲一千尺,廣爲六百尺。白虎左右邊,有八處汰落,第一處,長爲二百尺,廣爲五十尺,深爲二十尺,第二處,長爲五十尺,廣爲二十尺,深爲十尺,第三處,長爲一千尺,廣爲五十尺,深爲二十尺,第四處,長爲一千尺,廣爲五十尺,深爲三十尺,第五處,長爲七十尺,廣爲十尺,深爲十尺,第六處,長爲一千二百尺,廣爲七十尺,深爲三十尺,第七處,長爲五百尺,廣爲四十尺,深爲三十尺,第八處,長爲七百尺,廣爲八十尺,深爲二十五尺,寧陵局內主峯,有三處汰落,第一處,長爲六十尺,廣爲七尺,深爲三尺,第二處,長爲二百尺,廣爲七尺,深爲五尺,第三處,長爲一百八十尺,廣爲十二尺,深爲六尺。靑龍上下麓,有六處汰落,第一處,長爲一百六尺,廣爲十三尺,深爲三尺,第二處,長爲一百尺,廣爲十二尺,深爲六尺,第三處,長爲三百尺,廣爲十五尺,深爲五尺,第四處,長爲一百五十尺,廣爲七尺,深爲十二尺,第五處,長爲九十尺,廣爲七尺,深爲十五尺,第六處,長爲二百十尺,廣爲十一尺,深爲五尺,白虎肩胛,有三處汰落,第一處,長爲二百尺,廣爲十五尺,深爲七尺,第二處,長爲一百二十尺,廣爲七尺,深爲六尺,第三處,長爲二百四十尺,廣爲十五尺,深爲七尺云矣。莫重局內汰落,若是浩大,極爲驚悚。補築之節,不容少緩。依前例,令地方官驪州牧使,詳細奉審,狀聞後,稟處,何如?傳曰,允。又啓曰,齊陵陵上,曲墻頹圮處修改,今八月初十日巽時,已爲推擇啓下,而同月十五日行秋夕祭香祝,本陵官員,前期上來受香之例矣。今此修改日子,與秋夕祭迫近,陵官之替來受香,恐不無窘跲之慮,告由祭受香時,秋夕祭香祝,亦爲一體陪往事,分付,何如?傳曰,允。
敎式纂輯所啓曰,纂輯之役,今幾告成,堂上行上護軍金學性,右贊成鄭基世,大護軍南秉吉·南綾君·洪鍾序,大護軍朴珪壽,竝校正堂上差下,修撰李敎鉉·任孝直,校正郞廳差下,行大護軍南秉吉,監印堂上差下,應敎李冕光,掌令鄭顯裕,監印郞廳差下,何如?傳曰,允。又啓曰,前都事崔瑆煥,前敎授張之琓,別看役差下,何如?傳曰,允。
吏曹口傳政事,以金賢根爲社稷提調。
乙丑八月初四日巳時,上御觀物軒。奉審閣臣入侍時,右承旨曺錫元,假注書安翊良,記事官安翊豐,記注〈官〉鮮于昇,檢校直提學金炳地,以次進伏訖。上曰,史官分左右。上曰,閣臣進前。炳地進奏曰,臣承命馳詣仁陵,陵上奉審,則安寧,碑閣丁字閣奉審,則無頉,祭物·祭器·祭井看審,則精潔,諸執事摘奸,則無頉,仍詣獻陵陵上奉審,則安寧,碑閣·丁字閣奉審,則無頉,還詣仁陵,仍留監祭將事安寧之意,敢達矣。缺
上在昌德宮。停常參·經筵。
自卯時至未時,灑雨下雨,測雨器水深七分。
藥房提調金大根,左承旨任應準啓曰,伏未審日間,聖體,若何?寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。三殿,氣候一樣,卿等,不必入侍矣。大王大妃殿·王大妃殿·大妃殿口傳問安。答曰,知道。
政院啓曰,右承旨李勉愚,左副承旨申轍求,右副承旨成彝鎬,今日不爲仕進,竝卽牌招,何如?傳曰,允。
政院啓曰,議政府郞廳來言,今日賓廳日次,而領議政趙斗淳,有身病,左議政金炳學,無時稟定事,右議政未差,不得來會云矣,敢啓。傳曰,知道。
政院啓曰,左右史,不可不備,別兼春秋洪遠植·李昌鎬,旣有只推之命,竝卽牌招,推移入直,何如?傳曰,允。
以別兼春秋洪遠植·李昌鎬牌不進罷職傳旨,傳曰,只推。
傳曰,右承旨·右副承旨許遞,前望入之。
承旨前望入之,李喬翼·申檀落點。
政院啓曰,卽者社稷署官員來言,明日秋享大祭神位版出安奉還時,提調一員,當爲進參,而都提調李裕元·提調姜時永,俱有身病,不得進參云。提調卽爲牌招,何如?傳曰,提調許遞,以宗親·儀賓,令該曹口傳擬入。
以司謁口傳下敎曰,明日南壇淸道,中軍代行。
以慶尙監司李參鉉狀啓,迎日縣,漂到異船,防守疎忽,忽地回去,事未前有。該縣監尹養桂,爲先罷黜,其罪狀,令攸司稟處事,傳曰,以前判付施行。
以慶尙左兵使李奎奭狀啓,迎日縣,漂到異船,乘其風順,閃倏徑發,寔緣防守之失,地方官尹養桂,哨探將包伊萬戶洪錫五罪狀,令攸司稟處事,傳曰,以前判付施行。
傳曰,禮房承旨,馳詣社稷奉審,摘奸以來。
傳曰,發遣吏郞,諸執事淸齋與否,摘奸以來。
內醫院啓曰,副提調李勉愚,今日問安不爲仕進,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,而齋戒相値,不得設行之意,敢啓。傳曰,知道。
議政府啓曰,卽見江原監司朴承輝狀啓,則枚擧春川府使金永求牒呈,以爲本府下吏金宗彬,公貨犯逋,爲六千六百餘兩。杖囚嚴督,無所徵納,越獄逃避,今始捉得。渠以幺麽下吏,多犯公貨,肆然逃躱,節節駭惡,其在懲他杜後之政,依律處斷,恐不可已,請令廟堂稟處矣。一下吏之犯逋,至爲六千餘金之多,越獄逃躱,眼無國法,毫無可恕之端。金宗彬,卽其地,大會軍民,梟首警衆,所負公錢,依法典,蕩減事,行會,何如?傳曰,允。
議政府啓曰,崇陵·惠陵·仁陵山陵莎草,修改日子,在今初七·初十兩日。臣等,當分詣監董,而見今雨勢如此,設令卽爲開霽,瀜泥沁濕,有妨役事。更爲擇日擧行,恐合毖謹之義。各陵曲墻·丁字閣,修改之節,一體更爲擇日以入事,知委儀曹,何如?傳曰,允。
禮曹啓曰,因議政府草記,崇陵·惠陵·仁陵·山陵莎草,各陵曲墻·丁字閣修改,更爲擇日事允下矣。令日官李秉洪更爲推擇,則今八月十八日巽時爲吉云,而伊日,國忌相値,十九日以後,則節屈九月矣。陵上莎草修改,九月節候例有拘忌,不得擧行,何以爲之?敢稟。傳曰,以十八日爲之。
禮曹啓曰,大司成,啓聖祠·四賢祠,滲漏處修改,今八月初七日辰時,已爲推擇啓下矣。見今雨勢如此,尙未收霽,土瓦沾濕,難以動役故,令日官李秉洪,更爲推擇,則同月初十日辰時爲吉云,以此日時擧行,竝以分付,何如?傳曰,允。
禮曹啓曰,仁陵·山陵莎草修改時,告由·告安祭香祝,依例同爲陪往矣。修改之役,今旣退行,則告安祭香祝,權安于各其齋所,令本齋官守直獻官以下退去事,分付,何如?傳曰,允。
訓鍊都監啓曰,本局中軍李周喆,身病猝重,勢難察任,改差,何如?傳曰,允。
兵曹以鄭歧源,爲訓鍊都監中軍。
上在昌德宮。停常參·經筵。
傳曰,右承旨·右副承旨·同副承旨許遞,前望入之。
承旨前望入之,尹定善·金尙鉉·李應夏落點。
傳曰,左承旨·左副承旨許遞,前望入之。承旨前望入之,尹定善·成彝鎬落點。
傳曰,禮房承旨與左副承旨,分詣受香諸處奉審,摘奸以來。
政院啓曰,新除授左承旨尹定善,右承旨金尙鉉,同副承旨李應夏,竝卽牌招,何如?傳曰,允。
以右承旨金尙鉉牌不進罷職傳旨,傳曰,只推。
政院啓曰,左右史不可不備,別兼春秋洪遠植·李昌鎬,旣有只推之命,竝卽牌招,推移入直,何如?傳曰,允。
以別兼春秋洪遠植·李昌鎬牌不進罷職傳旨,傳曰,只推。
禮曹啓曰,崇陵·惠陵·仁陵·山陵陵上莎草,各陵曲墻,丁字閣修改吉日時,以今八月十八日巽時爲之事,命下矣。原事目單子中,改付標以入之意,敢啓。傳曰,知道。
議政府啓曰,卽見慶尙監司李參鉉狀啓,則枚擧善山府使金炳愚牒呈,以爲壬戌亂民李禮大,卽亂魁也,其時捉囚營獄矣。仍爲逃躱,不與全凡祚輩,同就誅戮,尙今漏網,而厥漢,謂以年久隱身來往。故跟捕牢囚,而宜用全凡祚已施之律,不敢擅便,請令廟堂稟處矣。遮截營裨,以脅全凡祚之囚,已是必誅罔赦之罪,而脫還凡祚以後,依舊梗頑,俶擾一境,末乃漏網,屢閱歲年,今其就捕,可驗孽有莫逭。此而不置辟,爲凡祚者,豈不呼屈乎?罪人李禮大,令道臣,大會軍民,施以梟警之律事,知委,何如?傳曰,允。
以司譯院都提調意啓曰,漢學訓長,卽官生訓誨之任,而今方有闕,以該學堂上譯官玄鎰差定,依例付祿,使之各別勸課,何如?傳曰,允。
備忘記,全羅兵使趙義元下直,長弓一張,長箭一部,片箭一部,筒兒一箇賜給。
上在昌德宮。停常參·經筵。
傳曰,再明日眞殿茶禮,當自內親行矣,該房知悉,時原任大臣·宗親·儀賓·諸閣臣·二品以上入參。
傳曰,左議政金炳學省掃之行,給由馬,澆奠床備給。
傳曰,景慕宮都提調有闕之代,前望入之。
景慕宮都提調前望入之,判府事李裕元落點。
傳曰,政官牌招開政。
傳曰,知敦寧許遞,今日政差出。
傳曰,在外金吾堂上與兵曹堂上竝許遞,今日政差出。
傳曰,有實故京兆堂上竝許遞,今日政差出。
禮曹啓曰,再明日,眞殿茶禮,親行事,命下矣。自上服色,以翼善冠·無揚黑圓領袍·靑鞓·素玉帶擧行,而應參諸臣,以無掦黑圓領·烏紗帽·黑角帶,行禮時知委,何如?傳曰,允。
兵曹啓曰,禁軍別將趙台顯,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
吏曹啓曰,司僕寺正徐有象,宗親府典簿宋秉一,俱以身病,呈狀乞遞,竝改差,何如?傳曰,允。
又啓曰,禮曹正郞宋彙仁,以其身病呈狀气遞,改差何如?傳曰,允。
以吏曹參議趙寧夏牌不進罷職傳旨,傳曰,只推。
刑曹啓曰,謹依批旨,罪人金德昌·朴昌植·李好石·金基石·李明乭·韓命基·權致俊·金學敏·朴釗·朴仁順·全鳳學·鄭致弘·李春植·南義宣·吳在完·黃五長·鄭得成等,各嚴刑一次後,德昌慶尙道安義縣,昌植居昌府,好石咸鏡道定平府,基石全羅道泰仁縣,明乭任實縣,命基南平縣,致俊平安道成川府,學敏全羅道淳昌郡,釗慶尙道尙州牧,仁順平安道中和府,鳳學全羅道同福縣,致弘寶城郡,春植礪山府,義宣平安道嘉山郡,在完慶尙道河東府,五長咸昌縣,得成聞慶縣,遠地定配所,竝卽押送之意,敢啓。傳曰,分囚於左右捕廳賊囚間,限一朔後,嚴棍放送。又啓曰,謹依傳敎,罪人金德昌·朴昌植·李好石·金基石·金學敏·南義宣·吳在完·黃五長·鄭得成等九名,移送左捕廳,罪人李明乭·韓命基·權致俊·朴釗·朴仁順·全鳳學·鄭致弘·李春植等八名,移送右捕廳之意,敢啓。傳曰,知道。
有政。吏批,行判書李宜翼,參議趙寧夏牌招不進,參判洪鍾雲進。
吏批啓曰,行判書李宜翼,參議趙寧夏牌招不進,小臣獨政未安,何以爲之?敢稟。傳曰,仍爲之。
以朴珪壽爲知敦寧,金應均爲判尹,朴永輔爲兵曹參判,張仁遠爲禮曹參議,李宜翼爲判義禁,宋欽翼爲知義禁,嚴錫明爲司僕正,張泰秀爲禮曹正郞,韓弼敎爲典簿,任憲奎爲典籍,故參議韓象默贈禮參例兼,壬申勘難時雲山郡守贈職事,承傳。再政,同義禁單宋欽翼。
兵批,進同知事延學會。
領府事鄭元容箚略曰,臣癃痼澌綴,委席沈淹,凡屬事務,全無省覺。所帶閟宮提擧之任,尤有所重,臣或來往,鄕廬虛縻,增悚且悶。伏承康寧殿六偉文撰進之命,堂構盛業,煥然可述,承令與榮,何敢控辭,而臣近來精思,昏瞀迷眩,不辨字句,何以抽索耦儷,依樣摸繪乎?玆敢據實,乞稟東朝,竝亟解免,以便公私云云。答曰,省箚具悉卿懇。正衙經始,三百年未遑之事,而萬億無疆之休,基于今日矣。老成如卿,淹博如卿,文字之役,豈可捨卿乎?旣以愼節爲辭閟宮提擧之任,今姑免副,卿其諒之。仍傳曰,此批答,遣史官傳諭。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,仁陵陵上莎草修改時,領敦寧金左根進去。
以京畿監司兪致善狀啓,楊州等邑民家漂頹,人命渰死事,傳曰,民家之漂頹,人命之壓死,惻然驚心。靡所止屆,結構之方,埋瘞之節,爛加商確,俾無一民仳離之患事,廟堂各別措辭,分付。
以江原監司朴承輝狀啓,洪川等邑民家漂頹,人命壓死事,傳曰,民家漂頹,人命渰死,若是夥多,聞甚驚慘。元恤典外,別加顧助。渰死人,如有生前身還布,竝蕩減,結構奠接之方,廟堂各別措辭,關飭。
訓鍊都監啓曰,本局中軍鄭岐源,身病猝重,勢難察任,改差,何如?傳曰,允。又啓曰,本局中軍,今當差出,而擬望之人乏少,外任竝擬,〈何如?〉傳曰,允。
兵曹,以李元熙爲訓鍊都監中軍,白希洙爲訓鍊別將。
兵曹啓曰,今此謝恩兼冬至使一行赴燕時,所把驛馬,預先分定然後,可無窘急之弊。今亦依前例知委,而應把驛馬四十五匹內,公忠道八匹,全羅道十匹,慶尙道二十匹,十月十五日,京中逢點,江原道四匹,咸鏡道三匹,直送安州,來十月十八日,逢點事,各道監司處行移,何如?傳曰,允。
右邊捕盜廳啓曰,謹依刑曹草記批旨,罪人分囚於左右捕廳賊囚間,限一朔後,嚴棍放送事,命下矣。罪人李明乭·韓命基·權致俊·朴釗·朴仁順·全鳳學·鄭致弘·李春植等八名,爲先嚴囚,臣廳之意,敢啓。傳曰,知道。
上在昌德宮。停常參·經筵。
議政府啓曰,卽見京畿監司兪致善上疏,則以爲本道三政俱病,糴爲尤甚。各年還簿,到底溯考,元還折米十六萬八千六百三十一石零內,實留僅爲一萬四千三百十七石零。其餘則徒擁虛簿,指徵俱絶,如干收逋之錢,悉令作穀如數準捧,則實留不過二萬餘石矣。見今春旱夏澇,痒稼旣多,準數入量,未敢固必,而今此虛留。年年滋耗,冒錄冒勘,只煩紙上空文,奸吏實犯,亦歸虛留。京外各司所管穀,散在京邑者,亦爲積年逋藪,課歲責耗,當秋辦納,實無其道。若蒙格外曠施,則幾萬生靈,可以支保,而至於各衙門穀,自歸勿論,而其中戶曹穀,卽本營句管者,以實留二萬餘包之耗,庶可略略塗抹爲辭,而批旨糴政之枵蕩,胡至此極?良可寒心,而爲念民情,誠甚悶然。疏辭令廟堂稟處事,命下矣。按虛簿而責實用,其究也不過巧徵豪奪於民而已。道臣疏辭,雖不免請蠲蕩,而今若不蠲不蕩,徒令奸竇滋殖,判知其有害無益。虛留中十五萬四千餘石,限三分一,特許豁除,餘存元身,足以排比於四都及各衙門耗作,向後措劃充補之方,道臣從長裒益,更爲登聞稟施之地,何如?傳曰,允
兵曹啓曰,訓鍊主簿尹澈,以其病難供職,呈狀乞遞,改差,何如?傳曰,允。
領議政趙斗淳箚略曰,關西道臣報滿文狀,已到府矣。陳列仰請處分者,本道大更張屬耳矣。戶結錯迕,文簿弘多,餉殖回互,所謂巧歷不能窮其數者也。苟不久任,遽令兌替,則不但有始無終,金省金穀之沿滙納出,湊在秋冬之際,而官旣須代,民吏認以遞,百事悤卒,容或疎漏,盖年來所釐革,係一路休戚,謠呻之會,非造次矯捄之比。精神氣脈之布護聯絡,當其局者所自知,非一時涉獵所能瞭然而無遺察也。然則由今秋冬,以已熟之眼,已嫺之手,句校盈朒,紏摘緣絶,庶幾整頓規模,明立條列,有改絃易轍之功,合下事宜,莫要於此。就望仰稟慈旨平安監司洪祜吉特許一年仍任,以究徹頭徹底之效云云。答曰,省箚具悉卿懇。此道伯按審以後,凡所施措,極有條理,而況値大更張之會,尤不容不久其任責其成矣。依所請,特爲仍任,卿其諒之。仍傳曰,此批答,遣史官傳諭。
乙丑八月初九日辰時,上詣眞殿。茶禮親行入侍時,都承旨曺錫元,左承旨尹定善,右承旨金尙鉉,左副承旨李鳳億,右副承旨成彝鎬,同副承旨李應夏,史官缺提學金學性,檢校直提學金炳地,檢校直閣李承五·李世用,檢校待敎閔奎鎬·趙寧夏·李載冕,以次侍立。時至,通禮跪啓外辦。上具翼善冠·無揚黑圓領·靑鞓·素玉帶,出齋殿,通禮,導上詣版位跪,啓請四拜,上行四拜禮,仍導上詣盥洗位,上盥洗訖,通禮導上詣尊所,承旨監爵訖,仍詣第一室神座前,承旨奉香,承旨奉爐,上三上香,通禮跪啓請執爵獻爵,承旨奉爵跪進,上執爵,以授承旨,承旨跪受奠于神位前,上連獻三爵,次詣各室上香,奠獻竝如上儀訖,通禮導上,降復位,通禮跪,啓請四拜,上行四拜禮,通禮跪,啓請禮畢,大臣進前問候訖,通禮導上還入齋殿,諸臣,以次退出。
上在昌德宮。停常參·經筵。
自未時至人定,灑雨下雨,測雨器,水深二寸六分。
藥房都提調李景在,提調金大根,副提調曺錫元啓曰,伏未審日間,聖體,若何?寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃氣候,何如?大妃殿氣候,何如?臣等,不任區區伏應,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿,王大妃殿,大妃殿,口傳問安。答曰,知道。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,在外同義禁禮曹參議許遞,今日政差出。
傳曰,政官牌招開政。
傳曰,龍川府充軍罪人金斗運放。
傳曰,見窠皆令差出。
傳曰,今日政五衛將望李容華,卽璿派也,年又過百歲云,聞甚奇異。令該曹知事,加設單付。
禮曹啓曰,禮曹正郞張泰秀,孝文殿參奉尹滋綎,俱以身病,呈狀乞遞,竝改差,何如?傳曰,允。
兵曹啓曰,禁軍別將白希洙在外,未上來,領軍之任,不可久曠,改差,何如?傳曰,允。
兵曹,以權瑢爲禁軍別將。
兵曹啓曰,內禁將李祉秀,五衛將申晳熙·朴元鎭,景福宮衛將延學會,慶熙宮衛將張宅成·文有昌,俱以病難供職,呈狀乞遞,竝改差,何如?傳曰,允。
義禁府啓目粘連,向前金鼎炫,亦漕法何等嚴重,而中路逼留,縱諉風濤之險,各自發行,有違操束之方,竟致二隻船臭載。雖無律文之可據,亦難失檢之罪,以此照律,何如?啓。依允。
有政。吏批,行判書李宜翼,參判洪鍾雲牌招不進,參議趙寧夏進。
吏批啓曰,行判書李宜翼,參判洪鍾雲,竝牌招不進,小臣獨政未安,何以爲之?敢稟。傳曰,只出緊任。
以尹堉爲禮曹參議,洪鍾雲爲同義禁,平安監司洪祐吉,限一年仍任事承傳。
再政,以金觀燮爲禮曹正郞,朴齊平爲孝文殿參奉,李載元爲長興提調。
兵批,進,以李基碩爲訓鍊都正,朴芝壽·李志華爲宣傳官,趙羲稷爲內禁將,李鍾植·李容華爲五衛將,辛漢哲爲景福將,朴泳懿·李根亨爲慶熙將,安珽求爲訓鍊主簿,李奎一爲武兼,知事單李執,同知單李東彦。
再政。李始培爲五衛將,李智會爲守門將,知事加設單李容華,同知單李鍾植。
上在昌德宮。停常參·經筵。
自前夜人定至開東,灑雨下雨,測雨器水深二寸五分。
興完君緬禮出柩後,大殿,藥房·內閣·政院·玉堂·朝廷二品以上·六曹單子問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
訓鍊都監啓曰,本局中軍李元熙除拜後,在外未現,領軍之任,不可久曠,今姑改差,何如?傳曰,允。
兵曹,以李周喆爲訓鍊都監中軍。
義禁府照目粘連,領運差使員薺浦萬戶金鼎炫矣,本府議啓內,漕法何等嚴重,而中路逗留,縱諉風濤之險,各自散行,有違操束之方,竟致二隻船臭載。雖無律文之可據,亦難免失檢之罪,以此照律罪,杖八十收贖,奪告身,三等私罪,奉敎依允。
上在昌德宮。停常參·經筵。
大王大妃殿傳曰,望祭兼秋夕祭,攝行磨鍊。
傳曰,政官牌招開政。
傳曰,呈告弘文提學,經筵,禮曹判書許遞,今日政差出。
傳曰,呈告戶曹參議許遞,今日政差出。
政院啓曰,卽者副校理洪淳學,以其親病,陳疏徑出,原疏才已捧入矣。所當直捧禁推傳旨,而此與無端徑出有異,推考警責,何如?傳曰,允。
以統制使李鳳周狀啓,人命渰歿,民家漂壓事。傳曰,風雨之作,至此之極?使海門重鎭,人命家舍,渰沒漂壓,若是夥多,聞甚驚愕。已救急之外,更加優助。未拯屍身,期於拯得,與已拯屍,使之厚埋,生前還布,竝蕩減。漂壓戶,斯速結構,使重鎭依舊戰船修葺事,竝令廟堂,措辭關飭。
奎章閣啓曰,原任待敎洪承億,承重祖父喪,卒哭日依定式,遣檢書官,勸肉以來之意,敢啓。傳曰,知道。
吏曹啓曰,孝文殿參奉朴齊平,以其身病,呈狀乞遞,改差,何如?傳曰,允。又啓曰,禮曹正郞羅錫熙,除拜過限未肅拜,改差何知。傳曰,允。
以吏曹參議趙寧夏,牌不進,罷職傳旨。傳曰,只推。
禮曹啓曰,卽接奉常寺所報,則東耤親耕田,所種稻·豆太·皮唐黍·皮粘粟·皮稷,今八月晦間,當爲成熟云矣。自上方在諒闇中,依例以攝刈,磨鍊之意,敢啓。傳曰,知道。
御營廳啓曰,本廳中軍金善恒,身病甚重,勢難察任,改差,何如?傳曰,允。
兵曹,以徐相稷,爲御營中軍。
有政。吏批,行判書李宜翼,參議趙寧夏,牌招不進,參判洪鍾雲進。
吏批啓曰,行判書李宜翼,參議趙寧夏,竝牌招不進,小臣獨政未安,何以爲之?敢稟。傳曰,仍爲之。
以沈敬澤爲禮曹判書,洪鍾華爲戶曹參議,曺錫雨爲弘文提學,李宜翼爲知經筵,贈參判李恒模贈戶判例,兼贈左承旨李陽連贈戶參例,兼贈僕正李寅柱贈左承旨已上,知事李容華三代。
再政,以李季重爲孝文殿參奉。
兵批,同知單李始培。
上在昌德宮。停常參·經筵。
郡夫人徐氏緬禮出柩後,大殿,藥房·內閣·政院·玉堂·朝廷二品以上·六曹,單子問安。答曰,知道。
以黃海監司洪淳穆狀啓,長淵等邑民家漂頹事,傳曰,兩邑之民家漂頹,田畓潰決,又若是夥多,極爲矜慘。元恤典,雖已題給,結構補築之方,別加顧助,俾無一民仳離之患事,廟堂措辭關飭。
禮曹啓曰,仁陵陵上莎草修改時,別看役李錫桓改差,其代知事李執差下,使之擧行,何如?傳曰,允。又啓曰,今八月十八日,懿昭墓墓上曲墻修改時,臣曹堂上一員,當爲進去監董,而判書臣沈敬澤,仁陵陵上莎草修改時進去,參判臣李鍾淳,山陵陵上莎草修改時進去,參議臣尹堉,崇陵·惠陵陵上莎草修改時進去矣,無以推移擧行,何以爲之乎?敢稟。傳曰,戶曹參議進去。
上在昌德宮。停常參·經筵。
政院啓曰,同副承旨李應夏,今日不爲仕進,卽爲牌招,何如?傳曰,允。
以同副承旨李應夏,牌不進,罷職傳旨,傳曰,只推。
傳曰,禮房承旨馳詣宗廟·永禧殿·景慕宮,奉審摘奸,仍詣受香諸處奉審,摘奸以來。
傳曰,政官牌招開政。
傳曰,左副承旨許遞,前望入之。
承旨前望入之,李奎奭落點。
政院啓曰,新除授右承旨李奎奭,時在慶尙左兵營,任所交龜後,斯速乘馹上來事,下諭,何如?傳曰,許遞,前望入之。
承旨前望入之,趙文顯落點。
傳曰,明日孝文殿晝茶禮,當自內親行矣,該房知悉。
傳曰,呈告經筵與在外法司堂上·敦寧都正許遞,今日政差出。
傳曰,慶尙右兵使,有闕之代,令該曹口傳差出,不日下送。
傳曰,見窠皆令差出。
政院啓曰,卽者兵曹郞廳來言,明日孝文殿晝茶禮,自內親行時,侍衛節目,當爲磨鍊,而兼判書金炳冀,在外不得擧行云,何以爲之?敢稟。傳曰,次堂擧行。
又啓曰,卽者兵曹郞廳來言,明日孝文殿晝茶禮,自內親行時,侍衛節目磨鍊,次堂擧行事命下,而參判朴永輔,差祭不得擧行云,何以爲之?敢稟。傳曰,許遞,前望入之。
兵曹參判前望入之,李景夏落點。
以黃海水使尹錫九狀啓,白翎鎭碇留異船,宜乎執留,而任他徑歸,言念邊情,疎虞莫甚。該僉使任景模,爲先罷黜,其罪狀,令攸司稟處,常時不飭,惶恐待罪事。傳曰,異船之未及問情,揆以邊政,極其疎忽,而乍泊旋去,旣無執詰之暇則容有可恕之端。該僉使,姑令戴罪行公,爾其勿待罪事,回諭。
以黃海監司洪淳穆伏啓,白翎鎭碇留異船,任自經歸,不能執詰。該僉使論罪,已具於水使狀啓,而所投冊子,封上與燒火,令廟堂稟處事。傳曰,已有水使狀啓判付矣。所留冊子,堅封置之於水營。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
禮曹啓曰,崇陵陵上莎草修改時,別看役金弘植改差,其代前別提李尙爀差下,惠陵陵上莎草修改時,別看役朴孝祥改差,其代別提李錫桓差下,使之擧行,何如?傳曰,允。
禮曹啓曰,英陵·寧陵局內汰落處,補築吉日時,今八月二十六日卯時推擇,以地方官驪州牧使,補土差使員差下,與各其本陵官員,眼同擧行事,已爲啓下矣。頉處俱係緊要,事役極其浩大,臣曹堂上·郞廳,亦爲進去,一體監董,何如?傳曰,令地方官,專管監董。
禮曹啓曰,今八月十八日,崇陵·惠陵·仁陵·山陵陵上莎草修改,懿昭墓墓上曲墻修改時,本曹郞廳,當爲前期分進,而正郞金觀燮,崇陵·惠陵陵上莎草修改時進去,李喆南受由在外,羅錫熙在外未肅拜,佐郞金秉洙,仁陵陵上莎草修改時進去,鄭昌東呈旬,吏曹金學魯山陵陵上莎草修改時進去,懿昭墓墓上曲墻修改時,無進參之員,呈旬郞廳,今姑改差,其代令吏曹,以在京無故人,口傳差出,以爲擧行之地,何如?傳曰,允。
吏曹口傳政事,以趙昌敎爲禮曹佐郞。
吏批啓曰,禮曹佐郞鄭昌東,孝文殿參奉李季重,俱以身病,呈狀乞遞,竝改差,何如?傳曰,允。
又啓曰,全羅道都事鄭龜錫,黃海道都事尹墩,俱爲除拜後,過限未肅拜,竝改差,何如?傳曰,允。
有政。吏批,行判書李宜翼,參判洪鍾雲,牌招不進,參議趙寧夏進。
吏批啓曰,行判書李宜翼,參判洪鍾雲,竝牌招不進,小臣獨政未安,何以爲之?敢稟。傳曰,只出緊任。以尹致容爲右尹,李承游爲敦寧都正,李豐翼爲同經筵,趙蘷熙爲戶曹佐郞,谷山府使兪晠煥,安邊府使李寅命,已上相換。
再政。以金鎭模爲禮曹正郞,李炡爲司饔主簿,金商鶴爲孝文殿參奉,韓緻奎爲全羅都事,崔國鎭爲黃海都事,分監役單白道洙,學錄單金鼎燮。
三政。以玄弼濟爲兵曹佐郞,尹奭孝爲典籍,兼春秋單金鎭模。
兵批,同知單,張宅成。
政院啓曰,都承旨曺錫元,左承旨尹定善,右承旨金尙鉉,不爲仕進,右副承旨趙文顯未肅拜,同副承旨李應夏牌不進,院中只有臣一人,伴直無人,同副承旨旣有只推之命,更爲牌招,何如?傳曰,允。
上在昌德宮。停常參·經筵。
藥房提調金大根,副提調曺錫元啓曰,伏未審日間,聖體,若何?寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,卿等,不必入侍矣。大王大妃殿,王大妃殿,大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳,有身病,左議政金炳學在外,右議政未差,不得來會云矣,敢啓。傳曰,知道。
傳曰,藥院提調許遞,前望入之。
內醫提調前望入之,徐衡淳落點。
傳曰,大院君德山行次時,當爲入用之各項藥種,今藥院提調徐衡淳,齎呈事,分付。
傳曰,今見知事李容華肅單,則以爲年紀過百之人,能有此運動者,眞可謂希有之人瑞,予欲一見,卽爲招入。
傳曰,宗正卿李載元,工曹判書除授。
傳曰,宣惠廳·濬川司,俱非東班,移錄於兵典樞府之下,堤堰司,本是備局之屬,入錄於政府小註事,分付纂輯所。
傳曰,自今爲始,歸葬·移葬請由,以三寸叔父母·親兄弟及外祖父母,一體呈辭事,定式。
兵曹,口傳政事,以金箕錫爲慶尙左兵使。
政院啓曰,卽者,別兼春秋李昌鎬,以其親病,陳疏徑出,原疏才已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪遠植,卽爲牌招,入直,何如?傳曰,允。
以別兼春秋洪遠植牌不進罷職傳旨。傳曰,只推。
以全羅監司趙在應狀啓,全州等邑民家漂頹,人命渰死事,傳曰,湖南極備之警,又若是驚慘,言念民事,萬萬憂憫。渰壓死人,生前還布,竝蕩減,未拯屍,期於拯得,與已拯屍,卽令厚埋。漂頹戶,趁爲結構,另加存恤事,廟堂措辭關飭。
以江原監司朴承輝狀啓,蔚珍縣民家漂頹事,傳曰,聞甚矜慘。元恤典外,別加顧助,結構奠接之方,廟堂措辭分付。
以公忠監司申檍狀啓,牙山等邑民家頹壓,人命渰死事,傳曰,聞甚驚慘,元恤典外,別加顧助,渰死人等,生前還布,竝蕩減,頹壓戶趁卽結構,俾無一民失所棲屑之弊事,廟堂措辭分付。
以全罷監司趙在應狀啓,加里浦民家漂頹事,傳曰,聞甚驚惻,元恤典外,別加顧助,趁卽結構,俾各安堵之意,廟堂措辭,分付。
奎章閣啓曰,景慕宮望廟樓,今望奉審,無頉之意,敢啓。傳曰,知道。
禮曹啓曰,卽接大報壇守直官所報,則奉室第二位神㯓袱,六幅內,五幅神展袱,二幅鼠破云矣。莫重之地,有此鼠破之患,極爲驚悚,修改之節,卽爲擇日擧行,何如?傳曰,允。
兵曹啓曰,宗廟大門東西邊墻垣頹圮諸處,今已畢築矣。各處守直衛軍,竝解送之意,敢啓。傳曰,知道。
兵曹啓曰,卽接東所衛將金益洪牒報,則貳極門東邊內,宮墻四間許,頹圮處,今已修築云,把守軍兵,還爲入直之意,敢啓。傳曰,知道。
兵曹啓曰,卽接東所衛將金益洪牒報,則崇德門東邊內,宮墻半間許,頹圮處,今已修築云,把守軍兵,還爲入直之意,敢啓。傳曰,知道。
訓鍊都監啓曰,因兵曹草記,貳極門東邊內,宮墻四間許,頹圮處,今已修築,把守軍兵,還爲入直,將校解送之意,敢啓。傳曰,知道。又啓曰,因兵曹草記,崇德門東邊內,宮墻半間許,頹圮處,今已修築,把守軍兵,還爲入直,將校解送之意,敢啓。傳曰,知道。
宗親俯啓曰,謹依下敎,知事李容華回還時,路需錢一百兩,題給之意,敢啓。傳曰,知道。
乙丑八月十五午時,上詣孝文殿,茶禮親行入侍時,都承旨曺錫元,左承旨尹定善,右承旨金尙鉉,左副承旨成彝鎬,右副承旨趙文顯,同副承旨李應夏,史官缺。提學金學性,檢校直提學金炳地,檢校直閣李承五·李世用,檢校待敎閔奎鎬·趙寧夏·李載冕以次侍立。時至,通禮跪啓外辦,上具衰服出,齋殿由東挾門入,就版位西向立,贊儀請俯伏哭,上俯伏哭,少頃,贊儀唱止哭興四拜興平身,上止哭四拜興平身,仍詣靈座前北向跪,承旨奉香,承旨奉爐,上三上香,承旨奉爵跪進,上受爵以授承旨,承旨跪受,奠于靈座前,連獻三爵訖。上降復位,贊儀請俯伏哭,上俯伏哭,少頃,贊儀唱止哭四拜興平身,上止哭四拜興平身,贊儀請還齋殿,上還齋殿。諸臣以次退出。
乙丑八月十五日未時,上御觀物軒。知事李容華入侍時,左副承旨成彝鎬,記事官安翊豐·嚴世永,別兼春秋李昌鎬,知事李容華,以次進伏訖。上曰,史官分左右。上曰,知事進前,令其子姪,扶持以入也。容華進前訖,上曰,使之平坐仰瞻。上曰,聞是璿派人云,派系何君,而今爲幾代,居住何處乎?容華未能仰對。上曰,使其子姪,贊奏,可也。容弼曰,敬寧君十四世孫,己卯名賢巴陵君十一世孫,而居在全羅道南原地矣。上曰,爾等於容華,爲何親屬乎?各奏職姓名年甲也。容弼曰,臣幼學李容弼,爲容華親弟,而年七十一矣。春麟曰,臣幼學臣李春麟,爲容華親姪,年五十四矣。鍾奎曰,臣幼學臣李鍾奎,爲容華之孫,而年四十五矣。上命賜饌,容華祗受訖。上曰,使其弟姪,助其飮啖,而以其餘,送于所在處,可也。上曰,今承慈敎矣,容華之年高,旣如此,又是璿派之人,則其在敦宗優老之地,尤當自別,回還時,給馬下送,路需,令宗親府從厚題給。又命書傳敎曰,幼學李容弼年過七十云,令該曹,僉知加設單付。以下缺
上在昌德宮。停常參·經筵。
傳曰,大院君德山行次時,醫官金斗河陪往。
傳曰,政官牌招開政。
傳曰,在外刑曹判書許遞,今日政差出。
傳曰,金吾堂上竝許遞,今日政差出。
政院啓曰,左右史不可不備,別兼春秋洪遠植,旣有只推之命,卽爲牌招入直,何如?傳曰,允。
以別兼春秋洪遠植,牌不進,罷職傳旨。傳曰,只推。
以慶尙監司狀啓,昌原等邑民家漂頹,人命渰壓死事。大王大妃殿傳曰,嶺·湖風災以後,丙枕靡安矣。卽見兩道所啓,則漂戶渰死之數,若是夥多,一倍驚慘,無以爲心,哀我生靈,蕩析流離之狀,姑置之,彼渰沒之命,厥有何辜?前後判付,雖悉惻傷之意,不可無別般撫血之擧。嶺南,則以慶州府尹洪翼燮,慰諭使差下,馳往被災列邑,招集人民,以各安其業,愼勿離散事,面面曉諭。別恤典,以公錢中,爲先分等派給。湖南則以順天府使黃鍾顯,慰諭使差下,使之一體擧行。別諭綸音,令文任撰出,渰沒人無論,已拯未拯,其幽明之冤,當如何也?別設一壇於沿海水門,大招而酹之,以寓國厲之義事,星火行會。
訓鍊都監啓曰,本局從事官李鍾濬,身病猝重,勢難察任,改差,何如?傳曰,允。
吏曹啓曰,孝文殿參奉金商鶴,耆老所守直官安翊良,俱以身病,呈狀乞遞,竝改差,何如?傳曰,允。
以吏曹參議趙寧夏,牌不進,罷職傳旨。傳曰,只推。
吏曹·工曹判書單李載元,今加資憲除授事承傳。
吏曹口傳政事,知宗正卿單李載元。
兵曹啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
有政。吏批,行判書李宜翼進,參判洪鍾雲,參議趙寧夏,牌招不進。以吏批言啓曰,刑曹判書今當差出,而擬望之人乏少,政府西壁,竝擬,何如?傳曰,允。以韓啓源爲刑曹判書,金秉燮爲敦寧都正,趙熙哲爲大司成,金大根爲判義禁,李載元爲知義禁,朴齊韶·嚴錫鼎爲同義禁,洪永禹爲孝文殿參奉,耆老所守直官單金泰煥。再政。以姜時永爲右參贊,睦仁會爲兵曹參議,知義禁單朴齊韶。三政。左參贊單姜時永,右參贊單任百秀。
兵批,同知單文有昌,僉知加設單李容弼,兵曹口傳政事,以李志健爲內乘。
上在昌德宮。停常參·經筵。
政院啓曰,都承旨曺錫元廚院進,左承旨尹定善,右承旨金尙鉉,左副承旨成彝鎬,不爲仕進,右副承旨趙文顯,式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨成彝鎬,牌不進,罷職傳旨。傳曰,只推。
大王大妃殿司謁口傳下敎曰,自明日勸講爲之。
傳曰,在外藝文提學許遞,前望入之。
藝文提學前望入之,朴珪壽落點。
政院啓曰,左右史不可不備,別兼春秋洪遠植,旣有只推之命,卽爲牌招,入直,何如?傳曰,允。
以別兼春秋洪遠植,牌不進,罷職傳旨。傳曰,只推。
議政府啓曰,兩南慰諭使,旣承特敎差下,令該曹口傳啓下,以爲星火行會之地,別諭綸音,待啓下,罔夜下送于兩道監營,使之齎傳慰諭使處,別厲祭祭文,依近例,令兩道道臣,撰出,何如?傳曰,允。
議政府啓曰,頃者,延日縣漂到異國人三名,所載我船,因風漂失,申飭沿海諸邑,另加搜訪事,自該道啓聞矣。卽見江原監司朴承輝狀啓,則枚擧三陟前營將安義錫牒呈,以爲異樣人三名,自海汀入來本府草谷浦人家,言語文字,俱莫能通,而見破之船樣,乃嶺南漁艇,似是延日移載之船矣。竝姑保守,使之守直供饋,而遣譯問情,造船護送之方,竝請令廟堂稟處矣。三人之同載船樣之爲我國製造,其爲延日漂人中,因風擅發者,無他疑端,而其還送之於水於陸,待問情譯官乎本,然後可以許施,問情官,令該院擇差,罔夜下送,彼人防護供饋之節及船中什物看守等事,各別嚴飭,無或疎忽事,行會,何如?傳曰,允。
議政府啓曰,河東府使閔成鎬,盈德縣令李喆淵,龍宮縣監李敬老,軍威縣監趙秉岳,比安縣監趙命敎,玄風縣監張膺杓,赴任之路,或因阻水,或因得病,以致日字之遲滯,而該道臣依新定式,具由論報本府矣。年前提飭之後,豈無晩時赴任之守令,而各道寥寥,未見以此事論報者矣。今此啓聞,亦修擧之政也,各該守令,事當論勘,而今秋阻水,事勢容然,就理往來之際,瘝曠可悶,竝姑令戴罪行公,此後則計其辭朝日字及程道遠近,一一報府,以爲以法從事事,行會八道道臣,何如?傳曰,允。
以京畿監司兪致善狀啓,抱川縣民家漂頹事,傳曰,聞甚矜惻,元恤典外,別加顧助,卽爲結構奠接之方,廟堂措辭,分付。
禮曹啓曰,大王大妃殿傳曰,嶺·湖風災以後,丙枕靡安矣,及見兩道所啓,則漂戶渰死之數,若是夥多一倍驚慘,無以爲心,哀我生靈,蕩柝流離之狀,姑置之,彼渰沒之命,厥有何辜?前後判付,雖悉惻傷之意,不可無別般撫恤之擧,嶺南,則以慶州府尹洪翼燮,慰諭使差下,馳往被災列邑,招集人民,以各安其業,愼勿離散事,面面曉喩,別恤典公錢中,爲先分等派給,湖南則以順天府使黃鍾顯,慰諭使差下,使之一體擧行,別諭綸音,令文任撰出,而渰沒人,無論已拯未拯,其幽明之冤,當何如也,別設一壇於沿海水口,大招而酹之,以寓國厲之義,星火行會事,命下矣。慶尙道·全羅道,別厲祭香祝,令該司照例磨鍊,急速下送,不卜日設行,而城隍發告祭,依例前期,三日先行,祭品則依常時厲祭例,精備磨鍊,亦令各其道倅臣,虔誠設行事,竝爲分付,何如?傳曰,允。
兵曹啓曰,卽接西所衛將李敎春牒報,則明禮門東邊內宮墻六間半許頹圮處,今已修築云,把守軍兵,還爲入直之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
訓鍊都監啓曰,因兵曹草記,明禮門東邊內宮墻六間半許頹圮處,今已修築,把守軍兵,還爲入直將校解送之意,敢啓。傳曰,知道。
慶尙道·全羅道,尉諭編音。王若曰,嗚呼,惟予否德,叨承艱大,夙夜祗懼,不敢遑寧,惟恐治不徯志,澤未下究,無以答上天眷顧之意,副群黎受戴之心,宵夜旰食,一念在玆,廼者春夏以來,雨暘不均,稼穡之艱,殷憂憧憧,何幸諸道之農形,庶慰望秋之民情,不謂颶風暴雨,發行無時,大嶺之外,最受其害,自湖以南,亦復告災,民命之渰壓,房屋之漂頹,計以千百而以至舟船鹽盆之屬,爲民生不可闕者,靡不爲獰颷之撞破,洪波之衡捲,驚心慘目之報,陸續而至,此何故也,此何異也?乖氣之致,必有烖召,靜言思之,誰執厥咎?良由予寡昧涼德,不能格皇天陰騭之仁,祖宗默佑之恩,乃使無辜之赤子,罹此百凶而莫之救焉。予心之惶愧慘惻,又何敢自寬而自釋乎?嗚呼,斯民也,惟我祖宗列聖,恩勤鞠育,以付予之赤子也。其在平時,籍使無旱澇之憂,飢饉之苦,終歲勤動,每缺仰事俯育之資,十口生涯,無望輸租納布之餘,稔年樂歲,尙憐鶉鵠其形,駭浪驚濤,詎意魚龞爲伍,窮蔀甕牖,蕩爲邱墟,婦孺髫白,呼號宛轉,雖其僥倖而得全者,室家之仳離,骨肉之墊溺,悲哀痛苦,尙忍言哉?階前萬里,森然在眼,玉食,其可以甘乎,丙枕,其可以安乎?方伯守令,皆朝廷之所眷毗,民庶之所依賴也。分憂之義,撫字之方,固應靡不庸極而耿耿予衷,自不能已,又以慰諭使命特差,密邇近臣之出宰者,周行郡邑,宣布予如傷若保之意,凡厥渰壓者之拯瘞,漂頹戶之構葺,自有營邑賙恤,而必使死者,被掩骼之恩,生者,得庇身之安,而哀彼巖墻之命,水濱之魂,悠揚漂泊,何以慰之?予懷惻傷,繞壁徊徨,式遵故事,爲壝大招以酹之,冥漠幽鬱,庶幾一伸其煩冤耶。嗟,爾衆民,遭亂餘生也,蕩柝離居,勢所必至,而扶老携幼,忍別邱墓之舊鄕,安土樂生,無如桑梓之遺業,其各畝爾田,宅爾宅,無至顚連道路,失所彷徨,以俟父母爾。字育爾者,多方措劃,免溝壑而置袵席,是爾等回咷爲笑之日,而亦惟予少釋南憂之辰也。至若按藩分符之臣,孰敢不體予至意乎?徭役之可蠲,征斂之可省,凡所以便民而利民者,隨事講究,條列登聞,咸得奠安所居,無令散而之四然後,方爲對揚之實,不孤委寄之重,各須知悉,予不多誥。藝文提學朴珪壽製進
備忘記,慶尙左兵使金箕錫下直,長弓一張·長箭一部·片箭一部·筒兒一箇賜給。
上在昌德宮。停常參·經筵。
傳曰,召對爲之。
傳曰,崇陵·惠陵·仁陵·山陵莎草修改監蕫大臣以下入侍。
政院啓曰,左右史不可不備,別兼春秋洪遠植,旣有只推之命,李昌鎬由限已過,竝卽牌招,入直,何如?傳曰,允。
以別兼春秋洪遠植·李昌鎬牌不進罷職傳旨。傳曰,只推。
吏曹口傳政事,慶尙道慰諭使單洪翼燮,全羅道慰諭使單黃鍾顯。
兵曹啓曰,卽接東衛將林秉周牒報,則秋景苑南邊內宮墻三間許頹圮處,北邊內宮墻二間許頹圮處,今已修築云,把守軍兵,還爲入直之意,敢啓。傳曰,知道。
禁衛營啓曰,因兵曹草記,秋景苑南邊內宮墻三間許頹圮處,北邊內宮墻二間許頹圮處,今已修築,把守軍兵,還入直所將及添入軍解送之意,敢啓。傳曰,知道。
備忘記,撫夷萬戶金基鍾下直,長弓一張·長箭一部·片箭一部·筒兒一箇賜給。
乙丑八月十八日辰時,上御觀物軒。勸講入侍時,判府事李裕元,講官李㘾,參贊官尹定善,檢討官金錫輔,假注書安秉鐸,記注官金鎭模·任應模,各持通鑑第一卷,以次進伏訖。上曰,史官分左右。
乙丑八月十八日申時,上御觀物軒。召對入侍時,參贊官趙文顯,檢校直閣李承五,侍讀官金奭鎭,檢討官金錫輔,假注書方孝隣,記注官金鎭模·任膺模各持通鑑第一卷,以次進伏訖。上曰,史官分左右,
乙丑八月十八日酉時,上御觀物軒。監蕫大臣戶禮堂同爲入侍時,領議政趙斗淳,禮曹參議尹堉,正郞金觀燮,工曹參議吳德泳,繕工副奉事朴定夏,領敦寧金左根,禮曹判書沈敬澤,佐郞金秉洙,觀象監提調金炳地,戶曹判書兼繕工提調李敦榮,假監役閔定鎬,左議政金炳學,禮曹參判李鍾淳,佐郞金學魯,觀象監提調洪鍾序,繕工提調金炳喬,奉事任厚直,以次進伏訖。上曰,史官分左右。上曰,大臣進前。左根進前問候,各殿問候訖。奏曰,陵上莎草蹲縮處,合爲六方而今番役事,務從完固日後經潦然後,始可驗之矣。大王大妃殿曰,莎草之修改不久,而今又蹲縮,何也?斗淳曰,陵上高大,每有此患矣。大王大妃殿曰,今番修改則果爲完固爲之耶?左根曰,莎草着根與否,雖未預料,完固則完固矣。仍奏曰,局內汰落諸處則聞二,陵軍之自願赴役者,爲十一處,本府民赴役者,亦爲十三處,而日間始役云矣。紅箭門,向來風雨所偃,今方治木,明日則可以起立矣。斗淳曰,崇陵莎草全數改排,惠陵則舊莎奉出爲三分之一矣。炳學曰,臣進去山陵修改蹲縮處,而新舊莎草,似爲不均故,舊莎全數奉出,新莎進排,而從近雨水一沾,則似有益矣。大王大妃殿曰,雨水一沾,似好矣。斗淳曰,此時一雨,不害於未收之田穀,而亦有益於莎草矣。左根曰,俄見西洞口外農則頗多結實,雖晩移,亦皆堪食矣。大王大妃殿曰,昨見嶺·湖南狀啓,則風雨水災太甚,人命渰死,民戶漂頹,聞極驚慘矣。斗淳曰,通計列邑被災,則渰死洽過二百,漂頹幾近二千,而日前伏見慈敎下者,惻怛懇摰,慰諭備至有設壝招酹,其於幽明恩澤,似無餘憾矣。仍奏曰,臣於朝房俄見文蹟,則久停之餘,講對繼始,下情歡欣矣。大王大妃殿曰,趁欲爲始,而非徒晨夕異候,亦有外氣所愼,以至今日也。炳學曰,自內亦有溫繹乎?大王大妃殿曰,有時溫繹矣。以下缺
上在昌德宮。停常參·經筵。
前夜五更,灑雨下雨,測雨器水深五分。
政院啓曰,左右史,不可不備,別兼春秋洪遠植·李昌鎬,旣有只推之命,竝卽牌招入直,何如?傳曰,允。
以別兼春秋洪遠植·李昌鎬牌不進罷職傳旨。傳曰,只推。
以咸鏡監司金有淵狀啓,北靑府人命渰死事。傳曰,聞甚矜惻元恤典外,別加顧助,如有生前身還布,竝蕩減事,廟堂措辭,分付。
兵曹啓曰,卽接北所衛將王德元牒報,則宣明門東邊內宮墻二間許頹圮處,西邊內宮墻一間許頹圮處,今已修築云,把守軍兵,還爲入直之意,敢啓。傳曰,知道。
訓鍊都監啓曰,因兵曹草記,宣明門東邊內宮墻二間許頹圮處,西邊內宮墻一間許頹圮處,今已修築,把守軍兵,還爲入直,將校解送之意,敢啓。傳曰,知道。
兵曹啓曰,今八月二十日,文臣朔試射試官望當爲擬入,而兼判書金炳冀在外,不得擧行之意,敢啓。傳曰,知道。
兵曹啓曰,今八月各廳堂下,武臣朔試射臣曹連因有故,不得設行之意,敢啓。傳曰,知道。
敦寧都正金秉燮疏曰云云。省疏具悉。所請依施。
乙丑八月十九日辰時,上御觀物軒。勸講入侍時,講官朴珪壽,參贊官金尙鉉,侍讀官金奭鎭,假注書安秉鐸,記注官任膺模·鮮于昇,各持通鑑第一卷,以次進伏訖。上曰,史官分左右。
乙丑八月十九日申時,上御觀物軒。召對入侍時,參贊官李應夏,侍讀官洪淳學,檢討官李承臯,檢校直閣李世用,假注書安秉鐸,記注官任膺模·鮮于昇,各持通鑑第一卷,以次進伏訖。上曰,史官分左右。
上在昌德宮。停常參·經筵。
藥房提調徐衡淳,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃〈殿〉·王大妃殿·大妃殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放請出標信。傳曰,知道。
政院啓曰,議政府郞廳來言,今日賓廳日次而領議政趙斗淳,有身病,左議政金炳學,無時急稟定事,右議政未差不得來會云矣,敢啓。傳曰,知道。
傳曰,知申外承旨竝許遞,前望入之。
承旨前望入之,李鶴周·李章濂·李世器·宋熙正·李鎬俊,落點。
政院啓曰,都承旨曺錫元,左承旨李世器,右承旨宋熙正,左副承旨李章濂,右副承旨李鎬俊,同副承旨李鶴周,竝卽牌招,何如?傳曰,允。
以都承旨曺錫元,左承旨李世器,右承旨宋熙正,右副承旨李鎬俊牌不進罷職傳旨。傳曰,只推。
政院啓曰,左右史不可不備,別兼春秋洪遠植·李昌鎬,旣有只推之命,竝卽牌招入直,何如?傳曰,允。
以別兼春秋洪遠植·李昌鎬牌不進,罷職傳旨。傳曰,只推。
傳曰,大院君行次後,因塘馬去來及該道臣啓聞,朝夕安節,雖一一承聆,勞攘必多,慕慮殊切,情禮所在,當於晦日還行次時,迎覲於崇禮門外矣。該房知悉。
傳曰,吏曹參議趙寧夏,行首宣傳官差下,副護軍元世禎·吳夏泳·李元會,竝堂上宣傳官差下。
傳曰,吏曹參議有闕之代,前望入之。
吏曹參議前望入之,李載冕落點。
傳曰,政官牌招開改,如有違牌,勿爲呼望。傳曰,呈告經筵與工曹參議竝許遞,今日政差出。
傳曰,在外判義禁許遞,今日政差出。
傳曰,臺諫竝許遞,今日政差出。
傳曰,在外刑曹判書許遞,今日政差出。
傳曰,見窠皆令差出。
傳曰,在外與入直摠管許遞,前望入之。
摠管前望前入,副摠管沈承澤·金輔鉉·朴永輔·崔遇亨·尹宗善,落點
議政府啓曰,卽見京畿監司兪致善狀啓,則枚擧補土差使員,驪州牧使趙秉燮牒呈,以爲英陵·寧陵局內汰落處,補築之役,極爲浩大,容入物力,錢四千五百兩,特許區劃,鐵器械雜物空石,令各衙門進排,相地官·奏時官,令各該司定送事,請令廟堂稟處矣。役處若是浩大,天時漸値寒冷,容入物力,參依已例,以本府別置中惠廳錢一千兩區劃,以爲入用之地,鐵器械雜物空石之進排,相地官·奏時官之定送,依例分付於各衙門及各該司,補築專在人力,不可不另加蕫飭,十分躬幹,毋或疎忽之意,嚴飭於補土差使員處,何如?傳曰,允。
以公忠監司申檍狀啓,西原縣民家漂頹事。傳曰,民家之漂頹,若是夥多聞甚驚慘,元恤典外,別加顧助,結構奠接之方,廟堂各別措辭關飭。
以京畿監司兪致善狀啓,加平郡民家漂頹事,傳曰,民家漂頹,若是夥多,聞甚驚慘,元恤典外,別加顧助,趁卽結構奠接,俾無一民失所栖遑之歎事,廟堂各別措辭關飭。
以黃海監司洪淳穆狀啓,甕津府昌麟島來到異樣船,所投冊子,封上與燒火事,令廟堂稟處事,傳曰,異船之又此過境,雖因去來閃忽,未及詳探,事係邊情,殊涉驚駭,瞭望之節,另加操飭,所留冊子,亦使之封留水營。
禮曹啓曰,卽接安岳幼學姜志日所志,則以爲嫡姪齊俊,嫡妾俱無子,以其同姓十六寸兄德化第二子岐周,欲爲繼後,兩家諸族,相議完定,而齊俊夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗之後,兩邊與受,明有可據,而不得登聞者,許令該曹,論理草記事,曾有筵奏定式,而門長姜志日所訢,旣如此,姜德化第二子岐周,立爲姜齊俊之後,何如?傳曰,允。
兵曹啓曰,卽接西所衛將王德元牒報,則泰秋門南邊內宮墻一間許頹圮處,今已修築云,把守軍兵,還爲入直之意,敢啓。傳曰,知道。
禁衛營啓曰,本營中軍李熙昇,身病甚重,勢難察任,今姑改差,何如?傳曰,允。
兵曹,以李元熙爲禁衛中軍。
兵曹口傳政事,宣傳官單趙寧夏·元世禎·吳夏泳·李元會。
御營廳啓曰,本營哨官鄭宜,身爲將官,巡山之際,自損體貌,有駭聽聞,不可仍置,爲先汰去之意,敢啓。傳曰,知道。
訓鍊都監啓曰,因兵曹草記,泰秋門南邊內宮墻一間許頹圮處,今已修築,把守軍兵,還爲入直將校解送之意,敢啓。傳曰,知道。
兵曹啓曰,今八月三十日大駕詣崇禮門外,迎覲大院君還行次時,隨駕營門,當爲磨鍊矣。禁御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬軍二哨,步軍三哨,訓將率領爲先厢,訓局馬軍二哨,步軍二哨,兩營騎士各一番,禁將率領爲後厢,禁軍一番爲之留陣,留營置之。
有政。吏批,行判書李宜翼,參判洪鍾雲式暇,參議李載冕進。
吏批啓曰,行判書李宜翼,參判洪鍾雲,竝式暇,小臣獨政未安,何以爲之?敢稟。傳曰,只出緊任。
以韓正敎爲大司憲,朴臣圭爲大司諫,高濟鎰爲執義,愼在寬爲司諫,李從鶴·金斗淵爲掌令,金亮淵·趙景昌爲持平,權膺善爲獻納,趙喆增·曺承鐸爲正言,李根友爲刑曹判書,李能燮爲工曹參議,李宜翼爲判義禁,吳取善爲知經筵。
再政。以金炳潗爲敦寧都正,南商龍爲司僕正,趙熙奭爲引儀。
兵批,同知單辛漢哲。
乙丑八月二十日辰時,上御觀物軒。勸講入侍時,左議政金炳學,講官洪鍾序,參贊官曺錫元,侍讀官洪淳學,假注書方孝隣,記注官鮮于昇·金鎭模,各持通鑑第一卷,以次進伏訖。上曰,史官分左右。
乙丑八月二十日申時,上御觀物軒。召對入侍時,參贊官李應夏,侍讀官洪淳學,檢討官李承皐,檢校直閣李世用,假注書方孝隣,記注官鮮于昇·金鎭模,各持通鑑第一卷,以次進伏訖。上曰,史官分左右。
上在昌德宮。停常參·經筵。
傳曰,摠管有闕之代,前望入之。
摠管前望入之,副摠管宋廷和落點。
政院啓曰,左右史不可不備,別兼春秋洪遠植·李昌鎬,旣有只推之命,竝卽牌招,入直,何如?傳曰,允。
以別兼春秋洪遠植·李昌鎬牌不進罷職傳旨。傳曰,只推。
禮曹啓曰,卽接安岳幼學姜志日所志,則以爲族兄浩益,嫡妾俱無子,以其同姓十八寸弟有大第二子齊爀,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式,草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長姜志日所訴旣如此,姜有大第二子齊爀,立爲姜浩益之後,何如?傳曰,允。
兵曹啓曰,通化門守門將直所修改,今纔告訖矣。守門將使之還接於直所之意,敢啓。傳曰,知道。
吏曹參議李載冕疏曰云云。省疏具悉。爾其勿辭察職。
乙丑八月二十一日辰時,上御觀物軒。勸講入侍時,講官曺錫雨,參贊官李世器,檢討官李承臯,假注書安秉鐸,記注官金鎭模·任膺模,各持通鑑第一卷,以次進伏訖。上曰,史官分左右。
乙丑八月二十一日申時,上御觀物軒。召對入侍時,參贊官李章濂,檢校待敎趙寧夏,侍讀官洪淳學,檢討官李承臯,假注書安秉鐸,記注官金鎭模·任膺模,各持通鑑第一卷,以次進伏訖。上曰,史官分左右。
上在昌德宮。停常參·經筵。
政院啓曰,左右史不可不備,別兼春秋洪遠植·李昌鎬,旣有只推之命,竝卽牌招,推移入直,何如?傳曰,允。
以別兼春秋洪遠植·李昌鎬牌不進罷職傳旨。傳曰,只推。
以全羅監司趙在應狀啓,順天等邑民家漂頹,人命渰壓事,傳曰,向以本道風雨之災,至有慰諭之擧,而今此順天·興陽等邑,漂頹渰沒之數,若是夥多,尤極驚慘,寧欲無言?災眚之來,其咎在予,而哀彼赤子,獨阽危亡,耿耿一念,錦玉靡安,其漂戶結構之方,渰死人還布蕩減之節,更加另飭於各該邑,使之依舊奠接,而別恤典,以公錢公穀中會減,以此辭意,行會於慰諭使,一體躬行於被災列邑,面面慰撫後,擧行形止,卽爲馳聞,此是大關民恤,不宜少緩,而事在去月念間,今始登聞者,揆以擧行,寧不駭歎?該道臣不可無警,施以越俸一等之典。
政院啓曰,卽見公忠監司申檍·大院君行次移發狀啓,則禮山宿所之由已爲馳啓爲辭,而原狀啓,則尙未到院,不飭之該道臣推考,何如?傳曰,允。
乙丑八月二十二日辰時,上御觀物軒。勸講入侍時,講官金學性,參贊官宋熙正,侍讀官洪淳學,假注書方孝隣,記注官任膺模·鮮于昇,各持通鑑第一卷以次進伏訖。上曰,史官分左右。
乙丑八月二十二日申時,上御觀物軒。召對入侍時,參贊官李章濂,檢校待敎趙寧夏,侍讀官趙然友,檢討官李承臯,假注書方孝隣,記注官任膺模·鮮于昇,各持通鑑第一卷,以次進伏訖。上曰,史官分左右。
上在昌德宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放請出標信。傳曰,知道。
傳曰,檢校直閣李世用,馳詣景陵奉審摘奸,仍留監祭,局內諸陵,一體奉審以來。
政院啓曰,左右史,不可不備,別兼春秋洪遠植·李昌鎬,旣有只推之命,竝卽牌招入直,何如?傳曰,允。
以別兼春秋洪遠植·李昌鎬牌不進罷職傳旨。傳曰,只推。
御營廳啓曰,本營哨官徐寬碩·權錫民,身病甚重,勢難察任,竝改差,何如?傳曰,允。
乙丑八月二十三日辰時,上御觀物軒。勸講入侍時,講官李㘾,參贊官李鶴周,侍讀官趙然友,假注書安秉鐸,記注官鮮于昇·金鎭模,各持通鑑第一卷,以次進伏訖。上曰,史官分左右。
乙丑八月二十三日申時,上御觀物軒。召對入侍時,參贊官李鶴周,檢校待敎閔奎鎬,侍讀官檢討官李承臯,假注書安秉鐸,記注官鮮于昇·金鎭模,各持通鑑第一卷,以次進伏訖。上曰,史官分左右。
上在昌德宮。停常參·經筵。
大王大妃殿進御二錢重人參粟米飮,自今日一貼式,限二貼煎入事,榻前下敎。
大妃殿進御二錢重人參粟米飮,自今日一貼式,限二貼煎入事,榻前下敎。
傳曰,有實故摠管許遞,前望入之。
摠管前望入之,副摠官洪淳大落點。
政院啓曰,卽者別兼春秋趙康夏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史,不可不備,別兼春秋洪遠植·李昌鎬,旣有只推之命,與趙定燮竝卽牌招,推移入直,何如?傳曰,允。
以別兼春秋洪遠植·李昌鎬·趙定燮牌不進罷職傳旨。傳曰,只推。
別兼春秋趙康夏疏曰,伏以臣於復路,得接家信,則臣母素患痰癖之症,當玆秋涼,一倍添劇,刀圭無效,轉側須人,促臣歸視,臣自聞此報,方寸煎灼,玆敢忙陳短章,徑出禁扃。伏乞聖慈,俯垂鑑諒,仰稟東朝,亟遞臣別兼之銜,仍治擅離之罪,以肅朝綱,以安私分焉,臣無任云云。省疏具悉。爾其勿辭救護。
備忘記,惠山僉使鄭輔源下直,長弓一張·長箭一部·片箭一部·筒兒一箇賜給。
乙丑八月二十四日辰時,上御觀物軒。勸講入侍時,講官金永爵,參贊官李世器,檢討官李承皐,假注書方孝隣,記注官金鎭模·任膺模,各持通鑑第一卷,以次進伏訖。上曰,史官分左右。
乙丑八月二十四日申時,上御觀物軒。召對入侍時,參贊官李章濂,檢校待敎閔奎鎬,侍讀官趙然友,檢討官李承臯,假注書方孝隣,兼春秋金鎭模·任應模,各持通鑑第一卷,以次進伏訖。上曰,史官分左右。
上在昌德宮。停常參·經筵。
藥房都提調李景在,提調徐衡淳,副提調曺錫元啓曰,伏未審日間,聖體,若何?寢睡·水刺之節,何如?臣等,率諸御醫趁早入診詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,卿等,不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次而領議政趙斗淳無時急稟定事,左議政金炳學有身病,右議政未差不得來會云矣,敢啓。傳曰,知道。
政院啓曰,右副承旨李鎬俊,同副承旨李鶴周,今日不爲仕進,竝卽牌招,何如?傳曰,允。
以右副承旨李鎬俊牌不進罷職傳旨,傳曰,只推。
政院啓曰,左右史不可不備,別兼春秋洪遠植·趙定燮·李昌鎬,旣有只推之命,竝卽牌招,推移入直,何如?傳曰,允。
以別兼春秋洪遠植·趙定燮·李昌鎬牌不進罷職傳旨。傳曰,只推。
傳曰,奉審閣臣入侍。
議政府啓曰,今此崇禮門外,迎覲諸般儀節,依京擧動例,而儀註中陪從百官,參用郊行時例,事甚斑駁矣。改爲磨鍊以入之意,知委於該曹,使之擧行,何如?傳曰,允。
訓鍊都監啓曰,本局千摠金泰郁,身病猝重,勢難察任,改差,何如?傳曰,允。
乙丑八月二十五日辰時,上御觀物軒。勸講入侍時,判府事李裕元,講官朴珪壽,參贊官宋熙正,侍讀官趙然友,假注書安秉鐸,記注官鮮于昇·任膺模,各持通鑑第一卷,以次進伏訖。上曰,史官分左右。
乙丑八月二十五日辰時,上御觀物軒。奉審閣臣入侍時,右承旨宋熙正,假注書安秉鐸,記事官任膺模·鮮于昇,檢校直閣李世用,以次進伏訖。上曰,史官分左右。仍命閣臣進前。世用進前,奏曰,臣承命馳詣景陵,陵上奉審則安寧,碑閣·丁字閣,奉審則無頉,祭物祭器祭井,看審則精潔,諸執事,摘奸則無頉,仍詣健元陵,陵上奉審則安寧,碑閣·丁字閣,奉審則無頉,仍詣顯陵,陵上奉審則安寧,碑閣·丁字閣,奉審則無頉,仍詣穆陵,陵上奉審則安寧,碑閣·丁字閣,奉審則無頉,仍詣徽陵,陵上奉審則安寧,碑閣·丁字閣,奉審則無頉,仍詣崇陵,陵上奉審則安寧,碑閣·丁字閣,奉審則無頉,仍詣惠陵,陵上奉審則安寧,碑閣·丁字閣,奉審則無頉,仍詣元陵,陵上奉審則安寧,碑閣·丁字閣,奉審則無頉,仍詣綏陵,陵上奉審則安寧,碑閣·丁字閣,奉審則無頉,還詣景陵,仍留監祭將事,安寧之意,敢達矣。缺
乙丑八月二十五日申時,上御觀物軒。召對入侍時,參贊官李鶴周,侍讀官金奭鎭,檢討官金錫輔,檢校直閣李世用,假注書安秉鐸,記注官任膺模·鮮于昇,各持通鑑第一卷,以次進伏訖。上曰,史官分左右。
上在昌德宮。停常參·經筵。
興完君郡夫人徐氏安葬後,大殿,藥房·內閣·政院·玉堂·朝廷二品以上·六曹單子問安。答曰,知道。
以咸鏡監司金有淵狀啓,洪原縣民家漂頹事,傳曰,聞甚矜惻,元恤典外,別加顧助,結構奠接之方,廟堂措辭,分付。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
乙丑八月二十六日辰時,上御觀物軒。勸講入侍時,講官金永爵,參贊官曺錫元,檢討官金錫輔,假注書方孝隣,記注官鮮于昇·金鎭模,各持通鑑第一卷,以次進伏訖。上曰,史官分左右。
上在昌德宮。停常參·經筵。
政院啓曰,卽者別兼春秋趙定燮,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
又啓曰,左右史,不可不備,別兼春秋洪遠植·李昌鎬·趙康夏,竝卽牌招,推移入直,何如?傳曰,允。
以別兼春秋洪遠植·李昌鎬·趙康夏牌不進罷職傳旨,傳曰,只推。
傳曰,大院君回還行次時,令都承旨,問候於中路以來。
傳曰,在外臺諫許遞,政官牌招開政。
傳曰,工曹參判與在外工曹參議許遞,今日政差出。
傳曰,在外知經筵許遞與兵曹堂上有闕之代,今日政差出。
傳曰,典翰與在外玉堂竝許遞,前望入之。
玉堂前望入之,副應敎李明應,校理南一愚,修撰金聲根落點。
傳曰,金吾堂上竝許遞,前望入之。
金吾堂上前望入之,判義禁李宜翼,知義禁李載元·李周喆,同義禁李景夏,落點。
兵曹啓曰,今此迎覲時,堂上侍衛,不可不備,而參判李景夏,以禁衛大將後厢隨駕,參知李基正呈辭在外,無以備員,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹直閣單閔升鎬。
兵曹啓曰,卽接東所衛將林秉周牒報,則建陽門東邊內宮墻二間許頹圮處,今已修築云,建陽門入直軍,晝察夜巡,依例停止之意,敢啓。傳曰,知道。
有政。吏批,行判書李宜翼,參判洪鍾雲牌招不進,參議李載冕進。
吏批啓曰,行判書李宜翼,參判洪鍾雲牌招不進,小臣獨政未安,何以爲之?敢稟。傳曰,只出緊任。
以金尙鉉爲大司諫,李奎夏爲執義,郭致燮爲司諫,李守曾爲掌令,金爲持平,朴齊敎爲獻納,洪羲麟爲正言,鄭海尙爲兵曹參判,李豐翼爲工曹參判,金炳淵爲兵曹參知,李喬翼爲工曹參議,申錫禧爲知經筵。
傳曰,見窠皆令差出。
再政。以權魯淵爲軍資正,洪正圭爲司成,張斗憲爲兵曹佐郞,趙啓昇爲同經筵,兵曹參議單金炳淵,參知單睦仁會。
兵批同知單李根亨。
別兼春秋趙定燮疏曰,伏以臣,於持被之中,卽接家信,則臣母素患痰積之症,近因日候之驟涼,一倍添劇,委頓床第,臣聞此報,按住不得,玆敢忙陳短章,徑出禁扃。伏乞聖明,俯垂鑑諒,仰稟東朝,亟遞臣職,俾便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
乙丑八月二十七日辰時,上御觀物軒。勸講入侍時,講官鄭基世,參贊官李鶴周,侍講官金奭鎭,假注書安秉鐸,記注官金鎭模,別兼春秋趙定燮,各持通鑑第一卷,以次進伏訖。上曰,史官分左右,缺上曰,領府事近來氣力,何如?基世曰,臣父夏間,自致受損,近狀姑安矣。今承下詢,惶感萬萬,謹將聖敎傳及臣父矣。上曰,近間何不登講筵乎?基世曰,近有事故,久未登對,而臣父常願登筵,仰覩聖學之將進,稍俟精力之可强,似當趨造矣。上曰,稍待康旺時,入參,好矣。基世曰,稍久停講之餘,今登前席臨講之際,句讀分明,其間自內溫繹之習熟,可以仰揣,下情不勝慶幸,此政新涼入郊,燈火可親之時也,晝則連行勸講與召對,而秋夜轉長,內講益勤,則聖學尤當將就矣。今日中外上下,晝宵所顒祝,惟在於此,故敢又冒悚仰達矣。以下缺
乙丑八月二十七日申時,上御觀物軒。召對入侍時,參贊官李章濂,檢校待敎閔奎鎬,侍講官李冕光,檢討官金錫輔,假注書安秉鐸,記注官金鎭模·任膺模,各持通鑑第一卷,以次進伏訖。上曰,史官分左右。
上在昌德宮。停常參·經筵。
政院啓曰,右承旨宋熙正,今日不爲仕進,卽爲牌招,何如?傳曰,允。
大王大妃殿傳曰,朔祭攝行磨鍊。
政院啓曰,密符親納例也,而前全羅兵使申榏,謂有身病,使其偏裨,替納所當重勘,而本院請推之外,無他可施之罰,何以爲之?敢稟。傳曰,從重推考。又啓曰,卽者應敎李冕光,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
政院啓曰,左右史不可不備,別兼春秋洪遠植·李昌鎬·趙康夏,旣有只推之命,竝卽牌招,推移入直,何如?傳曰,允。
以別兼春秋洪遠植·李昌鎬·趙康夏牌不進罷職傳旨。傳曰,只推。
禮曹啓曰,因議政府草記,今此崇禮門外,迎覲時儀註中,百官參用郊行時例,事甚斑駁,改磨鍊以入事,命下矣。以宗親文武百官隨駕,更爲磨鍊節目,以入之意,敢啓。傳曰,知道。
禮曹啓曰,卽接崇陵官員所報,則本陵陵上莎草修改後,連日灑水庶爲着根云矣,敢啓。傳曰,知道。
訓鍊都監·禁衛營·御營廳啓曰,御營廳字內丹鳳門東邊宮墻九間許頹圮處,今八月二十九日爲始,三營合力改築之意,敢啓。傳曰,知道。
應敎李冕光疏曰云云,省疏具悉。爾其勿辭救護。
乙丑八月二十八日辰時,上御觀物軒。勸講入侍時,講官洪鍾序,參贊官李世器,檢討官金錫輔,假注書安秉鐸,記注官任膺模·鮮于昇,各持通鑑第一卷,以次進伏訖。上曰,史官分左右。
乙丑八月二十八日申時,上御觀物軒。召對入侍時,參贊官宋熙正,檢討官金錫輔,檢校直閣李世用,假注書安秉鐸,記注官鮮于昇·任膺模,各持通鑑第一卷,以次進伏訖。上曰,史官分左右。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放請出標信。傳曰,知道。
政院啓曰,左副承旨李章濂,右副承旨李鎬俊,今日不爲仕進,竝卽牌招,何如?傳曰,允。
以右副承旨李鎬俊牌不進罷職傳旨。傳曰,只推。
政院啓曰,左右史,不可不備,別兼春秋洪遠植·李昌鎬·趙康夏,旣有只推之命,竝卽牌招,推移入直,何如?傳曰,允。
以別兼春秋洪遠植·李昌鎬·趙康夏牌不進罷職傳旨。傳曰,只推。
大王大妃殿,以司謁口傳下敎曰,明日勸講停。
傳曰,明日出宮門路,以協陽門爲之。
傳曰,向以平澤浦落,水原泥生處,依舊界還付平澤事,有所下敎矣。尙無啓聞,其間擧行與否,更令政府,發關該道知入。
政院啓曰,左邊捕盗大將李景夏,以禁衛大將明日動駕時,後廂隨駕,右邊捕盜大將李周喆,以訓鍊都監中軍,先廂隨駕矣。所佩命召及大將牌·傳令牌,何以爲之?而捕將重任,不可一刻暫曠在前如此之時,有曾經大將權察之例,今番則何以爲之?敢稟。傳曰,仍佩往來,御將權察。又啓曰,左右邊捕盜大將·御將權察事,命下矣。權察左右邉捕盜大將許棨,卽爲牌招,聽傳敎,何如?傳曰,允。又啓曰,卽見全羅監司趙在應,興德縣監柳奭還任狀啓,則姓字下,不爲着銜,致勤下詢,該道臣推考,何如?傳曰,允。捧納承旨捧考。
奎章閣啓曰,守宮檢校直閣金德根,待開門牌招,何如?傳曰,允。
弘文館啓曰,副應敎李明應,校理南一愚,竝卽牌招察任,何如?傳曰,允。
內醫院啓曰,進上鍼子及諸醫所用鍼子例,有三年一次造成之規,而明年乃是當次之年,依例精造進上後,分給諸醫,明年又是寅年,三寅鍼,亦爲依例,精造進上,何如?傳曰,允。
訓鍊都監啓曰,因兵曹草記,建陽門東邊內宮墻二間許頹圮處,今已修築,建陽門入直軍,晝察夜巡,停止之意,敢啓。傳曰,知道。
乙丑八月二十九日辰時,上御觀物軒。勸講入侍時,講官金學性,參贊官宋熙正,檢討官金錫輔,記事官李裕承,記注官鮮于昇·金鎭模,各持通鑑第一卷,以次進伏訖。上曰,史官分左右。
乙丑八月二十九日申時,上御觀物軒。召對入侍時,參贊官李鶴周,檢校直閣李世用,侍讀官南一愚,檢官金錫輔,假注書趙慶鎬,記注官鮮于昇·金鎭模,各持通鑑第一卷,以次進伏訖。上曰,史官分左右。
上在昌德宮。停常參·經筵。
大駕詣蔓川坪入幕次後,藥房·內閣·政院·玉堂·朝廷二品以上·六曹,口傳問安。答曰,知道。
迎覲還入幕次後,藥房·內閣·政院·玉堂,口傳問安。答曰,知道。
還宮後,藥房·內閣·政院·玉堂·朝廷二品以上·六曹,口傳問安。答曰,知道。
藥房提調徐衡淳,副提調曺錫元啓曰,伏未審日間,聖體,若何?寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,卿等,不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次而動駕相値,不得來會云矣,敢啓。傳曰,知道。
傳曰,禮房承旨,馳詣宗廟·景慕宮奉審,摘奸以來。
傳曰,同副承旨馳詣孝昌墓,看審以來。
傳曰,明日孝文殿晝茶禮,當自內親行矣,該房知悉。
傳曰,問候承旨入侍。
傳曰,左副承旨·右副承旨許遞,前望入之。
承旨前望入之,尹秉鼎·金尙鉉落點。
弘文館啓曰,修撰金聲根,卽爲牌招察任,何如?傳曰,允。
政院啓曰,臣與右副承旨李鎬俊伴直矣。纔已許遞出去,伴直無人,右承旨宋熙正,所當牌招,而拘於廳規,不得請牌,何以爲之?敢稟。傳曰,牌招。
以右承旨宋熙正牌不進罷職傳旨,傳曰,只推。
政院啓曰,卽者義禁府都事來言,今日動駕時,衛外擊錚罪人金東翰等三十四人,移送秋曹云矣,敢啓。傳曰,知道。
傳曰,隨駕軍兵,令各其營,乾犒饋分給。
奎章閣啓曰,大駕今已還宮守宮,檢校直閣金德根,依定式減下,何如?傳曰,允。
又啓曰,明日卽奎章閣朔奉審日次,臣進詣擧行之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵及武藝別監等處,乾犒饋分給之意,敢啓。傳曰,知道。
禁衛營啓曰,謹依下敎,本營隨駕軍兵等處,乾犒饋分給之意,敢啓。傳曰,知道。
司饔院,以監膳提調之意啓曰,各殿·宮日下生雉,全數代封矣。今則秋節已深,山雉漸出,明日爲始,日下生雉,依例復舊封進之意,敢啓。傳曰,知道。
乙丑八月三十日辰時,上御熙政堂。問候承旨入侍時,都承旨曺錫元,假注書趙慶鎬,別兼春秋趙康夏·李昌鎬,以次進伏訖。上曰,史官分左右。上曰,問候承旨進前。錫元進前,奏曰,臣承命馳進水原府大院君行次所問候,則安寧矣。上曰,諸節,何如?錫元曰,諸節皆平順,一行亦無頉矣。缺
乙丑八月三十日辰時,上詣崇禮門外。迎覲大院君還行次動駕入侍時,都承旨曺錫元,左承旨李世器,右承旨宋熙正,左副承旨李章濂,右副承旨李鎬俊,同副承旨李鶴周,史官缺,直提學李載元,檢校直閣李承五·李世用,直閣閔升鎬,檢校待敎閔奎鎬·鄭範朝·趙寧夏·李載冕,以次侍立。時至,通禮跪,啓請外辦。上具白布裹翼善冠·白袍,白布裹烏犀帶·白皮靴,乘輿出宣化門,藥房提調徐衡淳,副提調曺錫元,進前問候訖。由協陽門至延英門步過,乘輿至仁政門外降輿,乘轎出敦化門,進發至崇禮門外迎覲所,通禮跪,啓請降轎,上降轎入大次。傳曰,左副承旨馳詣江頭,大院君行次奉陪行以來。仍傳曰,迎覲時,大院君前導,都承旨爲之。仍傳曰,隨駕軍兵,令各其營乾犒饋。大院君行次至,迎覲訖,上還入大次,少頃,通禮跪,啓請出次,上出次乘轎,由崇禮門入敦化門,至仁政門外降轎,乘輿至延英門外,步過入協陽門,承旨請出標信解嚴,上由宣化門還內,諸臣以次退出。
上在昌德宮。停常參·經筵。
翌日,大殿,內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
大王大妃殿·王大妃殿·大妃殿,內閣·政院·玉堂口傳問安。答曰,知道。
藥房提調徐衡淳,副提調曺錫元啓曰,迎覲郊外,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
傳曰,慶熙宮差備外,各處門隻廳板,多有全無云,令兵曹一一摘奸後,査實以入。
傳曰,景福宮役所工匠,令營建都監,乾犒饋。
奎章閣啓曰,景慕宮望廟樓,今朔奉審無頉之意,敢啓。傳曰,知道。
議政府啓曰,卽見江原監司朴承輝狀啓,則以爲春川逋吏金宗彬,所負公錢六千六百餘兩,依法典蕩減,而其中分還錢二千四百餘兩,混入蕩減,則每年耗入,除非從他給代,勢將依舊割本,顧今經用浩大,給代有難,遽請釐弊之後,旌復割本,尤極悚悶,另飭該府,從長措處,期使完充事,請令廟堂,更爲稟旨,分付,各樣上納蕩減數爻,區別列錄矣。欠逋之到處接踵,而蕩減條之輒請給代,大是難繼之政,任其奸弄偸竊,漫不省察,各年守令之罪也,而初不何問,坐令公錢公穀,日縮月耗而止者,是何法意?從今以後,犯逋漢用律,蕩減後給代條,令各該邑,從長區處,母得輒煩登聞之意,分付八道四都,何如?傳曰,允。
又啓曰,卽見黃海監司洪淳穆狀啓,則備陳道內綿農慘歉之狀,仍請各軍門各衙門所納布,純錢代捧,訓局砲保布折半代捧事,令廟堂,稟旨,分付矣。今年綿農,略有早旱之爲災,而晩後日候頗適,當有高低淺深之不可混歸於失稔,各衙門所納,特許純錢,兵曹及各軍門五分一代納,訓保事體尤別,置之,何如?傳曰,允。
吏曹啓曰,卽接咸鏡監司金有淵移文內,端川府使徐光復,受由上京,而穡事方殷,催科在卽,閱月曠官,殊涉可悶,爲辭,故自臣曹催促,則親病沈重,不得下去云,其親病旣如是,則有難强令還任,改差,何如?傳曰,允。口傳差出。
吏曹口傳政事,以柳昌魯爲端川府使。
以咸鏡監司金有淵狀啓,輸城察訪朴尙春,奴婢之勒捧闕錢,利布之濫徵高價,驛屬,索賂吏帖發賣,許多不法之事,不可一一枚擧,爲先罷黜,其罪狀,令攸司稟處事。傳曰,聞甚痛駭,自監營,裨將傳令,嚴棍二十度後,遠地定配。
以咸鏡監司金有淵狀啓,慶興府使尹,三載居官,一心奉公,邊圉有恃,窮蔀自安,瓜期漸近,民情惜去,特爲仍任事,令該曹稟處事。傳曰,此倅之許多實績,已爲洞知者,極庸嘉尙,限一年特爲仍任。
禮曹啓曰,藏譜閣展拜,每年季秋取稟事,曾有定式,而自上,方在諒闇中,不爲敢稟之意,敢啓。傳曰,知道。
宗親府啓曰,卽接內需司牒報,則咸興·永興兩本宮,十月別大祭時造燭封香吉日,今月十二日辰時,衣襨香燭祭品奉詣吉日,同月十三日辰時俱吉云,以此日時,擧行之意,敢啓。傳曰,知道。
營建都監啓曰,各殿堂營建時,上樑文製述官·書寫官,別單書入之意,敢啓。傳曰,知道。
營建都監,含元殿上樑文製述官金炳冀,書寫官閔致久,麟趾堂上樑文製述官洪在喆,書寫官朴齊韶,萬春殿上樑文製述官李敦榮,書寫官申觀浩。
乙丑九月初一日辰時,上御觀物軒。勸講入侍時,左議政金炳學,講官鄭基世,參贊官金尙鉉,侍讀官南一愚,注書嚴世永,記注官鮮于昇,別兼春秋趙定燮,各持通鑑第一卷,以次進伏訖。上曰,史官分左右。缺炳學曰,昨日日氣甚佳,回鑾萬安,伏未審夜間,聖體,若何?上曰,一樣矣。大院君行次回還萬安,聖心欣悅,下情亦不勝攢頌矣。上曰,向來法善圖及人心道心說,今幾訖工乎?炳學曰,序文撰進人員中有頉,何以爲之乎?故相臣任百經,所掌撰進者,是也。上曰,若有生時所撰,則一體書入爲可,如未製則使人製進,而亦令從速粧進也。炳學曰,此是內閣所掌也,謹當卽令擧行,而登筵講官,卽閣臣也,自內閣稟定之意知委,恐好矣。上曰,其時時原任大臣,皆爲製進乎?炳學曰,時原任大臣,皆蒙點製進,而曾經文任之人,亦有蒙點者矣。炳學奏曰,通編割付,今幾告訖,而以朝臣相避,有所仰達者,從父兄弟,旣有相避之規,則從祖從孫,宜無異同,迨今補刋之會,一體著式,妻邊相避,亦不無存商,妻同姓四寸及友壻以外,竝令勿爲互避,恐好矣。上曰,所奏甚切,當依爲之,同姓五寸叔姪,亦當互避,一體永爲定式。以下缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,發遣吏郞,諸執事淸齋與否,摘奸以來。
傳曰,左承旨·右承旨竝許遞,前望入之。
承旨前望入之,趙寧夏·李載冕落點。
傳曰,玉堂竝許遞,前望入之。
玉堂前望入之,典翰金昌熙,應敎洪兢周,副應敎南一愚,校理任冕鎬·蔡東述,副校理洪淳學·南商龍,修撰鄭顯裕·權膺善,副修撰呂奎益·李承臯落點。
傳曰,吏曹參議有闕之代,前望入之。
吏曹參議前望入之,金鶴根落點。
議政府啓曰,防穀之禁,前後何如,而近聞外邑之閉而不出,反有甚焉。見今秋節向深,舟船阻塞有期,而坐使貿遷無路,則來頭騷擾,有不可言。夫守令之爲此擧者,究其意,雖出於各私其民,而獨不念艱食之憂,遠近惟均乎?是亦非分憂之義也。姑先提飭,萬一有所入聞,則當該守令,拿問定罪,不飭之道臣,從重論責事,星火行會於三南·海西道臣,何如?傳曰,允。
以慶尙監司李參鉉狀啓,晉州等邑人命渰壓死,民家漂頹事。傳曰,向因本道風雨之告災,已有慰諭之擧,而今此晉州等民戶之頹壓,人命之渰歿,統計其數,如彼孔酷,想其情景,固已萬萬驚慘,而百穀未獲之時,其所傷損,亦可推知,天之降災,均至此極,耿耿憂懼,寢食靡甘,其漂渰顧恤之方,自廟堂,措辭另飭於慰諭使,使之到底慰撫,期盡奠接之策,而死人之設壇致酹,旣有前飭,今亦一體擧行,各邑査報之際,雖以一時齊到,此是大關民恤之事,在七月念間,今始登聞者,極涉稽滯,不可無警,該道臣,施以重推之典。
以慶尙監司李參鉉狀啓,慶州營將李孺虎,憑籍戢盗,肆虐平民,爲先罷黜,其罪狀,令攸司稟處事。傳曰,一鎭將之恣行不法,若是狼藉無嚴極矣。寧不痛惋?爲先依所請罷黜,待其拿囚,更當有別下處分矣。
刑曹啓曰,今番動駕時,衛外擊錚人永同童蒙鄭甲俊,爲其父雲行殺獄稱冤事也,爰辭違式,原情勿施。羅州幼學朴宗浥,其八代祖亨俊,三父子忠節卓異。漣川幼學洪秀謙其九代祖霖,三世孝行卓異,竝施貤贈事也。瑞興幼學朱昌坤,其曾祖尙濂,孝行卓異。金提幼學姜在永其父徽珣,孝行卓異。通津幼學趙泰夏等,其九代祖守憲,三世忠節卓異。幼學趙壽增,其高祖鎭邦,孝行卓異,竝請旌褒事也。非但事係干恩,且有新頒定式,竝原情勿施,考律勘處,何如?傳曰,允。
刑曹啓曰,謹依口傳下敎,慶熙宮差備外,各處門隻廳板,發遣營校,一一摘奸,則內兵曹窓門十二隻,壁藏門二隻,樓廳板二立,庫間板門一隻,政色房障子四隻,分閤八隻,房窓二隻,壁藏門二隻,結束色房門一隻,窓門一隻,壁藏門四隻,近仗軍士處所房門一隻,廚門一隻,抹樓門一隻,武備司房門一隻,廳板三立,春坊窓門三十二隻,障子二十四隻,壁藏門四隻,分閤門一隻,廳板半間房門二隻,臺廳月廊板門六隻,司僕窓門四十隻,壁藏門八隻,承政院窓門十隻,壁藏門四隻障子六隻,大門西邊廳板三間房門六隻,內醫院窓門九隻,壁藏門二隻,弘文館障子四隻,禁漏房門一隻,忠壯衛將廳房門二隻,局別將廳廚門二隻,奉恒閣窓門二隻,抹樓半間西所窓門二隻,都摠府窓門一隻,開陽門守門將廳房門一隻,忠義衛廳房門一隻,訓局軍直所廳板二立,武德門守門將廳房門一隻,北所廳板十立,房門二隻,廚門二隻,竝爲閪失云矣。衛將及書員庫直把門軍士等,招致査實,則入直衛將千儀大所告內,昨年十月分,以衛將入直各處門隻廳板與鐵物,多有闉失破傷者,故問其委折,則員役等所告內,今八月分,軍士徐龍孫偸竊鐵物,至有移補廳之擧云。故以此意,枚報戶曹,門隻廳板之閪失件記,前衛將白載爀,詳錄傳給,尙今付壁,而更無他辭云。前衛將白載爀所告內,壬戌十二月分,以衛將擧行,昨年十月遞改,而前衛將柳載淸處,所受門隻廳校等屬閪失件記,尙今付壁,而昨年八月分,軍士徐龍孫,偸竊鐵物,至有移捕廳之事,門隻廳板,隨以破傷閪失矣。更無他辭云,書員李春根所告內,昨年六月分入役,而巡檢之時,窓戶廳板等屬,多有閪失,而前衛將柳載淸,傳掌件記揭壁,故常目在之,而更無他辭云。庫直李桂成所告內,昨年三月分入役,而與書員之所告,少無異同,更無他辭云。軍士洪洛善所告內,今年正月分,點火,落葉拾取之際,破傷門隻,適在地邊,故不知法意,仍爲火木,至於現發,惶恐遲晩云矣。前衛將柳載淸,亦當招問,而渠以無依之類,流落東西,故今方搜覓,而闕內莫嚴之地,有此閪失之事,致勤下敎,臣不勝萬萬驚悚,而査實以入之意,敢啓。傳曰,允。光明殿差備內門隻,亦多閪失,辛酉以後,守直中官,竝令該府,拿處,不能操飭之次知中官,竝從重推考,軍士等,令兵曹決棍懲勵,闕內之物,無論多少,如是闉失,看作例事,歸之尋常者,萬萬痛駭,衛將以下,固當重治,而偸竊之漢,旣已捉送捕廳云,則此與不能典守,殺有間焉,前後衛將及員役以下,分輕重決棍懲勵,此後如復有此等之弊,則斷當施以重律矣,嚴飭放送。
又啓曰,謹依批旨內辭意,慶熙宮衛將千儀大,前衛將白載爀,各決棍十度,書員李春根,庫直李柱成,軍士洪洛善等,各決棍十五度,分輕重懲勵後,以傳敎內辭意,嚴飭放送之意,敢啓。傳曰,知道。
又啓曰,謹依下敎,光明殿差備軍士千孫祿·伊學鳳等,各決棍十五度後,懲勵放送之意,敢啓。傳曰,知道。
御營廳啓曰,本廳別將申橚,身病甚重,勢難察任,改差,何如?傳曰,允。
義禁府啓曰,以咸鏡監司金有淵狀啓,輸城察訪朴尙春,濫徵索賂,恣行不法,爲先罷黜,其罪狀,令收司稟處事,判付內,聞甚痛駭,自監營,裨將傳令,嚴棍二十度後,遠地定配事,命下矣。輸城察訪朴尙春,自監營,裨將傳令,嚴棍二十度後,遠地定配之意,發關分付于該道道臣,何如?傳曰,允。
義禁府啓曰,因慶尙監司李參鉉狀啓,慶州營將李孺虎,爲先罷黜,令攸司稟處事,一鎭將之恣行不法,若是狼籍,無嚴極矣,寧不痛惋?爲先依所請罷黜,待其拿囚,更當有別下處分事,判付啓下矣。李孺虎時在任所,依例發遣府書吏,交代後拿來,何如?傳曰,待待命拿囚。
乙丑九月初二日辰時,上御觀物軒。勸講入侍時,講官曺錫雨,參贊官李世器,侍讀官南一愚,假注書鄭海瑢,記注官金鎭模,別兼春秋趙康夏,各持通鑑第一卷,以次進伏訖。上曰,史官分左右。
乙丑九月初二日申時,上御觀物軒。召對入侍時,參贊官金尙鉉,侍讀官洪淳學,檢討官李承皐,直閣閔升鎬,假注書鄭海瑢,記注官金鎭模,別兼春秋趙康夏,各持通鑑第一卷,以次進伏訖。上曰,史官分左右。
上在昌德宮。停常參·經筵。
傳曰,左副承旨,右副承旨許遞,前望入之。
承旨前望入之,朴道彬·趙埰落點。
政院啓曰,新除授左副承旨趙採,右副承旨朴道彬,竝卽牌招,何如?傳曰,允。
以左副承旨趙埰牌不進罷職傳旨。傳曰,只推。
傳曰,禮房承旨,馳詣受香諸處,奉審摘奸以來。
傳曰,藥院都提調有闕之代,前望入之。
內醫都提調前望入之,金炳學落點。
政院啓曰,御營大將許棨,禁衛大將李景夏,以東南關王廟獻官,今方受香出去矣。所佩命召,及李景夏兼帶左邊捕盜大將命召,及大將牌·傳令牌,何以爲之?而將兵之任,不可一刻無摠察之人,捕將重任,亦不可暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,兼察置之。
弘文館啓曰,新除授典翰金昌熙,應敎洪兢周,副應敎南一愚,校理任冕鎬·蔡東述,副校理南商龍,修撰鄭顯裕,副修撰呂圭益,竝卽牌察任,何如?傳曰,允。
又啓曰,新除授副修撰權膺善,時在□□地,經筵入番事緊,請斯速乘馹上來事,下諭。答曰,許遞。
以副應敎南一愚,校理任冕鎬·蔡東述,副校理南商龍牌不進罷職傳旨。傳曰,只推。
議政府啓曰,頃因畿伯狀請,驪州英·寧兩陵補土物力錢一千兩劃下矣。卽見該監司兪致善所報,則備陳役處浩大,物力不足之狀,更請一千兩錢加劃矣。役處雖曰浩大,撙節制用,專在蕫察之勤慢,而今番所劃,比諸已往,容或有不足等說,惠廳別置中錢五百兩加劃,以爲不日告竣之地,何如?傳曰,允。
又啓曰,關東所納大同布及各軍門各衙門軍布,每以代錢施行,不無應用窘束之時,故昨年年分中,通川·高城,歙谷及江陵等八邑,使之分數,以本色上納矣。連聞麻農失稔,貿遷程道絶遠,民情甚憂惶云,傳聞旣如此,則有難强督,通川·高城·歙谷未及輸納之月,當條,許令代錢施行,何如?傳曰,允。
又啓曰,本府公事官許㙉,奔走勤仕,再滿十五朔,依例陞敍,或守令除授事,捧承傳施行,何如?傳曰,允。
以全羅監司趙在應狀啓,海南縣民家漂頹事。傳曰,一體顧恤之意,分付慰諭使處。
以全羅監司趙在應狀啓,左水營及加里浦鎭風落松株數,成冊上送事。傳曰,付之營建都監。
以統制使李鳳周狀啓,知世浦等鎭,民家漂頹,人命渰壓死事,傳曰,兩南災啓洊至,慈念憂勤,向宣惻怛之敎矣。今見統使再啓,各邑列鎭之人命渰壓,又是如此,哀彼赤子,厥有何辜?由予之咎也。竝與漂頹戶,諸般顧恤之方,依前判付,自廟堂,一體關飭於慰諭使處,統帥之捐廩救急,實是體予分憂,誠庸嘉乃,特授一資。
以公忠監司申檍狀啓,舒川郡守申命建身死事,傳曰,此邑挽近多弊,而歲旣失稔,且當數遞,不可付之生手,藍浦縣監兪邦柱,治績旣著,已有限一年仍任之擧矣。特以此倅移差,使之除朝辭赴任,副護軍玄昇運,曾經全羅左水虞候時,多有優績云,藍浦之代,特爲差下,使之不日下送。
吏曹啓曰,奉常寺主簿文東瑝,以其身病,呈狀乞遞,改差,何如?傳曰,允。
吏曹,舒川郡守兪邦柱,藍浦縣監玄昇運除授事,承傳。
御營廳啓曰,本廳中軍徐相稷,身病甚重,勢難察任,改差,何如?傳曰,允。
兵曹,以李敏庠爲御營中軍。
義禁府啓曰,守直中官朴士石等十一人待命拿囚,車世梓下去京畿楊州地,崔成煥下去長湍地云,依例發遣府書吏,竝拿來,何如?傳曰,待待命拿囚。
判敦寧李景在箚曰云云。答曰,省箚具悉卿懇。所辭藥院之任,今姑勉副,卿其安心調理。仍傳曰,此批答,遣史官傳諭。
乙丑九月初三日辰時,上御觀物軒。勸講入侍時,講官金永爵,參贊官尹秉鼎,侍讀官洪鍾學,注書嚴世永,記注官任膺模,別兼春秋趙康夏,各持通鑑第一卷,以次進伏訖。上曰,史官分左右。
上在昌德宮。停常參·經筵。
政院啓曰,左右史不可不備,別兼春秋洪遠植·趙定燮·李昌鎬,竝卽牌招,推移入直,何如?傳曰,允。
以別兼春秋洪遠植·趙定燮·李昌鎬牌不進罷職傳旨。傳曰,只推。
傳曰,政官牌招開政,如有違牌,勿爲呼望。
傳曰,呈告泮長許遞,今日政差出。
傳曰,應敎·副應敎許遞,今日政差出。
傳曰,京兆堂上竝許遞,今日政差出。
傳曰,同副承旨許遞,今日政差出。
傳曰,入直摠管許遞,今日政差出。
弘文館啓曰,副應敎南一愚,校理任冕鎬·蔡東述,副校理南商龍,旣有只推之命,竝卽牌招察任,何如?傳曰,允。
以副應敎南一愚,校理任冕鎬牌不進罷職傳旨,傳曰,只推。
議政府啓曰,卽見江原監司朴承輝狀啓,則枚擧三陟漂到異樣船人問情譯官李用俊手本,以爲問情後,詳察其容貌服着,似是西洋諸國中人物,然言語文字,俱不曉得,何國人物,竟未知辨,而試爲乘船之形,則相顧嚬蹙,愀然不樂。又示騎馬之貌,而擧皆點頭,其捨海從陸之意,彷彿猜得勢將從陸護送,而亦未知送向何方,廟堂稟旨,分付,彼人冊子,亦爲上送云矣。言語文字,俱無以通解,而從陸之情,愿有可以依俙曉得,許令從旱路治送,以待上國處置,而衣袴造給,朝夕供饋,使之着意擧行,所持物件,竝以刷馬替運,上來時沿路刷馬,禁雜人護送等節,另飭所經諸道,別定差員,次次交付,上送于京城,轉抵灣府,以爲入送北京之地,使問情譯官,仍爲領護上來,而節行期在不遠,不必別定咨官,依庚申琉球漂人已例,因使行順付,咨文,令槐院,照例撰送,何如?傳曰,允。
又啓曰,卽見黃海兵使李鍾承所報,則以爲隨營牌入防,多年停番之餘,忽責徵赴,則邑勢民情,必致罔措,依已例停番,無論元保軍,每名二兩式收布雇丁爲辭矣。收布雇防,殊非綢繆之義,而今於屢停之餘,遽有徵調之勞,民邑事力,亦所當念,姑依近例,施行之意,分付,何如?傳曰,允。
兵曹啓曰,知中樞府事李執,五衛將李始培·李鍾植,曹司五衛將洪鍾華,景福宮衛將辛漢哲,慶熙宮衛將朴泳懿·李根亨,文臣兼宣傳官趙然友·趙文夏,俱以病難供職,呈狀乞遞。新除授林土別將田基靑,母年今爲七十五歲,法不當遠離赴任云,竝改差,何如?傳曰,允。
御營廳啓曰,本廳哨官趙羲仁,身病甚重,勢難察任,改差,何如?傳曰,允。
有政。吏批,行判書李宜翼,參議金鶴根進,參判未差。吏批啓曰,玉堂東壁,今當差出,而擬望之人乏少,外任竝擬,何如?傳曰,允。以曺錫輿爲吏曹參判,李元會爲承旨,睦仁會爲大司諫,申道熙爲應敎,南商龍爲副應敎,金奭鎭爲修撰,尹敎成爲判尹,洪鍾憲爲左尹,吳顯文爲右尹,兪致範爲大司成,李載元爲知經筵,李在果爲司僕正,卓景秀爲奉常寺主簿,徐最淳爲鎭安縣監,文羲說爲輸城察訪,統制使李鳳周令加嘉義,特授一資事承傳,慶興府使尹,限一年仍任事承傳,舒川郡守兪邦柱移差事,及藍浦縣監玄昇運差下事承傳。再政。以李敎鉉爲副校理,金德根爲戶曹參判,金龍基爲兵曹參知,張龍河爲刑曹正郞,河靖一爲軍器判官,李啓周爲健元陵令,左尹單吳顯文,右尹單洪鍾雲。三政。以南鍾應爲社稷令,兵曹參議單金龍基,參知單金炳淵。四政。以尹宖善爲掌樂主簿。五政。以趙熙奭爲漢城主簿。六政。以宋泰鎭爲引儀。七政。以金商鳳爲掌樂主簿。八政。以李道植爲禁府都事。
兵批,判書金炳冀進。以徐衡淳爲知事,李載元·尹滋悳爲副摠管,申泰善爲宣傳官,朴寅遠·韓琦淳爲五衛將,申泰運·張照爲曹司衛將,林泰龍爲景福將,文濟福·金命龍爲慶熙將,金東三爲訓鍊僉正,尹宜鉉爲訓鍊主簿,李昌鎬·李鍾濬爲文兼,具明鉉爲慶州營將,金麗相爲魚游澗僉使,朴重根爲登山僉使,金弼臣爲月串僉使,康孝曾爲林土別將,同知單朴泳懿,僉知單李鶴周,知事李容華,僉知李容弼,以上減下。再政。以具春喜爲宣傳官,尹啓榮爲武兼,崔興彬爲濟物萬戶,同知單林泰龍,僉知三單朴寅遠·韓琦淳·申泰運,都摠官單李載元。三政。以李敎弼爲訓鍊僉正,張淳奎爲訓鍊主簿,加設同知單文濟福。四政。以魚秉琇爲宣傳官,同知單金命龍。
乙丑九月初四日辰時,上御觀物軒。勸講入侍時,講官朴珪壽,參贊官朴道彬,檢討官李承皐,假注書鄭海瑢,記注官任膺模·鮮于昇,各持通鑑第一卷,以次進伏訖。上曰,史官分左右。上誦前受音一遍訖,仍開卷,缺道彬曰,人主明於知人然後,讒間不得行,今以或人之讒樂毅觀之,其爲言,可欺其方,易爲人主之信聽,而昭王不惟不信,又斬言者,不惟罪言者,又封樂毅,此可見昭王之明矣。雖然,若使其爲人,非樂毅,其叛狀又已具,而不信言者言,則其爲後悔,當如何哉?惟其平日篤信,故言不入也。古語曰,疑之勿用,用之勿疑,昭王平日,旣篤信樂毅,而臨事而用之勿疑,故其明斷而牢確,乃如此矣。以下缺
乙丑九月初四日申時,上御觀物軒。召對入侍時,參贊官趙埰,檢校直閣李承五,侍讀官洪淳學,檢討官呂圭益,假注書鄭海瑢,記注官任膺模·鮮于昇,各持通鑑第一卷,以次進伏訖。上曰,史官分左右。
上在昌德宮。停常參·經筵。
藥房提調徐衡淳,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右承旨尹秉鼎,今日不爲仕進,卽爲牌招,何如?傳曰,允。
以右承旨尹秉鼎牌不進罷職傳旨。傳曰,只推。
又啓曰,議政府郞廳來言,今日賓廳日次,而領議政趙斗淳,無時急稟定事,左議政金炳學有身病,右議政未差,不得來會云矣,敢啓。傳曰,知道。
又啓曰,左右史不可不備,別兼春秋洪遠植·趙定燮·李昌鎬,旣有只推之命,竝卽牌招,推移入直,何如?傳曰,允。
以別兼春秋洪遠植·趙定燮·李昌鎬牌不進罷職傳旨。傳曰,只推。
傳曰,入直摠管許遞,前望入之。
摠管前望入之,副摠管尹正求添書落點。
傳曰,未下直及受由上京守令,竝令不多日內,催促下送。
弘文館啓曰,校理任冕鎬,旣有只推之命,與副校理李敎鉉,新除授副應敎南商龍,竝卽牌招蔡任,何如?傳曰,允。
又啓曰,新除授應敎申道熙,修撰金奭鎭在外,經筵入番事緊,請竝乘馹斯速上來事,下諭。答曰,竝許遞。
以副校理李敎鉉牌不進罷職傳旨。傳曰,只推。
議政府啓曰,月前兩南沿峽獰風,係是曾所罕聞,而連見統制使及全羅左水使謄報,對山樹木之折拔無算,可以坐推他處,而公私船隻之破傷,殆不記其數,水之舟楫,卽陸之車馬也。今使水無舟楫,則公而漕轉,私而貿遷,其將阻塞,念之及此,不知爲計,左水營所屬邑鎭風落木,旣承判付,付之營建都監,而外此兩南及湖西沿海被傷之木,使監兵水營,許令出給於以船爲業者,量其船隻大小,照數烙給,以爲及時裝造之地,見今事勢,公廨繕修,爲第二件事,必於深冬前,一一造成然後,明春水路,可免曠廢之患,萬一因此事,會給材人處,營屬官屬,乘時討素,有所入聞,則無論營與梱,責有所歸,以此意,各別行會,何如?傳曰,允。
以水原留守趙得林狀啓,本府西屯所産鮒魚,今夏潦浸,屯築潰決,魚種絶乏,來頭封進,必致狼狽,早卽變通事,令廟堂稟旨,分付事。傳曰,自明年爲始,各室三尾式,令三營,輪回進排事,著爲定式。
以咸鏡監司金有淵狀啓,北靑府民家漂頹事。傳曰,聞甚驚慘,元恤典外,別加顧助,趁卽結構奠接,無有一民失所棲遑之弊事,廟堂指辭關飭。
禁衛營啓曰,本營千摠李勉培,身病猝重,勢難察任,改差,何如?傳曰,允。
義禁府啓目,守直中官車世梓等原情云云,傳旨內辭緣,泛稱遲晩,竝只刑推得情,何如?啓飭已施矣,分揀放送。
乙丑九月初五日辰時,上御觀物軒。勸講入侍時,領議政趙斗淳,講官金學性,參贊官李元會,侍讀官洪淳學,假注書趙秉肅,記注官鮮于昇·金鎭模,各持通鑑第一卷,以次進伏訖。上曰,史官分左右,缺斗淳進前問候,各殿問候訖。仍奏曰,關東漂人,旣以領付節行之意經稟,而計其程道,將許久淹滯於灣上,該府事勢,亦所當念,拜表日字,稍進幾日,更爲啓下事,分付,何如?上曰,依爲之。以下缺
上在昌德宮。停常參·經筵。
政院啓曰,左右史,不可不備,別兼春秋洪遠植·趙定燮·李昌鎬,旣有只推之命,竝卽牌招,推移入直,何如?傳曰,允。
傳曰,備邊司,旣合政府,副提調永減事,分付纂輯所。
議政府啓曰,卽見水原留守趙得林狀啓,則以爲今夏潦水,本府西北兩屯,皆爲潰決,而北屯間卽始役,將爲了畢,西屯把長闊大,水門石築,全數脫落,屯底田畓之浸損汰覆,幾遍一境,若不趁今修築,明春東作,亦無可望,且行宮諸處,及城堞橋梁之頹塌,在在皆然,此亦修繕,而役處浩大,所入物力,姑難假量,見今營樣凋弊,旣無留儲之所用,且當經用罄匱,亦不敢循例請劃,本營賑濟米中二千石,特爲劃下,俾補工役之需,請令廟堂稟處矣。西北屯之爲本府膏沃之本,正廟朝大經始也,而西屯較緊於北屯,今其修築之功,不容少緩,賑濟米,雖是不虞之需,而當此中外窘匱之時,不宜膠守常例,限二千石,依所請,許令取用,竝與城堞橋梁,使之一新繕完,何如?傳曰,允。
吏曹啓曰,未下直及上京守令,竝令該曹,不多日內,催促下送事,命下矣。自臣曹催促,則受由上京守令,臨陂縣令金在重,長鬐縣監朴萬淳,俱以身病猝重,萬無還官之望云,其身病旣如是,則有難强令還任,竝罷黜,何如?傳曰,允。
兵曹啓曰,景慕宮·含春苑墻垣頹圮諸處,今已畢築矣。各處守直衛軍解送之意,敢啓。傳曰,知道。
禮曹啓曰,因大臣筵奏,冬至使拜表日字進定事,命下矣。拜表來十月二十日辰時,方物封裏,同月十七日定行事,自該監改擇報來,故原粘目中,付標以入之意,敢啓。傳曰,知道。
營建都監啓曰,各殿堂營建吉日,令日官推擇,則含元殿麟趾堂定礎十月初九日申時,立柱同月二十四日卯時,上樑十一月十六日子時,千秋殿定礎十月二十二日卯時,立柱十一月初七日卯時,上樑十二月初九日卯時,萬春殿定礎十二月二十四日卯時,立柱來正月十一日卯時,上樑來二月初二日寅時,爲吉云,以此月日時推擇之意,敢啓。傳曰,知道。
吏曹參議金鶴根疏曰云云。答曰,省疏具悉。
乙丑九月初六日辰時,上御觀物軒。勸講入侍時,講官洪鍾序,參贊官金尙鉉,檢討官呂圭益,假注書鄭海瑢,記注官金鎭模·任膺模各持通鑑第一卷,以次進伏訖。上曰,史官分左右,上誦前受音一遍訖,仍開卷,缺道彬曰,田單固多智習,兵卒以成功,然其成功之本,則專在於身操版鍤四字,將兵之法,苟不以身先之,與士卒分功,則何以服人之心而得人之力乎?推此而觀之,則父兄之敎訓子弟,雖當耳提而面命,猶莫如以身敎之,況君上之化導臣民,勢難家諭而戶說,亦唯曰以身敎之矣。大抵君上好學,則文學之士鬱然焉,君上常儉,則奢侈之俗,丕變矣。孟子曰,君仁莫不仁,君義莫不義,朱子引董仲舒之言曰,人君正心以正朝廷,則百官萬民,無不出於正,伏願澄省焉。缺
乙丑九月初六日申時,上御觀物軒。召對入侍時,參贊官朴道彬,檢校待敎鄭範朝,侍讀官任冕鎬,檢討官呂圭益,假注書鄭海瑢,記注官金鎭摸·任膺模,各持通鑑第一卷,以次進伏訖。上曰,史官分左右。
上在昌德宮。停常參·經筵。
政院啓曰,卽者別兼春秋洪鍾學,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪遠植·趙定燮·李昌鎬竝卽牌招,推移入直,何如?傳曰,允。
以別兼春秋洪遠植·趙定燮·李昌鎬牌不進罷職傳旨。傳曰,只推。
政院啓曰,禁衛大將李景夏,以南關王廟修改事,明日出去矣。兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
又啓曰,卽見全羅監司趙在應啓本,則厲祭今初一日擧行,而沿海水口壇祭,則行祭後登聞計料爲辭矣。沿海壇祭,以前別行厲祭於營下,係是朝令之外,揆以擧行,事甚未安,原啓本,今方捧入,而該道臣,不可無警,從重推考,何如?傳曰,允。
以全羅監司趙在應狀啓,寶城郡民家頹壓,而該邑今始修報,不飭之失,惶恐俟勘事。傳曰,一邑之內,民戶全頹,殆近二百之多,而且有人命壓死,災眚如此,極爲驚慘,其結構奠接之方,另加操飭,而外他慰撫等節,一體知委於慰諭使處,勿待罪事,回諭。
吏曹啓曰,臨彼縣令金在重,長鬐縣監朴萬淳,俱以身病,呈狀乞遞,改差,何如?傳曰,允。
傳曰,長鬐縣監之代,令該曹,口傳差出,不日下送。
議政府啓曰,卽見吏曹守令催促草記,則臨陂縣令金在重,以其身病,不得下去罷黜矣。該倅實病外,未知有何情勢,而旱澇之餘,收獲方張,此時迎送,弊關民邑,特爲仍任,使之不日還下送,何如?傳曰,允。
吏曹口傳政事,以元厚豐爲長鬐縣監。
別兼春秋洪鍾學疏曰,伏以臣於持被之中,卽接家信,則臣母素患痰癖之症,近因日候之不調,一倍添劇,委頓床第,臣自聞此報,方寸煎灼,玆敢忙陳短章,徑出禁扄。伏乞聖明,俯垂鑑諒,仰稟東朝,亟遞臣職,以便救護,仍治臣擅離之罪,以肅朝綱焉,臣無任云云。答曰,省疏具悉,爾其勿辭救護。
乙丑九月初七日辰時,上御觀物軒。勸講入侍時,講官曺錫雨,參贊官李元會,侍讀官任冕鎬,假注書趙秉肅,記注官任膺模·鮮于昇,各持通鑑第一卷,以次進伏訖。上曰,史官分左右。
上在昌德宮。停常參·經筵。
自前夜人定至開東,灑雨下雨,測雨器水深八分。
政院啓曰,左右史不可不備,別兼春秋洪遠植·趙定燮·李昌鎬,旣有只推之命,竝卽牌招推移入直,何如?傳曰,允。
以別兼春秋洪遠植·趙定燮·李昌鎬牌不進罷職傳旨。傳曰,只推。
傳曰,明日孝文殿晝茶禮,兼九日別茶禮,當自內親行矣,該房知悉。
議政府啓曰,卽見公忠監司申檍狀啓,則備陳綿農慘歉之狀,仍請各單布,以木上納者,自今年十月,至明年九月,兵曹各營各衙門所納,及訓局砲保,竝以純錢代捧,舒川等七邑苧納軍布,亦許限明秋,以錢代納事,竝令廟堂,稟旨分付矣。今年旱澇交仍,綿農果爲稍遜,而潦後霜退,綽有桑楡之收,則經費所需,亦不可不念,兵曹各營,許令五分一代錢,各司及苧納竝純錢,砲保事禮有別,置之,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
禮曹啓曰,卽接崇陵官員所報,則本陵陵上莎草修改後,雨露均霑,着根無慮云矣,敢啓。傳曰,知道。又啓曰,卽接惠陵官員所報,則本陵陵上莎草修改後,雨露均霑,着根無慮云矣,敢啓。傳曰,知道。
又啓曰,卽接仁陵官員所報,則本陵陵上莎草修改後,雨露均霑,着根無慮云矣,敢啓。傳曰,知道。
又啓曰,卽接山陵官員所報,則本陵陵上莎草修改後,雨露均霑,着根無慮云矣,敢啓。傳曰,知道。
御營廳啓曰,東關王廟有頉處,臣監董修改後,別單書入之意,敢啓。傳曰,知道。
禁衛營啓曰,臣進詣南廟,有頉處看審修改後,別單書入之意,敢啓。傳曰,知道。
右邊捕盜廳啓曰,臣廳分囚罪人李明乭·韓命基·權致俊·朴釗·朴仁順·全鳳學·鄭致弘·李春植等八名,各嚴棍二十度,竝放送之意,敢啓。傳曰,知道。
乙丑九月初八日辰時,上御觀物軒。勸講入侍時,講官鄭基世,參贊官朴道彬,檢討官鄭顯裕,假注書鄭海瑢,記注官鮮于昇·金鎭模,各持通鑑第一卷,以次進伏訖。上曰,史官分左右。上誦前受音一遍訖,仍開卷。缺道彬曰,田單之往見魯仲連,非專爲問計也,單旣復齊七十餘城,志滿意得,視攻狄易易也。魯仲連,以高士見稱,故往見之,欲聞其攻狄,必下之答,實出於自誇自大之心也。及聞仲連不能之答,未免觸激,遂不謝而去,若使當日,更問不能下之故,則豈至於三月不克乎?缺
上在昌德宮。停常參·經筵。
政院啓曰,左右史不可不備,別兼春秋洪遠植·趙定燮·李昌鎬,旣有只推之命,竝卽牌招,推移入直,何如?傳曰,允。
以別兼春秋洪遠植·趙定燮·李昌鎬牌不進罷職傳旨。傳曰,只推。
大王大妃殿傳曰,今十三日當賜饌于營建都監矣。都提調以下來會。
大王大妃殿傳曰,勸講待下敎。
傳曰,臺諫竝許遞,前望入之。
成均館啓曰,今九月初九日,儒生課試,當爲設行,而大提學未差,限內不得爲之之意,敢啓。傳曰,知道。
禮曹啓曰,全羅道觀察使封進,來十月令,宗廟·孝文殿·山陵薦新袖子,今初十日薦進,山陵薦新,魂殿內官陪進,陵所薦進,而景慕宮薦新,則慶尙道,例爲封進矣。本道所封未及上來,莫重薦獻,不可後時,依前例,以宗廟薦新加封袖子,同日一體薦進,何如?傳曰,允。
訓鍊都監·禁衛營·御營廳啓曰,東關王廟東邊墻垣七間半,及西邊墻垣十八間半頹妃處,今九月初十日爲始,三營合力改築之意,敢啓。傳曰,知道。
乙丑九月初九日午時,上詣孝文殿晝茶禮,兼九日別茶禮,親行入侍時,都承旨曺錫元,左承旨金尙鉉,右承旨尹秉鼎,左副承旨趙埰,右副承旨朴道彬,同副承旨李元會,假注書趙秉肅,記注官金鎭模,檢校提學金炳國,提學金學性,直閣閔升鎬,檢校待敎鄭範朝·趙成夏,以次侍立。時至,通禮跪啓請出次,上具衰服,出齋殿,入孝文殿東挾門,由東階陞詣板位西向立,贊儀請俯伏哭,上俯伏哭,少頃,贊儀唱止哭興四拜興平身,上止哭四拜興平身,仍詣靈座前北向跪,承旨奉香,承旨奉爐,上三上香,承旨奉爵跪進,上受爵,以授承旨,承旨跪受奠于靈座前,連獻三爵訖,上降復位,贊儀請俯伏哭,上俯伏哭,少頃,贊儀唱止哭四拜興平身,上止哭四拜興平身,贊儀請還齊殿,諸臣以次退出。
乙丑九月初九日巳時,上御觀物軒。勸講入侍時,講官朴珪壽,參贊官曺錫元,侍讀官任冕鎬,假注書趙秉肅,記注官金鎭模·任膺模,各持通鑑第一卷,以次進伏訖。上曰,史官分左右。
上在昌德宮。停常參·經筵。
藥房都提調金炳學,提調徐衡淳,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳,有身病,左議政金炳學,無時急稟定事,右議政未差,不得來會云矣,敢啓。傳曰,知道。
又啓曰,左承旨金尙鉉,右承旨尹秉鼎,今日不爲仕進,竝卽牌招,何如?傳曰,允。
以左承旨金尙鉉,右承旨尹秉鼎牌不進罷職傳旨。傳曰,只推。
又啓曰,左右史不可不備,別兼春秋洪遠植·趙定燮·李昌鎬,旣有只推之命,洪鍾學由限已過,竝卽牌招,推移入直,何如?傳曰,允。
傳曰,政官牌招開政,如有違牌,勿爲呼望。
傳曰,呈告與在外春秋許遞,今日政差出。
傳曰,呈告敦寧都正許遞,今日政差出。
傳曰,聞淑善翁主緬禮在邇云,出柩時,遣地方官致祭。
傳曰,上輔國宗班,旣以贈議政定式,則未資窮宗班,亦隨資級,贊成正·亞卿佐·貳等職,依朝官例,一體定式事,分付纂輯所。
傳曰,參上參下武兼復舊例,如非宣薦,不得檢擬事,著爲定式,分付繤輯所。
大王大妃殿傳曰,法宮殿閣,次第經始矣。永念鄭道傳定名頌祝之辭,千載之盛,不覺曠感,且國師無學之當時勤勞,屢見於國史野乘,而雖欲示意,無處可施矣。奉化伯鄭道傳,特爲復勳贈謚,其祀孫,令該曹問名,健元陵參奉擬入。
政院啓曰,卽者校理蔡東述,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,校理蔡東述陳疏徑出,上番闕直,事甚未安,典翰金昌熙呈辭受由,校理任冕鎬,副校理洪鍾學,與新除授應敎李鍾濬,副校理南一愚,竝卽牌招,推移入直,何如?傳曰,允。
又啓曰,新除授副應敎姜國馨,時在京畿始興地,修撰鄭基勉,時在京畿長湍地,副修撰朴齊敎,時在京畿楊州地,經筵入番事緊,請竝斯速乘馹上來事,下諭。答曰,許遞。
以應敎李鍾濬,校理任冕鎬,副校理洪鍾學·南一愚牌不進罷職傳旨。傳曰,只推。
內醫院啓曰,駞駱粥,自十月初一日,當爲封進,依新定式擧行事,預爲分付司僕寺之意,敢啓。傳曰,知道。
禮曹啓曰,卽接宗廟署所報,則今日日次奉審,永寧殿第十二室靑斑子,自北第三井穿破,土塊墜落於祭床上矣。莫重殿內,有此土塊墜落之患,萬萬驚悚,慰安祭,不卜日今十二日設行,而修改之節,臣曹堂上,與本署提調,進去奉審後,稟處,何如?傳曰,允。
又啓曰,臣敬澤,與本署提調臣尹宜善,進詣永寧殿奉審,則第十二室靑斑子,自北第三井穿破,土塊墜落於祭床上,果與本署官員所報矣。修改之節,擇日擧行,何如?傳曰,允。
有政。吏批,行判書李宜翼,參議金鶴根式暇,參判曺錫輿進,吏批啓曰,行判書李宜翼,參議金鶴根,竝式暇,小臣獨政未安,何以爲之?敢稟。傳曰,仍爲之。
以李根友爲大司憲,姜夏奎爲大司諫,南商龍爲執義,李雲翼爲司諫,李珪永·李基東爲掌令,洪大鍾·朴益陽爲持平,李承皐爲獻納,許栻·吳慶殷爲正言,李鍾濬爲應敎,南一愚爲副校理,鄭基勉爲修撰,趙敬夏爲敦寧都正,李載元·尹正求爲同春秋,臨陂縣令金在重仍任事承傳,故興寧君昌應贈吏判知宗正卿例兼,工曹判書李載元考,贈吏曹參判尹鍾善,贈吏判例兼,贈吏曹參議尹致升,贈吏參例兼,贈僕正尹翊烈,贈吏議,已上都摠管尹正求三代,故生員趙存榮,贈戶議例兼,全羅兵使趙羲元考,移贈事承傳,贈左贊成金復淳,贈領議政例兼,前判敦寧金泳根考,上相贈職事傳敎,贈左贊成尹敬烈,贈領議政例兼,前判敦寧尹致義考,上相贈職事傳敎,贈吏參宋欽書,贈吏判例兼,前工曹判書宋宗洙考。再政,以姜國馨爲副應敎,朴齊敎爲副修撰,尹正求爲刑曹判書,知春秋二單,李載元·尹正求。
上在昌德宮。停常參·經筵。
自未時至人定,灑雨下雨,測雨器水深二分。
都摠府啓曰,今日入直內三廳武兼禁軍及軍兵等,中日習射校放,請出標信。傳曰,知道。
政院啓曰,左副承旨趙埰,今日不爲仕進,卽爲牌招,何如?傳曰,允。
以左副承旨趙埰牌不進罷職傳旨。傳曰,只推。
傳曰,禮房承旨馳詣永寧殿,奉審摘奸以來。
傳曰,益平君,卽大行朝懿親也,聞大朞紙隔云,迨此時,追念往事,尤庸虛廓,而且承慈敎矣。其祠板,遣承旨致祭。
傳曰,從今以後,敦寧金吾之任,宗親儀賓,隨品檢擬事,定式。
弘文館啓曰,上番闕直,事甚未安,典翰·副應敎未差,校理蔡東述陳疏受由,應敎李鍾濬,校理任冕鎬,副校理洪鍾學·南一愚,旣有只推之命,竝卽牌招,推移入直,何如?傳曰,允。
以應敎李鍾濬,校理任冕鎬,副校理洪鍾學·南一愚牌不進,罷職傳旨。傳曰,只推。
傳曰,再明日眞殿茶禮,當自內親行矣。該房知悉,時原任大臣·宗親儀賓·諸閣臣·二品以上,入參。
備忘記,慶州營將具明鉉下直,長弓一張·長箭一部·片箭一部·筒兒一箇賜給。
上在昌德宮。停常參·經筵。
政院啓曰,左副承旨趙埰,右副承旨朴道彬,今日不爲仕進,竝卽牌招,何如?傳曰,允。
以右副承旨朴道彬牌不進罷職傳旨。傳曰,只推。
大王大妃殿傳曰,望祭攝行磨鍊。
傳曰,摠府郞廳復舊例,以宣薦檢擬,與武兼,一體擇差,永爲定式事,分付纂輯所。
傳曰,政官牌招開政。
傳曰,金吾堂上許遞,今日政差出。
傳曰,呈告春秋經筵同成均許遞,今日政差出。
又傳曰,安城郡守鄭基命,廣州判官鄭顯奭相換。
以濟州牧使梁憲洙狀啓,風雨大作,飛瓦折木,公廨民屋,莫不飄壓,名以穀物摧剝無餘,職在守土,致此酷災,十數萬口,將不免塡壑之歎,惶恐待罪事。傳曰,方有慈敎,勿待罪事,回諭。
大王大妃殿傳曰,兩南風雨之警,已是驚聞,而卽見濟州牧使狀啓,則其所慘惻,實不知何以爲計矣。一晝夜暴吹急注之餘,沿浦畓之沈墊,高陵田之摧剝,固其必至之勢,而蕞爾少島,土性至脊,雖逢樂歲,猶患艱食,況値無前之災,哀我赤子,將何聊生乎?顧今沖王在上,憂虞溢目,惟予否德,如臨淵谷,夙宵耿耿,民事是恤,今其呼號飢塞之狀,不耳聞而如聞,不目見而如見矣。特下內帑錢二千兩,此是投醪之義也。賙窮濟乏之患,均不患寡,宣布德意,面面慰諭,使之安生樂業,少舒朝家南顧之憂,該牧使,待瓜限,更加一年仍任,撫摩存恤,責成厥效事,自廟堂,措辭行會。
吏曹啓曰,安城郡守鄭基命,廣州判官鄭顯奭相換事,命下矣。廣州判官鄭顯奭,以前任蔚山府使,方在解由未出中,何以爲之?敢稟。傳曰,勿拘。
禮曹啓曰,再明日眞殿茶禮親行事,命下矣。自上服色,以翼善冠·無揚黑圓領袍·靑鞋·素玉帶擧行,而應參諸臣,以無揚黑團領·烏紗帽·黑角帶行禮事,知委,何如?傳曰,允。
兵曹啓曰,五衛將朴寅遠·金益洪·韓琦淳,景福宮衛將林泰龍,俱以病難供職,呈狀乞遞,改差,何如?傳曰,允。
訓鍊都監·禁衛營·御營廳啓曰,南關王廟南邊墻垣五間許頹圮處,今九月十四日爲始,三營合力改築之意,敢啓。傳曰,知道。
吏曹啓目,粘連司饔院主簿李炡名字,改以事告狀,依例令藝文館給帖,何如?啓依允。
有政。吏批,行判書李宜翼,參議金鶴根進,參判曺錫輿牌招不進,以高時鴻爲大司諫,張斗憲爲掌令,權好淵爲持平,金學魯·金觀燮爲正言,李明應爲典翰,金奎弘爲副應敎,李根秀爲修撰,任孝直爲副修撰,興寅君最應爲判義禁,李源命爲知義禁,趙龜夏爲同經筵,曺錫輿·李元熙爲同義禁,金敬鎭爲同春秋,韓啓源爲同成均,趙翼東爲永興府使,安城郡守鄭基命,廣州判官鄭顯奭,已上相換事承傳,幼學張龍祥,今超通政,年七十六,侍從臣掌令張斗憲父,加資事承傳。再政,以李世用爲宗府正,許稷爲禮曹正郞,金鴻植爲佐郞,柳星杓爲兵曹佐郞。三政,以楚秉悳·朴基陽爲典籍。
兵批,判書金炳冀進。以趙獻永爲都摠管,金永爵·金德根爲副摠管,李圭鎬·黃顯默·金炳逸爲五衛將,禹宗仁爲景福將,李裕永爲武兼,李建鐵爲部將,李志健爲廣州中軍。再政,以尹暻爲高山里僉使,同知單禹宗仁,僉知二單李圭浩·黃顯默。
上在昌德宮。停常參·經筵。
自巳時至酉時,灑雨下雨,測雨器水深四分。
政院啓曰,卽者副修撰呂圭益,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
弘文館啓曰,上番闕直,事甚未安,校理蔡東述呈辭受由,應敎李鍾濬,校理任冕鎬,副校理洪鍾學·南一愚,旣有只推之命,與新除授典翰李明應,副應敎金奎弘,竝卽牌招,推移入直,副修撰任孝直,一體牌招察任,何如?傳曰,允。
又啓曰,新除授修撰李根秀,時在開城地,經筵入番事緊,請斯速乗馹上來事,下諭。答曰,許遞。
以典翰李明應,應敎李鍾濬,副應敎金奎弘,校理任冕鎬,副校理洪鍾學·南一愚,副修撰任孝直牌不進罷職傳旨。傳曰,只推。
議政府啓曰,沿海風災,兩南同然,耽羅消息,方切憧憧,卽見濟州牧使狀啓,則被災孔酷,又非湖·嶺之比矣。十行慈敎,鄭重惻怛,發帑賑濟,德意如春,全島生靈,熟不感泣?第念瘠土民衆,數過十萬,而四無隣比,孤懸海外,荒政之艱,尤有甚於陸地郡邑,救焚拯溺,不容少緩,無論某樣穀,限一千石區劃,定差員,般運星火入送之意,湖南道臣處,三懸鈴知委,俾彼溝壑近止之命,咸被袵席再生之澤,何如?傳曰,允。
又啓曰,卽見平安監司洪祐吉狀啓,則以爲本營作隊左右列軍兵,輪回習操,自是定例,而今年年形,旣已失稔,軍伍亦多虛額,今若如例行操,苟充替點,則全沒鍊習之義,徒貽來往之費,今各習操,特許停免事,請令廟堂稟處矣。輪番操鍊,係是應行之例,而儉歲停止,亦爲便民之政,依狀請施行事,分付,何如?傳曰,允。
兵曹口傳政事,以李鶴周爲內乘。
訓鍊都監啓曰,本局千摠吳夏泳,身病猝重,勢難察任,改差,何如?傳曰,允。
禁衛營啓曰,本營哨官朴台鎭·金碩厚·李在寅,俱有身病,勢難察任,改差,何如?傳曰,允。
副修撰呂圭益疏曰云云。答曰,省疏具悉。爾其勿辭往護。
乙丑九月十三日時,上詣眞殿。茶禮親行入侍時,都承旨曺錫元,左承旨金尙鉉,右承旨尹秉鼎,左副承旨趙埰,右副承旨朴道彬,同副承旨李元會,史官缺檢校提學金炳國,檢校直提學金炳地,檢校直閣李承五·李世用,直閣閔升鎬,檢校待敎閔奎鎬·鄭範朝·趙成夏·趙寧夏·李載冕,以次侍立。時至,通禮跪啓諸出次,上具翼善冠·無揚黑圓領袍·靑鞋·素玉帶出齋殿,通禮導上,詣版位,跪啓請四拜,上行四拜禮,仍導上,詣盥洗位,盥洗訖,仍詣第一室尊所,承旨監爵訖,仍詣第一室神座前,北向跪,承旨奉香,承旨奉爐,上三上香,承旨奉爵跪進,上受爵,以授承旨,承旨跪受,奠于神座前,次詣各室,監爵上香,奠獻竝如上儀訖,通禮導上,降復位,贊儀唱四拜,上行四拜禮,通禮跪請禮畢,大臣進前問候訖,缺通禮導上,還入齋室,諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左承旨尹秉鼎,左副承旨趙埰,同副承旨李元會,今日不爲仕進,竝卽牌招,何如?傳曰,允。
以右承旨尹秉鼎,左副承旨趙埰牌不進罷職傳旨。傳曰,只推。
傳曰,禮房承旨,馳詣宗廟·景慕宮,奉審摘奸以來。
傳曰,禮房承旨馳詣宣武祠,奉審摘奸以來。
傳曰,益平君曦,上相贈職。
大王大妃殿傳曰,興寧·興完,卽我主上本生伯仲父也。於今,宜有崇顯之擧,而尙此未遑,誠爲欠典,上相贈職,當日擧行。
大王大妃殿傳曰,今十八日,當賜饌於纂輯所矣。摠裁官以下來會。
政院啓曰,興寧君·興完君上相贈職當日擧行事,命下矣。政官牌招開政,下批,何如?傳曰,允。
以吏曹參議金鶴根牌不進罷職傳旨。傳曰,只推。
弘文館啓曰,上番闕直,事甚未安,校理蔡東述呈辭受由,典翰李明應,應敎李鍾濬,副應敎金奎弘,校理任冕鎬,副校理洪鍾學·南一愚,旣有只推之命,竝卽牌招,推移入直,副修撰任孝直,旣有只推之命,一體牌招察任,何如?傳曰,允。
以典翰李明應,應敎李鍾濬,校理任冕鎬,副校理洪鍾學牌不進罷職傳旨。傳曰,只推。
議政府啓曰,頃於廣州陵役,物力區劃草記,伏承批旨,稤倉儲置之罄竭,詳査以聞之意,行會矣。卽見該留守閔致久所報,則以爲稤倉文簿,自辛酉至今年,到底溯考,秩秋區別,修成冊上送,而近年以來,荐經陵役,入用浩大,不得不貸用於戶庫,一年二年,有貸無報,此是流來用下,實非一朝一夕之事,故今番陵役,萬不獲已,有此請劃,爲辭矣。稤倉歲入,足以當一年應用而有裕也。故設不恒之費,當年剩餘,優可排比,至於戶庫挪貸,是中間謬例也。其在拔本塞源之道,不可不倉自倉庫自庫,毋或虛張名色,去來踰越,而稤倉若有加下,則此非加下也,卽濫下也。一切分徵於當年該色之意,定式成節目永遵事,行會,何如?傳曰,允。
禮曹啓曰,卽接濟州牧使梁憲洙牒呈內,七月二十一日忽遭大風,本州社稷神室頹壓,故奉審後,行告由祭,社稷位版奉出,權安淨潔處,而神室改建,不卜日擧行,還安祭香祝,自本曹啓稟下送,以爲及時改建之地云矣。濟州牧社稷位版,旣已奉出,權安淨潔處,則神室改建後,還安祭香祝,令該司,照例磨鍊下送,以爲從便卜日設行之意,行移,何如?傳曰,允。
兵曹啓曰,卽接西所衛將李敎春牒報,則本所字內,中日閣東邊小松一株,因風顚仆云,令該所依例斫去之意,敢啓。傳曰,知道。
訓鍊都監啓曰,本局馬兵都試,今九月十四日,設行於訓鍊院,而南營入直馬兵,以先試替代應試之意,敢啓。傳曰,知道。
又啓曰,馬兵都試優等人,別單書入之意,敢啓。傳曰,知道。
有政。吏批,行判書李宜翼進,參判曺錫輿,參議金鶴根,牌招不進。
以李敎鉉爲修撰,故興寧君昌應,故興完君晸應,故益平君曦,已上贈領議政判宗正卿例兼,上相贈職事,傳敎。
兵批,參議金龍基進,僉知單金炳逸。
上在昌德宮。停常參·經筵。
自辰時至人定,灑雨下雨,測雨器水深一寸。
藥房提調徐衡淳,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳有身病,左議政金炳學無時急稟定事,右議政未差,不得來會云矣,敢啓。傳曰,知道。
又啓曰,卽者工曹郞廳來言,再明日永寧殿修改時,本曹判書當爲進參,而判書李載元在外,次堂例不得擧行云,何以爲之?敢稟。傳曰,次堂擧行。
奎章閣啓曰,景慕宮望廟樓,今望奉審無頉之意,敢啓。傳曰,知道。
弘文館啓曰,典翰李明應,旣有只推之命,與新除授修撰李敎鉉,竝卽牌招察任,何如?傳曰,允。
以修撰李敎鉉牌不進罷職傳旨。傳曰,只推。
忠勳府啓曰,奉化伯鄭道傳復勳事,命下矣。謹依下敎,復錄於太祖朝開國功臣勳案之意,敢啓。傳曰,知道。
上在昌德宮。停常參·經筵。
自前夜人定至開東,灑雨下雨,測雨器水深三分。
淑善翁主緬禮出柩後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,知道。
傳曰,傳香承旨馳詣永寧殿,奉審摘奸以來。
以司謁口傳下敎曰,十五日黃昏,金命吉爲名漢,攔入隆武堂,被捉於守直內官云,令兵曹査實以入。
弘文館啓曰,修撰李敎鉉,旣有只推之命,卽爲牌招察任,何如?傳曰,允。
刑曹啓曰,卽接平安監司洪祐吉文移,則慈山府徒三年定配罪人朴太云限滿云矣。取考曹上配案,則太云以拔刀剌人罪,癸亥九月到配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
以全羅監司趙在應狀啓,咸平等邑人命渰死事。傳曰,人命渰死,若是顆多,聞甚驚慘,元恤典外,別加顧助,如有生前身還布,竝蕩減,未拯屍,發關沿海邑,期於拯得之意,廟堂措辭,分付。
以慶尙監司李參鉉狀啓,晉州等邑民家漂頹,拖到三朔,始爲報來,該牧使李恒翼,該郡守白樂憲罪狀,令攸司稟處,一任汗漫,晩時登聞,惶恐待罪事。傳曰,前啓聞災,已極驚慘,而民戶之一時漂頹,如彼孔酷,追念民事,尤庸耿耿,一體顧恤之意,自廟堂,措辭另飭於慰諭使,期盡安撫之策,見令秋事方殷,且當災異不可不念,該牧使與郡守拿勘,竝爲安徐,姑令戴罪行公,卿勿待罪事,回諭。
以慶尙監司李參鉉狀啓,淸道郡定配罪人鄭永西,出他渰死,該郡守金奭根罪狀,令攸司稟處事。傳曰,配囚之勿許由限,前後申飭,固何如?分此渰死,尤爲駭然,該郡守所當重勘,而特念災歲民事,拿勘姑爲安徐,其令戴罪行公。
兵曹啓曰,以司謁口傳下敎曰,十五日黃昏,金命吉爲名漢,攔入隆武堂,被捉於守直內官云,今兵曹査實以入事,命下矣。謹依下敎,卽爲究問,則稱以本是春川之人,早失父母,無依無家,行乞資生,而近日則乞食於新寺矣。昨日夕時,偶到秋成門外,望見松林之間,有大家,認以寺刹,得食投宿次,入去之際,被捉云。故觀其貌樣,則蓬頭亂髮,面目瘦黑,布衣垢弊,凍餒之狀,形於氣色,癡騃之態,見於言辭,眞所謂不分東西者也。別無更問之意,敢啓。傳曰,此漢旣爲失性,則不必深究,特爲放送,而當此隆寒,薄着乞食,亦甚可矜,令本曹,冬衣造給。
軍器寺啓曰,驚蟄霜降,東·南關王廟纛所祭享時,獻官諸執事樂工所着甲胄,年久腐傷,限百部,及今造備然後,可免進排之不足,惠廳儲留甲胄八部價,特許劃下,以爲修補之資,何如?傳曰,純錢上下。
御營廳啓曰,今九月十七日,騎士都試時,各技優等人,別單書入之意,敢啓。傳曰,知道。
營建都監,交泰殿懸板書寫官曺錫元,康寧殿懸板書寫官李載冕,延生殿懸板書寫官李載元,慶成殿懸板書寫官趙成夏,含元殿懸板書寫官趙寧夏,麟趾堂懸板書寫官李周喆,千秋殿懸板書寫官鄭範朝,萬春殿懸板書寫官宋熙正,光化門懸板書寫官任泰瑛,建春門懸板書寫官李景夏,迎秋門縣板書寫官許棨,神武門懸板書寫官李顯稷。
上在昌德宮。停常參·經筵。
政院啓曰,都承旨曺錫元廚院進,左承旨金尙鉉,右承旨尹秉鼎不爲仕進,左副承旨趙埰式暇,右副承旨朴道彬式暇出去,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
議政府啓曰,卽見京畿監司兪致善所報,則枚擧朔寧郡守金秉薰牒呈,以爲本郡大同庚申辛酉壬戌癸亥未納條,各穀合一千七百八十四石零,俱是船主韓用宜犯逋,而庚辛壬三年條,已自捕廳收刷錢,爲八千一百二十餘兩,癸亥條則見漏於捕廳督刷之中,故該色吏及韓用宜族人處,代錢收捧,爲一千三百五十餘兩,則合爲九千四百八十餘兩,而正供愆滯,誠極悚悶,卽當上納之不暇,而收捧旣是代錢,則自京貿納,勢實末由,特許詳定代納,爲辭矣。捕廳收刷中,癸亥條之見漏,未知何故,而爲船主所逋,旣以代錢開捧,則今於零數,不宜異同,特爲許施,左捕廳捧留八千餘兩,卽爲輸送于惠廳,韓用宜在逃未捕,今爲兩年之久,訖無動靜,捕廳擧行,萬萬駭然,刻期跟捉,以爲用法之地,何如?傳曰,允。
又啓曰,以沿海風落木烙給公私船隻事,已有所草記行會,而目下事勢,船隻外,最先務,卽漂頹戶結構也。參量間架,照數許給,一依船材例擧行,各邑鎭計給之數爻,一一啓聞,至於公廨,非不可念,比之船材,屋材不無緩急之別,萬一拘於面前,忽於所不覩,先於廨舍,後於民戶,則非對揚懷保之義也。以此意,更爲關飭於嶺湖監兵水營,何如?傳曰,允。
又啓曰,三陟漂到異國人,當不日上來矣。依例入接弘濟院後,更爲問情,所着衣袴,分付各該司,依例題給,灣府譯學,時値新差,使之從便領往,而與各道差員,次次護送,交付於節行,亦令灣府,預先馳通于鳳城將處,以爲渡江後護送之地,何如?傳曰,允。
御營廳啓曰,本廳軍色從事官金昌熙,身病甚重,勢難察任,改差,何如?傳曰,允。
義禁府啓曰,慶尙監司李參鉉啓本內,淸道郡守金奭根,配囚,任其出他,以至漂死於他邑之境,其罪狀,令攸司稟處事,判付內,配囚之勿許由限,前後申飭,固何如?今此渰死,尤爲駭然,該郡守所當重勘,而特念災歲民事,拿勘固爲安徐,其令戴罪行公事,命下矣。金奭根拿勘,姑爲安徐,其令戴罪行公事,分付該道道臣,何如?傳曰,允。
工曹判書李載元疏。答曰,省疏具悉。卿其勿辭行公。
備忘記,魚游澗僉使金麗相下直,長弓一張·長箭一部·片箭一部·筒兒一箇賜給。
上在昌德宮。停常參·經筵。
申時,灑雨下雨,測雨器水深二分。
政院啓曰,右副承旨朴道彬,今日不爲仕進,卽爲牌招,何如?傳曰,允。
傳曰,直閣閔升鎬,馳詣華寧殿,奉審摘奸,健陵·顯隆園一體奉審以來。
大王大妃殿,以司謁口傳下敎曰,自明日勸講爲之。
大王大妃殿傳曰,扈衛大將之代,興寅君爲之。
以咸鏡監司金有淵狀啓,吉州牧民家漂頹事。傳曰,聞甚矜惻,元恤典外,別加顧助,結構奠接之方,廟堂措辭,分付。
吏曹啓曰,奉化伯鄭道傳復勳贈謚,其祀孫令該曹問名,健元陵參奉作窠擬入事,命下矣。自臣曹探知,則奉祀無人,只有支孫云,待其立祠主祭者後,擧行之意,敢啓。傳曰,知道。
兵曹啓曰,今九月十九日辛巳酉正三刻一分,立冬改火進上時,崇廟署·社稷署·永寧殿·孝文殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府一體頒火之意,敢啓。傳曰,知道。
兵曹,扈衛大將單興寅君最應。
以統長李在澤手本,武藝別監申錫漢,使役不謹,行事悖惡,爲先除下,令攸司科治事。傳曰,令訓將嚴棍除下。
訓鍊都監啓曰,謹依統長李在澤手本判下,武藝別監申錫漢,嚴棍二十度,除下之意,敢啓。傳曰,知道。
禁衛營啓曰,本營字內,昭義門東邊倉後近處,體城二間許頹圮處,今九月二十日,始役改築之意,敢啓。傳曰,知道。
領府事鄭元容箚曰云云。答曰,省箚具悉卿懇。此是閒局,不必許解,而其在禮遇,爲便調養,不得已勉副,卿其諒之。仍傳曰,此批答,遣史官傳諭。
上在昌德宮。停常參·經筵。
藥房提調徐衡淳,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳有身病,左議政金病學無時急稟定事,右議政未差,不得來會云矣,敢啓。傳曰,知道。
又啓曰,左副承旨趙埰,今日不爲仕進,卽爲牌招,何如?傳曰,允。
傳曰,再明日眞殿茶禮,當自內親行矣。該房知悉,時原任大臣·宗親·儀賓·諸閣臣·二品以上入參。
傳曰,興寧·興完君祠板改題主日,遣承旨致祭。
傳曰,原任直提學李載元,檢校差下。
傳曰,曾經典翰人應敎·副應敎外,上下番玉堂,勿爲檢擬事,定式。
傳曰,政官牌招開政。傳曰,臺諫竝許遞,前望入之。
臺諫前望入之,大司憲黃浩民,大司諫林永洙,執義朴昌洙,司諫南憲珍,掌令朴周雲·姜景奎,獻納金聲根,持平趙秉稷·鄭在晉,正言鄭勉洙·沈相穆落點。
傳曰,日氣稍冷,景福宮役所工匠,令本都監,乾犒饋分給。
奎章閣啓曰,原任直提學李載元,檢校差下事,命下矣。卽爲牌招察任,何如?傳曰,允。
禮曹啓曰,再明日眞殿茶禮親行事,命下矣。自上服色,以翼善冠·無楊黑圓領袍·靑鞓素玉帶擧行,而應參諸臣,以無掦黑團領·烏紗帽·黑角帶行禮事,知委,何如?傳曰,允。
兵曹啓曰,丹鳳門東邊墻垣頹圮處,今已畢築矣。把守軍兵,解送直所之意,敢啓。傳曰,知道。
禁衛營啓曰,本營哨官李敏植·鄭寅禹,騎士都試時,無緣不參,揆以師律,極爲駭慢,爲先汰去之意,敢啓。傳曰,知道。
興寅君最應疏曰,今此扈衛大將之特授,若謂臣可堪,則自量之所不到也,若謂臣處地之可居,則公議之所不許也。具念如臣者流,忝叩是銜,未知國朝官方,果有可拔之例,而要之爲罕睹也,創當也。玆用冒干聰聽,仰稟東朝,劃行鐫免云云。答曰,省疏具悉卿懇。今此特授,寔我慈聖事也。一則曰處地然,二則曰處地然,已例之有無,亦何必較絜爲乎?其有諒之,是所區區之望。仍傳曰,此批答,遣史官傳論。
乙丑九月二十日辰時,上御觀物軒。勸講入侍時,判府事李裕元,講官洪鍾序,參贊官金尙鉉,侍讀官任冕鎬,假注書睦承錫,記注官鮮于昇·金鎭模,各持通鑑第一卷,以次進伏訖。上曰,史官分左右。仍命大臣進前。裕元進前,奏曰,風日猝寒,聖體,若何?上曰,一樣矣。裕元曰,寢睡·水刺之節,何如?上曰,一樣矣。各殿問候訖,上開卷,缺上曰,范睢亡入秦,遽以秦之失計,告秦王,而秦王問其何事爲失計,此亦偉哉?裕元曰,得寸得尺云者,此是小人之言,非治天下之大經大法也。缺裕元曰,其時列國之人,專事遊說,便成風習,如此之人,互相反覆,故曾於此時,穰侯亦憚外客之入秦國矣。又奏曰,講官承旨所奏誠然矣。仁義之說難入心,功利之說易合意,故范睢之言,有如是矣。上曰,其時列國相戰,曾不休息,今日得之,明日失之,功利之說,因此益盛歟?裕元曰,果然矣。仁義者,有國莫大之治,而功利是尙,仁義不行,故雖有范睢一時權宜之效,亦有諸國,因此傾敗矣。又奏曰,唐太宗時,魏徵爲相,勸上以仁義之治化,封德彝以爲,不必仁義而功利亦爲治國之急務矣。以太宗神明,深知德彝之不可,而卒用魏徵行王政之道,治化日盛,歲又大熟,斗米直三四錢,以致貞觀之治矣。德彝先此而死,太宗嘗曰,恨不使封德彝見之矣。仁義之治,感應之效,有若影響,化行俗美,消災豐穰,有如此矣。裕元曰,魏徵之才,比諸孟子之賢,相去懸絶,而魏徵佐太宗,爲唐世之名臣,仁義之行不行,卽由人君之能不能也。又奏曰,仁義非難行之事,卽一善行也。人君苟善治其國,則人民願忠安業,隣國畏之,計其功利,豈特比於堅甲利兵之臨敵勢哉?又奏曰,國之安危,惟在人君用賢,能行正道矣。伏願益加澄省焉。以下缺
上在昌德宮。停常參·經筵。
傳曰,呈告春秋·弘文提學竝許遞,今日政差出。
傳曰,在外禮曹參判許遞,今日政差出。
政院啓曰,行吏曹判書李宜翼,參判曺錫輿,參議金鶴根,牌不進推考傳旨,及罷職傳旨,今方捧入,而開政命下之後,如是違牌,事甚未安,判書·參判竝更牌招,何如?傳曰,允。參議只推,一體牌招。
議政府啓曰,卽見平安監司洪祐吉分等狀啓,則平壤等十五邑置之稍實,安州等二十四邑置之之次,昌城等三邑置之尤甚,後錄諸條,竝請令廟堂稟旨,分付矣。其一各邑鎭帳外火田,限四分一權減,各鎭堡給代不足條,戶結分排中,從便區劃事也。其一陳田·火田之還加起執摠,依近例停免事也。其一各宮房及各衙門屯田,從實執摠,其中內閣屯田之在於淸北者,別遣摘奸,獲免冤徵事也。其一平壤·慈母·藥山·黃龍等四山城,城餉當捧中,限折半平捧事也。其一尤甚邑,限明秋,勿定配所事也。淸南·北年成,雖有優劣之別,而亦足爲稍熟之歲矣。分等依施,城餉平捧,本非經法,而逐年許施之餘,不可無闊狹,三分一使之平捧,其餘諸條,竝依狀請施行,何如?傳曰,允。
吏曹啓曰,兵曹佐郞柳星杓,孝文殿參奉趙駿夏,俱以身病,呈狀乞遞,改差,何如?傳曰,允。
又啓曰,輸城道察訪文羲說,以其身病,呈狀乞遞,竝改差,何如?傳曰,允。
以公忠監司申檍狀啓,海美縣監全膺集,三載居官,一心做治,今已報瓜,群情惜去,城廨將修,難付生乎,特爲仍任,令該曹稟處事。傳曰,如此實績,萬萬嘉尙,至於城廨之將營修輯,尤極幸也。特加一瓜仍任,俾成終始之效。
訓鍊都監·禁衛營·御營廳啓曰,御營廳字內,丹鳳門東邊宮墻頹圮處,今已畢築,把守軍兵解送直所事,自兵曹草記矣。把守東營入直軍還入直所,而添入軍依例解送之意,敢啓。傳曰,知道。
有政。吏批,行判書李宜翼,參議金鶴根進,參判曺錫輿牌招不進。吏批啓曰,掌樂院正,今當以蔭官差出,而擬望之人乏少,外任竝擬,何如?傳曰,允。以申道熙爲應敎,李冕光爲校理,南秉吉爲知敦寧,洪鍾雲爲禮曹參判,趙性敎爲工曹參議,李明迪爲弘文提學,趙徽林爲藝文提學,嚴錫昆爲同春秋,趙秉燮爲掌樂正,李圭悳爲兵曹佐郞,金澤烈爲昭寧園守奉官,李定老爲孝文殿參奉,李容夏爲孝昌墓守衛官,兪峯柱爲輸城察訪,分監役單薛翊周,學錄單金東煥,學諭二單,韓龍珪,方孝隣。再政,以金敬鎭爲右尹,張皓根爲典籍,李容直爲驪州牧使。
乙丑九月二十一日辰時,上御觀物軒。勸講入侍時,講官金永爵,參贊官尹秉鼎,侍讀官李敎鉉,假注書睦承錫,記注官金鎭模·任膺模,各持通鑑第一卷,以次進伏訖。
上在昌德宮。停常參·經筵。
淑善翁主安葬後,大殿·大王大妃殿·王大妃殿·大妃殿,藥房·內閣·政院玉堂口傳問安。答曰,知道。
弘文館啓曰,副校理南一愚,陳疏徑出,上番闕直,事甚未安,典翰李明應,副應敎金奎弘,校理任冕鎬,副校理洪鍾學,與新除授應敎申道熙,副校理李冕光,竝卽牌招,推移入直,何如?傳曰,允。
以典翰李明應,副應敎金奎弘,校理任冕鎬,副校理洪鍾學牌不進罷職傳旨。傳曰,只推。
乙丑九月二十二日辰時,上詣眞殿,茶禮親行入侍時,都承旨曺錫元,左承旨金尙鉉,右承旨尹秉鼎,左副承旨趙埰,右副承旨朴道彬,同副承旨李元會,史官缺提學金學性,檢校直提學金炳地,檢校直閣李世用,檢校待敎趙成夏·趙寧夏,以次侍立。時至,通禮跪啓請出次,上具翼善冠·無揚黑圓領袍·靑鞓素玉帶,出齋殿,通禮導上詣版位,跪啓請鞠躬四拜興平身,上行四拜禮,時原任大臣·宗親·儀賓·閣臣·二品以上,皆行四拜禮,通禮導上詣盥洗位,上盥洗訖,通禮導上詣第一室尊所,承旨酌酒,引詣神位前,北向跪,錫元奉香,元會奉爐,上三上香,承旨奉爵跪進,上執爵,以授承旨,承旨跪受,奠于案上,連獻三爵訖,引儀唱俯伏興平身,上府伏興平身,引出詣第二室尊所監酌,仍詣神位前,上香獻酌,竝如初次詣第三第四第五第六室,皆如儀訖,通禮導上降復位,跪啓請四拜,上行四拜禮,禮訖,通禮跪啓請禮畢,大臣進前問候訖,通禮跪啓請還齋殿,諸臣以次退出。
乙丑九月二十二日酉時,上御觀物軒。奉審閣臣入侍時,同副承旨李元會,記事官嚴世永,記注官任膺模·鮮于昇,直閣閔升鎬,以次進伏訖。上曰,史官分左右。上曰,閣臣進前。升鎬進前,奏曰,臣承命馳詣華寧殿殿內,奉審則安寧,祭物·祭器·祭井看審則精潔,諸執事摘奸則無頉,仍詣健陵陵上奉審則安寧,碑閣·丁字閣奉審則無頉,還詣華寧殿,仍留監察,將事安寧之意,敢此仰達矣。以下缺
乙丑九月二十二日巳時,上御觀物軒。勸講入侍時,講官朴珪壽,參贊官金尙鉉,侍讀官南一愚,記事官李裕承,記注官任膺模·鮮于昇,各持通鑑第一卷,以次進伏訖。
上在昌德宮。停常參·經筵。
傳曰,營建所役事方午,日氣漸寒,工匠與擔軍輩之式日赴役,露處勞苦,實所矜悶,惠廳所在木,從實數各一疋題給事,分付。
政院啓曰,卽者副校理南一愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
議政府啓曰,嚮以防穀嚴禁事,啓稟行會,未知諸道操飭之,何如,而遏糴,春秋列國之所弗許也。方伯守令,雖曰各爲其民,而朝家所以視恤,遠近惟均,今若一任其閉境不出,懋遷無路,則饑餒之患,勢所必至,是豈方伯守令對揚懷保之義也哉?慮無不到,又此提稟,萬一以防穀一事,有所入聞,則守令之先罷後拿,一依前草記施行,不能禁斷之道臣,亦施以論罷之典事,星火知委,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。副校理南一愚疏曰,云云。答曰,省疏具悉。爾其勿辭救護。
乙丑九月二十三日辰時,上御觀物軒。勸講入侍時,講官金學性,參贊官李元會,檢討官鄭顯裕,注書嚴世永,記注官鮮于昇·金鎭模,各持通鑑第一卷,以次進伏訖。
上在昌德宮。停常參·經筵。
政院啓曰,明日常參·經筵,取稟。傳曰,停。
以全羅監司趙在應狀啓,錦山郡民家失火事。傳曰,聞甚矜惻,元恤典外,別加顧助,結構奠接之方,廟堂措辭,分付。
以全羅監司趙在應狀啓,扶安縣人命渰死事。傳曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付,
乙丑九月二十四日辰時,上御觀物軒。勸講入侍時,講官曺錫雨,參贊官趙埰,檢討官鄭顯裕,注書嚴世永,記注官金鎭模·任膺模,各持通鑑第一卷,以次進伏訖。
上在昌德宮。停常參·經筵。
京畿監司兪致善夫人趙氏卒逝後,大王大妃殿,藥房·內閣·政院·玉堂單子問安。答曰,知道。
藥房都提調金炳學,提調徐衡淳,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。
進御加味地黃湯五貼式,日次製入事,榻前下敎,大王大妃殿,進御二錢重人蔘粟米飮,自今日一貼式,限四貼煎入事,榻前下敎。
傳曰,大臣·政府堂上引見。傳曰,吏曹參議有闕之代,前望入之。
吏曹參議前望入之,鄭範朝落點。
議政府啓曰,此道先運襦衣作木三十八同零,去核木花二千一百五十入斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
禁衛營啓曰,本營哨官萬昌爀·金昌祿·李春亨,俱有身病,勢難察任,改差,何如?傳曰,允。
吏曹參議金鶴根疏曰,云云。答曰,省疏具悉。所請依施。
乙丑九月二十五日辰時,上御熙政堂。藥房入診,大臣·政府堂上引見,同爲入侍時,都提調金炳學,提調徐衡淳,副提調曺錫元,假注書安驥泳,記注官金鎭模·鮮于昇,右副承旨朴道彬,假注書安驥泳,事變假注書金尙萊,記注官金鎭模·鮮于昇,領議政趙斗淳,左議政金炳學,政府堂上鄭基世·李宜翼·徐戴淳·申觀浩·任泰瑛·許棨·沈敬澤·洪鍾序·趙獻永·朴珪壽·李興敏·李顯稷·申道熙,以次進伏。醫官李慶年等,進伏楹外訖。上曰,史官分左右。上曰,大臣進前。炳學進前問候,各殿問候訖。炳學曰,近日感候快臻平復乎?上曰,少可矣。大王大妃殿曰,稍有勝度,而尙未快復矣。斗淳曰,寢睡之際,或無咳嗽之節乎?大王大妃殿曰,寢睡時,咳嗽雖未快祛,而亦不至甚矣。炳學曰,醫官待令,使之入診乎?上,可之。慶年等,以次入診,退伏楹外訖。炳學曰,脈候奏之。慶年等奏曰,脈候左右三部調均矣。炳學曰,脈候旣調均,則調理湯劑,不必進用乎?慶年等曰,脈候雖調均,而調理湯劑,議定製進,恐好矣。缺斗淳曰,莊陵五年一次,禮堂奉審,卽典式也。每値事會,屢退其期,今年亦年次也,第念旱澇之餘也,實錄奉安,使星來往之後也?民邑事力可念,待明年更爲稟定恐好,故敢達矣。大王大妃殿答曰,依爲之。出擧條斗淳曰,敎式刋役方張矣,有經稟後定之者,今此書,卽通編原書中補刋者也。仍舊曰,大典通編,而編輯處所,仰遵資政·宣政古事,曰仁政殿編輯,恐合述事之義,故玆敢達矣。大王大妃殿答曰,依爲之。法殿今旣營建,冊名亦爲新定,似好矣。斗淳曰,翊衛司翊衛以下至洗馬,本有左右字,而因正廟朝庚申口傳下敎,去其左右字矣。今於通編補刋,仰稟睿裁爲宜,故敢達矣。大王大妃殿答曰,左右字書之,可也。斗淳曰,牛禁,重農功也,亦所以息攘竊也,年來都城內外私屠,雖曰稍罕,而郊坰以外則如前狼藉,村里之警,往往有驚聞者,儉歲此禁,尤不可不倍加操飭,而方伯守令稍欲自好者,以收贖一事拘以爲嫌,夫潛屠許贖,何嘗爲不易之法乎?施之於決配,而有情理者之謂耳。以此意,嚴飭刑漢兩司左右捕廳,亦復行關於畿營四都,何如?大王大妃殿答曰,牛禁屢煩申飭,而無實效,今番則各別嚴飭,期於痛禁,可也。斗淳曰,向以輔國資級人,經判敦寧以後,則其考之許贈上相事,筵奏蒙允矣。雖是定式之前,而見今輔國中,有輔國前曾徑判敦之人,貤贈之典,不宜異同,一體施行似好,故敢達矣。大王大妃殿答曰,依爲之。出擧條斗淳曰,南兵使許熠,制梱以後,拊循得宜,修擧亦多,向見其民人願留之狀,群情惜去可知,限一年仍任,俾責其終始報效爲好,故仰達矣。大王大妃殿答曰,依爲之。出擧條斗淳曰,近來驛撥站之弊,可謂末如之何,而只以畿內言之,西站則便同爲兩西私役,東北站則便同爲北路私設,種種奇怪之端不一而足,公行之法外濫騎,軍官之誅求無厭,甚則士夫家汗漫往復,輒出付撥站,無難專送,所謂疲於奔命,非過語也。如是提飭之後,若又不悛,則道臣一一摘發登聞,以爲從重論勘之地,而成出節目報府,反貼分留,兩西及關北監兵營,以爲常目之地,何如?大王大妃殿答曰,各別申飭,而若復有如是之弊,則道帥臣,自廟堂論罪,可也。斗淳曰,判尹尹敎成,大護軍朴齊韶,刑曹判書尹正求,政府兼堂上差下,何如?大王大妃殿答曰,依爲之。斗淳曰,全羅兵使趙羲元,當有貤榮,而所後家則無可施處,依近例移施其本生家,何如?大王大妃殿答曰,依爲之。出擧條斗淳曰,故相臣金致仁,英廟·正廟盛際相臣,而父子之處中書,前後爲三十年,赫世閥閱,近甚零替,其祀孫,今該曹,問名調用似好,故仰達矣。大王大妃殿答曰,依爲之。出擧條斗淳曰,故重臣文敬公李台重,以介石之操,斬釘截鐵之秉執,易退難進,終始不渝,其於樹植風聲,培育名節,厥功茂焉,宜許其世祀,以示朝家崇奬之意恐好,故仰達矣。大王大妃殿答曰,依爲之。出擧條斗淳曰,故將臣李弘述·李宇恒·尹懿,故節度使臣白時耇·李尙·沈榗·柳就章·金時泰,俱以壬寅殉國之人,其所成就,不可但以捍大難禦火災言,世代迭遷,壇墠不遠,合施不祧之典,用寓紀常之義恐好,故仰達矣。大王大妃殿答曰,依爲之。出擧條炳學曰,元輔,終以文敬公臣李台重世祀事,仰請蒙允矣。此重臣,及故參贊臣金鎭商,贈判書臣尹心衡,是謂英廟朝恬退三臣也。在朝而激濁揚淸,遯世而廉頑立懦,義理秉觀之嚴且確,終始不渝,至今士友之間,尙挹其遺風餘韻矣。培育名節,宜無異同,竝許不祧之典,以示朝家褒尙之意,尹心衡後承,近甚零替,春火難繼云,其祀孫,令該曹,初仕,待窠調用恐好,故敢此仰達矣。大王大妃殿答曰,依爲之。出擧條錫元曰,玉堂所懷奏之。道熙曰,自古明王哲辟致治之本,不外乎爲學,爲學之道,在於立志修己,而商湯之日躋學,所以務本,周王之緝熙學,所以求志,人主萬化端本,何莫非爲學之要歟?臣久在外,積違耿光之覲,得聞其間召對久停,臣未知停轍,有何事由,而人主進學之要,不以貪多爲功,只以務敏爲治法,則聖學立志之本,亶在於是,伏願聖明,懋哉懋哉。上曰,所陳功實,當留念矣。以下缺
乙丑九月二十五日午時,上御觀物軒。勸講入侍時,左議政金炳學,講官鄭基世,參贊官尹秉鼎,檢討官鄭顯裕,假注書安驥泳,記注官任膺模·鮮于昇,各持通鑑第一卷,以次進伏訖。
上在昌德宮。停常參·經筵。
政院啓曰,右承旨尹秉鼎,同副承旨李元會,今日不爲仕進,竝卽牌招,何如?傳曰,允。
以右承旨尹秉鼎牌不進罷職傳旨。傳曰,只推。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
議政府啓曰,卽見水原留守趙得林災實狀啓,則事目災三十結外,不足災一千六百五十九結二十五負九束,特許加劃,推奴徵債,限明秋防塞事,請令廟堂,稟旨分付矣。畿農優劣不齊,而以該府一境言之,迤南稍遜於控北,要之爲諺所謂穴農矣。事目外,九百七十結加劃,以爲均俵之地,推與徵防塞,依施,何如?傳曰,允。
又啓曰,卽見咸鏡監司金有淵分等狀啓,則永興等九邑置之稍實,安邊等十四邑置之之次,慶興·厚州置之尤甚,後錄諸條,竝請令廟堂,稟旨分付矣。其一乙未未捧還之指徵無處者,依前仍停事也。其一文川流絶還,官屬逋民未捧,竝姑仍停事也。其一甲山·三水·富寧·慶興流絶還,姑爲仍停事也。其一茂山流絶還,姑爲仍停事也。其一尤甚邑,限明秋勿定配所事也。其一明川以南,進俸吏停止事也。其一推奴徵債,限明秋防禁事也。南北穡事,旣有僾劣之別,而今此分等,必有斟量依施,流絶還之看作恒例,輒請停捧,有非經法,而今不可倉卒矯革,竝與尤甚邑勿配,進俸吏停止,推徵防塞事,許施,何如?傳曰,允。
以咸鏡監司金有淵狀啓,明川府人命渰死事。傳曰,人命渰死,聞甚驚慘,元恤典外,別加顧助,如有生前身還布,竝蕩減之意,廟堂措辭,分付。
以司謁康鼎九手本,別監金輔仁等,身爲入直別監,無端遷移,爲先除下,其罪狀,令攸司科治事。傳曰,令兵曹,決棍十度後放送。
纂輯廳啓曰,大典會通板刻之役已始,而原編禮制謹嚴,只以綱領,揭補吏兵典中許多條例,別爲蒐輯,名曰兩銓便攷,以備常目之資恐好,而此非私自彙成之書,宜奉有聖敎,敍其緣起,用壽來後之傳,序文製述官,何文任製進與否,竝仰稟睿裁之意,敢啓。傳曰,知道。知敦寧南秉吉製進。
乙丑九月二十六日辰時,上御觀物軒。勸講入侍時,講官金永爵,參贊官金尙鉉,侍講官申道熙,假注書方孝隣,記注官鮮于昇·金鎭模,各持通鑑第一卷,以次進伏訖。
乙丑九月二十六日申時,上御觀物軒。召對入侍時,參贊官李元會,侍講官金奎弘,檢討官任孝直,直閣閔升鎬,假注書方孝隣,記注官鮮于昇·金鎭模,各持通鑑第一卷,以次進伏訖。
上在昌德宮。停常參·經筵。
政院啓曰,右承旨尹秉鼎,左副承旨趙埰,右副承旨朴道彬,今日不爲仕進,竝卽牌招,何如?傳曰,允。
以左副承旨趙埰牌不進罷職傳旨。傳曰,只推。
大王大妃殿傳曰,朔祭攝行磨鍊。
以咸鏡監司金有淵狀啓,道內逋還,各邑中,茂山府各年守令罪狀,竝令攸司稟處,厚州府虛逋變通,與該府使洪祐錫論罪當否,令廟堂稟處,行査之際,自爾遲滯,惶恐待罪事。傳曰,令廟堂稟處,勿待罪事,回諭。
兵曹啓曰,以司謁康鼎九手本,別監金輔仁等,身爲入直別監,無端遷移,爲先除下,其罪狀,令攸司科治事。傳曰,令兵曹,決棍十度後,放送事,命下矣。謹依下敎,別監金輔仁·太敬植·李鶴周·河昌仁·趙永鎭·金善益·徐光億等,各決掍十度後,放送之意,敢啓。傳曰,知道。
乙丑九月二十七日辰時,上御觀物軒。勸講入侍時,講官金永爵,參贊官金尙鉉,侍講官金奎弘,假注書安驥泳,記注官金鎭模·任膺模,各持通鑑第一卷,以次進伏訖。
乙丑九月二十七日申時,上御觀物軒。召對入侍時,參贊官朴道彬,侍講官金奎弘,檢討官任孝直,直閣閔升鎬,假注書安驥泳,記注官金鎭模·任膺模,各持通鑑第一卷,以次進伏訖。
上在昌德宮。停常參·經筵。
貞夫人趙氏喪成服後,大王大妃殿,藥房·內閣·政院·玉堂口傳問安。答曰,知道。
政院啓曰,興寧君祠版改題主日致祭,何承旨進去乎?敢稟。傳曰,都承旨進去。
兵曹啓曰,今九月各廳堂下武臣朔試射,臣曹,連因有故,不得爲之之意,敢啓。傳曰,知道。
禁衛營啓曰,卽接典性署所報,則本署近處,有虎囕傷猪牲云,故發遣砲手,使之搜獵矣。虎跡踰入內南山,聞極驚心嚴飭砲手,另加跟捉,而亦令訓鍊都監·御營廳,竝力行獵,何如?傳曰,允。
刑曹啓曰,以慶尙監司李參鉉啓本,罪人吳元植,尙州牧到配事。傳曰,放事,命下矣。罪人吳元植,卽爲放送事,分付道臣之意,敢啓。傳曰,知道。
訓鍊都監·御營廳啓曰,謹依禁衛營草記批旨,南山近處獵虎次,善放砲手四十名式,將校率領,合力擧行之意,敢啓。傳曰,知道。
乙丑九月二十八日辰時,上御觀物軒。勸講入侍時,講官洪鍾序,參贊官尹秉鼎,檢討官任孝直,假注書方孝隣,記注官任膺模·鮮于昇,各持通鑑第一卷,以次進伏訖。
上在昌德宮。停常參·經筵。
藥房提調徐衡淳,副提調曺錫元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳,左議政金炳學無時急稟定事,右議政未差,不得來會云矣,敢啓。傳曰,知道。
又啓曰,右承旨尹秉鼎,右副承旨朴道彬,今日不爲仕進,竝卽牌招,何如?傳曰,允。
以右承旨尹秉鼎,右副承旨朴道彬牌不進罷職傳旨。傳曰,只推。
傳曰,禮房承旨馳詣宗廟·景慕宮,奉審摘奸以來。
傳曰,自今爲始,式暇時,三寸叔父母親兄弟及亡妻,一體施行。
政院啓曰,卽者義禁府都事來言,時囚罪人吳大元,當爲議處,而判義禁未差,次堂例不得擧行云,未差之代,政官牌招,開政差出,何如?傳曰,允。
議政府啓曰,頃以關西各邑,添餉輕殖,分數蕩排,京邸吏處,當徵條,期於當年內拔本充完事,行會矣。卽見該監司洪祜吉所報,則以爲京邸吏所受添餉,昨今兩年排納條,以所推役價,次第收捧,而餘數之番年拔本,勢難强責,該邑故各邸吏姓名,及當捧數爻,修成冊上送,而所謂排年添餉,卽本道之謬規,非獨渠輩之故犯,若其排捧之資,則自有恒定役價,且除耗進限之後,不幾年自可淸帳,而年條稍久,必多死亡,苟欲推究,便是鬼簿,當年拔本,非但營邑之難便,恐有窒礙之端云矣。關西添餉,自是該道公貨,何關於所謂京邸吏,而挪移推貸,看作渠輩囊橐中物也。餉與殖,大更張之後,此輩所逋,事當從先了刷,而今此報辭,事勢亦然,蓋各邑役價,則自有逐年番入之數爻,今若追究在京諸漢,緝捕四出,則適足爲騷擾之端,此成冊還下送,各邑役價,限排年一一充準,而擧行形止,每年歲末,消詳報本府之意,行會,何如?傳曰,允。
又啓曰,以咸鏡監司金有淵狀啓,道內各邑逋還査覈事,有令廟堂稟處之命,而取見其狀本,則安邊等十三邑,刻期督刷,今已畢捧,合爲六萬八千六百四十六石零,而新舊出逋,前後守令,穀旣就完,合有參怒,以待處分,負逋諸漢,分輕重科治,茂山流來巨逋,辛酉狀聞未捧懸錄,限年排捧之後,纔過四歲,弊復如前云,而自該府,以畢捧修報,故別定査官,築底査櫛,則虛留爲二萬六千三百二十七石零,而辛酉府使李胄遠,當年排捧,未刷徑遞,雖非始逋,難免掩逋,壬戌·癸亥府使金善行,兩載糶糴,一任偸弄,甲子府使沈宜達,遽爾虛勘,肆然瞞報,不惟前逋之未刷,有此新逋之踵生,不可但以始逋掩逋,論其罪狀,竝令攸司稟處,犯逋諸漢,一倂捉囚,與流亡身死逋,嚴飭督捧,待畢捧,追後登聞計料,厚州流來虛留,爲七千六百十一石零,而曾自癸巳大歉之後,民戶擧皆流亡,滋耗滲摠,指徵無處,自本邑,以實報營,非止一再,而未遑登徹,時存官屬,本無負逋,今以年久虛逋,有難遽責充完,各年守令,眞與掩逋有異,容或參怒,時府使洪祐錫,非但有如干所捧,移轉歉貸,無一欠編,捐出殘廩,賑救災民,民情方鬱,蠲逋與論罪一款,竝令廟堂稟處矣。茂山逋簿之年前特蕩,係是朝家曠絶之澤,而曾不幾年,又復如前,守令之所察飭何事,民吏之所憚戢,何事也?辛酉以後,該府使竝捧現告拿問照法,嚴勘虛留二萬六千三百石零,刻期督捧,期於準完,厚州,卽不成聚落之邑也。糴聚則民散,糴少則民集,而癸巳虛留,今爲三十餘年之久,有難徵刷,應留七千六百石零,特爲蕩減,使輕於去就之民,次第還集,閭井相望,則其爲邊圍之幸,足以傅紙上空文七千包之穀矣。前後守令,旣非躬犯,且有逐年報營之文牒,其於始逋掩逋,俱無可援之律,論罪一款,竝與時倅勿論,安邊等十三邑已準充,前後守令,亦爲安恕,何如?傳曰,允。
以京畿監司兪致善狀啓,薦新生雁,海風不順,高翔不下,限內不得封進,惶恐待罪事。傳曰,勿待罪事,回諭。
訓鍊都監·禁衛營·御營廳啓曰,南關王廟南邊墻垣五間許頹圮處,今已畢築之意,敢啓。傳曰,知道。
乙丑九月二十九日巳時,上御觀物軒。勸講入侍時,領議政趙斗淳,講官金學性,參贊官李元會,檢討官李敎鉉,假注書安驥泳,記注官金鎭模·鮮于昇,各持通鑑第一卷,以次進伏訖。
上在昌德宮。停常參·經筵。
政院啓曰,左承旨金尙鉉,右承旨尹秉鼎,今日不爲仕進,竝卽牌招,何如?傳曰,允。
以左承旨金尙鉉,右承旨尹秉鼎牌不進罷職傳旨。傳曰,只推。
大王大妃殿傳曰,議政府重建之役,今已告竣云,時際遏密,雖不得宣醞,當於今月初十日賜饌矣。時原任大臣諸堂郞以下來會于政府。
傳曰,議政府賜饌日,金奉朝賀同爲來會。
傳曰,議政府今已重建矣。國體從此尤嚴,誠爲萬幸,賜饌日三相,玉柸銀缾各一件,左右贊成·參贊舍檢玉柸各一件,特爲宣賜,令都承旨齎去,永爲寶用事傳諭,仍爲存問以來。
傳曰,泮長有闕之代,前望入之。
泮長前望入之,趙寧夏落點。
傳曰,景福宮役所工匠,令營建都監,乾犒饋。
傳曰,政官牌招開政。
傳曰,摠管竝許遞,今日政差出。
傳曰,呈告春秋許遞,今日政差出。
傳曰,在外玉堂與工曹參議許遞,今日政差出。
政院啓曰,行吏曹判書李宜翼,參判曺錫輿,參議鄭範朝牌不進推考傳旨及罷職傳旨,今方捧入,而開政命下之後,如是違牌,事其未安,判書·參判竝更牌招,何如?傳曰,允。參議只推,一體牌招,如有違牌,勿爲呼望。
奎章閣啓曰,景慕宮望廟樓今朔奉審,無頉之意,敢啓。傳曰,知道。
議政府啓曰,三陟漂到異樣人,入接弘濟院後,使本府公事官,及在京譯官,試爲問情則言語文字,初不相通,而下去問情譯官,多日留連之際,以我國言語,引類比解,今此問情時,略有可以曉解者,然其所居國名,及渠輩名字,不可以文字形容,故以諺書依稀錄出,別單書入,而正當寒節,衣袴等節,從厚分給,依已例,留一宿發送之意,敢啓。傳曰,知道。
吏曹啓曰,英陵參奉李福永,以其身病,呈狀乞遞,改差,何如?傳曰,允。
以慶尙監司李參鉉狀啓,巨濟府使朴海龜,泗川縣監李普憲,瓜期俱以只隔矣。莅任三載,素著聲績,且有營建材木輸運之役,限一年仍任,令該曹稟處事。傳曰,非但實續之嘉尙,運木之際,迎送果是爲悶,特爲一年仍任。
禮曹啓曰,取考謄錄則國恤三年內,年例穰災,歲盡停止矣。今亦依前例停止之意,敢啓。傳曰,知道。
司僕寺啓曰,旌義縣監李彦吉,下批仍任,而前在任時,遞任進上馬二匹,今纔上來,禾毛色別單書入,依例內厩立養之意,敢啓。傳曰,知道。
兵曹啓曰,五衛將李奎浩·金寅浩·金炳逸,忠翊衛將洪門鍾,景福宮衛將禹宗仁,慶熙宮衛將文陽福·金命龍,文臣兼宣傳官李昌鎬·李鍾濬,俱以病,難供職,呈狀乞遞,竝改差,何如?傳曰,允。
義禁府啓曰,茂山前府使李胄遠·金善行·沈宜達,竝拿問照法嚴勘事,傳旨啓下矣。李胄遠,下去江原道,金化地金善行,下去鐵原地,沈宜達,下去京畿坡州地云,依例發遣府羅將拿來,何如?傳曰,待待命拿囚。
訓鍊都監啓曰,本局千摠李公濂,身病猝重,勢難察任,改差,何如?傳曰,允。
御營廳啓曰,本廳千摠鄭喆東,身病甚重,勢難察任,改差,何如?傳曰,允。
有政。吏批,行判書李宜翼進,參判曺錫輿,參議鄭範朝式暇。以權膺善爲副校理,洪兢周爲副修撰,李顯稷爲同敦寧,宋熙正爲工曹參議,金賢根爲判義禁,朴齊韶爲知春秋,李承益爲同經筵,南錫會爲軍器正,朴頤休爲英陵參奉,李喆南爲金泉察訪,兼執義單金昌熙,軍器正尹瞮,今加通政,滿三十朔依定式陞堂上,海美縣監金膺集,限一瓜仍任事承傳,江華分敎官單黃浩悳。再政,以全在鳳爲禮曹正郞。
兵批,判書金炳冀進。以李㘾·趙徽林·韓啓源爲都摠管,趙龜夏·金輔鉉·李正鉉·鄭健朝·尹滋悳·趙熙哲·趙啓昇爲副摠管,金翊鎭爲同知,柳光秀爲兼司僕將,李周兢·趙濟恒·金壽永爲五衛將,李百源爲忠翊將,李命九爲扈衛別將,白奎邦爲景福將,張奉吉·鄭萬祚爲慶熙將,魚秉琇爲訓鍊判官,蔡東述·任冕鎬爲文兼,金夏淵爲黃海中軍,李應燁爲麟山僉使,林澤烈爲造山萬戶,李禧泰爲白馬別將,判府事加設單李興敏,同知單朴鎭藝,僉知三單林秉周·李胤鎭·李始愚,南兵使許熠,限一年仍任事承傳。再政,以李東根爲忠壯將,申樂熙爲宣傳官,同知單白奎邦,僉知二單趙濟恒·金壽永。三政,以洪晩鍾爲都摠經歷,同知單張奉吉。四政,以李文欽爲訓鍊判官,同知單鄭萬祚。五政,以李奎一爲訓鍊主簿。六政,以李儒植爲武兼。
乙丑十月初一日巳時,上御觀物軒。勸講入〈侍〉時,講官朴珪壽,參贊官趙埰,侍讀官李冕光,假注書方孝隣,記注官任膺模,別兼春秋趙康夏,各持通鑑第一卷,以次進伏訖。
乙丑十月初一日申時,上御觀物軒。召對入侍時,參贊官李元會,侍讀官李冕光,檢討官李敎鉉,直閣閔升鎬,假注書方孝隣,記注官任膺模,別兼春秋趙康夏,各持通鑑第一卷,以次進伏訖。
上在昌德宮。停常參·經筵。
政院啓曰,左承旨金尙鉉,右承旨尹秉鼎,今日不爲仕進,竝卽牌招,何如?傳曰,允。
以左承旨金尙鉉,右承旨尹秉鼎牌不進罷職傳旨,傳曰,只推。
傳曰,金吾堂上竝許遞,前望入之。
金吾堂上前望入之,判義禁金賢根,知義禁李源命,同義禁崔遇亨·李元熙落點。
弘文館啓曰,新除授副校理權膺善,副修撰洪兢周竝卽牌招察任,何如?傳曰,允。
以副修撰洪兢周牌不進罷職傳旨,傳曰,只推。
以江華留守李寅蘷狀啓,長峯萬戶尹昌業,景福宮營建柱樑之漂流者,冒險執運事。傳曰,聞甚嘉尙,不可無示意,特爲加資,勿拘資級,使之一年仍任。
議政府啓曰,卽見黃海監司洪淳穆災實分等狀啓,則海州等六邑,置之尤甚,豐川等八邑,置之之次,金川等九邑,置之稍實,事目災五十結外,不足田畓災三千七百三十結六十八負,特許準畵,後錄諸條,竝請令廟堂稟旨分付矣。夏秋旱澇之相續,八道惟均,而特有淺深之別矣。海西亦豈免此患,而若曰最甚則過矣。事目外畓災九百結,綿田災一百結加劃,一一均俵,分等依施。其一,還摠中小米,限折半以相當穀,代捧,待明秋還作本色事也。代捧,爲糶糴之病源,而今年則事勢容然,依施。其一,長山以北十一邑,稅太中豐川等五邑,特許詳定代捧事也。以北稅太之本色責納,出於經費之萬不獲已,而無以闊狹。其一,訓·禁·御三營結,作米以錢上納事也。御廳旣有辛酉定式,勿論訓·禁兩營,特以折半,代錢許施。其一,海州·平山·鳳山·司饔院納保米,白川·掌樂院納保米,依已例,每石二兩式上納事也。其一,延安等五邑,均廳免稅米太,依已例,以詳定執錢上納事也。其一,本營牙兵入防停止事也。其一,推奴徵債,限明秋防塞事也。其一,尤甚邑,限明秋勿定配所事也。竝依近例許施,何如?傳曰,允。
吏曹啓曰,英陵參奉朴頤休,以其身病,呈狀乞遞,改差,何如?傳曰,允。
禮曹啓曰,卽接忠州幼學李逈秀所志,則以爲,族姪舜愚嫡妾,俱無子,以其同姓二十二寸兄晩愚,第二子南翼,欲爲繼後,兩家諸族,相議完定,而晩愚夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李逈秀所訴,旣如此,李晩愚第二子南翼,立爲李舜愚之後,何如?傳曰,允。
吏曹參議鄭範朝疏曰,云云。〈答曰,〉省疏具悉。爾其勿辭察職。
乙丑十月初二日巳時,上御觀物軒。勸講入侍時,講官鄭基世,參贊官朴道彬,侍讀官李冕光,假注書安驥泳,記注官金鎭模,別兼春秋趙康夏,各持通鑑第一卷,以次進伏訖。上曰,史官分左右。上讀前受音一遍訖,仍開卷。基世讀自五十八年,止上首功之國也。缺上曰,六國如是,故不能保其國,然秦亦棄禮義,故不能長久矣。道彬曰,漢賈誼過秦故墟,作過秦論,先論秦强盛之時,繼論秦失國之容易,末乃論所以失之之由曰,仁義不修也,此可見棄禮義之驗也。上曰,秦旣退軍五十里,則是亦出於恐怯之心而然矣。若乘其恐怯之時,攻之則似可取勝矣。講官曰,云云。道彬曰,以其時論之,則弱固不可以敵强,而以兵家論之,則亦有乘虛攻之之法,誠如聖敎矣。上曰,秦是戎狄之類,而先小後大者乎?講官曰,云云。道彬曰,秦之先有非子者,養馬於汧·渭之間,其後强大,而猶見擯於中國矣。玉堂曰,云云。上曰,孟子,是何國人乎?列國,若用孟子爲政,則豈如是乎?講官曰,云云。道彬曰,孟子七篇,專以仁義爲宗旨,而經史中文理最平易者也。其說齊梁之君,皆以仁義而已矣。若使六國,修其仁義,則勝秦必矣。上曰,仁義,以爲迂緩而舍之,戰伐,取其速效而尙之乎?道彬曰,仁義之效,雖不可計日取必,而孟子曰,德之流行,速於置郵而傳命,孔子曰,苟有用我者,朞月,可也。蓋朞月者,周歲也,由是觀之,仁義之效,未嘗不速也。仍奏文義曰,當是之時,周室雖微,猶是天子也。秦國雖强,只是諸侯也。若無魯連一言,以破帝秦之說,則三綱淪而春秋一部,無地可講矣。然則魯連之適遊趙,非偶然耳,可見天意,保一脈陽氣於戰國之世,而魯連貫日之忠,亦可想也。以下缺
乙丑十月初二日申時,上御觀物軒。召對入侍時,參贊官李元會,檢校待敎鄭範朝,侍讀官李冕光,檢討官李敎鉉,假注書安驥泳,記注官金鎭模,別兼春秋趙康夏,各持通鑑第一卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左副承旨趙埰今日不爲仕進,卽爲牌招,何如?傳曰,允。
以左副承旨趙埰牌不進罷職傳旨,傳曰,只推。
弘文館啓曰,修撰洪兢周旣有只推之命,卽爲牌招察任,何如?傳曰,允。
議政府啓曰,卽接安山民人等來訴本府之狀,則備陳災歲艱窘事情,以城餉一竝代錢爲辭矣。該廳所納,爲十二邑,而俱是瀕江被漲之地,不可不曲加慰恤,竝許令五分一代錢,俾有以稍紓其力,何如?傳曰,允。
兵曹啓曰,向前龍虎營軍物修繕時監董前縣監李圭浩,前守門將黃顯默,俱以宣薦,已爲加資矣。雖已例之可援,今將申復舊式,則此不可襲謬,所受加資,竝勿施,何如?傳曰,允。
吏曹啓曰,折衝李圭浩·黃顯默加資,已自兵曹勿施矣。所受加資還收之意,敢啓。傳曰,知道。
刑曹啓曰,卽接慶尙監司李參鉉文移,則南海縣,徒二年半定配罪人具乃文,限滿云矣。取考曹上配案,則乃文以刃刺外從兄罪,癸亥四月,到配,今已限滿的實,依法典放送後,徒流案頉下事,分付道臣之意,敢啓。傳曰,知道。
御營廳啓曰,本廳哨官金漢準·宋仁憲·趙完城,俱有身病,勢難察任,竝改差,何如?傳曰,允。
義禁府啓目,西生前僉使吳大元原情云云,所犯防結錢,雖爲備納,已有廟覈,依律重勘,何如?啓依允。
又啓目粘連,向前吳大元亦所欠公錢,雖已準納,當初犯用之罪,難免挪貸之律,以此照律,何如?啓依允。
吏曹判書李宜翼疏。答曰,省疏具悉。重任何可輕遞?卿其勿辭,益勉恢公之責。
同敦寧李顯稷疏。答曰,省疏具悉。所請依施。
乙丑十月初三日巳時,上御觀物軒。勸講入侍時,講官曺錫雨,參贊官尹秉鼎,檢討官李敎鉉,假注書方孝隣,記注官鮮于昇,別兼春秋趙康夏,各持通鑑第一卷,以次進伏訖。
乙丑十月初三日申時,上御觀物軒。召對入侍時,參贊官朴道彬,檢校待敎鄭範朝,侍讀官任冕鎬,檢討官鄭顯裕,假注書方孝隣,記注官鮮于昇,別兼春秋趙康夏,各持通鑑第一卷,以次進伏訖。上曰,史臣分左右。仍開卷。缺道彬曰,當時諸侯之大臣,未必皆賢,若使秦奪其眞不肖而與其眞賢者,則在諸國,亦何傷之有,而彼秦則不然,所愛未必賢,所憎未必不肖,將以其私愛私憎,使賢不肖倒置矣。此所以曰梁安得晏然而已乎者也。大抵辨賢愚,在乎明理,明理,在乎讀書,自古帝王之以讀書明理,爲先務,良以此也。以下缺
上在昌德宮。停常參·經筵。
政院啓曰,右承旨尹秉鼎,左副承旨趙埰,今日不爲仕進,竝卽牌招,何如?傳曰,允。
以左副承旨趙埰牌不進罷職傳旨,傳曰,只推。
傳曰,吏曹參議有闕之代,前望入之。
吏曹參議前望入之,金德根落點。
議政府啓曰,卽見京畿監司兪致善所報,則枚擧高陽郡守高奭鉉牒呈,以爲,本郡屠漢李石東爲名漢,刺殺楊州居朴甲京於大慈洞嘯峴下,奪牛屠賣,而行凶實因節節自服,覆檢官交河郡守南秉善所報,一辭同然,論以獄體,無異考覈,則固當月行三推依律決處,而此非尋常殺越,卽是禦人之賊,犴狴以拘囚,桁楊以斃盡,恐涉輕忽,故以待處分爲辭矣。嚮以牛禁事筵奏提飭,屬耳,殺越人于貨,法有定文,今此犯漢,渠旣箇箇輸款,償命節次,固當一遵獄體,而竊盜之懲戢,時日爲急,李石東,移送坡州防營,大會軍民,梟首警衆,何如?傳曰,允。
訓鍊都監·禁衛營·御營廳啓曰,內·外南山,有虎跡處,調發砲手,合力行獵矣。今日內山終南山下,中豹虎一頭,捉得,謹此封進,而捉虎將卒,自各該營,考例施賞,或有未盡捉者,更加遍尋,期於搜捉之意,敢啓。傳曰,知道。
義禁府啓曰,吳大元,係是贜賄流配,依廟堂草記定式,不付功議以入之意,敢啓。傳曰,知道。
又啓曰,時囚罪人吳大元,流三千里定配照律公事,判付內依允矣。吳大元咸鏡道利原縣流三千里定配,而以議啓內辭意具罪目,依例發遣府書吏押送配所,何如?傳曰,允。
又照目粘連,西生前僉使吳大元矣。本府議啓內,所欠公錢,雖已準納,當初犯用之罪,難免挪貸之律,以此照律,罪杖一百收贖,告身盡行追奪,流三千里定配私罪。奉敎依允。
吏曹參判曺錫輿疏曰,云云。〈答曰,〉省疏具悉。所請依施。
乙丑十月初四日巳時,上御觀物軒。勸講入侍時,講官曺錫雨,參贊官金尙鉉,侍讀官任冕鎬,假注書安驥泳,記注官任膺模,別兼春秋趙康夏,各持通鑑第一卷,以次進伏訖。
上在昌德宮。停常參·經筵。
藥房提調徐衡淳,副提調曺錫元啓曰,伏未審,日間聖體,若何?寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,卿等,不必入侍矣。大王大妃殿·王大妃殿·大妃殿口傳問安。答曰,知道。
政院啓曰,議政府郞廳來言,今日,賓廳日次,而領議政趙斗淳,有身病,左議政金炳學,無時急稟定事,右議政未差,不得來會云矣,敢啓。傳曰,知道。
傳曰,承旨竝許遞,前望入之。
承旨前望入之,朴昇壽·李勉愚·尹泰健·李喬翼·李載冕·李元會落點。
政院啓曰,新除授都承旨李載冕,左承旨李勉愚,右承旨朴昇壽,左副承旨尹泰健,右副承旨李喬翼,同副承旨李元會,竝卽牌招,何如?傳曰,允。
以都承旨李載冕,左副承旨尹泰健,右副承旨李喬翼,牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
大王大妃殿傳曰,冬享大祭攝行磨鍊。
傳曰,今十二日九日製,通方外爲之,試紙,用大好紙,議政府親臨磨鍊。
傳曰,議政府親臨時,時原任大臣來待,金奉朝賀同爲來待。
傳曰,今番動駕時,木石輸運之車馬,與工募赴役人民往來,勿爲禁止事,分付。
傳曰,宗府承襲都正外一窠加設,以璿泒文臣中差出,而依宗正卿例爲之,例兼有司事,定式。
傳曰,檢校待敎李載冕,宗府都正差下。
傳曰,自今爲始,宗府儀賓,每於朝班,東班入參。
兵曹啓曰,今十月初七日宗廟冬享大祭時,守門,當爲塡差,而五衛將除入直,與在外未肅拜,排擬苟艱,依定式,軍門將官代差以入之意,敢啓。傳曰,知道。
傳曰,政官牌招開政,如有違牌,勿爲呼望。
傳曰,呈告經筵春秋,竝許遞,今日政,差出。
傳曰,呈告禮曹堂上·兵曹堂上,竝許遞,今日政,差出。
傳曰,瑞興府使南鎬重,今日政,內移。
議政府啓曰,務安縣監,今當差代矣。該縣,以積弊之局,有難付之生手,勿拘常格,使之各別擇擬,何如?傳曰,允。
吏曹啓曰,掌樂院正趙秉燮,以其身病,呈狀乞遞,成均館司藝朴鍾善除拜後,過限未肅拜,竝改差,何如?傳曰,允。
吏曹,宗府都正單,李載冕差下事,承傳。
兵曹啓曰,禁軍別將權鎔,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
兵曹,以李熙昇爲禁軍別將。
訓鍊都監啓曰,本局新除授別將具性喜,方在未敍用中,仍爲敍用,令該曹口傳付軍職,何如?傳曰,允。
有政。吏批,行判書李宜翼進,參判金德根,參議鄭範朝式暇。
以趙龜夏爲同敦寧,李鍾淳爲戶曹參判,曺錫輿爲刑曹參判,趙熙一爲禮曹參議,安喜壽爲兵曹參知,金德根爲同經筵,韓啓源爲同春秋,南鎬重爲掌樂正,卓景秀爲司藝,車世杰爲典籍,金墢爲英陵參奉,巨濟府使朴海龜,泗川縣監李普憲,已上限一年仍任事,承傳,分監役單,林有廈。再政。以張斗憲爲奉常主簿,徐元輔爲瑞興府使,知春秋單,韓啓源。三政。以韓致肇爲務安縣監。四政。以尹厚成爲平澤縣監。五政。以趙秉瑀爲綏陵令,李容恢爲惠陵令,尹涑爲慶基殿令,金顯根爲北部令。九政。以金龍均爲南部令。十政。以洪萬燮爲濟用判官。十一政。以朴升壽爲活人別提。
議政府啓曰,今十二日議政府親臨試士事,命下矣。敬遵英廟壬辰故事,御床進上時,檢詳,有擧行節次,未差之代,令政院,政官牌招開政,差出,何如?傳曰,允。
兵曹啓曰,今十月十二日,大駕詣議政府親臨,九日製儒生試取時,隨駕營門,當爲磨鍊矣。禁·御兩營鄕軍,則令旣停番,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬軍二哨,步軍二哨,禁將率領,爲先廂,訓局馬軍一哨,步軍二哨,兩營騎士名一番,摠戎使率領,爲後廂,禁軍一番爲之,留營·留陣置之。
乙丑十月初五日巳時,上御觀物軒。勸講入侍時,講官李景在,南綾君洪鍾序,參贊官朴道彬,檢討官鄭顯裕,假注書方孝獜,記注官金鎭模,別兼春秋洪鍾學,各持通鑑第一卷,以次進伏訖。
上在昌德宮。停常參·經筵。
政院啓曰,左承旨李勉愚,右承旨朴昇壽,時在京畿楊州地,竝斯速乘馹上來事,下諭,何如?傳曰,竝許遞,前望入之。
承旨前望入之,趙秉世·張世容落點。
政院啓曰,新除授右副承旨趙秉世,同副承旨張世容,竝卽牌招,何如?傳曰,允。
以右副承旨趙秉世牌不進罷職傳旨,傳曰,只推。
傳曰,傳香禮房承旨馳詣宗廟,奉審摘奸以來。
傳曰,自今爲始,健元陵參奉,必以大君·王子祀孫,勿拘年紀·生·進·幼學,令宗府自辟,定式。
傳曰,在外兵曹參知許遞,今日政,差出。
傳曰,常時不飭之於義宮次知中官李元會,從重推考,奴子李壽命,嚴刑遠配。
傳曰,承旨房望,順房爲之。
政院啓曰,行吏曹判書李宜翼,參判金德根,參議鄭範朝牌不進,推考傳旨及罷職傳旨,今方捧入而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,行吏曹判書李宜翼,參議鄭範朝再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。參判金德根陳疏,判書,所當更請牌招,而係是一日三牌,何以爲之?敢稟。傳曰,允。參議只推,參判疏批已下,一體牌招。
有政。吏批,行判書李宜翼,參議鄭範朝牌招不進,參判金德根進。吏批啓曰,行判書李宜翼,參議鄭範朝牌招不進,小臣,獨政未安,何以爲之?敢稟。傳曰,仍爲之。
以徐臣輔爲兵曹參知,李明應爲檢祥。再政。以李鍾濬爲典翰,朴燾進爲英陵參奉,兵曹參議單,徐臣輔,參知單,金龍基,舍人單,李明應。
以公忠監司申檍狀啓,庇仁縣東坡島田稅致敗罪人李河逸等,謂以救病,率爾保授,致此逃失,萬萬可駭,該縣監李燮,爲先罷黜,其罪狀,令攸司稟處事。傳曰,重囚之謂以救病,許其保授者,已非經法,而眞若重病,則彼何以逃躱,該倅不審之失,在所難免,而國法,因此壞損,尤極痛駭,該縣監,爲先罷黜,令該府拿問嚴勘,在逃諸漢,令各鎭營及京捕廳,刻期跟捕以聞。
以吏曹參議鄭範朝再牌不進罷職傳旨,傳曰,只推。
以江華留守李寅蘷狀啓,城堞公廨修補時監董以下,令該曹稟處事。傳曰,留守內下大虎皮一令賜給,中軍,內下鹿皮一令賜給。
吏曹啓曰,英陵參奉金墢,以其身病,呈狀乞遞,改差,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而冬享大祭相値,不得設行之意,敢啓。傳曰,知道。
議政府啓曰,卽見公忠監司申檍災實分等狀啓,則洪州等二十一邑鎭,置之尤甚,公州等二十四邑,置之之次,淸風等十邑,置之稍實,事目災一百五十結外,不足災一萬三千二百四十八結二十負,特許準劃,後錄諸條,竝請令廟堂稟旨分付矣。其一,庇仁等五邑在囚敗船罪人,竝移送原籍官事也。其一,軍保歲抄磨勘,勿爲定限,使之流伊充定,各鎭編伍軍兵,歲末成冊,一體退行也。其一,各邑鎭戰龜防兵船改造改槊當限者,竝許限明秋退行事也。其一,洪州等十三邑鎭各司箭竹,量宜權減事也。其一,尤甚邑,限明秋勿定配所事也。其一,推奴徵債,限明秋防塞事也。京·湖沿瀕之失稔,形實爲然矣。今此分等,必有斟量而然,依施舊災特蕩,朝家曠絶之典也。蕩後初年,新災之若是夥多,實非人力所可推移,而特蕩之八千餘結,雖屬昩爽,統以計之,與新災,爲二萬餘結,言念國計,茫無涯畔矣。第念損上之爲益,厥有經訓,事目外七千結加劃,患均不患寡,亦聖訓也。分俵之際,務從平排,以爲一分憂恤之資,後陳諸條,俱是便民之政,竝依狀請許施,而五邑在囚敗船船漢之限前還送,雖有近例,一送之後,徵出無路,前後文簿,更爲十分詳考,情犯最著之人,各邑幾名式,押送戶·惠廳,以爲收刷之地,箭竹尤甚邑折半,之次邑三分一權減,何如?傳曰,允。
又啓曰,卽見廣州留守閔致久災實狀啓,則事目災二十結外,不足災四百二十結九十五負五束,特許準劃,當捧餉穀二萬七千九百九十五石零,今姑權停,只捧耗色落,待明秋準捧,癸酉·庚辰排捧還,依已例,仍停事,竝請令廟堂稟處矣。峽勝沿遜,今年農形之大略,而今此所請,必有斟量,事目外三百九十結加劃,使之均俵,新還停捧,其例絶罕,蓋一時姑息之政,適足爲來後無窮之弊而然,設使不獲已而有此擧,就一境中最尤甚面里,略加闊狹,容或可也。至於全數停捧,卽全數乾沒之張本,更令報府,以爲裁量之地,癸·庚排捧還,依近例許施,何如?傳曰,允。
以公忠監司申檍狀啓,馬梁僉使以本營軍官中自辟擇差,專管擧行,則邊無疎憂,稅有實效,令廟堂稟處事。傳曰,三南稅船之前後臭載,良非細憂,而該鎭處在內洋要路,苟得一一句檢,則必無涉危致敗之患,此啓所陳,當有可據之端矣。馬梁僉使,依江華自辟例,許施,而如是之後,如無別般操飭,難望其實效,其點檢護送之節,自本營,更爲爛確磨鍊定式事,自廟堂措辭行會。
訓鍊都監啓曰,本局千摠白樂贊,身病猝重,勢難察任,改差,何如?傳曰,允。
吏曹參判金德根疏。答曰,省疏具悉。卿其勿辭行公。
乙丑十月初六日巳時,上御觀物軒。勸講入侍時,講官李㘾,參贊官李載冕,侍讀官任冕鎬,假注書方孝隣,兼春秋鮮于昇,記注官洪鍾學,各持通鑑第一卷,以次進伏訖。
乙丑十月初六日申時,上御觀物軒。召對入侍時,參贊官李元會,侍講官金奎弘,檢討官洪兢周,直閣閔升鎬,假注書安驥泳,記注官金鎭模,別兼春秋洪鍾學,各持通鑑第一卷,以次進伏訖。
上在昌德宮。停常參·經筵。
政院啓曰,明日常參·經筵,取稟。傳曰,停。
弘文館啓曰,新除授典翰李鍾濬,卽爲牌招察任,何如?傳曰,允。
議政府啓曰,卽見京畿監司兪致善所報,則以爲,麻田素以至殘之局,還弊到劇。粵在丙辰,限十年排捧,而弊復如前,前監司在任時,幸蒙五年展限,而簿書多逸,憑按無階,以坡州牧使柳,別定査官,使之詳覈則結稅詳定,旣自丙辰則終年在乙丑矣。今此展限,當自丙寅,更始而初無年條之區別。且該邑軍弊,甚於還政,實無矯革之方,就結剩中特許矯整然後,邑可成局,故以乙丑·丙寅取剩條,作爲軍布,捄弊本錢,以爲課年殖補之地,還穀則乙·寅兩年,姑以未捧懸勘,更自丁卯排捧,至庚午準刷,軍還俱擧,可圖兩便,故成節目上送爲辭矣。該郡邑弊之前後曲施,宜無餘蘊,而以守令不察之失,致有恩竭之歎矣。第目下事勢,則不可不念,軍政之兩年取剩,還穀之四年排捧,竝依報辭許施,何如?傳曰,允。
又啓曰,卽見京畿監司兪致善狀啓,則以爲,本道儒生公都會,及選武軍官都試,固當依例設行,而儉歲民情,極其艱窘,列邑擧子之裹糧往來,實係當念,竝許待明秋退行事,請令廟堂稟旨分付矣。儉歲停試,多有已例,都會都試,竝待明秋設行事,行會,何如?傳曰,允。
又啓曰,卽見京畿監司兪致善所報,則以爲,漣川結稅,使楊州牧使林翰洙,別加査覈則邑瘼,殆是蝟集,上納,無異龜刮。前監司在任時,至蒙限五年,稅大同詳定兵曹錢排納之曠典。第念五年之限,自乙丑至己巳,而本縣又有各年稅大同未納者,壬戌田稅米太一百五十六石零,癸亥大同田米豆太一百十二石零,甲子大同田米豆太一百六十石零,實無本色準捧之路,特許詳定代納,壬戌條大同田米豆太一百九十七石,旣經水沈,指徵無處,獲蒙五年取剩中詳定排納然後,惠究始終爲辭矣。五年排納中取剩,旣非本色則壬·癸·甲三年條,自不得不爲代錢,依此施行,何如?傳曰,允。
兵曹啓曰,內禁衛將趙羲稷,身病猝重,無望供職,呈狀乞遞,改差,何如?傳曰,允。
訓鍊都監·禁衛營·御營廳啓曰,東關王廟東邊墻垣六間半,及西邊墻垣十八間半頹圮處,今已畢築之意,敢啓。傳曰,知道。
又啓曰,豹虎一頭捉得後,仍爲搜獵,而今至三日,更無虎跡,行獵將卒,姑爲撤還之意,敢啓。傳曰,知道。
守判府事李興敏疏曰,云云。答曰,省疏具悉。卿其往省焉。
乙丑十月初七日巳時,上御觀物軒。勸講入侍時,講官金學性,參贊官張世容,檢討官洪兢周,假注書方孝隣,記注官任膺模,別兼春秋洪鍾學,各持通鑑第一卷,以次進伏訖。
上在昌德宮。停常參·經筵。
自前夜五更至開東,灑雨下雨,測雨器水深五分。
刑曹啓曰,以司謁口傳下敎曰,於義宮奴子李壽命,嚴刑遠配事,命下矣。謹依下敎,罪人李壽命,嚴刑一次後,慶尙道彦陽縣遠地定配所,卽爲押送之意,敢啓。傳曰,放送。
訓鍊都監啓曰,本局別將具性喜,身病猝重,勢難察任,改差,何如?傳曰,允。
乙丑十月初八日巳時,上御觀物軒。勸講入侍時,講官朴珪壽,參贊官尹泰健,檢討官洪兢周,假注書安驥泳,記注官金鎭模,別兼春秋趙定燮,各持通鑑第一卷,以次進伏。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,左承旨·右承旨·右副承旨·同副承旨許遞,前望入之。
承旨前望入之,尹秉鼎·尹定善·朴道彬·金尙鉉落點。
政院啓曰,都承旨李載冕,新除授左承旨尹定善,右承旨金尙鉉,左副承旨尹秉鼎,右副承旨朴道彬,同副承旨李元會,竝卽牌招,何如?傳曰,允。
傳曰,政官牌招開政。
傳曰,呈告金吾堂上許遞,今日政,差出。
傳曰,健元陵參奉作窠,今日政,差出。
傳曰,政府親臨九日製時,當歷臨景福宮矣。時原任大臣,金奉朝賀,營建都監堂上來待。
議政府啓曰,今此九日製親臨試取時,政府設場甚有狹小之慮,更令移設於禮曹試所,承旨奉御題進去,以爲懸布事,分付四館所,何如?傳曰,允。
以慶尙道慰諭使洪翼燮狀啓,咸安郡被災民等恤典,該郡守白樂憲,自爲捐補事。傳曰,咸安郡守之恤典自當,亦可知治績,萬萬嘉尙,該郡守白樂憲,特爲加資,使之久任。
吏曹啓曰,孝文殿參奉洪永禹,英陵參奉朴燾進,俱以身病,呈狀乞遞,竝改差,何如?傳曰,允。
以吏曹參議鄭範朝牌不進罷職傳旨,傳曰,只推。
以左承旨尹定善,右承旨金尙鉉,左副承旨尹秉鼎,牌不進罷職傳旨,傳曰,只推。
禮曹啓曰,卽接行護軍申在順單子,則以爲,卑職族姪錫昌,嫡妾俱無子,以其同姓三十四寸弟鍾文,第二子泰承,欲爲繼後,兩家諸族,相議完定,而錫昌夫妻,俱爲作故,拘於常規,不得循例禮斜,依定式草記稟處事,呈單矣。凡係繼宗立後,兩邊與受,明有可據而不得登聞者,許令該曹論理草記事,曾有筵奏定式,而門長申在順單辭,旣如此,申鍾文第二子泰承,立爲申錫昌之後,何如?傳曰,允。
刑曹啓曰,謹依下敎,罪人李壽命,卽爲放送之意,敢啓。傳曰,知道。
義禁府啓目,茂山前府使李胄遠·金善行·沈宜達等原情云云。傳旨內辭緣,泛稱遲晩,竝所當請刑是白乎矣,曾經摠府,卽勿爲請刑,載在法無,竝議處,何如?啓依允。
有政。吏批,行判書李宜翼進,參判金德根,參議鄭範朝牌招不進。
以鄭健朝爲同敦寧,尹宜善爲判義禁,尹正求爲知經筵,沈東元爲孝文殿參奉,李昌淳爲健元陵參奉,李舜宰爲英陵參奉,李赫準爲庇仁縣監,別軍職李載先,今加通政加資事,承傳。
兵批,參議徐臣輔進,僉知加設單,李載先。
同敦寧趙龜夏疏曰,云云。答曰,省疏具悉。所請依施。
乙丑十月初九日巳時,上御觀物軒。勸講入侍時,講官鄭基世,參贊官趙秉世,侍讀官權膺善,假注書方孝隣,記注官鮮于昇,別兼春秋趙定燮,各持通鑑第一卷,以次進伏訖。
乙丑十月初九日申時,上御觀物軒。召對入侍時,參贊官張世容,侍讀官權膺善,檢討官任孝直,直閣閔升鎬,假注書方孝隣,記注官鮮于昇,別兼春秋趙定燮,各持通鑑第一卷,以次進伏訖。
上在昌德宮。停常參·經筵。
藥房提調徐衡淳,副提調李載冕啓曰,伏未審日間聖體,若何?寢睡·水刺之節,何如?臣等,率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳,左議政金炳學,無時急稟定事,右議政未差,不得來會云矣,敢啓。傳曰,知道。
傳曰,奉禮卽大君前導之官,而間已革罷,雖不得復舊更設,伏承慈敎矣。凡於大院君行禮時,不可無前導之有別,令兼引儀一員,依奉禮擧行,笏記亦以奉禮請大院君書之事,分付。
傳曰,日前以庇仁罪囚逃躱事,纔有處分,苟能到底跟捉,則豈有失捕之理乎?紀綱所在,已極駭歎,而且近年以來,似此重囚之在逃者,每多潛入深北,仍致犯越之患。凡有罪倖逭,固是失刑之大者,而況在其越境,壞亂國法,言念及此,誠極寒心。自廟堂,關飭西北道臣,及南北兵營,從今以後,道內諸邑,如有行止閃忽,踪迹殊常者,則一竝捉得,先斬後啓之意,三懸鈴措辭行會。
以司謁口傳下敎曰,別監文景模,前別監金鼎基·金基哲,令訓局嚴棍懲勵。
議政府啓曰,關西先運襦衣二百四十九領,紙衣二百六十六領,照數捧上,稱量綿品紙品亦爲看審後,仍爲監封逢授於齎去禁軍處,沿路輸運,及本道頒給等節,各別惕念事,措辭關飭之意,敢啓。傳曰,知道。
義禁府啓曰,再明日九日製通方外爲之時,本府都事皆爲赴擧,只有武都事一員,當直入直而議政府親臨擧動時,各差備都事,禮曹試所禁亂都事,及本府入直公事回公都事,無以推移,假都事十一員,令該曹口傳差出,以爲分排擧行,何如?傳曰,允。
禁衛營啓曰,本營字內昭義門東邊倉後近處,體城二間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
訓鍊都監啓曰,謹依下敎,別監文景模,前別監金鼎基·金基哲,嚴棍二十度懲勵之意,敢啓。傳曰,知道。
乙丑十月初十日巳時,上御觀物軒。勸講入侍時,判府事李裕元,講官曺錫雨,參贊官金尙鉉,檢討官任孝直,假注書金敬均,別兼春秋趙定燮·趙康夏,各持通鑑第一卷,以次進伏訖。
乙丑十月初十日申時,上御觀物軒。召對入侍時,參贊官朴道彬,侍讀官權膺善,檢討官任孝直,檢校直閣李世用,假注書金敬均,記注官任膺模,別兼春秋趙康夏,各持通鑑第一卷,以次進伏訖。上曰,史官分左右。仍開卷。缺道彬曰,華陽夫人,旣無子則就夏姫諸子中,擇賢爲夫人子,固其理也。異人雖未必爲賢,而使異人賢也,則夫人之所賢,亦宜爲太子之所賢,顧何關於夫人之有愛無愛乎?今此勸夫人以蚤結者,慮夫他日夏姫用事,將奪其所賢而與其所不肖也。蓋戰國時,多溺愛奪嫡之患矣。以下缺
上在昌德宮。停常參·經筵。
政院啓曰,同副承旨李元會,今日不爲仕進,卽爲牌招,何如?傳曰,允。
大王大妃殿,以司謁口傳下敎曰,明日再明日,勸講停。
傳曰,今十三日議政府進箋,當熙政堂親受矣,該房知悉。
傳曰,明日出宮門路,以協陽門爲之。
傳曰,文武體統,自有定典,則武南,亦豈異同乎?卽聞部將李來重,不有朝體,一往跳浪,且其賦性乖戾,行己悖惡,無嚴無憚,不可容貸,施以竄配之典,當日發配。
議政府啓曰,卽見嶺南慰諭使洪翼燮狀啓,則以爲,承命登途,夙夜驚惕,遍行周察,被災諸邑,如繡相錯,殆近一朔,始乃竣事,而頹壓戶,合爲五千五百餘戶,渰壓死人,合爲二百五十餘名,別恤典,依已例磨鍊分給,則都數錢,爲七千三百餘兩,以各邑上納錢,推移分給,而未完之室屋,幾盡結構,已拯之渰屍,竝皆埋瘞,而濱海諸邑,則鹽盆船隻,又爲破傷,海戶陸民,遮路號呼之狀,莫不以減稅,爲目下生路矣。接濟奠安之方,爛議道臣,條列于後,竝請令廟堂稟處,恤典分給數爻,船隻鹽盆壞破,竝爲修成冊上送。咸安則元別恤典,該郡守白樂憲,自爲捐補爲辭矣。咸安郡守白樂憲,已承判付特賞,而其一,渰壓死人,生前身還布,姑未承蠲蕩之典,退俟朝家處分之意曉諭,而災民,皆以徵布納還辦出無路,呼訴不已。故被災諸邑中,抄出尤甚一邑·之次九邑,而還穀之分等停蕩,新頒節目,申嚴不可議到,而軍布則無論尤甚·之次,各軍門各衙門所納木邊,許以代錢,竝與錢條,而三分一蕩減,三分一限明秋停退,訓局砲保,亦許純錢代捧事也。渰壓死人身還布之蕩減,法式爲然,許施。本道綿農,稍勝於他道,而十邑災戶,事勢到底可矜。兵曹各軍門三分一代錢砲保,事體雖曰有別,而已往災年,亦有已施之時,五分一代錢,其餘各衙門,竝純錢施行。其一,沿海昌原等十一邑,船隻一千一百四十隻,鹽盆一百五十六庫,俱爲壞破,海稅特爲蠲減事也。乖風所過,陸海竝爛,不可以常例責之。船隻·鹽盆收稅,竝五分二,許令蠲蕩,何如?傳曰,允。
又啓曰,卽見江原監司朴承輝災實分等狀啓,則蔚珍等五邑,置之尤甚,江陵等十二邑,置之之次,伊川等九邑,置之稍實。事目災三十結外,不足災三百四十四結六十四負八束,特許準劃,後錄諸條,竝請令廟堂稟旨分付矣。關東穡事,較諸他道,稍勝而沿江幾邑,不無潦漲之害矣。分等依施,事目外二百結,特爲加劃。其一,高城等八邑,大同布及各軍門各衙門軍布,訓局外,竝許代捧事也。高城等八邑大同布,及軍布砲保外,依近例竝許代錢。其一,高城等四邑騎步布,依已例代錢施行,江陵等四邑騎步布,亦以純錢許納事也。竝代錢施行。其一,各軍門屯稅,及各宮房各衙門有土免稅,從實收稅之意,捧甘嚴飭事也。其一,尤甚邑,限明秋勿定配所事也。其一,推奴徵債,限明秋防塞事也。竝依狀請施行,何如?傳曰,允。
禮曹啓曰,卽接宗廟署所報,則明日九日製試取時,本署官員,俱爲觀光云矣。本曹郞廳許稷,假官差送,以爲代直後,赴試之地,何如?傳曰,允。
又啓曰,卽接社稷署所報,則明日九日製試取時,本署官員,俱爲觀光云矣。依定式本曹佐郞金鴻植,假官差送,以爲代直後,赴試之地,何如?傳曰,允。
又啓曰,卽接永禧殿官員所報,則明日九日製試取時,本殿官員,俱爲觀光云矣。依定式假官一員,令吏曹,以成均館官員口傳啓下,以爲代直後,赴試之地,何如?傳曰,允。
又啓曰,卽接景慕宮官員所報,則明日九日製試取時,本宮官員,俱爲觀光云矣。依定式,假官一員,令吏曹,以成均館官員口傳啓下,以爲代直後,赴試之地,何如?傳曰,允。
義禁府啓曰,部將李來重,施以竄配之典事,承傳啓下矣。李來重,慶尙道順興府竄配,而以承傳內辭意,具罪目,依例發遣府羅將,押送配所,何如?傳曰,允。
義禁府啓目粘連,向前李胄遠·金善行·沈宜達等,亦李胄遠·金善行等段,積欠雖難準捧,襲謬自歸掩逋是白遣,沈宜達段,舊逋未能刷徵,新欠又復滋益,道啓自在,糴法至嚴,律以典憲,難免當勘,竝只以此照律,何如?啓依允。
義禁府照目粘連,茂山前府使李胄遠·金善行·沈宜達等,亦李胄遠·金善行等段,積欠雖難準捧,襲謬自歸掩逋是白遣,沈宜達段,舊逋未能刷徵,新欠又復滋益,道啓自在,糴法至嚴,律以典憲,難免當勘,竝只以此照律,罪各杖一百收贖,告身盡行追奪,徒三年定配,私罪,奉敎依允爲旀,竝功減一等爲良如敎。
乙丑十月十一日巳時,上御觀物軒。勸講入侍時,講官曺錫雨,參贊官尹秉鼎,檢討官任孝直,假注書金永奭,記注官金鎭模,別兼春秋趙康夏,各持通鑑第一卷,以次進伏訖。
上在昌德宮。停常參·經筵。
還宮後,藥房·內閣·政院·玉堂,口傳問安。答曰,知道。
傳曰,時原任大臣·金奉朝賀入侍,左右贊成·參贊同爲入侍。
傳曰,御床陪來,戶曹判書舍人入侍。
傳曰,營建都監,都提調以下入侍,漢城判尹同爲入侍。
傳曰,向以奉化伯祀孫初仕擬入事,有所成命,而尙不擧行,雖未知何故,來臨此闕,正衙次第重建,此時興感,尤有別焉。其立祀之節,令禮曹招致當派門長,斯速歸正。
傳曰,司錄,陞六,參上公事官,竝陞敍,參下公事官,竝陞六。
傳曰,入門官,拿處分揀。
傳曰,匠募工匠,令本都監,乾犒饋分給。
傳曰,行護軍柳厚祚,知敦寧除授。
傳曰,式日等待之牌將,令各其營,木二疋去核二斤式題給。
傳曰,坊民赴役人,令判尹勞問,各處工匠,令本都監都廳,分往勞問以來。
傳曰,隨駕軍兵,令各其營,乾犒饋。
以司謁口傳下敎曰,本府員役,別單書入,御床陪來戶曹計士以下別單,一體書入。
吏曹,知敦寧單柳厚祚,今超資憲除授事,承傳。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
訓鍊都監啓曰,謹依下敎,本局式日待令牌將等處,各木二疋,去核二斤式題給之意,敢啓。傳曰,知道。
又啓曰,謹依下敎,隨駕將官·將校·軍兵,及武藝別監等處,乾犒饋分給之意,敢啓。傳曰,知道。
摠戎廳啓曰,謹依下敎,本廳隨駕將校·軍兵等處,乾犒饋分給之意,敢啓。傳曰,知道。
御營廳啓曰,謹依下敎,式日待令本廳牌將等處,木二疋去核二斤式題給之意,敢啓。傳曰,知道。
義禁府啓曰,時囚罪人李胄遠·金善行·沈宜達,徒三年定配照律,公事判付內依允,竝只功減一等事,命下矣。李胄遠,忠淸道泰安郡金井驛,金善行,黃海道遂安郡位羅驛,沈宜達,江原道麟蹄縣富林驛,竝徒二年半定配,而以議啓內辭意,具罪目,依例發遣府羅將,押送于各其配所,何如?傳曰,允。
乙丑十月十二日卯時,上詣議政府。歷臨景福宮九日製儒生試取入侍時,都承旨李載冕,左承旨尹定善,右承旨金尙鉉,左副承旨尹秉鼎,右副承旨朴道彬,同副承旨李元會。缺檢校直提學李載元·金炳地,直提學李承輔,檢校直閣李承五·李世用,直閣閔升鎬,檢校待敎閔奎鎬·鄭範朝·趙寧夏·李載冕,以次侍立。時至,通禮跪啓請外辦。上具白布裹翼善冠·白袍·白布裹烏犀帶·白皮靴,乘輿出宣化門。藥房提調徐衡淳,副提調李載冕,進前問候訖。由協陽門至延英門外,步過,至仁政門,降輿乘輦,出敦化門外。通禮跪啓請駕少駐。侍臣,上馬畢,進發。上至議政府降輦所,降輦陞座。載冕,請出標信開布城,使儒生入場,仍讀奏入門單子訖。仍奏曰,入門官崔益鉉,趁不待令,屢致下詢,萬萬駭然,所當重勘,而本院請推之外,無他可施之罰,何以爲之乎?上曰,事過後拿處,可也。出擧條載冕奏曰,從陞中,有試官蒙點人,使之下去,一體行禮乎?上,可之。讀券官判府事李裕元·金學性·金壽鉉·洪鍾雲,對讀官趙寧夏·閔奎鎬·鄭範朝·宋熙正·申道熙·洪遠植·李昌鎬,行四拜禮訖,以次就位。上命試官進前。學性等進前。上命書題賦,經始正衙,庶民子來,壽進寶酌,華山呈瑞,重建政府,親臨試士。學性等,跪書讀奏訖。昌鎬等,奉出懸題。上降座入幄次。少頃,上出次,乘輦至景福宮,降輦入大次。命書傳敎曰,時原任大臣·金奉朝賀,左右贊成·參贊同爲入侍。又命書傳敎曰,御床陪來戶曹判書舍人入侍。又命書傳敎曰,營建都監都提調以下入侍,漢城判尹同爲入侍。奉朝賀金興根,領敦寧金左根,領議政趙斗淳,判敦寧李景在,左議政金炳學,左贊成金炳冀,右贊成鄭基世,左參贊姜時永,右參贊任百秀,戶曹判書李敦榮,舍人李明應,提調興寅君最應,東寧尉金賢根,南寧尉尹宜善,判府事金炳國,行上護軍任泰瑛,大護軍朴珪壽,知宗正卿李載元,宗正卿李承輔,行護軍李景夏·許棨·李顯稷·李周喆,大司成趙寧夏,吏曹參議鄭範朝,工曹參議宋熙正,判尹尹敎成,以次入侍。斗淳奏曰,外道營邑吏役,一從入役久勤,無或踰越之意,奉承諄複截嚴之慈敎,措辭行會,而連聞傳說,則當其初不無擧行之效矣。不出一年,紛競傾奪之習,又復如前,此其罪,固在胥吏輩,而曲循干囑,蕩無防限,抑亦是誰之責?差其當次之任,而其人也不勝其任,則隨事施警,容或可矣,而今使許多年俯首仰哺之類,枯頂黃馘,終身不霑一房掌者比比焉。稱物平施之政,姑捨,亦豈不爲干和之一端耶?況似此不難之事,惟以寢置姑息爲務,亦非令出惟行之義也。慨然之極,又此陳達。萬一一向玩忽,狃襲前謬,則此決非惕厲對掦之道理也。以此意,更爲關飭於八道。四都,知委於各其所管列邑,何如?上曰,各別申飭,可也。出擧條缺上命行科次。裕元進前。昌鎬讀奏第一張訖。裕元跪稟書等。上曰,第一張書正三下,第二張至第五張草三下,其餘竝書次上。裕元書等訖。承旨拆封讀奏訖。上命書傳敎曰,九日製賦,居首三下幼學徐相駿,直赴殿試,之次草三下幼學金宗漢等四人,竝直赴會試,之次次上幼學閔種默等十五人,竝給二分,之次次上幼學李宅信等十五人,竝給一分,之次次上幼學李民秀等六十五人,各奎章全韻一件賜給。又命書傳敎曰,入格儒生,明日協陽門外施賞。出傳敎傳曰,隨駕軍兵,令各其營乾犒饋。傳曰,匠募工匠,令本都監乾犒饋厚給。牌將,令各其營,木二疋去核二斤式題給。傳曰,坊民赴役人,令判尹勞問,各處工匠,令本都監都廳分往勞問以來。少頃,通禮跪啓請外辦。上出次,乘輦出光化門外進發,由敦化門·仁政門,至延英門下輦,步過,仍乘輿入協陽門。承旨請出標信解嚴。上由宣化門入內。諸臣以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
大王大妃殿傳曰,望祭攝行磨鍊。
刑曹啓曰,卽接公忠監司申檍文移,則牙山縣,徒一年定配罪人金在玉,限滿云矣。取考曹上配案,則在玉以凌辱士夫罪,甲子九月,到配,今已限滿的實,依法典放送後,徒流案頉下事,分付道臣之意,敢啓。傳曰,知道。
吏曹啓目,出身李炳翼名字,改以翼燮事告狀,依例令藝文館給帖,何如?啓依允。
上在昌德宮。停常參·經筵。
政院啓曰,左副承旨尹秉鼎,右副承旨朴道彬,今日不爲仕進,竝卽牌招,何如?傳曰,允。
以右副承旨朴道彬牌不進罷職傳旨,傳曰,只推。
傳曰,禮房承旨馳詣宗廟·景慕宮,奉審摘奸以來。
傳曰,明日,孝文殿晝茶禮,當自內親行矣,該房知悉。
傳曰,臺諫竝許遞,前望入之。
奎章閣啓曰,明日,卽奎章閣冬孟朔大奉審日次,時原任閣臣,依節目進詣擧行之意,敢啓。傳曰,知道。
議政府啓曰,卽見京畿監司兪致善災實分等狀啓,則稍實名色,不爲擧論,利川等十七邑鎭,置之尤甚,楊州等十七邑,置之之次,事目災一百結外,不足災七千六百三十五結四十九負四束,特許準劃,後錄諸條竝請令廟堂稟處矣。沿江上下潦漲所及,不無被害處,而此如兗·豫之最處下流,如干沈墊,殆無歲無之。東北近峽之地,往往稍稱登熟,而今此稍實名色之不爲擧論,必有斟量而然。分等依施,事目一百結外三千結,特爲加劃,以爲均俵之地。其一,大興·臨津·長山餉穀,依已例,全數捧留本邑,附近民之自願輸納者,依願許施,耗條竝爲代錢輸送事也。大興,折半,臨津·長山,全數捧留,耗條以代錢施行。其一,壬辰旱田成川災中四百八十七結三十一負,自今年,限三年停稅,以爲隨起還實事也。有陳而無起,致有此限滿輒退者,雖非經法,而今年災民事勢,合有優恤,限三年姑爲展限。其一,禁·御兩營江都留餉米太,及守·摠兩營壯抄牙兵身米,依已例,代錢收捧事也。其一,各衙門·各宮房屯土,勿拘定摠,從實收稅事也。其一,推奴徵債,限明秋防塞事也。竝依已例許施,何如?傳曰,允。
以平安監司洪祐吉狀啓,成川等邑民家失火人命渰死事。傳曰,人命渰死,民家失火,俱極驚慘,元恤典外,別加顧助。渰死人,如有生前身還布,竝蕩減,被燒民家結構奠接之方,廟堂,竝措辭分付。
營建都監啓曰,都廳李明應,除拜執義矣。職務相妨,所帶臺職,今姑許遞,何如?傳曰,允。
刑曹啓曰,今番動駕時,衛外擊錚人嶺南沿海,浦民孫斗鉉等,濫稅禁斷事也。爰辭猥雜,原情勿施,考律懲治。新寧幼學權致維,其先祖花山君忠毅公應銖,有壬辰復城之功,將欲豎碑記功,而爲伊時從事鄭世雅後孫輩沮戲,乞令禁斷事也。月前覆奏,已悉無餘,而復申前說,課朔瀆撓,極爲無嚴,原情勿施,懲礪放送,何如?傳曰,允。
乙丑十月十四日巳時,上御觀物軒。勸講入侍時,左議政金炳學,講官李㘾,參贊官李元會,檢討官鄭顯裕,記事官嚴世永,記注官金鎭模,別兼春秋洪鍾學,各持通鑑第一卷,以次進伏訖。
乙丑十月十四日申時,上御觀物軒。召對入侍時,參贊官尹秉鼎,侍讀官南一愚,檢討官鄭顯裕,直閣閔升鎬,記事官嚴世永,記注官金鎭模,別兼春秋洪鍾學,各持通鑑第一卷,以次進伏訖。
上在昌德宮。停常參·經筵。
藥房提調徐衡淳,副提調李載冕啓曰,伏未審日間聖體,若何?寢睡·水刺之節,何如?臣等,率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,卿等,不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日,賓廳日次,而無時急稟定事,不得來會云矣,敢啓。傳曰,知道。
又啓曰,兼兵曹判書金炳冀,以覲親事,驪州地今方下去矣。所佩命召,何以爲之?敢稟。傳曰,仍佩往來。
傳曰,政官牌招開政。
傳曰,呈告泮長許遞,今日政,差出。
傳曰,御眞奉審時,閣臣與宗親儀賓宗正卿,一體擧行事,復舊例定式。
政院啓曰,卽者,副校理權膺善,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
傳曰,金甲島圍籬安置罪人申命溵,放逐鄕里。
傳曰,荏子島島配罪人姜長煥,放。
奎章閣啓曰,景慕宮望廟樓,今望,奉審無頉之意,敢啓。傳曰,知道。
吏曹啓曰,禮曹佐郞金鴻植,健元陵參奉李昌淳,俱以身病,呈狀乞遞,竝改差,何如?傳曰,允。
以吏曹參議鄭範朝牌不進罷職傳旨,傳曰,只推。
奎章閣啓曰,臣等,進詣奎章閣先大王御眞,展奉奉審,無頉,而奉謨堂,及閣內諸處,亦爲無頉之意,敢啓。傳曰,知道。
以慶州營將李孺虎囚單子,傳曰,道啓臚列,旣是的確,別無可問之端,嚴刑一次,遠地定配。
議政府啓曰,頃因海西年分狀啓,事目外畓災九百結,綿田災一百結,覆啓加劃矣。卽見該監司洪淳穆狀啓,則備陳塗抹不足之狀,仍請見減災二千七百三十結六十八負,特許準劃事,更令廟堂稟旨分付矣。前此所劃,出於斟量形實,初非剋減而然矣,而再請,諒由益下之苦心,畓災六百結,綿田災一百結,特許加劃,何如?傳曰,允。
又啓曰,頃因湖西年分狀啓,事目外七千結,覆啓加劃矣。卽見該監司申檍狀啓,備陳塗抹不足之狀,仍請見減災六千二百四十八結二十負,特許準劃事,更令廟堂稟處矣。遇歉給災,卽史傳所稱賜租之政也。苟利於民,寧有較計於其間,而時有贏絀,勢難曲循,顧亦事理爲然,而道臣懇悃,出於不獲已矣。二千結,特爲加劃,俾有以均俵惠究之地,何如?傳曰,允。
都摠府啓曰,今日入直內三廳武兼禁軍,及軍兵等,當爲中日習射技放,而晝茶禮相値,不得設行之意,敢啓。傳曰,知道。
大司憲沈敬澤啓曰,臣性本疎拙,材未適用,凡在任使,毫無補益,恒切臨履之懼。長憲除旨,忽下於千萬夢想之外,臣感恩怵義,雖不得不張皇出肅,少伸叨謝之忱,而第合啓中,臣之私義,有難聯參,如臣情地者,以此爲引,輒蒙恩諒,今臣處義,宜無異同,何可一刻晏然冒居乎?請命遞斥臣職。答曰,依啓。
左承旨尹定善,左副承旨尹秉鼎,右副承旨朴道彬,同副承旨李元會等院議啓曰,臣等卽伏見傳敎下者,有追奪罪人尙魯復官爵,島配罪人金鎭衡,罪名爻周,竄配罪人沈宜冕,罪名蕩滌,加棘罪人沈履澤,放逐鄕里之命,臣等,相顧愕眙,不勝憂歎之至。以言乎尙魯,則丙申處分,昭如日星,凶奰之性,陰祕之計,竟爲君國之所共讐,此是百世不可宥之亂臣賊子也。以言乎金鎭亨,則挺身一疏,至悖且憯,數句凶言,至於犯分,假息海島,鬼誅先加,輿情,至今未已。以言乎沈宜冕·沈履澤父子,一則擅改尊奉之所,罪干不敬,一則恣售貪虐之習,律犯巨贜,不可以身故,而遭喪遽議一時同宥。臣等,固知大聖人好生之至德,而今乃遽施竝宥,臣等,職忝惟允,玆敢齊籲,仰稟東朝,亟賜反汗云云。答曰,知道。惟允之地,不當若是,卽爲頒布。
左承旨尹定善,右副承旨朴道彬等院議再啓曰,臣等,俄以諸罪人事,敢效繳還之義,顒俟反汗之音,伏奉批旨,不惟不賜開納,乃反飭命頒布,益不勝抑鬱之至。噫,諸罪人之負犯,何如?關係,何如?其在明義理嚴隄防之道,何可議到於寬宥乎?臣等之連事爭執者,實非可已而不已者也。玆敢更籲,亟寢成命云云。答曰,知道。再斯可乎?酬應亦甚煩矣。
有政。吏批,行判書李宜翼進,參判金德根,參議鄭範朝,牌招不進。
以宋來熙爲大司憲,李建春爲大司諫,奇禹鉉爲執義,李承澤爲司諫,金學秀·宋奎灝爲掌令,呂圭益·宋希明爲持平,洪一衡爲獻納,李基東·鄭昌東爲正言,李載元爲禮曹判書,李寅奭爲同敦寧,曺錫元爲大司成,南秉吉爲知春秋,任憲奎爲禮曹佐郞,安秉鐸爲司錄,李世永爲健元陵參奉,耆老所守直官單,車膺泰,承文正字單,金善柱,咸安郡守白樂憲,今加通政加資事,承傳。前府使洪憲範,今加資憲,沈能奭,今加嘉善,已上加資事。兵曹覆啓,判下。再政。以柳厚祚爲工曹判書,金觀燮爲典籍,兼祭酒單,宋來熙。
典翰李鍾濬,應敎申道熙,副應敎金奎弘,校理任冕鎬·李冕光,副校理南一愚,修撰鄭顯裕·李敎鉉,副修撰洪兢周·任孝直等聯箚略曰,臣等,卽伏見院議啓辭批旨下者,始知有追奪罪人尙魯復官爵,島配罪人金鎭衡罪名爻周,竄配罪人沈宜冕罪名蕩滌,加棘罪人沈履澤放逐鄕里之命。竊恐義理由是而漸晦,刑政由是而稍輕,將使亂臣賊子,無所知懼,貪鄙小人,無所知戢,寧不可懼哉?臣等,職忝論思,不容泯默,玆敢聯籲,仰稟東朝,亟命還收云云。答曰,省箚具悉。豈無商量而然?已諭院議之批矣。
副校理權膺善疏曰,云云。省疏具悉。爾其勿辭往護。
乙丑十月十五日午時,上詣孝文殿。晝茶禮親行入侍時,都承旨李載冕,左承旨尹定善,右承旨金尙鉉,左副承旨尹秉鼎,右副承旨朴道彬,同副承旨李元會。史官缺提學金學性,檢校直閣李世用,直閣閔升鎬,檢校待敎鄭範朝以次侍立。時至,通禮跪啓請出次。上具衰服出齋殿,入孝文殿東夾門,由東階,陞詣版位西向立。贊儀請俯伏哭,上俯伏哭。少頃,贊儀唱止哭,興四拜,興平身。上止哭,四拜興平身,仍詣靈座前北向跪。承旨奉香,承旨奉爐。上三上香。承旨奉爵跪進。上受爵以授承旨。承旨跪受,奠于靈座前,連獻三爵訖。上降復位。贊儀請俯伏哭。上俯伏哭。少頃,贊儀唱止哭四拜興平身。上止哭,四拜興平身。贊儀請還齋殿,諸臣以次退出。
乙丑十月十五日巳時,上御觀物軒。勸講入侍時,領議政趙斗淳,講官洪鍾序,參贊官尹定善,檢討官鄭顯裕,假注書安秉鐸,別兼春秋趙定燮·洪鍾學,各持通鑑第一卷,以次進伏訖。
上在昌德宮。停常參·經筵。
政院啓曰,右承旨金尙鉉,左副承旨尹秉鼎,同副承旨李元會,今日不爲仕進,竝卽牌招,何如?傳曰,允。
以右承旨金尙鉉,左副承旨尹秉鼎,牌不進罷職傳旨,傳曰,只推。
傳曰,金鎭衡,在謫身故云,罪名特爲爻周。
傳曰,沈履澤之罪犯贜汚,不可以年前薄勘,有所曲恕,而卽聞其父在謫身故云,朝家刑政,非欲前嚴而後緩,不無斟量者存,特令放逐鄕里,沈宜冕罪名,亦爲蕩滌。
傳曰,年久重案,不可遽議,而昨年大霈,亦有同罪而見原者,九地之下,豈無幽鬱之冤乎?追奪罪人金尙魯,特令復官爵。
傳曰,臺諫·玉堂,竝許遞,前望入之。
臺諫前望入之,大司憲金炳奎,大司諫金基纘,執義韓鎭棨,司諫洪敬燮,掌令李從鶴·趙性鶴,獻納尹致和,持平姜鳳煥·洪羲麟,正言鄭勉洙·朴寅壽落點。
玉堂前望入之,典翰李根秀,應敎金奭鎭,副應敎南商龍,校理徐鶴淳·趙用夏,副校理蔡東述·洪淳學,修撰洪鍾學·趙定燮,副修撰李承臯·丁觀燮落點。
兵曹啓曰,今十月十七日武臣堂上朔試射試官望,當爲擬入,而兼判書金炳冀在外,不得擧行之意,敢啓。傳曰,知道。
以義禁府徒流案,傳曰,金鼎獻,放。
義禁府啓曰,慶州營將李孺虎,道啓臚列,旣是的確,別無可問之端,嚴刑一次,遠地定配事,承傳啓下矣。時囚罪人李孺虎,嚴刑一次,訊杖第三十度後,全羅道光陽縣遠地定配,而以承傳內辭意,具罪目,依例發遣府書吏,押送配所,何如?傳曰,允。
又啓曰,金甲島圍籬安置罪人申命溵,放逐鄕里,荏子島島配罪人姜長煥放事,承傳啓下矣。全羅道珍島郡金甲島圍籬安置罪人申命溵,撤去圍籬後,放逐鄕里,靈光郡荏子島島配罪人姜長煥放送事,竝分付該道道臣之意,敢啓。傳曰,知道。
又啓曰,本府徒流案中慶尙道晉州牧遠地定配罪人金鼎獻名下放字書下矣。金鼎獻放送事,分付該道道臣之意,敢啓。傳曰,知道。
又啓曰,沈履澤,放逐鄕里,沈宜冕罪名,竝爲蕩滌事,承傳啓下,金鎭衡罪名爻周事,命下,而見今臺啓方張,自有格例之不可違越者,竝不得擧行之意,敢啓。傳曰,知道。
傳曰,金尙魯事,成命之下,尙不頒布,寧有如許道理?在院承旨,從重推考。頒布後,當水刺進御矣,自諒爲之。
左承旨尹定善,右副承旨朴道彬等院議啓曰,臣等,仰徼反汗之音,一向靳許,誠不勝抑鬱惶蹙。噫,諸罪人,不宜遽施宥釋,而彼尙魯,卽劇逆大憝也。何可擬議於復官?玆敢洊籲,乞稟慈旨,亟賜收還云云。答曰,知道。喉院,與臺閣有異矣,如是相持,豈非支離之甚乎?
左承旨尹定善,右副承旨朴道彬等院議再啓曰,臣等之冒悚煩籲,凡三遭矣。飭辭愈嚴,分義是怵。三罪人事處分,今方頒布,而至於尙魯事,臣等之如是徼還,出於擧國公共之憤,誠以君讐國賊,不可一日忘也。臣等,職在出納,事係必爭,雖萬被威罰,實不可以奉行,玆又疾聲更瀆。伏願更加三思,亟收復官之命云云。答曰,知道。故作層節,此何義諦?更勿相持,一例頒布。
典翰李鍾濬,應敎申道熙,副應敎金奎弘,校理任冕鎬·李冕光,副校理南一愚,修撰鄭顯裕·李敎鉉,副修撰洪兢周·任孝直等聯名箚曰,臣等,昨因諸罪人恢蕩之命,恭俟反汗,及伏奉批旨下者,乃以已諭院議之批,爲敎,臣等,愕然失圖。噫,此輩之負犯,何如,而遽爾寬貸乎?尙魯之爲亂臣賊子,金鎭衡之挺身投疏,罪惡自在。至若沈宜冕·履澤父子,湖臬之遺臭,灣府之贜汚,罪犯罔赦,不可遽議同宥。況彼尙魯,卽亙古劇逆,何可復官乎?玆敢申籲,乞稟東朝,亟還成命云云。答曰,省箚具悉。一已過矣,其勿更煩。
大司諫李建春,掌令宋奎灝,持平宋熙明等聯名箚曰,臣等,伏見院議啓辭下者,始知有尙魯復官爵,金鎭衡罪名爻周,沈宜冕蕩滌,沈履澤放逐之命。噫,諸罪人負犯至重,雖有輕重之稍異,豈可曲恕哉?竊恐法綱由是漸弛,隄防從玆益壞,乞稟東朝,亟寢成命云云。答曰,省箚具悉。今此處分,自有斟量,如是爭執,亦甚迫隘矣。
大司諫李建春,掌令宋奎灝,持平宋希明等聯名箚曰,諸罪人負犯不細,而今者聖敎,有若微眚細過之特置寬典者然,臺論憤惋,群情抑塞,復何如哉?亟寢成命云云。答曰,省箚具悉。前批已悉予意矣,又此煩聒,亦何道理?
領府事鄭元容,領議政趙斗淳,判敦寧李景在,左議政金炳學等聯名箚曰,臣等,伏見諸罪人處分下者,大聖人霜雪雨露之敎,逈出尋常,固當將順之不暇。第念至嚴者王章,弗咈者輿論,跡犯贜汚,計在挾雜,均之爲莫逭之案。至於尙魯,于今九十年來,神人之憤,猶不足以少洩,則其不可遽議伸理也,審矣。乞稟慈旨,亟寢成命云云。答曰,省箚具悉卿等之懇。霜雪雨露,均之爲敎,則今此處分,予意有在,老成之地,庶有以諒之也。仍傳曰,此批答,遣史官傳諭。
乙丑十月十六日巳時,上御觀物軒。勸講入侍時,講官金學性,參贊官朴道彬,侍讀官李冕光,假注書高景晙,記注官任膺模,別兼春秋洪鍾學,各持通鑑第一卷,以次進伏訖。上曰,史官分左右。缺上曰,孔斌,夫子六世孫也。道彬曰,以不出二十年,天下盡爲秦之語觀之,亦可見子順先見之明矣。上曰,天下盡爲秦,觀其時勢所必至,而其爲幾年,則誰能知之乎?學性曰,然矣。上讀新受音十遍訖。缺道彬曰,儒臣,已備陳而魯仲連之逃海上,齊王之過也。富貴,人之所欲也,齊王,苟能修仁義而善用人,則仲連,豈或有輕世肆志之意乎?如魯連之高士也,而齊王,不能究其用,竊爲之慨惜矣。道彬曰,子順之論仲連,旣曰其次,則安知其不以高士自處也,而觀其議論也,見識也,可知其爲仲連以上之人也。上曰,子思,夫子之孫,而亦聖人也。伯魚,何如耶?道彬曰,學詩學禮,詳載於小學,伏想記有矣。上曰,然矣。伯魚之趨庭承誨,學詩學禮,豈不賢哉?上掩卷。缺道彬曰,臣等,以諸罪人事,連陳三啓,未蒙兪音,至以喉院與臺閣有異爲敎,故金鎭衡·沈宜冕·沈履澤三罪人事處分,今纔頒布,而至若尙魯之罪惡,卽擧國之所共討,方以此意,更議修啓之際,臣則登筵,筵退後,當卽入徹,顒俟收還之命矣。上曰,已有處分,勿爲更煩,退出後,不必更啓也。道彬曰,此是臣等公議之難遏者,當更聯籲,恭俟處分矣。以下缺
上在昌德宮。停常參·經筵。
政院啓曰,新除授校理趙用夏,副校理洪淳學在外,修撰洪鍾學,別兼春秋進,玉堂上下番俱空,事甚未安,新除授典翰李根秀,應敎金奭鎭,副應敎南商龍,校理徐鶴淳,副校理蔡東述,修撰趙定燮,副修撰李承臯·丁觀燮,竝卽牌招,推移入直,何如?傳曰,允。
政院啓曰,臣道彬,今日方物封裹進去下直之意,敢啓。傳曰,知道。
大王大妃殿傳曰,有國殷憂莫甚於艱食,而民而無食,其將誰與爲國?是以,拯濟溝壑,使斯民無飢者,爲其邦本,然也。予於畿湖與兩南民事,實有所惻然者存,今年農形,旱澇終始,重以獰風所過,酷被災荒。雖不無淺深之別,要之杼柚已空,甁甖且匱,甚至有兩南幾邑慰諭之擧,哀此顑頷,何以聊生?咨嗟之聲,愁憂之色,如聞如見,寢食靡甘。彼所以仰望而仰哺者,惟我主上耳,特下內帑錢十萬兩,自廟堂,量宜分送于四道,凡於賙急之方,道臣與守宰,悉心講確,期有實惠,以活我赤子近止之命。守宰中如有不能對揚者,道臣隨聞啓罷,用施制違之律事,分付。
弘文館啓曰,校理趙用夏時在缺地,副校理洪淳學時在缺地,經筵入番事緊,請竝斯速乘馹上來事,下諭。答曰,許遞。
議政府啓曰,卽見全羅監司趙在應災實分等狀啓,則興陽等二十邑鎭,置之尤甚,全州等二十一邑,置之之次,光州等十四邑,置之稍實,事目災二百五十結外,不足災二萬四千四百四十七結五十八負四束,特許準劃,後錄諸條,竝請令廟堂稟旨分付矣。其一,訓局砲保折半代錢,兵曹及各軍門各衙門,竝以純錢代捧事也。其一,京外所納箭竹尤甚邑,全數,之次邑,折半,蠲減事也。其一,尤甚邑,勿定配所事也。其一,推奴徵債,限明秋防塞事也。湖南穡事,優於諸路,設有災傷,尤甚之爲二十邑鎭,殊是料外,而必有參量而然,分等依施。災摠之爲二萬四千餘結,蓋緣舊災之通同打算之致矣。査報一事之前後提飭,何如,而湖西·海西·畿內之陸續査括,可見其有査則必有得,而惟湖南一路,前道臣所得一千九百結外,一切承訛襲謬,此道臣按莅不久,固難遽然責成,而法意則判不當如是矣。事目外竝新舊災名色一萬九千結,加劃,訓局砲保木,事體自別,勿論,兵曹及各軍門五分一代錢,各衙門純錢施行,箭竹尤甚邑五分二,之次邑五分一蠲減,尤甚邑配所勿定,及推奴·徵債防塞事,竝許施,何如?傳曰,允。
又啓曰,頃因京畿年分狀啓,事目外三千結,覆啓加劃矣。卽見該監司兪致善狀啓,則備陳塗抹不足之狀,仍請見減災四千六百三十五結四十九負四束,特許準劃事,更令廟堂稟處矣。前劃之數,不無斟酌,而本道今年査起爲七百許結,竝與流來舊災而計之,則新俵之不敷,事理容然。一千三百結,特許加劃,以寓寧失之義,何如?傳曰,允。
御營廳啓曰,本廳中軍李敏庠,身病甚重,勢難察任,改差,何如?傳曰,允。
兵曹,以李敎俊爲御營中軍。
典翰李根秀,應敎金奭鎭,副應敎南商龍,校理徐鶴淳,副校理蔡東述,修撰洪鍾學·趙定燮,副修撰李承臯·丁觀燮等聯名箚曰,日前諸罪人處分下者,喉院·臺閣,以啓以箚,尙靳允兪之音。噫,尙魯則百世不可宥之亂賊,金鎭衡則犯分之罪,在所難逭。至若沈履澤父子,貪饕不法,胡至此極?今何可一竝宥放,復其爵秩,爻其罪名乎?臣等,職在論思,冒悚仰瀆,乞稟東朝,亟降反汗。答曰,省箚具悉。課日相持,連事强聒,非徒酬應之支離,殆無寧靖之日,分義道理固當若是乎?予不多誥,其各知悉。
大司憲金炳奎,執義韓鎭棨,司諫洪敬燮,持平洪羲麟,正言鄭勉洙·朴寅壽等聯箚略曰,此輩罪犯,合置罔赦,亟寢成命,以副群情云云。答曰,省箚具悉。朝家處分,自有斟酌,而至再至三,迄今不已者,揆以分義,寧欲無言。如是批諭之後,又復爭執,是角勝也,力抗也。象魏在彼,自諒爲之。
領府事鄭元容,領議政趙斗淳,判府事李景在,左議政金炳學聯箚略曰,臣等昨日之籲,非惟臣等之言,卽大同莫遏之公議,今玆臺閣之鎭日力爭而不知止者,豈可已哉?更稟東朝,亟允諸臣之請云云。答曰,省箚具悉卿等之懇。卿等之言,未始不審愼焉,而日前處分,亦未嘗無斟量者,則昨批之後,庶可犂然而一往相持,歇泊無期,竊爲之慨然,惟予苦心,惟予至意,卿等其諒之。仍傳曰,此批答,遣史官傳諭。
乙丑十月十七日巳時,上御觀物軒。勸講入侍時,講官朴珪壽,參贊官尹秉鼎,侍讀官徐鶴淳,假注書安秉鐸,別兼春秋趙定燮·洪淳學,各持通鑑第一卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右副承旨朴道彬,今日不爲仕進,卽爲牌招,何如?傳曰,允。
傳曰,別軍職李敎俊減下。
傳曰,臺諫竝許遞,前望入之。
臺諫前望入之,大司憲朴永輔,大司諫李容學,執義李基鎬,司諫尹顯岐落點。
傳曰,予於諸罪人處分,不無斟量,而臺閣之一往相持,徒煩酬應者,有何不得不然而然乎?寧靖無日,節拍無期,分義道理,豈容若是?新除臺諫,竝卽牌招,斯速停啓。如有違牌,勿爲呼望,亦令政院嚴飭諸司,卽爲擧行。
議政府啓曰,大王大妃殿傳曰,有國殷憂,莫甚於艱食,而民而無食,其將誰與爲國?是以,拯濟溝壑,使斯民無飢者,爲其邦本然也。予於畿湖與兩南民事,實有所惻然者存。今年農形,旱澇終始,重以獰風所過,酷被災荒,雖不無淺深之別,要之杼柚已空,甁甖且匱,甚至有兩南幾邑慰諭之擧,哀此顑頷,何以聊生?咨嗟之聲,愁憂之色,如聞如覩,寢食靡甘。彼所以仰望而仰哺者,惟我主上耳,特下內帑錢十萬兩,自廟堂,量宜分送于四道。凡於賙給之方,道臣與守宰,悉心講確,期有實惠,以活我赤子近止之命。守宰中如有不能對揚者,道臣隨聞啓罷,用施制違之律事,分付事,命下矣。歲旣告歉,冬序轉深,來頭接濟,茫無涯畔,慈敎誕宣,德意隆渥,十萬帑金之特頒,今昔罕有之曠典也。惟彼阽危瀕殆之許多民命,其將賴此而延活,是誠迓續景命之會也。賑恤與救急,名色雖殊,其爲拯援之惠,一也。參量損益,務究適當,此在道臣裁處之如何,爲先關問四道,而湖西十許邑,畿內沿江幾邑,被災偏酷。今此帑金中湖西四萬兩,畿內二萬兩,劃送。嶺·湖風災,雖有淺深之別,蕩析餘生,賙恤宜均,嶺南二萬兩,湖南二萬兩,劃送,而若其經紀料辦之方,抄戶排巡之節,使之陸續登聞,至於營邑捐助,自當殫力悉心,而對揚之道,莫先於此,以此意行會,何如?傳曰,允。
兵曹啓曰,今十月二十日一內禁軍番次矣,該番將有闕之代,依承傳口傳擬入之意,敢啓。傳曰,知道。
禁衛營啓曰,本營字內,昭義門東邊倉後近處頹城改築處女墻,今已畢築之意,敢啓。傳曰,知道。
大司憲朴永輔,大司諫李容學,司諫尹顯岐等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典。致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府設鞫得情,夬施亟律焉。措辭見上答曰,不允。
大司憲朴永輔啓曰,新除授執義李基鎬時在京畿果川地,請斯速乘馹上來事,下諭。答曰,許遞。
司諫尹顯岐啓曰,請梟示罪人聖世,亟施孥戮之典。措辭見上答曰,不允。
兩司合啓中,金鎭衡·沈宜冕·沈履澤事,停啓。
義禁府啓曰,沈履澤放逐鄕里,沈宜冕罪名,亦爲蕩滌事,承傳啓下,金鎭衡罪名爻周事,命下,而臺啓方張,不得擧行,今則臺啓已停矣。沈宜冕,罪名蕩滌,金鎭衡,罪名爻周,全羅道濟州牧加棘罪人沈履澤,撤去圍籬後,放逐鄕里事,分付該道道臣之意,敢啓。傳曰,知道。
乙丑十月十八日巳時,上御觀物軒。勸講入侍時,講官鄭基世,參贊官金尙鉉,檢討官李承皐,假注書高景晙,記注官鮮于昇,別兼春秋趙康夏,各持通鑑第一卷,以次進伏訖。
上在昌德宮。停常參·經筵。
大王大妃殿傳曰,昨於畿·湖·兩南,略有示意之擧,而華城之偏被懷襄,又其一也。哀彼失農之民,將何以無飢無寒乎?念之惻怛,寤寐靡弛。本府修城庫錢三千兩,特許移劃,量其被災淺深,分等賙恤,俾一夫一婦,毋或有蕩析流離之患事,自廟堂措辭分付。
議政府啓曰,卽見湖南慰諭使黃鍾顯狀啓,則以爲,被災諸邑,周行宣慰,漂頹戶結構之方,渰壓屍拯瘞之節,使各該地方官,另飭擧行,而別恤典,依例派給後,修成冊上送,災形最甚邑拯救之策,就議道臣,條列登聞,竝請令廟堂稟處矣。其一,渰死人身還布,依例蠲減事也。渰死人身還布,依例蕩減。其一,光陽·順天·樂安·興陽·長興·珍島等尤甚六邑災簿,自有本道修勘,待劃下行會後,依數準俵事也。其一,砲保外各軍門各衙門所納條,或純錢,或折半,三分一間,依已例許施事也。災簿及軍布事,因道啓,已爲稟覆。其一,尤甚六邑還穀,令道臣執摠折幾分,限明秋停退事也。六邑還穀之停退與否,待道啓,更爲稟覆,恤典成冊之只擧數爻,某樣錢名色,無所區別,此或待道臣文報而然乎?更爲報來之意行會,何如?傳曰,允。
又啓曰,頃因廣州年分狀啓,事目外三百五十結加劃,新還停捧,其例絶罕,尤甚面里,略加闊狹之意,覆啓行會矣。卽見該留守閔致久所報,則復陳塗抹不足之狀,仍請見減災七十結九十五負五束,特許準劃,還餉當捧二萬七千九百九十五石內,尤甚面里所受一萬六千石,依壬戌例,特許仍分,只捧耗色落,其餘一萬一千九百九十五石零,從便代捧,待明秋還作本色爲辭矣。災實再請,事勢良然,依原數準劃,城餉之壬戌已例,此是自本府一時權宜之政,初非有朝家行會者也。城餉,與他自別,無以許施之意,行會,何如?傳曰,允。
以黃海監司洪淳穆狀啓,瑞興府民家失火事,傳曰,聞甚矜惻,元恤典外,別加顧助,結構奠接之方,廟堂,措辭分付。
兵曹啓曰,今十月二十日,文臣朔試射日次,而冬至使拜表相値,不得爲之之意,敢啓。傳曰,知道。
乙丑十月十九日巳時,上御觀物軒。勸講入侍時,講官金永爵,參贊官朴道彬,侍讀官徐鶴淳,假注書安秉鐸,記注官任膺模,別兼春秋趙康夏,各持通鑑第一卷,以次進伏訖。上曰,史官分左右。上誦前受音一遍訖,仍開卷。缺道彬曰,諸侯聞信陵君,復爲魏將,皆遣兵救魏,自古名將藎臣之爲井城爲柱石,類如此矣。請以曾所進講者,歷陳之。齊威王之臣,有檀子者守南城,楚人,不敢爲寇,盼子守高唐,趙人,不敢東漁於河,黔夫守徐州,燕人,祭北門,趙人,祭西門,種首備盜賊,途不拾遺,燕昭王,爲郭隗,改築宮而師事之,於是士爭趨燕,樂毅,自魏往,劇辛,自趙往,六國,以蘇秦爲從約長,而秦兵,不敢出函谷關十五年,趙有藺相如,得以完璧而歸,又於澠池之會,使秦王擊缶,罷酒,秦終不能有加於趙,燕樂毅下齊七十餘城,諸侯畏其信,莫敢復有謀者,平原君,求救於楚,毛遂一言而定從,趙重於九鼎大呂,魯仲連,却新垣衍帝秦之說,而秦軍聞之,爲之却五十里,今信陵君之爲魏所倚重,何以異於是哉?國之有人,其利誠博矣。上曰,此果曾所講讀者也。道彬曰,爲備溫繹,如是仰奏矣。又奏曰,封文信侯之疊出,俄伏承下詢矣。其義未敢詳知,而似是新王卽位,改其誥命而如新其賜也。道彬曰,臣等,每於講對之時,輪回入侍,未敢知自內講讀之如何矣。日昨勸講入侍時,纔入閤門則讀書之玉音,洪鬯,貫達于戶外,及登筵,尙伏覩低讀玩味之盛,推此而自內勤讀,可以仰認,臣等,退而相慶,不勝歡忭矣。伊日則講讀十遍,連爲文從字順,而今日讀法則不然,此由於專心不專〈心〉之異也。伏願常加專心,樂不知疲,而迨此將就之時,益懋將就之工焉。近日之爲將就機會,諸臣,已有諦覩而的知者,今此講官所奏,深賜察納,區區至祝。以下缺
上在昌德宮。停常參·經筵。
藥房提調徐衡淳,副提調李載冕啓曰,伏未審日間聖體,若何?寢睡·水刺之節,何如?臣等,率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,卿等,不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日,賓廳日次,而拜表相値,不得來會云矣,敢啓。傳曰,知道。
傳曰,政官牌招開政。
傳曰,弘文提學·藝文提學許遞,今日政差出。
傳曰,臺諫竝許遞,今日政差出。
傳曰,三使臣入侍。
議政府啓曰,卽見廣州留守閔致久狀啓,則以爲,本府公都會,及都試固當如例設行,而當此歉歲,儒林與武夫之齎糧赴試,不可不念,待明秋設行事,請令廟堂稟旨分付矣。災年停試,旣多已例,公都會及都試,竝待明秋使之設行,何如?傳曰,允。
又啓曰,卽見慶尙監司李參鉉災實分等狀啓,則晉州等十三邑,置之尤甚,慶州等三十九邑,置之之次,蔚山等十九邑置之稍實,事目災二百五十結外,不足災四千七百十五結五十二負六束,特許準劃後,錄條,請令廟堂稟旨分付矣。以若浩大之幅員,以若極備之災祲,檢踏實數,若是精略,分等依施,事目災外四千七百餘結,準劃。其一,尤甚邑限明秋勿定配所,推奴·徵債防塞事也。竝依狀請許施,何如?傳曰,允。
吏曹啓曰,健元陵參奉李世永,以其身病,呈狀乞遞,改差,何如?傳曰,允。
以吏曹參議鄭範朝牌不進罷職傳旨,傳曰,只推。
御營廳啓曰,本廳哨官白完吉·李德俊·異元善,俱有身病,勢難察任,竝改差,何如?傳曰,允。
有政。吏批,行判書李宜翼進,參判金德根,參議鄭範朝牌招不進。
以金益文爲大司憲,李鼎信爲大司諫,李鍾濬爲司諫,金奎弘爲執義,權炫·姜周用爲掌令,金秉休·宋希明爲持平,鄭顯裕爲獻納,尹滋華·趙在衡爲正言,李冕光爲校理,任冕鎬爲副校理,趙然昌爲知敦寧,柳厚祚爲知經筵,洪鍾序爲弘文提學,朴珪壽爲藝文提學,李明應爲右通禮,安必錞爲智陵直長,李鉉駿爲健元陵參奉,祭酒單宋來熙,故領議政金尙魯復官爵事,傳敎。分監役單,陳錫年,贈吏參柳尋春,贈吏判例兼,贈吏議柳潑,贈吏參例兼,贈僕正柳聖魯,贈吏議,已上,工曹判書柳厚祚三代。再政。以白仁行爲兵曹正郞,康履孝爲義陵奉事。三政。以崔榮進爲淑陵參奉。
乙丑十月二十日巳時,上御觀物軒。進講三使臣同爲入侍時,判敦寧李景在,講官李㘾,參贊官金尙鉉,檢討官丁觀燮,假注書高景晙,記注官金鎭模,別兼春秋趙康夏,各持通鑑第一卷,以次進伏。正使李興敏,副使李鍾淳,書狀官金昌熙,以次進伏訖。
乙丑十月二十日申時,上御觀物軒。召對入侍時,參贊官李元會,侍讀官蔡東述,檢討官丁觀燮,直閣閔升鎬,假注書高景晙,記注官金鎭模,別兼春秋趙康夏,各持通鑑第一卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左副承旨尹秉鼎,右副承旨朴道彬,今日不爲仕進,竝卽牌招,何如?傳曰,允。
以右副承旨朴道彬牌不進罷職傳旨,傳曰,只推。
又啓曰,卽者別兼春秋趙康夏,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,別兼春秋趙定燮·洪鍾學,竝卽牌招,推移入直,何如?傳曰,允。
弘文館啓曰,新除授副校理任冕鎬,卽爲牌招察任,何如?傳曰,允。
義禁府啓目,庇仁縣監李燮原情云云。問目內辭緣,泛稱遲晩,刑推得情,何如?啓。除刑推,議處爲良如敎。
別兼春秋趙康夏疏曰,伏以,臣於持被之中,卽接家信,則臣母素患痰癖之症,適値日候之不調,將攝失宜,一倍添劇,委頓床席,家僮踵至,促臣歸視,臣自聞此報,方寸煎灼,玆敢忙陳短章,徑出禁扄。伏乞聖慈,俯賜鑑諒,仰稟東朝,亟遞臣別兼春秋之銜,仍治臣擅離之罪,以肅朝綱,以安私分焉。臣無任云云。省疏具悉。爾其勿辭救護。
戶曹判書李鍾淳疏曰,云云。答曰,省疏具悉。所請依施。
乙丑十月二十一日巳時,上御觀物軒。勸講入侍時,講官金永爵,參贊官金尙鉉,侍讀官蔡東述,假注書安秉鐸,記注官鮮于昇,別兼春秋趙康夏,各持通鑑第一卷,以次進伏訖。
乙丑十月二十一日申時,上御觀物軒。召對入侍時,參贊官尹秉鼎,侍讀官蔡東述,檢討官李承皐,直閣閔升鎬,假注書安秉鐸,記注官金鎭模·鮮于昇,各持通鑑第一卷,以次進伏訖。
上在昌德宮。停常參·經筵。
政院啓曰,右副承旨朴道彬,今日不爲仕進,卽爲牌招,何如?傳曰,允。
以右副承旨朴道彬牌不進罷職傳旨,傳曰,只推。
又啓曰,左右史不可不備,別兼春秋趙定燮·洪鍾學,旣有只推之命,竝卽牌招,推移入直,何如?傳曰,允。
以別兼春秋趙定燮·洪鍾學牌不進罷職傳旨,傳曰,只推。
又啓曰,卽者義禁府都事來言,時囚罪人李燮,當爲議處,而判義禁未差,次堂,例不得擧行云。判義禁未差之代,政官牌招,開政差出,何如?傳曰,前望入之。
判義禁前望入之,申觀浩落點。
傳曰,順興府竄配罪人李來重,放。
營建都監啓曰,本都監都廳李鍾濬,除拜司諫矣。職務相妨,所帶臺職,今姑許遞,何如?傳曰,允。
敎式纂輯所啓曰,監印郞廳鄭顯裕,除拜獻納矣。職務相妨,所帶臺職,今姑許遞,何如?傳曰,允。
義禁府啓曰,順興府竄配罪人李來重放事,承傳啓下矣。李來重,卽爲放送事,分付該道道臣之意,敢啓。傳曰,知道。
乙丑十月二十二日巳時,上御觀物軒。勸講入侍時,講官洪鍾序,參贊官尹秉鼎,檢討官李承皐,假注書高景晙,記注官金鎭模·任膺模,各持通鑑第一卷,以次進伏訖。
乙丑十月二十二日申時,上御觀物軒。召對入侍時,參贊官李元會,檢校待敎閔奎鎬,侍讀官蔡東述,檢討官李承皐,假注書高景晙,記注官鮮于昇·任膺模,各持通鑑第一卷,以次進伏訖。
上在昌德宮。停常參·經筵。
政院啓曰,右承旨金尙鉉,今日不爲仕進,卽爲牌招,何如?傳曰,允。
以右承旨金尙鉉牌不進罷職傳旨,傳曰,只推。
又啓曰,左右史不可不備,別兼春秋趙定燮·洪鍾學,旣有只推之命,竝卽牌招,推移入直。傳曰,允。
以別兼春秋趙定燮·洪鍾學牌不進罷職傳旨,傳曰,只推。
以全羅監司趙在應狀啓,興陽縣人命渰死事,傳曰,人命渰死,聞甚驚慘,元恤典外,別加顧助,如有生前身還布,竝蕩減,未拯屍身,期於拯得之意,廟堂,措辭關飭。
義禁府啓目粘連,向前李燮,亦重囚,固宜嚴防,保放,遽違經法,竟至逃失,難免重勘,以此照律,何如?啓。依允。
又照目粘連,庇仁縣監李燮矣,本府議啓內,重囚固宜嚴防,保放,遽違經法,竟至逃失,難免重勘,以此照律,罪杖七十,收贖,奪告身二等,徒一年半定配,私罪,奉敎。依允。
知敦寧趙然昌疏曰,云云。答曰,省疏具悉。所請依施。
乙丑十月二十三日巳時,上御觀物軒。勸講入侍時,講官金學性,參贊官尹定善,侍讀官蔡東述,假注書安秉鐸,記注官任膺模·金鎭模,各持通鑑第一卷,以次進伏訖。
乙丑十月二十三日申時,上御觀物軒。召對入侍時,參贊官朴道彬,檢校待敎閔奎鎬,侍讀官任冕鎬,檢討官李承皐,假注書安秉鐸,記注官任膺模·金鎭模,各持通鑑第一卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左副承旨尹秉鼎,今日不爲仕進,卽爲牌招,何如?傳曰,允。
以左副承旨尹秉鼎牌不進罷職傳旨,傳曰,只推。
又啓曰,左右史不可不備,別兼春秋趙定燮·洪鍾學,旣有只推之命,趙康夏,由限已過,竝卽牌招,推移入直,何如?傳曰,允。
傳曰,政官牌招開政。
吏曹〈啓曰,〉健元陵參奉李鉉駿,以其身病,呈狀乞遞,改差,何如?傳曰,允。
以吏曹參議鄭範朝牌不進罷職傳旨,傳曰,只推。
以守陵官永平君昱書啓,陵上奉審時,參奉沈正益,身病猝重,莫重祭奠,萬無奉行之路,故不得已遞改。其代幼學申鎬永,令該曹口傳單付,使之不日內下送事,傳曰,允。
吏曹口傳政事,睿陵參奉單,申鎬永。
兵曹啓曰,宣傳官申泰善·吳夏泳,五衛將趙濟恒·金壽永,景福宮衛將白奎邦,慶熙宮衛將張奉吉,文臣兼宣傳官任冕鎬,俱以病難供職,呈狀乞遞,竝改差,何如?傳曰,允。
又啓曰,五衛將李敎春,慶熙宮衛將鄭萬祚,俱以病難供職,呈狀乞遞,竝改差,何如?傳曰,允。
有政。吏批,行判書李宜翼進,參判金德根,參議鄭範朝牌招不進。
以黃仁夏爲司諫,金錫輔爲獻納,金奎弘爲校理,李載元爲知敦寧,金元植爲戶曹參判,徐堂輔爲兵曹參判,尹敎成爲知春秋,白義行爲典籍,李明五爲健元陵參奉。再政。以李世用爲執義,金炳國爲禮曹判書。三政。以洪兢周爲宗府正。
兵批,兼判書金炳冀進。以朴來萬爲副摠管,睦仁培·鄭天和爲僉知,白樂贊·申彬爲宣傳官,李載先·沈能燮·卞鍾運·朴宗炯爲五衛將,高時恒爲景福將,金錫龜·金大復爲慶熙將,李根周爲都摠都事,趙定燮爲文兼,洪彦錫爲公州營將,副司果〈單〉尹錫華·李漢龜·沈正翊·鄭敎民。再政。以李建鐵爲訓鍊主簿,同知單,沈能奭,副司正〈單〉李翼燮·鄭騏澤·鄭沅基·鄭寅錫。三政。以閔榮夏爲部將,同知單,卞鍾運。
乙丑十月二十四日巳時,上御觀物軒。勸講入侍時,講官朴珪壽,參贊官朴道彬,侍讀官任冕鎬,假注書高景晙,記注官金鎭模·鮮于昇,各持通鑑第一卷,以次進伏訖。上曰,史官分左右。上誦前受音一遍訖,因開卷。缺道彬曰,李斯諫逐客書,雖出於自爲身謀,不欲見逐,然其言則是矣。右所謂泰山河海之喩,雖學問不息之工,亦然,今此通鑑初卷,亦自不少,而特以近日講讀之不爲間斷,故將不日畢講矣。以經書言之,雖姑無始講,然宋臣歐陽脩,常計三經四書字數曰,每日若讀三百字,則一年半,可畢讀云。伏願繼自今,講筵召對,一向無間斷,則所講經史卷帙,將日富月加,如成大而就深矣。又奏曰,臣昨侍召對,適値日暮,未承諸臣文義奏之,而筵退之路,司謁,出傳諸臣夕床出送後,闕門下鑰之下敎,軫察下情之聖念,不勝萬萬惶感,而第入直人員,夕飯若未趁門限前,則先以盤出送,追以器,從門隙出送,卽自前已然矣。殿下頻接臣鄰,勤於講學,則臣等歡忭之忱,當不食猶飽,況退食雖遲,少無相妨於門限者乎?此後召對,雖値日暮,伏願徐緩講讀,備詢文義,而若値水刺進御之時,早命筵退,爲好,故敢此仰達矣。又奏曰,昨日召對擧燭前欲有仰奏之際,已滿講讀遍數,故未及仰奏矣。大凡黃昏時,看字頗用眼力,故臣嘗聞耆老之言,少時養目力,則老來有效。且起居飮食之節,必須少時善爲攝養,則至老康旺云矣。無論召對與自內看讀,若値日暮,則雖可辨字,必暫停讀,以待燭至,恐好矣。以下缺
乙丑十月二十四日申時,上御觀物軒。召對入侍時,參贊官李元會,檢校待敎趙寧夏,侍讀官任冕鎬,檢討官丁觀燮,假注書高景晙,記注官金鎭模·鮮于昇,各持通鑑第一卷,以次進伏訖。
上在昌德宮。停常參·經筵。
藥房都提調金炳學,提調徐衡淳,副提調李載冕啓曰,伏未審日間聖體,若何?寢睡·水刺之節,何如?臣等,率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳,左議政金炳學,無時急稟定事,右議政未差,不得來會云矣,敢啓。傳曰,知道。
傳曰,閑良李載俔南行部將加設單付。
傳曰,待敎會圈。
政院啓曰,待敎會圈事,命下矣。政官牌招開政,何如?傳曰,允。
奎章閣啓曰,待敎會圈事,命下矣。檢校提學金炳國,提學金學性,檢校直提學李載元·金炳地,直提學李承輔,檢校直閣李承五·李世用,直閣閔升鎬,檢校待敎閔奎鎬·鄭範朝·趙成夏·趙寧夏·李載冕,竝卽牌招,以爲會圈之地,何如?傳曰,允。
以水原留守趙得林狀啓,中軍沈永奎,詰戎詗盜,威惠竝行,修城節財,勞苦不憚,其在奬勵,合有褒賞,令該曹稟處事,傳曰,如是勤勞,聞極嘉賞,特爲加資。
待敎會圈八點,趙慶鎬·金永奭·李龍雨·金敬均·李承洙,以上取五人。
奎章閣啓曰,新除授待敎趙慶鎬,事當卽爲牌招,而時値夜深,待明朝牌招,何如?傳曰,允。
以水原留守趙得林狀啓,殿宮城堞修築時,監董以下酬勞之賞,令該曹稟處事,傳曰,留守,內下豹皮一領賜給,判官內下鹿皮一令賜給。
內醫院啓曰,年例各殿宮進上臘藥所入牛黃玖拾捌部壹錢肆分陸里伍毫,麝香貳佰柒拾柒部肆分壹里,令戶曹·惠廳進排,而丙申定式牛黃參拾參部玖分壹里參毫,以本院春秋兩等元貢中取用,何如?傳曰,允。
禮曹啓曰,來丙寅年文武官重試對擧別試,文科初試,依法典咸聚京師,初場,論表,終場,策問一道,講經則依近例,除四書三經中,自願一經抽籤,沒一篇背講,一如明經之規,而註與音釋,竝除之,粗以上試取事,知委,何如?傳曰,除初試,庭試爲之。
又啓曰,以來丙寅年文武官重試對擧別試取稟草記,傳曰,除初試庭試爲之事,命下矣。別試則例以春間擇入,而科名旣改則日字當爲經稟後擇入,今番則以何間推擇乎?敢稟。傳曰,三月念晦間擇入。
又啓曰,以來丙寅年文武官重試對擧別試取稟草記,傳曰,除初試,庭試爲之事,命下矣。在前除初試庭試設行時,有卽日放榜之例,今番則何以爲之乎?敢稟。傳曰,擇日放榜。
又啓曰,傳曰,向以奉化伯祀孫初仕擬入事,有所成命,而尙不擧行,雖未知何故,來臨此闕,正衙次第重建,此時興感,尤有別焉。其立祀之節,令禮曹招致當派門長,斯速歸正事,命下矣。招致留京諸人,先問門長之爲誰某,則互相紛紜,歇泊無期,而門長旣無所稱,祀孫有難經定矣。成命屢下,未卽擧行,臣不勝惶恐,而更待在鄕諸人之來會,使之議定,何如?傳曰,允。
義禁府啓曰,時囚罪人李燮,徒一年半定配照律,公事判付內依允矣。李燮江原道江陵府臨溪驛徒一年半定配,而以議啓內辭意,具罪目,依例發遣府羅將,押送配所,何如?傳曰,允。
有政。吏批,行判書李宜翼,參判金德根牌招不進,參議鄭範朝進。吏批啓曰,行判書李宜翼,參判金德根,竝牌招不進,小臣,獨政未安,何以爲之?敢稟。傳曰,只出緊任。
以趙慶鎬爲待敎。再政。弘文正字單,趙慶鎬,兼待敎單趙慶鎬,兼校書正字單,趙慶鎬。
兵批,參知金龍基進,同知單,朴宗炯,部將加設單,李載俔。
乙丑十月二十五日巳時,上御觀物軒。勸講入侍時,左議政金炳學,講官曺錫雨,參贊官金尙鉉,檢討官丁觀燮,假注書安秉鐸,記注官金鎭模,別兼春秋趙定燮,各持通鑑第一卷,以次進伏訖。
上在昌德宮。停常參·經筵。
政院啓曰,明日常參·經筵,取稟。傳曰,停。
奎章閣啓曰,新除授待敎趙慶鎬,敎旨安寶次,濬哲之寶請出之意,敢啓。傳曰,知道。
以南兵使許熠狀啓,波知僉使趙在斗,招集散卒,買舍饋糧,勸之力墻,貰牛助耕,隨葺館宇,自辦物力,責成久任,令廟堂稟處事。
傳曰,近聞北邊防鎭,多至凋弊,迨此時尤切悶歎,而今此諸般實績,無不出於殫誠竭力,實爲萬萬嘉尙,特賜表裏一襲,使之仍任,而待其準瓜守令,首先檢擬。
營建都監,慈慶殿撤毁,今月二十九日申時,紫微堂定礎,十一月二十二日午時,立柱,十二月初三日丑時,上樑,同月十五日丑時。
兵曹啓曰,關東所納大同,及各軍門各衙門軍布,每以代錢施行,不無應用窘束之時,故昨年年分中,通川·高城·歙谷,及江陵等八邑,使之分數,以本色上納矣。連聞麻農失稔,貿遷程途絶遠,民情甚憂遑云。傳聞旣如此,則有難煩督,通川·高城·歙谷三邑未及輸納之當條,許令代錢施行,何如?傳曰,允。
乙丑十月二十六日巳時,上御觀物軒。勸講入侍時,講官鄭基世,參贊官尹秉鼎,侍讀官任冕鎬,假注書高景晙,記注官金鎭模,別兼春秋趙定燮,各持通鑑第一卷,以次進伏訖。
乙丑十月二十六日申時,上御觀物軒。召對入侍時,參贊官朴道彬,侍讀官金奎弘,檢討官李承皐,檢校待敎趙慶鎬,假注書高景晙,記注官金鎭模,別兼春秋趙定燮,各持通鑑第一卷,以次進伏訖。上曰,史官分左右。仍開卷。缺道彬曰,燕丹,急於洗恥,必欲利其匕首,至以試人,見試之人,顧何罪乎?似或以有罪當死者試之,然雖死罪,當死於法,何可使死於他事乎?古人,有受人所饋,疑其置毒,而與之犬,犬斃,其人,遂不食而得免焉。其詳,載於春秋左傳,此則爲其身圖生也,且所試者不過一犬也。今此燕丹之以劍試人,誠殘忍之甚矣。以下缺
上在昌德宮。停常參·經筵。
政院啓曰,同副承旨李元會今日不爲仕進,卽爲牌招,何如?傳曰,允。
議政府啓曰,北關後運紙衣六百九十六領,照數稱量,木品紙品,亦爲看審,監封逢授於齎去禁軍處,沿路輸運,及本道頒給等節,更爲各別關飭之意,敢啓。傳曰,知道。
營建都監啓曰,紫微堂上樑文製述官以下別單書入之意,敢啓。傳曰,知道。
營建都監,紫微堂上樑文製述官,尹致羲,書寫官,李承輔,懸板書寫官,金世均。
刑曹啓曰,以平安道徒流案中和府定配罪人黃聖魯,放字書下矣。謹依放字書下,罪人黃聖魯,卽爲放送事,分付道臣之意,敢啓。傳曰,知道。
乙丑十月二十七日巳時,上御觀物軒。勸講入侍時,講官金永爵,參贊官尹秉鼎,侍讀官金奎弘,假注書安秉鐸,記注官鮮于昇,別兼春秋趙定燮,各持通鑑第一卷,以次進伏訖。
乙丑十月二十七日申時,上御觀物軒。召對入侍時,參贊官李元會,侍講官金奎弘,檢討官李承皐,檢校待敎趙慶鎬,假注書安秉鐸,記注官鮮于昇,別兼春秋洪鍾學,各持通鑑第一卷,以次進伏訖。
上在昌德宮。停常參·經筵。
政院啓曰,吏曹判書李宜翼推考傳旨,不善修正,致勤下詢,臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
大王大妃殿傳曰,朔祭攝行磨鍊。
傳曰,政官牌招開政。
傳曰,呈告春秋金吾堂上許遞,今日政差出。
傳曰,中學敎授許遞,今日政差出。
吏曹啓曰,健元陵參奉李明五,以其身病,呈狀乞遞,改差,何如?傳曰,允。
以守陵官永平君昱書啓,參奉鄭䎘朝,身病猝重,萬無奉行之路,不得已遞改。其代,幼學金商健,令該曹口傳單付,使之不日內下送事。傳曰,允。
吏曹口傳政事,睿陵參奉單,金商健。
以吏曹參議鄭範朝牌不進罷職傳旨。傳曰,只推。
禮曹啓曰,各陵園墓所,今秋植木播橡,依定式擧行後,株數斗數,區別報來,故別單書入,而健陵·顯隆園植木,則本府留守已爲狀聞矣,敢啓。傳曰,知道。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上,及四面紅箭門·墻垣階砌,俱爲無頉,而先農壇東西北邊紅箭門,雩祀壇東邊紅箭門,漢江壇南邊紅箭門,司寒壇北邊紅箭門,祈雨壇東邊紅箭門,厲壇北邊紅箭門,顚仆,卽爲修改事,分付該監。此後看護等節,另加申飭之意,敢啓。傳曰,知道。
義禁府啓曰,公忠監司申檍啓本內,穀主官金堤郡守李乾夏,礪山兼任益山郡守兪致長,龍安縣監柳宅東,臨陂縣令金在重,萬頃縣令李秉一罪狀,令攸司稟處事,啓下矣。李乾夏·兪致長·柳宅東·金在重·李秉一,俱在任所云。依例發遣府羅將,竝拿來,何如?傳曰,罪雖難恕,當此催科,不可久曠,姑令戴罪擧行。
義禁府啓目,全羅左水虞候趙相鎭原情云云。問目內辭緣,泛稱遲晩,刑推得情,何如?啓。除刑推,議處爲良如敎。
有政。吏批,行判書李宜翼,參議鄭範朝牌招不進,參判金德根進。吏批啓曰,行判書李宜翼,參議鄭範朝竝牌招不進,小臣,獨政未安,何以爲之?敢稟。傳曰,仍爲之。以南一愚爲修撰,吳顯文爲同義禁,金輔鉉爲同春秋,李昌鎬爲中學敎授,西學訓導單,石宗珍,校書副正字單,鄭元時,水原中軍沈永奎,今加嘉善加資事,承傳。故學生沈翼之贈戶參例兼,故學生沈鏌贈左承旨,故成均生員沈孟賢贈僕正,已上,同知沈能奭三代。再政。以李準在爲健元陵參奉,李臣奎爲崇寧殿參奉。
兵批,參知金龍基進。同知單,高時恒,波知僉使趙在斗仍任事,承傳。
乙丑十月二十八日巳時,上御觀物軒。勸講入侍時,講官李㘾,參贊官朴道彬,檢討官李承皐,假注書高景晙,記注官任膺模,別兼春秋洪鍾學,各持通鑑第一卷,以次進伏訖。上曰,史官分左右。缺道彬曰,是時,秦國富强,蠶食諸侯,有席卷天下之勢,李信,恃此而輕楚。然楚國,方城以爲城,漢水以爲池,且其堅甲利兵,不下於秦則王剪之所用六十萬人,諒出於知彼知己,百戰百勝之法,剪之將略,優於信,遠矣。以下缺
乙丑十月二十八日申時,上御觀物軒。召對入侍時,參贊官李元會,侍讀官金奎弘,檢討官李承皐,直閣閔升鎬,假注書高景晙,記注官任膺模,別兼春秋洪鍾學,各持通鑑第一卷,以次進伏訖。
上在昌德宮。停常參·經筵。
政院啓曰,左副承旨尹秉鼎今日不爲仕進,卽爲牌招,何如?傳曰,允。
以左副承旨尹秉鼎牌不進罷職傳旨,傳曰,只推。
奎章閣啓曰,待敎趙慶鎬疏批已下,卽爲牌招,何如?傳曰,允。
弘文館啓曰,新除授修撰南一愚,卽爲牌招察任,何如?傳曰,允。
義禁府啓目,粘連向前趙相鎭,亦胥吏訟囑,囚供雖或自明,狼藉民怨,道啓旣有臚列,揆以法意,難免重勘,以此照律,何如?啓。依允。
待敎趙慶鎬疏曰,云云。省疏具悉。爾其勿辭察職。備忘記,公州營將洪彦錫,下直,長弓一張,長箭一部,片箭一部,筒兒一箇賜給。
乙丑十月二十九日巳時,上御觀物軒。勸講入侍時,講官洪鍾序,參贊官金尙鉉,侍讀官金奎弘,假注書安秉鐸,記注官金鎭模,別兼春秋洪鍾學,各持通鑑第一卷,以次進伏訖。
乙丑十月二十九日申時,上御觀物軒。召對入侍時,參贊官李元會,侍讀官徐鶴淳,檢討官丁觀燮,檢校待敎趙慶鎬,假注書安秉鐸,記注官金鎭模,別兼春秋洪鍾學,各持通鑑第一卷,以次進伏訖。
上在昌德宮。停常參·經筵。
藥房提調徐衡淳,左承旨尹定善啓曰,伏未審日間聖體,若何?寢睡·水刺之節,何如?臣等,率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政趙斗淳,左議政金炳學,無時急稟定事,右議政未差,不得來會云矣,敢啓。傳曰,知道。
又啓曰,右副承旨朴道彬,今日不爲仕進,卽爲牌招,何如?傳曰,允。
以右副承旨朴道彬牌不進罷職傳旨,傳曰,只推。
傳曰,禮房承旨馳詣宗廟·景慕宮,奉審摘奸以來。
傳曰,發遣吏郞,諸執事淸齋與否,摘奸以來。
傳曰,明日孝文殿晝茶禮,當自內親行矣,該房知悉。
奎章閣啓曰,明日卽奎章閣朔奉審日次,臣進詣擧行之意,敢啓。傳曰,知道。
以黃海監司洪淳穆狀啓,本道水使恒住所江,專責邊務,兼管邑事,令廟堂稟處事。傳曰,非但便好,邊圍從此益固矣。諸般措處,令廟堂稟處。
以全羅監司趙在應狀啓,靈巖郡守李奎顔,茂績最著,頌聲頗蔚,捐廩運木,數爲不少。珍島郡守趙存興,莅未半載,治成一副,捐廩施措,災民賴安,褒奬之典,令該曹稟處事。傳曰,如此實績,極爲嘉尙,竝特爲加資,許用營將履歷。
內醫院啓曰,副提調李載冕,今日問安,不爲仕進,卽爲牌招,何如?傳曰,允。
以內醫副提調李載冕牌不進罷職傳旨,傳曰,只推。
兵曹啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
義禁府照目粘連,全羅左水虞候趙相鎭矣,本府議啓內,胥吏訟囑,囚供雖或自明,狼藉民怨,道啓旣有臚列,揆以法意,難免重勘,以此照律,罪杖八十,收贖,奪告身三等,私罪奉敎。依允。
乙丑十月三十日巳時,上御觀物軒。勸講入侍時,領議政趙斗淳,講官金學性,參贊官尹定善,侍讀官徐鶴淳,假注書高景晙,記注官金鎭模,別兼春秋洪鍾學,各持通鑑第一卷,以次進伏訖。上曰,史官分左右。仍命大臣進前。斗淳進前問候,各殿問候訖。仍奏曰,以泮試事,有所稟旨者。合製解額之爲十六人,卽通一年分四等各取四人之義也。陞補計劃之必設十二抄,每朔一抄之義,而解額之只取十人,與合製,法式不同,今於計劃加取二人,以準十二抄之規,似好,故敢此仰達矣。上曰,依爲之。以下缺日記廳堂上金宗漢。郞廳李聖烈·盧台鉉。
上在昌德宮。停常參·經筵。
傳曰,承旨有闕之代,前望入之。承旨前望入之,趙寧夏落點。
政院啓曰,縕繹間,親事頉稟之意,敢啓。傳曰,知道。
傳曰,傳香承旨,馳詣景慕宮,奉審摘奸以來。
傳曰,景福宮役所工匠,令營建都監乾犒饋。
以司謁口傳下敎曰,自今爲始,吏·兵批御覽政事,歷代以入事,分付。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
禮曹言啓曰,孝文殿禫事後,祔太廟時,設都監日字,當爲預先稟定,而謹稽謄錄,則皆前期四朔設行,而正宗朝戊戌年,因特敎,祥後設局,純祖朝壬戌年及憲宗朝丁酉年,問議大臣後,祥前設局,大行朝辛亥年,亦因特敎,祥後設局,大略前期或爲五十日,或爲六十日矣。今番則時屆短晷,又値隆冬,或不無事役之窘礙,量爲進定,恐合事宜。下詢時原任大臣,處之,何如?傳曰,祥前設局。
又啓曰,大王大妃殿·王大妃殿·大妃殿,上尊號時,當爲設都監擧行矣。謹稽各年謄錄,則尊崇都監,合設於祔廟都監,應行諸事,一齊料理擧行,凡於啓辭移文之際,隨其該掌之事,或稱尊崇都監,或稱祔廟都監,以存兩都監體例,而堂上·郞廳,仍爲兼察矣。今亦依此擧行,何如?傳曰,允。
又啓曰,祔太廟時,設局都監日字,問議時原任大臣處之事,草記。傳曰,祥前設局事,命下矣。都監堂上·郞廳,令該曹差出,設都監擧行,何如?傳曰,允。
又啓曰,哲宗大王祔廟時,當有配享之臣,而取考謄錄,則皆於尊號議定日,抄啓矣。今亦依前例議號日,時原任大臣及政府·六卿·館閣堂上·三司長官,會于賓廳抄啓,而應參人員,亦令政院稟旨,命招擧行,何如?傳曰,允。
政院啓曰,因禮曹單子,今初四日,大王大妃殿·王大妃殿·大妃殿,尊號議定時,應參人員,令政院稟旨命招事,啓下矣。時原任大臣·政府東西壁·六卿·漢城判尹·館閣堂上·六曹參判·三司長官,竝待開門命招,何如?傳曰,允。
又啓曰,因禮曹草記,今初四日,哲宗大王,祔太廟配享臣抄啓時,應參人員,令政院稟旨命招事,允下矣。時原任大臣·政府東西壁·六卿·館閣堂上·三司長官,竝待開門命招,何如?傳曰,允。
又啓曰,今初四日,大王大妃殿·王大妃殿·大妃殿,尊號議定時,三司長官,當爲進參,而副提學未差,代政官牌招開政差出,何如?傳曰,允。
賓廳啓曰,哲宗大王,廟庭配享諸臣,圈點,領議政權敦仁四點,左議政金道喜四點,左議政朴晦壽四點,左議政朴永元六點,左議政李憲球十一點,益平君曦十一點,益豐府院君洪在龍六點,贈領議政金洙根十一點。
賓廳啓曰,今日配享諸臣會圈,則十一點,左議政李憲球,益平君曦,贈領議政金洙根,三人抄啓,別單書入之意,敢啓。傳曰,知道。
賓廳,哲宗大王廟庭配享功臣三望,左議政李憲球,益平君曦,贈領議政金洙根。
政院啓曰,哲宗大王配享臣,抄啓單子,旣已啓下矣。招致禮曹郞廳,傳授之意,敢啓。傳曰,知道。
吏曹啓曰,今朔爲始,當爲儲窠,而若出縣監以上窠,則京職中可擬人,每患苟艱,雖非啓請邑,限都政,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
又啓曰,掌樂正南鎬重,孝文殿參奉沈樂元,健元陵參奉李準在,俱以身病,呈狀乞遞,竝改差,何如?傳曰,允。
以全羅監司趙在應狀啓,靈巖郡守李奎顔,茂績最著,頌聲頗蔚,捐廩運木,數爲不少。珍島郡守趙存興,莅未半載,治成一副,捐廩施措,災民賴安,褒賞之典,令該曹稟處事。傳曰,如此實績,極爲嘉尙,特爲加資,許用營將履歷。
兵曹啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又啓曰,內禁將具性喜,五衛將李一兢·李載先·沈純錫·卞鍾運·朴宗烟,忠壯將李始遇,景福將高時恒,慶熙將金錫龜·金大復,文兼宣傳官蔡東述,俱以病難供職,呈狀乞遞,竝改差,何如?傳曰,允。
宗親府啓曰,璿源各派冠童年例錄名成冊書入之意,敢啓。傳曰,知道。
承文院啓曰,卽見禮部咨文出來者,以爲,兩節方物移准外,餘剩數目,開列査照云矣。不可無答。旣已齎去之移准咨置之,以移准回咨,改修正安寶後,定禁軍騎撥,下送于使臣所到處,何如?傳曰,允。
義禁府啓曰,因公忠監司申檍啓本,裝載官,金堤郡守李乾夏,礪山兼任益山郡守兪致長,龍安縣監柳宅東,臨陂縣令金在重,萬頃縣監李秉一等,拿問事,草記批旨內,罪雖難恕,當此催科,不可久曠,姑令戴罪擧行事,命下矣。上項五邑守令,姑令戴罪擧行之意,分付諸道道臣,何如?傳曰,允。
有政。吏批,行判書李宜翼,參判金德根,參議鄭範朝進。
吏批啓曰,副提學今當差出,而擬望之人乏少,承旨及本曹參議,竝擬,何如?傳曰,允。
以李載冕爲副提學,金炳始爲兵曹參議,洪承祖爲掌樂正,李奎英爲司䆃僉正,金在獻爲江華經歷,李寅稷爲司僕判官,李根鎭爲健元陵參奉,韓正蘷爲孝文殿參奉,祔廟都監都提調單,判敦寧李景在,提調四單,興寅君最應·金炳國·李敦榮·柳厚祚,郞廳六單,林冕洙·金獻鎭·金秉洙·洪配厚·洪在元·鄭愉秀,校書副正字單,李學年,靈巖郡守李奎顔,珍島郡守趙存興,已上今加通政加資事,承傳,前虞候羅遵式,今加通政加資事,兵曹覆啓判下。再政。以金友根爲司饔僉正,尹泰亨爲掌樂僉正,兵曹參議單金龍基,參知單金炳始。三政。以南芝耇爲司宰僉正,洪在元爲廣興令。四政。以成昆鎬爲漢城庶尹,尹致烈爲社稷令。五政。以楚徵明爲恭陵令,金商鳳爲顯隆園令。六政。以王錫初爲肇慶廟令,沈東瑾爲掌樂主簿。七政。以李宗赫爲東部令,吳秉善爲監察。八政。以李裕烈爲贊儀,宋泰鎭爲繕工主簿。
兵批,判書金炳冀進。以申泰善爲內禁將,金永鎭·安榏·李範敍·尹夏楨爲五衛將,申尙敎爲忠壯將,金時振爲景福將,李根植·李秀復爲慶熙將,尹啓榮爲訓鍊主簿,任孝直爲文兼,成瑀奎爲武兼,尹錫萬爲釜山僉使,禹健英爲楊花別將,同知單,金錫龜。再政。以尹濟成爲武兼,同知單金大復,僉知三單,金永鎭·安榏·李範敍。
乙丑十一月初一日午時,上詣孝文殿。晝茶禮親行入侍時,都承旨趙寧夏,左承旨尹定善,右承旨金尙鉉,左副承旨尹秉鼎,右副承旨朴道彬,同副承旨李元會,史官缺原任提學金輔根·鄭基世·金炳冀,檢校提學金炳國,提學金學性,原任直提學金大根·金炳㴤·金輔鉉,檢校直提學李載元·金炳始,直提學李承輔,原任直閣鄭健朝,檢校直閣李世用,原任待敎趙秉協,檢校待敎閔奎鎬·鄭範朝·趙成夏·趙寧夏·李載冕,待敎趙慶鎬,以次侍立。時至,通禮,跪啓請出次。上具衰服,出齋殿,入孝文殿東階,陞詣版位,西向立。贊儀請俯伏哭。上俯伏哭。少頃,贊儀唱止哭,興四拜,興平身。上止哭,四拜,興平身,仍詣靈座前,北向跪。承旨奉香,承旨奉爐。上三上香。承旨奉爵跪進。上受爵,以授承旨。承旨跪受,奠于靈座前,連獻三爵訖。上降復位。贊儀請俯伏。上俯伏哭。少頃,贊儀唱止哭,四拜,興平身。上止哭,四拜,興平身。贊儀請還齋殿。諸臣以次退出。
上在昌德宮。停常參·經筵。
政院啓曰,左副承旨尹秉鼎,今日不爲仕進,卽爲牌招,何如?傳曰,允。
傳曰,太廟都提調之代,左議政爲之。
傳曰,呈考春秋許遞,前望入之。知春秋前望入之,趙然昌落點。
議政府啓曰,卽見公忠監司申檍所報,則以爲,馬梁僉使,作爲自辟之後,漕船點護諸條,成節目上送,而點檢處所,今旣定式,則漕稅船之外洋過去者,一切痛禁,自古群山,直由內洋,一一逢點於馬梁之意,分付。兩南鎭將,瓜限,依元山別將例,以二十四朔爲準,旣是自辟,則辭朝一款,自當勿論,而每於差望之時,備三望報兵曹,入啓蒙點,恐合便宜云矣。竝依報辭施行,而兩南漕路,別爲措辭行會,何如?傳曰,允。
以全羅監司趙在應狀啓,康津縣人命渰死事,傳曰,聞甚驚慘,元恤典外,別加顧助,如有生前身還布,竝蕩減,未拯屍身,期於拯得之意,廟堂各別措辭分付。
摠戎廳啓曰,本廳屬北漢,管城將曺漢振,身病甚重,勢難察任,改差,何如?傳曰,允。
領敦寧金左根箚略曰,臣於年來,癃朽之狀,日異而月不同,視祟之昏暈,咳咯之聯絡,其不堪復備驅策,自知者審,人亦見諒矣。所有兼務,俱係重且要,烝嘗之是眂是奉,事至重也,營壘之有領有乘,僕臣之必愼必簡,任至要也,而亦復關係繁多,一日虛縻,適添一分之罪,用乞稟東朝,將臣宗廟·御營·司僕都提調之任,竝行變通,有以方便調將,公私兩獲。取進止。答曰,省箚具悉卿懇。愼節奉慮。所辭諸司之任,何可輕遞,而卿之苦懇旣如此,太廟提擧之任,今姑勉副。卿其安心調理。仍傳曰,此批答,遣史官傳諭。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日傳香,禮房承旨·承旨,當爲齋宿,右承旨金尙鉉,所當牌招,而拘於廳規,不得請牌,何以爲之?敢稟。傳曰,牌招。
大王大妃殿傳曰,冬至祭享,攝行磨鍊。
傳曰,發遣吏郞諸執事,淸齋與否,摘奸以來。
禮曹啓曰,今十一月初六日,永恩府院君大祥日,大妃殿望哭,除服儀註,直爲書入大妃殿之意,敢啓。傳曰,知道。
江華留守李寅蘷疏曰,云云。答曰,省疏具悉。卿其往省焉。
副提學李載冕疏曰,云云。答曰,省疏具悉。勿辭察職。
上在昌德宮。停常參·經筵。
大王大妃殿·王大妃殿·大妃殿,加上尊號議定後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,知道。
藥房提調徐衡淳,副提調趙寧夏啓曰,伏未審日間聖體,若何?寢睡·水刺之節,何如?臣等率諸御醫,趁早入診,詳察聖候,爲宜。大王大妃殿,氣候,何如?王大妃殿,氣候,何如?大妃殿,氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。
大王大妃殿·王大妃殿·大妃殿,口傳問安。答曰,知道。
大王大妃殿傳曰,時原任大臣,率禮堂入侍。
大王大妃殿傳曰,宗親·儀賓·宗正卿·閣臣,同爲入侍。
傳曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,副提學,依內閣直提學例,常設典翰,依直閣例會圈,弘文直提學,依藝文直提學例,都承旨,例兼敎書,令本館撰進察任時,以牙牌之招前,檢書官中二員,自本館,兼檢書自辟啓下,使之擧行事,定式。
傳曰,都承旨,旣兼弘文直提學矣,藝文直提學,毋得兼帶事,定式。
傳曰,原任副提學李載元·李承輔·鄭健朝·李鎬俊·趙成夏,竝檢校差下。
傳曰,原任典翰閔升鎬·李明應·李鍾濬,竝檢校差下。
傳曰,明日孝文殿,晝茶禮,當自內親行矣,該房知悉。
傳曰,修撰許遞,前望入之。
傳曰,副提學·典翰,爲實爲兼。
賓廳,大王大妃殿,加上尊號望,純化,王大妃殿,加上尊號望,弘聖,大妃殿,加上尊號望,徽聖。賓廳,哲宗大王,御眞移奉殿號望,天漢,眞昭,奉寧,首望,敬依。
傳曰,天漢殿懸板書寫官,左議政金炳學爲之。
大王大妃殿傳曰,先朝御眞移奉時,擇日與諸般節次,令宗府擧行。
政院啓曰,大王大妃殿·王大妃殿·大妃殿,議號單子,旣已啓下矣。招致禮曹郞廳,傳授之意,敢啓。傳曰,知道。
弘文館啓曰,原任副提學李載元·李承輔·鄭健朝·李鎬俊·趙成夏,原任典翰閔升鎬·李明應·李鍾濬,檢校差下事,命下矣。竝卽牌招察任,何如?傳曰,待明朝牌招。
又啓曰,前檢書官金茂淳·尹程,兼檢書官差下,何如?傳曰,允。
判府事李裕元疏略曰,臣母近因寒暄異候,積聚之症,一倍沈篤,莫可離側,剋期入城,以伸起居之禮者,其勢誠末由矣。臣情到此,公私惶隘。且臣所帶,太社閟宮,太常提擧及纂輯摠裁之任,所重非汗漫職事,則一任瘝曠,尤增罪戾。乞稟慈旨,亟遞臣諸司兼務,俾得救護,臣無任云云。答曰,省疏具悉卿懇。湯節奉慮,諸司兼務,何必辭爲?卿其安心救護。仍傳曰,此批答,遣史官傳諭。
乙丑十一月初四日午時,上詣孝文殿。晝茶禮親行入侍時,都承旨趙寧夏,左承旨尹定善,右承旨金尙鉉,左副承旨尹秉鼎,右副承旨朴道彬,同副承旨李元會,史官缺提學金學性,檢校提學金炳國,直提學李承輔,檢校直提學李載元,檢校直閣李世用,檢校待敎閔奎鎬·鄭範朝·趙成夏·趙寧夏·李載冕,待敎趙慶鎬,以次侍立。時至,通禮跪啓請出次。上具衰服,出齋殿,入孝文殿東夾門,由東階,陞詣版位,西向立。贊儀請俯伏哭,上俯伏哭。少頃,贊儀唱止哭,興四拜,興平身。上止哭四拜,興平身,仍詣靈座前,北向跪。承旨奉香,承旨奉爐。上三上香。承旨奉爵跪進。上受爵,以授承旨。承旨跪受,奠于靈座前,連獻三爵訖。上降復位。贊儀,請俯伏哭。上俯伏哭。少頃,贊儀唱止哭,四拜興平身。上止哭四拜,興平身。贊儀,請還齋殿。諸臣以次退出。
乙丑十一月初四日巳時,上御觀物軒。時原任大臣·儀賓·宗正卿·諸閣臣,承候入侍時,左承旨尹定善,假注書方孝隣,記事官安翊豐,別兼春秋趙康夏,領府事鄭元容,領敦寧金左根,領議政趙斗淳,判敦寧李景在,左議政金炳學,東寧尉金賢根,南寧尉尹宜善,禮曹判書金炳國,宗正卿李敦榮,內閣提學金學性,原任提學鄭基世,原任直提學金大根,檢校直提學李載元,直提學李承輔,禮曹參判洪鍾雲,檢校待敎趙成夏·趙寧夏·李載冕,禮曹參議趙熙一,以次進伏訖。上曰,史官分左右。仍命大臣進前。元容進前問候,各殿問候訖。仍奏曰,日月易邁,孝文殿,祥朞隔月,仰想聖心,益切攀慕,群情冞切於戲之思矣。大王大妃殿曰,今日大臣入侍事,哲宗大王禫祀後,御眞當爲移奉,而丙申純元聖母下敎,實是經遠之謨,復舊禮移奉于宗親府,似合情禮,諸大臣意,何如?元容曰,伏承慈敎,不勝愴感之至。年前御眞摹寫時,召臣等,仰瞻思之如昨,而今將移奉矣。奎章閣,卽當宁御眞,奉安之處,自前每於三年後移奉,而昔在丙申冬,臣登前席,承聆純元聖母簾敎。若曰,國家,以萬年爲期,其在長遠之圖,兩聖御眞,移奉他處所,似好,諸意,何如?諸大臣,俱以爲慮存長遠,無違古禮云矣。今承慈聖下敎,允愜情禮,自符昔日慈敎,實是前聖後聖之同揆也。只切欽仰之忱,而崇奉儀節,自當照例擧行矣。左根曰,慈敎及此,其於攸久靈長之圖,誠不勝萬萬欽誦之至。念昔純元聖母,每以今此儀節,深存敬愼,臣之承聆,如此益切,於戲之慕矣。斗淳曰,移奉後事體,異於前日處所,殿號退出後,當議入。景在曰,今此先朝御眞,移奉于宗府,旣從舊禮,且出經遠之謨,甚好甚好矣。炳學曰,移奉之節,爲萬世經遠之謨,臣無容更達矣。大王大妃殿曰,大臣之詢謨僉同,用是萬幸,而奎章閣懸板,已爲移揭大內矣。移奉殿號退出,賓廳議定以入,可也。斗淳曰,殿號,以單望書入乎?以三望書入乎?大王大妃殿曰,三望書入,可也。
上在昌德宮。停常參·經筵。
大殿·大王大妃殿·王大妃殿·大妃殿,內閣·政院·玉堂·朝廷二品以上·六曹,冬至單子問安。答曰,知道。
大妃殿,進御二錢重人蔘粟米飮,自今日一貼式,限二貼煎入事,榻前下敎。
政院啓曰,議政府郞廳來言,今日賓廳日次,而冬至問安相値,不得來會云矣,敢啓。傳曰,知道。
傳曰,知申外承旨,竝許遞,前望入之。承旨前望入之,金炳始·金翼鉉·金元性·鄭基會·吳夏泳落點。
政院啓曰,都承旨趙寧夏新除授,左承旨金炳始,右承旨金翼鉉,左副承旨金元性,右副承旨鄭基會,同副承旨吳夏泳,竝卽牌招,何如?傳曰,允。
以都承旨趙寧夏,左承旨金炳始,右承旨金翼鉉,左副承旨金元性,牌不進罷職傳旨,傳曰,只推。
大王大妃殿,以司謁口傳下敎曰,宗廟十七室,面帳與網巾帳,次當自內下矣。分付祔廟都監。
傳曰,永平君昱,祔廟都監提調,加差下。
傳曰,景福宮工匠,令營建都監乾犒饋。
禮曹啓曰,來丙寅年,文武官重試及庭試·別試日字,令日官推擇,則文武科庭試別試,三月二十一日,文武官重試,四月初四日,庭試及重試放榜,同月十二日卯時爲吉云。以此日時定行,何如?傳曰,允。
乙丑十一月初五日午時,上詣孝文殿。晝茶禮親行入侍時,都承旨趙寧夏,左承旨金炳始,右承旨金翼鉉,左副承旨金元性,右副承旨鄭基會,同副承旨吳夏泳,史官缺檢校直提學金炳地·李載元,直提學李承輔,檢校直閣李承五·李世用,檢校待敎閔奎鎬·鄭範朝,以次侍立。時至,通禮跪啓請出次。上具衰服,出齋殿,入孝文殿,由東階,陞詣版位,西向立。贊儀請俯伏哭。上俯伏哭。少頃,贊儀唱止哭,興四拜,興平身。上止哭四拜,興平身,仍詣靈座前,北向跪。承旨奉香,承旨奉爐。上三上香。承旨奉爵跪進。上受爵,以授承旨。承旨跪受,奠于靈座前,連獻三爵訖。上降復位。贊儀請俯伏哭。上俯伏哭。少頃,贊儀唱止哭四拜,興平身。上止哭四拜,興平身。贊儀請齋殿。諸臣以次退出。
上在昌德宮。停常參·經筵。
永恩府院君大祥後,大妃殿,藥房·內閣·政院·玉堂·朝廷二品以上·六曹,單子問安。答曰,罔極。
都摠府啓曰,入直內三廳武兼禁軍及軍兵等,中日習射技放,請出標信。傳曰,知道。
傳曰,政官牌招開政。
政院啓曰,行吏曹判書李宜翼,參判金德根,參議鄭範朝,牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判竝更牌招,何如?傳曰,允。參議只推,待明朝一體牌招。
議政府啓曰,卽見全羅監司趙在應狀啓,則以爲,道內災荒之偏甚處,使各該守宰,躬審抄戶,救急與設賑間,量宜排巡後登聞計料,而光陽等,六邑尤甚,戶原還,限明秋,折半停緩,以紓民力事,請令廟堂稟處矣。停退自是姑息之政,而多有已例,依狀請施行,何如?傳曰,允。
吏曹啓曰,健元陵參奉李根鎭,孝文殿參奉李定老,俱以身病,呈狀乞遞,竝改差,何如?傳曰,允。
又啓曰,禮曹正郞許稷,南學敎授閔升鎬,西學敎授蔡東述,俱以身病,呈狀乞遞,竝改差,何如?傳曰,允。
以慶尙監司李參鉉狀啓,咸昌縣,到配罪人朴致章,夏秋等徒流案,未及修啓,晩始登聞,惶恐待罪事。傳曰,卿其推考。
禮曹言啓曰,哲宗大王,廟庭配享之臣,左議政李憲球,益平君曦,贈領議政金洙根,已爲啓下矣。取考謄錄,則令奉常寺造位版,送于各其家祠堂,遣官書位版,宣敎書行祭,祔廟臨時,進詣魂殿,神輦詣宗廟時,陪後以往,今亦依前例,敎書製述及位版造成,祭官·祭物等節,令祔廟都監及各該司,擧行,何如?傳曰,允。
祔廟都監啓曰,今此祔廟時,龕室·神榻·冊寶·寶欌·祭器·床卓,各樣諸具,必須奉審,宗廟各室,所在諸具,然後可無參差不齊之患。孝文殿祭器,仍用與新造者,亦爲奉審後,當爲擧行矣。臣與都監堂郞,進詣宗廟·孝文殿,奉審吉日,令該曹從速推擇,何如?傳曰,允。
尊崇都監啓曰,玉冊文製述官·書寫官,玉寶篆文書寫官,樂章文製述官,別單書入之意,敢啓。傳曰,知道。
大王大妃殿尊崇玉冊文製述官,領府事鄭元容,預差洪在喆,書寫官,興寅君最應,預差洪鍾應,玉寶篆文書寫官,奉朝賀金興根,樂章文製述官金輔根。王大妃殿尊崇玉冊文製述官,領議政趙斗淳,預差李敦榮,書寫官金賢根,預差趙得林,玉寶篆文書寫官,領敦寧金左根,樂章文製述官,金學性。大妃殿尊崇玉冊文製述官,左議政金炳學,預差尹致羲,書寫官尹宜善,預差李載元,玉寶篆文書寫官,判府事李裕元,樂章文製述官,徐憲淳。
祔廟都監啓曰,本都監都廳監造官,別看役別單,書入之意,敢啓。傳曰,知道。
都廳二單,閔升鎬·洪兢周。監造官六單,任慶準·鄭稷容·李錫應·李俊永·李晩蓍·姜穎秀。別看役二單,李麟在,洪若弼。
兵曹啓曰,禁軍別將李熙昇,身病猝重,無望供職,呈狀乞遞。實病旣如此,則有難强令察任,改差,何如?傳曰,允。
兵曹,以元世顯爲禁軍別將。
上在昌德宮。停常參·經筵。
政院啓曰,明日常參·經筵,敢稟。傳曰,停。
有政。吏批,行判書李宜翼進,參判金德根,參議鄭範朝,牌不進。
以高時鴻爲兵曹參議,沈英澤爲同經筵,金炳洙爲禮曹正郞,尹宖善爲引儀,李明應爲南學敎授,洪遠植爲西學敎授,李恒億爲孝文殿參奉,李錫永爲健元陵參奉,前承旨沈宜元,今加嘉善加資事,承傳,分監役單白東顯。再政。以李福烈爲掌樂主簿。三政。以朴升壽爲監察。四政。以朴京壽爲活人別提。五政。以沈東瑾爲引儀。六政。以李象淵爲掌樂主簿。
兵批,□□□□□進。以許瑢爲管城將,同知單尹夏楨。
以吏曹參議鄭範朝牌不進罷職傳旨,傳曰,只推。
上在昌德宮。停常參·經筵。
政院啓曰,右副承旨鄭基會,今日不爲仕進,卽爲牌招,何如?傳曰,允。
又啓曰,左右史不可不備,別兼春秋洪鍾學·趙康夏,竝卽牌招入直,何如?傳曰,允。
以別兼春秋洪鍾學·趙康夏牌不進罷職傳旨,傳曰,只推。
傳曰,經筵竝許遞,前望入之。
經筵前望入之,知經筵,金大根·趙秉昌·金世均·柳厚祚,同經筵,朴永輔·洪祐健落點。
祔廟都監啓曰,神欌·神榻新造材,以長生殿退板取用,何如?傳曰,允。
禮曹言啓曰,祔太廟時,宗廟例爲前期修理矣。令祔廟都監,分付擧行,何如?傳曰,允。
訓鍊都監啓曰,本局從事官金聲根,身病猝重,勢難察任,改差,何如?傳曰,允。
禁衛營啓曰,本營軍色從事官任冕鎬,身病甚重,勢難察任,今姑改差,何如?傳曰,允。
乙丑十一月初八日巳時,上御觀物軒。勸講入侍時,左議政金炳學,講官朴珪壽,參贊官金元性,檢討官丁觀燮,假注書方孝隣,記注官金鎭模·安翊豐,各持通鑑第二卷,以次進伏訖。上曰,史官分左右。仍命大臣進前。炳學進前問候,各殿問候訖。缺炳學曰,今當講筵日開之時,講官苟艱矣。講官與經筵之輪進,厥有已例,今亦依此輪回入參,恐好,故仰達矣。上曰,依爲之。上曰,自今經筵,必以文學人擇差,可也。
乙丑十一月初八日申時,上御觀物軒。召對入侍時,參贊官鄭基會,檢校直提學李載元,侍讀官徐鶴淳,檢討官丁觀燮,假注書方孝隣,記注官金鎭模·安翊豐,各持通鑑第二卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,吏曹參判有闕之代,前望入之。吏曹參判前望入之,鄭健朝落點。
政院啓曰,副修撰丁觀燮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
議政府啓曰,關西後運襦衣,二百二十領,紙衣一百領,照數稱量,本品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
弘文館啓曰,副修撰丁觀燮,陳疏徑出,下番闕直,事甚未安,修撰二員未差,副修撰李承臯,卽爲牌招入直,何如?傳曰,允。
以修撰李承臯牌不進罷職傳旨。傳曰,只推。
禮曹言啓曰,祔廟之禮,謹稽五禮儀及喪禮補編,皆以遇時享,乃祔載錄,而列聖朝禫事,若値四孟朔及臘月,兼行五享,以遵禮文,若値仲冬,則兼行於臘享,春夏秋三季朔踰月,則一也,亦依仲冬例,待大享,兼享春夏秋仲朔,則將踰兩月,難以徒守禮文,一遵近規事,載錄於補編受敎條,辛亥年禫月,在八月,故祔廟大享,仍行於禫月矣。今番禫事,卽春仲朔依已例,祔廟吉日,以禫內擇入,何如?傳曰,允。
吏曹參判金德根疏曰,云云。答曰,省疏具悉。所請依施。
副修撰丁觀燮疏曰,云云。省疏具悉。爾其勿辭救護。
乙丑十一月初九日巳時,上御觀物軒。勸講入侍時,講官洪鍾序,參贊官吳夏泳,侍讀官徐鶴淳,假注書張原相,記注官鮮于昇,別兼春秋趙定爕,各持通鑑第二卷,以次進伏訖。
上在昌德宮。停常參·經筵。
藥房都提調金炳學,提調徐衡淳,副提調趙寧夏啓曰,伏未審日間聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。
傳曰,大臣·政府堂上引見。
傳曰,政官牌招開政。
傳曰,呈告敦寧都正許遞,今日政差出。
弘文館啓曰,下番闕直,事甚未安,副修撰丁觀爕,陳疏受由,修撰二員未差,副修撰李承臯,旣有只推之命,卽爲牌招入直,何如?傳曰,允。
議政府啓曰,新差堂上尹敎成·朴齊韶·尹正求,今日賓對,俱爲懸頉不進,事甚未安,令政院卽爲牌招進參,何如?傳曰,允。
以咸鏡監司金有淵狀啓,慶興府,異國人來往江邊事,傳曰,防守之疎虞,莫近日若,而今此異國人之式月出沒,今始登聞者,揆以邊情,極涉稽忽,令廟堂稟處。
吏曹啓曰,掌樂院正洪承祖,以其身病,呈狀乞遞,改差,何如?傳曰,允。
又啓曰,健元陵參奉李錫永,孝文殿參奉李恒億,俱以身病,呈狀乞遞,竝改差,何如?傳曰,允。
兵曹啓曰,來丙寅年,重試對擧,庭試別試,文武科,來丙寅年三月二十一日,設行事,自禮曹推擇啓下,而武科,則例有初試,依定式分京外,試取矣。吉日,令日官李秉洪推擇,則來丙寅年二月二十五日爲云。以此日擧行,而在前武科初試,取人之數多寡不同,或取二百人,或取三四百人,今番則取幾人乎?敢稟。傳曰,取二百人。
又啓曰,來丙寅年,文武官重試,來丙寅年四月初四日,設行事,自禮曹推擇,啓下矣。武科則例有初試,吉日,令日官李秉洪推擇,則來丙寅年二月二十五日,爲吉云。以此日擧行,取人之數依法典,兩所各取五十人,而在前因特敎,或有除初試之例,今番則何以爲之乎?敢稟。傳曰,除初試。
兵曹,庭試別試,武科初試重試,武科殿試規矩,鐵箭三矢,一百二十步,片箭三矢,一百三十步,一巡二中,騎芻一次三中,柳葉箭五矢,一百二十步,一巡三中,講書粗以上取三技,重試武科殿試時,鐵箭三箭,一百二十步,片箭三矢,一百三十步,一巡一中,柳葉箭五矢,一百二十步,一巡三中,講書粗以上取二技,落點。
有政。吏批,行判書李宜翼進,參判鄭健朝,參議鄭範朝式暇。
以吳俊泳爲敦寧都正,申道熙爲掌樂正,尹宖善爲造紙別提,金養默爲穆陵別檢,宋淳悳爲孝文殿參奉,李珞爲健元陵參奉。
黃海監司洪淳穆,江原監司朴承輝,已上限麥秋仍任事,承傳。
兵批,同知單金時振。
以咸鏡監司金有淵狀啓,慶興府異國人,來往江邊事,傳曰,防守之疎虞,莫近日若,而今此異國人之式月出沒,今始登聞者,揆以邊情,極涉稽忽,令廟堂稟處。
乙丑十一月初十日巳時,上御熙政堂。藥房入診,大臣·政府堂上引見,同爲入侍時,都提調金炳學,提調徐衡淳,副提調趙寧夏,假注書方孝隣·張原祥,記注官任應模,別兼春秋洪鍾學,領議政趙斗淳,左議政金炳學,右副承旨鄭基會,假注書方孝隣·張原祥,記注官任應模,別兼春秋洪鍾學,政府堂上鄭基世·李宜翼·李圭徹·徐戴淳·李景純·許棨·洪鍾序·徐衡淳·趙獻永·金世均·朴珪壽,副校理蔡東述,以次進伏,醫官李慶年等,伏楹外訖。上曰,史官分左右。炳學進前問候,各殿問候訖。炳學曰,醫官待令,使之入診乎?上,可之。慶年等,以次診候,退伏楹外訖。顧謂醫官曰,脈候奏之。慶年等曰,脈候左右三部,調均矣。缺斗淳曰,殿最是黜陟幽明之大典,而生民咷笑係焉。一或放過,害歸於民,八道各置一方伯,非爲其牙纛之榮已也。各管所管郡縣,察其能否,以行承流宣化之政,則循私護短,決非對揚之道也。況階前萬里也,京師四方所湊也,守令治忽,安終始掩諱之理乎?以此意,另飭八道。四都,何如?大王大妃殿答曰,各別申飭,可也。斗淳曰,四都帑金之頒,近古罕有之特典也。方伯·守令,必當忠曰賙恤,仰體如傷之德意,而賑與救事過後,分遣繡衣,使之周探遍察,以驗其施措勤慢,恐好,故仰達矣。大王大妃殿答曰,依爲之。斗淳曰,工曹判書柳厚祚,政府堂上差下,何如?大王大妃殿答曰,依爲之。斗淳曰,扈衛大將,宿衛重任也。雖非大臣國舅,如有兼帶之人,以政府堂上,例兼啓下,何如?大王大妃殿答曰,依爲之。斗淳曰,捕將本是將臣所帶,而亞將中,通望卽極選也。曾經左右尹人外,勿許輕擬,捕將新授後,以政府例,兼堂上啓下,何如?大王大妃殿答曰,依爲之。斗淳曰,政府參上參下,公事官之特旨示意,曠有之盛擧也。該曹則雖不得不付之於雜技出六之末,而凡以賞典,陞六品者,自入仕日計至,應六朔數,許令付職,蔭之初仕,武之殿廟門將,厥有已例,今亦依此施行,參上陞敍人中,已經經僉者,竝用三品履歷,似好,故仰達矣。大王大妃殿答曰,依爲之。斗淳曰,以黃海監司洪淳穆狀啓,本道水使,恒住所江,專責邊務,兼官邑事,令廟堂稟處事。傳曰,非但便好,邊圉從此益固矣。諸般措處,令廟堂稟處事,命下矣。合營之論,其來已久,而緣於營府,事勢之不便,至今爲未決之案矣。今此所請,必有積久斟量而然,所江則水使恒住,甕津則虞候恒住,而水使自量兼府使也。凡於民社之事,許令照前統轄,虞候則依各道營下例,使之承接營與府之事,而餘外條件,令道·帥臣成節目上送反貼,以爲永遵之地,何如?大王大妃殿答曰,依爲之。出擧條斗淳曰,東伯·海伯瓜朔,俱在邇矣。兩道年形,雖曰較畿·湖稍勝,僅免賙恤之處,而其於懷輯鎭撫,亦宜責終始之效。江原監司朴承輝,黃海監司洪淳穆,竝限麥秋,仍任,何如?大王大妃殿答曰,依爲之。缺基會曰,玉堂所懷奏之。東述曰,臣嘗讀書之召誥,至敬德諴民,爲祈天永命之本,未嘗不三復,而嗟嘆矣。第祈天之本,在於諴民,諴民之本,在於敬德,敬德之要,卽惟曰講學是已。伏願日御講筵,討論古今,鑑百王得失之故,證前代治亂之蹟,當若身親之,與治同道,自然有疾敬之效。伏願殿下,懋哉懋哉。傳曰,所陳甚好,當體念矣。
乙丑十一月初十日午時,上御觀物軒。勸講入侍時,領議政趙斗淳,講官金世均,參贊官吳夏泳,侍讀官蔡東述,假注書方孝隣,記注官任膺模,別兼春秋洪鍾學,各持通鑑第二卷,以次進伏訖。上曰,史官分左右。上曰,講官着眼鏡。世均曰,臣之眼昏,姑不至於着眼鏡矣。上讀前受音一遍訖,仍開卷。世均讀自今海內,止置宮庭中訖。仍奏曰,重各千石者,一百二十斤爲一石矣。上曰,雖銷天下之兵器,豈可銷天下之金,而在山之金,亦可盡銷乎?徒勞民力,此無益之事也。世均曰,聖敎至當矣。天下之金,尙難盡銷,況在山之金乎?是誠無益之事矣。上曰,金人號以翁仲乎?世均曰,始皇時,有阮翁仲者,身長一丈三尺,智勇超凡,使之將兵守臨洮,聲振凶奴,金人之號以翁仲者,使凶奴畏之之意,而厥數之爲十二,因此時,有大人十二,見于臨洮,故依其數而鑄象者也。仍奏曰,廷尉斯之議不封建,非古昔帝王之制也。聖人法天無私,故分天下,以有德有功,虞夏商周之所以歷年長久也。李斯全昧封建爲王政之本,不以公天下之道告之,始皇用其議,而私一身,不至二世而止,公私之分,得失有如是矣。至於銷兵亦私也。昔武王克商,藏車甲,包干戈,縱示其不復用,未嘗銷天下之兵。蓋人主禁暴治安之策,在乎德,不在於兵器之有無也。
上在昌德宮。停常參·經筵。
傳曰,同副承旨許遞,前望入之。承旨前望入之,任商準落點。
政院啓曰,新除授同副承旨任商準,時在江原道鐵原府任所,交龜後斯速乘馹上來事,下諭,何如?傳曰,許遞,前望入之。承旨前望入之,李元會落點。
又啓曰,兼兵曹判書金炳冀,以覲親事,廣州地,明日出去矣。所佩命召,何以爲之?敢稟。傳曰,仍佩往來。
傳曰,政官牌招開政。
傳曰,檢校直提學金炳地,馳詣仁陵,奉審摘奸,仍留監祭,仍詣獻陵,一體奉審以來。
傳曰,京兆堂上許遞,今日政差出。
傳曰,吏曹參議有闕之代,前望入之。吏曹參議前望入之,黃鍾顯落點。
傳曰,禮判疏辭,遣禮郞收議於時原任大臣以來。
傳曰,順天今有闕矣。此邑本是積弊,又當災歲,不可付之生手。坡州牧使柳,順天府使除授,使之除朝辭,不日下送。
政院啓曰,吏曹判書李宜翼,參判鄭健朝,牌不進,推考傳旨,今方捧入,而開政命下之後,如是違牌,事甚未安,參議黃鍾顯在外,判書·參判,竝更牌招,何如?傳曰,待明朝牌招。
議政府啓曰,以咸鏡監司金有淵狀啓,慶興府異國人,來往江邊事。傳曰,防守之疎虞,莫近日若,而今此異國人之式月出沒,今始登聞者,揆以邊情,極涉稽忽,令廟堂稟處事,命下矣。昨夏以後,異國人之無難犯越,今爲屢次,而其曰洋人云者,尙不知何處部落,何地羈屬,而所稱書角,又不知爲何樣說話,事之疎虞,莫此爲甚。常時不能禦遏之地方官,姑先緘推戴罪行公,北兵使,從重推考,道臣推考。彼所持來之書封,待其更來,令地方官收送監營,道臣坼見後留置,爲先登聞,以待更處。彼若以渠自親納於監營抵賴,則此有法禁,不可擅許之意,措辭開誘退送事,星火行會,何如?傳曰,允。
又啓曰,卽見水原留守趙得林狀啓,則以爲,本府儒生,公都會,當於限內磨勘,而災歲深冬,多士之往來滯留,實所當念,姑爲停止,待明秋合設事,請令廟堂稟處矣。都會之災年退行,多有已例,依狀請施行,何如?傳曰,允。
以全羅監司趙在應狀啓,珍島郡人命渰死事,傳曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
以平安監司洪祐吉狀啓,咸從府使鄭雲星,祥原郡守許熽,軍器公廨,自辦物力,不煩民力,克竣巨役,捐廩補弊,民譽頗多,褒賞之擧,令該曹稟處事。傳曰,兩倅之捐廩補弊,與公廨軍器之到底繕修,實爲嘉尙,竝加資許用營將履歷。
禮曹言啓曰,禫後自上,所御袞龍袍·冕服·絳紗袍,依前例,令尙衣院預爲織造,輦輿繖扇儀仗等物,亦令各該司預造之意,分付,何如?傳曰,允。
又啓曰,祔廟儀節,當爲磨鍊,謹稽謄錄,丙午年,則敬昭殿,告動駕,親行後,神主詣宗廟時,陪從至宗廟,行望廟望殿禮及祔享後,還宮,親臨受賀。壬戌年,則因貞純大妃下敎,祔享,則遣大臣攝行,而孝元殿,告動駕祭,親行後,神主詣宗廟時,闕門外祗送,翌日行宗廟展謁禮後,還宮,親臨受賀,而丁酉年,則因傳敎,依壬戌年例磨鍊。辛亥年,則因傳敎,依丙午年例,磨鍊擧行矣。今番則何以磨鍊乎?敢稟。傳曰,依壬戌年例磨鍊。
兵曹啓曰,宣傳官白樂贊,身病猝重,無望供職,呈狀乞遞,何如?傳曰,允。
訓鍊都監啓曰,本局別將李章濂,身病猝重,勢難察任,改差,何如?傳曰,允。
政院啓曰,行吏曹判書李宜翼,參判鄭健朝,牌不進,推考傳旨,今方捧入,而開政命下之後,如是違牌,事甚未安。參議洪鍾顯在外,判書·參判,竝更牌招,何如?傳曰,待明朝牌招。
禮曹判書金炳國疏略曰,臣竊謂鬷假神祗,聖人之有訓,修明典章,昭代之攸行。惟我東,自羅·麗,自有祭天之禮,而至我太宗朝,遂罷圜壇之祀,圜邱之祀,旣不可擧,分星之祭,優有所援。臣竊以爲,別設壇壝,上祀分星,報答天休,迓續邦籙。伏願仰稟東朝,下詢時原任大臣,苟以臣言,不以不可,則分星之祭,先爲議定,壇壝牲幣之禮,祝號辨祀之式,酌古準今,以爲毖祀典,而膺天祐。臣無任云云。答曰,省疏具悉。祀典至敬至愼,而侯邦之祭分野星辰,厥有故事之可按,今此所陳,實合予意。且承犂然之慈敎矣。方令詢問,卿其諒之。
京畿監司兪致善疏曰,云云。答曰,省疏具悉。卿其從便往來。
吏曹參判鄭健朝疏曰,云云。答曰,省疏具悉。卿其勿辭行公。
吏曹參議鄭範朝疏曰,云云。答曰,省疏具悉。所請依施。備忘,上土僉使李柔國下直,長弓一張,長箭一部,片箭一部,筒兒一箇,賜給。
乙丑十一月十一日巳時,上御觀物軒。勸講入侍時,講官趙然昌,參贊官金翼鉉,侍讀官蔡東述,假注書張原相,記注官金鎭模,別兼春秋洪鍾學,各持通鑑第二卷,以次進伏訖。
乙丑十一月十一日申時,上御觀物軒。召對入侍時,參贊官鄭基會,侍讀官蔡東述,檢討官李承皐,待敎趙慶鎬,假注書方孝隣,記注官金鎭模,別兼春秋洪鍾學,各持通鑑第二卷,以次進伏訖。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入手,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
傳曰,在院承旨,持公事入侍。
吏曹啓曰,孝文殿參奉宋淳悳,健元陵參奉李珞,俱以身病,呈狀乞遞,竝改差,何如?傳曰,允。
吏曹,順天府使單柳除授事,承傳。
宗親府啓曰,哲宗大王御眞移奉時,擇日與諸般節次,令宗府擧行事,命下矣。令日官李秉洪推擇,則來丙寅二月初四日巽時爲吉云,以此日時定行之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
有政。吏批,行判書李宜翼進,參判鄭健朝牌不進,參議黃鍾顯在外。
以兪章煥爲判尹,李裕膺爲左尹,沈英澤爲右尹,李祖璜爲引儀,柳琯爲孝文殿參奉,李憲周爲健元陵參奉,吳夏泳爲坡州牧使,李鳳億爲鐵原府使。咸從府使鄭雲星,祥原郡守許熽,已上加資事,承傳。
兵批,□□□□□進。同知單李根植,兼坡州防禦使單吳夏泳,兼鐵原防禦使單李鳳億。
傳曰,新除授坡州牧使,不日下送。
乙丑十一月十二日□時,上御觀物軒。承旨持公事入侍時。
乙丑十一月十二日巳時,上御觀物軒。勸講入侍時,同知事洪祐健,參贊官金元性,檢討官李承皐,假注書方孝隣,記注官安翊豐,別兼春秋洪鍾學,各持通鑑第二卷,以次進伏訖。
乙丑十一月十二日申時,上御觀物軒。召對入侍時,參贊官李元會,侍讀官任晩鎬,檢討官李承皐,待敎趙慶鎬,假注書方孝隣,記注官安翊豐,別兼春秋洪鍾學,各持通鑑第二卷,以次進伏訖。
上在昌德宮。停常參·經筵。
自開東至人定,灑雨下雨,測雨器水深一寸一分。
政院啓曰,右副承旨鄭基會,今日不爲仕進,卽爲牌招,何如?傳曰,允。
傳曰,明日柑製通方外爲之,試紙用大好紙,仁政殿命官爲之。
傳曰,奉審閣臣入侍。
大王大妃殿傳曰,望祭攝行磨鍊。
以司謁口傳下敎曰,東關·西土,俱有白雉,湖左亦有一莖十六穗之玉榶,而獻之於雲峴宮者,此皆異事也。予卽呈覽於慈聖,仍作序文,以爲識喜,而頒下諸宗臣·儀賓及承史諸閣臣·諸儒臣,竝賡進。
禮曹啓曰,禮判疏辭,遣禮郞收議於時原任大臣以來事,命下矣。發遣郞廳收議,則領中樞府事臣鄭元容,病未獻議,領敦寧府事臣金左根以爲,分野之說甚古奧,如臣庸淺,無以窺測,而宋祀辰,晉祀參,經傳所昭載也,我東與燕分野之爲尾箕,歷代天文志,傳述該備,今此壇享之論,允合興墜,典修曠儀之擧,至南斗竝享禮,臣援据甚確,恐無不可,而祀或至重,不可臆對,惟願博詢而裁之焉云。議政府領議政臣趙斗淳以爲,設爲釐祝,爲蒼生祈福,聖人錫敷之大政也,是故靈壽兩星之令郡國立祀,漢制也,況分野臨曜之必可祀,宋辰晉參,厥有左民之說,今此禮,臣所請禮所云,有其擧之者也,若夫南斗尾箕之躔度,臣於甘石家,實涉芒䀜,無以臆對,伏侯載允云。判敦寧府事臣李景在以爲,臣素眛保章之學,未習星土之辨,而今者宗伯之臣,請祀分野星辰迓續景命,以只祀尾箕竝祀南斗,至有下詢之擧,臣誠空疎,何能辨別以贊實柴之文哉?第按諸星象及歷代地,我東疆域在折木之次,尾箕斗,宜若竝祀,然房心,俱屬宋分,而祀主,心參觜,俱爲晉星,而祀主參星所祀,恐或有所主之別而然歟,皇明分野書云,灤州·遼東尾箕分,通·薊·易·安尾分,朝鮮箕分,據此則似當以箕分爲主,而天象玄遠,祀典實嚴,臣惟汰哉之是懼,有不敢率爾臆對,惟願博詢裁處焉云。判中樞府事臣李裕元,病未獻議,議政府左議政臣金炳學以爲,惟我殿下,纘有丕基,聲明文物,比隆三代,凡於祀典,罔不祗敬,帀域含生,咸蒙福祐,是誠迓續邦命,萬億無疆之會也,今此宗伯所請,臣亦與聞其言,而爲邦祭分野星辰,宋辰晉參可按而知,則尾箕之祭,亦出於有事群望之議也,至於我東之兼入斗分,不無援據,而天象玄遠,未敢臆對,惟願慱詢而裁處焉云矣。大臣之議如此,上裁,何如?傳曰,尾箕之爲我東分野,已有定論,而諸大臣之議又如此,壇壝儀節,一依南壇例爲之,方位與擇日等節,令禮曹擧行,築壇,令御營廳擧行。
又啓曰,卽接永禧殿所報,則明日柑製試取時,本殿官員,俱爲觀光云矣。依定式,假官一員,令吏曹以成均館官員口傳啓下,以爲代直後赴試之地,何如?傳曰,允。
宗親府啓曰,今此御眞奉安于天漢殿時,宙合樓閣內,所排御榻·揷屛及各樣諸具,仍用與修補者,必須奉審,然後當爲稟定矣。今月十五日,臣等與入直閣臣,進詣宙合樓,奉審之意,敢啓。傳曰,知道。
又啓曰,今此哲宗大王御眞移奉時,內外門路,何以爲之,而移奉時儀節,令禮曹參互已例,磨鍊以入之意,分付,何如?傳曰,內門路,宜春門爲之,外門路,弘化門爲之。
兵曹啓曰,宣傳官具春喜,身病猝重,無望供職,呈狀乞遞,改差,何如?傳曰,允。
義禁府啓曰,明日柑製,通方外爲之時,本府都事,皆爲赴擧,只有武都事一員,當直入直,而本府入直公事,四公都事及仁政門·光範門·崇範門禁亂都事,無以推移,假都事五員,令該曹口傳差出,以爲分排擧行之地,何如?傳曰,允。
政院啓曰,卽者兵曹郞廳來言,明日仁政殿柑製,儒生命官試取時,侍衛節目,當爲磨鍊,而兼判書金炳冀在外,不得擧行云,何以爲之?敢稟。傳曰,次堂擧行。
乙丑十一月十三日□時,上御觀物軒。奉審閣臣入侍時,數字缺上曰,史官分左右。仍命閣臣進前,炳地進前奏曰,臣承命馳詣仁陵,陵上奉審則安寧,牌閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭將事,安寧之意,敢達矣。
乙丑十一月十三日巳時,上御觀物軒。勸講入侍時,知事柳厚祚,參贊官金元性,侍讀官任冕鎬,假注書張原相,記注官鮮于昇,別兼春秋趙康夏,各持通鑑第二卷,以次進伏訖。
上在昌德宮。停常參·經筵。
政院啓曰,右承旨金翼鉉,左副承旨金元性,今日不爲仕進,竝卽牌招,何如?傳曰,允。
以右副承旨金翼鉉,左副承旨金元性牌不進罷職傳旨,傳曰,只推。
傳曰,明日孝文殿晝茶禮,當自內親行矣,該房知悉。
傳曰,禮房承旨,馳詣宗廟·景慕宮,奉審摘奸以來。
政院啓曰,卽者兵曹郞廳來言曰,明日孝文殿晝茶禮,自內親行時,侍衛節目,當爲磨鍊,而兼判書金炳冀在外,次堂例不得擧行云,何以爲之?敢稟。傳曰,次堂擧行。
傳曰,讀券官李坾,命官爲之。
傳曰,玉堂有闕之代,前望入。玉堂前望入之,修撰洪淳學·洪兢周落點。
傳曰,柑製箋居首正三下,進士趙橚,幼學洪祐昌,竝直赴殿試,之次草三下,幼學沈鎭奎,直赴會試,之次次上,幼學徐胄淳,幼學沈東瑾,竝給二分,之次次上,幼學李熙春,進士兪鎭萬,竝給一分,之次次上,幼學金慶均等十三人,各奎章全韻,一件賜給。
傳曰,入格儒生,明日待令。
奎章閣啓曰,明日卽奎章閣,闕望奉審日次,臣進詣擧行之意,敢啓。傳曰,知道。
禮曹啓曰,以時原任大臣收議草記批旨內,尾箕之爲我東分野,已有定論,而諸大臣之論又如此,壇壝儀節,一依南壇例爲之,方位與擇日等節,令禮曹擧行,築壇,令御營廳擧行事,命下矣。諸般儀節,一依南壇例,謹具別單,從當以入,而至若壇號,則事係愼重,臣曹不敢擅便,就議廟堂以定,何如?傳曰,允。又啓曰,設壇處所,明當定界,而事體重大,臣與觀象監提調,率相地官進去,看審之意,敢啓。傳曰,知道。
訓鍊都監啓曰,本局哨官嚴耆應,身病猝重,勢難察任,改差,何如?傳曰,允。
大護軍李㘾疏略曰,臣以讀券官,伏奉命官之下敎。苟非崇秩,莫膺斯任,格例難違。乞稟東朝,亟許燮通。臣無任云云。答曰,省疏具悉。旣有已例,卽爲考試。
乙丑十一月十四日巳時,上御觀物軒。勸講入侍時,同知事朴永輔,參贊官金炳始,侍讀官任冕鎬,假注書方孝隣,記注官任膺模,別兼春秋趙康夏,各持通鑑第二卷,以次進伏訖。上曰,史官分左右。上誦前受音一遍訖,仍開卷。缺永輔曰,秦政之暴虐非一,而焚書坑儒爲無道之最甚。蓋非儒,無以明先王之道,非書,無以載先王之道,不知先王之道而能修身治國者,未之有也。是以古者治世,無不崇儒重書,此是帝王之先務也。
乙丑十一月十四日申時,上御觀物軒。召對入侍時,參贊官金炳始,侍讀官金奎弘,檢討官丁觀燮,待敎趙慶鎬,假注書方孝隣,記注官任膺模,別兼春秋趙康夏,各持通鑑第二卷,以次進伏訖。
上在昌德宮。停常參·經筵。
藥房提調徐衡淳,副提調趙寧夏啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,政官牌招開政。
傳曰,呈告臺諫,竝許遞,今日政差出。
傳曰,入格儒生入侍。
弘文館啓曰,新除授修撰洪兢周·洪淳學,竝卽牌招察任,何如?傳曰,允。
以修撰洪兢周牌不進罷職傳旨。傳曰,只推。
奎章閣啓曰,景慕宮望廟樓,今望奉審,無頉之意,敢啓。傳曰,知道。
禮曹啓曰,以壇號就議廟堂事,允下矣。本曹參判臣洪鍾雲,就議于議政府領議政趙斗淳,議政府左議政金炳學,則壇號以星壇爲定矣,以此定號之意,敢啓。傳曰,知道。
又啓曰,臣炳國與觀象監提調臣洪鍾序,率相地官金錫熙,設壇處所看審,則惠化門外,崇信坊御倉契,丑艮方子坐午向之地爲吉云,故謹此爲定,而日子,令日官李秉洪推擇,則築壇始役吉日,今十一月十九日辰時,位牌造成吉日,同月二十五日巳時,俱吉云,竝以此擧行之意,知委,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
吏曹啓曰,孝文殿參奉韓正蘷,健元陵參奉李憲周,俱以身病,呈狀乞遞,竝改差,何如?傳曰,允。
兵曹啓曰,來二月初四日哲宗大王御眞移奉天漢殿時,侍衛軍兵,當爲磨鍊,而謹考謄錄,則分兵曹分都摠府堂上·郞廳各一員,五衛將二員,宣傳官武臣兼宣傳官四員,禁軍二十人,侍衛挾輦軍四十名及前後射隊軍兵一哨,以訓局軍磨鍊矣。今亦依此擧行,何如?傳曰,允。
有政。吏批,行判書李宜翼進,參判鄭健朝牌招不進。
參議黃鍾顯在外。
以李根友爲大司憲,金世鎬爲大司諫,李明應爲執義,趙性鶴爲掌令,金履奎爲持平,曺璟承·玄弼濟爲正言,李根秀爲宗府正,閔弘植爲孝文殿參奉,李容奎爲健元陵參奉。分監役單朴鍹。再政,以閔升鎬爲右通禮,朴來鵬爲兵曹佐郞,洪羲麟爲典籍。兼典翰單李根秀。三政,秉直閣單閔升鎬。
兵批,□□□□□進,同知單李秀復。備忘記,坡州牧使吳夏泳,麟山僉使李應燁下直,各長弓一張,長箭一部,片箭一部,筒兒一箇賜給。
乙丑十一月十五日巳時,上御觀物軒。勸講入侍時,左議政金炳學,講官曺錫雨,參贊官金元性,侍讀官金奎弘,記事官嚴世永,記注官金鎭模,別兼春秋趙康夏,各持通鑑第二卷,以次進伏訖。上曰,史官分左右。仍命大臣進前,炳學進前問候,各殿問候訖。炳學曰,臣於日前,伏見御製序文下者,下者白雉玉糖,聖人之嘉瑞,不勝慶祝萬萬。惟我太母殿下,聖功神化,洋溢區宇,亦我殿下,盛德至善,浹洽上下,諸福畢集,百祥竝臻,萬億無疆之休,至于今日矣。揚徽稱慶,在禮亦宜,時際諒闇,不敢仰請,而第其區區頌禱之忱,大小同然,時原任大臣·奉朝賀·講官·經筵,亦爲賡進序文恐好,故敢達矣。上曰,依爲之。至於贊揚慈聖德美之節,予意則必欲爲之,而慈聖撝謙之德意,不可不仰體而奉承矣。炳學曰,慈聖撝謙之德,殿下承順之美,臣不勝欽仰萬萬矣。上曰,予有何德而致此瑞也?實賴宗社默祐,慈聖至化也。炳學曰,三譯之獻,九莖之産,是帝王之瑞,而其上瑞則民不飢寒耳。向日帑金之特頒也,諸道民情,回咷爲笑,今其天休之至,由於人心之歡欣,豈非殿下之上瑞乎?第念安民爲先務矣。禹惜寸陰,夏民安,湯作盤銘,殷民安,文王日中不遑,周民安。伏願殿下,罔以萬機之靡暇,或闕三晝之進,日聞月見,則藪麟庭鳳,其將復覩,懋哉懋哉。上曰,所陳切至,當服膺矣。缺
乙丑十一月十五日午時,上詣孝文殿。晝茶禮親行入侍時,都承旨趙寧夏,左承旨金炳始,右承旨金翼鉉,左副承旨金元性,右副承旨鄭基會,同副承旨李元會,史官缺檢校提學金炳國,提學金學性,檢校直提學李載元·金炳地,直提學李承輔,檢校直閣李承五·李世用,直閣閔升鎬,檢校待敎閔奎鎬·鄭範朝·趙成夏·趙寧夏·李載冕,待敎趙慶鎬,以次侍立。時至,通禮跪啓請出次,上具衰服出齋殿,入孝文殿,由東階陞詣版位西向立。贊儀請俯伏哭,上俯伏哭。少頃,贊儀唱止哭·興四拜·興平身,上止哭·四拜·興平身,仍詣靈座前,北向跪。承旨奉香,承旨奉爐,上三上香。承旨奉爵跪進,上受爵以授承旨,承旨跪受奠于靈座前,連獻三爵訖,上降復位。贊儀請俯伏哭,上俯伏哭。少頃,贊儀請止哭·四拜·興平身,上止哭·四拜·興平身。贊儀請還齋殿,諸臣以次退出。
乙丑十一月十五日午時,上御熙政堂。入格儒生入侍時,右副承旨鄭基會,記事官嚴世永,記注官金鎭模,別兼春秋趙康夏,以次進伏,儒生等序立階下訖。
乙丑十一月十五日申時,上御觀物軒。召對入侍時,參贊官鄭基會,檢校待敎閔奎鎬,侍讀官金奎弘,檢討官丁觀燮,假注書張原相,記注官金鎭模,別兼春秋趙康夏,各持通鑑第二卷,以次進伏訖。
上在昌德宮。停常參·經筵。
政院啓曰,同副承旨李元會,今日不爲仕進,卽爲牌招,何如?傳曰,允。
弘文館啓曰,修撰洪兢周,旣有只推之命,卽爲牌招察任,何如?傳曰,允。
營健都監啓曰,都廳李明應,除拜執義矣,職務相妨,所帶臺職,今姑許遞,何如?傳曰,允。
御營廳啓曰,本廳中軍李敎俊,身病甚重,勢難察任,改差,何如?傳曰,允。
兵曹,以鄭歧源爲御營中軍。
兵曹啓曰,今十一月十七日,武臣堂上朔試射試官望,當爲擬入,而兼判書金炳冀在外,不得擧行之意,敢啓。傳曰,知道。
乙丑十一月十六日巳時,上御觀物軒。勸講入侍時講官鄭基世,參贊官金元性,檢討官丁觀燮,假注書張原相,記注官安翊豐,別兼春秋趙康夏,各持通鑑第二卷,以次進伏訖。
乙丑十一月十六日申時,上御觀物軒。召對入侍時,參贊官李元會,檢校待敎閔奎鎬,侍讀官金奎弘,檢討官丁觀燮,記事官嚴世永,記注官安翊豐,別兼春秋洪鍾學,各持通鑑第二卷,以次進伏訖。
上在昌德宮。停常參·經筵。
貞夫人趙氏安葬後,大王大妃殿,藥房·內閣·政院·玉堂口傳問安。答曰,知道。
大王大妃殿進御二錢重人蔘粟米飮,今日一貼煎入事,榻前下敎。
政院啓曰,卽者校理金奎弘,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以慶尙監司李參鉉狀啓,寧海府人命渰死事,傳曰,聞甚矜惻。元恤典與生前身還布,令元籍官蕩減,未拯屍身,期於拯得之意,廟堂措辭,分付。
禮曹啓曰,今此星壇,位牌造成吉日時,以今十一月二十五日巳時推擇,啓下矣。位牌造成節次,令奉常寺專管擧行,而題位牌書寫吉日時·奉安吉日時,令日官李秉洪推擇,則位牌書寫吉日時,今十一月二十七日卯時,奉安神室吉日時,來十二月初九日巽時爲吉云,以此日時定行,書寫官,令吏曹差出事,竝爲分付,何如?傳曰,允。
又啓曰,今此星壇,位牌造成後,當爲奉安于奉常寺神室,而不可無預先奉審後擧行矣,奉審吉日,令日官李秉洪推擇,則今十一月二十日爲吉云,臣曹堂上,與本寺提調·戶曹堂上,進去奉審之意,敢啓。傳曰,知道。
又啓曰,今此星壇,始役吉日時,以今十一月十九日辰時推擇,啓下矣。紅箭門營建等節,令戶曹擧行事,分付,何如?傳曰,允。
又啓曰,星壇儀節,一依南壇例擧行事,命下,而行祀之時,當有樂詞矣。製述官,令廟堂差下,何如?傳曰,允。
司饔院,以監膳提調意啓曰,今日供上生鮮,體小腐傷,屢次點退,使之改色,與前無異,雖不得不捧入,而該貢人等所訴內,江水凝令,捉得無路,限捉得間,願以活鷄代封云矣。在前如此之時,曾有稟旨代封之例,而莫重御供,自下不能擅便,惶恐,敢啓。傳曰,代封。
校理金奎弘疏曰,云云。省疏具悉。爾其勿辭救護。
乙丑十一月十七日巳時,上御觀物軒。勸講入侍時,講官李㘾,參贊官鄭基會,檢討官丁觀燮,假注書張原相,記注官安翊豐,別兼春秋洪鍾學,各持通鑑第二卷,以次進伏訖。
乙丑十一月十七日申時,上御觀物軒。召對入侍時,參贊官李元會,檢討官洪淳學,待敎趙慶鎬,假注書張原相,記注官鮮于昇,別兼春秋洪鍾學,各持通鑑第二卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日乃是小寒,自明日,日暖間親事頉稟之意,敢啓。傳曰,知道。
禮曹啓曰,今此星壇,位牌書寫吉日時,今十一月二十七日卯時奉安,神室吉日時,來十二月初九日巽時推擇,啓下,位牌奉安時,神室各位,不可無告由之節。告由祭前一日,曉頭設行,奉安神室後,奉安祭,奉安後隨時設行,祝文,令藝文館撰出事,分付,何如?傳曰,允。
又啓曰,星壇位牌奉安吉日時,今旣推擇矣。廟社似當有告由之節,而有國大典,享禮是耳,至敬至愼,臣曹不敢率爾仰請,下詢時原任大臣,何如?傳曰,臘享兼行。
又啓曰,今此星壇位牌奉安時廟社告由事草記批旨內,臘享兼行事,命下矣。社稷·宗廟·孝文殿臘享大祭祝文中,措辭添入事,分付,何如?傳日,允。
傳曰,星壇位牌奉安時,告由及奉安祭,設行祝文,令藝文館撰出。
以江原監司朴承輝狀啓,前鐡原府使任商準特爲仍任事,傳曰,此倅治績,果可以蘇弊於此邑,則爲其責成之道,不宜徑遞,依所請仍任。新除之人,亦不可無故改差,使之許用履歷。
訓鍊都監啓曰,本局哨官禹興善,身病猝重,勢難察任,改差,何如?傳曰,允。
大司諫金世鎬疏曰,伏以臣躬逢盛會,寵眷隆摯,有命則膺,有事則趨,罄平日之微衷,酬不世之恩光,乃分義耳,彝情耳,豈欲無端逋命,自速其戾哉?竊伏念,事君之道,以勿欺爲先,臣旣無一能可效寸報,而幸全愚鹵之性,獲免誣罔之科者,是區區所自勉也。夫爲臣奉職,才力眞不可承當而承當,則是欺也,情勢眞不可强進而强進,則亦欺也。今於諫院除旨,以此二者而量度,則承當無路,强進無路,安得不備陳其實,無至於欺天乎?夫叩九閽而明大義,風一世而勵直節,是皆諫官之責也。臣知識百不及人,言議萬不成倫,以才論職,本不相當,況已試之轍,僨誤多矣。聖念雖出掩瑕,人言明有執契,受鉗之說,至登章疏,名以諫官,被此題目,非但臺閣之羞也,卽辱朝廷之大者,臣顔騂心忸,萬死難贖。臣雖骫骳,臺端一步,可謂鐵限,今若諉以趨走之恭,揚揚爲冒進之計,則人之視臣,將謂斯何?臣之傷廉沒恥,固不足論,而其於擇能任官之道,必使不能言不知恥者備位,則其玷名器,又何如哉?此所以寧甘違傲之罪,而不敢欺情於天地父母之前也。伏乞聖明,念臺體之重大,察臣情之悶阨,亟收臣新除之銜,永刋臣名於臺望,乃議當勘之律,以爲爲言官不職者戒焉。臣方劾免之不暇,何敢以見職自居,而區區忱誠,有切于中,玆以冒悚而仰陳焉。顧今聖學時敏,講筵日開,無待乎加勉,而進講通鑑,前王政法之要歷代理亂之機,莫不備戴於是書,帝王之學,雖異於匹庶,智慧之益,莫過於書籍,凡於勸講·召對之時,情志疏通,酬酢如響,討論古今之得失,揚扢事功之成敗,則樂此不瘦,厥修罔覺,自臻高明廣大之域,伏願深留聖意焉。臣無任云云。省疏目悉,其時章疏之爲說,出於存事體也,今何必深引?爾其勿辭察職。尾附事,當留念矣。
乙丑十一月十八日巳時,上御觀物軒。勸講入侍時,講官金學性,參贊官李元會,檢討官洪淳學,假注書趙在元,記注官鮮于昇,別兼春秋洪鍾學,各持通鑑第二卷,以次進伏訖。
乙丑十一月十八日申時,上御觀物軒。召對人侍時,參贊官鄭基會,侍讀官徐鶴淳,檢討官洪淳學,待敎趙慶鎬,假注書趙在元,記注官鮮于昇,別兼春秋洪鐘學,各持通鑑第二巷,以次進伏訖。
上在昌德宮。停常參·經筵。
政院啓曰,左副承旨金元性,今日不爲仕進,卽爲牌招,何如?傳曰,允。
以左副承旨金元性牌不進罷職傳旨。傳曰,只推。
大王大妃殿傳曰,勸講時刻,自今日,以午時爲定。
傳曰,在外吏曹參議許遞,前望入之。吏曹參議前望入之,李載冕落點。
議政府啓曰,卽見江華留守李寅蘷狀啓,則以爲本府公都會及都試,事當次第設行,而每値歉歲,輒多退行之時,依近例,待明年合設事,請令廟堂稟旨分付矣。災歲停試,旣多已例,公都會及都試,竝待明秋設行,何如?傳曰,允。
承文院啓曰,卽見盛京禮部咨文出來者,則本年冬季,統巡箚泒署遼陽城守尉事務廂白旗協領書明額,自九月二十四日起,至十二月底止,前往還之內外,實力査拿知照矣。回咨,依例撰出,定禁撥下送灣府,輔致盛京,何如?傳曰,允。
禁衛營啓曰,去夜二更量,別監太興源,與南殿守僕林鎭煥·鄕儒洪憲周,乘醉作黨,無端歐打巡邏之卒,被傷甚重,而別監仍爲逃去。巡綽法意,何等嚴重,有此悖妄之事,萬萬該然。逃躱之太興源,使之跟捕,守僕及鄕儒,拘留臣營,以待處分之意,敢啓。傳曰,南殿守僕與掖屬,竝嚴棍懲勵,鄕儒,移送秋曹,嚴刑放送。
又啓曰,謹依批旨,南殿守僕林鎭煥,掖屬太興源,各嚴棍二十度懲勵,鄕儒洪憲周,移送秋曹之意,敢啓。傳曰,知道。
乙丑十一月十九日午時,上御觀物軒。勸講入侍時,講官金永爵,參贊官金翼鉉,侍讀官徐鶴淳,假注書趙在元,記注官金鎭模,別兼春秋洪鍾學,各持通鑑第二卷,以次進伏訖。
上在昌德宮。停常參·經筵。
藥房提調徐衡淳,副提調趙寧夏啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,政官牌招開政
傳曰,呈告春秋泮長許遞,今日政差出。傳曰,加上尊號時,親傳冊寶處所,以仁政殿爲之。
禮曹啓曰,今此大王大妃殿加上尊號吉日,來二月初十日卯時,王大妃殿加上尊號吉日,同日巳時,大妃殿加上尊號吉日,同日巽時爲吉云,以此日時定行之意,敢啓。傳曰,知道。
又啓曰,今此大王大妃殿·王大妃殿·大妃殿加上尊號時,外庭親傳冊寶,自內親進致詞·箋文·表裏,卽日臨殿受賀之節,依例磨鍊乎?敢稟。傳曰,依例磨鍊。
又啓曰,今十一月二十七日卯時,星壇題位牌書寫後,權安於移安廳,來十二月初九日巽時,位牌奉安神室時,令本寺提調擧行事,分付,何如?傳曰,允。
吏曹啓曰,兵曹正郞李肇信·李鵬純,俱以身病,呈狀乞遞,竝改差,何如?傳曰,允。
吏曹啓曰,健元陵參奉李容奎,以其身病,呈狀乞遞,改差,何如?傳曰,允。
吏曹口傳政事,山陵忠義單金思九。
吏曹兼副提學單李載冕。
刑曹啓曰,以全羅道徒流案樂安郡充軍定配罪人申應培,放字書下矣,謹依放字書下,罪人申應培,卽爲放送事,分付道臣之意,敢啓。傳曰,知道。
刑曹啓曰,禁衛營啓辭內,去夜二更量,別監太興源,南殿守僕林鎭煥,鄕儒洪憲周,乘醉作黨,無端歐打巡邏之卒,被傷甚重,而別監仍爲逃去。巡綽法意,何等嚴重,有此悖妄之事,萬萬駭然。逃躱之太興源,使之跟捕,守僕及鄕儒,拘留臣營,以待處分之意,敢啓。傳曰,南殿守僕與掖屬,竝嚴棍懲勵,鄕儒移送秋曹,嚴刑放送事,命下矣。謹依傳敎,罪人洪憲周,嚴刑一次放送之意,敢啓。傳曰,知道。
有政。吏批,行判書李宜翼,參判鄭健朝牌不進,參議李載冕進。
吏批,啓曰,行判書李宜翼,參判鄭健朝,竝牌招不進,小臣獨政未安,何以爲之?敢稟。傳曰,只出緊任。
以李鍾濬爲執義,柳厚祚爲知春秋,尹正求爲同成均,洪一衡·洪兢周爲兵曹正郞。鐵原府使任商準,特爲仍任事,承傳。再政,以朴齊敎爲修撰,李愼德爲健元陵參奉,分監役單金始鳳。
兵批,□□□□□進。兼防禦使單任商準。
弘文館啓曰,新除授修撰朴齊敎在外,經筵入番事緊,請斯速乘馹上來事,下諭。傳曰,許遞。
乙月十一月二十日午時,上御觀物軒。勸講入侍時,領敦寧金左根,講官朴珪壽,參贊官李元會,檢討官洪淳學,假注書趙在元,記注官安翊豐,別兼春秋洪鍾學,各持通鑑第二卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,卽者校理徐鶴淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考敬責,何如?傳曰,允。
弘文館啓曰,校理徐鶴淳,陳疏徑出,上番闕直,事甚未安,應敎金奭鎭,副應敎南商龍,副校理蔡東述·任冕鎬,竝卽牌招,校理金奎弘,由限已過,一體牌招,推移入直,何如?傳曰,允。
以應敎金奭鎭,副應敎南商龍,校理金奎弘,副校理蔡東述·任冕鎬牌不進罷職傳旨,傳于曰,只推。
傳曰,行首宣傳官有闕之代,令該曹口傳各別擇差。
兵曹口傳政事,以鄭歧源爲宣傳官。
以全羅左水使尹應善狀啓,鹿島萬戶金大泳罷黜事,傳曰,兵符之仍佩越道,雖曰違法,旣是昩例所致,而且殿材領運,與他有異,特爲參恕,使之戴罪擧行。
禮曹啓曰,卽接連山幼學金箕榮所志,則以爲族兄斗恭,嫡妾俱無子,以其同姓八寸兄箕暘第二子在七,欲爲繼後,兩家諸族,相議完定,而斗恭夫妻,俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金箕榮所訴旣如此,金箕晹第二子在七,立爲金斗恭之後,何如?傳曰,允。
又啓日,以大王大妃殿·王大妃殿·大妃殿加上尊號時,外庭親傳冊寶,自內親進致詞·箋文·表裏取稟草記,傳曰,依例磨鍊事,命下矣。親傳冊寶處所及大王大妃殿·王大妃殿·大妃殿,御座定於何殿,敢稟。傳曰,親傳冊寶處所,以仁政殿爲之,三殿御座,以通明殿爲之。
校理徐鶴淳疏曰,云云。省疏具悉。爾其勿辭救護。
乙丑十一月二十一日午時,上御觀物軒。勸講入侍時,講官洪鍾序,參贊官鄭基會,侍讀官徐鶴淳,假注書申錫年,記注官鮮于昇,別兼春秋趙定燮,各持通鑑第二卷,以次進伏訖。
上在昌德宮。停常參·經筵。
政院啓曰,右承旨金翼鉉,今日不爲仕進,卽爲牌招,何如?傳曰,允。
以右承旨金翼鉉牌不進罷職傳旨,傳曰,只推。
禮曹啓曰,尾·箕兩星,係是東方分野,則神室奉安,當在東方,而東方之曾往所奉,卽神農氏·句芒氏·后稷氏·東海位·天駟位·先牧位·東方山川也。今此奉安時,次序上下,禮節極爲審愼,下詢時原任大臣,議定,何如?傳曰,允。
義禁府啓日,全羅左水使尹善應狀啓內,鹿島萬戶金大泳,以運材差員,佩符越道,爲先罷黜,其罪狀,令攸司稟處事判付內,兵符之仍佩越道,雖曰違法,旣是昧例所致,而且殿材領運,與他有異,特爲參恕,使之戴罪擧行事,命下矣。金大泳,特爲參恕,戴罪擧行之意,分付該道臣,何如?傳日,允。
以慶尙左水使李鍾武寧海府人命渰死狀啓,傳曰,聞甚驚慘。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
乙丑十一月二十二日午時,上御觀物軒。勸講入侍時,講官金世均,參贊官金元性,檢討官李承皐,假注書趙在元,記注官任膺模,別兼春秋趙定燮,各持通鑑第二卷,以次進伏訖。上曰,史官分左右,上誦前受音一遍訖,仍開卷。世均讀,自謁者使,止自立爲越王,仍釋義訖。上曰,此之鼠竊狗偸者,言其少乎?世均曰,然矣。蓋言其群盜之小,比鼠之竊狗之偸者,不足憂之謂,而以綱目所載觀之,甚至曰,郡守·尉方捕逐,今盡得云,此專事欺蔽爲悅二世之心者也。如是而國何以爲國乎?上曰,二世,怒謁者之告,而下之吏,故後使者,如是爲言者。然何其欺蔽之至此,二世亦豈可信聽乎?世均曰,此政是二世時事也。仍奏曰,其時事固不足道,而宋臣李沆曰,取四方水旱盜賊奏之,爲其人主知四方艱難,恒存警惕之意也,而秦使者,則不以實告其君,此非但二世厭聞之過,諸臣不得辭壅蔽之罪也。
上在昌德宮。停常參·經筵。
政院啓曰,同副承旨李元會,今日不爲仕進,卽爲牌招,何如?傳曰,允。
禮曹啓曰,來丙寅二月初六日哲宗大王祔太廟,卽日進箋陳賀時,大殿·大王大妃殿·王大妃殿·大妃殿方物物膳,依例封進事,知委京外,何如?傳曰,置之。
禮曹啓曰,來丙寅二月初十日,大王大妃殿·王大妃殿·大妃殿加上尊號,卽日進箋陳賀時,大殿·大王大妃殿·王大妃殿·大妃殿方物物膳,依例封進事,如委京外,何如?傳日,旣承慈敎,置之。
乙丑十一月二十三日午時,上御觀物軒。勸講入侍時,講官趙然昌,參贊官金翼鉉,侍讀官蔡東述,假注書申錫淵,記注官金鎭模,別兼春秋趙定燮,各持通鑑第二卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右副承旨鄭基會,今日不爲仕進,卽爲牌招,何如?傳曰,允。
禮曹啓曰,尾箕·兩星,係是東方分野,則神室奉安,當在東方,而東方之曾往所奉,卽神農氏·句芒氏·后稷氏·東海位·天駟位·先牧位·東方山川也,今此奉安時,次序上下禮節,極爲審愼,下詢時原任大臣議定事,允下矣。發遣郞廳,問議于時原任大臣,則領中樞府事臣鄭元容,病未獻議,領敦寧府事臣金左根以爲,歷代郊天之制,星辰之位,在於神農·伊耆·后稷之下,尾·箕東方七宿也,當爲奉安於東方神室,而位次則一遵歷代祀典恐宜,而禮意漸奧,無以臆斷,伏惟上裁云。議政府領議政臣趙斗淳以爲,尾·箕爲東方分野,神位奉安,當在於東方神室,而以言乎位次,則謹按周制及歷代祀典,似當在於后稷氏下,天駟·先牧·嶽瀆之上,而臣素眛禮式,無以臆對,伏惟上裁云。判敦寧府事臣李景在以爲,按辭典禋于六宗,在類于上帝之次,而星辰,卽六宗之一也,以此推之,似不在諸位之下,以臣庸淺,不敢臆對,惟願博詢而裁處焉云。判中樞府事臣李裕元,病未獻議,議政府左議政臣金炳學以爲,星辰位之奉安神室,東方爲其分野然也,若以次序言之,則參考周制及歷代祀典,似當在於神農·后稷之下,而禮意幽眇,不敢臆對,惟願博詢而裁處焉云矣。大臣之議如此,上裁,何如?傳曰,今此獻議,俱有可據,而三大臣之議旣同,依此爲之。
又啓曰,來十二月初八日,孝文殿祥祭時,素膳,依常時國忌例封進事,何如?傳曰,允。
又啓曰,孝文殿祥祭後禫祭前,朔望殷奠及春享大祭親行時,補編受敎,以哭臨擧行之意,敢啓。傳曰,知道。
御營廳啓曰,本廳哨官趙學增,軍號受來之際,中間遲滯,以致替軍之境,萬萬可駭,爲先汰去之意,敢啓。傳曰,知道。
乙丑十一月二十四日午時,上御觀物軒。勸講入侍時,同知事洪祐健,參贊官李元會,檢討官丁觀燮,假注書趙在元,記注官安翊豐,別兼春秋趙定燮,各持通鑑第二卷,以次進伏訖。
上在昌德宮。停常參·經筵。
藥房提調徐衡淳,副提調趙寧夏啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿,氣候,何如,王大妃殿,氣候,何如,大妃殿,氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿,王大妃殿,大妃殿口傳問安。答曰,知道。
進御加味地黃湯前方中,熟地黃減一錢,澤瀉·山藥·山茱萸減五分,去白茯苓,加白茯神·龍眼肉·酸棗仁各一錢,遠志五分,砂仁加三分,自今日五貼式,日次製入事,榻前下敎。
政院啓日,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
政院啓曰,左副承旨金元性,今日不爲仕進,卽爲牌招,何如?傳日,允。
以左副承旨金元性牌不進罷職傳旨,傳曰,只推。
傳曰,日寒如此,景福宮役所工匠,令營健都監乾犒饋。
傳曰,星壇祭享,以每年正月上寅行事,定式。
以司謁口傳下敎曰,興寅君,闕內出入時,乘擧方席。
禮曹啓曰,今此奉常寺,神室室內修改,來十二月初三日卯時先告由,事由祭,同日曉頭設行,移安修改日同時,還安同月初九日巽時,還安祭,還安後隨時設行事,已爲推擇,啓下矣。移·還安祭香祝,例當同爲祗受,而移安與還安日子,幾近一旬矣,依前同爲祗受,恐涉未安。還安祭香祝,同月初九日祗受事,分付,何如?傳曰,允。
兵曹啓曰,禁軍春夏等都試,因議政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
乙丑十一月二十五日午時,上御觀物軒。勸講入侍時,判敦寧李景在,知事柳厚祚,參贊官金炳始,檢討官丁觀燮,假注書趙在元,記注官鮮于昇,別兼春秋趙康夏,各持通鑑第二卷,以次進伏訖。
上在昌德宮。停常參·經筵。
政院啓曰,右承旨金翼鉉,右副承旨鄭基會,今日不爲仕進,卽爲牌招,何如?傳曰,允。
以右副承旨鄭基會牌不進罷職傳旨,傳曰,只推。
大王大妃殿傳曰,勸講,待下敎。
議政府啓曰,卽見東萊府使姜㳣狀啓,則枚擧講定譯官金繼運手本以爲,信行年期退定事,禮曹書契,入送馬州,通報江戶,而回船今纔出來矣。信行退定,雖緣事力之不逮,講譯之隨機斡旋,克竣公事,亦極嘉尙。似此效勞已多,施賞之例,請令廟堂稟處矣。講譯酬賞,多有已例,施以加資之典,何如?傳曰,允。
以開城留守李承輔狀啓,經歷金宗煥身死事,傳曰,令該曹口傳差出,不日下送。
禮曹啓曰,傳曰,星壇祭享,以每年正月上寅日行事,定式事,命下矣。來正月內,行各祭享,月令及原節目中,改付標以入之意,敢啓。傳曰,知道。
訓鍊都監啓曰,本局哨官朴永錫,身病猝重,勢難察任,改差,何如?傳曰,允。
兵曹啓曰,今日禁軍祿試射時,當依定式試取,而馬路氷滑,勢難騎射,以柳禁箭一巡,代行之意,敢啓。傳曰,知道。慶尙道儒生成錫淸等疏略曰,臣等亦皇明之遺民,北望神州,慨然有榛苓之思,風泉之感,而瞻彼華陽一隅,尙幸有萬東廟在焉。伏聞我慈聖殿下,有停享之敎,臣等愚見,罔知厥由。若以爲下民之祀天子,於禮有僭,則唐之宜城縣,有昭王之廟,宋之靜江府,有虞帝之廟,其非僭猥也明矣。若以爲朝家,旣有壇享盛禮,而私地廟享,有所煩瀆,則亦有可辯者。我國君民,俱被皇朝罔極之恩,報祀之誠,固無上下之別,而惟皇壇,在於禁苑,非士民之所敢廁跡,則華陽之廟,烏可已也?玆敢裹足叫閽。伏乞仰稟東朝,亟收皇廟停享之命。臣無任云云。省疏具悉。向於湖左諸儒之疏,已悉多少矣。國中之有一皇壇,所以爲君臣上下,寓慕風泉之所,則今此廟扁合奉,抑有何精義儀文之壞損,而必欲爭執乃已乎?自以爲是,則誰爲非也?自以爲得,則誰爲失也,分義道理,似不當如是,爾等退修學業。
乙丑十一月二十六日午時,上御觀物軒。勸講入侍時,同知事朴永輔,參贊官金元性,侍讀官任冕鎬,假注書申錫淵,記注官任膺模,別兼春秋趙康夏,各持通鑑第二卷,以次進伏訖。上曰,史官分左右。上誦前受音一遍訖,仍開卷。永輔讀,自缺止缺,仍釋義訖。奏曰,沛,卽漢高祖肇基帝業之地也。時願從者雖多,尙未有片土之可以藉手,蕭·曹之勸沛令,召諸在外者,雖不明言劉季。其意則實在於劉季,蓋當亂世,非徒君擇臣,臣亦擇君,以蕭·曹之賢,豈不識草昧英雄乎?後來共贊帝業,爲漢家賢相之首,其始則起於此矣。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左副承旨金元性,今日不爲仕進,卽爲牌招,何如?傳曰,允。
以左副承旨金元性牌不進罷職傳旨,傳曰,只推。
大王大妃殿傳曰,上號時,通明殿親受之節,置之,尊崇陳賀時箋文,兼付祔廟陳賀箋文差員事,分付。
以司謁口傳下敎曰,景福宮,四營大將入直時,或有實病,令各該中軍衛標下軍代主將入直。
禮曹言啓曰,大王大妃殿傳曰,上號時,通明殿親受之節,置之事,命下矣。謹稽謄錄,則丁酉·辛亥年尊崇上號日,外庭親傳冊寶,仍行親上致詞·箋文·表裏後,臨殿陳賀,稟定擧行。今亦依此,其日外庭三殿冊寶親傳,仍行親上致詞·箋文·表裏後,臨殿受賀磨鍊乎?敢稟。傳曰,依丁酉年例磨鍊。
吏曹口傳政事,以權炫爲開城經歷。
上在昌德宮。停常參·經筵。
傳曰,政官牌招開政。
大王大妃殿傳曰,朔祭攝行磨鍊。
傳曰,呈告春秋許遞,今日政差出。
傳曰,予以皇廟事,日昨嶺儒疏批,已悉洞諭,而至以是非得失四字,反復爲說者,欲令各自悔悟,謂已退去矣。卽聞湖右諸儒,又爲叫閽云,此何意也?春秋秉執之義,固不當以合奉爲輕重,則如是持難,非但爲徒損事體。向旣有湖左章甫,一次陳疏,旋卽退還,則今又云云者,欲爲嘗試而然乎,備例而然歟?分義所在,不可以士子待之。自政院到底曉飭,使之斯速退歸,而又或有不從命者,其逗遛不去之由,爲先知入。
以軍器寺甲胄修補時監蕫以下別單書入,傳曰,提調知事李景純,內下虎皮一令賜給,監造官僉正千禹鉉,內下筒箇一部賜給,日官崇政金晉祐,勿論,其餘員役·工匠等,竝令本寺施賞。
以平安監司洪祐吉狀啓,中和府使韓用善,老江僉使金鎭浩褒賞事,傳曰,繕廨修械,雖是擧職之事,而至於捐廩經紀,則不可謂容易,且其實績,多有可紀。中和府使,特爲加資,待準瓜後,許用營將履歷。老江鎭,非但有廨宇修葺,實心蘇弊,民方還集,尤極嘉尙,該僉使,使之加一年仍任。
吏曹啓曰,通禮院右通禮閔升鎬,東學敎授李鍾濬,俱以身病,呈狀乞遞,竝改差,何如?傳曰,允。
以吏曹參議李載冕牌不進罷職傳旨,傳曰,只推。
吏曹,直閣單閔升鎬。
戶曹啓曰,哲宗大王祔太廟後,各祭享物種,分道磨鍊,依此擧行之意,分付宣傳官廳,何如?傳曰,允。
兵曹啓曰,羽林衛將金哲源,五衛將安榏·金永鎭·李範敍·尹夏楨,景慕宮衛將金時振,慶熙宮衛將李根植·李秀復,俱以身病,勢難供職,呈狀乞遞,竝改差,何如?傳曰,允。
又啓曰,羽林衛將朴永瓚,時無職名,依例口傳付軍職以入之意,敢啓。傳曰,知道。
有政。吏批,行判書李宜翼,參議李載冕牌不進,參判鄭健朝進。
吏批,啓曰,行判書李宜翼,參議李載冕,竝牌招不進,小臣獨政未安,何以爲之?敢稟。傳曰,仍爲之。以洪正圭爲執義,鄭謙植爲修撰,李世用爲右通禮,趙熙哲爲知春秋,任孝直爲東學敎授,尹禹鉉爲靑陽縣監。學正單金東煥,學論二單方孝隣·韓龍珪。再政,以鄭基勉爲司成,宋東鎭爲景慕宮令,同春秋單趙熙哲。
兵批,□□□□□進。以洪遠燮爲同知,李東鉉爲宣傳官,朴永瓚爲羽林將,李光永·李寅復·任龍模·金益洪·李敎春爲五衛將,羅世鍾爲景福將,金盛根·劉定垈·金安宅爲慶熙將,朴履稷爲車嶺僉使,金基永爲德津萬戶,張益箕爲保山別將。
弘文館啓曰,新除授修撰鄭謙植,時在京畿楊州地,經筵入番事緊,請斯速上來事,下諭。答曰,許遞。
上在昌德宮。停常參·經筵。
政院啓曰,卽者別兼春秋趙康夏,以其親病,陳疏徑出,原疏才已捧入矣。所當卽捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋趙定燮·洪鍾學,竝卽牌招,推移入直,何如?傳曰,允。
以別兼春秋趙定燮·洪鍾學牌不進罷職傳旨傳曰,只推。
兵曹啓曰,卽接大報壇守直官馮錫驥牒報,則北水門鎭箭,全數破傷云,爲先令紫門監堅實樹柵,卽速修改,而把守軍兵,令該營量宜除出,限修改間,嚴加守直之意,分付,何如?傳曰,允。
戶曹啓曰,今此還屬尙宮·侍女以下,宣飰·衣纏等各種,自今年十二月十七日爲始,加定磨鍊,分道別單書入,而依此擧行之意,分付宣惠廳,何如?傳曰,允。
禁衛營啓曰,因兵曹草記,大報壇北水門鐵箭,全數傷破處,廣智營入直軍八名,除出哨官一員率領,限修改間,嚴加守直之意,敢啓。傳曰,知道。
別兼春秋趙康夏疏曰,伏以臣於持被之中,卽接家信,則臣母素患痰癖之症,近因日候之不調,一倍添劇,委頓床玆。家僮蹱至,促臣歸視,臣聞此報,按住不得,玆敢忙陳短章,徑出禁扃。伏乞聖明,俯垂鑑諒,仰稟東朝,亟遞臣職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
藥房提調徐衡淳,副提調趙寧夏啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿寺不必入等矣。大王大妃殿·王大妃殿·大妃殿口傳問安。答曰,知道。
進御加味地黃湯,自今日,日次停止事,榻前下敎。
都摠府啓曰,令日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左承旨金翼鉉,同副承旨李元會,今日不爲仕進,竝卽牌招,何如?傳曰,允。
以右承旨金翼鉉牌不進罷職傳旨,傳曰,只推。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
又啓曰,左右史不可不備,別兼春秋趙定燮·洪鍾學,旣有只推之命,竝卽牌招,推移入直,何如?傳曰,允。
以別兼春秋趙定燮·洪鍾學牌不進罷職傳旨,傳曰,只推。
傳曰,政官牌招開政。
傳曰,在外臺諫,竝許遞,今日政差出。
傳曰,摠裁官以下,別單書入。
以纂輯廳摠裁官以下別單。
傳曰,摠裁官領議政趙斗淳,判府事李裕元,右議政金炳學,各內下大豹皮一令賜給。纂輯校正堂上金學性·鄭基世·洪鍾序·朴珪壽,各內下豹皮一令賜給。校正兼監印堂上南秉吉加資。校正郞廳李敎鉉·任孝直,監印郞廳李冕光·鄭顯裕,各內下鹿皮一令賜給。別看役前都事崔瑆煥,前敎授張之琬,竝外職調用。其餘寫字官·唱準律官·計士·捕校·錄事·員役·工匠等,竝依判下施賞。
以慶尙監司李參鉉狀啓,慶州府尹洪翼燮,限一年仍任事,傳曰,三載爲治,民惜其去,則施措之得宜,推可知矣。依所請,特爲仍任。
以咸鏡監司金有淵狀啓,原州府使洪祐錫仍任事,傳曰,凡所施措,極庸嘉尙,特許退一瓜仍任。
兵曹啓曰,今十一月,各廳堂下武臣朔試射,臣曹連因有故,不得爲之之意,敢啓。傳曰,知道。
有政。吏批,行判書李宜翼,參判鄭健朝牌不進,參議李載冕進。
吏批啓曰,行判書李宜翼,參判鄭健朝牌不進,小臣獨政未安,何以爲之?敢稟。傳曰,只出緊任。以張錫駿爲司諫,李從鶴爲掌令,朴齊敎爲持平,白奎洙爲獻納,李肇信爲正言,權膺善爲修撰,李種德爲昌平縣令。行大護軍南秉吉,今加正憲,大典會通繤輯時監印堂上加資事及中和府使韓用善今加通政加資事,承傳。慶州府尹洪翼燮,限一年仍任事,承傳。
再政,以尹宖善爲儀賓都事,鄭亨基爲穩城府使。兵批,□□□□□進。同知單羅世鍾。老江僉使金鎭浩,加一年仍任事,承傳。
傳曰,新除授穩城府使,使之不日下送。日記廳堂上金宗漢。郞廳李聖烈·盧台鉉。
上在昌德宮。停常參·經筵。
政院啓曰,左副承旨金元性,今日不爲仕進,卽爲牌招,何如?傳曰,允。以左副承旨金元性牌不進罷職傳旨,傳曰,只推。
又啓曰,左右史不可不備,別兼春秋趙定燮·洪鍾學,旣有只推之命,竝卽牌招,推移入直,何如?傳曰,允。
以別兼春秋趙定燮·洪鍾學牌不進罷職傳旨,傳曰,只推。
又啓曰,齋戒日各司之不得開坐,例也,而今日卽景慕宮秋享大祭齋戒,副摠管嚴錫鼎,以漢城右尹開坐事,書仕出去,草記遽然來呈,至於捧入之境。臣之矇未覺察,不勝惶恐,當該堂上,推考,何如?傳曰,允。
傳曰,禮房承旨,馳詣受香所奉審,摘奸以來。
傳曰,孝文殿祥事奄迫,俯仰慨廓,靡所逮及。今初八日全溪大院君·完陽府大夫人·龍城府大夫人祠宇,遣崇品宗臣,攝行奠酌禮,祭文,令文任撰進。傳曰,今初八日恩彦君內外祠版,遣承旨致祭,祭文,令文任撰進。
傳曰,吏兵批歲抄點下者,依例捧傳旨。傳曰,瓜近初仕作窠,幼學金德均,今日政擬入。
傳曰,景福宮役所工匠,令營建都監乾犒饋。
政院啓曰,行吏曹判書李宜翼,參判鄭健朝,參議李載冕牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,待明朝一體牌招。
又啓曰,今初八日全溪大院君·完陽府大夫人·龍城府大夫人祠宇,遣崇品宗臣,攝行奠酌禮事,命下矣。何宗臣進去乎?敢稟。傳曰,判宗正卿李敦榮進去。
奎章閣啓曰,景慕宮望廟樓今朔奉審,無頉之意,敢啓。傳曰,知道。
弘文館啓曰,新除授修撰權膺善,卽爲牌招察任,何如?傳曰,允。以修撰權膺善牌不進罷職傳旨,傳曰,只推。
議政府薦望,以李容象爲平安兵使,以鄭岐源爲北兵使。
以平安監司洪祐吉狀啓,義州府民家失火事,傳曰,民家失火,若是夥多,聞甚驚慘。元恤典外,另加顧助,趁卽結構奠接之方,廟堂措辭,關飭。
禮曹啓曰,今十二月初八日孝文殿祥祭時,大王大妃殿·王大妃殿哭臨儀註,大妃殿哭臨·易服儀註,直爲書入各殿之意,敢啓。傳曰,知道。
營建都監啓,自十一月初一日至三十日,本都監所捧,三十四萬三千六百九十六兩八錢五分,宗親府所捧,八千一百六十六兩五錢矣,敢啓。傳曰,知道。
兵曹啓曰,孝文殿禫祭時,自上改御玄袍後,侍衛將士等,當依禮曹節目,改着黑天翼,而謹考戊戌謄錄,則天翼已是靑色,常時堂下着此靑色,則不必改着鴉靑色然後始可謂之黑色,禫祭時,仍服靑天翼,至祭畢,純吉服事,因特敎擧行,而辛亥年,亦依此擧行矣。今亦依此磨鍊,何如?傳曰,允。
宗親府啓曰,前兵使李南壽,宗正卿差下,令該曹下批,何如?傳曰,允。
司僕寺啓曰,本寺主簿李鎬臣,今已箇滿,而本寺多有擧行之事,難付生手,今姑仍任,何如?傳曰,允。
司僕寺啓曰,分養馬故失·瘦瘠·不馴守令,每於畢上納後,依法典錄啓請罪矣。今年所納分養馬有頉邑守令現告成冊,今始來到,故啓目書入,依例施罰之意,敢啓。傳曰,知道。
兵曹,以元世顯爲御營中軍。
御營廳啓曰,本廳哨官張元植,身病甚重,勢難察任,改差,何如?傳曰,允。
訓鍊都監啓曰,本局別將李承駿,身病猝重,勢難察任,改差,何如?傳曰,允。
上在昌德宮。停常參·經筵。
藥房都提調金炳學,提調徐衡淳,副提調趙寧夏啓曰,節屆隆冬,寒事轉甚,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
政院啓曰,左右史不可不備,別兼春秋趙定燮·洪鍾學,旣有只推之命,趙康夏由限已過,竝卽牌招,推移入直,何如?傳曰,允。
大王大妃殿傳曰,臘享大祭,攝行磨鍊。
以別兼春秋趙定燮·洪鍾學·趙康夏牌不進罷職傳旨,傳曰,只推。
政院啓曰,明日傳香,禮房承旨,當爲齋宿,右副承旨鄭基會,卽爲牌招,何如?傳曰,允。
以右副承旨鄭基會牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
政院啓曰,卽者社稷署官員來言,今此臘享大祭神位版出安奉還時,提調一員,當爲進參,而都提調金炳學,提調金賢根,有身病不得進參云,提調卽爲牌招,何如?傳曰,提調許遞,前望入之。
社禝提調前望入之,尹宜善落點。
傳曰,新除授穩城府使李敎應,使之除朝辭,卽速赴任。
傳曰,日寒如此,內外各營入直軍兵及各門守門軍薄衣與流丐,遣宣傳官,摘奸以來。
傳曰,日寒如此,輕囚放釋。
金元性啓曰,臣元性敬奉聖敎,馳往義禁府,取列囚徒案,則無時囚,故仍往典獄署,取考囚徒案,則結案罪人一名,係是重囚,故仍囚,其餘各司直囚罪人朴榮植等二十五名,係是輕囚,故竝依傳敎,放送之意,敢啓。傳曰,知道。
弘文館啓曰,修撰權膺善,旣有只推之命,卽爲牌招察任,何如?傳曰,允。
吏曹啓曰,禮曹正郞金在鳳,以其身病,呈狀乞遞,改差,何如?傳曰,允。
又啓曰,穩城府使鄭亨基,以其父年七十一歲,呈狀乞遞矣。依法典,改差,何如?傳曰,允。
以吏曹參議李載冕牌不進罷職傳旨,傳曰,只推。
兵曹啓曰,今十二月初四日社禝·宗廟·景慕宮臘享大祭時,守門,當爲塡差,而本曹郞廳·都摠府郞廳·五衛將,除入直與呈辭受由在外,排擬苟艱,依定式,軍門將官。代差以入之意,敢啓。傳曰,知道。
又啓曰,禁軍別將申泰善,身病猝重,無望供職,呈狀乞遞,改差,何如?傳曰,允。
兵曹,以蔡東健爲御營中軍。
御營廳啓曰,本廳哨官田致有·禹錫麒,俱有身病,勢難察任,竝改差,何如?傳曰,允。
吏曹啓目,前正言李眞燁名字,改以普燁事告狀,依例令藝文館給帖,何如?啓依允。
有政。吏批,行判書李宜翼進,參判鄭健朝,參議李載冕牌招不進。
以尹錫孝爲禮曹正郞,金熙永爲孝陵令,吳致箕爲造紙別提,李在灝爲東部都事,金德均爲童蒙敎官,李心朮爲三水府使,李敎應爲穩城府使,申棨爲靈巖郡守,張德五爲機張縣監,李一蓮爲安奇察訪,韓兢烈爲祥雲察訪。宗正卿單李南壽,兼鏡城府使單鄭歧源,原州府使洪祐錫限一瓜仍任事及司僕主簿李鎬臣今姑仍任事,承傳。
再政,以朴齋政爲引儀。
兵批,判書金炳冀進。以李章濂爲宣傳官,李鳳億爲內禁將,徐相龜爲咸鏡中單,朴來命爲永宗僉使,林弘培爲馬梁僉使。同知單金盛根,訓鍊僉正加設單崔憲祖,平安道兵馬節度使單李容象,咸鏡北道兵馬水軍節度使單鄭歧源。
備忘記,車嶺僉使朴履直下直,長弓一張,長箭一部,片箭一部,筒兒一箇賜給。
上在昌德宮。停常參·經筵。
政院啓曰,右承旨金翼鉉,右副承旨鄭基會,今日不爲仕進,竝卽牌招,何如?傳曰,允。
以右承旨金翼鉉,右副承旨鄭基會牌不進罷職傳旨,傳曰,只推。
政院啓曰,明日傳香,禮房承旨,當爲齋宿,右副承旨鄭基會,旣有只推之命,更爲牌招,何如?傳曰,允。傳曰,傳香禮房承旨,馳詣社稷·宗廟·永禧殿·景慕宮奉審,摘奸以來。傳曰,正言許遞,前望入之。臺諫前望入之,正言南宮鉀·嚴世永落點。
傳曰,狼川縣監有闕之代,令該曹口傳差出。
吏曹口傳政事,以李基鎬爲狼川縣監。以江原監司朴承輝狀啓,越松萬戶爲本營將校自辟窠事,傳曰,邊將自辟,旣是各道之所有者,而獨於本道,尙無此窠,實爲欠典。依向來錦營所請馬梁例,特許定式。
以江原監司朴承輝狀啓,祥雲察訪金秉浩仍注事,傳曰,凡其施措,俱係實績,極庸嘉尙。依平陵察訪已施之例,特許仍任,新授之人,待他窠首先檢擬。
議政府啓曰,孝文殿祥祭只隔,侍從未付軍職人,令該曹口傳付軍職,使之入參,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
以宣傳官申樂熙書啓,騎兵李士明等十五名薄衣事,傳曰,知道。衣資,令兵曹題給。
兵曹啓曰,謹依薄衣摘奸宣傳官申樂熙書啓判下,闕內各門騎兵李士明等十五名,木各一疋,去核二斤,題給之意,敢啓。傳曰,知道。
禁衛營啓曰,本營哨官李明會·金德瑾,俱有身病,勢難察任,改差,何如?傳曰,允。
以右副承旨鄭基會再牌不進罷職傳旨,傳曰,只推。
上在昌德宮。停常參·經筵。
政院啓曰,右承旨金翼鉉,右副承旨鄭基會,今日不爲仕進,竝卽牌招,何如?傳曰,允。
以右承旨金翼鉉,右副承旨鄭基會牌不進罷職傳旨。傳曰,只推。
宗廟署官員,以臘享大祭初獻官意啓曰,大祝鄭在晉,將事之際,有所失儀,揆以事體,萬萬未安,令該府拿聞處之,何如?傳曰,允。
政院啓曰,宗廟冬享大祭,將事之際,大祝鄭在晉,有所失儀,揆以祀典,極爲悚惶,所當重勘,而本院請推之外,無他可施之罰,何以爲之?敢稟。傳曰,拿處。
以京畿監司兪致善狀啓,永宗僉使趙羲豊仍任事,傳曰,弊多修擧,勤勞如此,且當救急,民願又如此,豈可無別般示意?該僉使,限一年特爲仍任,許用水使履歷,新除授之人,亦許防禦履歷。
禮曹啓曰,星壇祝文,旣以藝文館撰出之意,啓下矣。祝式頭辭,下詢大臣稟定,何如?傳曰,允。
以公忠監司申檍狀啓,藍浦縣監玄昇運遭母喪事,傳曰,藍浦縣監有闕之代,令該曹口傳差出,不日下送。
宣傳官白樂熙書啓,臣敬奉聖敎,自通化門至永肅門,闕內各所入直軍及各門守直軍等處詳審,則所着至薄,寒苦最切者,李士明等十五名矣,敢啓。傳曰,衣資,令兵曹題給。
宣傳官具鳳祖書啓,臣於本月初二日午時量,以薄衣及流丐摘奸事,敬奉承政院所下傳敎,馳往南別營南倉火藥庫,南小營南倉火藥庫,下都監東別營,御營廳新營·東營·集春營·廣智營及光熙門·五間水門·興仁之門·惠化門,入直軍兵及各門守直軍等,一一詳審是白乎,則所着衣服,雖有厚薄之不齊,俱無呼寒之患是白乎矣,光熙門卜直軍徐光一·李用石,興仁之門卜直軍梁學孫·金原伊,惠化門卜直軍李貴哲·金君成等薄着畏寒之狀,實爲矜惻是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
御營廳啓曰,謹依傳敎,興仁之門卜直梁學孫·金原伊,光熙門卜直徐光一·李用石,惠化門卜直李貴哲·金君成處,各木綿一疋,去核二斤,考例以給之意,敢啓。傳曰,知道。
宣傳官尹錫麟書啓,臣於本月初二日午時量,薄衣摘奸及流丐摘奸事,敬奉承政院所下傳敎,馳往南營·西營·北營·龍虎營·新營·禁衛營·訓鍊都監新營及肅靖門·彰義門·敦義門·昭義門·崇禮門,入直軍兵及各門守門軍等,一一詳審是白乎,則所着衣服,雖有厚薄不齊,俱無呼寒之患是白乎矣,彰義門卜直軍李萬石·李興用,敦義門卜直軍梁學吉·權德文,昭義門卜直軍金龍伊·朴元吉,崇禮門卜直軍韓福伊·金聖業等八名薄着畏寒之狀,實爲矜惻是白遣,仍往南門外流丐幕,面面看審是白乎,則流丐五十一名,呼寒啼飢,景狀矜惻,故一一勞問後,雖一名無或逐出幕外之意,各別申飭於領首流丐處是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
訓鍊都監啓曰,謹依宣傳官書啓判下,本局字內彰義門卜直軍李萬石·李興用,敦義門卜直軍梁學吉·權德文等處,各木綿一疋,去核二斤,考例以給之意,敢啓。傳曰,知道。
禁衛營啓曰,謹依宣傳官書啓判下,本營字內昭義門入直卜直金龍伊·朴元吉,崇禮門入直卜直韓福伊·金聖業等處,各木綿一疋,去核二斤,題給之意,敢啓。傳曰,知道。
上在昌德宮。停常參·經筵。
藥房提調徐衡淳,副提調趙寧夏啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。大王大妃殿進御三錢重人參粟米飮,自今日一貼式煎入事,榻前下敎。王大妃殿進御三錢重人參粟米飮,自今日一貼式煎入事,榻前下敎。大妃殿進御三錢重人參粟米飮,自今日一貼式煎入事,榻前下敎。
政院啓曰,議政府郞廳來言,今日賓廳日次,而領議政趙斗淳有身病,左議政金炳學無時急稟定事,右議政未差,不得來會云矣,敢啓。傳曰,知道。
傳曰,右副承旨許遞,前望入之。承旨前望入之,趙性敎落點。
政院啓曰,新除授同副承旨趙性敎,卽爲牌招,何如?傳曰,允。
傳曰,檢校典翰李明應,馳詣山陵,奉審摘奸,仍留監祭,局內諸陵,一體奉番以來。
禮曹啓曰,以星壇祝式頭辭,下詢大臣事,允下矣。發遣郞廳,問議于大臣,則議政府領議政臣趙斗淳以爲,歷代祀典中,歲星七宿祝式,只諱某,今此星壇儀節,雖一依南壇,而旣不竝享於南壇,則恐亦有差殊於其間者,而禮重識劣,不敢擅對,伏惟聖裁云。議政府左議政臣金炳學以爲,星壇享儀,雖一依南壇,而第念神室位次,旣奉於后稷氏之下,則今此祝式,似與南壇有差殊之別矣,臣素昧禮意,伏候上裁云矣。大臣之議如此,上裁,何如?傳曰,依大臣議爲之。
吏曹口傳政事,以沈能民爲藍浦縣監。
上在昌德宮。停常參·經筵。
大王大妃殿誕日,大殿·王大妃殿·大妃殿,內閣·政院·玉堂·百官口傳問安。答曰,知道。大王大妃殿,內閣·政院·玉堂·百官單子問安。答曰,知道。
傳曰,明日孝文殿朝上食·晝茶禮·夕上食,當自內親行矣,該房知悉,百官入參。
傳曰,星壇禮享,雖以寅日爲定,而新設之初,宜先將事。今月望間,擇日設行事,分付該曹。
傳曰,時原任大臣·諸宗臣·閣臣承候時,諸儒臣,一體承候。
傳曰,明日出宮門路,以協陽門爲之。
傳曰,輕囚放釋。左右捕廳賊囚外,輕囚放釋。
傳曰,景福宮役所工匠,令營建都監乾犒饋。
傳曰,政官牌招開政。
金翼鉉啓曰,臣翼鉉,敬奉聖敎,馳往義禁府,取考囚徒案,則時囚鄭在晉,係是輕囚,故依傳敎放送,仍詣典獄署,取閱囚徒案,則缺金仁錫等十名,係是輕囚,故竝依傳教,竝放送之意,敢啓。傳曰,知道。
吏曹啓曰,通禮院右通禮李世用,東部都事李在灝,俱以身病,呈狀乞遞,竝改差,何如?傳曰,允。
承文院啓曰,卽見盛京禮部咨文出來者,以爲前泒內城廂白旗協領書明額,自本年九月二十四日起,至十二月㡳止,前往邊之內外,實力査挐,而玆協領,因腿病呈請離任調養,改泒內城協領恩齡,前行充當知照云矣。以承領之意回咨,撰出定禁軍騎撥,下送于灣府,使之傳給鳳城將,遽以爲轉致盛京之地,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
兵曹啓曰,每都政,新資五窠,例爲差出,而今番則營將準二十朔者,只有一窠,且舊堂積滯,不可不念。在前如此之時,新舊資營將·中軍·虞候,朔數最多者,推移內遷,多有已例,今亦依此擧行,何如?傳曰,允。
又啓曰,五衛將李胤鎭·任龍模·林秉周·王殷疇,忠壯衛將李東根·安兢壽,景福宮將羅世鍾,慶熙宮衛將金盛根·劉定垈,俱以病難供職,呈狀乞遞,竝改差,何如?傳曰,允。
有政。吏批,行判書李宜翼,參判鄭健朝牌招不進,參議李載冕進。
吏批啓曰,行判書李宜翼,參判鄭健朝,竝牌招不進,小臣獨政未安,何以爲之?敢稟。傳曰,只出緊任。
以李冕光爲右通禮,趙秉肅爲注書,李祖潢爲繕工主簿,尹丙大爲東部都事,趙龍夏爲珍山郡守,祥雲察訪金秉浩仍任事,承傳。
再政,以李秉淑爲戶曹佐郞,尹弘朮爲同福縣監,分監役單朴寅樹。
三政,以趙龜鎬爲社稷令。
四政,以金商鉉爲漢城判官。
五政,以孟浩述爲貞陵令。
兵批,兼判書金炳冀進。以申奭熙·白樂三·李熙大·具禹鉉爲五衛將,柳冀喆·孫鍾策爲忠壯將,韓鼎煜爲景福將,千儀大·秋成實爲慶熙將,沈魯鳳爲武兼,李源浩爲左捕將,金英澤爲黔毛浦萬戶,楸坡權管單李秉泓,同知單劉定垈,永宗僉使趙羲豐限一年仍任事,承傳。
再政,以朴龍熙爲訓鍊僉正,同知單金安宅,僉知三單白樂三·具禹鉉·柳冀喆,加設單申奭熙。
三政,以趙瑋顯爲訓鍊僉正,洪宅周爲訓鍊判官,同知單韓鼎煜。
四政,李載貞爲中樞都事,尹濟成爲訓鍊主簿,同知單秋成實,副司果王昌鎬。
上在昌德宮。停常參·經筵。
祥祭親行後,大殿·大王大妃殿·王大妃殿·大妃殿,藥房口傳奉慰問安。答曰,罔極。
內閣·政院·玉堂百官,奉慰單子問安。答曰,罔極。
傳曰,明日孝文殿別茶禮,當自內親行矣,該房知悉,百官入參。
傳曰,今夜弛禁。
傳曰,孝文殿入直內官房房直二名,勿爲減下,宣飯所用器皿及食湯鼎,姑爲仍用事,分付各該司。
傳曰,今日親祭時,兵判入參,內哭班侍衛,次堂擧行。
禮曹啓曰,傳曰,星壇享禮,以寅日爲定,而新設之初,宜先將事,今月望間,擇日設行事,命下矣。祭享吉日,令日官李秉洪推擇,則今十二月十三日爲吉云,以此日設行,何如?傳曰,允。
兵曹啓曰,今此新設星壇祭享時守門,依南壇例塡差守門,以爲定式擧行,何如?傳曰,允。
乙丑十二月初七日辰時,上詣孝文殿。朝上食親行入侍時,都承旨趙寧夏,左承旨金炳始,右承旨金翼鉉,左副承旨金元性,右副承旨李元會,同副承旨趙性敎,史官缺,檢校提學金炳國,提學金學性,檢校直提學李載元·金炳地,直提學李承輔,檢校直閣李承五·李世用,直閣閔升鎬,檢校待敎閔奎鎬·鄭範朝·趙成夏·趙寧夏·李載冕,以次侍立。時至,通禮跪啓請出次,上具衰服出齋殿,入孝文殿,由東階陞詣版位西向立。贊儀跪啓請俯伏哭,上俯伏哭。贊儀跪啓請止哭·興·四拜·興·平身,上止哭·興·四拜·興·平身。贊儀導上詣尊所北向立,仍詣靈座前。承旨奉香,承旨奉爐,上三上香訖。承旨奉爵跪進,上受爵以授承旨,承旨跪受,奠于靈座前,連獻三爵,如儀訖。贊儀導上還復位。贊儀跪啓請俯伏哭,上俯伏哭。贊儀跪啓請止哭·興·四拜·興·平身,上止哭·興·四拜·興·平身。贊儀跪啓請還齋殿,上還齋殿,請臣以次退出。
乙丑十二月初七日午時,上詣孝文殿。晝茶禮親行入侍時,都承旨趙寧夏,左承旨金炳始,右承旨金翼鉉,左副承旨金元性,右副承旨李元會,同副承旨趙性敎,史官缺,檢校提學金炳國,提學金學性,檢校直提學李載元·金炳地,檢校直閣李承五·李世用,檢校待敎閔奎鎬·鄭範朝·趙成夏·趙寧夏·李載冕,以次侍立。時至,通禮跪啓請出次,上具衰服出齋殿,入孝文殿東挾門,由東階陞詣版位西向立。贊儀請俯伏哭,上俯伏哭。少頃,贊儀唱止哭·興·四拜·興·平身,上止哭·興·四拜·興·平身,仍詣靈座前北向跪。承旨奉香,承旨奉爐,上三上香。承旨奉爵跪進,上受爵以授承旨,承旨跪受,奠于靈座前,連獻三爵訖,上降復位。贊儀請俯伏哭,上俯伏哭。少頃,贊儀唱止哭·四拜·興·平身,上止哭·四拜·興·平身。贊儀請還齋殿,諸臣以次退出。
乙丑十二月初七日申時,上詣孝文殿。夕上食親行入侍時,都承旨趙寧夏,左承旨金炳始,右承旨金翼鉉,左副承旨金元性,右副承旨李元會,同副承旨趙性敎,史官缺,檢校提學金炳國,提學金學性,檢校直提學李載元·金炳地,直提學李承輔,檢校直閣李承五·李世用,檢校待敎閔奎鎬·鄭範朝·趙成夏·趙寧夏·李載冕,待敎趙慶鎬,以次待立。時至,通禮跪啓請外辦,上具衰服出齋殿,入孝文殿,由東階陞詣版位西向立。贊儀跪啓請俯伏哭,上俯伏哭。贊儀跪啓請止哭·興·四拜·興·平身,上止哭·興·四拜·興·平身。贊儀導上詣尊所北向立,仍詣靈座前。承旨奉香,承旨奉爐,上三上香訖。承旨奉爵跪進,上受爵以授承旨,承旨跪受,奠于靈座前,連獻三爵,如儀訖。贊儀導上還復位。贊儀跪啓請俯伏哭。上俯伏哭,贊儀跪啓請止哭·興·四拜·興·平身,上止哭·興·四拜·興·平身。贊儀跪啓請還齋殿,上還齋殿,諸臣以次退出。
上在昌德宮。停常參·經筵。
大王大妃殿進御三錢重人蔘粟米飮一貼,將事後更爲煎入事,榻前下敎。王大妃殿進御三錢重人蔘粟米飮一貼,將事後更爲煎入事,榻前下敎。大妃殿進御三錢重人蔘粟米飮一貼,將事後更爲煎入事,榻前下敎。
傳曰,山陵守陵官以下,魂殿享官以下,宗戚執事別單書入。
傳曰,奉審儒臣入侍。
傳曰,政官牌招開政,賞典下批。
傳曰,睿陵參奉兩窠中一窠,陞作令。
傳曰,各營將臣之赴公於營建所時,必以平貼裏爲之,而捕將,旣佩命召與大將牌矣,亦以平貼裏,着玉鷺赴公事,分付。以山陵守陵官以下,魂殿享官以下,宗戚執事別單,傳曰,守陵官昺,內厩馬鞍具一疋面給,田伍十結,奴婢五口賜給。參奉申鎬永·金商健,竝陞六,兒馬一疋賜給。前參奉鄭䎘朝·李錫祚·沈正益,竝陞六。忠義金思九,前忠義柳志養,竝東班職陞敍。典禮崔宗俊,書題除授,其餘飯監·守僕·員役等,竝詳考辛亥年例施賞。魂殿享官興寅君最應,永平君昱,東寧尉金賢根,南寧尉尹宜善,贊成金炳冀,判府事金炳國,各內下豹皮一令賜給。大護軍金炳溎,護軍金炳地·鄭海尙,戶曹參判金元植,護軍金壽鉉,副護軍韓應國,前享官安岳郡守朴齊寅,竝加資。享官知敦寧李載元,內下虎皮一令賜給。吏曹參議李載冕,副護軍朴齊寬,前承旨洪承億,竝內下鹿皮一令賜給。宗戚執事興寅君最應,永平君昱,完平君昺,東寧尉金賢根,南寧尉尹宜善,左贊成金炳冀,判府事金炳國,各內下豹皮一令賜給。大護軍金炳溎,護軍金炳地·鄭海尙,安岳郡守朴齊寅,戶曹參判金元植,護軍金壽鉉,副護軍韓應國,竝加資。前承旨洪承億,延安府使韓應弼,各內下鹿皮一令賜給。應敎金奭鎭,兒馬一疋賜給。參奉柳琯·閔弘植,前參奉元世徹·徐中輔·鄭晉默·李載晩·尹滋綎·朴齊平·李季重·金商鶴·洪永禹·沈樂元·李定老·李恒億·宋淳悳·韓正蘷,竝陞六。忠義李炳奎·李鍾德·李炳夏·閔致完,前忠義李兢烈·李一鎭·吳義默·南憲柱·趙秉圭·金纘·鄭台鉉·李雲商·成敎曾·李宅仁·宋羽榮,竝東班職陞敍。左通禮李心宰,右通禮李冕光,贊儀李裕烈,東西唱引儀朴齊政·咸愚順,奉禮兼引儀安泌,中門唱假引儀崔載箕·金濬學,百官引接崔綸在·李漢鎭,香官金鼎燮,正書忠儀池弘述,其餘奏時官·守僕·員役等,竝依辛亥年例施賞。明禮宮小次知南孟甲,掌務白舜鎭,竝賞加。內司書員李東植,本宮庫直金啓榮,熟手姜致俊等二名,竝帖加。傳曰,侍陵內侍李相利,內厩馬一匹面給,田三十結,奴婢四口賜給,子孫中一人,令內府調用。進止差備沈基祖,加資,金喜勉,半熟馬一匹賜給。魂殿都薜里鄭之良·尹東亨,竝令內府,子孫中一人調用。前都薛里金在寬,內下虎皮一令賜給。進上長番金在學·尹衡殷·金鼎夏·金在九·李鍾學·潘學榮,竝加資。前進止長番崔昇鉉,內下鹿皮一令賜給。薜里鄭元熙·李賢模,酒房全商鼎·李惇夏,竝半熟馬一匹賜給。進止差備韓做弦·林鍾護·尹東鎭·金成德,竝兒馬一匹賜給。傳曰,今番賞典中,一人雖兼數事,毋得疊授。
議政府啓日,因禮曹草記,星壇樂詞撰出事,命下矣。大護軍朴珪壽,製述官差下,使之製進,何如?傳曰,允。
又啓曰,南兵使許熠,以其身病,呈狀乞遞矣。實病旣如此,則有難强令察任,改差,何如?傳曰,允。
吏曹啓曰,東部都事尹丙大,以其身病,呈狀乞遞,改差,何如?傳曰,允。
以吏曹參議李載冕牌不進罷職傳旨,傳曰,只推。
兵曹啓曰,禁軍別將元世顯,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以蔡東健爲禁軍別將。又啓曰,五衙將申奭熙,景福宮衛將朴鎭藝·韓鼎煜,慶熙宮衛將秋成實,俱以身病猝重,無望供職,五衛將李熙大,前任安東營將具禹鉉,前任忠州營將白樂三,前任大興中軍忠壯衛將孫鍾策,前任洪州營將柳冀喆,前任江原監營中軍,俱在任所,上來間,該廳番次苟艱云,新除授楸坡權管李秉泓,母年今爲七十五歲,法不當遠離赴任,呈狀乞遞,竝改差,何如?傳曰,允。
有政。吏批,行判書李宜翼進,參判鄭健朝,參議李載冕牌招不進。
以南弘重爲睿陵令,趙元和爲內資主簿,李世翊爲注書,李象學爲東部都事,尹象儀爲睿陵參奉,行大護軍金炳溎今加正憲,行護軍金炳地·鄭海尙,安岳郡守朴齊寅,戶曹參判金元植,行護軍金壽鉉,已上今加嘉義,行副護軍韓應國,今加嘉善,已上加資事,承傳。再政,以尹致愚爲景慕宮令。三政,以李鏞夏爲社稷令。
兵批,判書金炳冀進。以申堉·徐恭淳·尹彝烈·李容一爲五衛將,李陟·吳致遠爲忠壯將,金敬浩·卞德奎爲景福將,林基烈爲慶熙將,成錦奎爲訓鍊主簿,李基碩爲南兵使,楸坡權管單朴信根。
乙丑十二月初八日巽時,上詣孝文殿。別茶禮親行入侍時,都承旨趙寧夏,左承旨金炳始,右承旨金翼鉉,左副承旨金元性,右副承旨李元會,同副承旨趙性敎,檢校提學金炳國,提學金學性,檢校直提學李載元·金炳地,檢校直閣李承五·李世用,直閣閔升鎬,檢校待敎閔奎鎬·鄭範朝·趙成夏·趙寧夏·李載冕,待敎趙慶鎬,以次侍立。時至,通禮跪啓請出次,上具衰服出齋殿,入孝文殿東挾門,由東階陞詣版位西向立。贊儀請俯伏哭,上府伏哭。少頃,贊儀唱止哭·興·四拜·興·平身,上止哭·四拜·興·平身,仍詣靈座前北向跪。承旨奉香,承旨奉爐,上三上香。承旨奉爵跪進,上受爵以授承旨,承旨跪受,奠于靈座前,連獻三爵訖,上降復位。贊儀請俯伏哭,上俯伏哭。少頃,贊儀唱止哭·四拜·興·平身,上止哭·四拜·興·平身。贊儀諸還齋殿,上還齋殿,命奉審儒臣入侍。左承旨□□□,記事官趙秉肅,別兼春秋趙定燮·洪鍾學,典翰李明應,以次進伏訖。缺
乙丑十二月初八日子時,上詣孝文殿。祥祭親行入侍時,都承旨趙寧夏,左承旨金炳始,右承旨金翼鉉,左副承旨金元性,右副承旨李元會,同副承旨趙性敎,史官缺,檢敎提學金炳國,提學金學性,檢校直提學李載元·金炳地,直提學李承輔,檢校直閣李承五·李世用,直閣閔升鎬,檢校待敎閔奎鎬·鄭範朝·趙成夏·趙寧夏·李載冕,待敎趙慶鎬,以次侍立。時至,贊禮禮曹判書金炳國跪啓請出次,上具衰服出齋殿。炳國導上入就版位,炳國跪啓請俯伏哭,上俯伏哭。少頃,炳國啓請止哭·興·四拜,上止哭·興行四拜禮訖。炳國導上權就齋殿,炳國跪啓請易服。丑正一刻,炳國跪啓請出次,上改具翼善冠·黲袍·烏犀帶·黑皮靴以出,炳國導上入就版位。炳國跪啓請俯伏哭,上俯伏哭。少頃,啓請止哭·興·四拜,上止哭·興·行四拜。禮訖,炳國導上請盥洗位,上盥洗訖。炳國導上陞自東階,詣尊所西向立。承旨酌鬱鬯,承旨以瓚受鬱鬯。炳國導上入詣神位前北向跪。承旨奉盒,承旨奉爐,上三上香,承旨奠爐于案。承旨跪進瓚,上執瓚灌地訖,以瓚授承旨,使大祝置于奠所。承旨進幣,上執幣,獻幣授承旨,奠于神位前。炳國導上降復位,啓請行初獻禮。炳國導上陞自東階,詣尊所西向立。承旨酌醴齊,承旨以酌受醴齊。炳國導上入詣神位前北向跪。承旨進爵,上執爵獻爵,以爵授承旨,奠于神位前。上少退跪,大祝進神位右東向,跪讀祝文訖,炳國導上降復位。亞獻官·終獻官,行禮如上儀訖,炳國跪啓請俯伏哭,上俯伏哭。少頃,啓請止哭·興·四拜,上止哭·興·行四拜禮訖。炳國導上詣望燎位北向立,大祝奉祝幣燎于坎。炳國跪啓禮畢,導上還齋殿。時原任大臣。進前問候訖,上乘輿出延英門,至協陽門,承旨請出標信解嚴。上入宣化門還內,諸臣以次退出。
上在昌德宮。停常參·經筵。
藥房都提調金炳學,提調徐衡淳,副提調趙寧夏啓曰,日月如流,祥事奄過,伏惟聖心,哀慕益復如新。伏未審達夜將事勞動之餘,聖體,若何,寢睡·水刺之節,何如?臣等率諸御醫,趁早入診詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
政院啓曰,左右史不可不備,別兼春秋趙定燮·趙康夏,竝卽牌招,推移入直,何如?傳曰,允。
以別兼春秋趙定燮·趙康夏牌不進罷職傳旨,傳曰,只推。
政院啓曰,時原任大臣,爲承候來待矣。傳曰,入侍。
又啓曰,宗正卿,爲承候來待矣。傳曰,入侍。
又啓曰,諸閣臣,爲承候來待待矣。傳日,入侍。
又啓曰,諸儒臣,爲承候來待矣。傳曰,入侍。
又啓曰,卽者別兼春秋洪鍾學,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以平安監司洪祐吉狀啓,義州府民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
以慶尙監司李參鉉狀啓,咸陽郡民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
以濟州防禦使梁憲洙狀啓,各樣橘果,數甚零星,薦新進上,不得如例封進,惶恐待罪事,傳曰,勿待罪事,回諭。
弘文館啓曰,副應敎南商龍,陳疏徑出,上番闕直,事甚未安。典翰李根秀,應敎金奭鎭,校理徐鶴淳·金奎弘,副校理蔡東述·仕冕鎬,竝卽牌招,推移入直,何如?傳曰,允。
以典翰李根秀,應敎金奭鎭,校理徐鶴淳·金奎弘,副校理蔡東述·任冕鎬牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
別兼春秋洪鍾學疏曰,伏以臣於持被之中,卽接家信,則臣母素患疾癖之症,近因隆寒,一倍添㞃,促臣歸視。臣自聞此報,按住不得,玆敢忙陳短章,徑出禁局。伏乞聖明,俯垂鑑諒,仰稟東朝,亟遞臣別兼之銜,仍治臣擅離之罪,以肅朝綱焉。臣無任云云。省疏具悉。爾其勿辭救護。
副應敎南尙龍疏曰,云云。省疏具悉。爾其勿辭救護。
備忘記,釜山僉使尹錫萬下直,長弓一張,長箭一部,片箭一部,筒兒一箇賜給。
乙丑十二月初九日巳時,上御熙政堂。時原任大臣·宗臣·閣臣·儒臣承候入侍時,同副承旨趙性敎,假注書高景晙,記注官安翊豐,別兼春秋洪鍾學,領府事鄭元容,領敦寧金左根,領議政趙斗淳,判敦寧李景在,左議政金炳學,判宗正卿興寅君最應,永平君昱,判宗正卿李敦榮,知宗正卿李景純·李載元,宗正卿李寅奭·李周喆·李承輔·李景夏·李寅蘷·李根永·李升洙·李世輔,原任提學金炳冀,檢校提學金炳國,提學金學性,原任提學金輔根·鄭基世,原任直提學金大根·曺錫雨·金炳德·申錫禧·李㘾·金炳㴤,檢校直提學金炳地,原任直提學金輔鉉,原任直閣金德根·李喬翼,檢校直閣李承五·李世用,直閣閔升鎬,原任待敎趙鳳夏·尹滋悳·趙秉協·徐相翊,檢校待敎閔奎鎬·鄭範朝·趙成夏·趙寧夏·李載冕,待敎趙慶鎬,原任副提學徐戴淳,檢校副提學鄭健朝,原任副提學趙龜夏·兪致善·李淳翼·金炳始,檢校副提學李鎬俊,典翰李根秀,檢校典翰李鍾濬,應敎金奭鎭,副應敎南商龍,校理徐鶴淳·金奎弘,副校理任冕鎬·蔡東述,修撰洪淳鶴·權膺善,副修撰李承臯·丁觀燮,以次進伏訖。上曰,史官分左右。仍命大臣進前。元容進前問候,各殿問候訖,元容曰,歲月易邁,孝文殿祥朞已迫,慨廓之聖懷,曷有其極?群情擧切於戲之思矣。日候劇寒,勞動旣多,聖體,若何?上曰,一樣矣。元容曰,日前伏聞,有微感候,今爲快復乎?上曰,日前感候不甚,而今爲快差矣。元容曰,寢睡·進啖之節,如常乎?上曰,如常矣。元容曰,內三殿,愴廓之中,日氣又寒,不勝憂慮之忱矣。左根曰,禫祀後自上所御輦輿與駕轎·主轎,當爲新造,而正廟戊戌,因下敎以英廟朝所御輦輿修補進用,而純廟壬戌及憲廟丙申·先朝辛亥,俱依已例,修補仍用矣,今亦依此擧行乎?大王大妃殿曰,今番亦爲修補仍用,可也。歲月迅駛,孝文殿終祥奄畢,慟廓之懷,去益罔涯矣。斗淳曰,時節慶賀,內而百官,外而三品以上封箋,誠禮所伸也。以若儒臣邇密,尙此未遑,今以後大殿誕辰冬至正朝及有事之時,弘文館箋文,依內閣例,一體封進,何如?大王大妃殿答曰,依爲之。出擧條
上在昌德宮。停常參·經筵。
藥房提調徐衡淳,副提調趙寧夏啓曰,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。大王大妃殿·王大妃殿·大妃殿進御三錢重人參粟米飮,自今日勿爲煎入事,榻前下敎。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,左右史不可不備,別兼春秋趙定燮·趙康夏,旣有只推之命,竝卽牌招,推移入直,何如?傳曰,允。以別兼春秋趙定燮·趙康夏牌不進罷職傳旨,傳曰,只推。
傳曰,左承旨·右承旨·左副承旨許遞,前望入之。承旨前望入之,李根弼·朴瑄壽·李應夏落點。
政院啓曰,新除授同副承旨李應夏,卽爲牌招,何如?傳曰,允。
禮曹啓曰,卽接濟州牧使梁憲洙狀啓謄報,則今十二月令薦新橘果中,乳柑·洞庭橘,一一摘取,乳柑爲五十五箇,洞庭橘爲二百九十二箇,宗廟·孝文殿·山陵薦新乳柑·洞庭橘,景慕宮薦新乳柑,無以備數,故謹援已例,都封上送于禮曹,以爲稟旨進獻之地爲辭矣。在前摘果稀結之時,已有減數薦新之例,今亦依前例分排,當日薦進,而山陵薦新,則祥祭後停止事,已爲啓下矣,依此擧行之意,敢啓。傳曰,知道。
乙丑十二月初十日午時,上御觀物軒。勸講入侍時,左議政金炳學,講官趙然昌,參贊官趙性敎,檢討官丁觀燮,假注書朴奎燦,記注官安翊豐·鮮于昇,各持通鑑第二卷,以次進伏訖。上曰,史官分左右。仍命大臣進前。炳學進前問候,各殿問候訖,炳學曰,臣於昨日朝紙,伏見今日開講之傳敎,則下情不勝欣忭,而朝野臣民,攢祝大聖人好學之心矣。上誦前受音一遍訖,仍開卷。炳學曰,今日登筵,承聆講讀之玉音,仰揣聖工自內縕繹之多矣。然昌讀,自項梁者,止大驚擾亂,仍奏釋義訖。上命授書算于然昌,上讀新受音一遍訖,炳學曰,講讀瀜熟,仰揣文義之領會,而終是典于學,則聖學將就,可期於厥德修罔覺矣。上又讀九遍訖,然昌還納書算。上曰,殷通以項梁爲將,卽共擧大事之意,而項梁,反殺殷通,甚不義也。大抵用人之道,不可不愼擇矣。炳學曰,聖敎誠然矣。然昌曰,項羽有拔山之力,蓋世之氣,所以起兵之初,楚兵冠諸候而爲諸候上將軍。其英勇雄略,當世無敵,則天下宜歸於楚,而竟歸於漢者,其故何哉?此無他,項羽威力服人,沛公寬仁愛人,沛公之所過,秋毫無犯,項羽之所過,噍類不遺,人心向肯,於斯判焉,此乃漢所以興,楚所以敗者也。以其興敗之所由推類,則人君爲治之道,正不外於寬仁二字。如帝舜之禦衆以寬,文王之發政施仁,是也。炳學曰,秦之苛政之餘,沛公以寬仁闊達而得天下,項籍以殘忍殺傷而失天下。大抵天下之得失,專在人心向肯,帝王治亂之跡,監於是而可以有得矣。觀燮曰,禹之九鼎,至重且大矣。上曰,九鼎以象九州乎?觀燮曰,然矣。禹收九牧之金,鑄九鼎以象九州,而此器至重,故戰國時,顔生說齊王曰,若運九鼎,可用九九八十一萬人,每鼎用九萬人矣。由此觀之,項籍有敵萬人之勇,過九萬人之力矣。性敎曰,項籍初起兵,殺殷通,非也。通無可罪之端,況又悉聞梁賢,欲爲將應勝,梁能同力協謀,倡義聲於天下,則天下如風從響應,而乃以殘殺之心,初起兵而先殺人,是豈仁人之忍爲哉?古昔聖王,殺一不辜而得天下,不爲也。夫一不辜,至微也,得天下,至大也,然而所欲不在於天下,欽恤惟在於無辜,此可見天理之公而好生之德也。是以享國長久,濟世無窮矣。上曰,項梁·項籍之爲人,俱無足觀,而籍之慓悍,尤有甚焉矣。性敎曰,籍雖慓悍,才器過人。苟自孩提時,敎以義方,習與性成,然後博涉兵書,出以爲將,則成敗未可知,而乃叔乃姪之敎與學,不過曰釰與兵耳。是以起兵後,專尙詐力,殺傷爲心,不識義之爲何事,此所以不幾年而有陔下之敗,未必不由於項梁敎籍之非其道也。上曰,籍之爲人旣如此,梁雖敎籍,有何益哉?大抵興敗,在德不在命也。然昌曰,聖敎至當矣。人君修德行仁,則民心歸附而天必命之,書所謂皇天無親,惟德是報者,此也。性敎曰,修德則興,天命自歸,誠如聖敎矣。炳學曰,天人感應之理,在乎人心,人心乃天心也,何嘗諄諄然命之乎?是故書曰,天聰明自我民聰明云者,此之謂也。上掩卷,上曰,史官就座。仍命大臣先退。又命退,諸臣以次退出。
上在昌德宮。停常參·經筵。
政院啓曰,左右史不可不備,別兼春秋趙定燮·趙康夏,旣有只推之命,竝卽爲牌招,推移入直,何如?傳曰,允。
傳曰,發遣吏郞,諸執事淸齋與否,摘奸以來。
以司謁口傳下敎曰,明日星壇淸道,以中軍代行。
政院啓曰,卽者持平朴齊敎,以其親病,陳疏徑〈出〉,原疏纔已捧入矣。所當直捧禁推傳旨,而此與無端徑〈出〉有異,推考警責,何如?傳曰,允。
傳曰,故直提學趙秉龜夫人卒逝云,賻物,依定式輸送事,分付該曹。
傳曰,都承旨許遞,前望入之。
承旨前望入之,金輔鉉落點。
尊崇都監啓曰,大王大妃殿·王大妃殿·大妃殿玉寶篆文,書出正副本封進,睿裁後入刻之意,敢啓。傳曰,正本入刻。
兵曹啓曰,大報壇北水門鐵箭破傷處,今已修改矣。把守軍兵,解送直所之意,敢啓。傳曰,知道。
御營廳啓曰,謹依禮曹草記批旨,惠化門外崇信坊御倉契丑艮方子坐午向之地,築設星壇,今已畢役之意,敢啓。傳曰,知道。
禁衛營啓曰,因兵曹草記,大報壇北水門鐵箭破傷處,今已修改,把守軍兵還入直所,將則解送之意,敢啓。傳曰,知道。
持平朴齊敎疏曰,云云。省疏具悉。爾其勿辭往護。
乙丑十二月十一日巳時,上御觀物軒。勸講入侍時,同知事洪祐健,參贊官李根弼,侍讀官徐鶴淳,假注書高景晙,記注官鮮于昇·金鎭模,各持通鑑第二卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
大王大妃殿傳曰,望祭攝行磨鍊。傳曰,待敎趙慶鎬,馳詣顯隆園,奉審摘奸,仍留監祭,健陵·華寧殿,一體奉審以來。傳曰,禮房承旨,馳詣受香所奉審,摘奸以來。
奎章閣啓曰,檢校待敎趙成夏母喪,依定式,遣檢書官,傳給內賜賻物以來之意,敢啓。傳曰,知道。
禮曹啓曰,卽接濟州牧使梁憲洙狀啓,則去十一月令宗廟·孝文殿·山陵·景慕宮薦新唐柚子,依數封進,而依例當日薦進,山陵薦新,則祥後停止事,巳爲啓下矣,依此擧行之意,敢啓。傳曰,知道。
護軍韓應國疏曰云云。答曰,省疏具悉。卿其勿辭行公。
乙丑十二月十二日午時,上御觀物軒。勸講入侍時,講官朴珪壽,參贊官李應夏,檢討官洪淳學,假注書朴奎燦,記注官安翊豐,別兼春秋趙定燮,各持通鑑第二卷,以次進伏訖。
上在昌德宮。停常參·經筵。
傳曰,政官牌招開政。
傳曰,金吾堂,上竝許遞,今日政差出。
以平安監司洪祐吉狀啓,義州府民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
奎章閣啓曰,檢校待敎趙成夏母喪第三日,依定式,遣檢書官,勸粥以來之意,敢啓。傳曰,知道。
以全羅兵使趙羲元狀啓,虞候李志赫罷黜事,傳曰,投印已損朝體,擅行又係師律。藉曰情理之是急,罔念分義之莫嚴,駭妄之極。不可仍置,令該府拿問嚴處。
吏曹啓曰,東部都事李象學,以其身病,呈狀乞遞,改差,何如?傳曰,允。
以吏曹參議李載冕牌不進罷職傳旨,傳曰,只推。
有政。吏批,行判書李宜翼進,參判鄭健朝,參議李載冕牌招不進。
以金學性爲判義禁,尹正求爲知義禁,曺錫輿·沈宜元爲同義禁,沈東瑾爲濟用主簿,任百謹爲東部都事,承文著作二單李是德·金善柱,學諭單韓聖根。
再政,以李載元爲刑曹判書,韓應國爲參判。
三政,以兪章煥爲知敦寧。
四政,以吳取善爲判尹。故學生韓啓新贈吏參例兼,故學生韓天鍾贈吏議,故學生韓命雨贈僕正,已上刑曹參判韓應國三代。
兵批,□□□進。以金箕植爲越松萬戶,金箕河爲釰山別將,同知單林基烈,僉知二單徐恭淳·卞德奎,中嶺別將單任聖尹,赴戰嶺別將單韓履景。
承旨朴瑄壽·李應夏等聠名疏曰,臣等於昨夜星壇神位版還奉時,門路當由興仁之門,而標信及符驗,誤以惠化門爲啓矣。臣等錯謬,萬萬惶悚,乞稟東朝,亟降威罰云云。省疏具悉。不無做錯,爾等從重推考。
乙丑十二月十三日午時,上御觀物軒。勸講入侍時,知事柳原祚,參贊官李元會,侍讀官徐鶴淳,假注書高景晙,記注官鮮于昇,別兼春秋趙定燮,各持通鑑第二卷,以次進伏訖。上曰,史官分左右。上誦前受音訖,仍開卷。厚祚讀,自□□□,止□□□,仍釋義訖。上曰,陳人秦嘉起兵於郯者,將以臣伐君也。其斁倫悖常,亦與戰國時無異也。厚祚曰,是時群盜蜂起,天下騷擾者,皆是類也。鶴淳曰,其時世無眞主,名分不立,故群盜蜂起,各自稱王,朝得暮失,民墜塗炭矣。上曰,君之保民如赤子,則民之戴君如父母而上下交孚矣。且民猶水,君猶舟,舟非水,不可以行,亦能覆舟。爲君者,其可一日忘民而置之塗炭乎?然而爲治之要,惟學是先,故人君不學,不可以御下,臣民不學,不可以事上,而國之治亂得失,人之賢愚是非,無以明辨矣。在今日,予亦不學,則政謨治法,亦何以師古行今乎?厚祚曰,聖敎至此,非但臣等之欽仰萬萬,實爲東土生靈之福也。上曰,國之本,民也。民富,則國可以賴安,而保之之責,專係於方伯守令。近民之臣,若能盡心對物,則做治之道,不外乎是,而官非其人,恣行貪墨,則上雖有仁心,民安得被其澤乎?鶴淳曰,舜作南風之歌曰,阜吾民之財,書曰,如保赤子。顧今日方伯守令,如未能體上之德,則阜吾保赤之澤,豈能下究乎?元會曰,方伯所居之堂,扁以宣化,守令所務之職,責以分憂,則對揚德化,擔夯民憂,專在於方伯守令矣。厚祚曰,此章別無分義,而凡國家之事,莫不本於君臣相得,故漢興之初,天以張良授沛公,中道邂逅,不期以會,其所以成八年洪功,達四百年之鞏基者,實肇於張良奇遇之日也。不然,則雖使張良抱呂尙之才,將安所施乎?張良得遇知人善任之英主,沛公得運籌結繩之良臣,言聽計用,卒成帝業,豈不偉哉?伏願殿下,以得賢委任爲務焉。上曰,民心卽天心,而君,承天涖民也。天至於君,君至於民,一心交孚,無間乎尺寸,則昇平。不期而自致。如或殺一無辜,一夫不獲,則亦足以干天和,故敬天之道,惟在愛民而已矣。厚祚曰,聖敎切當矣。鶴淳曰,天視自我民視,天聽自我民聽,以愛民爲政治之本,則自當與天無間而治道日隆矣。元會曰,書曰,天佑下民,作之君,作之師。君至於天民之間,愛之敬之,上下相孚,則其間之不能以尺寸,誠如聖敎。上曰,以今日言之,鄕谷之民,躬耕力穡,終歲勞苦,而不得暖飽,京都之民,不耕不織,而衣食侈靡。以此論之,閭巷之疾苦艱難,不問可知矣。鶴淳曰,輦轂之民,其業趨末,異於鄕谷。雖不得服田力穡,粒粒辛苦之意,知者幾稀,駸駸然易入於侈靡之域,而聖敎及此,民風,自當鰲忭矣。上曰,此皆東朝朝夕誨予之旨也。慈敎嘗曰,今之赤子,與周之赤子,均是一民,而是民也,亦堯·舜之民也。苟能懷仁撫義,道德齊禮,則亦可與堯·舜比隆,惟在主上治敎之如何耳。每以此爲敎,而向於夏月祈雨時,水刺之不爲進御亦屢矣,此是爲民之盛德也。鶴淳曰,君有堯·舜之德,則民赤堯·舜之民也。孟子曰,舜何人余,何人?堯·舜之道,非高遠難行之事,惟殿下,以堯·舜之心爲心,則使斯民至於堯·舜之域,而亦不難矣。上曰,東朝每以京下民俗之侈靡,故警戒矣。仍敎曰,今日筵說,頒諸朝紙也。厚祚曰,慈旨之洞達下情,至有此敎,尤不勝欽仰之至。元會曰,慈敎若是惻怛,聖敎又且諄複,實不勝欽仰萬萬,而筵說頒下之後,都下侈靡之風,自當丕變矣。上掩卷,敎曰,筵臣中有鄕居者乎?厚祚曰,賤臣居嶺南尙州地矣。上曰,居在尙州,則慶尙一道內方伯守令之政治,何如,閭里民庶之苦樂,何如耶?東朝敎以問吏治得失於鄕居筵臣,故有此發問,須爲詳細陳奏也。厚祚曰,嶺南有七十二州,而臣所居尙州,卽嶺南初到邑也。一道之事,未敢詳知,然殿下臨御以來,字牧之臣,擧皆實心做去,民生怡然矣。上曰,尙州之民,何以料生耶?厚祚曰,一境安堵矣。上曰,夏秋間嶺伯狀啓,雨水壞襄,人命之渰死許多,東朝自聞此報,寢睡·水刺,屢日靡甘矣。厚祚曰,沿海諸邑,果有如此之災,而慈化所及,得有以奠安矣。上曰,誠如所奏,予心惟欣。當以此入告慈殿,而慈殿爲百姓之心,常如是懇惻矣。厚祚曰,慈敎惻怛之意,殿下憂勤之敎,丁寧諄複,八域臣心,擧皆懽欣蹈舜矣。以下缺
上在昌德宮。停常參·經筵。
傳曰,禮房承旨,馳詣宗廟·景慕宮奉審,摘奸以來。
傳曰,藥院都提調有闕之代,前望入之。
內醫都提調前望入之,李景在落點。
傳曰,明日孝文殿別茶禮,當自內親行矣,該房知悉,百官入參。
傳曰,別軍職趙存周減下。
奎章閣啓曰,明日卽奎章閣望奉審日次,臣進詣擧行之意,敢啓。傳曰,知道。
御營廳啓曰,本廳軍色從事官李昌鎬,身病甚重,勢難察任,改差,何如?傳曰,允。
左議政金炳學箚曰,云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
祭酒宋來熙疏曰,云云。答曰,省疏具悉卿懇。孝文殿祥事奄過,日月之迅邁,曾隙駟之不若矣。俯仰慨廓,益復靡逮,歲云莫止,方切凝佇。巽牘此至,知有愼節,悵然之餘,繼以奉慮。至於成均之任,所以處林下宿德者也,此時此任,捨卿伊誰?見今講筵日開矣,輔導啓沃之責,卿不可逡巡退讓,幡然改圖,俟間以造朝,以副予側席之想。仍傳曰,此批答,遣地方官傳諭。
乙丑十二月十四日午時,上御觀物軒。勸講入侍時,講官金學性,參贊官李根弼,侍讀官蔡東述,假注書朴載欒,記注官金鎭模,別兼春秋趙定燮,各持通鑑第二卷,以次進伏訖。
上在昌德宮。停常參·經筵。
自前夜人定至午時,灑雨下雨,測雨器水深一寸三分。
藥房提調徐衡淳,副提調李元會啓曰,伏未審日間聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
政院啓曰,議政府郞廳來言,今日賓廳日次,而上前開坼相値,不得來會云矣,敢啓。傳日,知道。
傳曰,右副承旨·同副承旨許遞,前望入之。承旨前望入之,金箕絢落點,尹周鎭添書落點。
政院啓曰,新除授右副承旨金箕絢,時在京畿南陽府任所,同副承旨尹周鎭,時在黃海道黃州牧任所,斯速乘馹上來事,下諭,何如?傳曰,許遞,前望入之。
傳曰,別軍職李鶴周·崔憲祖·趙載弘·成樂韶·李章漢·李敏應·李秉一·方漢龍,竝減下。
傳曰,政官牌招開政。
傳曰,左右尹許遞,今日政差出。
傳曰,額外李龍周·李鳳憲,出身申孝七·元禹常,別軍職差下。
傳曰,前別軍職成樂韶·崔憲祖·趙載弘,竝守令待窠差送。傳曰,奉審閣臣入侍。
傳曰,前別軍職方漢龍待闋服,加設守門將單付。
政院啓曰,卽者副校理任冕鎬,以其親病,陳疏徑行,原疏纔已捧入矣。所當卽捧禁推傳旨,而此與無端徑行有異,推考警責,何如。傳曰,允。
傳曰,鎭安以積弊之邑,數遞可悶,今日政,各別擇差,不日下送。
以司謁口傳下敎曰,大妃殿元供上外,移屬宮人壬戌減下數,別單書入事,分付。
傳曰,呈告同敦寧禮曹參議許遞,今日政差出。
政院啓曰,行吏曹判書李宜翼,參判鄭健朝,參議李載冕牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,待明朝一體牌招。
以司謁口傳下敎曰,孝文殿別茶禮親行傳敎,勿爲頒布。
政院啓曰,卽伏見諸道今秋冬等褒貶啓本,則黃海監司洪淳穆,平安監司洪祐吉,咸鏡監司金有淵,守令無一人居中居下,江原監司朴承輝,無一人居下,京畿水使韓元植,全羅左水使尹應善,公忠水使李敎昌,慶尙左水使李鍾武,南兵使許熠,邊將無一人居中居下,江華留守李寅蘷,黃海水使尹錫求,全羅左水使李重榮,北兵使李南軾,無一人居下,雖無嚴明殿最之意,竝推考警責,何如?傳曰,允。
奎章閣啓曰,景慕宮望廟樓今望奉審,無頉之意,敢啓。傳曰,知道。
兵曹口傳政事,部將加設五單申孝七·元禹常·李龍周·李鳳憲·李宅鎬。
都摠府啓曰,今日入直內三廳武兼禁軍及軍兵等,當爲中日習射技放,而別茶禮相値,不得設行之意,敢啓。傳曰,知道。
禮曹啓曰,各陵·園·墓本曹郞廳·四學童蒙敎官·通禮院·禮賓寺·圖畫署官員等今乙丑年秋冬等褒貶,等第以入,而宗廟署·社稷署·永禧殿·景慕宮·弘文館·藝文館·春秋館·承文院·成均館·奉常寺·典牲署·掌樂院·東西氷庫·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上,有故或不備,不得一時磨勘之意,敢啓。傳曰,知道。
兵曹啓曰,本曹今乙丑年秋冬等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一時磨勘之意,敢啓。傳曰,知道。
又啓曰,本曹今乙丑年秋冬等褒貶啓本中,刀擦二處之意,敢啓。傳曰,知道。
宗親府啓曰,本府郞廳等今秋冬等褒貶等第,當爲磨勘,而堂上俱有實病實故,限內不得爲之之意,敢啓。傳曰,知道。
訓鍊都監啓曰,本局從事官·禁松參軍及諸將官等今乙丑年秋冬等褒貶,當爲等第,而都提調臣趙斗淳有身病,限內不得磨勘之意,敢啓。傳曰,知道。
又啓曰,本局加設哨官李龍周,除拜別軍職矣。所帶加設哨官,減下之意,敢啓。傳曰,知道。
敦寧府啓曰,府郞廳等今秋冬等褒貶等第,當爲磨勘,而以領事金左根身病,不得爲之之意,敢啓。傳曰,知道。
義禁府啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又啓曰,全羅兵使趙羲元狀啓內,兵虞候李志赫,謂有母病,投印徑歸,爲先罷黜,其罪狀令攸司稟處事判付內,投印已損朝體,擅行又係師律,藉曰情理之是急,罔念分義之莫嚴,駭妄之極,不可仍置,令該府拿問嚴處事,命下矣。李志赫,下去全羅道靈光地云,依例發遣府羅將,拿來,何如?傳曰,待待命拿囚。
乙丑十二月十五日午時,上御觀物軒。勸講入侍時,領議政趙斗淳,講官李㘾,參贊官朴瑄壽,檢討官李承皐,假注書高景晙,記注官安翊豊,別兼春秋趙定燮,各持通鑑第二卷,以次進伏訖。
乙丑十二月十五日午時,上御觀物軒。奉審閣臣入侍時,右承旨李根弼,假注書高景晙,記注官安翊豐,別兼春秋趙定燮,待敎趙慶鎬,以次進伏訖。上曰,史官分左右。仍命閣臣進前,慶鎬進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健陵,陵上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣顯隆園,仍留監祭,將事安寧之意,敢此仰達矣。以下缺
上在昌德宮。停常參·經筵。
政院啓曰,左承旨李元會,右副承旨趙性敎,同副承旨李應夏,今日不爲仕進,竝卽牌招,何如?傳曰,允。
以右副承旨趙性敎牌不進罷職傳旨,傳曰,只推。
傳曰,別軍職李奎奭減下。
傳曰,結城縣監有闕之代,以典獄參奉李果重,今日政擬入。
傳曰,結城縣監李果重,楊口縣監相換。
傳曰,藥院副提調李元會,廚院副提調金輔鉉相換。
政院啓曰,卽者副校理蔡東述,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,副校理蔡東述,陳疏徑出,上番闕直,事甚未安。典翰李根秀,應敎金奭鎭,副應敎南商龍,校理徐鶴淳·金奎弘,副校理任冕鎬,竝卽牌招,推移入直,何如?傳曰,允。
以典翰李根秀,應敎金奭鎭,副應敎南商龍,校理徐鶴淳·金奎弘,副校理任冕鎬牌不進罷職傳,傳曰,只推。
吏曹啓曰,東部都事任百瑾,以其身病,呈狀乞遞,改差,何如?傳曰,允。
以吏曹參議李載冕牌不進罷職傳旨,傳曰,只推。
禮曹啓曰,祔廟習儀節目,當爲磨鍊,而取考各年謄錄,則自初度至三度,奉神輦習儀,百官進參,而戊戌年因特敎,初二度則只行祔謁,祔廟節次餘不緊,執事但以廟內殿內擧行,執事進參,三度日,奉神輦習儀,而百官則只有堂上衙門·堂上郞廳各一員,宗親,每品各一員進參,壬戌·丙申·辛亥年,亦依戊戌年例,稟定擧行矣。今亦依此磨鍊乎?敢稟。傳曰,依此磨鍊。
兵曹啓曰,慶尙監司李參鉉狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試抄擇之例。今日宣薦內禁衛試取時,同爲試取之意,敢啓。傳曰,知道。
又啓曰,宣薦內禁衛取才三技入格別單及宣部守三薦參上武臣前銜作散人,別取才入格矢數·落仕年條·居住·薦名,各其名下懸註以入之意,敢啓。傳曰,知道。
訓鍊都監啓曰,本局諸將官,自今年正月至十二月射·講居首人,別單書入之意,敢啓。傳曰,知道。
御營廳啓曰,本廳加設哨官李鳳憲,移拜別軍職,哨官之任,減下之意,敢啓。傳曰,知道。
又啓曰,本廳別將李志謙,身病甚重,勢難察任,改差,何如?傳曰,允。
有政。吏批,行判書李宜翼,參判鄭健朝進,參議李載冕牌招不進。
吏批啓曰,黃州牧使,今當差出,而本州,以營下巨邑,物重地大,素稱難治,不可不擇差,他道有聲績未準朔守令,竝擬,何如?傳曰,允。
以趙獻永爲知敦寧,金德根爲同敦寧,趙秉恒爲左尹,吳吉善爲右尹,任應準爲禮曹參議,柳厚祚爲弘文提學,李敏和爲東部都事,趙錫龍爲南部都事,丁大植爲黃州牧使,鄭泰好爲南陽府使,趙熙弼爲鎭安縣監,李果重爲結城縣監。
再政,以任泰成爲典獄參奉,洪兢模爲戶曹正郞,閔世鎬爲長城府使,左尹單吳吉善,右尹單趙秉恒,結城縣監李果重,楊口縣監金九錫,以上相換事,承傳。
兵批。缺
以沈基珌爲南村別將。
副校理蔡東述疏曰,云云。省疏具悉。爾其勿辭救護。
知敦寧兪章煥疏曰,云云。答曰,省疏具悉。所請依施。
乙丑十二月十六日午時,上御觀物軒。勸講入侍時,講官洪鍾序,參贊官金輔鉉,侍讀官蔡東述,假注書朴奎燦,記注官鮮于昇,別兼春秋趙定燮,各持通鑑第二卷,以次進伏訖。
上在昌德宮。停常參·經筵。
政院啓曰,右承旨李根弼,左副承旨朴瑄壽,今日不爲仕進,竝卽牌招,何如?傳曰,允。
以右承旨李根弼,左副承旨朴瑄壽牌不進罷職傳旨,傳曰,只推。
又啓曰,卽者別兼春秋趙定燮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪鍾學·趙康夏,竝卽牌招,推移入直,何如?傳曰,允。
以別兼春秋洪鍾學·趙康夏牌不進罷職傳旨,傳曰,只推。
傳曰,楊口縣監除署經。
弘文館啓曰,上番闕直,事甚未安,副校理蔡東述陳疏受由,典翰李根秀,應敎金奭鎭,副應敎南商龍,校理徐鶴淳·金奎弘,副校理任冕鎬,旣有只推之命,竝卽牌招,推移入直,何如?傳曰,允。
以典翰李根秀,應敎金奭鎭,副應敎南商龍,校理徐鶴淳·金奎弘,副校理任冕鎬牌不進罷職傳旨,傳曰,只推。
禮曹言啓曰,今此大王大妃殿·王大妃殿·大妃殿加上尊號時,親傳冊寶處所,以仁政殿爲之事,命下矣。冊寶內入內出處所,亦以仁政殿,依例磨鍊之意,敢啓。傳曰,知道。
又啓曰,大王大妃殿·王大妃殿·大妃殿加上尊號習儀節目,當爲磨鍊,而取考戊戌謄錄,則因特敎,初二度只緊關,執事行禮,三度則百官亦爲安徐,而壬戌·丙申·辛亥,亦依戊戌年例,稟定擧行矣。今亦依各年例,初二度,行禮於都監,三度則只緊關,執事行禮於仁政殿,磨鍊乎?敢稟。傳曰,依此磨鍊。
又啓曰,今此祔廟大享時儀節取稟草記,依壬戌年例磨鍊事,命下矣。祭物·牲品·諸執事及百官陪參之節·七祀功臣祭,依親祭例磨鍊,而誓戎時,百官亦爲一體擧行乎?敢稟。傳曰,一體擧行。
纂輯所啓曰,大典會通,今旣頒行矣。京各衙門大小事例,略做會典規式,名曰六典條例,繼爲纂輯,而堂上·郞廳,以會通校正·監印時人員,仍爲擧行,何如?傳曰,允。
又啓曰,大典會通,今已印訖矣。分賜於各司及外道監·邑·鎭·驛,何如?傳曰,允。
兵曹啓曰,考見諸道今秋官鎭門聚點狀啓,則黃海兵使李鍾承狀啓中,道內軍兵聚點時,文城鎭,器械破傷,老弱苟充,間或有之矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧。其在戎政,誠甚疏忽,當該鎭邊將,推考警責,何如?傳曰,允。
御營廳啓曰,本廳別將,以司僕寺兼內乘李鶴周首擬以入,而堂上內乘之毋得擬於兩局將官,載在兩銓便考新定式矣。臣矇不致察,有此做錯,惶恐待罪,而原望筒勿施,改擬以入之意,敢啓。傳曰,知道。
摠戎廳啓曰,本廳諸將官今乙丑年射·講居首人,依例別單書入之意,敢啓。傳曰,知道。
別兼春秋趙定燮疏曰,伏以臣於持被之中,卽接家信,則臣母素患痰癖之症,近因日候之不調,一倍添劇,委頓床玆,促臣歸視。臣自聞此報,方寸煎灼,按任不得,玆敢妄陳短章,徑出禁局。伏乞聖慈,俯垂鑑諒,仰稟東朝,亟遞臣別兼春秋之銜,仍治臣罪,以肅朝綱焉。臣無任云云。答曰,省疏具悉。爾其勿辭救護。
乙丑十二月十七日午時,上御觀物軒。勸講入侍時,講官曺錫雨,參贊官趙性敎,檢討官權膺善,假注書高景晙,記注官金鎭模,別兼春秋趙定燮,各持通監第二卷,以次進伏訖。上曰,史官分左右。上誦前受音一遍訖,仍開卷。錫雨讀,自恐大臣入朝,止權重於陛下,仍釋義訖。上曰,二世之昏暗深矣。其可因趙高一言,甘處深宮之中,不與大臣相接乎?錫雨曰,誠如上敎矣。然而二世雖昏暗,豈不知此言之爲奸譎,而駸駸然不自覺其入於沈溺哉?史雖略之,而蓋有由焉。始皇初愛高之佞慧,使之敎訓二世,則自其幼時,已與之親信,而悉耳目所好,窮心志所樂,卽二世所大欲,則豈有意於頻接大臣,以天下爲己任者耶?高乃巧伺而迎合,以深處禁中,專於聲色之誤誘之,爲二世者,安得不爲所迷而一言卽從耶?上命授書算于錫雨,仍讀新受音十遍訖,錫雨還納書算。上曰,高與李斯,始甚親密,而反欲如是相害耶?錫雨曰,小人之交,以利交也,利盡則反,其常也。況其利,在於圖斯,則豈顧其親密耶?甚至與其壻閻樂,謀弒二世,則圖斯,又何足言也?上曰,始皇,雖甚暴虐,必不爲趙高所弊也。錫雨曰,始皇雖暴虐,而其姿則英雄也,豈爲奸細輩所誘者耶?上曰,人君不與臣相接,則上下之情,何以流通,而忠佞是非,無以取舍矣,如此而國安得不亡乎?錫雨曰,君臣之間,分義截嚴,而明良會遇,相須甚邇,豈隔絶如是?古之聖王,至有詢于芻蕘矣。大抵天尊地卑,截然相遠,而一氣互爲升降,萬品發育,苟使無升降之氣,而天自天,地自地,則天地尙不能自保,何有於萬物乎?上曰,天地不相通氣,則草木群物,何以生成乎?錫雨曰,果然矣。人之一身亦然,火臟居上,水臟居下,雖有上下之別,而必也水升火降以爲交濟,然後可使氣血循軌,百體康强,而否則終歸於陰陽隔絶,形神相離而後已。君臣之間,其理一也,以此爲援譬,豈不的然易知乎?且趙高者,小人之倡也,其後幾千年,爲小人者,其所行若有差殊,而其實則皆祖其述。雖不可一一枚陳,唐之仇士良,卽其尤者也。敎其黨以爲,人君常宜以聲色奢靡,娛其耳目,愼勿使之讀書,彼見前代興亡,心知憂懼,則吾輩疎斥矣。非有〈惟〉小人之爲術,前後如印版,君子之言行,亦自有傳授心法,吉今一轍也。上曰,唐亦未久而亡,此輩奸蠧之弊,類是也。錫雨曰,然矣。是以爲君不可以不讀,凡於讀史之際,歷代之君子與小人,以其言行而驗察,則小人之爲小人,君子之爲君子,各有不易之一副規模,如白黑之無以相混矣。以此而常由聖念,則其於知人用人之道,豈不補也哉?膺善曰,君臣之間,雖堂陛有截,然頻接臣隣,然後可以恢聰而理庶務,豈可使君臣不得見其面?蓋趙高之以此媚悅,卽固寵專權之計,而二世不能覰彼奸計,乃二世暗弱不明之致也。性敎曰,趙高之說二世,使天子深居宮中,大臣不得奏事者,欺蔽聰明,杜塞言路之奸計也。在恢聰明,開言路,卽君道之先務,故在昔聖世,設敢諫之鼓,立進善之旌。上曰,其時亦有誹謗之木也。性敎曰,果然矣。是以聖王,明通四方之耳目,克恢一人之視聽,天下雖大,而有一家象。上自朝廷臣僚,下至閭巷匹庶,有懷必達,有冤必伸,情志相通,無有間隔壅閼之弊,以做至治,而彼二世,則偏聽趙高之言,深拱禁中,恣行逸樂,臣猶不得見面,而況昌言之得聞乎?聽明蔽矣,言路塞矣,當是時盜賊竝起,天下大亂,而漠然不知,卒至於敗亡者,趙高欺蔽之罪也。是以有宋儒賢之進奏也,必曰,接賢士大夫之時多,接宦官宮妾時之少。蓋爲延訪群賢,開納善言之誠意,聖王之於善言,心誠好之,故大禹氏,聞善則拜。當此之世,聽明四達,言路廣開,君臣上下,共享太平悠久之福,豈不美哉?上掩卷,仍命史官就座。又命退,諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,別兼春秋洪種學·趙康夏,旣有只推之命,竝卽牌招,推移入直,何如?傳曰,允。
傳曰,政官牌招開政。
傳曰,呈告藝文提學·兵曹參判,許遞,今日政差出。
政院啓曰,行吏曹判書李宜翼,參判鄭健朝,參議李載冕牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,待明朝一體牌招。
以平安監司洪祐吉狀啓,陽德縣監柳冀默遭母喪事,傳曰,令該曹口傳差出,不日下送。
吏曹口傳政〈事〉,以申棨爲陽德縣監。
以全羅監司趙在應狀啓,靈巖郡守李奎顔仍任事,傳曰,此倅之治績旣如此,且況本邑之遇災設賑,尤係當念,何可以報瓜已遞,不思所以責成之道乎?依所請,特許仍任,新除之人,待他窠,首先檢擬。
弘文館啓曰,上番闕直,事甚未安,副校理蔡東述陳疏受由,典翰李根秀,應敎金奭鎭,副應敎南商龍,校理徐鶴淳·金奎弘,副校理任冕鎬,旣有只推之命,竝卽牌招,推移入直,何如?傳曰,允。
以典翰李根秀,應敎金奭鎭,副應敎南商龍,校理徐鶴淳·金奎弘,副校理任冕鎬牌不進罷職傳旨,傳于曰,只推。
纂輯所啓曰,本所堂上金學性,除拜判義禁矣,職務相妨,所帶金吾之任,今姑許遞,何如?傳曰,允。
御營廳啓曰,本廳諸將官今年射·講都計劃居首人,別單書入之意,敢啓。傳曰,知道。
乙丑十二月十八日午時,上御觀物軒。勸講入侍時,講官金永爵,參贊官李應夏,檢討官權膺善,假注書朴奎燦,記注官金鎭模·安翊豐,各持通鑑第二卷,以次進伏訖。
上在昌德宮。停常參·經筵。
政院啓曰,右副承旨趙性敎,今日不爲仕進,卽爲牌招,何如?傳曰,允。
政院啓曰,左右史不可不備,兼兼春秋洪鍾學·趙康夏,旣有只推之命,竝卽牌招,推移入直,何如?傳曰,允。
以別兼春秋洪鍾學·趙康夏牌不進罷職傳旨,傳曰,只推。
弘文館啓曰,上番闕直,事甚未安,副校理蔡東述陳疏受由,典翰李根秀,應敎金奭鎭,副應敎南商龍,校理徐鶴淳·金奎弘,副校理任冕鎬,旣有只推之命,竝卽牌招,推移入直,何如?傳曰,允。
以典翰李根秀,應敎金奭鎭,副應敎南商龍,校理金奎弘,副校理任冕鎬牌不進罷職傳旨,傳曰,只推。
吏曹啓曰,東部都事李敏和,南部都事趙錫龍,俱以身病,呈狀乞遞,竝改差,何如?傳曰,允。
以吏曹參議李載冕牌不進罷職傳旨,傳曰,只推。
兵曹啓曰,楸坡權管朴信根,以其母年爲七十五歲,法不當遠離赴任,呈狀乞遞,依法典改差,何如?傳曰,允。
又啓曰,武之越薦,類文之分館也。宣·部間有薦名後,始通仕路,而宣薦見削者,今爲八十餘人矣。每當館職排擬之時,以其無薦,不敢擧論,何以爲之乎?敢稟。傳曰,竝部薦施行。
又啓曰,今十二月十九日庚戌辰正一刻十四分立春,改火進上時,宗廟署·社稷署·永禧殿·永寧殿·孝文殿·景慕宮·毓祥宮·宣禧宮·景祐宮·慶壽宮,依例改火。
奎章閣·議政府·承政院·漢城府,一體頒火意,敢啓。傳曰,知道。
有政。吏批,行判書李宜翼進,參判鄭健朝,參議李載冕牌招不進。
以沈宜元爲兵曹參判,李景純爲判義禁,金世均爲藝文提學,李秉祖爲東部都事,趙熙軾爲南部都事,李泰鎭爲槐山郡守,靈巖郡守李奎顔仍任事,承傳。
兵批,判書金炳冀進。以韓應國爲副摠管,吳顯文爲訓鍊都正,徐相駿·安兢壽·金繼述·閔瑜世爲五衛將,李東根爲忠壯將,金聖龜爲景福將,郭采奎爲慶熙將,李智會爲訓鍊主簿,閔榮夏·趙羲濂·尹光斗爲武兼,李尙權爲全羅兵虞候,楸坡權管單孫章憲,副司果林淳憲·申甲熙。
再政,以朴齊聲爲武兼,金禹奎爲部將,李鼎朮爲守門將,許㷽爲摠戎把摠,同知單金聖龜,僉知單徐相駿。
三政,以李章漢爲宣傳官,同知單郭采奎。
乙丑十二月十九曰午時,上御觀物軒。勸講入侍時,講官鄭基世,參贊官李應夏,檢討官權膺善,假注書高景晙,記注官安翊豐·鮮于昇,各持通鑑第二卷,以次進伏訖。
上在昌德宮。停常參·經筵。
藥房提調徐衡淳,副提調金輔鉉啓曰,伏未審日間聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
政院啓曰,左右史不可不備,別兼春秋洪鍾學·趙康夏,旣有只推之命,趙定燮由限已過,竝卽牌招,推移入直,何如?傳曰,允。
以別兼春秋趙定燮·洪鍾學·趙康夏牌不進罷職傳旨,傳曰,只推。
傳曰,安山郡守趙秉儉,富平府使趙雲兢相換。
傳曰,臺諫竝許遞,前望入之。臺諫前望入之,大司諫朴孝正,執義朴公鎭,司諫申道熙,掌令金圭衡·洪憲述,持平李在果·金國顯,獻納愼㘽落點。
政院啓曰,新除授執義朴公鎭,方在居中,何以爲之?敢稟。傳曰,蕩滌。
傳曰,大臣·政府堂上引見入侍。
兵曹,以申命淳爲左邊捕盜大將。
政院啓曰,新除授左邊捕盜大將申命淳,卽爲牌招,傳授命召及大將牌·傳令牌,何如?傳曰,允。
禮曹,來丙寅二月初八日行社稷大祭香祝親傳,取稟,奉敎敬依。
禮曹啓曰,來丙寅二月初三日行景慕宮春享大祭,香祝親傳,取稟。奉敎恭依。
議政府啓曰,新差當上柳厚祚,今日賓對,懸病不進,事甚未安,令政院牌招進參,何如?
吏曹啓曰,東部都事李秉祖,南部都事趙熙軾,俱以身病,呈狀乞遞,竝改差,何如?傳曰,允。
又啓曰,仁同府使趙行林,以省掃事上京,而身病沈重,萬無還官之望云,罷黜,何如?傳曰,允。
兵曹啓曰,楸坡權管孫章憲,母年爲七十五歲,法不當遠離赴任,呈狀乞遞,依法典,改差,何妃?傳曰,允。
吏曹口傳政事,安山郡守趙秉儉,富平俯使趙雲兢相換事,承傳。
禮曹啓曰,四賢祠祭,例以二·八月中丁日設行,而來丙寅年二月中丁,在於十七日,與英陵忌辰祭相値矣。依定式,以三丁日,磨鍊以入之意,敢啓。傳曰,知道。
兵曹啓曰,來二月初五日哲宗大王神輦詣宗廟時,大駕詣敦化門外祗送時,侍衛軍兵,當爲磨鍊,而謹考謄錄,則在前闕門外祗送時,禁軍全數磨鍊,環衛軍兵,則訓局步軍全數,或八哨或五哨,或有內外各營入直馬步軍出用之例,而壬戌年,內外各營入直馬步軍,訓鍊大將都領環衛,禁軍入直侍衛,而丁酉年,依壬戌年例爲之事判下,而追因下敎,禁衛大將,都領環衛矣。今番則禁軍及環衛軍兵,何以爲之乎?敢稟。傳曰,依丁酉年例爲之,禁將都領環衛。
禁衛營啓曰,本營諸將官今年射·講都計劃居首人,依例別單書入之意,敢啓。傳曰,知道。
乙丑十二月二十日巳時,上御熙政堂。大臣·政府堂上引見入侍時,右副承旨趙性敎,假注書高景晙,事變假注書金尙萊,記注官鮮于昇·金鎭模,領議政趙斗淳,左議政金炳學,政府堂上鄭基世·李宜翼·徐戴淳·李景純·申觀浩·許棨·徐衡淳·趙獻永·尹敎成·朴齊韶·尹正求·李顯禝·李周喆·李景夏·金輔鉉·朴永輔,校理徐鶴淳,以次進伏訖。上曰,史官分左右,仍命大臣進前,斗淳進前奏曰,近日日候劇寒,聖體,若何?上曰,一樣矣。斗淳曰,寢睡·水刺之節,何如?上曰,一樣矣。斗淳曰,大王大妃殿氣候,何如?上曰,一樣矣。斗淳曰,王大妃殿氣候,何如?上曰,一樣矣。斗淳曰,大妃殿氣候,何如?上曰,一樣矣。斗淳曰,臣於日前講筵,暫爲仰瞻,其時有微感矣,今則快爲康復乎,上曰,較前快差矣。缺斗淳曰,長生殿基址狹窄,移建之論,其來已久,令營建都監從便擧行,何如?大王大妃殿答曰,依爲之。出擧條斗淳曰,閣臣命招之用牙牌,以御押所重,使不得違召而然也。有實故人之奉牌,與違召差異,則事體徒涉屑越。此後閣臣·儒臣新除授及檢校差下時,命招以命牌擧行,毋敢違牌,一依閣志,定式施行,外此例違,勿爲竝論之意,定式似好,故仰達矣。大王大妃殿答曰,依爲之。出擧條斗淳曰,挽近仕路之積滯,蔭武惟均,而只以蔭官司果言之,銓家之難於取捨,一從陞六次序而排擬,固其宜也,而第念年限漸迫之人,往往有不霑一祿之慮。臣意則年過六十之虛司果,勿拘陞六先後,從先檢擧,不害爲疏鬱恤老之典,故仰達矣。大王大妃殿答曰,依爲之。出擧條斗淳曰,蔭官之所以參奉遭故者,每都政復授社仕,卽亦朝家孝理所推也,而敎官·都事·監役遭故人,不在此中,豈或以奉事牽復,尙有進取之階而然歟?今以後似此之人,如有非時奉事窠,從其闋服年條先後,首先檢擬似好,故仰達矣。大王大妃殿答曰,依爲之。出擧條斗淳曰,禁軍取才以後及各營軍卒中壯抄等名色以後,以次陞實,厥有定式,而挽近以來,一切爲閑雜人所橫奪,積年勤勞,滯鬱相續。申明舊式,毋或襲謬之意,分付兵曹,何如?大王大妃殿答曰,依爲之。出擧條斗淳曰,禮曹判書金炳國所帶政府堂上,間雖疏遞,而係是原任將臣也。依大典會通新式,政府堂上還差,何如?大王大妃殿答曰,依爲之。出擧條斗淳曰,今冬過暄,所鑿之氷,僅費十許日功役而止。見今立春已過,設令澤腹復堅,隨手瀜釋,無以久藏。祭享進排,御供供上外,又將有慶禮所用,而貢人事勢,策應無路。各司頒賜,姑爲停止,私相誅求之弊,一切嚴禁,何如?大王大妃殿答曰,依爲之。出擧條斗淳曰,先正臣文正公趙光祖,倡明理學,挽回世敎之功,百世有餘誦矣,而今其後承凋零,香火之享,幾至曠廢。此在朝家,合有悶恤,其祀孫,令該曹問名,勿拘年紀,待窠調用似好,故仰達矣。大王大妃殿答曰,依爲之。出擧條斗淳曰,頃以殿最事,筵奏提飭矣。今其諸路考績中,有全不施貶處,吏治之到處循良,非不可喜,而其能於軒輊之際,一切有公無私而然乎?揆以甲庚之義,有難曲諒。平安監司洪祐吉,咸鏡監司金有淵,黃海監司洪淳穆,竝施越俸之典,何如?大王大妃殿答曰,依爲之。出擧條斗淳曰,戢盜之政,何時不嚴,而荒年討捕,宜倍常年,連聞京外竊發,比比相續。此非但穿偸穴垣之類也,紏徒聯群,威逼而勢攘之,則其蹤跡所起,聲氣所接,豈有終始掩祕之理,而跟捉一事,寥寥無聞,中外之分設有司,將安用之也?駸駸百弊,專由於姑息仍循,遂至翫法狃今〈令〉而然矣。先自左右捕廳,以至各道鎭營,明火等賊出於各其字內及各其所管邑鎭,而刻日跟捕,若或踰越,則捕將論罷,各該營將,先罷後拿之意,各別關飭,何如?大王大妃殿答曰,各別申飭,可也。出擧條斗淳曰,御營大將許棨,禁衛大將李景夏,俱以其身病,不得登對,來詣朝房云,竝推考。雖未知實病之如何,而禁將所帶捕將,此時此任,不宣暫曠,今姑許遞,何如?大王大妃殿答曰,依爲之。出擧條性敎曰,諸宰奏事。基世等曰,無所奏矣。性敎曰,玉堂所懷奏之。鶴淳曰,伏覩我殿下,聖姿天縱,睿學日就,臨筵問難,逈出尋常,臣固欽仰攢祝,而伏念帝王致治之要,必資乎典學,典學之道,亶在乎誠勤。是以書曰,懋時敏。傳曰,又日新。迺者召對停輟,亦已多日,恐非所以緝熙聖學之道。今立春已過,化晷稍長,自今雙隻賜對,毋或間歇,上以體慈聖勸勉,下以副臣庶顒祝云云。上曰,所陳切實,當體念矣。性敎奏曰,左捕將李景夏許遞矣。重任不可晢曠,在前如此之時,有他邊大將兼察之例,何以爲之?敢稟。大王大妃殿曰,以捕將兼察。出擧條性敎又奏曰,右捕將李周喆,旣已登筵,使之聽傳敎,何如?大王大妃殿曰,依爲之。以下缺
乙丑十二月二十日午時,上御觀物軒。勸講入侍時,左議政金炳學,同知事朴永輔,參贊官趙性敎,檢討官權膺善,假注書朴奎燦,記注官鮮于昇·金鎭模,各持通鑑第二卷,以次進伏訖。上曰,史官分左右。仍命大臣進前,炳學進前問候,各殿問候訖。上誦前受音一遍,仍開卷。缺永輔曰,懷王諸老將之言,遣長者扶義告諭,秦父兄宜可下。苟行寬大之政,雖他國之民,亦可使之歸心,況行吾仁政於吾國吾民,其民之感戴其君,尤當如何?臣伏覩日昨筵說義,殿下旣惓惓於保民,且以學爲爲治之先要,古者大禹之惜陰,文王之不遑,其志在此,今日輿情之所共仰望者,亦不外是矣。聖敎及此,實宗社生民無彊之福,臣不勝慶祝萬萬。第伏念,書曰,非知之艱,行之惟艱。惟殿下,終始懋念焉。以下缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,同副承旨李應夏,今日不爲仕進,卽爲牌招,何如?傳曰,允。
又啓曰,左右史不可不備,別兼春秋趙定燮·洪鍾學·趙康夏,旣有只推之命,竝卽牌招,推移入直,何如?傳曰,允。
以別兼春秋趙定燮·洪鍾學·趙康夏牌不進罷職傳旨,傳曰,只推。
傳曰,今日大院君晬辰,令都承旨問候以來。大王大妃殿傳曰,今日卽興宣大院君生朝也,遣左承旨存問以來。
議政府啓曰,頃因海伯狀啓,請水使恒留所江,以重關防事,覆啓行會矣。卽見該道臣報本府辭緣,則以爲所甕吏民之不欲趨屈一處,習俗自昔爲然,而今復安於故常,援引已例,控訴束司矣,惟當嚴立科條,鎭厥浮囂,而人和必先於地利,海俗有難以口舌論矣,姑且仍舊分置,輯寧衆心,不妨爲便民之政云矣。合設分設,各有便否,一彼一此,訖無定論。稟覆行會,曾不幾何,報辭又如此,參究事勢,必有不可但已者而然矣。銷刻之嫌,有難膠守,前此行會,姑令置之,何如?傳曰,允。
尊崇都監啓曰,冊寶吉日,令日官推擇,則今月二十四日午時爲吉云,以此日時定行之意,敢啓。傳曰,知道。
纂輯所啓曰,六典條例,今方纂輯,而當有序文矣。本所堂上洪鍾序,製述官差下,使之撰出,何如?傳曰,允。
營建都監啓曰,左捕將申命淳,本所堂上差下,使之察任,何如?傳曰,允。
御營廳啓曰,本廳別將任興模,身病甚重,勢難察任,改差,何如?傳曰,允。
上在昌德宮。停常參·經筵。
政院啓曰,右承旨李根弼,右副承旨趙性敎,今日不爲仕進,竝卽牌招,何如?傳曰,允。
以右承旨李根弼牌不進罷職傳旨,傳曰,只推。
又啓曰,左右史不可不備,別兼春秋趙定燮·洪鍾學·趙康夏,旣有只推之命,竝卽牌招,推移入直,何如?傳曰,允。
以別兼春秋趙定燮·洪鍾學·趙庚夏牌不進罷職傳旨,傳曰,只推。
傳曰,呈告工曹參判·敦寧都正·泮長許遞,今日政差出。
傳曰,在外同義禁·兵曹參判·左尹許遞,今日政差出。
傳曰,臺諫,竝許遞,今日政差出。
政院啓曰,檢校典翰閔升鎬,祔廟都監,都監進,李明應·李鍾濬,營建都監,都廳進,正字趙慶鎬,內閣進,應敎·副應敎·校理二員·副校理二員·修撰二員·副修撰二員·未差,玉堂上下番俱空,事甚未安,典翰李根秀,卽爲牌招入直,何如?傳曰,允。
傳曰,副提學·典翰·正字外,玉堂竝許遞,今日政差出。
傳曰,藥院提調許遞,今日政差出。
傳曰,望筒遲滯之吏兵判,推考。
傳曰,望筒遲滯之吏兵判,從重推考。
傳曰,雖非親政,注書·尙瑞院官員,依例陞六。
議政府啓曰,淮陽·振威·陽智,俱以殘弊之局,有難付之生手,勿拘賞格,各別擇差之意,分付銓曹,何如?傳曰,允。
又啓曰,寧越府使有闕矣。以其積弊之局,連有擇差之擧,今亦勿拘常格,各別擬入事,分付,何如?傳曰,允。又啓曰,卽見京畿監司兪致善所報,則以爲陽城縣,有衝火行盜,人命燒死之變,捉得賊漢李得孫,査問根由,則與千獨已·玉成卜兩漢,作黨衝火,旣爲屢次,而今番被捉時,千獨已脫身逃躱,玉成卜自縊而死,本賊私奴鄭守福,和應千·玉兩賊,偸竊主家錢財,而又出於李賊供招,故竝嚴囚於竹山鎭營云矣。一火所延,三命俱爛,二間屋子中,可以偸出者何物,而爲此至殘至酷之擧也?如許無前之變,勘斷之不分首從,法意莫嚴,而先從現捉之漢,宜施當施之律,李得孫,令該鎭營大會軍民,梟首警衆。在逃之千獨已,天理所在,豈有終始漏網之理?令各鎭營刻期譏捕,鄭守福之以人奴而偸出主家之財,非尋常竊盜之比,贜物所在處,一一還推,出給見失之家,鄭漢限,死牢囚後,形止更爲報來事,行會,何如?傳曰,允。
又啓曰,文川郡守有闕矣。勿拘擇差,便成已例,今亦依此擬入事,分付,何如?傳曰,允。
內醫院啓曰,本院提調,例不得兼帶刑獄之官矣。提調李載元所帶刑曹判書,今姑許遞,何如?傳曰,允。
吏曹啓曰,成均館典籍車世杰·白義行·朴基陽,禮曹正郞尹奭孝,佐郞任憲歲,南部都事趙熙軾,東部都事李秉祖,以其身病,呈狀乞遞,竝改差,何如?傳曰,允。
又啓曰,全羅都事韓緻奎,除拜後過限未肅拜,改差,何如?傳曰,允。
兵曹啓曰,今都政,參上應區處不足爲一窠,參下爲五窠,竝依例,加設擬入之意,敢啓。傳曰,知道。
又啓曰,參下官仕日不足,未滿十日以下者,曾有啓稟出六之規矣。部長孫應泰,仕日不足爲九日,依例陞六,何如?傳日,允。
以兵曹參知高時鴻牌不進罷職傳旨,傳曰,只推。
禁衛營啓曰,本營加設哨官李宅鎬,移拜別軍職,哨官之任,減下之意,敢啓。傳曰,知道。
兵曹啓曰,直接北所入直衛將朴鏞後牒報,則通化門南邊月廊外壁,一間許頹圮云,爲先令紫門監,堅實圍排,卽速修改,而把守軍兵,令該營量宜定送,限修改間,嚴加守直之意,分付,何如?傳曰,允。
訓鍊都監啓曰,因兵曹草記,通化門南邊月郞外壁一間許頹圮處,弘化門入直軍八名除出,將校一人率領,限修改間,嚴加守直之意,敢啓。傳曰,知道。
都政。吏批,行判書李宜翼進,參判鄭健朝進,參議李載冕牌招不進。
以李膺愚爲司圃別提,李應駿爲司宰主簿,尹獻采爲典設別提,李象恂爲牙山縣監,李秉五爲谷城縣監,校檢單韓錫圭,以李景魯爲司圃直長,李憲文爲典牲直長,兪致敬爲內贍直長,李源麟爲尙衣別提,李源進爲瓦署別提,尹秀東爲濟用奉事,鄭基鵬爲繕工奉事,李晩綏爲禁府都事,李晩蓍爲宣陵直長,睦養錫爲宗廟直長,李晩奎·兪致範爲禁府都事,徐光斗爲榮川郡守,趙秉益爲燕岐縣監,李敎善爲懷德縣監,李昆新爲義盈主簿,崔升顯爲掌苑別提,成載瑨爲徽陵令,朴齊甲爲陽智縣監,李秉民爲徽慶園令,尹善佐爲景陵直長,沈英慶爲內資直長,沈東瑾爲章陵令,李應駿爲監察,金疇鎬爲引儀,趙夔熙爲康陵令,徐箕輔爲掌樂正,李祖謙爲禁部都事,閔種洙爲司饔奉事,閔泳商爲濟用主簿,李喬榮爲寧越府使,鄭舒朝爲杆城郡守,李在顯爲尙瑞直長,李源麟爲戶曹佐郞,鄭淵善爲淮陽府使,李奭信爲通川郡守,沈東瑾爲平康縣監,丁大林爲尙瑞副直長,李在顯爲尙衣別提,李獻夏爲章陵令,鄭翼永爲原州判官,南鍾應爲靈山縣監,丁大林爲尙瑞直長,崔復榮爲濟用副奉事,金鳳均爲社稷令,金啓鎭爲懿陵令,趙永鎬爲麻田郡守,金炳有爲長陵令,趙鶴在爲永禧殿令,徐相億爲永春縣監,李泰應爲尙瑞副直長,金永國爲氷庫別檢,宋泰鎭爲思陵令,宋綺老爲典牲副奉事,李象淵爲引儀,李在顯爲戶曹佐郞,沈宜健爲掌樂主簿,成大永爲景慕宮令,金商鉉爲崇陵令,洪秉瑋爲文川郡守,李裕膺爲工曹參判,李載元爲內醫提調,尹正善爲安峽縣監,徐有康爲迎華察訪,金宅基爲長水察訪,李源進爲刑曹佐郞,洪祐龍爲尙衣別提,鄭基承爲造紙別提,李鍾文爲漢城判官,趙在元爲典籍,李悳初爲司宰主簿,崔在三爲永陵令,申錫淵爲典籍,鄭雲參爲仁同府使,呂殷爽爲柒谷府使,李寅正爲司䆃僉正,閔致庠爲兵曹參判,李世輔爲左尹,鄭健朝爲同義禁,李敏性爲顯陵令,李膺愚爲漢城主簿,崔升顯爲平市主簿,金永鍾爲厚陵令,尹秉善爲定平府使,白樂淵爲鐵山府使,左尹單趙秉恒,右尹單李世輔,以朴齊政爲司圃別提,金永壽爲瓦署別提,金疇鎬爲禁府都事,柳完根爲樂安郡守,金東奭爲長連縣監,安泌爲引儀,姜駿秀爲掌苑別提,趙坰爲工曹正郞,李源浩爲保寧縣監,李熙達爲桃源察訪,閔泳商爲工曹佐郞,李恒愚爲監察,洪運燮爲典獄主簿,申錫淵爲禮曹正郞,李有臣爲典籍,金炳怡爲司圃別提,趙元和爲濟用主簿,馮錫龜爲長興主簿,李裕承·盧鎭燮爲典籍,李升洙爲大司憲,洪仁秀爲大司諫,趙敬夏爲大司成,洪鍾華爲敦寧都正,趙在元爲禮曹佐郞,王彦聲爲典設別提,李祖潢爲內資主簿,金羽休爲司諫,李錫宙爲執義,姜爲掌令,鄭基勉爲應敎,任冕鎬爲副應敎,鄭謙植·李昌鎬爲校理,權魯淵爲掌令,金昌勳爲引儀,尹獻采爲繕工主簿,柳星杓·白仁行爲持平,李在聞爲戶曹參議,趙康夏爲獻納,李裕承爲正言,洪淳學·呂圭益爲副校理,李鍾濬爲司僕正,鄭基永爲典設別提,李承謙爲振威縣令,金慶鎬爲黃山察訪,任膺模爲參禮察訪,李守曾爲軍資正,金奎弘·南商龍爲修撰,李敎鉉·鄭顯裕爲副修撰,李有臣爲兵曹正郞,朴京壽爲引儀,申錫淵爲正言,朴昌壽爲司成,尹泰健爲北靑府使,韓兢烈爲靑巖察訪,許栻爲吏曹佐郞,李秉鶴爲工曹正郞,金東軾爲禮曹正郞,宋奎灝爲奉常正,張斗憲爲保安察訪,金始遠爲直講,宋祥淳·安在麟爲典籍,金基周爲奉常主簿,金玉來爲高山察訪,崔綸在爲兼引儀,金勉孺爲活人別提,金景天爲軍器主簿,金秉喆爲全羅都事,朴周雲爲興陽縣監,兼春秋單李秉鶴,以姜周用爲典籍,徐戴淳爲刑曹判書,洪冀錫爲南海縣令,金景天爲平邱察訪,李興喆爲軍器主簿,李秉雲爲南部都事,柳敎睦爲思陵參奉,韓始東爲東部都事,趙冕鎬爲恭陵參奉,愼在璣爲溫陵參奉,朴世秉爲孝陵參奉,林命相爲灝陵參奉,李容根爲寧陵參奉,尹慶求爲翼陵參奉,金允植爲健陵參奉,金瑨鉉爲假引儀,南爲順康園守奉官奉常,參奉單鄭元時,內資直長沈英慶,司饔直長李承謙相換,禁部都事李晩奎,濟用奉事尹秀東相換,禁府都事兪致範,繕工奉事鄭基鵬相換,禁府都事李祖謙,氷庫別檢金永國相換,分奉常主簿單秦錫好,分奉常直長單白纘洙,分敎官單徐行輔。
兵批,判書金炳翼,參議缺參判沈宜元,在外未肅拜,參知高時鴻,牌招不進。
兵曹啓曰,今日都目政事時,本曹堂上,不可不備,而參判沈宜元,在外未肅拜,參知高時鴻,病不來,令政院牌招,同參政事,何如?傳曰,允。
又啓曰,中軍虞候,今當差出,而擬望之人乏少,已準朔守令及虞候,竝擬,何如?傳曰,允。
又啓曰,訓鍊正,今當差出,而擬望之人乏少,外任竝擬,何如?傳曰,允。
以鄭寅奎·鄭雲龜爲宣傳官,王殷疇爲五衛將,趙康夏·李昌鎬爲文兼,金箕瑞爲五衛將,任誠模爲安東營將,李駿憲爲京畿中軍,具然泓爲大興中軍,鄭秀鉉爲江原監營中軍,黃喆爲北虞候,李熙觀爲忠州營將,趙秉完爲洪州營將,李暐沼爲公忠中軍,姜演會爲全羅中軍,安兢壽爲統禦中軍,玄翼商爲五衛將,柳冀大爲訓鍊正,朴志膺爲訓戎僉使,金憲祖爲南虞候,韓用臣爲慶尙右兵虞候,張英植爲防踏僉使,南弘成爲永登萬戶,孫信甲爲加背梁萬戶,李根成爲助羅浦萬戶,梁錫煥爲於蘭萬戶,嚴漢壽爲東里僉使,姜時榮爲注文僉使,梁義孫爲平山浦萬戶,李恒愼爲長木浦別將,李寅顫爲禿用別將,李喜茂爲文城僉使,崔成大爲吾老梁萬戶,李成爲防垣萬戶,王鉉章爲黃龍別將,李熙模爲大峴別將,吳聖初爲古城僉使,尹武信爲水口萬戶,康禮錫爲阿吾地萬戶,曺學奎爲慈母別將,韓景植爲首陽別將,崔錫琦爲碧團僉使,金漢甲爲蟾津別將,李敎弼爲宣傳官,洪晩鍾爲左捕從,朴鼎和爲都摠經歷,洪在升爲右捕從,鄭愚植·尹一成爲訓鍊僉正,李建鐵爲訓鍊判官,李奎鶴爲宣傳官,金鳳求爲訓鍊判官,朴齊聲爲訓鍊主簿,安鶴善·具羲祖爲訓鍊副正,李裕永爲訓鍊主簿,李晩謙爲武兼,李承渥爲訓鍊僉正,申鴻權爲武兼,李奎恒爲禁衛把摠,曺秉斗爲都摠經歷,李奎參·鄭一東爲訓鍊判官,李東奭·裵敬漢爲訓鍊主簿,李鼎漢爲守門將,趙達亨爲守門將加設,蔡奎常爲宣傳官,趙羲仁·邊得奎爲武兼,林琦相爲武兼加設,李東燮·李奎象爲部將,李學善·宋仁憲爲慶基殿守門將,善寧殿守門將單韓中履,楸坡權管單趙,從浦權管單河承洛,外比怪權管單具然湜,羅暖權管單柳鳳秀,甲巖權管單金正九,乾原權管單申達運,嗭洞權管單梁鎭國,乫軒洞權管單胡聖龜,小吉號里權管單崔德奎,訓鍊判官金俊煥,訓鍊主簿張淳奎·金德瑾·權錫民,以上減下,以陳景祥爲訓鍊判官加設,李直來·金光弼·李一遠爲訓鍊主簿加設,同知單金安宅,僉知三單李翼夏·李麟在·王德元,訓鍊主簿單韓光默,本院去官,安東營將任誠模,京畿中軍李駿憲,大興中軍具然泓,江原中軍鄭秀鉉,北虞候黃喆,以上今加折衝加資事承傳,副司果李禎豐,同知單金繼述,僉知二單金箕瑞·玄翼商,副司果具寅喜·趙存植·李孝秀·李佶洙·鄭東時·崔錫弘·李熙晟·李魯洙·崔崇宗·朱允燮·孫應泰。
上在昌德宮。停常參·經筵。
政院啓曰,右承旨李根弼,今日不爲仕進,卽爲牌招,何如?傳曰,允。
政院啓曰,左右史不可不備,別兼春秋趙定燮·洪鍾學,旣有只推之命,竝卽牌招,推移入直,何如?傳曰,允。
以別兼春秋趙定燮·洪鍾學牌不進罷職傳旨。傳曰,只推。
傳曰,吏曹參判有闕之代,前望入之。
吏曹參判前望入之,閔泳緯落點。
大王大妃殿傳曰,守令邊將之任,何時不嚴,而挽近百度解弛,兆民用瘁,思所以字恤安輯之方,則莫如其人,故年來提飭,不啻申嚴,而今於殿最,居中居下者,亦云不少,此果本無才諝而然乎?不遵命飭而然歟?反覆參究,已極慨惋,而雖以初仕人言之,此皆需用前進之階也,可不慥慥存警於發軔之初乎?今欲一體簾飭,而反涉張大,竝招致啓板前,以各修其職,悉心對揚之意,這這嚴飭。
以全羅監司趙在應狀啓,珍山郡胎室咫尺之地,有犯葬還掘之痕,惶恐待罪事。傳曰,卿勿待罪,另飭各鎭營,期於捉得。
弘文館啓曰,新除授,應敎鄭基勉,校理李昌鎬·鄭謙植,副校理呂圭益,修撰金奎弘·南商龍,副修撰李敎鉉,竝卽牌招察任,何如?傳曰,允。
以應敎鄭基勉,修撰金奎弘·南商龍牌不進罷職傳旨。傳曰,只推。
弘文館啓曰,副應敎任冕鎬在外,經筵入番事緊,請斯速乘馹上來事,下諭。答曰,許遞。
內醫院啓曰,迎華察訪朴演鏞,旣遞外任矣,令該曹,口傳付軍職,何如?傳曰,允。
兵曹啓曰,未經宣傳官之不得通擬訓鍊副正,自有定式矣。昨日大政時,訓副通望中金弼永,無此履歷,而臣之矇然通擬,仍不覺察,萬萬惶恐,依已例,原望筒中,改付標以入之意,敢啓。傳曰,知道。
訓鍊都監啓曰,本局哨官權錫民·金命煥,俱有身病,勢難察任,竝改差,何如?傳曰,允。
吏曹參判鄭健朝疏曰云云。答曰,省疏具悉。所請依施。
上在昌德宮。停常參·經筵。政院啓曰,右承旨李根弼,左副承旨朴瑄壽,今日不爲仕進,竝卽牌招,何如?傳曰,允。又啓曰,左右史不可不備,別兼春秋趙定燮·洪鍾學,旣有只推之命,竝卽牌招,推移入直,何如?傳曰,允。以別兼春秋趙定燮·洪鍾學牌不進罷職傳旨。傳曰,只推。傳曰,檢校副提學李鎬俊,馳詣徽慶園,奉審摘奸,仍留監察,光陵一體,奉審以來。傳曰,昨於守令·邊將·初仕人,旣有慈敎提飭矣,隨其謝恩,一一以此飭諭。傳曰,前注書趙秉肅,注書李世翊,竝陞六。傳曰,瓜近敎官作窠,幼學李載悳,令該曹,口傳擬入。弘文館啓曰,應敎鄭基勉,修撰金奎弘·南商龍,旣有只推之命,竝卽牌招察任,何如?傳曰,允。以應敎鄭基勉,修撰南商龍牌不進罷職傳旨。傳曰,只推。
議政府啓曰,向以牛禁事,有所筵奏提飭,而連聞部字內,有未撤之私庖,郊坰外,尙有恣行之牛賊,徒煩朝令,了無實效,言念紀綱,駭惋莫甚。至於廣州·水原等地,自是私屠之窩窟,而畿營所不關,法司·捕廳所不到,亭堠之間,推宰相續,而莫之禁斷,夫禁屠殺,所以重農功也。況國有大役,陸運之力,專藉車牛,又況値此歲時,一毫放過,萬萬非令出惟行之義也。先自法司兩捕廳,各別探察,隨所提直施刑配,畿營及廣州·水原等處,另行關飭,萬一有如前不悛之弊,則自當責有所歸,以此意行會,何如?傳曰,允。吏曹口傳政事,以李載悳爲童蒙敎官,宣陵直長李晩驀,宗府直長趙雲漢,尙瑞直長丁大林,內贍直長兪致敬,已上相換事承傳。都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
禮曹啓曰,來二月初十日,大王大妃殿·王大妃殿·大妃殿加上尊號時,宗廟·永禧殿·社稷·景慕宮告由祭,同日曉頭設行事,已爲啓下,而同月初八日行社稷大祭,與告由祭,只隔三日矣。大祭兼行祝文中,措辭添入事,分付,何如?傳曰,允。景慕宮告由大祭兼行。禁衛營啓曰,本營中軍李元熙,身病甚重,勢難察任,今姑改差,何如?傳曰,允。兵曹,以鄭圭應爲禁衛中軍。大司成趙敬夏疏曰云云。省疏具悉。爾其勿辭察職。
上在昌德宮。停常參·經筵。藥房都提調李景在,提調李載元,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。政院啓曰,議政府郞廳來言,今日賓廳日次,而領議政趙斗淳,有身病,左議政金炳學,無時急稟定事,右議政未差,不得來會云矣,敢啓。傳曰,知道。
又啓曰,左右史不可不備,別兼春秋趙定燮·洪鍾學,旣有只推之命,竝卽牌招,推移入直,何如?傳曰,允。以別兼春秋趙定燮·洪鍾學牌不進罷職傳旨。傳曰,只推。以黃海監司洪淳穆狀啓,鳳山巾之山烽臺失火,地方官不可無罪,兵使報營遲滯首校,從重科治事。傳曰,該郡何不同報巡兵營,而有此啓聞之差先差后乎?咎實在於該郡兵校,科治分揀。以司謁口傳下敎曰,興宣君闕內出入時,乘轝方席。弘文館啓曰,應敎鄭基勉,修撰南商龍,旣有只推之命,竝卽牌招察任,何如?傳曰,允。以修撰南商龍牌不進罷職傳旨。傳曰,只推。
議政府啓曰,卽見黃海兵使李鍾承狀啓,則枚擧鳳山郡守趙述永牒呈,以爲本郡巾之山烽臺守直幕三間,沒數燒燼軍器什物,幸無見燒者。然報警重地,不能愼火,致此回祿,該郡守趙述永罪狀,請令廟堂稟處矣。此是兵曹稟處之事,而以廟堂稟處仰請者,有違格式,該梱帥推考,啓本還下送,使之改修正呈納,何如?傳曰,允。以慶尙監司李參鉉狀啓,熊川縣人命渰死事。傳曰,聞甚矜惻,元恤典外,別加顧助,未拯屍身,期於拯得,如有生前身還布,竝蕩減事,廟堂措辭分付。以司謁口傳下敎曰,自今爲始,藥房入侍時,儒臣依閣臣例,同爲入侍。禮曹啓曰,來二月初六日祔太廟祭設行事,已爲啓下矣。宗廟祭官,令該曹前期差出,祔廟二度習儀,爲始入參行禮事,分付,何如?傳曰,允。又啓曰,來二月初十日大王大妃殿·王大妃殿·大妃殿加上尊號時,社禝告由祭,同月初八日行大祭兼行事草記,景慕宮告由大祭兼行事,命下矣。同月初三日行景慕宮春享大祭祝文中,措辭添入事,分付,何如?傳曰,允。又啓曰,今此祔太廟及上尊號時,各差備官,當爲具朝服行禮,而取考各年祔廟尊崇時謄錄,則以許多差備之盡着朝服,其勢爲難,祔廟時捧冊寶官·大祝攝通禮配享功臣讀敎官,及上尊號時捧冊寶官外,其餘各差備官,依前例以黑團領行禮事,啓稟擧行矣。今亦依此擧行事知委,何如?傳曰,允。承文院啓曰,卽見盛京禮部咨文出來者,以爲靉江西岸秋季統巡會哨緣由具奏,奉旨轉行知照云矣。回咨,依例撰出定禁軍騎撥,下送于灣府,使之傳給鳳城將處,以爲轉致,盛京之地,何如?傳曰,允。義禁府啓曰,黃海監司洪淳穆狀啓內烽臺失火地方官鳳山郡守趙述永,不可無罪,令攸司稟處,兵營首校從重科治事判付內,該郡何不同報巡兵營而有此啓聞之差先差後乎?咎實在於該郡兵校,科治分揀事,命下矣。該郡守趙述永,時在任所,依例發遣府書吏,差兼官後拿來,兵校科治分揀之意,分付該道道臣,何如?傳曰,待待命拿囚。刑曹啓曰,卽接全羅監司趙在應文移,則珍山郡徒一年半定配罪人金學伊,限滿云矣。取考曹上配案,則學伊以勒奪班寡罪,甲子七月到配,今已限滿的實,依法典放送後,徒流案頉下事,分付該道臣之意,敢啓。傳曰,知道。敦寧都正洪鍾華疏曰云云。省疏具悉。所請依施。
乙丑十二月二十五日巳時,上御重熙堂。藥房入診入侍時,都提調李景在,提調李載元,副提調金輔鉉,假注書朴奎燦,記注官李秉鶴,記注官安翊豐,檢校直閣李世用,副校理洪淳鶴,以次進伏。醫官李慶年·朴演鏞·朴容珉·金斗河,進伏楹外訖。上曰,史官分左右。景在進前問候,各殿問候訖。仍奏曰,醫官待令,使之入診乎?上可之。慶年等,以次診候,退伏楹外訖。景在顧謂慶年等曰,脈候詳爲奏之。慶年等奏曰,脈候左右三部調均矣。缺景在曰,今冬雖無大寒,日候不調,外間亦多寒疾,雖得和解,輒以咳嗽彌留,勿以少愈,或忽節宣,水刺勿近生冷,衣襨必適塞暖,觸冒外氣,尤加必愼伏望伏望。仍奏曰,日前靡寧時,湯劑自內製進,臣等全然不知,追後始聞,忝在嘗藥之地,下情豈不勝抑鬱哉?此後則雖暫時滯感之候,必使本院製進湯劑似好,故仰達矣。上曰,不甚大段故然矣。又奏曰,雖微感微滯之候,若進湯劑,使本院擧行,規例卽然矣。上曰,日後則依奏爲之,可也。又秦曰,今日筵說,頒布朝紙,似好矣。上曰,依爲之。以下缺
上在昌德宮。停常參·經筵。政院啓曰,左右史不可不備,別兼春秋趙定燮·洪鍾學,旣有只推之命,竝卽牌招,推移入直,何如?傳曰,允。以別兼春秋趙定燮·洪鍾學牌不進罷職傳旨。傳曰,只推。弘文館啓曰,修撰南商龍,旣有只推之命,卽爲牌招察任,何如?傳曰,允。纂輯廳啓曰,大典會通,今已印訖矣,分賜於京各司及各道營邑鎭驛,何如?傳曰,允。戶曹啓曰,今此祔太廟後,廟庭配享功臣祭物加定,分道磨鍊別單書入,而依此擧行之意,分付宣惠廳,何如?傳曰,允。又啓曰,今此祔太廟後,宗廟祭享所用羊猪磨鍊加定事,自禮曹草記,允下矣。羊二口·猪三十三口加定,分道磨鍊別單書入,而依此擧行之意,分付宣惠廳,何如?傳曰,允。又啓曰,公州·石城兩邑田稅致敗船主·色吏·沙格等,捉上京司,未拯穀物,準數徵捧後,更爲稟處之意,前已覆啓蒙允,故船主等,捉囚捕廳,準捧穀物,而日昨,伏奉賊囚外輕囚竝放釋之命,自捕廳已爲放送矣。穀物今已準捧,論罪一款,今姑參恕,何如?傳曰,允。
上在昌德宮。停常參·經筵。都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。政院啓曰,左右史不可不備,別兼春秋趙定燮·洪鍾學,旣有只推之命,竝卽牌招,推移入直,何如?傳曰,允。以別兼春秋趙定燮·洪鍾學牌不進罷職傳旨。傳曰,只推。傳曰,右承旨·左副承旨·同副承旨許遞,前望入之。承旨前望入之,李貞夏·李時敏·林謇洙落點。政院啓曰,行都承旨金輔鉉,左承旨李元會,新除授左副承旨林謇洙,右副承旨李時敏,同副承旨李貞夏,竝卽牌招,何如?傳曰,允。大王大妃殿傳曰,朔祭攝行磨鍊。傳曰,自今爲始,大君王子及國舅諸宗臣儀賓,請承傳色閤門問安,承史問安,與閣臣儒臣,一體成班,著爲定式。政院啓曰,卽者社稷署官員來言,今此祈穀大祭神位板出安奉還時,提調一員當爲進參,而都提調缺在外,提調尹宜善,有身病不得進參云,提調卽爲牌招,何如?傳曰,許遞,前望入之。社稷提調前望入之,李敦榮落點。傳曰,政官牌招開政,如有違牌,勿爲呼望。傳曰,未肅拜臺諫許遞,今日政差出。
傳曰,水原留守有闕之代,知敦寧趙獻永除授。
傳曰,吏·兵判有闕之代,前望入之。
吏曹判書前望入之,趙得林落點。
兵曹判書前望入之,李圭徹落點。
以全羅監司趙在應狀啓,康津縣監趙載升,治績茂著,法聖僉使韓尙烈,軍器公廨捐廩新改事。傳曰,如此實績,聞甚嘉尙,豈可無示意?康津縣監,特爲加資,許用營將履歷,限一瓜仍任,法聖僉使,特許防禦履歷。吏曹啓曰,掌樂院正徐箕輔,司僕寺正李鍾濬,兵曹正郞韓緻奎,武烈祠參奉崔羲敎,俱以身病,呈狀乞遞,竝改差,何如?傳曰,允。兵曹啓曰,來丙寅年各處頒給信漢符別單,各宮房新定式頒給信漢符別單及文宰二品以上,武臣蔭官曾經摠管人員章標頒給別單,修整以入之意,敢啓。傳曰,知道。訓鍊都監啓曰,本局別將鄭雲翼,身病猝重,勢難察任,改差,何如?傳曰,允。有政。吏批,行判書趙得林在外,參判閔泳緯進,參議李載冕式暇。吏批啓曰,行判書趙得林,在外未肅拜,參議李載冕式暇,小臣獨政未安,何以爲之?敢稟。傳曰,仍爲之。以任百秀爲大司憲,柳明根·楚秉悳爲掌令,宋彙仁爲正言,南商龍爲副應敎,吳取善爲知敦寧,高時鴻爲敦寧都正,李圭徹爲軍器提調,姜鍵爲掌樂正,姜國馨爲司僕正,韓緻奎爲兵曹正郞,金永奭爲注書,訓鍊都監提調單李圭徹,禁衛提調單李圭徹,御營提調單李圭徹,水原留守單趙獻永除授事承傳。再政,以任孝直爲修撰,李載元爲右參贊,李宜翼爲判尹,權泳夏爲兵曹參知,李世翊爲典籍,注書單趙晩和。三政,以崔羲敎爲武烈祠參奉,兼華寧殿提調單趙獻永。兵批缺進,副司果南宮泳,兼摠理使單趙獻永。吏曹判書李宜翼疏曰云云。答曰,省疏具悉。所請依施。
兵曹判書金炳翼疏曰云云。答曰,省疏具悉。所請依施。備忘記,忠州營將李熙觀下直,長弓一張·長箭一部·片箭一部·筒兒一箇,賜給。
上在昌德宮。停常參·經筵。藥房提調李載元,副提調金輔鉉啓曰,伏未審日間聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。政院啓曰,右副承旨李時敏,今日不爲仕進,卽爲牌招,何如?傳曰,允。以右副承旨李時敏牌不進,罷職傳旨。傳曰,只推。政院啓曰,明日傳旨禮房承旨當爲齋宿,右副承旨李時敏,更爲牌招,何如?傳曰,允。以右副承旨李時敏再牌不進,罷職傳旨。傳曰,只推。政院啓曰,左右史不可不備,別兼春秋趙定燮·洪鍾學,旣有只推之命,竝卽牌招,推移入直,何如?傳曰,允。以別兼春秋趙定燮·洪鍾學牌不進,罷職傳旨。傳曰,只推。傳曰,發遣吏郞,諸執事淸齋與否,摘奸以來。以慶尙監司李參鉉狀啓,晉州牧民家失火事。傳曰,聞甚矜惻,元恤典外,別加顧助,結構奠接之方,廟堂措辭分付。弘文館啓曰,新除授副應敎南商龍,修撰任孝直,竝卽牌招察任,何如?傳曰,允。禮曹啓曰,慶尙道觀察使封進來正月令宗廟薦新早藿,今二十九日薦進,而景慕宮薦新,則江原道,例爲封進矣。本道所封,未及上來,莫重薦獻,不可後時,依前例以宗廟薦新加封早藿,同日一體薦進,何如?傳曰,允。訓鍊都監啓曰,今十二月二十八日·二十九日年終起火時,次知將官及兼別破陣等容貌年歲器械數爻,竝別單書入之意,敢啓。傳曰,知道。兵曹判書李圭徹疏曰云云。答曰,省疏具悉。卿其勿辭行公。吏曹參判閔泳緯疏曰云云。答曰,省疏具悉。卿其勿辭行公。
上在昌德宮。停常參·經筵。大殿·大王大妃殿·王大妃殿·大妃殿,內閣·政院·玉堂·朝廷二品以上·六曹堂上,除夕單子問安。答曰,知道。政院啓曰,議政府郞廳來言,今日賓廳日次,而除夕問安相値,不得來會云矣,敢啓。傳曰,知道。又啓曰,左右史不可不備,別兼春秋趙定燮·洪鍾學,旣有只推之命,竝卽牌招,推移入直,何如?傳曰,允。以別兼春秋趙定燮·洪鍾學牌不進,罷職傳旨。傳曰,只推。傳曰,禮房承旨馳詣社稷·宗廟·永禧殿·景慕宮,奉審摘奸,仍詣受香,諸處奉審,摘奸以來。傳曰,明日卽元朝也。令都承旨,雲峴宮問安以來。傳曰,年來苞苴禁飭顧何如,而近聞鳳山郡守趙述永,不遵朝令,甚至有錢貸潛送之擧,豈有如許道理乎?此事如此,其治績可知,該倅施以罷職之典。傳曰,鳳山郡守有闕之代,令該曹口傳各別擇差,不日下送。吏曹口傳政事,以元世顯爲鳳山郡守。奎章閣啓曰,明日卽奎章閣朔奉審日次,臣等進詣擧行之意,敢啓。傳曰,知道。兵曹啓曰,今十二月各廳堂下武臣朔試射,依例停止之意,敢啓。傳曰,知道。水原留守趙獻永疏曰云云。答曰,省疏具悉。卿其勿辭察任。
