上在昌德宮。停常參·經筵。
辰時,日暈兩珥,暈上有背。巳時,日暈右珥,暈上有戴,色內赤外靑。午時至申時,日暈。
謝恩,呂島萬戶牟有秋,軍器主簿鄭後榮。
大王大妃殿·王大妃殿·大殿·中殿·東宮,政院·玉堂·二品以上·大司諫歲謁問安。答曰,知道。
禮曹啓曰,刑曹參判尹鏶卒逝,弔祭致賻,依法例擧行,何如?依所啓施行。
吏曹判書趙復陽再度呈辭。加給由。
戶曹啓曰,自今年春等,百官祿俸,正一品,則常俸之外,米太各加二石,從一品以下至從九品,則米太各加一石題給矣。統計四等祿加給米太之數,則皆不過萬石,而以今年稅入及別遺在米太磨鍊,自明年正月,至十月料祿應下之數,則不足之米,二千餘石,太則至餘二萬五千餘石,不可不量入爲出,以爲可繼之道。自明年春等,加給祿米,所當還減,而前日添給之擧,出於體下之盛意,到今旋改,亦似未安。祖宗朝頒祿之制,或以木綿正布,綿紬交給。卽今本曹遺儲中,綿紬·木綿,或可支當數等之祿,明年春等加給祿米之代以紬綿磨鍊,別單書入,依此頒給,何如?傳曰,知道。春等以上,參酌書入。
禮曹啓曰,自上方在調攝之中,正月初一日宗廟展謁,不得循例就稟之意,敢啓。傳曰,知道。
禮曹啓曰,頃以藏氷事,□始役之際,因雨下氷消,勢難取伐,不得已入啓,姑爲停役,立□官等,使之仍留,以待日寒還役矣。其況日氣一向不寒,非但所見如此,續接氷庫官員所報及所送見樣,則氷片傷敗,且甚不厚,以此藏置,亦無可用云云。前頭歲時將過,立春漸迫,雖或寒嚴,未可豫度,揆以事勢,十分可慮。然亦難容人力於其間,似可等待寒緊氷堅爲之,而曾於丁亥正月,亦有如此不得藏氷之擧,一邊令京畿,豫備之意,入啓行會云。外方郡邑,則或以澗谷及川溪深處別凝之氷,可得隨峽伐藏,非如京中難辦之比,以此意各道知委耳,京畿監司處,分付豫備以待,似不可已,敢此竝稟。傳曰,依爲之。
以平安監司龜城居民人高應亂妻女燒死事,狀啓。傳曰,燒死人等,令本道恤典擧行。以咸鏡監司永興府□流來人□父母子燒死事,狀啓。傳曰,燒死人,令本道恤典擧行。
府啓,主第定制之請,已閱累月,而天聽邈然,尙靳允許,臣等,未知殿下其果謂聖后之舊典,不必守,而一國之公議,不足恤乎?興作之役,今雖姑停,而基地甚廣,間架無定,此實群情之所共悶鬱者也。仁人親愛之道,不在於第宅之侈濫,而祖宗一定之制,不可以私恩而撓改,請主第間架基地,一遵定制。睦林壽拿問定罪,忠淸兵使尹天賚罷職。寶城居喪人丁尙億,以其父泗,被杖於本道左水營虞候崔柱華,仍致殞命。願復父讎事,秋間呈狀于本府,本府移文本道,使之査報矣。卽見本道回移,則丁泗之殞命,在受杖後三十五日,而因杖致斃,則爲的云。暮夜錯認,妄入虞候所舍,初出無情,而且是士族,元非管下,則柱華之濫加刑杖,至於殞命,極爲可駭。辜限已過,雖不得償命,濫刑之罪,不可不徵,請全羅左水營虞候崔柱華,拿問定罪。
院啓,公主第宅基地間架,自有一定之制,而今此基地之廣,已踰定制,間架之數,又無定限,此臣等,所以累月爭執而不知止者也。營構一款,雖曰姑罷,尙未有定制之事,何殿下之篤於私恩,强拂群情,不念祖宗之成憲,不顧一國之公議乎?請諸公主第宅基地間架,一遵定制。高山縣監李煿,到任以後,政委下吏,收糴之時,慢不省察,吏緣爲奸,無所畏忌,闔境嗷嗷,怨聲載路。其他處事,亦多可駭,至令家屬,任意遊觀於不當出入之地,南中士夫莫不嗤笑。請高山縣監李煿罷職。德山縣監廉振名,爲人疎迂,處事無形,捧糴之際,奸吏因緣受賕,視其賂物之多少,以爲操縱之地。至於疫斃之牛,貧民或自剝皮爲用,則勒稱屠殺,便徵其贖。其他可駭之事,不一而足,民不堪苦,若此之人,不可一日置之字牧之任,以貽民害。請德山縣監廉振名罷職。江華都事李晩輝,政令之間,專尙刑杖,至於殞命者,間或有之。厚招民怨,殊失撫恤之道,此非泛然風聞之比,別無另加詳察之事。請江華都事李晩輝罷職。黃潤之罪犯,實難容貸,只施流竄,已云屈法,未久放還,旋授職牒,物情之駭痛,固已久矣。曾於收敍之後,輒因臺論,卽許還收,則公論所在,聖明尙必洞燭,而今此敍用之命,又出於意外,群情益駭,公議愈激,當初失刑,雖不可追正,豈可使晏然蒙敍,有若無故者〈然〉哉?請還收黃潤敍用之命。掌隷院及詞訟重地,而司議,又是郞僚之首。從前擇差,其意有在,不可人人而苟授也。新除授司議宋以穎,以雜術發身,素無名稱,請司議宋以穎遞差。谷城,素稱饒邑,而近年以來,凋弊莫甚,必須得人然後,方可收拾,而新除授縣監許穧,地微年少,性且輕率,蘇殘祛弊之責,決非所堪。請谷城縣監許穧遞差。答曰,不允。李煿·廉振名事,依啓。答府曰,不允。以上朝報
禁府啓曰,以平安監司啓本,因刑曹粘目,前遂安縣監李斗鎭,移本府處置事,允下矣。李斗鎭,方待命於本府,卽爲拿囚之意,敢啓。傳曰,知道。以上禁府謄錄
爲頒詔事,照得奉命,前往朝鮮國頒詔,的於本月十六日辰時,自會同館起馬。所有應用夫馬,合先遣牌,豫行知會,爲此牌,仰經過府州縣·衛所·驛遞等衙門知悉。如遇牌到,卽撥後開夫馬,在於本衙門,迎替護送詔書,無得臨期遲悞未便,須至牌者。
詔曰,自古帝王,統一寰區,營建宮室,非特崇莊麗之觀。實以隆出治之體,甚鉅典也。朕御極以來,以保和殿,爲淸寧宮居住。今春,奉太皇太后旨,不宜以殿爲宮,宜於乾淸宮居住。朕恪遵慈命,爰勅所司,重加修理。又因太和殿建造年久,頗有傷漏,遂命一倂重修,今俱告成,祗告天地·宗廟·社稷,於康熙八年十一月二十四日,進御宮殿,懋圖治理,念締造之維新,宜臣民之協慶,所有恩赦事,宜條列於後。
漢城府啓曰,本府戶籍郞廳中,判官全掌次知,不惟看檢,近因遷轉,令他色郞廳,代察其任,方極悶慮矣。今聞新除授判官尹博,迎接都監郞廳啓下。莫重戶籍,不無以此遲延之患,令該曹,卽爲改差,使之專察其任,何如?傳曰,允。
迎接都監啓曰,盤膳色郞廳,以漢城判官尹博差下矣。本府謂之戶籍次知,入啓改差,其代以漢城府庶尹李徵厚,差下察任,而都監郞廳,勿爲遷動事,旣有事目。此後雖有本衙門煩啓之事,切勿遞易,何如?傳曰,允。
上在昌德宮。停常參·經筵。
禁府,李斗鎭拿囚。啓。
下直,銀溪察訪鄭東燁。
謝恩,護軍沈梓,尙瑞副直長安重,監察李健,廣興主簿曺挺世,司成尹抃,利川府使洪柱彦,社稷令李之晳,內資直長李星齡,學諭金始重。
大殿,政院·玉堂問安。答曰,知道。
藥房啓曰,伏未審夜來,聖體調攝,若何?寢睡水刺,與前一樣乎?臣等不勝憂慮,敢此問安。答曰,知道。症候,已言于醫官矣。
政院啓曰,右承旨李程,右副承旨朴世堅,今日不爲仕進,當此多事之時,出納之際,事甚苟簡,竝卽牌招,察任,何如?傳曰,允。
禁府,宋必中,恩津縣徒一年定配。啓。
定州延慰使沈梓出去。
戶曹啓曰,以本曹春等頒祿加給米一石代,以綿紬·木綿各一疋磨鍊題給事草記。傳曰,知道。春等以上,參酌書入事,傳敎矣。春等加給一石之米二千七百五十二石,每石代紬綿各一疋計,紬二千七百五十二疋,木綿亦二千七百五十二疋作同,則紬·綿各三十五同二疋,此春等以上也。一年四等所給,通紬·綿四百四十同六疋矣。夏等,則以麻布,代綿紬,秋冬等,則或純給木綿,或交給綿紬,歲登而稅優,則亦可還給本米,隨其現儲之贏縮,欲爲臨時損量,而此亦難必其久遠行之矣,敢啓。傳曰,知道。
益興君洪□□上疏。大槪,意外新命,遽及於萬萬不似之身,驚惶靡定,不知置身之所。乞賜鐫免,移授可堪之人事。入啓。
副護軍徐必遠上疏。大槪,本職·兼帶,竝賜鐫削,以謝物議,以便進退事。入啓。
政院啓曰,監司雖出交代,未交印前行公,例也。昨日□平君之行,監司所當陪行,而終無肅拜陪行之擧,揆以事體,殊甚未安。京畿監司曺漢英請推考。傳曰,允。
侍講院啓曰,新除授司書尹堦,時在京畿長湍地,書筵入番事緊,請斯速乘馹上來事,下諭。傳曰,允。
藝文館郞廳,以領事提學之意啓曰,新除授檢閱李潤朝,時在京畿楊州地,請斯速乘馹上來事,下諭。傳曰,允。
正言柳尙運啓曰,臣頃聞訓鍊大將柳赫然,私令以管下軍士之下鄕者,密得閑丁而各來告,移文各邑,査問其身役有無,若領兵之爲,私自抄定,則民間之騷怨益甚,事體之傷損亦多,故,臣與同僚,相議論啓矣。今聞大臣,於頃日入診時,以臺啓,出於誤聞爲言云。凡臺閣所論,無論輕重,苟失其實,均之爲論事不審之歸。今此大臣所陳,臺啓誤聞者,雖未知果指何事,而旣已見斥於大臣,何敢晏然?且臣累月虛席,一言無補,只以微細之事,瀆擾於靜攝之中,臣之罪戾,到此益大。決難仍冒,請命遞斥臣職。答曰,勿辭,退待物論。
謝恩,副校理李藼,副修撰崔後尙,修撰申厚載·李柙。
府啓,請主第間架基地,一遵定制。睦林壽拿問定罪,忠淸兵使尹天賚罷職事,全羅左水虞候崔柱華拿問定罪。
答府曰,不允。
大司諫姜栢年,獻納鄭重徽,正言洪億啓曰,卽者同僚,以頃日柳赫然論啓事,見斥大臣,至於引避,臣等,身居言地,未能隨事直言,無所裨補。每以見斥大臣,瀆擾於靜攝之中,臣等之罪,至此尤大,何敢晏然仍冒?請命遞斥臣職。答曰,勿辭,退待物論。以上朝報
迎接都監啓曰,儺禮色郞廳前縣令李泰培,時無職名,令該曹口傳付軍職,冠帶常仕,何如?傳曰,允。
上在昌德宮。停常參·經筵。
答右議政洪重普疏曰,省疏具悉卿懇。卿之才德,允協輔弼之任,何庸控辭乃爾?安心勿辭,速出論道,以副上下之望。
答兵曹判書李浣疏曰,省疏具悉卿懇。卿之疾病雖重,自可調理察任。須體予意,卿其勿辭,從速行公。
答工曹判書柳赫然疏曰,省疏具悉卿懇。卿辭至此,本職,今姑勉副焉。
謝恩,五衛將李重徵,護軍潘就海,司圃別提孫萬雄,安谷萬戶金最,開雲萬戶洪汝燾,內禁將吳重明,金城縣監朴鑌。
大殿,政院·玉堂問安。答曰,知道。
藥房啓曰,雨雪交灑,日氣不佳,伏未審此時,聖體若何?而寢睡亦何如?臣等區區憂慮,敢此問安。答曰,知道。症候,已言于醫官矣。
平安監司書目,熙川等官呈,以去十一月二十九日白虹,變異緣由事。
司憲府照本。麟蹄縣監李翮矣,藥材監封之日,不爲來待罪,榮川郡守任濬□上納方物所封黃花席,尙不來納罪,各笞五十,解見任,別敍啓。依允。
府啓,請主第基地間架,一遵定制。睦林壽拿問定罪,忠淸兵使尹天賚罷職,全羅左水虞候崔柱華拿問定罪。竝引嫌而退,隨聞敢啓,自是言官之責,大臣陳達,亦無指斥之事,不可以此徑遞多官。請正言柳尙運,行大司諫姜栢年,獻納鄭重徽,正言洪億竝命出仕。答曰,不允。處置事,依啓。以上朝報
以賓廳進不進單子,傳曰,過數日後來會事,言送。以上備局謄錄
軍器寺官員,以都提調意啓曰,本寺僉正成玧,專管別造廳之任,甲胄·環刀等物,看檢打造矣。今者差下迎接都監郞廳,莫重之役,停廢可慮。都監啓請郞廳,不可續續啓請,事理則當然,而別造廳之役,與他司有異,令都監,特爲變通,成玧,都監郞廳改差,俾無大役停止之弊,何如?傳曰,允。
上在昌德宮。停常參·經筵。
未時,日暈兩珥。申時,日有重暈,內暈有兩珥,內暈上有冠,色內赤外靑。酉時,雷動。夜一更,月暈回金星。
謝恩,宣傳官洪夏明,奉常主簿李心傳,直講李台瑞,永興府使李穦。
刑曹判書鄭至和初度呈辭,入啓。給由。
大殿,政院·玉堂問安。答曰,知道。
禮曹啓曰,今此藏氷之役,因日氣溫暖,姑爲停止,以待寒緊氷堅爲之事,入啓分付矣。近觀天氣一向不寒,東風連吹,江氷日漸融釋,勢無可爲。不得已東西內各庫伐氷,自今日爲始還役。勿計遠近,深處別凝者,雖或船運,亦爲多積密藏,以完其役之意,更爲分付,立□官擧行,何如?傳曰,允。
藥房啓曰,伏未審夜來,聖候若何?寢睡,一樣安寧乎?臣等區區憂慮,敢此問安。答曰,知道。症候,已言于醫官矣。
忠淸監司書目,道內各邑染病,方痛五百十三名,死亡三十名事,平安監司書目,勅使渡江,當在於旬間。發向灣上事,益興君洪□□上疏。大槪,更申憂迫之懇,冀蒙鐫免事。入啓。
大司諫姜栢年,獻納鄭重徽,正言柳尙運·洪億就職。領議政鄭太和箚子。大槪,勅使時,迎勅見官等禮,決無成樣之望,亟遞臣職,以便公私事。入啓。
院啓,請公主第宅基地間架,一遵定制。江華都事李晩輝罷職,還收黃潤敍用之命,司議宋以穎遞差,谷城縣監許穧遞差事。
府啓,請主第間架基地,一遵定制。請睦林壽拿問定罪,忠淸兵使尹天賚罷職,全羅左水虞候崔柱華拿問定罪事。答曰,不允。
答院曰,不允。末段事,依啓。以上朝報
司譯院官員,以都提調意啓曰,禮曹,以備邊司粘目,令本院詳審金謹行病之虛實,如可運動,則急速起送事,覆啓蒙允矣。金謹行病勢,禮曹堂上,旣已親審,而渠之自稱病重如此,則臣等,今雖更爲看審,徒傷事體而已,渠之實狀,終難的知。毋論病之輕重,一息尙存之前,猶可得達東萊。依前洪喜男之例,令該曹給馬舁送宜當,以此分付之意,敢啓。傳曰,知道。以上備局謄錄
有政。
吏批,以李厚徵爲全州判官,李元禎爲刑曹參判,柳炅爲尙衣院正,趙珩爲工曹判書,徐必成爲德山縣監,柳誠吾爲燕岐縣監,朴乃章爲麟蹄縣監,金尙重爲寧越郡守,李文雄爲榮川郡守,權愈爲司錄,洪處深爲左水運判官,朴增輝爲司藝,宋最爲直講,金汝南爲高山縣監,兪櫶爲兵曹正郞,鄭鈱爲戶曹佐郞,任有後爲工曹參判,閔熙爲漢城判尹,張善瀓爲兵曹參判。
迎接都監啓曰,宴享色郞廳成玧,又因軍器寺提調·都提調啓辭,改差矣。其代,以禮曹正郞姜復先,差下察任,何如?傳曰,允。
上在昌德宮。停常參·經筵。
謝恩,護軍柳赫然,兵曹參判張善瀓,長興府使金鋿,尙衣正柳炅,工曹判書趙珩。
兵曹判書李浣辭職上疏,入啓。
大殿,政院·玉堂問安。答曰,知道。
藥房啓曰,伏未審夜來,聖候若何?寢睡與前一樣乎?臣等區區憂慮,敢此問安。答曰,知道。症候,已言于醫官矣。
全羅監司書目,靈光呈,去月十七日夜丑時量,地震緣由事。京畿監司書目,廣州呈,以大司憲李廷夔病重,上去不得事。
戶曹啓曰,本曹郞僚之不當頻數遞易。平日尙然,況當此客行,酬接迫頭之時乎?佐郞朴乃章,句管禮單銀幣貿換之事,而今日政,除授麟蹄縣監,事甚未安,令該曹仍存本任,何如?傳曰,允。
吏曹啓曰,臺諫有闕,政事,就稟。
咸鏡監司書目,利城呈,以驛吏朴立桂妻,良女月仙,亦事母盡情,臨危捨生,母女同死火中,其孝可嘉事。
院啓,請公主第宅基地間架,一遵定制。請江華都事李晩輝罷職。請還收黃潤敍用之命。請司議宋以穎遞差。
府啓,請主第間架基地,一遵定制。睦林壽拿問定罪,忠淸兵使尹天賚罷職,全羅左水虞候拿問定罪。
答府·院曰,不允。
辰時巳時,日暈兩珥,暈上有背,色內赤外靑。自午時至申時,日暈。啓。
上在昌德宮。停常參·經筵。
未時,太白見於巳地。
答領議政鄭太和箚曰,省箚具悉卿懇。卿之疾病若此,予常慮念。而況當客使渡江之日,事務多端,舍卿疇咨?從容觀勢,自可推移,卿其安心勿辭焉。答右議政洪重普疏曰,省疏具悉卿懇。已諭予意於前疏之批矣。宜勿控辭,從速行公,以濟時艱。
京畿監司南龍翼,到界事出去。
安州延慰使李星德,出去。
謝恩,護軍兪檜,刑曹參判李元禎,兵曹正郞洪受河,燕岐縣監柳誠吾,廣興副奏事李昌,司贍奉事金敬文,司錄權愈,典籍成虎德,寧越郡守金尙星,平昌郡守宋國龜,成均博士朴文道,南別殿參奉李厦成,安平守溪,瓦署別提朴重敷潼關僉吏李褧。
益興君洪□□上疏。大槪,受不近似之任,決無承當之理,更申危懇,冀蒙鐫免事,及吏曹判書趙復陽辭職上疏,入啓。
藥房啓曰,伏未審夜來,聖候若何?寢睡一樣安寧〈乎〉?臣等區區憂慮,敢此問安。答曰,知道。症候,已言于醫官矣。
平安監司書目,安州判官崔錫祐,以推奴私請,致殞人命,爲先罷黜。其罪狀,惟在攸司處置,而其代,請令該曹,急速下送事。
傳曰,大臣·備局堂上,引見。
政院啓曰,大臣·備局堂上引見事,命下矣。三司應入之員,牌招入侍事,敢稟。傳曰,只備局堂上入侍。
領議政鄭太和所啓,度僧之法,載在國典,臺諫之欲爲修擧,意非不好,而但旣罷禪敎兩宗之法,古今異宜,不無窒礙難行之患,出令旋寢,徒傷事體,不可不酌量處之矣。左議政許積啓曰,臺啓之亦不論旣往爲僧者,蓋以騷擾爲慮也。今若不辨新舊僧,則彼此混雜,必難區別,無論新舊,一體給牒,則必致騷擾,終難擧行矣。上曰,今姑置之,可也。戶曹判書金佐明所啓,頃日嫡長忠義冒錄之類,査覈論罪,而其中,或有年老,不得入番者。此輩雖使入番,無益於宿衛,有歉於待功臣之道。自今忠義嫡長年七十以上者,除入番,給祿,何如?上曰,依爲之。領議政鄭太和所啓,落講校生,所當待備局處分,而今見黃海兵使柳汝榲所報,則今番黃海都事尹堦追講時落講校生,監司使之充定歲抄云。不爲稟報,擅自充定,殊甚未便。黃海監司鄭鑰,推考,何如?上曰,爲先從重推考,可也。
府啓,請主第基地間架,一遵定制。睦林壽拿問定罪,忠淸兵使尹天賚罷職,全羅左水虞候崔柱華拿問定罪。
院啓,請諸公主第宅基地間架,一遵定制。江華都事李晩輝罷職,還收黃潤敍用之命,司議宋以穎遞差。
答府·院曰,不允。
藥房啓曰,卽伏聞醫官所傳之言,慈殿自去夜,有微感之候。卽今語言艱澁,右邊手足部沈重,不便運動,似非尋常感冒之比云。臣等不勝驚慮,卽與鄭後□·李萬馨等諸醫商議,則皆以爲烏藥順氣散,加羌活,防風·荊芥·蘇葉·黃連·薑汁炒各一錢,便香附子二錢,急速煎進宜當,此藥三貼,爲先劑入之意,敢啓。答曰,知道。
慈殿,政院·玉堂·藥房問安。答曰,知道。勿爲問安。大殿問安。答曰,知道。以上朝報
大臣·備局堂上引見時,領議政鄭〈太和〉所啓,因東萊府使接慰官,狀啓,首譯金謹行,當爲下送。謹行年紀已衰,且有重病,渠死之後,則彼處事情,更無知者。今番下去時,譯官一人,願與偕往,此言亦似有理。年少譯官一人,依願擇送,何如?上曰,年少事知譯官人,擇送,可也。以上禮曹謄錄
庚戌正月初六日午時,上御養心閤。大臣·備局堂上,引見入侍,領議政鄭太和,左議政許積,戶曹判書金佐明,禮曹判書朴長遠,護軍柳赫然,右副承旨李翊,假注書權斗紀,記事官趙師錫·申翼相。
左相曰,近來氣候,何如?今日似有熱候矣。上曰,熱候則無矣。左相曰,聞醫官之言,則慈殿,有不安之候云,不勝數字缺上曰,有外感之候矣。左相數字缺水刺亦一樣無減乎?上曰,數字缺五日,水刺似進矣。四五日以後,缺似有痰候。故水刺不如前矣。左相曰,受灸之後,雖有少效,不得長久,是可恨也。上曰,只灸一穴,故缺亦不能久矣。左相曰,俟日暖後,中腕受灸,似好矣。上曰,雖悶數字缺受灸矣。左相曰,元氣則一樣乎?上曰,六行缺事,得便好云。迎勅後接見乎?上曰,累字缺雖不見,無妨。左相曰,自上脚部所患之事,諭于遠接使,使之豫爲言及乎?上曰,先諭似可。入來之後,雖有引接之事,言以脚病已愈,無妨矣。領相曰,小臣當此勅行之時,不意有脚病,陳疏請遞,而有數字缺批,臣以大臣,亦得進去,右相,自前不爲進參於數字缺今則若有左相一人,實無推移數字缺欲爲鍼灸,以爲調數字缺及此,亦甚憫迫矣。上曰,數字缺可也。左相曰,領相,臨時以病不爲出來,則小臣,當以實狀數字缺上曰,以實狀言之,何害之有?領相曰,今因東萊府使接慰官狀啓,首譯金謹行,當爲下送,而見其病勢,果是實病,渠以爲未死之前,固當扶舁下去,而渠死之後,則彼處事情,更無知者,今番下去時,譯官一人,願與偕往云,此言亦似有理。年少一人,依願擇送,何如?上曰,年少事知譯官一人擇送累字缺之後,因勅行出來,前官仍任矣。今者意外,爲監司罷黜數字缺下而其代,速爲差出,急急下送,何如?平安監司,亦以此意,報于備局矣。左相曰,口傳差出,給馬下送,似當矣。上曰,依爲之。上曰,以日字計之,則勅行,當以何間入來耶?左相曰,常規則發程卄八九日,當爲入來,而不可以此豫度矣。上曰,缺平安監司狀啓,則以爲數日後,當數字缺左相曰,今月數字缺似當入京矣。上曰,所謂大數字缺云者,何人耶?一則數字缺相曰,巨軍則往會寧交市矣。此所謂金金者,一則金三達,一則金大憲稱名,而其爲人,皆爲平順矣。領相曰,其無知多慾則一也。上曰,多慾則均,而凶暴之人,充慾之數字缺是最痛惡也。領相曰,此則金巨軍尤甚。六七行缺金佐明曰,今之僧人,雖曰居山,身役則亦皆有之矣。領·左相皆曰,僧人身役極多,或有驛奴者,或私奴爲僧者,厥主亦徵貢矣。良民任意爲僧,無所禁斷,非矣。中原則爲僧者,數行缺金佐明曰,此事缺非緊急,而今日登對,故敢稟爾。戶曹數字缺之中,販別司所掌,最多矣,前年閔鼎重,爲戶判時,聞販別司有虛疎之事,使之反庫,則庫子輩,有充補無面之說矣。其後正郞缺傳掌之後,欲爲知數,盡數反庫,則各色欠縮極多,而擧大者,則如白綿紙一千七百卷,銅鐵七百斤,綿紬三十五同,生布三十同數字缺而雜物又有剩餘之數,其數亦多。故折價支計,則欠縮折銀二千餘兩,剩餘折銀三千餘兩,而剩餘,則必是文書之誤,不能致察,以致如許之多也。且偸竊者,必是一人之所爲,而不能摘,故前後庫子該吏處,今方分數徵捧,而事已發覺,不可掩置,故敢此仰稟,未知何以處之乎?且內出封不動銀子一萬兩,分入十匱矣。前年,其中二匱,似有開拆之痕,故更爲開匱秤量,則數字缺自元銀內出以後所縮之數,前日盡爲還徵,數字缺於其族屬,以爲充數數字缺猶有二十餘兩,此則數字缺入矣。本曹所管甚多,不能每每反庫,致有此弊,以此缺他庫之虛踈,必稱是矣。此則販別司缺之事,將何以爲之乎?上謂領·左相曰,此事,何以處之乎?領相曰,偸出之人,雖難摘發,亦不可全然蕩減矣。左相數字缺軍資監,亦有如此之事,使之反庫,則無面之五六行缺每令知數,俾無如前之弊。數字缺上曰,剩者,以爲文書數字缺者,以爲偸竊所致,一切徵捧,則似有數字缺事矣。剩數過於數字缺則安徐,可也。領相曰,聖敎至當缺乃特恩,後不可數字缺金佐明曰,嫡長忠義冒錄之數字缺定罪,而其中或有數字缺入番之人,此輩雖使之入數字缺宿衛,有嫌於待功臣數字缺忠義嫡長年七十以上者,數字缺何如?領相曰,七十以上者,自先朝,有優待之典矣。上曰,會盟時,忠義,亦上來參會耶?金佐明曰,會盟時上來者,二十餘人云爾。上曰,嫡長忠義年七十以上者,除番給料,可也。金佐明曰,禁府李泰英公事,旣以刑推,判下矣。自前如此之類,例爲照律,而此則以刑推判下,無乃聖意有在而然耶?該府所當奉行,而旣有所懷,敢此仰達矣。上曰,其時判付書下之時,必有錯誤而然也。領·左相皆曰,李泰英原情,措語無形,臣等之意,刑推依允,慮由於此也。上曰,原情措語,雖無形,刑推判下,豈由於此也?左相曰,泰英之罪,不過不能檢下,而其原情,亦以此爲辭,直爲自己之發明,此甚無形矣。上曰,其公事還入,改付標,可也。金佐明曰,迎接都監郞廳,雖不得移易,應辦色洪茂,則所掌反庫之事,時未完了,以本數字缺差,何如?上曰,依爲之。左相曰,前日照律,有過重者,數字缺待候之故,因臣請推數字缺任照律,其不爲待數字缺迎送之弊,亦可慮也。領相曰,數字缺至殘之邑,不爲待數字缺過則迎送新舊,人必不堪,照律數字缺若以付標,則似數字缺上曰,何爲而不付功乎?領相曰,無功可付八九行缺上曰,爲先從重推考數字缺也。柳赫然曰,江源數字缺山尺善放炮手也。小臣前在御營數字缺求得,以致多得,似數字缺上曰,然。領·左相曰,所謂入作之人,本無住着定居,隨其所願,募以得之,似可矣。赫然曰,蔚山人李以立,曾數字缺賞矣。今者以鑄銅次出去,令其處,題給糧食,何如?上曰,依爲之。上曰,熟銅則我國不能爲之乎?左相曰,雖爲之,不如倭物矣。上謂金佐明曰,淑寧翁主家,將欲買得家舍,以爲神主入置之所云,自該曹,問于本家,題給其價。遂罷出。以上燼餘
上在昌德宮。停常參·經筵。
未時,太白見於巳地。
下直,利川府使洪柱彦,黃海都事姜碩昌。
謝恩,夏興君曺漢英,安山縣監李□□,活人別提李□述,司藝朴增輝,直講宋最。
昨日引見時,安州判官口傳差出事,榻前定奪。
吏曹口傳政事。以柳星三爲安州判官。
慈殿,藥房問安。答曰,知道。政院·玉堂·二品以上·六曹·大司諫問安。答曰,知道。勿爲問安。大殿問安。答曰,知道。
藥房啓曰,伏未審夜間,聖候若何?慈殿去夜湯劑進御之後,取汗頗洽云,不勝喜幸之至。夜分就寢後,寢睡安穩與否,症候加減,未及聞知。且自上調攝之中,一邊侍藥,一邊引接醫官,必有添傷之患,臣等憂慮區區,敢此問安。
答藥房曰,知道。慈殿症候,予之所患,已言于醫官矣。
謝恩,安州判官柳星三。
政院啓曰,客使越江之期迫近,安州判官柳星三,不可不當日內發送,卽爲開坐署經事,兩司城上所牌招,言送,何如?傳曰,允。
藥房再啓曰,卽伏聞入侍醫官所傳之言,慈殿,夜間進藥取汗之後,寢睡安寧,語音艱澁手足沈重等症,不爲更發,而感冒餘熱,未除云。卽與諸御醫相議,則皆以爲小柴胡湯,加便香附二錢,荊芥·羌活·黃連·梔子竝薑汁炒,牧丹皮各一錢,枳實·竹茹各七分,煎進三貼宜當云。此藥卽爲劑入之意,敢啓。答曰,知道。
下直,安州判官柳星三。
院啓,請諸公主第宅基地間架,一遵定制。江華都事李晩輝罷職。請還收黃潤敍用之命。請司議宋以穎遞差事。
府啓,請主第基地間架,一遵定制。請全羅左水虞候崔柱華拿問定罪。全州判官,若於監司兼府尹之時,則專任一州之政,苟非剸煩理劇之才,未易辦職,而新除授判官李厚徵,雖有守法剛果之稱,本來病弱,難任劇務,物議咸以爲不稱,請全州判官李原徵遞差。
慈殿,藥房問安。答曰,知道。政院·玉堂夕問安。答曰,知道。勿爲問安。
答院曰,不允。李晩輝遞差。
答府曰,不允。以上朝報
備邊司郞廳,以左議政許積意啓曰,曆書齎咨譯官鄭忠源,覓來補政大臣敷拜論罪文書,及頃日內行戊申冬至使行下覓來各項文書等,依聖敎,去其漢人例,用之半字及俗字,急爲謄書,與原本同封以入之意,敢啓。傳曰,知道。以上備局謄錄
成均館啓曰,今正月初七日,儒生上旬輪次,當爲設行,而大提學趙復陽,方在呈告中,不得行之,而考見本館謄錄,則癸卯八月初七日,因大司成閔鼎重上疏,禮曹回啓內,上旬輪次及春秋課試,政府·六曹,館閣本館堂上,一齊進參,此與兵曹都試之規,小無異同。蓋文武一體選才之意也。故其日有故,則次日爲之,載在法典。今後則應行之日,如有事故,本館啓稟,設於無故之日,要不出其月之內似當。令本館着實擧行云云。入啓依允以下,而政府館閣,一齊無故之日甚少,每當應行之日,一爲頉稟之後,則其月之內,雖多無故之日,因以廢閣,終不設行,殊非當初禮曹回啓稟旨明白申飭之意。今此初七日,雖緣大提學有故,不得設行,而更待今月內無故之日,設行之意,敢啓。傳曰,允。
又啓曰,今正月初七日上旬輪次,今月內,無故之日退行事,曾已入啓蒙允矣。政府無東西壁,不得設行之意,敢啓。傳曰,允。
迎接都監啓曰,應辦色郞廳戶曹正郞洪茂,有本曹句管之事,昨於榻前,以改差之意,定奪矣。其代,戶曹佐郞朴乃章差下察任,何如?傳曰,允。
上在昌德宮。停常參·經筵。
未時,太白見於巳地。夜二更,月暈。五更,赤光如電,出自密雲天中,直向西方密雲中,其光照地,有聲,似是流星,而雲陰不得看候。啓。
謝恩,司僕正沈攸,歸厚別提趙□陽,榮川郡守李文雄。
京畿監司書目,楊州呈,以檢閱李潤朝病重,上去不得事。
刑曹判書鄭知和三度呈辭。大祭齋戒,留政院。
慈殿,藥房·政院·玉堂問安。答曰,知道。
藥房啓曰,伏未審夜來,聖候若何?而寢睡亦何如?慈殿煩熱之候,湯藥進御之後,顯有立效乎?臣等不勝憂慮,敢此問安。
政院啓曰,李晩輝遞差事,命下矣。臺諫方以罷職論啓,遞差傳旨,不得捧〈入〉之意,敢啓。傳曰,知道。
成均館官員,以同知館事意啓曰,今正月初七日,儒生六旬輪次,當爲設行,而大提學趙復陽,方在呈告中,不得行之,而考問本館謄錄,則癸卯八月初七日,因大司成閔鼎重禮曹回啓內,上旬輪次及春秋課試,政府·六曹館閣堂上一齊進參,此與兵曹都試之規,少無異同。蓋文武一體選才之意也,故其日有故,則次日爲之,載在法典,今後則應行之日,如有事故,本館啓稟,設於無故之日,要不出其月之內似當。令本館着實擧行云云,入啓。依允以下,而政府·館閣一齊無故之日甚少,每當應行之日,一爲頉稟之後,則其月之內,雖多無故之日,仍以廢閣,終不設行,殊非當初禮曹回啓稟旨明白申飭之意。今此初七日,雖緣大提學有故,不得設行,而更待今月內無故日設行之意,敢啓。傳曰,知道。
答藥房曰,知道。慈殿症候,頗得減歇,心誠欣幸。予之所患,與昨一樣矣。
府·院前啓,大祭齋戒,今日姑停。
藥房再啓曰,卽伏承慈殿症候,頗得減歇,心誠欣幸之批,臣等,不勝喜抃之至。第伏聞醫官所傳之言,則感冒餘熱,猶未盡祛云,而卽與諸御醫相議,則前用柴胡四物湯,加石膏二錢,荊芥·黃連·貝母·竝薑汁炒,知母·天花粉各一錢,黃栢酒炒七分,煎進宜當云。此藥五貼,卽令劑入之意,敢啓。答曰,知道。
傳曰,史官二員待命,騎馬六匹立之。宗廟永寧殿祭所內摘奸。以上朝報
禮曹啓曰,今此藏氷,等待日寒,已過歲後,勢不得已還役。今至六七日,而其間雨雪交下,日氣溫暖,片片殘碎之氷,不計遠近,多定船隻,隨所得伐取。積藏之際,功力之虛費,加倍於前,其間事勢之艱苦,不言可想。續接主梗官等所報,則募軍價米,當初各梗磨鍊元數一千四百石,則今已盡用,此外不足之數,至於九百四十九石之多,而加給之米,屬司及五部,更難收捧。百爾思量,出處無路,臣等取考前例,則曾在辛丑年,特出賑廳之米,專辦其年所藏之氷云。卽今難辦之勢,無異於凶歲救急,不可無別樣變通之道。東·西氷庫加給價米,令賑恤廳趁速稟處,何如?傳曰,允。以上禮曹謄錄
上在昌德宮。停常參·經筵。
未時,太白見於巳地。夜一更,金星入羽林星,木星退入東井星,月犯昴星。
中路問安使權說,出去。
下直,馬梁僉使南澳,呂島萬戶牟有秋,許沙僉使洪夏相。
謝恩,左水運判官洪處深,軍資主簿張善瀁。
慈殿,藥房·政院·玉堂問安。答曰,知道。勿爲問安。大殿,政院·玉堂問安。答曰,知道。
藥房啓曰,伏未審夜來,聖候若何?而寢睡亦何如?慈殿湯劑進御之後,熱候,漸向差減乎?臣等,不勝憂慮,敢此問安。
黃海監司書目,兔山縣監鄭輔漢,病重罷黜事。
答藥房曰,知道。慈殿症候,與昨一樣,予之所患,已言于醫官矣。
右議政洪重普上疏。傳曰,遣承旨敦諭。
刑曹判書鄭知和三度呈辭,入啓。加給由。
判尹閔熙辭職上疏再呈,入啓。
司僕僉正鄭載岱,判官李警搢,藏氷後入來。
政院啓曰,兔山縣監,旣已作窠,勅使時,出站事急,其代,當日內口傳差出,催促下送事,分付該曹,何如?傳曰,允。
府啓,請主第基地間架,一遵定制。睦林壽拿問定罪,忠淸兵使尹天賚罷職事,全羅左水虞候崔柱華拿問定罪,全州判官李厚徵遞差。
院啓,請公主第宅基地間架,一遵定制。請江華都事李晩輝罷職。請還收黃瀗敍用之命。請司議宋以穎遞差事。
同副承旨李之翼書啓,臣承命,往諭于議政府右議政洪重普,則以爲,萬萬不似之任,決無承當之理,瀝血封章,冀蒙恩遞,千萬意外,近侍來臨,諭以聖旨,辭意丁寧,至以不敢當之語爲敎,臣是何人,膺此異數?直欲循墻,而有不可得,益切惶恐,罔知所達云矣,敢啓。傳曰,知道。
益寧君洪□□四疏。大槪,更申愍迫之情,冀蒙鐫免事。入啓。
答府曰,不允。末端事,依啓。
答院曰,不允。
以檢閱李潤朝辭狀,遞差。
上在昌德宮。停常參·經筵。
未時,太白見於巳地。夜五更,流星出河鼓星上,入巽方天際,狀如鉢,尾長二三尺許,色赤。
答右議政洪□□疏曰,省疏具悉卿懇。雖曰三公,與六卿有異,自可推移,卿勿固辭,從速行公,以副予意。
下直,水口萬戶鄭斗臣。
平壤延慰使孟胄瑞出去。
謝恩,監察朴世春,養賢奉事李山□,奉常主簿宋尙問,刑曹參議洪處大。
吏曹口傳政事。以沈緖爲兔山縣監。
大殿,政院·玉堂問安。答曰,知道。
藥房啓曰,伏未審夜來,聖候若何?而寢睡亦何如?慈殿氣候,與昨一樣乎?臣等不勝憂慮,敢此問安。
院啓,請公主第宅基地間架,一遵定制。江華都事李晩輝罷職。請還收黃潤敍用之命。請司議宋以穎遞差。
府啓,請主第基地間架,一遵定制。請全羅右水虞候崔柱華拿問定罪。前啓睦林壽拿問定罪,尹天賚罷職事,停啓。
奉常主簿金元鼎,東氷庫別檢趙相栗,藏氷後入來。
謝恩,慈仁縣監金元鼎。
政院啓曰,左承旨鄭榏,方在服制中,右副承旨朴世堅,今日不爲仕進,廳中位不齊,出納之際,事多苟簡,右副承旨朴世堅,卽爲牌招,察任,何如?傳曰,允。
兔山縣監沈緖,謝恩後,仍爲下直。
傳曰,政事,明日爲之。
答府院曰,不允。
政院啓曰,春帖字,明日當爲製進,而大提學趙復陽,疏批未下,藝文提學姜栢年,弘文提學鄭斗卿,明日待開門命招,使之出韻科次,何如?傳曰,允。以上朝報
賑恤廳啓曰,以禮曹啓辭,藏氷時,主梗不足之雇軍價,令賑恤廳,依辛丑年例,別樣變通事,蒙允矣。在前藏氷時所用米布,出於各司貢物主人及坊民市民,故曾於辛丑·癸卯凶荒之歲,不欲責出於輦下飢民,自本廳,措備以給矣。卽今事勢則異於凶歲,不可援用此例,而但今年藏氷之役,艱苦莫甚,所費之多,實爲倍蓰。今又責出千石之米於諸司與坊民,則誠有難辦稱冤之弊,不可無變通之道。禮曹啓辭中,西氷庫主梗不足之米九百四十九石及東氷庫不足米四十六石,竝以本廳所儲之米題給,以償其役,而仍竊伏念伐氷之役,乃是國之重事。雖盡役京城五部及沿江上下近畿之民,以完其事,所不敢辭,而令各梗主掌之官,出米出布,呼聚役丁,論其雇價之高下,有若市賣者然,其間苟且艱難之端,不一而足,揆之事體,豈容如是?自今以後,則令漢城府及禮曹相議,每年藏氷時應入軍丁,知其實數,然後京江及上下江流越邊畿邑所矣。常時應募伐氷之人,酌定名數於各梗,以爲臨時領付之地,而價米·價布則一從恒定之例,勿爲減剋,使民樂赴,宜當,以此分付,何如?傳曰,允。以上戶曹謄錄
上在昌德宮。停常參·經筵。
未時,太白見於巳地。申時,日有左珥。夜一更二更,月暈回木星。三更,月暈兩珥,回木星。四更,月暈回木星。
下直,南桃萬戶朴智弘。
謝恩,右議政洪重普,司諫李端錫,司書尹堦。
大殿,政院·玉堂問安。答曰,知道。
京畿監司書目,廣州呈,以工曹參判任有後辭職上疏上送事。
忠淸監司書目,淸州兼任文義呈,以持平宋基厚病重,上去不得事,啓。遞差。
藥房啓曰,伏未審夜來,聖候若何,而寢睡亦如何?慈殿症候,尙無差減之效乎?臣等不勝憂慮,敢此問安。答曰,知道。慈殿症候及予之所患,已言于醫官矣。
政院啓曰,左承旨鄭榏同姓孽五寸叔許通鄭德俊身死,服制已行四日,出仕,何如?傳曰,允。
備邊司郞廳,以領·右相意啓曰,祿都目政事,必須趁期爲之,然後西班軍職及禁軍等,可無過時,不得受祿之患,而兵曹判書李浣,病未出仕,科日漸過,事甚可慮。自前亦有判書有故,則次官代行之規,令本曹速爲考例擧行,何如?傳曰,允。
政院啓曰,左副承旨李翊,以家間染患熾發,四奴繼斃,蒼黃奔避矣。又自數日前,女僕一人臥痛,病婢□熏染致死,不能前期出送,未免薰犯,不敢出入於近密之地等語,陳疏到院。原疏,雖不敢捧入,而合有變通之道,何以爲之?敢稟。傳曰,然則遞差。
兵曹判書李浣上疏,啓下備邊司。
右議政洪重普箚子。大槪,臣所帶諸司提調,令該曹照例處置事。入啓。
府啓,請主第基地間架,一遵定制。請全羅左水虞候崔柱華拿問定罪事。答曰,不允。
院啓,請諸公主第宅基地間架,一遵定制。請還收黃潤敍用之命。請司議宋以穎遞差。前啓李晩輝罷職事,停啓。
司憲府,麟蹄縣監李翮解見任,別敍公事還入,只贖仍任事。改判下。
司憲府啓本,軍資監正李之馨矣,迎祥詩製述官抄啓之後,不爲製進罪,私罪笞五十贖,解見任,別敍。啓依允。
司宰直長朴乃昌,參奉李重龜,藏氷後入來。以上朝報
有政。
吏批,以姜碩耉爲兵曹佐郞,曺漢英爲禮曹參判,尹世章爲歙谷縣令,尹理爲全州判官,鄭儋爲監察,沈梓爲承旨,金振漢爲谷城縣監,李沃爲持平。
迎接都監啓曰,軍色郞廳李沃,今日政,移拜持平,其代,以兵曹正郞金奐差下,察任,何如?傳曰,允。
上在昌德宮。停常參·經筵。
謝恩,中學敎授成虎德,護軍李尙敬,戶曹正郞李興俊,佐郞朴乃章,兵曹佐郞姜碩耉。
答右議政洪重普箚曰,省箚具悉卿懇。諸司提調之任,當令該曹稟處焉。
大殿,政院·玉堂問安。答曰,知道。
禁府啓本,護軍權緝矣,板商分利之說,雖是過情之論,而禁松偸伐之罪,在所難免,罪決杖八十,徒二年,年七十以贖,奪告身。啓。功減一等。
又照目,李東溟矣,果有私護權緝之心,則到任之時,未有臺啓之前,何以先往摘奸,以其濯濯無餘,論報道臣是如爲臥乎所,取考上年本道査覈啓本,則李東溟,於屬公板子不爲還給之報狀中,如是措語爲白有在果,權緝旣已被罪,李東溟亦無可問之罪,杖一百贖,奪告身,私罪。啓,功議,各減一等。
又啓目,李泰英原情云云,刑推,何如?啓。除刑推,照律。
義州府尹書目,勅使聲息,時無的報事。
藥房啓曰,伏未審夜來,聖候若何?而寢睡亦何如?慈殿熱候,湯劑連進之後,漸有差減之效乎?臣等,區區憂慮,敢此問安。答曰,知道。慈殿熱候,進藥之後,頗似減歇,予之所患,與昨無異。
吏曹啓曰,祿都目政,來十五日爲之之意,敢啓。
院啓,請諸公主第宅基地間架,一遵定制。請還收黃瀗敍用之命。請司議宋以穎遞差事,宣傳官韓允迪,與武人李昚情義甚密,日夕往來,而□下鄕之時,誘奮所蓄之妾,隱置鄕□仍爲率畜,恬不知恥,傷風背義,莫此爲甚,如此之人,不可置在衣冠之列,請宣傳官韓允迪,削去仕版事。養賢庫主簿鄭維悌,差爲本職時,多有鄙之誚,及今再任之後,猶不自悛,頃於入直之時,庫中綿布,稱以貸用,不告該掌,任自持去,其爲麤鄙,莫甚於此。如此之人,不可齒在衣冠之列,請養賢主簿鄭維悌,削去仕版事。典籍張俊南,欲得帽債,親自呈狀於堂上,而其所措語,有若常漢之乞哀者然,同僚羞與爲伍,下輩亦皆嗤點。如此之人,不可仍置館職,請典籍張俊南汰去事。答曰,不允。末端三件事,依啓。
府啓,請主第基地間架,一遵定制。請全羅左水虞候崔柱華拿問定罪。新除授大司憲宋浚吉,時在忠淸道懷德地,請斯速乘馹上來事,下諭。答曰,不允。下諭事。依啓。
上在昌德宮。停常參·經筵。
未時,太白見於巳地。夜二更,流星出五車星上,入西方天際,狀如鉢,尾長三四尺許,色赤。
謝恩,禮曹參判曺漢英,歙谷縣令尹世章,西學敎授鄭來慶。
工曹正郞李郁·李道重,軍器僉正盧希道,主簿李明揖,藏氷後入來。
大殿,政院·玉堂問安。答曰,知道。
全羅監司書目,乞罷臣職,仍治臣前日妄言之罪事。
藥房啓曰,伏未審夜來,聖候若何?而寢睡亦何如?昨伏承慈殿熱候,進藥之後,頗似減歇之批,雖甚欣幸,餘熱猶未盡祛,則湯藥不可不連續煎入,臣等,區區憂慮,敢此問安。答曰,知道。症候,已言于醫官矣。
政院啓曰,新除授左副承旨沈梓,以定州迎慰使,旣已西下,斯速乘馹上來事,下諭,何如?傳曰,竣事後,自當上來,姑勿下諭。
以吏曹祿都目政十五日爲之事,傳曰,知道。
平市令朴元再,奉事金南甲,藏氷後入來。
備邊司啓目,粘連兵曹判書李浣上疏云云。久病之餘,泄瀉今又更發,差復未易之狀,亦臣等之所知者也。本兵重任,不可久曠,今姑許遞,俾無廢務之弊,何如?啓依允。
迎接都監啓曰,勅使越江,不出數日,都監事務,十分緊急,而雜物色郞廳李葂,數三番仕進之後,便卽呈病,無意供職,雖未知其病故之如何,而不可任其自爲進退,竝其本職及郞廳之任汰去,差出他郞廳,察任,何如?傳曰,允。
上在昌德宮。停常參·經筵。
謝恩,持平李沃,五衛將姜說。
大殿,政院·玉堂問安。答曰,知道。
藥房啓曰,伏未審夜來,聖候若何,而寢睡,與前一樣乎?慈殿氣候,亦何如?臣等,區區憂慮,敢來問安。
答藥房曰,知道。慈殿氣候無事,予之所患,與昨無異矣。
迎接都監啓曰,勅行越江,不出數日,都監事務,十分緊急,而雜物色郞廳李葂,數三番仕進之後,便卽呈病,無意供職,雖未知其病苦之如何,而不可任其自爲進退,竝其本職及郞廳之任汰去,差出他郞廳,察任,何如?傳曰,允。
遠接使·平安監司·義州府尹書目,勅行,本月十一日午時,已爲出來於鳳凰城緣由事。
平安監司書目,中和呈,今月初九日寅時量,自丑寅間,如大炬火者,流轉天中,至申庚之房乃滅,其聲如火炮聲,似是無前之變緣由事。
議政府監司薦,南九萬·吳始壽·元萬里,兵使薦金興運·鄭斗齊·權儔。
上在昌德宮。停常參·經筵。
未時,太白見於巳時。夜一更,白雲一道如氣,起自乾方,直指艮方,長竟天,廣尺餘,良久乃滅。自二更至五更,月暈。
下直,全羅兵虞候金南伯,慶尙右兵虞候金碩望,安骨萬戶金毅,開雲萬戶洪汝㦞,加背梁萬戶權廷彬。
謝恩,學諭尹遾,東學訓導權愃。
下直,金山郡守朴崇起。
全羅監司書目,道內染病人五百九十八名內,差復一百五十四名,方痛四百二十一名,死亡四十三名緣由事。
遠接使·平安監司書目,勅行,十三日定爲渡江事。義州府尹書目。勅行,十二日馬轉站止宿,明日當爲渡江事。
大殿,政院·玉堂問安。答曰,知道。
藥房啓曰,伏未審夜來,聖候若何?寢睡一樣安寧乎?臣等,區區憂慮,敢此問安。
假注書沈儒改差,代安後泰,假注書權斗紀病,代李善源。
答藥房曰,知道。症候,已言于醫官矣。
答掌令李光迪疏曰,省覽疏箴,深嘉爾憂愛之誠,可不置□而觀覽焉,爾其勿辭察職。
答判尹閔熙疏曰,省疏具悉。卿勿固辭,從速察職。
答護軍徐必遠疏曰,省疏具悉。已甚之論,不必過嫌,卿勿固辭,從速行公。
答綾豐君具仁槪疏曰,省疏具悉。當依疏辭施行。
答工曹參判任有後疏曰,省疏具悉。卿其勿辭,從速上來察職。
答吏曹判書趙復陽疏曰,省疏具悉。卿其勿辭,從速察職。
答全羅監司金澄疏曰,省疏具悉。卿其勿辭察職。
藥房再啓曰,人蔘藥停進之後,則代以湯劑之意,曾已稟定矣。人蔘藥停進,已有日矣。卽與諸御醫商議,則五仙湯,辭有補氣血之功,加半夏·貝母·竝羌製各一錢半,生玄蔘一錢,以爲善治痰症□之地宜當,此非苦口之劑,不可不多進責效云。此藥五貼,爲先劑入之意,敢啓。答曰,知道。
刑曹判書鄭知和上疏。大槪,身病沈痼,旬月之內,未有差復之望,更申危懇,乞賜遞免事。入啓。
吏曹啓目,右議政洪重普箚子云云,所帶宗廟提調,旣是副提調,則不可仍帶是白乎旀,掌樂院提調,雖是二員,大臣一員,旣已兼帶,亦不可仍帶是白乎旀,氷庫·惠民署,皆是單提調,故不得兼帶,曾有前例是白乎矣,事係大臣,自下不敢擅便,上裁,何如?啓。依回啓施行。
吏曹,前獻納洪萬衡身死,曾經臺侍,別致賻。
執義李端夏啓曰,臣卽伏見副護軍徐必遠疏本,有曰群猜衆怒,愈往愈甚,又曰乘時齊憤,若答私讐,又曰玉堂箚子,兩司啓辭,多有情外之斥云云,臣不勝駭然之至,必遠行身處事,悖倫無義。又以妨賢病國,得罪輿論,兩司交章,終歲爭執,而殿下不賜允愈,一向相持,有損事體,其論,雖不得不停,而非以其罪有可恕也,如使必遠,稍有心識,則惟當痛自懺悔,負罪引慝之不暇,而又敢抗疏自辨,力戰公議,有若三司之臣,皆有私怨,乘時構陷者然,誠可駭也,亦可笑也。三司之論,非一人之私議,雖或有一二參差之論,不過較些律名輕重之間,而亦不敢以爲全無罪過,則其爲國人之所非,可知矣,而必遠之言,乃敢如此,其用意之危險,非特文過遂非而已。臣曾叨玉堂,首有箚論,又忝臺閣,終始其論,則其被必遠之反攻,有加於諸僚矣。且臣伏見殿下答必遠之疏批,以已甚之論,不必過嫌爲敎,則其爲已甚之論者,尤不敢仍冒臺職,請命遞斥臣職。掌令李夏啓曰,臣伏見徐必遠辭職之疏,一篇辭意,無非憤懥中出來,而至群猜衆怒,愈往愈甚,乘時齊憤,若答私讐等語,隱然侵斥,略不悛悔,臣不勝駭然之至。必遠妨賢病國,蔑禮悖義之罪,已悉於前後臺啓中,終年爭執,雖未得請,而公議所在,聖明亦必照燭矣。其在士夫自處之道,惟當反求悔責之不暇,而今又侵詆言官,呶呶角勝。三司所論,非獨一人之見,而謂之情外,兩臣退去,無豫今日之事,而引以自證,而若別有機權,乘時修㞃者然,不特其行事謬戾,多見其處心危險也。臣旣參論,固難晏然,而況於其疏之批,又有已甚之敎,尤何敢仍冒是席乎?請命遞斥臣職。
大司諫姜栢年,司諫李端錫,獻納鄭重徽,正言柳尙運·洪□□啓曰,副護軍徐必遠,前後投疏,妨賢病國之罪,兩司交章,終年爭執,則實出於國人共公之論,而必遠略無悛改之意,又生文飾之計,乃於重論纔呈之日,敢因辭職之疏,隱然侵斥,辭氣憤懥,一則曰群猜衆怒,愈往愈甚,一則曰乘時齊憤,若答私讐,至以三司所論,諉之情外,兩臣退去,引以爲證,有若別有私怨,乘時構陷者然,人心危險,胡至於此?臣等,旣以論啓之人,重被侵詆,而況於必遠疏批,乃以已甚爲敎,臣等,尤不敢晏然仍冒,請命遞斥臣等之職。
府啓,請主第基地間架,一遵定制。請左水虞候崔柱華,拿問定罪。答曰,不允。
答執義李端夏,大司諫姜栢年以下曰,勿辭,退待物論。以上朝報
禮曹啓曰,今年藏氷,僅已完役,聞其伐取艱苦,幾不成形樣,未免苟充其厚積爲務云。前頭繼用經夏,委屬可慮,至於供上之氷,依昔年尺量準捧,其勢末由,雖先知委,使勿如前點退擇捧,而該庫官員,亦不能節用,致有不足之患,則竝與典守下人,論以重律,宜當,以此意分付,何如?傳曰,允。以上禮曹謄錄
有政。
吏批啓曰,判書,疏批未下,參判李時術,病不來,小臣獨政未安,何以爲之?敢稟。傳曰,只出緊任。
吏批,判書趙復陽,疏批未下,參判李時術病,參議金萬基進,都承旨權大運進。兵批,判書未差,參判張善瀓進,參議閔點病,知金宇□,右副承旨朴世堅進。
以金佐明爲兵曹判書,李德□爲兵曹佐郞,吳挺一爲戶曹判書,金佐明·吳挺一爲訓鍊都監提調,金佐明御營提調。
以李浣爲護軍,李翊爲副護軍,宋基厚爲副司直,趙持綱爲副司正。燼餘
掌令李光迪疏曰,伏以嗚呼,今之國事,殆哉岌岌矣。天心不豫,災異荐臻,正當純陰之月,虩虩百里之警,已極可畏,而轟轟厚地之震,尤爲驚慘。又於近日,陰星晝出,金宿犯土,此皆危亡之象,衰亂之兆也。有何禍機,伏於冥冥,而天之示警,若是其昭昭哉?如臣眇末,中夜以興,未嘗不太息而流涕。仰惟聖上丙夜之惕厲,必不得以安枕矣。上而祖宗陟降之靈,下而臣民顒若之望,惟恃殿下之殷憂啓聖,轉災爲祥,而玉候違和,久未復常,中外臣民之焦憂灼慮,益復何如哉?藥房之臣,其於保護聖躬之道,至矣盡矣,則辛甘調劑之殫其方,砭刺焫炷之盡其術,固無可慮者,而然其治病之法,不可專責於藥餌鍼灸之末也,必有治其本源者矣。臣聞古人之言曰,萬病之源,在於一心,一心,可以治萬病,此豈非今日藥石之數行缺堯·舜·禹·湯·文·武·孔子之數字缺壽者,亦以治是心也。蓋心者,一身之主也,百脈之原也。升以天飛,降以淵淪,熱以焦火,寒以氷者,莫非心之爲也。心正則百邪不能入,心和則六脈無不調。故心病而身不病者,未之有也,心不病而身病者,未之有也。治病之本,豈外於治心哉?然而治心,莫善於養心,養心莫善於寡慾,慾者,未必盡是人慾也,出於形氣之私,而害吾良心者,皆是欲也。昔程子謂張思叔曰,吾受氣甚薄,三十而寢盛,四十五十而後完。今生七十二年,筋骨較盛年無損。思叔請曰,先生豈以受氣之薄,而厚爲保生耶?程子曰,吾以忘生徇欲,爲深恥。夫徇慾之害,至於忘生,而程子深恥之。蓋言其以能養心而養生也。噫,凡人之情,易流於逸慾,而帝王之心,易奪於衆好,紛華波蕩之時,燕間幽獨之處,嘉怒愛惡之失其中,聲色臭味之從所欲,無非害吾心而傷吾生也。以聖明愼疾之心,攝養調保之道,宜無所未盡者,而第竊伏念,自靜攝以來,講席久輟,常處深嚴,接卿士大夫之時少,親宦官宮妾之時多,則淸明之地,得無滓穢之或干乎?屋漏之隱,得無戒懼之或懈乎?夫莊敬則日强,安肆則日偸,故持敬之功,有所間斷,則志氣昏惰,血脈壅閼,客邪乘虛,而疾病生焉,此必然之理也。宋臣呂祖謙有言曰,心廣體胖,百疾俱除,養心,所以養生也。殿下,誠能以涵養此心,爲靜攝中工夫,敬義夾持,直內方外,無以外累而害此心。無以私意而撓此心,義理灌澆於胸中,査滓消融於心上,則天君泰然,百體從令,靈臺洞開,衆邪退伏,神淸氣充,面粹背盎,而五福之康寧,大德之必壽,只自恁地上喚做矣。嗚呼,養心,豈但治病也哉?實是治國之大本也。朱子上孝宗箚曰,今日天下之勢,如人之有重病,內自心腹,外達四肢,無一毫一髮不受病者,前日之輒引藥不瞑眩,厥疾不瘳之語,蓋爲此也。朱子此言,正爲今日道也。噫,民心日離,而邦本瘁,士論日乖,而朝著訌,紀綱日弛,而體統隳,典常日紊,而政敎衰,缺三行餘近者臺閣之臣,一言忤旨,摧折太甚,風霆之怒,竟日不霽,而注擬之際,恩點或靳,此豈大聖人含垢藏疾之量乎?至於主第間架之數,一遵定制者,欲守祖宗之成憲也,妨賢病國之罪,痛加斥黜者,實循國人之公議也。臺臣爭執,閱月不止,則群情所激,聖批宜允,而天聽邈然,强拂輿論,上下相持,有若較勝者然,臣竊惜而竊悶也。朱子曰,一我字,認是百病之根,若斫不倒,觸處作災怪也。夫我字,私之謂也,心有所係着者,私也,心有所億逆者,私也,心有所好勝者,私也。凡事之反於公者,皆私也。殿下誠能猛省病根之在一私字,克己,如分桐葉,存理,如芽始萌,主一無適,存養此心,則應事之間,聽言之際,大公而至正,物來而順應,如天地之無私覆載,如日月之無私照臨,而向來斫不倒之病根,可以一藥打疊矣。尙何觸處作災怪,而有諱疾忌醫之患哉?噫,人君一念之善,而祥風慶雲景星至焉,一念之非,而妖星沴氣疾風迅雷隨之,其爲符驗,捷於影響也。殿下涵養之功旣至,則心和而氣和,氣和而形和,形和而天地之和應,不但无妄之疾,勿藥有喜也,諸福之物,可致之祥,無不畢至,而冬雷星孛之變,不足爲今日之憂也。臣謹按周惇養心說曰,聖賢作性生,必養心而至之,今之可一言而爲治病治國之本者,不外乎養心二字,故玆當玉候靜攝之日,竊附古人丹扆戒誨之言,而綴箴以進之,冀盡調養之方也。其爲愚僭則甚矣,而區區憂愛之忱,實出於臣子嘗藥之誠也。伏願殿下,燕閒之暇,常加省覽,則其於調攝之道,出治之本,不無少補也。仍竊伏念,君父有疾,臣子不敢言病,分義當然,而顧臣所帶之職,非他閑漫之比,風憲重地,不可一日瘝曠,數行缺批答見上。副護軍徐必遠疏曰,伏以臣賦性狂率,觸事任情,曾不思古人唾面不拭之戒,妄陳疏章,欲自伸理,宜其群猜衆怒,愈往愈甚也。近來李尙眞·朴世堂等,緣臣獲謗,皆已退去,而臣以罪首,尙且遲留,宜其乘時齊奮,若答私讐也。玉堂箚子,兩司啓辭,多有情外之斥,而將退之身,辨之何用?國恩非不厚也,分義非不重也。衆攻之中,無地着身,伏乞聖慈,將臣本職及兼帶摠戎使,平市提調,快賜鐫削,以便進退,千萬幸甚。臣無任進退狼狽之至,謹昧死以聞。批答見上
上在昌德宮。停常參·經筵。
辰時巳時,日有暈暈,內暈有兩珥,暈上有冠,外暈上有背,色皆內赤外靑。午時未時,日暈。夜自一更至五更,月暈。
下直,安山縣監李行相。
謝恩,掌令李光迪,兵曹佐郞李德齡,谷城縣監金振漢,夏城副正樟,部將南聚星。
訓鍊都監啓曰,己酉春夏等褒貶,哨官李道雨·南宮爕·高啓元·李□慶,以上中,秋冬等褒貶,把摠李之虎,哨官閔邦胄·徐慶鰲,以上中,哨官黃應星·南衮,以上下。
大殿,政院·玉堂問安。答曰,知道。
遠接使·平安監司書目,勅行,十三日午時渡江事。
藥房啓曰,伏未審夜來,聖候若何?寢睡一樣安寧,而昨日製入湯劑,已爲進御乎?臣等區區憂慮,敢此問安。
禁府啓目,粘連咸鏡監司放未放啓本云云,本府所管罪人金行鎰等,不可輕議仍配,未放秩朴宗□等,依所〈啓〉聞施行之意,回移,何如?啓依允。同府,李斗鎭原情公事判付內,姑停刑推,議處,同府照本,點馬李泰英矣,所帶書吏所騎馬之外,輸運卜物責立貰馬二匹,罪私罪,杖八十贖,奪告身三等。啓功減一等。
掌令李光迪啓曰,兩司多官,以徐必遠之疏辭,用意危險,傾陷國論,而聖批,又有未安之敎,竝皆引避,臣雖未參於論啓必遠之時,而頃日疏中,旣陳其妨賢病國之罪,不可不深惡痛斥之意,則難冒之嫌,與諸僚無異,何敢晏然於臺席乎?請命遞斥臣職。答曰,勿辭,退待物論。
答藥房曰,知道。症候,已言于醫官矣。
左議政許積箚子。大槪,冒進難安之情勢,乞遞職名,以存事體事。入啓。
府啓,請主第基地間架,一遵定制。全羅左水虞候崔柱華拿問定罪。竝引嫌而退,憤懥之章,全昧自修,□諭之批,反過言官,是非之混,有欠聖德,想無可避之嫌,請執義李端夏,掌令李夏,大司諫姜栢年,司諫李端錫,獻納鄭重徽,正言柳尙運·洪億,掌令李光迪,竝命出仕。答曰,不允。出仕事,依啓。以上朝報
禮曹啓曰,傳曰,世子嬪捧擇事,及明善公主駙馬揀擇事,竝言于該曹事,傳敎矣。世子嬪及明善公主駙馬揀擇單子,自某歲至某歲捧單乎?且京中及外方,當爲知委,而京中,來二月初十日,外方近道,同月二十五日,半道,同月二十九日,遠道,閏二月初十日定限捧單事,發馬行會,而自今日,依例禁婚嫁事,分付,何如?傳曰,知道。女子則自戊戌,至甲辰,男子則自丙申,至壬寅,捧單子,而一家子女,定非一人年限之內,則竝捧單子事,嚴飭分付本曹,爲相考事云云事傳敎敎是置。揀擇人生年月日時及四祖單子,一一捧上,監封上送事,道內守令·邊將,各邑元居及流寓士大夫家,竝以星火知委上送爲旀,單子規式,若長單子良中所貼,京則某部某坊,外則某道某邑,單子初行,處女則書姓氏,男子則書姓名年月日時本,次行,四祖列書,大年號下,家長具銜臣姓名,若無子女人員,則初貼禮曹郞位僉尊侍照鑑,某道·某邑·某職·無子女是白乎事,以此捧單子上送事,詳細知委擧行向事。以上禮曹謄錄
觀象監官員,以領事提調意啓曰,次知內官,招致地官韓必雄分付內,壬寅年十二月初四日丑時生明惠公主阿只氏藏胎事,傳敎矣。問于術官,則閏二月三月吉朔云。胎峯可合處,備三望以入,落點後,擇日,何如?傳曰,允。以上禮曹謄錄
觀象監官員,以領事提調意啓曰,明惠公主藏胎事,旣已入啓,而新生公主乙巳生阿只氏藏胎,一時擧行事,亦爲命下矣。令地官推擇,則自三月,至八月,皆是吉朔云。胎峯落點後,兩公主藏胎,一時擇日擧行,何如?傳曰,允。以上禮曹謄錄迎接都監以下二行缺
上在昌德宮。停常參·經筵。
辰時,日暈兩珥。午時,日暈,白雲一道如氣,起自西方,直指巽方,長竟天,廣尺許,良久乃滅。未時,日暈兩珥,暈上有冠,色內赤外靑。夜一更,月暈兩珥。自二更至五更,月暈。
答左議政許積箚曰,省箚具悉卿懇。顚妄之說,何足爲辭?卿其安心勿辭焉。仍傳曰,遣史官傳諭。
備忘記,全羅監司金澄,身爲藩臣,侵斥大臣,其在事體,殊甚駭異,全羅監司金澄,姑先從重推考。
謝恩,宗簿主簿具時敏。
兵曹判書金佐明上疏。大槪,病敗已極,難堪重務,乞賜遞改,以便公私事。入啓。
遠接使·平安監司書目,勅行,今月三十日,定爲入京事。
大司諫姜栢年,執義李端夏,司諫李端錫,掌令李光迪·李夏,獻納鄭重徽,正言柳尙運·洪億就職。
大殿,政院·玉堂問安。答曰,知道。
藥房啓曰,伏未審夜來,聖候若何?寢睡一樣安寧乎?臣〈等〉區區憂慮,敢此問安。答曰,知道。症候,已言于醫官矣。
禮曹啓曰,每月朔望宗廟展謁,稟旨擧行事,已爲定奪,而自上方在調攝之中,續續啓稟,事甚未安,限平復間,不爲循例取稟之意,敢啓。傳曰,知道。又啓曰,今年藏氷,僅已完役,聞其伐取艱苦,幾不成形樣,未免苟充其數,以厚積爲務云。前頭繼用經夏,委屬可慮,已於供上之氷,依上年尺量監捧,其勢末由,豫先知委,使勿如前點退擇捧,而該庫官員,亦不敢節用,致有不足之患,則竝與典守下人,論以重律,宜當,以此意分付,何如?傳曰,允。
迎接都監啓曰,軍色郞廳兵曹正郞金奐,以新判書金佐明相避,本職將爲改差,其代,以兵曹佐郞魚震說,差下察任,何如?傳曰,允。
戶曹判書吳挺一上疏。大槪,新授之職,決難堪任,加以疾病危惙,頓無自力之望,亟賜遞免,以便公私事。入啓。
府啓,請主第基地間架,一遵定制。請全羅左水虞候崔柱華拿問定罪。行副護軍徐必遠,悖倫無義,妨賢病國,兩司交章,終歲爭執雖未得請,公議所在,聖明亦必洞燭之矣。今於重論纔定之日,小無自反悔責之意,乃敢捉疏抗辨,至以群猜衆怒,愈往愈甚,乘時齊奮,若答私讐等語,侵詆臺官,又擧兩臣之名,自爲證援,此人前後被論,皆由於國人之所共憤,則有何猜怒,如報私讐之爲哉?且兩臣之退,元無與於今日之事,亦未聞獲謗而決去,若以朝家待兩臣者觀之,可知此言之爲誣,而提出客事,有若訴訐者然,其所處心,尤不可測也。從前罪狀,姑置勿論,只此一事,亦甚可駭,請行副護軍徐必遠,罷職不敍。
院啓,請諸公主第宅,基地間架,一遵定制。請還收黃潤敍用之命事。頃日兩司,以徐必遠妨賢病國之罪,悖倫蔑義之狀,前後交章,終年爭執,實出於國人之所共憤,公議之所不貸,則在必遠自處之道,所當反求悛悔之不暇,而今因辭職之疏,敢生遂非之計,以國人之所共憤者,謂之羣猜衆怒,公議之所不貸者,若答私讐,至於兩臣之退去,尤無相涉之事,而隱然插入,援以爲證,有若別有機權,乘時逞憾者然,其心所在誠不可測也。從前罪狀,姑置不論,卽此一事,亦不可不徵,請行副護軍徐必遠,罷職不敍。頃者迎接都監,以郞廳李葂,呈病不仕之故,至於竝其本職而請爲汰去。郞廳素稱苦役,如有圖免之跡,則都監自可措辭請罪,本職則非都監之所當豫知,竝請汰去。有傷事體,且關後弊,請都監堂上推考。前啓,司議宋以穎遞差事,停啓。
答府曰,不允。
答院曰,不允。推考事,依啓。以上朝報
禮曹啓曰,卽接遠接使馳啓,則勅行,當於今月三十日入京云,而其日,乃是國忌齋戒之日,臣等,初不覺察,排日以送,以致如此,不勝惶恐。迎勅日,如有便殿接見之擧,則事多難便,不得已以二十九日進定入京之意,下諭于遠接使處,使之周旋停當,急速馳啓,何如?傳曰,二十九日與初二日兩日間,停當上送事,分付遠接使,可也。
禮曹啓曰,今此勅行入京後,各宴中,下馬宴翌日〈宴〉餞宴,依前例,當以親臨磨鍊,而自上方在調攝之中,勢難行禮,不得循例擧行之意,臣朴長遠,曾於榻前,已爲陳達,而延勅日,如有便殿接見茶禮之擧,則不得不豫爲備待,以此意分付,何如?傳曰,允。以上禮曹謄錄
領中樞府事李景奭箚曰,伏以臣,瞽聾於委巷,全羅監司金澄之疏,入眼最晩,引古煩達臣所矣,前日入侍時,末端所陳,夫豈有意而爲哉?適聞諸曹參佐有窠,而無可擬之數字缺李殷相·吳挺緯之事,臣有惜才之意,而率然□數字缺聖明之所親聽,臣何敢多辨,而臣忝在大臣之後,得近日月之光,而樞機未愼,以招人言,臣誠惶愧。伏乞聖明,遞臣職名,俾得退伏,不勝幸甚。取進止。批答見上
上在昌德宮。停常參·經筵。
夜二更三更,月暈,月入太薇垣內。五更,月暈。
下直,昌洲僉使許稜。
謝恩,南學敎授李英,康陵參奉李緻。
答兵曹判書金佐明疏曰,省疏具悉卿懇。卿其安心勿辭,從速察職。
答戶曹判書吳挺一疏曰,省疏具悉。卿才允合是任,何用辭爲?客使入京不遠,卿其安心勿辭,從速察職。
大殿,政院·玉堂問安。答曰,知道。
藥房啓曰,伏未審夜來,聖候若何?寢睡,與前一樣乎?臣等,區區憂慮,敢此問安。
答藥房曰,知道。證候,已言于醫官矣。
政院啓曰,戶曹判書吳挺一,昨日疏批已下,而今日亦不出肅,當此勅行入京已迫之時,度支之長,不可暫曠,卽爲牌招察任,何如?傳曰,允。
兵曹判書金佐明再疏。大槪,兵權太重之說,發於臺席,決難一刻仍冒,本職及兼帶,竝乞遞免,以幸公私事。入啓。
戶曹判書吳挺一再疏。大槪,病勢日益危劇,決難趨詣召命,冒萬死,更陳危懇,乞遞職名,以便公私事。入啓。
院啓,請公主第宅基地間架,一遵定制。請還收黃潤敍用之命。請副護軍徐必遠,罷職不敍。
府啓,請主第基地間架,一遵定制。請全羅左水虞候崔柱華拿問定罪。請副護軍徐必遠罷職不敍。答曰,不允。
答院曰,不允。黃瀗事,依啓。
答兵曹判書金佐明疏曰,省疏具悉卿懇。雖曰公議,言未知其穩當也。卿無過嫌,速出行公,俾無曠職之弊。
答戶曹判書吳挺一疏曰,省疏具悉。卿其安心勿辭,調理察職。以上朝報
備邊司郞廳,以左·右相意啓曰,勅使之行,旣已渡江,入京之期,只屬十數日,都監接待諸具,必須豫爲措置,可無臨時窘急生事之患,而戶曹判書吳挺一,患病日久,病勢彌留,今日牌招,亦未出仕矣。都監之事,委屬可慮,吳挺一差病出仕間,依前例,令戶曹參判李晩榮,姑爲代察都監之事,俾無凡事未備之患,何如?傳曰,允。以上備局謄錄
上在昌德宮。停常參·經筵。
卯時,黑雲一道如氣,起自東方,直指南方,長數十餘丈,廣尺許,良久乃滅。辰時巳時,日有重暈,內暈有兩珥,白氣如虹,出自兩珥,長各七八尺許,廣各尺許,移時乃滅。午時,蒼白雲一道如氣,起自西方,直指東方,長竟天,廣二尺許,良久乃滅,日暈兩珥。自未時至酉時,日暈兩珥。
謝恩,部將愼之恒。
答刑曹判書鄭知和疏曰,省疏具悉。卿其勿辭,從速察職。
答右參贊宋浚吉疏曰,省疏具悉卿懇。一疾支離,奄過半載,病裏思想,尤切于中。今雖少就差道,餘氣尙多,難求易效,卿其宜體予意,待日氣和暖之後,從速幡然上來,以慰病懷。仍傳曰,遣史官傳諭。
答護軍李惟泰疏曰,省疏具悉。今授之任,誠可允合,何用辭爲?安意勿辭,從速上來,以副予意。
遠接使書目,勅行,十五日良策止宿事。
大殿,政院·王堂問安。答曰,知道。
藥房啓曰,伏未審夜來,聖候若何,而寢睡亦何如?臣等,區區憂慮,敢此問安。答曰,知道。症候,已言于醫官矣。
全羅監司書目,井邑等官呈,以染病出幕人,幕中失火,九名燒死事。平安監司書目,平壤·龍岡·三和·咸從·江東等官呈,以本月初九日星殞之變,與中和所報,一樣事。
假注書南有星病,代尹爾霖。
正言柳尙運啓曰,臣卽伏見兵曹判書金佐明再疏,至以兵權太重之說,發於臺席爲辭,臣不勝瞿然之至。金佐明之以本兵,兼守御,雖有前事,而今則精抄新設之局,方使本兵主管,脫有緩急,勢難兼察。故,臣爲此慮,果與同僚,有所酬酢,而爲非以兵權太重,有深意而發也。豈料言洩失眞,至爲重臣辭職之肯綮乎?臣之不愼樞機之失,實所難免,況於其疏之批,又有未知穩當爲敎,尤不可一刻仍冒,請命遞斥臣職。答曰,勿辭,退待物論。
府啓,請主第基地間架,一遵定制。請全羅左水虞候崔柱華拿問定罪。請行副護軍徐必遠罷職不敍。答曰,不允。
工曹,去秋冬等褒貶,繕工副奉事李奎徵,中。
司諫李端錫,獻納鄭重徽,正言洪億啓曰,卽者同僚,因兵曹判書金佐明辭疏中,兵權太重之語,引以爲嫌,而至以言洩失眞爲辭,臣等以其日同席可否之人,何敢晏然乎?請命遞斥臣等之職。答曰,勿辭,退待物論。
遠接使書目,勅行,十六日林畔止宿事。
上在昌德宮。停常參·經筵。
謝恩,判尹閔熙。
大殿,政院·玉堂問安。答曰,知道。
藥房啓曰,伏未審夜來,聖候若何?寢睡,與前一樣乎?臣等區區憂慮,敢此問安。
遠接使書目,勅行,十七日定州止宿事。
假注書李善源出使,代沈柟。
自今日,提調直宿罷出事,傳敎于藥房。
答藥房曰,知道。症候,已言于醫官矣。
大司諫姜栢年啓曰,昨日同僚,因兵曹判書金佐明辭疏中,兵權太重之說,引以爲嫌,而至以言洩失眞爲辭,臣亦以同席可否之人,所當與諸僚,聯名偕避,而臣非但家在僻左,晩見小報,所患寒感之症,自昨日,猝然添劇,痰火交升,昏倒移時,僅僅鎭定。詣臺之際,日勢已昏,未及門限,今始扶曳來避,凡經宿引避,已有應遞之規,以此以彼,不可晏然仍冒,請命遞斥臣職。答曰,勿辭,退待物論。
府啓,請主第基地間架,一遵定制。請全羅左水虞候崔柱華,拿問定罪。請行副護軍徐必遠,罷職不敍事。海運判官閔宗道,頃因奉使之行,還到牙山歷過親舊家,琴酒團欒,其時卽臘月念間,而上候猶未快復之日也,事甚未安。請海運判官閔宗道推考。竝引嫌而退,臺席發言,未免率爾,則殊欠愼重之道,同僚有問,自當可否,則本無可避之嫌,緣於日暮,引避經宿,則亦出事勢之然。請正言柳尙運遞差。司諫李端錫,獻納鄭重徽,正言洪億,大司諫姜栢年,竝命出仕。答曰,不允。處置事,依啓。以上朝報
備邊司郞廳,以三公意啓曰,臣等,曾見遠接使狀啓,則只知勅使入京,定於今月三十日矣。今者因人偶聞,有進退之擧,不勝怪訝,招問都監及禮曹郞廳,且考禮曹草記,始知以國忌齋戒,有所稟定之事也。從前雖値齋戒之日,接見客使,非一非再,蓋出事勢所拘,不得自由也。當於三十日入京之行,退定於初二日,則將留滯於中路,各邑供饋策應之費,有不可勝言者,況彼若曰三十日,果爲齋戒,則禮曹何以謂之吉日,而今始覺悟耶云,則將何辭以待乎?禮曹初不審察於擇日之時,又不考前例,且不問議於臣等,有此做錯,殊甚未便。凡係接應之事,毋論輕重緊歇,都監郞廳,不分晝夜,一一來示於臣等,自是前例,掩置不告,已至四日之久,今雖欲退改,勢將未及,尤極可駭。禮曹當該堂上·郞廳推考。都監郞廳,姑先從重推考,以懲其怠慢之習,何如?傳曰,允。以上備局謄錄
禮曹啓曰,今此勅使,旣以頒詔出來,迎詔翌日,當有仁政殿權停例頒敎之擧,應行節目,豫爲磨鍊擧行,何如?傳曰,允。以上禮曹謄錄
上在昌德宮。停常參·經筵。
夜二更,流星出昴星下,入坤房天際,狀如鉢,尾長二三尺許,色白,光照地。
謝恩,長興主簿金啓址,德山縣監徐必成。
下直,燕岐縣監柳誠吾。
戶曹判書吳挺一辭職上疏,入啓。
遠接使書目,勅行,十八日嘉山止宿事。
大殿,政院·玉堂問安。答曰,知道。
藥房啓曰,大雪之後,日寒頗緊,伏未審夜來,聖候若何?而寢睡一樣安寧乎?臣〈等〉區區憂慮,敢來問安。
禮曹啓曰,王世子冠禮,曾因本曹議大臣啓辭,以行於明春可也爲敎矣,頃者,臣長遠入侍時,又有二月間當爲行禮之敎。故令日官,推擇吉日,則來二月十二日最吉,二十日平吉,二十四日·二十八日竝最吉,三月初九日平吉,二十一日平吉,二十五日最吉云,而閏月,則不當入於推擇之中,大臣之意,亦如此矣。右兩月吉日中,以何日定行乎?敢此仰稟。傳曰,二月晦間擇日。
答藥房曰,知道。症候,已言于醫官矣。
大司諫姜栢年,司諫李端錫,獻納鄭重徽,正言洪億就職。
刑曹啓目,安州判官崔錫祐所犯,係是濫刑殺人,移義禁〈府〉處置,何如?啓。依允。
又啓目,李殷相·吳挺緯等事,更無可覈之端,上裁,何如?啓。査覈而不得實狀,則事是失實,以此施行可也。
兵曹判書金佐明三疏。大槪,更申前懇,乞賜遞改,以幸國事,以幸臣身事。入啓。
正言洪億啓曰,度支之長,爲任甚重,掌一國之財賦,係民生之利病。當此年年凶歉,財力匱竭之日,尤不可人人而輕畀也。新判書吳挺一,素乏幹局,未愜輿望,曾任秋部,亦多人言,及授本職,物議譁然,臣於今日,以此議,發言於席上,欲爲論遞,則諸僚之意,未免參差,終不得歸一,無非臣見輕同僚,言不見信之致,何敢晏然仍冒乎?請命遞斥臣職。
司諫李端錫啓曰,同僚,以新除授戶曹判書吳挺一遞差事,發言於席上,重臣論啓,固宜詳審,峻發之論,終難中止,反覆商確,旣與相同,而他僚意見,未免參差,有所起閙,臣何敢晏然?請命遞斥臣職。
大司諫姜栢年啓曰,卽者同僚,以戶曹判書吳挺一論遞事,發言於席上,而臣意則不然。重臣論劾,不可不愼重,且其才望素著者,謂之不合者,臣實未曉也。意見旣□不可苟同,請命遞斥臣職。
獻納鄭重徽啓曰,卽者同僚,以戶曹判書吳挺一論遞事,發於席上,而臣以吳挺一才望素著,且是議薦而除授,則元無可論之意,終始持難,而同僚竟執己見,臣亦不可苟同,何可晏然仍冒?請命遞斥臣職。
答正言洪億,司諫李端錫,獻納鄭重徽啓曰,勿辭,退待物論。
答大司諫姜栢年啓曰,近日公道之喪,久矣,予甚駭然。今日洪億之言,亦由此套,卿何爲辭?勿辭,退待物論。
府啓,請主第基地間架,一遵定制。請全羅左水虞候崔柱華,拿問定罪。請行副護軍徐必遠,罷職不敍。請海運判官閔宗道推考。答曰,不允。
吏曹啓曰,臺諫有闕,政事,就稟。以上朝報
禮曹啓曰,以本曹王世子冠禮吉日,排日啓稟草記,傳曰,二月晦間擇日事,命下矣。今此王世子冠禮吉日,晦間則只有二十四日·二十八日兩日,而二十五日·二十六日·二十七日·二十九日,皆有拘忌,依前啓稟,以二十八日,定爲擧行乎?敢此更稟。傳曰,以此日爲之,可也。以上禮曹謄錄
上在昌德宮。停常參·經筵。
未時,太白見於巳地。
領議政鄭太和,鍼灸出仕。
下直,永興府使李穦,召村察訪尹商輔。
答兵曹判書金佐明疏曰,省疏具悉卿懇。已諭於前疏之批,卿其安心勿辭,從速察職。
謝恩,兵曹判書金佐明,部將魚涉明,高山縣監金汝南,工曹參判任有後。
遠接使書目,勅行,十九日安州止宿事。
大殿,政院·玉堂問安。答曰,知道。
藥房啓曰,春寒漸緊,伏未審夜來,聖候若何?寢睡一樣安寧乎?今日膻中上睆受灸事,曾已定奪矣。時刻,定以午初宜當,臣等,不勝憂慮,敢此問安。答曰,知道。症候,已言于醫官矣。
江華留守書目,護軍李正英辭職上疏,上送事。
禁府,崔錫祐拿囚。啓。
京畿監司書目,楊州牧使朴烶,病重罷黜,其代,令該曹急速差出,催促赴任事。
今日受灸時,傳曰,領·左相,引見。上曰,政事,當日爲之。大殿受灸後,藥房·政院·玉堂·二品以上·六曹問安。答曰,知道。
備邊司郞廳,以三公意啓曰,吏曹判書趙復陽,大政之後,三度呈辭,且已陳疏,而批下旣久,尙不出仕,事甚未安,卽爲牌招,使之開政,何如?傳曰,允。
吏曹判書趙復陽,身病出仕。
持平李沃啓曰,朝者同僚,以請坐處置發簡,而立落主意,與臣相左。臣觀戶曹判書吳挺一,從前才望,不在他人之後,歷試外內,未聞不職之誚。且是秋官一彈,泛稱多言,詞訟之任,固不可每人而悅之,則詆謗之來,勢所必至。聽者不察,從而尤之,遂爲一去之斷案,一經此任,寧有完人?厥後還除,非止一再,則公議所在,可見昭釋之意。今拜度支,實循僉擧,則徑先論劾,殊非試可之意故,以所見不同,答通矣。發簡同僚,卽遭服制,臣當處置,而旣掇其簡,論議矛盾,則何敢獨以己見,晏然處置乎?決不可仍冒。請命遞斥臣職。答曰,勿辭,退待物論。
吏曹,勅使前,中路別遣重臣趙珩。啓。以上朝報
引見時,領議政鄭太和所啓,攷事撮要,多有考據之事,而當初印本數少,且經兵亂,存者無幾,大提學主管,使之續纂印出,何如?傳曰,依爲之。
禮曹啓曰,今此勅使入京後,三次親臨宴禮,旣以不得親臨磨鍊之意,已爲啓下矣。卽接司饔院都提調移文,則宴享各樣等事,不可不豫備,以備意外之擧,如宴禮儀注及百官習儀等事,磨鍊以待,似不可已云。前此勅使時,雖不得親臨宴禮,習儀應行諸事,或有循例設行之擧,此亦依此例,百官習儀,依前例,擇日擧行,何如?傳曰,允。以上禮曹謄錄
備邊司郞廳,以三公意啓曰,戶曹判書吳挺一,今無出仕之勢,而客舍入京漸近,都監凡事,十分窘急。吳挺一姑爲改差,其代,從速差出,使之察任,何如?傳曰,允。以上備局謄錄
有政。
吏批,以朴世城爲楊州牧使,李慶億爲刑曹判書,申鎰爲江華府都事,洪重普爲精抄廳都提調,成虎徵爲禮曹佐郞,李興浡爲正言,徐漢柱爲工曹佐郞,姜栢年爲都承旨,李潤朝爲檢閱,權大運爲戶曹判書。
兵批,以鄭知和·吳挺一爲副護軍,柳尙運爲副司果。
午時,上御集祥殿,受灸。藥房都提調左議政許積,提調兵曹判書金佐明,副提調都承旨權大運,假注書安後泰,記事官趙師錫,醫官李東馨·崔有泰·尹後益·金有鉉·李應斗入侍。
受灸穴處,膻中七壯,上脘十壯。受灸前,許積進曰,伏聞聖體有微感之候,未知何如?上曰,有似鼻角矣。許積曰,仰瞻核處,左邊頗下,而右邊則尙高,數字缺誠用伏幸。又曰,日寒如此,六行缺領議政鄭太和,右議政洪重普入侍。鄭太和曰,久不入侍,上候若何?上曰,別無大段痛處矣。鄭太和曰,迫近而入京日字,時未停當,自前如此時,則例有遣重臣之擧矣。上曰,送開城府乎?許積曰,或有送金川時矣。上曰,今番勅使,嗜酒云矣。許積曰,驛馬一蹶,不至大段,而彼之生事,至於如此矣。上曰,己亥年四勅出來時,其中一者,以內大臣,出來矣。許積曰,其後,以査覈事,內大臣亦爲出來,而副使,則每事拘於內大臣,不得任意矣。鄭太和曰,勅行當前,而戶判引入,事多窘急矣。許積曰,戶判擬薦,臣與領相,初雖相議爲之,而領相,方在呈辭之中。故,臣實主之矣。臺官,以不愜輿望論啓,臣則嫌不敢言矣。吳挺一之復拜秋曹,別無他言,及除戶判,有此臺論矣。上曰,徐必遠,臺諫初則以妨賢病國論啓,而及其停啓之時,又以悖倫蔑義加之,此不過侵辱之事,而其意,則殊未可知也。許積曰,徐必遠,雖有過激之事,至於妨賢病國等語,則臣未知其穩當也。鄭太和曰,薦進人才,臣等之責,而人才之乏少,莫此時若也。許積曰,豈無人才,但不合於時論,則終不得更用矣。鄭太和曰,戶判之望,卽今備擬者,李浣·李慶億·鄭知和三人而已,而知和,卽臣之弟也。非但不合於此任,且有身病矣。上曰,李慶億,則時在外矣。鄭太和曰,李慶億雖在外,今姑差出,而未入來之前,則以參判,代行其任,入來之後,則使之主管,及其以伴送使出去,則復以參判代行,何如?許積曰,此則苟簡莫甚,不可爲矣。上曰,嘉善中,無可合人耶?鄭太和曰,若以嘉善擬薦,則臣等退出,相議爲之矣。金佐明曰,臣爲守禦使,今已八年五行缺上曰,兵曹判書有故,則精抄廳,雖有稟定之事,不得爲之,依訓局·御營廳例,差出都提調事,言于該曹。鄭太和曰,攷事撮要,多有考據之事,而當初印本數少,且經兵亂,存者無幾,令大提學主管,使之續纂印出,何如?上曰,依爲之。許積曰,刑曹判書鄭知和,重爲落傷,不得行公,已至月餘。詞訟重地,不可久曠,今姑改差,何如?上曰,聞其口脣重傷乎?鄭太和曰,然矣。上曰,然則遞之可也。洪重普曰,臣千萬夢寐之外,濫叨鼎軸之位,今當入侍,敢乞遞免矣。上曰,卿毋固辭,上曰,路上宴,自前不爲,而今番剌使爲之矣。鄭太和曰,前亦有爲之時矣。許積曰,前者吳竣,爲遠接使時,以禮部侍郞出來者,自稱知禮,而爲路上宴矣。上曰,廣東王,何如人云乎?許積曰,親王子所封者云矣。鄭太和曰,郊迎之事,時未停當,何以爲之乎?上曰,勅使弘濟院來到後停當,何如?僉曰,如此則窘急矣。許積曰,自上不得郊迎之事,臣旣已書通于遠接使,而時未見回報矣。上曰,今方鍼灸,且以足指之病,不得穿靴,以此不得郊迎之意,言之可也。上曰,便殿,勅使接見時,服色何以爲之乎?鄭太和曰,御衮龍袍接見,似當矣。上曰,廣東王之事,勅使入京後,自都監探問,可也。遂罷出。
上在昌德宮。停常參·經筵。
未時,太白見於巳地。
謝恩,楊州牧使朴世城。
遠接使書目,勅行,二十日肅川止宿事。
吏曹啓曰,臺諫有闕,政事,取稟。
大殿,政院·玉堂問安。答曰,知道。
藥房啓曰,伏未審夜來,聖候若何?昨日受灸之後,寢睡一樣安寧乎?今日受灸時刻,依前定以午初宜當。臣等,不勝憂慮,敢來問安。答曰,知道。症候,已言于醫官矣。
下直,楊州牧使朴世城。
大殿受灸後,藥房·政院·玉堂·二品以上·六曹問安。答曰,知道。
府啓,請主第基地間架,一遵定制。全羅左水虞候崔柱華拿問定罪,行副護軍徐必遠罷職不敍,海運判官閔宗道推考事。珍島縣監崔元立,曾任西南兩邑守令,剝割濫雜之狀,至今喧藉,且以點馬,往來北關,專事刑杖,到處作弊,可駭可笑之事,不一而足。況此新授之邑,又是其家至近之地,如此之人,不可更畀字牧之任,以貽島中疲氓之害。請珍島縣監崔元立罷職不敍。訓鍊院副正,乃是武弁堂下極選,實非人人所可濫授,新除授副正裵尙度,素蔑名稱,前後履歷,不過數邑守宰,而居官莅職,無一善狀。到今驟授本職,官方太濫,物議爲駭。請訓鍊院副正裵尙度汰去。竝引嫌而退,據實駁正,只循物議,而商確歸一,俱得臺體,必欲立異,已涉苟且,而諉以議薦,意在借重,處置立落,自謂矛盾,而費辭分揀,曲爲私護,請正言洪億,司諫李端錫出仕,獻納鄭重徽,持平李沃,竝命遞差。
中路別遣重臣趙珩,出去。
兵曹參判張善瀓上疏。大槪,冒陳危迫之悃,乞賜鐫削職名,仍治臣妄言之罪,以謝公議事。入啓。
禮曹,監司薦,朴世堅·吳始壽·李東稷。兵使薦,張是奎·鄭斗齊·李以時。
遠接使書目,勅行,二十一日順安止宿事。
答府曰,不允。末端處置措語,予未知其穩當也。近日公道之喪,久矣,苟且私護之說,尤未可曉也。正言洪億,司諫李端錫遞差,獻納鄭重徽,持平李沃出仕。
政院啓曰,臣等卽伏見答憲府處置之批,辭旨極嚴,至有特遞特出之命,臣等,竊不勝瞿然之至。凡臺閣處置,一視其言之當否,以爲立落者,自是臺體之當然。洪億等之論,非有他意,惟欲不責職責,則今此聖敎,不亦未安之甚乎?臣等,忝在近密,旣有所懷,敢此陳啓。伏願聖明,平心察納,還收憲府處置之批。答曰,勿煩。
掌令李光迪啓曰,卽伏承聖批,辭旨極甚嚴峻,臣誠惶感震悸,若無所容。凡臺閣處置,只循公議,有所立落,何嘗有一毫私議於其間哉?聖鑑未燭,嚴旨遽降,上下相阻,一至於此,豈不有乖於大聖人平心聽言之道乎?臣旣有處置乖常之失,嚴批之下,決不敢一刻仍冒,請命罷斥臣職。答曰,勿辭,退待物論。以上朝報
禮曹啓曰,各陵抽栍發遣郞廳摘奸,今正月朔,當爲擧行,而適値客使之行,畿邑夫馬,勢難分排,不得依例爲之〈之〉意,敢啓。傳曰,知道。以上禮曹謄錄
受灸後,藥房提調引見時,兵曹判書金佐明所啓,今此勅使入京之時,自上方在未寧之中,不得郊迎,百官只行迎勅習儀而已,以此分付該曹,何如?傳曰,依爲之。
司饔院官員,以都提調意啓曰,在前勅使時宴享習儀,自本院,私習儀三度,而定日啓下擧行矣。今番則親臨行禮,有不可必,而其間日字無多,排日以準三度習儀,勢甚難便,只有禮曹官習儀,本院私習儀,則今月二十五日,只行一度之意,敢啓。傳曰,知道。
上在昌德宮。停常參·經筵。
夜四五更,月犯心星。未時,太白見於巳地。
下直,三嘉縣監吳烇,潼關僉使李褧。
謝恩,江華都事申鎰。
獻納鄭重徽,持平李沃,牌不進。
大殿,政院·玉堂問安。答曰,知道。
藥房啓曰,伏未審夜來,聖候若何?寢睡亦何如?今日受灸時刻,依前定以午初乎?臣等,不任憂慮,敢來問安。答曰,知道。症候,已言于醫官,今日受灸,姑爲停止。
傳曰,政事,明日爲之。
執義李端夏啓曰,臣伏聞再昨引對時,以徐必遠事,有未安之敎,筵中說話,雖未得其詳,只聞其槪,亦不勝瞿然之至。兩司以必遠妨賢病國之罪,前後論啓,至于終歲,此聖明之所洞燭,而猶不允許,臣意不必以一款文字,終始煩聒。其素行之悖於倫理,及遭臺啓之後,晏然酬酢公事,無復忌憚之狀,殿下容或有實。故復以此論之,而亦不得請,則一向連啓,徒傷事體。故,臣與同僚,相議停之,而必遠,尙不自悛,辭職之疏,侵詆臺官,插入客事,有若訴訐者然,多官不得不引避,而出仕之後,又不得不論此,實臺體之不容已者,而殿下不惟不準其請,反以臺官所論爲咎,此無非臣不見信於君父之致。何敢晏然仍冒臺職?請命遞斥臣職。答曰,勿辭,退待物論。
問禮官金德遠,入來。
左議政許積箚子。大槪,胸脅之痛猝劇,不得進參於嘗藥之列,將臣內局提調之任,先賜遞免,以便公私事。入啓。
吏曹啓曰,近來新除授守令,呈狀請遞,甚爲紛紜,而其中龍潭縣令金君錫,重得傷寒,症勢危重,頓委床席,萬無起動之路。懷德縣監李鼎基,則八十三歲老母,重患霍亂之餘,又添感寒,症勢極重,食飮全廢,氣息奄奄,無兄弟獨子,決難捨去云。金君錫·李鼎基,非但狀辭如此,其病狀之的實,情理之迫切,衆所共知,勢難赴任,竝宜改差,而此兩邑,雖非人所厭避之地,亦不可循例許遞,依近例罷黜,何如?傳曰,允。
藝文館郞廳,以領事大提學意啓曰,新除授檢閱李潤朝,時在京畿楊州地,請斯速乘馹上來事,下諭。傳曰,允。
迎接都監啓曰,卽接遠接使移文,則入京日,改定於來月初二日云矣。以此日期,京畿·黃海道·開城府,竝爲撥上知委擧行之意,敢啓。傳曰,知道。
遠接使書目,勅行,二十二日平壤止宿事。
義州迎慰使朴興文,入來。
定州迎慰使沈梓,入來。
謝恩,左副承旨沈梓。
前都承旨權大運上疏。大槪,意外超擢,萬不近似,以臣駑劣,決難承當,冒死陳請,乞收成命,以安微分,以重國事事。入啓。
玉堂箚子。大槪,請還收正言洪億,司諫李端錫特遞,獻納鄭重徽,持平李沃特出之命事。入啓。
迎接都監啓曰,今來勅使入京時,自上方在調攝之中,旣不得親臨郊迎,則前此頒勅闕庭後,便殿接見,乃是累行之例,亦或有先爲傳勅於便殿,後行迎勅禮之時。今則以何例爲之之事,自此有難豫度,以此意,遠接使處,急速行會,使之詳察彼意,馳啓後擧行,何如?傳曰,允。
又啓曰,在前勅使便殿接見時,或有禮單贈給之例,而自乙酉以後停廢。故今亦不爲磨鍊待令之意,敢啓。傳曰,知道。
又啓曰,卽接遠接使移文,則勅使入京日,改定於來月初二日云矣。以此日期,京畿·黃海道及開城府,竝爲撥上知委,擧行之意,敢啓。傳曰,知道。
上在昌德宮。停常參·經筵。
未時,太白見於巳地。
答左議政許積箚曰,省箚具悉卿懇。卿其安心勿辭,從容調理。仍傳曰,遣御醫,持藥物看病。
謝恩,都摠經歷李雲登,禮曹佐郞成虎徵。
答戶曹判書權大運疏曰,省疏具悉卿懇。卿才允合是任,何用辭爲?卿其安心勿辭,從速察職。
都承旨姜栢年上疏。大槪,情勢病勢,俱難供職,冀蒙恩遞,以便公私事。入啓。
大殿,政院·玉堂問安。答曰,知道。
藥房啓曰,伏未審夜來,聖候若何?寢睡亦何如?臣等區區憂慮,敢此問安。答曰,知道。症候,已言于醫官矣。
遠接使書目。勅行,二十三日中和止宿事。
禁府啓目,李斗鎭議處云云事,在宥旨前事,似當分揀上裁,何如?啓。依回啓施行。
安州延慰使李□,入來。
奉敎趙師錫,保寧地病親呈辭,入啓。
兵曹判書金佐明上疏。大槪,更申前席之懇,乞解兼管之務事。入啓。
掌令李夏啓曰,臣於頃日,以諫院多官處置事,發簡於同僚,則持平李沃,意見相左,至於引避,而臣則纔遭服制,未及自列矣。再昨掌令李光迪處置之辭意,與臣意相符,而聖批嚴峻,立落易置云,臣親當之,元無異於光迪之引嫌,難冒之勢,已決於李沃之特出,揆以臺體,在所斥退,況以徐必遠事論啓事,又有未安之敎,筵中說話,雖未詳聞,而同事之僚,旣已引避,則尤何敢一刻晏然?噫。上下相阻,情義不孚,言責之官,耳目所寄,而纔論一事,便加憶逆,論涉重臣,輒見摧沮,無非如臣無狀,不能見信於君父之致,而殿下之待臺閣,亦太薄矣。臣之負犯,前後非一,而遲待成服,今始來避,所失尤大,請命罷斥臣職。答曰,勿辭,退待物論。
戶曹判書權大運辭職再疏。入啓。以上朝報
政院啓曰,勅使接見時問答說話,依前書入,而疎漏處,請令廟堂,詳審講定以備睿覽,何如?答曰,允。
上曰,皇帝氣體,何如?勅使曰,云云。上曰,皇帝營造宮殿,宣詔外服,且有便藩之錫,一視同仁之恩,無任感激之至。勅使曰,云云。上曰,兩大人長路驅馳之餘氣力,何如?勅使曰,云云。上曰,諸王皆平安否?勅使曰,云云。上曰,皇勅遠降小邦,兩大人承命辱臨,而寡躬有疾,沈痼經年,方在鍼灸之中,未能郊迎,誠禮俱闕,不勝未安。勅使曰,云云。上曰,小邦近來,連値凶歉,兩西一路,凋弊日甚,各站廚供,必未稱情,幸賴兩大人軫念,不爲督過,雖用感激,而其在主人待客之道,深切未安。勅使曰,云云事,傳敎矣。自上接見勅使時,酬酢說話,要不出政院啓辭之外,而或有他端,則惟在臨時措語以答,有難豫爲講定,敢啓。傳曰,知道。以上備局謄錄
有政。吏批,以趙師錫爲注書,李厚徵爲兵曹佐郞,李立中爲典籍,權脩爲典籍,洪萬容爲戶曹參議,金千鎰爲典籍,金宇亨爲大司諫,朴世榮爲寧陵參奉,楊顯望爲典籍,兪命夔爲龍潭縣令,慶㝡爲軍資監正,李敏政爲懷德縣監。以上朝報
禮曹啓曰,神德王后祔廟及世子入學冠禮,合三慶文武科別試,曾有冠禮定日後,稟處之敎矣。今則冠禮吉日,已爲擇定,科擧設行吉日,亦爲次第推擇以入乎?敢此申稟。傳曰,依爲之。以上禮曹謄錄
上在昌德宮。停常參·經筵。
夜五更,月暈兩珥。未時,太白見於巳地。
京畿監司南龍翼,勅使迎候事,出去。
下直,茂朱縣監尹松,興德縣監趙廷璜。
謝恩,省峴察訪李厚蒔,光陵參奉黃俶龜。
遠核使書目,勅行,二十四日黃州止宿事。
大殿,本院·玉堂問安。答曰,知道。
藥房啓曰,伏未審夜來,聖候若何,寢睡一樣安寧乎?臣等,不任憂慮,敢來問安。答曰,知道。症候,已言于醫官矣。
政院啓曰,都承旨姜栢年,疏批未下,同副承旨李之翼,式暇,左副承旨沈梓,連二日不爲仕進,當此多事之時,廳中位不齊,出納之際,殊甚苟簡。左副承旨沈梓,卽爲牌招察任,何如?傳曰,允。
吏曹啓曰,神德王后母,姓氏·姓鄕,無考出之處,不得依例追贈矣。頃聞象山府院君康允成九代孫天翊,居在咸鏡道德源地,移文本道,使之訪問以報。卽見本道回移,問於康天翊,則康允成夫人,乃是晉州姜氏姜誾之女,墓在安邊,時方□祭云。觀此回移,明有所據,依此追贈,何如?傳曰,允。
左議政許積箚子。大槪,胸痛復發,差復無期,冒死更籲,乞遞本職及內局提調之任,以便公私事。入啓。
開城府延慰使李元禎,出去。
持平洪萬鍾啓曰,臣於病蟄之中,伏聞頃日筵中,以徐必遠事,有未安之敎。前席語祕,雖未得其詳,而略聞其槪,竊不勝瞿然之至。必遠妨賢病國之罪,已悉於前後彈章中,其他敗倫蔑禮,放恣無忌之狀,亦多人言,而或慮聖明,猶有所未盡洞燭,以此措語,添入論啓,此實出於畢陳無隱之意,而殿下不惟不賜允兪,反以臺官所論爲非。臣於此論,旣已同參,則理難晏然,宜卽自列,而適自數日前,再感風寒,累日不汗,症情危劇,委頓床席,欲起還仆,無望自力,陳章請罪,見阻喉司,情勢至此,萬分悶縮,遲待少減,今始扶曳來避,所失尤大。請命遞斥臣職。答曰,勿辭,退待物論。
答玉堂箚曰,不允。
答左議政許〈積〉箚曰,省箚具悉卿懇。卿其安心勿辭,從容善攝。
答戶曹判書權大運疏曰,省疏具悉卿懇。已諭於前疏之批,卿其安心勿辭焉。
吏曹啓曰,臺諫有闕,政事,就稟。以上朝報
上在昌德宮。停常參·經筵。
卯時,日暈左珥。辰時,日有重暈,內暈有兩珥,暈上有冠,冠上有戴,色皆內赤外靑。黑雲一道如氣,起自東方,直指坤方,長竟天,廣尺餘,良久乃滅。白雲一道如氣,起自艮方,直指坤方,長竟天,廣可數尺,良久乃滅。自巳時至申時,日暈。
開城府問安承旨李之翼,出去。
下直,溫陽郡守南斗長,熊川縣監李得彬,大靜縣監鄭石周,釜山僉使李延禎,金城縣令朴鑌,羅暖萬戶姜陞龍。
謝恩,軍資正黃最,龍潭縣令兪命夔,承文著作李璾,典籍楊顯望·金千鎰·權脩,兼春秋韓泰東。
大司諫金宇享辭職上疏。入啓。
遠接使書目,勅行,二十五日鳳山止宿事。
大殿,本院·玉堂問安。答曰,知道。
藥房啓曰,伏未審夜來,聖候若何?寢睡亦何如?臣等區區憂慮,敢來問安。答曰,知道。症候,已言于醫官矣。
持平李沃初度呈辭,入啓。給由。獻納鄭重徽初度呈辭,入啓。給由。
備邊司啓曰,戶曹判書,新被超擢,除授本職,其不敢遽出行公,雖是情勢之固然,再陳辭疏,□旣下,客使入京,只隔數日,而尙不出肅,事甚未便,卽爲牌招,使之急速察任,何如?傳曰,允。
謝恩,戶曹判書權大運。
本院啓曰,新除注書趙師錫,時在忠淸道保寧地〈請〉斯速乘馹上來事,下諭。傳曰,覲親後,自當上來,姑勿下諭。
傳曰,政事,明日爲之。
慶尙監司書目,□船五隻致敗,人物十八名渰死,極爲驚駭事。啓。傳曰,渰死人,令本道恤典擧行。
平壤延慰使孟胄瑞,中路問安使權說,入來。
玉堂箚子。大槪,掌令李光迪·李夏,執義李端夏,持平洪萬鍾,竝命出仕事。入啓。
答都承旨姜栢年疏曰,省疏具悉。卿其勿辭,從速察職。以上朝報
義禁府啓曰,館所五門把守及勅使出入時禁喧假都事五員·假書員五人,依例令該曹差出,何如?傳曰,允。
上在昌德宮。停常參·經筵。
未時,太白見於巳地。
答大司諫金宇亨疏曰,省疏具悉。爾其勿辭,從速察職。
謝恩,大司諫金宇亨,兵曹正郞李厚德,懷德縣監李敏夏,部將李珢,光山副正河,寧陵參奉崔世萬。
下直,橫城縣監宋光洵,慈仁縣監金光鼎,大興縣監李最晩,德山縣監徐必成,韓山郡守李堥,尙州牧使吳始壽。
大殿,本院·玉堂問安。答曰,知道。
獻納鄭重徽·持平李沃再度呈辭,入啓。加給由。
答玉堂箚曰,依啓。
藥房啓曰,春寒屢日不解,雪後風氣,伏未審夜來,聖候若何?寢睡亦安穩否?臣等,區區憂慮,敢來問安。
遠接使書目,勅行,二十六日瑞興止宿事。
大司諫金宇亨啓曰,臣於上年,待罪喉司,以密符置簿冊,當署不署之故,方在推勘中,勢難冒居臺閣。請命遞斥臣職。答曰,勿辭,退待物論。
答藥房曰,知道。症候,已言于醫官矣。
執義李端夏,掌令李光迪·李夏,就職。
府啓,請主第基地間架,一遵定制。請行副護軍徐必遠罷職不敍。請訓鍊院副正裵尙度汰去。請海運判官閔宗道推考。請珍島縣監崔元立罷職不敍。引嫌而退,推緘未勘,在例當遞,請大司諫金宇亨遞差,新除授正言李□□時在全羅道全州地,請斯速乘馹上來事,下諭。
工曹監司薦,李惺·孟胄瑞·鄭晳。兵使薦,權道經·具鎰·鄭斗齊。
司憲府監司薦,孟胄瑞·李東稷·鄭晳,兵使薦,李愼□·鄭□□·李□□,答府曰,不允。推考,遞差事及下諭事,依啓。
吏曹啓曰,□宋奎濂徐□過限未上來,改差,何如?啓。依允。
遠接使書目,勅行,二十七日平山止宿事。以上朝報
有政。
吏批,以鄭載嵩爲兵曹參知,金禹錫爲安東府使,尹抃爲司諫,申啓澄爲禁府都事,鄭樍爲正言。
上在昌德宮。停常參·經筵。
未時,太白見於巳地。
下直,高山縣監金汝南。
謝恩,參知鄭載嵩,安東府使金禹錫,正言鄭樍,都承旨姜栢年。
獻納鄭重徽·持平李沃三度呈辭,入啓。遞差。
正言鄭樍啓曰,微末如臣,濫膺新命,急於自列,不得冒昧祗肅,箴責之難副,私分之靡安,有不可言,而臣於今日試射時,未免無分,方被推勘,不可仍冒,亟命遞斥臣職。答曰,勿辭,退待物論。
大殿,政院·玉堂問安。答曰,知道。
藥房啓曰,伏未審夜來,聖候若何?寢睡亦何如?臣等不勝憂慮,敢來問安。答曰,知道。症候,已言于醫官矣。
遠接使書目,勅行,二十八日未時,到開城府,仍爲止宿事。
忠淸監司書目。懷德兼任鎭岑呈,以大司憲宋浚吉上疏上送事。
兵曹監司薦,吳始壽·鄭晳。
吏曹啓曰,臺諫有闕,政事,就稟。
府啓,請主第基地間架,一遵定制。請全羅左水虞候崔柱華,拿問定罪。請行副護軍徐必遠,罷職不敍。請珍島縣監崔元立,罷職不敍。請訓鍊院副正裵尙度汰去。引嫌而退,推緘未勘,勢難仍在,請正言鄭樍遞差。
中路別遣重臣趙珩,入來。
勅使前別遣重臣權大運,出去。
答府曰,不允。遞差事,依啓。以上朝報
備邊司啓曰,臣等去夜,得見工曹判書趙珩在平山馳啓之事。彼無快諾之言,不可不更遣重臣,故將以此意,啓稟之際,卽又遠接使李慶億枚擧譯官所傳大通官之言,馳啓矣。更遣重臣,趁坡州傳喩,在不可已,而彼擧戶曹判書來到前例,意似有在,今亦以戶曹判書權大運差送,使之與遠接使,相議措辭,以喩宜當,敢啓。答曰,知道。以上備局謄錄
迎接都監啓曰,卽接遠接使李慶億工曹判書聯名馳啓,則郊迎一款,尙未停當,勅行入京,只屬二日,不無窘急之慮,速令廟堂,更爲稟處,何如?傳曰,允。
政院啓曰,便殿接見,雖無習儀之例,而近來勅使之來,久無便殿接見之事,御前應爲入侍之員,恐有生疎失儀之患。明日進詣于熙政堂,豫爲講定儀節,似不可已,大臣之意如此,敢稟。傳曰,知道。
禮曹郞廳,以領相意啓曰,今日迎勅習儀,仁政殿行禮時,東西班列稀疎,東班則正從二品,無一員進參,所見埋沒,除分明公故外,不參人員,推考警責,似不可已。若於正日,又復如此,則彼必致訝,令吏·兵曹申飭,使之齊進參,而都監堂上以下之官,亦依頃年例,亦參於百官班列宜當。且假勅使二人,例以堂上譯官,差定習儀,而今番則只一人入來,問其一人去處,則追現於罷禮之後,而泥醉不省人事,極爲痛駭。令攸司囚禁重治,何如?上曰,事甚痛駭。從重科罪。
上在昌德宮。停常參·經筵。
卯時,日暈兩珥。辰時,白雲一道〈如氣〉,起自東方,直指坤方,長竟天,〈廣〉尺許,良久乃滅。巳時,日暈兩珥。午時,白雲一道如氣,起自坤方,直指東方,長竟天,廣可數尺,良久乃滅。未時,太白見於巳地。
謝恩,都摠管沈益賢,副摠管李之馧,宣傳官金錫命,西北萬戶洪錫九,典籍李立中,訓鍊判官金時。
左議政許〈積〉箚子。大槪,冒萬死,更申危懇,乞遞職名,以便公私事。入啓。
大殿,政院·玉堂問安。答曰,知道。
藥房啓曰,伏未審夜來,春寒若此,聖候調攝〈若何〉,寢睡若何?臣等,不勝憂慮,敢來問安。答曰,知道。症候,已言于醫官矣。
遠接使書目,勅行,二十九日仍留開城府事。
假注書李善源書啓,臣承命,往諭于左參贊臣宋浚吉,則以爲臣衰病垂死,屛伏田廬,不意新命纔下,溫批繼降,至遣近侍,傳諭於數百里之外,臣誠感悚,置身無所。臣伏讀聖批,以病裏思想尤切爲敎,臣於是,益不勝感激涕淚,無以爲心。臣受累朝罔極之恩,其聞玉候違豫,雖微聖敎,豈不欲卽赴於起居之班,小伸臣子之情?而顧日喘病日急,神氣漸削,誠不敢爲一脚出門之計,承此敎意,罔知攸措。春事向煦,病勢少間,則臣何敢自偃在床,以孤聖意?而亦不敢必,臣伏地涕泣而已。臣纔上小疏,略陳情勢,仰惟必蒙矜察,惟是之企云矣。傳曰,知道。
成均館官員,以知館事意啓曰,今正月初七日儒生上旬輪次,今月無故之日退行事,曾已入啓,蒙允矣。政府無東西壁,不得設行之意,敢啓。傳曰,知道。
傳曰,日寒如此,令該曹薄衣軍襦衣題給。
開城府迎慰使李元禎·問安承旨李之翼,入來。
傳曰,政事,過初二日後,爲之。
答左議政許積箚曰,省箚具悉。卿其安心勿辭焉。以上朝報
備邊司啓曰,中江開市,例在於二月十五日,依前商賈豫爲整齊,多持物貨,及期入送,俾無埋沒之弊事,兩西監司及開城留守處,知委擧行,何如?答曰,允。以上備局謄錄郞廳金廷鳳校正。郞廳李明祚書。
上在昌德宮。停常參·經筵。
未時,太白見於巳地。
戶曹判書權大運,遠接使李慶億,正月三十日成貼曹啓,臣當日馳去坡州,少頃,勅使入本州爲白去乙,與遠接使相議後,進詣客舍,邀致兩大通官,以上候未寧,決難郊迎之意,曾已遣重臣於平山,而勅使所答,一向如此,此必病患實狀,猶未詳悉之致,尤切未安。復遣重臣,欲聞勅使快諾之語,須以此意,入傳於勅使回聽云云,則通官,入言於兩勅相會之處,良久出來,以爲重臣再來,國王病患〈之〉實狀,非不知之,而迎勅,乃是莫重之事,迎勅與否,非俺等所可指揮是如爲白去乙,臣等,又以郊迎之勢,而勅使所答一向如此,萬分悶迫之意,百般措辭,更爲傳言,冀得快諾亦云云,則通官等,入傳于勅使,出來言曰,勅使以爲,國王豈不尊皇帝乎?郊迎重禮,寧不欲爲之,而病患實狀如此,何能如意?迎□雅樂處爲之可也是如爲白去乙,臣等,又以然則宣勅與接見先後之禮,何以爲之乎?惟在通官等斟酌定奪云云,則通官等答曰,俺等之意,先爲傳勅於便殿後,還出仁政堂,宣勅似當是在果,此則明日弘濟院大臣出來時,更議停當爲當云云爲白去乙,臣等,仍爲出來。臣大運段,卽爲上去爲白乎旀,緣由爲先馳啓爲白臥乎事,啓下迎接都監。
遠接使李慶億,京畿監司南龍翼成貼狀啓,勅行當日辰時,到碧蹄中火事段,已爲馳啓爲白在果,未時,到弘濟院,左議政以下,迎勅行禮,見官宴享等禮,勿爲設行乙仍于,迎慰使承旨,傳呈御帖後,先爲退去。左議政則便殿接見節目停當後,卽爲入去爲白乎等以,緣由馳啓爲白臥乎事。啓下迎接都監。
遠接使李慶億,京畿監司南龍翼,同日成貼狀啓,勅使,明日弘濟院離發軍令,以初吹卯初,二吹辰初,三吹辰正書出爲白乎旀,茶啖飯奉,無弊支過,仍爲止宿,緣由馳啓爲白臥乎事。啓下延接都監。
遠接使李慶億,京畿監司南龍翼,同日卯時成貼,狀啓,迎勅吉時,以初二日辰巳兩時中停當事有旨。當日丑時,臣慶億,在坡州牧祗受後,使差備譯官,問于通官輩,則到碧蹄後,當爲議定是如爲白齊。去夜□譯朴孝男,以其所宿房舍,與大通官亥丁所宿之房,連簷隔壁是如,乘醉生怒,告于勅使乙仍于,大通等,招問曲折於本州都差使坡州牧使是白去乙,以前規本來如此,答之,則大通官□然則別無所失是如爲白乎旀,勅使亦更無所言是在果,回還時,則變通分房,分付本站緣由,竝以馳啓爲白臥乎事。啓下迎接都監。
遠接使李慶億,同日巳初成貼,狀啓,勅使當日卯時,坡州離發,巳時,到碧蹄中火後,卽向前路爲白在果,迎勅時刻,使差備譯官,更問于大通官金三達,則三達以爲,巳時則太晩,以辰時定行爲乎矣。等待請來官,方可離發於弘濟院是旀,慕華館迎勅時,又將遲留,便殿接見段,自至於巳時是如爲白昆,以辰時迎勅事,一邊移文于延接都監爲白乎旀,緣由馳啓爲白臥乎事,啓下延接都監。
遠接使李慶億,京畿監司南龍翼,正月三十日成貼狀啓,勅行當日卯時,開城府離發,〈而〉長湍中火,臨津過涉,未時到坡州,茶啖飯奉,無弊支過,仍爲止宿,緣由馳啓爲白臥乎事。啓下延接都監。
開城留守洪處亮二月三十日成貼狀啓,勅行,二十九日,仍留本府事段,昨已馳啓爲白有如乎,當日卯時,發向前站是白乎旀,凡求請物種多少,以前謄錄比較,則或多或少,而各樣鍮器,厥數甚多是白乎矣,此則乃是本府所産,竭力措備,庶可周旋充給,而至於海參·白綿紙·枝三·貂皮等物,以常時價本計之,則不過一千餘兩,而卽今物價倍前騰踊,貿易充數甚難,以此悶迫,緣由馳啓爲白臥乎事。啓下延接都監。
左議政許積,都承旨姜栢年,延慰使工曹參判任有後,弘濟院出去。
左議政許積,都承旨姜栢年,延慰使任有後成貼狀啓,勅使,未時來到弘濟院是白去乙,臣等,依例祗迎,仍行迎勅禮後,使差備譯官,請行見官禮宴享等禮,則勅使,辭以路困,宴床分入各房亦爲白乎等以,傳呈御帖後,臣等卽爲退出爲白有在果,臣積,便殿接見節目講定事,姑爲仍留緣由,竝以馳啓爲白臥乎事。啓下延接都監。
鄭榏,以延接都監言啓曰,在前親臨郊迎,則勅使前,奏時官請來,不爲郊迎,則遣都監郞廳,請來矣。今亦依前依都監郞廳發遣之意,敢啓。傳曰,知道。
又以禮曹言啓曰,政院,大司諫·獻納·正言一員未差,正言李興浡在外,司諫尹抃,以推勘,引避退待。明日百官迎勅時,諫院無一員進參之員,令該曹稟處,何如?傳曰,允事傳敎矣,自前迎勅之時,諫院不得備員行禮,無可據之例,而闕員差出進參,非臣曹所當容議,令政院更爲稟處,何如?傳曰,允。
又啓曰,卽見禮曹草記,則迎勅時,諫院不得備員行禮,無可據之例,令本院稟處矣。今日,乃是國忌,日勢且暮,勢難開政,差出闕員,而旣非親臨擧動,則雖無諫院,似無拘礙之事,敢啓。傳曰,知道。
沈梓啓曰,卽者左議政,以便殿接見講定事,多有曲折,欲爲面達,請對矣,敢啓。傳曰,引見。說話在廳日記以上燼餘
上在昌德宮。停常參·經筵。
未時,太白見於巳地。
鄭榏,以延接都監言啓曰,勅使到延恩門,勅書奉安龍亭後,仍留觀戲矣,敢啓。傳曰,知道。
又以延接都監言啓曰,勅使前,發遣郞廳,請來之意,敢啓。傳曰,知道。
又啓曰,延接都監郞廳來言,勅使請來後,進來云矣,敢啓。傳曰,知道。
又啓曰,今此便殿接見時,領議政·都承旨·翰注各一員,淸譯御前通事一人,依例入侍之意,敢啓。傳曰,知道。
又以延接都監言啓曰,卽刻勅使詣闕之意,敢啓。傳曰,知道。
辰時,上御熙政堂西楹引見。領議政鄭太和,都承旨姜栢年,左承旨鄭榏,記事官申翼相,假注書沈柟入侍。
巳時,上御熙政堂。行接見禮。
勅使,到協陽門外下轎,賜物盛二彩轝在前,勅書盛龍亭在轝後,大通官等,隨而入來,譯官,各引勅使,由熙仁門入。領議政·都承旨·左承旨及史官,皆下庭祗迎,勅使到熙政堂楹外立,大通官出勅書,置于堂中北壁排設案上,次置賜物于卓上。勅使入堂中,列立東邊訖,上御翼蟬冠衮龍袍玉帶,以足患,不得着靴,令二內侍左右扶掖,自西楹外幕次,出就堂中,向北而跪。上勅,取案上詔書,立傳于上前,上受以授承旨,都承旨姜栢年,禮房承旨鄭榏,左右跪奉,仍置上前。副勅,取案上賜物單子,立傳于上前,上受以授承旨,承旨跪奉,如傳詔儀,先拆詔書,次拆賜物,勅書左右對展。上覽訖,都承旨·禮房承旨,奉詔書及賜物,勅書還裹黃褓,禮房承旨,兩手擎奉,趨而進,置于案上,勅使,各取賜物,傳于上前,上擧手,如將親受,內侍二人,左右跪受,還置于案上,上以足患,不行下殿祗迎,及前後四拜禮只俯伏三叩頭,還爲扶入幕次,亦就東楹外帳幕,奉詔官二人承文正字李□,成均博士朴□詔書及賜物勅書,出置于龍亭,進去仁政殿,內侍各取賜物出去,仍爲撤去排設床卓。上令兩內侍,扶掖出幕次,立於楹外,勅使亦出,一時入于楹內堂中,上向東而立,勅使向西而立。上使譯傳語曰,予有疾病,不能成禮,不勝未安。勅使曰,病患如此,何以行禮?上與勅使,入就房中,相向對立。上曰,皇帝氣體,何如?勅使曰,平安。仍就位平坐,領議政鄭太和,都承旨姜栢年,禮房承旨鄭榏,假注書沈柟,記事官申翼相入侍,伏于楹內房外。上曰,皇帝營造宮殿,宣詔外服,且有便蕃之錫,一視同仁之恩,不任感激之至。勅使曰,俺等,敬聞之矣。上曰,諸王,皆平安否?勅使曰,平安。上曰,兩大人,長路驅馳之餘氣力,何如?勅使曰,無事得達矣。上曰,皇勅遠降小邦,兩大人承命辱臨,而寡躬有疾,沈痼經年,方在鍼灸之中,未能郊迎,誠禮俱闕,不勝未安矣。勅使曰,國王情誠,非未至極,而病患如此,奈何?上曰,兩大人,深諒實狀,不勝感激。小邦不幸,連歲凶歉,兩西一路,凋弊莫甚,各站廚供,必不稱情,幸賴兩大人軫念,不以爲過,雖用感謝,而其在主人待客之道,不勝未安矣。勅使曰,各官,亦盡心以待矣。上請茶禮。勅使曰,自上方在病患中,俺等,亦行路疲困,不必行茶。上再請,勅使曰,病患如此,俺等,當退去矣。上曰,不行茶禮,心甚缺然,暫時行之,何如?勅使曰,唯。罷。勅使先起,上亦起立。請揖禮,勅使曰,病患如此,何必行禮乎?仍鄭榏進曰,勅使協陽門出去時,依例遣史官問安,何如?上曰,知道。遂罷出。
鄭榏啓曰,協陽門外,遣史官問安,則答以俺等,無事出來云矣。傳曰,知道。
鄭榏啓曰,勅使詣闕時,誤爲引導,直入仁政門,仍上殿階,還爲出來云,事極驚駭。都監難免不能檢飭之失,都監堂上及當該郞廳,竝推考。傳曰,依啓。都監郞廳,拿問定罪。
鄭榏啓曰,今日爲始,事變假注書直宿之意,敢啓。傳曰,知道。
李之翼啓曰,小臣館所問安進去之意,敢啓。傳曰,知道。
李之翼又啓曰,小臣馳進館所問安,則答以俺等,幸蒙德分,無事來到館〈所〉,遣近侍下問,不勝感激云矣。傳曰,知道。
鄭榏啓曰,誤以勅使,至仁政殿,還出以人事場,似當遣近侍慰問,敢啓。傳曰,以此事,已遣內官矣。
傳于鄭榏曰,誤爲引導譯官等都監郞廳,一體拿問,捧承傳以入。
鄭榏,以迎接都監言啓曰,昨夕得見遠接使移文,則直爲便殿接見定奪,故以此意,分付于都監各色。今朝詣慕華館時,勅使當直詣便殿,百官祗迎仁政門外,分東西序立,勅使過去後,百官卽入仁政殿,以待宣勅之意,丁寧分付于通禮院矣。先導黃儀仗鼓樂,則依都監分付,直詣差備門外,而勅書龍亭,引入殿門,勅使隨到殿階上,還爲下來,始向便殿者,顚倒失禮,莫此爲甚。龍亭差備及勅使差備驛官等,臨時做錯,以致如此,事極驚駭。當該驛官等,令攸司,從重科罪,以爲懲後之地,何如?傳曰,允。
李之翼,以迎接都監言啓曰,勅使,卽刻入館所之意,敢啓。傳曰,知道。
李之翼,以迎接都監言啓曰,今日又始,色郞廳依例直宿之意,敢啓。傳曰,知道。
李之翼,又以迎接都監言啓曰,使差備譯官,請行見官禮,則勅使以爲,遠路驅馳,勞困太甚,除禮爲答云矣。傳曰,知道。
李之翼,又以迎接都監言啓曰,明日下玄禮,在前以親臨請,上方在未寧之中,不得親臨,以宰臣請行之意,敢啓。傳曰,知道。
李之翼,又以迎接都監言啓曰,才人留京有弊,令放送之意,使譯官,傳言于大通官,則以爲一日遲留之弊,不至大段,明日放送,何如?傳曰,知道。
李之翼,又以迎接都監言啓曰,□□傳曰,知道。
朴世堅,以備邊〈司〉郞廳,以領·左相之意啓曰,勅使直詣便殿事,曾已定奏都監及各該司,而今日勅使,來到闕中之後,誤爲引入於仁政殿,稍久之後,還爲乘轎,進向差備門,事甚可駭。都監郞廳,政院請推,勅使差備譯官,則都監亦請科罪,而恐不足以彼聽聞,譯官等,竝令拿推,以重事體,似爲宜當,敢啓。傳曰,知道。
李之翼,以迎接都監言啓曰,軍色郞廳魚震悅拿囚,代以兵曹正郞李厚徵差下察任,何如?傳曰,知道。
朴世堅,以備邊司郞廳,以右議政之意啓曰,今日勅使入來之時,自南大門,至闕下缺以上燼餘
卽者勅使,使之結棚於開春亭北邊云,故分付擧行之意,敢啓。傳曰,知道。
又啓曰,遠方才人,留京有弊,今日放送之意,使譯官,傳言于大通官,則以爲一日之間,其弊不至大段,明日更爲定奪云,敢啓。傳曰,知道。
又啓曰,明日下馬宴,在前以親臨請行,而今則自上方在未寧之中,不得親臨,以宰臣請行之意,敢啓。傳曰,知道。
又啓曰,卽者上使,率家丁,登棚觀望云矣,敢啓。傳曰,知道。
又啓曰,勅使言于通官,殫琴人及舞〈童〉欲見云,故分付入送之意,敢啓。傳曰,知道。
又啓曰,卽者上副使,出坐南樓,招入舞童歌童及各色樂工輩,作樂觀光,一邊會飮之意,敢啓。傳曰,知道。
又啓曰,明日,乃翌日宴日次,以宰臣宴請行之意,敢啓。傳曰,知道。
又啓曰,才人放送之意,言及於通官,則姑爲留待云,故各技上色四十名,抄擇留待,其餘則卽爲分付放送之意,敢啓。傳曰,知道。
又啓曰,兩勅使,會坐南樓,張樂歡飮,以其退床,分給工人,出送之後,各歸其房,上使自爲起舞,淸酒五甁,又爲責入矣,敢啓。傳曰,知道。
上在昌德宮。停常參·經筵。
未時,太白見於巳地。
大殿,政院·玉堂問安。答曰,知道。
藥房啓曰,大雪之後,寒氣益峭,伏未審夜來,聖候若何?而寢睡,亦何如?昨日出御便殿,酬接客使,不瑕有添傷之患乎?臣等,不勝憂慮,敢來問安。答曰,知道。症候,已言于醫官矣。
備邊司郞廳,以左議政意啓曰,今日勅使入來之時,自南大門外,至闕下,不但觀光之人成群,奔波甚至,行人之去來者,絡繹相雜於班行之間,而無一禁斷者。此實前所未有之事,紀綱之解弛,人心之頑悍至此,誠可寒心,當該部官,姑先從重推考。漢城府難免不能檢飭之失,堂上·郞廳,亦爲推考,何如?傳曰,依啓。當該部官,先罷後推,應罷,西部參奉成一童,南部參奉權埽,中部參奉趙爾重。
備邊司啓曰,禮曹啓辭,今二月初一日左議政許積引見時,上曰,今此藏氷之時,日氣和暖,皆以薄氷,尙充其數,而至於東氷庫,則乃是祭享所用,若或不潔,則尤爲未安,卽今日寒如此,江水堅合云。西氷庫,雖不必改藏,東氷庫及內氷庫,急急募民改藏事,分付該曹事,傳敎矣。卽以傳敎內辭意,分付各該司,使之急速擧行,而大槪移出庫中所藏,改藏新氷,非但功力必至倍蓰,但聞其時藏氷之言,東庫則伐氷處所,比下江稍高,兩岸亦近山崖,且所取伐者,不至以薄充數云,而因此改藏,出棄可惜,不如仍存,以爲國用不足添補之資。其勢兩便,寧費一分功役,別構一庫,鑿藏精品之氷,內氷庫,亦令一體爲之,似爲合宜,而事係變通,且募軍價米布出處,有異常規,臣曹不敢輕議,竝令廟堂,速爲稟處,何如?傳曰,允。氷庫柱樑椽木尺數,非尋常之材,卽今辦得未易之意,臣太和,纔已陳達於榻前矣,退而相議,則戶曹有收稅材椽,可構數間而內氷庫,則適有舊基一處,便於新構云,此則依啓辭施行。至於東庫,不但材木之難辦,新開凍地之基堀坎插柱等役,實非四五日可完,日寒一向如此,亦不可知。別爲新造之際,江氷若解,則必有不及改藏之患,宜卽施役,出棄舊氷,改伐淨潔之氷,及時善藏,令常平·賑恤兩廳,分半出力,而常平廳堂上,專管料理,檢飭本庫及該司,急急擧行,何如?傳曰,允。
兵曹啓曰,本曹郞廳八員內,正郞李厚徵·尹敬敎,佐郞姜碩耉□分差都監郞廳,佐郞魚震說拿囚,正郞洪受河,佐郞李德齡,內外司入直,都監把守,無進去之員,在外正郞兪□改差,佐郞一員未差代,當日內,竝令該曹,以在京無故人,口傳差出察任,何如?傳曰,允。
政院啓曰,都監當該堂上推考事,命下矣,臺諫,方以先罷後推論啓,推考傳旨,不得捧入之意,敢啓。傳曰,知道。
吏曹口傳政事,以李沃爲兵曹正郞,韓泰東爲佐郞。
傳曰,頒赦百官,加爲之。
政院啓曰,頒赦百官加爲之事,命下矣。某罪以下宥之乎?傳曰,雜犯死罪以下,竝宥。
傳曰,大臣及只留待堂上,引見。
王若曰,義取大壯,闢雙闕而增修。恩覃小邦,頒十行而同慶。肆將喜忭之意,用敷諭告之辭。仰惟皇朝,允集靈命。業承宏達,包四海而爲家。道合財成,釐百工而凝績。爰奉玆旨,載營新宮。罄域裁基,按京國之巨麗。籠宵建宇,極帝王之規模。燕賀旣濫於中區,龍光亦被於外服。絲綸渙汗,降使華之星軺。錫賚便蕃,分尙方之雲錦。斯乃曠世之罕覯,宜與率土而更新。自今月初三日昧爽以前,雜犯死罪以下,咸宜除之。在官者加資,資窮者代加。於戲。詠播斯干,正屬亨嘉之會。澤推幽蔀,庸希原宥之音。故玆敎示,詳宜知悉。大提學趙昌製進。
謝恩,兵曹正郞李沃。
京畿監司書目,楊州呈,以檢閱李潤朝病重,上去不得事啓,遞差。
府啓,請主第基址間架,一遵定制。措語見上請全羅左水營虞候崔柱華,拿問定罪事。措語見上請行副護軍徐必遠罷職不敍。措語見上請珍島縣監崔元立,訓鍊副正裵尙度汰去事。措語見上前啓,都監當該堂上先罷後推事,停啓。
禁府,兵曹佐郞魚震說等,放釋。
答府啓曰,不允。
引見入侍時,左議政許積所啓,刑曹久無判書,事多積滯,伴送使,則他人亦可爲之,判書李慶億,伴送使改差,使之專察本曹,何如?上曰,依爲之。以上朝報
引見時,知中樞府事柳赫然所啓,備邊司卜定弓子,自戶·兵曹給料布造作事,命下矣,戶曹料米,則磨鍊輸送,而兵曹尙未輸送,依前〈例〉定奪,令兵曹題送,何如?上曰,以餘丁木,題給,可也。以上備局謄錄
上在昌德宮。停常〈參〉·經筵。
未時,太白見於巳地。
大殿誕日,政院·玉堂·二品以上·六曹問安。答曰,知道。大王大妃殿·慈殿·中殿·世子宮,政院·玉堂問安。答曰,知道。
藥房啓曰,伏未審夜來,聖候若何?而寢睡亦何如?昨日引接臣僚,酬酌移時,不瑕有添傷之患乎?臣等不任憂慮,敢來問安。答曰,知道。症候,已言于醫官矣。
謝恩,兵曹佐郞韓泰東。
持平洪萬鍾啓曰,昨日迎勅時,顚倒失儀之擧,其在事體,誠極驚駭,都監堂上,難免不能檢飭之失,故卽以先罷後推論啓矣。其後取見都監公事,則以便殿迎勅事,果爲甘結於該掌,而終至做錯。其間曲折,雖未可知,而究其實狀,則當該堂上一番相規之後,似不必堅執,故旋爲停啓矣。今聞物議,以重臣論劾,事體甚重,一啓卽停,大違臺體爲非云,臣何敢晏然仍冒乎?請命遞斥臣職。答曰,臺啓停啓。唯觀事之如何,一啓再啓,非所當論,浮薄物議,何足爲嫌?勿辭,退待物論。
府啓,請主第基地間架,一遵定制事。措語見上全羅左水營虞候崔柱華,拿問定罪事。措語見上行副護軍徐必遠,罷職不敍事。措語見上珍島縣監崔元立,罷職不敍事。措語見上引嫌而退,彈劾之道,初宜詳審,罷推之論,亦非輕罰,則卽發卽停,俱涉率爾,揆以臺體,勢難在職,請持平洪萬鍾遞差,何如?前啓,訓鍊副正裵尙度汰去事,停啓。
答府啓曰,不允。處置事,依啓。以上朝報
迎接都監啓曰,卽者大通官金三達·金德生等,言于差備驛官,來時有落傷處,欲見鍼醫金尙誠鍼治云。尙誠,乃是御醫,何以爲之?敢稟。傳曰,依例招見。
又啓曰,勅使,言于差備譯官,欲觀才人雜戲,使之排設南樓云,故留待才人,整齊以入之意,敢啓。傳曰,知道。
又啓曰,大通官金三達査果三十箇,名不知塗抹雪糖果兩色,各數升許,自北京持來,昨日懇言於差備譯官曰,曾聞金式孔,亦有進獻査果之事,故俺欲爲進上,至誠覔來,願爲請於都監進上云,而譯官,以事體不可之意,防塞不可,則懇請不已,仍爲出送于臣等所在處矣。前日式孔所獻,自都監啓稟,則以其在事體,雖似未妥,旣非我國之人,終始防塞,渠若落莫,隨時權宜,亦或一道,從其所願可也爲敎,今則何以爲之?敢稟。傳曰,前日旣許其請,而今日防塞,則勢甚落莫,隨權許請,可也。
又啓曰,勅使觀戲後,責入才人,冀給米布,故依謄錄入給,則分給才人,仍令退出矣。才人等,分付放送之意,敢啓。傳曰,知道。
又啓曰,一次通官張孝禮,與其兄孝信相見後,房排衾褥及所持來靑布三疋·疋段一疋·羊皮三十領·唐鞋·帽子等物出給,以爲其老母送終之需云矣,敢啓。傳曰,知道。
又啓曰,明日乃回禮宴日次,依例請行之意,敢啓。傳曰,知道。
又啓曰,上勅使,以其宴床,出給次通官張孝禮,使之饋其老母云矣,敢啓。傳曰,知道。
上在昌德宮。停常參·經筵。
自卯時至申時,日暈。
大殿,政院·玉堂問安。答曰,知道。
藥房啓曰,寒氣轉峭,伏未審夜來,聖候若何?而寢睡一向安寧乎?臣等不任區區憂慮,敢來問安。答曰,知道。症候,已言于醫官矣。
吏曹啓曰,古史頒赦爲之,則例有別歲抄之事,今則何以爲之乎?敢稟。傳曰,依例爲之。
又啓曰,別歲抄爲之事,命下矣,永不敍用,準期不敍,災傷罷黜,褒貶居中·居下人員,竝依例書入乎?敢稟。傳曰,依爲之。
禮曹判書朴長遠上疏。大槪,前疏見阻,一味惶蹙,而停啓臺諫,引避見遞,情勢狼狽,決無冒出行公之理,伏乞亟罷臣本職及館伴之任,以便公私事。及戶曹判書權大運上疏。大槪,狼狽之狀,更加一層,決難强顔再誤國事,亟賜鐫削,以便公私事。入啓。
忠淸監司書目。保寧呈,前判書趙啓遠,正月二十七日卒逝事。
府啓,請主第間架,一遵定制事。措語見上全羅左水營虞候崔柱華,拿問定罪事。措語見上行副護軍徐必遠,罷職不敍事。措語見上珍島縣監崔元立,罷職不敍事。措語見上答曰,不允。崔元立遞差。
答禮曹判書朴長遠·戶曹判書權大運疏曰,省疏具悉。事出急遽,雖欲指揮,具勢末由,卿何爲辭?卿其勿辭,從速察職。以上朝報
有政。
吏批,李柙爲校理,李翔爲進善,兪櫶爲持平,韓洸爲禁府都事,李翊爲大司諫,李端錫爲司諫,宋奎濂爲獻納,李明傳爲驪州牧使,李明哲爲中部參奉,金德遠爲正言,洪柱三爲校理,申晸爲修撰,吳挺一爲宗廟提調,李厚徵爲持平,宋最爲忠淸都事,沈棡爲西部參奉,安崟爲童蒙敎官,李時術爲惠民提調,柳尙運爲慶尙都事,玄慶後爲南部參奉,閔弘道爲禮曹佐郞,鄭斗卿爲歸厚提調,宋奎濂爲吏曹佐郞,朴長遠爲掌樂提調,呂顔齊爲禮賓別提,金佑明爲氷庫提調,金錫胄爲獻納。
上在昌德宮。停常參·經筵。
卯時辰時,日暈兩珥。
大殿,政院·玉堂問安。傳曰,知道。
藥房都提調許積,提調金佐明,左承旨鄭榏啓曰,伏未審夜來,聖候若何?寢睡亦何如?臣等,區區憂慮,敢來問安。答曰,知道。症候,已言于醫官矣。
下直,明川府使柳頲,長興府使金鋿,昌原郡守宋國龜,高領僉使李暹,上土僉使申廷潤,阿吾池萬戶李祉益。
沈梓啓曰,館所問安進去,下直。傳曰,知道。
又啓曰,小臣,馳進館所問安,則答以每遣近臣下問,不勝感激云矣,敢啓。傳曰,知道。
李之翼啓曰,戶曹判書權大運,牌招不進矣。傳曰,知道。
備忘記,今下弓矢,上土僉使申廷潤,高嶺僉使李暹,阿吾池萬戶李祉益等處,給送。
傳于鄭榏曰,忠淸道沔川伐氷軍戒元等三人陷沒,終不救活,事極驚慘,令本道,恤典擧行。
沈梓,以兵曹言啓曰,卽接一所巡將牒報,則去夜,匙前傳漏軍士,誤聞行人之傳呼,徑先呼唱,以致打鍾數三度後,還止云,殊極驚駭。傳漏軍,則自本曹,從重決棍,鍾閣守直官,亦難免不察之責推考,何如?傳曰,允。
又以備邊司言啓曰,謝恩使任有後,廉簡愼重,實合專對,而但年已滿七十,其精力,雖不至於衰謝,遠路行役,恐所不堪。任有後遞改副使之任,其代,令該曹,卽爲差出,何如?傳曰,允。
李之翼,以侍講院言啓曰,新除授進善李翔,時在忠淸道全義地,書筵侍講事緊,請斯速乘馹上來事,下諭。傳曰,允。
吏曹口傳政事,以李元禎爲謝恩副使。
掌令李夏啓曰,主第遵制之請,今已閱歲,而天聽邈然,尙靳允許,臣竊不勝悶鬱焉。基地已廣,間架無定,此豈王者制節謹度之義也?仁人親愛之道,不在於第宅之侈濫,而祖宗一定之制,不可以私恩而撓改,請主第基地間架,一遵定制。行副護軍徐必遠,悖倫無義,妨賢亡國,兩司交章,終歲爭執,雖未得請,公議所在,聖明必洞燭矣。今於重論纔停,乃反投疏抗辯,侵詆臺官,又擧兩臣之名,自爲證援,此人於〈前〉後被論,皆由於國人之所共憤,則有何持怒,如報私讐之爲哉?且兩臣之退,元無干與於今日之事,亦未聞獲謗而決去,若以朝家待兩臣者觀之,可知此言之爲誣,其所處心,尤不可測也。從前罪狀,姑置勿論,卽此一事,亦甚可駭,請行副護軍徐必遠,罷職不敍。珍島縣監崔元立,曾爲西南兩邑守宰,政令之間,率多濫雜,剝割殘氓,專事肥己,閤境怨詈,至今不已,且以點馬,往來北關,憑依奉使,到處作弊,辱及守令,刑杖所加,驛路皆空,可駭之擧,不一而足,其貪縱濫猾之狀,非特不合於近家之邑而已。今此所論,亦云末減,決不可遞差而止,請珍島縣監崔元立,罷職不敍。答曰,不允。新除授大司諫李翊,時在京畿高陽地,持平兪櫶,時在忠淸道牙山地,請竝斯速乘馹上來事,下諭。答曰,依啓。
沈梓,以備邊司言啓曰,卽者禮曹判書朴長遠,又呈辭職之疏,見却政院,而臣等,取見其疏本,則有曰國事爲空,不暇自顧情勢之狼狽,重得寒疾,症勢甚劇,決無運動之望云,若待其調理出仕,則都監曠任,極爲可慮。朴長遠館伴改差,其代,令該曹,以刑曹判書李慶億,仍爲啓下,使之察任,何如?傳曰,允。
又以迎接都監言啓曰,勅使欲觀角觝之戲,勇健者一百人抄入云,依其言,抄入之意,敢啓。傳曰,知道。
又以備邊司言啓曰,勅使留館時,凡干酬應需索之物,專在於戶曹判書,而近緣權大運不得仕進,通官輩,亦知參判之代察,器皿造作雜物等請事,不爲發言,等待判書之出,日字漸至稽延,事極可慮。戶曹判書權大運,臺論停止之後,雖不敢卽出,疏批已下之後,亦不仕進,實涉未便,卽爲牌招察任,何如?傳曰,允。以上燼餘
召對時,侍讀官李敏敍所啓,近日連以綱目進講,而本館冊子不秩,或多官入侍之時,則必有不足之患,綱目三四件,印出上送之意,分付全羅監司處,何如?上曰,依爲之。已上惠廳謄錄
上在昌德宮。停常參·經筵。
未時,太白見於巳地。
大殿,政院·玉堂問安。傳曰,知道。
下直,寧越郡守金尙重,楸坡萬戶李昌民,
鄭榏啓曰,宰臣敦寧都正李挺漢,館所問安進去。傳曰,知道。
又啓曰,宰臣李挺漢,馳進館所問安,則答以每遣宰臣下問,不勝感激云矣,敢啓。傳曰,知道。
姜栢年啓曰,戶曹判書權大運,牌招來詣,依傳敎,卽令進去館所之意,敢啓。傳曰,知道。
藥房提調金佐明,副提調姜栢年啓曰,伏未審夜來,聖候若何?寢睡亦何如?臣等,不任憂慮,敢來問安。答曰,知道。症候已言于醫官矣。
備忘記,今下弓矢,楸坡萬戶李昌民處,給送。
姜栢年啓曰,今庚戌年年例守令薦擧單子一百三十二丈,邊將薦擧單子一百三十一丈,依例捧入,而其餘違格者十五丈,則自本院,依前拔去。此外應薦不薦人員,令該曹察處,何如?傳曰,允。
掌令李夏啓曰,主第遵制之請,今已閱歲,而尙靳允許,臣竊不勝悶鬱焉。興作之役,今雖姑停,基地已廣,間架無定,此豈王者制節謹度之意也?仁人親愛之道,不在於第宅之侈濫,而祖宗一定之制,不可以私恩而撓改,請主第基地間架,一遵定制。行副護軍徐必遠,悖倫無義,妨賢病國,兩司支章,終歲爭執,雖未得請,公議所在,聖明亦必洞燭矣。今於重論纔停,今日少無自反悛責之意,乃反投疏抗辯,至以群情衆怒,愈往愈甚,乘時齊章,若答私讐等語,侵詆臺官,又擧兩臣之名,自爲證援,此人前後被論,皆由於國人之所共憤,則有何猜怒,如報私讐之爲哉?且兩臣之退,元無干與於今日之事,亦未聞獲謗而出去。若以朝家待兩臣者觀之,可知此言之爲誣,而提出客事,有若訴訐者然,其所處心,尤不可測也。從前罪狀,姑置不論,卽此一事,亦甚可駭,請行副護軍徐必遠,罷職不敍。珍島縣監崔元立,曾任西南兩邑守宰,政令之間,率多濫雜,剝割殘氓,專事肥己,闔境怨罵,至今不已,且以點馬,往來北關,專事刑杖,到處作弊,怒於房妓,辱及守令,可駭之擧,不一而足。其貪縱濫猾之狀,非特不合於近家之邑而已。今此所論,亦云末減,決不可遞差而已。請珍島縣監崔元立,罷職不敍。答曰,不允。
鄭榏,以迎接都監言啓曰,卽者張孝禮,言于差備譯官,商人尹成健·尹貴質叔姪兩人,欲問負債與否,使之招入云。故分付入送之意,敢啓。傳曰,知道。
又以都監言啓曰,宰臣東平尉鄭載崙,檜原君倫,工曹判書趙則來詣館所,依例請宴,則勅使以爲,驅馳之餘,困惱未已,不得出受云。故宴床,分入各房,宰臣傳呈御帖後,退出之意,敢啓。傳曰,知道。
又以迎接都監言啓曰,明日,乃別宴矣,依例請行之意,敢啓。傳曰,知道。
戶曹判書權大運〈上疏〉,伏以臣難冒之勢,狼狽之狀,已悉於前疏,謂宜聖明爲念國事,早賜處分,不料溫批返降,召命遽下,臣當感激恩私,行不俟駕,而分義雖嚴,廉隅亦重,不避斧鉞之誅,自速違命之罪,臣誠惶感,罔知攸措。才分不逮,觸事顚躓,人所共知,姑舍不論,臺啓重發,措語甚緊,實非尋常相規之比。以臣做錯之事見之,則罷推之罰,亦云輕矣,而以臣所處之地論之,則卿宰之列,異於庶僚,豈可專沒廉隅,耐彈行公,一任公議之嗤點,重辱淸朝之名器哉?臣之不可冒進,於此決矣。況今客使在館,策應孔殷,寧容一日虛帶,使主館無人乎?事已急迫,情甚悶蹙,不得不大聲疾呼,冒死煩聽。伏乞聖慈,俯察情懇,亟賜鐫罷,以便公私,不勝幸甚。臣無任惶恐隕越之至,謹昧死以聞。答曰,省疏具悉。卿無所失,國事緊急,安心勿辭,從速察職。
左議政許積,伏以加冠元子首,禮之莫重莫大者也。唯其重且大,則不容一毫有欠也。相此禮者,孰非選,而唯賓爲最,古者筮賓筮從而後命之者,豈偶然哉?卽所以重其任,故命太史爲賓,昭載大明會典。中國之太史,非我國之首相乎?遠事,固不足論,雖以辛卯已行之例言之,膺賓命者,卽其時首相也。此臣之所以累陳於昨日前席者也,而今者聖明,反使臣,代行是任,臣聞命驚惕,反覆思惟,似是聖意,以首相近有脚疾,不能行步,不得已以臣命之者,而首相雖有疾,亦可以將事,何可棄會典之文,違曾行之例,致令大禮,有一欠乎?況臣素昧禮學,人所共知,越俎以庖,誠非倉卒之可能,深恐周旋失儀,大駭瞻視,重爲盛禮之一欠,事過而悔,亦無及已,敢罄肝肺,仰瀆震嚴。伏乞聖慈,俯諒臣言之非出虛讓,還收成命,回授首相,以完大事,以存古事,不勝幸甚。取進止。答曰,省箚具悉,以卿代行,實慮首相之脚疾,卿其安心勿辭焉。
吏曹判書趙復陽,伏以王世子將加元服,吉日已筮,中外臣民,莫不懽忭,傾耳拭目,想望盛美,宗社之慶,孰加於斯?臣聞冠者,禮之始也,嘉事之重者也。故自古聖王之所重,尤在於是,今雖士夫之冠其子,亦必廣延親友而行之,乃所以敬其事也。春宮冠禮,國之大禮也,山野碩學知禮之臣,皆合招延,以成嘉事,而傅宋時烈,贊善宋浚吉·李時泰,俱在導補之職,退其鄕曲,當此盛禮,莫不咸造,在外誠恐未免爲欠事也。王世子德器日就,學業日進,講論導迪,不容少緩,賢德之臣,誠宜朝夕左右,況於今日,尤當別爲招致也。臣以無似,忝居宮官之右,區區憂慮,不敢不仰陳。伏願聖明,深留睿念,亟賜採納焉。取進止。答曰,省疏具悉,卿意允合予意,當令政院趁速擧行。以上燼餘
上在昌德宮。停常參·經筵。
卯時,有霧氣。未時,太白見於巳地。
大殿,政院·玉堂問安。傳曰,知道。
藥房副提調姜栢年啓曰,伏未審夜來,聖候若何?寢睡亦何如?臣區區憂慮,敢來問安。答曰,知道。症候,已言于醫官矣。
李程啓曰,小臣館所問安進去,下直。傳曰,知道。
又啓曰,小臣馳進館所問安,則每遣近侍下問,不勝感激云矣,敢啓。傳曰,知道。
鄭榏,以迎接都監言啓曰,今日,乃是空日,別茶啖,依例排入,而大通官言內,別雌牛一隻入給云,故擇肥澤者,入給之意,敢啓。傳曰,知道。
又以迎接都監言啓曰,卽者宰臣靑平尉沈益顯,漢城判尹閔熙,福善君柟,來詣館所,依例請宴,則勅使以爲,路困尙爾,不得出受云。故宴床則入各房,宰臣進呈御帖後,退出之意,敢啓。傳曰,知道。
傳于李程曰,咸鏡道穩城校生金起昌,雇工李先率,爲虎囕食,令本道恤典擧行。
李之翼,以弘文館言啓曰,新除授修撰申晸,時在京畿通津地,經筵入番事緊,斯速乘馹上來事,下諭。傳曰,允。
姜栢年啓曰,原襄道年例守令薦擧單子,今始來到,而考其書目。則乃正月十六日所封,而中間稽滯,至於數十餘日,推問陪持人,則稱以中路得病,以致遲留云,患病虛實,不可的知,而其稽傳之狀,極爲可駭,請陪持人則自本院,從重治罪,單子十四丈捧入之意,敢啓。傳曰,知道。
掌令李夏啓曰,主第遵制之請,今已閱歲,而尙靳允許,臣竊不勝悶鬱焉。基地已廣,間架無定,此豈王者制節謹度之義也?仁人親愛之道,不在於第宅之侈濫,而朝宗一定之制,不可以私恩而撓改,請主第基地間架,一遵定制。行副護軍徐必遠,悖倫無義,妨賢病國,兩司交章,終歲爭執,雖未得請,公議所在,聖明亦必洞燭矣。今於重論纔定之日,反投疏抗辯,侵詆臺官,又擧兩臣之名,自爲證援,此人前後被論,皆由於國人之所共憤,則有何猜怒,如報私讐之爲哉?且兩臣之退,元無干與於今日之事,若以朝家待兩臣者觀之,可知此言之爲誣也。從前罪狀,姑置下論,卽此一事,卽甚可駭,請徐必遠罷職不敍。珍島縣監崔元立,曾經西南兩邑守令,政令之間,率多濫雜,剝割殘氓,專事肥己,闔境怨罵,至今未已,且以點馬,往來北關,憑依奉使,到處作弊,怒於房妓,辱及守令,刑杖所加,驛路皆空,可駭之擧,不一而足。其貪縱濫猾之狀,不特不合於近家之邑而已,則今此所論,亦云末減,決不可遞差而止,請崔元立罷職不敍。答曰,毋用瀆擾。以上燼餘
上在昌德宮。停常參·經筵。
午時未時,日暈。申時酉時,日暈兩珥。夜自一更至三更,月暈回木星。
藥房都提調臣許積,提調金佐明,副提調姜栢年啓曰,伏未審夜來,聖候若何?而寢睡亦何如?臣等,區區憂慮,敢來問安。答曰,知道。症候,已言于醫官矣。
大殿,政院·玉堂問安。答曰,知道。
鄭榏啓曰,宰臣同知李之馧,館所問安進去,下直。傳曰,知道。
又啓曰,宰臣李之馧,馳進館所問安,則答以每遣宰臣下問,不勝感激,不知所達云矣。傳曰,知道。
李之翼以禮曹言啓曰,禮文內,王世子冠禮日,弼善,跪白外備,王世子以時服出云,卽今所着時服乃是龍袍,而龍袍翼善冠,卽初加之服也。旣以時服出坐,則初加一節,似無所施,不得已依元子時童髻玉簪,着鴉靑團領,只胸褙黑靴子出座,以爲循例三加之地,似爲宜當,而事係變禮,議大臣定奪,何如?傳曰,允。
又以禮曹言啓曰,取考辛卯年謄錄,則王世子冠禮時敎書,藝文館次知云,旣令藝文館次知,則大提學當爲製進,似無別出製述官之擧。且傳敎官,則冠禮時傳敎官承旨,載於五禮儀,本院,自當依禮文擧行,亦不當別爲差出。原節目中,竝爲付標以入之意,敢啓。傳曰,知道。
又以禮曹言啓曰,丙午三月初十日政院啓辭,元子旣已定名,所當仍爲定字,而冠後爲之,乃是古例,何以爲之?敢稟。傳曰,依古例爲之事,傳敎矣。取考五禮儀,則王世子三加服畢,引儀·引賓,降立於西階之西,近北東向,弼善引王世子,降自西階,立於西階之東,南向,賓少進字之云。今此王世子定字,依例前期擇日,擧行何如?傳曰,允。
朴世堅,以兵曹言啓曰,今二月初十日,禁軍習陣日次,而客使在館,不得爲之之意,敢啓。傳曰,知道。
鄭榏啓曰,今日,乃是空日,別茶啖依例排入,而別雌牛,亦爲責入,故依其言入給之意,敢啓。傳曰,知道。
李之翼,以迎接都監言啓曰,卽者大通官等,使譯官傳言,勅使今十一日當發行,路程記書入云。自都監,爲先依例請留之意,敢啓。傳曰,知道。
又以迎接都監言啓曰,卽者臣等,來詣館所,令差備官措辭請留,則勅使以爲,請留之意雖感,俺等旣以竣事,留館亦過累日,勢難加留云矣,敢啓。傳曰,依例更請。
又以迎接都監言啓曰,卽者書出路程記,計其宿站,則發程第十七日,當到義州矣,敢啓。傳曰,知道。
又以迎接都監言啓曰,勅使前別贈銀器等物,別單啓下後,方可擧行,前例相考書入事書啓。傳曰,四五巡前例,竝覓入事,傳敎矣,前日別贈單子戊戌年二度,己亥·辛丑·丁未等年各一度,合五度,粘連以入之意,敢啓。傳曰,知道。
又以迎接都監言啓曰,今日勅使以下都給禮單,盡爲無弊入給,而禮單馬四匹內,一匹點退,不爲擇執,明日更爲來待云矣,敢啓。傳曰,知道。
又以迎接都監言啓曰,次通官張孝禮,欲於明日,往見其母云。前日金式孔,其父相見時,旣有米石題給之規,今亦以米石及魚肉酒壺給送,使之歸遺其母,何如?傳曰,允。以上燼餘
上在昌德宮。停常參·經筵。
大殿,政院·玉堂問安。傳曰,知道。
藥房都提調許積,提調金佐明,副提調姜栢年啓曰,日氣沈陰,伏未審夜來,聖候若何?而寢睡與前一樣乎?臣等,區區憂慮,敢來問安。答曰,知道。症候,已言于醫官矣。
沈梓啓曰,小臣館所問安進去,下直。傳曰,知道。
又啓曰,小臣馳進館所問安,則答以每遣近侍下問,不勝感激云矣,敢啓。傳曰,知道。
鄭榏啓曰,小臣,請留事,館所問安進去,下直。傳曰,知道。
又啓曰,臣進詣館所,以請留之意,使差備譯官,措辭傳言于勅使,則勅使旣已竣事,且休累日,前頭雨水之節不遠,以所定日定行云矣,敢啓。傳曰,依例更請。
鄭榏,以迎接都監言啓曰,今日乃是空日,別茶啖,依例排入,別雌牛,亦爲入給之意,敢啓。傳曰,知道。
又以迎接都監〈言〉啓曰,張孝禮,往見其母,卽者還入館所矣,敢啓。傳曰,知道。
沈梓,以迎接都監言啓曰,次通官張孝禮,卽者面見其母,出往靑坡,而護行軍人,切勿定送,必欲單身往來云。故再三開諭,只令軍牢一雙,差備譯官一人隨往矣,敢啓。傳曰,知道。
又以迎接都監言啓曰,卽者領議政,來詣館所,令差備譯官,措辭請留,則勅使答以俺等,旣已竣事,不可淹留。故昨日都監及今朝近侍之來,不得承命矣。今又委遣大臣請留,當加留一日云矣,敢啓。傳曰,知道。
傳于李程曰,慶尙道彦陽燒死人處,令本道恤典擧行。
執義李端夏,掌令李夏啓曰,主第遵制之請,今已閱歲,而天聽邈然,尙靳允許,臣等,竊不勝悶鬱焉。興作之役,今雖姑停,基地已廣,間架無定,此豈王者制節謹度之義哉?仁人親愛之道,不在於第宅之侈濫,而祖宗一定之制,不可以私恩而撓改,請主第基地間架,一遵定制。行副護軍徐必遠,悖倫無義,妨賢病國,兩司支章,終歲爭執,雖未得請,公議所在,聖明亦必洞燭矣。今於重論纔定之日,少無自反峻責之意,乃反投疏抗辯,侵詆臺官,又擧兩臣之名,自爲證援,此人前後被論,皆由於國人之所共憤,則有何猜怒,如報私讐之爲哉?且兩臣之退,元無干與於今日之事,亦未聞獲謗以決去,若以朝家待兩臣者觀之,可知此言之爲誣,而提出客事,有若訴訐者然,其所處心,尤不可測也。從前罪狀,姑置不論,卽此一事,亦甚可駭,請徐必遠罷職不敍。答曰,不允。以上燼餘
上在昌德宮。停常參·經筵。
大殿,政院·玉堂問安。傳曰,知道。
下直,驪州牧使李明傳。
藥房都提調許積,提調金佐明,左承旨鄭榏啓曰,雨雪交下,日氣不佳,伏未審夜來,聖候若何?寢睡與前一樣乎?臣等,區區憂慮,敢來問安。答曰,知道。症候,已言于醫官矣。
鄭榏啓曰,假注書安後泰,昨聞母病猝重,蒼黃出去,今日亦不仕進,勢難强令察任,今姑改差,他注書差出,何如?傳曰,允。
假注書安後泰改差,代尹致績。
朴世堅,以戶曹言啓曰,海運判官閔宗道呈狀,內傷外感之症,閱月彌留之餘,仍春寒,以致再感,藥物無效,病勢極重,旬月之內,差歇無路,願爲入啓處置,而以調理察任,題送矣,連次呈狀。病勢一向彌留,差復難望云,各倉分載,期限已迫,不可等待其差病,海運判官閔宗道改差,其代,令該曹斯速差出,催促下送,何如?傳曰,允。
司諫李端錫啓曰,公主第宅基地間架,自有一定之制,而今此基之廣,已踰定例,間架之數,又無定限,此所閱歲爭執而不知止者也。營構一款,雖曰姑罷,尙未有定制之事,何殿下之篤於私恩,强拂群情,一至此哉?請諸公主第宅,一遵定制。頃日兩司,以徐必遠妨賢病國之罪,悖倫蔑義之狀,前後交章,終歲爭執,實出於國人之所共憤,公議之所不貸,則在必遠自責之道,所當反求悛悔之不暇,而乃因辭職之疏,反生遂非之計,以國人之所共憤者,謂之群猜衆怒,公議之之所不貸者,謂之若答私讐,至於兩臣之退去,尤無相涉之事,而隱然插入,援以爲證,有若別有機權,乘時逞憾者然,其心所在,誠不可測也。從前罪狀,姑置勿論,卽此一事,不可不懲,請徐必遠罷職不敍。答曰,不允。
鄭榏啓曰,宰臣花昌君沇,館所問安進去,下直。傳曰,知道。
又啓曰,來十五日儒生殿講日次,取稟。
又啓曰,宰臣花昌君沇,館所問安,則答以每遣宰臣下問,不勝感激,不知所達云矣,敢啓。傳曰,知道。
又啓曰,吏曹郞廳來言,臺諫有闕,政事,何以爲之?敢稟。
又啓曰,勅使牌文,姑爲留置事,命下矣,今則以十三日發行事,草記旣已啓下矣。以上燼餘
迎接都監啓曰,卽者差備譯官,來言于臣等曰,勅使以爲,七處宴床,則雖依例排設,而餞慰使,則勿爲差送,郊外餞宴床,亦勿排設云矣,敢啓。傳曰,知道。
又啓曰,自餞慰使不爲發送之時,則依爲別遣問安使於中路,而或有開城府·平壤·義州三處差送之時,或開城府·義州兩處差送之時,令政院考例稟處,何如?傳曰,允。
上在昌德宮。停常參·經筵。
下直,森森坡萬戶元斗望。
謝恩,工曹佐郞徐漢柱。
大殿,政院·玉堂問安。答曰,知道。
右承旨李程上疏。大槪,賤疾猝劇,無望供仕,乞賜遞免,俾延殘喘事。入啓。
司藝朴增輝河陽縣病親呈辭。入啓。出去。
藥房啓曰,連日下雨之後,天氣凄冷,狀未審夜來,聖候若何?而寢睡亦何如?左邊核處,今日受鍼事,已爲定奪矣,時刻,定以午初宜當。臣等,不勝憂慮,敢來問安,竝此仰稟。答曰,知道。入診後爲之,可也。
以尹致績爲假注書。
院啓,請諸公主第宅基地間架,一遵定制。措語見上請行副護軍徐必遠罷職不敍。措語見上
備邊司郞廳,以三公意啓曰,王世子冠禮初度習儀,在於再明,而禮曹判書朴長遠,久不行公,今日本司坐起,亦不進參。禮曹之事,多致稽滯,極爲可慮。朴長遠卽令政院,牌招察任,何如?傳曰,允。
大殿入診時,仍爲受鍼入診時,傳曰,領議政·右議政引見。禮曹判書亦爲入侍,戶曹判書請對入侍。
大殿受鍼後,藥房·政院·玉堂·二品以上·六曹問安。答曰,知道。
中路問安使安膺台,義州問安使柳潝,出去。
府啓,請主第基地間架,一遵定制。措語見上前行副護軍徐必遠,罷職不敍。措語見上
答府院啓曰,不允。以上朝報
禮曹啓曰,王世子冠禮時敎書,前一日安寶事,啓下矣。依冊禮時敎命文例,安施命之寶宜當,敢此仰稟。傳曰,知道。以上禮曹謄錄
今二月十二日入診時,上曰,前者禮曹科擧擇日單子,以後日登對時稟處爲敎者,蓋以世子冠禮,雖定於今月二十八日,前頭日氣寒暖陰晴,有不可知,如或退行,則科擧亦當退行故也。冠禮若退,則當行於三月初九日,以初九日以後,改擇,可也。
左議政許積所啓,世子冠禮時醴席,本南向而設,世子就席,亦南向而坐,而及其降拜之際,五禮儀,以爲西向拜,此必是五禮儀南字,誤作西字故也。儀禮曰,冠者筵西,拜受觶,賓東向答拜,注曰,筵西,南面拜也。賓還答拜於西序之位,東面者,明成人與爲禮,異於答主人。禮文本意,若是其明白,而遵用五禮儀之西字,其謬已甚。曾於仁祖朝,故儒臣鄭經世,據此爭之,以正其誤,而厥後還用五禮云,今亦依仁祖朝已行之例,定用南向拜之禮,宜矣。領議政鄭太和,右議政洪重普曰,臣等之意,亦如此矣。上曰,依此擧行。
左議政許積所啓,五禮儀師·傅二師,席於冠席之北,賓客席於冠席之東,冠席西向設,而賓客席於其東,則卽在世子之後也,於禮不當,此必南字誤作東字之致。故亦因鄭經世之言,改正行之,以卽今侍講院所在冠禮圖見之,亦可知之,而今番儀注,循例謄出五禮儀云,似當改付標矣。上曰,依爲之。
又所啓,世子旣冠之後,不可無廟謁之禮,大明會典·昭代典等書,皆有太子冠後,廟謁之禮,而五禮儀闕焉,似是欠典也。領議政鄭太和,右議政洪重普曰,似當依中朝例行之矣。上曰,依爲之。
又所啓,王世子冠禮時敎書之文,載在五禮儀,而今聞五禮儀所載之敎書,則賓口傳於世子,而又令詞臣,別撰敎書云,不爲宣讀,直授世子云。是敎書爲二件也,大違禮文,似當依禮文,以五禮儀所載之敎書,賓宣傳之後,仍授於世子,取考五禮儀,則節目甚分明,有不難者,恐不宜別撰敎書而疊用也。領議政鄭太和,右議政洪重普曰,依五禮儀施行,宜矣。上曰,依爲之。
又所啓,取考中朝禮文,則太子冠後,百官有陳賀於皇帝及太子宮之擧,而五禮儀闕焉,亦是欠典也。領議政鄭太和,右議政洪重普曰,冠禮,大事也,禮成之後,不爲陳賀,果爲欠典,似當依中朝禮擧行也。上曰,依爲之。
禮曹啓曰,王世子冠後,謁廟及百官陳賀,不載於五禮儀。辛卯謄錄,皆無現出處。故今日三公,於榻前考諸大明會典,皆有已行之事。今亦當爲擧行之意,已爲定奪,而事係重大,問議於原任大臣·儒臣處講定,何如?傳曰,如以大臣之意,更稟則可也,已定奏之事,自本曹擅便,事未妥當矣事,傳敎矣。臣長遠,登對退出之際,新聞大臣之言,更爲商議,措辭以啓矣,致勤下敎,不勝惶恐。依前啓請擧行,何如?傳曰,允。仍傳曰,議于大臣儒臣事姑停,先爲稟處事分付事,傳敎。故不得收議。
禮曹啓辭,云云事,傳敎矣。議于大臣,則領議政鄭太和,行判中樞府事鄭致和,右議政洪重普以爲,該曹啓辭之意,似爲宜當,無他別意,伏惟上裁。領中樞府事李景奭以爲,該曹意見之外,有何可達?第冠禮,所謂以時服出云者,何謂而然也?不能無疑,伏惟上裁。左議政許積以爲,旣不能的知當服之服,則依該曹啓辭施行,亦不害於隨時之宜矣,伏惟上裁。大臣之意如此,上裁,何如?傳曰,依昨日定奪施行。昨日引見時,以草綠道布定奏。以上禮曹謄錄
迎接都監啓曰,上副使所求倭鳥銃各二柄,兩通官所求倭鳥銃二柄,其數如是之多,不宜準數覔給,故使譯官輩,措辭開諭,以此是他國之物,必求得於商賈輩,而近來倭物絶貴,未易覓得之意,累度言及,則通官答曰,前日出來之時,每每持去,豈獨今番如是難得乎?凡所求之物,必爲減給,極爲不當云,益肆忿怒,多般恐喝之言,勢難終始防塞,故不得已覓給之意,敢啓。傳曰,知道。
又啓曰,勅使下去時,七處宴餞使,勿爲差送,而宴床則依例排設事,通官等,昨已發言,故更令差備譯官徐孝男等,旣除餞慰使,則只設宴床事,非前例,反復開諭於通官等,入言于勅使,又爲肯諾,以此分付一路之意,敢啓。傳曰,知道。
又啓曰,勅使明日軍令,以初吹卯時,二吹辰時,三吹辰末書出矣,敢啓。傳曰,知道。
上在昌德宮。停常參·經筵。
夜自一更,有霧氣。二更三更,月暈。四更,月暈右珥。五更,月暈兩珥。
下直,仁遮外萬戶盧繼善。
謝恩,獻納金錫胄,全州判官尹理,洗馬金萬增。
開城府別問安使鄭載嵩,出去。
左議政許積,都承旨姜栢年,弘濟院出去。
答吏曹判書趙復陽箚曰,省箚具悉。卿議允合予意,當令政院,趁速擧行。
大殿,政院·玉堂問安。答曰,知道。二品以上·六曹問安。答曰,知道。勿爲問安。
藥房啓曰,伏未審夜來,聖候若何?昨日引接移時之後,仍爲受鍼寢睡,與前一樣乎?臣不勝憂慮,敢來問安。答曰,知道。症候,已言于醫官矣。
以金錫賢爲假注書。
吏曹啓曰,今災減年,年例守令薦,應薦不薦人員,竝令別單書入之意,敢啓。傳曰,知道。又啓曰,新除授忠淸都事宋最,呈狀于本曹曰,道內稷山縣監尹以道,同姓四寸妻娚妹夫相避,依例處置云。未赴任都事,與道內守令相避,則都事遞改,乃是近例,忠淸都事宋最改差,何如?傳曰,允。
原襄監司書目,道內染病都數四百二名內,方痛二百五十名,死亡十七名,差歇七十五名事。
黃海監司書目,平山呈,以去正月二十九日李已直失火,夫妻俱爲燒死事。
刑曹參判李元禎上疏。大槪,趁此行期稍遠之日,乞受恩暇,掃墳於星州地,還朝之路,轉往伊川縣,省覲老母事。入啓。
院啓,請諸公主第宅基地間架,一遵定制。措語見上上年秋末,全羅監司金澄,爲其母張設壽宴也,營辦之殷,幾竭一道,求乞之遍,亦及嶺閫,憑藉貪婪,蓋已不可勝言,而及至宴日,其所擧措,尤極侈汰。且使道內累十守令,擧皆望簾庭拜,其爲冠紳之羞辱,甚矣。當此歲窮財竭之日,豐足之進,尙且厥焉,而爲藩臣者,乃敢縱饕無厭,至於如此,此與膠東嗇夫爲親受汚者有異。大負朝廷,不念舊愆之恩,其罪誠有不可以不懲者。請全羅監司金澄罷職。全羅監司設宴之時,廣召道內兵水使及各邑守令,守令之駢集營下者,多至三十餘員,羅袖箱籠,駄載紛然,而其中靈光郡守洪錫箕,所賚尤多,其他謟媚之跡,亦甚可駭。請靈光郡守洪錫箕罷職。升堂上壽,固是宴筵之常節,而至於拜跪庭地,斯乃薪徒之賤禮,行之者爲無恥,受之者爲昧分,而日者湖南守令之與於道臣之宴席也,除若干有知職者外,擧皆望簾獻壽,伏庭偃身,僕僕惟謹,其怵懾承奉,競相納媚之狀,誠爲可駭。許多守令,雖未得一時論治,而南來人士之傳說者,皆以錦山郡守鄭載厚,爲先偈,譏罵藉藉。請錦山郡守鄭載厚罷職。全羅右水使李旴,諉以看檢扶安戰船,仍爲來與監營宴席,而賚持貨幣,拜跪庭地,身爲閫帥,事同厮隷,不可以武夫無識而置之,請全羅右水使李旴罷職。前啓行副護軍徐必遠罷職不敍事,停啓。
左議政許積,都承旨姜栢年,入來。
傳曰,政事,明日爲之。
府啓,諸公主第宅基地間架,一遵定制事。新啓,藍浦縣監崔良弼,欲爲琴材,斫取鄕校庭內梧桐木,守齋校生,禁止不得,士林齊憤,人言藉藉,則乃反略罰斫木之使令,以爲歸罪之計。聖廟樹木斫伐,何等重大之事,而初無官令,則爲使令者,寧有不恤齋生禁止,任意往伐之理乎?其縱恣無識之罪,不可不懲。請藍浦縣監崔良弼罷職不敍。頃於勅使入京日,以道路雜人不能禁斷事,三部參奉皆被罷推之罰,其中西部,則禁道軍成冊,元是主簿所掌,故參奉初不着署,主簿親詣政院,以參奉現告,物議皆駭,臣招問本部書員,則其成冊主簿着署云。過數日後,取見其成冊,則參奉着署,如下吏所言,欲詰於當初次知下吏,則先已逃避,其所着,似無中間可疑之端。主簿·參奉,互相推諉,風習不美,情態可惡,不可不明査重處。請西部主簿金碩昌·前參奉成一童,拿問處置。前啓行副護軍徐必遠罷職不敍事,停啓。答曰,不允。
答府曰,依啓。主第事,不允。
左議政箚子。大槪,乞還收成命,以完大禮,以存故事事。入啓。傳曰,明日習儀罷後,賓廳坐起事,分付。以上備局謄錄
迎接都監啓曰,卽刻勅使,館所離發之意,敢啓。傳曰,知道。
又啓曰,卽者中使,以上敎傳言於臣等曰,金三達査果等事,旣已進上,不可無贈給之物,依前日金式孔例擧行云,而去夜貂皮入給之時,竝稱査果進上,其誠可嘉等語,旣已完了,今不必復有所給云矣,敢啓。傳曰,不必苟且。前例相考,酒盒一坐給送,可也。啓曰,都監草記傳曰,不必苟且,前例相考,酒盒一坐給送可也事,傳敎矣。卽當依聖敎擧行,而勅使今方離館,臣等又已來於沙峴底,勢將退給於弘濟院,而但念通官處銀器贈給事,無前例,渠等續續進獻,亦不當開路,以爲日後慕效之地。且去夜査果一款,旣已擧論完了,得其歡心,則今復提起,亦似難便,何以爲之?敢稟。無批答。
啓曰,卽刻勅使,到迎恩門外臣等立班之處,令臣等回身以避,勿行祗送之禮。通官張孝禮來見,扣頭稱謝,其老母相見,國恩罔極云矣,敢啓。傳曰,知道。
又啓曰,臣等朝者,在沙峴底,伏承金三達處酒盒一坐給送事傳敎,而倉卒之間,金式孔前例,未及相考,只以有關後弊,退給難便之意,有所啓稟矣。罷歸之後,搜出應辦色文書,則金式孔處,有銀酒盒·銀大鉢一坐賜給之事,臣等始覺率爾妄稟之失,不勝皇恐之至,卽以酒盒一坐,傳給於弘濟院,而令差備譯官,竝與昨日命下之後,都監昧於前例,累次陳稟,以致稽遲之實狀而言及,何如?傳曰,允。
上在昌德宮。停常參·經筵。
自卯時至巳時,日暈,暈上有背,色內赤外靑。午時未時,日暈。
答左議政箚曰,省箚具悉卿懇。以卿代行,實慮首揆之脚病,卿其安心勿辭焉。
謝恩,持平李厚徵。
大殿,政院·玉堂問安。答曰,知道。
都承旨姜栢年初度呈辭入啓。給由。
藥房啓曰,伏未審夜來,聖候,若何,寢睡一向安寧乎?臣等區區憂慮,敢來問安。答曰,知道。症候,已言于醫官矣。
京畿監司書目,楊州呈,以副司直李殷相辭職上疏上送事。
答右承旨李程疏曰,遞差。
玉堂箚子。大槪,略陳所懷,請姑寢嘉禮揀擇之命事。
傳曰,大臣·備局堂上,引見。
戶曹判書權大運初度呈辭。入啓。
院啓,請諸公主第宅基地·間架,一遵定制事。措語見上請全羅監司金澄罷職。措語見上請全羅右水使李旰,靈光郡守洪錫箕,錦山郡守鄭載厚,竝罷職。措語見上
禁府,金碩昌·成一童拿囚。啓。
府啓,請主第基地間架,一遵定制事。措語見上
謝恩,右承旨沈梓,左副承旨朴世堅,右副承旨李之翼。
政院啓曰,大臣·備局堂上引見事,命下矣。三司應入之員,牌招入侍乎?敢啓。傳曰,勿入,可也。
答院曰,允。主第事,不允。
答府曰,不允。
謝恩,同副承旨孟胄瑞。
引見入侍時,領議政鄭太和所啓,世子冠禮時,二品以上行禮,則世子答拜,而於伯妺,則有降階一等之節矣。惟大君當此禮,而大君則罕有故,於王子君,或有仍行此禮之時矣。今則何以爲之乎?上曰,今則旣無大君,時存王子三員,行禮,可也。以上朝報
備邊司啓曰,卽接司僕寺牒呈內,本寺不可無船隻之意,曾在先朝,榻前定奪,中船二隻,造置京江,限滿則移文全羅左·右水營,使之覓給船材船匠,改槊改造矣。今者一隻限滿,當爲改造,仍載興陽屯田穀以來,而近來松禁至嚴,請自本司分付云。依頃日訓鍊都監船隻例,令全羅左水營,改造以給,而量其所入,許斫材木,俾無憑藉濫觴之弊,何如?答曰,允。
又啓曰,會寧及慶源開市,今已完畢,依前例,令該院,撰出咨文,付諸前頭使臣之行,何如?答曰,允。以上備局謄錄
入侍時,右副承旨朴世堅所啓,駙馬處女揀擇單子,士大夫中或有隱漏其子女者,其弊誠爲可痛,而只罪當該官員,則無以警飭,今後如有現露者,則其家長,使禮曹隨現啓聞,論以重罪事,申明分付,何如?上曰,依爲之。□□如此之人,指名牒報,而如有循私不報者,亦爲論罪之意,移文漢城府,使之分付五部。以上禮曹謄錄
迎接都監啓曰,大通官金三達處,銀酒盒一坐,以聖敎持給於弘濟院,則三達極其感悅,屢屢稱謝,持去書吏,饋其茶啖床云矣。
有政。
吏批,以李廷夔爲右副賓客,尹堦爲文學,李東泌爲珍島縣監,尹趾完爲說書,崔浣爲寧遠郡守,金宇亨爲大司諫,崔勣爲英陵參奉,李嵇爲校理,宋最爲兵曹正郞,李說爲司議,李衡鎭爲肅川府使,李雲登爲甲山府使,禹齊博爲珍海縣監,趙世煥爲直講,洪萬鍾爲海運判官,鄭始成爲右通禮,朴信圭爲全州判官,卞榥爲忠淸都事,權克中爲藍浦縣監,李秞爲司書,孟胄瑞爲承旨。
上在昌德宮。停常參·經筵。
夜三更,月暈入太微西垣內。
下直,懷德縣監李敏政。
謝恩,學錄李尙翼。
正言金德遠辭職上疏。入啓。
戶曹判書權大運初度呈辭。傳曰,使之勿辭從速察職。
大殿,政院·玉堂問安。答曰,知道。
藥房啓曰,伏未審夜來,聖候,若何,而寢睡,亦何如?昨日引接臣僚,酬酢移時,不瑕有添傷之患乎?臣等,不勝憂慮,敢來問安。答曰,知道。症候,已言于醫官矣。
咸鏡監司書目,道內自十二月至正月,癘疫二百八十名內,方痛一百七十五名,向差九十名,死亡二十三名事。
忠淸監司書目,淸州等官〈呈〉,染病方痛八百五十九名,死亡八十三名,極爲可慮事。
伴送使書目,勅行,十四日坡州止宿事。
都承旨姜栢年再度呈辭,加給由。
弘文館啓曰,新除授副校理李嵇,時在京畿廣州地,經筵事緊,請斯速乘馹上來事,下諭。傳曰,允。
府啓,請主第基地間架,一遵定制。措語見上
政院啓曰,王世子定字時,政府東西壁,當爲進參,而卽今政府西壁,無見存之人,不可不趁卽差出,而前頭且有國忌,政官牌招,當日內,開政差出,何如?傳曰,允。
敦寧府,領敦寧府事金佑明,外四寸兄幼學鄭鳴漢身死,服制已行四日出仕,何如?啓。依所啓施行。
昨日引見時,兵曹判書金□所啓,今番別試文科初試,旣有定數,而武科初試之數,依何年例爲之乎?上曰,通京外取八百人,可也。
吏曹判書趙復陽所啓,忠淸都事,以卞擢,擬望受點差下,聞卞擢家在道內,科擧災傷,事多拘礙。且本道之人,勿差都事,曾有定奪,而臣未及覺察,擬望而受點,諸議皆以爲非。卞擢改差,何如?上曰,改差,可也。
領議政鄭太和曰,原襄都事李煦,亦家在道內春川地,今此卞擢,旣已見遞,則李煦一體改差,何如?上曰,亦爲改差,可也。
吏曹判書趙復陽所啓,先正臣李滉,實東國大賢,而從祀於太廟者也。其奉祀宗孫身死之後,以其同生弟之子,欲爲繼派,而以其夫妻俱沒之故,不得依例立派,所當別樣處之矣。上曰,令禮曹詳問其由稟處。趙復陽曰,故判書李一相弟嘉相,早年登第,將必大達矣。丁丑之難,不幸死於鄕廬,或謂其死以孝,或謂其死以節矣。嘉相旣死而無子,一相生時,欲以其第二子繼派,而嘉相夫妻俱沒,不得依例立派,事甚可矜,敢此竝達矣。上曰,此亦一體詳問稟處。
院啓,請諸公主第宅基地間架,一遵定制事。措語見上新啓,統制使柳斐然,因前全羅監司金澄求請海物,載送彩段,木綿及他玩好,其數不貲,而物件單子,稱以大夫人前入納,統制使事體,與道內管下各官有異,全羅監司大夫人,非直送物件之所,事極駭異。請統制使柳斐然罷職。全羅兵使朴而㫥,馳赴監營,宴席之際,適以腫患,中途還歸,而所送幣物,羅列之外,累十紬苧,二駄軍木,事爲狼藉,考諸法律,與人亦贓。請全羅兵使柳而㫥,拿問定罪。新除授大司諫金宇亨,時在忠淸道禮山縣,請斯速乘馹上來事,下諭。
禮曹判書朴長遠上疏。大槪,更申前懇,乞遞本職,以完大禮,以安微分事。及戶曹判書權大運上疏。大槪,冒昧請急,未蒙允許,從速察職之命,出於常格之外,惶蹙罔措,狼狽益深。不得不更竭危悃,瀆擾宸嚴,亟賜鐫免,以幸公私事。入啓。
答掌令李光迪疏曰,遞差。
答府院曰,不允。朴而㫥事,姑先從重推考事。下諭事,依啓。以上朝報
有政。
吏批,具崟爲相禮朴增輝爲靈光郡守,金佐明爲軍器提調,權斗樞爲忠淸都事,吳始壽爲全羅監司,兪夏益爲原襄都事,慶㝡爲掌令,李星徵爲判決事,李慶億爲右參贊,李晸爲錦山郡守。
上在昌德宮。停常參·經筵。
謝恩,興海縣監權直中,學錄宋光璧,兼學祿尹爾霖,翊衛白敬一,五衛將朴興文,肅川府使李善鎭,甲山府使李雲登,鎭海縣監禹漢維,珍島縣監李在泌,海運判官洪萬鍾,文學尹堦。
大殿,政院·玉堂問安。答曰,知道。
都承旨姜栢年三度呈辭,以國忌齋戒,留政院。
藥房啓曰,伏未審夜來,聖候,若何?寢睡,亦何如?臣等,不勝憂慮,敢來問安。
政院啓曰,全羅兵使朴而㫥推考事,命下矣。臺諫方以拿問定罪論啓,推考傳旨不得捧之之意,敢啓。傳曰,知道。
禮曹啓曰,各陵展謁,春則二三月,秋則八九月,恒式取稟事,曾已定奪擧行矣。今春則上候方在調攝之中,不得循例取稟之意,敢啓。傳曰,知道。
侍講院啓曰,左副賓客李廷蓍,時在京畿廣州地,今此王世子冠禮日期迫近,請斯速乘馹上來事,下諭。傳曰,允。
答藥房曰,知道。症候,已言于醫官矣。
今月十四日大臣備局堂上引見時,上曰,司憲府禁成條,與廟堂相議定式事,今已三年,尙不擧行。卽爲申飭憲府,有長官則不必備三員,無長官則備三員後,從速擧行,無如前日而遷延之意,言于憲府。
禮曹啓曰,敬陵亭字閣重建,待開春爲之事,曾已定奪矣,重建廳堂上,令該曹差出,趁期料理擧行,何如?傳曰,允。
院前啓,主第事,統制使柳斐然罷職事,全羅兵使朴而瞻拿問定罪事,以國忌齋戒,今明間姑停。
府前啓,主第事,國忌齋戒,今明日姑停。
禮曹,神德王后附廟及王世子入學·冠禮合三慶,別試文武科,初試來三月十七日,殿試五月初二日,放榜同月十五日卯時。進賀兼謝恩使拜表,十七日,五月十三日,方物封褁,同月十一日推擇啓。
吏曹,敬陵丁字閣重建廳堂上二,曺漢英·宋時喆。
伴送使書目,勅行,本月十五日未時,到開城府止宿事。
京畿監司書目,通津呈,以修撰申晸病重,上去不得事。啓遞差。
開城府別問安使鄭載嵩入來。
入診時,上曰,世子冠禮初出時服色,禮曹以雙童䯻玉簪·黑團領·胸褙磨鍊,議大臣入啓,而所謂時服,卽常時所着之服也。黑團領,似非其服,至於無肩龍胸褙,元非世子所着也。曾在辛卯年,予以鴉靑直領絛帶,爲初出之服矣。領議政鄭太和曰,依辛卯年例行之,宜當矣。上曰,依爲之。以上朝報
政院啓曰,王世子冠禮時敎書案執事,以忠贊衛差定,乃五禮儀所載,而今之忠贊衛,與古有異,皆是卑賤之人也。臣等初度習儀時見之,則殿內至嚴之地,出入之人,非此輩所可行。令該曹奉亟官,一體以朝官擇定,且凡宣敎時,例有展敎官,而今此賓宣敎于王世子時,展敎官,不載於五禮儀中,不爲磨鍊,亦令該曹差出,何如?傳曰,允。
上在昌德宮。停常參·經筵。
卯時,日暈兩珥。未時,太白見於巳地。夜自一更至五更,月暈。
朴世堅,以禮曹言啓曰,今此勅使入京後,各宴中,下□□翌日宴餞宴,當以親臨磨鍊,自上方在調攝之中,勢難行禮,不得循例請行之意,臣曾於榻前,已爲仰達,而迎勅日,有如便殿接見,茶禮則不可不豫爲備待,以此意分付,何如?傳曰,允。
正月□日義州府尹李東稷本月十四日成貼狀啓,勅使到本府,迎勅事段,昨日馳啓爲白有在果,當日巳時,行見官禮後,迎慰宴床,依例排設爲白有如乎,兩勅與大通官相議,不爲設宴,分入各房爲白有齊。鳳城護行淸人麻目□人衙譯一人,甫十古四人·甲軍一百名段,昨日起司宴及茶禮飯奉,依例爲之爲白遣,禮單米鹽等物,亦爲越給,則仍爲留宿,當日辰時量,還爲撤歸緣由,竝以馳啓爲白臥乎事。啓下迎接都監。
正月十七日遠接使李慶億,平安監司閔維重,本月十四日成貼狀啓,勅使昨日午時越江事段,已爲馳啓爲白有去果,今日仍留義州,昨今茶啖飯奉,亦甚致察,故竝爲無弊支過。今年梨·柿·大棗不實難得之狀,使譯官等,豫爲言及,不用於茶啖爲白乎,食後,行見官禮,宴享則不受,宴床分入各房爲白乎,明日定爲發行,已出軍令爲白乎,出示路程記有白去乙,以日計之,則必須越一處宿站,然後入京,可用自京所擇本月卅日是白乎等以,使差備譯官通議,以肅川中火,順安止宿,磨鍊停當。前路若無雨雪留滯之患,則本月三十日,定爲入京,故同路程記段,都監上送爲白乎,一大通官金三達,其父祖死於丁卯正月十四日兵亂是如,請於本府,覓得祭物,昨日夕時,渠自出往于距本府五里許,其族屬家過祭後,仍往見其墳墓,今朝還入館所,以本府之備給祭物,多有喜謝之言是如爲白乎,今日午後,兩勅出往江上,看審淸馬喂養處所後,還爲入來爲白有乎。勅書,去夜,使差備譯官等,取出見之,則其一頒詔,而赦令,仍爲條列于其下,□□乃賜物別錄是白乎等以,竝爲謄書上送爲白在果,殿閣修理之外,別無他語是白置,緣由竝以馳啓爲白臥乎事。啓下迎接都監。
朴世堅,以禮曹言啓曰,卽接遠接使馳啓,則勅行,當於今月三十日入京,□□乃是國忌齋戒之日,臣等,初不覺察,排日以送□不勝惶恐,迎勅日,如有便殿接見之擧,則事多非便,不得已以二十九日進定入京之意,下諭於遠接使處。日字周旋停當,急速馳啓,何如?傳曰,二十九日與初二日兩日間,停當上送事,遠接使處,下諭,可也。以上燼餘
上在昌德宮。停常參·經筵。
自辰時卯時,日暈。未時,日暈,太白見於巳地。申時,日暈。
正月十八日義州府尹李東稷本月十五日成貼狀啓,勅行,當日卯時量,本府離發,所串站無事中火後,卽向前路緣由馳啓爲白臥乎事,啓下迎接都監。
鄭榏啓曰,戶曹判書吳挺一,昨日疏批已下,而今日亦不出肅,當此勅行入京已迫之時,度支不可暫曠,卽爲牌招察任,何如?傳曰,允。
鄭榏,又以備邊司郞廳,以左·右相意啓曰,勅行旣已渡江,入京之期,只隔十數日,都監接待諸事,必須豫爲措置,可無臨時窘急生事之患,而戶曹判書吳挺一,患病日久,症勢彌留,今日牌招,亦不出仕,都監之事,委屬可慮。吳挺一病差出仕間,依前例,令戶曹參判李萬榮,姑爲代察都監之事,俾無凡事未備之弊,何如?傳曰,允。
路程記。
義州。
所串三十五里中火
良策四十里宿
車輦三十里中火
林畔四十里宿
雲興四十里中火
定州三十里宿
納淸四十里中火
嘉山三十里宿
安州四十里宿
肅川五十五里宿
順安五十五里宿
平壤五十五里宿
中和四十里宿
黃州五十里宿
鳳山四十里宿
劍水四十里中火
瑞興四十里宿
葱水五十里中火
平山四十里宿
金川五十里中火
開城府四十里宿
長湍四十里中火
坡州三十里宿
碧蹄四十里中火
弘濟院三十里宿以上燼餘
禮曹啓曰,今此別試初試,分京外設行事,允下矣。取考前規,則初試六百人內,京中則分兩所,各取一百五十人,合爲三百人。諸道則比式年文科初試,各加倍取,參酌分定,京畿四十人,則依前例,添合於京試,其餘二百六十人,則忠淸·全羅道各五十人,慶尙道六十人,原襄·平安道各三十人,咸鏡·黃海道各二十人,以此磨鍊試取矣。今亦依此擧行,何如?傳曰,允。
上在昌德宮。停常參·經筵。
未時,太白見於巳地。
正月十九日遠接使李慶億,平安監司閔維重本月十五日成貼狀啓,勅使,今日卯時,義州離發,所串中火,未時,來到良策站,仍爲止宿,茶啖飯奉,無弊支過爲白在果,上勅所把驛馬不好是如,言于衙譯,使通官等,檢飭改立亦爲白乎等以,通官申飭該驛察訪,使之改立爲白乎,此外別無大端相梗之事。□通官等言曰,上勅爲人,素不廉潔是如爲白如乎,言於衙譯張孝禮曰,前日傳詔於廣東王時,例贈禮單白金□一路所贈,竝幾至萬兩矣,本國未知規例,如何。曾聞貂蔘,乃本國所産□是去乙,張孝禮,以本國亦有例贈之規,而本來□窘,其數不多是遣,貂蔘段置,亦甚稀貴是如。張孝禮言于衙譯輩是如爲白臥乎所,似是張孝禮中間自功之言是白在果,雖未知前路所爲之如何,而卽今段,姑無求索物件是白乎等以,緣由竝以馳啓爲白臥乎事。啓下迎接都監。
正月十九日遠接使李慶億,平安監司閔維重,本月十六日成貼狀啓。勅使,當日卯時,良策離發,車輦中火,來到林畔止宿,茶啖飯奉,無弊支過爲白在果,今日朝,前副使所把大同驛駕轎馬,暫爲蹉跌是白去乙,臣等,使差備譯官,以不能檢飭,心甚未安之意,送言于勅使,而該驛下吏,治罪嚴飭是白如乎,林畔入來之時,副勅所把馬,又爲顚蹶是白乎等以,入館後,同坐一房,招入通官輩,移時僉語,多有慍怒之色是如爲白去乙,臣等,在途聞奇,直到館門開坐,捉入兩驛察訪,詰責之際,兩勅,使大通官,送言于臣等曰,各道,上有監司,下有察訪,遠接使則承命接待,乃是主人,其責不但在於察訪是如,藏頭發說,意指監司是白去乙,臣等,以事極驚駭,殊甚未安。察訪等,當爲啓聞請罪之意爲答,則通官等,傳言於勅使後,又以勅使之言來言曰,請罪察訪,則必以監司之不能檢飭,及於狀啓中,前路尙遠,不但驛馬一事而已,今姑勿爲狀啓請罪。更觀前頭所爲,任意爲之亦是白去乙,臣等以爲,勅使之言雖如此,事係重大,不可不請罪。須以此意,更言于勅使云,則通官等曰,勅使尊重,一出言之後,不可更請□□□□□此事曲折,不須上聞朝廷亦爲白去乎,察訪等處,爲先各別申飭爲白乎,兩西·京畿段置,所把驛馬十分擇立之意,行關嚴飭緣由,竝以馳啓爲白臥乎事。啓下迎接都監。以上燼餘
有政。
吏批,姜允亨爲司藝,朴長源爲富寧府使,權順昌爲尙州牧使,金鎬爲松禾縣監,張善瀓爲都承旨,金益厚爲昌原府使,趙世煥爲軍資正,鄭知和爲刑曹判書,尹忭爲宗簿正,魚震翼爲正言,申晸爲修撰,任有後爲兵曹參判,申碩蕃爲掌令,鄭樍爲兵曹佐郞,尹理爲正言。
上在昌德宮。停常參·經筵。
夜一更,艮方·南方·東方,有氣如火光。
鄭榏啓曰,開城府別迎慰使,何承旨進去乎?敢啓。傳曰,同副承旨進去。
鄭榏,以禮曹言啓曰,今此勅行,旣已入來,迎詔翌日,當有仁政殿權停禮頒敎之擧,應行節目,豫爲磨鍊擧行,何如?傳曰,允。
李之翼,以備邊司郞廳,以三公意啓曰,臣等曾見遠接使狀啓,只知勅使入京定日,乃今月三十日矣,今者因人聞有進退之擧,不勝怪訝。招問都監及禮曹郞廳,且考草記,始則以國忌齋戒,有所變通,稟定之事也。從前雖値齋戒之日,接見客使,非一非再,蓋出於事勢所拘,不得自由也。當於三十日入京之行,退定於初二日,則勢將留滯於中路,各邑供饋策應之費,有不可勝言者。況彼若曰三十日果是齋戒,則初何以謂之吉日,而今始覺悟耶云,則將何辭而對乎?禮曹初不審察於擇日之時,又不考前例,且不問議於臣等,有此做錯,殊甚未便。凡係接應之事,勿論輕重緊歇,都監郞廳,不分晝夜,一一來示於臣等,自有前例,而掩置不告,已至四日之久,今雖欲追改,勢所未及,尤極可駭。禮曹當該堂上·郞廳推考,都監郞廳,姑先從重推考,以懲其怠慢之習,何如?傳曰,允。
正月二十日遠接使李慶億,平安監司閔維重本月十七日成貼狀啓,勅行,當日卯時,林畔離發,雲興中火,午時到定州,仍爲止宿爲白乎,迎慰使及站官守令,依例迎勅行禮,而見官禮及宴享,則不受是白乎等以,以宴床,分入各房。迎慰使段,傳呈御帖後,還爲上去是白乎,茶啖飯奉,無弊支過。各邑鷹連字數,聚待爲白乎矣,雉兔絶無乙仍于,不爲行獵。至館後,兩勅相會,觀角觝之戱爲白乎,通官衙譯輩求請段物件,比前謄錄,頗似減少,不知前路一向如此是白乎喩,上勅爲人,似非平順,且以內大臣之故,頗自尊大,以所着黑狐皮,示於譯官等曰,此是皇帝臨行所賜云云。衙譯輩,亦頗有敬謹之色是如爲白去乎,接待之間,或有見頉之事爲白乎乙可,申飭各邑緣由,竝以馳啓爲白臥乎事。啓下迎接都監。
正月二十日定州迎慰使行副護軍沈梓,本月十□□成貼狀啓,勅行當日午時,到本州是白去乙,行迎勅禮後,使差備譯官,依例請宴,則勅使以爲,路困方甚,勿爲設宴亦爲白等以,宴床分入各房,傳呈御帖後,臣段,卽爲還向前路緣由,馳啓爲白臥乎事。啓下迎接都監。以上燼餘
御營廳啓曰,別造弓,自上年始役,今將垂畢,而匠人料布,自戶兵曹題給兩局,故米則其時卽爲受來,而布則只送六疋,其餘未及準送矣。訓局弓匠價布,以餘丁木用下事,纔已定奪,本廳匠人工役之價,亦依訓局例施行,何如?傳曰,允。以上備局謄錄
政院啓辭,傳曰,世子冠禮時,有臨軒命賓之節,而近日氣甚不平,似難親臨,退行可也事,下敎矣。今日再度習儀,亦爲退行乎?敢稟。傳曰,知道。以上禮曹謄錄
上在昌德宮。停常參·經筵。
未時,太白見於巳地。
正月二十□日遠接使李慶億,平安監司閔維重,本月十八日成貼狀啓,勅行,當日卯時,定州離發,納淸亭中火,未時到嘉山,仍爲止宿,茶啖飯奉,無弊支過是白乎等以,緣由馳啓爲白臥乎事。啓下迎接都監。
正月二十一日迎慰使僉知中樞府事李星徵,本月十九日成貼狀啓。勅行,當日巳時,自嘉山,到安州是白去乙,依例迎勅,而見官禮段,不行爲白遣,進呈御帖後,仍行宴禮罷出爲白乎等以,臣段,卽刻發行上去緣由,竝以馳啓爲白臥乎事。啓下迎接都監。以上燼餘
上在昌德宮。停常參·經筵。
卯時,日暈兩珥。辰時,日暈兩珥。
勅行,當日卯時,嘉山離發,大定·淸川兩江,由水路,無事行過。巳時到安州,迎慰使以下,淸南各務差使員等,依例行迎勅禮,見官禮則不受,而宴享則設行亦爲白乎等以,迎慰使呈御帖後,仍行宴禮,宴床及風樂諸具,借得成樣,別無執頉之事,上勅頗有歡欣之色。罷宴之後,招入舞童於所宿之房,移時觀舞而罷爲白乎,別問安中使段置,傳呈御帖後,仍呈禮物單子,則辭而不受乙仍于,中使與迎慰使,同爲上去爲白乎,茶啖飯奉,無弊支過,仍爲止宿爲白在果,通官輩各色求請之物,初頭則頗似減少是白如乎,□州以後,稍稍增加叱分不喩,勅使頭目及通官從人□□□□□□□□所求各種皮物之外,至於求索白紬者,其數亦優,令譯官開諭,期於減數爲白乎矣,亦不聽從,極爲悶慮。緣由竝以馳啓爲白臥乎事。啓下迎接都監。
正月二十二日遠接使李慶億,平安監司閔維重,本月二十日成貼狀啓,勅行,當日卯時,安州離發,午時到肅川,茶啖飯奉,無弊支過爲白乎,昨日夜深後,臣慶億在安州牧,祇受有旨,以勅使入京日改定事,令差備譯官等,措辭言及於大通官等,使之周旋改定,則通官等以爲,旣已完定之後,到今追改,其勢極難,而事出朝命,俺等,當爲周旋是如爲白遣,入言于勅使,以肅川站還爲止宿,到金川又爲止宿事完定云,而及到肅川,仍爲止宿是白在果,金川站創開止宿,事關後弊叱不喩,房舍及支待凡事,亦必有未及整理之弊。或於平壤等處,觀勢請留,則似爲便當是白去乎,此則追乎馳啓計料爲白乎,當初入京日磨鍊時,今月三十日旣是自京所擇,而計其日字,且與路程記相符是白乎等以,國忌齋戒相値,難便事段,臣等亦未及覺察,泛然停當啓下,不勝惶恐,緣由竝以馳啓爲白臥乎事。啓下迎接都監。
權大運,以禮曹言啓曰,今此勅行入京後,三次親臨宴禮,旣以不得親臨磨鍊之意,啓下矣。卽接司饔院都提調移文,則宴享各樣等事,不可不豫備,以備意外之擧,如宴禮儀注及百官習儀等事,磨鍊以待,似不可已云。前此勅使時,雖不得親臨宴享,習儀應行等事,或有循例設行之擧,今亦依此例官習儀,依前擇日擧行,何如?傳曰,允。以上燼餘
政院啓曰,以禮曹李敏求吊祭致賻擧行單子,依所啓施行事命下矣。臣等竊念敏求罪關宗社,當死而不死,國家之失刑,莫至於此,公議憤鬱,尙今未泯,得全首領,老死牖下,於渠已幸,豈可隨例賵吊之擧乎?非惟恩典乖舛,仰恐神人怨怒,尤有甚焉。該曹單子,雖已啓下,揆諸事理,決不可仍施,臣等忝在出納之地,敢盡區區之衷。傳曰,罪雖然矣,朝家旣授職牒,則亦不可埋沒,只行致賻,可也。以上禮曹謄錄
上在昌德宮。停常參·經筵。
中路遣重臣別問安,工曹判書趙珩。
李之翼啓曰,卽接遠接使移文,則勅使入京日,改定以初二日云矣。以此日期,京畿·黃海道及開城府,竝爲撥上知委擧行之意,敢啓。傳曰,知道。
正月二十三日遠接使李慶億,平安監司閔維重,本月二十一日成貼狀啓,勅行當日卯時,肅川離發,午時到順安,茶啖飯奉,無弊支過,仍爲止宿爲白乎,來初二日入京事段,已爲停當爲白有在果,前頭某處□□姑未言及爲白有置,追乎觀勢停當計料爲白有如乎,緣由竝以馳啓爲白臥乎事,啓下迎接都監。
李之翼,以司饔院官員,以都提調意啓曰,在前勅使時,宴享習儀,自本院私習三度,而定日啓下矣。今番則親臨行禮,有不可必,而其間日字無多,排日以準三度習儀,勢甚難便,又有禮曹官習儀,本院私習儀,則今月二十五日只行一度之意,敢啓。傳曰,知道。
政院啓曰,勅使接見時問答說話,依例書入,而流漏處,請令廟堂,詳審講定,以備睿覽,何如?傳曰,允。
正月二十三日受灸後,藥房提調入侍時,兵曹判書金佐明所啓,今此勅行入京時,自上方在未寧之中,不得郊迎,百官只行迎勅習儀而已。以此分付該曹,何如?上曰,依爲之。以上燼餘
義禁府啓曰,以刑曹啓目,都事韓洸,以本府處置事,允下矣。韓洸方待命於本府,卽爲拿囚之意,敢啓。傳曰,知道。以上禁府謄錄
上在昌德宮。停常參·經筵。
正月二十四日遠接使李慶億,平安監司閔維重,本月二十二日成貼狀啓,勅行當日卯時,順安離發,午時到平壤。迎慰使中路問安使及支待守令等,依例行迎勅禮,而見官禮宴享段,不受乙仍于,宴床分入各房爲白遣,迎慰使問安使段,傳呈御帖後,卽爲上去爲白有,兩勅與通官等,出坐于大廳,聚會才人,移時觀戱爲白如可,又招入舞童,觀舞,相與飮酒,歡喜而罷,茶啖飯奉,無弊支過,仍爲止宿爲白乎等以,緣由竝以馳啓爲白臥乎事。啓下迎接都監。
正月二十四日中路問安使假承旨權說,本月二十二日成貼狀啓,臣到平壤府留待爲白如可,本月二十二日,勅行到本府是白去乙,依例迎勅後,見官禮段,不受是白乎等以,使差備譯官,傳呈御帖,則勅使以爲,遠遣近侍,不勝感激是如爲白置。臣段,卽爲回程上京爲白乎,緣由竝以馳啓爲白臥乎事。啓下迎接都監。以上燼餘
以慶尙左水使狀啓粘目,傳曰,監司狀啓粘連,回啓以入事,分付。以上備局謄錄
上在昌德宮。停常參·經筵。
李之翼,以迎接都監言啓曰,勅行入京時,自上方在調攝之中,旣不得親臨郊迎,則前此頒勅闕庭後,便殿接見,乃是累行之例。亦或有先爲傳勅於便殿,行迎勅之時,今則以何例爲之事,自此有難豫知,以此意遠接使處,急速行會,使之詳探彼意,馳啓後擧行,何如?傳曰,允。
李之翼,又以迎接都監言啓曰,在前勅使便殿接見時,或有禮單贈給之例,而自乙酉以後停廢,故今亦不爲磨鍊,待候之意,敢啓。傳曰,知道。
正月二十五日遠接使李慶億,平安監司閔維重,本月二十三日成貼狀啓,勅行,當日卯時,平壤離發,由氷路,過大同江,午時到中和,茶啖飯奉,無弊支過,仍爲止宿是白在果,到平壤挩留之意,使譯官等,言于大通官,則通官等以爲,肅川·金川止宿事,在安州時,已爲言及於勅使,今不可頻數更改是如,頓無聽許之意爲白臥乎所,金川站段,決難止宿之意,更良多般開諭計料爲白乎矣,勢將以黃州·松都等請留是白乎,上勅,每站覓酒,頻頻自酌,逢人輒勸,通官衙譯輩,無不盡醉是白乎,本道各邑求請段,今已完了,而自定州以後,稍稍增加,兵監營所定物種,亦甚浩多是白乎等以,令譯官等,到處開諭,則或從或否,而大槪比之丁未年,則雖不無互有加減,而擧其元數,不至濫觴爲白去乎,前頭海西各站段,未知多少如何爲白乎乙喩,追後馳啓爲白臥乎事。啓下迎接都監。以上燼餘
禮曹啓曰,純陵改封吉日,今方推擇,事目當爲磨鍊擧行矣。政府及本曹堂上郞廳·觀象監·繕工監提調,當依畿內各陵修改時例進去,而曾在宣祖朝己亥,淑陵陵上改沙土時,有政丞本曹堂上·觀象監·繕工監提調,一路有弊,今姑啓停之事云。己亥在壬辰之亂未及十年,爲慮一路之弊,有此停送之擧,而今此陵役,旣是改封,則事體與改莎草有別,政府及本曹堂上當爲進去,而觀象監·繕工監提調,竝爲作行,則恐有夫馬廚傳之弊,何以爲之?大臣之意,亦如此,敢此仰稟。傳曰,繕工監提調,勿爲進去。以上禮曹謄錄
上在昌德宮。停常參·經筵。
卯時辰時,日暈。
朴世堅,以備邊司言啓曰,政院啓辭,勅使迎接時問答說話,依例書入,而流漏處,請令廟堂,詳審講定,以備睿覽,何如?傳曰,知道事命下矣。自上接見勅使時酬酢,要不出政院啓辭之外,而或有他端,則惟在臨時措□,有難豫爲講定,敢啓。傳曰,知道。
鄭榏,以迎接都監言啓曰,儺禮軒架三度習儀時,例爲曳出郊外,而出入之際,多有傷破之患,前期調發市民,亦甚有弊,依近例,勅使入京前一日早朝,出往慕華館,兼行私習儀之意,敢啓。傳曰,知道。
正月二十六日遠接使李慶億,黃海監司鄭鑰,本月二十四日成帖狀啓,勅行,當日卯時,中和離發,午時到黃州。迎慰使以下各務差使員等,依例迎勅行禮爲白乎矣,見官禮及宴享,則不受爲白乎等以,宴床分入各房,迎慰使段,傳呈御帖後,卽爲上去爲白乎,茶啖飯奉,無弊支過,仍爲止宿,緣由馳啓爲白臥乎事。啓下迎接都監。
正月二十六日迎慰使副護軍安縝,本月二十四日成貼狀啓,勅使一行,當日到黃州爲白去乙,臣依例五里程迎慰,到館所先呈名帖,繼呈御帖爲白有如乎,今日適値下雪,見官禮勿令設行爲白乎,宴享段置,勅使等以爲,遠路驅馳,勞憊莫甚,排床入給亦爲白乎等以,依其言,宴床排入後,臣段,卽爲還向前路,緣由竝以馳啓爲白臥乎事。啓下迎接都監。
正月二十六日平安監司閔維重本月二十四日成貼狀啓,勅行,當日卯時中火,離發前向黃州是白乎等以,臣段,卽爲還營,緣由馳啓爲白臥乎事。啓下迎接都監。以上燼餘
禮曹啓曰,發遣郞廳,穆陵·寧陵抽栍摘奸,則入番參奉守護軍等,竝無頉之意,敢啓。傳曰,知道。以上禮曹謄錄。
備邊司啓曰,全羅前兵使朴而略雖有先罷後推之命,以時未捧傳旨之故,不得差出其代云。此時閫帥,累日曠闕,事未妥當,今日政,卽爲差出,使之從速赴任,何如?傳曰,允。以上備局謄錄
上在昌德宮。停常參·經筵。
未時,太白見於巳地。
正月二十七日遠接使李慶億,黃海監司鄭鑰本月二十五日成貼狀啓,勅行,當日卯時,黃州離發,巳時到鳳山,茶啖飯奉,無弊支過,仍爲止宿爲白乎,兩勅與通官等,會坐大廳,招集將官等,終日射帿爲白乎,明日行獵次,以□站官,整齊鷹狗爲白在果,未到平壤之前,平壤留一宿之意,使譯官,極力開諭。且陳金川過站,勢難止宿之由,則通官等以爲,在安州時,僚等,先以肅川·金川止宿,初二日入京之意,言于勅使,今又累變辭說,其勢難便是如,不爲仍留爲白遣,到黃州,又爲如前勸留爲白乎矣,不得周旋,不爲仍留爲白有臥乎所,前頭只□□一處,松都,則亦有欲留之意,而旣於以變說等□□□□□爲難,而尙此相持,未決爲白有等以,緣由馳啓爲白臥乎事。啓下迎接都監。
正月二十七日遠接使李慶億,黃海監司鄭鑰本月二十六日成貼狀啓,勅行,當日卯時,鳳山離發,劍水中火,行獵。申時,到瑞興,茶啖飯奉,無弊支過,仍留止宿,緣由竝以馳啓爲白臥乎事。啓下迎接都監。以上燼餘
上在昌德宮。停常參·經筵。
自昧爽至辰時,有霧氣。自午時至申時,日暈。
正月二十八日遠接使李慶億,黃海監司鄭鑰本月二十七日成貼狀啓,勅行,當日卯時,瑞興離發,葱水中火,未時到平山,茶啖飯奉,無弊支過,仍爲止宿爲白在果。本道求請段置,監兵營及各邑所定物件,比前不至過濫是如爲白乎等以,緣由竝以馳啓爲白臥乎事。啓下迎接都監。
正月二十八日工曹判書趙珩,遠接使李慶億本月二十七日亥時成貼狀啓,臣等,本月二十六日來到平山,當日卯時,勅行到平山是白去乙,卽招驛官徐孝男·玄德宇等,先以重臣下來之意,通於通官等處爲白遣,臣與遠接使,進詣館所,則通官等出來爲白有去乙,臣等,備陳自上患候實狀,決不得郊迎,別遣重臣來告之意,使之入傳于勅使,則兩勅會坐一處,移時相議後,通官等出來傳言曰,勅使以爲,國王病患,重臣如是來言,旣已知之,而俺等,不得目覩,至於郊迎一款,非俺等所知之事是如爲白去乙,臣等以爲,勅使所答,殊甚未快。若有接見之擧,則當爲瞻望,何爲如此之言乎?以此歸達,則自上未寧之中,必有大不安於心,決不敢以此復命。如此悶迫之由,更爲詳陳於勅使,亦反覆言說,則通官等,入去傳言,又爲出來,勅使所答,與前無異是如爲白去乙,又曰郊迎不得爲之,便殿接見,猶或可以爲之。自前未寧不得郊迎之時,勅使或有直詣便殿,傳詔後,還出仁政殿宣勅之例,或有仁政殿宣勅後,詣便殿之例。今則何以爲之乎云爾,則通官等答曰,郊迎與否,勅使已以不知爲言,便殿接見之例,何以徑先入傳乎?前頭尙隔數日,此則或可徐徐爲之是如爲白臥乎所,勅使所答,雖似不快,彼人語法,本來如此,通官輩中官所傳之言,亦未知盡出於勅使。且以前頭隔數日之語觀之,其意所在,亦不難知。今雖一向强迫,萬無快許之理,而適增其操縱而已是白乎等以,臣等仍爲出來。臣珩段,先爲上去爲白乎,緣由馳啓爲白臥乎事。啓下迎接都監。
正月二十八日遠接使李慶億,黃海監司鄭鑰本月二十七日成貼狀啓,勅行,昨日瑞興止宿事段,纔已馳啓爲白有如乎,夜深後,更令差備譯官等,以金川站房舍未備,決難止宿之意,力言于通官輩,使之周旋,則通官·衙譯等,入言于勅使,往復相議,以金川中火,開城府留一日,改磨鍊是如爲白乎等以,急急知委于開城府爲白在果,金川止宿,乃是彼人從前所欲,不但一時之弊,今番開路,則後必難防是白乎等以,終始力請,得其聽許是白乎矣,松都一日之留,其弊不少,亦甚可慮,緣由竝以馳啓爲白臥乎事。啓下迎接都監。
正月二十八日開城府留守洪處亮本月二十七日成貼狀啓,今此勅行,以入京之日退定於初二日乙仍于,二十八日止宿于金川郡,二十九日當到本府是如爲白乎等以,凡干支待,只以宿站料理措備是白有如乎,卽接遠接使移關,則二十七日止宿平山,二十八日自平山發程,過金川,當到本府,仍留一日是如爲白臥乎所,凡百供需,幾半不足,而日期已迫,而勢未及措備,極爲渴悶,亦緣由馳啓爲白臥乎事。啓下迎接都監。以上燼餘
禮曹啓曰,今月十四日登對時,自上下敎,頃因駙馬及處女揀擇,該曹以依例禁婚事,入啓矣。但不應在於禁限之中者,則似當速爲變通。如國姓及他李姓無父母寡居子女,當代異姓八寸以上親及後娶者,竝令兩家,呈狀于本曹,本曹一一査其實狀,然後乃爲許婚爲當之意,至爲允當。諸大臣,亦以爲然,敢此逐件書入,而此外則一切嚴禁之意,知委擧行之意,敢啓。傳曰,知道。無父母一款,似是剩條刪去,當代二姓親外,又應有當婚世子·大君·公主異姓親,竝從當婚者八寸爲限,此外許令捧單子,可也。且此草記,付逐件別單書入啓下,以爲遵行之地事,傳敎矣。卽依下敎,無父母者一條刪去,其餘五條,別單書入之意,敢啓。傳曰,五款中,一款落漏矣事,傳敎矣。前日依下敎,條列書啓之際,臣意或以爲當代異姓親一款,似當入於當婚者八寸爲限之中,故不爲書入矣。今承五款中,一款落漏之敎,前條列別單中,以當代異姓親當婚者八寸爲限一款,書入乎?惶恐敢稟。傳曰,當代異姓親及當婚者異姓親,皆從當婚者八寸爲限,此外捧單子事,合爲一款可也。以上禮曹謄錄
義禁府啓曰,前全羅監司金澄拿來事,允下矣。依前新監司交代後,拿來之意,敢啓。傳曰,知道。以上禁府謄錄
御營廳啓曰,今二月朔將官等試射時,御營把摠趙鉉,哨官李瑞蓂等,騎芻馳射之際,擇騎鈍馬,不成騎射樣子,其常時不爲致力之狀,於此可見,殊甚未便。令本廳別樣施罰,以警他人,何如?傳曰,允事傳敎矣。將官等所持戰馬,能走者備立之意,非不申飭,而莫重試才之日,敢騎鈍馬,不成模樣之狀,誠極可駭。把摠趙鉉,哨官李瑞蓂等,竝決棍二十五度,姑先施罰之意,敢啓。答曰,知道。
上在昌德宮。停常參·經筵。
正月二十八日黃海監司鄭鑰,本月二十八日成貼狀啓,勅行,當日卯時,平山府離發,巳時,到金川中火,茶啖飯奉,無弊支過後,發向開城府,馳啓爲白臥乎事。啓下迎接都監。
正月二十九日遠接使李慶億,京畿監司南龍翼本月二十八日成帖狀啓,勅行,當日卯時,平山離發,金川中火,未時到開城府,迎慰使,問安承旨,各務差使員,本府留守,依例延勅爲白乎旀,見官禮宴享段,明日更爲定奪亦爲白乎等以,迎慰使則留待,問安承旨,傳呈御帖後,還爲上去爲白齊。迎勅行禮時,延曙察訪宋胤吉,平丘察訪金棐,鞠躬不恭是如,兩勅,爲言於通官是白乎等以,通官送言於臣龍翼是白去乙,以狀啓請罪之意爲答,則勅使以爲,不必請罪是如爲白乎旀,茶啖飯奉,無弊支過乙仍于,緣由馳啓爲白臥乎事。啓下迎接都監。
正月二十九日開城府留守洪處亮本月二十八日成貼狀啓,勅行,當日未時,到本府,行迎勅禮爲白遣,見官禮及宴享段,明日更爲定奪云云爲白乎,茶啖飯奉段,僅得無弊支過爲白臥乎事。啓下迎接都監。
正月二十九日別迎慰使同副承旨李之翼本月二十八日成貼狀啓,勅行,當日未時,到本府,行迎勅禮後,卽入各房是白去乙,臣使譯官,呈御帖後,回程上去爲白臥乎事。啓下迎接都監。以上燼餘
備邊司啓曰,慶尙道留軍布虛錄守令論罪事一款,多有難便之事,後日登對時稟處,何如?以上備局謄錄
上在昌德宮。停常參·經筵。
正月三十日開城府留守洪處亮本月二十九日成貼狀啓,勅行,今日仍留本府,明日發向前路爲白置。凡干支供,只以宿站措備,而仍留一日,出於意外,難免生事,極爲渴悶是白如乎,金川站所備雉魚等物,仍遠接使分付,送人取來,以補不足,朝夕飯奉及茶啖等事,僅得無弊支過是白遣,求請物件,時未書出,未知多少,追于馳啓計料爲白臥乎事。啓下迎接都監。
正月三十日遠接使李慶億,京畿監司南龍翼本月二十九日成貼狀啓,勅行,昨日到開城府止宿事段,已爲馳啓是白爲如乎,今日仍留本府,見官禮宴享段,不受爲白乎等以,宴床分入各房,迎慰使段,傳呈御帖後,還爲上去是白有乎旀,金川站不爲止宿之故,豫備而不用爲白在,雉魚等雜物,使之移用於本府乙仍于,廚供段,僅得無弊支過爲白有在果,求請物件,則今方出定,未及比前加減與否,本府留守當爲追于馳啓是白乎旀,臨津過涉處,雖値日氣猝寒,合氷不至堅固,而鑿軍船路,故隨凍隨鑿,可以行船是白乎矣,船隻不多,軍減軍段,言于勅使,先爲過涉計料爲白乎旀,緣由馳啓爲白臥乎事。啓下迎接都監。
正月三十日迎慰使刑曹參判李元禎本月二十九日成貼狀啓,昨日未時量,勅行來到本府,見官禮及宴享,待明日定奪亦爲白乎等以,臣仍爲留待爲白如乎,當日朝良中,見官禮宴享,竝只停止亦爲白去乙,宴床分入各房爲白遣,御帖傳呈後,還爲上去爲白臥乎事。啓下迎接都監。
鄭榏啓曰,便殿接見時,雖無習儀之例,而近年勅使之來,久無便殿接見之事,□□前應爲入侍之員,恐有生疏失儀之患。明日進詣于熙政堂,豫爲講定儀節,似不可已,大臣之意如此,敢啓。傳曰,知道。
鄭榏,又以禮曹郞廳,以領議政意啓曰,今日迎勅習儀仁政殿行禮時,東西班稀疎,東班正從二品,無一員進來,所見埋沒,除□□故外不參人員,推考警責,似不可已。若於正日,又如此,則彼必致訝,令吏·兵曹申飭各該司,使之□而都監堂上以下之官,亦依頃年例,竝參於百官宜當。且假勅使二人,例以堂上譯官,差定習儀,而今日則只一人入來,問其一人去就,則追現於禮罷之後,而泥醉不省人事,事極痛駭。令攸司,囚禁重治,何如?傳曰,允。啓事,極痛駭,從重科罪。以上燼餘郞廳金廷鳳校正。郞廳李明祚書。
上在昌德宮。停常參·經筵。
下直,西北萬戶鄭健立。
自巳時至酉時,日暈。酉時,日有兩珥。夜五更,流星出房星上,入斗星上,狀如鉢,尾長五六尺許,色赤。
藥房都提調許積,提調金佐明,副提調張善瀓啓曰,伏未審夜來,聖禮,若何?昨日受鍼之後,別無煩熱之候,而寢睡安寧乎?臣等不勝憂慮,敢來問安。答曰,知道。症候,已言于醫官矣。
大殿,政院·玉堂問安。答曰,知道。
謝恩,英陵參奉崔勣。
刑曹啓曰,本曹囚推河克立,以濟州人金汝漢,帖文僞造辭緣推覈事,上年十二月二十一日啓請囚禁,以待金汝漢上來矣,得聞代囚他人,任意出去云,極爲警駭。捉來究問,則以爲與獄吏李信一相議,本月二十三日果爲代囚其妻娚金俊一,而往見病母云。在囚罪人,符同獄吏,私自出去,情狀可惡。罪人河克立,色吏李信一,與代囚人員金俊一,刑推定罪。啓下罪人,私自代囚,而慢不省察,此曾所未有之事,極爲可駭。當該獄官,姑先從重推考,何如?傳曰,依允。當該獄官,先罷後推。
刑曹判書鄭知和再度呈辭。入啓。給由。大司成南九萬三度呈辭。入啓。遞差。
持平李厚徵主第遵制之請,今已閱歲,而天聽邈然,尙靳允許,臣竊不勝悶鬱,而興作之役,今雖姑停,基地已廣,間架無定,此豈王者制節謹度之意也?仁人親愛之之道,不在於第宅之侈濫,而祖宗一定之制,不可以私恩而撓改。請主第基地·間架,一遵定制。
大司諫金宇亨,司諫李端錫,獻納金錫胄,正言□□□啓曰,公主第宅基地·間架,自有一定之制,而今此基地之廣,己踰定制,而間架之數,又無定限,此所以閱歲爭執而不知止者也。營構之役,今將更擧,尙無定制之事,何殿下之篤於私恩,强拂群情,不念祖宗之成憲,不顧一國之公議,一至於此哉?請諸公主第宅基地·間架,一遵定制。統制使柳斐然,於全羅監司金澄設宴之時,因其求乞海蔘,載送彩段木綿及他玩好等物,其數不貲。斐然以他道閫帥,事體有異於管下州邑,而別立名目,貨賄狼藉,其用意干媚之狀,不可緘問而止。請統制使柳斐然,拿問定罪。
答府院曰,不允。
罷推現告,典獄參奉朴承後。燼餘
上在昌德宮。停常參·經筵。
禮曹正郞姜復先,卒左尹朴敬祉等致祭事,慶尙道出去。
大殿,政院·玉堂問安。答曰,知道。
藥房啓曰,伏未審夜來,聖候,若何?寢睡一向安寧乎?臣等區區憂慮,敢來問安。答曰,知道。症候,已言于醫官矣。
伴送使書目,勅行二十六日定州止宿事。
領議政鄭太和上疏。大槪,更申前懇,乞遞本職及兼帶宗廟署都提調事。入啓。
院啓,請公主第宅基地·間架,一遵定制。請統制使柳斐然拿問定罪。措語見上
府啓,請主第基地·間架,一遵定制。措語見上
伴送使書目,勅行二十七日林畔止宿事。
答府·院曰,不允。
大殿醫官入診時,藥房都提調以下,竝爲入侍,仍爲受鍼,受鍼後,藥房·政院·玉堂·二品以上·六曹·大司諫問安。答曰,知道。
政院啓曰,咸陵府院君李澥,自數日前,猝得傷寒,食飮專廢,今則寒熱發作,症勢極重云,係是舊重臣之病,敢稟。傳曰,遣御醫看病。
辰時巳時,日暈。未時,日暈兩珥。以上燼餘
上在昌德宮。停常參·經筵。
全羅監司吳始壽上疏。大槪,新授方面之任,決難承當,冒死陳情,冀蒙恩遞,以安微分事。入啓。
謝恩,知事柳赫然,兼司僕將韓,五衛將鄭斗豐,承文博士尹嘉績。
下直,全羅兵使李鏶。禁府都事崔渲,前全羅兵使朴而㫥拿來事,出去。
刑曹判書鄭知和三度呈辭。入啓。加給由。
左副承旨朴世堅再度呈辭,入啓。
禮曹啓曰,咸陵府院君李澥卒逝,自今日至明日,停朝市啓。
大殿,政院·玉堂·二品以上·六曹·大司諫問安。答曰,知道。勿爲問安。
藥房啓曰,伏未審夜來,聖禮,若何?昨日受鍼之後,別無煩熱之候,而寢睡安寧乎?臣等不勝憂慮,敢來問安。答曰,知道。症候,已言于醫官矣。
假注書宋光璧病,代以閔黯爲假注書。
伴送使書目,勅行二十八日良策止宿事。
平安監司書目,理山前郡守愼亨復,還上虛錄一百六石之罪,令該曹稟處事。
府啓,請主第基地·間架,一遵定制。措語見上
答領議政鄭太和疏曰,省疏具悉卿懇。已諭予意,卿其安心勿辭,從容調理。
答全羅監司吳始壽疏曰,省疏具悉。卿才允合,何用辭爲?卿其勿辭,速往欽哉?
答護軍吳挺一疏曰,省疏具悉。卿其安心勿辭,從速察職。
備忘記,長番內官李陽馛,當爲左副承旨朴世堅初度呈辭有還給之命,而忘未書下,極爲駭愕,從重推考。左副承旨朴世堅再度呈辭,還出給。
院啓,請諸公主第宅基地·間架,一遵定制。請統制使柳斐然,拿問定罪。措語見上
答府院曰,不允。
傳曰,政事,明日爲之。
自巳時至酉時,日暈有兩珥。夜五更,流星,出房星上,入斗星上,狀如鉢,尾長五六尺,色赤。以上朝報
上在昌德宮。停常參·經筵。
謝恩,兵曹參判任有後,全羅監司吳始壽。
大殿,政院·玉堂問安。答曰,知道。
藥房都提調許積,提調金佐明,副提調張善瀓啓曰,伏未審夜來,聖體,若何?寢睡,與前一樣安寧乎?臣等,區區憂慮,敢來問安。答曰,知道。症候,已言于醫官矣。
伴送使書目,勅行,二十九日義州止宿事。
府啓,請主第基地·間架,一遵定制。措語見上
院啓,請諸公主第宅基地·間架,一遵定制。請統制使柳斐然拿問定罪。措語見上
慶尙監司書目,慈仁縣監金元鼎,二月二十五日身死事。
答府·院曰,不允。以上朝報
上在昌德宮。停常參·經筵。
下直,全羅右水使李璞。
大殿,政院·玉堂問安。答曰,知道。
藥房都提調許積,提調金佐明,副提調張善瀓啓曰,伏未審夜來,聖候,若何?寢睡,亦何如?臣等,區區憂慮,敢來問安。答曰,知道。症候,已言于醫官矣。
有政。
吏批,判書趙復陽進,參判李時術病,參議金萬基進,都承旨張善瀓進。兵批,行判書金佐明藥房進,參判任有後進,參議閔點戎器點考坐起進,參知鄭載嵩病,右副承旨李之翼進。
張善瀓,以吏批言啓曰,新除授忠淸都事權斗樞呈狀內,素患痰火之症,積年沈痼,轉作驚悸怔忡之症,兼發呼吸喘促,不能行步,委頓床席,決無赴任之路,斯速入啓處置云。權斗樞累以病重難赴之狀,呈于本曹,每令調理赴任,而其狀辭,今又如此,且聞其疾患,亦殊深重,不可等待其差歇。忠淸都事權斗樞改差,何如?答曰,允。
李之翼啓曰,假注書閔黯,時無職名,付軍職,冠帶常仕,何如?答曰,允。
閔鼎重爲大司憲,李興浡爲執義,鄭始成爲掌令,李碩臣爲典獄奉事,宋浚吉爲左參贊,李端夏爲司成,李夏爲直講,金震粹爲禁府都事,李尙淵爲廣興主簿,金重伯爲典獄參奉,黃應都爲龜城府使,李箕男爲祥原郡守,鄭斗卿爲工曹參判,金千鎰爲慈仁縣監,宋浚吉爲贊善,鄭樍爲忠淸都事,鄭尙獻·權暄爲學諭,洪受河爲正言,金元祥·吳定邦爲副司果,宋浚吉·南九萬爲副護軍。吏·兵批下直。
孟胄瑞,以兵曹言啓曰,本曹郞廳之頻數遞易,未有甚於今日,殊無久任責成之意,事極可慮,而其中軍色郞廳,則所管尤緊,今日政佐郞鄭樍,移授忠淸都事,依近例,令該曹仍任,此後切勿遷動,何如?傳曰,允。
自巳時至未時,日暈。未時,日暈兩珥。
伴送使·平安監司書目,勅行,初一日仍留義州事。義州府尹書目,勅行,初三日當爲渡江事。
忠淸監司書目,牙山呈,以持平兪櫶辭職上疏上送事。
禮曹啓曰,頃者南別殿世祖大王影幀奉審後,仍審修改事,大臣陳達於榻前,以待春和爲可之意,已爲定奪矣。今亦依戊子年修補時例,稱以修改都監,令該曹差出堂上·郞廳,使之前期料理擧行,何如?傳曰,允。
持平李厚徵啓曰,請主第基地·間架,一遵定制。措語見上答曰,不允。
大司諫金宇亨,司諫李端錫,獻納金錫胄,正言尹理啓曰,請諸公主第宅基地·間架,一遵定制。請統制使柳斐然,拿問定罪。措語見上
司宰主簿安震翊,挾呪咀之術,亂衆庶之聽,如此妖怪誕妄之人,不可置諸衣冠之列。請司宰主簿安震翊,削去仕版。答曰,不允。
吏曹啓目,吏曹佐郞宋奎濂,除授後,過限未上來,奉常寺主簿宋尙問,病滿三十日,副奉事李益泰,受由過限未上來,竝只改差,何如?啓依允。已上燼餘
上在昌德宮。停常參·經筵。
下直,全羅監司吳始壽。
禁府都事金命碩,前監司金澄拿來事,出去。
謝恩,護軍崔千仞,典獄參奉金重白。
大殿,政院·玉堂問安。答曰,知道。
藥房都提調許積,提調金佐明,副提調張善瀓啓曰,伏未審夜來,聖候,若何?寢睡,亦何如?臣等,區區憂慮,敢來問安。答曰,知道。症候,已言于醫官矣。
伴送使書目,勅行,初三日越江事。
黃海監司書目,信川郡守崔繼雄,今月初三日身死事。
孟胄瑞,以禮曹言啓曰,純陵改封吉日,今方推擇,事目當爲磨鍊啓下,前期知委擧行矣。政府及本曹堂上郞廳,觀象監·繕工監提調,當依畿內各陵修改時例進去,而曾在宣祖朝己亥淑陵陵上改莎土時事目,則有政丞·本曹堂上·觀象監·繕工監提調,一路有弊,今姑啓停之事云。己亥去壬辰之亂,未及十年,爲慮一路之弊,有此停送之擧,而今此陵役,旣是改封,則事體與莎草有別,政府及本曹堂上,當爲進去,而觀象監·繕工監,竝爲作行,則恐有夫馬廚傳之弊,何以爲之?大臣之意亦如此,敢此仰稟。傳曰,繕工提調,勿爲進去。
大司諫金宇亨,司諫李端錫,獻納金錫胄,正言尹理啓曰,請諸公主第宅基地·間架,一遵定制。請統制使柳斐然拿問定罪。請司宰主簿安震翊,削去仕版。措語見上答曰,不允。
持平李厚徵啓曰,請主第基地·間架,一遵定制。措語見上新除授大司憲閔鼎重,奉使出疆,時未復命,執義李興浡,時在全羅道全州地,請竝斯速乘馹上來事下諭。答曰,不允。下諭事,依啓。閔鼎重,未久自當上來,姑勿下諭。
夜三更,流星出於軒轅星上,入南方天際,狀如鉢,尾長六七尺許,色赤。
禮曹,今此合慶別試文武科初試,來四月初二日,殿試五月十九日,放榜六月初三日辰時,改付標啓下。
議政府左參贊宋浚吉,時在忠淸道懷德地,乘馹上來事下諭,何如?啓依所啓施行。
吏曹,南別殿影幀修改都監堂上二,朴長遠·權大運,郞廳二,李慣·吳燦。啓。已上燼餘
上在昌德宮。停常參·經筵。
謝恩,禁府都事金震粹,慈仁縣監金千鎰,部將韓德祖,璿源殿參奉李晩亨,全州判官朴信圭,龜城府使黃應都,祥原郡守李箕男。
大殿,政院·玉堂問安。答曰,知道。
藥房都提調許積,提調金佐明,副提調張善瀓啓曰,伏未審夜來,聖候,若何?寢睡,亦何如?臣等,區區憂慮,敢來問安。答曰,知道。症候,已言于醫官矣。
冬至使閔鼎重,副使權尙矩,書狀官愼景尹,入來。
李之翼,以都摠府言啓曰,今日入直軍士,中日習射,請出標信。傳曰,知道。
李之翼,以左右相意啓曰,刑曹事務之煩緊,不比他司,而前後判書,或有疾病,或緣公故,遞易頻數,行公無日,獄訟之積滯,至於累朔之久,誠可寒心。判書鄭知和改授之後,前病未差,且有犯染之事,久不出仕,而猶有佐貳之官,代行急緊之事矣。卽今參判李元禎,受由下鄕,參議洪處大,又以曾任慶州時,軍布虛錄事,方在待命中,無一人行公者,本曹之事,尤極可慮。判書鄭知和所患,今已向差,犯染後,日字亦多,卽爲牌招察任,俾無曠務之弊,何如?傳曰,允。
以咸鏡監司狀啓,二月令生松魚,限內不得封進待罪事,傳于朴世堅曰,勿待罪事,回諭。
慈山郡崔春命,洪命耉祠宇額號望,落點義烈。原州牧元沖甲,金悌甲·元豪祠宇額號望,落點忠烈。
以冬至使齎來賜物咨文,傳于孟胄瑞曰,下該曹。
李之翼啓曰,獻陵改莎草,在於再明,大臣以下,明日當爲出去,而觀象監提調二員內,閔熙奉使西下。吳挺一提調辭免之疏,今又來呈,聞其病患,不至於委頓云,卽爲牌招,使之進參,何如?傳曰,允。
持平李厚徵啓曰,請主第基地·間架,一遵定制。措語見上答曰,不允。
大司諫金宇亨,司諫李端錫,正言尹理啓曰,請諸公主第宅基地·間架,一遵定制。請統制使柳斐然拿問定罪。請司宰主簿安震翊削去仕版。措語竝見上答曰,不允。安震翊罷職,可也。
李之翼啓曰,司宰主簿安震翊罷〈職〉事,命下矣。臺諫,方以削去仕版論啓,罷職傳旨不得捧入之意,敢啓。傳曰,知道。
謝恩,護軍吳挺一。已上燼餘
上在昌德宮。停常參·經筵。
下直,阿山萬戶黃汝霖。
謝恩,廣興主簿李尙淵。
右議政洪重普,禮曹判書朴長遠,觀象監提調吳挺一,工曹參議宋時喆,獻陵改莎草事,出去。
京畿監司南龍翼,右議政陪行事,出去。
大殿,政院·玉堂問安。答曰,知道。
藥房都提調許積,提調金佐明,副提調張善瀓啓曰,伏未審夜來,聖候若何?寢睡,亦何如?臣等,區區憂慮,敢來問安。答曰,知道。入診爲之。
備忘記,今下弓矢,阿山萬戶黃汝霖處,給送。
傳于鄭榏曰,入診時,冬至使亦爲入侍。
孟胄瑞,以司饔院監膳提調言啓曰,今日京畿日次生雉,俱以不合,使之改備。所改者如前不合,殊涉可駭,而日勢太晩,終致闕封,極爲□□,不得已擇其中稍勝者捧入。此時生雉,雖値難得之節,莫重御供,未免苟充,當該封進官推考,進排下人,令攸司推治,何如?傳曰,允。
持平李厚徵啓曰,請主第基地·間架,一遵定制。措語見上
大司諫金宇亨,司諫李端錫,正言尹理啓曰,請諸公主第宅基地·間架,一遵定制。請統制使柳斐然拿問定罪。請司宰主簿安震翊削去仕版。措語見上
未時,太白見於巳地。
京畿監司南龍翼,落後入來。
今日入診時,都承旨張善瀓啓曰,咸陵府院君李澥,特爲禮葬事,分付該曹。
禮曹參判曺漢英遞差事,榻前定奪。
答府·院曰,不允。已上燼餘
閏二月初八日午時,上御集祥殿。入診時,入侍都提調許積,提調金佐明,副提調張善瀓,行大司憲閔鼎重,假注書金聲久,記事官成虎徵·申翼相,醫官鄭後啓·李東馨·崔有泰·尹後益·金有鉉·白光鉉進伏訖,許積曰,連聞醫官之言,水刺別無所減,而寢睡與前一向云,臣等喜幸之心,當復,如何?核處,每每待膿鍼破,或破而或完,若如此,則前頭完合無期,欲以別藥治之,而其藥辛痛無比云,未知,如何?或以爲初出本核,未能治之,則他核隨破隨出,先治本核,則他核,不治而自完云,伏未知何核爲初出本核乎?上曰,他人之核,非出於一時,故可以知其先後出矣。此核則初出之時,層疊無數,其勢相連,少無隙地,何以知其初出乎?積曰,水刺,不異於前,而肥膚,近來稍勝於前,若受灸而添傷,則尤爲可慮。且不必灸核處,灸肘尖百䐉則有效云,此亦未知,如何?上曰,不灸則已,灸則先灸核處,可也。灸肘百䐉後,若有效則大善,無效則反不如初不灸之爲愈也。積曰,受灸與否,定奪可也。崔有泰曰,面部核處完合後,受灸未晩,而凡人治核之時,灸百䐉穴,則大有神效。今番受灸後,何以知其必無其效乎?尹後益曰,近日水刺,稍勝於前,若受灸而無效,反有厭進水刺之患,則此甚可慮,不如姑待後日之爲愈也。若灸當處,則必無數灸之然後,方可見效,若不見效,而氣候若不平,未免中止,則反不如不灸。大槪面上之核,無論本核與否,決不可受灸矣。白光鉉曰,頤下初出之核,臣意則切欲施灸,而去他核不甚相遠,若受灸之時,此核甚熱,而及於他核,則恐有添傷之患,此甚可慮,姑待後日爲便。積曰,入診可也。入診後醫曰,脈則和平甚好,小有虛處,而不至大段矣。上曰,閔鼎重來待乎?積曰,來待而欲侍,醫官出去後,進見矣。上曰,醫官出去,閔鼎重進見,上曰,冊子何以見捉耶?鼎重曰,終始無事出來矣。此冊,適在卜載之上而見捉,他冊多在其中而不問,獨以此冊,爲史記而捉去矣。上曰,獨榜事,何事也?鼎重曰,如我國禁制條,而題目則告示也。軍機軍情漏泄,則或處斬或梟首,其他犯禁之人,或着枷或坐置,而不能盡記。末抄又有杖八十等文字,大槪此法,一依大明會典爲之,而大明會典,無杖八十文字,豈渠等添入耶?上曰,狀啓外,有大段聞見乎?鼎重曰,皆是道聽道說也,何足取信乎?使臣官爵及所幹等事,渠等一一問之,臣等,以我朝官階書給則曰,書狀之兼帶持平,何也?臣等答曰,書狀,乃檢飭一行之任,故兼帶持平矣。且爾之如此細問,何也。渠等曰,皇帝殊甚察之,凡事必欲自知,故此等事,欲細聞而陳達云云矣。積曰,前日備邊司啓辭回答事,以姑待使臣還歸後,相議爲之之意,回啓矣。使臣來後問之,則所見,亦與臣等,別無異同矣。上曰,前有齎咨官進去之例,則官員進去,似可矣。積曰,前者或有譯官進去之例,或有官員進去之例,若送官員,則譯官又不可不送。其弊四五字缺送譯官,彼安知其非官員乎?上曰,冊字置於卜載。數字缺得計也。且所謂皇帝之察察之者,乃人君可用之明察乎,乃徒爲苛察而已乎?鼎重曰,皇帝甚爲苛察,故彼人空然怨詈,少無忌憚矣。朝參日黃屋出入之際,顧見甚久,觀其容貌,則別無英氣,多有猛氣矣。李一善者亦來言,皇帝善射,故以出獵爲事,必有蕭牆之患云矣。天下皆以靡然屈服,四方物貨皆來會,統一則無疑,然非心服也,乃力服也。積曰,或以爲彼人,不能統一,然統一則明白矣。上曰,雲南之萬餘騎馳突云者,何事也?鼎重曰,蒙古五千,置於雲南,五千置於南京,以爲屯戌鍊習之計矣。上曰,若有勍敵,則以萬餘騎當之乎?鼎重曰,卽今天下,似無可乘之釁,若遇大段水旱,有土崩之患,則未可知也,不然,無撓動之勢矣。上曰,前聞中原甲兵,頗不精治云矣,今則如何?鼎重曰,近來則似精好矣。上曰,賂賄不行云乎?鼎重曰,雖不公然行之,乘夜潛行云矣。所聞鄭經事,則果非虛傳矣。上曰,兵衆幾何云耶?鼎重曰,在海島中,不能的知其數矣。上曰,盡收海船軍見其厭憚矣。鼎重曰,前者,漕運船則相通矣,自去年,漕運船亦不許相通,故物貨不便於陸運,頗刀蹬云矣。上曰,科擧事,何如也?擧子,皆漢人耶?鼎重曰,擧子則皆是漢人,淸人則不許赴擧矣。積曰,彼人等,以弓矢爲業,若從事於文,則武略不競,故如此云矣。鼎重曰,路中或逢蒙古,而通使輩,無解蒙語之人,故不能相通言語,譯官輩,使之學蒙語,則似便矣。上曰,他國使臣,亦有來朝之人乎?鼎重曰,三國來朝,而服色,與蒙古無異,通稱謂蒙古矣。淸人甚賤,待蒙古人,至以相訾謷,今番出來上使,乃蒙古人,故少不如意,則輒生嫌怒曰,以我爲蒙古人而如是耶云云矣。積曰,純陵改封陵時,大臣·禮曹堂上·觀象監提調當爲進去,而北路凋弊,近來尤甚畿甸,陵寢奉審時,觀象監提調有故,則禮曹堂上·監察,亦有前例,今亦以禮曹堂上兼行,宜當矣。上曰,依爲之。積曰,王世子冠禮時,自上臨軒命送,禮也,而卽今上候未寧如此,百官則以權停之禮行之。小臣進前,拜受敎書,出行拜禮後將事,則似便好,而大槪此事,則臨時知上候平復然後,定奪可也。善瀓曰,去月晦日入診時,以左議政所啓,王世子冠禮,定於三月初九日,或二十一日,若不行於初九,則當行於二十一日,科擧先行於十七日,未妥云云,故自上有若干日差退之敎,以此意,分付該曹,則該曹更擇吉日,初試則以四月初二日,殿試則以五月十九日,改付標,而第念四五月,乃農務方殷之時也,皆以爲七月退行爲便云。大臣之意亦然,退行於秋間,何如?積曰,小臣之意,科擧之退行,實爲未安,五月極農之時,設行科擧,似未合當。且領右相之意,皆以爲退行爲當矣。上曰,依此退行,可矣。積曰,典獄參奉金重白,前日小臣啓達,囚治於刑曹,其時刑曹,以奪告身照勘,而□□事不送于兵·吏曹,故不入於歲抄中,尙未敍用,而擬望受點,極爲駭異。刑曹當該書吏囚治,金重白改差,何如?上曰,依此爲之,可也。佐明曰,勅使差備譯官事,移義禁府之公事,尙今不下,渠等若聞此奇,則想必罔晝夜上來,而大槪不必如此送人拿來矣。上曰,公事之不下者,蓋欲姑待勅使渡江後,下之爲計矣。積曰,移義禁府公事之不下,臣等亦知聖意之有在也。善瀓曰,先朝功臣,只有具仁墍·李澥二人,而李澥身死,國家近以物役不足之故,大君·王子·元勳外,無禮葬之事矣。然只有功臣二人,而李澥則今死矣,似不可無禮葬之事,未知,如何?積曰,李澥,非但功臣而已,乃長陵守陵官也。上曰,咸陵君,禮葬爲之,可也。鼎重曰,奉事無狀,不能檢察一行,致有生死之患,凡干職任,亦不可冒居,況臺官之長,是何如職任,而刑曹公事未決末之前,何敢晏然仍冒乎?朝以疏章仰達,而見阻喉司,故敢此冒死陳達矣。上曰,豈可以此而辭職乎?鼎重曰,此非辭職也,乃陳具情勢也。鼎重曰,譯官商賈,乃近來尋常之事,以事體言之,則一切禁斷,可也。然亦以此通貨,不無資賴,而多有負債於彼人之事。大槪此輩,年年入去,故與彼人相親,故彼人,亦不疑給之,欲擲姦治之,則勢似難便,今後勿爲連年入送,可也。積曰,此說則似不可行矣,入去之時,每加嚴飭可也。上曰,以潛商例治之,亦無不可矣。積曰,今番勅使在館時,以次通官張孝禮所請,徵債之事,旣已現露,不可不隨現重治,以警他人,負債〈人〉尹貴質,令攸司,囚禁嚴治,何如?上曰,依爲之。鼎重曰,使臣入去之時,糧資器皿,無不持去,故自開城府,以刷馬輸運,歷路之弊不貲。此後,自義州給糧資器皿,則可除歷路輸送之弊矣。積曰,祔廟書啓公事,入啓已久,而尙今不下,未知以何賞命下矣。第念賞不踰時,而如是遲延命下,如何?自上無發落,罷出。
上在昌德宮。停常參·經筵。
謝恩,五衛將金壽翼,校書正字權萬濟,司成李端夏。
大殿,政院·玉堂問安。答曰,知道。
藥房都提調許積,提調金佐明,副提調張善瀓啓曰,伏未審聖候,若何?寢睡,亦何如?昨日入診之後,仍爲引接移時,不瑕有損傷之患乎?臣等區區憂慮,敢來問安。答曰,知道。症候,已言于醫官矣。
京畿監司書目,通津呈,以修撰申晸病重,上去不得事。
原襄監司書目,寧越呈,以雌牛生雛,一身兩頭兩耳四目兩鼻四穴兩口,變異非常事。
鄭榏,以內醫院都提調言啓曰,議藥同參醫官金重伯,以時在奪告身之□改正,新授職名矣。前頭醫官,雖在奪告身之中,有付軍職冠帶常仕之規,令該曹擧行,何如?傳曰,允。
李之翼,以兵曹言啓曰,今閏二月初十日,禁軍習陣,設行於慕華館,入直禁軍等,依例除標信出用後,還入之意,敢啓。傳曰,知道。
鄭榏,以禮曹言啓曰,以本曹王世子冠禮後,大殿·大王大妃殿·王大妃殿·中宮殿·世子宮,百官陳賀就稟草記,傳曰,臨時旣稟事,傳敎矣。大王大妃殿·王大妃殿·中宮殿·世子宮陳賀,則當依下敎旣稟,而大殿陳賀時,箋文頭辭,則豫先行會於各道及江華·開城府,以爲趁期封進之地,何如?傳曰,允。
又以禮曹言啓曰,自前陳賀時,例有京外進箋·方物物膳封進之規矣。今此王世子冠禮後,謁廟陳賀等事,旣已榻前定奪,則方物物膳,亦當封進,依冬至物目數,大殿·大王大妃殿·王大妃殿·中宮殿·世子宮方物物膳,依例封進事,豫爲知委各道及開城府,何如?傳曰,允。
李之翼,以刑曹言啓曰,今閏二月初八日藥房入診時,左議政許積所啓,今番勅使在館時,以次通官張孝禮所請,徵債之事,旣已現露,不可不隨現重治,以警他人,負債人尹貴質,令攸司囚禁嚴治,何如?上曰,依爲之事,傳敎矣。尹貴質推捉,則其父承立招內,貴質下去平安道云,密捕押送事,秘關分付於平安監司處,其父姑先囚禁之意,敢啓。傳曰,知道。
鄭榏,以禮曹言啓曰,今此王世子嬪揀擇單子及明善公主駙馬揀擇單子,京中則以今月初十日定限,故漢城府,以五部所捧單子合一百三十張,輸送本曹。臣等連日開坐,一一詳考,就其中尤甚違式及塗擦不精者六張,還送該府,使之改書,追後來呈,姑以駙馬揀擇單子九十五張,處女揀擇單子二十八張,先爲入啓,而都中許多士夫之家,年歲可當子女,似不止此,而所揀單子,如是零星,至於處女單子,則僅二十八張,殊無嚴飭分付之意,委屬可駭。漢城府當該堂上,爲先推考,使之更加嚴督,追後單子,連續入啓,何如?傳曰,允。
又以禮曹言啓曰,王世子冠禮翌日,朝謁大殿·大王大妃殿·王大妃殿·中宮殿事,節目磨鍊啓下,而丁未年冊禮時,則內殿朝謁,竝權停矣。今則何以爲之?敢稟。傳曰,臨時更稟處之。
又以觀象監領事言啓曰,今閏二月十六日月食,以四篇算法推之,大明曆法,不食,內篇法,初虧酉初三刻,外篇法,初虧酉正初刻,時憲法,初虧酉正一刻,以內外篇法觀之,則初虧皆在日入時,月帶食所見分一分。月出之時,若有缺虧之形,則不可不隨所見救食,闕庭候望,似難趁卽見驗,依前□定監官二員,登南山詳細看候,月出之時,如有虧缺之形,則卽爲放火後,救食,何如?傳曰,允。
持平李厚徵啓曰,請主第基地·間架,一遵定制。措語見上答曰,不允。
大司諫金宇亨,司諫李端錫,正言尹理啓曰,請主第一遵定制。請統制使柳斐然拿問定罪。請司宰主簿安震翊削去仕版。措語見上答曰,不允。
夜自一更至三更,月暈回木星。已上燼餘
上在昌德宮。停常參·經筵。
謝恩,掌令鄭始成。
大殿,政院·玉堂問安。答曰,知道。
藥房都提調許積,提調金佐明,副提調張善瀓啓曰,伏未審夜來,聖候,若何?寢睡,亦何如?臣等區區憂慮,敢來問安。答曰,知道。症候,已言于醫官矣。
禁府,韓洸刑問一次,不服加刑。啓,除尋常嚴刑,期於得情。
李之翼,以都摠府言啓曰,今日入直軍士,中日習射,請出標信。傳曰,允。
鄭榏,以承文院都提調言啓曰,梁廷燦犯禁事咨文,依前例,以刑曹禁府會同査問之意,措辭撰出以入矣。伏見平安監司閔維重狀啓,廷燦項腫極重,不能趁時押送云。如或終不得押來,而致斃於其處,則咨內措語,未免有相違之弊,前入咨文還下後,直以實狀改撰,宜當,而彼中則報知北京已久,齎咨官發送,一日爲急,令大提學來詣備邊司,相議撰出,何如?傳曰,允。
又啓曰,右承旨沈梓同姓五寸叔幼學沈儒宏身死,服制已行四日,出仕,何如?傳曰,允。
以右議政洪重普加土呈辭,傳于李之翼曰,給由馬澆奠床,備給。
以禮曹合三慶別試事目磨鍊啓目,傳于李之翼曰,臨時入啓。
李之翼,以吏曹言啓曰,載寧郡守羅萬葉,呈本曹曰,矣身雖極微末,亦知國忌之莫重,分義之至□,父母先祖之誠,亦不下於恒人,逢禍之慘,雖滅身不能忘,則更以何顔,復入於讎人之地乎?況素患痢症,日漸加重,痰喘兼發,奄奄欲盡,門庭寸步,不能運動,以此以彼,決難赴任,斯速入啓處置云。頃日黃海監司狀啓覆啓允下之後,卽爲發牌,連日催促,而羅萬葉,以決難還任之意,具呈本曹,論理題送,更加催促,則無意還任。又此呈狀,萬葉私情,雖極痛迫,因而遞易,正中奸民之計,使之還任,意在杜弊,而不爲還去,如是煩呈,殊甚不可,載寧郡守羅萬葉從重推考,催促下送,何如?傳曰,允。
持平李厚徵啓曰,請主第基地·間架,一遵定制。措語見上富平地,有士人鄭載賓者,奪其切族家田土,被奪之人,粘付載賓祖母之書,累呈監司,監司以閱實治罪,推給本主之意,嚴辭論題,非止一再,則爲守令者,所當劃卽査辨,公正決折,而府使崔孝騫,怵於載賓形勢,終不聽理,任其橫奪,其循私不職之狀,誠極可駭。請富平府使崔孝騫罷職。答曰,不允。
大司諫金宇亨,司諫李端錫,正言尹理啓曰,請諸公主第宅基地·間架,一遵定制。請統制使柳斐然,拿問定罪。措語見上答曰,不允。柳斐然先罷後推。
答護軍徐必遠疏曰,省疏具悉卿懇。已諭予意,不必多誥,身帶將兵之官,不可任情爲之,須勿固辭,從速察職。
掌令鄭始成啓曰,卽伏見持平李厚徵,富平府使崔孝騫論啓之辭,士人鄭載賓云者,卽臣之子也。奪其切族田土云者,未知指何事,而臣之子,果有若干買得田土於富平地,本文記證筆者,成晩昌之父時亮也。頃者晩昌,呈于富平,臣之子,不得已使奴對辯,則晩昌不爲立隻,故置之矣。今此啓辭中被奪人,無乃指晩昌耶?若指此而言,則是非曲直,自有公論,非臣所可强辯,而至於形勢云者,卽指臣身也。看來臣不勝驚愕之至,臣以何形勢,縱子奪人田土乎?臣子之名,旣入於論啓之中,則臣何敢曰在家不知,而晏然臺席乎?請命遞斥臣職。答曰,勿辭。退待物論。
答贊善李惟泰,進善李翔疏曰,省疏具悉。勿辭上來,以副予意。
答開城留守洪處亮疏曰,勿辭。調理察職。已上燼餘
上在昌德宮。停常參·經筵。
答右議政洪重普箚曰,省箚具悉卿懇。此是常事,何用辭爲?安心勿辭焉。
大殿,政院·玉堂問安。答曰,知道。
藥房都提調許積,提調金佐明,副提調張善瀓啓曰,伏未審夜來,聖候,若何?寢睡一樣安寧乎?臣等區區憂慮,敢來問安。答曰,知道。症候,已言于醫官矣。
政院啓曰,統制使柳斐然,先罷後推事,命下矣。臺諫,方以拿問論啓,罷推傳旨不得捧入之意,敢啓。傳曰,知道。
以禮曹合三慶別試事目磨鍊啓目,傳曰,臨時入啓。
平安監司書目,道內寧邊等二十二邑,染病方痛一千三百五名,死亡七十四名緣由事。
慶尙監司書目,固城縣令趙時緩,病重罷黜事。
備邊司啓目,粘連慶尙監司啓本云云,餘軍布虛錄守令,依甲辰年例,十同以上者,拿問定罪,一同以上者,以其虛錄多寡,分等決杖,而座首等,令本道,拿致營門,分輕重刑推,以此意分付,何如?啓依允。
朴世堅啓曰,以司憲府宋百初·尹坰等照律公事,傳曰,此人等之非功,皆作數字缺懸錄事,下敎矣。當初司憲府公事別付標紙中,宋百初·尹埛等非功臣儀政數字缺竝爲懸錄,而其中李海寬,與臺官相避,不爲照律數字缺代祖耔功臣懸錄,故判付內,因有功減一等之敎,其時當該承旨,覺其違例啓稟,拔去其標紙矣。下敎如此,公文還爲出給,使之改付標以入,何如?傳曰,允。
又啓曰,以掌隷院諸宮家出定官奴婢,代以寺奴婢換給事啓目,傳曰,此是令下之後,代出奴婢耶?問啓事,命下矣。招問該院郞廳,
以諫院啓辭回啓判付內,今後宮家出定官奴婢,必以寺奴婢,這這換給該邑事啓下,在於癸卯正月二十六日,而今此延日婢珠花等賜牌受出事,皆在令後,因各其官所報,代出云。元公事還入之意,敢啓。傳曰,知道。
李之翼,以備邊司言啓曰,統營春秋水操,統制使前期定日,一邊啓聞,一邊約束所屬之官,趁期擧行,例也,而統制使柳斐然,久在被論之中,尙無定日啓聞之事,春節已晩,殊涉爲慮。柳斐然旣有罷推之命,其代宜卽差出,而未捧傳旨之故,該曹不得循例啓稟,依頃日全羅兵使差出之例,令該曹速爲擧行,何如?傳曰,允。
又以御營廳言啓曰,前縣監吳斗憲,本廳軍色郞廳,已爲啓下,而方在罷散中,時無職名,令該曹,依例付軍職,冠帶常仕,何如?傳曰,允。
又以兵曹言啓曰,禁軍春都試,明日當爲開場,而本曹郞廳,不得備員,正郞闕員,今日內口傳差出。佐郞鄭樍仍任之後,未及下批,尙未行公,亦令該曹,口傳啓下,以爲進參之地,何如?傳曰,允。
又啓曰,義州府尹李東稷拿來事,命下矣。依例交代後拿來,何如?傳曰,允。
吏曹口傳政事,以洪億爲兵曹正郞,鄭樍仍任事。承傳。
孟胄瑞,以兵曹言啓曰,以備邊司啓辭,統制使,依全羅兵使例差出事,傳敎矣。依近年例,令備邊司議薦,何如?傳曰,允。
又以兵曹言啓曰,內禁衛二番將金重明,來十二日入直受點,而昨日慕華館習陣進去時,所騎馬顚蹶落傷,左臂違骨,方在不省人事中,決難入直云。勢不得已元單子中,改付標之意,敢啓。傳曰,知道。
又以吏曹言啓曰,尙州牧使權順昌,呈狀于本曹曰,矣身辭朝出城,將爲發行之際,八十五歲老母,猝得感傷之症。初以微恙,故冀其差效待累日,而種種諸症,日加一日,專廢食飮,氣息如縷,委身床席,轉側須人。年迫九十之人,病勢如此,矣身,無兄弟獨身,決難一日相離,旬月之內,斷無赴任之望,久留城外,公私狼狽,本曹斯速入啓處置云。權順昌,以其老母病重,累次呈狀,而旣已辭朝之守令,自本曹,有難處置,以此題送矣。狀辭又如此,其勢似難捨去赴任,夫馬留京,本州曠官之弊,俱甚爲慮。不可等待其母病之差歇,以貽重弊,尙州牧使權順昌,罷黜,何如?傳曰,允。
又以吏曹言啓曰,新除授寧遠郡守崔浣子幼學齊華,呈狀于本曹曰,矣父,居齋江陵地,而曾前落傷甚重,病血成塊,往來胸膈,而作痰核遍身,咳嗽嘔吐,沈綿數歲,澌毁骨立,氣息奄奄,若將不保朝夕。聞此新除之命,只自感泣,而病勢至此,決無運動上來肅謝之望,自本曹私速入啓處置云。崔浣前後居官,皆有治績,而居在遠地,不知其疾病之深重如此,寧遠郡守差出之時,備擬副望,至於受點矣。今觀其子呈狀辭,則其病似甚痼劇,本邑曠官已久,殊甚可慮。此是淸南內地之邑,雖非人所厭避之地,亦不可循例遞改,寧遠郡守崔浣,罷黜,何如?傳曰,允。
又以司僕寺提調言啓曰,大靜縣監趙門赫遞任進上馬二匹上來,禾毛色別單書入,以爲依例留養內廐之地,而試其才品,則皆是駑劣不可用者,其全不揀擇,苟充塞責之狀,極爲未便,趙文赫推考,何如?傳曰,允。
持平李厚徵啓曰,鄭載賓之奪其外五寸叔母田土之說,傳播於士夫間,久矣。近年其本主前參奉成萬昌家,具由呈狀于監司,而粘付載賓外祖母抵載賓,使之出給其田畓之書,則監司所題,有載賓所爲不測,一家祖孫叔姪之間,何敢如是弄奸舞譎?載賓爲先刑推,一一推給等文字,而亦爲傳說之談矣。田民之訟,雖是人家不能無之事,而橫奪切親家□物,至有訟端,則實是士夫所羞。載賓則又有甚焉,不有其祖母委曲開諭之書,不勝饞涎,强爲橫奪,則其爲父兄者,亦所當戒飭禁抑,而始成,乃反主張,則其罪狀,不在於載賓,故人皆唾鄙,羞以爲言。臣自忝叨以來,卽欲擧劾,而實非細故薄過,此論一發,便爲終身之累,故恐有一毫失實之患,隱忍至此矣。今者始成,適與爲僚,則與之同列,臣實恥之,而同臺論劾,事體重大,始成亦爲呈單不出。臣意以爲,始成得聞此言之藉藉,必爲自處之計,姑待他僚之出,將欲從實論啓矣。昨者始成,乃敢出肅,臣於是,不得已姑擧其子之名,先劾崔孝騫循私不職之罪。臣之本意,實出於恥與同列,而拘於區區事體,初不能直斥請罪,致使始成,乃以其子之名,入於論啓中,爲引避之辭,臣之疲軟之失,著矣。請命遞斥臣職。答曰,勿辭。
禁府,金城·洪處大·洪聖龜·朴之慵拿囚。啓。
本院啓曰,義州府尹李東稷拿來事,命下矣。依例交代後拿來,何如?傳曰,允。
持平李厚徵啓曰,請主第基地·間架,一遵定制。措語見上守令之職,在於理詞訟息奸猾,誠以詞訟不理,則曲直,終無所辨其實,奸猾不息,則爭奪,將不勝其弊也。成萬昌之與鄭載賓所訟者,其是非曲直,必有所歸,爲守令者,所當公正其聽,從速決折,而富平府使崔孝騫,怵於載賓形勢,不有上司分付,初不聽理,終不接狀,使詞訟無時可理,奸猾有所憑藉,誠極可駭。請富平府使崔孝騫罷職。鄭載賓之點奪其外五寸叔母家田土之說,傳播已久,而今者其父始成避辭,乃曰,果有若干買得田土,而本文記證筆者,成萬昌之父時亮云云,與人所傳說者,有所不同,故卽者成萬昌前後呈官文書,使之現納,則其初呈議送二度到付富平府,尙未推來云,而只納諺書粘連議送一度。相訟家自辨之辭,有難取信,姑捨勿論,而其議送所題有曰,鄭哥所爲,已知其無據,依前題辭擧行云云。其諺書,乃載賓外祖母抵載賓者,其書槪曰成佐郞家田地,吾在富平時耕食,而其後汝母家耕作之狀,汝父親亦豈不知耶?汝母生時,成家還推,故使汝母推給,則答以已送矣,何其欺我耶?彼亦不爲虛言,吾亦寧賣他人物也,親戚之間,應當之事,何如是爲不美之擧耶?其家田畓推送爲可云云。其所謂成佐郞,乃始成所謂時亮,而於載賓祖母,爲三寸姪女婿也。時亮果於文記,自爲證筆,則載賓祖母抵書其孫,委曲開誘,使之出給,何若是其丁寧耶?以此觀之,則人所傳播者,果非虛語也。載賓無狀,雖不有答祖母之書,終欲點奪,爲其父者,少有士夫之心,則所當深加警責,使不得爲無據之事,而始成避辭中,反爲其妻母書中所無之言,强爲之說,則人之謂始成主張而唾鄙之者,亦信矣。載賓祖母之書,旣曰其父亦知,而人言又甚藉藉,則此始成所謂敢曰在家不知者也。其縱子奪人田土之罪,不可不徵,請掌令鄭始成罷職。答曰,不允。鄭始成事,依啓。崔孝騫先罷後推,其訟則令本道從速詳察處決,可也。
大司諫金宇亨,司諫李端錫,獻納金錫胄,正言尹理啓曰,請諸公主第宅基地·間架,一遵定制。請統制使柳斐然拿問定罪。措語見上答曰,不允。
李之翼啓曰,闕內出入下人,自兵曹,例給勿禁章標,內苑內官,爲其東山別監等,受得章標,來呈先啓手本於本院,章標受得,其是細微之事,而至煩天聽,殊涉可駭。當該內官推考,東山別監等出入時,令兵曹勿禁,何如?傳曰,知道。泛言則似是,而終始不爲成給,其勢亦不可已,推考,非其罪也。
自午時至酉時,四方昏蒙若下塵。申時酉時,日暈。夜一更,月暈,白氣二道,起自乾方,漸移艮方,長竟天,廣各尺餘,良久乃滅。自二更至五更,月暈。
禁府,韓洸刑問二次不服,加刑。啓依允。
吏曹口傳政事,以洪億爲兵曹正郞。已上燼餘
上在昌德宮。停常參·經筵。
謝恩,兵曹正郞鄭樍。
大殿,政院·玉堂問安。答曰,知道。
藥房都提調臣許積,副提調張善瀓啓曰,伏未審夜來,聖候若何?寢睡,亦何如?右邊腋下結核漸大,不可不施灸,以爲消散之地,故今日受灸事,昨日已定奪,而諸醫以爲,脚部之核,成膿已久,今日爲先受鍼,明日受灸,事勢穩當矣,何以爲之?臣等不勝憂慮,敢來問安,竝此仰稟。答曰,知道。症候,已言于醫官矣,今日受鍼爲之,可也。
下直,穩城府使柳振。
備忘記,今下弓矢,穩城府使柳振處,給送。
大殿受鍼後,藥房·政院·玉堂·二品以上·六曹問安。答曰,知道。
鄭榏啓曰,吏曹郞廳來言,守令多闕,何以爲之?敢稟。傳曰,政事,明日爲之。
持平李厚徵啓曰,請主第基地·間架,一遵定制。措語見上答曰,不允。
大司諫金宇亨,司諫李端錫,獻納金錫胄,正言尹理啓曰,請諸公主第宅基地·間架,一遵定制。措語見上
前啓,柳斐然拿問定罪事,停啓。
獻納金錫胄啓曰,頃者同僚,以論劾司宰主簿安震翊事發簡,而臣初未得其曲折,以書更問于同僚,同僚答以震翊,曾與前典獄參奉朴承後有仇怨,嘗欲害之,至爲詛呪之事,爲人所發覺,其所書紙片,方在承後之手,而士人愼姓人爲證云,臣遂與聯名於一日之啓矣。其後旋遭服制,昨始制滿更出,則震翊旣有罷職之命,而啓亦已停矣。今聞外議,多以爲,震翊此事,果是眞的,則不特爲渠之妖妄叵測而已,干係邦禁之罪,不當止於罷職,且承後,旣自以爲已得作惡之跡,則尤不可不一倂拿問卞覈,以正其罪云。臣之論事疎謬之失,著矣,不可以其啓已停,而苟然仍冒,請命遞斥臣職。答曰,勿辭。退待物論。
答院曰,不允。
巳時,上御集祥殿受鍼。入侍,都提調許積,提調金佐明,副提調張善瀓,假注書閔黯,記事官李碩蕃·申益相,醫官李東馨·崔有泰·尹後益·金有玹·金萬直·白光玹·權憕。上左邊脚部結核成膿處,受鍼。
許積曰,腋下及他處結核處,次第成膿,誠切悶迫。湯劑則自前胃敗,不能進御,只待其成膿,盡濃則鍼破,如此之際,元氣亦不無漸敗之患。諸醫則以爲,蛇油丸最良於治核,時未及進御,而不可已者云矣。上曰,此用白花蛇以劑者耶?對曰,是矣。白花蛇,多在於川椒樹下,其性善竄,捕得極難云矣。
上曰,何以作丸耶?李東馨曰,以糯米糊,調和作丸矣。金佐明曰,聞鄭載岱之言,其叔萬和,曾患核患,施灸見效云矣。許積曰,載岱,親救萬和之病,故詳知首末矣。
金佐明曰,慶尙道留軍布不捧守令等,十同以上,則拿問定罪,九同以下,則分輕重決杖,旣已啓下,而杖數則不爲定奪矣,何以爲之?許積曰,臣與領議政鄭太和相議,一二同未收者,杖六十,三四同則杖八十,七八同則杖九十,八九同則杖一百爲定,依此分等,營門決罪,而在京中守令,禁府決杖,何如?上曰,依爲之。
許積曰,鍼醫鄭爾碩,善鍼術云,故啓達內醫差下矣,今聞鄭爾碩,得狂易疾,至於自刎其頸,勢不可隨行。渠雖微末,初旣啓下,頉下之際,敢此仰達矣。上曰,近間何多此病耶?依爲之。以上燼餘
司僕寺啓曰,大靜縣監趙門赫遞任進上馬二匹上來,禾毛色別單書入,以爲依例留養內廐之地,試其才品,則皆是駑劣不可用者,其全不揀擇,苟充塞責之狀,極爲未便,趙門赫推考,何如?傳曰,允。
上在昌德宮。停常參·經筵。
京畿監司南龍翼,東道各陵奉審事,出去。
下直,濬源殿參奉李晩亨。
禁府,趙嗣基拿囚。〈啓〉。
大殿,政院·玉堂·二品以上·六曹問安。答曰,知道。勿爲問安。
藥房都提調許積,提調金佐明,副提調張善瀓啓曰,伏未審夜來,聖候,若何?寢睡,亦如何?昨日受鍼之後,別無煩熱之候乎?今日受灸,何以爲之?臣等不勝憂慮,敢來問安,竝此仰稟。答曰,知道。症候,已言于醫官矣。
鄭榏,以敬陵重建廳言啓曰,本陵丁字閣重建役,趁農前當爲始役,而所入材瓦雜物,不爲措備,臣俊耉臣時喆,今日會同,依靖陵重建時□□書入,而臣等,與監役官,帶率事知工匠,徑先進去奉審之意,敢啓。傳曰,知道。
李之翼,以都摠府言啓曰,都摠管鄭知和,除標信,賓廳坐起進去之意,敢啓。傳曰,知道。
又以都摠府言啓曰,今日入直軍士,當爲中日習射,而兵曹判書金佐明參政,依前例不得爲之之意,敢啓。傳曰,知道。
又以兵曹言啓曰,都試時郞廳,不可不備員,故正郞闕員,只請口傳差出矣。新除授正郞洪億,病勢方重,不得出仕,有難等待,卽爲改差,其代今日內差下,察任,何如?傳曰,允。
有政。吏批,判書趙復陽進,參判李時術進,參議金萬基病,都承旨張善瀓進。兵批,行判書金佐明進,參判任有後進,參議閔點都試進,參知鄭載嵩進,右副承旨李之翼進。慶㝡爲掌令,趙仲耘爲信川郡守,李慣爲尙州牧使,曺致中爲寧遠郡守,李程爲富平府使,姜栢年爲禮曹參判,李文淸爲司宰主簿,鄭期泰爲奉常主簿,趙根爲注書,辛蕃爲校書博士,李璋爲校書副正字,閔鼎重爲右副賓客,邊麟吉爲右通禮,宋奎濂爲副校理,全有章爲繕工參奉,南宮烒爲典獄參奉,李稹爲濬源殿參奉,柳冕爲忠淸都事,尹爲奉常副奉事,趙始久爲分差東學敎授,李箕徵爲戶曹正郞,李碩蕃爲刑曹正郞,李雲林爲禮曹正郞,金德遠爲兵曹正郞,吳聖蒙爲典籍,黃儁耉爲義州府尹。吏批啓曰,新除授義州府尹黃儁耉,時無加資之命,何以爲之?敢稟。傳曰,依例加資,義州府尹黃儁耉,今加通政。蓬山君烱信爲副摠管,具文治爲訓鍊都正,閔晉亮爲曹司衛將,朴長卿爲都摠經歷,金玉玹爲五衛將,申晸·吳斗憲爲副司果,閔黯爲副司正,金重白爲司勇,金鏡爲統制使。吏兵批下直。
李之翼,以備邊司郞廳,以左議政意啓曰,慶尙道留軍布虛錄守令分等抄啓之時,宜寧縣監林世喬之名,誤以碩揆書入,啓下之後,始覺其誤,不勝惶恐。前入節目中,改付標以入之意,敢啓。傳曰,知道。
備忘記,敬陵重建廳堂上判書金佐明·朴長遠,各半熟馬一疋,參判姜栢年·鄭斗卿各兒馬一疋,參議宋時喆,上弦弓一張賜給,監役官監役李斗元,參奉韓斗愈,陞敍。
備忘記,貞陵重建廳堂上參判尹鏶,參議李俊耉,竝加資,監造官監役申晟,直長趙相抃,竝六品遷轉。參奉趙嗣迪·李世基,竝陞敍。
備忘記,修改廳堂上判書洪重普,熟馬一匹面給,判書金壽興加資。郞廳鄭時亨,監造官縣監趙汝耘,竝陞敍。縣監洪濟亨兒馬一匹,縣監申晟上弦弓一張,上樑文製述官判書金壽恒,半熟馬一匹,讀文官副司直尹深兒馬一匹,書寫官縣監吳始復熟馬一匹,副司直兪夏益半熟馬一匹,別監李徽城,司鑰除授,中使徐後行,加資。從事內官魯後閔·崔以學·朴鍵,各半熟馬一匹賜給。
司諫李端錫啓曰,安震翊削版之啓,臣始終同參矣。今聞物議,以爲震翊因嫌詛呪之罪,實犯邦禁,不特妖術惑衆而已,則有非罷職輕罰,所可懲治。且朴承後,旣得其凶書,則亦當一倂請拿,詳覈重處,而獨擧震翊,大違論事之體,徑停重論,難免率爾之失云。同僚旣以此引避,臣亦何敢仍冒?昨緣日暮,今始來避,所失尤大。請命遞斥臣職。
正言尹理啓曰,前主簿安震翊,爲人誕妄,專事妖怪,與前參奉朴承後有嫌,陰懷中毒之計,承後姓名及詛呪之辭,筆之於書,將欲逞其妖術之際,其書爲人所發覺,承後得以藏之,以爲他日憑考之地,其他妖怪之事,不一而足,此等之說,藉藉已久。臣與同僚相議,論以削版之律,而書名詛呪之說,雖是眞的,以此擧論於啓辭中,似涉虛誕,故只以挾詛呪之術,亂衆庶之聽爲辭,而旣承罷職之批,則以幺麽怪誕之事,瀆撓於靜攝之中,亦涉未安,一兩日連啓之後,相議停之矣。今聞物議,多以爲,震翊此事,旣是眞的,則不但妖妄叵測而已,干係邦禁,其罪不止於罷職。且承後,自以爲已得詛呪之跡,則尤不可不一倂拿問,以正其罪云。臣之論事乖當,率爾停啓之失著矣。何敢苟然仍冒?昨緣日暮,今始來避,所失尤大。請命遞斥臣職。
大司諫金宇亨啓曰,前主簿安震翊,夤緣妖卜,濫廁朝班,發跡之累,姑置勿論,而蓋其所業,無非妖慝,怒因睚䀝,輒肆祈祝,惑亂衆聽,蠢蚩輻轃,其所禍害,理宜痛絶。故臣與諸僚,相議論啓,請以削版,而旣有罷職之命,可見屛黜之意,一向爭執,涉於瀆撓,人且幺麽,拈筆亦疲,一兩連啓,相議停止矣。卽見同僚避嫌,則以震翊與前參奉朴承後,有所嫌怨,至於詛呪之辭,爲承後所得,干係邦禁,不可不一倂拿問辨覈爲辭,臣之意,竊以爲不然。元來符祝之術,暗昧虛誕,理背難究,而況以紙片破碎不明之辭,成人命陷害,莫重之獄,則非但衆心必不厭滿。震翊·承後,亦不甘罪,且此論一開,後弊無窮,以此成罪,傷人必多,莫如痛祛一禍根,無使至於人心瑩惑之爲愈也。臣之當初區區之意,實出於此,同僚旣以有物議引避,則臣亦何敢自以爲是,而晏然仍冒,昨緣日暮,今始來避,所失尤大。請命遞斥臣職。
答司諫李端錫,正言尹理,大司諫金宇亨啓曰,勿辭,退待物論。
持平李厚徵啓曰,臣以無似,猥蒙洪造,上年以來,三忝臺府,惟其性本疏濶,凡於論啓之間,未諳詳略之宜,而第臣愚意以爲,論事之際,若嫌煩冗,不盡曲折,則實欠詳悉之義,故再昨擧劾鄭始成也,槪陳載賓祖母諺書中語意,臣亦非不知其煩屑,而旣已取考其文書,則非如泛然風聞之比,事之實狀,詳在其書。始成情跡,有難掩者,若使嫌煩而沒實,泛以奪人田土爲辭,則竊恐聖明,亦無以洞燭其情狀,不避其煩,敢有陳達,至於蒙允矣,旋聞物議,以枚擧諺書爲非,臣不勝瞿然之至。臣雖無狀,職是言責也。始成所爲,人皆唾鄙,而拘於同臺,初不能直斥,及其論列,不可不詳盡,而論事之道,惟當隨事詳說而已,或詳或略,豈有例耶?況始成避辭中,隱然以臣有若用意構捏者然,臣又安得不擧其祖孫間開諭之書,以爲明辨之地也?臣之意見如此,而旣有物議,則臣何敢自以爲是,而晏然臺席乎?請命遞斥臣職。答曰,勿辭。退待物論。
義州別問安使柳潝,入來。
副提學李敏迪通津縣病親呈辭。入啓。給由。
備忘記,神德王后祔太廟時,初獻官左議政許積,鞍具馬一匹,亞獻官右參贊李慶億,終獻官豐陽君張善瀓,各熟馬一疋,薦俎官參議朴世城,大祝正郞申晸,司僕正李光迪,各半熟馬一匹,典祀官奉常正鄭世輔,堂上執禮副護軍趙聖輔,堂下執禮副司直李泰□,各兒馬一匹,神輦侍衛都承旨姜栢年,禮房承旨洪萬容,各熟馬一匹,史官姜碩昌·趙師錫,廟司李文會,各兒馬一匹,部將張天翼等二十五人,各上弦弓一張賜給。祝祀正郞金弘振以下諸執事三十六人,及司謁尹輿商等,司鑰千三重等五名,各加一資,資窮者代加。宮闈令崔尙加資,差備閔後騫以下諸執事,各加一資,資窮者代加。已上燼餘
上在昌德宮。停常參·經筵。
午時未時,日暈。夜三更,月暈兩珥,暈上有背,色內赤外靑。
謝恩,副摠管蓬山君烱信,訓鍊都正具文治,信川郡守趙仲耘,兼漢學敎授金萬重,兼東學敎授趙始久。
大殿,政院·玉堂問安。答曰,知道。
藥房都提調許積,副提調張善瀓啓曰,伏未審夜來,聖候,若何?寢睡,亦何如?臣等區區憂慮,敢來問安。答曰,知道。症候,已言于醫官矣。
朴世堅啓曰,大司憲閔鼎重呈辭,執義李興浡,掌令慶㝡·申碩蕃,持平兪櫶在外,李厚徵避嫌退待,今日以監察茶時之意,敢啓。傳曰,知道。
鄭榏啓曰,新除授注書趙根,時在京畿交河地,斯速乘馹上來事,下諭,何如?傳曰,允。
注書趙根在外,代以安垕爲假注書。
鄭榏,以南別殿修改都監言啓曰,都監郞廳戶曹正郞李慣外任,代以戶曹正郞李興稷差下,察任,何如?傳曰,允。
又以南別殿修改都監言啓曰,臣等卽者來會南別殿,料理工役,而第一室影幀傷處,必須與畵員·匠人等,更爲奉審然後,方可修補,故畵員李惟坦·咸悌健,褙貼匠朴武善等,率入殿內,奉審之意,敢啓。傳曰,知道。
又以弘文館言啓曰,新除授副校理宋奎濂,時在忠淸道懷德地,經筵入侍事緊,請斯速乘馹上來事,下諭,何如?傳曰,允。
傳于孟胄瑞曰,片箭三中人,兼司僕張檢松,直赴殿試。
鄭榏,以南別殿修改都監言啓曰,影幀修改之所,無他可合之處,故戊子年修改時,移安於御齋室,今亦依此,奉移設施,似爲便當。移安吉日時,令該曹,豫先擇定之意,敢啓。傳曰,知道。
張善瀓,以司饔院監膳提調言啓曰,咸鏡道閏二月朔兩大妃殿進上生文魚·靑魚,色變臭惡,陪持人,難免不謹之罪,令攸司推治,以爲懲後之地,何如?傳曰,允。
弘文館校理臣李柙,副校理臣李藼,副修撰臣金萬重等箚曰,伏以獻納金錫胄啓辭。措語見上司諫李端錫避嫌。措語見上正言尹理避嫌。措語見上大司諫金宇亨避嫌。措語見上請獻納金錫胄,司諫李端錫,正言尹理,大司諫金宇亨,持平李厚徵,竝命遞差。答曰,依啓。
禁府啓目,趙嗣基·金城等元情云云,旣已遲晩,照律刑推,何如?啓依允。
吏曹啓目,粘連慶尙監司狀啓云云。觀此狀啓,則永川郡守柳頲,淸河縣監權順元,皆以善治守令,因喪葬受由,往忠淸道,稱病不還,累月曠官,事務多滯是如爲臥乎所,依狀啓,移文該道,使之催促還任爲白乎,其中永川段,積弊蕩殘之餘,柳頲卽爾區劃,蠲減屯役,充補官債,公私蘇完,纔成貌樣,遽爾棄官,民皆缺望。願借一年,柳頲瓜期,在今五月,姑循民情,限一年仍任爲白臥乎所,永川積弊之餘,將成弊邑,柳頲到任之後,盡心收拾,幾至蘇完,誠爲可嘉。依民願,仍任責成,俾爲完邑,似爲便當是白乎矣,守令箇滿遞代,乃是不闕之典,有難撓改,狀啓內辭緣,勿施,何如?啓依民願施行。
左議政許積箚子。大槪,懇乞還收鞍馬賜給之命,以遵舊例,以安私分事。入啓。
禁府,權性·黃澤·李東耉·兪命益·權亨吉·李德周·李聖賚·尹緻·朴重敷等,決杖次拿囚。啓。已上燼餘
義禁府啓曰,慶尙道留軍布不捧守令,一二同未收者,杖六十,三四同則杖七十,五六同則杖八十,七八同則杖九十,九同則杖一百,令本府決杖事,命下矣。不捧守令,時在京中者十四人,而其中,權坽則杖一百,趙見素·南宮鈺則杖九十,禹弼漢則杖八十,尹杭·黃澤·李東耉則杖七十,兪命益·權亨吉·宋克悌·李德周·李聖賚·朴重敷·尹緻等,竝當杖六十,而宋克悌,則方在喪中,依法例受贖,其餘十三人,則方待命於本府矣。竝依例拿囚之意,敢啓。傳曰,知道。已上禁府謄錄
上在昌德宮。停常參·經筵。
謝恩,統制使金鏡,義州府尹黃儁耉,富平府使李程,尙州牧使李慣,都摠經歷朴世卿,刑曹正郞李碩蕃,寧遠郡守曺致中。
大殿,政院·玉堂問安。答曰,知道。
藥房都提調金佐明,副提調張善瀓啓曰,伏未審夜來,聖候,若何?寢睡一樣安寧乎?臣等區區憂慮,敢來問安。答曰,知道。症候,已言于醫官矣。
張善瀓,以吏曹郞廳言啓曰,臺諫有闕,政事,何以爲之?敢稟。傳曰,明日爲之。
又啓曰,明日爲政事命下,而月食齋戒相値,何以爲之?敢稟。傳曰,明明日爲之。
傳于李之翼曰,崇善君寧陵受香下去時,給馬。
張善瀓,以吏曹言啓曰,宗廟寒食祭獻官實差淸平君佺,豫差夏興君曺漢英,泰陵獻官行副護軍金重明,孝陵獻官海川君暎,今日當爲受香,而竝稱病不進,實病輕重,雖不可知,祭香重事不進之員,如是數多,事極未安。淸平君佺,夏興君曺漢英,行副護軍金重明,海川君暎,竝從重推考。泰陵·孝陵獻官,則以豫差,依例付標,而宗廟獻官,則以花昌君沇,改付標以入之意,敢啓。傳曰,知道。
孟胄瑞,以兵曹言啓曰,當日良人許三門稱名人,自宣仁門入來,差備門外擊錚,極爲駭愕。令攸司,囚禁治罪,同守門將高鳳翼,常時不能禁斷雜人,以致闌入,亦爲非矣,推考。傳曰,允。
慶尙監司書目,先報安東等十七邑染病,方痛八百七十四名,物故廾九名,極爲可慮事。忠淸監司書目,染病方痛一千七百二十二名,死亡一百廾一名緣由事。
伴送使閔熙,入來。以上燼餘
上在昌德宮。停常參·經筵。
月食齋戒。
日出時,日色赤,日入時,日色無光。夜一更二更,月食,月暈兩珥。三更四更月暈。五更,月暈兩珥。
謝恩,奉常主簿鄭期泰。
禁府,裵東亮拿囚。啓。
朴世堅啓曰,大司憲閔鼎重呈辭,執義李興浡,掌令申碩蕃·慶㝡,持平兪櫶在外,持平一員未差,今日以監察茶時之意,敢啓。傳曰,知道。
大殿,政院·玉堂問安。傳曰,知道。
藥房提調金佐明,副提調張善瀓啓曰,伏未審,聖候,若何?寢睡亦何如?臣等不任憂慮,敢來問安。答曰,知道。症候,已言于醫官矣。
李之翼,以都摠府言啓曰,今日入直軍士,當爲中日習射,而日食齋戒相値,不得爲之之意,敢啓。傳曰,知道。
朴世堅啓曰,史官二員待命事,命下矣。不備,以宣傳官一員代送之意,敢啓。傳曰,知道。
答左議政許積箚曰,省箚具悉卿懇。雖因予病,不得親行,心甚缺然,示慶賞典,終不可闕焉。至於末段事,旣不先知於卿,則卿何以知,無乃引嫌太過乎?卿其安心,勿辭領受。
答領議政鄭太和箚曰,省箚具悉卿懇。循例應行之典,何用辭爲?卿其安心,勿辭領受。已上燼餘
上在昌德宮。停常參·經筵。
下直,鎭海縣監禹濟博。
謝恩,正言洪受河,學諭李□岳,承文副正字李壽慶。
兵曹判書金佐明,大司憲閔鼎重加資辭免上疏。入啓。
禮曹判書朴長遠加資辭免上疏。入啓。
李之翼啓曰,大司憲閔鼎重上疏,執義李興浡,持平兪櫶,掌令慶㝡·申碩蕃在外,持平一員未差,今日以監察茶時之意,敢啓。傳曰,知道。
大殿,政院·玉堂問安。答曰,知道。
藥房都提調許積,提調金佐明,副提調張善瀓啓曰,伏未審夜來,聖候,若何?寢睡,亦何如?臣等不任憂慮,敢來問安。答曰,知道。證候,已言于醫官矣。
自巳時至未時,日暈。夜自二更至五更,月暈。
有政。吏批,判書趙復陽進,參判李時術都試進,參議金萬基病,都承旨張善瀓進。
以李翊爲大司諫,尹抃爲司諫,宋奎濂爲獻納,金德遠爲正言,洪億爲持平,尹理爲兵曹正郞,金宇亨爲禮曹參議,李之茂爲刑曹參議,李馣爲固城縣監,楊顯望爲刑曹佐郞,權大運爲內資提調。養賢庫直長單尹葕,學諭單南垕,行兵曹判書金佐明,今加崇祿,前判書金壽恒,今加崇祿,內官李燁,今加嘉義,禮曹判書朴長遠,今加正憲,內官崔尙仰,今加通政。行副護軍吳挺一,刑曹判書鄭知和,大司憲閔鼎重,今加正憲,禮曹參議李俊耉,今加嘉善,應敎南二星,今加通政,右副賓客趙復陽,右賓客閔鼎重,左副賓客李慶億,兼春秋李碩蕃,金錫胄爲修撰。
吏批啓曰,內官徐後行,加資事,命下矣。徐後行階是崇祿,自前輔國之資,未嘗加於內官,□雜流□徐後行加資,何以爲之?敢稟。傳曰,熟馬賜給。
兵批,判書金佐明都試進,參判任有後受由在外,參議閔點進,參知鄭載嵩都試進,右副承旨李之翼進。以李俊耉·金宇亨·南二星·李端錫爲副護軍,金錫胄·李厚徵爲副司直,尹理爲副司果,副護軍李敏敍,今加折衝,祔廟都監都廳,加資事承傳。
兼說書尹趾完再度呈辭,加給由。
正言洪受河啓曰,請諸公主第宅基地間架,一遵定制。措語見上前主簿安震翊,與前參奉朴承後,嘗有仇怨,欲逞陰害之計,承後之姓名及詛呪之辭,書諸紙片,敢施其妖術之際,爲人所發覺,故承後得其凶書而藏之,以爲他日辨證之地云。震翊所爲,果是眞的,則罷職輕罰,不足以懲其妖惡,如其被誣,則陷人之罪,自有其律,請安震翊·朴承後,一倂拿問辨覈,以正其罪。
謝恩,右副賓客趙復陽。
全羅監司書目,都事李三錫,上年十二月受由還家,無意還任,到界之日,亦不出待,罷黜事。
京畿監司書目,通津呈,以副提學李敏迪辭職上疏上送事。
忠淸監司書目,保寧縣監柳之發,不告上司,藍浦兵符及本縣兵符,分授隣邑,徑離任所,殊甚顚倒,爲先罷黜事。
禁府都事金命碩,金澄拿來。
禁府,金澄拿囚。啓。
護軍吳挺一,加資辭免上疏,及黃海道金川居,前察訪邊尙一上疏,民瘼一族之患,及京外下吏作奸之弊,最急,敢陳所懷,以備裁擇事。入啓。已上燼餘
上在昌德宮。停常參·經筵。
答禮曹判書朴長遠,大司憲閔鼎重疏曰,省疏具悉。此是循例常典,何用辭爲?卿其安心,勿辭察職。
答兵曹判書金佐明,刑曹判書鄭知和,護軍吳挺一疏曰,省疏具悉。此是循例常典,卿其勿辭。
下直,義州府尹黃儁耉。
謝恩,禮曹參議金宇亨,濬源殿參奉李稹。
兵曹判書金佐明,加資肅拜。
禁府,安震翊拿囚。啓。
大殿,政院·玉堂問安。答曰,知道。
藥房啓曰,伏未審夜來,聖候,若何?寢睡,亦何如?今日受鍼事,定奪矣。時刻,定以辰正,宜當。臣等不勝憂慮,敢來問安,竝此仰稟。答曰,知道。
大殿受鍼後,藥房·政院·玉堂·二品以上·六曹問安。答曰,知道。
右議政洪重普,加土後入來。
今日受鍼時,判決事李星徵病重改差,其代差出事,榻前定奪。
院啓,請諸公主第宅基地·間架,一遵定制。措語見上
新除授大司諫李翊,時在京畿龍仁地,獻納宋奎濂,時在忠淸道懷德地,掌令慶㝡,時在忠淸道延豐地,請斯速乘馹上來事,下諭。答曰,不允。下諭事,依啓。
辰時,日暈左珥。巳時,日暈。以上朝報
上在昌德宮。停常參·經筵。
禮曹參議金宇亨,工曹參議宋時喆,繕工副奉事李奎徵,敬陵丁字閣奉審事,出去。
謝恩,戶曹正郞李箕徵,兵曹正郞尹理,兼春秋李碩蕃,固城縣監李馣,刑曹佐郞楊顯望,工曹參判鄭斗卿。
下直,富寧府使朴長源,甲山府使李雲登,全州判官朴信圭。
兼說書尹趾完三度呈辭。遞差。
大殿,政院·玉堂問安。答曰,知道。
假注書安垕出使代。
尹爾霖·尹致績·權斗紀。
藥房啓曰,伏未審夜來,聖候,若何?寢睡,亦何如?昨日受灸之後,得無煩熱之候否?今日受灸時刻,依前定以辰正,宜當。臣等區區憂慮,敢來問安。答曰,知道。
政院啓曰,近日憲府,無行公之員,監察茶時,已至累日。且禁制議定之事,旣有下敎,而尙未擧行,俱涉未安。憲府之官在外者四員,而大司憲閔鼎重,兼職未肅拜,持平洪億,除授後連呈辭單,亦未肅拜,竝卽牌招,使之察任,何如?傳曰,允。
持平洪億,牌不進。
院啓,請主第基地·間架,一遵定制。措語見上答曰,不允。
府啓,無城上所,姑停。
禮曹參議金宇亨,工曹參議宋時喆,繕工副奉事李奎徵,敬陵丁字閣奉審後,入來。
辰時,日暈兩珥。巳時,日暈兩珥,黃白雲一道如氣,起自艮方,直詣巽方,長竟天,廣尺許,良久乃滅。午時未時申時,日暈右珥。酉時,日暈。夜二更三更,月暈,啓。已上朝報。
傳曰,今閏月十九日御營廳三番所屬本營入直軍兵中日試才時,砲手閑良廉義吉,鳥銃貫三中,直赴殿試爲只爲,兵曹等傳敎爲良如敎。已上御營廳謄錄
司僕寺啓曰,本寺事務之繁緊,非他各司之比,而其中僉正,爲任尤重,固非人人所可堪者。僉正鄭載垈,明敏曉事,恪勤奉職,久在是任,凡事修擧矣,今日政,除授朔寧郡守,其代之得人甚難,本寺之事,誠爲可慮。鄭載岱,令該曹,朔寧郡守改差,本寺僉正仍任,何如?傳曰,允。司僕謄錄
藥房·政院·玉堂·二品以上·六曹·大司憲問安。答曰,知道。
上在昌德宮。停常參·經筵。
禮曹判書朴長遠,刑曹判書鄭知和,加資肅拜。
下直,統制使金鏡。
謝恩,刑曹參議李枝茂。
大殿,政院·玉堂問安。答曰,知道。
藥房啓曰,曉雨微灑,日氣凄涼,伏未審夜來,聖候,若何?寢睡,亦何如?今日受鍼時刻,依前定以辰正,宜當。臣等區區憂慮,敢來問安。答曰,知道。症候,已言于醫官矣。今日受灸,姑爲停止。
慶尙監司書目,星州呈,以仁同前後府使隱漏田結及未捧與留庫還上出耗捧上等項事罪狀,令攸司處置事。
又書目,仁同府使朴敏道,所犯多有不法,爲先罷黜,其代,有風力善治良吏差送事。
刑曹啓目,粘連京畿監司狀啓云云。金雨,依法禁訊,期於得情之意,回移,何如?啓依允。
禁府,李華岳拿囚。啓。
院啓,請主第基地·間架,一遵定制。措辭見上
府前啓,無城上所,姑停。已上朝報
上在昌德宮。停常參·經筵。
謝恩,注書趙根,司宰主簿李文淸。
大殿,政院·玉堂問安。答曰,知道。
藥房啓曰,伏未審夜來,聖體,若何?寢睡,亦若何?今日受灸時刻,依前定以辰正,宜當。臣等不任憂慮,敢來問安。答曰,知道。
慶尙監司書目,尙州呈,以掌令申碩蕃病重上去不得事。啓遞差。
右議政洪重普箚子。大槪,病勢苦劇,不得隨參於問安之列,惶恐待罪事。入啓。
大殿受灸後,藥房·政院·玉堂·二品以上·六曹問安。答曰,知道。
吏曹啓曰,臺諫有闕,政事,取稟。傳曰,明日爲之。
答右議政洪重普箚曰,省箚具悉卿懇。卿其安心勿待罪。仍傳曰,遣內醫看病。
院啓,請諸公主第宅基地·間架,一遵定制。措語見上
刑曹,罪人老松,西小門外行刑。啓。
答院曰,不允。
府前啓,無城上所,姑停。
大司憲閔鼎重啓曰,臣於再昨,承召詣闕,仍謝新除賓客與加資之恩,掌吏,以單子來示,問前例如何,則對以自右副而陞右賓客,加資自在其中云。臣亦不復致疑,使之投呈矣,卽者伏聞下敎,屢勤政院,請治該吏,臣初旣做錯,又不早自引劾,所失尤大。請命遞斥臣職。答曰,勿辭。退待物論。
答贊善宋浚吉疏曰,省疏具悉卿懇。疏末所陳之言,予知誡誨之意,豈可忘乎?纔諭予意於史官之行,不必多誥,卿其安心,須勿固辭,趁此和暖,從速幡然,以副予意。
巳時至未時,日暈。已上朝報
上在昌德宮。停常參·經筵。
下直,松禾縣監金鎬,肅川府使李輿鎭,慶尙都事柳尙運,祥原郡守李箕男。
謝恩,護軍李相勛,典籍吳重蒙,典獄奉事李碩臣。
持平洪億辭職上疏。入啓。
大殿,政院·玉堂問安。答曰,知道。
藥房啓曰,伏未審夜來,聖候,若何?寢睡,亦何如?今日受灸時刻,依前定以辰正,宜當。臣等區區憂慮,敢來問安。答曰,知道。症候,已言于醫官,今日受灸,姑爲停止。
原襄監司書目,道內各邑染病都數三百四十一名內,方痛二百十三名,差歇一百名,死亡二十八名事。
兵曹判書金佐明箚子。大槪,乞遞判義禁事。入啓。
禁府,姜恰拿囚。啓。
禁府,金澄·安震翊等元情公事判付內,姑停刑推,議處。
正言洪受河啓曰,大司憲閔鼎重,引避退待,本院當爲處置,而閔鼎重,卽臣之同姓四寸妺夫也。有不可處置之嫌,請命遞斥臣職。答曰,勿辭。退待物論。
玉堂箚子。大槪,大司憲閔鼎重,正言洪受河,竝命出仕事。入啓。答曰,依啓。
禁府都事崔渲,朴而㫥拿來。
大司憲閔鼎重,正言洪受河,就職。
政院啓曰,卽者大司憲閔鼎重就職後,又以引避,而以憲府該吏,旣在請治之中,不敢晏然苟冒爲辭矣。一事不得再避,已有承傳之意,再三通報,則鼎重以爲,旣有難冒之勢,不可不捧入云。臺諫避辭,終始退却,亦涉未安。何以爲之乎?敢稟。傳曰,捧入。
大司憲閔鼎重啓曰,臣之做錯,臣亦自知,玉堂請出,曾所未料,無論其他,該吏旣在請治之中,則身爲憲官,晏然苟冒,實是公體私義之所不敢出,故不得不再瀆宸嚴,臣罪尤大。請命遞斥臣職。答曰,勿辭。退待物論。
院啓,請諸公主第宅基地·間架,一遵定制。措語見上答曰,不允。已上朝報
傳曰,副司直宋昱,今閏二月六日月食,無錯磨鍊,襦紬衣一領賜給。已上禮曹謄錄
有政。吏批,以李雲林爲保寧縣監,安縝爲判決事,李端夏爲檢詳,李廷夔爲大司成,元徹爲監察,金玉鉉爲仁同府使,閔黯爲典籍,李厚徵爲全羅都事,李休徵爲掌令。
上在昌德宮。停常參·經筵。
謝恩,忠淸都事柳冕,參知金埛,檢詳李端夏,修撰金錫胄。
大殿,政院·玉堂問安。答曰,知道。
藥房啓曰,伏未審夜來,聖體,若何?寢睡,亦何如?臣等不任憂慮,敢來問安。
刑曹啓目,粘連平安監司狀啓云云。前理山郡守愼亨胤,矣等內各穀一百六石零,詐稱已捧,文書磨勘之時,虛錄現露,罪決杖一百,徒三年,告身盡行追奪,私罪。啓功減一等。
吏曹啓曰,載寧郡守羅萬葉,以辱及其先世神主,棄官上來,而不可以其私情之痛迫,任其遞歸,以售奸民之計,故本曹,請催促還任矣。萬葉累以病重呈狀,無意出去,又請推考,連日催督,而萬葉以痢症極重,仍成腹漲之症,決無運動之路,又爲呈狀,其病患輕重,雖未的知,而非但本郡曠官已久,一向催促,亦傷事體。載寧郡守羅萬葉罷黜,何如?傳曰,允。
刑曹啓目,粘連忠淸監司放未放狀啓云云。放秩中,委官孫震軸等段,依啓聞放釋,金碩器,係是科場用情,黃璿段,誣罔陳告,竝只仍配,李廷弼段,牛隻奪來,丁邦翰段,所志書給,情犯不至重大,合施竝宥之典是白乎矣,自下不敢擅便,上裁。他餘罪人,令各該司稟處,何如?啓。觀此回啓,則本曹所爲,殊甚不察。放秩中,委官孫震軸等五人,旣是徒年,則似當在於放釋之中是在果,啓本頭辭,有已至配所未至配所之語,此則似當措辭回啓,而泛然以依啓聞放釋,爲決語爲臥乎所,監司之引用赦文中,文字其爲苟且,顚倒莫甚。若引此語,則雜犯死罪以下,皆何不錄於放秩,而置於稟與未放秩之中乎?今日若用此苟且顚倒之說而蒙放,則他日之弊無窮是置,殊甚可駭。當該堂上郞廳,姑先從重推考,監司李䎘,先罷後推,孫震軸等五人乙良,竝只仍配,以杜後弊爲旀,稟秩中,金碩器·黃俶淸·金友春·黃濬·李廷弼·丁邦翰等乙良,放釋爲有矣,此外條件乙良,依回啓施行。
全羅監司書目,長水縣監韓墍,與兵使李鏶,異姓四寸兄弟,法當相避,令該曹照例處置事。
正言洪受河啓曰,大司憲閔鼎重避辭處置,歸於本院,與臣爲嫌,無異於前,而昨緣日暮,今始來避,臣之所失,至此著矣。何敢晏然仍冒?請命遞斥臣職。答曰,勿辭。退待物論。
傳曰,大臣·備局堂上,引見。
司諫尹□□上疏。大槪,猥暴危悃,懇乞遞免,仍陳所聞,冀蒙裁幸事。入啓。
政院啓曰,大臣·備局堂上引見事,命下矣。兩司當爲入侍,而大司憲閔鼎重,正言洪受河引避退待,大司諫李□□,執義李興浡,掌令慶㝡,獻納宋奎濂,持平兪櫶在外,持平洪億陳疏,司諫尹□□,掌令李休徵,正言金□□未肅拜人員,卽爲牌招,使之推移,何如?傳曰,日勢已晩,只留待堂上入侍。
禁府,愼亨胤·朴承後拿囚。啓。
弘文館啓曰,兩司處置,歸於本館,而校理李押,副修撰金萬重,以前日處置失當,至於陳疏引嫌,校理洪柱三,方在服制中,副修撰崔後尙,身病頗重,亦爲呈告,無故之員,只有副校理李藼,修撰金錫胄,而李藼,亦以身病,不爲入來。臣錫胄,不可獨爲處置,李藼卽爲牌招,以爲同議處置之地,何如?傳曰,允。
玉堂箚子。大槪,大司憲閔鼎重遞差,正言洪受河出仕事。入啓。
當日引見時,領議政鄭太和所啓,臣有脚病,行步甚艱,扶曳出入,有駭瞻視,至於宗廟奉審之時,亦爲未安,臣所帶宗廟提調之任,願賜遞免。上曰,病勢如此,宗廟都提調之任,勉副焉。又所啓,李汝發素多疾病,痰症時時發作,而本職又是劇務,常以兼察爲悶矣,近來又得傷寒,服藥無效,症勢深重云。本職漢城右尹,似當遞改矣。上曰,本職遞差,可也。又所啓,禮貌官,以臚唱取才人爲之,而近者不知文字,而或有差下者,每當禮貌之際,多有失儀之弊,取才時,五禮儀使之試講,何如?上曰,今後臚唱取才時,五禮儀儀注,抽栍考講,可也。吏曹判書趙復陽所啓,故參判尹鎭,以貞陵重建廳堂上,有加資之命,而自前加資之命,下於身死之後,則有陞品贈職之例矣。今則何以爲之?上曰,變品追贈,可也。已上朝報
南別殿修改都監啓曰,南別殿影幀修補時,前參奉柳命吉,亦當入參,而方在罷散中,使之權着冠帶,進詣同參事,豫爲分付,何如?傳曰,允。已上禮曹謄錄
上在昌德宮。停常參·經筵。
謝恩,正言金德遠,監察元㯙,典籍閔黯,慶尙左水虞候鄭雲望,全羅左水虞候趙國均,保寧縣監李雲林,典獄參奉南宮珉,護軍李俊耉,加資肅拜。
繕工奉事安燦,順懷墓修改事,出去。
答玉堂箚曰,依啓。
大殿,政院·玉堂問安。答曰,知道。
藥房啓曰,伏未審夜來,聖體,若何?寢睡,亦何如?昨日引接臣僚,酬酌移時,不瑕有添傷之患乎?今日受灸時刻,定以辰正,宜當。臣等不勝憂慮,敢來問安。
院啓,請諸公主第宅基地·間架,一遵定制。措語見上
黃海監司書目,海州牧使朴遾,今月二十一日身死事。
答藥房啓曰,知道。症候,已言于醫官。今日受灸,姑爲停止。
吏曹啓曰,臺諫有闕,政事,就稟。傳曰,明日爲之。
禁府,愼亨胤,富平金輪驛,徒二年定配。啓。
京畿監司書目,喬洞呈,以本月二十一日地震事。又書目,高陽呈,以大司諫李翊病重,上去不得事。
申時,日暈,暈上有冠,色內赤外靑。
上在昌德宮。停常參·經筵。
下直,原襄都事兪命益,龜城府使黃應耆。
左副承旨朴世堅上疏。大槪,臣之病勢增劇,冒萬死乞遞事。入啓。
以大司諫李翊辭狀,遞差。
大殿,政院·玉堂問安。答曰,知道。
藥房啓曰,風雨後,日氣凄冷,伏未審夜來,聖體,若何?寢睡,亦何如?臣等不任憂慮,敢來問安。答曰,知道。症候,已言于醫官矣。
答左副承旨朴世堅疏曰,遞差。
全羅監司書目,全州兼任高山呈,以執義李興浡病重,上去不得事。啓遞差。
院啓,請諸公主第宅基地·間架,一遵定制。措語見上答曰,不允。
謝恩,左副承旨李之翼,右副承旨孟胄瑞。
判中樞府事鄭致和箚子。大槪,精力不逮,決難摠察,前後所兼三處都提調,竝乞遞免事。入啓。
政院啓曰,新除授同副承旨,卽日肅拜,例也。同副承旨南二星,下批之後,屢度催促,而日勢已暮,尙不入來。流來古風,不可任其壞了,卽爲牌招察任,何如?傳曰,允。
謝恩,同副承旨南二星。已上朝報
戶曹啓曰,上年安民倉設立後,南北兩倉差送領運監役各一員,專管監捧載運等事,而欲爲初頭檢飭之地,又送本曹郞廳一員,眼同捧上,此則元非每年應送之事也。今年雖有監捧之事,旣有上年已行之規,本曹郞廳,似當不爲下送矣。且安民倉收捧,乃是稅船之過限上來者,而元山逢點日限,旣已退定於五月初十日,則領運監役,亦不當先期發送,姑爲留待,觀勢下送,宜當。大臣之議,亦如此,敢啓。傳曰,後日登對時,稟處。以上戶曹謄錄
禮曹啓曰,王世子冠禮告宗廟祭吉日,更今日官推擇,原單子中,付標以入之意,敢啓。傳曰,知道。以上禮曹謄錄
有政。吏批,以沈益善〈爲〉載寧郡守,吳廷緯爲右尹,許珽爲海州牧使,姜栢年爲大司諫,李弘淵爲忠淸監司,李廷夔爲大司憲,趙根爲典籍,李端錫爲司䆃正,鄭鈱爲戶曹佐郞,李斗煥爲長水縣監,鄭致和爲宗廟提調,李以挺爲禮曹正郞,呂爲舒川郡守,南二星爲承旨,鄭勔爲竹山府使,李端錫爲執義,李俊耉爲禮曹參判,鄭榏爲判決事,李俊耉爲同知春秋,吳聖蒙爲工曹佐郞。
上在昌德宮。停常參·經筵。
承文副正字李善源,明惠公主·新生公主藏胎時,書標官以,林川地出去。
下直,寧遠郡守曺致中。
謝恩,典籍趙根。
政院啓曰,憲府無行公之員,監察茶時,已至累日,事體未安。在外及疏批未下人外,竝卽牌招肅拜,使之察任,何如?傳曰,允。
大殿,政院·玉堂問安。答曰,知道。
藥房啓曰,曉雨又下,天氣沈鬱,伏未審夜來,聖體,若何?寢睡,亦何如?臣等不任憂慮,敢來問安。答曰,知道。症候,已言于醫官矣。
注書趙根遷轉,代以尹致績爲假注書。
承文院官員,以都提調意啓曰,本院製述官有闕代,前製述官權瑎差下,付軍職,冠帶常仕,何如?傳曰,允。
答判府事鄭致和箚曰,省箚具悉卿懇。卿其安心勿辭焉。
答判府事金在明箚曰,省箚具悉卿懇。副貳代行,已有前例,卿其安心勿辭。
謝恩,掌令李休徵。
府啓,請主第基地·間架,一遵定制。措語見上
院啓,請諸公主第宅基地·間架,一遵定制。措語見上
新除授大司諫姜栢年,時在忠淸道溫陽地,請斯速乘馹上來事,下諭。答曰,不允。下諭事,依啓。
答府曰,不允。
昧爽,曬雪。午時,雨雹,狀如小豆。未時,雨雪交灑。已上朝報
都監啓曰,影幀移安後,與褙貼匠及畫員等,更爲詳細奉審,則御容面上兩眼間,左邊左眉端,右眼下右顋,竝四處微有傷痕,兩顋褙處,應膠內浮,亦爲一時修補,而考見丁丑改粧時謄錄本殿留莊草冊,則龍顔兩眉間及頤下,少有破痕,而不得下筆云。今亦用膠仍修之,不敢補畫之意,敢啓。傳曰,知道。
又啓曰,今日影幀修補,已爲完畢,而膠帖施彩之際,日勢已暮,當於明日,還安之意,敢啓。傳曰,知道。已上禮曹謄錄
上在昌德宮。停常參·經筵。
繕工奉事安燦,順懷墓丁字閣修改後,入來。
下直,昌原府使金益厚,慈仁縣監金千鎰。
謝恩,長水縣監李斗煥,載寧郡守沈益善,戶曹佐郞鄭珉,慶基殿參奉李時欽,竹山府使鄭勔。
大殿,政院·玉堂問安。答曰,知道。
藥房啓曰,伏未審夜來,聖候,若何?寢睡,亦何如?臣伏切憂慮,敢來問安。答曰,知道。症候,已言于醫官矣。
禁府啓目,朴而㫥元情云云。泛稱遲晩,刑推,何如?啓依允。
又啓目,前參奉朴承後元情云云。承服不冬,刑推,何如?啓依允。又啓目,前山陰縣監姜恰,前金海府使李華岳等元情云云。旣已遲晩,照律處置,何如?啓依允。
判府事鄭致和箚子。大槪,敢申前請,兼帶諸司都提調,懇乞遞免事。入啓。
院啓,請諸公主第宅基地·間架,一遵定制。措語見上
府啓,請主第基地·間架,一遵定制。措語見上
答府院曰,不允。
大司憲李廷夔辭職上疏。入啓。
巳時至酉時,日暈。已上朝報
都監啓曰,第一室影幀,今日還安後,臣等罷出之意,敢啓。傳曰,知道。
上在昌德宮。停常參·經筵。
謝恩,左副賓客李慶億。
吏曹參議金萬基初度呈辭。入啓。給由。
大殿,政院·玉堂問安。答曰,知道。
藥房啓曰,伏未審夜來,聖體,若何?寢睡亦一樣安寧乎?臣等區區憂慮,敢來問安。
咸鏡監司書目,鏡城呈,以大風山火,延燒家舍,居民朴宗吉妻,卞女貴合燒死事。
江華留守書目,護軍李正英辭職上疏上送事。
京畿監司書目,通津呈,以今月二十二日地震事。
答藥房啓曰,知道。症候,已言于醫官矣。今日入診爲之。
侍講院啓曰,今此王世子冠禮再度習儀,只隔兩日,而兼輔德·兼弼善·兼說書皆有闕,曾以兼弼善差出事,啓請蒙允之後,亦不塡差。莫重大禮,本院之官,不可不備員,前後有闕之員,令該曹趁卽差出,俾參習儀,何如?傳曰,允。
政院啓曰,命下矣。政官牌招,當日開政差出,牌招肅拜,使之進參於明日習儀,何如?傳曰,允。
府啓,請主第基地·間架,一遵定制。措語見上
新除授大司憲洪處亮,時在開城府任所,持平尹理,時在慶尙道開寧地,大司諫李尙眞,時在全羅道全州地,正言李煦,時在京畿楊州地,請竝斯速乘馹上來事,下諭。答曰,不允。下諭事,依啓。
政院啓曰,王世子冠禮二度習儀,在於明日,雨勢如此,雖或開霽,時敏堂庭中泥濘,百官班列行禮之際,不無沾濕之慮,令該曹,數日內推擇退行事,速爲稟處,何如?傳曰,允。
今日入診時,兵曹判書金佐明所啓,竹山府使鄭勔改差。
又所啓,刑曹判書鄭知和,以前日特推之,故,惶恐不敢行公,今已屢日,事多積滯,似未妥當矣。都承旨張善瀓曰,鄭知和推考,牌招察任,何如?上曰,依爲之。已上朝報
以禮曹處女·駙馬揀擇單子,傳曰,拔去單子,有考見事,竝入之。
上在昌德宮。停常參·經筵。
謝恩,舍人李端夏,工曹佐郞朴恒儁。
大殿,政院·玉堂問安。答曰,知道。
藥房啓曰,大雨之後,雲陰未解,伏未審夜來,聖候,若何?寢睡,亦何如?臣等區區憂慮,敢來問安。答曰,知道。症候,已言于醫官矣。
禁府啓曰,因判義禁府事臣金在明答子,金澄議處公事,有副貳代行之命。臣等所當卽爲擧行,而知事臣吳挺一,時未加資肅拜,待其出仕,相議以啓之意,敢啓。傳曰,知道。
禮曹啓曰,以政院啓辭,王世子冠禮二度習儀退行事,傳敎矣。問于日官,則今月三十日亦吉云,以此日退行,何如?傳曰,允。
禁府,前漆原縣監金阜榮,決杖次拿囚。啓。
兼說書申翼相,兼文學金錫胄,牌招肅拜。
府啓,請主第基地·間架,一遵定制。措語見上
院啓,請諸公主第宅基地·間架,一遵定制。措語見上
新除授獻納李□□,時在京畿水原地,請斯速乘馹上來事,下諭。答曰,不允。下諭事,依啓。
答府曰,不允。
禁府,金城,廣州府,洪聖龜,橫城蒼峰驛,朴之墉,忠州牧連源驛定配。啓。
日入後,流星出自淡雲天中,直向巽方天際,狀如甁,尾長五六丈許,色赤。夜五更,艮方有氣如火光。已上朝報
備邊司啓曰,回還冬至使一行,人馬出柵時,史書被捉罪人梁廷燦,所當卽致京獄,依例按問,而旣稱項發毒腫,病勢危重,恐有中路徑斃之患,使之待差上送矣,已過兩旬,尙無發送之報,而今見禮部咨文,不爲遣官,令本國確審以奏,取其供辭,具奏回報,不可稽緩。罪人之病,若不至於登道必死,則依前分付,速爲上送,而別定將官,嚴飭一路,毋或疎忽之意,平安監司處,急急行會,何如?答曰,允。已上備局謄錄
上在昌德宮。停常參·經筵。
謝恩,護軍閔鼎重,全羅都事李厚徵,司禦金弘振,砥平縣監安宗悌,判決事安縝,都摠都事柳重起。
吏曹參議金萬基再度呈辭。入啓。加給由。
大殿,政院·玉堂問安。答曰,知道。
藥房啓曰,伏未審夜來,聖候,若何?寢睡,亦何如?臣等區區憂慮,敢來問安。答曰,知道。症候,與昨一樣。
以咸鏡監司鏡城府龍城面居人朴宗吉妻·良女貴合燒死狀啓。傳曰,燒死人,令本道恤典擧行。
吏曹啓曰,新除授靈光郡守朴增輝,呈狀于本曹曰,七十老母,在於慶尙道河陽縣,前月分,猝聞病重,受由下去之後,本郡除授爲白乎矣,母病一向危重,委頓席床。河陽之距靈光,七百餘里,決無相離赴任之望,自本曹,入啓處置云。朴增輝母病如此,則勢難離去,親年七十,勿敍三百里外,乃是法典,靈光郡守朴增輝,改差,何如?傳曰,允。
禁府啓目,前全羅兵使朴而瞻,前參奉朴承後等元情云云。刑推,何如?啓姑停刑推,議處事,改判下。
府啓,請主第基地·間架,一遵定制。措語見上
院啓,請諸公主第宅基地·間架,一遵定制。措語見上
答府·院曰,不允。
京畿監司書目,果川呈,以大司諫姜栢年病重,不得上去事。啓遞差。
吏曹啓曰,臺諫有闕,政事,取稟。傳曰,政事,過國忌後,爲之。
判義禁金佐明箚子。大槪,朴而瞻之事,臣又嫌不得議處,其於國體,苟且莫甚。乞賜遞免,以便公私事。入啓。郞廳李明祚書。郞廳金廷鳳校正。
上在昌德宮。停常參·經筵。
卯時,日暈兩珥。
平陵察訪柳壽昌,差使員下去。
下直,信川郡守趙仲耘,富平府使李程。
謝恩,右通禮邊麟吉。
左副承旨李之翼辭職上疏。入啓。
吏曹參議金萬基三度呈辭。入啓。
大殿,政院·玉堂問安。答曰,知道。
藥房啓曰,伏未審夜來,聖體,若何?寢睡,亦何如?臣等區區憂慮,敢來問安。
平安監司書目,平壤呈,以金繼立家失火,父子四人燒死事。
全羅監司書目,鰲樹察訪李永錫,去月二十三日身死事。
答兵曹判書金佐明箚曰,省箚具悉卿懇。與前無異,何用辭爲?依遵前旨,勿辭察職。
正言金德遠啓曰,臣之忝叨言責,今已有日,而適値同僚之有故,獨行城上所之位者,久矣。昨夕同僚,以開坐相會之意,送言于臣,臣今朝來詣朝房,則同僚稱有兒病,猝然不來,此無非臣見輕同僚之致,臣何敢晏然仍冒?請命遞斥臣職。答曰,勿辭,退待物論。
傳曰,大臣·備局堂上,引見。
侍講院啓曰,王世子冠禮時,本院官員,所當全數進參,而說書李濡,頃者受由下去慶尙道高靈縣矣。今聞其親病彌留,決難及期上來云,而前頭三度習儀,只隔兩日,說書李濡,令該曹,稟旨處置。且兼弼善洪柱國除授之後,連呈辭疏,而聞其身病,不至大段云,牌招肅拜,俾參於習儀,何如?傳曰,允。吏批啓曰,以侍講院啓辭,命下矣。李濡,以親病,受由在外,而冠禮三度習儀已迫,不可不備員,說書李濡改差,何如?傳曰,允。
禁府,愼碩觀拿囚,啓。
兼弼善洪柱國,牌招肅拜。
京畿監司書目,楊州呈,以右尹吳挺緯辭職上疏上送事。
今日引見時,掌令李休徵所啓,主第遵制之請,今已閱歲,而天聽邈然,尙靳允許,臣竊不勝悶鬱,而基地已廣,間架無定,旣非王者制節謹度之義,而興作之役,今又更擧,前日姑令停罷之敎,果安在哉?臣之惑,至此而滋甚。仁人親愛之道,不在於第宅之侈濫,而祖宗一定之制,不可以私恩而撓改,請主第基地間架,一遵定制。上曰,不允。
有政。
吏批,以黃世耉爲司評,崔後亮爲白川郡守,沈玖爲靈光郡守,李晩榮爲大司諫,趙相抃爲引儀,朴增輝爲司藝,金奐爲直講,金錫胄爲獻納,姜栢年爲戶曹參判,申晸爲修撰,李翊爲吏曹參議,洪柱三爲應敎,鄭維岳爲說書,李悅爲忠勳都事,李嵇爲副校理,金錫胄爲吏曹佐郞,具崟爲司䆃正,蔡命後爲繕工直長,李敏章爲社稷令。以上朝報
備邊司啓曰,接尉官鄭華齊,更待分付進退之意,纔已啓下知委矣。金謹行入來之後,詳聞其事情,則橘差之屢請接尉官上京,非有別請,不至省弊致誠之意。鄭華齊今不必仍留,依其言上來事,行會,何如?答曰,允。
又啓曰,義州所囚罪人梁廷燦上來之後,則卽當捧其招辭,撰出奏文,另差齎奏之官,急急馳送,令該曹,依前例,以堂下武臣,各別擇差,譯官一人,亦令該院,毋論堂上·堂下,極擇差出以待,宜當,以此分付,何如?以上備局謄錄
成均館啓曰,今初三日,儒生課試當爲設行,而大提學有故,不得爲之意,敢啓。傳曰,知道。以上成均館謄錄
王世子冠禮敎書,王若曰,敎王世子某,吉日元服,率由舊章,命左議政許積,就宮展禮。予惟,禮爲國之本,冠爲禮之始,象天冠之制也,成人冠之義也。冠而後人道備,人道備而後禮義立。是故,古者聖王重冠,矧伊君嗣,主器承祧,萬姓攸望,加以元服其禮,可不重歟?咨爾世子某,資性純正,氣質淸明,粵自孩提,儼然成長,其無勤傅,動必循矩,甫及勝衣,爰正儲位。講誦日進,溫文日章,從而謁廟,齊莊自將,出而就學,禮容無違。年齒雖幼,德器已彰,玆具爾冠,用備爾服,醴爾字爾,以成嘉事,予喜旣深,爾責彌大。此謂成人,其可不勗?夫人有百行,莫先孝悌,君德要道,聖訓孔昭,因爾所己能者而力行之。篤愛敬於君親,盡和樂於同氣。推及率土,人紀可立,堯·舜之道,惟是而已。然必學以須之,乃能行以踐之,學之道,要在窮理而盡性。立敬存誠,心法相傳,方冊俱在,爾其懋哉,終始是典。傳曰,大人者,不失赤子之心,易曰,大人者,與天地合其德,與日月合其明,大人之合天地日月者,以其有赤子之心也。爾今沖年,蒙養已正,天理渾全,外誘不雜,由此根基固守,擴充知行,多致習性俱成,則其所造詣,何可量也?於戱,巍冠莊首,備服而庇躬,非爲其華,將責其實也。行其禮而不能行其道,與童幼奚別焉?惟爾念哉,服此訓辭,欽此禮義。正其衣冠,尊其瞻視,敬禮賢德,沈潛聖學。夙夜寅畏,罔或豫怠,承天之慶,永永無彊。故玆敎示,想宜知悉。以上禮曹謄錄
兵批,以姜栢年·洪處大爲副護軍,李夏爲副司直,李潤朝·李泰維爲副司勇。
行兵曹判書金佐明箚曰,伏以禁府罪人朴而㫥原情公事,以姑停刑推議處,判下矣。而㫥供辭內,以白木二十缺色木二十匹白紬十匹備送禮幣,爲言,則當以此照律處置,而其末端,有本無羅苧,本不離營,本不送二馱軍木等語,臣旣於金澄公事,嫌不敢可否,則分別是非,彼此無異,臣職在金吾之長,每當議讞,輒爲引嫌,其於國體,苟且莫甚,決不可仍帶此任,亟命遞改,以便公私,臣無任惶悚震越之至。答曰,省箚具悉卿懇。與前無異,何用辭爲?依遵前旨,勿辭察職。
巳時,上御養心閤,大臣·備局堂上·玉堂·憲府,引見。領議政鄭太和,右議政洪重普,禮曹判書朴長遠,刑曹判書鄭知和,行副護軍閔鼎重,吏曹判書趙復陽,右參贊李慶億,戶曹判書權大運,右副承旨孟胄瑞,校理洪柱三,掌令李休徵,假注書尹致績·沈濡,記事官李碩蕃·申翼相入侍。鄭太和曰,今日藥房之批,有勿爲逐日問安之敎,可知上候之漸向平復,無任喜幸。上曰,別無朝夕漸差之效耳。鄭太和曰,雖無時急定奪之事,至如奏聞,則似當稟定矣。上曰,前聞使臣之言,則彼中擬律,頗輕云矣。鄭太和曰,臣與左相相議,則自前勅書中,有擬律之事,而今無擬字,今此回咨,以某律擬送,可乎?不然則以其招辭之意,措語以送,以待彼中處置,似可數字缺今此杖一百,流三千里之律,則過重矣。鄭太和曰,咨文缺等事,例以武臣堂下差送矣。上曰,以表製缺非咨文也。上曰,今見禮部咨文,則半行缺文,而今則以三件事,爲之,未知其意。半行缺鄭太和曰,此則以三條引之,而不爲缺本國確審矣。李慶億曰,聞禮部亦不得自由,問于大臣爲之耳。閔鼎重曰,前者山海關,亦有被搜之冊,禮部不以聞於皇帝,以爲此非可禁之物,而直爲出送矣。上曰,何年間事耶?鄭太和曰,戊戌年間,故相臣沈之源行之詩家冊見搜,而禮部不爲告知,直爲付送於後使臣云矣。又曰,彼中咨文,前此多至遲滯,而今則十二日出來,未知其間曲折,故欲速爲回送耳。上曰,此文誰當製之?鄭太和曰,大提學當製之,若與金佐明·閔鼎重,相議爲之,則似好矣。上曰,東萊事,問之耶?鄭太和曰,臣已問之,權現堂事,似是不緊,而至於移館,則渠輩實以爲悶,終難止之云耳。上曰,船窓不好而然耶?鄭太和曰,水勢不順,必逆浪橫櫓而後得達,且自倭館火消之,結幕以過,其勢不可但已,必將每請接待之際,糜費亦必不貲矣。上曰,渠意欲於何處移之?太和曰,渠意實在於熊川,熊川亦有故館基址,而第以近於統營,似難輕許矣。洪重普曰,惡浦則不利放船,熊浦,水路最順云矣。閔鼎重曰,前此倭人,每於惡浦而候風,今則水路難通,故必欲於熊浦·薺浦中爲之,而第以熊則陸地也,通商之便,莫如陸地,故渠意實在於熊浦,蓋自對島出來之路,熊·薺最順云耳。上曰,若令移設於熊浦,則京路之遠,視東萊何如,而主管接待,亦何以爲之耶?鄭太和曰,熊川則似當爲府使,而加德,亦必如釜山矣。且倭館火災之後,木石已具,而尙未改構,至如商倭之類,則亦不願移居,蓋以久於東萊,彼此情熟而然也。上曰,其意果欲速移耶?鄭太和曰,雖自朝廷許之,數年內則不易云耳。閔鼎重曰,倭人造家,必以其國木手而爲之,以此遲之矣。鄭太和曰,至於燔瓦·沙器等物,亦必以其人云。蓋此移館一事,係是重大,故意或因此恐嚇,而卽今實狀,果爲切迫云矣。上曰,倭人作室一架,可容百餘人云,然耶?閔鼎重曰,倭之造室,極其巧密,而多藏器物,故其中甚狹,若有火災,實難救滅矣。上曰,出來缺兵器耶?閔鼎重曰,皆有鳥銃,而又常帶劍,則雖其親切缺見之矣。上曰,倭弓,極可笑矣。鄭太和曰,臣爲慶尙監司缺好而羽筈則無形耳。閔鼎重曰,倭人馬鐙缺跨馬者,亦不敢放意馳騁云矣。上曰,缺南北之人,各有長技矣。鄭太和曰,北人之善於馬,正如南人之善缺上曰,若在平地,則誰當勝之?鄭太和曰,若於平地,鐵騎以蹂之,則其勢,南固不可以敵北,而第其善用鳥銃,聚而亂放,則馬軍,亦不能抵當。是以,壬辰所沙之戰,唐將,初則大捷,而終爲倭人葛網之所困矣。上曰,對馬之距我國,頗近於江湖耶?閔鼎重曰,升高望之,則耕作之狀,亦皆歷歷矣。上曰,對馬生理,如何?閔鼎重曰,地不宜穀,所食者蹲鴟,自庚戌講和以後,待我國而資生矣。上曰,倭中所謂薩磨洲者,其性最惡矣。鄭太和曰,前日作亂者卽此種,而僅得定之矣,且倭人,奢侈莫甚,蓋以土産金銀而然也。我國北來白絲,皆入倭,未知其用於何處,而多以爲船索矣。上曰,以爲船索,而其能堅久耶?鄭太和曰,此必堅且輕捷矣。閔鼎重曰,倭中,前日則自張機,通貨於南京,卽今淸國,禁其通貨之路,故我國之貿得白絲者,皆用於倭館矣。上曰,然則彼此買賣之間,價之輕重,必將倍蓰矣。閔鼎重曰,若於北京,則六十金,可得百斤白絲,而往市倭館,則白絲百斤之價,卽一百六十兩銀子耳。上曰,我國使臣之通信江湖者,見之,則窮極侈靡,罔有紀極云矣。上又曰,朴陋莫如北人,而頃聞使臣之言,亦甚奢侈耳。閔鼎重曰,一鞍之費,或至千金,而一鑾之飾,或至七十兩黃金,且其所跨之馬,亦必以體少而穩步者,擇跨耳。上曰,此輩亦不佩劍耶?閔鼎重曰,甲軍,或跨驢或步行,而多不帶劍,所見,極可虛疎矣。上曰,曾見彼人步行之狀,極可笑矣。鄭太和曰,彼之信我,可謂極矣。自通州至鳳凰,全無兵備矣。閔鼎重曰,瀋陽不過千人,他處防守,亦甚虛疎,而獨於北京,諸色軍兵,不下十餘萬。上曰,山海關城池,如何?閔鼎重曰,前則破毁,而年前修築,亦甚無形耳。上曰,山海關,人民蕃盛耶?閔鼎重曰,蕃盛不及於昔時。且聞前者常留四十萬重兵於山海關,故關防極壯,而往來船舶,皆聚於此,繁華過於北京,而甲申流賊之難,吳三桂居守,而終至於是,關防之壯,亦不可恃也。上曰,煙臺之缺郭,故淸人入關之初,攻下數處,而其後則亦不攻之,以其高峻缺閔鼎重曰,以梯而升,升而去梯,則實難攀躋矣。鄭太和曰,缺遞來,以驛卒田結給復不均,多有怨言,陳達缺問于鼎重則以爲,旣已均定,不可更改矣。缺北路驛卒,必有元田而後給復,無田者則無復,似爲不均,缺例無田者,亦皆給復,豈可以有元田者訴冤,而有所輕改乎?又曰,北路土薄稅重,至於刷馬等雜役,皆責於續田,而陳荒之處,竝未免收稅,今聞孟胄瑞之言,則果有不均之弊矣。孟胄瑞曰,雖以鏡城一邑言之,刷馬價,每一結,出布一疋,合而計之,則一年刷馬之價,多至三十同,雖曰産布之地,而實難充用,至於陳田,亦皆收稅矣。閔鼎重曰,北道量田後,結負之數,比前增加,而每秋都事覆審時,又爲責出新加耕,歸之元結,前頭民弊,可慮,合有變通矣。鄭太和曰,量田後所得新起,則勿爲添入於元結,竝皆以續田施行,隨起隨稅,似爲便當矣。上曰,分付戶曹,依此施行。戶曹判書權大運曰,前以爲民倉捧稅事,本曹郞廳及領運監役發送之意,草記以達,而自上有登對時稟處之敎,故敢此更稟。上曰,戶郞則雖不往,可以捧之耶?大運曰,旣有前規,監役雖獨往,亦可捧之耳。閔鼎重曰,京官若去,則似無濫雜之弊,故上年則送之耳。上曰,稅船入來耶?鼎重曰,直納之船,已多入來,而今年則又有閠朔,況以五月十日爲限,限前似無不及上納之處,安民所納之稅,則似或小矣。上曰,頃日惡風,其能無事耶?鄭太和曰,臣等亦以此爲慮,而若不於險處遇風,則或可無事矣。上曰,世子時服之制,所謂草綠直領者,爲非,而鴉靑直領條帶,是也,承旨改書以進,可也。上又以禮曹草記中,冠禮時拜禮一欵而曰,所謂降階一等之節,正爲大君而設,今雖無大君,慶平·崇善·樂善時存三王子處,行此禮,可也。上又曰,世子冠禮後,四殿及世子宮陳賀一款,以權停啓下耶?禮曹判書朴長遠曰,自上有臨時更稟之敎矣。上曰,中廟朝實錄中,有世子宮權停之事,故使之更稟耳。長遠曰,兩慈殿及中宮殿,則皆當陳賀,而至於世子宮,則欲爲稟定矣。上曰,依丁未年例,爲之,可也。權大運曰,安民倉戶郞發送事,何以爲之耶?上曰,勿送。大運曰,今年則安民故納之稅,數必不缺意則領運監役,亦欲不送矣。上曰,穀少則不必送缺閔鼎重曰,曾因筵臣陳啓,儒生服色缺小臣今番之行,得其制度而來矣。缺上曰,帶則何帶?鼎重曰,漢語缺有若戶牌流蘇樣子耳。上曰,何冠缺以黑紗,而難以言語形容矣。上曰,前者不知冠制之如何,故未得改之耳。鼎重曰,其時宋浚吉以爲,不得冠制,則雖以頭巾,亦無所妨云矣。趙復陽曰,儒生服色,從容改定,似爲好矣,而紗帽耳掩之制,亦甚輕便耳。鼎重曰,紗帽耳掩,曾因宋浚吉·趙復陽兩臣所懇,臣果覓來矣。復陽曰,臣於今日着來,則見者不以爲駭矣。鄭太和曰,舊時老宰,多有着此制者,第以我國帽掩,多用綿花,故着則甚重,不如此之輕便也。鼎重曰,我國鼠皮耳掩,中國人皆笑之,若以鼠皮,倣此制爲之,則似甚埋沒矣。上大笑曰,所見,必甚埋沒耳。鄭太和曰,我國物力不足,鼠皮之外,實難改備矣。復陽曰,此制一開,則人必取其輕便,而自可爲之,雖無定令,可以行之矣。李慶億曰,此亦朝廷服制,不可不更稟爲之耳。掌令李休徵以主第事,連啓。上曰,不允。上曰,冠禮時,賓受命之後,出自何門耶?鄭太和曰,三度習儀時,可以爲之,而雖以香祝一事言之,香則自正門出,獻官則從挾門出,敎書亦當出自正門,而賓則挾門矣。上曰,以時敏堂,言之,則集英爲正門耶?太和曰,今番則當以時敏堂集英門及進修堂進賢門,爲東西門而用之,蓋以賓旣到彼,則便當分賓主,皆由正門而入矣。上以冠禮時賓進字節目而問曰,何以再拜書之乎?閔鼎重曰,士冠禮則賓字之缺義不敢字之,故以奉敎爲言,所謂再拜,此是士冠禮缺上曰,旣曰奉缺世子又曰,某雖不敏,敢不祗奉云,則缺若再拜,則不當稱奉敎,以此意,問議于大臣,可也。上曰,越境射獵之罪,與採蔘,如何?鄭太和曰,越境則同耳。閔鼎重曰,採蔘則首倡爲重,而至於射獵,則獲與不獲,似無差等矣。上曰,然則此與採蔘者,同罪耶?鼎重曰,比諸採蔘,則似輕耳。上曰,採蔘人之不計死生而入去者,蓋以生利在於蔘也。今以一鹿缺而冒禁越境,其心所在,尤可痛也。鄭太和曰,非如採蔘者之深入缺似爲差輕矣。上曰,射獵者,若非輸運之難,則何難深入缺見使臣狀啓,則以蒙王被囚者缺吳三桂云者,似不眞的矣。鼎重曰,臣之往彼也,我缺聞其所言,則以爲蒙軍五千,送于南缺送于雲南云矣。上曰,雲南,乃吳三桂所鎭處耶?鼎重曰,缺上曰,蒙王被囚者,少無屈服之心云者,此亦僧人之言耶?鼎重曰,非但僧人,淸人亦皆言之。且聞瀋中守將及人民,無不以蒙人爲慮云矣。上曰,彼人所憂之蒙人,如漢之西凉州羌胡耶?鼎重曰,聞玉河館守官徐哥之言,則以爲,不許入朝,而多賂金帛云,似是不欲引入,以視虛實之意也。此胡種落則在於鞏昌,而彗星,又出於西方,故彼中,深以此胡爲憂云耳。遂罷出。
上在昌德宮。停常參·經筵。
夜三四五更,有霧氣。
謝恩,禮曹參判李俊耉,繕工直長蔡命後。
慶尙監司書目,蔚山呈,以金有男家失火,燒死人物四名,極爲驚慘事。
京畿監司書目,高陽呈,以去閏二月十五日夜,郡居私奴己男家失火,其父母及其弟等四人,一時燒死事。
禁府啓目粘連,京畿監司放未放啓本云云。放秩罪人魚尙儁·李時輿等乙良,依啓聞施行,稟秩罪人鄭粲翰乙良,仍配之意,回移,何如?啓依允。又啓目粘連,原襄監司放未放啓本云云。未放秩罪人姜錫圭·但一·金東益等,依啓聞施行之意,回移,何如?啓依允。又啓目,朴承後原情內,安震翊咀呪之語所書之紙,取見於愼碩觀之家,而小紙落自冊間,碩觀親見,裂破其紙,相與問答曲折頗多,愼碩觀拿來推問後,議處,何如?啓依允。又照本,前山陰縣監姜恰,前金海府使李華岳等矣。留軍布未捧之物,稱以已捧虛錄,罪各杖一百徒三年,李華岳段,年七十以收贖,竝只告身盡行追奪,私罪。啓依允。功減一等爲乎矣。姜恰乙良,定配,可也。又啓目粘連,忠淸監司放未放啓本云云。稟秩中,崔世慶等仍配爲白乎矣。宋必中罪犯,不至大段,分揀似當,上裁,何如?啓依回啓施行。
禁府,姜恰,安東瓮泉驛定配,啓。
大殿,政院·玉堂問安。答曰,知道。今後勿爲逐日問安。
傳曰,史官四員待命,騎馬十二匹立之。
正言洪受河啓曰,臣於昨日,與同僚,約行相會禮,而家有兒息病劇,蒼黃救死之際,舊患胸痛,猝然復作,終宵叫痛,不能起動,急令掌吏通報,未得送言之意,而同僚已在朝房,勢雖使然,大違臺體,同僚旣以此引避,臣何敢晏然仍冒?昨緣病甚,今始來避,臣之所失,至此尤大,請命遞斥臣職。答曰,勿辭,退待物論。
明日王世子冠禮三度習儀時,開門差早。
禮曹啓曰,王世子冠禮後,謁廟及百官陳賀事,旣已定奪於榻前矣。謁廟則依例擇日擧行,而翌日陳賀一節,則考見中朝典禮,皇太子冠訖,百官具朝服,詣奉天殿稱賀,禮畢,易公服,詣東宮稱賀云。以此見之,則似是大朝陳賀之例,而本朝古事,曾於中廟朝實錄中,仁宗爲世子冠禮時,亦只稱百官,以權停禮,陳賀頒赦云,而其時節目磨鍊文書,今無可考矣。又考丁未·戊申兩年文書,則王世子冊禮及平復後陳賀,皆行禮於大殿·大王大妃殿·王大妃殿·中宮殿,而世子宮,則因傳敎權停矣。今當依近例陳賀於大殿·大王大妃殿·王大妃殿·中宮殿·世子宮,而大臣之意,亦以爲未知的從何例云,何以爲之?敢稟。傳曰,臨時更稟事,傳敎矣。冠禮正日迫近,敢此更稟。傳曰,依丁未年例,爲之。
以京畿監司,慶尙監司,平安監司燒死人等狀啓,傳曰,燒死人等,令本道恤典擧行。
成均館官員,以知館事意啓曰,今三月初三日儒生課試,本府有故,不得行之之意,敢啓。傳曰,知道。
都承旨張善瀓上疏。大槪,冒死陳情,乞削臣職名,仍正臣罪,以謝人言,以安私分事。及兵曹判書金佐明上疏。大槪,亟罷臣職,仍治臣罪,以謝人言事。入啓。
以持平洪億上疏,遞差。
府啓,請主第基地間架,一遵定制。竝引嫌而退,約與相會,猝然不來,責有所歸,別無可避之嫌,疾病之作,雖非所料,旣違臺體,勢難仍在其職,請正言金德遠出仕,正言洪受河遞差。答曰,不允。處置事,依啓。
正言金德遠就職。
院啓,公主第宅基地間架,自有一定之制,而今此基地之廣,已踰定制,間架之數,又無定限,此所以閱歲爭執而不知止者也。營構之後,今已更擧,而尙無定制之事,何殿下之篤於私恩,强拂群情,不念祖宗之成憲,不顧一國之公議,一至此哉?請諸公主第定基地間架,一遵定制。新除授獻納鄭華齊,以奉命,時在慶尙道東萊府,請斯速乘馹上來事,下諭。答曰,不允。鄭華齊,竣事後,自當上來,姑勿下諭。
吏曹,臺諫有闕,政事,取稟。
津船等處,內摘奸。
傳曰,政事,明明日爲之。以上朝報
義禁府啓曰,慶尙監司狀啓,據刑曹粘目內,仁同前府使權曦·朴敏道等,移本府處置事,允下矣。權曦段,時在晉州營任所,朴敏道自任所,時未上來,依例府書吏發遣,拿來,何如?傳曰,允。以上義禁府謄錄
今日大臣·備局堂上引見時,行副護軍閔鼎重所啓,北道量田後結負之數,比前增加,而每秋都事覆審時,又爲責出新加耕,歸之元結,前頭民弊可慮,合有變通矣。領議政鄭太和曰,量田後所得新起,則勿爲添入於元結,竝皆以續田施行,隨起隨稅,似爲便當矣。以上戶曹謄錄
持平洪億疏曰,伏以,臣有萬分難安之情勢,有難醫之疾病,冒呈辭單,見阻喉司,一味遑蹙,已過數日,又於此際,召牌下降,行不俟駕,臣亦有聞,奔趨應命,義所當然,如使臣之情勢病勢,小有冒出自力之望,則臣何敢偃伏私室,以速慢命之誅乎?向臣之忝居諫職也,不計愚陋,妄有論列,而乃其心,則只據一時之公議,仰陳無隱之微悃而已,夫豈有一毫他意於其間?大凡糾劾之責,專在臺閣,凡有聞見,所當竭知殫誠,毋避人主之怒,毋憚官位之高,然後公道庶可行,私意庶可遏矣。若使之先自疑外,有所囁嚅,言不敢盡其懷,官不得惟其人,則寧可以此而謂之公論?臣之愚見,自初如此,一言妄發,罪戾山積,嚴辭峻批,前後繼下,在臣分義,所當屛伏退縮,循省愆尤之不暇,何敢復擧顔面,翺翔言缺尤有甚焉。臣於前歲夏秋缺症勢,極涉不輕,而醫治不早,將攝乖方,經冬入春,有加無減,頃又爲風邪所襲,久痢之中,寒疾乘之,人殊木石,何以堪之?頭疼如碎,腹痛如剌,宛轉床席,晝夜呼號,醫謂此是脾胃大敗之餘,源委極重,積傷所發,必須多用補虛之劑,久久調治,方成完人云,而一粒之食,近口輒厭,一勺之藥,入咽旋吐,眞元損脫,氣力綿惙,精神昏錯,語言短促,須人强坐,眩暈難定,倚杖試步,惝恍欲仆,頃日兵郞之除,亦無出謝之望,故不得已自本曹,至煩草記,仰請遞改,則伏想聖明,亦已下燭矣。情勢之悶蹙,旣如彼,病勢之危劇,又如此。承牌詣闕,其路莫由,瞻望天門,竟未祗赴,臣之負犯,到此益深,伏乞聖慈,亟遞臣職,仍治臣罪,以爲人臣逋慢者之戒,不勝幸甚,臣無任云云。踏啓字。
上在昌德宮。停常參·經筵。
夜一二更,月暈。
奉常參奉金光國,栗木斫伐後入來。
謝恩,忠勳都事李悅,白川郡守崔後亮,直講金奐,兼養賢主簿奉綸直長尹荇,司䆃正具崇,說書鄭維岳,兼東學敎授吳聖義,西學敎授閔黯,社稷令李敏章。
黃海監司書目,各邑染病人,方痛四百七十七名,死亡四十九名,差歇四百五十六名緣由事。
藥房啓曰,雲沈霧塞,日氣不佳,伏未審夜來,聖體,若何?寢睡,亦何如?勿爲逐日問安之敎,出於經年之後,益可知聖候之漸向平復,臣民慶幸,有不可勝言者,而昨今不聞問安之報,無任憂慮,敢來問安。答曰,知道。與再昨無異矣。
答兵曹判書金佐明疏曰,省疏具悉卿懇。伊日說話,少無可嫌之事。之翼之疏,出於臆料,卿何辭爲?安心勿辭,從速察職。
答都承旨張善瀓疏曰,省疏具悉。伊日登對,卿無言及之事。之翼臆料之疏,何用辭爲?卿其安心勿辭,從速察職。
答副護軍吳挺一疏曰,省疏具悉。金吾之任,當勉副,卿其勿辭,調理察職。
答右尹吳挺緯疏曰,省疏具悉。何用深辭?卿其勿辭,從速察職。
府啓,主第遵制之請,請加三思,亟賜一兪。措語見上
院啓,請諸公主第宅基地間架,一遵定制。措語見上
答府·院曰,不允。
左參贊宋浚吉入來。
傳曰,贊善宋浚吉,引見。
引見時,贊善宋浚吉所啓,臣之兼帶繕工提調之任,本非閑局,意謂臣下去之後,則自當遞改,而厥後屢陳辭疏,尙未得請,都提調,以臣之故,代行提調之事,亦甚未安。且於各陵奉審時,提調一人,例爲進去,臣今雖上來,以此筋力,萬無陳力之望,卽命遞改,如何?上曰,卿雖辭免,而欲卿之上來,故竝以勿辭爲批矣。卿之筋力如此,則當勉副焉。以上朝報
禮曹啓曰,侍講院啓辭,王世子冠禮後,百官稱賀於世子宮之意,大臣旣已陳達於榻前,百官稱賀,則宮官,亦不可獨無此禮。且考大明集禮則有皇太子冠訖,宮官詣東宮稱賀之文,今亦依此禮擧行,而百官稱賀之前,宮官先爲稱賀,似當,令該曹,申稟,何如?傳曰,允事,傳敎矣。大明集禮,旣有皇太子冠訖,宮官詣東宮稱賀之文,故今亦當依此禮擧行,果如講院啓辭內事意,而至於百官稱賀之前,宮官先爲稱賀一節,前例無可據。試考大明集禮東宮朝會總敍條,則有曰,宋正朝冬至,三公賀,次樞密院官賀,次師傳保賓客賀,次文武宮官賀,國朝正朝冬至,皇太子於大本堂,受三公賓客諭德賀,宮官朝賀條,唐皇太子冠訖,詹事以下官,集東宮南門之左,稱賀云。以此見之,則宮官諭德等職,乃是太子僚屬,而稱賀在於百官之次,其爲先後,不難知矣。其所謂東宮南門之左稱賀云者,似當別作班行,使之依此擧行,何如?傳曰,依丁未年例爲之。以上禮曹謄錄
弘文館副提學李敏迪,校理李柙,副校理李藼,副修撰金萬重等,伏以臣等,於春宮冠禮日,伏見贊善臣宋浚吉·李惟泰,俱以白首耆艾之臣,來在陪從周旋之列,百僚聳觀,以爲盛事,今聞二臣,俱有去志,而李惟泰,方退伏城外云。此二臣者,受知兩朝,恩禮備至,豈遽爲浼浼之計哉?臣等之意,或慮以爲,玉候尙在違豫,進講未有其期,而朝廷氣象,且未有振作之勢,林下之士,出處去就,不但以恩數之綣綣而已,則歸意之浩然,亦有此道理,而第伏念臣之愛,根於天性,上敎所謂爾亦豈無顧戀之心云者,誠是惻怛之至言。於是不動於心,則聖敎固爲虛設,而二臣誠爲忍人矣。雖然,聲音笑貌,非致賢之道,伏乞聖上,亟賜引接,諭以至意,俾得久留京輦,不勝幸甚。取進止。答曰,省箚具悉。箚意誠是。缺
贊善李惟泰疏曰,伏以臣,昨將微悃缺,伏蒙聖批勤至,提諭丁寧,不準其乞歸之請,乃勉以輔導之責,自惟賤臣,百不喩人,何以得此於聖明哉?臣誠感激皇霣,非不欲少留京輦,入奉離筵,以答聖旨,以畢微誠,而顧念山野之資,非可廁簪組之列,荒疎之學,無以效薰陶之益。昨者黽勉上來,初未嘗以備宮僚任講讀自擬,所願欲者,只在於快覩春宮三加之儀,少紓區區愛戴之忱矣。幸參執事之末,獲瞻前星一輝,嘉事順成,禮容可象,宗社靈長之福,亶在於是,臣之願欲已遂,惟當退歸田野,與父老氓隷,頌祝國家之盛美,誇耀賤臣之榮遇,樂爲聖世之閑民而已。今若不揣涯分,不卽辭退,有若可以備宮僚任講讀者然,則人必笑臣之昧於自量,而顧戀榮次,豈非深可愧恧者乎?此臣所以不敢以承命爲恭,冒死仰籲而不知止也。況今食物之賜,實非臣所可承當,欲諉以周急之義,則一國之餓者,何限,若係是格外之恩,則庸陋如臣者,非所當施,雖使臣可以仍留,常祿之外,不當別有所受,今方辭退,其何可冒承誤恩乎?臣出伏郊外,恭俟指揮。伏乞聖慈,俯加諒察,收還恩賜,仍許退歸,俾臣得安賤分,得全素守,不勝大願。臣無任戰灼屛營之至。答曰,省疏具悉。已悉於朝者近侍之諭,更何多誥?宜體如渴之意,安心留在,出入書筵,則其於予心何?況爾今上來,予未得見,彼此情義,其將奈何?須勿苦思歸意,俟病少間,更將面諭。
右尹吳挺緯疏曰,伏以臣,是聖朝之一棄物耳。積毁無以自明,死灰難望復燃,而聖度含弘,曲加庇庥,拯之坑塹之中,置之坦塗之上,初授西樞,旋移京兆,驚惶感隕,若隔前生,罪廢如臣,何以得此於聖明乎?夫緩死囚而受賂,貸官貨而買田,此何等罪名也?得免刑章,亦云幸矣。思之竦骨,言亦汚口,幸賴天日之明,洞燭覆盆之下,强拂物議,終令査奏,事是失實,聖敎丁寧,而其時臺臣,尙守前見,更迭投疏,一向拘持,在臣自處之道,何敢謂伸誣滌垢,而自同恒人乎?且臣濫沐三朝之恩,忝躋貳卿之列,雖緣無狀,遭此汚衊,廉恥大節,不可冒沒。縱殿下哀憐賤物,不欲終棄,顧彼醜詆,江漢難濯,臣缺貪戀爵祿,復齒朝班,則其爲搢紳之羞辱,如何?缺其不敢冒進也,決矣。伏乞缺遞臣所授之職,以快公議。臣爲缺松楸,新命適及此際,敢缺危懇,瞻望象魏,有隕如瀉,臣無任慚恧惶懼祈懇之至。
行兵曹判書金佐明疏曰,伏以頃者,囚人朴承後·朴而㫥等元情,自禁府,循例請刑,而皆踏啓字以下。臣意以爲,承後元情中,有援證之人,且安震翊元情時,未議處則亦不當先刑,出入之際,慮其或有差誤,依近事微達入對之意,非有一毫爲承後爲而㫥地也。且入診之命,下於問安之批,則又非在下之所請也。此等曲折,李之翼身在近密,宜若可知,而伏見其疏本,攻斥太深,未知緣何激發,語不斟酌,乃如是也。昔郭解,見鄕邑少年之箕踞不爲禮者曰,居邑屋至不見敬,是吾德不修也。解之爲人,雖不可缺,而其言則是也。臣惟自反不與之較,而但其下語缺非人臣所可恬然不動者,玆不得不煩聒於靜攝之中,臣罪尤大,伏乞聖慈,亟罷臣職,仍治臣罪,以謝人言,以安微分。臣無任惶懼悚慓之至。
都承旨張善瀓疏曰,伏以臣,病與衰期,謗隨迹至,疾患情勢,俱難供仕,而適値聖候經年違豫,區區憂戀,竊不自堪,加以職親近密,兼綰保護之任,冀得入侍,仰瞻玉色,少紓耿耿之衷者,固臣素所願者,故不遑顧他,黽勉强出矣。日者院吏,以左副承旨李之翼之疏,來示於臣,閱未終編,毛骨竦然,惶惑缺人之爲言,胡至於斯也?主勢不缺是人臣覆載間難容之罪也。缺何不明言顯論,使其當者,自服罪辜缺莫測其謂,未知指意之所在,而其中缺政在臣自藥房歸本院,酬答諸僚,及改判付書入時事,不得不自暴實狀,以煩天聽。臣於前月二十八日,與提調臣金佐明,進詣藥房問安,佐明謂臣曰,有定奪事,欲請間,未知如何?臣答曰,有何不可?遂令入侍醫官,依例微稟矣。俄而問安之批,因下入診之命,臣卽先歸本院,廳中諸僚,有問何以入診,臣應曰,久未入診,提調且有稟定事耳。及至登對,醫官診察後,臣等仰問上候,兼陳藥餌之說,醫官退出,金佐明,因將所管數件事,定奪之後,又稟朴承後元情,旣擧證援,而徑下刑推,不審聖意之所以也。奏說未了,殿下便卽下敎曰,其日禁府缺二度而朴而㫥及承後兩人供辭,緣日暮誤下,厥缺還入,可也,仍擧臺啓,以朴而㫥軍木爲二駄,渠之供辭,則爲四十匹矣。金佐明曰,遠外風聞之事,豈保其眞的乎?臣初無片言半辭及於朴而㫥等事,金佐明亦何有陳請還收判付之事耶?自上特敎還入公事。之翼則謂之,輒白還收,入診之時,有事稟定,自是尋常近例,而之翼則謂之,意在於彼,而欲兼入診,有若托私建請者然,其亦異矣。臣罷出之後,因直本院,還入公事,改下判付,之翼固當書入,而初不肯書,欲諉於臣,亦不言所書之意,其在體例,誠可駭異,臣邀致之翼曰,如有所懷,啓辭,可也,陳疏,亦可也。判付書入,職掌所在,不可不書云爾,則之翼,終爲書入,而仍與酬酢言語之際,論及朴而㫥·金澄與受之事。之翼缺爲而㫥可爲刑推,金澄亦可受罪,臣以爲缺以爲母設宴被罪,則此豈盛世事乎?缺之翼以此,疑臣有所伸救於登對之時,而缺臣之所奏有無缺必省記,其言虛妄,固不足辨也。臣忝居缺旣被同僚醜詆,則不可抗顔仍冒,以辱名器,伏乞聖慈,亟削臣職,仍正臣罪,以謝人言,以安愚分,千萬幸甚。臣無任惶怖震越俟罪祈懇之至。
行副護軍吳挺一疏曰,伏以臣誠不幸,一疾深痼,鬼事將迫,不堪供職之狀,前後冒瀆,已涉煩猥,今不敢毛擧,而伏惟聖明,亦已俯燭靡遺矣。惟其腹肚之絞痛,泄瀉之不止,胸膈之壅閼,自是向來主症,少失將理,客症疊出。頃者獻陵修改之日,至有嚴召之命,適當少間之時,扶曳强赴,僅免顚仆之患,又差武臣朔試射試官,連觸風寒,諸症添劇,百骸俱痛,寒熱交攻,頑痰塞胸,呼吸牽掣,藥餌傷脾,飮啖專廢,眞元日以益耗,肌肉日以益銷。素患眼症,乘虛復發,兩眦赤爛,不堪刺痛,頭䐉如碎,有時昏倒,心不省事,目不視物,特瞢然一木偶也。陞秩新恩,尙稽祗肅,致令籌司之坐,每煩懸頉,至以宿衛之直,偏責諸僚,臣之狼狽悶蹙,罔知攸措。況金吾之任,比他司尤緊,目今王獄,繫械者甚多,日次之坐,旣不當少緩,矧此莫重議讞之擧,緣臣虛帶,若復濡滯,則私心惶俱,固不可言,而其在朝家事體,豈不大有所未安者乎?顧臣病勢,萬無自力之路,不得不疾聲祈懇於天地父母之前,伏乞聖慈,憐臣危迫之懇,察臣曠職之弊,缺遞改兼帶金吾之任,以便公私,不勝幸甚,臣無任云云。
今三月初五日,贊善宋浚吉引見時,上御養心閤。入侍,同副承旨南二星,假注書尹致績,記注官李碩蕃·申翼相。宋浚吉曰,玉候經年在於鍼灸之中,小臣雖在鄕曲,豈敢暫安於心乎?第臣衰病近甚,而未得趨造於問安之班,分義所在,實爲未安,玆承召命,忍死上來矣。上曰,自卿去後,予之前患,甚重於秋冬之間,開春以來,少似差愈耳。浚吉曰,近來則如何?上曰,鍼破多至八九處耳。浚吉曰,雖閭閻之人,尙不可堪,況玉體乎?以臣瞻望,則破腫雖多,似未頓減矣。未知破腫之時,別無疾痛之候耶?上曰,惟其無疾痛,故不至大段難堪矣。浚吉曰,水刺,亦如何?上曰,水刺厭進,自冬間尤甚。蓋緣元氣之困憊,仍致飮啖之頓減,季冬之月,幸得稍缺無異常時矣。浚吉曰,水刺旣能進御,則肌缺,上曰,自正月望後,肌膚漸生矣。浚吉曰,缺仰瞻無任慶幸缺,上曰,缺自去月漸愈矣。浚吉曰,冠禮已定,缺可親臨乎?上曰,氣候則可以親臨,而缺雖卽治療,行步甚艱,而今則頗歇矣。浚吉曰,缺元氣若得蘇快,則些少疾患,不足爲慮,無任慶幸之至。且世子,近日別無所苦,而連開書筵耶?上曰,上年冬間,頗有感冒之候,而歲後則別無所苦,且頻開筵,近以冠禮漸迫,暫爲停止矣。浚吉曰,今已經年,世子學業,旣已將就耶?上曰,卿見之則可以知之耳。且卿下去之後,欲於秋間相見,而適當日寒,未克遂願,常以爲恨矣。今者冠禮已迫,卿等,又爲上來,自此可無欠缺之歎,其幸可言?浚吉曰,小臣至庸極陋,累朝恩眷,何敢少忘,而衰病如此,此正待鄕家之日,豈復有出門之望乎?玆於前日下去之時,意謂永辭丹陛矣,今此世子冠禮,則雖無小臣,固不足爲損,而上候若此,不敢退伏,忍死上來,仰瞻淸光,則似與在鄕傳聞之說有異矣。況今春秋鼎盛,若爲善加將攝,則何難永復乎?小臣平生抱病,猝得之病,雖或易差,而至於久病,實難善攝,此正自上所當着念處也。上曰,卿之下去,朞年於此矣。浚吉曰,如臣老病,就木不遠,而受國厚恩,一念耿耿。在鄕之日,慘見百姓飢寒火災虎患,傷損人命,聖明在上,而何其無治世氣象耶?實深憂慮矣。仍曰,小臣有難便形勢,欲爲陳箚矣。幸蒙召見,可達所懷,第臣冠禮習儀時,雖未及進參,而小臣資級猥高,以侍講院贊善,在於賓客之上,實所未安,故曾已屢度辭免,雖以世子贊善改下批,而今此大禮時,不但班次非便,李惟泰若上來,則均是贊善,而豈可一在於賓客之上,一在於宮官之列乎?自上若命減下贊善之職,以本職,俾得入參於大禮,則公私俱便矣。上曰,卿以本職入參,不如以贊善入缺卿言如此,令該曹稟處。浚吉曰,臣之所帶繕工缺意謂下去之後,則自當遞改,而厥缺都提調,以臣之故,代行提調之缺且於各陵奉審時,提調一人,例爲進去,缺以此筋力,萬無陳力之望,卽命遞改,如何?上曰,缺欲卿之上來,故竝以勿辭爲批矣,卿之筋力如此,當勉副焉。第卿下去之後,聞連有疾病,每以相見之未易,爲之慮念矣。今幸上來,可謂難得之會也。浚吉曰,小臣衰病如此,豈望復瞻淸光乎?聖敎至此,不勝感泣。且臣聞諸長老,從班之臣,自鄕入來者,必陳鄕曲利害及沿路所聞,此固職分之當然也。小臣猥得入侍,而聖眷又如此,若有所聞,則何敢顧臣身而不爲之言乎?旣有所懷,不敢不達。小臣所在之處,卽兩湖間也。其處物情,臣皆知之,前監司金澄事,湖中公論之人,皆以爲不祥矣。上曰,卽今囚係之事耶?對曰,然。臺諫風聞,豈皆眞的乎?湖中公論,則以爲,臺啓失實者,十居八九。況聞自昔有老母之臣,則國必優待,雖以小臣耳目所及者言之,仁祖朝洪瑞鳳及新豐君,爲母設宴也,自上優給宴需,而且賜樂,且朴潢之自瀋歸來也,亦蒙優賜而養其母。近來朝紳之有母者,亦賜米布,豈有爲母設宴而置之贓案者乎?此恐有害於孝理,非但小臣之意如此,識者亦皆寒心矣。且昔臣鄭蘊,以嶺伯,爲母設宴,宴罷之後,考守令禮物單字,薄略者則治其下人,與今日之事,不亦異乎?其在朝廷之道,所當務從寬大之典矣。且聞金澄母,日夜號哭,而此則固不足說也,聞湖中守令,有欲爲母設宴者,而其母,以死揮却,人皆以爲不祥矣。小臣旣有所聞,不得不達也。南二星曰,孝理之說,則浚吉旣已畢陳,而大槪金澄,若欲貪汚,則全南例多營木,豈可托母之故,而萬目所覩,爲此不法之事乎?以此推之,則可知其冤狀矣。浚吉曰,小臣纔自鄕來,雖有所懷,不敢畢露,而第以昔日元斗〈杓〉·李敬輿·李缺亦皆爲母設宴,澄之所爲,反不及於古人,而所缺是太重,所以公心之人,皆以爲不祥矣。時論澆缺亦甚囂囂,今以此事,已極紛擾,若缺宴是豈爲贓乎云爾,則浮議自鎭,倘缺紛拏,臣以此爲念矣。缺乃罷出。
上在昌德宮。停常參·經筵。
价川郡守尹以益,差使員上來。
刑曹啓目,權曦·朴敏道等,各樣負犯,俱係不犯,且是朝官,移義禁府處置,就考監司閔蓍重元狀啓,則張英達及所謂防納人罪犯亦重,不可尋常處之,嚴明推斷後,啓聞之意,回移,何如?啓依允。
府啓,主第遵制之請,請加三思,亟賜一兪。措語見上
院啓,請諸公主第宅基地間架,一遵定制。措語見上
答府·院曰,不允。
本院啓曰,王世子冠禮後,陳賀·頒敎事,旣已定奪矣。明日大提學命招,敎文使之製進,何如?傳曰,允。
有政。
吏批,判書趙復陽進,參判李時術式暇,參議李翊在鄕未肅拜,左承旨鄭榏進。
兵批,行判書金佐明藥房進,參判任有後病,參議閔點病,參知鄭載嵩進。
吏批,以李煦爲正言,尹理爲持平,元萬春爲司議,閔熙爲兼知義,鄭勔爲相禮,尹爲鰲樹察訪,沈益相爲氷庫別檢,金萬基爲大司成。
兵批,以金萬基爲副護軍,洪億·柳楨爲副司直,洪受河爲副司果,李濡爲副司正。以上燼餘
上在昌德宮。停常參·經筵。
繕工奉事李奎德,敬陵丁字閣重建事,出去。
兵曹參議閔點,明惠公主·新生公主安胎事,林川地出去。
樂安郡守盧銓,草芝萬戶許□,差使員上來。
下直,慶基殿參奉李時欽,濬源殿參奉李稹,保寧縣監李雲林,尙州牧使李慣。
謝恩,戶曹參判姜栢年,應敎洪柱三,引儀兼參軍趙相抃。
大司諫李晩榮辭職上疏。入啓。
大殿,政院·玉堂問安。答曰,知道。
藥房啓曰,伏未審數日來,聖體,若何?寢睡,亦何如?臣等區區憂慮,敢來問安。答曰,知道。症候,已言于醫官矣。
慶尙監司書目,安陰等官呈,以去月十六日地震事。
原襄監司書目,金城燒死人四名,高城燒死人三名,慘惻緣由事。
慶尙監司書目,道內染病,方痛一千十七名,物故二十六名事。
以原襄監司狀啓,以金城承今,高城金乭金等燒死事,傳曰,令本道恤典擧行。
保安察訪安漢珪,差使員上來,新溪縣令兪槮,延豐縣監兪枋,差使員上來。
府啓,主第遵制事。措語見上
院啓,主第遵制事。措語見上
答府·院曰,不允。
兵曹口傳政事,以李俊耉爲副摠管。
副護軍李惟泰上疏。大槪,愚陋賤臣,再蒙恩命,不敢冒昧上來,而贊善之職,終不敢承當,敢陳危懇,冀蒙遞免,以安愚分事。入啓。
都摠府啓曰,來初九日擧動時,摠管不可不備員侍衛,而副摠管吳挺一,身病陳疏,一員未差,事甚苟簡,未差之員,令該曹,當日內口傳差出,何如?傳曰,允。以上摠府謄錄
敎中外大小臣僚耆老軍民閑良人等書。王若曰,永圖允屬於元良,蚤正儲嗣,嘉事莫重於冠禮,將責成人,奚但玄弁之共懽?宜與黎庶而同慶。念眇躬叨承丕構,幸繼體堪守先祧。明睿之資,夙著於置膝,孝友之行,自篤於因心。學無煩於提撕,動罔違於規矩。天挺岐嶷,寔賴祖宗之靈,日望長成,恒切父母之願。逮居承華之位,咸頌重暉,載修齒胄之儀,丕揚三善。見德器之漸就,喜幼志之斯袪。奧自缺,已係延頸之望,端宜備服,用遵正身之方。禮缺於三加,所貴有終在始,齒方及於十歲,亦協以陰成陽。筮春序之今辰,稽夏收之舊制。已於本年三月初九日,臨軒宣命,缺宮行禮,以訓以祝之式備,爰醴爰字之俱申。升筵缺,莊首委貌。聖人之法象可觀,缺匕鬯增重。立人之道仁與義,德業之缺壽而昌。佇基本之永固,百辟在列。均深缺卽想愛戴之意。値玆離明之缺旁流。自本月初十日昧爽以前,除謀反大逆缺歐罵祖父母父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚强竊盜外,雜犯死罪以下,徒流付處,安置充軍,已至配所未至配所,已發覺未發覺,已決正未決正,咸宥除之。敢以宥旨前事相告言者,以其罪罪之。在官者,各加一資,資窮者,代加。於戱,追三代之久安,聿啓熙洽。偕萬姓缺保亨嘉,故玆敎示,想宜知悉。大提學趙復陽製進
上在昌德宮。停常參·經筵。
夜一二三更,月暈。
護軍吳挺一,加資肅拜。
謝恩,副摠管李俊耉,司議元萬春,司評黃世耉,學諭李益泰,持平尹理,正言李煦,知義禁閔熙,禮曹正郞李以挺,相禮鄭勔。
京畿監司書目,良才察訪鄭民獻,曾前多有不察之事,今日箋文封進時,又爲稱病不進,罷黜事。
咸鏡監司書目,道內癘疫者四百七十一名內,方痛三百十名,向差一百二十九名,死亡三十二名事。又書目,高原郡守韓汝尹,前任昌原縣監時,留軍布未收二同,決杖六十事。
侍講院啓曰,王世子冠禮時,宮官事體,異於朝班,而上禮儀只言初入序立之故,亦於世子陞降之際,陪從節目,則無明白現書之文,臣等取考辛卯年冠禮時日記,則賓·賓贊官·屬尊及講院官員全數,翊衛二員佩劍,竝爲入參於堂上,而今番該曹儀註中,無此一款,今亦依辛卯年例爲之,何如?傳曰,令該曹考例稟處。
答贊善李惟泰疏曰,省疏具悉。聞爾上來,予深喜悅,今此贊善之任,實非偶然之意,何用固辭乃爾?爾其安心,勿辭察職。
府啓,主第遵制事。措語見上
院啓,主第遵制事。措語見上
答府·院曰,不允。
答大司憲李廷夔疏曰,省疏具悉。旣往之事,不必固辭,何用乃爾?卿其勿辭,從速察職。
答副提學李敏迪疏曰,爾其勿辭,上來察職。
答大司諫李晩榮疏曰,省疏具悉。卿其勿辭,從速察職。
兼文學金錫胄上疏。大槪,病勢轉劇,決無進參冠禮擧動之望,所帶春坊兼任,乞令該曹稟旨事。入啓。
答左副承旨李之翼疏曰,爾其勿辭察職。
本院啓曰,明日臨軒慶禮,承旨不可不備員入侍,左副承旨李之翼疏批已下,卽爲牌招察任,何如?傳曰,允。
吏曹啓曰,以贊善宋浚吉所啓,命下矣。左參贊臣宋浚吉,趁此冠禮,幡然上來,誠爲喜幸,辭免贊善之言,今雖如此,旣以世子贊善下批,則與講院贊善自別,惟當依資給先後,序於賓客之列,而講院贊善之異同,非所當嫌,決不可以自己遊辭,輕許遞改,而重臣進退,臣曹不敢輕議,伏候睿裁。傳曰,依爲之。
禮曹啓曰,以侍講院啓辭,傳敎矣。世子冠禮時,陞降堂階,就席三加之際,講院官員,隨例陪從,情禮卽然,而五禮儀,只言初入序立之所,不得豫於師傅賓客導從之列,禮意所在,似不偶然,而講院之官,以辛卯年冠禮時本院日記,講院官員全數,翊衛二員佩劍,竝爲入參於堂上之條爲辭,前後習儀時,往復於臣等,請依辛卯年例參禮,而臣等以謂該曹,只憑五禮儀磨鍊,他註則雖有辛卯前例,旣無其時啓稟定奪之事,不敢私相輕許云云而罷矣。今乃啓稟,有此考例之敎,而曹中,亂前文書,散失無餘,辛卯入參,亦無啓辭著出之處,如上所陳,其於前例,無可考據,講院官員入參堂上,終不敢率爾容議,令侍講院,依禮文擧行,何如?傳曰,允。
明日王世子冠禮時,仁政殿殿座,初嚴卯初三刻,二嚴卯正二刻,三嚴辰初一刻,世子出官正時,巳初一刻,開門差早。
鄭榏,以禮曹啓辭,王世子冠禮翌日,朝謁于大殿·大王大妃殿·王大妃殿·中宮殿事,節目中磨鍊啓下,而丁未年冊禮時,則內殿朝謁,竝爲權停矣。今則何以爲之?敢此仰稟。傳曰,臨時更稟處之事,傳敎矣。冠禮正日迫近,敢此更稟。傳曰,辛卯年例,爲之。
自午時至申時,日暈。燼餘
上在昌德宮。停常參·經筵。
卯時,有霧氣。辰時至申時,日暈。夜一二三更,月暈。四更,月暈左珥。
副題學李敏迪,覲親後入來。
謝恩,大司諫李晩榮,大司成金萬基,贊善李惟泰,執義李端錫,掌令慶㝡。
答兼文學金錫胄疏曰,省疏具悉,爾其勿辭察職。
謝恩,吏曹佐郞金錫胄。
大殿,政院·玉堂問安。答曰,知道。
藥房啓曰,伏未審夜來,聖體,若何?寢睡,亦何如?今日將有親臨正殿之擧,雖切慶幸,亦不無憂慮之心,敢來問安。答曰,知道。與昨無異矣。
忠淸監司書目,全義呈,以進善李翔病重,上去不得事。又書目,平澤呈,以持平兪櫶病重,上去不得事。
京畿監司書目,高陽呈,以吏曹參議李翊辭職上疏上送事。
禁府啓目,愼碩觀元情云云。譏不直招,刑推得情,何如?啓姑停刑推,覈處。
禁府,朴敏道拿囚,啓。
禮曹啓曰,世子冠禮後謁廟吉日,令日官推擇,則今三月十二日十三日平吉,十七日亦吉云,而十七日則似爲差遠,十一日二日三日中,以何日定行乎?敢稟。傳曰,十三日爲之。
院啓,請諸公主第宅基地間架,一遵定制。措語見上
掌令慶㝡啓曰,臣於前月初,瘡患苦劇,不得已往浴于延豐溫井,而官位卑微,不敢請沐浴之由矣。意外恩召之命,遽下於未及往還之間,臣誠惶感,罔知攸措,臣重得毒腫,症勢危㞃,輿死還歸,無路祗謝,陳章請急,實出於萬分悶迫,而喉司不諒,循例退却,虛帶職名,已過旬日,召牌之下,亦未趨赴,臣之罪戾,固無所逃。玆者國有大禮,不敢言病,不得不扶曳出肅,而旣有冒法私出之失,且有稽謝恩命之罪,何敢一刻晏然於臺席乎?請命遞斥臣職。答曰,勿辭,退待物論。
答院曰,不允。
執義李端錫啓曰,金澄設行壽宴之時,幣物之濫,擧措之失,人言藉藉,聽聞大駭,而臣適忝諫職,又聞僚席之言,則來歷加詳,有非泛然風聞之比。臣意以爲,誰無父母,又誰無榮奉其親之心,可爲而不爲,不可爲而爲之,同歸於不韙,如使澄,處得其當,事適其宜,則雖逐月設宴,其誰曰不可?苟或不然,營爲之擧,辭受之節,侈汰濫雜,一如人言,則有不可置而不論,故相議擧劾,初非以設宴爲非也。伏聞儒賢入對,極言澄被罪之冤,且以爲,臺啓失實,十居八九云,臣何敢自以爲是,而仍冒臺席乎?筵中說語,最晩聞知,脚腫比劇,幾死僅甦,旣犯違命之誅,且有稽避之失,臣罪至此尤大,請命罷斥臣職。答曰,勿辭,退待物論。
明日王世子朝謁時,宣政殿殿坐正時,辰初初刻,世子出宮時,辰初二刻,開門差早。
持平尹理啓曰,卽者同僚,以前日論啓金澄事,引避退待,今當處置,而臣於其時,亦忝諫職,未及肅謝,雖不得參於金澄論劾之啓,至於柳斐然拿囚事,則臣亦連啓。柳斐然事,旣由於金澄設宴時致幣,則到今不可晏然處置,仍冒臺席,請命遞斥臣職。答曰,勿辭,退待物論,以上朝報
以禮曹王世子冠禮翌日陳賀節目,傳曰,權停例。
禮曹啓曰,講院官員,爲堂上參禮一款,依例文擧行事,已爲允下矣。但世子冠禮時,講院官員中,解禮者一員,入參堂上,曾有舊例,著於故相臣李廷龜文集中,而今者贊善李惟泰,新自外來,使之依舊例,入參堂上,何如?傳曰,允。
禮曹啓曰,本曹啓辭,王世子冠禮翌日,朝謁于大殿·大王大妃殿·王大妃殿·中宮殿事,節目中磨鍊啓下,而丁未年冊禮時,則內殿朝謁,亦爲權停矣。今則何以爲之,敢此仰稟。傳曰,臨時更稟處之事,傳敎矣。冠禮正日迫近,敢此更稟。傳曰,辛卯年例爲之。以上禮曹謄錄
辰初一刻,鼓三嚴,承旨及監察諸執事,先四拜于宣政殿庭。上,以遠遊冠絳紗袍,乘小輿,出自仁和門,御仁政殿。宗親及文武百官,四品以上朝服,五品以下黑團領,四拜後,回班序立,賓以下諸執事,具朝服,入殿庭四拜,禮房承旨,跪請傳敎,因趨出傳敎于賓,賓跪受,又四拜,因以敎書,置于綵輿,儀仗鼓吹前導,賓以下隨行,進詣時敏堂,將行世子冠禮也,百官又四拜,通禮進跪,告以禮畢,上還御大內,百官皆罷出。
上在昌德宮。停常參·經筵。
午時至未時,日暈。
下直,慶尙左水虞候鄭雲望,全羅左水虞候趙國均。
謝恩,忠淸監司李弘淵。
大殿,本院·玉堂問安。答曰,知道。
藥房啓曰,伏未審夜來,聖體,若何?寢睡,亦何如?昨日臨軒,今日又將出御受謁,臣等雖切欣幸,亦有區區之慮,敢來問安。答曰,知道。
禁府啓目,忠淸監司放未放啓本云云。未放秩冕·孝吉等,依啓聞施行,何如?啓依允。
副修撰崔後尙,再度呈辭,加給由。
府啓,請主第遵制事。竝引嫌而退,雖緣切迫,冒法私出,隨聞擧劾,實係職責,嫌不處置,勢所固然,請掌令慶㝡遞差,執義李端錫,持平尹理出仕。
院啓,請主第遵制事。
傳曰,頒赦,百官加爲之。
本院啓曰,命下矣。某罪以下竝宥乎?敢稟。傳曰,雜犯死罪以下,宥之。
答府曰,不允。處置事,依啓。
答院曰,不允。
執義李端錫,持平尹理就職。
吏曹啓曰,臺諫有闕,百官加下批政事,就稟。傳曰,明日爲之。
敎文,王若曰,永圖允屬於元良,蚤定儲嗣,嘉事莫重於冠禮,將責成人,奚但玄弁之共懽?宜與黎首而同慶。念眇躬叨承丕構,幸繼體堪有先祧。明睿之資,夙著於置膝,孝友之行,自篤於因心。學無煩於提撕,動罔違於規矩。天挺岐嶷,寔賴祖宗之靈,日望長成,恒切父母之願。逮居承華之位,咸誦重輝之歌。載修齒胄之儀,丕揚缺。見德器之漸就,喜幼志之斯袪。粤自勝衣,已係延頸之望,端宜備服,用遵正身之方。禮彌尊於三加,所貴有終在始,齒方及於十歲,亦協以陰成陽。筮春序之今辰,稽夏收之舊制。已於本年三月初九日,臨軒宣命,就宮行禮,以訓以祝之式侵,爰醴爰字之俱申。陞筵降階,先王之節文有序,莊首委貌,聖人之法象可觀。衮冕孔章,匕鬯增重。立人之道仁與義,庶德業之益彰,承天之祐壽而昌,佇基本之永固。百辟在列,均深歡抃之誠,四方聳聽,卽想愛戴之意。値玆离明之盛美,詎無解澤之旁流。自本月初十日昧爽以前,雜犯死罪以下,咸宥除之。在官者各加一資,資窮者代加。於戱,追三代之久安,聿啓熙洽,偕萬姓而更始,長保亨嘉,故玆敎示,想宜知悉。大提學趙復陽製進
錦平尉朴弼成,保寧地覲親呈辭,及領敦寧金祐明,溫陽地沐浴呈辭。入啓。給由馬。
都承旨張善瀓上疏。大槪,冒進情悃,乞遞職名,以幸公私事。入啓。
領議政鄭太和鍼灸呈辭。入啓。傳曰,給由。遣鍼醫崔有泰看病。
承文副正字李善源,藏胎書標後入來。以上朝報
禮曹啓曰,傳曰,世子朝謁時,各殿儀仗,何不磨鍊耶?卽爲磨鍊以入〈事〉,傳敎矣。世子各殿朝謁時儀註,一依五禮儀及辛卯年例書入,而竝無儀仗磨鍊之文,故不爲添入矣。下敎如此,令兵曹,磨鍊擧行事,分付,何如?傳曰,允。
又啓曰,世子各殿朝謁時儀仗磨鍊事,令兵曹擧行之意,已爲啓稟。捧持醫女整待事,急速分付該司,何如?傳曰,繖扇外,無儀仗,勿爲分付。
又啓曰,王世子宗廟展謁出還時道路,則令兵曹,急速稟旨擧行,何如?傳曰,允。
又啓曰,王世子冠禮後,宗廟展謁事,旣已擇日矣。依上年例,各寧殿展謁,亦爲磨鍊乎?敢稟。傳曰,一體磨鍊,可也。
又啓曰,傳曰,王世子朝謁時儀註及節目中,有當爲不爲者,何如是草略耶事,傳敎矣。世子冠禮翌日朝謁時排設等事,去正月,已爲磨鍊啓下,而服色及道路修掃事,未及磨鍊,故昨日退後書入,以爲分付之地,而各殿儀註,一依五禮儀及辛卯年例繕寫,依例分入矣。今年下敎,其已入儀註,或不無草略之事,還下考校,改書以入,恭備睿覽乎?惶恐敢稟。傳曰,今後各殿儀註,入啓還下後,入之。以上禮曹謄錄
辰正,鼓三嚴,上以翼善冠·衮龍袍,御宣政殿,承旨史官四拜後,因爲入侍。王世子具冕服,入自東門,就殿前北向立,宮官皆朝服跪,王世子跪,禮房承旨進御座前跪,請傳敎,因趨出宣敎,敎曰,事親以孝,接下以仁,使人以義,養人以惠,訖,弼善贊請四拜,王世子四拜,□□不祗承,退伏位,弼善贊請四拜,王世子四拜,上還內,弼善,引王世子出。以上燼餘
上在昌德宮。停常參·經筵。
錦平尉朴弼成,保寧地覲親事出去,開城敎授金韶,桃源察訪許悏,价川郡守尹以益,差使員還下去。
謝恩,護軍朴世堅,繕工參奉金有章。
禁府,柳冤拿囚,啓。
慶尙監司書目,河陽縣監朴重輝,病重罷黜事。又書目,龍宮縣倉穀反庫時,租糠混置正穀中,現露,同縣監李得龍罷黜事。
府啓,請主第遵制事。措語見上近來風敎漸薄,人心日惡,輦轂之下,偸盜橫行,識者之寒心,久矣。卽見進士沈輔呈狀,則曾在丁未己酉,連遭賊變,家廟器物及其他衣服什物,盡爲見偸,至於其亡父遣像,竝爲見偸,其時卽爲告官立案矣。久後乃知其隣居炮手池龍卜所爲,密告左邊捕盜廳,窺伺捕得,略究端緖,而左邊捕盜大將,以連家之嫌,移送右邊捕盜廳,則隣居士人及常漢曾遭賊患者,諗知龍卜情狀,群起請治,而右邊捕盜廳,初不嚴鞫,承服之後,只推某某所失若干物而塞責,至於沈輔等家廟器物偸出之狀,畵像投火之說,初出於賊人龍卜子婦之招,再出於龍卜子棄鐵之供,贓物狼藉,看症明白,而恬不按治,事未究竟,遽爾放釋,至冤極痛,有此控訴云。此事之播於士夫間,物議喧騰,蓋已久矣。及見狀辭,轉覺驚惋,沈輔等,以早孤之人,遽失其父遺像,而賊人斯得,竟未究治,則血泣訴冤,固其所也。況治盜之法,旣已承服,則鉤得黨與,乃是獄體,而此則承服前後,不下一杖,遷延故緩,矇然放釋,捕盜之任,豈端使然哉?名爲捕盜,乃反縱盜,不職之狀,委極可駭,至於從事官等,則不無情狀,請右邊捕盜從事官等,竝命汰去,大將亦爲從重推考,其賊人等,當初旣自左邊捕盜廳跟捕,而移送右邊之後,有此故放之患,請令右邊捕盜廳,更加窺伺捕捉,嚴鞫得情。答曰,不允。末段事,依啓。
兼輔德李端夏上疏。大槪,吏曹佐郞金錫胄之疏,有誤引臣言者,不得不略陳曲折,而臣旣不愼言語,爲證於人,致令誤聞,上達天聽,臣何敢晏然仍冒於春坊輔導之列乎?乞遞職名,以安愚分事。及贊善李惟泰上疏。大槪,愚陋賤臣,再蒙恩命,冒昧上來,玷穢朝班,愧懼惶蹙,春宮遠年之禮已成,賤臣延頸之誠得伸,久留輦下,祗益人笑,乞賜退歸,俾遂愚分事。入啓。
領府事李景奭箚子。大槪,昨日陳賀,病未趨參,惶恐待罪事。入啓。答曰,省箚具悉卿懇。卿其安心調理,亦勿待罪。
答贊善李惟泰疏曰,省疏具悉。春宮輔導,此正其時,爾之上來,亦甚未易,何歸思之速?予乃爾,想爾亦豈無顧戀之心哉?須體至意,安心留任。
院啓,請主第遵制事。措語見上嘉山郡守柳徹,陰奸其妾之嫡姪士人李姓人之妻,往復私札,現捉於其本夫,本夫卽黜其妻,將欲發狀,拘於一家難便之勢,還爲停止云。此言藉藉,有耳皆聞,如此無行悖理之人,不可不究覈實狀,以正其罪,請嘉山郡守柳徹拿問正罪。答曰,不允。末段事,依啓。
左副承旨李之翼初度呈辭。入啓。給由。
謝恩,兼漢學敎授申厚載,持平尹理,副校理李藼,加資肅拜。
傳曰,左參贊,旣已上來,米肉繼送事,令該曹,依例爲之。
傳曰,贊善李惟泰,今已上來,令該曹,食物依例題給。
有政事。吏批,判書趙復陽進,參判李時述進,參議李翊在外未肅拜,左承旨鄭榏進。兵批,判書金佐明病,參判任有後進,參議閔點出使,參知鄭載嵩病,同副承旨南二星進。吏批,以李夏爲掌令,李日三爲良才察訪,呂端齊爲河陽縣監,金萬元〈爲〉龍宮縣監,金壽恒爲繕工提調,愼景尹爲兵曹正郞,朴大開爲陽川縣監,申厚載爲漢學兼敎授。
兵批,以金壽興·金壽恒·慶㝡爲副護軍。
卯時,日暈兩珥。自辰時至未時,日暈。卯時酉時,日暈兩珥,暈上有冠,缺內赤外靑。燼餘
上在昌德宮。停常參·經筵。
夜一更,月暈。
草芝萬戶許穭,差使員還下去。
謝恩,護軍閔寅亮,良才察訪李日三。
副修撰崔後尙三度呈辭,入啓。遞差。左副承旨再度呈辭。加給由。
文學尹堦上疏。大槪,吏曹佐郞金錫胄疏中,有引臣之語,而語實相違,不得不冒陳曲折,而旣被援質,不可晏然於邇列,亟鐫臣職,以爲樞機不察之戒事。入啓。
副校理李嵇辭職上疏。入啓。
政院啓曰,肅拜單子,引儀待開門來呈,例也。今日引儀,不爲來待之故,下人代呈,不得已捧入之後,始爲來到,責其怠慢之狀,仍問其姓名,則自稱李成根云,問於通禮院下人,則非李成根,而乃成爾昌云,欲免其罪,以他人姓名現告之狀,殊甚駭痛。兼引儀成爾昌,汰去,何如?傳曰,允。
藥房啓曰,伏未審數日來,聖體,若何,寢睡,亦何如?左邊肩內小核,成膿已久,今日受鍼事,議定矣,時刻,定以巳正,宜當。臣等無任憂慮,敢來問安,竝此仰稟。答曰,知道。
禁府,蒙宥安震翊·朴承後·愼碩觀。
院啓,請諸公主第宅基地間架,一遵定制。措語見上騎省郞官,異於他曹,必經佐郞然後,方可以陞拜正郞,而新除授兵曹正郞愼景尹,昨日政,直拜正郞,物情皆以爲驟陞,請兵曹正郞愼景尹改正。答曰,不允。末段事,依啓。
府啓,請主第遵制之請,請加三思,夬賜一兪。措語見上答曰,不允。
大殿受鍼後,藥房·本院·玉堂·二品以上·六曹問安。答曰,知道。
金川郡守李命聃,差使員上來。
前判書金壽興上疏。大槪,曾於病中,蒙被異數,賤疾沈痼,尙稽陳謝,而誤恩又下,益增惶殞,今始冒陳危悃,冀收成命事。入啓。
以進善李翔,持平兪□辭狀,遞差。
明日王世子謁廟時,出宮正時,辰初一刻。
吏曹啓曰,臺諫有闕,政事,取稟。
答都承旨張善瀓疏曰,省疏具悉。卿其勿辭,從速察職。以上朝報
備邊司啓曰,以史書犯禁罪人梁廷燦所供,令本司稟處事,自刑曹,入啓蒙允矣。依榻前定奪,令承文院,以其所供,措辭撰出奏文,何如?答曰,允。以上備局謄錄
禮曹啓曰,今此世子嬪,明善公主駙馬揀擇單子,京外幾盡捧入,而全羅道內守令,自各其邑輸送單子,有未盡來到者,故揀擇日字,未及取稟矣。全羅監司吳始壽等及忠淸道藍浦縣監權克中單子合三張,今始到曹,故捧入,而揀擇日字,當以何間擇定乎?外方呈單之人,必須豫知初揀擇然後,方可及期上來,何以爲之?敢此仰稟。傳曰,處女揀擇,則以開月旬望間,擇日以啓,駙馬揀擇,夏末間更稟定日,可也。以上禮曹謄錄
輔德李端夏疏曰,伏以臣,得見吏曹佐郞金錫胄疏本,以金澄事,有及於臣言者矣。其言,大略則是,而其中有云,臣於臺廳謂曰,頃見湖伯之書,以幣物之中,果有彩段爲言云云,此言不曾發於臣口。澄書有曰,缺守宰以刀尺器用及一二端紬布,書單字,進於老親前云云,臣以其書辭,誦傳於錫胄,其後人或有問,亦皆以此答之,而錫冑疏辭如此,臣不勝驚訝之至,此論發後,流言噂,虛實輕重是非之間,家家人人,皆談此事,錫胄所聞於耳者,一日之內,必不勝紛紜矣。無乃聞他人之言,而誤記爲臣言耶?臣於東宮冠禮初度習儀之日,方忝憲職,與同僚,行相會禮於依幕,錫胄以諫官,亦到澄幕,仍爲相見,其言發於此時,而臣則以宮官兼任,悤悤先赴講院,急遽造次之間,言未從容,錫胄抑或以一二端之端字,聽瑩爲彩段之段,而爲此言耶?他人之聞臣言者,亦非一二,臣固無澄缺錫胄亦豈以臣所不言者,爲澄缺如此,人言之易訛,良可歎也。缺澄於人,致令誤聞上達缺晏然仍冒於春坊導輔之列乎?伏乞聖明,亟遞臣職,以安愚分,臣無任云云。以上燼餘
上在昌德宮。停常參·經筵。
辰時,日暈右珥。巳時午時,日暈。
去夜,傳曰,今聞世子之言,贊善李惟泰,明將出去云。昨日疏批,意非偶然,而今無留在之意,不但予心缺然,世子亦甚無聊,其於情義何?須體此意,安心留在,誡誨春宮之意,遣史官,諭之。
謝恩,河陽縣監呂端齊。
左副承旨李之翼三度呈辭。遞差。
戶曹判書權大運初度呈辭。入啓。
大殿,本院·玉堂問安。答曰,知道。
二品以上·六曹問安。答曰,知道。勿爲問安。
藥房啓曰,伏未審夜來,聖體,若何?寢睡,亦何如?昨日受鍼之後,別無煩熱之候乎?臣等不勝憂慮,敢來問安。答曰,知道。與昨無異矣。
答兼輔德李端夏,兼文學金錫胄,文學尹堦疏曰,爾其勿辭察職。
以吏曹啓辭,新除授仁同府使金玉鉉病狀罷黜。依允。
贊善李惟泰上疏。大槪,伏奉批旨,惶感涕泣,不意又下食物之命,不敢冒受,仰陳危懇,乞賜退伏郊外,恭俟指揮事。入啓。
正言金德遠·李煦啓曰,再昨柳徽之論啓也,徽之所奸,淫婦李潁耉之妻,所當竝請拿問,而臣等之意以爲,徽旣拿問,則淫婦推治,自是有司次第當行之事,故不爲擧論矣。今聞物議,以初不竝請拿問爲非,臣等何敢晏然乎?請命遞斥臣等之職。答曰,勿辭。
玉堂箚子。大槪,今聞贊善臣宋浚吉·李惟泰,俱有去志,而李惟泰則方爲退伏城外云,略陳勉留之意,以備財擇事。入啓。
以賓廳座目單子,傳曰,過數日後,來會。
府啓,請主第一遵定制。措語見上
院啓,請主第一遵定制。措語見上士族婦女之與人陰奸,其在國法,自有其律,不可不嚴覈實狀,以正其罪。柳徽所奸之淫婦李潁耉之妻,請一倂拿問,依律科罪。
答府曰,亟停勿煩。
答院曰,不允。末段事,依啓。以上朝報
以賓廳進不進單子,傳曰,過數日後來會事,分付。以上備局謄錄
上在昌德宮。停常參·經筵。
答贊善李惟泰疏曰,省疏具悉。已悉於朝者近侍之諭,更何多誥?宜體如渴之意,安心留在,出入書筵,則其於予心何?況爾今上來,而未得相見,彼此情義,其將若何?須勿苦思歸意,俟病少間,更當面諭。
答玉堂箚曰,箚意誠是,予將留意焉。
禁府,李東稷拿囚,啓。
禮曹佐郞南宮□,純陵改封事,咸興地出去。
都承旨張善瀓,右尹兪㯙初度呈辭。給由。
刑曹判書鄭知和鍼灸呈辭。給由。
全羅監司書目,道內染病,方痛一千八百五十二名,得差七百二十九名,死亡一百四十二名事。
藥房啓曰,伏未審夜來,聖候,若何?寢睡,亦何如?臣等無任憂慮,敢來問安。答曰,知道。症候,已言于醫官矣。
府啓,請主第一遵定制。措語見上
院啓,請主第一遵定制。措語見上
答府·院曰,不允。
左參贊宋浚吉上疏。大槪,臣之此來,秪欲陪侍冠禮,而幸今志願已畢,以此□□病,久滯旅邸,誠所難敢,懇乞聖慈,亟遞臣職名,趁此未熱,早許乞骸之願事。入啓。
傳曰,政事,過私忌後爲之。
咸鏡監司書目,吉州牧使洪□□,今月初五日身死事。
禁府,李潁耉妻英善自現囚,啓。
答右尹吳挺緯,護軍李正英疏曰,從速上來察職。
答前判書金壽興疏曰,此是例常之典,卿何辭爲?卿其安心勿辭。
答校理李嵇疏曰,勿辭察職。
答司諫尹抃疏曰,嘉爾進言之誠。爾其勿辭察職。以上朝報
禮曹啓辭,傳曰,辛卯年冊禮後謁廟時節目覓入事,傳敎矣。世子謁廟一節,辛卯前例,只有儀註,而節目則無文書留在者,故依乙酉·己酉兩年例,參酌磨鍊書入矣。今年下敎,其節目單子,本曹文書中,窮搜未有所得,其時色吏,亦已作故,無憑可問,不得覓入之意,敢啓。傳曰,知道。
又啓曰,以本曹處女駙馬揀擇拔去單子,傳曰,今此拔去人等,各其名下拔去之內,懸錄以入事,分付事,命下矣。今此嬪·駙馬揀擇單子,依前定奪抄入之際,臣等之意已爲,其父微官及生·進·幼學,其祖以上無顯官,雖有顯官,皆以作故,則不當入於揀擇之中,故相議拔去,別單書入矣。今年下敎,各其名下,懸錄以入之意,敢啓。傳曰,殊未詳察矣。
又啓曰,世子嬪揀擇單子,餘當爲拔去者四純外,原單子二十四純,駙馬單子,餘當爲拔去者二十純外,初入原單子五十八純,及拔去中四祖有顯官而作故之類十五純,合原單子七十五純,都合兩件單子九十九純,竝謄出爲置後還入,而駙馬單子中,幼學洪萬運之子命鎭,卽西平府院君四代孫,與當婚公主八寸親,以此援例呈狀,監役姜琟子鶴齡,以新遭母喪,漢城府移文到曹,此兩家單子,應爲拔去,故駙馬單子,則七十五純中,二純減入之意,敢啓。傳曰,知道。
又啓曰,以世子嬪·明善公主駙馬揀擇日字,當以何間擇定事草記。傳曰,處女揀擇,則開月旬望間,擇日以啓,駙馬揀擇,夏末間更稟定日事也事,傳敎矣。處女揀擇吉日,令日官推擇,則來四月二十日二十四日二十七日爲吉,而旬後望間,則皆有拘忌云,此三日中,以何日定行乎,敢稟。傳曰,二十日爲之。以上禮曹謄錄
副護軍李正英疏曰,伏以臣,於前月初九日,伏奉聖批,以勿辭從速上來察職爲敎,臣不勝感激兢惶之至。分義所在,卽當奔走趨命之不暇,而不但臣之所患,一樣無減,仍之以家內婢僕之繼臥,病症似癘疫,臣在此中,不敢陳疏缺泯默以至今矣。今已經月,不得不更此疾聲以呼籲,伏願聖明,少垂憐察焉。官無緊冗,不可帶缺臣初則以負累之身,不敢容息於缺自屛於海中,而素患土疾,輾轉沈痼,缺在家起動,亦且須人,況望致身闕下,衣冠以夙夜乎?聖恩如天,絲毫無報,得罪明時,病廢田野,撫躬瞻望,私自憐悼,或至中夜,涕泗交頤。今臣病勢,若不至此之甚,則當此聖候未寧缺之日,其敢偃臥田間而安焉?以自喪狗馬戀主缺伏乞聖明,天地父母缺司圃署提調,竝命遞改,以便公私,不勝幸甚。臣無任瞻天仰聖,涕泣祈懇之至。
副護軍徐必遠疏曰,伏以臣之情勢,有萬可去,無一可留,敢以乞退缺瀆於靜攝之中,恩批不許,使之從速察職,天鑑有所未燭而然耶?臣於向日之疏缺將退之身,辨之何用爲辭,雖不敢提起已往,以煩天聽,古今天下,安有被罪如臣,而旋卽行公者乎?設令臣貪戀如臺論,饕餮如臺論,無廉恥如臺論,自恃寵榮如臺論,到此地頭,決無束帶戴帽,更入一行缺官不可任情爲之爲辭。若終不得請,則不得不任情爲之,與其論罪於自陷之後,豈若早爲之地,使得保全性命乎?伏乞聖慈,將臣本職及兼帶,快賜鐫免,千萬幸甚,臣無任悶迫祈懇之至。以上燼餘
上在昌德宮。停常參·經筵。
謝恩,司諫尹抃。
答護軍徐必遠疏曰,省疏具悉卿懇。朝家委卿以摠戎之任者,實非偶然,今乃納符還歸,爲不得已之事,予實未曉也。年少浮薄之論,不必深嫌,國家艱危之事,不可不念。若然則卿之請退,其將斯何?予不多誥,卿無固辭,安心從速行公,俾無軍政虛疎之弊。
大殿,本院·玉堂問安。答曰,知道。
藥房啓曰,伏未審夜來,聖體,若何?寢睡,亦何如?臣等區區憂慮,敢來問安。答曰,知道。眼候頗似不平,入診後,或針或藥,可也。
都承旨張善瀓,戶曹判書權大運再度呈辭,加給由。
左邊捕盜廳啓曰,以司憲府啓辭命下矣。所謂沈,卽臣赫然之女壻也,旣是一家之人,則其爲嫌逼,非泛然連家之比,仍治其賊徒,獄體未安,移他司處置,何如?傳曰,允。
府啓,請主第一遵定制。措語見上昌城府使任翊夏,爲人愚而多氣,近於不辨菽麥。本以嶺南巨富發身,而前後履歷,皆由於此,及爲本職之後,專務善事,駄載不絶,其他肥己病民之事,不一而足。字牧之職,雖十室殘邑,爲任最重,昌城,乃關西重鎭,決非如此無知貪鄙之人所可堪任,請昌城府使任翊夏罷職不敍。
院啓,請主第一遵定制。措語見上
答府·院曰,不允。
傳曰,左參贊宋浚吉,贊善李惟泰,入診罷後引見。
傳曰,淸風府院君,入診一時入侍。
韓興君李汝發,牌招肅拜。
沈濡病,代以尹嘉績爲假注書,尹致績改,代以成瑨爲假注書。
入診時,淸風府院君金祐明所啓,司䆃寺供上粳米,在前則貢物主人,以有穗租藏置,臨時舂正供上矣。頃年因臺諫所啓,以米直捧留庫,而不無傷損之弊,故每當供上之時,不得已退給貢物主人,使之改備以納,而其間多有弊端,今後則勿爲以米捧置庫中,依前使之臨時舂正以納,俾無□□弊,何如?上曰,依爲之。
入診時,上曰,全昌君家,盡爲燒火云,令該曹,米布從優題給,可也。
巳時,上御養心閤,藥房入診時,都提調許積,提調金佐明,左承旨鄭榏,府院君金佑明缺參贊宋浚吉,贊善李惟泰,假注書尹爾霖,記注官李碩蕃,記事官申翼相,醫官鄭缺崔有泰·尹後益·金有鉉·白光玹入侍。許積曰,今日有熱候耶?上曰,元氣稍愈,脾胃平復,而似有熱氣矣。積曰,瞻望眼候,則非但右眼有熱氣,左眼亦有之矣。自上有入診後,或藥或鍼之敎,臣等與諸醫,入侍矣。上曰,入診爲之,可也。鄭後啓以下,次次入診,後啓曰,脈候則如常,雖暫有熱氣,不至大段矣。許積曰,湯藥劑進乎?上曰,缺後啓曰,凡服藥少缺大黃之治眼疾缺積曰,受鍼爲之乎?上曰,欲爲受鍼,而但一邊受鍼,則移於一邊,是可悶也。積曰,臣在外議之,而亦以此爲慮矣。尹後益曰,稍待數日,見其移於一邊後,又爲受鍼,無妨也。積曰,姑停受鍼,請冬膏五行湯劑入,何如?上曰,五行湯,不須作丸也。積曰,領議政缺痛之症頗重,又多熱候,公事往來之際,郞廳不得入見,自外傳言而已。小臣曾見領相則曰,李汝發身病,近來少差,而仍臺啓推考,故不爲行公,習陣久不爲之,而新軍亦當來到,牌招,使之行公云矣。上曰,言于政院,牌招,可也。積曰,近來缺太甚,前頭民事,極可慮也。頃日全昌君家缺燒火,靑氈舊物及賜牌文書,盡爲灰燼,渾家赤脫,僅免死亡云,事極驚慘矣。上曰,雖於他人,尙有恤典擧行之例,此則似當有特施之典,令該曹,米布從優磨鍊題給,可也。金□□曰,司䆃寺供上粳米,在前則貢物主人,以有穗租藏置,臨時舂正供上矣。頃年因臺諫所啓,以米直捧留庫,而不無傷損之弊,故每當供上之時,不得已還給貢物主人,使之缺納,而其間多有弊端。今後則勿爲以米捧置庫中,依前使之臨時舂正以納,俾無此弊,何如?上曰,依爲之。佑明曰,扈衛廳軍官,常時無緊關之事,監兵使之欲爲帶去者,則同是國事,本廳無不許之理,而近來則不爲告知於本廳,任意帶去,名雖統屬,而主管者亦知其出入,其在事體,殊未妥當矣。上曰,今後則言于該廳而帶去,可也。佑明曰,尙衣院奴婢貢紬,因年凶半減,又除老殘,則一年所捧缺以此之數,尙方之用,勢難支供。聞戶曹缺貢紬云,五六同爲先取來,以爲繼用之地,而缺戶曹所儲有裕,至於陳腐云,自今以後,歲以十月爲限,取用,何如?上曰,依爲之。上曰,宋參贊·李惟泰留待乎?積曰,留待矣。上曰,史官出去,使之入來,可也。假注書尹爾霖,趨出傳敎,宋浚吉·李惟泰入侍,浚吉曰,近來玉候,何如?上曰,與前無異矣。浚吉曰,眼患,何如?上曰,春來眼病每作,而不至大段矣。數日以來,頗有熱氣,可苦也。上曰,贊善則上來已久,而國有事,予有病,卽未相見矣。雖陳乞退之疏,去之易,來之難,固缺世子輔導之責,如贊善者當之,必易成就缺適與贊善,一時上來,出入敎誨,是予至望也。惟泰曰,小臣喪母之後,頑命不死,荐蒙異恩,得見天顔,而臣之庸陋之狀,聖明旣已洞燭矣。今者至遣近侍,傳諭聖旨,臣誠感激,欲爲祗謝恩命而來矣。世子愛戴之心,人孰無之?冠禮之時,臣以宮僚,欲爲隨行觀望之計矣。執禮之任,猝然差定,倉卒之間,未及辭避,黽勉經過,有若知禮者然,誠爲愧缺臣之去就,甚是不關之事,而世子至於缺史官傳諭之命,臣誠惶恐感激,罔知攸爲也。臣自知無用,而國家誠禮如此,尤欲退歸矣。上曰,予之願留之意,如是丁寧,須安心留在焉。惟泰曰,方當勸講之時,左右前後,須擇正人而置之也。小臣則學術疎陋,已貽譏笑,雖貪戀恩眷,少欲遲留,恐爲淸朝之羞辱也。今以難堪之任,責之於不似之臣,終不敢承命,惶恐之極,不知所達也。上曰,贊善則國家倚毗,本非偶然,輔導之責,正當其任,一向辭避,似爲過中矣。惟泰曰,聖敎丁寧,至再至三,缺畢陳首末焉,愚妄之見,猥陳缺聖明何能記憶耶?十年之間缺被道路之嗤點而已。孟子曰,左右望而網市利,如此之人,何可置之於輔導之列乎?頃者溫陽擧動時,聖諭勤懇,而適有母病,不能隨駕,自分退沒田間,無計更瞻淸光矣。今此上來者,誠欲暫近玉色,仍參盛禮而歸,與鄕里父老,詑其榮光,亦足矣。上曰,卿等之來,誠不易,而適與左參贊偕至,予心欣幸,爲如何哉?惟泰曰,殿下臨御已久,而察臣下如此,則奈朝廷何?聖學高明,宜無不照,而臣之庸陋無用之實,殿下猶有所未燭者,衆皆可之然後,益加明察爲之之意,果安在哉?小臣非有所知也。於古人書,有之矣。天理人欲,必須明辨,公私判斷然後,可以知人,而其爲利害,及於一國,豈非大司懼者哉?今當退歸,不得不陳達矣。朝廷大綱先立,則衆目自爾畢擧,而伏覵殿下,只有目前之慮,無長遠之計,國事委靡,如水益下,草野之人,皆以此爲憂矣。誠意正心之工,殿下雖自爲之,深居九重,人或不知,而觀其發於缺則可知其躬行之實也。國家形勢,姑似維持,而人心不淑,觸處同然,脫有事變,則土崩瓦解,勢無奈何,誠非細慮也。雖有知者,當此之時,亦無如之何矣,而古人曰,制民之道,非謂刑殺,莫如敎化也。伏願殿下,勿以陳談而不槪焉,臣之冒昧陳達,亦非一二,而自初及今,皆一語也。上曰,所陳之言皆好,可不留心焉?浚吉曰,臣之衰病,比來益甚,自二月初,重患感冒,至今未蘇,而伏聞玉候,猶未快復,欲一上來,親自問安者,蓋臣耿耿之懷缺春宮冠禮,召命再至,分義所在,不敢缺黽勉上來矣。今則盛禮已過,缺以臣病狀,久留旅邸,形勢似難,姑爲下去缺觀勢更來,似宜矣。臣元非自重之士,雖秋後復召,若無新病,則上來亦非難也。上曰,卿之病勢如此,則誠極悶慮也。但卿則異於他人,非責卿以奔走之職,且醫藥調治,莫如京中,安心留在,出入書筵,輔導幼沖,是予至望也。浚吉曰,醫藥飮食,與鄕絶異,且有食物賜給之恩,臣則自前無不受之,雖然,從容調攝,不如在家之時,今許退歸,從又招來,似好矣。雖非卽日辭朝之計,而至於久留則誠難也。世子侍講,極爲榮幸,而才未堪當,病且缺歐陽脩所謂身世若玆,國恩未報者,正謂此也。惟泰曰,吾東禮義之邦,若三代之周,而缺弊終至於細碎,國家則大統領爲之已,若欲更張,則莫如儉省也。有臥薪之時,廣厦何必御之,有嘗膽之時,珍味何必進之?卽今諸公主第宅基址間架,不遵法制,宏侈太過,臺諫閱歲爭執,而殿下終不允從,有若相持者然,此何道理耶?有國然後有宮家,爭尙奢麗,不恤國事,此豈非殿下躬行之實,有所未缺殿下以儉約,爲敎化之本,則如此之弊,復何患乎?且聞諸司回啓,每以上裁啓請,大臣亦不可親細事,況人君乎?似此之習,誠爲未妥矣。浚吉曰,上年召對時,自上下敎曰,諸公主家舍,今當新造以給,而何以則可乎?考見大典,則除祠堂行廊,而五十間也。臣以此親承傳敎矣。其後小臣,更入召對,陳達外議曰,中門內五十間,不悖於法典云矣。臣之下去後,臺諫缺不止,臣實致訝於此也。其時缺小臣所達,亦復如斯,而臺諫缺爭執,未知所違者何在耶?上曰,缺不數祠堂行廊,而只欲以五十間,爲定限也。浚吉曰,自上若明白下敎以法典之意如此,則臺諫,何必終始爭執乎?上下相持,經年不止,實甚未安。卽今形勢,必須下敎明白,然後可開臺諫停啓之路也。上曰,此乃前年溫陽行幸還宮後事耶?浚吉曰,然矣。其時領相及左相,爲兵判時,竝入侍,無一言及此,臣意以爲,皆有嫌故然也。上曰,雖閭閻士夫家,所率或多,則五十間,似爲不足,況此異於閭家,似必難容矣。其後臺啓,則中門內五十間,亦以爲非也。浚吉曰,此缺何人耶?上曰,其議則發於申晸也。浚吉曰,年少臺諫一時過激之論,臣雖未知其詳,而卽今則臺啓方張,宮家已成,臺諫所失者小,而自上所失大矣。若於臺啓批答,或開釋之,或召而敎之,則似有停啓之路也。自上雖堅執不許,臺啓未停之前,諸公主,亦難入處,似當別樣處置矣。積曰,宋浚吉之言,是也。臺啓不止,則宮家雖已完構,決不可入也。大凡家之間架多數,甚不關也,以永安宮言之,宮內多有空舍,至於窻戶,不能盡塗,公主駙馬俱在之時,尙且如此,況其子孫爲士人之後,無力修補,則徒爲廢棄之物矣。聞全昌君家,則只八十間云,平時宮家,皆如此也。子孫如柳淰之肯構,亦不能守護缺則賣於他人,而今番大患,惟此處獨免,無乃鬼瞰之懼耶?浚吉曰,平時則法令嚴明,故士庶家,不過十間,而家缺狹少難容,故前退之規,自此始之云矣。缺議政頃日所陳之言,同矣。浚吉曰,半行餘缺皆自毁云,如此之缺臺諫擧法論列,親自毁去,則自上缺乎?上曰,大樑入處,自爲一間,而今則皆分間數之,此與古時異矣。行廊則不過置奴僕而已,何必廣造?浚吉曰,須速爲處置,無傷事體,宜矣。上曰,卿等二人,皆在左右,須思予意,留在爲可。積曰,此人等,亦豈卽爲退去乎?後日下去時,似當有更稟之事也。浚吉曰,國昏時,揀擇單字捧入之規,祖宗朝所無之事也。在昔國昏,有議昏之擧,而中間李星徵之先祖,自上遣中使問議之時,與客對碁,不卽奉對,仍以鄙缺中使上達,自上盛怒,論以重律,其後缺有單字之規云矣。上曰,所謂鄙㢇,何言耶?浚吉曰,其人着碁時,中使來問,而遲延不對,乃曰,草屨同經爲好云爾,上笑而歎之。浚吉曰,禮記云,諸侯不〈下〉漁色。先輩長老,常言國家揀擇之例,實有漁色之嫌,大未安云云。外方單字捧入之時,其弊不貲,武弁守令邊將等處,國家必不缺昏而混捧單字,不過紛紜而已。先王朝則使大臣,各薦法家可合缺揀擇,而其餘則不捧單字云。前例雖未能盡罷,依先王朝例爲之,似宜矣。上曰,或有單字捧入之時矣。浚吉曰,其時捧入者,必是薦單字也。小臣之意,則今番所捧單字還下,令大臣,擇其可合處,啓稟,宜矣。積曰,此言亦好,而未知今番定奪之事也。鄕品官及四祖無顯官者,旣令拔去矣。浚吉曰,不必使禮曹當之,使缺薦可合處,事甚便宜矣。積曰,容貌辭一行缺浚吉曰,半行缺頃日引見時,沿路所聞缺金澄事缺言端,故略有所達矣。缺由壽宴査出宴需之所用,論之以贓律,則孝理之下,實非美事也。金澄曾爲臺諫時,皆號直臣,故彈劾所及,仇怨遍世,煽動構誣,入於臺諫之耳,有此論罪之擧,而緣臣一語,仍致諸疏之紛挐,此實臣不愼樞機之致,極爲惶恐矣。上曰,當初卿之陳達之意,予豈不知也?積曰,金錫胄疏中,有執法參情之論,又曰,缺親友爲全無罪過,若謂之全無罪過缺言雖不分明,金澄濫雜之事,果缺道內守令所送禮幣,擧皆受之云,而以此論以贓律,則孝理之下,非寬大之典也。小臣曾欲陳達,而姑無朝家處分,故遲待矣。朴而㫥所送之物,謂之軍木二駄,則此四同也。又云多發缺本營則元無銀子,不知從何辦用也?雖然,匙箸間,若以銀爲之,則是欲自富而不爲其親也。浚吉曰,小臣以金澄事,略有所達,實爲朝家大體而言,而大臣如是陳白。缺但事體未安,有若專爲申救缺豈不疲弊乎?鄭榏曰,廳假注書尹致績,素有疾病,供劇之中,前患復作,症勢日漸沈痛,雖在廳中,不能察任,尹致績今姑改差,他假注書差出,察任,何如?上曰,依爲之。遂罷出。以上燼餘
上在昌德宮。停常參·經筵。
巳時至酉時,日暈。
領敦寧金祐明,沐浴事,溫陽地出去,京畿都事崔商翼,陪行事,出去。
禮曹參議金宇亨,工曹參議宋時喆,敬陵舊亭子閣撤毁事,出去。
謝恩,靈光郡守沈玖,宣傳官李彭壽。
全羅監司書目,全州府丙午漏籍者七戶,監色等段,自本道,依事目定罪,其時府尹李延年,令該曹,覆啓處置事。
藥房啓曰,伏未審夜來,聖體,若何,寢睡亦何如?眼候別無加減乎?臣等不勝憂慮,敢來問安。答曰,知道。症候,已言于醫官矣。
府啓,請主第一遵定制。措語見上請昌城府使任翊夏罷職不敍。措語見上答曰,不允。
院啓,請主第一遵定制。措語見上答曰,不允。
京畿都事崔商翼,落後入來。
上在昌德宮。停常參·經筵。
謝恩,龍宮縣監金萬元,禮賓參奉權現。
大殿,本院·玉堂問安。答曰,知道。
藥房啓曰,伏未審夜來,聖體,若何,寢睡亦何如?眼候無差減之效乎?臣等無任憂慮,敢來問安。答曰,知道。症候,已言于醫官矣。
贊善李惟泰上疏。大槪,昨蒙賜對,聖論勤懇,而自揣賤分,終不敢承,不得不陳疏退歸,乞遞臣職名,仍治臣不待批旨之罪事。私忌以留政院。
院啓,請主第一遵定制。措語見上答曰,不允。
禮曹正郞李以挺,敬陵眞松木斫伐後,入來。
答贊善李惟泰疏曰,覽爾疏辭,予心缺然,可勝言哉?昨者面諭之時,拙訥言語,未能通暢,不得留爾長往之心,予深慚赧,更何言哉?只歎誠意之未孚而已。爾其安心勿辭,須體前後之至意,予實望之。仍傳曰,遣史官諭之。
館學儒生尹敍績等上疏。大槪,請留儒賢之行,以副士林之望事。呈政院。
答左參贊宋浚吉疏曰,省疏具悉卿懇。已諭於面諭之時,須體予懷,以副至意。以上朝報
備邊司啓曰,齎奏官,今日已爲下直,而奏咨文,意外有改書之事。等待其改書後發行,則日字漸遲,齎奏官則仍令作行,奏咨文則暈書後,別定禁軍,從撥馳送,追及於所到之處,傳給宜當,以此分付擧行,何如?答曰,允。以上備局謄錄
上在昌德宮。停常參·經筵。
下直,忠淸監司李弘淵。
都承旨張善瀓三度呈辭。加給由。
左尹兪撤再度呈辭,加給由。
戶曹判書權大運三度呈辭。加給由。
本院啓曰,贊善李惟泰,昨日出宿門外,今日發程云,疏批所到處,遣史官追及傳諭之意,敢啓。傳曰,給馬下諭。
假注書尹爾霖書啓,臣承命往諭于贊善李惟泰,則以爲,無狀愚臣,冒昧承命,汚穢朝班,愧懼惶蹙,猥陳危悃,而未蒙聖允,辭旨懇惻,臣感泣徊徨之際,又下食物之命,恩數日隆,益無所措躬,敢復冒煩危迫之章,恭俟斧鉞之誅,不意微臣行意,先徹於天聽,至遣近侍,傳諭聖旨,臣奉命流涕,直欲鑽地而入也。臣庸陋之狀,荒疎之學,不敢當春宮輔導之任,旣已細達於臣疏之中,終有所不得承命,則今雖感激天寵,更復遲留,亦不過一二日之計,秪益人譏笑,重貽淸朝之羞辱而已。躑躅屛營,不知攸爲云矣。傳曰,知道。
藥房啓曰,伏未審夜來,聖體,若何,寢睡,亦何如?臣等憂慮未弛,敢來問安。答曰,知道。症候,已言于醫官矣。
禁府啓目,金澄議處云云。臺諫論啓中,多發銀帛,役使工匠,經月不綴是如爲白遣,其矣所供,則營庫本無銀帛,何得發用,工匠則元無役使之事是如爲有臥乎所,此一款,殊係緊關,銀帛用不用,工匠役不役,令本道,明査啓聞後,稟處,何如?啓依允。又啓目,朴而瞻議處云云。臺諫啓辭中,所送幣物羅段之外,累十紬苧,二駄軍木是如爲白遣,其矣所供,則只兩色木竝四十匹紬十疋是如爲白臥乎所,臺啓與供辭,如是相左,令本道,從實査覈啓聞後,稟處,何如?啓依允。
吏曹啓目,司錄權愈,病滿三十日,掌樂正權格,受由過限未上來,竝只改差,何如?啓依允。
大司憲李廷夔初度呈辭再呈。入啓。
禁府,李東稷·柳冕·朴敏道等元情公事判付內,姑停刑推,議處。
院啓,請主第一遵定制。措語見上答曰,勿煩。
兵曹參議閔點,安胎後入來。
有政。
吏批,判書趙復陽進,參判李時術病,參議李翊在外未肅拜,承旨鄭榏進。
兵批,行判書金佐明進,參判任有後病,參議閔點出使,參知鄭載嵩進,承旨南二星進。
吏批啓曰,吉州牧使,堂上中擬望人乏少,曾經臺侍守令,竝擬,何如?答曰,允。
吏批,以鄭載嵩爲承旨,李奎齡爲宗簿正,柳㝚爲持平,兪櫶爲兵曹正郞,朴增輝爲仁同府使,李允傳爲嘉山郡守,洪禹敍爲兼引儀,韓相夔爲監察,尹鴻擧爲平市令,申命圭爲副修撰,學正單宋光壁,李世翊爲吉州牧使,金壽恒爲兼知經筵,奉常副奉事單李尙翼,姜允亨爲掌樂正,錦林君愷胤,年八十,今加顯祿,老職。
兵批,以金壽恒爲知中樞,睦林奇爲內禁衛將,任命世爲黔毛浦萬戶,崔定·邊孝胤爲武兼,李昌炫·朴守玄爲文兼,副護軍李之翊·李翔,副司直兪櫶,副司果崔後尙·李基稷·金世翊,薛觀徵爲礪山營將,林時蕃·尹莘逸,今加折衝,捕賊。
以吏批啓辭,吉州牧使李世翊,依例加資事,依允。
謝恩,左副承旨鄭載嵩。
禁府,李潁耉·李藎耉拿囚,啓。
答館學儒生尹敍績等疏曰,爾等之言,出於憂愛之誠,深用嘉之。疏辭,當留意,爾等,退修學業。
左參贊宋浚吉上疏。大槪,更申向日榻前之懇,乞蒙恩許,歸死故里事。入啓。以上燼餘
上在昌德宮。停常參·經筵。
下直,砥平縣監安宗悌。
大司諫李廷夔再度呈辭,加給由。吏曹參判李時術初度呈辭,給由。
都承旨張善瀓上疏。大槪,賤疾沈苦,無望陳力,冒死更籲,亟賜許遞職名,以全微命事。入啓。
大殿,本院·玉堂問安。答曰,知道。
藥房啓曰,伏未審夜來,聖體,若何?寢睡,亦何如?臣等區區憂慮,敢來問安。答曰,知道。症候,已言于醫官矣。
府啓,請主第一遵定制事。請昌城府使任翊夏罷職不敍事。措語竝見上。
院啓,請主第一遵定制。措語見上
答府曰,不允。任翊夏事,更加詳察處之。
答院曰,不允。
左承旨鄭榏上疏。大槪,以女子疫患,身旣犯染,不敢更入於近密之地,乞遞職名,以幸公私事,呈本院。本院啓曰,卽者左承旨鄭榏,以其女子重得疫患,昨者闕中,忽聞病勢猝急,蒼黃出見,則症情已至十分地頭,父子之情,不得不親自扶救,身旣犯染,決難更入於近密之地等語,陳疏到院,元疏則不敢捧入,而多事之地,不可久曠,合有變通之道,何以爲之?敢稟。傳曰,然則遞差,可也。
答左參贊宋浚吉疏曰,覽卿辭疏,予心愕然,深歎誠禮之未孚也。言語拙訥,雖未能通暢,登對之時,更將面諭,卿其安心勿辭,罔念遐心,以副至望。仍傳曰,遣史官傳諭。
本院啓曰,臺官承受推考傳旨時,必與憲吏,同陞臺廳,與承旨參坐,使展冊,臺廳事體,極爲嚴肅,比非下吏陪坐之地,今後臺官承受時,憲吏傳硯受冊之後,勿與承旨對坐事,自本院,曾爲啓稟,捧承傳,定式施行矣。今日憲府之官,承受推考傳旨時,憲吏公然陞廳,披展冊子,指示當署之處,屢次呵禁,終不下去,其不有承傳,仍遵謬例之狀,極爲痛駭,憲吏,令攸司,囚治,何如?傳曰,允。
吏曹啓曰,承旨有闕,政事,取稟。傳曰,政事,明日爲之。
執義李端錫啓,臣於頃日,因儒賢陳達之言,有所自劾,而措語之間,略擧當初曲折,以暴論啓之本意而已,非敢爲自是之計,處置請出,出於意外,臣之情跡,一倍難安,呈單請遞,見阻喉司,進退維谷,不知所出矣。今聞物議,咎臣避辭,指以爲游辭飾非云,臺閣是非,一付公議,則臣之不可一刻仍冒,至此益決矣。請命遞斥臣職。
持平尹理啓曰,臣於朝者,推考傳旨承受之際,下吏陞廳授冊,指示當署之處,臣新入臺廳,不知有定式,意以爲古規如此,泛然看過,着署而退矣。卽伏聞政院,至以不有承傳,請治該吏云,此出於臣之未諳定式之致,而下吏以此被囚,則臣何敢晏然仍冒?請命遞斥臣職。答曰,勿辭,退待物論。
答執義李端錫啓曰,勿辭,退待物論。
京畿監司書目,楊州呈,以右尹吳挺緯病重,上去不得事,啓,遞差。
答都承旨張善瀓疏曰,省疏具悉。安心勿辭,從速察職。
答吏曹參議李翊疏曰,省疏具悉。爾其勿辭,從速上來察職。
本院啓曰,明日爲政事,命下矣。宗廟雜物有頉處,修改告由祭及南別殿殿柱修改時,影幀移還安祭,在於明日,政事,何以爲之?敢稟。傳曰,明明曰爲之。以上朝報
御營廳,今十六日東營入直七番別馬隊中日試才時,閑良金立,片箭邊三中,直赴殿試爲只爲,兵曹等傳敎爲良如敎。鳳山人馬兵。以上御營謄錄
上在昌德宮。停常參·經筵。
下直,固城縣令李馣。
謝恩,護軍許興善,宗簿正李奎齡,掌樂正姜允亨,嘉山郡守李允傅,監察韓尙夔。
大司憲李廷夔三度呈辭,加給由。
左尹兪㯙三度呈辭,加給由。
領議政鄭太和箚子。大槪,鍼灸受由之後,重患寒疾,症勢彌留,供職無期,懇乞遞免,以延殘喘事。入啓。
藥房啓曰,伏未審夜來,聖體,若何?寢睡,亦何如?臣等區區憂慮,敢來問安。答曰,知道。與昨無異,勿爲逐日問安。
掌令李休徵啓曰,臣本癃廢,添得寒疾,伏枕沈苦,呈單請急之中,昨聞以臣處置乖當,物議喧騰,將欲引咎自列,而病勢浸㞃,昨未之果矣。抵暮得見執義李端錫避辭,旣以處置請出爲咎,物議之來,固其所也,而臺閣是非,一付公議云爾,則臣之難冒憲職,與李端錫,尤無異同,何敢一刻仍冒?請命遞斥臣職。答曰,勿辭,退待物論。
傳曰,大臣·備局堂上,引見,左參贊,亦爲入侍。
本院啓曰,大臣·備局堂上引見事,命下矣。憲府則無行公之員,而玉堂諫院之官,使之入侍乎?敢稟。傳曰,留待之員則使之入侍,勿爲牌招。
院啓,請主第一遵定制。措語見上竝引嫌而退,當初自列,只暴本意,則雖有人言,非所當嫌,下吏陞廳,旣違定式,則不察之失,在所難免,臺閣處置,從其避辭,則循例請出,豈爲乖當?請執義李端錫,掌令李休徵出仕,持平尹理遞差,答曰,不允。處置事,依啓。
假注書尹爾霖改〈差〉,代以安烒,爲假注書。
執義李端錫,牌不進,掌令李休徵,就職。
禮曹啓曰,今年早春,雖得間間下雨,皆未沾濕,閏月以後,尙無甘霔,非但兩麥漸無可望。當此播種之節,凄風連吹,旱勢頗盛,連見諸路報聞,亦無得雨之處,前頭民事,極爲可慮。趁今祈禱,不可少緩,風雲雷雨山川雩祀,三角山·木覓山·漢江等處祈雨祭,不卜日,來二十三日設行事,知委擧行,何如?傳曰,允。以上朝報
今日大臣·備局堂上引見時,江華留守金徵所啓,前者自朝家,劃給四百石米,使之修改津船,故其中尤甚腐朽者十七隻,爲先修補,一船所入物力,不過七八石米,卽今所餘,尙有二百餘石,而亭子船三隻,曾於辛丑年間造作,一置濟物,一置月串,一置龍津,其中濟物所在亭子船,則不至於甚爲腐朽,可以使用,而其餘兩船,則盡爲朽破,決不可運用,事似改造,而其船本板長十把,非水上可得之材。當初造作時,自朝家,許給邊山木云,卽今改造之役,當待秋擧行,而材木及工匠物力,無出處矣。左議政許積曰,或湖西或湖南,考其造船次第,使之許給,船村與耳匠物力,則以津船修補所餘米取用,而其中一隻,爲先修補,何如?上曰,依爲之。
又所啓,本府外各倉之在於別將所在處者,前留守時,令各其別將,檢飭守直等事矣。卽今鐵串,則僉使還入之後,別將罷去,莫重倉舍,無看檢之人,事甚虛疎,鐵串僉使,雖是水使管下,旣在倉舍咫尺之地,使之看護,何如?上曰,依爲之。
又所啓,各堡軍器,本府都事申鎰下去之後,試放鳥銃,則其間欠縮之數,雖不至於太多,而與書啓中所載之數相左,臣欲加造以充,而本府物力,旣無出處,每日煩請,亦所不敢,而津船修改之後,尙有二百餘石之米,以此米,添補物力,措備欠縮之數,何如?上曰,依爲之。以上備局謄錄
禮曹啓曰,今年早春,雖得間日小雨,皆未沾洽,閏月以後,尙無甘霔,非但兩麥漸無可望。當此播種之時,凄風連吹,旱勢頗盛,連見諸路報聞,亦無得雨之處。前頭民事,極爲可慮。趁今祈禱,不可少緩,風雲雷雨山川雩祀,三角山·木覓山·漢江等處初次祈雨祭,不卜日,來二十三日設行事,知道擧行,何如?傳曰,允。以上禮曹謄錄
上在昌德宮。停常參·經筵。
謝恩,兼引儀洪禹敍,學正宋光璧,黔毛浦萬戶任命世。
弘文館啓曰,新除授修撰申命圭,時在原襄道原州地,經筵入番事緊,請斯速乘馹上來事,下諭。傳曰,允。
答領議政鄭太和箚曰,省箚具悉卿懇。卿之疾病如此,予甚慮念。卿其安心勿辭,從容善攝。仍傳曰,遣御醫李東馨,看病。
本院啓曰,再昨假注書尹爾霖,稱有兒病,輕先出去,臣等請推蒙允矣。其後連日催促,而又以兒病雖差,身病且發爲言,終不入來。一番請推,元非異事,公然退去,顯示慍意,新進驕傲之習,委屬可駭,而本院無他可施之罰,請更爲推考,以懲其習,則啓請遞改,非不知正中其願,而招呼之際,重傷事體,多事之地,亦難久曠,尹爾霖改差,他注書差出,使之察任,何如?傳曰,允。
假注書尹爾霖推考傳旨,下禁府。
院啓,請主第一遵定制。措語見上答曰,不允。
昨日引見時,左議政許積所啓,史官爲任最重,而近來史官不備,只有一員入侍之時,兼春秋每爲入侍,事極未安,而有所拘碍,不得新薦矣。趙根則旣出六品,李潤朝則身死,只有吳挺昌,而終不應講,故以致如此。史局重地,豈因吳挺昌一人,終有所拘礙乎?且其不爲應講,於渠雖便,而揆以事體,殊甚不當,吳挺昌罷職,使之速爲新薦,,何如?上曰,依爲之。又所啓,近乘四館,每患積滯,而承文院·成均館·校書館,尤甚積滯。已前則都目之外,例爲春秋別薦,而近以無翰林,故有所拘碍,不得別薦。在前雖無翰林,有別薦之時,今亦依前,三館使之別薦,何如?上曰,依爲之。
傳曰,左參贊宋浚吉,留待,引見。
吏曹參判李時術再度呈辭,加給由。
禁府,尹爾霖拿囚,啓。
謝恩,右承旨沈梓。
吏曹判書趙復陽上疏。大槪,臣有昏昧不察之事,不任惶悚,仍陳悶迫之情,乞賜遞免,以幸公私事。入啓。
有政。吏批,以沈儆爲繕工監役,洪爲直講,權尙矩爲定州牧使,趙尙廉爲假引儀,申碩蕃爲司業,權格爲弼善,洪南立爲司藝,李之馧爲漢城右尹,成後卨爲承旨,崔後尙爲持平,南九萬爲兵曹參知,鄭始大爲司藝,李斗元爲司饔主簿。以上燼餘
禮曹啓曰,因慶尙監司狀啓,道內祀典所載處祈雨祭,香祝幣下送事,入啓蒙允矣。更聞方外議,則外方祈雨初頭,下送香祝幣,事體似涉輕易,亦非舊例云,臣等不勝惶恐。香祝幣姑停下送,只以道內各官,境內靈驗處,爲先虔誠設禱,期於得雨之意,分付,何如?傳曰,允。以上禮曹謄錄
上在昌德宮。停常參·經筵。
謝恩,持平柳㝚,內禁衛將睦林奇。
答吏曹判書趙復陽疎曰,省疏具悉。卿其安心勿辭,從速察職。
答戶曹判書權大運疏曰,省疏具悉。卿其安心勿辭,調理察職。
大殿,本院·玉堂問安。答曰,知道。
藥房啓曰,伏未審數日來,聖體,若何,寢睡,亦何如?臣等憂慮未弛,敢來問安。答曰,知道。症候已言于醫官矣。
都承旨張善瀓上疏。大槪,冒死更籲,乞遞職名,以幸公私事。以國忌齋戒,留政院。
假注書尹嘉績服制,代以李壽慶,爲之。
慶尙監司書目,道內暵乾如此,祈雨祭設行事。
禁府啓目,李藎耉原情云云。明月等,拿問後稟處,何如?依允。
又啓目,朴敏道議處云云。還上出給事段,前等時,已盡分給,故依例出耗是如爲白乎旀,雉獐防納事段,亦是前規是如爲白是置,以此觀之,則未有顯然入己之跡是白乎矣,科外徵斂,進上之物,防納軍兵,瞞報頉下,罪犯不輕,從重科斷,何如?依允。
又啓目,柳冕議處云云。素患染病,斫松時,雖無已知之事,身爲守令,使其孽屬,有此偸斫之擧,難免其責,照律,何如?依允。
又啓目,李東稷議處云云。照律,何如?文書詳考後,稟處。
平安監司書目,旱乾如此,祈雨祭設行事。
說書鄭維岳,承文副正字權斗紀,文臣朔試射不進,依承傳罷職。
傳曰,史官五員待令,騎馬十五匹立之。祈雨祭所,內摘奸。
府院前〈啓〉,祈雨祭齋戒,姑停。
本院啓曰,都承旨張善瀓,陳疏不來,右承旨成後卨,時未肅拜,僚員之不齊,未有甚於此時,成後卨牌招察任,何如?傳曰,允。
謝恩,右承旨成後卨。以上朝報
上在昌德宮。停常參·經筵。
謝恩,陽州縣令朴元開,平市令尹鴻擧。
吏曹參判李時術三度呈辭,國忌齋戒,以留政院。
政院啓曰,卽者弘文館官員,以修撰申厚載,稱有兒病,輕先出直,請牌招在外下番,替直之事,來呈草記。玉堂替直,自有面看之規,兒患雖重,任意出去,殊甚不當,此草記則捧入,而修撰申厚載推考,何如?啓依允。
府院前啓,國忌齋戒,以今明日姑停。以上朝報
上在昌德宮。停常參·經筵。
未時,日暈兩珥。申時,日暈。
內贍直長吳始泰,柴場監刈事,廣州地出去。
蔚珍縣令鄭必達,槐山郡守金培,差使員還下去。
大殿,政院·玉堂問安。答曰,知道。
藥房啓曰,伏未審數日來,聖體,若何,寢睡亦,何如?臣等區區憂慮,敢來問安。答曰,知道。時無加減矣。
戶曹判書權大運辭職上疏。國忌以留政院。以上朝報
上在昌德宮。停常參·經筵。
下直,陽川縣監朴元開。
謝恩,舒川郡守呂,司藝鄭始大。
原襄監司書目,道內染病,方痛一百九十六名,已差一百二十名,死亡三十九名事。
京畿監司書目,水原呈,以今月十四日夜間,私奴武進家失火,其私婢介伊及子天命,女季禮等三人,燒死事。又書目,廣州等官呈,以旱乾太甚,前頭民事,極爲可慮事。又書目,高陽呈,以吏曹參議李翊病重,上去不得事。
吏曹參判李時術三度呈辭,加給由。
府啓,請主第一遵定制。措語見上今年旱暵,前古所無,若以近畿言之,麥苗已枯,種不入土,及此不雨,更無所待,而至於三南尤甚,自前冬無雪仍値此旱,言念民事,不覺寒心。京中祈雨之祭,旣已設行,固當次第擧行,而至於外方,每因未遑,尠有擧焉。往在申春,因筵臣建白,愍忠壇,江華兎山,金化雙嶺等處戰亡將士,擧皆別遣近臣致祭,而惟壬辰之變,晉州·南原·錦山·㺚川等處戰亡將士,獨未蒙瓣香之恩,其在祀典,亦極有欠。況當遇災之日,崇報之典,不可不擧,請令禮官,別遣近臣,擇日致祭,虔誠祈禱。
金澄事,無論虛實,士夫之間,傳播狼藉,則爲臺諫者,隨聞論啓,乃其職耳。吏曹佐郞金錫胄曾爲諫官,獨先擧劾,直截之風,誠爲可尙,而頃日疏中,欲實其言,援引諸人,以爲取信之地,此曾所未有之事也。啓日後無窮之弊,大損事體,物議皆以爲非,吏曹佐郞金錫胄,請命遞差。金錫胄疏中,援引諸臣,欲實其言,則諸臣之不得晏然,其勢固然,而至於投疏爭辨,有若對訟者然,揆以事體,殊甚未安,而政院之矇然捧入,極爲不當,當該承旨,請命從重推考。
以肅拜單子,通禮院官員,收合親呈於政院,例也,而頃日假引儀李成根,當進不進,致令其同官成爾昌,換對其名,至被汰去。爾昌之變易名字,宜有其罪,而成根,以當該不進之官,獨免其罰,廉恥之道,雖不可責諸此輩,不職之罪,不可不懲。通禮院假引儀李成根,請命汰去。前啓,昌城府使任翊夏,罷職不敍事,停啓。
院啓,請諸公主第宅基地間架,一遵定制。措語見上
傳,前監司呂聖齊,府使許遂,縣監李永輝,判官姜時儆,縣監洪柱溟,郡守閔燾,縣監李夢錫·韓明遠·李景信·朴相漢,郡守愼祉膺,縣監趙爾炳,府使朴烶·權隅,牧使睦來善,監役官朴錞,牧使李暹,縣監安後昌,參奉柳永□,主簿權□吉,府使李正望,都事韓斗相,縣監吳挺相·李日陟,判官元格,引儀朴宜立,縣監吳斗憲,郡守尹世雄,牧使朴贄,察訪吳得天,縣監沈若溟,主簿魚震成,副正字權瑎,縣監李尙稷,郡守李克和,府使洪錫龜,郡守趙汝秀·金汝亮,府使趙允錫,縣監李伷夏,郡守吳熽·徐正履,判官柳錫昌,參奉趙爾重等,敍用。府使崔寬,郡守禹漢弼,正郞李愼與,奉事崔信赫,主簿金汝翰,佐郞柳經立,判官崔元泰等,職牒還給。
答院曰,不允。
答府曰,不允。致祭事及汰去事,依啓。
以吏曹參議李翊辭狀,遞差。
弼善權格,牌招肅拜。以上朝報
上在昌德宮。停常參·經筵。
未時,日暈。
右議政洪重普,禮曹判書朴長遠,純陵改封事,咸興地出去。京畿監司南龍翼,右議政陪行事,出去。
下直,載寧郡守沈益善。
謝恩,右尹李之馨,直講洪觀。
大殿,本院·玉堂問安。答曰,知道。藥房啓曰,久旱得雨,物色淸新,伏未審此時,聖體若何,寢睡亦何如?臣等區區憂慮,敢來問安。
吏曹啓曰,在前頒赦爲之,則例有別歲抄之事,今則何以爲之?敢稟。傳曰,依例爲之。
以京畿監司,水原私奴武進等,燒死事狀啓,傳曰,燒死人等,令本道,恤典擧行。
禁府照本,前仁川府使朴敏道矣,官穀那移出納,民間科外徵斂,進上之物,防納軍兵,瞞報頉下,罪決杖一百,徒三年半,奪告身。啓依允。又啓目,全羅監司放未放云云,本府啓官未放秩罪人宋之濂等,依啓聞施行,何如?啓依允。又照本,柳冕,前任扶安縣監時,冕之重患染痛,果是實狀,斫松時,雖無豫知之事,身爲守令,使其孽屬,有此憑藉偸斫之擧,則難免其責,罪杖一百,奪告身,私罪。啓功減一等。又照本,假注書尹爾霖,稱有兒病,輕先出去,終不入來,公然退在,罪杖八十,贖,奪告身三等。啓功減一等。
禁府,具楨拿囚,啓。
江華留守書目,自閏二月初,至于今五十餘日,點雨不下,泉井涸枯,田疇盡坼,未耕之畓,堅不堪起土,已耕之畓,僅十分之五,亦不能立苗,至於兩麥段置,當初出地之後,更不能長養,自數日以後,漸至枯黃,此後雖有雨澤,頓無成實之望,民事極爲渴悶事。
答藥房曰,知道。症候,已言于醫官矣。
持平柳㝚啓曰,頃日金錫胄疏中,援引諸臣,以證其言,則諸臣之情勢不安,固其宜也,而至於互相投疏,有若驟論者然。朝家事體,不當如是,而政院之泛然捧入,事甚未妥,故昨以當該承旨請推之意,有所論啓矣。今聞物議,以只論捧入承旨,不論陳疏之人,爲非云,臣何敢晏然因冒?請命遞斥臣職。答曰,勿辭。
府啓,請諸公主第宅基址間架,一遵定制。措語見上請吏曹佐郞金錫胄遞差。措語見上請當該承旨從重推考。措語見上都承旨張善瀓,舍人李端夏,文學尹堦等,虛實之間,爲人援引,則情勢之不安,固其宜也,而至於互相投疏,有若聚訟者然,朝家事體,若容如是?都承旨張善瀓,舍人李端夏,文學尹堦,請竝命從重推考。
院啓,請諸公主第宅基址間架,一遵定制。措語見上
答府院曰,不允。
京畿監司南龍翼,落後入來。
兵曹判書金佐明初度呈辭。入啓。給由。
答戶曹判書權大運疏曰,卿其安心勿辭,救護母病。以上朝報
禮曹啓曰,司憲府啓辭,今年旱暵,前古所無,若以近畿言之,麥苗已枯,種不入土,及此不雨,更無所待,而至於三南尤甚,自前冬無雪,仍値此旱,言念民事,不覺寒心。京中祈雨之祭,旣已設行,固當次第擧行,而至於外方,每因未遑,尠有擧焉。往在戊申春,因筵臣建白,愍忠壇·江華兎山·金化雙嶺等處戰亡將士,擧皆別遣近臣致祭,而惟壬辰之變,晉州·南原·錦山·㺚川等處戰亡將士,獨未蒙瓣香之恩,其在祀典,亦極有欠。況當遇災之日,崇報之典,不可不擧,請令禮官,別遣近臣,擇日致祭,虔誠祈禱。答曰,依啓事,傳敎矣。壬丁亂時,將士戰亡之地,今已年久,尙無設祭之擧,實爲欠典,果如臺啓之意,因此亢旱,遣官行祀,似爲合宜,晉州·南原·錦山·㺚川等處祭官,令該曹,近臣中差出,祭物則令本道,依癘祭例,各別精備,設行之意,作速分付,而別爲卜日及香祝幣下送等事,令該司,磨鍊擧行,何如?傳曰,允。末端尙州等致祭,移文例擧行,以上禮曹謄錄
上在昌德宮。停常參·經筵。
京畿監司書目,水原呈,以贊善李惟泰辭職上疏上送事。
禮曹啓辭,以憲府啓辭,傳敎矣。壬·丁亂時,將士戰亡,晉州·南原·錦山·㺚川等處,祭官差出,祭物則令本道,精備設行,擇日及香祝幣下送事,令該曹,擧行,何如?傳曰,允。
刑曹判書鄭知和上疏。大槪,請暇鍼灸,病勢無減,冒死更籲,乞賜遞免事。祈雨祭齋戒,以留政院。
府院前啓,祈雨祭齋戒,以姑停。
傳曰,史官三員待命,騎馬九匹立之,祈雨祭所內摘奸。
政院啓辭,金錫胄疏中,援引諸臣上疏捧入事,請推當該承旨,同副承旨南二星,左副承旨沈梓,右副承旨孟胄瑞,以其時承旨,亦不敢晏然,不爲仕進,而沈梓則拘於廳規,雖不得直請牌招,右副承旨孟胄瑞,同副承旨南二星,竝卽牌招察任,何如?傳曰,竝卽牌招,可也。以上朝報
上在昌德宮。停常參·經筵。
初昏,流星出,貫索星下,入東方天際,狀如鉢,尾長五六尺許,色赤。
謝恩,司饔主簿李斗元。
大殿,政院·玉堂問安。答曰,知道。藥房啓曰,伏未審數日來,聖體,若何,寢睡亦何如?臣等區區憂慮,敢來問安。答曰,知道。症勢,已言于醫官矣。
兵曹判書金佐明再度呈辭,國忌齋戒,以留政院。
禁府,柳徽拿囚。
府院前啓,國忌齋戒,以今明日姑停。
宗廟獻官任有後啓曰,臣以宗廟祈雨祭獻官,進詣酌獻之時,宮闈令一人,稱以腹痛,言于監察,急遽出去,事涉不潔,不爲還入,只存一人,而老且有病,納櫝之際,氣息喘促,不能將事,非但時刻遲滯,亦不無不敬之端,不得已大祝廟司,相助成禮,極爲未安。宮闈令等,固不無其罪,而廟主奉持出納之任,何等重大,內侍府,敢以如是老病之輩,苟充差送,殊甚可駭。當該差送內官,請從重科罪,此後則宮闈令,各別擇送,俾無不謹之弊,何如?傳曰,該府當該官,從重推考,宮闈令,先罷後推。
宮闈令罷職現告,內官金昌善·趙得昌,以上朝報
禮曹啓曰,發遣郞廳,長陵抽栍摘奸,則入番參奉及守護軍等,竝無頉之意,敢啓。傳曰,知道。以上禮曹謄錄
禮曹啓曰,今此出來差倭平常尙帶率都船主三度宴禮單中,以黑麻布二匹·花席二張,磨鍊啓下矣。更考戊申年謄錄,則差倭平成尙出來時,都船主三度宴禮單,以黑麻布三匹·花席三張,磨鍊題給,今番誤書以入,下吏,自本曹推治,不得已依戊申例,原單子中,以黑麻布三疋·花席三張,改付標以入之之意,敢啓。傳曰,知道。以上禮曹謄錄
上在昌德宮。停常參·經筵。
左尹兪㯙辭職上疏,國忌齋戒以,留政院。
禁府,權曦拿囚,啓。郞廳金廷鳳校正。郞廳李明祚書。
上在昌德宮。停常參·經筵。
自昧爽,至卯時,有霧氣。酉時,日暈兩珥。
答都承旨張善瀓疏曰,省疏具悉。卿其安心勿辭,調理察職。
答府啓曰,不允。
答副護軍徐必遠疏曰,省疏具悉。已諭於前後之批,卿其安心勿辭,從速行公。
答贊善李惟泰疏曰,省疏具悉。省覽疏辭,憂國愛君之誠,溢於言表,予深感歎,可不留心而佩服焉?至於疏上所陳之言,可見誠意之至,而數日寥寥,未聞上來之期,無乃待予批旨而捨去耶?其然,豈其然乎?如或然矣,予心之怊悵不安,必倍於前矣。須宜安心,體此至意,從速入來,則予心欣喜,庸有極乎?予方企望,宜加諒哉。以上內下日記
上在昌德宮。停常參·經筵。
卯時,日暈兩珥,白雲一道如暈,起自巽方,直指巳方,長十餘丈,廣尺許,良久乃滅。申酉時,日暈。
答府啓曰,不允。前啓
答政院啓曰,不允。前啓
答左參贊宋浚吉疏曰,省覽卿疏。可見卿意之至,而予之所望,豈亶在於斯?須體此意,安心勿辭,以待相見,從容開懷,不亦可乎?卿宜諒哉。以上內下日記
上在昌德宮。停常參·經筵。
自午時,至酉時,日暈。
傳曰,過數日後來會事,言送。
政院啓曰,慶尙監司閔蓍重,三月二十二日營吏所接處出火,久遠文書,蕩然燼盡事狀啓,今月初一日啓下,而似無可下該司,故只書啓字,今方留置本院矣。其道內文書,雖已令各官謄書,京各司文移,自本道,必難一一收合,且日月寢久,則雖失火後文書下吏或不無用奸相蒙之弊,各該司,亦爲明知失火月日,以爲他日憑考之地,此狀啓,爲先下備局,何如?傳曰,允。以上備局謄錄
義禁府啓曰,今日入診時,因左議政許積所啓,英善獄事,極其重大,踰時引日,不無奸巧輩變詐之弊,依三省例,趁早開坐,一日之內,累巡稟啓,速完獄事之意。政院,招本府郞廳分付,所當卽爲擧行,而判義禁臣金佐明,方在呈告中,知義禁臣趙復陽,新遭其子之喪,服制未盡,不得行公。如此莫重之獄,臣等,不敢獨爲究問結局,待他堂上備員,擧行之意,敢啓。傳曰,知道。以上義禁府謄錄
答藥房問安啓辭曰,知道。別無加減,右眼之澁痛,其苦矣。
答藥房再啓曰,知道。入診事。
史官五員待命,騎馬十五匹立之。雩祀木覓·漢江·北岳,摘奸以來以上內下日記
上在昌德宮。停常參·經筵。
自巳時,日暈。至酉時,日暈兩珥。
傳曰,以判義禁呈告之故,禁府公事積滯,卽爲牌招察任。以上禁府謄錄
答政院啓曰,不允。前啓
答府啓曰,依啓。掌令李休徵遞差事以上內下日記
上在昌德宮。停常參·經筵。
孟胄瑞啓曰,大司憲李廷夔,執義李端錫,持平崔後尙,疏批未下,掌令李夏,式暇,一員未差,持平柳㝚陳疏,今日以監察茶時之意,敢啓。傳曰,知道。
大殿,政院·玉堂問安。答曰,知道。
南二星啓曰,卽見黃海監司狀啓,豐川府使梁侙,以病罷黜。豐川,卽是挈家之邑,而先送其母,旋卽身病,乃請歸見其母,非但有顯然厭避之跡。其偃蹇之習,誠爲可惡,而一從所報,馳啓請罷,設令梁侙身病,果爲深重,若如是泛然處置,將無以懲武弁規避惡地之弊。監司所爲,殊甚未妥,請推考,何如?傳曰,允。
又啓曰,吏曹郞廳來言,臺諫有闕,政事何以爲之?取稟。傳曰,過國忌後,爲之。
鄭載嵩啓曰,宗廟守僕望兩單子中,李致善一人,何以竝入耶事,傳敎矣。招問該曹色吏,則各司奴婢中,解文者絶少,李致善稍解文字,而且前擬副望,與首望有異,故今番不得已又擬於首望云。前望未下之前,又爲擬望,而臣未及覺察,至於捧入,不勝惶恐。當該色吏,令攸司推治,此單子,還出給,使之改入,何如?傳曰,依啓。當該堂上,亦爲推考。已上燼餘
義禁府啓曰,罪人英善被捉,諺書四度,柳徽諺書二度,翻以眞書,別單書入之意,敢啓。傳曰,知道。
又啓曰,罪人鷪月·明月·者斤女·愛淑·李潁耉·藎耉·景先等,原情相左處,究問面質事,皆入於原情誥辭,稟啓蒙允,而所謂英善·柳徽等相通書札,潁耉兄弟則以爲,鶯月持往砥平云,鶯月則以爲,潁耉自爲持去云。此一款盤問之意,未及啓稟於鶯月原情結語中,今日坐,以此盤問之意,敢啓。傳曰,知道。
又啓曰,今日英善獄事辭連人,竝爲更推捧招,而李潁耉所納相通書札,與他可考書札憑準,則字體生熟頗異,潁耉妹徐氏婦及柳徽,常時手跡,不可不搜覓憑閱,而事不可遲延,一邊發遣本府郞廳,帶問醫女,分往搜來之意,敢啓。傳曰,知道。
又啓曰,罪人景先刑推第七度,盡變前說而輸情,故今方捧招正書,而景先之班婢愛鶴,緊出於招辭中,卽爲拿來,捧招之意,敢啓。傳曰,知道。
又啓曰,都摠府使令,頻往李潁耉家之說,出於愛鶴之招,故虛實間招問之意,旣已上達矣。臣等退出之後,摠府使令,竝爲招問,則十五人中,一人則隨柳徽,進往其家者兩巡,一人則一番隨往,而其餘各人,則皆無往來之事云,敢啓。傳曰,知道。
上在昌德宮。停常參·經筵。
史官一員待命,騎馬三匹立之。禁府晝摘奸以來以上內下日記
上在昌德宮。停常參·經筵。
巳時,太白,見於未地。夜一更,流星,出紫微垣中,入天津星上,狀如拳,尾長一二尺許,色白。五更,流星,出牛星下,入東方天際,狀如鉢,尾長三四尺許,色赤。
答藥房問啓辭曰,知道。與再昨無異矣。以上內下日記
上在昌德宮。停常參·經筵。
巳時,太白,見於未地。
史官一員待命,騎馬三匹立之。楊津四次祈雨祭摘奸事以上內下日記
上在昌德宮。停常參·經筵。
夜一更,月入太微西垣內,月暈。三更,月暈兩珥。
傳曰,大臣·備局堂上,引見。
備邊司啓曰,本司武郞廳宣傳官朴以樟,奔走勤仕,已滿十五朔,依例六品遷轉,何如?傳曰,允。以上備局謄錄
有政。吏批,以金國標爲豐川府使,李奎齡爲校理,鄭樍爲司書,金萬均爲舍人,尹嘉績爲說書,閔鼎重爲刑曹判書,尹趾善爲持平,卞榥爲長興府使,金宇亨爲承旨,丁昌燾爲掌令,李齊泰爲濟用奉事,崔後尙爲副修撰,李沃爲持平,李暹爲掌令,李慶億爲知義禁,鄭榏爲禮曹參議,趙復陽爲同經筵,李俊耉爲知義禁,李東顯爲春川府使。
答藥房問安啓辭曰,知道。症候,時無加減矣。以上內下日記
禮曹啓曰,平安監司閔維重,以道內定州等五邑鄕校位次厘正事狀啓。啓下臣曹,所當回啓,而判書臣朴長遠,以純陵改封事,進去陵所,待其回還,卽爲回啓之意,敢啓。傳曰,知道。以上禮曹謄錄
上在昌德宮。停常參·經筵。
卯時,日暈兩珥。辰時,日暈兩珥,暈上有冠,冠上有背,暈下有履,色皆內赤外靑。巳時,太白,見於未地。初昏,流星,出南方淡雲中,入巽方天際,狀如鉢,尾長二三尺許,色赤。夜三更,流星,出天中雲隙,入東方天際,狀如鉢,尾長一二尺許,色赤。
下直,黔毛浦萬戶任命世。
孟胄瑞啓曰,今日疏決時,原任大臣入參事,命下矣。卽爲牌招之意,敢啓。傳曰,知道。
傳于張善瀓曰,今日疏決時,左參贊宋浚吉,亦爲入侍。
孟胄瑞,以兵曹言啓曰,今日賓廳,武臣武經七書講書日次,而以疏決事,大臣及義禁府刑曹堂上,方來會賓廳,不得爲之之意,敢啓。傳曰,知道。
又以兵曹言啓曰,昨因筵中下敎,未肅拜堂上以上軍職,竝不懸頉於巡將單子中矣。行副司直李敏敍,昨日其守家奴婢,以出在西江爲言,而西江異於下鄕,故仍以無頉之啓,落點之後,巡廳下人,往告西江所住處,則下往高陽地云。今日巡將,不可不變通,而李敏敍亦爲推考,日勢已晩,元單子中,改付標以人之意,敢啓。傳曰,知道。
以禮曹五次祈雨祭單子,傳于沈梓曰,旱氣至此,不可徒守常規,宗廟·社稷,遣大臣設行,可也。
孟胄瑞啓曰,大臣以下,皆來會矣。傳曰,入侍。
備忘記,大司諫李晩榮,於朴而㫥事,論議怪異,揆以事體,不但驚駭。將來之弊,不可不懲,遞差。
本院啓曰,卽伏見備忘記,有大司諫李晩榮遞差之命,臣等不勝瞿然之至。晩榮以諫長,入侍前席,隨事論列,實出於無隱之意。設令其言,未得其當,不宜如是摧折,而天威遽震,至下特遞之命,竊恐有嫌於優容臺閣之道。況當此遇災之日,纔行曠蕩之典,而諫長之臣,以言被罪,則其在聽聞,不爲未安之甚者乎?臣等忝在近密,區區所懷,不敢不達,伏願聖明,平心敍究,還收大司諫李晩榮特遞之命。傳曰,勿煩。
孟胄瑞啓曰,朴而㫥罷職放送傳旨,與金澄,一體當爲捧入,而朴而㫥,則臺諫,當以更考律文定罪事論啓,故罷職還送傳旨,不得捧入之意,敢啓。傳曰,此非還收所啓,則豈有不捧傳旨之理耶?
又啓曰,朴而㫥,臺諫更考律文定罪事論啓,故罷職傳旨,不敢捧入矣。聖敎如此,此傳旨與金澄,一體改書以入之意,敢啓。傳曰,知道。以上燼餘
昨日引見時,行兵曹判書金佐明所啓,權曦原情中,留庫穀物出耗一款,渠以爲還上還捧時,只出一半耗,則各營,退送成冊,故不得已全數出耗,改成冊上送,已成法例云,此言似是實狀矣。上曰,各道各邑會付之穀,不宜異同,此後則分付各營,使與國穀,一體出耗,勿爲沒數分糶而責捧,可也。以上備局謄錄
禮曹啓曰,節到付黃海監司關粘連,靑丹道察訪牒呈內,本驛行用印信做成,年久篆磨,盡改造下送事,粘關爲白置有亦,令該司,做成下送,文到日爲始,行用爲白乎矣,舊印信乙良,削篆上送事,行移,何如?康熙九年四月十一日行承旨臣張善瀓次知。啓依允。以上禮曹謄錄
又啓曰,本曹祈雨祭單子,傳曰,旱氣至此,不可徒守常規,宗廟·社稷,遣大臣設行可也事,命下矣。聖敎如此,楮子島等七處,姑勿設行,社稷·宗廟,遣大臣祭,來十三日進定設行,而自前宗·社設行之時,則北郊,例有一體設行之規矣。今則何以爲之乎?敢稟。傳曰,今亦一體爲之。以上禮曹謄錄
義禁府啓曰,今日疏決事,命下矣。自前疏決時,時任大臣,則例爲入侍,原任大臣,則或參或不參,三司各一員,亦爲入侍,而承旨或有一員入侍之時,或有兩員入侍之時,今番則何以爲之?敢稟。傳曰,原任大臣及三司承旨一員入侍。以上禁府謄錄
上在昌德宮。停常參·經筵。
下直,舒川郡守呂敬,龍宮縣監金萬元,河陽縣監呂端齊。
大殿,政院·玉堂問安。答曰,知道。
藥房都提調臣許積,提調金佐明,副提調張善瀓啓曰,大旱之餘,甘霔沛然,伏未審此時,聖體,若何,寢睡,亦何如?昨日慮囚,竟夕始罷,眼候不瑕有添傷之患乎?臣等終宵憂慮,敢來問安。答曰,知道。證候,當言于醫官矣。
張善瀓啓曰,朝者右承旨沈梓,右副承旨孟胄瑞,同副承旨南二星,俱以前日牌不進,推考勘入之故,相繼出去,此曾所未有之事也。其在體例,已極未安,至於同副,則廳規自別,從前雖有如此之時,不敢率意輕出,暫避房中,以待判下,而旋出者,非謂冒沒而然也。事體所關,不得不已,則令此南二星之出去,尤爲不當,竝卽牌招察任,何如?傳曰,允。
沈梓,以禮曹言啓曰,社稷·宗廟·北郊五次祈雨祭,遣大臣設行事,命下矣。達夜下雨,卽今雨勢未已,明日似非應天以實之道,差退日字,觀勢更稟擧行,何如?大臣之意如此,敢啓。傳曰,知道。
鄭載嵩,以精抄廳言啓曰,本廳所捧精抄保騎兵番價米布,陸續來到,而郞廳李暹,移拜憲職,監封無人,事甚可慮。都提調奉使在外,雖未得相議,而不得不差出其代之意,敢啓。傳曰,知道。
又以禁府言啓曰,本府常時刑推罪人,間三日施刑矣。今此英善獄事,依三省例開坐事,下敎矣。鶯月加刑啓目,旣以判下,勿用間三日之例,卽爲加刑乎?敢稟。傳曰,依爲之。
鄭載嵩,以兵曹言啓曰,行司直李殷相,今日一所巡將受點之後,本家稱以在外,再三催促,待其入來,而闕門已閉,事極可駭。李殷相從重推考,似當依前例以入直衛將,改受點,留門出去,而在外衛將,使之替直,元單子還入之意,敢啓。傳曰,知道。以上燼餘
昨日疏決時,大司諫李晩榮所啓,今年旱災,振古所無,兩麥盡枯,更無收獲之望,芒重已迫,尙無耕種之勢,前頭民事,不覺寒心。旣失兩麥,則過夏糧食,無以辦矣,旣無農糧,則緣畝爲農,勢不得矣。朝家必須及時分賑農民,俾得耕耘然後,或有庶幾之望。聞京中各衙門,頗有餘儲,外方監統營所儲各穀尙多云,請令廟堂,急急講究,登時興發,俾無窮民失農塡壑之患。上曰,令廟堂稟處事。據備邊司啓曰云云事,命下矣。旱災如此,芒種已迫,兩麥枯損,農糧難繼,民事之切急,誠如諫臣之啓,而各邑糶糴之穀,勿拘一半留庫之例,隨卽分給之意,旣已知委諸道。至於京中各衙門及監統營所儲取用之擧,則更觀前頭農事,當自賑恤廳,料理擧行,令該廳,豫爲商確措置宜當,以此分付,何如?答曰,允。以上戶曹謄錄
昨日疏決入侍時,副提學李敏迪所啓,今日疏決,可見聖心遇災警惕,而第有或傷和氣之事,故敢爲仰達矣。姜碩圭,雖有重罪,而父母及弟相繼喪亡,而多年遠配,冤痛極矣,豈不感傷和氣乎?大臣諸臣,皆爲入侍,下詢量處,何如?左參贊宋浚吉曰,前日小臣,有所陳達,而不爲採施,故惶恐不敢更達矣。李敏迪之言,誠是矣。姜碩圭殺人,異於他殺人之罪。且前在甲山時,遭母喪,尙在淺土中,移配平海之後,又遭父喪,時未營葬,聞者莫不慘惻矣。領府事李景奭曰,小臣則初聞碩圭所殺,乃是舊時奴子也。累年絶島,連遭父母之喪,聞者慘怜。歲月旣久,當此之時,欲召和氣,則特命放釋,豈不爲盛德乎?領相鄭太和曰,初配絶塞,移配平海,父母皆死,只餘單身,設令罪重,特爲疏釋,未爲不可,臣意則與領府事之意,無異矣。左議政許積曰,碩圭固有罪,而與他殺人有異,定配之後,連遭父母及子息之喪,不得營葬云。當初以殺人之律,殺之則已,旣爲減死,則到今特用寬典,固爲無妨,而亦合於遇災恤刑之道矣。判府事鄭致和曰,當初所犯雖重,定配遠地,已多年所,到今放釋,使之歸葬父母,合於審理之擧矣。刑曹判書閔鼎重曰,碩圭所殺,或云良前所生,而大槪減死定配,十餘年矣。到今推思,不爲縱罪矣。上曰,兩年帳籍,則以良前所生懸錄,一年帳籍,則以良後懸錄,故其時,從多處之。前日左參贊陳達之時,的知良前所生,則欲爲放釋,而日月有差,故未果從之矣。今日副提學所達,雖甚怜惻,論以殺人之罪,則不容更議,而毋論他事,今日疏決之時,特用別典,放送可也。以上禁府謄錄
上在昌德宮。停常參·經筵。
未時申時,日暈。
吏批,判書趙復陽陳疏,參判李時術進,參議未差,都承旨張善瀓進。
兵曹判書金佐明疏決廳進,參判任有後進,參議閔點進,參知未差,左副承旨鄭載嵩進。
吏批啓曰,判書趙復陽陳疏,參議未差,小臣獨政未安,何以爲之?敢稟。傳曰,仍爲之。
吏批,曺憲卿爲兵曹正郞,尹理爲持平,李秞爲輔德,申命圭爲執義,李翊爲兵曹參知,李德齡爲忠淸都事,權脩爲安山縣監,趙根爲兵曹佐郞。以上燼餘
義禁府啓曰,鶯月當爲加刑,於某某反覆究問之際,日勢已暮,連三日加刑,則不無徑斃之患,姑待明日擧行之意,敢啓。傳曰,允。以上禁府謄錄
今四月初十日疏決引見時,左參贊宋浚吉所啓,小臣又有所懷,不得不達矣。姜碩圭旣已蒙放,則宋之濂,爲和順縣監時,以殺人推官,曾配濟州,累年之後,始得量移,而與自己殺人者有間。當此曠蕩之日,如此久遠流配者,亦當分揀矣。左議政許積曰,渠之所犯則有之,而但其爲人,甚爲迂闊,實非巧詐用奸而然也。上曰,減等可也。金佐明所啓,朴敏道所犯,與權曦一樣,而權曦則罷職蒙放,而朴敏道,則至被徒配之律,不亦冤乎?領議政鄭太和曰,朴敏道先爲就理,故獨被重律,且其原情無形,不能詳盡云矣。上曰,朴敏道與權曦,一體論罪,可也。領議政鄭太和所啓,江界定配罪人非喜,以三省罪人論罪,而網常之罪,非其本情,故其時臣爲委官,閔鼎重爲推官,以流配議定,而至於遠配江界。四顧無親之地,只率一婢,勢甚非便。故李枝茂爲府使時,無子息老使令家,使之依托,而臣常慮其有强暴之患矣。外議皆以爲士族婦女,遠配絶域,脫有汚辱之事,則其爲聖世之羞不少云,量移近地,未知,何如?且其所犯,不果爲不順之婦,當初臺啓,歸於失實,故當其捧招時,發論臺諫,參於省鞫,亦以異於所聞爲言矣。領府事李景奭曰,今聞所達之言,當初編配絶塞,未知爲當律,當此大霈之日,放還爲當矣。鄭曰,其夫柳姓人,亦在徒配中,似不可異同矣。左參贊宋浚吉曰,當初收議時,臣以婦姑勃磎之語,獻議矣。若爲疏放,則竝其夫而放釋,似當矣。上曰,其時,以三省罪人,減等定配,而律文則無定配之事,非喜夫妻,一體放釋,可也。傳,定配罪人非喜及其夫柳袗,竝放釋爲只爲,義禁府傳敎爲良如敎。以上禁府謄錄
上在昌德宮。停常參·經筵。
義禁府啓曰,定配罪人朴敏道與權曦,一體擧行事,命下矣。朴敏道放送之意,移文京畿監司處,何如?傳曰,知道。以上禁府謄錄
禮曹啓曰,社稷·宗廟·北郊五次祈雨祭,遣大臣設行事,前已命下,而適於去夜,雨下未霽,故以差退日字,觀勢更稟擧行之意,稟啓停止矣。自昨日,仍又開霽,更無雨意,芒種已迫,民事日急,言念及此,誠極渴悶,社稷·宗廟·北郊五次祈雨祭,依聖敎,遣大臣十六日設行事,知委擧行,何如?傳曰,允。以上禮曹謄錄
答藥房問安啓辭曰,知道。症候,當言于醫官矣。
答領中樞府事李景奭箚曰,省箚具悉卿懇。卿於何日,與聞其說,其可謂敢言乎?遞差,誠是薄罰也,卿其安心焉。
答府啓曰,不允。臺閣處置,豈容如是?殊甚駭異矣。臺諫遞差事
冠禮時,賓贊官主人以下諸執事官員等,竝書啓。
答玉堂處置箚曰,今觀處置,下語之無謂,誠甚駭異。臺閣之論,疏決之時,自不相合,自古然矣,未聞以此謂之堅執而遞差也。噫,今日之事,誠可寒心矣。金澄·朴而㫥,只是兩箇罪囚,三司論議,一何至此?未曉其故也。鄭和齊·金德遠出仕,其餘,竝遞差,掌令李暹·李夏·柳㝚特遞事。以上內下日記
上在昌德宮。停常參·經筵。
恭惠王后忌辰齋戒。
孟胄瑞啓曰,大司憲李廷夔,持平尹理,未肅拜,執義申命圭在外,掌令李暹·李夏,持平李㝚退待,今日以監察茶時之意,敢啓。傳曰,知道。
鄭載嵩,以都摠府言啓曰,今日入直軍士,中日習射,而國忌齋戒相値,不得爲之之意,敢啓。傳曰,知道。
又以弘文館言啓曰,憲府引避退待,本院當爲處置,而上番校理臣李奎齡,與掌令李暹,有相避之嫌,臣萬重,不可獨爲處置,在外同僚,竝卽牌招,相議處置,何如?傳曰,允。
又以禮曹言啓曰,今此社稷·宗廟·北郊五次祈雨祭,依聖敎,遣大臣來十六日設行事,昨已稟啓允下矣。期日差退,旣因雨下,而卽今雨勢又如此,終日不止,明日受香,姑爲停止,更爲觀勢,稟旨擧行,何如?傳曰,允。
副提學李敏迪,校理李柙,副修撰金萬重箚曰,持平柳㝚,掌令李暹,竝引嫌而退。李晩榮之言,半上半下,誠不成議論,金澄等事,適當大霈,又不宜堅執,處置措語,固未達意,而大意則自好。雖承嚴批,不可以此爲嫌,請持平柳㝚,掌令李暹·李夏,竝命出仕。且伏念諫院諸臣,遞出未分,尙無明白發落,優待臺閣之道,不宜如是,亦願聖上速爲指揮,俾存進退之禮,千萬幸甚。取進止。答曰,今觀處置,下語之無謂,殊甚駭異。臺閣之論,疏決之時,自不相合,自古然矣。未聞以此謂之堅執而遞差也。噫,今日之事,誠可寒心矣。金澄·朴而㫥,只是兩箇罪囚,三司論議,一何至此?未曉其意也。鄭華齊·金德遠出仕,其餘,竝遞改。
鄭載嵩啓曰,臺諫出仕事,命下矣。今已夜深,明日待開門,牌招之意,敢啓。傳曰,知道。以上燼餘
上在昌德宮。停常參·經筵。
恭惠王后忌辰。
大殿,政院·玉堂問安。答曰,知道。
孟胄瑞啓曰,大司憲李廷夔,持平尹理未肅拜,執義申命圭在外,掌令二員,持平一員未差,今日以監察茶時之意,敢啓。傳曰,知道。
藥房都提調臣許積,副提調臣張善瀓啓曰,喜雨新晴,天氣淸朗,伏未審此時,聖體,若何,寢睡,亦何如?眼候尙無差減之效乎?臣等區區憂慮,敢來問安。答曰,知道。別無大段加減矣。
孟胄瑞啓曰,獻納鄭華齊,正言金德遠,牌招不進矣。傳曰,知道。
巳時,太白,見於未地。
南二星啓曰,吏曹郞廳來言,臺諫有闕,政事何以爲之?敢稟。傳曰,明日爲之。以上燼餘
答藥房問安啓辭曰,知道。別無大段加減矣。
四次祈雨祭,新官以下書啓。以上內下日記
上在昌德宮。停常參·經筵。
鄭載嵩,以都摠府言啓曰,副摠管李之馧,漢城府坐起進去晝仕,請出標信。傳曰,知道。
有政。吏批,判書趙復陽進,參判李時術,都承旨張善瀓進。兵批,參議閔點,左副承旨鄭載嵩進。
吏批啓曰,本曹佐郞金錫胄,以前患痁患,閱月彌留,沈苦日甚,差復無期,累次呈狀,金錫胄病患如此,勢難行公,改差,何如?傳曰,允。
又啓曰,新除授海州牧使許珽,呈狀于政廳曰,矣身吐血眩暈,乃是十年宿疾。春初喪子,慘慟焦煎,前症復發,本職肅謝,下直諸處之時,日日吐血,或至數升,今已二十餘日。形骸換脫,委頓床席,曳載赴任,萬無可望,斯速入啓處之云。許珽,以病重難赴之狀,累次呈狀,每以調理赴任題退,本道監司催促狀啓啓下之後,連日發牌催促,而狀辭今又如此。且其吐血委頓之狀,人皆知之,本州前牧使身死之後,曠官已久,許珽病勢若此,不可等待其差歇,海州牧使許珽,依近例罷黜,何如?傳曰,允。
又啓曰,海〈州〉牧使擬望之人絶乏,守令中可合人竝擬,何如?傳曰,允。
以李惟泰爲吏曹參議,沈攸爲司諫,曺漢英爲右尹,李斗鎭爲長湍府使,姜碩老爲振威縣令,吳燦爲和順縣監,李秀彦爲檢閱,尹趾善爲兵曹佐郞,呂壽徵爲典籍,金學培爲典籍,李尙翼爲學正,孫萬雄爲學諭,金佐明爲兼知經筵,慶基殿參奉柳楙,康陵參奉宋文炳相換,尹元擧爲贊善,洪九敍爲繕工監役,尹瑄爲假引儀,李萬程爲健元陵參奉,趙晟漢爲童蒙敎官,李益泰爲奉常奉事,趙見遠爲禁府都事,洪爲禮曹正郞,李叔達爲海州牧使,朴世堂爲持平,慶㝡爲掌令,元萬春爲忠州牧使,李敏章爲延安縣監,兪㯙·尹抃爲副護軍,兪椗爲禁軍別將。
以慶尙監司閔蓍重,大丘判官奴家出火,女子二人燒死事狀啓,傳于南二星曰,燒死人,令本道,恤典擧行。
沈梓,以侍講院言啓曰,今此王世子冠禮後,濟州牧陳賀方物,今始上來,而世子宮所進物件,無別錄單子,有違前例,殊無敬謹之道,濟州牧使盧錠,推考,何如?傳曰,允。
沈梓啓曰,近來左右史不備,連以兼春秋入直,事甚苟簡,新除授檢閱李秀彦,卽爲牌招,使之察任,何如?傳曰,允。
李淰爲右邊捕盜監從事官。
沈梓,以禮曹言啓曰,王世子嬪揀擇吉日,以今月二十日,前已推擇啓下,各其家長處,知委擧行之意,移文漢城府矣。卽接該府回移,則當初捧單處女中,注書趙根女子,以頭瘡剪髮,旣已懸頉於單子,而今又作膿,惡臭難近,兼說書趙師錫女子,重患傷寒,轉輾沈苦,委頓床席,不能運身云。趙根·趙師錫等處女,病勢果爲如此,則姑待其差歇,前頭再揀擇時,使之知委入參,其餘無頉處女,則依例別單書入之意,敢啓。傳曰,知道。
沈梓,以禮曹言啓曰,王世子嬪揀擇吉日,以今月二十日,前已推擇啓下矣。其日吉時,令日官推擇,則卯時巳午間,丙時午時爲吉,此外無他吉時云,而卯時則太早,午時太晩,以何時定行宜當乎?敢啓。傳曰,卯時爲之,可也。
孟胄瑞啓曰,大司憲李廷夔,持平尹理未肅拜,執義申命圭在外,掌令未差,今日以監察茶時之意,敢啓。傳曰,知道。
備忘記,獻官參判李俊耉,朗原君偘,右尹李之馧,蓬山□烔信·福善君柟,各熟馬一匹,典禮官兼大祝判官禹敬錫,參奉金光國,奉事呂壽徵,主簿鄭期泰·李心傳,各兒馬一匹賜給,監察以下諸執事,各上弦弓一張賜給。以上燼餘
上在昌德宮。停常參·經筵。
大殿,政院·玉堂問安。答曰,知道。
藥房都提調臣許積,提調臣金佐明,副提調臣張善瀓啓曰,伏未審數日來,聖體,若何,寢睡,亦何如?眼候尙無差減之效乎?臣等區區憂慮,敢來問安。答曰,知道。證候,已言于醫官。今後勿爲間日問安。
孟胄瑞啓曰,執義申命圭,再啓煩瀆,退待物論矣。傳曰,知道。
又啓曰,大司憲李命夔,持平尹理未肅拜,執義申命圭避嫌退待,掌令慶㝡·李光迪,持平朴世堂在外,今日以監察茶時之意,敢啓。傳曰,知道。
巳時,太白,見於未地。
鄭載嵩啓曰,今日入直軍士,中日習射,請出標信。傳曰,知道。
張善瀓,以侍講院言啓曰,新除授贊善尹元擧,時在忠淸連山地,書筵侍講事緊,請斯速乘馹上來事,下諭。傳曰,知道。
鄭載嵩,以兵曹言啓曰,禁軍及別軍職等,年例馬草價磨鍊,則禁軍所持官私馬,通共六百五十五匹,別軍職馬十三匹,應給木三十八同四十四尺內,一半則餘丁木,一半則順贊木,依前例題給之意,敢啓。傳曰,知道。
以備忘記傳曰,史官一員待命,騎馬三匹·卜馬二匹立之。
以備忘記傳曰,今聞左參贊,旣已渡江云,予心驚愕,當復如何?承旨速往所到處,諭以累度面諭之時,不但已悉予意。昨者之疏,又伸前言,而卿何不諒,使予聞之驚歎,不安至此?況今世子向學之時,卿又不可一日無也。國事私情,缺然切迫之懷,可勝云喩?文辭未能通暢,而卿必諒予至意,不必多誥。須體予意,亟回遐心,從速入來,以俟面諭而處之,有何傷哉?淺薄誠意,雖不足道,卿之諒之,予甚企焉事,傳諭。
鄭載嵩啓曰,同副承旨南二星,以左參贊宋浚吉處傳諭事,卽將出去。廳中只有臣一人,右副承旨孟胄瑞,卽爲牌招入直,何如?傳曰,允。
又以兵曹言啓曰,當日幼學閔聖倫稱名人,自通化門〈入來〉,差備門外擊錚,極爲駭愕,令攸司,囚禁治罪。同門守門將蘇明宇,常時不能禁斷雜人,以致闌入,亦爲非矣,推考,何如?傳曰,允。
夜一更,月出時,月色赤。二更三更,有霧氣。以上燼餘
上在昌德宮。停常參·經筵。
持平尹理啓曰,臣前忝本職之日,以城上所詣闕,則掌令李休徵,以捕盜大將李汝發請推事,搆草送簡,臣意以爲,承服罪人,不下一杖,空然放釋,則事誠可駭。至於先論幕屬,次及主將,雖異常規,而似是從事官輩有所用奸情狀,大將不能檢察而已。同僚所以先後輕重之者,意必有在,不復商確,循例傳啓矣。久後得聞,物議譁然,以先論管下,大失臺體,以婦證舅,亦傷倫紀,重不勝駭愕之至。發論同僚,終以事歸孟浪,引避見遞,則臣之所失,實無異同,而纔已遞職,無緣自列,恒切自恧。不意今者,更叨臺席,而以婦告舅之獄,尙未決末,則論事做錯之人,決不可抗顔仍冒,適仍賤疾危㞃,久稽出避,所失尤大。請命遞斥臣職。答曰,勿辭。
孟胄瑞啓曰,持平尹理,再啓煩瀆,退待物論矣。傳曰,知道。
又啓曰,大司憲李廷夔未肅拜,執義申命圭,持平尹理,引避退待,掌令李光迪·慶㝡,持平朴世堂在外,今日以監察茶時之意,敢啓。傳曰,知道。
南二星啓曰,臣承命往諭于左參贊宋浚吉,則以爲,臣病伏日甚,天時漸熱,常恐溘然於旅邸,以貽淸朝之羞,此心耿耿,今日果已渡江,明將更陳小疏,以陳情勢,而不料疏章未上之前,先徹於天聰,至遣承旨,遠臨郊外,十行綸音,反復丁寧,一字一句,無非至意,臣誠惶駭感悚,罔知所以轉身之路。不知聖明,何不諒臣情至此,又何以過賜假借至此耶?臣實訝焉。臣將搆一疏,仰暴微悃,夜深不能一一云矣。敢啓。傳曰,知道。
鄭載嵩,以都摠府言啓曰,副摠管李俊耉,禮曹坐起進去晝仕,請出標信。傳曰,知道。
南二星,以禮曹言啓曰,卽接英陵參奉孟萬始牒報,本月十三日申時,本陵外白虎外,見有煙氣,驚惶奔往,則果然火起於外白虎外面二里許,頃刻之間,幾及外白虎山脊。聚會陵屬二人,登時撲滅,而延燒處,長一百九十二尺,廣九十二尺,傷損松木七十八條,雜木四十五條云。今此本陵失火之變,極爲驚駭。距陵上雖遠,旣是火巢之內,則似當有慰安之擧,慰安祭,不卜日來二十日設行。祭物及祭官,自京畿備送差定,則勢必未及,京祭官差送,祭物亦令奉常寺備送,本曹堂上·郞廳,依例奉審。出火形止,書啓後稟處,而今此所報,果是十四日成貼,則中路稽滯,亦甚可駭。陵官狀報持來人,令攸司,從重科罪,以爲懲後之地,何如?傳曰,允。
孟胄瑞啓曰,慰安祭獻官朴興文,頃日政,以副司果改下批,而吏曹下吏,仍前以副司正書入,事甚可駭。元單子付標以入,而下吏,自本院治罪之意,敢啓。傳曰,知道。
又啓曰,憲府之官,相繼引嫌,諫院當爲處置,而獻納鄭華齊,正言金德遠,稱以已遞之官,不可冒出,或呈單或投疏,無意行公,處置久稽,事體未安,而一向引入,了無結局之期,請獻納鄭華齊·正言金德遠,卽爲牌招處置,何如?傳曰,允。
以備忘記傳于鄭載嵩曰,柳葉箭五中人閑良梁戒弘,騎蒭五中人兼司僕李得承,竝直赴殿試。
巳時,太白,見於未地。酉時,日有兩珥,白雲一道,起自北方,直指南方,長竟天,廣數尺,良久乃滅。
金宇亨啓曰,右副承旨孟胄瑞,同副承旨南二星,卽爲牌招入直,何如?傳曰,允。
又啓曰,正言金德遠,獻納鄭華齊,再啓煩瀆,退待物論矣。傳曰,知道。
日沒後,黃白雲二道,南北竟天,漸移東方,變爲蒼黑色,移時乃滅。夜四更,月暈入南斗。五更,白雲一道如氣,起自艮方,直指坤方,長竟天,廣尺許,良久乃滅。月暈。流星出女星下,入艮方天際,狀如拳,尾長四五尺許,色白。以上燼餘
上在昌德宮。停常參·經筵。
卯時,日暈右珥。
鄭載嵩啓曰,大司憲李廷夔未肅拜,執義申命圭,持平尹理引嫌退待,掌令李光迪·慶㝡,持平朴世堂在外,今日以監察茶時之意,敢啓。傳曰,知道。
孟胄瑞啓曰,臣承命往諭于左參贊宋浚吉,則以爲,遠郊江干,承宣再臨,傳諭聖批,懇惻愈至,臣誠感泣,罔知置身之所。前後聖敎,一至於此,臣罪增重,萬殞難贖,臣何敢終孤聖恩,不辭而去耶?方有所患,小間當詣闕下,拜辭而退云矣。敢啓。傳曰,知道。
傳于鄭載嵩曰,明日處女揀擇時,宣傳官,移避于仁政殿月廊近處事,分付。以上燼餘
禮曹啓曰,旣接漢城府移文,則今此初揀擇時,無頉處女書啓中,正言尹敬敎女子,自再昨,重得時令,證勢日重,赤班遍身,頭面盡爲濃,且遭外祖母喪,驚痛哭泣,又致添重,方在死生中。說書吳挺昌女子,自今月初旬前,偶得傷寒,不至大段,故詣闕單子,依他書呈,而趁未和解,證勢彌留,寒熱往來,轉成氣瘧,貼身枕席,決無起動之望。進士閔鎭長女子,自再昨,重得寒熱嘔吐之症,晝夜苦痛,萬無差減入參之路云。尹敬敎·吳挺昌·閔鎭長等女子,病勢果爲如此,則初揀擇日期已迫,勢難詣闕,前頭再揀擇時,待差入參之意,令該府,知委擧行,何如?傳曰,允。以上禮曹謄錄
上在昌德宮。停常參·經筵。
孟胄瑞啓曰,大司憲李廷夔未肅拜,執義申命圭,持平尹理,處置批答未下,掌令李光迪·慶㝡,持平朴世堂在外,今日以監察茶時之意,敢啓。傳曰,知道。
校理李奎齡,副修撰崔後尙等箚曰,執義申命圭,持平尹理,正言金德遠,獻納鄭華齊,竝引嬚而退。旣往之事,到今何嫌?帶職下鄕,有違法例,所論孟浪,僚員見遞,則參啓之人,宜無異同,雖命特出,處置請遞,則揆以臺體,勢難在職,竝命遞差。答曰,依啓。
張善瀓,以弘文館言啓曰,本館下番副修撰崔後尙,入直之後,病勢尤重,而近緣諸僚有故,不得已强病在直矣。自昨證情添㞃,卽者陳疏出去,而校理李柙,副修撰金萬重,疏批未下,竝卽牌招,推移入直,何如?傳曰,允。
南二星啓曰,以尙瑞院寶啓請單子,傳曰,三月,以二月誤書,而何以捧入耶事,命下矣。悤擾之中,未及覺察,矇然捧入,不勝惶恐。元單子改付標以入,尙瑞院下人,從重治罪之意,敢啓。傳曰,知道。
又啓曰,弘文館副修撰崔後尙,身有重病,屢日滯直,連呈辭疏,而本館無替直之人,故不敢捧入矣,卽者投疏出去。雖緣病勢之切迫,而其在事體,殊甚不當,副修撰崔後尙請推考。傳曰,允。
又啓曰,纔以弘文館草記,牌招校理李柙,副修撰金萬重,竝不進矣。本館無他替入之員,下番將未免闕職,校理李柙,副修撰金萬重,更卽牌招,使之推移入直,何如?傳曰,允。
孟胄瑞啓曰,吏曹郞廳來言,臺諫有闕,政事,何以爲之?敢稟。傳曰,明明日爲之。
上在昌德宮。停常參·經筵。
卯時,日暈右珥。辰時,日暈。未時申時,日暈。夜五更,月暈。
藥房都提調許積,提調金佐明,副提調張善瀓啓曰,伏未審數日來,聖體,若何,寢睡,亦何如?眼候漸向差減乎?臣等區區憂慮,敢來問安。答曰,知道。
傳于沈梓曰,欲爲面諭,入來之意,左參贊處,遣史官傳諭。
沈梓啓曰,左參贊宋浚吉來詣矣。傳曰,引見。
南二星啓曰,弘文館下番,無緣闕直,其應入徑出之員,請推考,何如?傳曰,允。
孟胄瑞啓曰,大司憲李廷夔未肅拜,執義·持平一員未差,掌令李光迪避嫌,掌令慶㝡,持平朴世堂在外,今日以監察茶時之意,敢啓。傳曰,知道。
沈梓,以禮曹言啓曰,長湍儒生金光績等,以文成公安裕等書院請額事,啓下矣。臣曹當爲覆啓,而判書臣朴長遠,以順陵改封事出去,時未及上來,待其回還回啓之意,敢啓。傳曰,知道。
掌令李光迪啓曰,臣有老父,在麻田地庄舍,而宿病之外,前患疔瘡,更爲發毒,症勢十分危重。臣聞報焦灼,星夜馳往,多試艾炷,毒氣稍解,而比隣癘疫大熾,奴僕數人,一時染痛,故臣扶將病父,昨纔還來,而不意玆際,新命遽下,臣惶感隕越,不知所措也。如臣無似,猥荷鴻造,前後誤恩,屢玷言責,而絲毫無裨,愧懼恒切。惟當以奔走供職,爲報效之萬一,而第臣前忝本職,論事疲劣,見非公議,自反瞿然,何敢冒沒廉隅,復據臺席,有所論列是非乎?且臣,職名在身,而爲救父病,徑先下鄕,未及受由,則以此以彼,俱難仍冒,請命遞斥臣職。答曰,勿辭。
孟胄瑞啓曰,掌令李光迪,再啓煩瀆,退待物論矣。傳曰,知道。
上在養心閣引見時,左參贊宋浚吉,都承旨張善瀓,假注書成瑨,記事官申翼相·李秀彦進伏訖。宋浚吉曰,臣衰病日㞃,淹留誠難,欲爲下往,前後異恩,實踰涯分,退伏郊外,惶恐益深,玆敢承命入來,切願拜辭而去。上曰,前者,以調理之辭論之,一聞渡江之奇,不勝觖然,玆遣承旨矣。今此入來,誠極喜幸,而第有不爲久留之色,還切悶矣。浚吉曰,聖敎如此,難以堪當。前者,疾病,未至深重,故有久留之時,今則百恙纏身,蘇復無期,有此陳達矣。上曰,予已知卿之疾病,而相見未久,遽爲退歸,故欲爲勉留矣。浚吉曰,若不辭陛而行,則於心惶恐,何可盡喩?今則親辭而去,心竊幸矣。又曰,近日日氣漸熱,未審玉候,何如?上曰,眼候或有差歇之時,或有復發之時,往來無常,以是爲悶。浚吉曰,核患,何如?上曰,別無減矣。浚吉曰,頃者,王世子有欠和之候,連停書筵矣,今則何如?上曰,似爲時令,而幾盡差歇耳。張善瀓曰,牌不進臺諫勿遞之敎,實出矯弊之意,而反致紛紜,弊端益滋,且身犯不進,乃反照律他人之不進者,事甚無謂,有傷廉隅。在前牌不進之員,例爲罷職,今亦依此施行,未知何如?上曰,他官,一體推考,可也。善瀓曰,左承旨金宇亨,遭一家之喪,而且以其老母病患,下鄕有日,上來遲速,未可豫期。多事之時,不可久曠,合有變通之道矣。上曰,遞差,可也。善瀓曰,近來注書未差,每以假官察任,事甚苟簡矣。注書薦規,時任及六品陞出後,只薦一人,故常患不足。卽今當次之人,翰林申翼相一人而已。後日政單望啓下,而勿拘常規,多數速薦,以爲推移擬望之地,何如?上曰,依爲之。浚吉曰,身在田野,名係朝籍,極知不安,纔上小疏,而遞改職名,則安心退在,惟是之望。上曰,今卿之去,非予獨爲觖然,群下皆然。日氣尙未盛熱,姑爲留滯如何?浚吉曰,臣非草野之人,每當聖敎,輒爲入來,纔出江郊,聖諭懇惻,故惶感入來,而臣之形勢,決不可久留,當呈辭單,欲受恩暇而姑未果矣。今則瞻拜天顔,深願辭退。上曰,心切觖望,而卿已定歸計,雖欲留之,不可得也。浚吉曰,臣非高蹈之士,豈無再來之時,而第自量臣身,死日無幾,誠可悲歎處也。所望者,自上沈痾日蘇,聖學聖德,漸至高明也。世子沖年岐嶷,國人皆以聖資期望,以臣之才,何以輔導?古語有欲爲惡,見子而不爲之語。自上着力於德性之餘,當次第敎訓以建極之義。善瀓曰,宋浚吉以形勢切迫,雖欲下去,世子方在輔導之中,此人退往之後,誰與輔導?自上似爲持難勉留宜當。上謂浚吉曰,卿之輔導之時,則世子凡事,似異於前,以卿非有奇言別說而然,其中自有功效矣。浚吉曰,聖敎如此,誠爲感幸。又曰,人心若必留念於學問,則不至於不善者寡矣。自上時招講官,使之講誦,靜心潛聽則可矣。聞祖宗朝,有朝晝夕三時講筵,而又設夜對。宣廟在搶攘之中,亦不廢經筵,其所造,何可量也?自上每以疾患,不御經筵,世子未詳事勢之適然。若以不御經筵,知其爲常,則誠可悶矣。又曰,久旱之後,得此甘霔,幸莫甚焉,而第飢饉太甚,民將塡壑,不覺寒心。當務求便民之策,而近觀邸報,則西邊之霜降下雪,變異層生。未知上天,怒於何事,而有譴罰之擧乎?以此爲悶。上曰,非但災異之如此,安州亦有綱常之變。人妖物怪,如是疊見,極可慮也。上謂浚吉曰,卿歸心決矣,不可久爲勉留,而第淹留數日如何?對曰,聖敎若是勤懇,當奉承而遲留數日,趁端午欲爲下去,退呈單子矣。上曰,以予留卿之心,卿亦體之,則似好耳。對曰,當出而更陳之矣。善瀓曰,玉堂官員,終始牌不進,仍爲闕直,當更牌招耶?上曰,更爲牌招,可也。上曰,凡帶職下鄕而遞改者,謂二三日程也。或往郊外,或出江外,以此遞改臺諫,事極不當,有關後弊,今後出往近畿江外,而稱以帶職下鄕,引避者,勿爲捧入事,奉承傳施行,可也。以上燼餘
上在昌德宮。停常參·經筵。
卯時,日暈兩珥。辰時巳時,日暈。
南二星啓曰,大司憲李廷䕫〈?〉,執義一員,掌令一員,持平一員未差,掌令慶㝡,持平朴世堂在外,今日以監察茶時之意,敢啓。傳曰,知道。
有政。吏批,判書趙復陽進,參判李時術進,參議李惟泰在外,都承旨張善瀓進。以閔點爲左承旨,朴長遠爲知經筵,任允錫爲司儀,金壽增爲社稷令,閔宗道爲直講,朴世堂爲獻納,李奎齡爲執義,尹趾善爲正言,鄭重徽爲掌令,洪受河爲持平,吳斗憲爲兵曹佐郞,金弘振爲新溪縣監,徐漢柱爲禮山縣監,申命主爲校理。兵批,判書金佐明病,參判任有後進,參議閔點在外,參知李翊未肅拜,右副承旨孟胄瑞進。以金東屹·李暹·李夏爲副護軍,尹理·柳·鄭華齊·金錫胄爲副司直,金德遠·李淰爲副司果,禦營哨官張天錫,今加折衝,捕賊。
沈梓啓曰,左承旨未差,左副承旨鄭載嵩,連以式暇不來,廳中位不齊,事多苟簡。今日政,除授承旨,卽爲牌招察任,何如?傳曰,允。
孟胄瑞啓曰,當日良人朱萬福稱名人,自通化門入來,差備門外擊錚,極爲駭愕。令攸司,囚禁治罪,同門守門將姜海逢,常時不能禁斷新人,以致闌入,亦爲非矣。推考,何如?傳曰,允。
南二星,以備邊司言啓曰,兩湖庚戌條月課鳥銃價米,及兩局·軍器寺·守禦廳分排之數,依例別單書入之意,敢啓。傳曰,知道。
以刑曹李忠伯回啓公事,傳于南二星曰,身死勿論,乃是法典所載,而如是回啓,此公事,還出給。
執義李奎齡啓曰,臣本庸陋,百不如人,前後忝叨,絲毫無補,徒積罪懼于中矣。不意玆者,新命又下,撫躬環顧,益無所措。惟當奔走供職,以爲報效之地,而第臣曾於三司,以主第事,論列榻前之日,妄陳法外紕繆之言,重被臺臣之彈劾,至今思之,猶增慚悚。況今主第遵制之請,本府方爲論執,則臣以妄作被斥之人,何敢冒居言責,晏然連啓乎?請命遞斥臣職。答曰,勿辭。
南二星啓曰,執義李奎齡,再啓煩瀆,退待物論矣。
上在昌德宮。停常參·經筵。
自巳時至申時,日暈。
孟胄瑞,以都摠府言啓曰,今日入直軍士,中日習射,請出標信。傳曰,知道。
孟胄瑞,以都摠府言啓曰,都摠管吳挺一,除標信,賓廳坐起進去之意,敢啓。傳曰,知道。
孟胄瑞,以刑曹言啓曰,點香議處啓目中,趙倩金之趙字,誤書作金元,啓目中改付標以入之意,敢啓。傳曰,知道。
沈梓啓曰,假注書成瑨,累朔供職之餘,重得傷寒,症勢不輕,連日不得仕進。多事之地,不可等待其差復,他假注書差出,使之察任,何如?傳曰,允。
以金聲久,爲假注書。
閔點,以宗簿寺官員,以都提調意啓曰,大王內外子孫,六代以上,則載於璿源錄,而七代以下,從前不爲載錄,每於各式年,只捧世系單子,留置本寺,以爲憑考之地,其來已久,而凡於考出之際,許多單子,錯亂難考,至於久遠,則字畫磨滅,不可解見者甚多。揆以事體,苟簡莫甚,不可無變通之道。七代以下,各式年,京外單子,欲爲謄出,合爲子孫錄卷,以便考閱。所入紙地筆墨,自本寺辨出無路,出草白紙,正書低注紙及筆墨等物量入,移文該曹,使之進排,何如?傳曰,允。
鄭載嵩啓曰,大司憲李廷䕫,掌令鄭重徽,持平洪受河未肅拜,執義未差,掌令慶㝡,持平兪檍在外,今日以監察茶時之意,敢啓。傳曰,允。
沈梓啓曰,吏曹郞廳來言,臺諫有闕,政事,何以爲之?敢稟。以上燼餘
上在昌德宮。停常參·經筵。
夜五更,月暈左珥。
南二星,以軍器寺官員,以都提調意啓曰,本寺僉正成玧,今已瓜滿,法當換差,而成玧,年雖已老,精力尙强,剛明解事,盡心官事。別造廳甲胄造作之役,不可付之生手,成玧限今年仍任,俾無大役虛疎之弊,何如?傳曰,允。
正言尹趾善啓曰,公主第宅遵制之請,兩司爭執,已至閱歲,而天聽邈然,臣竊未知聖意之所在也。雖在平常之時,祖宗成憲,不可踰越,一國公議,不可强拂。況今天災孔慘,八路生靈,將迫於丘壑之塡,此豈濫費公儲,大興土木之時乎?兩主第制作,已極宏麗,而築土運石,呼耶之聲,震動遠邇。似此擧措,尤非殿下遇災恤民之意,請諸公主第宅營造制度,一遵定制。凡按獄之體,旣有査覈之擧,則一邊輕放罪人,前所未有之事也。今此金澄·朴而㫥等,雖因疏決,而有罷職放送之命,猶有査覈上來後覆啓之敎,則獄事之未決末,據此可知。査覈上來後,罪犯者不在囚,而有司覈啓,決非王府按獄之體,請還收金澄·朴而㫥等罷職放送之命。新除授獻納朴世堂,時在京畿楊州地,請斯速乘馹上來事,下諭。答曰,不允。下諭事,依啓。
掌令洪受河啓曰,主第遵制之請,兩司交章,經年爭執,天聽愈邈,兪音尙閟,上下相持,徒傷事體,臣等竊不勝悶鬱焉。況今旱災孔慘,民事罔極,此誠憂遑岌岌之時,而徒緣親愛之私,務爲侈濫之擧,輕改祖宗之定制,强拂一國之公議,亦豈遇災修省之道哉?請主第基地間架,一遵定制。新除授掌令慶㝡,時在積城地,持平兪櫶,時在加平地,請竝斯速乘馹上來事,下諭。答曰,不允。下諭事,依啓。
以兵曹判書金佐明掃墳呈辭,傳于南二星曰,澆奠床備給。
傳于鄭載嵩曰,書筵罷後,宋贊善當爲引見,使之留待。
張善瀓啓曰,六承旨請對矣。
傳于鄭載嵩曰,宋贊善及六承旨,引見。
傳于鄭載嵩曰,宋贊善下去時給馬,澆奠床備給事,分付該道該曹。
傳于張善瀓曰,政事,明日爲之。
上御養心閣,左參贊宋浚吉,引見。行都承旨張善瀓,左承旨閔點,右承旨沈梓,左副承旨鄭載嵩,右副承旨孟胄瑞,同副承旨南二星,假注書權瑎,記事官成虎徵·李秀彦入侍。善瀓曰,頃者左參贊宋浚吉,陳情乞歸,自上不得已俛從,第念國事私情,自有輕重。王世子沖年向學之日,輔導誘掖,其責甚重,豈可顧其私情,許令退歸乎?上曰,頃者贊善,以私情切迫之意,縷縷陳達,重違其意許之矣。今當辭去,不勝缺然之懷,恨其率易許之矣。浚吉曰,前後聖敎如此,感激之餘,誠切惶悚。承旨所陳,蓋出於爲國之意,而亦涉不量矣。如臣末學,雖或忝在侍講,有何輔益之效乎?卽今人才雖甚眇眇,豈無勝於臣者乎?況臣年老殘病,私情有萬分難留者,不得不冒死仰陳矣。善瀓曰,浚吉之私情,誠爲悶迫,有此陳達,而今當胄筵講學之日,若令留在,其所補益,豈淺淺哉?上曰,承旨之言,誠是矣。贊善之去,於國事不幸大矣。予之勉從,蓋爲其私情之懇迫也。浚吉曰,徑出江外,實涉猥越,自上特遣近侍,聖諭勤至,不得不還爲入來。臣之擧措,亦甚苟且,而所恃者,聖明必俯察切迫之情,許令退去也。卽今旣蒙恩許,已爲下直,還爲留在,寧有是耶?上曰,予豈不知卿之留在,有益於國事?旣決歸計,難以强留,出往江郊,景色不好,玆遣承旨,使之還爲入來,願於相見之後,俛從切迫之懇矣。今者承旨之言,實出於爲國之意矣。卽今不敢望仍留,而今雖下去,若復有還爲上來之期,則缺然之情,豈至於此乎?退去之後,上來未易,以此尤爲缺然矣。浚吉曰,臣猥蒙累朝鴻恩,元非山林高蹈之士。前者春宮入學之日,區區下情,豈不願上來,而殘疾之人,年齡漸衰,無一日安寧,玆不得上來。今者玉候違豫,經年尙未快復,兼有世子冠禮,揆以情禮,不可不曳疾上來。初計則上來之後,卽欲辭去矣,未能便決,遲廻至此。今雖下去之後,筋力如可自致,則何敢不更爲上來,而殘疾衰老之人,餘日無多,一辭楓陛,恐不得更瞻天顔矣。善瀓曰,當此日氣暄暖之時,老病之人,尤難登途,使之過夏京中,待秋涼,下去可矣。浚吉曰,玉堂·春坊及承旨,或陳箚或請對,累日陳達,蓋慮侍講之無人,卽今草野遺逸,可以輔導春宮,其豈無賢於臣者耶?點曰,此則浚吉撝謙之言也。春宮輔導之任,固無出於浚吉,而旣以上來之人,旣不能留之,則在野之人,亦何以致之耶?胄瑞曰,毋論國事,老病之人,當此暑熱,實難登途矣。二星曰,宋浚吉之願去,在私情則得矣,在國事,不然矣。且古人去就,每視人君誠禮之盛衰,且觀自家筋力之如何而決之。今者自上禮遇,夐出尋常,誠千載遭遇,恩禮,可謂至矣。浚吉之留在,非有句管錢穀,勞悴心力之事,不過出入書筵,講論義理而已,論其筋力,有何難堪之事乎?傳曰,愛人不親,反其仁,禮人不答,反其敬。自上所當益加誠禮而留之也。浚吉曰,昔宣廟之召李滉也,承旨奇大升啓曰,李某若來,不可過爲優異之禮。彼亦不安而不爲久留也。今者自上恩禮,逈出千古,以此尤爲不安矣。且在先朝,故相臣李元翼,若有言不聽行不合之事,有時直爲渡江而去。今臣非敢竊比於古人,臣之去,亦非爲誠禮之不至,只是衰病之人,不可久留也。二星曰,今有人,受人微細之物,不可不謹守。況國家以世子輔導之責,委畀之,其可捨而退去乎?浚吉曰,小臣,不過以小學章句,進講而已,有何裨益,而南二星之責望太重,尤難堪當矣。且臣有所懷,敢達。今日臣民之所以顒望於世子者甚大,未知世子將何以稱其所望乎?講官等暫時進講,有同文具,自上置之膝上而敎迪之,可也。自上先加正心誠意之功,無一毫之未盡然後,世子亦有所觀感而成就矣。善瀓曰,贊善之言,誠是矣。內則自上敎迪之,外則明師輔導之,其所裨益,當如何也?以此益可見贊善之不可不留也。浚吉曰,祖宗朝經筵,有朝講晝講夕講,又有夜對。雖於壬辰後干戈搶攘之際,亦未嘗廢矣。今者玉候未寧,久廢開筵,竊恐世子以殿下之久不開筵,習熟耳目,以爲常事也。上曰,卿今言如無疾病,可復上來云。卿若於後日,更爲上來,豈非幸也?浚吉曰,孟子之言曰,不敢請,固所願也。小臣之更爲上來,固所願也,而衰病之人,不可豫期矣。然臣豈有永辭天陛之意乎?載嵩曰,上自人君,下至匹夫,雖有做錯之事,後必改之,善莫大焉。自上勿以前已許退爲難,而更爲挽留可也。上曰,予之前日許歸,果爲率爾矣。浚吉曰,臣今退去矣,而玉候尙未平復,區區憂慮,曷有極乎?上曰,卿今上來,而以予氣候不平,不能頻頻接見,今又歸去,尤不勝缺然之至矣。〈浚吉曰,〉臣聞養病者齋日者,不放心之謂也。調養之道旣盡,而猶未收效,則亦無奈何矣,而其在修人事之道,不可不愼攝,克修人事,以致平復,是臣之所望也。善瀓曰,以臺諫所啓,晉州·南原·錦山·忠州戰敗處,旣以遣近臣致祭矣。尙州李鎰戰敗處,原州金悌甲戰亡處,亦當一體致祭矣。胄瑞曰,蔚山島山,楊經理戰敗處,唐兵及我國將士,戰亡最多,亦爲致祭,何如?上曰,三處一體致祭,可也。上命宣醞。浚吉曰,夜對,乃祖宗朝美事。夜氣淸明之時,臣僚人品,亦可見矣。自上在春宮之時,臣以夜對不可不爲之意,陳達於先王,曰閭閻間,以爲國家財力匱竭,以盃盤爲難,而夜對之規,遂廢云矣。世宗大王敎曰,國家雖甚匱竭,豈以盃盤爲難乎云云矣。卽今必欲存愛禮存羊之意,則雖以臺肴行盃可也。頃者李敏迪陳達後國營作別宮事,而無發落云,臣則有別意思矣。昔宋孝宗,於後園作小亭,引接軍官,趙雄謂曰,松聲淸越,大勝絲竹。今亦宜依宋孝宗古事,於別堂安靜之地,引接臣僚,有松聲勝絲竹之敎,則豈不美哉?且當以聞於古老者陳之。宣祖大王,於唐將來時,無不得其懽心。蓋於相接之時,慇懃勸注,使之各盡其量。仁祖則與宣祖有異,黃監軍,頗嗜酒,而引接時,行三盃之後,未嘗更勸云矣。自古以酒害政者多矣,殿下則不進酒,無此戒矣。臣當以世祖朝事陳達。韓明澮·申叔舟,乃世祖謀臣,情義如家人父子。申善飮而韓不飮。一日,上引兩人宣醞時,德宗爲世子侍坐。叔舟於醉中,執御手甚堅,上曰,痛矣痛矣。世子變色,上顧謂世子曰,我則如此如此,汝則不可如是云云。罷出,明澮隨往叔舟家,戒其家人,使不得夜起。蓋叔舟平生,必夜起讀書。是夜酒醒,欲復起讀書,家人止之。世祖果送人譏察,以叔舟醉睡還報,上曰,叔舟果大醉矣云云。其時君臣際會,前古所無,而猶不能無疑,有此譏察,君臣之際,不亦難乎?上曰,宋贊善去時,令兩道給馬,澆奠床備給,令內醫,齎藥物隨去。罷出。
禮曹啓曰,社稷·宗廟·北郊五次祈雨祭,遣大臣設行事,命下之後,適値雨下,以更觀數日,稟旨擧行之意,蒙允矣。連見各道狀啓,則雖有雨澤,猶未周洽,而今過累日,旱氣漸熾,前頭民事,誠極悶慮。社稷·宗廟·北郊五次祈雨祭,依前聖敎,遣大臣不卜日,來二十七日設行,何如?大臣之意,亦如此,敢啓。傳曰,遣重臣施行。
上在昌德宮。停常參·經筵。
下直,白川郡守崔後亮。
藥房都提調許積,提調金佐明,副提調張善瀓啓曰,伏未審數日來,聖體,若何,寢睡,亦何如?昨日引接移時,眼候不瑕有添傷之患乎?臣等區區憂慮,敢來問安。答曰,知道。症候,當言于醫官矣。
有政。吏批,判書趙復陽進,參判李時術病,參議李惟泰在外未上來,行都承旨張善瀓進。
兵批,判書金佐明進,參判任有後病,參議未差,參知李翊進,右副承旨孟胄瑞進。
吏批,以洪萬容爲大司諫,金萬均爲執義,洪處大爲兵曹參議,黃道平爲永平縣令,張世明爲工曹佐郞,申翼相爲注書,尹商老爲假引儀,閔鼎重兼同知經筵,金學培爲中學敎授,李碩蕃爲慶尙道推鞫敬差官。
兵批,以李萬榮·金宇亨·李奎齡·李光迪·張天錫爲副護軍。
掌令鄭重徽,持平洪受河啓曰,主第遵制之請,兩司交章,經年爭執,天聽愈邈,兪音尙閟,上下相持,徒傷事體,臣等竊不勝悶鬱焉。況今旱災孔慘,民事罔極,此正憂遑汲汲之時,而徒緣親愛之私,務爲侈濫之擧,輕改祖宗之定制,强拂一國之公議,亦豈遇災修省之道哉?請主第基地間架,一遵定制。答曰,不允。
正言尹趾善啓曰,公主第宅遵制之請,兩司爭執,已至閱歲,而天聽邈然,竊未知聖意之所在也。雖在平常之際,祖宗成憲,不可違越,一國公議,不可强拂。況今天災孔慘,八路生靈,將迫於溝壑之塡,此豈濫費公儲,大興土木之時乎?兩主第制作,已極宏麗,而築土運石,呼耶之聲,震動遠邇,似此擧措,尤非殿下遇災恤民之道。請諸公主第宅營造制度,一遵定制。凡按獄之體,旣有査覈之擧,則一邊輕放罪人,前所未有之事也。今此金澄·朴而㫥等,雖因疏決,而有罷職放送之命,猶有査覈上來後覆啓之敎,則獄事之未決末,擧此可知。査覈上來之後,罪犯者不在囚,而有司覆啓,決非王府按獄之體,請〈還收〉金澄·朴而㫥等罷職放送之命。兵曹參判任有後,雖有文才,其所處置家變,大爲身累,立朝以來,曾無履歷,則佐貳西銓,已極過濫,該曹至擬於國子薇垣之望,物情皆以爲駭。請兵曹參判任有後遞差,吏曹當該堂上,竝命推考。答曰,不允。推考事,依啓。
傳于孟胄瑞曰,參議金萬基女子,正言尹趾善女子,幼學閔就道女子,幼學許堪女子外,其餘詣闕人,竝許婚。
孟胄瑞啓曰,茶時之規,必有早朝,故臺諫,雖有應遞之嫌,旣已詣臺,則必先行茶時,乃是流來古規,而近來臺諫,雖已詣臺,不爲分臺,徑先引避,每以監察代行。監察茶時,元來苟簡,而至於日晩後,則尤爲未妥。自今臺諫詣臺,則遵古規,先爲茶時,後引避事,捧承傳施行,何如?傳曰,允。
孟胄瑞,以禮曹言啓曰,今四月二十四日左參贊宋浚吉引見時,都承旨張善瀓所啓,以臺諫啓辭,錦山·晉州·南原·㺚川等戰亡處,旣已遣近臣致祭矣。尙州李榏戰亡處,原州金悌甲戰亡處,蔚山島山之役,天朝將士及我國軍兵戰亡甚多,亦一體遣官致祭,何如?上曰,三處亦爲致祭可也事,傳敎矣。尙州·原州·蔚山等將士戰亡之地,今已年久,尙無設祭之擧,實爲欠典,果如近侍陳啓之意,遣官行祀,誠爲合宜。三處祭官,令該曹,別爲擇差,祭物則令本道,依今番晉州致祭例,精備設行之意,作速分付,而別爲卜日,香祝幣下送等事,令該曹,磨鍊擧行,何如?傳曰,允。以上燼餘
上在昌德宮。停常參·經筵。
祈雨祭齋戒。
自午時,至酉時,日暈。
大司諫洪萬容啓曰,臣父自去冬,重得風病,危綴之中,又遭臣弟夭折之慘,悲傷度日,症益添劇,人子情理,豈忍暫離?臣曾叨地部,猥將私懇,閱月祈免,而見阻喉司,終未上徹。分義所在,黽勉供職,而心事煎迫,恒切于中,今此新命,又出於夢寐之外,臣驚惶悶蹙,益不知所以自處也。且本院,方以主第定制事爭執,而臣父家間架之數,比諸國制,亦有所踰,臣何敢晏然同參,有所論列乎?決難一刻仍冒,請命遞斥臣職。答曰,勿辭。
沈梓啓曰,大司諫洪萬容,再啓煩瀆,退待物論矣。傳曰,知道。
正言尹趾善啓曰,大司諫洪萬容,以臣父自去冬,重得風病,危綴之中,又遭臣弟夭折之慘,悲傷度日,證益添劇,人子情理,豈忍暫離?臣曾叨地部,猥將私懇,閱月祈免,而見阻喉司,終未上徹。分義所在,黽勉供職,而心事煎迫,恒切于中,今此新命,又出於夢寐之外,臣驚惶悶蹙,益不知所以自處也。且本院,方以主第定制事爭執,而臣父家間架之數,比諸國制,亦有所踰,臣何敢晏然同參,有所論列乎?決難一刻仍冒,引嫌而退。嫌不參論,勢難仍在,請大司諫洪萬容遞差。答曰,依啓。
鄭載嵩,以都摠府言啓曰,今日入直軍士,當爲中日習射,而祈雨祭齋戒相値,不得爲之之意,敢啓。傳曰,知道。
孟胄瑞啓曰,注書申翼相單望啓下,意非偶然,而今日不爲肅拜,殊甚未便。卽爲牌招,使之察任,何如?傳曰,允。
沈梓,以義禁府言啓曰,刑曹啓目殺夫罪人愛相,移義禁府處置事,允下矣。愛相,方在典獄,卽爲拿囚之意,敢啓。傳曰,知道。
沈梓,又以義禁府言啓曰,弑夫罪人愛相,事係綱常,依法例,三省推鞫之意,敢啓。傳曰,知道。
沈梓啓曰,弑夫罪人愛相,三省推鞫事,命下矣。委官,何大臣進去乎?敢稟。傳曰,領相進去。
又啓曰,弑夫罪人愛相三省推鞫時,兩司當爲進參,城上所牌招言送之意,敢啓。傳曰,知道。
又啓曰,禁府郞廳,以委官意來言,弑夫罪人愛相,三省推鞫事,命下矣。所當卽爲開坐,而取見禁府所在乙未年謄錄,則祈雨受香日及行祭日,竝不開坐矣。今日明日,推鞫爲之之意,敢啓。傳曰,知道。
傳于沈梓曰,史官三員待命,騎馬九匹立之。
孟胄瑞啓曰,史官三員待命事,命下矣。史官不備,宣傳官一員代送之意,敢啓。傳曰,知道。
南二星啓曰,卽者吏曹郞廳來言,臺諫有闕,政事當爲取稟,而判書·參判,皆以病呈辭,參議在外,不得稟政云。吏曹堂上身病,雖未知輕重何如,而其在事體,殊甚未安,請吏曹堂上推考。傳曰,允。以上燼餘
上在昌德宮。停常參·經筵。
辰時,日暈。未時申時,日暈。
沈梓,以兵曹言啓曰,今日將官朔試射時,闕內入直訓鍊都監把摠哨官等,依前日榻前定奪,以他員代直,出射之〈意〉,敢啓。傳曰,允。
又啓曰,三省推鞫,明日平明,當爲開坐,而諫院官員不備,司諫沈攸,卽爲牌招肅拜,使之察任,何如?傳曰,允。
大司憲李廷䕫,執義金萬均,掌令鄭重徽,持平洪受河啓曰,主第遵制之請,兩司交章,經年爭執,天聽愈邈,兪音尙閟,上下相持,徒傷事體,臣等竊不勝悶鬱焉。況今旱災孔慘,民事罔極,此政憂遑岌岌之時,而徒緣親愛之私,務爲侈濫之擧,輕改祖宗之定制,强拂一國之公議,亦豈遇災修省之道哉?請主第基地間架,一遵定制。答曰,不允。
南二星啓曰,吏曹郞廳來言,臺諫有闕,政事,何以爲之?敢稟。傳曰,明日爲之。
司諫沈攸疏曰,伏以臣,前任湖郡,不戒麴,自速罪戾,至被臺評,自不繩撿,分甘棄置,而不圖敍命遄降,復通仕籍,感激恩除,怵愓隨班,循省舊愆,如不能自容。郞署之長,亦非所堪,而忽蒙誤恩,又忝亞諫,臣徘徨踧踖,撫躬自驚。臣於昨年,冒居臺席,非止一再,而疲軟不職,尸素有責觸事顚躓,每招譏謗。況今被劾之餘,物議之嗤點,固所必至,決不可强顔就列,以貽臺閣之羞,臣雖欲全沒廉隅,趨走供職,其勢難由。且臣老母,年今七十六,宿疾之中,添以痢症,氣息如縷,莫保朝夕,家在江外,不能須臾離側。臣情事益迫,不得不冒死呼龥,伏乞天地父母,曲察微悃,新授職名,特許遞免,臣無任血誠祈懇之至,謹昧死以聞。答曰,省疏具悉。爾其勿辭察職。以上燼餘
上在昌德宮。停常參·經筵。
下直,將軍坡萬戶姜斗燦。
沈梓,以義禁府言啓曰,直洞權管任孝男拿來事,今方發遣本府羅卒矣。拿獄事體,至嚴且重,固難容喙,但本堡,乃是江邊絶遠至殘之地,羅卒之一路貽弊,到彼徵求,害及土卒,雖禁難防,若令本道,次次傳送,上京後禁推,則於法無損,除弊甚大,惶恐敢稟。
大司憲李廷䕫,執義金萬均,掌令鄭重徽,持平洪受河啓曰,主第遵制之請,兩司交章,經年爭執,而天聽愈邈,兪音尙閟,上下相持,徒傷事體,臣等竊不勝悶鬱焉。況今旱災孔慘,民事罔極,此政憂遑岌岌之時,而徒緣親愛之私,務爲侈濫之擧,輕改祖宗之定制,强拂一國之公議,亦豈遇災修省之道哉?請主第基地間架,一遵定制。答曰,不允。
南二星啓曰,卽者司諫沈攸,牌不進矣。諫院時存之官,只是正言尹趾善,而與委官,異姓三寸叔姪相避,三省之坐,無進參之員。明日政,大司諫,以在京無故人差出,卽爲牌招肅拜,以爲趁早進參之地,何如?傳曰,允。
又啓曰,本月二十一日牌不進臺官,他官一體推考事,纔有定奪,故昨日司諫沈攸牌不進傳旨,臣以代房,直爲捧入矣。更聞故事,則臺諫被推,則例當遞職,故必待其引避見遞然後,方捧傳旨,乃所以存體貌也。臣未及致察,率爾捧入,不勝惶恐之至。且念此事,係是新規,不可無明白定式,今後臺諫牌不進,皆待其遞職,推考傳旨捧入,何如?敢稟。傳曰,只宜遵舊例施行而已。
傳于鄭載嵩曰,今下弓矢,將軍坡萬戶姜斗燦處,給送。
有政。吏批,判書趙復陽病,參判李時術進,參議李惟泰在外,右副承旨孟胄瑞進。
兵批,判書金佐明禁府進,參判任有後病,參議洪處大未肅拜,參知李翊進,左副承旨鄭載嵩進。
吏批啓曰,判書趙復陽病不來,參議李惟泰在外,小臣獨政未安,何以爲之?敢稟。傳曰,仍爲之。
吏批,以姜栢年爲大司諫,李佐漢爲慶州判官,李舜元爲保寧縣監,朴泰長爲尙衣主簿,洪萬容爲戶曹參議,任奎爲工曹正郞。
兵批,以洪萬容爲副護軍。
沈梓啓曰,小臣推鞫坐起進去,下直。傳曰,知道。
三省推鞫廳啓曰,罪人愛相,其弑夫節次,旣已承服,更無可問之事,卽爲結案取招,照律處斷,何如?傳曰,依啓。
南二星,以義禁府言啓曰,罪人愛相,已爲承服正刑。破家瀦澤,降其邑號,罷其守令,妻子爲奴等事,令各該司,依律文擧行之意,奉承傳施行,何如?傳曰,允。
鄭載嵩,以守禦廳言啓曰,本廳京案旗手申貴千,當其番次,稱病不到者,至於再巡,故慮或其托辭頉番,舁來看審,則始云今月十八日,洞內常漢喪柩擔持次,進去喪家近處,聚會路傍,持炬奔走之間,適爲宗室英春正,馳馬過去,馬忽驚奔,仍致落馬,故發怒捉去,重加刑訊,至於一次,以致病傷云云。兩脚傷處,杖痕狼藉,浮漲成膿,所見驚慘。本廳之軍,雖犯重罪,法司之應爲推治者,必移牒本廳,體例當然。貴千之罪,元非大段,而不告法司,亦不通本廳,私用訊杖,任意施刑,幾致殞命,不但事之可駭,莫此爲甚,若此不已,則軍卒之橫被侵暴,有不可禁防。英春正涏,從重推考,其執杖奴子,令攸司囚治,以爲懲礪之地,何如?傳曰,允。以上燼餘
上在昌德宮。停常參·經筵。
下直,仁同府使朴增輝。
藥房都提調許積,提調金佐明,左副承旨鄭載嵩啓曰,朝晝之間,凄煖異候,伏未審此時,聖體,若何,寢睡,亦何如?眼候漸有差減之效乎?臣等區區憂慮,敢來問安。答曰,知道。症候,已言于醫官矣。以上燼餘
禮曹啓曰,各陵抽栍摘奸,前月纔已行之,畿甸驛路廚傳之弊,不可不慮,今朔則姑不擧行之意,敢啓。傳曰,知道。以上燼餘
今月初三日入診時,右議政許積所啓,硫黃事,旣已結末,而當初東萊人李廷達,私得踏印公文,給與彼人,相約買賣。故如有不得已之擧,則欲爲以此應變之擧,姑爲移囚統營以待矣。今無等待之事,且黃承業·金日尙等兩人,朝廷旣有禁令之後,唾罵不止,終致生事,不可仍置其處,竝令本道,全家定配于他道,以絶其往來相通之路宜當。臣朝與領相相議,則領相之意,亦如此矣。上曰,依爲之。以上備局謄錄郞廳金廷鳳校正。郞廳李明祚書。
上在昌德宮。停常參·經筵。
巳時,太白,見於午地。
沈梓啓曰,司諫沈攸,再啓煩瀆,退待物論矣。傳曰,知道。
行大司諫姜栢年啓曰,司諫沈攸,以臣罪謗尙重,難冒諫職之狀,略具辭疏,猥瀆天聽,而濫荷恩私,溫批反降,召牌繼臨,臣感激驚惶。所當行不竢駕,而外招物議,內省舊愆,其何敢冒昧出肅,强顔就列,復入臺閣,自任繩糾之責哉?三省按獄,事係嚴重,必須趁速開坐,而緣臣未趨召命,以致淹延,臣席藁震越,恭竢違慢之誅,聖恩寬貸,尙逭嚴譴,惶蹙狼狽,進退路窮。況當在□推之中,不可一日在職,而□忌在於昨日,未卽自列,今始來避,罪□□□□□□□□□□□□□□□□□□□□□□□□□□□,司諫沈攸遞差。答曰,依啓。以上燼餘
傳曰,史官一員待命,騎馬三匹·卜馬二匹立之,禾積淵六次祈雨祭所,摘奸以來。
答府啓曰,不允。前啓
答玉堂箚曰,依啓。正言尹趾善遞差事以上內下日記
上在昌德宮。停常參·經筵。
□時,日有右珥。辰時,日暈,□□□□□色內赤外靑。巳時,日暈左珥,太白,見於未地。申時,□□□□夜五更,流星,出北斗星下,入乾方天際,狀如□□□□□□□□□□□□□□□□□色赤,光照地。
祈雨祭齋戒。
南二星啓曰,吏曹郞廳來言,臺諫有闕,政事,何以爲之?敢稟。
傳于沈梓曰,史官五員待命,騎馬十五匹立之。
南二星啓曰,史官五員待命事,命下矣。史官不備,宣傳官三員,武兼宣傳官一員代□敢啓。傳曰,知道。以上燼餘
答領議政鄭太和箚曰,省箚具悉卿懇。卿其安心勿辭,從容調理。
答都承旨張善瀓疏曰,省疏具悉。卿其安心,勿辭往來,澆奠床備給。
答政院牌啓辭曰,今日寫出,未能盡予懷,辭意亦未通暢,承旨代草,宜矣。以上內下日記
上在昌德宮。停常參·經筵。
孝宗大王忌辰齋戒。
太白,見於未地。
備忘記,鳴呼,自予忝位以來,天災時變,式月斯生,旱澇相仍,無歲無之,夙宵憂懼,不遑寧處。至于今日,亢旱尤酷,自春徂夏,田野濯濯,兩麥已失,播種愆期,哀我赤子,其將何辜?嗚呼,咎亶在於寡昧,何降殃於黎元?念及于玆,如狂如癡。噫,欲矯首而問穹,中心如割。民依於食,國依於民,蒼生顚連,將若之何?靜言思之,遑遑汲汲,廣廈詎安,食味奚甘?自今日避正殿,益加敬畏之意,責躬省愆,仰答天譴,承旨代予草敎,廣求直言,以輔不逮。以予涼德,獲戾于天,策勵群工,心誠可愧,而今日人才,雖曰眇然,豈皆無用底人?咨爾大小臣僚,去私循公,殫竭誠慮,同寅協恭,上下交修,豈不無所補云耳?減膳禁酒等事,令該曹,趁卽擧行,亦令天官,甄拔人才,俾無沈于下流事,充實擧行。
禮曹啓曰,卽伏見備忘記,十行溫綸,辭旨懇惻,責己慮民,出於至誠,瞻聆,孰不感德?況聖敎,自今日避正殿,減膳禁酒,則撤樂等事,亦令爲〈各〉該司,一體擧行之意,分付,何如?傳曰,允。以上禮曹謄錄
答政院啓辭曰,蕪拙文辭,未能通暢,而爾等之言如此,依啓辭爲之。求言秘望播布事以上內下日記
上在昌德宮。停常參·經筵。
孝宗大王忌辰。
藥房提調臣金佐明,副提調臣張善瀓啓曰,伏未審數日來,聖候,若何,眼疾,亦何如?臣等不任憂慮,敢來問安。答曰,知道。眼候,時未快愈矣。
昧爽,流星,出□□下,入東方淡雲中,狀如拳,尾長二三尺許。未時太白,見於巳地。酉時,日暈。以上燼餘
上在昌德宮。停常參·經筵。
自昧爽至卯時,有霧氣。
有政。吏批,判書趙復陽呈辭,參判李時術進,參議李惟泰在外,右承旨閔點進。
兵批,行判書金佐明受由在外,參判任有後病,參議洪處大進,參知李翊病,左副承旨沈梓進。
吏批啓曰,判書趙復陽呈辭受由,參議李惟泰在外,小臣獨政未安,何以爲之?敢稟。傳曰,仍爲之。
以金萬基爲承旨,李興浡爲司諫,李藼爲獻納,李沃爲正言,李正英爲戶曹參判,申翼相爲奉敎,任奎爲淮陽府使,閔宗道爲兵曹佐郞,洪汝濟爲瓦署別提,安後泰爲注書,鞠旻爲積城縣監,朴贄爲正言,趙世煥兼掌令。
兵批,以鄭載嵩·沈攸爲副護軍,趙嗣基·朴世堂爲副司直,尹趾善爲副司果。
閔點啓曰,明日祈雨祭受香時,承旨三人,當爲進去,守廳二人,亦不可闕員,今日承旨差出時,除差祭及下鄕,以在京無故人差出批下後,卽爲牌招察任,何如?傳曰,允。
沈梓啓曰,伏見北兵使李枝遠騎淸人江越邊過去狀啓,則滿紙油染,殊涉不謹,請推考。傳曰,允。
巳時,太白,見於未地。
以備忘記,傳于沈梓曰,柳葉箭邊五中人車龍業,直赴殿試。以上燼餘
南二星啓曰,近來諫院官員不備,守令久未署經,當此農時,外方人馬留滯,極爲可慮。新除授諫院官員,除在鄕人外,卽爲牌招,使之察任,何如?傳曰,允。以上燼餘
南二星啓曰,獻納李藼,牌招不進矣。傳曰,知道。
又以刑曹言啓曰,傳曰,旱災至此,誠極渴悶。京囚則纔行疏決,而抱冤莫伸者,豈但在於京囚?審理之擧,似不可已,趁卽爲之事,分付各該掌刑之官事,傳敎矣。徒流案名付罪人,當依近例,沒數書入,而其中已經丙午疏決者,曾不擧論於審理之時,丙午以後,全家充軍,不限年定配者,則疏決文案未畢之前,似不可徑行原宥之典,只以徒年罪人,擧論於審理,則未有之前例,何以爲之?敢稟。傳曰,明日疏決廳文書,亦當一體入啓,只徒年書啓。
以義禁府言啓曰,旱災至此,誠極渴悶。京囚則纔行疏決,而抱冤莫伸者,豈但在於京囚?審理之擧,似不可已,趁卽爲之事,分付各該掌刑之官事,命下矣。本府文書,今方修正,而判義禁臣金佐明,以掃墳事,受由在外,一邊馳通,使之急速入來矣。待其入來後,擧行之意,敢啓。傳曰,知道。
又以疏決廳郞廳,以都提調意啓曰,疏決文書諸堂上分授者,雖未及修正,其中刑曹判書李元禎,漢城判尹閔熙,吏曹判書趙復陽所授文案,修正以待矣。必待諸堂上畢修正後擧行,則不但漸至遲延,許多文書,榻前稟決等,非一二日可完之事,隨其修正,趁卽擧行,似爲便當。況當旱災孔慘之日,疏決罪人,亦是召和之一道,明日雖是祈雨齋戒,至於疏決,則恐無不可,何以爲之?敢稟。傳曰,明日爲之,可也。
又以禮曹言啓曰,曾於戊申年,因旱災,自上避正殿時,勿擊鼓一款,不爲擧論,故今此避正殿命下後,臣曹覆啓之時,勿擊鼓一款,亦依前例,不爲擧論矣。卽聞闕內更漏,以錚代鼓云。當該禁漏官,不爲定奪,任意擧行之狀,殊極駭異,令攸司,從重推考,依近例,還爲擊鼓之意,分付擧行,何如?傳曰,允。
南二星啓曰,正言李沃,再啓煩瀆,退待物論矣。傳曰,知道。
又啓曰,正言李沃,承勿辭之批,纔已退待,而本院啓辭之批隨下,以自今一體施行爲敎矣。端午帖不製推考傳旨中,李沃付標以入。
獻納李藼,亦爲付標之意,敢啓。傳曰,知道。
執義金萬均,掌令慶㝡啓曰,主第遵制之請,兩司交章,經年爭執,而天聽愈邈,兪音尙閟,上下相持,待傷事體,臣等竊不勝悶鬱焉。況今旱災孔慘,民事罔極,此正憂遑汲汲之時,而徒緣親愛之私,務爲侈濫之擧,輕改祖宗之定制,强拂一國之公議,亦豈遇災修省之道哉?請主第間架基地,一遵定制。近來都城內外,多有賊患,左右捕盜廳之常時不能禁戢,事極可駭。至於士大夫家廟器用偸竊之事,曾所未有。頃□□璛家遭此變,而該廳未免緩治,奸宄之徒,無所懲畏,今聞新門外士夫家,又逢此患者,非止一處,誠可寒心。請當該捕盜大將,從重推考。答曰,不允。推考事,依啓。已上燼餘
禮曹啓,去丁未年王世子冊禮後,以本曹三名日及內殿誕日陳賀時,王世子進箋致詞表裏磨鍊擧行事草記,傳曰,未冠禮前,權停可也事,傳敎矣。今則王世子冠禮已行,今十七日中宮殿誕日陳賀時,王世子致詞表裏一節,依例磨鍊乎?敢稟。傳曰,知道。以上禮曹謄錄
上在昌德宮。停常參·經筵。
南二星,以都摠府言啓曰,今日入直軍士,當爲中日習射,而旱氣太甚,自上避正殿,依前例,得雨間姑停之意,敢啓。傳曰,知道。
以備忘記傳于孟胄瑞曰,史官五員待命,騎馬十五匹立之。
孟胄瑞啓曰,史官五員待命事,命下矣。史官不備,宣傳官三員代送之意,敢啓。傳曰,知道。
巳時,太白,見於未地。
南二星啓曰,領議政病□□□□到院,而以祈雨祭齋戒,留本院□□入啓。無批。以上燼餘
禮曹啓曰,今五月初六日審理疏決入侍時,上謂承旨曰,領相病患如此,東平尉使行,似難前定日發行,拜表日期,姑爲差退事,傳敎矣。今此進賀兼謝恩使拜表吉日,更令日官推擇,則來六月初七日辰時爲吉云,方物封裹,亦當退行於同月初四日矣。原帖目中,以此改付標以入之意,敢啓。傳曰,知道。以上禮曹謄錄
上在昌德宮。停常參·經筵。
午時未時,日暈。
仁祖大王忌辰齋戒。
沈梓啓曰,領府事李景奭箚子到院,而以國忌齋戒,不得入之之意,敢啓。傳曰,入之。
南二星啓曰,臺諫出仕事,命下矣。今已日暮,明日待開門命招之意,敢啓。傳曰,知道。以上燼餘
上在昌德宮。停常參·經筵。
仁祖大王忌辰。
藥房都提調臣許積,提調臣金佐明,副提調臣張善瀓啓曰,伏未審夜來,聖體若何?連日酬酢,披覽文案,眼候不瑕有添傷之患乎?臣等□□憂慮,敢來問安。答曰,知道。症候,已言于醫官矣。
卯時,日暈兩珥。未時,太白,見于巳地。辰時巳時,日暈。
上在昌德宮。停常參·經筵。
太宗大王忌辰齋戒。
沈梓,以兵曹言啓曰,今五月初十日禁軍習陣,設行於慕華館,入直禁軍等,依前例,除標信出用後,還入之意,敢啓。傳曰,知道。
備忘記,傳于沈梓曰,史官六員待命,騎馬十二匹立之。
閔點啓曰,史官六員待命事,命下矣。五六字缺不得已宣傳官三員,武兼五六字缺啓。傳曰,知道。
獻納李藼啓曰,臣雖無狀,粗識分義,當此憂遑之日,豈敢爲自便之圖,而狗馬之疾,實非一時感傷之類,宿症沈痼,毒痢兼作,委頓呻痛之際,召牌下臨,竟未祗赴。情勢雖然,罪合萬殞,陳章請罪,見阻喉司。旣在應推之中,宜卽自處,而所患彌留,竢得少間,今始來避,揆以體例,決難仍冒,請命遞斥臣職。答曰,勿辭。
沈梓啓曰,獻納李藼,再啓煩瀆,退待物論矣。傳曰,知道。
正言李沃啓曰,獻納李藼,以臣雖無狀,粗識分義,當此憂遑之日,豈敢爲自便之圖,而狗馬之疾,實非一時感傷之類,宿症沈痼,毒痢兼作,委頓呻痛之際,召牌下臨,竟未祗赴。情勢雖然,罪合萬殞,陳章請罪,見阻喉司。旣在應推之中,宜卽自處,而所患彌留,竢得少間,今始來避,揆以體例,決難仍冒,引嫌而退。旣在應推之中,勢難仍帶其職,請獻納李藼遞差。答曰,依啓。
上在昌德宮。停常參·經筵。
卯時辰時,日暈。巳時,太白,見於未地。巳時至辰時,日暈兩珥。酉時,日有右珥。
太宗大王忌辰。
遣重臣祈雨祭單子,傳于閔點曰,旱災此酷,言念民事,殊深罔極。今此八次祈雨祭,遣大臣設行。
閔點,以禮曹言啓曰,以本曹社稷·宗廟·北郊,遣重臣祈雨祭及慶會樓池邊童子祈雨,不卜日,來十二日設行事,傳曰,旱災此酷,言念民事,誠深罔極。今此八次祈雨,遣大臣設行事,命下矣。社稷·宗廟·北郊,依聖敎,遣大臣設行,而童子祈雨,則姑勿擧行之意,敢啓。傳曰,知道。
傳于閔點曰,世子冠禮時,掖庭別監下人等,竝書啓。
南二星啓曰,以甁柳內摘奸單子,有頉處察之事,命下矣。朝臣則推考,士子及寡婦家,則囚治家僮,常漢則直爲囚治當身,而雖是朝官,身不在京家者,則勿爲推考,亦令囚治家僮,何如?傳曰,允。
南二星啓曰,明日爲政事,命下矣。祈雨祭齋戒相値,何以爲之?敢稟。以上燼餘
答領中樞府事李景奭箚曰,省箚具悉。箚辭,予當量處,卿其安心焉。以上內下日記
上在昌德宮。停常參·經筵。
自卯時至未時,日暈。
傳于南二星曰,政事,過齋戒後爲之。
掌令慶㝡·鄭重徽,持平洪受河啓曰,執義金萬均,以臣以甁柳不設事,執頉於內摘奸時,若謂之全不排設,雖非實狀。當此無前旱炎,上下憂遑之日,臣職在臺諫,不能進一言獻一策,以補修省之萬一,而至於甁柳一事,亦不得檢飭精設,尤用惶愧之至。旣在應推之中,不可一刻仍冒,請命遞斥臣職。答曰,勿辭。
南二星啓曰,執義金萬均,再啓煩瀆,退待物論矣。傳曰,知道。以上燼餘
答府啓曰,依啓。執義金萬均遞差事。以上內下日記
上在昌德宮。停常參·經筵。
自午時至辰時,日暈。夜一更二更,月暈。
閔點,以禮曹言啓曰,疏決入侍時,上謂承旨曰,領相病患如此,東平尉使行,似難於前定日發行,拜表日期,姑爲差退事,傳敎矣。今此進賀兼謝恩使拜表吉日,更令日官推擇,則來六月初七日辰時爲吉,方物封裹,亦當退行於同月初四日矣。原粘目中,以此日改付標之意,敢啓。傳曰,知道。
又以掌樂院官員,以都提調意啓曰,本院郞官四員內,正姜允亨,主簿趙威明,俱以病呈旬,直長李商雨獨爲察任,而僉正李長英,以宣惠廳郞廳,本院之任,不得兼察,李長英改差,其代以在京無故之人,後政差出,何如?傳曰,允。
金萬基,以戶曹言啓曰,安民倉設立,乃爲稅船之過限上來者,而元山逢點日限,旣以退定於五月初十日,則領運監役,亦不當先期發送,姑爲留待,觀勢下送事,曾以定奪於榻前矣。卽今三南稅船,皆上納於京倉,而只結城一邑,時未上來,不可爲一邑稅米收捧,發送京官。南倉捧上時,則以瑞山郡守次知,北倉逢載時,則以泰安郡守次知宜當。以此知委擧行之意,敢啓。傳曰,知道。
南二星啓曰,事變假注書安如石,供仕已久,自近日,身病卒重,無路察任。多事之地,不可久曠,安如石改差,他假注書差出,何如?傳曰,允。
假注書安如石改差,代,李嵂。
有政。吏批,以朴世堅爲禮曹參議,李翊爲承旨,洪錫龜爲開城經歷,鄭載嵩爲戶曹參議,申命圭爲執義,鄭勔爲三陟府使,金壽增爲掌樂僉正,李奎齡爲副校理,李翊相爲獻納,金萬重爲東學敎授,李暹爲司僕正,張世明爲南平縣監,尹抗爲工曹正郞,權愭爲正言,南九萬爲兵曹參知,鄭儋爲社稷令,權愈爲注書。
吏批啓曰,弑夫罪人愛相所居楊州牧,以陵寢所在之地,勿爲降號,只罷守令,而以變出時官當之事,已爲榻前定奪矣。變生,在於上年四月,其時牧使朴烶,罷職,何如?傳曰,允。
北郊祈雨祭大祝,以獻官意啓曰,漢江神位前獻爵之際,齋郞司僕判官李馨植,不謹奠爵,以致傾覆,不得已以他爵改獻,事甚未安,李馨植推考,何如?傳曰,先罷後推。
正言李沃啓〈曰〉,士夫操行,不可不飭,苟不自重,背棄禮法,安得免識者之譏乎?右尹曺漢英,以秩高宰臣,尤當律己砥行,保惜名器,而喪耦卜媵,取居喪女爲妾,其壞禮俗,莫此爲甚。故臣於今日,與長官會坐,欲以此論啓,則商確移咎,竟未歸一,無非不似之臣,忝居僚末之致,而災警孔棘,聖憂方殷,曾無一言以補罅漏,每事瀆擾,徒積罪戾,何敢一刻仍冒諫席?請命遞斥臣職。答曰,勿辭,退待物論。
掌令慶㝡·鄭重徽,持平洪受河啓曰,請主第基地間架,一遵定制。措語見上推考敬差官,從前擇差,蓋以按獄之事體重大,不可人人而苟充也。頃日慶州推考敬差官李碩蕃,素無名稱,物情皆以爲不合,且碩蕃家,在於慶州之隣邑,該曹之循其私懇,仍使差送,殊甚可駭。請吏曹當該堂上·郞廳,從重推考。頃日禾積淵祈雨祭所摘奸,中使史官,行路張蓋,見者皆駭。當此旱災孔慘,上下憂遑之日,奉命撿察之臣,何敢如是?請當該中使史官,竝罷職。答曰,不允。推考罷職事,依啓。
閔點啓曰,事變假注書李嵂,判府事宋時烈,左參贊宋浚吉處,批答傳諭次,屢度催促,而稱以團領澣濯,不爲入來,注書權愈,亦稱寒疾甚重而不來,以致日勢已暮,尙不得出送,事甚未安。李嵂·權愈,家在僻遠,連續催促,留門入直之意,敢啓。傳曰,知道。
謝恩,注書權愈。以上燼餘
答憲府箚曰,省箚具悉。嗚呼,旱災之慘,一至於斯,言念民事,痛迫罔極,若恫在己,未足以喩其啓。向下求言,嘉言罔聞,反躬省愆而已,今觀箚辭,憂國之誠,嘉尙不已也。誡誨寡躬之言,予當佩服,而其餘可以議處事,當令廟堂稟處焉。以上內下日記
判府事宋時烈疏曰,伏以臣,衰病日甚,待盡丘壑,惟是犬馬之性,猶未泯滅,矧自數月以來,聖候差劇,傳聞未的,焦煎之心,常若火炎于中,有時中夜而作,繞壁徊徨。噫,以如此孤衷,而終不得趨赴,微誠雖切,誰復信之?只爲飾虛之歸而已。又竊伏聞春宮猶士之禮已成,伊時凡有血氣之倫,莫不欣然相慶,平日岩穴之人,亦皆拔茅彙征,矧臣別職,名係輔導,則亦豈諸臣之比哉,而不幸病甚,終於憊臥,私心缺然,雖不足言,而揆以公議,寧逭何責?臣日夕惶惕,無地自容。伏乞聖明,俯賜諒察,臣所帶職名及別職,亟許鐫削,以安賤分,不勝幸甚。答曰,省疏具悉。缺病裏思想,心甚缺然,缺從速幡然,以副至望。仍傳曰,遣史官傳諭。以上燼餘
上在昌德宮。停常參·經筵。
南二星,以都摠府言啓曰,副摠管李之馧,漢城府坐起進去晝仕,請出標信。傳曰,知道。
注書安後泰出使,代假注書沈濡。
傳于南二星曰,大臣·備局堂上,引見。
李翊啓曰,掌令慶㝡·鄭重徽,再啓煩瀆,退待物論矣。傳曰,知道。
持平洪受河啓曰,正言李沃,大司諫姜栢年,掌令慶㝡·鄭重徽,竝引嫌而退。臺閣論事,許以風聞,隨卽擧正,乃其職耳。宰臣彈劾,理宜愼重,其所持難,意在消詳,則惟當更加商確,務得其當。訟者狀訴,有難取信,則不爲論劾,事體當然,俱無可遞之事,請正言李沃,大司諫姜栢年,掌令慶㝡·鄭重徽,竝命出仕。答曰,依啓。
李翊啓曰,臺官出仕事,命下矣。日勢已暮,明日開門牌招之意,敢啓。傳曰,知道。
答玉堂箚曰,省箚具悉。嗚呼,旱災之慘,日至於斯,言念民事,痛迫罔極,若痛在己,未足以諭其急。纔下求言,嘉言罔聞,反躬省愆而已,今觀箚辭,憂國之誠,嘉尙不已,誡誨寡躬之言,予當佩服,而其餘可以議處事,當令廟堂稟處焉。
巳時,日暈。以上燼餘
上御熙政堂,大臣·備局堂上,引見。入侍,右議政洪重普,兵曹判書金佐明,知事柳赫然·韓興君李汝發,承旨沈梓,應敎洪柱三,注書權愈,假注書李嵂,記事官申翼相·李秀彦。洪重普進曰,自前亦有旱時,而未有甚於今年,自上必憂煎度日矣。前日疏決時,仰瞻天顔,玉色頗和矣,今日瞻仰,則頓不如前日矣。上曰,時無雨氣,誠極悶迫。重普曰,涷雨猶不可得,況望浹洽耶?西路則或有下雨處云,而京畿最甚旱矣。上曰,原襄道何如云耶?重普曰,江陵·三陟缺通川·陜谷,則稍得雨云矣。佐明曰,嶺東缺亦雨云,而三南則至今不雨,缺三南之酷旱可知。國家經用缺誠極悶迫。戶曹積儲,未知幾何?缺上曰,安興倉,民甚厭之者,何哉?缺猶不趁限發船,每患後時,缺蓋不許載私物故也。佐明缺又曰,內外疏決,有罪無罪,皆宜缺皆辭職,故不爲坐起,臣有私嫌缺非大段事,而轉輾至此,缺以存國體,如何?上曰,向者回啓,有措語未形之失,故諸堂上,必以此爲嫌,而安缺一向引入乎?金澄事,今此決末,不可以此遞卿,且獄事顚末,惟卿知之,勿辭察任。重普曰,向者臣往見左相,左相出示禁府回啓,而極言其非矣。蓋金澄元情中,自言一刀一履,不曾私造,而査啓中,銀匙箸·銀粧刀等物,私造者甚多,欺隱之罪,烏得免乎?澄之所犯,初緣壽親,則儻置重律,臣等亦當苦爭,而以公事場言之,則全沒所犯,謂無可問之事者,誠極未穩矣。上曰,回啓措語皆未形,而皆無可問四字,尤極未形矣。重普曰,卽今回啓公事多矣。左相方患泄痢,不能赴朝,待其出,當議爲之耳。上曰,欲造數萬箇鳥銃,當入幾何?赫然曰,辦炭最難,然多木山爲之則可矣,而處處皆童山,埋炭處絶難得,累千柄則似難造矣。蓋百人一月之工,僅造千柄,以此推之,則難易可知矣。上曰,冶匠必多入矣。赫然曰,然。我國之造鳥銃,自李舜臣,而一月僅造一柄矣。今則銃工,閑於打造,功速而制精,倭亦求買我國之銃,而各道監兵營鳥銃,則不如京工所造耳。上曰,外方之工,必麤疎而然也。赫然曰,各道鐵工,呼聚京中,精敎以送,使有兵處,皆有善工,似可矣。上曰,火藥最難繼耳。赫然曰,以人缺可常繼也,取諸家家,亦可用之。臣則與軍士缺輒令取來耳。汝發曰,鳥銃粧木缺送價伐以來似可矣。上曰缺湖南島中,多有之故,水使處,曾已缺曾藉司僕物力,取木而來矣。缺上曰,片箭筒缺必無形矣。赫然曰,片箭無筒。上曰,缺科試或用片箭,故尙之者漸多,而缺全羅道外筒兒,材亦難得,而第必令缺江都等諸軍門,皆送置缺佐明曰,前所儲筒兒善惡缺改造似可矣。上曰,不待詳察而可知矣。武士科擧外,不習片箭乎?赫然曰,間有習之者,而以無掌甲,故亦有恐畏而不能射者矣。上曰,都監中巡時,不用片箭乎?赫然曰,莫重之技,不可不習,而中巡則不用片箭矣。臣之眼患未差,故不爲中巡已久,而蓋火藥及費用,常患竭乏,此誠悶慮矣。上曰,中巡,入火藥幾何?赫然曰,用五百斤矣。佐明曰,慶尙道留軍布,皆監司私庄也。此則自公似當取用矣。梓曰,南龍翼,曾爲慶尙監司時,出軍布數百同,代歲幣用之,而第只存虛簿,其實留庫者甚少矣。佐明曰,多少間,或自備局,或自戶曹取用,似可矣。上曰,不可一任監司私用,知數用之,可也。赫然曰,管餉等諸屯田處,民多投入,已令充編軍伍,而更爲分付,何如?上曰,前者旣出擧行條,更爲分付,可也。赫然曰,黃海道流民等自言,我乃西北民也。苟充軍伍,當還本土云,更爲別樣分付,似可矣。上曰,待左相之出而議爲之,可也。凡流民之不定厥居者,聚作軍伍,皆可用之,不必編於束伍,仍充正軍,多般顧恤,則渠等必願之矣。赫然曰,聞江原道人情,則似難團束爲兵矣。佐明曰,流民等,或言除火田稅,則可好云云矣。赫然曰,山田稅皆減之,則得兵多矣,二行餘缺重普曰,流民等,聞定軍役,一皆逃散缺上曰,令渠自募,則有樂赴者矣。半行缺必推刷團束之後,則皆是精兵半行缺江原·黃海山邑,皆分付,可也。半行缺有民新定軍役,自言有老母半行缺仍自頸死云,誠可憐矣。上曰,缺佐明曰,苟有紀綱,嘯聚缺雖已團束,豈終無憂?重普曰,缺奴婢皆入山峽,爲流民,自稱閑良,其實非閑良也。赫然曰,誠然。又有稱各衙門軍官者,亦有冒稱保人者,故此類今才査出定役,而各衙門軍官,則自其該管,或移文欲爲頉下,凡有身役之人,兼屬各衙門軍官,未爲不可,指一定奪然後,可無紛紜之弊矣。上曰,冒稱保人之類,雖各衙門軍官,定役,可也。赫然曰,高陽居玄後俊等二名冒保,査正時,以無役閑良,成冊上送之後,孝陵參奉,以守護軍望,報禮曹,啓下行移云。事雖微細,凡軍定役,自有先後之別,而此則旣已啓下,何以爲之?上曰,定役,自有先後,守護軍頉下。缺以上燼餘
上在昌德宮。停常參·經筵。
沈梓,以都摠府言啓曰,副摠管李之馧,漢城府坐起進去晝仕出去,請出標信。傳曰,知道。
答李正英疏曰,省疏具悉。□□勿辭,從速上來察職。
府啓,請主第基地間架,一遵定制。措語見上答曰,不允。
李翊啓曰,大司諫姜栢年,牌不進矣。答曰,知道。
自卯時至未時,日暈。以上燼餘
昨日備局堂上引見時,右議政洪重普所啓,北道量田後詳定之法,其法蓋倣大同之規,其間多有便好處,而亦多窒礙之事,驛卒內奴婢等,最爲呼冤。其所給復,只是一結,而田稅外,又有十七事,與民結,一體收捧。所謂十七事,則進上及各司貢物,至如焰硝所煮吐木等物,而所減者,不過所納柴草氷丁,故頗有渙散。官家所捧,亦甚些少,使客支應,猶難繼用,而此是當初啓聞之事,故本道不得變通。其窒礙處及大段弊端,令本道,從長變通,何如?以上戶曹謄錄
禁府啓曰,以平安道推考敬差官啓本,刑曹粘目內,弑夫罪人栗玉,旣已就服,移本府處置事,允下矣。依例發遣都事拿來,何如?傳曰,允。以上禁府謄錄
上在昌德宮。停常參·經筵。
行大司諫姜栢年啓曰,凡臺閣論議,旣有持難,終未歸一,則便是有異同也。處置立落,理無兩是,而今此竝出,曾所未料,强顔就列,有所不敢。且緣素患疝症,猝然重發,無計起動,旣未得承牌祗赴,又未卽詣臺自列,逋慢之罪極矣。旣有應推之失,何可仍冒?請命遞斥臣職。答曰,勿辭。以上燼餘
上在昌德宮。停常參·經筵。
藥房都提調許積,提調金佐明,副提調張善瀓啓曰,久旱之餘,甘雨連宵,伏未審此時,聖候,若何?答曰,症候,當言于醫官矣。以上燼餘
備忘記,凡官在職,當盡其任。今此李慶億等所爲,實非循例薄過之比,乃是循私蔑公之罪,其在懲治之道,不可遞推而止,以啓日後之弊,竝罷職,以爲他日循私者之戒。
答政院覆逆啓辭曰,予所謂未瑩,非謂此也,亦非出於摘抉措語,勿煩。禁府堂上罷職還收事
答政院再啓曰,此非末路結局之事,別施重律,予未曉也。勿爲瀆擾。以上內下日記
答左議政許積箚曰,省箚具悉卿懇。金吾獻議之失,予亦不知,而竝觀其末終處事之如何,罪之,卿言實合體例。禁府當該堂上竝遞推,卿其安心,勿竢罪。
現上疊備忘記,凡官在職,當盡其任。今此李慶億等所爲,實非循例薄罰之比,乃是循私蔑公之罪,其在懲治之道,不可遞推而止,以啓日後之弊,竝罷職,以爲他日循私者之戒。已上禁府謄錄
上在昌德宮。停常參·經筵。
有政。吏批,以姜栢年爲同義禁,崔商翼爲正言,沈梓爲大司諫,朴乃章爲刑曹佐郞,李恒爲戶曹佐郞,李翔爲掌令,朴世堂爲獻納,金命碩爲工曹佐郞,吳尙爲掌令,鄭知和爲知義禁,柳爲持平,金壽興爲判尹,金壽恒爲知義禁,兪㯙爲兵曹參判,金壽恒爲左副賓客,金宇亨爲承旨,李廷岳爲坡州牧使,李志學爲尼山縣監,朴重敷爲司僕主簿,李藼爲修撰,金壽恒爲左參贊,任弘益爲濟原察訪,鄭儋爲司僕判官,李守綱爲三陟府使,呂顔齊爲禁府都事。
備邊司啓曰,本司提調,病故居多,每坐進參者,不過一二員,至於有司,則只有兵曹判書金佐明一人,事甚苟簡。知中樞府事金壽恒,提調差下,使之仍察有司之任,何如?答曰,允。以上備局謄錄
備忘記,王世子冠禮時,主人樂善君潚,賓左議政許積,鞍具馬一匹。贊禮曹判書朴長遠,熟馬一匹。傳敎官左承旨鄭榏,爵醴副提調昌城都正佖,竝加資。進脯直長韓志遠,半熟馬一匹,執冠正柳炅兒馬一匹。入參,師領議政鄭太和熟馬一匹。贊善宋浚吉,賓客閔鼎重·李慶億,贊善李惟泰,贊冠輔德金萬均,贊引弼善李奎齡,各兒馬一匹。陪從兼輔德李端夏等七,敎書製述官吏曹判書趙復陽,書寫官兵曹判書金佐明,翊衛白弘一等十四,諸執事直長李星齡等六,敎書彩輿部將魚□明等二,長番內官尹完·高形男·李順壽·金寬,各兒馬一匹。金致遠·金鉉·方鏶·文碩胤·李緯賢·楊世潤,司鑰金九澤·崔泰立,各上弦弓一張賜給。下人等,令該曹,米布磨鍊除給。以上禮曹謄錄
答藥房問安啓辭曰,知道。予之症候及內殿所患,已言于醫官矣。
答備粘曰,當該監司,不能明白啓聞,如是疎漏,從重推考。平監閔德重事
答府啓曰,不允。前啓及禁府堂上罷職事遞差及下諭事,依啓。大司憲李廷䕫事,及司諫李興浡乘馹上來事以上內下日記
上在昌德宮。停常參·經筵。
答藥房問安啓辭曰,知道。內殿所患,幾盡差愈,更勿問安。
答府啓曰,不允。前啓
答中樞府事金壽興疏曰,省疏具悉卿懇。旱災至此,民事罔極,遑遑汲汲之狀,曷可形言?今觀卿疏,誡誨之意,約而切矣,可不服膺焉?疏中議處事,當令廟堂稟處。
答禮判朴長遠疏曰,疏具悉卿懇。春官之任,本非緊任,卿無爲辭,從容調理察職。
答持平兪櫶疏曰,省疏具悉。憂愛進言之意,予用嘉尙,可不存心省察焉?爾其勿辭察職。
答刑判閔鼎重疏曰,省疏具悉卿懇。本職當勉厲。卿其勿辭,調理上來察職。以上內下日記
上在昌德宮。停常參·經筵。
有政。
閔點,以弘文館言啓曰,本館下番四員內,修撰申厚載,覲親受由,下往堤川縣,修撰申晸,以接慰官在外,副修撰金萬重,今日政,移拜吏曹佐郞,副修撰李藼,時未肅拜,他無推移入直之員。副修撰李藼,卽爲牌招,使之入直,何如?傳曰,允。
傳于閔點曰,史官一員待命,騎馬三匹立之。
執義申命圭啓曰,請主第一遵定制。措語見上請亟收金吾堂上特罷備忘之旨。措語灰燼,不得記答曰,不允。
持平兪櫶啓曰,臣雖無狀,粗聞事君之義。頃日召牌之下,病勢猝重,旣未得祗赴,連日昏倒,亦未卽詣臺自列,敢上請罪之章,恭竢誅譴,而聖上非惟不罪,反下溫批,臣誠惶恐愧蹙,尤不知所以處之也。違慢之罪,今不可更陳,旣在應推之中,決難一刻仍冒,請命鐫削臣職。答曰,勿辭。
南二星啓曰,持平兪櫶,再啓煩瀆,退待物論矣。傳曰,知道。
又啓曰,吏曹郞廳來言,臺諫有闕,政事,何以爲之?取稟。
執義申命圭啓曰,持平兪櫶,引嫌而退。雖有宿病,自列纔退,便卽違召,追惟自省,固知不安,而況是□□則尤難在職,請持平兪櫶遞差。答曰,依啓。
未時,日暈。以上燼餘
吏批,以李斗元爲禁府都事,李志雄爲社稷令,金萬重爲吏曹佐郞,金萬均爲宗簿正,權大運爲兼知義禁,呂顔齊爲監察,李浣爲刑曹判書,李英馧爲禮曹正郞,鄭始大爲相禮,柳碩祺爲靑丹察訪,李東相爲慶源府使,金壽恒爲大司憲,朴世堂爲吏曹佐郞,李廷䕫爲禮曹參判,金德遠爲兵曹正郞,洪南立爲瑞山郡守,曺憲卿爲京畿都事,鄭勔爲司藝,西川都正榥〈爲〉司饔副提調,李日井爲典籍,鄭徵爲濟原察訪,鄭華齊爲獻納。
上在昌德宮。停常參·經筵。
傳于南二星曰,政事,明日爲之。以上燼餘
答執義申命圭避辭曰,旣請還收,則勢所未及,予未曉也。旣曰常謂之非,則其言之太早云者,予未曉也。旣曰査啓,臺諫,如許則謂眞的,如許則謂虛實與否耶?予未曉也。禁府規例,不載於回啓,則不出於問目,自可畢露,指何而言耶?予未曉也。刑獄體例,至嚴且重,輕重之間,有司之臣,一從文案而已,不敢挿入己見,遽已從輕之回啓,不無以循私目之,其得乎?予未曉也。勿辭。
答判尹金壽興疏曰,省疏具悉卿懇。卿其安心勿辭,從速察職。以上內下日記
上在昌德宮。停常參·經筵。
有政。
政院,以禮曹言啓曰,發遣郞廳,貞陵·章陵抽栍摘奸,則入番參奉及守護軍等,竝無頉之意,敢啓。傳曰,知道。以上燼餘
吏批,以兪櫶爲兵曹佐郞,李夏爲副修撰,姜栢年爲兵曹參判,宋時喆爲兵曹參知,鄭樍爲持平,崔攸之爲執義。
禮曹啓曰,今五月十三日大臣·備局堂上引見時,右議政洪重普所啓,定平甲士朴大有,其母病重氣絶,斷指出血,以灌其口,移時得甦,終至回生。本邑,以一鄕呈狀,轉報監司,而其時監司,適値罷歸,未卽啓聞。文川鄕吏全茂績,去丁未年,其父母一時得病,氣絶將死之際,斷指灌血,俱得回生,至今生存。本道以其實狀啓聞,而尙無褒奬之典,一鄕,呈訴於臣等矣。上曰,無待議政府粘啓,此二人,特先等第擧行事,言于該曹事命下矣。朴大有之斷指救母,已極可嘉,全茂績之竝活兩親,尤所罕聞,兩人孝行,曾於戊戌年,監司啓聞,上年冬,臣曹以朴大有則復戶,全茂績則免役,旣以酌例等第,報議政府,雖未覆啓,所當依此擧行。而但念當此聖朝敦尙敎化之日,大臣下去北路,聞其實狀,而因此建白,特命等第擧行,此與道臣馳啓,循例等第之擧,有異,勿拘常規,一體旌閭,以示激勸遐方培植風敎之地,而恩典重事,自下不敢擅便,上裁,何如?傳曰,依爲之。
疊。禮曹啓曰,發遣郞廳,貞陵·章陵抽栍摘奸,則入直參奉及守護軍等,竝無頉之意,敢啓。傳曰,知道。以上禮曹謄錄
答玉堂箚曰,依啓。執義申命圭遞差事
上在昌德宮。停常參·經筵。
有政。
政院,以訓鍊都監郞廳,以都提調之意啓曰,馬兵哨官李賚,再昨率其問候軍士金斗進,與武兼宣傳官金淮會射之際,金淮之箭,誤中斗進之臍下。當初則步還其家矣,今日竟至身死,極爲驚慘。李賚固無身犯之事,而斗進之死,旣由於李賚,則不可無施罰之道,李賚則汰去宜當,金淮雖非殺人之比,過失殺傷人者,亦宜有其律,令攸司,考律稟處,何如?傳曰,允。
李東稷,以禮曹言啓曰,今五月十三日大臣·備局堂上引見時,右議政洪重普所啓,定平甲士朴大有,其母病重氣絶,斷指出血,以灌其口,移時得甦,終至回生。本邑,以一鄕呈狀,轉報監司,而其時監司,適値罷歸,未卽啓聞。文川鄕吏金茂績,去丁未年,其父母一時得病,氣絶將死之際,斷指出血,俱得回生,至今生存。本道以其實狀此下灰燼,未得記
大司諫沈梓,獻納鄭華齊,正言崔商翼啓曰,請諸公主第宅營造制度,一遵祖宗朝舊制。措語見上答曰,不允。以上燼餘
答藥房問安啓辭曰,知道。時無加減矣。
答刑判李浣疏曰,省疏具悉卿懇。卿其安心勿辭,從速察職。
答政院〈曰〉,不允。前啓以上內下日記
吏批,以孟胄瑞爲工曹參議,崔後尙爲校理,金壽興爲右參贊。
上在昌德宮。停常參·經筵。
太祖康獻大王忌辰齋戒。
吏曹口傳政事,以李尙敬爲定州牧使。以上燼餘
政院啓曰,備邊司郞廳,以大臣意來言,今日賓廳日次,而國忌齋戒相値,外司開坐云矣。敢啓。傳曰,過國忌後,來會。
備邊司郞廳,以左議政許積意啓曰,梁廷燦史書犯禁辭緣査覈議奏中,以史臣,亦有不能撿飭之失爲結語,京職差除,雖有前例,西路之任,則不宜差除,而其時副使權尙矩,除授定州牧使,至於辭朝,猶未覺察矣。今聞齎奏譯官之言,則往留北京之時,李一善以下,皆問使臣帶職與否,譯官,體臣等分付以送之言,答以方在解職待罪之中,則一善等皆言未結末前,何可晏然行公?固宜解職以待云云。定州,卽是西關直路之邑,此事未定之前,如有客使出來之擧,則事甚難便。定州牧使權尙矩,卽爲遞改,在所不已,而本州之曠官,已滿三朔,其來迎之人馬,留滯京邸,丐乞連命,亦已久矣,俱不可不慮。權尙矩之代,令該曹,以在京無故人,趁速差出,一兩日內,催促發送,何如?答曰,口傳差出,給馬發送,可也。
蜴祈雨祭獻官以下,書啓。以上內下日記
上在昌德宮。停常參·經筵。
太祖康獻大王忌辰。
詔書爲頒詔事,照得奉命,往朝鮮國頒詔的,於本月二十四日辰時。自會同館起馬所,合先遣牌,豫行知會,爲此牌,仰經過府州縣衛所,驛遞等衙門知悉,如遇牌到,卽撥後開夫馬,在於本衙門,伺候迎勅,護送詔書,毋得臨期遲誤未便,頒至須者。
詔曰,自古帝王,以孝治天下,莫不顯揚母德,追崇配享,以爲紹先啓後之本。朕,叨承丕緖,九載於玆。恭惟我皇妣,孝康莊和慈懿恭惠崇天育聖皇后,光贊皇考,成締造之豐功,誕育渺躬,啓昌會之景運。徽音遠播,厚德弘施,廟祀未崇,朕懷罔極。自用上稽前典,下協輿情,祗告天地宗廟社稷,於康熙九年五月初一日,率諸王貝勒,文武群臣,恭奉冊寶,加皇妣尊諡曰,孝康慈和莊懿恭惠崇天育聖章皇后。祔升太廟,鴻儀旣擧,恩赦宜弘,所有應行事,宜開列於後。
上在昌德宮。停常參·經筵。
下直,定州牧使李尙敬。
李東稷,以弘文館言啓曰,本館下番四員內,修撰李夏,時未肅拜,副修撰李藼,方爲入直,而卽者以三省推鞫問事郞廳出去,他無推移之員。副修撰李夏,卽爲牌招入直,何如?傳曰,允。
又以吏曹言啓曰,自前審理後,例有別歲抄之擧。今則何以爲之?敢稟。傳曰,知道。
又以兵曹言啓曰,卽接廣智營入直哨官手本,則同營前宮墻一間半,因雨頹落云,令紫門,爲先以把子圍排,廣智營入直砲手除出十名,守直之意,敢啓。傳曰,知道。
又以刑曹言啓曰,卽接典獄署牒呈內,捕盜廳移送殺越人命罪人有信,該廳亂杖之後,今月二十二日爲始,頭痛極重,熱氣頗盛,食飮專廢,晝夜苦痛,必是疑疾云,故以相當藥物,多般救療,俾無徑斃之意,各別嚴飭,繼接同署牒呈內,上項有信,熱氣一向危重,舌吃噍黑,引飮無度,症勢極重云,善爲救療事,招致獄官。以下灰燼,不得記
傳曰,大臣·備局堂上,引見。
持平鄭樍啓曰,請諸公主第宅間架基地,無得過越,一遵定制。措語見上新除授執義崔攸之,時在全羅道南原地,請速乘馹上來事,下諭。答曰,不允。下諭事,依啓。
大司諫沈梓,獻納鄭華齊,正言崔商翼啓曰,請主第間架基地,一遵定制。措語見上請安興倉軍餉米欠縮,令本道監司,摘發科罪事。措語見上請各司奴婢身役之偏苦,實爲病民之痼弊矣。自年前,特令減捧貢木,此實朝家惠政,而至如刑曹及直貢衙門,則或有依前匹數,每年徵捧者云。其不遵德意,任自橫斂之狀,殊極可駭,請令諸道監司,詳査近年徵捧之數,一一啓聞後,當該官吏,從重論罪。答曰,不允。苐二件事,令廟堂稟處,末論事,依啓。以上燼餘
答領議政鄭太和箚曰,省箚具悉卿懇。卿病少差,予聞而喜。卿毋爲辭,安心從容善攝。
答左相許積箚曰,省箚具悉卿懇。卿之疾病,予深慮念。卿其安心勿辭,善攝。以上內下日記
啓曰,弑夫罪人栗玉,旣已拿囚,依法例,三省推鞫之意,敢啓。傳曰,知道。
啓曰,弑夫罪人栗玉,三省推鞫事,命下矣。委官,何大臣進去乎?傳曰,右相進去。已上禁府謄錄
引見時,吏曹判書趙復陽所啓,臣曾以金德諴·鄭弘翼昏朝立節之事陳達,有賜諡之命矣。故參判李愼儀之其時收議,頃纔得見,則其人事跡,不下於金·鄭兩人矣。賜諡,何如?上曰,賜諡,可也。以上禮曹謄錄
巳時,上御養心閣,大臣·備局堂上,引見。右議政洪重普,行大護軍鄭知和,知中樞府事柳赫然,吏曹判書趙復陽,戶曹判書權大運,左副承旨李翊,記事官安後泰,事變假注書李嵂,記事官申翼相,記事官李秀彦入侍。洪重普曰,大旱之餘,甘雨注下,誠爲多幸,而第恐成霖,以致禾穀之損傷矣。上曰,平安道則雨澤優足,而原襄道則不至於多矣。洪重普曰,原襄道再昨之雨,昭陽江水至於漲溢云,然則多雨矣。又曰,仰瞻天顔,玉色頗愈於前日,無乃雨後憂慮稍解而然乎?上曰,有稟定事乎?洪重普曰,忠淸道舊軍器改造所入雜物,以京各司給之,而手功則以宣惠廳題給,似當矣。上曰,缺着實改造,則缺重普曰,若給厥價,則缺上曰,半行缺送而不過正鐵,自其二行缺上曰,我國軍器物力缺雖至百餘年之久,改備爲難矣。上又曰,京中弓子,不及缺方物進上,皆爲無形,慶尙道弓子,亦無精者矣。權大運曰,缺所造弓子,備局則謂之皆好品矣。上曰,何處所造稍優乎?柳赫然曰,統營及濟州所造,頗優矣。洪重普曰,軍器事,待左相出仕,稟處,何如?上曰,待後日更議,可也。洪重普曰,江華還上蕩滌事,及洪州牧使上疏中事,乃是大變通之事,必待諸大臣出仕後,爲之可矣。柳赫然曰,流民事目,磨鍊以入,而北道之事,臣則不知,問于李浣,則以爲北道流民,決難定役云矣。權大運曰,北道之民,常時不堪生計之寒苦,流來者甚多。渠若以定役爲便好,相繼出〈來〉則本地空虛,亦可慮矣。柳赫然曰,至於苦役,而民見別隊之便好,擧爭投屬,則弊亦多矣。上曰,雖入於別隊,若有元役,則査其役案,還屬本役,可矣。柳赫然曰,自古島中,長養船材,且慮盜賊,流民之入接者,一切禁斷,而今則京各司,以收稅之故,許民耕作,始爲開路,至於北道之民,亦多流入於南方海島中者,其弊甚矣。李翊曰,流民雖誘之好事,而不計其末終之如何,厭避軍籍,朝東暮西矣。今此別設別隊之擧,外議則皆以爲難矣。洪重普曰,臣越鐵嶺時,流民所居,則皆結草幕,無久留之計矣。柳赫然曰,流民之以耕墾山田爲業者,屢年起耕,則田土不好,故頻數移徙矣。洪重普曰,此如蒙古之逐水草矣。上曰,蒙古則周而復始矣。僉曰,流民之起耕,亦周而復始矣。柳赫然曰,頃者流民數人,欲爲募入,而缺可謂精兵矣。上曰,以何缺欲爲募入云乎?柳赫然曰,以形勢結連之故來募,而旣入之後,始知朝家法令缺洪重普曰,北民之流來者,蓋以半行缺無賴實邊,而元居百姓四行缺上曰,火砲能得精放乎?柳赫然曰,京砲手,則不過習放而已,流民,本以山行爲業,故皆是妙手矣。又曰,流民定役事,廣詢諸臣,初頭詳審爲之,終可堅固矣。趙復陽曰,本曹郞廳二員內,一則在外,自前不來,一則乃金萬重,而除拜已久,尙未出肅,聞有不得行公曲折,頓無出仕之意。大政迫前,不可等待其出仕,今姑改差,何如?上曰,推考,使之行公,可也。趙復陽曰,永平縣令黃道平累呈辭狀,問其緣由,則道平之父名泳,故以此不欲下去云。泳字雖殊於永平之永字,稱之以黃永平,則渠之情理之不安,固也。李尙毅之子,不得行尙衣之職,朴炡之子,不得行正言之職矣。洪重普曰,渠若呈病,則遞之可也。國家以渠父名之故,遞之不當矣。趙復陽曰,昌平文臣禹惟一,以成均參下,聞厥父之病,下去之時,中路聞訃,恨其未及相見,厥後奉其偏母,仍爲不仕,出身三十年,尙在參下。其孝行與恬退,俱極可尙,陞出六品,何如?上曰,依爲之。鄭知和曰,臣待罪典設司。本司遮帳,不過排設於闕內,而近來各軍門鍊習時,典設司進排遮帳,或有幅幅閪失之時,本司物力不足,不能繼辦。今後,請令各軍門自備,而未措備間,姑爲仍前進排,何如?上曰,使之各自措備,可也。趙復陽曰,雨澤雖幸,而今已節晩,移秧失時,農可慮矣。上曰,此後雨澤適中,則農事庶幾可望,而前頭雨暘之若何,〈何〉可知也?今年且有閏月,早霜之災,亦可慮也。趙復陽曰,兩麥大無,民間方乏農糧,合有賑救之擧矣。李翊曰,明春則麥必絶種云。平安監司狀啓,給民他穀,以爲農糧,而收捧還上麥,以爲明年取種之地云,他道亦依此例爲之,似好矣。上曰,平安道則所捧缺趙復陽曰,遠方雖不及救,畿二行缺上曰,姑待缺急之時,救之宜矣。趙復陽曰,臣曾以金德諴·鄭缺陳達,有賜缺故參判李愼儀缺時收議頃見則缺不下於金·鄭兩人,一體賜諡,何如?上曰,賜諡,可也。權大運曰,元山倉稅船,過限已久,而尙未輸納,當該守令,爲先推考,何如?上曰,他邑皆納,而結城一邑,獨不來納,則問于本道,罪之,可也。權大運曰,領運所監役,常時別無所管之事,依四山監役例,輪回給祿,何如?上曰,依爲之。李翊曰,定州牧使給馬下送事,曾已命下,而前定州倅,來在門外云矣。人馬可以下去,馬牌還入,何如?上曰,還入。趙復陽曰,永柔諸葛廟碑文,臣當製之,而年號不可不書,書之則不快,不書則未安,且措語間,似有不好底文字,未知何以則可也。上曰,文字不可不愼,大敵二字,以今時言之,則似逼於彼矣。洪重普曰,丁丑以後,我國文書,避賊字而用敵字矣。臣意則本非武侯廟之設立,至於碑文,不暇論也。上曰,姑除之,可也。遂罷出。以上燼餘
上在昌德宮。停常參·經筵。
藥房提調臣金佐明,同副承旨臣李東稷啓曰,暑雨不止,炎蒸且甚,伏未審聖體,若何?眼候核候,近有差減之效乎?臣等區區憂慮,敢來問安。答曰,知道。時無加減矣。
南二星啓曰,吏曹郞廳來言,臺官有闕,政事,〈何〉以爲之?敢稟。以上燼餘
答禁粘曰,姑停刑推,議處爲乎矣。禁府獄體,嚴且重矣是去乙,觀此金澄原情之說,則當初未有査命之前,因人舍人李端夏疏末云云之言,得聞送書,豈云金吾罪囚,與士大夫通書,士夫救渠之疏辭,亦得因人相傳,則事之寒心,孰大於斯?然則竝皆置之大道之上,謂之囚禁可也,獄何用哉?誠極駭異。李端夏,因人送言其疏辭於罪人之罪,不可不嚴覈處置,拿鞫嚴問爲乎矣。因何人得見其疏辭節次乙良,金澄處,更爲嚴加究問以啓。
答府啓曰,不允。前啓人之所見,各自不同,此非因僚員引入時獨停之比。彼旣獨停,此又獨啓,予實未曉。持平鄭樍遞差事
答政院曰,不允。前啓今此李端夏·金澄等書辭相通之狀,其在獄體,誠極驚駭。金吾堂上,難免其常時不能檢飭之失,竝姑先推考。
今此禁府獄中,因人相通之事,不可不嚴覈査出,各別嚴囚,俾無獄中及外人相通之弊事,十分嚴飭該府。以上內下日記
啓曰,弑夫罪人栗玉,旣爲承服正刑,依律丈,妻子爲奴,破家瀦澤,降其邑號,罷其守令等事,令各該司擧行之意,捧承傳,何如?傳曰,允。
備忘記,今此李端夏·金澄等書辭相通之狀,其在獄體,誠極驚駭。金吾堂上,難免其常時不能撿飭之失,竝姑先從重推考。
啓曰,因慶尙監司啓□□刑曹粘目,安東判官姜萬碩,安陰縣監趙從耘,陜川郡守李惟馨,三嘉前縣監許璜,咸陽郡守趙錫祿等,移本府處置事,允下矣。姜萬碩·趙從耘·李惟馨·趙錫祿等,時在任所,許璜,時在忠淸道忠州地本家,依例發遣本府書吏羅將,拿來,何如?傳曰,允。已上禁府謄錄
上在昌德宮。停常參·經筵。
吏曹參判李時術,身病出仕。
工曹參判鄭斗卿,初度呈辭。給由。
禁府啓目,姜萬碩元情云云,泛□遲晩,刑推,何如?啓姑停刑推議處。
全羅監司書目,今月二十日午後始雨,二十一日至或雨或晴,不至大注是如乎,自二十三日曉頭,二十四日夜分至大雨暴注,溝渠漲溢,平陸成川緣由事。
吏曹啓曰,審理後別歲抄及年例歲抄,依榻前傳敎同單書入之意,敢啓。傳曰,知道。
禁府啓曰,金澄更招問目中,差誤處,依榻前定奪付標以入之意,敢啓。傳曰,知道。又啓曰,金澄·朴而㫥等,議處事命下矣。今日當爲議啓,而知事臣鄭知和,以病不得參坐,臣等二人,不可獨爲議啓,姑待後日備員開坐後議啓之意,敢啓。傳曰,知道。
忠淸道公州居幼學臣尹繼志上疏。大槪,謹因求言之旨,敢陳時弊事。入啓。答曰,省疏具悉。嘉爾進言之誠。所陳之事,當令廟堂稟處焉。
顯陵參奉李重明上疏。大槪,應旨陳疏,冀蒙採納事。入啓。答曰,省疏具悉。深嘉爾爲國進言之誠矣。
藥房啓曰,雨意未已,日氣蒸鬱,伏未審此時,聖體,若何?眼候比再昨入診時加減,何如?臣等區區憂慮,敢來問安。答曰,知道。症候已言于醫官矣。再啓曰,卽伏聞醫官所傳之言,左邊耳下前日受鍼近處,痰汁停滯,不能順出,不可不用鍼開穴云。臣等,卽與醫官入診後,仍爲受鍼,何如?答曰,知道。
慶尙監司書目,本月二十二日初昏量,大雨滂沱,達宵如注,雖已節晩,毋論高下,一時挿秧緣由事。
忠淸監司書目,公山呈,以前贊善李惟泰病重上去不得事。
濟州牧使書目,點雨不下,兩麥焦枯,春耕專廢,極爲寒心事。
刑曹啓目,粘連慶尙道推考敬差官啓本云云,弑夫罪人眞祥,移義禁府,處置,何如?啓依允。
禁府都事朴一開,弑夫罪人眞祥拿來事,慶州府出去。
大殿受鍼後,藥房·本院·玉堂·二品以上·六曹問安。答曰,知道。
大司諫沈梓啓曰,頃當天怒之震疊,目見群情之悚慄,恐或有損於包荒之大度。倉卒論啓,未及點檢,辭語之間,多未襯貽。至於吳尙還收之請,雖出於爲言路也,而反復思惟,未免苟然之歸,處置請出,曾所未料。且聞再昨筵中,亦有未安之敎。前席語秘,雖未詳悉,實有所不敢抗顔於諫職者,而昨者承牌,猝患暑癨,窒而復甦,症勢危急,欲起還仆,終未祗赴,違慢之誅,更無所逃。旣在應推之中,斷無仍冒之理,請命罷斥臣職。答曰,勿辭,退待物論。
應敎洪柱三,副校理李奎齡,副修撰李藼·李夏上疏。大槪,見斥大臣,決不敢晏然,而處置諫官,尤有所難便,乞罷臣等之職事。入啓。
今日受鍼時,兵曹判書金佐明所啓,領運所監役官,依四山監役例,輪回給祿事,戶曹判書權大運,曾已定奪,而時無所管之事,今姑減下,何如?左議政許積曰,當此減省冗官之日,時無所管之事,則減下,宜當矣。上曰,依爲之。左議政所啓,天安縣監趙敬彬,今日政,移拜永平縣令。當此農務方劇之日,遞易有弊,永平縣令則更擇他人差送,而天安縣監曺敬彬,仍任,何如?上曰,依爲之。
吏曹參議李惟泰辭狀。遞差。
禁府,許璜拿囚,啓。
吏曹判書趙復陽箚子。大槪,敢陳蔭官參下積滯之弊,冀幸變通事。入啓。以上朝報
禮曹啓曰,王世子嬪再揀擇吉日,以何間擇日擧行乎?敢稟。傳曰,七月旬念間,擇日以啓。
承文院官員,以都提調意啓曰,今此進賀使齎去文書,以前定五月十三日書塡之後,因使臣有故,退行於今初七日,而文書則依前例,以當所塡日字仍存之意敢啓。傳曰,日字過限已過二十五日,將來潦水之阻路,難期必無,仍存前日日字,未知如何?商議稟處。
承文院官員,以都提調意啓曰,以文書所塡日字仍存事草記,傳曰,過限已過二十五日,將來潦水之阻路,難期必無,仍存前日日字,未知如何?商議稟處事,傳敎矣。臣等之欲爲仍存初塡日字者,非以改書爲重難,其間亦有過慮之曲折矣。今承聖敎,更爲商量,則前頭潦雨阻路之慮,誠如聖敎,卽爲精塗改塡後,安寶,何如?傳曰,允。以上禮曹謄錄
禮曹啓曰,曾以文武科別試時事目,傳曰,臨時入啓事傳敎矣。文武科初試,定於七月二十二日,應行事目,豫爲啓下,然後方可知委京外,而今則科日將迫,原啓目還入之意,敢啓。傳曰,知道。以上禮曹謄錄
巳時至未時,日暈。
有政。吏批,判書趙復陽進,參判李時□進,參議李惟泰在外,都承旨張善瀓進。兵批,判書金佐明進,參判姜栢年禁府坐起進,參議洪處大服制,參知宋時喆進,右副承旨南二星進。鄭知和爲判尹,李暹爲掌令,權瑍爲司錄,吳斗憲爲持平,許遂爲中和府使,李廷䕫爲大司成,李渻爲禁府都事,尹趾善爲兵曹正郞,林可材爲司䆃主簿,宋悳周爲奉常參奉,李禎來爲西學訓導,李舜岳爲學錄,曺敬彬爲永平縣監,金奐爲安州判官,成釴兼安州府使,吳挺緯爲副摠管,睦來善爲五衛將,李元老爲京畿水使,李敏迪·權尙矩·崔寬·洪錫眞·吳尙·柳斐然·李旰爲副護軍,徐繼榮·李忠吉·嚴大成爲副護軍。以上燼餘
巳時,上御養心閤,受鍼,藥房都提調許積,提調金佐明,副提調張善瀓,記事官安後泰,記事官申翼相,記事官李秀彦,醫官李東馨·尹後益·金有鉉·白光鉉入侍。許積曰,小臣有病,久不入侍,頭疼之候,今則何如?上曰,數日來稍減矣。許積曰,眼候今復不平,視物有妨乎?上曰,日出後,則視物有妨矣。金佐明曰,核患又如此,受鍼開穴,似好矣。許積曰,爲先診候,何如?上曰,依爲之。李東馨,入診而退曰,脈候浮數,暫有熱候矣。金有鉉·白光鉉,進詣榻前,聸望眼候曰,赤暈,白翳,漸至消減矣。尹後益,執鍼破核處,上曰,破處大小,幾何?醫官等曰,幾如米粒大矣。許積曰,困惱之候,何如?上曰,終日堅坐,不知疲困,而臥則又思睡矣。僉曰,此則中虛所致也。金佐明曰,卽今元氣,視前年,如何?上曰,豈可與前年同語乎?許積曰,行步,如何?上曰,視前年頗勝。雖階陛之高,不爲扶腋,可以登陟,然不至於平常矣。醫官等退出。許積曰,以一金澄事,轉輾至此,天怒震疊,有妨於調攝,處置之事,亦且過當,臣敢達箚子,未蒙採納矣。李慶億之今番事,臣未知其必罪也。王獄不嚴,極爲寒心,此乃非今斯今矣。朴自韓之後,法禁極嚴,今則漸不如前,囚人子弟,或於門隙相見,或有書札往復之時,王獄之不嚴,誠如聖敎矣。然此豈慶億之罪乎?上曰,書札問訊,不必爲非,而彼此言語,私相傳通,則雖至親間,極非矣。見慶億元情,則與囚人相問有異,而以此辭緣,不問於金澄,故仍爲照律矣。許積曰,李端夏之疏草,送于慶億時,金澄之不得見,則此豈慶億之罪乎?上曰,金澄供辭,情狀極詐,在國體,問之爲當,故其公事,尙留未下矣。許積曰,豈可使李慶億與金澄面質乎?照律則有罪然後爲之矣。小臣,豈敢爲慶億,欺殿下而上箚乎?近來欺君成風,可見於申命圭之事矣。臣箚中,臺諫噤默云云,則爲臺諫者,所當避嫌,而命圭,則除拜數日,別無避事,連啓還收而後入曰,大臣箚辭,雖未得見,因人得聞,則攻斥臺諫云云,而以此始避,臣箚渠豈不得見乎?急於還收,佯若不見,以此欺君,誠極寒心矣。命圭,以深文等語,侵臣,而臣則不以爲介懷也。臣豈如命圭之欺君救慶億者乎?聖上旣燭慶億之無罪,則分揀似當,故敢此仰達矣。上曰,澄之原情草,只示於徐必遠乎?許積曰,小臣,稍熟於公事場文字,故人皆來議爲原情草,而冒此重任之後,更不敢爲之矣。然小臣之草人元情,不如金澄之欺罔矣。上曰,金澄之原情中,綱常等語及外人相通之跡,是予所問,而金澄則只以近日諸臣書札相通等事爲供,予之所問則不爲明白直招,而且擧徐必遠者,情狀詐矣。許積曰,徐必遠,在外聞澄之招辭,今方待命矣。臣聞之,則必遠曰,凡爲原情者,精少爲上,多則不關,此吾所云云,而別無搆草給金澄之事云,此亦澄之詐也。必遠,亦豈有問之之事乎?上曰,其日禁府遲待臺啓,予下問後始爲開坐矣。張善瀓曰,以禁府李慶億照律公事,該房承旨,有所稟啓,而至被嚴敎,臣等惶恐。上曰,承旨,以何以爲之,稟啓則可矣,而以還出給,稟之者非矣。許積曰,政院旣取稟,則不爲失體,而以還出給陳達,不過措語之失矣。張善瀓曰,其日承旨,未諳規例,微稟之事,未及思之矣。上曰,自李商翼時,王獄法禁極嚴,而近年諸臣上疏中,以朝家無明白法禁云云者,極爲非矣。許積曰,臣亦自前通問罪囚,而今則以大臣,問訊罪囚,事體未安,故更不爲之矣。金佐明曰,領運所監役官,依四山監役例,輪回給祿事,戶曹判書權大運,曾已定奪,而時無所管之事,今姑減下,何如?許積曰,當此減省冗官之日,時無所管之事,則減下宜當矣。上曰,依爲之。張善瀓曰,臣前以臺諫牌不進陳達,以罷職定規,而自上有推考之命矣。近者姜栢年·李廷䕫,牌不進,而嘉善雖無推考之事,臺諫則有異矣。上曰,臺諫則以推考而遞職矣。許積曰,牌不進罷職時,則不如今之紛紜,而今則厭避臺諫,以牌不進推考,仍成遞職之階梯,未知何以則好也。嘉善以上,無推考之事,而試官,則雖一品亦有推考,至於臺諫,豈可以嘉善而不爲推考乎?上曰,牌不進之官,別樣推考,則不至於紛紜乎?許積曰,臺諫不可別樣推考,而且有實病而牌不進,則有容恕之道矣。上曰,非但實病,至於形勢難便,則雖陳疏與避嫌,可矣,而必爲牌不進乎?牌不進推考定規之後,近甚紛紜矣。許積曰,近者,吏曹不顧民弊,坡牧吳尙,移拜掌令,若移吳尙,則以在京無故人,擬望其代,可也,而以瑞山郡守爲擬,已極非矣。今日政,天安縣監曺敬彬,又爲移拜於永平。當此農務方劇之日,遞易有弊,永平縣令,則更擇他人差送,而天安縣監曺敬彬,仍任,何如?上曰,依爲之。遂罷出。
上在昌德宮。停常參·經筵。
謝恩,左參贊金壽興,持平吳斗憲,護軍李旴,奉常參奉宋悳周,引儀金蘊,司書金德遠。
修撰申厚載,覲親後入來。
領議政鄭太和,初度呈辭入啓。傳曰,不允批答。
大殿,政院·玉堂問安。答曰,知道。二品以上·六曹問安。答曰,知道。勿爲問安。
藥房啓曰,風雨終宵,日氣不佳,伏未審夜來,聖體,若何?昨日受鍼之後,不瑕有煩熱之候乎?臣等,不勝憂慮,敢來問安。答曰,知道。症候,已言于醫官矣。
持平吳斗憲啓曰,庸下如臣,濫蒙鴻造,千萬夢寐之外,遽膺新命,揆分惶蹙,不知所以措躬也。當此天威震疊,朝著索然之日,雖得骨鯁剛直之士,擢置是職,猶難裨補闕失,如臣者,亦且乘乏苟充,其何以上洽天心,而下稱其職哉?況臣外三寸鄭樍,方爲持平,法例當避,決不可仍冒,請命遞斥臣職。答曰,勿辭,退待物論。
京畿監司書目,楊州呈,以校理李柙辭職上疏上送事。以上朝報
上在昌德宮。停常參·經筵。
謝恩,中和府使許遂,司藝鄭勔,禁府都事李渻,司䆃主簿林可材,僉知成㮨,京畿水使李元老,司錄權瑍。
慶州推考敬差官李碩蕃,入來。
工曹參判鄭斗卿,再度呈辭。加給由。
大殿,本院·玉堂問安。答曰,知道。
藥房啓曰,霖雨乍止,沈鬱益甚,伏未審夜來,聖體,若何?受鍼後痰汁順出,而無痛痒之症耶?臣等,不任憂慮,敢來問安。答曰,知道。症候,已言于醫官矣。
禁府照本,前參贊李慶億矣,李端夏原情內,金澄銀匙筯一款,送書於李端夏,使之刪去是如爲有置,身爲主管罪囚之人,因其一家之親見人疏草,言於罪人之言,送書止之是如爲白臥乎所,其爲縱恣無忌,不有國法之狀,誠極驚駭,世間豈有如此執法之官乎?循私蔑公之罪,安敢逃哉?罪杖八十贖,奪告身三等,私罪。啓當初未査之前,厥罪甚重,而今則査覈已詳,放送,可也。
領議政鄭太和,初度呈辭。不允批答。王若曰,小子垂拱仰成,予意方切於求助,大臣安危攸繫,卿辭胡據於丐閑?宜斷來章,玆不多誥。惟卿奕世輔相,三朝老成。粵自戴冠,已屬公輔之望,遞至通籍,尤稱練達之才。秉心可質於神明,遇事若決於蓍蔡。肆朝議試諸盤錯,威著風猷而睿簡。任以股肱,益懋弼亮。及予嗣位,注意冞切於共貞,遭時多虞,陳力不憚乎急病。凝重若泰山喬岳,利自及人。倚毗如濟川作霖,聽以擧國。固知年齡之已邵,尙喜精力之未愆。贊化方資於弼予,引疾奚至於困我?軍國事務之倥偬,得無不安,愷悌神明所扶持,尙冀勿藥。臥閤論道,猶庶幾休戚是同,釋負就閑,人將曰自爲則善。戒盈辭滿雖,追哲人之煌煌,扶顚持危,恐違王臣之蹇蹇。矧玆虞憂之溢目,政當上下之協心?式月生災,皇穹之譴告誰答,頻年失稔,小民之怨咨孰紓?漓俗澆風,非卿則無以鎭靜,頹綱弛紀,非卿則無以維持。辛甘燥濕之能齊,責在匡輔,蚤夜寢食之靡暇,恐或顚儕。予固無樂於爲君,卿豈自便於遜野?盡瘁王事,殊遇宜追於先王。弘濟時艱,克勤當法於乃祖。責任旣重,去就何輕?於戱,鳴鳥不聞,召公尙難於告老。如魚相得,諸葛自期於鞠躬。勉回遐心,共圖至理。所辭宜不允。故玆敎示,想宜知悉。知製敎申厚載製進。
議政府領議政鄭太和,異姓四寸弟京畿水使黃道昌身死,服制已行四日,出仕,何如?啓依所啓施行。以上朝報
司饔院啓曰,凡新産薦新之後,進上連續封進,乃是規例,今日司圃署,西果當爲進排,而無緣闕供。今年霖雨連旬,節果之未及成實,勢所固然,而莫重進上,未得趁期封進,勿論事勢之如何,官吏難免其責,司圃署當該官員推考,色吏令攸司論罪,何如?傳曰,允。以上司饔院謄錄
上在昌德宮。停常參·經筵。
司饔奉事尹宲,砂器燔造後入來。
謝恩,常令李暹,兼學錄李舜岳,西學訓導李鎭成,安州判官金奐。
大殿,本院·玉堂問安。答曰,知道。勿爲問安。藥房啓曰,伏未審夜來,聖體,若何,寢睡水刺,亦何如?臣等區區憂慮,敢來問安。答曰,知道。今後勿爲逐日問安。
平安監司書目,自前十九日,至今連續下雨,各穀無不向茂,前頭若無水災,則農事庶有可望事。
領議政鄭太和,再度呈辭,入啓。傳曰,不允批答。
行判中樞府事鄭太和箚子。大槪,殿最當前,決無進參之勢,本職及所兼諸司提調,竝乞遞免事。入啓。
府啓,主第遵制之請,兩司交章,經年爭執,而天聽愈邈,兪音尙閟,上下相持,徒傷事體,竊不勝悶鬱。而況今旱災之餘,變異疊出,此政憂遑岌岌之時,而只爲親愛之私,强拂公議,至於如此,是豈所望於殿下者哉?災異孔慘,則姑停工役,而時日差退,則營作如前,尤非恐懼修省,應天以實之道也。請勿以留難,亟賜快兪。頃以金澄議讞之失,天怒大震,金吾堂上,竝被罷職之罰,而至以循私蔑公,定其罪案云,不勝駭惑之至。金吾回啓,固不無遺漏之事,而其請更拿者,不失按獄之大體,則未究竟前,先加以如許罪名,豈非過中之甚者乎?況此數臣,皆是卿將宰列,殿下所嘗禮遇,而一朝責罰,無異庶官,實非平日所望於殿下者也。請加三思,還收金吾堂上特罷之命。凡臺閣之論,無論大小,如有未出之僚,則不敢徑停者,乃是流來法例也。特罷金吾之官,實是過當之擧,則還收之請,在所不已,而持平鄭樍,不待同僚之出,汲汲停啓,旣失臺體,且關後弊,物情皆以爲駭。請持平鄭樍遞差。竝引嫌而退。處置糢糊,責有所歸,在我無失,何足爲嫌?判付未下,仍請停刑,卽此一款,未免不察。初旣參論,退有所言,當遞之失,不但違召。旣有相避,且是在下,揆以法例,勢難在職。請正言崔商翼出仕,獻納鄭華齊,大司諫沈榟,持平吳斗憲,竝命遞差。答府曰,不允。處置事依啓。
正言崔商翼,就職。
吏批啓曰,臺諫有闕,政事取稟。
全羅監司書目,臣區區勿欺之忱,反爲罪囚甘心詬誣之資,白地揑造之誣,延及泉壤之下,敢陳痛迫之悃,以爲卞白之地,仍乞罷免,以幸公私事,上疏上送事。以上朝報
上在昌德宮。停常參·經筵。
工曹參判鄭斗卿,三度呈辭。加給由。
慶尙監司書目,道內癘疫卽今方痛,一千三百六十七名,物故七十六名,極爲驚慘事。
領議政鄭太和,再度呈辭。不允批答。王若曰,國憂固非一端,期輔相之共濟,卿辭胡至再上?愧誠信之不孚。其或未思,肆用申諭。念予十二載負荷,惟卿一介臣倚毗。四代五公,有世臣喬木之望,三朝一節,實邦家柱石之姿。器量宏深,如山嶽之鎭物,經綸密勿,若龜筮之決疑。魏公之正笏垂紳,不動聲氣,武侯之鞠躬盡瘁,思效忠貞。唯其奉公之愈勤,是以注意之彌篤。艱危之事溢目,功寔賴於交修,仁愛之警驚心。望斯切於燮理。夙夜靡懈,方資股肱之良,年齡已高,尙喜筋力之健。夫何仰成之日,遽有求退之章?愷悌神明所賴,纔幸昔疾之已愈,進退安危攸繫,盍思前批之丁寧?矧當今日之屯艱,詎合舊臣之巽避?經月之旱爲虐,旣失東作之期,非時之雹告災,忍接西成之報?生民日就困窮,予固爲君無樂,大臣義同休戚,卿豈在家不知?朝廷論議之乖離,慨無人以鎭靜,軍國事務之委積,要待卿而諮詢。雖寡德不足有爲,念先王其忍若浼?夢語憂國,司馬病且不忘,强起造朝,彦博老猶未退。毋懷釋負之計,勉副如渴之誠。於戱,時之隆替,國之興亡,稟不外於去就,義則君臣,恩則父子,冀有賴於始終。亟斷來章,須體至意。所辭,宜不允。故玆敎示,想宜知悉。知製敎李夏製進。
政院啓曰,向日,以大司諫姜栢年牌不進推考事,有所啓稟矣。其後都承旨入侍時,亦違此意,而姑無明白發落,故姜栢年之牌不進,在於四月十四日,大司憲李廷夔之牌不進,在於五月十六日,而尙未得捧傳旨。敢稟。傳曰,一體推考。
禁府啓目,許璜元情云云。旣已遲晩,照律,何如?啓依允。又啓目,姜萬碩議處云云。虛錄各穀,至於一萬六千六百石之多,則詐不以實之罪,在所難免,以此照斷,何如?依允。
答校理李柙疏曰,省疏具悉。爾其勿辭,上來察職。
答應敎洪柱三,校理李奎齡,副修撰李藼·李夏等疏曰,省疏具悉。爾等,勿辭察職。
答大司憲金壽恒疏曰,省疏具悉卿懇。卿之誡誨之言,出於憂愛之誠,可不留心而省察焉?卿其勿辭察職。
答全羅監司吳始壽疏曰,省疏具悉。罪人飾辭,不必爲嫌,卿其勿辭,從速察職。
答判中樞府事鄭致和箚曰,省箚具悉卿懇。卿其安心勿辭,從容調理。
答吏曹判書趙復陽箚曰,省箚具悉。箚辭,當令廟堂議處焉。
傳曰,政事,明日爲之。
府啓,請主第遵制之請,亟賜快兪事。請還收金吾堂〈上〉特罷之命事。請持平鄭樍遞差。答曰,不允。掇拾無據之論,逐日煩啓,是何道理?
全羅監司吳始壽上疏。啓下禁府。
掌令李暹啓曰,伏承聖批,至以掇拾無據之論,逐日煩啓,是何道理爲敎,臣不勝懼惑之至。臺閣之事體,在可論則雖出於他人之手,亦當連啓,未聞以掇拾爲嫌也。今此還收之請,遞差之論,只欲救聖上過當之擧,存臺閣流來之規。臣之爭執,固所當然,而反以掇拾無據等敎斥之,無非如臣疲劣,添居臺閣,不足取信於君父之致,而抑恐聖上,待臺閣亦薄矣。臣承此嚴批,何敢一刻仍冒?請命亟遞臣職。答曰,勿辭,退待物論。以上朝報
上在昌德宮。停常參·經筵。
下直,三陟府使李守綱,靑丹察訪吳砥經,京畿水使李元老。
謝恩,大司憲金壽恒,判尹鄭知和,尼山縣監李志學。
領議政鄭太和,三度呈辭,入啓。傳曰,不允批答。
黃海監司書目,新溪縣己酉年還上各穀未捧虛錄之數,多至一千二百四十三石之多。當該前縣監兪槮罪狀,令該曹稟處事。
藥房啓曰,伏未審數日來,聖體,若何?寢睡水刺,亦何如?臣等區區憂慮,敢來問安。答曰,知道。別無大段所減矣。
大司憲金壽恒啓曰,臣頃承召牌,適緣疾劇,未克祗赴,違慢之罪,實所難逭。卽當詣臺自劾,而所苦下泄之症,久而彌甚,頓無致身闕庭之望,露章丐免,雖出於萬不獲已,虛帶職名,奄過旬日,狼狽悚蹙,恭俟譴責,乃蒙聖批溫諭,不準所辭,臣誠惶感,不得不冒昧出肅,而顧臣職忝臺憲,旣犯重推之律,理難晷刻仍冒,請命遞斥臣職。答曰,勿辭,退待物論。
吏曹啓目,掌樂正姜允亨,主簿趙威明,病滿三十日,竝改差,何如?啓依允。
明日拜表時,開門差早。
禁府啓目,粘連全羅監司吳始壽上疏云云。觀此吳始壽疏本,則首以金澄更推中所訴三件事,逐條攻卞,繼以金澄更推中,許多稱冤之辭,一一拈出,質言之外,又有加出之事。金澄之前後飾辭納招之狀,益復現發是白在如中,不可以被詆後追發之言,而置而不問是白置。疏本中,重記所付豹皮五領,私用是如爲有旀,事非爲親,而費用米□之數,實非零細,文書所付,班班可考是如爲白乎旀,銀盒之說,有口更言,而不出於工匠之招,故不爲鉤明是如爲白有旀,査覈之際,京來之人,有恐動勒迫之事是如爲白有旀,銀瓢告納,在於蝟島監官圖差之時,故債監之誚,紛紜不已是如爲白有旀,本州常木,因痛禁改織,公私行用,一體丕變,而以六同二十六匹之木,折直十二三匹是如爲白有旀,鍊銀爐冶設於營庫,工匠糧料,在於下記是如爲白有旀,鳩聚列邑藥債,其數不尠,而加給三同贖木是如爲白有去乎,以此等事,發爲問目,更爲嚴問處置,何如?啓依允。
禁府照本,前三嘉縣令許璜矣,會付還上,虛張其數,瞞報上司,罪杖一百徒三年,喪前所犯,以收贖告身,盡行追奪,私罪。啓功減一等。又照本,前安東判官姜碩萬矣。虛錄各穀,至於一萬六千六百石之多,則詐不以實之罪,在所難免,罪杖一百徒三年,告身盡行追奪,私罪。啓功減一等。又啓目,金澄更推云云。旣已直招,考律處置,何如?啓奸巧不實之辭,務盡欺罔,欲免刑推之狀,昭難掩匿,更加刑訊,窮問其外人相通之迹,以懲其欺罔免刑之奸計,而本罪,又有更爲嚴問之事,姑待本罪結末間,可也。以上朝報
上在昌德宮。停常參·經筵。
進賀兼謝恩使鄭載崙,副使李元禎,書狀官趙世煥,出去。
京畿都事曺憲卿,進賀兼謝恩使鄭載崙陪行事,出去。
謝恩,開城經歷洪錫龜。
吏曹啓曰,新除授開城經歷洪錫龜,呈狀于本曹曰,矣身處世無狀,以速奇禍,朝廷旣賜伸理之後,矣弟聖龜,除授善山,黽勉赴任,則臺諫,以誣罔天聽,偃然赴任,彈劾,幸賴聖鑑昭察,終不允。從而誣罔天聽,人臣極罪,抗顔從仕,斷無是理,頃付軍職,終至辭遞,亦由於此。加以病勢危劇,左邊偏廢,心火焦熬,精神虛晩,終無强起之望,所授之職,斯速入啓處置云。洪錫龜,除授本職之後,以病難赴任之意,累次呈狀,每以調理赴任題退矣。本府留守,催促狀啓,啓下之後,發牌催督,則今以此呈狀,無意赴任,其世累伸辨之事,已有朝廷査覈處分,不宜以此自廢不仕,而觀留守狀啓,則本府料理之事,方急,曠官之弊,亦殊可慮,其病患,又似不至大段,趁不赴任,事甚不當。開城經歷洪錫龜推考,催促發送,何如?傳曰,允。
平安監司書目,弑夫罪人栗玉,時居入籍官,乃是肅川,而卽接吏曹移關,則以安州,降號罷官,未知其由,敢此陳稟,請命該曹,更考推案處置事。
刑曹判書李浣,禮曹判書朴長遠,辭職上疏。入啓。
正言崔商翼啓曰,臣以外職,意外蒙恩,召置諫列,感激洪造,只思盡職,而才識不逮,未能報效,一旬之內,連事瀆擾,臣罪益大,只增惶愧。且月初,重得內傷外感之症,素患胸脇之痛,乘時兼發,委頓床席,轉側須人,適於此際,兩司諸臣,引避退待,本院無他僚員,臣當處置,而賤疾彌苦,頓無自力詣臺之望,多官處置,以致經宿。且頃以安興倉軍餉米,太半欠縮事,有所論啓,至請別遣京官,反庫改量矣。卽聞本道道臣,纔已馳啓,而定差員反庫,則留庫米六千三百餘石之內,別無欠縮之數云,臣之論事失實之罪,著矣。尤何敢一刻仍冒乎?請命遞斥臣職。答曰,勿辭,退待物論。
領議政鄭太和,三度呈辭。不允批答。王若曰,再諭已宣,謂遐心之亟改,三告又至,何遜辭之不休?誠用缺然,義勿若是。悶予小子,叨此丕基。夜寐晨興,治化之效蔑蔑,仰觀俯察,危亡之兆昭昭。旱乾連仍,三農之業,已無可望,妖孽竝作,四方之奏,莫非驚心。其他叵測之憂,實難殫記而語。惟恐懼修省之道,實在寡躬。顧國家安危之機,須仗元老。卿以喬木之舊,早膺鹽梅之調。裵相國之歷事累朝,終始全德,文潞公之弼亮天紀,密勿經邦。允矣無愧於古人,肆乃俾輔爾後嗣。凡係民生賙賑之策,必與詢咨,至如災異消弭之方,靡不講求。庶幾共濟于今日。不料丐閑於此時。至于再至于三,何遽邁邁,如彼專如彼久,忍棄嬛嬛?須體倚毗之隆,益勉篤棐,況無退去之義,其可堅辭?是皆由中心之言,非敢爲外貌之禮。桑楡雖迫,尙幸精力之强,疾病已瘳,亦賴神明之相。宜遄赤舃之返,毋執素履之謙。於戱,大厦將傾,非棟樑則何以撑柱,巨浸橫潰,非砥柱則何以障廻?卿於予,其重若玆,予舍卿,誰與共者?所辭宜不允。故玆敎示,想宜知悉。知製敎李藼製進
京畿都事曺憲卿,落後入來。
禁府,姜萬碩,楊州綠楊驛,徒二年半定配,啓。
玉堂箚子,請掌令李暹出仕,大司憲金壽恒,正言崔商翼遞差事。答曰,依啓。
本院啓曰,今日拜表時,旣已上香使臣,入立殿內,而奉表官禮曹正郞姜復先,不爲入來,不得已再三招號,則立在簷下,而不解移入,良久之後,僅僅將事,事甚可駭。姜復先推考,假引儀趙尙濂,呼唱之際,不能成聲,令該曹汰去,何如?傳曰,允。
侍講院啓曰,新除授進善申碩蕃,時在慶尙道尙州地。書筵侍講事緊,請斯速乘馹上來事,下諭。傳曰,允。以上朝報
禮曹啓曰,世子嬪再揀擇日稟定事草記,傳曰,七月旬念間擇日以啓事傳敎矣。再揀擇吉日,令日官推擇,則來七月十五日平吉,十六日最吉,此外他無吉日云。以此兩日中,何日定行乎?敢稟。傳曰,七月晦八月初,改擇日以啓。以上禮曹謄錄
上在昌德宮。停常參·經筵。
工曹判書趙珩,鍼灸出仕。
謝恩,宗簿正金萬均,安東判官金榏,司藝趙嗣基,永平縣令尹彬,獻納李□□,掌樂正尹抃,主簿李復一,成均博士宋□璧,直講李達重,奉常直長李濟,南學訓導金始重,典籍權愭,禮曹正郞李英,司僕正李端錫。
領議政鄭太和,四度呈辭。入啓。
黃海監司書目,五月二十四日始雨,二十七日乃止,六月初一日始雨,初二日乃止,而轉成霖雨,狂風兼作,反有所損,民事可慮事。
京畿監司書目,廣州呈,大司成李廷夔,辭職上疏,上送事。
掌令李暹,就職。
院啓,請諸公主第宅營造制度,一遵祖宗朝定制事。前啓前參贊李慶億放釋事。安興倉米改量事停啓,金澄刑推□□事,禁府更推間姑停。
吏曹啓曰,臺諫有闕,政事,取稟。
府啓,請主第遵制之請,亟賜快兪。金吾堂上特罷之旨,誠有所未安,故累日爭執,請亟還收者,非謂責罷薄罰,有損於數臣,亦非一毫私意,顧藉於數臣,特恐王言一播,朝野震駭,皆以爲吾君之喜怒,何若是過當,擧措何若是失中,豈不爲聖德之貽累,而□朝之失望者乎?當初金吾回啓,雖有疎漏之失,請更拿□,旣得按獄之大體,而直以循私蔑公,峻斥重臣,不少假借,亦不大損於禮待之道乎?此臣所以重惜聖明,有此過擧而不避煩瀆者也。請加三思,亟收金吾堂上特罷備忘之旨事。請持平鄭樍遞差。
答府院曰,不允。
傳曰,政事,明日爲之。
慶尙監司書目,五月二十一日始雨,二十五日大雨如注,川渠漲溢,平陸成海,禾穀水侵,節晩得雨,水災慘酷緣由事。又書目,山陰呈,以五月二十四日夜半暴雨,校生鄭以元,及其女子孫男女竝六人,一時壓死事,啓。傳曰,壓死人等,令本道,恤典擧行。
謝恩,護軍李敏迪。
禮曹,黃藼卒逝,棺槨·役軍題給,何如?啓依所啓施行。
禮曹,前水使黃道昌身死。已行從二品實職,致賻等事,依例擧行,何如?啓依所啓施行。以上朝報
義禁府啓曰,以金澄更推粘目,姑停刑推議處事,判下,而臣等,位不齊,不得奉行之意,曾已頉啓矣。今日當爲議啓,而又因全羅監司吳始壽狀啓,有更爲推問之事,姑待此公事判下後,擧行,何如?傳曰,允。
又啓曰,平安監司狀啓據刑曹粘目內,前新溪縣監兪槮,移義禁府處置事,允下矣。兪槮,方待命於本府,卽爲拿囚之意,敢啓。傳曰,知道。以上禁府謄錄
上在昌德宮。停常參·經筵。
去夜,傳曰,史官一員待命,騎馬三匹立之,義禁府內摘奸。
謝恩,右尹曺漢英,工曹佐郞金命碩,兼南學敎授李日井。
答禮曹判書朴長遠疏曰,省疏具悉。卿辭至此,本職當勉副焉。答大司成李廷夔疏曰,省疏具悉。卿其勿辭,從速上來察職。
大司諫洪萬容辭職上疏。入啓。
謝恩副使書目,本職及兼帶疏決廳提調之任,竝令該曹,照例處置事。
開城留守書目,前月二十八日以後,或雨或霽,至本月初六日,雨勢翻盆,達夜終朝,無少間斷,初七日辰末始霽,川反覆沙,田畓多有損傷事。
刑曹啓目,平安監司狀啓云云,前新溪縣令兪槮,還上各穀虛錄之數,一千二百四十三石零是如爲白有置。所犯不可推考而止,移義禁府處置,何如?啓依允。
藥房啓,伏未審數日來,聖體,若何,寢睡水刺,亦何如?臣等,區區憂慮,敢來問安。
禁府,兪槮拿囚,啓。
禁府啓曰,以金澄更推粘目,姑停刑推議處事判下,而臣等位不齊,不得奉行之意,曾已頉啓矣。今日當爲議啓,而又因全羅監司吳始壽上疏,有更爲推問之事,姑待此公事判下後,擧行,何如?傳曰,允。
禁府啓目,金澄更推云云,泛稱遲晩,刑推得情,何如?啓依前判下擧行。
府啓,主第遵制之請,請勿留難快兪事。前啓金吾堂上特罷之命還收事。持平鄭樍遞差事,停啓。
答藥房曰,知道。症候,已言于醫官矣。
答府曰,不允。
答大司諫洪萬容疏曰,省疏具悉。爾其勿辭察職。
政院啓曰,今日爲政事命下矣。兵批則右副承旨南二星,以代房當爲進去,而吏批則都承旨張善瀓,藥房問安後,仍參司饔內醫兩院褒貶之坐,勢難進去政廳,右承旨閔點,病不入來,廳中只有臣萬基及同副承旨李東稷,吏批,何承旨進去乎?敢稟。且左承旨沈梓,除授本職,今已四日,辭疏到院,亦非大段事故,而尙未出仕,殊涉未安,牌招察任,何如?傳曰,依啓。左承旨進去。
謝恩,左承旨沈梓。
吏曹啓目粘連,謝恩副使李元禎辭狀云云。刑曹參判李元禎,旣已奉使出疆,本曹緊務,不可暫曠,似當遞改是白乎矣,宰臣進退,臣曹不敢擅便,上裁敎是白乎旀,疏決提調乙良,令本廳稟處,何如?啓依回啓施行。又啓目粘連,平安監司狀啓云云,上項栗玉,幼少之時,雖居肅川,旣歸其夫之家,居生安州,至於三年,上年移往肅川,今春又還安州,仍爲作變,則固宜以安州爲時居,而今此道臣狀啓,上年栗玉,入籍於肅川是如爲白臥乎所,以戶籍之法言之,則以入籍之肅川,論以時居官亦爲宜當,依狀啓,肅川府降號爲縣,前府使李相勛罷職,安州乙良,還陞牧使,判官柳星三,勿罷仍任,何如?啓依允。
右議政洪命夏箚子。大槪,敢陳所懷,冀蒙垂察事。入啓。
院啓,請諸公主第宅營造制度,一遵祖宗朝定制事。
慶尙監司書目,昌原府使金益厚,本月初二日身死事。
義州府尹書目,本月初七日申時量,勅使牌文出來事。
平安監司書目,五月二十四日,勅使,自北京起馬,牌文出來事。
答院曰,不允。
答右議政洪重普箚曰,省箚具悉卿懇。卿之此箚,無乃出於誤聞而然耶?心實未解也。以上朝報
禮曹啓曰,今此勅使牌文出來,而凡干節目,不可續續煩啓,迎勅儀註節目,及遠接使問禮官齎去事目儀註,一路迎餞慰使各頃宴禮茶禮等事,一依前例,直爲磨鍊擧行之意,分付各該司,何如?傳曰,允。以上禮曹謄錄
備邊司啓曰,勅使時,咸鏡道補把馬四十匹,當令趁期起送平安道,而別爲留養事分付,而爲日未久,勢未及擧行,當此酷熱,遠道之馬,罔夜疾馳,則必多中路顚斃之患,雖其得達之馬,亦難入把,四十匹內,二十匹則以南關近驛之馬,爲先急急治送,二十匹則使之追後出送,以爲勅使回還時入把之地,宜當。以此意,令兵曹撥馬知委,何如?
上在昌德宮。停常參·經筵。
巳時,太白見於未地。
下直,淮陽府使任奎。
謝恩,司成申命圭,學正李尙翼。
吏曹,遠接使金壽恒,問禮官崔商翼,迎接都監提調權大運,館伴鄭知和,郞廳八,李端錫·尹抃·李箕徵·閔宗道·尹抗·尹煿·鄭儋·成虎徵。
答刑曹判書李浣疏曰,省疏具悉。刑獄之滯已久,卿其安心勿辭,從速察職。
領議政鄭太和,五度呈辭入啓。
持平鄭樍,初度呈辭入啓。給由。
備邊司啓曰,勅使牌文出來,西路站上接待凡事,極爲緊急。守令未赴任者,令該曹催促,一兩日內發送,何如?傳曰,允。
禁府啓目,前新溪縣令兪槮元情云云。旣已遲晩,照律處置,何如?啓依允。
忠淸監司書目,文義呈,以右參贊宋浚吉上疏上送事。
備邊司啓目粘連,吏曹判書趙復陽箚子云云。當初朝家,設立參下官定出,次次陞遷之朔數者,非不周詳,而厥後直長奉事則有所減省,參奉則漸至加設,故許多奉事別檢察訪,則阨於直長之路狹,許多參奉,則阻於奉事之歧少,仕滿年久,亦不得調用,計自參奉,至陞六品,則幾至十年之久,不但不調者,有鬱滯之歎,雖其可用之才,四十始仕,五十乃陞六品,則不及多試於郡邑而年已老矣。此朝議之久欲變而通之者,而頃年義禁府都事之不由直長之路,定以三十朔直出六品,亦以此也。今者趙復陽,職在銓年久,目見其弊,箚論變通之道甚詳。別檢七遞兒,依禁府都事例,勿移拜直長,仕準三十朔,直陞六品,則雖不爲大祛積滯之弊,稍可以疏通直長之路,而其爲別檢者,亦無所損,以此以彼,俱似便當,依箚辭施行,何如?啓依允。
右議政洪命夏箚子。大槪,妄陳所懷,未免顚錯,敢暴難冒之勢,冀蒙恩遞事。入啓。
傳曰,大臣·備局堂上,引見。
本院啓曰,大臣備局堂上引見事,命下矣。三司應入之員,竝爲牌招入侍乎?敢稟。傳曰,只留待堂上入侍。
下直,中和府使許遂,開城經歷洪錫龜。
謝恩,禮曹判書金壽恒。
義州迎慰使李翼出去。
府啓,主第遵制之請,亟賜快兪事。
院啓,請諸公主第宅營造制度,一遵祖宗朝定制事。答府院曰,不允。
忠淸監司書目,□□乞遞事,上疏上送事。又書目,連山呈,以進善尹元擧上疏上送事。
吏曹啓目,兵曹正郞兪□□,病滿三十日,改差。啓依允。
當日引見時,左議政許積所啓,方農之時,勅行又來,兩西之民,將不能堪矣。平安道,則因監司閔維重狀啓,旣已劃給官餉耗米二千石。黃海道,亦依此例,計其站數,酌量劃給,宜當矣。上曰,折半劃給,可也。又所啓,刑曹判書李浣,纔以病重上疏辭職矣。聞其所患,別無指摘痛處,而刑曹劇務,決難堪當云,李浣,姑爲遞差,何如?上曰,然則遞差,可也。吏曹判書趙復陽所啓,李惟泰,曾以單望贊善啓下,此實出於稟定也。春坊,不可無此人,而亦不可續續稟定,此後則每於遞職贊善單望啓下事,永以爲例,何如?上曰,若兼贊善,則自可常帶,兼贊善啓下,可也。左議政許積所啓,戶曹判書權大運,當此勅使之時,疏決之任,勢難兼察,李元禎,奉使出疆,竝改差,左參贊金壽興,疏決廳堂上差下,察任,何如?上曰,依爲之。以上朝報
引見時,戶曹判書權大運所啓,山城近處六邑田稅一千九百餘石,曾使郞廳,捧置于山城,而旣無主管之人,京官亦難往來看檢,令廣州府尹次知,元穀,一體糴糶,何如?上曰,依爲之。
上在昌德宮。停常參·經筵。
遠接使金壽恒,問禮官崔商翼,出去。錦平君鄭砅,亡妻歸葬後入來。
下直,永平縣令尹彬。
謝恩,護軍鄭重徽·慶㝡·李光迪,承文著作李壽慶,正字權瑎。
答右議政洪重普箚曰,省箚具悉卿懇。此出於誤聞而然,卿何深嫌乃爾?卿宜勿控辭,以副予意。
持平鄭樍,再度呈辭。加給由。
持平崔後尙,辭職上疏,入啓。
戶曹啓曰,本曹正郞李興稷,身有重病,呈狀請遞,而使之調理行公矣。聞其病勢果重,旬月之內,差復未易云。本曹事務繁緊,常時亦難久曠,而卽今勅使牌文,已爲出來。當此多事之時,不可等待其差病,正郞李興稷,今姑改差,何如?傳曰,允。
禁府啓曰,金澄公事判付,禁府何以擧行,而大臣箚如此耶?卽爲問啓,此草記還出給事,傳敎矣。前後判付,臣等莫適所從,欲於明日齊會定奪,故時無擧行之事,大臣箚辭,臣等未能知之矣。敢啓。傳曰,知道。
尙衣院官員,以提調意啓曰,本院四色郞廳各一員內,別提尹彬則頃日政,除拜永平縣令,主簿朴泰長,本以多病之人,添得類中之症,差復未易。勅使牌文,已到,都監,例有一員分差之規,江上亦有木物捧上之事。一員不離直宿,萬無推移察任之勢,主簿朴泰長,令該曹爲先改差,竝與闕員,斯速差出,何如?傳曰,允。
藥房啓曰,伏未審夜來,聖體,若何,寢睡水刺,亦何如?昨日引接臣僚,酬酢移時,不瑕有添傷之患乎?臣等,無任憂慮,敢來問安。答曰,知道。症候,已言于醫官矣。今後勿爲間日問安。
定州迎慰使朴世堅,出去。
答持平崔後尙疏曰,遞差。
府啓,主第遵制之請快兪事。
院啓,主第事快兪。答府院曰,不允。
吏曹啓曰,臺諫有闕,政事,取稟。以上朝報
上在昌德宮。停常參·經筵。
下直,瑞山郡守洪奉立。
謝恩,大司諫洪萬,禮曹參判兪㯙,護軍崔寬。
領議政鄭太和,六度呈辭,入啓。傳曰,安心調理。
持平鄭樍,三度呈辭。遞差。
副校理李嵇,初度呈辭,入啓。給由。
咸鏡監司書目,洪原縣監金光瑨,今月初三日,父在喪,其代,令該曹各別擇差事。又書目,道內農事形止,及水·旱·虫災,一時相仍緣由事。又書目,道內癘疫人,四月至五月,三百七十九名內,方痛二百十七名,向差一百三十九名,死亡二十三名緣由事。
全羅監司書目,酷被罪囚之誣詆,露章祈免,未有處分,今春夏褒貶,不敢晏然等第,啓聞惶恐緣由事。又書目,全州呈,以司諫李興淳,病重上去不得事。又書目,康津·光州·扶安·海南·全州等官呈,以今番雨水,人物渰死壓死,至於十四名是乎旀,高山呈,以驛吏朴唜福雇工□生及其牛隻,竝以雷震致死事。
大司諫洪萬容啓曰,臣於本院,前啓主第之論,有不敢隨參之嫌,故曾忝本職,以此避遞矣。今此新命,又出意外,難冒之勢,與前無異。宜卽詣臺自列,而所患髮際之腫,症勢苦劇。無論出肅,露章乞免,實出於萬不獲已,而伏承聖批,不準所辭,乃有勿辭察職之敎。臣於此益復惶感,罔知攸措。醫治累日,幸得少差,今始强疾祗謝,而臣以應遞之人,決不可仍冒,請命遞斥。答曰,勿辭,退待物論。
司諫李興淳,辭狀。遞差。
禁府都事朴一開,慶州弑夫罪人眞祥拿來。
府啓,主第遵制之請,亟賜快兪。
院啓,主第事。引嫌而退。主第之論,尙今爭執,則嫌碍之勢,與前無異,請大司諫洪萬容遞差。答府院曰,不允。遞差事,依啓。
左參贊金壽興上疏。大槪,疏決廳堂上之任,萬無堪當之勢,冀蒙改差事。入啓。
禁府啓曰,弑夫罪人拿來,依例三省推鞫,何如?傳曰,允。
本院啓曰,三省推鞫事命下矣。委官,何大臣進去乎?傳曰,右相進去。又啓曰,推鞫時,兩司當爲進參,城上所處言送之意,敢啓。傳曰,知道。
禁府,三省問事郞廳二,申厚載·金德遠差下,啓。
禁府照本,前新溪縣令兪槮矣,還上未捧之數,已捧樣,一邊反作成冊,一邊還分樣報使,罪決杖一百,徒三年,奪告身,私罪。啓功減一等。
三省罪人眞祥,元情承服。
兵曹,口傳政事,副司果李泰培。以上朝報
備邊司啓曰,勅使牌文,今始上來,取見其牌面,則淸人傳致義州時所有之字,亦多磨減漫漶,副使則只有副字半面,而其下則全無,提督所書處,只有加二二字。此雖出於撥卒輩潛傳時之不謹,亦無非義州初不堅着油紙於牌面之致,事甚未便,義州府尹黃儁耉推考,各站撥將,令三道監司,査出治罪,以爲日後之戒,何如?傳曰,允。以上備局謄錄
迎接都監啓曰,卽接平安監司狀啓,則提督李一善,丙午年出來時,乘轎一款,雖未得售其志,一路支供·迎餞慰宴床及各務差使員·差備手軍·威軍等事,一如勅使例磨鍊接待云。今亦依此擧行之意,京畿·開城府·黃海道及遠接使處,竝爲知委,何如?傳曰,允。
又啓曰,儺禮色郞廳李泰培,時無職名,令該曹,卽爲口傳付軍職,冠帶常仕,何如?傳曰,允。
上在昌德宮。停常參·經筵。
謝恩,正言吳斗憲。
副校理李嵇,再度呈辭。加給由。
工曹參判鄭斗卿,辭職上疏,入啓。
黃海監司書目,白川呈,以今月初七日,私奴中已,雷震致斃事。
禁府,兪槮,平丘驛徒,三年半定配,啓。
京畿監司書目,砥平縣監安宗悌,本月十一日母在喪事。
原襄監司書目,道內各官農事形止事。
今日引見時,掌令李暹所啓,主第事。上曰,不允。又所啓,慶科之屢次退行,固爲未安,而第今此七月擇日,當初外間物情,已慮其非時矣。雖云農隙,新穀未出,數日之程,亦難裹糧往來,遠方擧子,如未盡來,則殊無設科同慶之意。且與客行相値,多有難便之事,至於節目變通之擧,尤涉苟簡。請令該曹,更於八九月間退定。上曰,科擧莫重,以一時弊端,自下請退,不當。不允。
禮曹,前牧使朴烶,今六月十一日卒逝,而問於該曹,則除拜慶尙監司,未得赴任是如爲白有置。雖未赴任,曾前亦有未赴任已行從二品實職身故人員致祭之規。吊祭致賻,依他例擧行,何如?啓依所啓施行。
傳曰,政事,明日爲之。以上朝報
上在昌德宮。停常參·經筵。
謝恩,吏曹參議李翊。
副校理李嵇,三度呈辭。遞差。
平安監司書目,初一日以後,連得雨澤事。又書目,今番潦水,平壤境內溺死者,至於三人,事極驚駭事。又書目,勅使渡江之期,似在於七八日間,離營發向彎上事。
弘文館官員,以大提學意啓曰,今庚戌年館官員褒貶,當爲等第磨勘,而領事臣鄭太和,方在呈告中,限內不得爲之之意,敢啓。傳曰,知道。
領議政鄭太和,七度呈辭入啓。傳曰,遣承旨敦諭。
司錄,以左·右相意啓曰,本府今春夏等褒貶,當爲等第,而領議政鄭太和,方在呈告中,限內不得磨勘之意,敢啓。傳曰,知道。
承文院官員,以左右相意啓曰,本院,今春夏等褒貶,當爲等第,而領議政鄭太和,方在呈告中,限內不得磨勘之意,敢啓。傳曰,知道。
禮曹啓曰,今庚戌年春夏等褒貶,本曹判書金壽恒,以遠接使西下,限內不得磨勘之意,敢啓。傳曰,知道。
以平安監司潦水溺死者三人狀啓,傳曰,溺死人等,令本道恤典擧行。
全羅監司,以不能善爲救濟,致有人命餓死之患,恭俟嚴譴事,狀啓。傳曰,餓死人,令本道恤典擧行。全羅監司,以人物渰死壓死,至於十四名,狀啓。傳曰,令本道恤典擧行。
府啓,主第遵制之請,亟賜快兪事。新除授持平尹趾善,時在京畿安山地,請斯速乘馹上來事下諭。
院啓,主第遵制之請,亟賜一兪事。合慶設科,事體莫重,續續退定,非不知未安,而第今此七月設場,誠有所不可不變通者。雖云農隙,新穀未出,且經旱災,兩麥全失,農家耕耘之餘,筋力已竭,雖數日之程,實無裹糧往來之勢,遠邑擧子,如未盡赴,則必多落莫之歎,殊無同慶之意,故卜日之初,外間物情,皆以爲非時爲慮矣。況今客行相値,兩西開場,多有難便之事,試屋應辦,站路供待,俱是不貲之費,而一時竝行,勢所不贍,至於□□試官之數,諉以淸北無文士,而合設一場,尤涉苟簡,請別試初試,令該曹以八·九月間改擇日設行事。新除授大司諫李尙眞,時在全羅道全州地,請斯速乘馹上來事下諭。答府院曰,不允。下諭事依啓。
宣惠廳啓曰,今春夏等褒貶,當爲等第,而領議政鄭太和,方在呈告中,限內不得爲之之意,敢啓。傳曰,知道。
同副承旨李東稷書啓,臣承命往諭于議政府領議政鄭太和,則以爲,臣退伏閱月,已多曠職之罪,病後氣力,決無就列之望,呈告乞免,在萬萬不得已,而恩遞尙稽,異數又加,特遣近侍,諭令出仕,臣於此際,惶悶罔措,益不知置身之所。臣之卽今所患,雖不至於朝夕危急,亦難望其時月蘇復,末由趨命,伏地俟罪云矣。傳曰,知道。以上朝報
上在昌德宮。停常參·經筵。
安州迎慰使李枝茂,出去。
藥房啓曰,大雨連日,驅滌毒熱,伏未審此時,聖體,若何,寢睡水刺,亦何如?臣等,無任憂慮,敢來問安。答曰,知道。症候,已言于醫官矣。
侍講院啓曰,新除授兼贊善李惟泰,時在忠淸道公州地。書筵侍講事緊,請斯速乘馹上來事下諭。傳曰,允。
吏曹啓曰,學生·蔭仕·六品以上官,守令取才考講時,翊衛司衛率金錫翼,連三次稱病不進,汰去,何如?傳曰,允。
刑曹啓曰,判書鄭知和,參判李殷相,當日除授,俱未肅拜,本曹褒貶,限內不得爲之之意,敢啓。傳曰,知道。
領議政鄭太和箚子。大槪,伏蒙遣承旨敦諭,惶感罔措,而病無自力之勢,更乞亟遞臣職,以便公私事。入啓。
禁府,李惟馨·趙錫祿·趙從耘拿囚,啓。
藥房再啓曰,卽伏聞醫官所傳之言,自上有泄瀉之候,度數頻數,微有後重之症,臣等不勝驚慮之至。與李東馨等諸醫商議,則以爲芩連芍藥湯,加車前子炒硏二錢,連進三貼,宜當云。此藥劑入,何如?答曰,知道。
府啓,主第遵制之請,亟賜快兪事。
院啓,主第遵制之請,亟賜一兪事。請別試初試,令該曹七八月間改擇日設行事。答府院曰,不允。
本院啓曰,江華留守金徽,原襄監司姜鎬,忠淸水使權道經,今庚戌春夏等褒貶,無一人居下,無嚴明殿最之意,請竝推考,何如?傳曰,允。已上朝報
禮曹啓曰,卽接寧陵參奉牒報,則本月十四日曉,陵上午未方曲墻一庫內面廣一間毁壞,而外面,則上頭略毁,右邊曲墻內面二庫,外面一庫,左邊曲墻內面一庫渗漏,丁字閣神門內東柱外第一·第二兩椽間,仰土剝落處,方半寸許,神門外椽端浮椽相接處一庫,丁字閣前面左邊會簷浮椽端一庫雨漏,左右兩隅柱紙及月廊柱紙渝色,樑上後面西邊物象下塗炭剝落,二庫內一庫長可尺許,女瓦二立破,一庫長可五六寸,安香廳前墻一間半,左邊墻一間餘毁壞云。依前例慰安祭,不卜日,來十七日設行,而本曹堂上郞廳,進去奉審後,稟處,宜當。且十四日成帖報狀,今日酉時量,始爲來呈。昨今川水,雖或漲溢,不遠之地,遲滯太甚。其稽緩不謹之罪,不可不痛懲,報狀齎持書員,令攸司囚治,何如?傳曰,允。已上禮曹謄錄
上在昌德宮。停常參·經筵。
禮曹參判兪㯙,佐郞南宮鈺,寧陵奉審事,出去。
謝恩,司諫李奎齡,持平吳斗憲,兵曹正郞尹理,舍人李翊相,砥平縣監成後周,戶曹正郞黃世泰,刑曹判書鄭知和,尙衣主簿林可材,洪原縣監任以道。
藥房啓曰,伏未審夜來,聖體,若何?昨入湯劑,已爲進御乎?泄候度數加減,如何?臣等,終宵憂慮,敢來問安。答曰,知道。症候已言于醫官矣。
司諫李奎齡啓曰,臣曾忝是職,以主第事,引避見遞,則到今難冒之勢,與前無異。卽當詣臺自劾,而所患暑感,未獲差減,今始扶曳來避,所失尤大。請命遞斥臣職。答曰,勿辭,退待物論。
答領議政鄭太和箚曰,省箚具悉。此何等時也?旱澇相仍,民事罔極。況當此時,又値客行,其於國事,當復如何?卿於今日,不思憂虞之至此,而徒懷丐閑之志,則同休戚之意,果安在哉?雖有一時微恙,今見勿藥之效,何不亟斷來章,以副予望?須體至意,安心勿辭,速出論道,以副上下之望。
府啓,主第事。
院啓,主第事。別試初試改擇日事。引嫌而退。曾引此事,旣遞憲職,則難冒之嫌,在今何異?請司諫李奎齡遞差。答曰,不允。遞差事依啓。末段事,令廟堂稟處。
答府曰,不允。
寧陵內摘奸。
吏曹啓,都目政事,來二十日爲之之意,敢啓。臺諫有闕,政事,取稟。
禮曹參判兪㯙,佐郞南宮鈺,寧陵奉審後入來。以上朝報
上在昌德宮。停常參·經筵。
正言李□□,辭職上疏。入啓。
吏曹啓曰,通禮院引儀金萬直,以醫官,隨使行入往北京,不可曠闕,引儀改差,何如?傳曰,允。又啓曰,江華留守金徽,旣已箇滿,其代依近例,令備邊司議薦,何如?傳曰,允。
都承旨張善瀓,初度呈辭。給由。
本院啓曰,舍人李翊相,領議政箚子批答受出之際,膠守謬例,不行拜禮,極爲非矣,請推考。傳曰,允。
領議政鄭太和箚子。大槪,伏奉聖批,益增惶悶,冒死更籲,乞速許遞事。入啓。
本院啓曰,客行渡江遲速,雖未能的知,而海西·畿甸褒貶居下三邑守令,必須前期差出,庶可料理站役,似不可等待大政,令該曹,口傳差出,卽爲發送,何如?傳曰,允。
府啓,主第事。
院啓,主第事,前啓別試退定事,廟堂稟處間姑停。答府院曰,不允。
京畿監司書目,廣州呈,以大司成李廷夔病重,上去不得事,啓。遞差。
傳曰,政事明日,爲之。
以吏曹來二十日都目政事爲之事,傳曰,知道。
吏曹,口傳政事,以金壽增爲朔寧郡守,以林可材爲兔山縣監,以李之經爲抱川縣監。
答正言李沃疏曰,省疏具悉,勿辭察職。答工曹參判鄭斗卿疏曰,省疏具悉,卿其勿辭,調理察職。答護軍徐必遠疏曰,省疏具悉卿懇。予之許遞,實非偶然,卿何不諒予意?卿其安心勿辭,從速上來察職。
答左參贊金壽興疏曰,省疏具悉卿懇。不必深辭,安心勿辭,從速察職。已上朝報
禮曹啓曰,臣與本曹佐郞南宮鈺,承命馳進寧陵奉審,則陵上曲墻,午未方崩頹處,以布帛尺量之,則內面廣五尺五寸,外面上頭廣三尺八寸,右邊二庫左邊一庫滲漏,丁字閣樑上塗炭剝落二庫內,一庫長不尺許,女瓦二立破,一庫長可五六寸許,神門外椽端浮椽相接處,一庫外面一邊會簷浮椽端雨漏,神門內東柱外,第一第二兩椽間,仰土剝落半尺許,月廊柱紙渝色,果與本陵參奉所報無異,而俱不至大段,神門上仰土剝落處一寸許,二庫,神門外仰土剝落處三寸許,水刺間前面甎墻一間頹落,以上三處,則前日潦雨開霽後修改事,已爲報知本曹矣。曲墻崩頹土石,則卽爲依例修掃,而其他有頉處,所當趁卽修改,而霖雨尙未開霽,勢難起役,此時潦水快收,擇日修改,何如?傳曰,允。以上禮曹謄錄
上在昌德宮。停常參·經筵。
巳時,日暈。
謝恩,兔山縣監林可材。
校理李柙,加土後入來。
都承旨善瀓再度呈辭。入啓。加給由。
藥房啓曰,大雨連日,人不堪苦,伏未審數日來,聖體若何?泄瀉之候,漸有差減之效乎?臣等,無任憂慮,敢來問安。答曰,知道。症候,已言于醫官矣。今後勿爲間日問安。
京畿監司書目,長湍呈,以朴同福,今月十七日雷震致死事。
戶曹啓曰,本曹事務,最爲緊重,實非他司之比,雖在常時郞廳,必逐日仕進,各察所掌,不敢有漫忽之心,況此客使將至之時,尤宜恪勤奔走,以盡其職分也。正郞洪茂,稱以有病,猝然引入,爲日已久,事多稽滯,聞其所患,元非大段。故累度送言,使之察任,則略不動念,一向退在,職事漸曠,行公無期,事體所在,不可一任其所爲,正郞洪茂,汰去何如?傳曰,允。
吏曹啓曰,兼通禮院引儀沈再昌,考講三次不通,汰去何如?傳曰,允。
大王大妃殿·王大妃殿·中殿·世子宮,藥房問安。答曰,知道。
禁府,三省罪人眞祥,堂古介行刑。啓。
答領議政鄭太和箚曰,省箚具悉卿懇。已諭予意於前箚之批,復何多誥?卿辭雖懇,予無允許之理,宜斷來章,安心勿辭,從容善攝,臥閤論道,以副予意。仍傳曰,遣史官傳諭。
府啓,凡士夫行身處事,謙讓爲重,正言李沃,纔被臺評之餘,物議不以爲深罪,復擬前職,則自處之道,惟當循省之不暇,而偃然陳疏,自以爲是,有若爭訟者然,臺閣體例,豈容若是?請正言李沃遞差。善山府使李櫋,春間歲幣木收捧之際,民間一依前例織造以納,則稱以品劣,重施笞杖,一竝點退,仍且聲言。此木若不防納,則京人必將生事於官家,民人等不得已自請,則送人京中,招致金司果稱名者,仍令下吏,勒定其價,上木一疋則作次木四疋,次木一疋則以步木一疋·米七斗爲定,一時督捧,以其本意論之,則其所取嬴,不啻倍蓰也。本府京主人,適以事下去,請以本木一疋·米四斗,自願防納,則嚴加呵責,扶曳黜之,座首,又以京主人之言,請減其價,則又爲不許,大凡民結之役,雖微細之物,守令不敢出用,況此歲幣,是何等重役,而偏聽牟利人之私囑,擅自勒徵,略無顧忌之狀,誠爲可駭,如此濫猾之人,不可使一日在官,重貽民幣。請善山府使李櫋,罷職不敍。前啓公主第宅遵制之請事,停啓。答府曰,不允。李櫋,拿問定罪。
謝恩,抱川縣監李之經。以上朝報
獻納李夏啓曰,合慶設科,事體莫重,續續退定,非不知未安,而第今此七月設場,誠有不可不變通者。雖云農隙,新穀未出,且經旱災,兩麥全失,農家耕耘之餘,筋力已竭,雖數日之程,實無裹糧往來之勢,遠邑擧子,如未盡赴,則必多落漠之歎,殊無同慶之意,故卜日之初,外間物情,皆以非時爲慮矣。況今客行相値,兩西開場,多有難便之事,試屋應辦,站路供億,俱是不貲之費,而一時竝行,勢所不贍,至於欲省試官之數,諉以淸北無文士,而合設一場,尤涉苟簡,請別試·初試,令該曹以八九月間改擇日設行。答曰,令廟堂稟處事敎矣。七月設科,在前非一,雖値客行,一邊設場,自有前例,平安道·淸南北之合設一場,亦不無前例,非謂無文士也。莫重慶科,續續退定,揆以事體,實涉未安,而但念上年事勢,異於前日,兩麥旣失,旱澇相仍,新穀未登之前,虛多擧子,糧資之難辦,誠如諫官啓辭,退行之擧,似不可已,令該曹參酌改擇日擧行,何如?答曰,允。已上備局謄錄
禮曹啓曰,卽接寧陵參奉牒報,則本陵曲墻,前日頹圮處,內面兩端加頹,以布帛尺尺量,則各一尺四寸,今日頹圮處,午方一庫內面頹落,上頭一尺,中則一尺五寸,下則九寸,坤方一庫,內面長廣,三尺七寸,下廣二尺五寸,外面廣四尺七寸,子丑間一庫,內面三尺一寸,外面二尺六寸,頹圮,戌方,內面一庫二尺許成隙云。陵上曲墻崩頹之患,至於如此之多,極爲驚駭,不可無更爲慰安之擧。慰安祭,不卜來二十日設行,而依例本曹堂上·郞廳,進去奉審後,稟處何如?傳曰,允。
禮曹啓曰,今月二十二日,乃是立秋節,還御正殿·復常膳等事,依例擧行之意,分付何如?傳曰,允。以上禮曹謄錄
上在昌德宮。停常參·經筵。
禮曹參判兪㯙,正郞李以挺,寧陵奉審事出去。
謝恩,戶曹正郞陳尙漸,朔寧郡守金壽增,尙衣別提洪汝濟。
都承旨張善瀓三度呈辭。入啓。遞差。
禮曹啓曰,今月二十二日,乃立秋節,還御正殿·復常膳等事,依例擧行之意,分付何如?傳曰,允。
禁府啓曰,謀弑其夫罪人眞祥,旣已承服正刑,依律文妻子爲奴,破家瀦澤,降其邑號,罷其守令等事,令各該司擧行之意,捧承傳,何如?傳曰,允。
迎接都監啓曰,都監宴享色郞廳,尙衣院主簿林可材,昨日口傳政事,移拜兎山縣監,其代以繕工監僉正李益培,差下察任,何如?傳曰,允。
原襄監司書目,春川·洪川·原州等官,風災雹災緣由事。
本院啓曰,海西·畿甸守令,口傳差出,蓋爲趁速赴任,料理站役,而憲府則昨已署經,諫院則見存之官,只是三員,而二員未肅拜,除被論人外,卽爲牌招肅拜,使之開坐署經,何如?傳曰,允。
傳曰,上年未寧時,藥房都提調以下,書啓。
傳曰,史官一員待命,騎馬三匹立之。
謝恩,司諫申命圭。
府啓,請正言李沃遞差。答曰,不允。
遠接使書目,臣之一行,到順安阻水,不得前進,極爲悶慮是白乎旀,譯官李承謙奴子,爲水渰死,事極驚慘事。
安州迎慰使書目,辭朝發行之後,大雨連仍,前路阻險,未免滯留,極爲悶慮事。
禁府啓目,前安陰縣監趙從耘,前陜川郡守李惟馨,前咸陽郡守趙錫祿等元情云云,竝皆遲晩,照律處置,何如?啓依允。
司諫申命圭啓曰,無似如臣,猥蒙鴻造,前後忝竊,玷辱已多,自知過福,恒切戒恐,惟自礪於心曰,雖其賦性,百不猶人,若事君而無欺蔽之事,論事而少偏頗之失,則其亦庶幾乎無大戾矣。常日慥慥而欲爲報效之萬一者,唯此二者而已。頃忝臺席,遽被大臣噤默之斥,瞿然自列,勢所不已,而然於其事,愚戇之見,頗有不然者,只欲妄陳已意,不墜臺風而已。厥後伏聞,大臣箚中,有背公死黨輩侵困之語,又於筵席,謂有欺罔云,臣至今毛骨俱,亟欲鑽地而不得也。伊時曲折,有不敢不爾焉者,豈有一毫欺罔之爲,而到今提起,有若爭辨?揆以事體,恐有傷損,故徊徨泯默,縱不敢容喙,顧其負犯,猶在身邊,一味惶蹙,靡所容措,而夢寐之外,新除遽下,驚竦駴惕,益不知所以爲計也。泛言分義,則但當銜恩入骨,奔走不暇,而抑臣形迹,其可自謂無失,而復敢揚揚臺閣,肆然自如乎?其在道理,決有不敢,且見正言李沃疏語,雖不欲相較,而亦不能自安也。若使曺漢英,實有可論之罪,則臣固自當奏劾,而此則不然。雖曰喪女,謂取屢適人賤孽,而欲與士族婦女,比而同之,至以壞禮法羞搢紳,爲其罪目者,寧不可訝耶?殊近於未了事之爲者,而及見憲官避辭,乃知爲出於訟者之流言,則無論是非,臺諫豈以訟者流言,彈劾訟官乎?輕臺體啓後弊之失,不可不規。故薄言評劾,乃以此也,而至以駭機狙擊等語,張皇攻斥,不遺餘力,有若大機關者然,臣實哂之,而又以決訟取女之說,追發後言,其亦異矣。然則初何槪及,而到今添加耶?然其是非,亦不足辨,而臣本以臲卼情勢,又被許多凌斥,以此以彼,決難一刻仍冒,請命遞斥臣職。答曰,勿辭,退待物論。
寧陵內摘奸。
傳曰,前監司李䎘,府使朴海道·金玉鉉,牧使李河岳·朴烶,都事姜碩賓,郡守鄭載厚,縣監朴重輝,說書鄭維岳,副正字權斗紀,府使梁侙·金鋿·許珽,縣令兪槮,判官安弘殷,縣監李敏斅,經歷丁昌燾,府使尹輿聖,判官李聲植,注書安如石,縣監韓如斗,郡守禹弼漢,縣監吳命說,參奉金時寶,奉事崔信赫,主簿全汝翰,判官崔元泰·李震夏,牧使姜汝采,府使李東溟,內侍金興善·趙得是·李以淑·金承澤·安俊哲,護軍權曦,統制使黃瀗,別將鄭克俊,經歷李泰英,副司果金重白,軍官李時輿等敍用。前都事柳冕,僉使洪湛,統制使黃瀗,奉事金汝謙等,職牒還給事,下吏·兵曹。
禮曹參判兪㯙,正郞李以挺,寧陵奉審後入來。以上朝報
吏曹啓曰,江華留守金徽,旣已箇滿,其代,依近例,令備邊司議薦,何如?傳曰,允。
備邊司郞廳,以左右相意啓曰,摠戎使,作闕已久,而領議政,身在呈告中,臣等不敢獨自薦望,至今遲待,不但軍務之多有稽滯者,卽今勅使時,手軍威軍分定,尤爲緊急,而主管無人,尙不分付委屬,可慮,不得已薦望以入之意,敢啓。答曰,知道。以上備局謄錄
禮曹啓曰,臣與本曹正郞李以挺,承命馳進寧陵,陵上曲墻崩頹處,詳細奉審,以布帛尺量之,則前日崩頹處加頹者,內面上端一尺五寸,下端一尺七寸,今番所頹處,午方,長廣一尺一寸,中下廣一尺六寸,坤方,內面廣四尺,外面廣五尺七寸,戌方,內面成隙處六尺八寸,子丑方,內面廣三尺五寸,外面廣二尺八寸許,丑地,外面下端成隙將頹處三尺三寸許,果與本陵參奉所報無異。故崩頹土石,則卽爲修掃,而似當趁卽修築,當此霖雨,勢難起役,亦無堅固之理,姑待潦水快霽後,與前日所頹處,一時修築,何如?傳曰,允。已上禮曹謄錄
忠勳府啓曰,節呈同知敦寧府事成稷單子內,振武功臣洪陽君李希建嫡長子尙興,已曾身死,其子克栽,亦爲身死,同克栽子李,在喪終制,嫡長當次,儀賓府都事金自南單子內,昭武功臣呂平君陳克一嫡長子自健,已曾身死,其子邦翊,在喪終制,嫡長當次是如爲等,如呈單子是白置。向前李·陳邦翊等,依他嫡長施行,何如?傳曰,允。已上忠勳府謄錄
上在昌德宮。停常參·經筵。
謝恩,知義禁趙珩。
京畿監司書目,楊州呈,以刑曹參判李殷相,病重上去不得事。又書目。旱災之餘,水災如此,民事可慮事。
右尹曺漢英初度呈辭。入啓。給由。
以刑曹參判李殷相辭狀。遞差。
領府事李景奭箚子。大槪,病伏之中,霖雨至此,敢陳愚懷事。入啓。
院啓,引嫌而退,情外見斥,非損於己,憤頭反詆,其失在彼,請司諫申命圭出仕。答曰,依啓。前啓公主第宅遵制之請事,停啓。
府啓,正言李沃,當初論劾,雖出於體例間相規,而彈墨未乾,遽授本職,則其在自處之道,只自循省之不暇,而乃反含蓄憤怒之意,費辭陳疏,侵斥論啓之人,至以狙擊沮逼等語,顯加譏詆,有若訴訐者然,此路一開,後弊難防,請正言李沃遞差。答曰,不允。
答領府事李景奭箚曰,省箚具悉卿懇。暑澇相仍,災害至此,言念民事,罔知攸措。祈晴一款,當令該曹稟處,疏決文書,近因予病而未果,少俟差愈,將欲行之矣。
司諫申命圭就職。以上朝報
迎接都監啓曰,昨接遠接使狀啓,則行到順安境,巖致川橋樑漂折,水過丈餘,決無過涉之路,不得已還退本縣,以爲待水落前進之計云。十五日在順安所封狀啓,昨日始爲來到,雖緣潦水之漲溢,而撥路稽滯,至於如此,且以牌文計之,則勅行越江日期已迫,而義州所送柵門外探候,聲息漠然無聞,似出於阻水之致,委屬可慮。川路阻碍處,別爲護涉,俾無滯撥之意,兩西監司處,竝爲分付,何如?傳曰,允。以上備局謄錄
上在昌德宮。停常參·經筵。
當日,無肅拜。
府前啓,正言李沃遞差事,停啓。
注書權愈病,代以成瑨爲假注書,假注書李嵂,解見任,以朴紳爲假注書。
禮曹啓曰,大旱之餘,淫雨支離,外方水災之報,相續而至,秋節將迫,尙無開霽之望,禾穀損傷,多有覆沙浦落之患,前頭民事,誠極可慮。祈晴之擧,似不可已,依例不卜日,今月二十二日,四門禜祭設行,三日而止事,知委擧行,何如?傳曰,允。
戶曹啓曰,本曹郞官中,正郞李箕徵所掌,最爲緊重,且箕徵,諳練事務,恪謹奉職,雖在常時,固宜久任,不可輕遞。況當此客使時,以應辦色啓下郞廳,接待諸事,一以委之,今若代以生手,則本曹事務,都監策應,俱極可慮,掌樂僉正李箕徵,卽令仍任本曹正郞,何如?傳曰,允。
司僕寺官員,以提調意啓曰,本曹事務之煩緊,非他各司之比,而其中僉正,爲任尤重,固非人人之所可堪者。僉正鄭載岱,明敏曉事,恪謹奉職,久在是任,凡事修擧矣。今日政,除授朔寧郡守,其代之得人甚難,本寺之事,誠爲可慮,鄭載岱,令該曹朔寧郡守改差,本寺僉正,仍任,何如?傳曰,允。
禁府照本,前安陰縣監趙從耘,陜川郡守李惟馨,咸陽郡守趙錫祿,□□趙從耘段,還上虛錄七千一百二十八石,李惟馨段,二千二百二十八石,趙錫祿段,六千三百五十九石,莫重元會之穀,公然虛錄,罪各決杖一百徒三年,竝只盡奪告〈身〉。啓功議各減一等。
禁府,趙從耘廣州德豐驛,趙錫祿安山石谷驛,徒二年半,李惟馨,果川良才驛,徒二年定配。啓。
吏曹判書趙復陽,兵曹判書金佐明初度呈辭,入啓。給由。
謝恩,左承旨閔點,右承旨沈梓,右副承旨李東稷,同副承旨安縝。
上在昌德宮。停常參·經筵。
謝恩,尙瑞直長安會,工曹正郞尹煿,掌苑別提李翂,朔寧郡守尹鴻擧,陜川郡守任允錫,訓鍊副正閔錡·朴世卿,平市令李齊松,奉事李萬亨,禮曹佐郞李日井·元撤,訓鍊判官裵泰綏,主簿金英男,內贍奉事權誢,都摠經歷柳重器,都事尹淑,刑曹正郞楊顯望·魏定相,佐郞具時敏,鎭川縣監趙相抃,尙衣直長宋光濂,司宰直長趙爾翰,刑曹佐郞朴世春,漢城判官權德徽,禮賓奉事兪鼎基,敦寧奉事黃胤貞,繕工副奉事趙邦安,咸陽郡守兪命益,靈山縣監尹以明,同知朴興元,安岳郡守金壽增,兵曹佐郞權愭,掌樂直長成璡,軍資奉事徐明履,戶曹佐郞權佾,兵曹正郞柳㝚,監察鄭後榮,昌原府使裵尙度,僉知趙搏·宋裕善,廣興奉事李台揆,濟用直長崔碩年,禁府都事李縝·李碩薰·柳宜復,刑曹佐郞張善□,僉知李薈,學錄文獻徵,魚面萬戶鄭擎天。
右尹曺漢英再度呈辭。加給由。禮曹參判兪㯙辭職上疏。入啓。
忠淸都事書目,林川兼任韓山等官呈,以私奴甘金,雷震致死,朴□鶴等三人渰死事,啓。傳曰,渰死人,令本道恤典擧行。
全羅監司書目,道內染病之數,合以計之,則一千九百二十三名內,方痛一千七百名,得差八百九名,死亡四名事。又書目,長興呈,以去五月二十四日,大雨中山崩,人物五名壓死事。
藥房啓曰,長霖初霽,天氣淸新,伏未審此時,聖體若何?便滑之候,漸有差減之效乎?臣等,區區憂慮,敢來問安。答曰,知道。泄便,則幾盡差減矣。
左參贊金壽興上疏。入啓。
掌令李暹,持平吳斗憲啓曰,甁柳不設,雖有違令之罪,初出於無情,故金萬均·趙世煥等所犯,臣等,錯認爲公罪,以杖八十照斷以入矣。昨者金萬均推緘公事,有卞問政院之敎,臣等不勝瞿然之至,本府旣無可據文書。故臣等,只以一時所見,矇然照勘,前後擬律,俱在不察之失,以此以彼,決難一刻仍冒臺席,請命遞斥臣等之職。答曰,勿辭,退待物論。
禁府啓目,金澄議處云云,照律處置,何如?啓照律處置爲乎矣。觀此回啓,則臘藥價銀釵等事,五六字缺勒定其罪是如爲旀,豹皮事,旣曰贐行,不爲無名是如爲臥乎所,已非守法之意,末終旣以前後飾辭供招,爲可駭,而直請照律,本府所爲,委屬駭異矣。又啓目,朴而㫥議處云云,照律處置,何如?啓依允。重見査覈,雖有勢所未易之事,職在有司,其敢曰,有貴於紬木,査實未易是如爲在如中,是豈按獄之體乎?本府所爲,誠爲可駭矣。
傳曰,觀此金澄·朴而㫥等回啓公事,義禁府所爲,俱涉可駭,當該堂上,竝從重推考。
忠淸都事書目,忠州等官呈,以知事閔鼎重·掌令李翊上疏上送事。又書目,閔鼎重,病重上去不得事。
禮曹正郞李以挺,康陵奉審事,出去。
玉堂箚子。大槪,請掌令李暹,持平吳斗憲,竝命遞差事。入啓。答曰,依啓。
本院啓曰,以金萬均甁柳不設推勘公事,前例不得考出事,昨已啓達矣。今則擬律臺官,引避見遞,此公事還出給,使之改照律以入之意,敢啓。傳曰,知道。已上朝報
禁府啓曰,金澄·朴而㫥等照律事,判下矣。卽當照律以啓,而臣等,俱以次官,必備三員後奉行,而同知事兪㯙,時未肅拜,姑待備員後照律之意,敢啓。傳曰,知道。已上禁府謄錄
禮曹啓曰,卽接□陵參奉牒報,則本陵陵上曲墻,西邊內面崩頹,外面姑爲完全,而蓋瓦破傷,將來保存,亦未可定,所頹之處,以指尺量之,則六尺五寸云。今此曲墻頹落之處,不至大段,且與寧陵曲墻崩頹有異,而曾前癸卯年六月,光陵曲墻頹圮處,以爲不至大段,其時只遣本曹郞廳奉審,亦無慰安之擧矣。今此本陵曲墻所頹處,與光陵曲墻所頹,無甚輕重,今亦依癸卯年例,發遣本曹郞廳奉審,書啓後稟處,何如?傳曰,允。已上禮曹謄錄
迎接都監啓曰,宴享色郞廳成虎徵外任,代,禮曹佐郞李日井,雜物色郞廳李碩蕃外任,代,漢城府判官權德徽,差下察任,何如?傳曰,允。
上在昌德宮。停常參·經筵。
謝恩,典簿李志雄,尙瑞副直長李奎徵,造紙別提河聖圖,豐山萬戶黃以中,會寧萬戶白益坤,引儀權順謙,甘浦萬戶金南徵,法聖萬戶金時稷,訓鍊僉正鄭□□·韓以蔓,主簿蘇明宇,白翎僉使崔千仞,典籍孫志,司贍直長朴世址,掌樂僉正金壽昌,主簿李商雨,多大浦僉使李昌彧,禮賓別提皇甫一,社稷參奉黃爾明,掌苑別提孫萬雄,軍器主簿白文圭,監察李齊漢·李養年,禁府都事姜璡,方山萬戶李永立,監察金誠一,五衛將柳震立,宣傳官文尙彪,引儀兼參軍鄭壽先,護軍鄭曦,豆毛萬戶鄭世亨,監察趙始久,司評柳瑡,校檢金蘊,承文副正字兪樟,蛇梁萬戶姜夢遇,安骨萬戶趙銓,宗簿主簿李熙采,義盈主簿申啓澄,平海郡守朴材,瓦署別提崔弼聖·尹恪,監察朴乃昌·權大胤,善山府使李德夏,軍資主簿沈櫟,高山察訪成虎徵,長興主簿尹世休,左副承旨南二星。
下直,安岳郡守金壽增。
吏曹啓曰,臺諫有闕,政事,取稟。
平安監司書目,泰川呈,以本月初五日下雹,田畓各穀,慘被損傷事。又書目,自十一日,連日大雨,臣行,僅達宣川,鳳城聲息,尙無所聞事。
兵使書目,老江僉使李挺生,本月十六日身死事。
以全羅監司私婢孝陽等壓死事狀啓,傳曰,令本道恤典擧行。
禁府啓曰,金澄·朴而㫥等照律事,判下矣。卽當照律以啓,而臣等,俱以次官,必備三員後奉行,而同知事兪㯙,時未肅拜,姑待備員後照律之意,敢啓。傳曰,知道。
遠接使書目,臣行十七日,始到定州,而勅行渡江,尙無聲息,霖雨一向不止,極爲悶慮事。
禮曹正郞李以挺,康陵奉審後,入來。
吏曹判書趙復陽,兵曹判書金佐明再度呈辭。加給由。
遠接使書目,臣行到定州,阻水留滯爲白有如乎,卽接義州馳報,則勅行,十七日已到松站,渡江之期,似在二十日間是如爲白如乎,臣迎慰使問禮官等,馳向義州是白乎矣,潦水盛漲,恐難及期得達,極爲悶慮事。
平安監司書目,勅行,十八日到鳳城是如云云事。
傳曰,大臣·備局堂上,引見。
平壤迎慰使金厦樑,中路問安使朴興文,出去。
傳曰,政事,明日爲之。
慶尙監司書目,黃山察訪柳榮厚,今月初八日身死事。
嶺陽君儇箚子。大槪,兼帶司饔院提調,亟賜遞改,以幸公私事。入啓。
引見時,左議政許積所啓,楊州·肅川弑夫罪人之間夫,皆入於啓覆中矣。朴□肫之設計投藥,同謀縊殺之狀,已極凶慘,而盧俊彦,結黨臧殺,實與强盜無異,不可與常例殺人者,比而論之。外議皆以爲,不待時處斬爲當矣。上曰,依爲之。左副承旨南二星所啓,謀弑夫罪人,旣已承服行刑,罷其守令,降其邑號,破家瀦澤等事,該曹,纔已草記矣。旣曰,謀弑其夫,則與弑其夫,有間,只爲處斬,不正凌遲之刑,至於罷守令等事,亦當次第降殺,而取考禁府所上謄錄,則有謀弑父母罪人,此與眞祥律名相類,而或有破家瀦澤之時,或有不爲之時,其在國法,似當有一定之規矣。上曰,令攸司稟處。左議政許積所啓,西路擺撥,潦雨之時,川路不通,則以大繩引繫兩岸,乘小舠,緣繩而渡,雖使客行次,使人肩擔轎子,攀援繩索而行,故未聞有不通之時矣。今聞義州陪持人之言,則阻水淸江,留待數日,私覓馬槽於村家,艱難過涉,故以致遲延云,遠接使之不得前進,亦以此故也。平安監司與兵使,當此霖雨之時,不能豫備渡涉之具,致有此患,請竝命推考。上曰,依爲之。已上朝報
禁府啓曰,云云事,命下矣。取考本府謄錄,則曾在己丑年,李薰,則以殺逆父母設計,斷以斬罪,而無罷其守令等事,又於丁卯年,金先立則以作賊同儻,誣引其父,亦斷以斬罪,而守令罷職·破家瀦澤之法,依例擧行矣。承旨南二星所啓,所謂與眞祥律名相類云者,指此發也。李薰則所居者東大門外,所處者其父之室,則罷守令破家瀦澤之法,似無所施,先立處罪之,則旣罷其守令,又瀦澤其家,只降號一款,爲陵寢所在之地,而不行焉。今此眞祥,以其夫之更活,雖不置凌遲之刑,至於罷守令·降號瀦澤,竝皆次第降殺,則是治之以凡人相殺之罪也。揆之法例,似不當如是,罷守令等事,依法文擧行,以爲一定之式,似爲合宜,而事係重大,議大臣定奪,何如?傳曰,允。已上禁府謄錄
上在昌德宮。停常參·經筵。
答左參贊金壽興疏曰,省疏具悉。卿才允合,何用辭爲?疏決之任,今將完了,尤無可辭之事,安心勿辭,從速察職。
謝恩,義盈庫直長李震白兼引儀梁重□·尹瑄,安陰縣監金震粹,內贍直長金南甲,兵曹參判張善瀓,兼春秋陳尙漸,兼學諭李禎來,都摠都事朴以樟,司饔參奉李九成,平陵察訪李復一,漁游澗僉使趙謹行,司圃別提金後彭,社稷令閔燾,衛率趙持恒·申弼華,監察李渻,刑曹參議成徵命,都承旨姜栢年。
工曹參判鄭斗卿,身病出仕。
下直,朔寧郡守尹鴻擧,兎山縣監成後周,抱川縣監李之經。
右尹曺漢英三度呈辭。入啓。加給由。
慶尙監司書目,義城縣令李聖揆,求言應旨上疏上送事。又書目,醴泉呈,以去五月二十四日夜,風雹大作,木花禾穀,盡爲損傷事。又書目,春夏等褒貶時,三月赴任鎭海縣監禹濟博,不爲品題,還上虛錄最多,安陰縣監趙從耘,混置上考,惶恐待罪事,啓。傳曰,勿待罪事,回諭。
黃海監司書目,道內染病人六百九十名內,方痛三百八十三名,向差二百七十六名,死亡三十一名事。
京畿監司書目,豐德呈,以私奴見伊,私婢銀卿及所牽牛隻,竝以今月十一日,一時震死事。
平安監司書目,臣行阻水,二十日,自良策,始向義州事。
吏曹啓曰,今都目政,新除授重林察訪鄭公奭,方在喪中云,臣等,全不聞知,備擬本職,至於受點,不勝惶恐。重林察訪鄭公奭,改差何如?傳曰,允。
左參贊金壽興上疏。大槪,所帶兼任,決無堪當之勢,嚴召之下,亦不得祗赴,更暴悶迫之懇,乞命亟許遞改,仍治臣違命之罪事。入啓。
以知事閔鼎重辭狀,只遞本職。
工曹啓曰,本曹郞廳六員內,正郞尹抗,以都監雜物色啓下,佐郞金命碩·佐郞洪萬熙,以分工曹及內工曹,分差都監之任,正郞尹煿,都目政,纔授本職,而以前任漢城判官時,都監郞廳啓下之故,移職之後,亦仍都監之任,本曹雖曰閑曹,郞廳各有所掌,而卽今本曹郞廳見存者,只正郞李郁,佐郞朴惟讓等二人,而李郁,本以衰老之人,身有重病,方在受由調理之中。大小祭享等事段,以假官進排察任,已極未安,而正郞尹抗,以本曹山澤司,所掌尤重,都監郞廳改差,俾專職任,以成本曹模樣,何如?傳曰,李郁改差。
遠接使平安監司書目,臣等之行,二十日,得達義州,而聞勅行則松站阻水,留三日,渡江之期,姑未能的知事。
義州府尹書目,勅行到松站,阻雨留三日是如云云事。
慶原君箚子。大槪,宗廟秋享大祭,初獻官,令吏曹急速差定事。入啓。
本院啓曰,京畿監司南龍翼,重林察訪斯速差出事狀啓,旣已啓下矣。勅使渡江,迫在今明,則馬官差出,一日爲急,卽爲口傳差出事,分付該曹,何如?傳曰,允。
禮曹正郞李以挺,宣陵曲墻頹落處奉審事出去。以上朝報
政院啓曰,慶尙監司閔蓍重啓本三度,及黃山察訪柳榮厚身死狀啓,皆以撥路上送,而紙頭水沈,莫重狀啓,如是沾濕,所經水路撥軍等,令備局査覈治罪,何如?傳曰,允。以上備局謄錄
政院啓曰,卽者禮曹郞廳來言,宣陵參奉牒報內,王后陵上曲墻,外面一間許頹落云,而判書參議,奉使在外,參判,以病陳疏,疏批未下,不得行公。故自本曹,無由啓達,不得已來告政院云,今番康陵陵上曲墻崩頹時,發遣本曹郞廳奉審書啓,則今此宣陵,似當依此擧行,而本曹,旣無堂上行公之員,時急啓稟之事,未免稽遲,何以爲之?敢稟。傳曰,依爲之。已上禮曹謄錄
上在昌德宮。停常參·經筵。
受鍼時,左議政許積所啓,禮曹判書,與參議,奉使在外,參判兪㯙,身有實病,不得行公,本曹事務,不可久曠,且當有事之時,有多擧行之事,而兪㯙,則疏批未下,合有變通之道矣。上曰,參議朴世堅,姑先改差。已上禮曹謄錄。
備邊司啓曰,司諫院啓辭,合慶設科事莫重,續續退定,非不知未安,而第今此七月設場,誠有不可不變通者。雖云農隙,新穀未出,且經旱災,兩麥全失,農家耕耘之際,筋力已竭,雖數日之程,實無裹糧往來之弊,遠邑擧子,如未盡赴,則必多落莫之歎,殊無同慶之意,故卜日之初,外間物情,皆以非時爲慮矣。況今客行相値,兩西開場,多有難便之事,試屋應辦,站路供億,俱是不貲之費,而一時竝行,勢不贍,至於念省試官之數,諉以淸北無文士,而合設一場,尤涉苟簡,請別試·初試,令該曹以八九月間改擇日設行。答曰,令廟堂稟處事,傳敎矣。七月設場,在前非一,雖値客行,一邊設場,自有前例,平安道淸南北之合設一場,亦不無前例,非謂無文士也。莫重慶科,續續退定,揆以事體,實涉未安,而但念今年事勢,異於前日,兩麥旣失,旱澇相仍,新穀未登之前,許多擧子,糧資難辦,誠如諫官啓辭,退行之擧,似不可已,令該曹參酌改擇日擧行,何如?傳曰,允。以上禮曹謄錄
上在昌德宮。停常參·經筵。
正言李沃三度呈辭。遞差。
吏曹判書趙復陽,兵曹判書金佐明三度呈辭。加給由。
落點,重林察訪李文著。
謝恩,正言朴贄,持平金德遠,刑曹參判鄭榏,工曹正郞元格,司宰主簿尹明遇,司饔主簿許璋,典籍金啓祉。
大殿,政院·玉堂問安。答曰,知道。二品以上·六曹問安。答曰,知道。勿爲問安。
全羅道春夏等褒貶,淳昌郡守金之聲,順天縣監金載顯,興德縣監趙廷鐄,泰仁縣監金壽一,以上中,南原府使閔重魯,茂長縣監權讓,以上下。
去夜,本院啓曰,今日諫院所啓兩件事外,掌令慶㝡處置及善山府使李德夏,端川郡守韓希貞等事,皆以遞差爲請,而傳批之時,承傳色,以不允遞差事依啓七字,來傳,故注書,聞卽書之草冊,依例傳示臺諫,本院,亦以此書入遞差,傳旨矣,今承下敎,始知只允憲官處置,承傳色誤傳之失,不可不懲。請命推考。
正言朴珽避嫌。大槪,潦水大漲,疾病且劇,留滯月餘,今始來肅,稽謝之罪,在所難免,臣何敢謂之事勢適然,而晏然在職乎?請遞事。呈政院,還出給。
藥房啓曰,風雨大作,達夜不止,伏未審此時,聖體若何?寢睡水刺,亦何如?昨日受鍼之後,別無煩熱之候乎?臣等,不勝憂慮,敢來問安。答曰,知道。症候,已言于醫官矣。
吏曹啓曰,臺官有闕,政事,取稟。
遠接使·平安監司書目,勅行,二十一日始到鳳城,二十四日定爲渡江事。
京畿監司書目,楊州呈,以今月十二日,水鐵匠韓周元妻及其子貴立·二同一家,竝砂石壓死事。啓。傳曰,壓死人等,令本道各別恤典擧行。
全羅監司書目,咸平縣監吳始復母病,一向危重,啓聞催還,亦不還任,四朔空官職事,曠廢罷黜事。又書目,農事形止及水災孔慘事。
黃海監司書目,海州牧使李叔達,今月二十四日身死事。
院前啓,以國忌齋戒,自今月二十八日至姑停。
昨日,受鍼時,左議政許積所啓,禮曹判書與參議,奉使在外,參判兪㯙,身有實病,不得行公,本曹事務,不可久曠,且當有事之時,多有擧行之事,而兪㯙,則疏批未下,合有變通之道矣。上曰,參議朴世堅,今姑改差。又所啓,科擧,則自備邊司啓辭,已命退行,而卽伏聞慶尙監司閔蓍重,狀啓請退云,科擧重事,藩臣之敢請退行,其在事體,殊涉不當矣。上曰,其狀啓入啓三日,而不爲啓下者,以事體之不當也。政院,不請推考,直爲捧入,亦甚未便,當該承旨及慶尙監司閔蓍重,竝從重推考。
答禮曹參判兪㯙疏曰,遞差。
本院啓曰,海州牧使身故狀啓,今已啓下。站上之事,一刻爲急,不可不卽出其代,罔夜下送,且迎勅擇日,以禮曹無堂上之故,尙未擧行,而適値國忌齋戒,不得開政,似當有變通之道。在前雖國忌齋戒之日,如有緊急之事,則亦有開政之時,何以爲之?敢稟。傳曰,當日開政差出。
海州牧使慶㝡,謝恩後,仍爲下直。已上朝報
迎接都監啓曰,卽接遠接使平安監司聯名狀啓,則勅行,二十四日趁早渡江,而渡江後,必留一日於義州,以日計之,則來月十三日,當爲入京,而其間或至淹然一兩日,則與迎勅吉日差違,不無窘速之患,以十四日·五日間更擇吉日,以爲臨時進退之地似當云,卽今霖雨尙未開霽,前頭作行遲速,有難豫度,令該曹急速更擇吉日,遠接處下諭,何如?傳曰,允。
迎接都監啓曰,迎勅習儀,初度則以今月卄九日,二度則來月初三日,曾已推擇,啓下矣。昨因遠接使狀啓,迎勅吉日,以來月十四·五日間改推擇事,啓請蒙允矣。迎勅初二度習儀,亦當差退,令該曹改擇日擧行,何如?傳曰,允。已上禮曹謄錄
上在昌德宮。停常參·經筵。
謝恩,禮曹參判張善瀓,司議李文淸,漢城參軍韓伯箕,敦寧參奉睦昌遇,司禦洪柱文,興陽縣監李健,宣傳官洪震碩,重林察訪李文著,典籍金宗燁。
大殿,本院·玉堂問安。答曰,知道。
藥房啓曰,伏未審夜來,聖體若何,寢睡水刺,亦何如?臣等,區區憂慮,敢來問安。答曰,知道。今後,勿爲逐日問安。
備邊司郞廳,以大臣意啓曰,左參贊金壽興推考,令政院牌招,兼帶察任事。傳曰,允。
以本院啓辭,左參贊金壽興牌招啓辭,傳曰,允。已上朝報
禮曹啓曰,以遠接使狀啓,都監啓辭迎勅吉日,令該曹更擇日,允下矣。令日官更爲推擇,則前定,十三日外,十四日有忌,十五日辰時·十六日卯時爲吉云,以此兩日,觀勢進退正日馳啓之意,遠接使處急速下諭,何如?傳曰,允。
禮曹啓曰,以迎勅都監啓辭,迎勅吉日,旣已差退,迎勅習儀,令該曹改擇日事,允下矣。更令日官推擇,則初度來七月初四日,二度同月初八日爲吉云,原單子中改付標以入,而三度,則正日馳啓後擧行之意,敢啓。傳曰,知道。已上禮曹謄錄
司饔院啓曰,今日京畿日次生鮮,體小色變,不合御供,累次點退,不改改納,此不過近日水漲,不能捉魚所致,莫重御供,不可闕封,不得已擇其稍優者捧入,而當該防納主人,令該司推致,何如?傳曰,允。已上司饔院謄錄
上在昌德宮。停常參·經筵。
謝恩,禮曹參議李敏迪,護軍李暹,茂長縣監閔黯,南原府使李峻岳,司饔奉事尹聖球,宣傳官閔鳴九。
答忠淸監司李弘淵曰,省疏具悉。不必遞職而後爲之,卿其勿辭察職。
遠接使·平安監司書目,勅行,本月二十二日酉時量,渡江事。
黃州迎慰使權說,出去。
本院啓辭,承傳色請推事。傳曰,此非誤傳,勿推。
遠接使·平安監司書目,勅行二十四日仍留義州,二十五日離發,七月十二日當爲入京事。以上朝報
備邊司啓曰,義州陪持,二日半得達京城,例也,而勅使二十三日越江狀啓,今日始到,事甚痛駭,故推問陪持人,則行到肅川,阻水留滯,及到瑞興,又逢大雨,阻水兩日,以致離灣六日始到云,其言雖不可信,以陪持而來瑞興府使李宇柱所報見之,則義州陪持及平安道,上送於內醫院鵜鶘,二十五日戌時,到本府,而川水大漲,不能渡涉,二十七日始爲越送云,以不設撥路渡涉之具,故平安監兵使,纔已推考,而今又如是,事之可駭,莫甚於此,平安監·兵使,更爲推考,黃海監·兵使,亦爲從重推考。此後則凡有大川處,或結馬槽,或爲作筏,使之趁卽渡涉,俾無撥路如前不通之弊事,分付京畿·黃海·平安三道監·兵使處,何如?答曰,允。
政院啓曰,卽者勅使越江狀啓入來,而乃今日廾三日戌時成貼者也。過五日始爲入來,招問陪持人,則行到瑞興,阻水兩日云,雖非無緣留滯之比,莫重時急之報,如是稽傳,極爲痛惡,陪持人,令備邊司治罪,何如?傳曰,允。以上備局謄錄
迎接都監啓曰,卽接遠接使·義州府尹狀啓,則勅使,自義州至弘濟院,七站宴享,竝令勿設,各站迎慰使,使之還爲上去,自前迎慰宴減除之時,則有中路別遣問安使之例,今亦不可無擧行云,七處迎慰,旣令勿設,則中路別遣問安,似可不已,令政院考例稟處,何如?傳曰,允。
又啓曰,卽接遠接使·平安監司聯名狀啓,則勅行,二十四日趁早渡江後,必留一日於義州,以日計之,則來月十三日,當爲入京,而其間或至淹延一兩日,則與迎勅吉日差違,不無窘速之患,以十四·五日間,或擇吉日,以爲臨時進退之地,似當云。卽今霖雨,尙未開霽,前頭作行遲速,有難豫度,令該曹急速更擇吉日,遠接使處下諭,何如?傳曰,允。
上在昌德宮。停常參·經筵。
下直,法聖萬戶金時稷。
謝恩,護軍鄭深源,結城縣監李碩蕃,兼養賢奉事孫萬雄,洗馬李晩成,侍直金萬增,咸平縣監宋最,學諭金始鉉。
吏曹判書趙復陽,兵曹判書金佐明,右尹曺漢英辭職上疏。入啓。
司諫申命圭,副摠管吳挺緯初度呈辭。入啓。給由。
藥房啓曰,伏未審數日來,聖體若何,寢睡水刺,亦何如?臣等,無任憂慮,敢來問安。答曰,知道。症候,已言于醫官矣。
統制使書目,虞候鄭後起罷黜事。
答知事閔鼎重疏曰,省疏具悉。知其失度之物而受之則不可,不知而受之則有何所失?卿其勿俟罪。答江華留守李浣疏曰,省疏具悉卿懇。委卿以是任者,豈偶然哉?宜體予意,安心勿辭。
平安監司書目,博川呈,以入作人徐亂伊,本月十一日雷震致死事。又書目,今月十八日·十九日兩日大風,定州船人十二名·永柔船人九名,船敗渰死事,極驚慘緣由事。
定州迎慰使書目,卽接遠接使關文,則七處宴享,竝令勿設,而不爲傳呈御帖還去,實涉未安,臣,不得已仍留本站事。
左參贊金壽興兼任書目,坡州牧使李挺岳,卽臣同生妹夫,自有應避之嫌,請令該曹照例處置事。
義州府尹書目,勅行,本府離發,指向前路及鴨綠江淸馬載來船一隻,狂濤致敗,將官一人·軍官二人渰死,事極驚駭事。平安監司書目。義州中江淸馬渡涉時,一船覆沒,回去軍人竝四名渰死,極爲驚慘事,啓。傳曰,渰死人等,令本道恤典擧行。
遠接使書目,勅行二十五日良策止宿事。黃州迎慰使書目,卽聞遠接使關文內,勅行各處宴享勿設,迎慰使還爲上去云,仍留坡州事。
京畿監司書目,廣州呈,以大司成李廷夔,病重上去不得事。
吏曹,海州牧使李叔達,身死,曾經臺侍,別致賻。
獻納李□□避嫌。大槪,臣於閔錡之論,有擬律乖宜之失,且頃日本院啓辭批答中,二字改下,而政院終不更傳,無非不能有無之致,請遞事。入啓。答曰,勿辭。
府啓,柳斐然之罪犯,渠之緘辭,亦不敢隱諱,則比諸朴而㫥,有何一毫輕重之別?而㫥則累朔囚係,已有照律之命,斐然則晏然倖免,至被收殺之恩,朝家用罰之乖舛,豈但不均而已?物情駭憤,久而不止,請前統制使柳斐然與朴而㫥,一體論罪。結城縣監李碩蕃,曾在年前,酷被臺論,復齒仕版,在渠亦幸,而及拜刑部郞官之後,不自謹飭,多有人言,至於監杖罪人之際,循私營救,反遭官長之詈,而恬不知愧,終無自處之道,同僚羞與爲列,下吏亦皆唾點,如此無恥不正之人,不可畀以字牧之任,以貽民害,請結城縣監李碩蕃罷職。堂下文官月課製述,館閣堂上,於四季朔課次啓下,以爲勸奬之地者,載在法典,意非偶然,而今聞乙巳年以後月課所製,一不課次,積成卷軸,委諸下吏之手,歲月寖久,易有閪失之弊,其在事體,殊甚未安,請前後當該館閣堂上,竝從重推考。
以大司成李廷夔辭狀,遞差。
答府曰,不允。推考事罷職事,依啓。
院啓,伏聞以刑曹擊錚罪人檢同公事,有風聞臺官査推之命,臣不勝駭惑之至。臺官所職,本許風聞,設有錯失之事,未嘗輒加究覈者,乃所以重臺體而慮後弊也。今此檢同之於錦陽君家,父是其家之奴子,身爲賓府之典僕,而兼之以三世服役之義,無論奴主分有無,公私賤與否,比諸尋常士夫,則大有間矣。公肆醜辱,略無顧忌,傷敗風敎,實非細故,以賤凌貴,自有其律,執法之官,欲爲究問懲治者,亦出於正風俗之意,而今者,因渠訴訐之辭,遽有憲長以下多官査推之擧,風聞究覈,古無此例,朝家事體,豈容如是?此路一開,頑悍賤隷,必將輕視臺憲,益無所憚,日後之弊,有不可勝言,請還收風聞臺官査推之命。善山府使李德夏,爲地部歲幣色郞,多有不謹之誚,且經西南數邑守宰,亦無表著之績,而及至今日,驟授本職,物情皆以爲過濫,請善山府使李德夏遞差。端川,以産貨之邑,屢經非人,凋弊已甚,郡守韓世卨,素無廉謹之稱,曾爲守宰,到處見敗,且其家居在近邑,不可苟然差遣,以貽民弊,請端川郡守韓世卨遞差。其代擇送,訓鍊副正閔錡拿問定罪事,臺啓傳批,事體甚重,而頃日本院啓辭批旨中,遞差二字,旣以處置改下,則在政院之道,當卽啓召臺官,更爲言送,而矇然掩置,已過屢日,不察之失,在所難免,請當該承旨推考。
答院曰,不允。推考拿問事,依啓。以上朝報
政院啓曰,以迎接都監草記,中路別問安使差送事,啓下矣。以日計之,則勅行,今日當到安州,雖卽差出發送,恐難馳及中路,黃州迎慰使,昨纔出去,其行想必不遠,仍差別問安使,使之隨所到傳呈御帖及名帖之意,別爲下諭,使禁軍馳撥以傳,何如?傳曰,允。已上備局謄錄
禮曹啓曰,以諫院啓辭,備邊司覆啓,文武科別試,令該曹參酌改擇日退定之事,允下矣。令日官更爲推擇,則初試,來九月十三日,殿試十月廾八日,放榜十一月十二日辰時爲吉云,以此日,原帖目中改付標以入之意,敢啓。傳曰,知道。
迎接都監啓曰,遠接使上送路程記及狀啓,則勅行,今月二十五日義州離發,來月十二日入京云,與該曹所擇吉日相符,依此擧行之意,遠接使處回移,各司及京畿·黃海兩道·開城府,亦爲知委,何如?傳曰,允。
都摠府啓曰,本府殘疲特甚,只有奴子南乭同·南同等二名,堂上十員郞廳八員,凡於擧動時及差祭都試監軍時,無以隨從使喚,常患悶慮矣。今聞南乭同二名,造紙匠人啓下云,兩奴冒屬匠人,欲免苦役之計,其情狀可駭。曾於甲申年間,府奴自洽,世子別監至於啓下,其時本府,以奴婢數少使喚不足之意,至於入啓,改卽爲承傳矣。今此南乭同等二名,還屬本府,依前使喚,今後更勿遷動事,亦爲捧承傳施行,何如?傳曰,允。郞廳金廷鳳校正。郞廳李明祚書。
上在昌德宮。停常參·經筵。
自昧爽至辰時,有霧氣。自巳時至申時,日暈。
答副護軍李晩榮疏曰,省疏具悉。卿其勿辭察職。
答府啓曰,不允。以上內下日記
有政。吏批,以慶一會爲宣川府使,鄭始大爲坡州牧使。
備邊司啓曰,卽接遠接使·平安監司到良策狀啓,則本站上勅使所供茶啖中,蜜果形色不精之故,被其詰責,至於賓臣·道臣於館所之處,以勅使之言,有所云云,其生事曲折,雖未詳知,而論以事體,不可罷黜而止,府使柳炳然拿問處置,何如?傳曰,允。
迎接都監啓曰,米糆色郞廳李齊杜,前任司評時差下郞廳矣。昨日移拜平市令,本署官員,只是二員,勅使入京之後,則本署責應之事甚多,勢難兼察,李齊杜都監郞廳改差,其代以掌樂主簿李商雨,差下察任,何如?傳曰,允。
司僕寺啓曰,濟州年例進上馬三名日六十匹,凶咎馬雌雄竝七十三匹,駑駘馬雌雄二十匹,山屯雜種馬二十匹,合一百八十一匹內,計除船敗渰死及中路病留病故馬外一百四十一匹,先到本寺,故禾毛色別單開錄,有頉之馬,亦爲懸錄以入之意,敢啓。傳曰,知道。
副提學金萬基疏曰,伏以庸陋如臣,過蒙陶甄,前後忝叨,罔非踰分,而至於玉堂長官之任,尤不近似,聞命震惕,撫躬兢惶,實不知所措也。記曰,大讓如慢,小讓如僞,臣非不知遜辭之疑於僞慢,而抑又聞先儒之言曰,人臣辭受之失得,不但關係一身而已。臣於是,知人臣事君之道,不以趨走承命爲恭,而未嘗不兢於辭受之際也。曾在前歲亦有玆命而終不敢承,以至移拜他職而後已者,誠以人器萬萬不稱,先儒法度之語,森然可畏故也。今若寵榮是貪,煩瀆是懼,冒玷匪據,若所當得者然,則前日之辭,乃眞爲僞與慢之歸矣。至若臣,駑於質蔑於學,而朽木難雕,襪綿無補,萬無以稱塞職之狀,聖明想已俯燭,而亦嘗略陳於前日之疏,不待覼縷而申復也。且臣,自供仕政院,傷於暑濕,頭䐉暈痛,胸腹痞脹,廢飮啖貼床蓐,已涉旬矣。今則轉成泄痢,症情危惡,氣力澌頓,雖欲强出祗肅,亦不可得,伏乞聖上,察臣微分之已溢,而不可濫授,諒臣賤疾之沈惙而末由自力,將臣職名,亟賜遞改,以重名器,以幸公私,不勝大願。臣無任祈懇之至。答曰,省疏具悉。爾其勿辭察職。
副修撰金錫胄疏曰,伏以頃忝諫職,妄缺非,繼陳辭疏,重惹譏謗,臺彈直截,日峻一日,臣惟自反,寧不知缺尙懼難貸,竊要叨華,非所敢希。乃者,新命旋復,重班缺惶隕罔措,而顧揣微分,點汚已甚,側憂群言,咎讁猶多,缺斥退乃宜,則持此陋質,其不可以再辱淸朝者決矣。伏乞天地父母,特垂憐察,亟命遞臣所帶館職及兼掌學官之任,以安私分,以礪廉隅,不勝萬幸。臣無任兢惶悶蹙之至。答曰,省疏具悉。爾其勿辭察職。
行副護軍李晩榮疏曰,伏以臣居,在仁川地先墓下,而京裡,無數間家舍,仕宦三十年,棲棲於僦寓,日遷月徙,不暫寧處,故先世神主,置在鄕家,每當香火之時,常切如不祭之痛。頃日遞職之初,適値祖母忌日臨迫,急於行祀,未及呈告,徑先下鄕,軍職旣付之後,仍置端午節日及亡母忌祀,旣已下鄕,則旬望間仍留行祭,情理所不可已。故欲於過祀後,卽爲上來爲計矣,不幸去月初旬間,猝得胸膈間氣塞剌痛之症,以爲夏節暑濕尋常之患,而調治服藥,待差今日明日,症勢彌留,奄至兩朔,藥物無效,日漸加重,如有物礙滯於胸膈中,食飮不得順下,轉身牽痛,輒作內腫之兆,十成八九,元氣澌敗,漸至難治之境。久留鄕曲,非臣初意,而無忘之災,支離至此,還朝之期,早晩莫定,臣誠惶恐悶縮,罔知攸措。私自下鄕,已犯邦憲,況今客使將至,朝家多事,大小臣僚,莫不率職奔走,臣身帶職名,退在畿甸,揆諸分義,罪合萬死。且疏決重事,初非如臣衰妄昏憒所可承當,嫌於規避,不敢辭遞,虛帶至今,抛棄日久,完行之限,聞已迫近,而臣之病勢,誠無起動造朝之望,委身床席,罪戾徒增,玆不得已敢將危迫之懇,附諸縣道,冒死仰籲於天地父母之下。伏乞聖慈,俯察微臣病重實狀,將臣本職及兼帶疏決之任,特許遞改,仍治臣逋慢之罪,以爲人臣進退任便者之戒,不勝幸甚。批答見上以上燼餘
上在昌德宮。停常參·經筵。
自昧爽至辰時,有霧氣。申時,日暈。啓。
答吏曹判書趙復陽,兵曹判書金佐明疏曰,省疏具悉。卿其安心勿辭察職。
司諫申命圭再度呈辭。加給由。
全羅監司書目,冒萬死更陳崩迫之懇,冀蒙恩遞事,上疏上送事。啓。答曰,省疏具悉。卿其勿辭察職。
遠接使·平安監司書目,勅行,二十六日林畔止宿爲在果,宣川府使柳以炳,不善接待,以致生事,罷黜事。黃州迎慰使書目,卽接遠接使關,以勅使之意,還爲上去,臣卽爲上去事。
濟州牧使書目,本州染病大熾事。
以平安監司,定州等官船人二十一名渰死事狀啓,傳曰,令本道恤典擧行。
禮曹啓曰,以諫院啓辭,備邊司覆啓,文武科別試,令該曹參酌改擇日退定事,允下矣。令日官更爲推擇,則初試來九月十三日,殿試十月二十八日,放榜十一月十二日辰時爲吉云,以此日,原單中改付標以入之意,敢啓。傳曰,知道。
刑曹啓曰,以本曹粘目,府奴檢同風聞推捉時,臺官處緘問事蒙允之後,連以國忌齋戒,不得開坐,未及發緘,且慶㝡已遞臺職,所當啓請一體發緘,而臺諫方有還收之論,待結末後擧行之意,敢啓。傳曰,知道。
禁府,閔錡拿囚。啓。
以吏曹回啓,坡州牧使李挺岳,改差。
以本院啓辭,坡州牧使·宣川府使口傳差出事,啓下。
吏曹口傳政事,以鄭始大爲坡州牧使,以慶一會爲宣川府使。
咸鏡監司書目,道內農事形止及水災慘酷,至於人命渰死緣由事。
京畿監司書目,豐德呈,以同知事任有後病重,上去不得事。
本院啓曰,同副承旨安縝,以臺啓請推之故,不敢行公,卽爲出去,右副承旨李東稷,亦引嫌陳疏,今日不爲仕進,當此多事之日,僚員不齊,事甚苟簡。同副承旨安縝,右副承旨李東稷,竝爲牌招,使之察任,何如?傳曰,允。
院啓,伏聞以刑曹擊錚罪人檢同事,有風聞臺官査推之命,臣等,不勝駭惑之至,臺官所職,本許風聞,設有錯知之事,未嘗輒加究覈者,乃所以重臺體而慮後弊也。今此檢同之於錦陽君家,父是其家之奴子,身爲賓府之典僕,而兼之以三世服役之義,無論奴主分有無,公私賤與否,雖是尋常士夫,公肆醜辱,略無顧忌,則傷敗風敎,實非細故,而以賤凌貴,自有其律,執法之官,欲爲究問懲治者,亦出於正風俗之意,而今者因渠訴訐之辭,遽有憲長以下多官査推之擧,風聞究覈,若無此例,朝家事體,豈容如是?此路一開,頑悍賤隷,必將輕視臺憲,益無所憚,日後之弊,有不可勝言,請風聞臺官査推之命。善山府使李德夏,曾爲地部歲幣色郞廳,多有不謹之誚,且經西南數邑守宰,亦無表著之績而及至今日,驟授本職,物情皆以爲過濫,請善山府使李德夏遞差。端川,以産貨之邑,屢經匪人,凋弊已甚,郡守韓希卨,素無廉謹之稱,曾爲邑宰到處見敗,且其家居,在於近邑,不可苟然差遣,以貽民弊,請端川郡守韓希卨遞差,其代擇送事。
府啓,柳斐然之罪犯,渠之緘辭,亦不敢隱諱,則比諸朴而㫥,有何一毫輕重之事,而而㫥則屢朔囚係,已有照律之命,斐然則晏然倖免,至被收敍之恩,朝家用罰之乖舛,豈但不均而已?物情駭憤,久而不止,請前統制使柳斐然,與朴而㫥,一體論罪。
京畿監司書目,仁川呈,以行副護軍李晩榮上疏上送事。
遠接使書目,勅行,二十七日定州止宿事。
答府·院曰,不允。以上朝報
政院啓曰,勅使接見時說話,依前例,略爲減加書入,此外未盡措語,令廟堂講定,以備睿覽,何如?傳曰,允。
上曰,皇帝氣體,若何?勅使曰,云云。
上曰,諸王及輔政大臣,皆平安耶?勅使曰,云云。
上曰,僉大人,潦雨驅馳,必多勞苦,氣力何如?勅使曰,云云。
上曰,小邦連値凶歉,一路凋弊,愈往愈甚,各站廚供,必未稱稱,在主人之道,不勝未安。勅使曰,云云。
上曰,僉大人,軫念小邦之凶荒,七處謝宴,亦令勿設,意甚盛也,而還用缺然。勅使曰,云云。
上曰,伏讀聖勅,鴻儀旣擧,四方同慶,欣抃之心,其有極乎?云云。
上曰,凡於禁條,君臣上下,非不嚴飭,而奸民冒犯,心誠惡必欲重處,今以赦前事,特蒙寬宥之典,雖感激,益切愧懼。勅使曰,云云。
備邊司啓曰,傳曰,云云事,傳敎,勅使接見時說話,政院磨鍊啓下之辭,似爲詳盡,別無添入之語。唯在臨時隨問隨答,而問皇帝氣體,則宜於未定坐之前,敢啓。答曰,知道。以上備邊司謄錄
禮曹啓曰,卽接恭陵參奉牒報,則本陵陵上曲墻外面一間許,本月初一日夜,不意頹圮,西邊一庫及北邊一庫,亦爲陰濕,將有崩頹之漸云。今此曲墻頹落處,不至大段,而且與宣陵王后陵上曲墻所頹,無甚輕重,今亦依例發遣本曹郞廳,奉審書啓後稟處,何如?傳曰,允。已上禮曹謄錄
迎接都監啓曰,勅行,到宣川,以蜜果不精,已爲生梗矣。卽見遠接使及平安監司狀啓,則及到定州,以茶味不好,監色茶匠,移囚他官,道路橋梁差員,例以地方官兼察,而以不爲別差執言,事事生梗,接待之事,極爲可慮。平安道則自京申飭,必不及於勅使未過之前,京畿黃海兩道監司及開城留守處,以接待等事,各別申飭,蜜果茶啖,尤爲致察,道路·橋梁等差使員,別爲差出,俾無恐嚇生事之意,知委何如?傳曰,允。
上在昌德宮。停常參·經筵。
禮曹正郞李以挺,恭陵奉審事,出去。
謝恩,掌令李煦。
原襄監司書目,旱災之餘,水災又如此,前頭民事可慮事。京畿監司書目,連見各邑所報,則水災之慘,近古所無,前頭民事,誠爲渴悶事。又書目,衿川呈,以判尹徐必遠,病重上去不得事。
以黃海監司人物壓死狀啓,傳曰,令本道恤典擧行。
遠接使書目,勅行,二十九日,安州止宿事。又書目,臣本職辭免事。
府·院前啓,以大祭齋戒,今明日姑停。
持平金德遠啓曰,柳斐然·朴而㫥之負犯,初無異同,而而㫥則久被囚係,考律命下,斐然則旋蒙收敍,晏然在家,罰之不均,莫此爲甚。故臣於請罪斐然之啓,以一體論罪爲結語,昨日傳啓之時,略有增減,而且以拿囚二字,添入於結語上矣。今聞物議,以不爲引避,徑先添入爲非云,旣曰一體論罪,則拿囚勘律,自在之中,添此兩字,雖非改律之比,不先引避,難免違例之失,揆以臺體,何敢晏然在職?請命遞斥臣職。答曰,勿辭,退待物論。以上朝報
上在昌德宮。停常參·經筵。
夜五更,流星出昴星下,入東方天際,狀如拳,尾長三四尺許,色赤光照地。
謝恩,金井察訪金世珍,部將閔世柱。
司諫申命圭三度呈辭,遞差。副摠管吳挺緯再度呈辭,加給由。判決事崔寬辭職上疏,入啓。
忠淸監司書目,公山呈,以贊善李惟泰上疏上送事。
遠接使書目,勅行,初一日肅川止宿事。
府啓,引嫌而退,一體論罪,自當拿問二字添入,不是改律,雖不先避,何至違例?請持平金德遠出仕。答曰,依啓。
吏曹啓曰,臺諫有闕,政事,取稟。
持平金德遠就職。
禮曹啓曰,旱餘淫霖,彌月不開,諸道水災之報,相續而至,國計民事,俱已可慮,而數日開霽,又復旋作,節過立秋,禾稼之傷損,有不可勝言。祈晴之擧,不容少緩,不卜日,今月初六日四門禜祭設行,三日而止,極其虔誠,期於感應之道事,分付各該司,擧行何如?傳曰,允。
院啓,請還收風聞臺官査推之命。請端川郡守韓希卨遞差,其代擇送。庇仁縣監宋尙周,到任以後,專事貪黷,前冬取其品官之女,作妾率蓄,請托肆行,又於境內魚箭,稱以聚水,每令其第及衙奴,輪次出送,公然獵奪,漁戶失業,不能支保,其他虐民害公之事,不一而足,闔境嗷嗷,如在水火,此非泛然風聞之比,有何更加詳察之事乎?前庇仁縣監宋尙周,罷職不敍。前啓,善山府使李德夏遞差事,停啓。
府啓,柳斐然之罪犯渠之緘辭,亦不得隱諱,則此與朴而㫥,宜無異同,而一則囚係半年,已下擬律之名,一則晏然倖免,至被收敍之恩,朝家用罰之不均,非但國人言之,殿下亦已知之,而猶且曲貸,終不罪之,則事極乖舛,法將廢墜,臣於此,竊不勝慨然之至。況此非管下之官,彼無求丐之事,則斐然之不比於而㫥,抑又甚焉,有何一毫可恕之端,不卽允許耶?物情駭憤,久而不止,請前統制使柳斐然拿囚後,與朴而㫥一體論罪。柳斐然之緘辭,旣以照律啓下,而本府之不卽照斷,尙今留置者,其意,蓋欲待朴而㫥之結末而處置,則此與循例推考,事體自別,而頃於歲抄之時,該曹,混同書入,致令未及勘罪之人,徑有敍用之命,其不察之失,在所難免,請兵曹當該堂上推考。答曰,不允。推考事,依啓。答院曰,不允。末段兩件事,依啓。
禮曹正郞李以挺,恭陵奉審後入來。
傳曰,政事,明日爲之。已上朝報
禁府啓曰,月令醫官崔有相手本內,罪人莫善病重,令醫女看審,則懷胎滿朔,腹痛將産云,産胎間,姑爲保放,何如?傳曰,允。以上禁府謄錄
禮曹啓曰,今此迎勅擧動出還宮時,王世子,當有祗送祗迎之擧,而閭閻間拘忌之疾方熾,依近例不爲磨鍊之意,敢啓。傳曰,知道。
禮曹啓曰,今此勅使,以頒詔出來,迎詔翌日,當有仁政殿權停例頒敎之擧,應行節目,豫爲磨鍊擧行,何如?傳曰,允。以上禮曹謄錄
上在昌德宮。停常參·經筵。
謝恩,副提學金萬基,尙衣主簿洪世亨,部將金碉。
以判尹徐必遠辭狀遞差傳旨,傳曰,勿辭,上來察職事,回諭。
原襄監司書目,鐵原呈,以私奴四同雷震致死事。
遠接使書目,勅行,初二日順安止宿事。
應敎李奎齡,校理李嵇,副校理尹敬敎·洪柱國,牌招肅拜,副修撰金錫胄牌不進。
吏曹啓目,舍人李端夏,病滿三十日,改差。啓依允。
府啓,今此柳斐然·朴而㫥等,用罰之不均,殿下不知則已,旣已洞燭,猶不允許,實未知聖意之所在也。殿下,前此累以執法之意,嚴飭法府,而獨於斐然,必欲屈法而寬貸,斐然,雖可惜,獨不念三尺法乎?況此非管下之官,彼無求丐之事,而遠送無名之幣,以售善事之習,斐然之罪,比於而㫥而反有甚焉,而今聞而㫥,則已勘以流竄之律云,斐然之獨蒙收敍,晏然在家者,揆以國法,決無是理,前統制使柳斐然,請拿囚後,與朴而㫥一體論罪。
院啓,請還收風聞臺官査推之命。淸州,以湖西雄府,物衆地大,素稱難治,而牧使尹世喬,重得痼病,全廢坐衙,民不見面,公務積滯者,殆今六朔餘矣。憚於行役,無意解歸,此時劇地,不可一任虛帶,爲其養病之坊,而道臣,旣知其病狀,猶不卽啓罷,重貽民弊,亦甚未妥,請淸州牧使尹世喬罷職,忠淸監司李弘淵推考。
遠接使書目,勅行,初三日平壤止宿事。
副修撰金錫胄,牌不進推考傳旨,入啓。下禁府。
平壤延慰使金夏樑,還爲入來。
答府曰,不允。答院曰,不允。末段事,依啓。
禁府,金錫胄拿囚。啓。已上朝報
有政。吏批,以韓泰東爲結城縣監,朴興文爲端川郡守,元梲爲庇仁縣監,李奎齡爲司諫。
上在昌德宮。停常參·經筵。
自昧爽至辰時,有霧氣。
備邊司啓曰,中江開市,例在於八月十五日,依前商賈,豫爲整齊,多持物貨,及期入送,俾無埋沒之弊事,兩西監司及開城留守處,知委擧行,何如?答曰,允。以上備邊司謄錄
司饔院啓曰,頃因水漲,日下生鮮,連以雜魚代封,已至月餘,故自今日,還以本色生鮮封進事,累次申飭矣。今日又爲代納,事甚未安,而終不改備,不可闕供,勢不得已,仍以雜魚捧入,當該生鮮廛主人,令攸司推治,何如?傳曰,允。以上司饔院謄錄
義禁府啓曰,館所五門把守,及勅使出入時禁喧假都事五員·假書吏五人,令該曹依例差出,何如?傳曰,允。以上義禁府謄錄
迎接都監啓曰,儺禮軒架三度習儀時,例爲曳出郊外,而出入之際,非但有破傷之患,前期調發市民,亦甚有弊,依近例勅使入京前一日早朝,出往慕華館,兼行私習儀之意,敢啓。傳曰,知道。
上在昌德宮。停常參·經筵。
四五更,有霧氣。
謝恩,司諫李奎齡,宣傳官李世淨,結城縣監韓泰東
開城府問安。承旨安縝,出去。
禮曹啓曰,卽接成均館牒呈,以爲今月初七日,儒生上旬輪次,而大提學方在辭職中,大司成未差,不爲設行,而同知事有故,不得入啓云,敢啓。傳曰,知道。
本院啓曰,傳旨推考蕩滌事定奪時,月課連三次不製人員,同入耶事,傳敎矣。取考本院日記,丁未七月初三日,大臣備局堂上引見時,有時任臺官,月課不製應推者抄啓單子中,以傳敎蕩滌付標以入。月課不製被推後,除拜臺官,則推考傳旨中,亦有付標蕩滌之敎,而連三次不製人員,久不擧論。且□正月初九日,大臣備局堂上引見時,亦有月課連三次不作者,依牌不進例,只爲推考之敎,而蕩滌一款,更無定奪之事矣,敢啓。傳曰,知道。
定州迎慰使朴世堅,入來。
遠接使書目,勅行,初五日黃州止宿事。
府啓,請前統制使柳斐然拿囚後,與朴而㫥一體論罪。
玉堂箚子。大槪,略陳所懷,以備裁幸事。入啓。
院啓,請還收風聞臺官査推之命。右尹曺漢英,頃日見憚於李沃也,前避後疏,極其醜詆,有非循例相規之比,雖其辭意太劇,公議非之,而其在漢英,則差辱實甚矣。當初遽出,已有苟且之誚,再度引入,可見狼狽之極,而終又晏然,出肅,重失自處之道,請右尹曺漢英遞差。宣川乃關西重地,各別擇差,意非偶然,府使慶一會,爲人輕淺,擧措顚妄,一見其人,皆知其不似。曾爲甲山時,邑有殺人,不知檢屍,因一巢鷹,杖殺人命,其他政令,無不類是,北邊之人,至今怨罵。且頃除江邊守令,物情譁然,銓曹有以誤擬,引咎而請遞,則其不合之狀,於此可知。雖以客使在境,口傳差出,而已試見敗之人,不可復畀,以貽民弊,請宣川府使慶一會罷職。
答府·院曰,不允。
問禮官崔商翼入來。已上朝報
禮曹啓曰,卽接成均館牒呈內,以爲今月初七日,儒臣上旬輪次,而大提學,方在辭職中,大司成未差,不爲設行,而同知事有故,不得頉啓云,敢啓。傳曰,知道。已上禮曹謄錄
成均館啓曰,今七月初七日,儒生上旬輪次,當爲設行,而政府有故,不得行之之意,敢啓。傳曰,知道。已上成均館謄錄
上在昌德宮。停常參·經筵。
下直,昌原府使裵尙度,金井察訪金世珍,濟原察訪鄭徵。
謝恩,判決事崔寬。
遠接使書目,勅行,初六日鳳山止宿事。
巳時,日暈。
慶尙監司書目,淸道呈,以僧人日善溺死,極爲驚慘事。又書目,今月十四日爲始,大雨如注,盲風兼發,洛江大漲,沿江一帶前日覆砂水深處,播稷立苖,一時腐損,更無可爲,陸地田畓段置,川反浦落,一部被災,民事可慮事。
傳曰,大臣·備局堂上,引見。本院啓曰,大臣·備局堂引見事,命下矣。三司亦爲牌招入侍乎?敢稟。傳曰,只留待人入侍。
義州迎慰使李之翼入來。禁府啓目,善山府使李槾元情云云,泛稱遲晩刑推,何如?啓。姑停刑推議處。又啓目,訓鍊副正閔錡元情云云,承服不冬,刑推何如?啓姑停刑推議處。同府照本,副修撰金錫胄矣,本月初五日牌招不進罪,笞五十收贖私罪,解見任別敍。啓。功議各減一等。
今日引見時,掌令李煦所啓,請前統制使柳斐然拿囚後,與朴而㫥一體論罪。上曰,不允。正言朴贄所啓,請還收風聞臺官査推之命。上曰,風聞失實,非謂此也。不允。又所啓,請右尹曺漢英遞差。上曰,不允。又所啓,請宣川府使慶一會罷職。上曰,不允。
忠淸監司書目,鴻山縣監崔永世,以祖母病重,受由上京,無意還官,罷黜事。已上朝報
禁府啓曰,本府凡議處照律等事,副貳之官,不得擧行例也,而今此金錫胄禁推,則判府事臣金佐明,以父子相避,不敢參坐,不得已臣等,照律以入之意,敢啓。傳曰,知道。已上禁府謄錄
有政。吏批,以崔商翼爲兵曹佐郞,南九萬爲淸州牧使,兪㯙爲兵曹參判。
司僕寺啓曰,濟州後運歲貢馬二百匹內,來到本寺馬一百五十二匹,中路病留馬三十匹,病故馬一匹,船敗渰死馬十七匹,依例禾毛色別單書入之意,敢啓。傳曰,知道。
上在昌德宮。停常參·經筵。
謝恩,刑曹正郞朴乃章,知製敎權格,庇仁縣監元梲。
遠接使書目,勅行,初七日瑞興止宿事。
勅使前,別遣宰臣金壽興,出去。
本院啓曰,來十一日,專經文臣殿講日次,而適値多事,故頉稟。傳曰,知道。
平安監司·義州府尹書目,謝恩使一行,本月初六日越江事。謝恩使書目,臣等一行,本月初六日渡江事。
中路問安使朴興文,入來。
府·院前啓,國忌齋戒,今明日姑停。
遠接使書目,勅行,初八日平山止宿事。已上朝報
備局啓曰,昨者臣等,退出賓廳,則午牌未盡,卽爲分付該曹,差出別遣宰臣矣。去夜伏聞,該吏不卽擧行,待政院更促,人定後始爲啓下云,殊可駭也,當該色吏,令攸司治罪。且遠接使處下去禁軍,今日午後始不還來,而其無稽遲之弊,亦未可必,宰臣卽令出去,使於路上,取見律臣回答,觀勢前進於勅使所到處,與遠接使相議,措辭善諭於提督通官等處,似當,以此分付,何如?答曰,允。已上備局謄錄
上在昌德宮。停常參·經筵。
吏曹判書趙復陽,身病出仕。
謝恩,大司憲朴長遠,五衛將尹飛卿,羽林將具鎰,兼司僕將朴元震,都摠經歷崔元立。
京畿監司書目,卽見坡州牧使鄭始大辭狀,則母病猝重,蒼黃上去,而症勢漸加,決無還官之望云,當此勅行多事之時,直路之官,不可日久曠闕,罷黜事。
藥房啓曰,數日來,日氣蒸鬱,伏未審聖候若何,寢睡水刺,亦何如?臣等,不任憂慮,敢來問安。答曰,知道。脚病一樣無減矣。
吏曹啓曰,守令有闕,政事,取稟。
本院啓曰,迎勅後頒敎書,例爲前期製進矣。明日大提學命招,製進之意,敢啓。傳曰,知道。
中路別問安使權說,入來。
吏曹啓目,粘連遠接使金壽恒狀啓,禮曹參判·參議,無一人見存,且於迎接擧動時,贊禮之任,自是禮官之應行,而使他員代行,事體苟簡是如,乞遞本職爲白在果,本曹堂上,則參判·參議,旣已差出爲白有旀,贊禮之任則在前段置,判書有故,則亦有他員代行之時,不當以此許其遞改是白乎矣,宰臣進退,該曹不敢擅便,伏惟上裁。依回啓施行。
遠接使書目,勅行,初九日開城府止宿事。開城府問安承旨安縝,入來。已上朝報
上在昌德宮。停常參·經筵。
夜一更,月暈。
左議政許積,都承旨姜栢年,弘濟院出去。
下直,慶源府使李東相,安東判官金榏,平陵察訪李復一,白翎僉使崔千仞。
謝恩,兵曹佐郞崔商翼,訓鍊副正金煥,宣傳官黃有孫。
平安監司書目,平壤府所囚家長妻淫蒸罪人私奴都致,旣已承服,結案取招啓聞,係是綱常一罪,請令該曹,照法處置事。京畿監司書目,廣州呈,以副護軍閔鼎重,辭職上疏上送事。咸鏡監司書目,道內農事,酷被水災,田畓各穀,盡爲沈損緣由,及十二月十八日大水,咸興人咸道先等四名吉州人奴已民等二名·明川人金哲男·穩城人姜得天等段,爲水渰死,慶源人崔廷先,及騎馬雷震俱死事。
遠接使書目,勅行,初十日坡州止宿事。
平安監司書目,道內去六月,大雨連注,水災旣酷,加之以風災,各穀·生麻·木花,無不損傷,秋節已至,民事極爲悶慮事。又書目,昌城呈,以去六月十九日下雹事。
全羅監司書目,全州呈,以大司諫李尙眞,病重上去不得事,啓。遞差。
府啓,請前統制使柳斐然拿囚後,與朴而㫥,一體論罪。刑曹正郞楊顯望,本以寒微之人,濫授詞訟重地,曾未幾何,陞拜正郞,已有驟陞之議,且聞借入於本曹書吏之家,與書吏同食一室之內,聽其私囑,賄賂肆行,人言藉藉,諸僚唾鄙,羞與爲伍,請刑曹正郞楊顯望罷職。
會寧居幼學金聲振等上疏。大槪,先正臣金尙憲書院請額事。入啓。
勅使前,別遣宰臣金壽興,入來。
院啓,請風聞臺官査推之命還收事。請宣川府使慶一會罷職。監察鄭後榮,爲人愚濫,行已無狀,僞造主將之書,求乞於閫帥,虛飾大官之言,圖官於政曹,前後情迹敗露,將臣軍官,竝皆見汰,則旣不可齒在衣冠之列,況此殿中之職,何等爲任,而濫授如此之人乎?請監察鄭後榮,削去仕版。前啓右尹曺漢英遞差事,停啓。
答府·院曰,不允。末端事,依啓。
遠接使書目,勅行當日到弘濟院事。
左議政許積,都承旨姜栢年,入來。
本院啓曰,大臣·備局堂上,來詣賓廳,請對矣。傳曰,引見。引見時,右副承旨李東稷,以病不得隨駕,改差,其代口傳差出事定奪。
明日郊外迎勅時,出宮初嚴,卯初三刻,二嚴卯正二刻,三嚴辰初一刻,開門罷漏後。
刑曹,罪人朴由純,西小門外,行刑。啓。
吏曹口傳政事,以鄭載嵩爲左副承旨,以洪茂爲坡州牧使。已上朝報
今月十一日,大臣·備局堂上引見時,上曰,今後則迎勅習儀,二度·三度,勿爲兼行,必須排日各行,以爲熟習之地,而俾無臨時失儀之患,可也。以上禮曹謄錄
備局啓曰,卽見別遣宰臣金壽興謄送狀啓草,則彼之所答,猶無快諾之語,勢將至弘濟院,方得停當而來,我不可更爲勤懇之擧,卽刻戶曹判書權大運除拜辭,使之急急馳進,雖或未及於碧蹄,逢著之後,還到弘濟站,與大臣相議,措語周旋,宜當,以此分付之意,敢啓。答曰,知道。已上備局謄錄
有政。吏批,以鄭載嵩爲承旨,洪茂爲坡州牧使。
迎接都監啓曰,在前,勅使便殿接見時,或有禮單贈給之例,自乙酉以後停廢,故今亦不爲磨鍊之意,敢啓。傳曰,知道。
兵曹判書金佐明狀啓。大槪,臣馳到弘濟院,則遠接使,纔已提督所願之意馳啓,而臣承命出來,館中旣已知之,故卽令差備譯官等宰臣及大臣,備陳自上行禮難便之意,而勅使終無回聽之意,故自上以爲,予脚病不能詣行禮,勅使旣已知之,而以傳勅,爲終始持難云。至於乘轎出,無間遠近,難郊迎之地,亦往爲敎。故急急馳到提督通官等,若得書爲周旋,不勝幸甚云,則通官等,卽往勅使處,俄頃出來而言曰,措辭言及,則若以國王,如無實病,諸宰,豈有如是措辭之理?在俺等之道,受勅書而來,不能親展於仁殿,則事體未安,故初不敢聽許矣。今聞殿庭迎勅之意,實合於事體,禮貌則雖不能盡行,以此停當儘好云,故卽爲退出爲白臥乎所事。
備邊司啓曰,伏見兵曹判書金佐明馳啓,則旣已仁政殿迎勅停當,郊外擧動,似當停止,以此意分付各該司之意,敢啓。傳曰,知道。
申時,上御養心閤,大臣·備局堂上,引見。入侍,領議政鄭太和,左議政許積,右議政洪重普,兵曹判書金佐明,刑曹判書鄭知和,戶曹判書權大運,同副承旨安縝,假注書權瑎·朴紳,記事官申翼相·李秀彦。許積曰,以上候未寧,不得郊迎之意,措辭缺極涉悶慮矣。上曰,彼之辭旨,何如?終無回聽之望耶?積曰,上使缺終不聽許。蓋李一善,則頗周旋,而見阻於上使矣。臣意以爲,若以上缺請而見之,則似難更請。故使遠接使金壽恒及戶曹判書權大運,措辭以爲,主上御患極重,不得運步,萬無出郊迎勅之路,諸宰之意,極爲悶迫,缺敢此申懇云,而令一善圖之,則一善言於上勅,上勅曰,缺國王私室,決不缺於私室傳勅,仁政殿,乃國王衙缺俺等,當奉勅入於仁政殿,四行缺使之出迎於仁政殿,而勿爲郊迎,未知何如,上使益發怒曰,吾則但當奉勅入去而已,國王之某處行禮,則非吾所知,任自爲之云矣。上曰,通禮缺事,殊極驚駭矣。積曰,在前勅使,不行見官禮矣。猝然行之,不成貌樣,臣等,則於門缺今則於門外祗迎,而守令輩,多率下人,缺極寒心,而通禮院官員,唱拜之後,缺不能成聲,大通官,叱令退去,朴㕾知,跛足指揮於階上,勅使回缺一善,卽令朴㕾知出去,朴㕾知缺上勅,謂一善曰,曾聞東國,乃禮義之邦,缺異前聞,非但今日之事,甚爲駭異,沿路所缺敬謹之事矣云云。權大運曰,今番勅使,爲人缺來之人,故其待之之道,爲尤難矣。積曰,缺病患極重爲言,彼雖終不聽許,似不可以擧動矣。今若擧動,則彼必以前言爲不實,缺如不得已而擧動則左右擁俯伏,缺上,力疾出迎之意,似爲無妨,先令一宰臣出往,諭以主上病患甚重,決難擧動。故諸宰切迫之意,不得不私自陳懇矣。缺病雖重,猶可乘轎致身於郊外,缺猶可擁扶俯伏祗迎,詔勅郊迎之禮,烏可廢也?以此下敎,定爲擧動云爾,則渠輩,刁登贈物之計歸虛,或不無還爲缺之擧矣。積曰,領相之言是矣。上,問洪重普曰,右相之意,何如?對曰,臣見與□相之意,同矣。上曰,宰臣中當送誰某耶?積曰,缺刑判中出送,可也。一行餘缺,積曰,副使,則爲人似缺善矣。缺爲人不似者居多,自前拜與之時,不能一齊行禮,明日見缺時,不無生事之慮矣。中衣冠藍縷,爲人不似缺病之類,刪去勿令入參,何如?上曰,依爲之。上曰,弘濟院迎勅時,呼唱引儀汰去,通禮院苟充差送之員,其罪尤大,拿問定罪。今後則迎勅時呼唱引儀,缺又定豫差事分付本院,今從迎勅習儀,缺勿爲□行,必須排日各行,以爲熟習之地,缺臨時失儀之患,可也。安縝曰,右副承旨李東稷,有足部腫痛之症,不能着靴行步,擧動臨迫,似當有變通之事矣。上曰,承旨李東稷改差,其代,口傳差出,可也。上曰,今日政院啓辭,朴㕾知,請囚禁推治耶?安縝曰,只請推治矣。上曰,推治,可也。
上在昌德宮。停常參·經筵。
謝恩,副摠管吳挺緯,左副承旨鄭載嵩,右副承旨南二星,副修撰金錫胄,兵曹參判兪㯙。
坡州牧使洪茂,謝恩後,仍爲下直。
本院啓曰,伏見兵曹判書金佐明馳啓,則旣以仁政殿迎勅停當,郊外擧動,似當停止,以此意,分付各該司之意,敢啓。傳曰,知道。
今日仁政殿迎勅時,出宮初嚴卯正三刻,二嚴辰初二刻,三嚴辰正一刻。
遠接使金壽恒,京畿監司南龍翼,入來。
本院啓曰,遠接使金壽恒,京畿監司南龍翼,請對矣。傳曰,引見。
接見後,大殿,政院·玉堂問安。答曰,知道。
院啓,請還收風聞臺官査推之命。請宣川府使慶一會罷職。答曰,不允。
府啓,請前統制使柳斐然拿囚後,與朴而㫥一體論罪。今日仁政殿迎勅時,臚唱仁儀,倒次呼唱,致令朝班拜跪之節,幾不免失儀,其不謹之狀,殊甚可駭,請當該仁儀汰去。答曰,不允。末段事,依啓。
引見時,上曰,弘濟院迎勅時,呼唱斷絶,不能成聲云,當該引儀汰去。通禮院苟充差送之官,其罪尤重,拿問。今後迎勅時,則呼唱引儀,實差之外,又定豫差事分付,可也。
拿推現告,兼引儀梁重瀰·洪禹錫汰去。現告兼引儀洪禹敍。
禁府,梁重瀰·洪禹錫拿囚。啓。
明日頒敎時,開門差早。已上朝報
備局啓曰,通鑑偸罪人梁廷燦及使臣閔鼎重等事,在赦前俱應免議事。禮部咨文,旣已來到,依例謝恩文書·方物整備,付諸使臣之行,宜當,分付該曹該院,何如?答曰,允。
備局啓曰,年例節使,每於六日大政,差出,而今番則適有勅行,當兼謝恩進賀,故姑爲相待矣。勅使今已入京,令該曹速爲差出,俾得前期理裝,何如?答曰,允。已上備局謄錄
迎接都監啓曰,卽刻勅使,到迎恩門,勅書,奉安龍亭後,仍留觀戱矣,敢啓。傳曰,知道。
又啓曰,卽者,勅使詣闕之意,敢啓。傳曰,知道。
又啓曰,勅使,卽刻來入館所之意,敢啓。傳曰,知道。
又啓曰,今日爲始,各色郞廳,依例直宿之意,敢啓。傳曰,知道。
又啓曰,使差備譯官,請行見官禮,則勅使以爲,日氣甚熱,明日早朝,乘涼爲當云矣,敢啓。傳曰,知道。
又啓曰,大通官,使差備譯官,傳勅使之言曰,中禁,年長不合使喚,年少伶俐者,更爲擇定云,以此分付掖庭署之意,敢啓。傳曰,知道。
又啓曰,下馬宴,今當依例請行於明日,而自上方在未寧之中,以宰臣請行之意,敢啓。傳曰,知道。
又啓曰,卽者勅使,使之結棚於開春亭北邊之故,分付擧行之意,敢啓。傳曰,知道。
又啓曰,提督,使差備譯官送言曰,身有病患,欲見醫員成後龍·李後聃云,成後龍則自都監,當爲招入,而李後聃,乃是內醫,何以爲之?敢稟。傳曰,招見,可也。
又啓曰,卽者勅使,率家丁登棚觀望矣,敢啓。傳曰,知道。
又啓曰,卽者差備譯官來言,勅使與提督·大通官等會坐,招臣等,使之來待於西宴廳,臣等,卽爲進去,則勅使,以差備譯官傳言曰,明日下馬宴,則旣已熟設,當爲受之,而其後各宴則竝爲勿設,此意啓知云,臣等,措辭以答,則提督以爲,都監,只當啓達上前而已,不必多言,臣等,仍爲退出矣。彼言雖如此,接待之道,不可但已,自上別爲申請之擧,敢啓。傳曰,知道。
又啓曰,提督,使差備譯官送言曰,所服玄兔丹,行中已盡,願得二劑云,令醫司劑給之意,敢啓。傳曰,知道。
又啓曰,朝者,闕中迎勅禮罷後,還到館所,則譯官玄德宇,來言於臣等曰,宣勅時,勅使,立於殿稽簷下,見百官行禮。問曰,立於前列者,何官耶?提督,答以領相·左相云,則勅使曰,本國自有三公,何無一員耶?提督,招問玄德宇,玄德宇,以右相,方在病患,不得來參爲答云矣。卽者玄德宇等,來言,右相不參之事,到館之後,提督通官等,亦爲累度提起矣。提督,與大通官,良久會議後,招言上勅爲人,詳密,凡事致察,若有所問,不可不豫知而答之,明日見官禮時,自三公以下,應參人員某班列某幾員,而其中不參者,則某人爲某官,而以某故不參,明白豫言,以爲應答於勅使之地云。臣等,答以我國,則凡大小公會,必見其日進不進擧案,方知進參與有頉,明早憑考擧案,而告知矣。此是前日勅使時所無之事,不能無慮,敢啓。傳曰,知道。已上迎接都監謄錄
夜一更,流星出缺星下,入巽方天際,狀如鉢,尾長二三尺許,色白。
上在昌德宮。停常參·經筵。
謝恩,老江僉使金悌健,部將柳河,學錄李澤。
汰去現告,兼引儀李世榏。
大殿,政院·玉堂問安。答曰,知道。藥房啓曰,伏未審夜來,聖體若何?昨日强疾行禮,脚部不瑕有添傷之患乎?昨伏聞醫官之言,頤下之核成膿日久云,雖經勞動,若無煩熱之候,則今日當爲受鍼,臣等,不勝憂慮,敢來問安,竝此仰稟。答曰,知道。今日受鍼耳。
忠淸監司書目,藍浦呈,以人物渰死,至於五名之多,極爲驚慘事。
答玉堂箚曰,省箚具悉。進戒之言,意甚切至,憂愛之誠,予深嘉歎,可不留心而省察焉?箚末事,令廟堂從容稟處。
京畿監司書目,衿川呈,以判尹徐必遠辭職上疏上送事。
傳曰,頒赦,百官加爲之。
大殿,受鍼後,藥房·政院·玉堂·二品以上·六曹·大司憲問安。答曰,知道。受鍼時,領議鄭太和,亦爲入侍。
本院啓曰,頒赦,百官加爲事,命下矣。某罪以上宥之乎,敢稟。傳曰,雜犯死罪以下,竝宥。
敎文,王若曰,盡情文於先始,聿擧陞祔之儀,同慶喜於外藩,恭膺渙汗之降。敷十行而誕告,與萬姓而均懽。仰惟大朝,方隆孝理,明德自育。漢帝旣見長樂之怡顔,章懿實在,宋皇夙痛沖年之違背。至養靡逮,追慕之懷何窮,尊號雖加,崇極之誠猶歉。寔講淸廟之殷禮,遂文昭之舊章。增顯冊之徽稱,益彰聖善,配禰室之宗祀,永綏明靈。屬玆縟典之初成,何幸睿渥之遠被。皇華儼辱,宣九重之溫綸,寵賚便蕃,分七襄之紋綿。斯誠曠世之稀覯,詎無霈澤之旁流,自本月十三日昧爽以前,雜犯死罪以下,咸宥,在官者,各加一資,資窮者,代加。於戱,敎愛因親,囿群品而竝育。推恩宥罪,自今日而更新。故玆敎示,想宜知悉。大提學趙復陽製進
府啓,請前統制使柳斐然拿囚後,與朴而㫥,一體論罪。
院啓,請還收風聞臺官査推之命。請宣川府使慶一會罷職。答府·院曰,不允。
今日受鍼入侍時,領議政鄭太和所啓,工曹參判鄭斗卿,自上重其文章,呈辭上疏,皆不許遞,優待之意至矣,而第衰老之年,脚病尤甚,每赴朝衙,須人扶掖,本曹雖非劇地,病狀如許,不能行公,則合有變通之道矣。左議政許積曰,右尹曺漢英,非但衰病,累被臺論,勢難行公,亦宜遞改矣。上曰,然則工曹參判鄭斗卿,右尹曺漢英竝遞差,可也。已上朝報
備邊司啓曰,通鑑偸買罪人梁廷燦及使臣閔鼎重等事,在赦前,俱應免議事。禮部咨文,旣已來到,依例謝恩文·方物整備,付諸使臣之行,宜當,分付該曹·該院,何如?傳曰,允。以上禮曹謄錄
迎接都監啓曰,今日見官禮時,依昨日提督所言,每日內幾員限堂上以上,書給後,無事行禮之意,敢啓。傳曰,知道。
又啓曰,見官禮無事行之意,纔已啓達矣。卽者差備譯官等來言,從二品中,行副護軍韓恒吉,行禮之時,不謹鞠躬,提督問其姓名,多般致責云,韓恒吉,從重推考,何如?傳曰,允。
又啓曰,卽者提督,言于譯官,善歌者金善立及善琴者金承民,使之招入。故依其言入送之意,敢啓。傳曰,知道。
迎接都監郞廳,以領議政意啓曰,臣與吏曹判書趙復陽,刑曹參判鄭榏,來詣館所,請行下馬宴,則勅使答,以俺等遠路驅馳,困憊頗甚,日氣且熱,宴床,分入各房便當云,故御帖則令譯官傳呈後,臣等卽爲退出之意,敢啓。傳曰,知道。
迎接都監又啓曰,下馬宴,宰臣領議政,與吏曹判書趙復陽,刑曹參判鄭榏,來詣館所,依例請宴,則勅使答,以俺等驅馳之餘,勞困方甚,日氣且熱,不得受宴云,故傳呈御帖後,宴床分入各房之意,敢啓。傳曰,知道。
又啓曰,卽者二大通官金德之,以諺書十八封出授曰,依外面所書姓名,傳給各人後,受答云,開見其書,則只問安否,別無他語,故依其言傳給之意,敢啓。傳曰,知道。
又啓曰,大通官等,送言于副使家丁金應善妻娚豐德人金日隱,金來到館外,告于都監,使之入見,故依其言入送之意,敢啓。傳曰,知道。
又啓曰,勅使,出坐南樓,招入工人,方爲聽樂,歌舞童,亦令待令,而呈才人,則分饋宴饌後,使之退去,故仍爲放送之意,敢啓。傳曰,知道。
又啓曰,提督,以譯官送言曰,朝者見官禮時,勅使問於俺等曰,三公中不參之員,爾等則曾已見之乎?俺等,對以亦未曾見矣。前後俺等出來時,未嘗爲接待之官,亦無奉事上國之時,曾爲何樣官職,今拜大臣乎?且以何事,昨日迎勅時及今日見官禮時,俱不來參耶?問于都監以來云,臣等,答以右相,自小多病,不堪行役,故奉事行及外方之任,雖不得爲之,內職則曾所履歷如此,不曾爲接待任者,偶然不相値耳?今番不得參禮,不但素有身病,近又重患暑症故也云,則更又送言曰,俺等,從前亦有所聞,而處於兩間,固不得盡言所聞,而勅使,不爲更問則幸矣,若有更問之擧,則其在俺等之道,亦不敢僞諱云。臣等,又答以故洪相及益平尉,皆經上國奉使之任,以此推之,則右相,別無他故,可知也云,則提督等,言於譯官等曰,都監,終以此防遮乎?春勅時,右相之不參,俺等,在北京時,亦已聞知矣。仍言曰,今番謝使,果詐爲之乎?駙馬不往,則當以何大臣差送乎?譯官等答曰,謝恩使,數日內當爲差出,差出則可知云。以此問答之意,敢啓。傳曰,知道。以上迎接都監謄錄
自昧爽至辰時,有霧氣。巳時,太白見於未地。
上在昌德宮。停常參·經筵。
夜四五更,月暈。
謝恩,洗馬洪萬最。
大殿,政院·玉堂問安。答曰,知道。二品以上·六曹·大司憲問安。答曰,知道。勿爲問安。
吏曹,以福善君柟,爲謝恩兼冬至正使,以鄭榏爲副使,以鄭重徽爲書狀官。
刑曹啓目,粘連平安監司啓本云云,罪人都致,旣已承服,係是綱常,發遣敬差官,按覈後稟處,何如?啓依允。
京畿監司書目,水原呈,以鮑作干良人李木孫等十四人,以漁採事行到仁川地,大洋中猝遇狂風,一時渰死,極爲驚慘事。
原襄監司書目,道內農事·水災緣由事。
平安監司書目,道內染病,方痛六百八十二名,死亡三十五名事。
戶曹啓曰,曾因諫院啓辭,奴婢身貢減捧事,定奪後直貢衙門,則或有依前匹數徵捧者,殊極可駭,令諸道監司査覈啓聞事,蒙允,故八道及江華·開城府,竝爲行會矣。江華府査覈啓本,旣已啓下,而姑待諸道査啓畢到,一時稟處,何如?傳曰,允。
藥房啓曰,伏未審夜來,聖體若何,寢睡水刺,亦何如?昨日受鍼之後,不瑕有煩熱之候乎?臣等不勝憂慮,敢來問安。答曰,知道。症候,已言于醫官矣。
吏曹啓曰,赴京使臣書狀官,在前無相避之例,而糾檢一行,專在書狀,故頃年,有相避之人,啓遞之時云。書狀官鄭重徽,與副使鄭榏,同姓三寸叔姪,鄭重徽改差,何如?傳曰,允。已上朝報
備局啓曰,罪人梁廷燦,禮部,旣以經赦免議,奉旨移咨,今不宜仍囚,以放釋之意,言及於提督,問其所答而處之似當,以此分付都監,何如?答曰,允。
備局啓曰,本司堂上,元數雖多,無故行公之人甚少,左參贊金壽興,本司堂上差下,使之察任,何如?答曰,允。迎接都監啓曰,云云事,傳敎矣。令差備譯官問于提督,則答以咨文旣許免議,卽宜放釋云矣,敢啓。答曰,知道。已上備局謄錄
禁府啓曰,罪人莫善,保放産子之後,已至十日矣。卽宜還囚,而日令醫官手本內,以産後諸症,尙未盡歇,回肢不能收拾云,姑勿還囚,各別救療之意,敢啓。傳曰,知道。已上禁府謄錄
迎接都監啓曰,今日乃是空日,依例別茶啖排入,別雌牛亦爲入給之意,敢啓。傳曰,知道。
又啓曰,提督·大通官,自昨日謂譯官等曰,勅使,今番留館,不過七八日,凡求請之物,必須從速造給云,依其言措備以給矣。今日上勅使,以所求倭牛皮衾匣,未及造作之故,使大通官,捉入分工曹書吏,決棍五度之意,敢啓。傳曰,知道。
又啓曰,大通官金巨軍,願得二黃丸,令醫司一劑劑給之意,敢啓。傳曰,知道。
備邊司啓曰,梁廷燦,旣以經赦免議,奉旨移咨,今不宜仍囚,以赦釋之意,言及於提督,問其所答而處之似當,以此分付都監,何如?傳曰,允。
都監啓曰,云云事,傳敎矣。令差備譯官問于提督,則答以咨文,已許免議,,卽宜放釋云矣,敢啓。傳曰,知道。
又啓曰,副使,稱以來時,中路落馬,脚部致傷,使李後聃施鍼之意,敢啓。傳曰,知道。
又啓曰,今日乃是空日,別茶啖,依例排入,別雌牛,亦爲入給之意,敢啓。傳曰,知道。
又啓曰,今日別入雌牛入給事,纔已啓達矣。卽者還爲出給,問于譯官,則提督及一大通官,例爲行素於望日,故如此云矣,敢啓。傳曰,知道。
上在昌德宮。停常參·經筵。
巳時,太白見於未地。夜三更,月暈。
下直,於蘭萬戶崔好鎭,豆毛浦萬戶鄭世亨,甘浦萬戶金南徵。
謝恩,瀛州監鳳齡·校書副正字朴揆一。
大殿,本院·玉堂問安。答曰,知道。藥房啓曰,伏未審夜來,聖體若何?脚部痿軟之症,少無差減之候乎?臣等,不任憂慮,敢來問安。答曰,知道。症候,已言于醫官矣。今後勿爲逐日問安。
本院啓曰,宣川府使慶一會遞差事,命下矣。臺諫,方以罷職論啓,遞差傳旨,不得捧入之意,敢啓。傳曰,知道。
備邊司啓曰,本司堂上之數,雖多,無故行公之人甚少,左參贊金壽興,本司堂上差下,使之察任,何如?傳曰,允。
本院啓曰,宣川府使,昨因臺啓,有遞差之命,而臺諫,論以罷職,故遞差傳旨,不得捧入矣。第念客使回還,當在不遠,本府,乃是沿路宿站,新差府使,必須前期下去,庶可措辦凡事,而拘於規例,今日政,將不得差出,似當有變通之道,何以爲之?敢稟。傳曰,今日政差出。
院啓,請還收風聞臺官査推之命。答曰,不允。前啓宣川府使慶一會罷職事,停啓。
吏曹啓曰,別歲抄爲之事,命下矣。永不敍用,經期不敍,褒貶居中居下人員,竝列書以入乎?敢稟。傳曰,依例爲之。
禁府,蒙宥閔錡·李櫋·洪禹錫·梁重瀰。
假注書朴紳服制,代,以李孝源爲假注書。
府啓,請統制使柳斐然,囚後,與朴而㫥一體論罪。答曰,不允。
禁府照本,前監司金澄矣,當初査覈,在於用銀布設工匠是如乎,査啓中壽親所用生辰例納平日用下之物,雖無直爲入送之迹,而其數過濫,如上所陳是白乎旀,至於禮幣段,各邑所送,雖未知多少,而統營兵營現發之數,不爲不多叱分不喩,役工等前後飾辭供招,亦甚可駭,罪決杖一百私罪流三千里,盡奪告身。啓功減一等。又照本。前兵使朴而㫥矣査啓中,各種物件,皆入於袱裹兩隻之中,而又有兩籠具鎖鑰堅封云,必有所盛之物是白乎矣,旣無目見之人,則嚴査得實,其卽未易,以其矣直招者論之爲白良置,紬木之數,實爲過多,他餘物件,幾至二十種,則與人之物,亦已濫觴,罪決杖一百私罪流二千里,盡奪告身。啓功減一等。已上朝報
禮曹啓曰,卽接成均館牒報,則進士南重維,去甲辰年御前停擧,限二式年矣,今已準限,依例解停云,敢啓。傳曰,知道。以上禮曹謄錄
有政。吏批,以沈梓爲大司諫,崔弼聖爲監察,崔壽澂爲引儀,金命說爲南原府使,李光迪爲海運判官,李廷夔爲工曹參判,鄭樍爲兵曹正郞,李殷相爲漢城府尹,韓如海爲鴻山縣監,尹弼殷爲刑曹正郞,尹棠爲司饔直長,朴龍見爲司饔奉事,李相堯爲引儀,權順昌爲鐵原府使,金興運爲宣川府使,金雲長爲相禮,李台長爲寧陵參奉,金宇亨爲戶曹參議,朴善長爲北部參奉,洪萬容爲承旨,李敏迪爲大司成,張瑱爲黃山察訪,尹有俊爲假引儀。
都監啓曰,今日乃是空日,別茶啖依例排入,別雌牛亦爲給之意,敢啓。傳曰,知道。
又啓曰,今日別入雌牛入給事,纔已啓達矣。卽者還爲出給,問于譯官等,則提督及一大通官,例爲行素於望日,故如此云矣,敢啓。傳曰,知道。
又啓曰,軍色郞廳,館中凡事,專管檢飭,工匠及募軍下人等料布役供,亦爲專掌磨鍊上下,爲任緊重,不可遞易,代以新手,而郞廳閔宗道,今日政,推考,敬差官差下,卽爲發行云,本色之事,極爲憂慮。閔宗道推考,敬差官改差,使之仍察都監之任,何如?傳曰,允。
又啓曰,卽者提督,招入金善立及歌童,使之唱歌以聽云矣,敢啓。傳曰,知道。以上都監謄錄
上在昌德宮。停常參·經筵。
副修撰金錫胄,加資肅拜。
下直,洪原縣監任以道,鎭川縣監趙相抃,平海郡守朴材,安骨萬戶趙銓,蛇梁萬戶姜夢遇,多大浦僉使李昌彧。
謝恩,戶曹參議金宇亨,宣川府使金興運,右尹李之馧,兼春秋權愭,部將朴熺·李賚,學錄權愃。
左參贊金壽興,備局堂上辭免上疏,及右承旨洪萬容上疏。大槪,臣父宿病,一向沈痼,情理所迫,決難從仕於夙夜輪直之所,懇乞遞免,以便公私事。入啓。
慶尙監司書目,尙州呈,以進善申碩蕃辭職上疏上送事。又書目,東萊呈,以去六月二十五日地震,事係變異事。
又書目,興海呈,以牛馬疫熾發,民事可慮事。
禁府,金澄,白川金谷驛,朴而㫥,公州廣亭驛,各徒三年定配。啓。
禁府啓曰,今六月二十六日,大臣·備局堂上引見時,以左副承旨南二星所啓事,命下矣。取考本府謄錄,則曾在己丑年,李薰,則以弑逆父母設計,斷以斬罪,而無罷其守令等事,又於丁未年金先立,則作賊同儻,誣引其父,亦斷以斬罪,而守令罷職·破家瀦澤之法,依例擧行矣,承旨南二星所啓,所謂與眞祥,律名相類云者,指此而發也。李薰,則所居者東大門外,所處者其父之室,則罷守令·破家瀦澤之法,似無所施,先立處罪之時,則旣罷其守令,又瀦澤其家,而只降號一款,爲陵寢所在之地,而不行焉。今此眞祥,以其夫之更活,雖不置凌遲之刑,至於罷守令降號瀦澤,竝皆次第降殺,則是治之以凡人相殺之罪也。揆之法例,似不當如是,罷守令等事,依法文擧行,以爲一定之式,似爲合宜,而事係重大,議大臣定奪,何如?傳曰,允事,命下矣。議于大臣,則領議政鄭太和以爲,該府之啓,似爲的當,依此施行外,無容別議,伏惟上裁。左議政許積議,以爲與領議政議同。右議政洪重普議,以爲與領議政議同,領中樞府事李景奭以爲,臣之所見,亦無他意,伏惟上裁。行判中樞府事鄭致和議,以爲與領相同,大臣之議如此,上裁何如?傳曰,依議施行。
院啓,請還收風聞臺官査推之命。答曰,不允。
掌令李煦啓曰,凡於朝賀之班,舍人例爲押班,而舍人有故,則憲府代行,已成近規。頃日陳賀時,以執義未上來之故,臣誤聽下吏之言,替行押班之事。今聞物議,以掌令押班,前例所無爲非,臣之做錯之失,在所難免。且臣曾論刑曹正郞楊顯望,至罷其職矣。追聞啓辭中借入書吏之家,果有其事,而與其書吏,同居一室之說,人多稱冤,臣之論事不審之失著矣。以此以彼,俱難仍冒,請命遞斥臣職。答曰,勿辭,退待物論。
司諫李奎齡啓曰,卽者掌令李煦,引避退待,其中一款,卽賀班事也。物議以掌令押班,曾無此例,班列未免失次爲非,臣於伊日,雖不失從三品之班,而旣居掌令之下,則均爲失次之歸矣,何敢晏然仍冒乎?請命遞斥臣職。答曰,勿辭,退待物論。
平壤推考敬差官閔宗道改差,代以鄭樍爲敬差官。已上朝報
都監啓曰,今日別雌牛及別茶啖,依例入給之意,敢啓。傳曰,知道。
又啓曰,李後聃,入往館中,則副使,又爲施鍼之意,敢啓。傳曰,知道。
又啓曰,提督·通官等,同坐,使差備譯官送言曰,俺等所求之物,若難措備,則不必持去,禮單則斯速入給,以備勅使取舍云,以薄待等語,多恐嚇之言,使譯官,措辭開諭,則禮單明日入給云矣,敢啓。傳曰,知道。
又啓曰,勅使減宴之後,中使,以上命,請勿減宴,則勅使答以當受一度宴矣。其後已經累日,不可無更請之擧,稱以別宴,自都監請行,何如?傳曰,允。
又啓曰,卽者提督,使差備譯官送言,勅使,使之招入舞童·樂工云,依其言分付入送之意,敢啓。傳曰,知道。
又啓曰,提督以勅使之意,求得長角弓八張·筒兒八箇,累度防塞,終不聽許,筒兒則不得已以軍器寺所在,當爲覓給,而弓子,則軍器寺所在,皆是短弓,長角弓,則尙房及弓房製造之外,他無可得之路。且前日雖有覓給之時,不過短角弓三四張,而今番,則所索不但長角弓,其數亦多,何以爲之?敢稟。傳曰,長角弓,令都監郞廳,授去以給,而觀勢如何減數,則減給,可也。
又啓曰,明日別宴設行事,言於通官等,使之定奪於勅使,則勅使答以爲,自上再遣中使,請以便殿接見,而暑熱如此,不得承命,明日宴禮,勿辭設行,發程臨時,上馬宴,當爲受之云矣,敢啓。傳曰,知道。已上迎接都監謄錄
自昧爽至辰時,有霧氣。夜五更,有霧氣。
資憲大夫漢城府判尹徐必遠,誠惶誠恐頓首頓首謹百拜上言于主上殿下。伏以臣,於頃日爲過亡母祭祀,蹔還都下,阻雨遲留之際,新命忽下,臣之情勢,萬無更出之理,故敢具短疏,以煩籲呼。八日連呈,終始見却,詞訟重地,不可久曠,水落之後,還爲下來,呈狀縣官,得以上聞,不意玆者,溫諭下降,使臣勿辭察職,臣誠悶蹙,不知所出,不審聖上,眞以臣爲可更出仕路乎?被論如臣,汚衊如臣,爲人踐踏如臣,被人憎疾如臣,而更出仕路者,自古及今,臣未之見也。除他說話,臣得辭將任,纔過一朔矣,過一朔後,可得晏然他職,則臣於前日,何敢固辭乃爾?向來臺論,必欲去臣而後已。今玆諉有恩命,揚揚復出,缺雖聖上,必將曰,某也,被缺醜辱而更爲出仕,爵祿果難辭也,其於礪廉恥之道何如哉?前日臺論,不遣餘力之狀,業已聖上之所洞燭也。臣請以一身上萬分切迫不可强之勢,條列仰陳焉。向來論臣之臺臣,一時名流而經年爭執,其數極多。臣若更出仕路,則公私相逢,到處有之,彼則不以人視臣,臣亦以何顔對彼?欲一一回避,則勢所不能,欲彊顔相接,則兩相不安,雖微官下士,不可持此而行世,況以卿列之身,何敢含羞苟度乎?此臣之不可更出者一也。白日臺論,終至得請,則怒氣旣洩,餘謗可息,而恩庇之下,終未快意,故常情好勝,憤罵猶盛,數罪揚臂,尙有其人,人非木石,安得恬然?臣自去冬以來,發一言則慮人譏議,行一事則恐人窺覘,愁居懾處,蹙蹙度日,家居如此,則況於公朝乎?古今天下,未有如是而能做國事者,臣之不可更出者,二也。昔傳縡有言曰,心猶面也,面可改則心亦可改,此極言夫心不可改之狀也。今臣狂戇之性,終難悛改,若復出仕路而遇可言之事,則又將妄發如前,無益於國事,徒辱其身名,一之已誤,其可再乎?此臣之不可更出者三也。近日罪囚金澄,臣旣與有厚分,且有連家之事,故再次被囚,後因其子之請,果爲刪改其供辭,言其罪犯,萬倍於李慶億,故臣爲具囚,服待罪於門外,拿問之命,終是不下,分外恩數,闔門感泣,而但攻臣者,對人而斥之曰,某之寵幸,果如是矣。愛臣者,爲臣而憂之曰,寵幸之目,今難免矣。臣雖無狀,年垂六十,爵至卿列,豈敢冒寵幸之名而更辱淸朝乎?此臣之不可更出者四也。臣一時暑感,差復雖易,十朔眼疾,將至廢明,七年痰暈,已至難醫之域,衰敗已甚,不堪寒暑之極,飮食失時,則虛汗如注,騎馬稍遠,則疝症輒發,雖無近日之情勢,寧復有缺更出者五也。負此五不可出,而黽勉缺其爲人,果何如哉?缺有一事,三朝厚恩,臣旣萬未酬一,一介舊物,殿下又不欲棄,則如外都藩臬,臣亦終不敢辭,至於翺翔內朝,比賓諸宰,雖死決不敢爲,此非忠衰誠薄而然,理勢不得不爾矣。臣之此疏,片言隻字,皆出衷曲,伏乞聖慈,留神曲察,勿以虛辭飾讓視之,將臣本職及兼帶平市署提調,快賜鐫免,千萬幸甚。臣無任涕泣祈祝之至,謹昧死以聞。批答見下
前副護軍臣李惟泰,誠惶誠恐頓首頓首謹百拜上言于主上殿下。伏以臣於本月二十四日,祗受有旨,以臣爲兼世子侍講院贊善,斯速乘馹上來者,臣惶隕悶蹙,不知所以置身之所也。臣曾於入侍之日,畢露臣庸陋不堪用之狀,又於辭職之章,備陳臣癃病不可進之意,幸蒙恩私,準許遞改,臣竊以爲,天日洞照,自今以後,不當復有除命,庶幾安意守分,瞑目入地矣。不意天眷彌隆,恩誥又降,臣誠愧恧,直欲鑽地而入也。伏乞聖明,更加諒察,亟鐫臣所除職名,俾安微分,千萬幸甚,臣無任震灼祈懇之至,謹昧死以聞。
上在昌德宮。停常參·經筵。
下直,宣川府使金興運,安陰縣監金震粹,魚面萬戶鄭擎天。
謝恩,兼春秋元格·魏定相,金泉察訪趙沔,司饔奉事朴龍見,兼引儀崔壽徵·李相堯,寧陵參奉李台長,刑曹正郞尹弼殷,兵曹正郞鄭樍,監察崔弼善,典籍李之蕃。
答左參贊金壽興疏曰,省疏具悉卿懇。卿其安心勿辭,從速察職。注書安後泰,加資肅拜。
答護軍閔鼎重疏曰,省疏具悉。已諭前疏之批,何用復辭?安心勿辭,從速上來察職。答右承旨洪萬容疏曰,遞差。答判尹徐必遠疏曰,省疏具悉卿懇。卿無不仕之道,朝無可去之義,疏辭雖煩,予無允許之理,無庸控辭,安心勿辭,從速上來察職。答戶曹參判李正英疏曰,省疏具悉。朝廷或有濯瑕而用人之道,於卿,與此不同遠矣,何用爲嫌?無用更辭,從速察職。答進善申碩蕃疏曰,省疏具悉。爾其勿辭,調理上來察職。答贊善李惟泰疏曰,省疏具悉。爾其勿辭,從速上來察職。會寧幼學金聲震等上疏,啓下該曹。兵曹參判兪㯙上疏。入啓。福善君柟上疏。大槪,超授專對之任,萬不近似,冒死陳情,冀授可堪之人事。入啓。
藥房啓曰,伏未審數日來,聖體若何?寢睡水刺,亦何如?脚部之患,無差減之效乎?臣等不任憂慮,敢來問安。答曰,知道。脚部時無加減,症候,已言于醫官矣。
持平金德遠啓曰,頃日論罷楊顯望之啓,臣亦同參,而聞其門地卑微之說,人多稱冤,書吏同居之語,亦非實狀云。故曾以此事,言于同僚矣,不意同僚,以論事不審,猝然引避,無乃別有眞的所聞耶?臣之論事失實之嫌,與同僚無異,而臣於昨日,適有式暇,且緣日暮經宿之後,今始來避,臣之所失,至此尤大,何敢晏然仍冒?請命遞斥臣職。答曰,勿辭,退待物論。
全羅監司書目,泰仁呈,以梁晟等五名,餓死,極爲驚慘事。
咸鏡監司書目,道內癘疫人,五百四十二名內,方痛三百四十四名,向差一百八十二名,死亡三十六名事。
禮曹啓曰,卽接成均館牒報,則進士南重維,去甲辰年御前停擧,限二式年矣。今已準限,依例解停云,敢啓,傳曰,知道。
吏曹啓曰,卽接義禁府移文,謀弑夫罪人眞祥,時居邑,降其邑號,罷其守令事,旣已啓下,當爲擧行,而眞祥所居慶州府,在前綱常之變屢出,而以其新羅舊都之故,不降爲縣,同府尹降爲府使,今不可又降邑號,則仍存府使,閔周冕罷職,何如?傳曰,允。
吏曹啓曰,承旨有闕,政事,取稟。傳曰,明日爲之。
大司憲朴長遠啓曰,竝引嫌而退論事失實,俱難仍在押班,做錯非所可言,請掌令李煦,持平金德遠遞差。答曰,依啓。
答兵曹參判兪㯙疏曰,本職勉焉。
答福善君柟疏曰,省疏具悉。今玆之命,意非偶然,何用辭爲?卿其安心勿辭焉。
府前啓,無城上所,姑停。
吏曹,伴送使金壽恒,啓,吏曹啓目,宗簿正金萬均,病滿三十日,改差,啓。
院啓,請還收風聞臺官査推之命。新啓,宣川府使金興運,曾爲定州牧使,居官處事,專以肥已爲務,率畜近邑娼人,使其族屬,稱以中房,出入衙中,賄賂公行。且與富商,締結牟利,種種濫雜之事,不一而足,甚至於公賤辨別之大訟,欲與分利枉法決折,情跡畢露,終以此敗歸。後任慶州營將,聽人請囑,濫獄徵債,而惡其無名,暗錄於治盜之案,事旣現發,又未免見黜。如此已試濫黷之人,決不可更畀西關重鎭,請宣川府使金興運罷職。南原,以湖南雄府,物衆地大,素稱難治,自前擇差,意非偶然,而近以水土不佳,人多厭避,遞易頻數,官事凋弊,識者之寒心,久矣。新除授府使金命說,家在近鄕,地望素輕,殫壓之責,決非所堪,曾除此邑,亦被論遞,而到今再授,實涉苟簡。請南原府使金命說罷職,其代擇送。引嫌而退,錯認押班,其責有歸,非已失次,何嫌可避?請司諫李奎齡出仕。答曰,不允。金興運遞差出仕事,依啓。
司諫李奎齡就職。已上朝報
迎接都監啓曰,今日別入雌牛,依例入給,則還爲出給,使之明日入之云,故只別茶啖排入之意,敢啓。傳曰,知道。
又啓曰,以都監草記,傳曰,長角弓,令都監郞廳授去以給,而觀勢如可減給可也事,傳敎矣。長角弓,有難准數覓得之意,使差備譯官,通於提督,則答以意謂,軍器寺所有,故欲得八張矣,事勢如此,則折半覓給爲當云。依其言,四張受來入給之意,敢啓。傳曰,知道。
又啓曰,大通官言內,勅使以下都給禮單,今日使之入給,故依其言入給之意,敢啓。傳曰,知道。
又啓曰,卽者大通官等,使譯官傳言,勅使,今九日當發行牌文書入云,自都監爲先依例請留之意,敢啓。傳曰,知道。
又啓曰,倭長劍·鳥銃,雖是每勅使時所求之物,今番則上副使各求長劍二柄·鳥銃二柄,提督所求長劍鳥銃各四柄,兩大通官所求鳥銃·長劍各三柄。近來倭物甚貴,得之極難,而其數如是之多,必是因此,欲爲生梗之意也。使譯輩,多般措辭,開諭終難防塞,則欲爲觀勢減給之意,敢啓。傳曰,依例,更爲請留。
右副承旨南二星啓曰,臣承命往于館所,以請留之意,使差備譯官,措辭傳于勅使,則答以俺等之行,定以十九日矣。都監缺國王,命請留,故以二十日發行之意,纔已回報矣。又遣承旨,雖極感激而決難每每退行,當以前定日發行云矣,敢啓。傳曰,依例請留。
又啓曰,勅使以下都給禮單,今日入給事,朝已啓達矣。提督及大通官等,書出求請物目,其數甚多。故使譯官輩,措辭請減之際,通官等,遽爾發怒,終日咆哮,若於此時入啓,則必致生事。故托以未及整頓,故爲延拖,將於明日觀勢入給之意,敢啓。傳曰,知道。
又啓曰,以承旨請留書啓,依例請留事,傳敎矣。大臣今當請留,而通官等,以一日之內,連續請留,爲未安云。日已昏黑,明朝擧行之意,敢啓。傳曰,知道。以上迎接都監謄錄
申時,日暈。
上在昌德宮。停常參·經筵。
巳時,太白見於未地。申時,日暈。
繕工監役宋奎洛,寧陵修改事出去。
謝恩,校書正字朴來慶。
以全羅監司,泰仁居梁晟等餓死事狀啓。傳曰,令本道恤典擧行。
本院啓曰,宣川府使金興運遞差事,命下矣。臺諫,方以罷職論啓,遞差傳旨不得捧入之意,敢啓。傳曰,知道。又啓曰,近日廳中,位甚不齊,出納之際,苟間莫甚,今日新除授承旨,卽爲牌招察任,何如?傳曰,允。又啓曰,宣川府使金興運遞差事,命下矣。臺諫,方以罷職論啓遞差,傳旨雖未得捧之,而本站策應之事,一日爲急,依頃日慶一會遞差時例,今日政差出,何如?傳曰,允。
副摠管吳挺緯辭職上疏。入啓。
原襄監司書目,鐵原府使李天基,今月十一日身死事。
假注書李孝源服制,代以安垕爲假注書。
謝恩,右承旨鄭載嵩,同副承旨李䎘。
議政府,翰林取才,尹致績,左傳略。
京畿監司書目,楊州呈,以左尹李殷相病重,上去不得事。傳曰,遞差。
院啓。請還收風聞臺官査推之命。請前府使金興運罷職。請南原府使金命說罷職,其代擇送。設屯募民,爲近日外方痼弊,而諸道之中,海西尤甚。試以兎山·新溪兩縣言之,俱是至殘之邑,而兎山,則各衙門諸宮家及管餉監營屯田之數,多至九處,新溪設屯,其數亦多,而逃避賦役之民,擧皆投入官家,旣不敢誰何,屯民不知有官家,雖是一境之內,有同他邑之人,邑殘民少,漸至凋弊,將不成官家模樣,置縣設官之意,果安在哉?至於今番支勅出站之時,兩邑幾不免生事,雖賴一時彌縫之力,僅僅支過,而日後之弊,有不可勝言,許多屯所,雖難一一盡罷而一邑之內,亦豈可無限量哉?請兎山·新溪兩邑諸屯,及道內各邑設屯多少,竝爲査覈啓聞,令廟堂參酌變通,且定其限數,以爲殘民保存之地。
答院曰,不允。金命說遞差,其代擇送事,依啓。已上朝報
有政。吏批,以李䎘爲承旨,李郈爲瓦署別提,吳斗憲爲持平,李暹爲掌令,金徵爲兵曹參判,洪萬容爲禮曹參議,李端夏爲宗簿正,睦來善爲慶州府使,閔昇爲宣川府使。
迎接都監啓曰,勅使以下求請鳥銃,稱以試放,擇執善放砲手五名招入,故依其言入送之意,敢啓。傳曰,知道。
迎接都監啓曰,今日別茶啖及別雌牛,依例入給之意,敢啓。傳曰,知道。
迎接監監郞廳,以領相意啓曰,臣來詣館所,以承命請留之意,言于大通官,使之轉通於勅使,則答以俺等,初言十九日,必爲發行,都監以上命請留,若不勉從,則事體未安,故旣加留一日矣。今者大臣,又爲奉命來請,不得不更加一日留在,而此後雖有中使來請,亦不得從,須豫知此意云矣,敢啓。傳曰,知道。
又啓曰,卽者領議政,來詣館所,令差備譯官,措辭請留,則勅使,答以昨因都監之請留,旣許留一日矣。今者大臣又爲承命來請,更加留一日云矣,敢啓。傳曰,知道。
又啓曰,軍色郞廳兵曹正郞閔宗道,與新除授本曹郞廳金徽,異姓三寸叔姪相避,本職應爲遞改,閔宗道,令該曹卽爲付軍職,仍察郞廳之任,何如?傳曰,允。
又啓曰,勅使以下都給禮單,僅得無事入給,而禮單馬,則提督則方出坐外南門前,使家丁,馳馬試才,再三點退,招入內乘,多般恐嚇,時無一匹擇執云矣,敢啓。傳曰,知道。
又啓曰,卽者勅使回程牌文,以二十一日巳時書出,路程記亦爲書出,而金川,以止宿磨鍊,故卽令差備譯官,措辭往復,期於動聽,而通輩,托以勅使言,平山之於松都,相距最遠,上來時,亦甚勞困,歸路則不可不從容行云。今番館中之事,異於前日,言出其口,少無更改之意,極爲悶慮。若終不聽從,則計其日字,發程第十八日,當到義州矣,敢啓。傳曰,知道。中使請留,又加留一日,前後凡三日留以上迎接都監謄錄
上在昌德宮。停常參·經筵。
自卯時至辰時,有霧氣。
下直,咸平縣監宋最,陜川郡守任之錫,會寧萬戶白益坤。
謝恩,宣川府使閔昇,相禮金雲長,北部參奉朴善長,海運判官李光迪。福善君柟,加資肅拜,謝恩右副承旨安縝。
下直,宣川府使閔昇。
江華留守李浣,大司成李敏迪辭職上疏。入啓。
開城留守書目,癘疫方痛六十二名,死亡六名事。又書目,境內牛疫,自六月初,更爲熾發,至于今日,致弊多至二十三頭事。
藥房啓曰,伏未審數日內,聖體若何,寢睡水刺,亦何如?脚部之患,一樣不減乎?臣等,區區憂慮,敢來問安。答曰,知道。症候,已言于醫官矣,今後,勿爲間日問安。
本院啓曰,南原府使金命說遞差事,命下矣。臺諫,方以罷職論啓,遞差傳旨,不得捧入之意,敢啓。傳曰,知道。又啓曰,戶曹判書權大運,來詣請對矣。傳曰,引見。
兵曹口傳政事,副司直閔宗道。
院啓,請還收風聞臺官査推之命。請前府使金興運罷職。請兔山·新溪兩邑諸屯,及道內各邑設屯多少,竝爲査覈啓聞,令廟堂參酌變通,且定其限數,以爲殘邑保存之地。前啓,前府使金命說罷職事,停啓。答曰,不允。
禮曹,今春夏等褒貶,兼校書校理李端夏,典牲奉事宋尙夏,承文副正字李孝源·李善源,隷習官李端夏·金萬重·□□·朴來慶·李禎來,右通禮邊麟吉,兼引儀洪禹錫,假引儀梁重瀰,以上中。肄習官李濡·洪覩,以上下。已上朝報
禮曹啓曰,慶尙道公都會入格儒生崔柱漢拔去事,啓下矣。原啓本中,付標以入之意,敢啓。傳曰,知道。以上禮曹謄錄
迎接都監啓曰,今日別雌牛及別茶啖,依例排入,則別雌牛還爲出給之意,敢啓。傳曰,知道。
又啓曰,勅使,以發行前一日,進見於便殿,爲言,宴禮,則當受上馬宴云,一日之內,疊行爲難。故臣等,令差備譯官,通於提督通官等,使之停當,則勅使,答以二十一日,則俺等,各有治行事,上馬宴,則明日設行,便殿進見,則發程日進謁後,直往弘濟院云。上馬宴,明日設行之意,敢啓。傳曰,知道。
又啓曰,通官等,以提督勅使之意送言曰,上來時迎進宴,旣不設行,餞慰宴亦勿設行云,勅使,旣減餞慰宴,則在前例有中路別遣問安之擧,令政院考例擧行,何如?傳曰,允。
又啓曰,勅使例給物件,丙午年則付標加數,故具由稟啓,則傳曰,此因事所加之數,依今春例爲之事命下後,單子磨鍊啓下矣。卽者,提督大通官等,求見勅使前自上例贈別贈單子,使以草本示之,則提督,以爲別贈銀器等物,從前不爲持去,今番亦必不受,例贈中枝三·淸蜜·栢子三種,加數以給,明有前例,今亦依此爲之爲當云。彼旣據前例爲言,則似當依其言加給,何以爲之?敢稟。傳曰,依爲之。以上迎接監謄錄
正憲大夫議政府右參贊兼成均館祭酒世子贊善臣宋浚吉,誠惶誠恐頓首,頓首百拜上言于主上殿下。伏以臣,病伏窮巷,死與爲期,偶於昨夕,得接邸報,伏見前後備忘記,有李端夏·李慶億等,相繼拿問,金澄刑推之命,臣惶駭震慄,不覺起坐。仰惟聖明,比來治心養氣戒懼修省之功,必益加察,而不知緣何有此不和不平激惱異常之擧耶?靜思厥故,亶由之臣,臣何敢退爲諉,倖免爲幸,而不自首劾耶?臣於春間,妄計赴朝,累蒙登對,敢以鄕曲所聞平日所懷者,略論金澄事,此非爲澄,亦非身謀,只赤心愛殿下耳。不料因此衆怒如火,郡咻起,轉輾增激,不極不止。竊想宸衷,似亦不槪於臣言,或使人窺其淺深,肆其慫恿。蓋久處窮巷,全未諳世道時勢大異於前,妄恃聖明在上,謂可知無不言,言無不盡,復如白日,而缺括囊保身之道,片言出口,百瘡隨生,終使聖德有累,駭機層出,忠藎諸臣,駢首被罪,無非臣缺行而行,不當言而言,以至於此,臣追思愧悔,直欲攢地而入也。伏乞聖明,察臣罪狀,浮於慶億等,下臣司敗,仍命行遣,以爲人臣循私蔑公者之戒,公私幸甚。臣無任慚惶震灼北望竢罪之至,謹昧死以聞。答曰,省疏具悉卿懇。今日之事,與卿疏大相不同,卿辭何乃至此?心誠愧歎,而只恨誠意之未孚而已。噫,予之於卿,豈有相疑之事乎?卿之去國,倐過數朔,秋序漸涼,益加善攝,竢病少間,從速幡然,以副予望。仍傳曰,遣史官傳諭。以上燼餘
上在昌德宮。停常參·經筵。
自午時至酉時,日暈。夜五更,月暈。
下直,咸陽郡守兪命益,靈山縣監尹以明,金泉察訪趙沔,
謝恩,左副承旨南二星。
慶尙監司書目,咸陽兼任山陰呈,以人命餓死,至於十一名之多,沒名別單啓聞而昏不周察,不能豫爲救活,致令餓殍,悚惕惶懼,無地自容緣由事。傳曰,令本道恤典擧行。
禁府,柳炳然拿囚。啓。
院啓,請還收風聞臺官査推之命。請兎山·新溪兩邑諸屯及道內各邑設屯多少,竝爲査覈啓聞,令廟堂,參酌變通,且定其限數,以爲殘邑保存之地。前啓,前府使金興運罷職事,停啓。
答院曰,不允。已上朝報
迎接都監啓曰,例給單子中枝三·淸蜜·栢子三種,付標加給事草記,傳曰,依爲之事,命下矣。元單子中,付標以入,而更聞提督之言,則別贈銀器等不受之後,稱以路中行用,別爲入給云,依此擧行,而提督處所加之數,則入給之時,稱以勅使前,旣已加給,一般例贈,不可異同,故自上有一體加給之數云,而入給,何如?傳曰,允。
又啓曰,通官等以上,勅使之言,月乃十部·首髢六圓·倭綾花十軸,願爲給價貿去,而係是無前之事,其數且多,故令譯官輩,措辭防塞,終不回聽,不得已措備入給,則上勅使,出送銀子三十九兩,使之給與物主。臣等以爲,勅使所求之物,力所不及,雖不得爲之,不可受價之意。又令譯官,傳言還送其銀子,則勅使稍有慍色曰,求請貿易,各自不同,不當還送,更勿後言云矣,敢啓。傳曰,知道。
迎接都監郞廳,以領相意啓曰,臣與兵曹判書金佐明,禮曹判書金壽恒,來詣館所,令差備譯官,請行上馬宴,則勅使,答以日氣甚熱,宴床分入各房,則俺等,安心喫之,與出受何異云。依其言,令都監分入各房,御帖,從外傳呈後,退出之意,敢啓。傳曰,知道。
又啓曰,領議政,與行兵曹判書金佐明,禮曹判書金壽恒,來詣館所,請行上馬宴,則勅使,答以日氣甚熱,宴床分入各房,則俺等,安心喫之云。故依其言分入各房之意,敢啓。傳曰,知道。
又啓曰,今日別雌牛及別茶啖,依例排入,則別雌牛,還爲出給之意,敢啓。傳曰,知道。
又啓曰,李後聃,限金川率往事,措辭防塞,則通官等,以爲事勢如此,則勅使,出往弘濟院後,來見而還爲入去無妨云,以此分付之意,敢啓。傳曰,知道。
又啓曰,密贈事,今方往復,時未停當,而勅使別般纏,姑無更爲提起之事。臣等,反復相議,銀子則不可復給,以開無窮之弊,除銀子外,雜物依春勅例,別爲書單,稱以路費,以上命,趁今日入給,使之同裹於持去卜物中爲當,故別單書入,依此擧行,何如?傳曰,允。
又啓曰,明日軍令,以初吹平明,二吹辰時,三吹巳時書出矣,敢啓。傳曰,知道。
又啓曰,卽者,大通官,以兩勅使意,要得九味淸心元各五十丸。臣等,以新劑則未及,舊劑則已盡,決難覓給之意,令譯官往復再三,則通官以爲,勅使所求,不可防塞,數十丸覓給宜當云,令醫司覓給之意,敢啓。傳曰,知道。令典醫監,四十丸覓給,又自內,下送于都監而還入于內
上在昌德宮。停常參·經筵。
平壤推考敬差官鄭樍,出去。
禮曹參判張善瀓,正郞李以挺,寧陵改修事,出去。
下直,興陽縣監李健。
謝恩,持平吳斗憲,鐵原府使權順昌。
義州問安使柳潝,出去。
持平崔後尙辭職上疏。入啓。
忠淸監司書目,恩津縣監柳命才之親病,林川郡守朴世基之身病,俱難還任,竝只罷黜事。黃海監司書目,道內信川等四邑,牛疫致斃八百九十七頭,民事極爲可慮事。又書目。道內染病人五百五名內,方痛二百六十八名,死亡二十六名,差歇二百一名事。
平安監司書目,義州等官呈,以今月初七日初九日,狂風大作,各穀盡爲委折,木花盡爲損落,民事極爲可慮事。又書目,鴨綠江渰死人,實數更査,則泰川人三名,亦爲渰死的實事。
本院啓曰,戶曹判書權大運,來詣請對矣。傳曰,引見。
大司憲朴長遠上疏。大槪,略陳急講荒政之策,以備萬一,仍暴賤疾難强之狀,乞遞本職,以延危喘事。入啓。
中路問安使安應昌,出去。
京畿監司書目,廣州呈,以護軍閔鼎重辭職上疏,上送事。
院啓,請還收風聞臺官査推之命。請兔山·新溪兩邑諸屯及道內各邑諸屯多少,竝爲査覈啓聞,令廟堂參酌變通,且定其限數,以爲殘民保存之地。答曰,不允。
府啓,請前統制使柳斐然拿囚後,與朴而㫥一體論罪。答曰,不允。
本院啓曰,戶曹判書權大運,來詣請對矣。傳曰,引見。
吏曹啓曰,臺諫有闕,政事,就稟。
明日,勅使便殿接見時,正時巳初一刻。
戶曹判書權大運請對,上御養心閤,引見。右副承旨鄭載嵩,假注書安垕,記事官申翼相·李秀彦入侍。大運曰,勅使行期旣迫,事事生梗,密贈之事,欲待其發,而李一善·金巨軍輩,尤甚暴厲。凡有所言,輒見阻遏,臣於昨夕,與館伴鄭知和相議,夜留譯官,以爲周旋之地,而終不發□矣。其所給之數,初以五百兩爲納,又約以八百兩,終以九百兩給之,似可矣。上曰,只以此數停當,可也。大運曰,今當退去以定矣,所給之數,旣有癸未已行之例,今當依前規爲之之意,言於勅,則彼云,春勅旣已厚待,今則何以薄待耶?上曰,別贈銀器,受去者,十餘年來未嘗有也。例贈則依受,別贈則不受,彼亦畏其國法。以下缺
上在昌德宮。停常參·經筵。
左議政許積,都承旨姜栢年,弘濟院出去,伴送使金壽恒出去,京畿監司南龍翼,祗送事出去。
統制使書目,前虞候鄭後諶,悖妄罪狀,令廟堂處置事。
京畿監司書目,交河等五邑呈,以願受江都米一千石,以活飢民事。
便殿接見後,大殿,本院·藥房·玉堂問安。答曰,知道。
禁府啓曰,以金澄,外人相通,更推原情公事,奸巧不實之辭,務盡欺罔,欲免刑推之狀,昭難掩匿,更加刑訊,窮問其外人相通之跡,以懲其欺罔免刑之奸計,而本罪又有,更爲嚴問之事,姑待其本罪結末間可也事,判下矣。今以照律以入,更問之事,何以爲之乎?敢稟。傳曰,論以渠之情狀,則刑推究問,事不可已,而罪已決矣,囚已久矣,更加刑訊一款,置之,可也。
院啓。請還收風聞臺官査推之命。請兎山·新溪兩邑諸屯及道內各邑設屯多少,竝令廟堂參酌變通,且定限數,以爲殘邑保民之地。牧民之任,在於守令,按道之策,係於監司,則惟當審察民間之利病,以副朝家委任之意。況値無前之旱澇,兩麥全失,民生赤立,顚連流散之患,不待智者,而已知其必至,而不思拯活之策,致有餓殍之慘,則不職之責,誰當任之。屬者湖南之南原·嶺南之咸陽,飢民死亡之報,相繼上聞,而多者至於十餘,少者亦不下四五,事之驚慘,莫甚於此,此而置之,則前頭賑政之疎闊,將無以警責,請兩邑當該守令罷職,全羅監司吳始壽,慶尙監司閔蓍重,竝從重推考。
左議政許積,都承旨姜栢年,入來。
府啓,請前統制使柳斐然拿囚後,與朴而㫥,一體論啓。答曰,不允。
答院曰,不允。監司·守令,一體從重推考。以上朝報
禮曹啓曰,世子嬪再揀擇吉日,定行事草記,傳曰,以七月晦·八月初,改擇日以啓事,命下矣。更令日官推擇,則七月,自二十至晦日,有拘忌,只八月初二日·初六日爲吉云,此兩日中,以何日定行乎?敢稟。傳曰,以八月初二日定行,可也。
迎接都監啓曰,勅使二吹之後,將有促發之意,臣等送言,三吹,旣已巳時爲定,而時刻未及,巳牌若揷,則當爲告知云,則今姑遲待之意,敢啓。傳曰,知道。
又啓曰,去夜內下加味淸心元,所當入給,而昨夕,醫司鄭得,四十丸以來,兩勅及提督處,卽爲分給,而旣已順受,不必加給,故還爲封入之意,敢啓。傳曰,知道。
又啓曰,卽者勅使,館所離發詣闕之意,敢啓。傳曰,知道。
又啓曰,勅使到迎恩門,百官班前下轎,東西班列,行再拜禮,則勅使擧手答揖,令大通官兩人,分進東西班首之前,措辭致謝,及到臣等祗送班前。臣等,鞠躬以送,則勅使,驅轎擧手,又令大通官送言曰,以俺等之故,多有勤勞之事,心甚未安云。通官等,亦以己意稱謝而矣去,敢啓。傳曰,知道。
迎接都監郞廳,以領相意啓曰,勅使,將到迎恩門,臣等,分東西立班,以待勅使到門下轎。臣等如儀行再拜,則勅使擧手答揖,仍使大通官兩人,分進東西班首之前,傳說緣俺等之行,大臣以下,如是冒熱遠出,心甚不安云,措辭致謝而罷矣,敢啓。傳曰,知道。
政院啓曰,迎接都監,以勅使詣闕時,三吹遲待巳時之意,纔爲草記,而闕內巳牌未揷之前,旋報離發館所,雖未知其間事勢之如何,而未免顚倒之歸,都監當該堂上推考,何如?傳曰,允。
巳時,太白見於未地。夜五更,流星出王良星下,入乾方天際,狀如甁,尾長四五尺許,色赤,光照地。
巳時,上御熙政堂,接見勅使時,左副承旨閔點,右承旨鄭載嵩,記事官李秀彦,假注書安垕,淸譯金興翼入侍。到協陽門外,勅使下轎,提督下馬,大通官隨而入來,譯官各引勅使,由興仁門入,升興政堂,列立於堂中東邊。上御翼善冠·袞龍袍·玉帶·黑靴,令二內侍扶掖,自西楹外幕次,出□至堂中,東向立,與勅使相對,行揖禮。上東向坐,勅使西向坐,提督,差後勅使而坐,左·右承旨,在御坐旁楹外,北向而伏,史官二員,伏於其後。勅使,先使大通官,傳言曰,自上靡寧之候,近來則何如?上曰,尙今未差矣。以予疾缺大人,留館日久,而一未就見,心甚未安。缺自上方在未寧之中,有何未安乎?上曰,累度請留,而大人缺缺然矣。勅使曰,初欲速歸,而自上缺留二日矣。上請行茶禮,將進饌床。缺令譯官傳言于提督曰,地勢狹窄,退坐然後,可以容床矣。一善,承命退坐於東壁下。上曰,提督退坐之間,無令太闊,只容置床,可也。內官進床,行茶一鍾後,上命以御饌二器,賜大通官二人,且各賜茶啖床。大通官等,退坐楹外抹樓上,叩頭受而啖之。命賜茶,右承旨鄭載嵩啓曰,頭目等,臣當出去餽酒矣,遂出去。上曰,已令內官餽酒,承旨召還,可也。載嵩,還爲入來。勅使請撤床,內官撤床,勅使先起,上亦起立,使譯官傳于勅使曰,因予有疾,接缺今此臨行,不勝缺然。勅使曰,蒙。以下缺
上在昌德宮。停常參·經筵。
自昧爽至辰時,有霧氣。巳時,太白見於未地。
謝恩,禮曹參議洪萬容,禮賓參奉柳彬,璿源殿參奉李克哲。
左副承旨南二星上疏。大槪,賤疾猝劇,無路供職,乞賜遞免,俾得及時醫治,少延殘喘事。入啓。
禁府啓目,前宣川府使柳炳然元情云云,旣已遲晩,照律處置,何如?啓。傳曰,允。
忠淸監司書目,道內農事,慘被水風之災,百穀損傷,山郡海邑一樣,前頭給災等事,令該曹稟處事。慶尙監司書目,慈仁縣監金千鎰,今月十四日,遭母喪事。
本院啓曰,南原·咸陽兩邑當該守令推考事,命下矣,臺諫,方以罷職論啓,推考傳旨,不得捧入之意,敢啓。傳曰,知道。
藥房啓曰,伏未審夜來,聖體若何?昨日酬接客使,不瑕有添傷之患乎?左邊缺盆下小核,成膿日久,今日當爲受鍼乎?臣等,不勝憂慮,敢來問安,竝此仰稟。答曰,知道。症候,已言于醫官矣,今日受鍼爲之。
吏曹參判李時術,修撰申厚載初度呈辭。入啓。給由。
今日受鍼時,傳曰,大臣·備局堂上,引見。受鍼後,藥房·本院·玉堂·二品以上·六曹問安。答曰,知道。傳曰,政事,明日爲之。
院啓,請還收風聞臺官査推之命。請兔山·新溪兩邑諸屯及道內各邑設屯多少,竝爲査覈啓聞,令廟堂參酌變通,且定其限數,以爲殘邑保存之地。前啓南原·咸陽兩邑當該守令罷職事,停啓。答曰,不允,答持平李後尙疏曰,遞差。
左參贊金壽興箚子。大槪,籌司之任,終有所不安承當者,懇乞遞免,以便公私事。入啓。
今日引見時,都承旨姜栢年所啓,入侍注書,誤傳傳敎,致令大臣,未得一時齊入,難免不察之失,當該注書,請推考。上曰,依啓。持平吳斗憲啓曰,請前統制使柳斐然拿囚後,與朴而㫥,一體論罪。上曰,不允。司諫李奎齡所啓,大臣諸宰,極陳閭閻家避接之弊,且以一切治罪之意,仰達於榻前,臣聞來不勝悚懼之至。臣於頃者,數三婢僕,相繼染痛,而近來癘疫死亡之患,士夫家,亦比比有之,不無恐㤼之心,且以出入闕中,爲未安,情勢悶迫,不得不出避閭家,以爲轉借空家之地矣。職忝諫官,旣不能糾正他人,而身先犯之,臣當首被其罪矣。何敢晏然仍冒?請命遞斥臣職。上曰,勿辭,退待物論。
今日受鍼後,引見時,領議政鄭太和所啓,今年凶歉,八路同然,而各邑一半留庫之穀,盡爲分糶,更無所餘,前頭賑恤之事,極爲可慮。爲今之計,莫如停罷百爲,裁省煩費,料理救賑之事,專意荒政,而賑恤廳堂上金佐明外,無他察任,堂上及閔鼎重,則陳疏在外,似當催促上來,使之察任矣。左議政許積曰,戶曹判書例兼賑恤廳堂上權大運,自當兼察,而趙復陽,亦爲依前啓下察任,何如?上曰,依爲之。領議政鄭太和所啓,前日百官加祿事,定奪之初,外議已慮其難繼,當此民事罔極之時,似當有還減之擧矣。戶曹判書權大運曰,諸大臣及諸臣之意,皆以還減爲當,此後,則當依此擧行,而七月等祿,未及受之者尙多,自十月祿爲始還減乎?上曰,自十月等爲始還減,可也。領議政鄭太和所啓,士大夫出避閭家,近甚有弊,今後則勿論貴近諸宮家,厥奴僕家外,一切禁斷,何如?左議政許積曰,今後則漢城府,嚴明申飭,若不擧行,則臺官,隨聞隨劾,宜當矣。上曰,依爲之。副提學金萬基所啓,頃日禁府公事,仍大臣箚批未下,有草記稟達之事,此事,似當有明白定奪之規矣。上曰,今後大臣,有陳箚之事,則待其批下後擧行事,政院知悉,仍爲定式,可也。
上在昌德宮。停常參·經筵。
巳時,太白見於未地。
下直,方山萬戶李承立。
修撰申厚載再度呈辭,入啓。加給由。校理李柙辭職上疏,入啓。大殿,本院·玉堂問安。答曰,知道。二品以上·六曹問安。答曰,知道。勿爲問安。藥房啓曰,伏未審,聖體若何?昨日受鍼之後,仍有引接之擧,得無煩熱之候,而夜間寢睡,一樣安穩乎?臣等,不勝憂慮,敢來問安。答曰,知道。症候,已言于醫官矣。
伴送使書目,勅行,二十三日,坡州止宿事。
黃海監司書目,道內各邑農事形止及初被旱災,不得付種,陳處甚多,中被水災,沈水腐朽,終被無前風災,百穀損傷,斷望西成,前頭民事,渴悶事。
禮曹參判張善瀓,正郞李以挺,繕工監役□□□,寧陵修改後入來。
答左副承旨南二星疏曰,遞差。
府啓,請前統制使柳斐然拿囚後,與朴而㫥一體論罪。答曰,不允。
院啓,請還收風聞臺官査推之命。請兔山·新溪,兩邑諸屯及道內各邑設屯多少,竝爲査覈啓聞。令廟堂參酌變通,且定其限數,以爲殘邑保存之地。引嫌而退,癘疫出避,雖未獲已,而旣入閭家,有違禁令,請司諫李奎齡遞差。答曰,不允。處置事,依啓。
掌令李暹初度呈辭,入啓。給由。
謝恩,左承旨安縝,右承旨李䎘。
吏曹啓曰,新除授善山府使李德夏,呈狀于本曹曰,所患怔忡之症,有時暈倒,不省人事,日漸危重,已至難醫之境,萬無起動之望,斯速入啓處置云。李德夏被論之後,以疾病危重之狀,呈報本曹,則本曹,以斯速調理赴任之意,每每題退矣。今又以此呈狀,無意赴任,其疾病輕重,雖未可知,當此荒歲,本府曠官已久,不可等待其差病,善山府使李德夏罷黜,何如?傳曰,拿問定罪。又啓曰,新除授慶州府使睦來善,以奴名,呈狀于本曹曰,本州有奴婢十一口,依法典處置云,奴婢十口以上所在邑守令,啓遞載在法典,慶州府使睦來善改差,何如?傳曰,允。
謝恩,檢閱尹致績。
本院啓曰,新除授同副承旨崔寬,以別問安使,下去開城府,斯速乘馹上來事下諭,何如?傳曰,自當上來,姑勿下諭。
吏曹啓曰,臺諫有闕,政事,取稟。
答大司憲朴長遠疏曰,省疏具悉卿懇。卿之憂愛之誠,予深感歎,可不留心省察焉?疏中可以議處事,當令廟堂議處,卿其勿辭,從速察職。以上朝報
有政。吏批,柳英立爲慈仁縣監,兪櫶爲持平,金德遠爲司書,愼景尹爲咸鏡都事,鄭時一爲宗廟奉事,尹抃爲林川郡守,吳始謙爲穆陵參奉,李紳夏爲恩津縣監,羅萬葉爲南原府使,李晩榮爲漢城左尹,趙鳴和爲靖陵參奉,閔洵爲軍資參奉,李堅爲靑嚴察訪,趙謇爲假引儀,李壽曼爲兵曹正郞,申命圭爲宗簿正,李世膺爲健元陵參奉,李翊相爲輔德,李沃爲平安都事,金迬爲咸平縣監,金學培爲監察,崔寬爲承旨。
上在昌德宮。停常參·經筵。
昧爽,流星出五車星上,入東方天際,濁氣中,狀如拳,尾長三四尺許,色白,光照地。
答副摠管吳挺緯疏曰,省疏具悉。摠官之任,今姑勉副,卿其勿辭,救護母病。答江華留守李浣疏曰,省疏具悉。卿其勿辭,從速察職。答左參贊金壽興答曰,省箚具悉。卿其安心,勿辭察職。答護軍閔鼎重疏曰,省疏具悉。卿其勿辭,從速上來察職。答大司成李敏迪疏曰,爾其勿辭察職。答校理李柙疏曰,爾其勿辭察職。
謝恩,林川郡守尹抃,兵曹正郞李壽曼,學錄孫萬雄。
禁府,李德夏拿囚。啓。
大殿,本院·玉堂問安。答曰,知道。藥房啓曰,伏未審夜來,聖體若何?寢睡水刺,亦何如而脚部所患,一樣不減乎?臣等,區區憂慮,敢來問安。答曰,知道。症候已言于醫官矣,今後,勿爲逐日問安。
備邊司啓目,粘連統制使狀啓云云,前虞候鄭後諶所爲,殊甚可駭,拿問定罪,啓。依允。
慶尙監司書目,龍宮等官呈,以人物四名渰死,極爲驚慘事。又書目,本月初十日,大雨始注,山峽之地,覆砂川反,沿江各邑,更良水沈,四野濯濯,民事罔措事。
平安監司書目,六月十八日·十九日兩日大風時,沿邊各邑,渰死人等乙,今始詳査,則前日啓聞之外,龍岡·中和·江西·安州·永柔等邑渰死,至於一百三十九名,而鳳山船人二十名數渰死云云,而未知姓名,不得會錄爲白乎旀,平壤一人·价川一人,亦於六月水漲時溺死,事極驚慘緣由事。
府啓,請前統制使柳斐然拿囚後,與朴而㫥一體論罪。新除授持平兪櫶,時在京畿加平地,請斯速乘馹上來事,下諭。
以平安監司龍岡等官渰死人狀啓,傳曰,令本道恤典擧行。
以慶尙監司狀啓,傳曰,渰死人等,令本道恤典擧行。
伴送使書目,勅行,二十四日,開城府止宿事。
院啓,請還收風聞臺官査推之命。請兔山·新溪兩邑諸屯及道內各邑設屯多少,竝爲査覈啓聞,令廟堂參酌變通,且定其限數,以爲殘邑保存之地。答曰,不允。
答府曰,不允。下諭事,依啓。已上朝報
司饔院啓曰,今日兩大妃殿,司圃署供上,無端闕封,問于本署,則稱以進排下人逃走之故,果是闕封云。莫重供上,全數闕封,曾所未有之事,事極寒心。當該官員,難免不能周旋之罪,從重推考,下人,令攸司囚禁重治,以懲日後之弊,何如?傳曰,允。已上司饔院謄錄
上在昌德宮。停常參·經筵。
戶曹參議金宇亨,加土事,交河地出去,繕工奉事安燦,康陵修改事出去。
謝恩,大司諫沈梓,正言洪萬鍾,宗廟奉事鄭時一,南原府使羅萬葉,兼補德李翊相,咸平縣監金迬,承文副正字成瑨,淸州牧使南九萬,恩津縣監李紳夏,慈仁縣監柳英立,護軍李東稷,判尹徐必遠,左尹李之馧。
都承旨姜栢年初度呈辭,入啓。給由。掌令李暹三度呈辭,入啓。遞差。
同知朴煥初度呈辭,給由。
正言洪萬鍾啓曰,臣家有拘忌之疾,自前月念間,子女相繼染痛,新除之命,適下此際,而病勢俱劇,日夜救護,情理所在,未忍暫離,身親犯染,旣不得詣闕祗肅,連章乞遞,亦未免見阻喉司,公私狼狽,一味惶蹙。今始等待病間,移避數日,齋宿出謝,而臣之虛帶職名,已至一朔,癏曠之罪,固已難逃。且臣於數月前,爲避癘疫,借入閭家,卽今朝家禁令,不翅嚴明,而臣,身爲諫官,旣有所犯,以此以彼,決不可晏然仍冒。請命遞斥臣職。答曰,勿辭,退待物論。
府前啓,柳斐然事,停啓。
院啓,請還收風聞臺官査推之命。請兔山·新溪諸屯及各邑設屯多少,査覈啓聞,令廟堂變通事。引嫌而退,犯染稽謝,其勢固然,而閭家借入,有違禁令,請正言洪萬鍾遞差。答曰,不允。遞差事,依啓。
伴送使書目,勅行,二十五日,金川止宿事。
禮曹,謝恩兼冬至使拜表吉日,來十月二十八日卯時,方物封裹,同月二十五日推擇,啓。禮曹啓目粘連,啓下云云。向前謝恩兼冬至使進賀正朝聖節使,拜表吉日,適與文武科別試相値,殿試及放榜吉日差退,何如?啓。依允。禮曹啓曰,命下矣。更令日官推擇吉日,則殿試十一月初一日,放榜同月十六日辰時爲吉云,以此日時,原粘目中改付標以入之意,敢啓。傳曰,知道。已上朝報
備邊司啓曰,前因憲府箚子,外方囚罪之積年未決者,令諸道監司,枚啓前後推案,然後自本司議其冤·不冤及罪之輕重,稟定於榻前而處之,如疏決之擧事,覆啓分付矣。今者忠淸·慶尙兩道啓聞,先爲來到,而旣有疏廳,自本司,分以議讞,不如專屬一處。此文書,移送疏決廳,使之一體稟處,而諸道推案,亦爲隨到移送,何如?答曰,允。
又啓曰,玉堂箚子登對時稟定事,曾於榻前定奪矣。今者大司憲朴長遠疏,亦下本司,後日登對,與玉堂箚子,一體稟處,何如?答曰,允。以上朝報
禮曹啓曰,文武科別試·殿試及放榜差退事,允下矣。更令日官推擇,則殿試來十一月初一日,放榜同月十六日辰時爲吉云。以此日時,原粘目中改付標以入之意,敢啓。傳曰,知道。以上禮曹謄錄
上在昌德宮。停常參·經筵。
去夜,傳曰,政事,明日爲之。
禮曹參議洪萬容,佐郞李日井,康陵修改事出去。
謝恩,戶曹參判李正英,司書金德遠。
都承旨姜栢年再度呈辭,加給由。
全羅監司書目,靑岩察訪李有光,本月十九日,母在喪事。
藥房啓曰,伏未審夜來,聖體,若何?寢睡水刺,亦何如?臣等,區區憂慮,敢來問安。答曰,知道。症候,已言于醫官矣。今後勿爲間日問安。
全羅監司書目,玉果呈,以去月十八日,風雨大作,川水急漲,人物三名溺死緣由事。又書目,道內染病之數,合以計之,一千一百四十三名,方痛七百四十七名,得差三百六十六名,死亡三十八名事。
京畿監司書目,高陽呈,以同副承旨崔寬辭職上疏,上送事。
禮曹,前府使李天基,今月十一日卒逝,而問于該曹,則除拜忠淸監司,未得赴任是如爲有置。雖未赴任,曾前亦有未赴任,已行從二品實職身故人員致祭之規,弔祭致賻,依例擧行,何如?啓。依所啓施行。
備邊司啓曰,玉堂箚子登對時稟定事,曾於榻前定奪矣。今者大司憲朴長遠上疏,亦啓下本司,後日入侍時,與玉堂箚子,一體稟處,何如?傳曰,允。
禁府照本,前宣川府使柳炳然矣。本站勅使茶啖中,蜜果不精,被其詰責,論以事體,不可罷職而止,罪杖一百,自願受贖,奪告身私罪,宥旨前事,依手本施行,何如?啓依允。
京畿監司南龍翼,勅使祗送後入來。
吏曹參判李時術三度呈辭,加給由。
院啓,請還收風聞臺官査推之命。請兎山·新溪兩邑諸屯及道內各邑諸屯多少,竝爲査覈啓聞。令廟堂參酌變通,且定其限數,以爲殘邑保存之地。答曰,不允。
伴送使書目,勅行二十六日,平山止宿事。以上朝報
以李翊相爲司諫,李之翼爲慶州府使,李東稷爲判決事,金萬重爲修撰,鄭華齊爲掌令。
上在昌德宮。停常參·經筵。
下直,庇仁縣監元梲。
謝恩,副摠管張善徵,監察金學培。
崇善君,伊川地沐浴呈辭,入啓。給由馬。
都承旨姜栢年三度呈辭,加給由。同知朴煥再度呈辭,加給由。
答右參贊宋浚吉疏曰,省疏具悉卿懇。今日之事,與卿疏大相不同,卿辭何乃至此?心誠愧歎而只恨誠意之未孚而已。噫。予之於卿,豈有相疑之事乎?卿之去國,倏過數朔,秋序漸涼,益加善攝,竣病小間,斯速幡然,以副予意。仍傳曰,遣史官傳諭。
傳曰,大臣·備局堂上,引見。
本院啓曰,大臣·備局堂上引見事,命下矣。三司應入之員,亦爲牌招入侍乎?敢稟。傳曰,只留待堂上入侍。
院啓,請還收風聞臺官査推之命。請兔山·新溪兩邑諸屯及道內各邑設屯多少,竝爲査覈啓聞,令廟堂參酌變通,且定其限數,以爲殘邑保存之地。答曰,不允。末段事,令廟堂稟處。
禮曹參議洪萬容,佐郞李日井,繕工奉事安燦,康陵修改後入來。
副司直朴元振,淸州地病親呈辭,給由,出去。
今日引見時,吏曹判書趙復陽所啓,成均館經書校正之後,前正郞洪,校正廳郞廳啓下,使之專掌爲之矣。去春夏等褒貶時,洪重患身病,不得來參,故置之下考矣。本廳他無主管之人,校正之役,將未免中止,合有變通之道矣。上曰,然則洪下等蕩滌,付軍職察任,可也。戶曹判書權大運所啓,黃海道海州·載寧兩邑田稅,皆過限,故査問本道,則本道回移內,海州則過限曲折,不爲辨別,直以兼官康翎縣監宋錫福現告,而本州牧使二人,半年之內,相繼身死,以兼官,趁定限督捧上送,其勢未易。載寧則前郡守,意外逢變,倉卒遞歸,新郡守沈益善,雖引咎自當,到任未久,境內無地土船,亦是實狀,而田稅過限守令,徒年定配,乃是流傳事目,何以爲之?上曰,然則兩邑守令,皆分揀,可也。判義禁金佐明所啓,英善獄事,尙今未決,被囚罪人中,如者近女,更無可問之事,而大獄未決之前,辭連者,不得輕放,故累朔滯囚。守直巫婢,亦甚可矜矣。上曰,愛淑,亦無更問之事,與者近女,竝皆放送,可也。以上朝報
禮曹啓曰,王世子嬪再揀擇吉日,以來八月初二日定行可也事,傳敎矣,揀擇吉時,問于日官,則同日辰時·巳時爲吉云。此兩時中,以何時定行乎?敢稟。傳曰,辰時爲之。以上禮曹謄錄
漢城府啓曰,臣必遠,出仕後,聚會五部官員,問坊民調用之處,則齊聲答曰,景福宮東墻外,今番水破處塡塞之役,係是坊民莫大之役,今番則僅而修築,而築沙防水,勢難支久。雖非霖雨,若遭一二日連下之雨,則近日沙築處,必爲頹毁,隨毁隨補,則五部坊民之力,將盡於此云云。臣與左尹李之馧·色郞廳韓伯箕,同往看,則今番衝破處,不及宮城者,僅布帛尺一尺餘,而沿溪尺量,則今番沙築處,三十四間餘矣。大槪此三十四間以下,則前日石築猶在,石築上居民之入接者,有如大路邊行廊,故防遮水患,得免頹圮,而此三十四間庫,則雖間有石築,而自掌苑署橋,水勢回衝,堤防甚難。且無石築,無以爲力,故致有此患,今番修補時,眞土難得,太半以沙塡塞,若不石堤防塞築,而更遭前日之雨,則宮城之頹毁,必在不日之內,非唯修築之力,萬倍於今日。雖是空闕,置之度外,任其城墻之頹圮,有損國體,此三十四間庫,令該掌,趁卽石築,許民入接,使之守護,則宮城俾無頹毁之患,坊民得免每年負土之役,事甚便好,而雖非大役,當此凶歲,不可率爾爲之,下廟堂稟處,何如?傳曰,允。已上備局謄錄
上在昌德宮。停常參·經筵。
下直,老江僉使金悌健。
謝恩,判決事李東稷,平安都事李沃,靑巖察訪李堅。
大司憲朴長遠辭職上疏,入啓。
韓興君李汝發辭職上疏,入啓。
慈殿·大殿,本院·藥房·玉堂問安。答曰,知道。藥房啓曰,風雨終宵,日氣凄冷,伏未審此時,聖體若何?伏聞夜間,慈殿有霍亂之候,僅得鎭定云,湯藥進御之後,卽今症候,何如?臣等不勝驚慮之至,敢來問安。答曰,知道。慈殿症候,已言于醫官矣。
伴送使書目,勅行,二十七日,瑞興止宿事。
本院啓曰,都目政除授守令,因憲府之官,連有事故,尙未署經者有之,遠道夫馬久留之弊,亦甚不貲。疏批未下人員外,未肅拜之員,卽爲牌招,使之署經,何如?傳曰,允。
院啓,請還收風聞臺官査推之命。海西屯田事,廟堂稟處間,姑停。答曰,不允。
謝恩,掌令鄭華齊。
諫院啓曰,設屯募民,爲外方痼弊,而諸道之中,海西尤甚。以兎山·新溪兩縣言之,俱是至殘之邑,而兎山,則各衙門諸宮家及管餉監營屯田之數,多至九處。新溪設屯,其數亦多,而逃避賤役之民,擧皆投入官家,旣不敢誰何,屯民,不知有官家,雖是一境之內,有同他邑之人,邑殘民少,漸至凋弊,將不成官家模樣,置縣設官之意,果安在哉?至於今番出勅之日,兩邑,幾不免生事,雖知一時縫之力,僅僅支過,而見一事而他事可推,據兩邑而他邑可知。許多屯田,雖難一一盡罷,而一邑之內,亦豈可無限量哉?請兎山·新溪兩邑諸屯及道內各邑設屯多少,竝爲査覈啓聞,令廟堂參酌變通,且定其限數,以殘邑保存之地。答曰,令廟堂稟處。啓曰,云云事,命下矣。召募不定厥居之民,耕墾閑曠陳荒之地,是之謂屯田,而今則不然,元案之田,避役之民,投屬於各衙門。各營及宮家,稱以屯庄,使本邑,不得下手,其弊滋蔓,無處無之,而海西一道,爲尤甚,其中本來小邑,已有難支之勢,皆以爲不可不趁速變通矣。今者諫院之啓,果是實狀,令本道監司,明査列邑屯田元數,而某處某屯某衙門某營某宮家,自某軍創役,結數幾許,募入人丁幾許,詳細懸錄,成冊上送後,議處宜當。仍念非但海西爲然,京畿·原襄道,亦有此弊,一體査啓之意,竝爲分付,何如?答曰,允。
上在昌德宮。停常參·經筵。
自昧爽,流星出東方濁氣中,入艮方天際,狀如鉢,尾長三四尺許,色赤。巳時,太白見於未地。
崇善君,沐浴事,伊川地出去。
戶曹參議金宇亨,加土後入來。
禮曹正郞李英馧,卒驪平君陳克一致祭事,橫城地出去。
下直,璿源殿參奉李克哲。
謝恩,滿浦僉使睦林奇,訓鍊正金煥。
漢城庶尹李徵厚山訟摘奸事,廣州地出去。
同知朴煥三度呈辭,及都承旨姜栢年上疏。大槪,加由恩命,出於格外,惶隕無地,而所患之症,有加無減,冒死陳情,冀蒙恩遞事,以私忌,留政院。
副修撰李藼坡州地加土呈辭,給由。
原襄監司書目,被災形止事。
京畿監司書目,道內染病,自六月至七月,方痛六百八十七名,已差五百十二名,死亡十六名事。又書目,豊德等官呈,以牛疫更熾,公私牛,竝一百十四首,致斃事。
假注書安垕出仕,代以安烒爲假注書。
以全羅監司,玉果人物溺死事狀啓,傳曰,令本道恤典擧行。
以江華留守,敗沒官船,船主朴文里金等十四名渰死事,狀啓。傳曰,令本府恤典擧行。
院啓,請還收風聞臺官査推之命。答曰,不允。以上朝報
禮曹啓曰,世子嬪處女初揀擇時,注書趙根女子,奉敎趙師錫女子,俱以病患,不得入參,使之待差,追入於再揀擇事,啓下矣。卽接漢城府移文,則以爲趙根女子,所患頭瘡,未盡差歇,尙有膿潰之處,且其重時,頭髮剪去,時未成長,所見駭異,決難入參。趙師錫女子,則春間重患傷寒,轉輾沈痼,仍成怔忡之症,精神怳惚,言語顚錯,有若失魂之人,以此病狀,不敢出入於至嚴之地,入啓變通云。兩家女子病患症情,誠如該府移文內辭緣,則勢難入參,只其餘無頉應入處女,依例別單書入之意,敢啓。傳曰,知道。至於再揀,竝皆稱病不進,雖或實病,有關後弊,其家長,竝從重推考。以上禮曹謄錄
司饔院啓曰,今日司圃署供上中,眞苽,各殿則艱得封進,至於大殿,累次點退,終不得可合者,不得抄擇封進,而水旱之餘,又當節晩,眞苽之不實,勢所固然。莫重御供,如是苟充封進者,其在事體,極爲未安。請當該封進官推考,下人,令攸司推治,何如?傳曰,允。郞廳金廷鳳校正。郞廳李明祚書。
上在昌德宮。停常參·經筵。
巳時,太白見於未地。
備邊司啓曰,在前別値年凶之時,則西北民刷還,姑爲停止,例也。今亦限明年八月,停止之意,分付該道該掌,何如?答曰,允。
又啓曰,今以漢城府啓辭,觀之,則景福宮東墻外水破處,雖以沙土塡補,而若不石築,則頹毁之患,將及於宮城。雖値年凶,事不可已,令戶·兵·工三曹及漢城府堂上,更爲看審,舊石之沒在川沙之中,可以出用者外,應用新石,出處,別爲料理,趁卽修築宜當。以〈此〉分付擧行,何如?答曰,允。
政院啓曰,以肅川罪囚河中男獄事,啓下刑曹粘目,傳曰,此公事,當初政院之啓下刑曹,俱涉不當矣事,命下矣。原啓本中,旣有外方罪囚中重者啓聞,以竢朝廷裁處等語,則所當啓下備府,而啓下刑曹,果有不察之失。該房承旨,今日適不當直,待其明曉仕進,可以問其曲折,而此公事,去其刑曹回啓,改下備府之意,敢啓。傳曰,知道。以上備邊司謄錄
禁府啓曰,忠淸監司李弘淵,丙戌在逃逆黨金禮之·鄭士立等,捕得啓本,啓下本府矣。取考其時推案,則有兩班·庶孽,則自京拿來,常漢以下,則自本道査覈處斷事,榻前定奪。又考謄錄,則曾於癸巳年在逃逆朴旻,捕得於忠淸道,自本府請發遣都事拿來,有不必拿來,令本道監司,嚴鞫以啓之敎。今此罪人金禮之等,俱是常漢,令本道更爲究覈處斷乎,發遣都事拿來乎?敢稟。傳曰,依癸〈巳〉朴旻例,令本道推覈,可也。已上禁府謄錄
答院前啓曰,不允。
答同副承旨崔寬疏曰,省疏具悉。爾其勿辭察職。以上內下日記
上在昌德宮。停常參·經筵。
禮曹啓曰,今日世子嬪再揀擇,旣以辰時啓下。故應入處女,待開門齊會之意,申飭於漢城府矣。時刻已至,尙有未及詣闕者,事甚稽緩。該府初不檢飭之失,在所難免,漢城府當該官員推考,何如?傳曰,允。進士閔鎭長女子,及說書吳挺昌女子,則追及於辰時之前,無弊揀擇。以上禮曹謄錄
司饔院啓曰,各殿御供物種裁減別單,旣已啓下矣。乾秀魚折半之數,更爲書啓,而伏見辛丑別單,則大王大妃殿供上乾秀魚,一半則以本邑封進,一半則折米內入,而世子宮所供乾秀魚,亦以元子宮入於別單中,全數折米。故竝依辛丑年例磨鍊,別單書入之意,敢啓。傳曰,知道。
又啓曰,今日,司圃署各殿供上眞苽,累次點退,終不得可合者,以到闕封,極爲未安。當該進排官,從重推考,下人,令攸司囚禁治罪,何如?傳曰,今姑置之。以上司饔院謄錄
嬪,再揀擇爲之。
答院前啓曰,不允。
答淸風府院君沐浴呈辭曰,給由馬。以上內下日記
上在昌德宮。停常參·經筵。
夜三更至五更,有霧氣。
傳曰,大臣·備局堂上,引見。
引見時,兵曹判書金佐明所啓,罪人莫善事,曾有待大臣入侍定奪之敎矣。今日,大臣方爲入侍,下詢以處,何如?領議政鄭太和曰,禁府堂上,先爲議啓後,如有更議之事,詢問大臣何如?上曰,令禁府議啓。以上禁府謄錄
大臣·備局堂上引見時,領議政鄭太和敢啓,臣待罪司饔院,聞監饍提調之言,則今年進上西苽絶無,闕供已久,眞苽則僅得供上,而今日不得進排云。司圃署,自前例有牒呈該曹之擧,而亦不敢爲之,本署官吏,有難每請推治,非有傳敎,則不敢變通矣。上曰,然則眞西苽,勿爲供上,可也。西苽則薦,餘外供上則終始闕封,以上禮曹謄錄
戶曹判書權大運所啓,海西·湖西等量田,有未及爲之之邑,待今秋擧行事,曾已定奪,而今年凶歉,又如此,何以爲之?上曰,姑觀明秋爲之。以上戶曹謄錄
司饔院啓曰,昨日司圃署各殿供上眞苽,終不得可合者,以致闕封,至於請推矣。今日則各殿眞苽,元不封進,事極可駭,不可任其所爲而置之。當該進排官,更爲從重推考,下人,令攸司囚禁重治,何如?傳曰,今姑置之。以上司饔院謄錄
答藥房問安啓辭曰,知道。別無加減矣。
史官一員待命,騎馬三匹立之。社稷大祭,摘奸事,以上內下日記
全羅監司吳始壽狀啓內節該,今年濟州馬出來時,長興船所載馬三十五匹,洋中船敗渰死事,據兵曹覆啓內,觀此全羅監司吳始壽啓本,則事係太僕,令太僕〈啓〉稟,何如?啓。答曰,允。寺覆啓內,濟州馬三十五匹所載長興船隻,海中漂泊,不爲到泊於海南段,同縣曾已報知於本寺是白如乎,觀此啓本,則上項船隻,自濟州出來時,未及楸子島,逢風致敗,其所載馬三十五匹段,竝與舞上奴哲龍,一時渰死,沙格金一另等八名兺,乘帆席漂流之際,鳥島居鮑人奴甘山,持船救出之狀,明白現出於珍島縣監李東泌査報中爲白有臥乎所,事極驚慘是白置。所囚沙格等八名乙良,卽爲放釋,其致斃馬三十五匹乙良置,竝爲蕩滌之意回移,何如?答曰,允。
上在昌德宮。停常參·經筵。
自昧爽至卯時,沈霧氣。辰時至酉時,日暈。
禁府啓曰,以平安道敬差官啓本,刑曹粘目內,淫奸上典妻罪人都致,旣已就服,移本府處置事,允下矣。繫是綱常,發遣都事拿來,何如?傳曰,允。都事鄭正陽,書吏裵尙均,初五日出去。以上禁府謄錄
戶曹啓目,年分踏驗,例在八九月之內,災傷事目,所當趁卽磨鍊,豫先頒降是白乎矣,各道農事形止,未及詳知是白乎矣等以,姑爲遲待是白如乎,取考各道前後狀啓,且參以所聞見,則狀啓措語,或似過中,虛實相蒙,有難的知,而今年農事,自春至五月之旱災,自五月念後,至六月之水災,諸道群邑,大略相同,趁早移秧處,及水田乾付種,而不爲浦落覆沙之處,擧皆有成熟之望是如爲白去乎。諸道被災,旣非一般,則一道之中,亦有輕重之殊,被災之邑,不無稍實之處是白在果,沿江一帶及大川經過之處,竝皆川反浦落覆砂是如爲白乎旀,海邊堰畓,則潰溢而枯塤,汚下之處,則水沈而腐朽是如爲白去乎,此等被災處乙良,許令特給全災爲白乎旀。初因旱災,不得落種,節晩移秧,不得發穗,全不掛鎌,無一所收處乙良,一體許給全災爲白乎旀,至於風災段,以諸道啓聞觀之,無處不然兺不喩,曾無以風給災之時是白乎矣。黃海道段,比他道特甚,酷被其災是如,人皆傳說爲白臥乎所,若如所聞,則誠爲驚慘,被災最甚處兺,亦爲給災,以示國家遇災軫恤之意爲白乎矣,其在損上益下之道,亦不可只給全災是白去乎,其間又爲參酌被災輕重,勿拘常規,亦給分數災爲白乎旀,民事不幸,害穀之災非一,而蟲災段,雖熾發於春夏之間,雨後消滅,爲災不甚是如爲白乎旀,雹災段,雖間間有之,而不至於太甚是如兺不喩,此等災害,猶不至如水旱之慘酷,難可盡爲給災是白乎旀。旱田段,元無給災之規是白良置,偏被水災,永不得復耕處,及不得再耕而全無收穫處,則勢難膠守法例,亦爲特給全災爲白乎矣,發遣京官覆審,無益有弊,依近例,令各其道都事,着實踏驗爲白遣,慶尙左道哛,差遣敬差官宜當爲白置。令廟堂參酌定奪,何如?啓依允。以上戶曹謄錄
答禮曹草記曰,知道。至於再揀,稱病不進,雖或實病,有關後弊,其家長,從重推考。
答禁府粘〈目〉曰,依癸巳朴旻例,令本道推覈,可也。
答禮曹草記曰,今年臘月間,更稟擇日。嬪再揀擇事
答院前啓曰,不允。前啓
答府啓曰,不允。末端事,依啓。京畿各邑,擅用民結之罪,令本道監司明査摘發科罪事
答都承旨姜栢年,吏曹參判李時術等疏曰,省疏具悉。卿辭至此。本職當遞謝焉。
答領府事李景奭箚曰,省箚具悉卿懇。嗚呼。災異之作,式月斯生,以至於今日而極矣,惶惶汲汲,誠不知置身之所矣。今觀箚辭,卿之至誠,老而冞篤,予用興歎,深感至意。箚中辭,予當佩服,而其中可以議處事,當令廟堂,議而處之。以上內下日記
上在昌德宮。停常參·經筵。
初昏,流星出天中,入南方天際,狀如鉢,尾長三四尺許,色白。夜二更,流星出北斗星,入室星下,狀如甁,尾長四五尺許,色白,光照地。
備邊司啓曰,禁判條件單子,還下本司矣。所當依榻前下敎,添改書入,而非但左相,病未行公,憲府之官,亦不備員,未得卽爲擧行之意,敢啓。答曰,知道。
備邊司郞廳,以領議政意啓曰,御營軍洪貴成,片箭三發三中,直赴殿試事,出於擧行條件矣。此事,只當以上命,捧承傳而已,元不必於擧行條件,而臣,敢啓中軍兵試才時居首者例,有恩典等語,非但本無是例,亦非臣敢陳達,而如是誤記陳達,當該注書推考,何如?答曰,允。以上備邊司謄錄
答府啓曰,不允。前啓
答院前啓曰,不允。前啓遞差事,依啓。持平趙根事,以上內下日記
上在昌德宮。停常參·經筵。
答院前啓曰,不允。以上內下日記
上在昌德宮。停常參·經筵。
禮曹啓曰,每年各陵展謁,春則二三月,秋則八九月,恒式敢稟事,曾已定奪,而自上,方在靜攝之中,不得循例敢稟之意,敢啓。傳曰,知道。以上禮曹謄錄
有政。吏批,以柳卓然爲鴻山縣監,趙根爲兵曹佐郞,許稑爲安城郡守,丁昌燾爲正言,朴世堂爲通津縣監,尹堦爲持平,張善瀓爲承旨。
答藥房問安啓曰,知道。症候,已言于醫官矣。
答院前啓曰,不允。前啓以上內下日記
上在昌德宮。停常參·經筵。
答吏曹判書趙復陽呈辭,使之勿辭察職。
答右相許積箚曰,省箚具悉卿懇。卿辭屢懇,內局都提調之任,今姑勉謝,卿其安心,從容善攝。
答右尹李晩榮疏曰,省疏具悉。卿其勿辭,上來察職。
答刑曹粘目曰,依允。從吉·斗吉等罪狀乙良,後日登對時,稟處。以上內下日記
上在昌德宮。停常參·經筵。
司諫李翊相啓曰,八路凶歉之慘,近古所無,人民餓死之報,連續入來。賑荒之政,當如救焚拯溺,而側聞廷議以爲,年分踏驗後,方有料理之擧云。每年踏驗完畢,例在於仲季冬間,則其於飢餒望哺之民,抑將立而視死歟?言念及此,豈不寒心?濟活之策,不宜少緩,請令諸道監司,分付各邑,尤甚飢餒者,抄出成冊,爲先賑救,使無徑死之弊。且卽今霜降太早,秋事已決,敬差都事之行,更無遲待之事,請令該曹速出,登時發遣,亦令各道都事,趁卽行審,速完年分,急行賑議,俾無後時之弊。答曰,依啓。以上備局謄錄
答院前啓曰,不允。前啓第二件事及推考處置事,令諸道監司,抄出各邑飢餒者,爲先賑救,使無徑死之患事。逸馬走入闕門,其日入直兵曹堂上郞廳,獻納李夏出仕,大諫沈梓遞差事依啓。守門將,汰去,可也。以上內下日記
上在昌德宮。停常參·經筵。
答院前啓曰,不允。前啓末端事,依啓。執義崔攸之,爲先遞差,令本道査覈。正言丁昌燾,罷職不敍事以上內下日記
兵曹啓曰,臣佐明·臣珩·臣大運·臣之馧,齊會于景福宮東城外水囓處看審,則三淸洞澗水及神武門東峴外山坡之水,合流於同處堤防崩潰城底作路處,盡爲凹陷,盡以沙土平塡,而自南至北六十三間內,七間則有地臺初排之石,其餘五十六間,則元無舊石之留在者,容入石數磨鍊,則當用四百餘箇云。所用之石,雖非鍊石,石體頗大,雖欲貿得閭閻,其勢末由,爲此浮取於遠處,亦甚重難。伏聞仁慶宮北門澗水流下處,有舊時排置甲用之石云,卽遣監役官郞廳,帶往石手看審,則溪澗兩邊,皆是岩石,架石築堤,洑皆頹落,爲澗中之亂石者,不可勝用云。以處所言之,彼此輕重懸殊,而其處,則雖無石堤,少無所損,不可不取用此石,而運入之軍,令漢城府,勿論宰相·朝官及常時不應役之人,從戶籍沒數抄出,排日曳運,以畢爲度似當,依此擧行,何如?傳曰,允。移運時,令該管內官,眼同爲之,可也。以上漢城府謄錄
上在昌德宮。停常參·經筵。
夜五更,有霧氣。
備局啓曰,司饔院年例沙器燔造所用白土,本院郞廳,將往瑞山地掘取矣。曾去丁未年,以年凶之故,不送郞廳,令本道掘取上送,今歲饑荒,甚於丁未,除却一分之弊,亦有益於外方,郞廳勿爲發送,依丁未年例,自本道擧行,事似便當,令該院稟處,何如?答曰。允。以上備局謄錄
戶曹啓曰,以司諫院啓辭,卽今霜降太早,秋事已決,敬差都事之行,更無遲待之事。請令該曹速出敬差,登時發遣,亦令各道都事,趁卽行審,速完年分事,命下矣。今年踏驗之不可不早,誠如臺啓,必須豫先行會各道,分付各邑守令,先爲踏驗後,敬差官都事,方可覆驗,事目頒布,不宜遲延,而災傷事目,旣已磨鍊以入,時未啓下,姑待判下擧行之意,敢啓。答曰,允。以上戶曹謄錄
有政。吏批,以南二星爲大司諫,姜栢年爲同義禁,金宇亨爲承旨,鄭致和爲都提調,李奎齡爲執義,洪萬鍾爲正言。
答藥房問安啓辭曰,知道。脚部所患,別無減歇勢矣。
答府啓曰,不允。前啓
答行護軍閔鼎重疏曰,省疏具悉。上來之命,意非偶然,何用乃爾?卿其勿辭,從速上來察職。以上內下日記
上在昌德宮。停常參·經筵。
司饔院郞廳,以都提調·提調意啓曰,備邊司草記節該,司饔院瑞山地白土掘取郞廳,依丁未年例,勿爲下送,事似便當,令該院稟處,何如?傳曰,允事,命下矣。京官之出往外方,自不無弊端,今年掘土郞廳,雖不發遣,本道亦可擧行,而本院則□該掌,其在事體,有不敢擅請勿送,故未得啓稟矣。今者備局陳啓,出於饑歲除弊之意,且有丁未前例,令本道着實分付該邑,趁冬前掘取作石,待明春解氷,卽爲上納宜當。以此事意,知委于忠淸監司處,何如?傳曰,允。以上司饔院謄錄
上在昌德宮。停常參·經筵。
政院啓曰,備邊司郞廳,以大臣意來言,今日賓廳坐起日次,而國忌相値,不得來會,以外司開坐云矣,敢啓。傳曰,知道。以上備局謄錄
答昌城君佖肅拜單子曰,給由馬,澆奠床備給。以上內下日記
上在昌德宮。停常參·經筵。
夜一更二更,有霧氣。
金宇亨啓曰,明日仁政殿儒生殿講時,命官何大臣進去乎?敢稟。傳曰,□相進去。
張善瀓啓曰,吏曹郞廳來言,承旨有闕,政事何以爲之?敢稟。傳曰,當日爲之。
有政。判書趙復陽疏批未下,參判未差,參議李翊進,都承旨張善瀓進。以洪處大爲承旨,趙根爲文學,李斗鎭爲會寧府使,朴世堅爲兵曹參議。
吏批啓曰,新除授會寧府使李斗鎭,時無加資之事,何以爲之?敢稟。傳曰,依例加資。
會寧府使李斗鎭,今加嘉善。以上燼餘
答院前啓曰,不允。下諭事,依啓。大諫南二星事
答府啓曰,不允。前啓以上內下日記
上在昌德宮。停常參·經筵。
藥房都提調臣鄭致和,副提調臣張善瀓,啓曰,伏未審夜來,聖體調攝,若何?脚部所患,別無加減乎?臣等,不任憂慮,敢此問安。答曰,知道。脚部所患,一樣矣。
行大司憲朴長遠啓曰,臣自夏間,重得胸腹之痛,急於攻疾,眞元大損,仍經毒瘧,幾危者數矣。加以連哭慘喪,病勢增重,私焉貽念於老病之母,公則曠職於臺席之首,痛念飢歲,憂切時艱,日添新症,動輒呼叫。病重實狀,人所共知,冒死申籲,未蒙矜許,萬不得已,繼呈辭疏,喉司不諒,累日見退,進退路窮,一味惶窘,不意召牌之下降,適緣茶時之闕員,而有呈辭未肅拜人竝牌招察任之敎,陳疏呈辭,似或有間,一體出牌,私竊有訝,而所苦賤疾,數日添劇,胸腹氣升,若將垂絶,旣承召牌,終未祗承,揆以分義,惶隕罔措。方在應推之中,而一向委頓,又未卽詣臺自劾,陳章竭籲,未得上徹,竢病少間,今始扶曳來避,臣罪至此而尤大矣。何敢晏然仍冒乎?請命遞斥臣職。答曰,勿辭。
金宇亨啓曰,大司憲朴長遠,再啓煩瀆,退待物論矣。以上燼餘傳曰,知道。
傳曰,今日儒生殿講時,居首幼學柳廷喬,直赴會試。幼學卜匪熊·辛慶孝,生員金重朝,進士朱宗道,各給一分。以上禮曹謄錄
今下弓矢,魚游澗僉使趙謹行處給送。
答藥房問安啓辭曰,知道。脚部所患一樣矣。
答府·院啓曰,不允。前啓以上內下日記
上在昌德宮。停常參·經筵。
夜自二更至五更,月暈。
下直,安城郡守許稑。
傳于洪處大曰,入侍醫官鄭後啓,以積年議藥之人,今已身故,事甚矜惻。令該曹祭需從優磨鍊題給。
張善瀓啓曰,近來僚員不齊,西壁一空,左副承旨未差,右副承旨安縝,以掃墳,受由在外,同副承旨李䎘,昨聞其兒子,病重氣塞,出去之後,今日亦不仕進,其在事體,殊似未安。李䎘卽爲牌招察任,且闕員,當日爲政差出,亦卽牌招肅拜,何如?傳曰,允。
金宇亨啓曰,吏曹郞廳來言,承旨有闕,政事何以爲之?敢稟。傳曰,當日爲之。
吏批啓,判書趙復陽陳疏,參判未差,小臣,獨政未安,何以爲之?敢稟。傳曰,只出緊任。
吏批,判書趙復陽疏批未下,參判未差,參議李翊進,都承旨張善瀓進,以李枝茂爲承旨,申厚載爲正言,趙威明爲兵曹佐郞,李旰爲長湍府使。
金宇亨,以訓鍊都監言啓曰,西營入直哨官閔誠重,率其伺候劉己奉,習射於西所,扈衛軍官金慶會之箭,誤中於己奉之項左邊,其死生,時未可知,而金慶會,旣非入直軍官,閔誠重,又非外營宿衛哨官,則同射闕內,致令軍土中箭,事甚可駭。竝令該曹推治,何如?傳曰,允。
李䎘,以禮曹言啓曰,以世子嬪,明善公主駙馬揀擇日字,當以何間擇定事,草記,傳曰,駙馬揀擇,夏末間更稟,定日可也事,傳敎矣。駙馬初揀擇吉日,以何間擇定乎?敢稟。傳曰,以九月旬前爲之。
洪處大,以義禁府言啓曰,三省罪人都致行刑承傳,旣已啓下,而今日乃是望日,不得擧行之意,敢啓。以上燼餘傳曰,知道。
禁府啓曰,以刑曹啓目,出身閔誠重·金慶會等,移本府處置事,允下矣。閔誠重·金慶會等,卽爲拿來之意,敢啓。傳曰,知道。以上禁府謄錄
答禮曹草記曰,以九月旬間爲之。駙馬初揀擇事
答府啓曰,不允。前啓,咸安郡守金振元拿問定罪事遞差事及末端事,依啓。監察金誠一,削去仕版事以上內下日記
上在昌德宮。停常參·經筵。
夜自二更至四更,月暈。
下直,通津縣監朴世堂。
事變假注書安烒遞差,代李嵂。
李䎘,以禮曹言啓曰,以明善公主駙馬初揀擇吉日取稟草記,傳曰,以九月旬間爲之事,傳敎矣,初揀擇吉日,令日官推擇,則來九月初十日·十一日·十三日爲吉云。此三日中以何日定行乎?敢稟。傳曰,以初十日爲之。
傳于李枝茂曰,當此災異孔棘之日,朝廷不可無抱德報國之人,判府事及右參贊處,遣史官齎送有旨,李惟泰處,亦爲下諭。
以忠淸監司李弘淵狀啓,右參贊宋浚吉,病重上去不得事。傳曰,勿辭,從速幡然上來事。今遣史官處,下諭。
以慶尙監司閔蓍重狀啓,㓒原縣人物七名,渰死壓死事,傳于洪處大曰,渰死壓死人等,令本道恤典擧行。
執義李奎齡,持平吳斗憲·尹堦啓曰,臣等,昨日開坐于本府,而掌令鄭華齊詣闕之前,處置一款,旣與之言及,而累日廢衙之餘,事多積滯,狀訴酬應,推考照律之際,日勢已暮,急於傳啓。故一邊搆草,一邊簡通,悤擾中處置措語,未免落書而不能覺悟矣。卽日同僚,至以見輕引避,臣等不察之失著矣,何敢晏然仍冒乎?請命遞斥臣等之職。答曰,勿辭。
安縝啓曰,執義李奎齡,持平吳斗憲·尹堦,再啓煩瀆,退待物論矣。傳曰,知道。
禁府啓曰,罪繫綱常者,方爲三省推鞫。故罪人取服處斷之後,例有降邑號罪守令等項定奪之擧,而今此罪人都致,則其所犯之罪,差異於弑主,且前日咸興婢士玉,雇工通奸伏法之後,無他次第擧行之事,今亦依士玉例,誅止其身之意,敢啓。傳曰,知道。以上禁府謄錄
備局啓曰,順天縣監金載顯拿推。以上備局謄錄
答執義崔攸之疏曰,省疏具悉。嘉爾進言之誠,所陳之事,當令廟堂議處。
答進善尹元擧疏曰,省覽爾疏。憂愛之誠,敎誨春宮之意,溢於辭表,予用嘉悅,可以留神而省察焉。爾其勿辭,從速上來察職。
答副護軍李翔疏曰,省疏具悉。省覽疏辭,懃懃誡誨之誠,縷縷憂國之辭,溢於辭表,予深感歎,可不留神而察納焉?噫。今日災異之慘,疊見層出,誠不知措躬之所,當此之時,爾以經學抱才之士,若不幡然上來,以輔國事,其何以所望者哉?安意勿辭,從速上來察職。
當此災異孔棘之日,朝廷不可無抱德輔國之人,判府事及右參贊處,令史官齎送有旨,李惟泰處,亦爲下諭。
答忠淸監司狀,宋浚吉辭職狀曰,勿辭,從速幡然上來事。今遣史官,下諭。
答府前啓曰,不允。前啓,掌令鄭華齊出仕,持平吳斗憲·尹堦,執義李奎齡遞差事以上內下日記
上在昌德宮。停常參·經筵。
事變假注書李嵂出仕,代朴紳。
李枝茂啓曰,大司憲·執義·持平二員未差,掌令鄭齊華式暇,李翔在外,今日以監察茶時之意,敢啓。傳曰,知道。
安縝,以都摠府言啓曰,副摠管李之馧,漢城府坐起,進去晝仕,請出標信。傳曰,知道。
又啓曰,今月十七日,武臣堂上朔試射時,韓興君李汝發,病不進矣。取考前規,則堂上不進之員,例捧先罷後推傳旨,而嘉善以上,則曾無明白可據之例,但嘉善試官牌不進時,只捧推考傳旨。今此李汝發,非試官乃射官,而秩則嘉善,何以爲之?敢稟。傳曰,只捧推考傳旨。
司諫李翊相,獻納李夏,正言洪萬鍾啓曰,凡民所犯,關係風敎,則法府之官,隨其所聞,究其實狀,有罪則治之,無實則釋之,風聞治罪之規,其來久矣,而未聞有究覈之時,今此檢同之醜辱錦陽,實犯以賤凌貴之律,而憲官之齊疏推治,亦非偏聽循私之比,因渠訴訐之辭,遽有査推之擧,朝家擧措,豈容如是?已壞之體統,由是而益壞,已渝之風俗,職此而益渝,其事雖微,所關甚重,臣等之閱月力爭,爲臺憲也,爲體統也。不得請,則決不可止,公議所在,殿下,亦何可終閟一兪耶?請勿留難,還收風聞臺官査推之命。答曰,不允。
禁府啓曰,以全羅監司狀啓,因刑曹粘目,谷城縣監金振漢,移本府處置事,允下矣,金振漢,時在任所,依例發遣府羅將,拿來,何如?傳曰,允。以上禁府謄錄
有政,以崔新憲爲谷城縣監,宋浚吉爲大司憲,洪柱國爲執義,兪櫶爲持平,李爲監察,金世行爲持平,金命說爲順天縣監。
答院前啓曰,不允。前啓以上內下日記
上在昌德宮。停常參·經筵。
夜,自三更至五更,月暈。
藥房都提調鄭致和,副提調張善瀓啓曰,伏未審數日來,聖體調攝,何如?寢睡安穩,水刺進御,如常乎?脚部所患亦何如?臣等,不任區區憂慮,敢來問安。答曰,知道。症候,已言于醫官矣。
李枝茂,以兵曹言啓曰,當日,閑良李有奉稱名人,自宣仁門入來,差備門外擊錚,極爲駭愕。令攸司囚禁治罪。同門守門將韓㻑,常時不能禁斷雜入,以致闌入,亦爲非矣。推考,何如?傳曰,允。
掌令鄭齊華啓曰,臣於頃日,得見咸安人趙榮祥呈狀,則京人金九鼎防納之狀,本郡倉穀出給之事,殊極痛駭。郡守金振元,欲爲論啓,而遠外之事,非風聞所及,以一人號訴,徑先請罪邑守,亦涉重難,欲與同僚相議以啓,姑留其狀矣。其後本府之坐,諸僚,以請拿金振元,簡問,臣以爲,振元出倉穀給京人,許令防納,已極可駭,雖不盡如榮祥所訴,其罪亦重,足以請拿,故悤悤書送謹悉矣。今聞外議以爲,此時人心,詐諼難信,而以邑民狀辭,徑請拿問,殊步率爾,亦關後弊云。臣誠瞿然之至,臣旣有論事不審之失,何敢仍冒乎?請命遞斥臣職。答曰,勿辭。
李枝茂啓曰,吏曹郞廳來言,承旨有闕,政事何以爲之?敢稟。以上燼餘
答府曰,不允。前啓下諭事,末端事,依啓。咸安郡守金振元査覈啓聞,防納人金九鼎,亦令監司以治科罪事
答院曰,不允。兩主第,始役於此時,豈欲爲連事土木之意哉?若失今年,借入之弊,將至五六年矣,此亦不可不慮。故欲於此際,或給一朔或二十日之役價,則可待一二年,觀勢爲之,是予本意,予亦豈肯爲哉?末端事,當令廟堂議處。歲抄,待明秋抄定事以上內下日記
上在昌德宮。停常參·經筵。
自辰時至酉時,日暈。
傳于李䎘曰,今朝次知內官,別宮墻垣看役事出去,則監役,未及來待云,殊甚怠慢,當該監役,從重推考。令戶兵曹堂上,進去役處,聽次知內官之言爲之之意,分付。
李枝茂啓〈曰〉,掌令鄭華齊,再啓煩瀆,退待物論矣。傳曰,知道。以上燼餘
答領議政鄭太和箚曰,〈具悉〉卿懇,當此之時,卿之疾病,又如此,予之慮念,亦不淺矣。卿宜安心,從速善攝,以副予望。
答吏曹判書趙復陽箚曰,〈具悉〉卿懇,卿言是矣。箚辭,當令廟堂稟處。以上內下日記
上在昌德宮。停常參·經筵。
貞顯王后忌〈辰〉,齋戒。
事變假注書朴紳服制,代安如石。
李枝茂啓曰,大司憲宋浚吉,執義洪柱國,掌令李翔,持平金世行在外,掌令鄭華齊避嫌退待,持平兪櫶未肅拜,今日,以監察茶時之意,敢啓。傳曰,知道。以上燼餘
備邊司啓曰,會寧開市事,禮文咨文,今已出來,以此分付該道,使之依例擧行,回咨則令槐院撰出,以付前頭使臣之行,何如?答曰,允。
大臣·備局堂上引見時,左議政許積所啓,京外年例歲抄及各衙門諸色軍兵抄定停止事,因臺啓,旣有令廟堂稟處之批矣。今年凶荒,至此,似當停止矣。上曰,諸色軍兵歲抄,則停止,而物故老除自得閑丁者,則依例代定,可也。
吏曹啓曰,江華留守有闕,依近例,令備邊司議薦,何如?傳曰允。以上備局謄錄
上在昌德宮。停常參·經筵。
貞顯王后忌辰。
安縝啓曰,事變假注書落點未下,廳注書金始重,昨日引見罷後,以廳注書權愈出仕之故,卽日依例退去矣。卽者,注書安後泰,又遭服制,不得仕進,限安後泰仕進間,金始重,仍爲察任,何如?傳曰,允。
李枝茂啓曰,大司憲宋浚吉,執義洪柱國,掌令李翔,持平金世行在外,持平兪櫶未肅拜,掌令一員未差,今日,以監察茶時之意,敢啓。傳曰,知道。
安縝,以都摠府言啓曰,今日入直軍士,當爲中日習射,而國忌相値,不得爲之意,敢啓。傳曰,知道。
張善瀓啓曰,江華留守有闕,依近例,令備邊司議薦,何如?傳曰,允。以上燼餘
答藥房問安啓辭曰,知道。今日,受灸爲之,可也。以上內下日記
上御養心閤。受灸入侍,藥房都提調鄭致和,提調金佐明,副提調張善瀓,注書權愈,記事官李秀彦·尹致績,醫官李東馨·尹後益·崔有泰·金有鉉·白光玹。都提調鄭致和以下,入閤,西障外東向伏。醫官等入侍,後益點膻中穴,仍受灸九壯畢,定灸數五七壯,遂退出。
上在昌德宮。停常參·經筵。
藥房都提調臣鄭致和,提調臣金佐明,副提調臣張善瀓啓曰,伏未審昨日受灸後,聖體調攝,何如,脚部所患,一樣無加減乎?今日受灸時刻,昨日定以午初宜當,臣等,不任憂慮,敢此問安。答曰,知道。
大殿,政院·玉堂朝問安。答曰,知道。
大殿受灸後,政院·玉堂問安。傳曰,知道。
洪處大,以賑恤廳言啓曰,卽者,臣等退考文書,則御供乾秀魚,每尾價米,十斗或十一斗磨鍊,宣飯所用乾秀魚,每尾價米,或四斗或三斗七升,各道所給,雖有參差,而御供與宣飯所用,價米多少自別矣。前入單子還入之意,敢啓。傳曰,知道。
安縝,以備邊司言啓曰,會寧開市事,禮部咨文,今已出來,以此分付該道,使之依例擧行,回咨則令槐院撰出,以付前頭使臣之行,何如?傳曰,允。
洪處大,以戶曹言啓曰,本曹裁減文書,旣已榻前定奪啓下,而曹文浩繁,搜出之際,未免疎漏,故更爲考出,則散料員役加出權減別單一,米布進排權減別單一。此則丁未年供上物件及衙門恒式進排之物,都單子書入付標啓下後,抄出付標物件,更爲別單啓下,而至於尙方唐物貨,節使時貿易,亦爲半減者也。昨日御供權減,一依辛丑·丁卯兩年例爲之,則今此兩單所付,亦當一體權減,故一依丁未付標,別單書入似當,以此擧行,而此後退得文書,亦爲隨得稟處,何如?傳曰,允。
有政。
吏批,判書趙復陽進,參判未差,參議李翊進,都承旨張善瀓進。
吏批啓曰,本曹郞官,今當差出,而外任竝擬,何如?傳曰,允。
以姜栢年爲禮曹參判,朴贄爲掌令,閔點爲承旨,李敏迪爲戶曹參議,宋奎濂爲吏曹佐郞,南斗徵爲宗簿直長,權誨爲司饔奉事,李廷夔爲吏曹參判,愼仁立爲連原察訪,李奎齡爲掌樂正,申命圭爲執義,具鎰爲長湍府使,李廷夔爲掌院提調,崔後尙爲校理,姜允亨爲奉常判事,洪萬里爲恭陵參奉,朴長遠爲右參贊,沈梓爲大司諫,金錫翼爲水運判官。
兵批,兼兵曹判書金佐明進,參判金徽在外未肅拜,參議宋時喆進,參知朴世堅進,左副承旨安縝進。以姜栢年·昌城君佖爲副摠管,安應昌·權說·安鏡爲五衛將,金之鍵爲南虞候,李旰爲慶尙左兵使,洪莛爲守門將,吳時中爲慶德衛將,山羊會權管吳枝誠,曲浦權管崔英達,申汝喆爲副護軍,柳瑞輝·鄭弘錫·洪夏昌爲副司果,知權管金聲遠,羽林衛崔瑞麟,今加折衡,進告捕賊,李浣·金宇亨·李聖賚·成稷爲副護軍,金聲遠·崔瑞麟爲副司果,柳冕爲副司直,朴致胄爲內禁衛將,金錠爲武兼,權尙矩爲僉知,內禁衛將朴致胄,今加折衝,副護軍朴致胄。兵批啓,新除授內禁衛將朴致胄,時無加資之事,何以爲之?敢稟。傳曰,依例加資。
以京畿監司南龍翼辭狀,傳曰,下該曹。
以京畿監司南龍翼,以喬桐幼學黃纘宗等渰死事,狀啓,傳于洪處大曰,渰死人等,令本道恤典擧行。
安縝啓曰,備邊司郞廳,以大臣意來言,今日賓廳坐起日次,而再昨引見時,凡事皆以稟定,時無時急之事,且昨纔受灸,當在靜攝之中,來會外司開坐云矣。傳曰,知道。
承政院左承旨洪處大,左副承旨安縝等疏,伏以臣等,俱以無似,忝居喉司,出納之際,蔑有惟允之稱,常懷慚恧,若無所容,頃日本院,以戶兵堂上,進在別役處,聽次知內官之言爲之事,仍傳敎分付矣。卽者臺官,以本院之不卽覆逆汲汲奉承爲非,至於請推當該承旨,臣等不勝惶愧之至。臣等雖非當該曹〈共〉在一院,事皆同參,則凡有所失,理難獨免,其不卽覆逆之失,豈可諉於當該而晏然冒沒乎?伏乞聖慈,特垂臣等情勢,亟遞臣等職名,以循公議,以安私分,不勝幸甚。答曰,省疏具悉。爾等勿辭察職。以上燼餘
答院曰,不允。前啓及當該承旨推考,戶·兵曹堂上分付還收事以上內下日記
上在昌德宮。停常參·經筵。
藥房都提調臣鄭致和,提調臣金佐明,副提調臣張善瀓啓曰,夜氣頗冷,伏未審聖體調攝,何如?連日受灸,別無煩熱之候乎?臣等不任憂慮,敢此問安。答曰,知道。別無煩熱之候矣。
大殿,政院·玉堂·朝〈廷〉問安。答曰,知道。
下直,鴻山縣監柳卓然。
以全羅監司吳時壽狀啓,安億等二十名渰死事,傳于洪處大曰,渰死人等,令本道恤典擧行。
以咸鏡監司洪處厚狀啓曰,忠男等四名渰死事,傳于洪處大曰,渰死人等,令本道恤典擧行。
傳于閔點曰,今此駙馬揀擇時,丙申·丁酉生,則勿參許婚事。
安縝,以戶曹言啓曰,以鄭後啓祭需從優磨鍊題給單子判付內,今番則兼有賞格,加磨鍊以給可也事,命下矣,木綿加十疋,米加五石,原單子中付標以入之意,敢啓。傳曰,知道。
安縝,以都摠府言啓曰,副摠管李之馧,漢城府坐起,進去晝仕,請出標信。傳曰,知道。
同副承旨李枝茂疏曰,伏以臣,以譾劣,猥蒙洪造,忝叨近密,黽勉供職,已有日矣。頃者本院,以別宮修理,有因傳敎分付之事,而諫院以不卽覆啓,請推當該承旨,臣於此不勝惶愧之至。院中凡事,勿論大小,出納之際,例皆同參,則不卽覆啓之失,臣亦難免,安敢諉以非當該,而晏然在職乎?臣於昨日申退之後,猝患寒戰之症,不得仕進矣。召牌之下,力疾趨詣,而旣有所失,理難苟冒。伏乞聖慈,察臣情勢之悶蹙,亟遞臣職名,以謝公議,不勝幸甚。答曰,省疏具悉,爾其勿辭察職。以上燼餘
吏曹判書趙復陽箚子,伏以今年民事,已無可言,八路同然之災,倍甚於庚子·丁未之凶荒決矣。大旱之後,過晩始雨,不耕之田,去去甚多,而年分事目,泛擧不耕之地,終無給陳之文,蓋聞事目之意,給陳則恐其仍爲漏失,只給全災而不給於陳,臣愚竊以爲非宜也。前此凶歲,曾無不給陳之時,値此無前之大災,每每原田,旣多不耕,而不許給陳,則非但民間聞見,莫不失望,其在國家大體,恐不若是也。夫初不起耕者爲陳耕,而不實者爲災,等是不食,而名目自別,旣不可以災爲陳,則又不可以陳爲災,而事目無給陳之文,則外方官吏,恐被差錯之罪,必不敢以陳災相混,今乃只許災田,其奈陳何?治地之法,莫善於隨起收稅,而此法不行,民之呼冤已多,今當極凶,不爲給陳,乃至徵稅於陳田,則寧有是理哉?若以漏失爲慮,則只當使各邑,就將所給陳田,別爲成籍,明年,以此勸課而覆審,則自無仍漏之患,豈可慮此而不給應給之陳乎?欲望聖明,深加諒察,更令廟堂相議,許令給陳,追改事目,明白施行焉。且於年分踏驗之時,監官委官書員等,供饋酒食,糜費不少,常年猶以爲患,何況於今歲乎?亦且以變通禁斷,務爲節約之意,嚴飭諸道也。且饑歲之民,唯宜安靜勿撓,使得專意採拾,各自討食,乃可爲惠恤之道,今者水陸習操,皆以寢罷,而軍丁歲抄等事,亦將議停矣。又如公私徵債之弊,當此極凶之時,負債者,皆是貧民,而鞭扑徵督,怨聲盈路,甚非其宜,宜令中外,竝爲一切停止也。京外牛疫,又甚熾發,死者已多,饑民無牛,何以耕作?明年田事,亦已可見也。從前牛疫之時,亦未必盡死,間頗有生者,而卽今以疫死之故,牛價極賤,屠宰無數,或可不死於疫者,人乃從以屠之,若此不已,其將餘幾?且又人之食之者,往往中其毒而死傷,此尤不可不嚴禁也。着令中外所屠及外方各邑,限牛疫寢息間,亟罷屠肆,別樣禁斷,實爲合宜。凡此數事,俱係切急,敢陳區區憂慮,伏願聖明,財幸焉,取進止。啓下備邊司。
備邊司啓,粘連啓下是白有亦,戶曹事目內,初因旱災,不得落種,節晩移秧,未及發穗,全不掛鎌,元無所收者,竝給全災云,則箚辭內,初不起耕者,便是不得落種之田畓,給災給陳,初無異同是白在果,旣無給陳之文,則外方官吏,恐被差錯之罪,必不敢以陳災相混者,不無此弊,依箚辭,不起耕不落種之田畓,則以陳別件成冊上送事,令該曹更爲分付爲白乎旀,踏驗時,監官委官書員等供饋糜費禁斷事段,亦已擧論於年分事目中是白有在果,亦令該曹,更加嚴飭諸道爲白乎旀,公私徵債,亦依前歲凶停捧之例,分付該掌施行爲白乎旀。京外牛疫,到今益熾,餘存不病之牛,持以適市,竝爲屠肆售利之資,前頭民事,尤爲可慮,禁斷屠牛,在所不已,而但念窮餓之民,無他資産,不得不出賣牛隻,以爲闋日之資。今若一切禁斷,此路又絶,則必爲貧民抱悶之端是白在果,不可爲此而一任其浪藉屠殺,令京中該掌及外方各邑,詳察嚴禁,何如?
同副承旨李枝茂次知啓,依允云云,覆啓內辭緣,詳細奉審施行爲乎矣。初不起耕,便是初不落種,則此等田畓,當入於全災之中,給災給陳,名目雖殊,今年減稅,陳災一樣是去乎,事目如此,則外方官吏,必無不得解見之理是旀,全災之處,旣不收稅,則陳與災,名目雖不同,村野之民,亦豈以此呼冤是旀,旣給全災之田畓,萬無徵稅之理是乎矣。重臣箚辭及備局回啓如此,今年不起耕之地,依箚辭,以陳懸錄,別件成冊上送,以爲明年年分上來後,自本曹相考時,自本曹憑處之地爲乎矣。若有今年給陳處,仍以陳懸錄爲有如可,有現露之事,則該邑官吏,當有重罪有去乎,此意,列邑良中,嚴飭施行向事。以上戶曹謄錄
答院曰,不允。前啓以上內下日記
上在昌德宮。停常參·經筵。
藥房都提調鄭致和,提調金佐明,副提調張善瀓啓曰,伏未審夜來,聖體調攝,何如?今日受灸時刻,仍用午初宜當,臣等不任憂慮,敢此問安。傳曰,知道。
大殿受灸後,問安。答曰,知道。
安縝,以都摠府言啓曰,今日入直軍士,中日習射,請出標信。傳曰,知道。
閔點啓曰,注書安後泰,同姓孽七寸姪許通瑞胄身死,服制已行七日,出仕,何如?傳曰,允。以上燼餘
大殿受灸入侍時,藥房都提調鄭致和所啓,近來見御藥中合參議藥之人,尠少,而李東馨,又患風漸,自上,方爲受灸,而亦不得入侍,事甚可慮矣。崔聖任·韓道昌,醫術稍勝而方在喪中,依前日李東馨例,使之起服,同參議藥,何如?上曰,依爲之。
大殿受灸入侍時,左議政許積所啓,當此凶歲,凡擾民之事,不可不停止。諸道年例校生考講,限今年姑爲停止,何如?上曰,依爲之。移文各道。以上禮曹謄錄
司饔院啓曰,全羅道九月朔各殿進上,今日來納,而大殿所封中淸蜜一斗內,欠縮多至一升四合,不無陪持下人,中間偸竊之弊,殊甚可駭。令攸司囚禁重治,以懲日後之弊,何如?傳曰,允。
司饔院官員,以都提調意啓曰,本院兒弱諸員田大得,居生於中部,頃者中禁抄擇時,混入於閑良中,終至擬望受點。曾在甲辰年,諸員所屬兒朴震健,亦被中禁之選,啓下之後,本院,據仁祖朝諸員尹義健,良人別監差定時,都提調義昌君請改蒙允之例,請推部官,以塞日後那移之弊,則自上特下減下之命。故至今仍存其時啓辭,昭在本院謄錄矣。臣等,雖不敢援例直請還減,而至於部官之當其抄選之際,不顧差貼戶鄕,亦不計本院流來書例,混同書呈,以致如此,事極可駭。當該部官,請從重推考,今後本院所屬諸般下人,切勿那移他役事,奉承傳施行,何如?傳曰,允。以上司饔院謄錄
大殿受灸入侍時,左議政許積所啓,各道守令,皆使之未赴京試事,往在庚子年,該曹旣已定奪,而其後辛丑年,適値凶荒,慮有夫馬往來之弊,更令守令,各赴其道鄕試,意非偶然。今亦依辛丑年例,各道守令,皆赴其道鄕試,何如?上曰,依爲之。或有因公私故,雖已上來者,政院,竝爲催促還送,可也,移文各道。
答院曰,毋煩。前啓以上內下日記
上,御養心閤,受灸入侍,內局都提調鄭致和,提調金佐明,副提調張善瀓,注書權愈,記事官李秀彦·尹致績,醫官尹後益·崔有泰·金有鉉·白光玹·尹弘任。都提調以下,伏障子外,上膻中受灸九壯畢,入侍鄭致和曰,近日氣候,何如?上曰,似差矣。致和曰,御症,與頃一樣乎?上曰,比前冬,則差勝矣。金佐明曰,膏藥帖後,少有效乎?上曰,屈伸不安之候,則似有效,而軟弱之症,則一樣矣。致和曰,近來御醫中,可參議藥之人尠少,而李東馨,又患風漸,自上方受灸而亦不可得入侍,事甚可慮矣。崔聖任·韓道昌,醫術稍勝,而方在喪中,依前日李東馨例,使之起復,同參議藥,何如?上曰,依爲之。大王大妃殿,方避御內班院,通化門缺雜人,可也。或有內殿出入之缺此則不可禁也。佐明缺四行,可得生道矣。致和曰,上缺失德,而上天不佑,渰死者缺震死者,亦一何多耶?佐明曰,全羅監司吳始壽狀啓,缺民之身役,沒數減省,則其惠大矣,而但全減未易矣。致和曰,恤國經用,豈得全省?上曰,史官,出召左·右相來,左相許積,右相洪重普,遂入侍。積曰,連日受灸,得無煩熱之候乎?上曰,無煩熱之候矣。積曰,時事罔極,各道農事,聞來一皆悶迫,而平安道最可慮也,初聞靑北稍勝矣。金壽恒·柳潝,新從北來,臣從容問之,則靑北,全然失稔,秫亦不實,百姓,斷無生理矣。上曰,此等處若然,將有越境之弊,此可慮也。積曰,今旣霜矣,越採,非所慮也。上曰,何謂也?積曰,霜後葉脫,則蔘苖,難尋故也。咸鏡監司狀啓,請移他道稔處粟,以賑北民,而他無推移之處,各自救活爲當矣。領相,方引入,細事,則猶可議定,而大事,則當議于領相而後爲之。今旣入侍,且咸鏡監司狀啓,則非他事也,請穀及請勿北巡事也。外議皆以爲,北巡不緊,可令勿爲,試才亦可停也。致和曰,操鍊旣停,獨可試才耶?重普曰,雖一分之弊,皆除之可矣。上曰,咸鏡監司狀啓中,黃災布田,田皆枯損云,未知黃災,如何?積曰,問于李之馧,則黃災,舊亦有之,而白氣,最是惡氣云矣。仍持全羅監司狀啓,列白之一三山還上,各有其邑捧置,以爲木二十四同,請得以賑救云,此亦可許矣。上曰,然。第三條,則羅州·靈光鹽鐵木,幾至七十餘同,而此皆至麤之木也,請得以爲脤救之資云。致和曰,非但木麤,亦不缺可給矣。上曰,然。第四條,賣爵雖苟且,不可不依辛丑年例,影職堂上帖嘉善,許通補充隊帖,各二行缺辛丑年,則判尹以下,皆許賣,而但不賣判書缺帖,則但賣諸士族,至如同知·僉知,則賣於常漢矣。上曰,旣有戶籍,則可辨士族矣。積曰,然。上曰,賣與人姓名,使之成冊上送。□考漢城籍,則可以分別矣。第六條,營中流來木貸下事,此則可許也。上曰,然。第七條,內奴婢免賤事,此則,不可許也。又曰,儒品子枝,不入於閑丁密封者,或有欲得免講帖云,此則可許矣。善瀓曰,仁祖朝,以如此事,爲重難矣。致和曰,此則猶勝於賣爵,與其混常漢於兩班,不如使此輩免講矣。第八條,古者,南方米賤,立大同法後,穀貴云,此則事係變通,不可猝爾議定矣,第九條,御營軍內奴婢,各司奴婢等貢,皆令作木云矣。致和曰,蓋會米,在本道以資民矣。上曰,全南奴婢,幾何?致和曰,姑未考見,第先計貢米數而後,可知作木之數矣。積曰,御營中所儲,可支持與否而後,從可議之耳。致和曰,此大段事也。曾亦有爲此議者,而主掌者以爲,常法不事改云,故中止。槪事係軍事,而請爲之者,則上皆聽之,請勿爲之者,則上謂之不職。故皆難上達矣。御營軍上番者,雖得食,而其父母,則無所依賴,苟勿令上番,則所餉之米,可以救民,各丁一家,亦得依賴爲惠,不亦大乎?如使大將言之,則必曰不可,而特軫活民之道,大段變通似當矣。積曰,大將,病未操練,則或有但來但去之時,除上番,不亦可乎?臣意亦然,而恐上不樂聞,不敢仰達矣。致和曰,自上,倚仗積如是,而此事,則猶難上達,況其他乎?積曰,勿令上番,則惠亦大矣。缺臣,議于領相,如何?致和曰,不缺議五六朔,雖無御營缺關乎,特罷之,似可矣。二行缺一條營將點閱,限六朔停止事。積曰,此則旣缺訓局軍士闕額充定事,亦當待秋成矣。又田畓缺事。積曰,此亦已施之矣。又逃故奴婢指徵無處者,侵徵隣族之弊日甚,已往未收及今年身貢請減事。積曰,此則人多言之,御史從外來者,上疏皆陳此弊,而第苟開此路,則皆將混稱,指徵無處,將何取舍乎?上曰,限明秋,勿爲督徵,可也。又乙巳·丙午奴婢身貢,旣令蕩滌,而靈岩奴婢三十八口旣納,故未蒙蕩滌云。上曰,未收及今年貢,皆勿督捧,可也。又南土人心巧詐,殿牌鄕校作變之弊滔滔,請自今無譴罷守令事。積曰,不可施也。上曰,然。又勿推奴徵債事。積曰,此則自本道勿爲之可也,何必待朝廷分付?蓋欲杜請托矣。又曰,全州判官朴信圭,雖失綱常罪人,治績旣著,當此凶歲,民情願借,則不可無變通,而其在藩臣之道,則只陳民情,依法罷黜,以俟朝家處分,而狀啓辭意,未免顚倒,有傷事體,且該堂覆啓時,所當一依法典,或防啓,或具由啓稟,以候上裁,方爲得體,而直請勿罷還送,殊非法例矣。全羅監司,則旣已推考,該曹堂上,亦爲推考,何如?上曰,依爲之。積曰,全州儒生,多數上來上疏。請納米借得朴信圭,而政院不捧,不捧是矣,而儒生等,以不達下情爲恨云矣。又曰,各道守令,皆使之來赴京試事,往在庚子年,該曹旣已定奪,而其後辛丑年,適値凶荒,慮有夫馬往來之弊,更令守令,各赴其道鄕試,〈意〉非偶然。今亦依辛丑例,各道守令,皆赴其道鄕試,何如?一行餘缺遂罷出。以上燼餘
上在昌德宮。停常參·經筵。
藥房都提調鄭致和,提調金佐明,副提調張善瀓啓曰,伏未審夜來,聖體調攝,若何?今日受灸後時刻,依前定以午初宜當,臣等不任憂慮,敢此問安。答曰,知道。
大殿,政院·玉堂問安。答曰,知道。
大殿受灸後,藥房·政院·玉堂·二品以上問安。答曰,知道。
答院曰,不允。以上內下日記
午時,上御養心閤,受灸。藥房都提調鄭致和,提調金佐明,副提調張善瀓,記事官安後泰·李秀彦·尹致績,入伏于楹外,醫官尹後益·崔有泰·金有鉉·白光玹·尹弘任,獨爲入侍。受灸膻中,九壯受灸後,醫官等退出。張善瀓,請承傳色啓曰,左·右相,來詣請對矣。上曰,引見。安後泰,趨出傳命,都提調以下及左議政許積,右議政洪重普入侍。許積曰,受灸後聖體,若何?上曰,平安矣。許積曰,御營軍,勿爲上番事,問于領相,則別無他缺曰,八路凶歉至此,御營軍立番,缺自當仰食官料,而缺其父母妻子,無以一行餘缺作弊之事,今後令禁軍,特缺上曰,依爲之。許積曰,大臣·備局堂上缺三司,皆當入侍。缺下,只留待人入侍之敎。三司之人,雖多年未解事者,然使之入侍,聽其言而可用者則用之,不可用者則不可用矣。上曰,日次引見,則三司,例爲來待,而非日次,則不爲來待矣。許積曰,玉堂則在於闕中,而近來,兩司有引見之擧,則亦爲來待矣。金佐明曰,三司入侍,聽其言,則缺否矣。許積曰,臣爲戶判時,中官招致書吏,有缺入侍,先朝敢陳其缺予不得措手足之敎矣。臣曰,臣之缺書吏,每事稱以中官分付,則豈皆可信乎?先王曰,此言則缺後仍踏啓字於進排單子矣。卽今臺啓關由政院事,亦如先朝踏啓字之事,則可矣。上曰,一二間窓戶修改,皆用此規,則甚爲細碎矣。鄭致和曰,臺官之意,非以出納爲虛疎也。人君命令,政院,自當奉行,豈可使中官,招致差備門分付乎?設置臺官,意非偶然,雖一正言有窠,卽日開政差出,而缺上不納臺諫之言,未有甚於缺上曰,向日筵中說話,入侍臺缺之矣,洪重普曰,方外之人,豈知其間曲折乎?戶·兵曹文書缺使分付云云者,殊甚不當矣。鄭致和曰,臺官所啓,雖難從之言,猶可允從,至於如此之事,不爲論理批答,而每以不允爲敎,群下之情,不勝悶鬱焉。張善瀓曰,承旨近有請推之事矣。承旨之事,不得善處,而臺諫之言,亦不非矣。中朝則待六卿如大臣,以六卿而聽中使之分付,殊不當矣。上曰,聽其言云者,非謂聽其分缺中使之傳命,政一行餘缺,印進書冊,置諸政院,半行缺,賜使內官,讀其單子,卽爲頒缺未及頒賜缺乎?上曰,歲抄事,以罪目見之,則皆是重大矣。鄭致和曰,以原情則無死者,以罪目則無生者,乃是俚語也。許積曰,禁府回啓,每以初頭罪目書之。故雖入稟秩中,罪則重大矣。金佐明曰,鄭後諶之原情,見之,則統制使之事,亦可怪也。許積曰,以此原情,不必罪金鏡,而其狀啓則虛疎矣。鄭致和曰,此則査覈本道而後,可以處之矣。張善瀓曰,臣待罪缺提調矣。本寺之殘弊,尤甚於他司,無以成形,而其中缺以內人丙戌姜獄時,伏法正刑,其兄本寺婢癸生,缺移屬於掌隷院,從伊雖曰正刑,其兄本寺婢癸生緣坐,旣非法律,則癸生之移屬於掌隷院,從伊雖曰正刑罪人,至於娣妹緣坐,旣非法律,則癸生之移屬掌隷院,事甚無據,癸生移屬後,所生,一一還屬本寺,何如?上曰,竝爲還屬,可也。許積曰,全羅道年例煑硝之役,已令停止矣,他道一切停止宜當。以此分付,何如?上曰,依爲之。上曰,以兵曹各營上送見樣鳥銃等第草記,觀之,則統制使金鏡,慶尙左水使閔昇等,爲閫帥,全不致念於器械,至於看品上送之鳥銃如此,則其他兵器之不精,推此可知。其徒思自尊,不事其職之狀,殊極可駭。抛棄職事之由,不可不問,金鏡則拿問定罪,閔昇亦當一體拿問,而宣川,以關西直路之邑,近來遞易頻數,年歲亦且凶荒,纔赴旋遞,迎送之弊,不可不念。令該道監司,拿致營下,從重決棍。遂罷出。
上在昌德宮。停常參·經筵。
自三更至五更,有霧氣。
藥房提調臣金佐明,副提調張善瀓啓曰,伏未審聖體,若何,連日受灸,別無煩熱之候乎?臣等,不任憂慮,敢來問安。答曰,知道。無事。
大殿,政院·玉堂問安。傳曰,知道。
司諫李翊相,獻納李夏,正言申後載·洪萬鍾啓曰,請淑徽公主第宅營造之役事。同前啓,臣等以別宮修理事,有戶·兵曹堂上,聽次知內官之言爲之之敎,實有所未安於事體者。故連日論啓,誠未上格,不賜允兪,臣等,竊未曉聖意之所在也。凡干營繕之事,自有有司之臣,傳敎之下,自當奉行,何可令次知內官,分付該曹,有若指示者然哉?此實前所未有之事,大啓日後無窮之弊,傳敎文字,所關甚重,事雖旣過,不可仍播。請還收戶·兵曹堂上,聽次知內官之言爲之之敎。答曰,不允。
掌令朴贄啓曰,請傳敎分付之事,雖涉微細,一切關由於政院,勿令中官,直宣於該司事。同前啓,傳曰,不允。以上燼餘
答開城留守洪善疏曰,卿其依願往來。
答領議政鄭太和箚曰,卿懇,已諭於前箚之批矣。卿其安心勿辭,從速善攝,臥閤論道,以副予望。以上內下日記
議政府領議政鄭太和,伏以臣,罹此死病,半身不遂,求之人事,百無一幸,而猥荷天恩,太醫視疾,湯丸藥料,皆出殊錫,唯有感激涕泣而已。中風之症,雖使未甚衰老者當之,罕見其復起爲人,況臣犬馬之齒,今已幾何乎?不但手足,全不運用,一委床席,有同僵屍,不得明知痛處,精神昏昧,如醉如睡,至於將上辭本,未成文字,延過累日,始陳再箚。伏乞聖明,察臣病劇實狀,亟命遞臣本職兼任,毋使久曠,以增罪戾,千萬幸甚。取進止。批答見上以上燼餘
上在昌德宮。停常參·經筵。
藥房都提調鄭致和,副提調張善瀓啓曰,伏未審夜來,聖體調攝,何如?今日膻中穴,仍爲受灸,觀勢爲之事,下敎矣。臣等,伏切憂慮,敢來問安,竝此仰稟。答曰,知道。受灸則今日姑停。
自昧爽至辰時,有霧氣。
下直,滿浦僉使睦林奇。
安縝,以兵曹言啓曰,今日宣傳官·各廳將官等試射時,武臣兼宣傳官崔定·朴震益,御營哨官尹湛·李文矩,摠戎廳哨官李忠元,俱未四中,御營把摠鄭暹,去四月朔退射,亦未四中,武臣兼宣傳官吉瑞,病不進,竝依例汰去之意,敢啓。傳曰,知道。
以漢城府中部官兵曺契居,幼學金贊韶餓死單子,傳于洪處大曰,事極驚慘,令該曹,各別恤典擧行,妻子等,亦令賑恤廳,給糧救恤。
掌令朴贄啓曰,請自今以後,傳敎分付之事,雖涉微細,一切關由於政院,勿令中官,直宣於該司事。同前啓,答曰,不允。
李枝茂啓曰,臺諫出仕事,命下矣。今已日暮,明日待開門,牌招之意,敢啓。傳曰,知道。
傳于安縝曰,今下弓矢,滿浦僉使睦林奇處,給送。以上燼餘
政院啓曰,禁府閔誠重·金慶會等元情粘目回啓,傳曰,此公事判府,何以見之而如是回啓耶事,傳敎矣。伏見前下判府,則閔誠重,則刑推,金慶會,則照律之意,而觀此回啓,則閔誠重刑推一款,不爲擧論。此公事,還爲出給,而臣,初不覺察,曚然捧入,不勝惶恐,敢啓。傳曰,此非問於本院之事,分付禁府,使之回啓,傳敎矣。閔誠重,則不爲遲晩,故循例請刑,金慶會則遲晩,故請爲照律矣。啓目,以依允照律判下,臣等,反覆思惟,誠重之罪,似不至於刑推,臣欲爲稟啓於榻前,而亦有所不敢,慶會則依例照律以入。誠重則將於用刑之坐刑推矣,今承下敎,諦觀判府,則依允下照律,是乃誠重照律之敎,而臣等,未及覺察矣。閔誠重,一體照律以入乎。傳曰,知道。以上
答院曰,不允。出仕事,依啓。大諫沈梓事
日論列,而兪音尙閟,臣等竊不勝悶鬱焉。目今上天之示警,年事之告荒,近古所無,人民死亡之報,連續馳聞,當此之時,君臣上下,雖協心殫力,一以懷保惠鮮爲務,猶懼其不濟。況可汲汲於營繕之擧,多發米布,大興土木,曾不念憂遑修省之道乎?非時之役,春秋譏之,露臺之費,漢文惜之,災異層疊,餓莩相望,則營作非其時也。國計蕩竭,賑活無策,則浮費宜可惜也。豈可諉之於爲日之不多,而爲此不急之役哉?一朔靡費,尙且不貲,移用賑飢,所活幾何?以此推之,其輕重緩急,豈不較然明甚矣乎?閭家借入,雖曰有弊,第宅未完之前,已有勿問之敎,則姑爲仍住,旣無所妨,待年移搆,亦云未晩。請淑徽公主第宅營建之役,姑令停罷事。戶·兵曹堂上,聽內官之言爲之之敎,其在事體,實爲未安,爭執已久,尙靳一兪,臣等竊未曉聖意之所在也。凡干營繕之事,自有有司之臣,傳敎之下,自當擧行,何可令次知內官,指使該曹,有若統率者然哉?此實前所未有之事,大啓日後無窮之弊,傳敎文字,所關甚重,事雖旣過,不可仍播。請還收戶·兵曹堂上,聽次知內官之言爲之之敎。臣伏聞結城前縣監金時輝,今春釋奠祭牛,先期宰殺,用之於私祀,以其餘肉,造作祭脯。齋任等,據理爭執,則時輝發怒,至於重杖脅迫,略無顧忌,道內九邑諸生,以此通文于館學云,臣等不勝驚駭。取見其文,則先倡其論,以致諸生之發文者,本邑儒生林震喬也。時輝不謹享祀之罪,不可不徵,震喬聲罪邑倅之習,亦極可惡,而其間事狀,有難詳知。請令本道嚴査啓聞,以爲一倂科罪之地。
傳曰,政事,明日爲之。
禁府啓目,雪云介,刑問一次不服,加刑,何如?又啓目。明月,眩亂獄情之狀,殊甚可惡,刑推,何如?又啓目,愛鶴,別無主張之事,旣受一次之刑,放送,何如?啓,姑待大臣議啓後,稟處。
答院曰,不允。末端事,依啓。以上朝報
備忘記,副提學金萬基女子,幼學閔就道女子,幼學閔鎭長女子各其餘,竝許婚。以上禮曹謄錄
上在昌德宮。停常參·經筵。
答判中樞府事鄭致和箚曰,省箚具悉卿懇。罪人則當令該曹,姑停行刑,稟處。
謝恩,戶曹參議李敏迪,宗簿正洪柱國。
吏曹參議李翊,沐浴事,溫陽地出去。
持平兪櫶再度呈辭。給由。
執義申命圭辭職上疏,入啓。
京畿都事曺有卿,崇善君迎候事,出去。
藥房啓曰,風日不佳,伏未審夜來,聖體,若何?眼候比昨,何如?今日受灸,似當仍爲停止,何以爲之?臣等不任憂慮,敢來問安,竝此仰稟。答曰,知道。今日受灸,亦爲姑停。
以黃海監司白川郡津沙工金貴丁等三十餘人渰死事狀啓,傳曰,令本道恤典擧行。
禁府,金載顯·金振□拿囚。啓。
領議政鄭太和初度呈辭,不允批答。王若曰,曾聞卿病,予病若添。今見卿辭,何辭以答?平日丐閑,而猶未可,此時請懇之尤非宜。國事已到此地頭,罔知攸濟,予心所恃者天耳,奈此難諶。水旱霜雹之來以爲災,今年尤甚,飢饉死亡之報猶若此,明春可知。與其坐而待亡,曷若盡交修之道,抑亦立而視死,今方講賑救之謨。奉漏沃焦,固宜協心而共理,處休釋負,其可袖手而傍觀?矧卿之身佩安危,與國而義同休戚。三朝一節,皆稱韓富之賢,四世五公,奚但楊表之盛?元崇相業,旣著救時之功,安石風流,亦有鎭物之量。爲予盡瘁,實出報先王之忠,倚卿冞深,寧替須舊人之志?何知引疾之箚,轉作求退之章?不可以風,固知疾病之有委。此誠何日?竊恐邦國之無依,事急無緩。聲言奚用文也?國亂思良,相時可以去乎?敢曰在家而不知,亦宜臥閤而論道。予方灼艾,想有分痛之心,民且阻飢,詎無若推之意?卿不振起,國無可爲。於戱。若夫難言之憂,不須申復,姑以可留之勢,又此丁寧,亟斷再至之辭,勉進共公之義。所辭宜不允,故玆敎示,想〈宜〉知悉。知製敎金德遠製進
謝恩,右副承旨李枝茂。
黃海監司孟胄瑞上疏。大槪,新授方面之任,萬不近似,且値無前飢歲,賑救之責,決難承當。懇乞亟收成命,回授可堪之人,以重名器,以完荒政事。入啓。
院啓,國家不幸,値此無前凶歲,災異荐臻,民命堇支,京外遑遑,罔知攸爲。凡可以敬天恤民之道,宜無所不用其極,非時之役,浮費之事,無論巨細,一倂停罷,以慰答天譴慰民心之地,在所不已,而淑徽公主第宅停役之請,已過累日,尙靳一兪,臣民之惑,固已深矣。伏聞淑敬公主新第,今又次第始役云,臣等竊不勝慨然之至。殿下以此時爲何等時耶?天心不豫,變怪層疊,秋成迫近,道殣相望,驚心慘目之報,連續馳聞。當此之時,君臣上下,雖協心殫力,一以懷保惠鮮爲務,猶懼其不濟,況可汲汲於營繕之擧,多發米布,大興土木,曾不念憂遑修省之方乎?漢之文帝,當豐亨豫大之時,猶惜百金之費。今之時勢,其不及於漢文遠矣,而兩主靡費之多,又不特百金而已,則豈可諉之於爲日之不多,而爲此不急之役哉?賑政方急,國計蕩渴,以其一朔之費,移補拯救之資,其所濟活,當幾何矣?以上推之,輕重緩急,較然明甚。此臣等之所以苦口力爭,而不知止者也。閭家借入,雖曰有弊,第宅未完之前,已有勿問之敎,則姑爲引住,旣無所妨,待年移搆,亦云未晩。請淑徽·淑敬兩主第營造之役,姑令停罷。請還收戶曹堂上聽次知內官之言爲之之敎。措語見上答曰,已諭,勿煩。以上朝報
禮曹啓曰,今九月初十日,明善公主駙馬揀擇吉時,令日官推擇,則同日卯時·巽時·午時爲吉云,此三時中,以何時定行乎?敢稟。傳曰,以巽時爲之,可也。
禮曹啓曰,今此別試文科初試,一所漢城府,二所成均館設場事,已爲啓下矣。卽據成均館牒報,則方設據正廳,多聚工匠,一邊開刊,一邊印出,今若設場於此,則曠日停役,極爲可慮云。本館事勢如此,文科二所,移定於東學,而原事目中,付標以入之意,敢啓。傳曰,知道。以上禮曹謄錄
有政。吏批,以南斗臨爲平丘察訪,李宇鼎爲兵曹正郞,趙元陽爲利仁察訪,韓如海爲工曹佐郞,李馨植爲抱川縣監,楊顯望爲兼大同察訪,權尙矩爲承旨。
上在昌德宮。停常參·經筵。
答黃海監司孟胄瑞疏曰,省疏具悉。卿其勿辭,速往欽哉。
答執義申命圭疏曰,省疏具悉。爾其勿辭察職。
答韓興君李汝發疏曰,省疏具悉。卿其勿辭,調理察職。仍傳曰,遣鍼醫李後聃看病。
全羅道京試官沈攸出去。
謝恩,工曹參議尹飛卿,兵曹正郞李宇鼎,平丘察訪南斗臨。
藥房啓曰,夜來雨氣涼泠,伏未審聖體調攝,何如?眼候已得快愈乎?今日受灸,何以爲之?臣等不任憂慮,敢來問安。竝此仰稟。答曰,知道。今日受灸,姑爲停止,似可矣。
政院啓曰,同副承旨除授之日,卽爲肅謝行公,例也,而新除授同副承旨權尙矩,在家呈疏,終不入來,今日亦不出肅,此前所未有之事,殊甚未便。卽爲牌招,使之察任,何如?傳曰,允。
傳,前參議李後山,知義禁李慶億·閔熙,同義禁李俊耉,都事朴守玄·高斗興,郡守高處明·柳璾·安最·宋奎淵·李光翼,參奉金世輔,判官石之珩,郡守禹弼漢,佐郞柳經立,縣監鄭後俊,郡守南得用,都事柳冕,縣監宋尙國,判官李震夏,正,崔又湜,牧使李憕,佐郞徐文尙,縣監宋奎淵·李光翼,主簿安震翊,掌令鄭始成,府使崔孝謇,縣監黃道平·吳始復·李碩蕃,牧使尹世亨,府使李峻岳,縣監崔永世,牧使鄭始大,縣監具鐄等,敍用,前牧使李憕,訓導尹爾霖,縣令宋必中,直長任震和,庚戌年春夏等褒貶居中居下竝蕩滌事,下吏曹。傳,前司直金益昊·申命全,僉使洪諶,虞候鄭後諶,權管金崇健,奉事金汝謙等,敍用。
全羅監司書目,今八月十四日,五日,八日,嚴霜連降,初一日,二十二日,泠雨翻盆,川渠大漲,餘存之穀,今又沈沒,民事益無可望事。
忠淸監司書目,全義呈,以掌令李翔病重,上去不得事。遞差。
傳曰,大臣·備局堂上,引見。
注書安後泰改代,以成瑨爲假注書。
吏曹啓曰,臺諫有闕,政事,取稟。傳曰,明明日爲之。
引見時,左議政許積所啓,當此凶荒之年,賑民之政方急,而兩西失稔尤甚,兩西瓜滿守令,限明年畢賑間仍任,何如?上曰,依爲之。吏曹判書趙復陽所啓,開寧縣監尹理,頃日政,擬望受點矣。今聞尹理妻子,時在本縣邑內云,勢難赴任,改差,何如?上曰,依爲之。大司諫沈梓所啓,請淑徽·淑敬兩主第營造之役,姑令停罷。措語見上上曰,此非多發米布,大興土木之意,已盡於前批矣。不允。又所啓,請還收戶曹·兵曹堂上,聽次知內官之言爲之之敎。措語見上上曰,內官,只傳傳敎之言,非指揮統率之意,而啓辭如此,依啓。掌令朴贄所啓,國家之設承政院,如人之有喉舌,大小命令,靡不關由,內裏宣出之事,政院有不得與聞,則非設官立制之意也。近來小小營繕之事,及時急進供之物,中官,自差備,直招各該司下人,因傳敎直爲分付,其間雖有矯稱之事,外人何以知之?臣未知自何時有此謬例,而中官口勅之弊,古人言之悉矣。此誠衰世之痼弊,決非祖宗盛時事也,何可以其來已久,而因循不革乎?請自今以後,傳敎分付之事,雖涉微細,一切關由於政院,勿令中官直宣於該司。上曰,不允。以上朝報
備局啓曰,瀋陽年例入送生梨·栢子·淸蜜,自該曹分付兩西,使之措備,銀杏不來,該曹已爲下送,依前例以義州地方邊將,定差使員領送之意,分付該道,何如?答曰,允。以上備局謄錄
義禁府啓曰,伏見忠淸監司李弘淵啓本,在逃逆黨金禮之,則逆謀同參節次,旣以直招云,自本道結案取招,依法處斷。鄭士立則忍杖不服云,更加嚴刑得情,啓聞之意分付,何如?傳曰,允。以上義禁府謄錄
上在昌德宮。停常參·經筵。
謝恩,利仁察訪趙元陽,黃海監司孟胄瑞,司評韓如斗,承文博士李壽慶,兼持平尹堦。
以領議政鄭太和再度呈辭,傳曰,不允批答。
持平兪櫶三度呈辭。遞差。
藥房啓曰,昨日有引接臣僚之擧,伏未審夜來,聖體調攝,何如?今日受灸,亦爲停止乎?臣等憂慮未弛,敢來問安,竝此仰稟。答曰,知道。症候已言于醫官矣。今後勿爲逐日問安。
慶尙監司書目,道內諸般身役及其人等貢物,一依辛丑·癸卯兩年例蠲免事。又書目,慶州等官呈,以牛馬疫,又有熾發之漸,民事節節可慮事。又書目,晉州牧使崔應天陳弊上疏上送事。
府啓,請自今以後,傳敎分付之事,雖涉微細,一切關由於政院,勿令中官直宣於該司。措語見上答曰,不允。
領議政鄭太和再度呈辭,不允批答。王若曰,纔宣溫批,謂已回其遐心,又見辭章,胡不諒乎予意?此何等時也?無若是恝然,言念國家興替之機,實係輔相去就之際。惟其仰成者至切,豈容退休之自輕?嗟呼,自寡昧負荷以來,連値屯艱之會。慘矣。今時事揑扤已極,罔知經濟之方,飢饉死亡之報,八路皆同,邦本將蹶。水旱霜雹之災,一時俱萃,天意難諶。思聞遠大之猷,益切顚覆之懼。救焚拯溺,未喩其急,宜上下之交修。釋負處閑,此非其時,奚撝謙之太過?方賙賑之是設,衆所喁望。矧府庫之空虛,計將安出,爲民司牧,立而視其死歟?哀我顚連,散者凡幾人矣?惟卿義同休戚,肆予視猶股肱。歷事三朝,人擬柱石。使宅百揆,責重經綸。凡諸區畫之間,有難及者。是以大小之事,無不委焉,不幸卿無妄疾之憂,適在予有欲爲之日。遣醫診視,慮實出於中情,敷心勉留,禮非假於外貌,方俟勿藥之喜,以圖共濟之休,何煩丐免之言,罔念求助之意?手左右之如失,無以爲懷,身安危之所關,亦若是重。何恙不已?固知神明有扶,引疾而歸,竊恐邦國無倚。於戱。無爲過讓,決難允從,顧憂虞多端,寡人願安承敎。惟君臣一體,相國其亦有思,亟斷巽辭,以副虛佇。所辭宜不允,故玆敎示,想宜知悉。知製敎李嵆製進
院啓,臣等以兩主第停役事,竭誠論列,兪音尙閟,至以此非多發米布,大興土木爲敎,臣等竊不勝悶鬱焉。米布之出自該曹者,其數不貲,第宅之今方始役者,間架亦多,則多發大興之論,元非過實,而賑政方急,國計蕩渴,以其兩處之費,移補救民之資,其所濟活幾何矣?以此推之,其輕重緩急,豈不較然明甚矣乎?臣等固知殿下此擧之出於不得已,而凡所得已而已之易,所不得已而已之難,以其所難,責於殿下者,誠以不如是,則無以答天譴而慰民心也。閭家借入,雖曰有弊,第宅未完之前,已有勿問之敎,則姑爲仍住,旣無所妨,待年移構,亦云未晩。請淑徽·淑敬兩主第營造之役,姑令停罷。答曰,不允。
吏曹,嘉禮都監都提調領議政鄭太和,提調三,金壽恒·趙珩·權大運,郞廳八,李翊相·李端夏·陳尙漸·李以挺·尹博·李悅·權愭·韓如斗。以上朝報
上在昌德宮。停常參·經筵。
自昩爽至巳時,有霧氣。夜二更,流星出婁星下,入東方天際,狀如鉢,尾長五六尺許,色赤。
領議政鄭太和三度呈辭,傳曰,不允批答。
平安監司書目,江界呈,以姜乭金爲虎咬死緣由事。
禮曹判書金壽恒上疏。大槪,敢陳淺見,以裨荒政,仍乞遞職,以延病喘事。入啓。
禁府,金振漢·金載顯等元情處判付內,姑停刑推,議處。
兵批啓曰,統制使金鏡拿推事,命下矣,其代,依近例備局議薦,何如?傳曰,允。
以平安監司辭狀,傳曰,勿辭,調理察職事,回諭。
院啓,請淑徽·淑敬兩主第營造之役,姑令停罷。措語見上
府啓,請自今以後,傳敎分付之事,雖涉微細,一切關由於政院,勿令中官,直宣於該司。措語見上
答府·院曰,不允。
領議政鄭太和箚子。大槪,嘉禮都監都提調之任,爲先移授無故之員事。入啓。
慶尙監司書目,大丘等官二十七邑呈,以八月二十一日酉末戌初,地震,屋宇皆掀,垣墻頹落,變異非常事。
傳曰,承旨典獄摘奸,輕囚放釋。
有政。吏批,以李始顯爲開寧縣監,洪受河爲持平,林大樴爲中部主簿鄭華齊爲掌令,金錫胄爲文學,李敏迪爲大司成,崔商翼爲兵曹正郞,金聲久爲歸厚署別提。
上在昌德宮。停常參·經筵。
慶尙左道災傷敬差官鄭重徽·忠淸左道京試官尹堦,出去。
答領議政鄭太和箚曰,省箚具悉卿懇。都監之事,可以指揮而已,何用辭爲?卿其安心勿辭焉。
答禮曹判書金壽恒疏曰,亦觀卿疏辭,傷心慘然,無以爲喩。疏中事,當令廟堂議處,卿其勿辭察職。
京畿監司書目,衿川呈,以判尹徐必遠辭職上疏上送事,啓。答曰,省疏具悉。受由後呈病辭職,誠是近日弊習,卿何爲此?卿其安心勿辭,從速上來察職。
又書目,廣州呈,以工曹參判任有後辭職上疏上送事。副摠管具文治,鍼灸出仕。
下直,江華留守金壽興,長湍府使具鎰,慶州府使李之翼。
謝恩,護軍鄭世輔·具鐄,校理金錫胄,兵曹正郞崔商翼。
領議政鄭太和箚子。大槪,都監提調之任,尤不可暫時虛帶,乞速移授無故之員事。入啓。
藥房啓曰,伏未審夜來,聖體調攝,若何?臣等憂慮未弛,敢此問安。答曰,知道。今後勿爲間日問安。
右副承旨李枝茂書啓,臣承命馳進典獄署,點閱在囚罪人,則啓覆罪人五名,啓下罪人十三名,竝十八名計除,各衙門啓囚四十六名內,漢城府所囚婢玉生,則薛汝沃同謀,趙堯相處銀子,橫徵設計,薛起先,則以薛汝玉之同姓親,薛汝沃現出間囚禁,而事涉徵債,不可久囚。工曹鑄成廳所囚小木匠孫尙一妻守精,以冬至使螺鈿,趁不造造,所犯不重。刑曹所囚鄭元弼,以戶曹書吏梁宗漢知家主人囚禁,而宗漢之父善元,旣爲被囚,元弼則不必疊囚。刑曹書吏金東立,則堂上家不爲待令。兵曹所囚本曹書吏劉英翼次知癸丑,則靑山縣解由文書,趁不成出。訓鍊都監所囚油母禮今,法油一斗,不爲備納。修理所書員張彦弼次知玉春,築墻眞長木,趁不進排。尙衣院所囚多繪匠李尙民,役事謀避。以上九名,則罪名不重,故仰體欽恤之意,卽爲放送。刑曹所囚吳加八里,捧囚宣惠廳官船漂失事也。訓鍊都監所囚砲手金興業正妻禮丹,則其夫逃亡,督令還現事也。砲手李信龍,其弟信晩現身事也。馬兵裵之海,其弟砲手雲海督現事也。刑曹所囚奴振益,偸食其主銀兩事也。戶曹書吏梁宗漢父善元,其子宗漢現出事也。戶曹書吏金麗鉉妻母九月,其婿麗鉉現出事也。吳任仁私婢香伊等,屠牛現捉事也。宮奴世鼎,以擊錚事也。宜令各衙門,速爲處置,而其餘雜囚金胤立等二十七名,則罪名皆重,不爲擧論。月令醫官,所當不離,看護罪人,而不爲現□,事極痛駭,令攸司推治,何如?傳曰,知道。他餘罪人,令各該司趁卽疏決。
府啓,請自今以後,傳敎分付之事,雖涉微細,一切關由於政院,勿令中官,直宣於該司。措語見上答曰,不允。
領議政鄭太和三度呈辭,不允批答。王若曰,委任勿貳,望實切於彌綸。辭章至三,愧未孚於誠意,卿胡不諒?予欲無言,蓋輔相不以吏事爲能,而耆宿不以筋力爲禮,況際會之盛,曠今昔而罕逢。顧疾病之來,偶霜露之或感。雖欲循一時之忱懇,其奈有萬姓之喁瞻?以卿嵩喬之姿,早協夢卜,作予股肱之佐,益篤忠貞。屬今日之艱屯,能忘締搆,當先朝之交泰,尙勒調和,矧振古所無之災荒,而及時必講其規畫。噫。邦本之已蹶,難諶者天,若大水之無津,將稅何地?近於前席之咨訪,式多嘉謨。惟其首揆以曠參,未得折衷。連聞八路之消息,只用中夜而彷徨,是誠危迫存亡之秋,豈可言形容其急?雖時勢已至於此,忍國事都付奈何?其曰在家不知,何遽望望然去?亦當臥閤論道,固知綽綽有餘。天時稍涼,萬物宜近,神理默祐,康復可期。於戱。思古社稷之臣,眷注靡替。追卿祖父之烈,進退奚輕?卿雖煩於累辭,予曷敢以多誥?所辭宜不允,故玆敎示,想宜知悉。知製敎具崟製進
院啓,請淑徽·淑敬兩主第營造之役,姑令停罷。措語見上答曰,不允。以上朝報
禮曹啓曰,文科二所試所,初以成均館啓下,而本館,以方設校正廳,曠日停役,難便之意牒報。故具由入啓,改定於東學矣。今聞東學,經夏霖雨之餘,墻垣頹落處,多至數十間,前頭科日已迫,修築之役,決難完畢於其前云。莫重場屋,虛疎之患,不可不慮。成均館西別堂,則旣有印冊之役,雖難推移於他處,而明倫堂設場,亦有前例,二所試所,依當初啓下,仍定於成均館宜當。大臣之意亦如此,敢啓。傳曰,依爲之。以上禮曹謄錄
上在昌德宮。停常參·經筵。
謝恩,掌令鄭華齊,兼春秋權格。
領議政鄭太和四度呈辭,入啓。
禮曹,來十三日文科別試初試,一所漢城府,應辦官,工曹正郞尹煿,二所成均館,應辦官,廣興主簿李尙淵。啓。
本院啓曰,前統制使金鏡拿來事,命下矣,依例交代後拿來事,分付何如?傳曰,允。
侍講院啓曰,新除授兼贊善李惟泰,時在忠淸道公州地,書筵侍講事緊,請斯速乘馹上來事,下諭。傳曰,允。
府·院前啓,國忌齋戒,以留本院。
答領議政鄭太和箚曰,省箚具悉卿懇。卿辭至此,都監都提調之任,當勉副。卿其安心調理。
夜五更,流星出北斗星下,入柳星下,狀如拳,尾長三四尺許,色白。
御營廳啓曰,去八月二十六日,受灸後左右相引見時,左議政許積所啓,御營軍勿爲上番事,何以爲之?上曰,八路凶歉至此,今年十月至明年九月,特停其上番,而遠道所捧保米,則留置本道,以爲其處御營軍賑活之地。京畿保米及不入番節目,竝令本廳磨鍊稟處事,命下矣。京畿保米及不入番等項節目,當磨鍊以啓,而但京畿軍,乃是中部所屬,當初作議時,如有不時調用之擧,則可以朝令夕發之意也。左右道合元數一千五百十四名內,與忠淸左道軍合司,今年八九月,已爲入番者四百十六名,與黃海道近京邑軍三百三十二名,合司者,一千九十三名,此則番次適當來十月矣,此類擧皆技藝不熟,亦多老病之類,看審釐正,不容少緩,來朔正當番次,今因停番,周年後始爲上來,則老病者代定,年壯者敎鍊等事,仍致停廢,其在事駭之道,委屬可慮。曾去辛丑年,因臺啓停番之時,京畿十哨軍,則十月十一月兩朔入番,依前操鍊事,覆啓蒙允矣。蓋畿邑,距京不遠,故往來無裹糧之弊,入番時受料,則亦有資過之便,兼行賑救之道,且無軍政專廢之歎也。今年亦依辛丑年例,京畿軍及海西近邑合司軍,來十月至十一月入番,而其他遠道軍,則自今年十二月至明年九月停番,恐或便當。令廟堂更爲稟處,何如?傳曰,允。以上備局謄錄
上在昌德宮。停常參·經筵。
謝恩,楊州牧使吳挺緯,博川郡守趙時亨,宗簿直長南斗徵,大同察訪楊顯望。
以領議政鄭太和四度呈辭,傳曰,不允批答。
會寧府使李斗鎭,長湍府使遞來。
領議政鄭太和四度呈辭,不允批答。王若曰,噫,自聞卿體不佳,蓋益覺予念斯切。卿雖迫予請懇之至四,予且諭卿難退者有三。追先帝遇以報先帝爲心,此漢諸葛之所以告後主。有社稷臣以寧社稷爲悅,亦鄒孟氏之所以論大臣,試以玆二事而言之,固未可一日而去矣。況方遭風霜水旱之慘,實不勝朝夕喪亂之憂。聞湖嶺飢殍之多,豈甘太官之肴膳?想溝壑流離之苦,予無安九重之帡幪。苟論古人爲其主鞠躬之義,亦知今日果非卿袖手之時,至其他紛紛釋議之繁,尙待卿徐徐一言而定。斯欲聽臥閤之論,庶幾爲奠枕之圖。潞公懸車,猶協贊於宋室,留候辟穀,終强起於漢朝,奚今輕去就之爲便,乃莫念安危之所係?惟時近藥物,無妄之疾自瘳,則日告謀猷,多難之邦是賴。卿豈負予而不顧?予所望卿者若玆。於戱。一人饑猶已之饑,卿必有活民之術,百姓足誰與不足,予方思益下之謀,須亟斷巽讓之章,以共濟屯艱之會。所辭宜不允,故玆敎示,想宜知悉。知製敎金錫胄製進
京畿都事曺憲卿,崇善君迎候事出去,因分付先爲入來。以上朝報
備局啓曰,本司提調吏曹判書趙復陽,有司堂上差下,使之察任,何如?答曰,允。以上備局謄錄
禮曹啓曰,傳曰,駙馬揀擇,詣闕單子,其數爲多,必須二三日前期捧入,而禮曹因何事,不爲擧行耶事,傳敎矣。駙馬揀擇,京外呈單人進不進,例自漢城府知委各部,收捧詣闕單子,移文本曹,然後區別雜頉,別單書入,而必須前期擧行,可無窘速之患。故自月初,連續催促,而該府移文帖,夕始到,只以京中詣闕人及有頉之類,開錄以送,外方則稱以未及齊到,追後修正以送云。故揀擇日期已迫,事甚稽緩,不得已姑以京中詣闕者,方爲正書入啓矣。承此下敎,不勝惶恐。京中之人,則依該府移文,爲先別單書入,而外方上來者,則更加催促整齊,追後書入之意,敢啓。傳曰,知道。以上禮曹謄錄
上在昌德宮。停常參·經筵。
判尹徐必遠,掃墳後入來。
典牲奉事宋尙夏,柴場監刈後入來。
下直,抱川縣監李馨植。
正言申厚載初度呈辭,入啓。給由。
掌令鄭華齊上疏。大槪,臣之母墳,遠在三四日程,賤疾彌纏,不得前期往掃,而出疆之行漸迫,冒萬死敢陳私懇,冀蒙恩遞,俾得及時往來事。入啓。
領議政鄭太和五度呈辭,入啓。傳曰,安心調理。
都摠管靑平尉沈益顯初度呈辭,入啓。給由。
慶尙監司書目,居昌呈,以去八月二十二日,潦水大漲,人物渰死,屍身終不得,極爲驚駭事。又書目,金山等官呈,以乞人餓死,極爲矜慘事。
京畿監司書目,廣州呈,以吏曹參判李廷䕫病重,上去不得事。入啓。
咸鏡監司書目,鏡城呈,以八月二十日巳時,不雲雷霆,變異非常事。又書目,慶源呈,以官奴松古里,爲熊囕死,驚慘事。
慶尙監司書目,諸般身役,一依辛丑年例,退行事。
忠淸監司書目,忠州等官呈,以去月二十一日地震事。又書目,文義呈,以大司憲宋浚吉上疏上送事。又書目,今年農事之慘,振古所無,減災蠲役等項事。
備邊司啓曰,本司提調吏曹判書趙復陽,有司堂上差下事。允下。
備邊司郞廳,以左·右相意啓曰,今番別試武科錄名所,外方擧子,則不爲許錄,故呼冤甚多云,而言不近理,不爲取信矣。近來來訴於備邊司者相續,問於兵曹則曰,本無勿許錄之分付,招問一二所錄名官,則果有是事,而其餙辭欺瞞之狀,節節敗露。自前雖分京外試取之時,外方儒生擧子之來赴京試,則自是規例,而錄名官輩,乃敢擅自操縱,不肯許錄,致令歸怨於朝家,其爲情狀,極爲痛駭。武科一二所入門官中當該首差備,竝拿問定罪,何如?傳曰,竝拿問,可也。
濟州牧使書目,去七月二十七日曉頭,北風掀天,天地震動,海濤噴亂,便成醎雨,奔驟山野,草木如沈鹽,今此之變,前古所無事。
差備官拿處現告,訓鍊參軍崔得承·尹螭。
答掌令鄭華齊疏曰,遞差。
以吏曹參判李廷䕫上疏,遞差。
府啓,請自今以後,傳敎分付之事,雖涉微細,一切關由於政院,勿令中官直宣於該司。措語見上
院啓。請淑徽·淑敬兩主第營造之役,姑令停罷。措語見上答府·院曰,不允。
吏曹啓曰,臺諫有闕,政事,取稟。
以刑曹啓目,罪鍾人李世直元情。
傳曰,大臣·原任大臣·禁府堂上·左·右捕盜大將及兩司長官,竝命招。
本院啓曰,李世直更爲鞫問事,命下矣,推鞫廳,排設於何處乎?敢稟。傳曰,內兵曹爲之。
推鞫問事郞廳四,洪柱國·金德遠·金萬重·尹敬敎,推鞫罪人李世直,元情後姑罷。以上朝報
成均館啓曰,今初九日儒生課試,當爲設行,而政府有故,不得爲之之意,敢啓。傳曰,知道。以上成均館謄錄
上在昌德宮。停常參·經筵。
卯時辰時,日暈。夜五更,流星出室星上,入乾方天際,狀如鉢,尾長三四尺許,色赤。
氷庫別檢沈益相,草薍監刈後入來。
下直,楊州牧使吳挺緯。
謝恩,兵曹參判金徽,開寧縣監李時顯,穆陵參奉洪遠普。
正言申厚載再度呈辭。加給由。
藥房啓曰,伏未審數日來,聖體調攝,何如?腰脊酸疼之候,不至大叚乎?臣等憂慮未弛,敢此問安。答曰,知道。酸痛之勢,比昨頗減矣。
禁府啓目,金時輝議處云云,一依漕轉事目,徒年定配,何如?啓。依允。又啓目,金振漢議處云云,照律處置,何如?啓。依允。同府金時輝,洪陽龍谷驛,徒三年定配。啓。
賑恤廳啓目,粘連慶尙監司狀啓云云,不待各邑災實,因其狀啓,續續蠲除,事未妥當。姑令各道狀啓齊到之後,稟處之意回移,何如?啓。依允。又啓目,粘連觀此平安監司狀啓云云,江邊六邑奴婢身貢蠲減,前未收貢,待年追捧之意,內司及該曹分付,何如?啓依允。
以慶尙監司金山等官人物餓死事狀啓,傳曰,令本道恤典擧行。
以咸鏡監司慶源等官松古里爲熊囕死事,傳曰,令本道恤典擧行。
府啓,請自今以後,傳敎分付之事,雖涉微細,一切關由於政院,勿令中官,直宣於該司。措語見上
領議政鄭太和箚子。大槪,不能運身,未赴召命,惶恐待罪,乞削職名事。入啓。
院啓。請淑徽·淑敬兩主第營造之役,姑令停罷。措語見上
答府·院曰,不允。
鞫廳大臣以下引見後,罪人李世直,刑問一次,不服,推鞫姑罷。以上朝報
傳曰,明日賓廳坐起爲之。以上備局謄錄
上在昌德宮。停常參·經筵。
正言申厚載三度呈辭。遞差。
禮曹判書金壽恒上疏。大槪,病勢漸劇,職務難曠,不得不冒死申籲,本職及兼帶,亟賜遞免,以便公私事。入啓。
都摠管沈益顯再度呈辭。加給由。
領議政鄭太和六度呈辭。傳曰,安心調理。
慶尙監司書目,道內農事尤甚被災等第,令該曹定奪事。又書目,巨濟等官呈,以去月二十一日地震事。
持平洪受河啓曰,臣頃忝本職,以處置乖宜,重被臺評,退伏私室,自訟愆尤,不意恩命,又出於千萬夢寐之外,臣誠惶隕,罔知攸處。臣雖至愚,猶有廉恥,豈可抗顔復出,玷辱臺席乎?且臣頃遭同氣之戚,往來遠地,感傷積多,宿患火症,乘時添劇,昏倒床席,殆不省事,當此別薦之日,終未能薦進,應薦不薦,當有推勘之罰,以此以彼,決不可一刻苟冒,請命遞斥臣職。
執義申命圭啓曰,王綱日墜,俗習漸下,朝廷之上,公道熄滅,士夫之間,私意橫流,大小凡事,無不皆然,識者寒心,固已久矣。自前別薦之時,或與換手,或相請囑,爭將如渴之美意,賭作圖私之汚臼,公議問發,屢有寢罷之擧,彼奔競忘恥之流,固不足說,當薦諸人,又何以聽彼爲哉?良可痛惜,而至於今日,尤甚多言,令下數日之內,奔走圖囑之說,籍籍喧播,凡在聽聞,孰不駭歎?噫,以此世道,雖今日薦百輩,秪足以傷國體而已,其可以得人焉乎?未薦之前,人言若此,則旣薦之後,其溷可知。臣職在言責,又當應薦,心竊慨然,亟欲請罷,而近日臺中,寮員不齊,且値淸齋,久未相會,始於昨曉,將與同僚,開坐本府,仍欲相議停當矣。怪鬼之變,出於不意,身入鞫廳,又失其會,數日詣闕下,立與相揖,而事甚急迫,不得發言而罷,以致期限遽過,事已無及,悁悁一念,懼悔何追?本意如此,而竟未奏寢,旣承朝命,而又闕呈薦,退有後言,迹涉無據,矯俗初心,反歸違令,揆以彼此,本見難逃,請命遞斥臣職。
答持平洪受河,執義申命圭啓曰,勿辭,退待物論。
大司諫沈梓,正言洪□啓曰,今此別薦擧措,固是好意,而奔競之弊,諸宰皆言,可寢之論,公議峻激,不敢冒薦,終至違令,當薦不薦,在例應推,何敢一刻晏然?請命遞斥臣等之職。答曰,勿辭,退待物論。
掌令朴贄啓曰,別薦之擧,誠是美規,而少有不公,反生一弊,識者之寒心,久矣。昨於鞫廳諸宰,皆言奔競之弊,同僚,至有請寢之意云,旣聞此論,不敢冒薦,日限已過,在例應推,請命遞斥臣職。答曰,勿辭,退待物論。
司諫李翊相,獻納李夏啓曰,臣等昨聞,以別薦事,諸宰,皆言奔競濫雜之弊,憲官,至有論啓寢罷之議。臣等以應薦之官,旣聞此言,嫌不敢冒薦,期限已過,當被推勘,不可仍冒,請命遞斥臣等之職。答曰,勿辭,退待物論。
崇善君,沐浴後入來。
傳曰,大臣·備局堂上,引見。
禮曹啓曰,曾在先朝,以科擧錄名之時,四學儒生不錄靑衿者,外方儒生不入於校籍者,勿許錄名都目事,啓下定式,入於科擧事目中,知委京外,故大小科擧之時,四館所,憑考都目,始許錄名矣。今此別試初試時,外方儒生之來赴京科者,持公文都目者,則依例許赴,而其中或有不持都目者,四館所官員,以許赴當否,報於臣曹。雖是分京外之科,外方儒生之觀光京試,自是當然之例,而至於不持都目之人,則旣是規外,有難擅許,以此意,分付矣。大臣之意以謂,遠方擧子上來之後,自京不爲許赴,科日已迫,必有彼此不及之患,殊涉冤悶,雖無公文都目,不可不竝許錄名云。今當以此,分付四館,而事異常規,敢此仰稟。傳曰,依爲之。
政院啓曰,右副承旨李枝茂,今日病不仕進。當此多事之日,不可以微細所患而退在,卽爲牌招察任,何如?傳曰,允。
吏曹參議李翊,持平金世行遞差事,判尹徐必遠牌招察任事,榻前定奪。
傳曰,政事,明日爲之。
玉堂箚子。大槪,持平洪受河,執義申命圭,大司諫沈梓,正言洪萬鍾,掌令朴贄,司諫李翊相,獻納李夏,竝命出仕事。入啓。
引見時,左議政許積所啓,兩司多官,皆以應薦不薦,避嫌退待,而其所不薦,與無端不薦,廢閣朝令者有異,而若以應推,盡爲遞改,則鞫廳試所,勢難塡差,合有變通之道矣。上曰,應薦不薦臺官,竝勿入推考中,可也。
有政。
夜二更,流星出婁星上,入璧星下,狀如拳,尾長三四尺許,色赤。以上朝報
有政。吏批,以金益炅爲戶曹參議,李宇鼎爲持平,李時術爲吏曹參判,尹漪爲長興庫直長,兪櫶爲掌令,金萬基爲吏曹參議,金益勳爲掌樂正,韓斗愈爲長興庫奉事,安後昌爲兵曹正郞,趙爾炳爲兵曹佐郞,吳斗憲爲正言。
上在昌德宮。停常參·經筵。
吏曹,以右議政洪重普爲嘉禮都監都提調。
謝恩,正言吳斗憲,兵曹正郞安後昌,承文副正字安如石,長興直長尹漪。
備邊司啓目,粘連忠淸監司狀啓云云。官糶若不着實收捧,則明春賑救及種子之分給,他無出處,依例收捧,而道臣詳察,尤甚失稔之處,更爲啓聞定奪,守令之瓜滿者,限明年麥秋仍任事,依啓聞施行,何如?啓依允。
咸鏡監司書目,道內各官壬寅以後各衙門直貢奴婢身貢上納數査啓事。
平安監司書目,今年木花大無,巡營所屬遼水軍價布段,各減二匹,只捧一匹,兵營所屬價布段置,所當一體量減,淸南北各邑內奴婢·尙衣院各司奴婢等庚戌條身貢,特爲減半,己酉以前未收之貢乙良,待年追徵,亦似得宜,請令備局稟處事。
本院啓曰,翊衛司副率宋基泰,昨日入省記之後,闕門將閉,無端出去,以致闕直,事極可駭,請推考。傳曰,允。
備邊司啓曰,副提學金萬基,本司副提調差下,使之察任有司之任,何如?傳曰,允。
禁府照本,前谷城縣監金振漢矣。雖曰前規如此,淺灘結箭,抄用近千煙軍,已爲過多,雨作之後,不能善處,致有十餘人命漂死,罪杖九十,徒二年半,告身盡行追奪。啓依允。又照本,前順天縣監金載顯矣。前後辭狀之擧,只緣身病,則道臣必不以中考之後,連以病辭請罷,如有奉公恤民之意,則當此荒政方急之日,必不至於得遞而後已,不可無懲礪之道,罪依受敎,任所限三年定配,告身盡行追奪。啓功減一等。
大司諫沈梓,司諫李翊相,獻納李夏,正言洪萬鍾,執義申命圭,掌令朴贄,持平洪受河就職。
禁府,金振漢,通津終生驛,金載顯,順天洛水驛,各徒二年半定配。啓。
府啓,請自今以後,傳敎分付之事,雖涉微細,一切關由於政院,勿令中官,直宣於該司。措語見上新除授掌令兪櫶,時在京畿加平地,請斯速乘馹上來事,下諭。
禮曹啓曰,今此別試文科初試,試官擬望之人乏少,依近例以堂上竝擬,而每望以二員備擬以入之意,敢啓。傳曰,知道。
政院啓曰,掌令兪櫶,昨日擬望之時,政官,招致軍直廳書員,審問其在家,然後備擬受點矣。卽者,憲府下吏,以在外來言,事甚怪訝,似是軍職廳書員,未能詳知,妄稱在京之致,今雖下諭,勢難及於明日之科場,合有變通之道,何以爲之?敢稟。傳曰,改差,今日內,開政差出。
答府曰,不允。
明日別試初試時,文科一所試官三,趙復陽·李晩榮·金宇亨,參試官四,李端夏·尹敬敎·鄭樍·徐文尙,二所試官三,姜栢年·李䎘·朴世堅,參試官四,權格·金錫胄·崔商翼·李日井,武科一所試官三,鄭知和·具文治·金徽,參試官三,金奐·李壽曼·閔鏞,二所試官三,徐必遠·柳斐然·李正英,參試官三,尹世雄·申厚載·朴以樟。
兵曹啓曰,今此別試武科兩所試官三員,當各備三員擬望,而無故可擬之人乏少,每望各二員,備擬以入之意,敢啓。傳曰,知道。
右參贊朴長遠上疏。大槪,病勢猝劇,未赴召牌,臣罪萬死,伏乞先削臣職,仍治臣罪,以警他人事。入啓。
謝恩,吏曹參議金萬基,持平金德遠。
院啓,請淑徽·淑敬兩主第營造之役,姑令停罷。措語見上
同副承旨權尙矩,判府事宋時烈等處就議事,懷德地出去。
謝恩,護軍李䎘·鄭載嵩,掌令洪受河。
監試官,文一所,獻納李夏,掌令朴贄,二所,司諫李翊相,掌令洪受河,武一所,正言吳斗憲,持平李宇鼎,二所,正言洪萬鍾,持平金德遠。
有政。
義禁府啓曰,本府都事十員內,二員受由在外,一員出使未還,時存七員,皆是應爲赴擧之人,而拿來罪人,當於今夕入來,若不變通,則都事七人,將未免停擧,事甚可慮。取考本府謄錄,則曾在甲申年八月,亦有設鞫·設科相値之事,差出假都事察任之規矣。假都事四員,令吏曹卽爲擇差,何如?傳曰,允。以上義禁府謄錄
有政。吏批,以金德遠爲持平,洪受河爲掌令,沈璛爲繕工參奉,尹垿爲靖陵參奉。
禮曹啓曰,今此別試文科初試,試官擬望之人乏少,依近例以堂上竝擬,而每望以二員,備擬以入之意,敢啓。傳曰,知道。以上禮曹謄錄
上在昌德宮。停常參·經筵。
夜一更,流星出虛星下,入南方天際,狀如拳,尾長二三尺許,色赤。
去夜,禁府都事洪應元,罪人裵尙俊拿來。
本院啓曰,推鞫罪人裵尙俊,旣已拿來,仍前內兵曹,卽爲推鞫之意,敢啓。傳曰,知道。推鞫問事郞廳金德遠·尹敬敎代,李秞·李嵆。推鞫罪人裵尙俊,元情後推鞫姑罷。
下直,慶尙左兵使李旴,永宗萬戶金尙鍵,南虞候金之鍵。
謝恩,護軍元相,知事閔應騫,兵曹佐郞趙爾炳,中部主簿林大樴。
領議政鄭太和七度呈辭,入啓。傳曰,安心調理。
都摠管沈益顯三度呈辭。加給由。
平安監司書目,平壤等十四邑,牛疫致斃,多至二百九十一首事。
原襄監司書目,江陵以南四邑農事被災形止,亦極慘目,前頭民事渴悶事。又書目,道內民事,已到無可奈何之地,蠲役·賑濟等項事,依往凶年擧行之例,令備局稟處事。又書目,當此凶歲,西北民刷還停止事。又書目,當此凶歲,還上勢難準捧,依已往凶年例,或待年或定數減捧事。又書目,道內金城,牛疫致斃五十五首,原州,牛疫致斃二首,當此秋耕,民事亦極渴悶事。
慶尙監司書目,木花曾前風損之外,再次冷雨,成顆一倂損落,全無結實,同木花田,令該曹趁卽給災事。
開城留守書目,八月念後,至于今日,牛疫致斃之數九十五頭事。
應敎洪柱三,兼春秋減下肅拜,副校理崔後尙,牌招肅拜。
推鞫罪人裵尙俊,與李世直面質後,李世直加刑二次,不服,推鞫姑罷。
府啓,請自今以後,傳敎之事,雖涉微細,一切關由於政院,勿令中官,直宣該司。措語見上答曰,不允。
院啓,無城上所,姑停。
答右參贊朴長遠疏曰,省疏具悉。卿其勿辭察職。
答禮曹判書金壽恒疏曰,卿其安心,勿辭察職。
答工曹參判任有後疏曰,勿辭察職。
謝恩,僉知閔晋亮。以上朝報
上在昌德宮。停常參·經筵。
夜二更,流星出婁星上,入牛星下,狀如鉢,尾長三四尺許,色赤,〈光〉照地。
當日,無肅拜。
吏曹參議金萬基上疏。大槪,新差籌司副提調之任,萬不近似,冒陳危懇,兼蒙遞改事。入啓。
傳曰,推鞫,本府爲之。
藥房啓曰,伏未審夜來,聖體調攝,何如?脚部所患,比頃間一樣乎?臣等不任憂慮,敢此問安。答曰,知道。與前無異矣。
慶尙監司書目,臣之所患,一向危重,更陳實狀,冀蒙鐫黜事,上疏上送事。
禁府啓曰,金載顯照律時,遵依受敎,厭殫殘薄,不爲赴任,各其任所,限三年定配之文,照斷,故以順天縣洛水驛定配,啓下矣。今聞外議,頗以爲,曾經邑倅之人,定配本縣,不無弊端爲言,而大臣之意亦如此,金載顯,改定配,何如?傳曰,允。
吏曹啓曰,頃日備局,因全羅監司吳始壽守令罷黜狀啓,勿施其狀啓,泰仁縣監金壽一,令該曹催促還任,此後勿論未赴已赴,限賑救間,如有圖避者,竝依頃年受敎,拿問後邊遠定配事啓辭蒙允,而啓辭中,無知委各道之語,故只擧行金壽一催促下送一款,而各道則不爲行會矣。平安監司狀啓,順川郡守李守恒罷黜,在於不爲行會之時,似不當論罪,而今以備局啓辭,知委各道之意,敢啓。傳曰,知道。雖無知委各道之語,此後勿論四字,乃自該曹知悉擧行之意,而昏不覺悟,歸之於啓辭中所無之語云者,誠甚慢忽,當該堂上,從重推考。
慶尙監司書目,大丘呈,以惡虎橫行,囕殺人命,一口捉殺事。
禁府,金載顯,淳昌郡昌新驛,改定配。啓。
答吏曹參議金萬基疏曰,省疏具悉。爾才允合,何庸辭爲?勿辭察職。
推鞫罪人李世直,加刑四次,不服。
府前啓,日暮姑停。
上在昌德宮。停常參·經筵。
軍器主簿,柴場摘奸後入來。
領議政鄭太和八度呈辭,入啓。傳曰,安心調理。
世子誕日,大殿·中殿·世子宮,本院·玉堂問安。答曰,知道。
世子宮,二品以上六曹·大司諫問安。答曰,知道。
慶尙監司書目,咸陽郡守金振元,因刑曹關文,今方査覈爲白乎矣,旣犯防納,爲先罷黜事。
去夜,推鞫罪人李世直所引曹冬之拿來元情,與李世直面質後,李世直,仍爲承服,推鞫姑罷,鞫廳大臣以下,引見。
推鞫罪人裵尙俊放送,金伯秋拿來元情後,推鞫姑罷。
傳曰,史官二員待命,騎馬六匹〈立之〉,文科一二所內摘奸。
推鞫廳堂上引見時,大司諫沈梓所啓,請淑徽·淑敬兩主第營造之役,姑令停罷。措語見上上曰,不允。執義申命圭所啓,請自今以後,傳敎分付之事,雖涉微細,一切關由於政院,勿令中官直宣於該司。措語見上上曰,不允。又所啓,薦人之法,□朝之盛擧,而近來士夫之間,公道熄滅,自聞別薦命下,奔競圖囑之說,籍籍喧播,人皆駭歎,而及至呈薦,薦數不滿數十張,其被薦者,亦有不合者,人言甚多,名爲盛擧,而實同兒戱,誠可寒心。此薦決不可仍用,請命竝爲削罷。上曰,依啓。上曰,頃日吏曹,以嘉禮都監都廳事草記,而援據戊寅·丙申兩年前例取稟,殊涉矇矓矣。大司諫沈梓曰,該曹之矇矇,果如聖敎,而政院不察,矇然捧入,當該承旨,請推考。上曰,依啓。推鞫罪人金大忠,拿來元情。以上朝報
禁府啓曰,茂山僉使朴弼聖,府書吏發遣拿來事,旣已啓下,而竊念北路凶斂,驛路凋弊,此時一人供饋,亦甚重難。且府吏若到本鎭,則赤立土卒,情債之費,亦不可不慮,令本道先致弼聖於營下後,下送府吏,拿來,何如?傳曰,知道。
又啓曰,罪人李世直,旣已承服,雖未正刑,籍沒家産一款,令各該司依律文擧行事,捧承傳,何如?傳曰,允。以上禁府謄錄
上在昌德宮。停常參·經筵。
自昧爽至巳時,有霧氣。
監察呂顔齊,覲親後入來。
掌苑別提孫萬雄,果園摘奸事,開城府出去。
謝恩,大司成李敏迪,掌樂正金益勳。
禮曹判書金壽恒初度呈辭。給由。
禁府,推鞫罪人李世直物故。啓。
大司諫沈梓啓曰,吏曹,以時任臺諫都監郞廳啓下事,援引兩年前例,請以睿斷,事涉矇矓,殊未妥當,政院捧入之時,不爲致察,亦爲非矣,而錯聞該曹,則已有推考之命,故只爲當該承旨請推矣。退出之後,始知該曹推考,乃以他事,而物議以不爲竝推爲非,論事不審之失,著矣。昨緣日暮,今始來避,所失尤大,請命遞斥臣職。答曰,勿辭,退待物論。
府啓,請自今以後,傳敎分付之事,雖涉微細,一切關由於政院,勿令中官直宣於該司。措語見上引嫌而退,自知已罰,不爲竝論,亦出商審,非有他意,不可以此輕遞諫長,請大司諫沈梓出仕。答曰,不允。出仕事,依啓。
大司諫沈梓就職。院啓,無城上所,姑停。
檢閱李秀彦上疏。大槪,臣遭同氣之喪,有可疑之端,決難出入於近密之地,而臣母宿病沈痼之餘,遭此慘喪,危症百出,若將垂絶,玆敢涕泣陳懇,乞蒙恩遞,俾得專意救護事。呈政院。
推鞫罪人曺冬之,刑問二次,不服,金伯秋,刑問一次,不服,推鞫姑罷。以上朝報
上在昌德宮。停常參·經筵。
下直,利仁察訪趙元陽。
領議政鄭太和九度呈辭,入啓。傳曰,遣承旨敦諭。
注書安後泰初度呈辭,入啓。給由。
政院啓曰,卽者,檢閱李秀彦,以其弟病死,症涉可疑,擧家方在奔避之中,而且其母宿病危劇,尤難離側供仕,乞蒙恩遞,專意救療之意,陳疏到院,元疏則雖不敢捧入,而身旣犯染,似不可出入於近密之地,合有變通之道,何以爲之?敢稟。傳曰,使之出避行公。
吏曹參判李時術辭職上疏,入啓。
政院啓曰,以文科一二所內摘奸單子,傳曰,有頉處,察推事,命下矣。書冊見捉擧子等,令該曹考例處置,何如?傳曰,允。
武科一所差備官,以試官意啓曰,昨日,前主簿魚震成,前武兼趙完璧,前宣傳官柳演來訴曰,前日龍仁居擧子魚夢濱保擧單子中,着名以給矣。今聞夢濱,兩所皆錄名云,極爲驚駭來在云,取考兩所錄名,則本所則魚震成等二人,果爲着名,二所保擧,則前別提林崈,前僉使林岱,司果安弘德等名也。推問疊錄緣由於夢濱,則以爲,林崈等處保擧,則在龍仁時受來,而魚震成等保擧,則三寸姪德明,先爲上來,言於震成而爲之,故如是疊錄云。其間曲折,欲問於德明,則稱爲下鄕,無論德明之來囑與否,不見其人面目,而着名保擧之狀,旣已現露,不可以自首而置之。疊錄之魚夢濱及保擧人魚震成·趙完璧·柳演等,令攸司科罪。林崈等,非但時在龍仁,其保擧着名,果是夢濱在龍仁時,則入京疊錄,實非林崈等意慮所及,似當勿問,而科場事體重大,令攸司稟處,何如?傳曰,允。
忠淸監司書目,今秋大同,待年分竟畢,以新結計捧,明年秋大同,以舊結換捧,則不過換年以捧,而民蒙實惠,令廟堂及該廳,稟旨指揮事。
平安監司書目,江邊定配罪人中,名係朝官之類移配當否,令禁府稟處事。
原襄監司書目,道內原州牛疫,六首致斃,相繼熾盛,當此秋耕之時,民事誠爲渴悶事。又書目,平海·蔚珍·三陟·江陵等官呈,以今月初一日,初四日至,風雨大作,餘存各穀蕩盡,前頭民事,罔知攸措事。又書目,原州等官呈,以牛疫致斃,原州則十七首,金化則二十七首,平康則八十首,高城則八十九首,當此秋耕,民事渴悶事。又書目,江陵呈,以今月初七日八日夜,大作雨雹,小如豆大如鳥卵,所經之處,若經兵火,殘敗孑遺之穀,無不摧殘,卽今民事悶迫事。
慶尙監司書目,南海呈,以定虜衛余信逸等,去月初九日,救荒菜物海採次,下海爲有如可,敗船渰死事。
注書安後泰受由,代以南有星爲假注書。
禁府啓曰,罪人李世直,旣已承服,雖未正刑,籍沒家産一款,令各該司依律文擧行事,奉承傳,何如?傳曰,允。
禮曹啓曰,以政院啓辭,傳敎矣。儒生停擧之外,無他可施之罰,故曾在丙辰年內摘奸時,書冊被促儒生等,竝皆被停,今亦依前例,令四館停擧,何如?傳曰,允。
推鞫罪人曺冬之,加刑三次不服,推鞫姑罷。
府前啓,日暮姑停。以上朝報
傳曰,明日賓廳坐起爲之。以上備局謄錄
上在昌德宮。停常參·經筵。
都摠管沈益顯,身病出仕。
答吏曹參判李時術疏曰,省疏具悉。卿其勿辭,調理察職。
答慶尙監司閔蓍重疏曰,省疏具悉。卿其勿辭察職。
晉州牧使崔應天上疏,啓下賑恤廳。
禮曹判書金壽恒,注書安後泰,再度呈辭。加給由。
藥房啓曰,伏未審夜來,聖體,若何?寢睡水刺,亦何如?臣等憂慮未弛,敢此問安。答曰,與前一樣矣。
禁府啓目,粘連平安監司狀啓云云。本府定配罪人江界李文觀等,罪名甚重,移配內地,法不當若是。朔州金堞等,罪目稍輕,昌·朔兩邑,外江界之比,仍配宜當,元逢瑞等段置,不當移配善地,以此回移,何如?啓依允。又啓目,差備官崔得承·尹螭等元情公事判付內,姑停刑推,議處。
全羅監司書目,光州等三十三邑呈,以去八月二十一日地震,比前特甚,實非尋常緣由事。又書目,長興呈,以去月二十九日大風,奴士日等十二名,海採次出海爲有如可,渰死,極爲驚慘緣由事。
武科一所差備官,以試官意啓曰,今日水字擧子朴文起,入格着名之際,氣色殊常,多般嚴問,則渠之姓名,吳益昌,而果爲文起代射云。推問文起,則亦爲自服,朴文起·吳益昌及保擧人校書正字朴來慶前縣監吉瑞,訓鍊奉事李弘璧,武兼梁源泗等,令攸司科罪,何如?傳曰,允。
傳曰,大臣·備局堂上,引見。引見時,戶曹判書權大運所啓,本曹書吏四人,塗擦文書,偸竊木綿三十餘同,現發於文書考準之時,事極驚駭,四人中二人則執捉,移刑曹囚禁,二人則在逃,故一則囚其父,一則囚其妻,所偸木綿,已爲準數還徵,所當卽爲具由陳啓,而急之則或慮永逃,緩之則或可捉得,故文書有煩,遷延至今矣。已過累日,尙未得捉,重罪之人,不可不趁卽跟捕,在囚二人,刑曹自當推治,而在逃二人,令左右捕盜廳,各別機捕,何如?上曰,依爲之。左議政許積曰,前日來言於臣,臣亦以姑緩之意言之矣。在逃者,捕盜廳,當爲跟捕,而在囚者,不必等待在逃者之就捕,刑曹爲先按法推治,宜當矣。上曰,依爲之。大司諫沈梓所啓,時任臺諫郞廳啓下,其在事體,固爲不可,該曹初不詳審,矇然啓下後,乃援引兩年前例,請以睿斷。其爲擧措,誠未妥當,請當該堂上郞廳推考。上曰,依啓。又所啓,頃於榻前啓辭時,前啓措語,有所刪改,而注書不察,全以前啓謄出啓下,殊甚非矣,請推考。上曰,依啓。又所啓,頃日入侍時,只聞淑徽公主第宅畢役之言,故仍以主第停役事,連啓矣。今承聖敎,兩主第畢役,皆在其時,臣之矇然連啓之失,著矣,請命遞斥臣職。上曰,雖於其日停役,在於傳啓之後,不必爲嫌,勿辭。執義申命圭所啓,請自今以後,傳敎分付之事,雖涉微細,一切關由於政院,勿令中官直宣於該司。措語見上上曰,不允。又所啓,量田,國之大事,一有差謬,則爲害不少,而前忠州牧使李河岳,曾任忠州時,當初則有實病云。雖有不察之事,此則公罪,而及其差復之後,所當十分謹飭,不敢一毫慢忽,而以其信任鄕所李萬栽者,稱以都監官,擧而委之,一任其所爲,李河岳則慢不知爲何事,萬栽者,奸濫無比,視其親疎,恣意高下,高者太高,輕者太輕,所爲叵測,不均莫甚,闔境無不痛惋,齊聲呈訴于本道,道臣使之査治,則李河岳,又敢退斥不聽,忠州民庶,將不能支,前後所爲,俱極痛駭,請前忠州牧使李河岳,量田都監官李萬栽,竝拿問定罪,量田則待年改量。上曰,依啓。李萬栽,令本道監司囚治,待年改量事,不允。又所啓,外方鄕任拿問京獄,事未妥當,而初不覺察,難免率爾之失,請命遞斥。上曰,勿辭。又所啓,忠州量田事,論啓之際,誤認改量之請,亦爲蒙允,徑先退出,率爾之失,又所難免,請命遞斥臣職。上曰,勿辭。
上曰,罪人曺冬之,敎誘罪人諱之之狀,誠甚痛惡,故必欲得情,連次加刑矣。自鞫廳一向嚴治,事體不當,還送刑曹,金伯秋·金士忠等,亦一體還送,可也。以上朝報
傳曰,大臣·備局堂上,引見。以上備局謄錄
禁府啓曰,以武科一所啓辭刑曹啓目內,擧子朴文起,吳益昌等保擧人朴來慶·吉瑞·李弘璧·梁源泗,擧子魚夢濱保擧人魚震成·趙完璧·柳演·林崈·林岱·安弘德等,移本府處置事,允下矣。朴來慶·吉瑞·李弘璧·梁源泗·魚震成·趙完璧·柳演等,方待命於本府,卽爲拿囚,而林崈·林岱·安弘德等,時在京畿龍仁地,依例發遣羅將,拿來,何如?傳曰,允。以上禁府謄錄
上在昌德宮。停常參·經筵。
京畿都事曺憲卿,災傷覆審事,出去。
海運判官李光迪,漕船檢飭事,出去。
領議政鄭太和十度呈辭,入啓。傳曰,安心調理。
注書安後泰三度呈辭。遞差。
院啓,主第停役事,停啓。
吏曹啓曰,時任臺官,都監郞廳啓下,終始察任之例,著於戊寅年嘉禮都監謄錄,而丙申年則時任臺諫,郞廳啓下之後,旋卽改差。或改或否,前後殊例,故臣曹不敢以臆見,斷其可否。嘉禮都監郞廳李翊相改差與否,援據前後規例以稟矣。伏聞頃日引見時,自上,下殊涉矇矓之敎,大臣亦以時任臺諫,郞廳差下,不當之意,有所陳達,不勝惶恐。依丙申年前例,嘉禮都監郞廳李翊相,改差,何如?傳曰,允。
備邊司啓目,粘連開城留守狀啓云云。蠲役一事段,待各道災實報來後,方可參酌處置,以此回移,何如?啓依允。又啓目,粘連原襄監司狀啓云云。西北民停刷事,竝已行會,今此狀啓,又出於行會未到前者,前行會相考施行之意,回移,何如?啓依允。
府啓,近以內裏宣出之令,竝皆關由政院之請,爭執已久,而兪音尙閟,如臣愚劣,所甚悶鬱之至。昨蒙聖敎,諄諄開視,不趐丁寧,始覺臣等陳說之或拂聖意者,多出於文字指意之間,有未切着而然,反增愧蹙,無所容措也。大抵人主命令,不由喉司,而旁開別徑,則不但中間矯稱之弊,有或可慮,實非王道蕩蕩,宮府一體之意也,可不戒哉?近來大小營作,及凡干進供之物,中官輒自差備,因傳敎直爲分付之規,已成痼弊,此所謂中官所勅,而古人極言其非矣。雖未知此弊始於何時,而決非祖宗盛世事也,何可以其來已久,而因循不革乎?請自今以後,傳敎分付之事,毋論巨細,一切關由於政院,勿令中官直宣於該司。田徭輕重,係民休戚,少有不均,民受其害。忠州爲牧,實湖右雄都,而上年量田時,官吏無狀,不謹奉行,高下輕重之間,不均莫甚,至其苦處,則擧皆嗷嗷,如在塗炭,雖其歇者,亦皆知恥,不敢爲幸,一國公言,愈往難遏,凡在聽聞,莫不痛駭,莫不速改,民將難保,使彼完邑,終爲棄地,豈非大可爲慮者乎?況旣以誤事,罪其官吏,則安有仍存其事之理。請亟罷忠州上年量田,使之待年改量。答曰,依啓。末端事,不允。
左副承旨安縝書啓,臣承命往諭于領議政鄭太和,則以爲,臣之所患,卽中風也。右邊手足,不能運用,委身床席,已至三十餘日,未見鍼藥一分之效,絲縷之喘,只待死日,尙帶職名,已極惶悶。不意玆者,特遣近侍,諭令出仕,臣不知置身之所。臣之病重實狀,儻得少蒙天鑑之下燭,則豈有是也?心胸鬱塞,罔知所達。臣一日之內,痰逮膈間者,亦累矣。欲構數行文字,隨卽茫然,末由別具疏箚,以伸下情,瞻望北闕,涕泣而已云矣,敢啓。傳曰,知道。
同副承旨權尙矩書啓,臣承命往諭于判中樞府事宋時烈,則以爲,臣昨日竊聞道聽之說,心殞魂褫,囚服夜發,方詣州獄矣。道上逢着近侍,猥承傳諭聖旨,血泣崩墜之外,更無所云。行大司憲宋浚吉以爲,臣行身罔狀,未見取信於人,致此罔極之變,誠荷聖慈,拯之不測之淵,置之平地之上,臣感泣之外,復何所言?至於特遣承宣,別諭慰安,此實自有君臣以來,所未聞之盛擧,不識臣何以得此於聖明。感泣之外,益不知所言云矣。傳曰,知道。
京畿監司書目,安城呈,以判府事宋時烈上疏上送事。以上朝報
上在昌德宮。停常參·經筵。
右參贊朴長遠,加土事,長湍地出去。
下直,谷城縣監崔新憲。
謝恩,奉常正姜允亨。
護軍鄭斗卿辭職上疏,入啓。
禮曹判書金壽恒三度呈辭。加給由。
禁府啓曰,臣佐明,引見罷出之後,禁府下吏,來問鞫廳開坐與否,臣答以今無開坐之事,待傳旨之下,方有擧行云云。下吏又以諸大臣前,當有回告之擧,請知今日不爲開坐之由,臣以罪人等竝當還送典獄,推鞫不設之意,使之回告矣。卽聞府吏之不爲面聽分付者,來傳於本府郞廳齊會之處,罪人等,竝令移送典獄,諸郞廳,方會本府,初不準信,再三詰問,則府吏益致丁寧,故遂卽移送云,極爲驚駭。罪人則已爲移送,今不可還囚,當該書吏,已自本府囚禁,令攸司照法重治,入直都事,亦爲推考,何如?傳曰,依啓。當該都事,先罷後推。
備邊司啓目,粘連濟州牧使狀啓云云。庚戌條內奴婢各司奴婢身貢,特爲減除,宜當,該曹竝以分付,何如?啓依允。
原襄監司書目,通川呈,以今九月初二日爲始,大雨注下,川渠漲溢,驛奴貴承渰死,極爲驚慘事。又書目,高城呈,以今月初一日,初三日至,風雨大作,川流漲溢,初八日,狂風又作,雨雹交下,餘存未獲之穀,幾盡振落,民事渴悶事。又書目,原州呈,以牛疫致斃,當此秋耕,民事渴悶事。又書目。通川郡守趙億,今月初十日身死事。
罷推現告,禁府都事洪應元。
政院啓曰,京外死囚,例於立春前,三度啓覆,而今番死囚,多至二十九名,推案數多,依例分付該曹,豫爲修正,以爲臨時更稟擧行之地,何如?傳曰,允。
禁府,朴來慶·安瑞·李弘璧·梁源泗·魚震成·趙完璧·柳演·李河岳拿囚。啓。
吏曹啓曰,臺諫有闕,政事,就稟。以上朝報
上在昌德宮。停常參·經筵。
繕工直長蔡命後,草薍監刈後入來。
領議政鄭太和十一度呈辭,入啓。
去夜傳曰,政事,明日爲之。
禮曹,同知嚴鼎耉卒逝,致賻等事,依例擧行,何如?依所啓施行。
京畿監司書目,長湍等二十六邑呈,以八月望後,牛疫致斃,至於三千二百五十三首之多,前頭民事,慘不忍言事。又書目,道內各邑病人,方痛五百十三名,已差一百八十三名,死亡十名事。又書目,安城呈,以判中樞府事宋時烈,今月十八日,到本郡境上,上疏上送後,還向鎭川境事。又書目。果川呈,以知事李慶億辭職上疏上送事。又書目,廣州呈,以工曹參判任有後辭職上疏上送事。又書目,道內凡干大小使行,王子·大臣外,限明秋,竝除茶啖延逢,以爲一分除弊之地事。
武二所差備官,以試官意啓曰,昨日午未量間,拾箭差備官武兼孔尙濂·李景元,以果字西邊耳字兩矢同封,上書不字,都廳監察,着押以送,故參試官試冊中,皆以不字載錄矣。俄又以耳字第三矢,書步數送來曰,耳字兩矢封送,良久之後,此矢又來,事甚可怪云。臣等,以從當査出爲答,而不知其所由然矣。取考果字單子軸,則耳字標擧子武學李英發六兩入格長單子中,書六字着名,戶口相準矣。步數遠近,參試官,雖據都廳書送載錄,而入格者則例爲直來廳上,着名準戶口,今此李英發,若無入格之事,則書六字着名,戶口相準,萬無其理,故招問西拾箭官訓鍊奉事黃命翼,則耳字三矢,皆書步數,送于都廳,則都廳先送兩矢,追送一矢,故爲之辭云。問于都廳,則第三矢不來,故先送兩矢,以不字書送云。互有推移之說,都廳所失,在於第三矢趁卽不來之故,入格兩矢上,輕先以不字塡送,又在於不問拾箭官,臆料其三矢之不來,量前監察之失,在於不察曲折,矇矓着押矣。科場事體,至嚴且重,擧子李英發,雖有冤痛之事,試冊中,以不懸錄,則更難變通,量箭監察及都廳差備官孔尙濂·李景元,西拾箭官黃命翼等,竝令攸司,推閱科罪,何如?傳曰,允。
京畿監司書目,水原呈,以大司憲宋浚吉上疏上送事。
有政。吏批,以鄭漢驥爲長湍府使,李基稷爲戶曹佐郞,申厚載爲修撰,李齊杜爲通川郡守,李達意爲咸安郡守,閔宗道爲司書。
上在昌德宮。停常參·經筵。
以領議政鄭太和十一度呈辭,傳曰,嗚呼,國勢人心,如水益下,連年水旱之餘,今歲凶荒,八路同然,哀我赤子,竝將塡壑,言念及此,心焉如割,寢食靡寧。當是時,予之所恃者惟卿,卿若不出,予將疇依?疾病雖然,宜神明之所扶,勿藥之效,可期而待,何遜辭之乃爾?卿其安心,宜勿控辭,臥閤論道,以副如渴之望。仍傳曰,遣史官傳諭。
下直,博川郡守趙時亨。
謝恩,五衛將權說,僉知韓公信·權愉·金弘祐,長興奉事韓斗愈,承文正字兪樟。
藥房啓曰,雨後日氣頗泠,伏未審,聖體調攝,何如?脚部所患,比前一樣乎?臣等憂慮未弛,敢此問安。答曰,知道。時無加減矣。
武科二所差備官,以試官意啓曰,淡字擧子許通·韓碩孝,六兩入格後,招問其四祖,則祖與曾祖之名,互換對答,慮有弄奸之事,招問其保擧護軍丁起淵,則初言韓碩孝保擧,不爲着名,及其面質之際,乃曰韓碩孝保擧,果爲着給,而此則非吾所着,問於韓碩孝,則此是起淵親着,無僞着之事,取考丁起淵他單子所着,則筆劃之工拙,懸殊,十目所視,有不可掩,而碩孝終不吐實,事極駭異,丁起淵變幻言語之罪,及韓碩孝僞着保擧之罪,令攸司推治,何如?傳曰,允。
原襄監司書目,鐵原呈,以牛疫致斃,多至八十二首,方痛三十餘首,秋耕全廢,前頭民事,極爲可慮事。
嘉禮都監啓曰,都監郞廳李翊相改差,代弘文館應敎洪柱三差下,使之察任,何如?傳曰,允。
又啓曰,今日會同開坐,各樣員役,旣已差出,監造官六員,則別單書入之意,敢啓。傳曰,知道。
嘉禮都監監造官六,兪樟·李尙翼·任弘望·李孝源·安垕·朴紳。
禁府,林崈·林岱·安弘德拿囚。啓。
答判府事宋時烈疏曰,省疏具悉卿懇。嗚呼,今日之事,尙忍言哉,尙忍言哉?嗚呼,此何光景也?觀卿疏頭,氣上心愧,毋以爲喩。予之誠禮,若孚於世,凶言之徒,何放恣之至此?噫,八路之飢荒如斯,人心之罔極如斯,其於國事,將若之何?言念及此,心骨俱寒。凶人取服,奸狀罔諱,治之邦憲,國人已知。於卿有何可辨之事,而疏辭乃至於斯?此又不見信於卿者也。慙赧愧忸,復何言哉?須諒予意,安心更勿介懷,刪去疏頭二字,從速幡然上來,則是知平日,庶或情義之相孚也。須體予意,更加安心,以副至望。仍傳曰,遣史官傳諭。
答大司憲宋浚吉疏曰,省疏具悉卿懇。嗚呼,今日之事,尙忍言哉,尙忍言哉?嗚呼,此何光景?觀卿疏頭,氣上心愧,無以爲諭,予之誠禮,若孚於世,凶言之徒,何放恣之至此?噫,八路飢荒如斯,人心之罔極如斯,其於國事,將若之何?言之及此,心骨俱寒。凶人取服,奸計罔諱,治之邦憲,國人已知。於卿有何可辨之事,而疏辭乃至於斯?此又不見信於卿也。慙赧愧忸,復何言哉?須諒予意,安心更勿介懷,刪去疏頭二字。況今卿行,已到百里之內,何忍遽已退歸?宜速入城,使予得以相見,則庶慰予心,而可見情義之相孚也。須體予意,從速入來,予日望之。仍傳曰,遣史官傳諭。以上朝報
上在昌德宮。停常參·經筵。
夜三更,月有右珥。五更,月暈,回木星。
謝恩,戶曹佐郞李基稷。
領議政鄭太和箚子。大槪,伏奉聖批,惶悶罔措,更陳病狀,糞蒙恩遞事。入啓。
假注書南有星出使,代以權斗紀爲假注書。
武科一所差備官,以試官意啓曰,擧子呼不之類,例爲疊錄兩所,入射於彼,呼不於此,故互相移文取考,則豐德居錄事高天鶴,本所則雲字,二所則直字疊錄,竝爲呼不。欲爲推問於天鶴,則其弟雲鶴招內,天鶴,數日前已爲下去云。疊錄人高天鶴及兩單保擧人前武兼李升來,副司果權信男·李廷擇·金承元,訓鍊奉事林承·林浚等,令攸司科罪,何如?傳曰,允。
文科一二所出榜,詣闕。
府前啓,國忌,以姑停。以上朝報
禁府啓曰,以武科二所啓辭,據刑曹啓目內,量箭監察李,差備官孔尙濂·李景元,拾箭官黃命翼等,本府處置事,允下矣。李·孔尙濂·李景元·黃命翼等,方爲待命於本府,卽爲拿囚之意,敢啓。傳曰,允。
又啓曰,本府西邊狹間七間,造作年久,柱礎傾側,若不趁時修改,則將有傾頹之患,所囚罪人等,姑爲移置下長房,數日內完役後,還送舊處之意,敢啓。傳曰,知道。以上禁府謄錄
上在昌德宮。停常參·經筵。
下直,三登縣令元杭,大同察訪楊顯望。
謝恩,長湍府使鄭漢驥。
司書閔宗道辭職上疏,入啓。
黃海監司書目,平山等十三邑呈,以牛疫致斃,八千四百十八首,前頭民事,極爲可慮事。
江華留守書目,今年農事凶荒,本府還上米一石租二石式代捧事。又書目,本府牛疫致斃九十八首,尙未止息,民事悶慮事。
忠淸監司書目,綸音遽下,涕淚無從,仰首哀呼。切冀亟許罷免臣職名,畢命田里事,上疏上送事。
假注書權斗紀改差,代李嵂·權愃·沈濡。
本院啓曰,試官出榜詣闕,而試官李䎘,聞其孽弟之訃,徑先出去,不爲復命,推考,何如?傳曰,允。
答知事李慶億疏曰,勿辭,上來察職。
答護軍鄭斗卿疏曰,提學之任,當勉副焉。
答司書閔宗道疏曰,爾其勿辭察職。
刑曹啓目,量箭監察李,差備官孔尙濂·李景元,拾箭官黃命翼等,係是朝官,移義禁府處置,何如?啓依允。
禁府,李·孔尙濂·李景元·黃命翼拿來,囚。
司書閔宗道肅拜。
答領議政鄭太和箚曰,省箚具悉。已諭予意,復何多誥?卿之疾病,予豈不知,以臥閤論道之意爲辭,須體此意,亟斷來章,從容善攝,毋負至望。
答大司憲宋浚吉疏曰,省疏具悉。勤勤誡誨之意,溢於辭表,深用感歎,可不服膺?卿其安心勿辭,從速幡然上來,以副至望。以上朝報
上在昌德宮。停常參·經筵。
謝恩,咸安郡守李達重。
以平安監司書目,漁採船致敗,李男等七名渰死事。
傳曰,恤典擧行。
慶尙監司書目,永川郡守柳頲,今月十九日身死事。
全羅監司書目,錦山呈,以今月初九日下雪,變異非常事。又書目,明春賑事,急於燃眉,煩之誅,有不暇顧,凡係荒策,更爲條聞,令廟堂稟旨指揮事。
本院啓曰,大司憲宋浚吉在外,持平金德遠·李宇鼎,俱以監試官,在武科兩所,執義申命圭,掌令朴贄·洪受河,皆在呈告中,連日茶時,以監察代行,事甚未安。除在外人及監試官外,竝牌招察任,何如?傳曰,允。
禁府,李升來·權信男·李廷擇拿囚。啓。
禮曹佐郞閔弘道卒,金汝水致祭後入來。
京畿監司書目,水原呈,以大司憲宋浚吉上疏上送事。
原襄監司書目,病重辭職〈上疏〉上送事。
禁府啓目,李河岳·朴來慶·魚震成等元情,姑停刑推,議處。
府啓,請亟罷忠州上年量田,使之待年改量。答曰,不允。
領議政鄭太和十二度呈辭。傳曰,安心調理。
平安監司書目,嘉山前郡守朴震瑞·柳徽等,會付軍餉擅自貸用之罪,請令攸司處置事。
吏曹啓目,吏曹佐郞宋奎濂,除授後過限未上來,改差,何如?啓依允。以上朝報
禁府啓曰,武科一所啓辭,據刑曹啓目內,保擧人前武兼李升來,副司果權信男·李廷擇·金承元,訓鍊奉事林永·林浚等,移本府處置事,允下矣。李升來·權信男·李廷擇等,方待命於本府,卽爲拿囚,而金承元·林永·林浚等,時在京畿豐德地,依例發遣府羅將,拿來,何如?傳曰,允。以上禁府謄錄
上在昌德宮。停常參·經筵。
夜一更,有霧氣。四·五更,有霧氣。
下直,順川郡守柳。
戶曹參議金益炅·韓興君李汝發辭職上疏,入啓。
藥房啓曰,日候陰雨,伏未審,聖體調攝,何如?脚部所患,一樣無加減乎?臣等憂慮未弛,敢此問安。答曰,知道。時無加減矣。
咸鏡監司書目,永興商船二隻,今月初一日,大風敗沒,船人二人渰死事。又書目,節當秋成,田野如洗,絶食者居半,常平賑恤廳耗穀,特爲劃給,貢物價布·奴婢身貢,竝令全減事。
武科一所差備官,以試官意啓曰,科場事體,至嚴且重,開場之後,外人不敢出入於入門所,其意有在,而臣等聞入門官李成吉,當其同任等廳上任事時,邀致外人,與之同事於文書間,招問李成吉,則前僉使表偗,果爲入來云。李成吉及表偗,倂令有司科罪,何如?傳曰,允。
大司成李敏迪,楊根地加土呈辭,入啓。給由。
全羅道京試官沈攸入來。
府啓,請亟罷忠州上年量田,使之待年改量。答曰,不允。
備忘記,參議朴世城子,縣監許垓子,進士南尙董子,及未詣闕人外,竝許婚,辛丑·壬寅,竝禁婚,而再揀時,勿入。以上禮曹謄錄
戶曹啓曰,咸鏡道安邊·原襄道平康兩邑地界相爭事,累度訟辨,未得歸一,故臣曹,以兩道各定公正差員,更爲摘奸,各爲啓聞後稟處之意,入啓行會矣。咸鏡監司査啓,則旣已啓下,而原襄監司査啓,時未來到,姑待其馳啓,一時參考稟處,何如?傳曰,允。以上戶曹謄錄
上在昌德宮。停常參·經筵。
下直,長湍府使鄭漢驥。
領議政鄭太和十三度呈辭。傳曰,安心調理。
禮曹判書金壽恒,吏曹判書趙復陽辭職上疏,入啓。
安奇察訪李耆英,差使員上來。
禁府,李·林崇等元情公事判付內,姑停刑推,議處。
忠淸左道京試官尹堦,入來。
府啓,請亟罷忠州上年量田,使之待年改量。答曰,不允。
武科一所出榜,詣闕。
上在昌德宮。停常參·經筵。
護軍申汝哲,慶尙左兵使,遞來。
下直,黃海監司孟胄瑞,安東府使李奎齡。
答禮曹判書金壽恒疏曰,省疏具悉。勿辭,調理察職。
答吏曹判書趙復陽疏曰,省疏具悉。爾其勿辭察職。
答戶曹參議金益炅疏曰,勿辭察職。
答韓興君李汝發疏曰,調理察職。
答原襄監司姜鎬疏曰,勿辭察職。
吏曹參議金萬基,備局提調辭免上疏,入啓。
京畿監司書目,前日臺諫所啓,勅使時,用結守令,多般査問,終未覈實,自首七官,亦非擅用民結之比,令廟堂參商稟處事。又書目,陰竹縣監李明彬,依他道例,限明年畢賑間仍任事,令該曹稟處事。又書目,道內江華所屬十八官,今年前後所受移轉米九千石,萬無辦備輸納之路,令廟堂定奪指揮事。又書目,年饑至此,賑民無策,作醬救荒次,改色太三千石,令戶曹貸給事。
禁府啓目,李河岳議處云云,令本道査出啓聞後,可知虛實矣。移文監司,卽速査啓後稟處,何如?啓依允。又啓目,魚震成等議處云云,莫重科場保擧,不待當身之上來,泛然着給,雖有開場初自首之事,亦不可專無罪責,照律處置,何如?依允。又啓目,粘連全羅監司放未放云云。本府所管定配罪人宋之濂·姜大奉·愛丹等,依啓聞仍配之意,回移,何如?依允。
傳曰,黃海監司孟胄瑞,引見。
政院啓曰,孟胄瑞引見時,兵曹判書金佐明請對。傳曰,引見。
府啓,請亟罷忠州上年量田,使之待年改量。措語見上臺諫爲任,官序雖卑,比之庶僚,體貌自別。試所監察,設有罪責,固當別樣啓稟,而日者武二所差備官等請推啓辭,乃以監察,混入於推閱科罪中,至於就理,其在事體,寧有是理?亦關後弊,殊極可駭。請武二所當該試官,從重推考。答曰,不允。推考事,依啓。
司直沈攸上疏。大槪,臣掌試湖南左道,開場之日,因多士所訴,轉達天聽,且陳沿路所見事。入啓。
武二所,出榜,詣闕。
持平金德遠啓曰,科場事體,至嚴且重,專掌都廳之事,凡擧子入格與否,一一詳察,封矢着押,以防奸僞,而頃者試所差備官等,乃於擧子之矢,誤書不字,臺監不察,又從以差押,致令入格之人,竟被拔去之患,則誤書不字之罪,雖在於差備官,矇然着押之失,不責之臺監而誰歟?且聞自試所請罪都監,明有前例。今番上試官徐必遠,曾爲武科試官時,臺監有失,亦有請罪之事云,故伊日科罪之啓,相議,同議同參矣。卽伏見本府啓辭,以乖體例關後弊爲言,竊不勝懼然之至。毋論事之是非,臣以監試之官,旣有應推之中,則決不可一刻苟冒,亟命遞斥臣職。
正言洪萬鍾啓曰,試所臺監,專察都廳之事,凡擧子試數之入格與否,一一詳察,着押以送,相準於試冊,乃所以嚴場屋而防濫僞也。伊日擧子李英發之拔去也,設令差備官有所不察,在臺監之道,唯當明査曲折,俾無錯違之患,而不字封標之矢,矇然着押,送于廳上,致令入格之人,終至拔去,則不職之失,在所難免,而且聞自試所請罪監察,明有前例,故臣於科罪之啓,相議同參矣。卽伏見憲府啓辭,至以乖體例關後弊爲言,臣之不能詳察之罪,實無所逃,而旣在應推之中,何敢一刻仍冒?請命遞斥臣職。答曰,勿辭,退待物論。
答持平金德遠啓曰,勿辭,退待物論。
今日引見時,兵曹判書金佐明所啓,各道蠲役,當待災實啓聞,然後始可定奪,而諸道啓聞,尙未來到,大同秋收米收捧之限已過,事甚可慮。兩湖及京畿大同秋收米,竝減二斗,而前頭觀其災實輕重,更減春等收米,何如?上曰,依爲之。又所啓,在前救荒之時,大同廳劃給營需·官需米,竝皆減數,守令雖欲推其所餘,以活飢民,有不敢得,故今番則欲爲許給前數矣。今年凶歉,比前有加,上自御供,下至各司貢價,竝皆裁減,而收米所減之數,又多,不可不量入爲出。京畿及兩湖營·官需米,依前裁省,何如?上曰,依爲之。又所啓,守令迎送之際,邑民之勞費不貲。況當飢歲,料理賑救之責,不可付諸新手,諸道瓜滿守令,限明年麥秋仍任,以責賑政,何如?上曰,依爲之。又所啓,駝駱粥進上,例當十月初一日爲之,而卽今牛疫,尙未寢息,餘存乳牛,貿得極難。爲此之故,近處牧場乳牛,自司僕寺取來,而相繼殞斃。此時取牛,作粥進上,極爲未安,何以爲之?上曰,牛疫寢息間,姑勿供進,可也。以上朝報
禁府啓曰,武科一所啓辭據,刑曹啓目內,前僉使表偗,入門官李成吉,移本府處置事,允下矣。表偗·李成吉,方待命於本府,卽爲拿囚之意,敢啓。傳曰,知道。以上禁府謄錄
兵曹判書金佐明,黃海監司孟胄瑞引見入侍時,孟胄瑞所啓,高嶺防江,實是北路巨弊。李浣爲會寧府使時,堤防甚固矣,年久之後,以致潰決,每當水漲之時,輒遭衝破之患,本鎭,將未免爲水道。動衆修築,非止一再,而每以邊將望輕之人,差定差員,故號令不行,工役不實,卽今所築,有同兒戱。通六邑勞民之役,歸於虛套,物情皆以爲,兵使親來動役,則庶有着實成效云矣。上曰,言于廟堂,稟處。以上備局謄錄
上在昌德宮。停常參·經筵。
謝恩,護軍閔點,工曹參判任有後,黃海兵使具鎰。
司諫李翊相初度呈辭。給由。
領議政鄭太和十四度呈辭,入啓。傳曰,安心調理。
正言吳斗憲,陽城地病親,呈辭,入啓。給由。
禁府啓目,李升來·權信男·李廷擇等,泛稱遲晩,刑推得情,何如?除刑推照律。
禁府,表偗·李成吉拿囚,啓。
大司諫沈梓所啓,引嫌而退。若有前例,則不必爲嫌,而旣是應推,勢難在職,請正言萬鍾遞差。答曰,依啓。
府啓,請亟罷忠州上年量田,使之待年改量。措語見上引嫌而退。非謂臺監,有罪勿治,混請攸司,推閱科罪,有傷體例,勢難在職,請持平金德遠遞差。答曰,不允。遞差事,依啓。以上朝報
上在昌德宮。停常參·經筵。
右參贊朴長遠,加土後入來。
監察金渭,覲親後入來。
內贍主簿韓億謙,柴場監刈後入來。
謝恩,戶曹參議金益炅,學正鄭尙獻,司饔直長尹宲。
司諫李翊相再度呈辭,大祭齋戒,以留本院。
吏曹啓曰,臺諫有闕,政事,就稟。
禁府,朴震瑞拿囚,啓。
藥房啓曰,夜來寒氣頗緊,聖體調攝,何如?齒痛之候,已得平復乎?臣等憂慮未已,敢此問安。答曰,知道。齒痛幾盡差愈矣。
備邊司啓目粘連,咸鏡監司狀啓云云。六鎭定配罪人,依平安道例,通融南北道移配後,徒流案上送,何如?啓依允。
府啓,請亟罷忠州上年量田,使之待年改量。措語見上答曰,不允。以上朝報
禁府啓曰,武科一所疊錄擧子高天鶴,保擧人林永等,居在豊德,故拿來事,發遣羅將矣。林永·林浚等,卽來待命于本府,問羅將及金承元不來之由,則金承元,以事下去黃州地,故羅將則追往其處,渠輩自來待命云。承元果爲出去,則羅將,所當拿來其現存者,出去他處之人,自本官報監司啓聞,然後別爲拿來,事理當然,而豊德地出使羅將,徑往他道,殊極濫越。林永·林浚等,則卽爲囚禁,羅將劉天雄,待其還來,治罪之意,敢啓。傳曰,知道。
又啓曰,本府李等議處公事,李·孔尙濂·李景元,則以分揀似當,措辭,恭竢上裁,黃命翼,則請爲照律矣,今以依允判下。李·孔尙濂·李景元等,竝放送之意,敢啓。傳曰,知道。以上禁府謄錄郞廳李明祚書。郞廳金廷鳳校正。
上在昌德宮。停常參·經筵。
張善瀓啓曰,領議政十五度呈辭到院,而以冬享大祭齋戒,留院之意,敢啓。傳曰,入之。
安縝,以都摠府言啓曰,今日入直軍士,當爲中日習射,而大祭齋戒相値,不得爲之之意,敢啓。傳曰,知道。
閔點,以禮曹言啓曰,各陵摘奸,連有事故,不得爲之,故昨日發遣郞廳,昌陵·敬陵·禧陵·孝陵摘奸,則入直參奉及守護軍等,竝皆無頉矣。敢啓。傳曰,知道。
以兵曹缺處軍士裁減單子,傳于安縝曰,今此裁減單子,限明年九月權減事,分付該曹。
以兵曹外各處守直軍士裁減單子,傳于安縝曰,淑安公主新造家守直軍,減四名矣。他官則無擧論之事,已入於裁減中而然耶?問啓。
傳于安縝曰,史官一員待命,騎馬三匹立之。
領議政鄭太和十五度呈辭。傳曰,遣承旨敦諭。
自昧爽至辰時,沈霧。夜二更,流星出北落師門星下,入巽方天際,狀如拳,尾長三四尺許,色白。
慶尙監司閔蓍重疏曰,伏以臣,經年痼病,精神筋力,澌敗無餘,殆無以自力,而受任以後,値此凶歉,才疎計短,不能濟活窮民,溝壑殭殍,至於累萬,則非但疾不可强,罪亦難贖,冒昧封章,具由自列,冀蒙黜幽之典,或有延生之望,不意備局回啓,使之仍察,臣於此,竊不勝悶鬱焉。臣稟賦素虛,少嘗善病,數年以來,百疾交侵,初因煩渴,轉成風痺,症情危惡,已不可支,而前冬中寒,幾死僅甦,舊恙不祛,新症又添,頑痰塞胸,腹脹如鼓,呼吸煩促,噉食全廢,坐臥屈伸,動輒有妨,志氣怠倦,心思昏錯,居常事務,不能周察,竭力忍死,以待畢賑,瀝盡衷情,有此陳懇,而廟堂不諒,視若飾讓,如使臣苟有一分可堪之勢,則臣之仍任,限以歲前,此去只有數朔,豈有能過二年之周,而不耐數朔之久,輒干嚴威,累煩號籲,自取冒瀆之誅哉?螻蟻微命,固不足恤,或不卽絶,而以至遞期,而其時委頓尸素,無所措畫,俯仰公私,罪積憂缺之切迫,來春賑政,又將緣臣而壞了,則豈不大可懼乎?日夕耿耿,反復惟念,不得不畢露情實,再叩冕旒之下,伏願天地父母,特加矜察,亟賜鐫罷,毋僨公事,俾全殘喘,千萬幸甚。臣無任屛營祈懇之至。
忠淸監司南二星疏曰,伏以臣,性拙才疎,百不愈人,出自孤寒,忝竊科第,睿眷不遺,華顯儻來,銜恩畏威,黽勉隨行,而處論思之地,則啓沃蔑效,居言責之地,則匡弼無術,歷試以喉院該司,其隨處憒憒之狀,聖明亦已洞燭。有臣如此,將焉用之?恒切愧懼,若無所容,不料湖臬之命,又出夢寐之外,前後誤恩,一何至於此哉?夫方伯之任,巡宣一路,彈壓列邑,爲任之重,平世亦然,況當饑饉荐臻之時,公私俱竭之餘,赤子迫塡壑之患,潢池有弄兵之漸?宣力之難,此時爲最,雖使智能之士當之,尙且馳騖之不足,此豈如臣駑劣,所可一日冒處者乎?抑臣空疎之狀,如上所陳之外,至於吏政,尤所未習,尋常事務,矇無所曉,循例文簿,亦難了得,將不免爲守令之所譏笑,吏民之所侮弄,其何能擔當賑政,指揮道內,上以紓九重之憂,下以濟萬民之命乎?今若不諒己才,偃然承受,及其當事,敗闕百出,則臣身固不足恤,其於國事何哉?臣聞命以來,前有重負委寄,缺身狼狽之慮,氷炭交懷,寢息靡安,恭竢物議,不敢出肅,今則爲日已久,尙未聞有論罷之擧,不得不陳暴危悃於天地父母之前,伏乞聖慈,曲察臣言出肝膈,初非飾讓,亟許遞改臣職,有以昭朝廷使人以器之道,遂微臣揣已引分之願,公私不勝萬幸。臣無任惶恐隕越之至。
刑曹判書李正英疏曰,伏以臣,猥陳危迫之懇,恭俟恩遞之命,伏承聖批,以勿辭從速察職爲敎。臣不任感激之餘,駭惑之心,反有甚焉。今臣辭職,非有意於憚劾,亦非所以要君,聖明必已洞燭於此,而不卽許遞,不但臣之悶蹙益深,其在事體,不亦未安之甚乎?以賈誼之忠之才,大臣短之,則不得安於朝。以臣駑劣無用,徒恃聖明之異恩,晏然帶職行公,則不幾於侮大臣者乎?臣之狼狽,至此極矣。伏願聖明,察臣勢迫,憐臣路窮,本職及兼帶掌樂院提調,竝亟賜遞改,以存國體,以安微分,不勝幸甚。臣新遭季父之喪,才經成服,至痛在中,服制未盡,而訟獄重地,緣臣久曠,不可有所等待,未免瀆撓於此時,臣罪萬死。臣無任憂悶慙悸之至。以上燼餘
上在昌德宮。停常參·經筵。
安縝,以兵曹言啓曰,以兵曹外處守直軍裁減單子,傳曰,淑安公主新造家守直,減四名矣,他宮則無擧論之事,已入於裁減中而然耶?問啓事,命下矣。淑安公主房新造家守直軍士,自始役初,一從監役所所報,定送八名矣,墻垣已築,役事稍完,今減四名。淑徽公主·淑敬公主房新造家,則間架不多,雖二名軍士,亦可以守直,而目今闕內缺裁減,則別守直之役,加出重難,與宮家監役官相議,募得可信守直之人,給與兩軍士雇布,以計更爲始役之故,不入於磨鍊中矣,敢啓。傳曰,知道。
李枝茂,以義禁府言啓曰,武科一所啓辭據,刑曹啓目內,前僉使表偗,入門官李成吉,移本府處置事,允下矣。表偗·李成吉,待命於本府,卽爲拿囚之意,敢啓。傳曰,知道。
有政。吏批,判書趙復陽呈辭,參判李時術未肅拜,參議金萬基進,都承旨張善瀓進。兵批,兼判書金佐明進,參判金徵進,參議宋時喆病,參知朴世堅病,左副承旨安縝進。
吏批啓曰,判書趙復陽呈辭,參判李時術未肅拜,小臣獨政未安,何以爲之?敢稟。傳曰,只出緊任。
以尹趾善爲持平,吳始復爲正言,李徽祚爲永川郡守,尹爲南部主簿,申斗樞爲典獄主簿,兼執義沈攸,兼持平尹堦,減下。兵批,以全東屹爲副摠管,韓揖爲兼司僕將,吳時中爲茂山僉使,金炫文爲文兼,柳重光爲南桃浦萬戶,閔應愼爲忠壯衛將,閔熙爲知事,鄭䌖爲同知,韓道昌·崔聖任爲副護軍,金德遠爲副司直,洪萬鍾·李海寬爲副司果,敎鍊官金元振,前司果愼而言,前兼司僕崔,今加折衝,捕賊加資。
李枝茂,以義禁府言啓曰,本府李等議處公事,李·孔尙濂·李景元,則以分揀似當,措辭,恭俟上裁,黃命翼則請爲照律矣,今以依允判下。李·孔尙濂·李景元等,竝放送之意,敢啓。傳曰,知道。
安縝,以御營廳言啓曰,本廳新營,乃軍需所在重地,而元軍下番之後,守直軍無人,以京案四色軍兵受料,恒留之數三百八十餘名分番,每番五十名輪回守直事,頃於事目中,磨鍊入啓,時未啓下,而元軍番限已盡,來十月初一日爲始,京案軍五十名及別破陣三十名,式省記入直事,敢啓。傳曰,知道。
又以兵曹言啓曰,前頭各當番騎兵之缺居在被災邑者,將有減布之擧,則必須大段變通,然後可無窘乏之患,故頃日引見時,因大臣所啓,以參酌減定之意,仰達矣。元派定時存一千二百四十五名,別單書入,而其中內差備可減軍士,則別書於一單,以俟睿覽後去就之意,惶恐敢啓。傳曰,知道。
權尙矩,以嘉禮都監言啓曰,嘉禮謄錄相考,則定嬪之後,嬪宮本家,移住於別宮近處,以爲取便行禮之地矣。三揀擇雖未定,而可合家舍,豫爲擇定之意,分付漢城府,何如?傳曰,允。
又啓曰,臣承命往諭于領議政鄭太和處,則以爲,臣罹此重病,今四十九日,除却前後陳箚,以長單乞遞者,至於十五度矣。瀝盡肝膈之血,未蒙許遞,狼狽煎迫,措躬無地,卽又近侍降臨,傳諭聖旨,不勝驚倒悚慄之至。臣之所患,是中風半身不收之症也。委頓床席之後,更不得運身,房戶之內,便旋之際,亦必須人,且遇日寒,症勢轉苦,右邊脚膝骨節及足掌之心,晝夜剌痛,臣之喘息,此後耐過遲速,雖不可知,決無復起出門之望,仰惟聖明,若以臣病爲非實,則宜有正臣之罪,以肅朝綱,如其不然,或垂惻隱,則合有變通之擧,何故使異數謬加,敦勉虛旋,以致臣罪漸重,國體有傷乎?臣風病旣痼,痰迷心竅,精神昏眩,未盡悶塞之懷,只自涕泣云矣,敢啓。傳曰,知道。
掌令朴贄啓曰,田徭輕重,係民休戚,少有不均,民受其害。忠州爲牧,實湖左雄都,而上年量田時,官吏無狀,不謹奉行,高下輕重之間,不均莫甚,缺處則擧皆嗷嗷,如在塗炭。若不速改,民將缺彼邑,終爲棄地,豈非大可爲慮者乎?況旣以誤事,罪其官吏,則安有仍存其事之理乎?請亟罷忠州上年量田,使之待年改量。答曰,不允。
修撰申晸疏曰,伏以,臣奉使南來,已閱累朔。經幄之任,不可遠外虛冒,而煩籲是懼,不敢馳章乞免矣。卽今日月漸久,歸期未定,致令職事,虛曠至此,臣心惶隕,日深一日。玆冒萬死,敢瀆於宸嚴之下,伏乞聖明,將臣所帶職名,亟許遞改,俾無虛帶曠官之弊,千萬幸甚。臣無任兢惶祈懇之至,謹昧死以聞。答曰,省疏具悉。爾其勿辭,竣事上來。
注書權愈給由,代尹爾霖爲假注書。以上燼餘
上在昌德宮。停常參·經筵。
張善瀓啓曰,卽見濟州牧使盧銓狀啓,則以本州判官尹弼殷,重得泄瀉之症,不得察任,今已四朔,姑先罷黜云矣。弼殷病患輕重,殊未知其如何,而本州乃絶島關防重地,文吏之所素厭避處也。今者盧銓,不念民弊,不有國體,曲循私願,偃然請罷之狀,極爲駭愕。牧使盧銓,請從重推考。傳曰,允。
閔點啓曰,別試初試設場之日,已過二旬,遠道榜目,亦且連續上來,□道道里最近榜目,尙今不來。其間曲折,雖未可知,稽慢之責,在所難免,當該監司請推考。傳曰,允。
李枝茂啓曰,吏曹郞廳來言,臺諫有闕,政事,取稟。
安縝啓曰,假注書尹爾霖,時無職名,令該曹付軍職,冠帶常仕,何如?傳曰,允。
安縝,以賓廳坐目單子。傳曰,大臣·備局堂上,引見。
領議政鄭太和十六度呈辭。傳于李枝茂曰,安心調理。
十月初三日午時,上御養心閤,大臣·備局堂上引見入侍時,左議政許積,右議政洪重普,兵曹判書金佐明,江華留守金壽興,禮曹判書金壽恒,刑曹判書鄭知和,戶曹判書權大運,知中樞府事柳赫然,吏曹參議金萬基,大司諫沈梓,左副承旨安縝,執義申命圭,校理李嵇,假注書尹爾霖·安如石,記事官李秀彦·尹致績。許積曰,秋雨支離,日氣猝寒,聖候,若何?上曰,近來氣候稍安,齒痛之症,亦已差歇矣。上曰,濟州諸般蠲減事書來乎?積,以長件記披達。上曰,御乘馬二十匹乎?積曰,然矣。上曰,此則除之,可也。積曰,濟州牧官故失布留庫十六同,內需司奴婢所納戊申條一百六十八口內,中鹿皮四十令,首髢十二介,草席三百葉,似當除之。宗廟薦新三月令靑橘□□啓後幾許蠲減事,唯在進上鹿子,獐長脯三十條,圓脯三十條,早藿三十注之,□□二斗五升,各司所納大殿全鰒元貢二千六百三十八貼矣。上曰,此則推移用之,可也。積曰,義盈庫常藿九百斤內,遺在三百斤,奉常寺榧子一年元貢四百一斗內,遺在七斗三升,內贍寺所納蔈古·牛尾,掌苑署所納柑子·靑橘,濟用監所納梔子,工曹所納獐皮·玳瑁,典醫監所納香附子·陳皮·海東皮,尙衣院所納梔子·二羊木·山柚子,軍器寺所納故失馬背筋元貢二百七十七條,二羊木十條,此則皆除之,宜矣。濟州到配罪人移配事,有問于臣等爲之之敎,從當抄錄入啓矣。上曰,依爲之。積曰,今秋等收米二斗除減,則民之蒙惠,實爲不少,而但今年凶歉,前古所無,秋等則或可備納,而明春則決無徵出之路,姑以全數捧之,明春等盡減,似當。臣與金佐明,反覆商議,而忠淸道,有難便之勢矣。上曰,湖西所捧之數幾許耶?積曰,三萬五千餘石也。上曰,二萬石則上京耶?佐明曰,船運則又有給價之例,此再用民力也。積曰,全羅監司吳始壽狀啓中,有條列陳弊之事矣。大槪從前飢荒之歲,以尤甚之次之之次稍實,定爲三等,自是常例,而今欲去其之次之之次稍實之名,三分尤甚之次,則事未妥當,似不可施行,蠲役一事,從當講定分付,宜當。格浦·檢毛浦穀物,如此大無之年,輸物之弊,誠不可不慮,山城還上,一體捧留於本道,而三山城還上中六月加分給者,特爲除毛,赤裳山城還上,依狀啓施行,捧置於城底倉,還上代捧·復戶減給事,亦當依施矣。上曰,還上則捧納後渠當還食,不分某物,捧置,以爲捄荒之資,宜當也。積曰,奴婢免賤事,旣有前例,而不分男女壯弱,每名捧米五十石矣。今年則凶荒特甚,穀物甚貴,若依此例,則奴婢之願放者,似鮮矣。積曰,或有納馬放賣之時,先朝亦有特敎,農牛捧納,而有免賤之事矣。厥價則依前爲之乎?上曰,僉意,何如?洪重普曰,臣意則奴婢放賣事,以國體言之,則極爲不當也。佐明曰,五百口放賣,則白米五千石,賑活飢民,亦將不少,而事則不可也。長遠曰,奴婢放賣,事體重難,而今年凶荒,前古所無。當此之時,捄荒爲急,國體之苟簡,不暇顧也。知和曰,奴婢放賣,在常時則誠爲不可,而卽今民皆餓死,捧於一口,所活者兩,則利害懸殊,不可已也。大運曰,今年民事,已至萬分地頭,賑活之策,不計某事,爲之,宜矣。奴婢賣用,何可論事體之當不當乎?赫然曰,卽今放賣,俾活飢民,免賤之後,以充軍額,則兩便之事也。萬基曰,如此大無之年,定價五十石,則必無納米願放者,更問于監司後爲之,宜當矣。沈梓曰,當捧五千石,則賑活飢民,誠爲不少。事雖苟簡,不可不從輕定數也。命圭曰,卽今民間,救死不贍,無意他事也。曾在庚子年,不知何以爲之,而奴婢免賤,甚是苟簡之事也。上曰,弱者之價,以幾石定之乎?重普曰,壯者五十石,則弱者三十石,宜矣。萬基曰,壯弱分別,不當也。上曰,十歲前則不可以壯類數也。重普曰,十歲前則三十石捧之,十歲後則皆捧五十石,似當矣。命圭曰,前者不爲區別,則今必不差等爲之也。積曰,年分等數,固當隨歲豐凶,而全廢等分之規,事體不當。全羅道田結,本無中上以上,只有中中以下,自中中至下上三等,竝以下中磨鍊矣。上曰,下中於結數,似有盈縮也。積曰,收米除之,而今年則無中上中中矣。諸般身役及各鎭堡外營將賞布舟師番布之數,今不可言之,而各邑官奴婢自贖者,鄕吏免鄕者,假吏免役者,頗有自願應募者云矣。上曰,所謂假吏,何也?佐明曰,醫生·律生·公私賤,皆假吏也。萬基曰,假吏免役,則雖不稟聞,猶可擅便爲之云,而官奴鄕吏,本來數少,驛路許免,缺防塞,宜當也。上曰,此判決事李東稷所言之事也。積曰,此則決不可許免也。上曰,然矣。積曰,雲峰流民三百餘戶中,奴婢軍兵,參半在逃。身役番布,指徵無處者,皆宜蕩減,而束伍之逃散者,官備鳥銃及各樣軍裝,自官家收拾,明秋藏置官庫,戰船及軍器,亦爲一體藏置于官家,宜當。本道設粥之時,沈醬太則統營與各衙門會簿,爲先取用三百餘石後,成冊送本司,以爲會減之地,宜當。旱田結災,則木花田,亦是旱田,其中全不摘取之田,則自當在給災之中矣。格浦別將李元龍,旣授數百同木貿穀之任,則限畢賑間仍任,以待其成,宜矣。湖西之內浦,嶺南之左沿,米價稍勝於本道,本營流來銀子三百兩有之,鹽作米留在沿邑者,尙有一百五六十同,一年所用,不過十四五同,以此發賣事許之,宜矣。上曰,然矣。各樣歲抄,已爲停止,而軍士之逃亡物故未代定者,不減其番布,自是定制,有難改撓,而今年事勢,不可膠守常規,所謂逃亡,雖不可減布,物故者,限明秋代定間,特減其番布,各樣身役,田稅大同,一倂蠲減之意,先爲進諭事,則今當擧行矣。許積所啓,曾以摠戎使狀啓,還下本廳之故,纔不請推承旨矣。今此守禦使狀啓,還下備局,而政院不察,又爲還下本廳,臣等漠然不知,今纔推見,政院所爲,殊甚非矣。當該承旨請推考。上曰,依爲之。
沈梓啓曰,新除授正言吳始復,時在京畿高陽地,請斯速乘馹上來事,下諭。上曰,依啓。
申命圭啓曰,田徭輕重,係民休戚,少有不均,民受其害。忠州爲牧,實湖左雄都,而上年量田時,官吏無狀,不謹奉行,高下輕重之間,不均莫甚,至其苦處,則擧皆嗷嗷,如在塗炭,若不速改,民將難保,使彼完邑,終爲棄地,豈非大可爲慮者乎?況旣以誤事,罪其官吏,則安有仍存其事之理乎?請亟罷忠州量田,使之待年改量。上曰,田政不均,則改量,可也,而一邑改量,則他邑亦不無改量之請,則以此持難矣。又所啓,臣當初,亦聞淸州量田太刻之說,而旋聞其時,公議大發,溫陽行朝,牧使尹世喬,至被重劾,仍此釐正云。意謂不至其太甚,而其後重聞忠州量政不均之說,只以忠州一邑,論啓請改矣。今承上敎,以只罷一邑謂不當,且聞大臣之言,忠淸道量田,擧皆不均,而其中淸州,甚於忠州云。臣初未知如此,不能竝請改量,率爾之失,在所難免,請命遞斥臣職。上曰,勿辭。又所啓,忠淸一道,上年量田,大凡不均,而其中忠州尤甚,故旣請改量矣。今聞大臣之言,則淸州量政之不均,反有甚於忠州云,淸與忠州,一體改量,其他不均之邑,亦令戶曺判書句管,以爲一一釐正之地。上曰,使之待年改量,而其他不均之邑,亦令戶曹釐正,可也。又所啓,新除授持平尹趾善,時在京畿安山地,請斯速乘馹上來事,下諭。上曰,依啓。
金壽興所啓,各鎭堡所授船隻,以各軍及土兵移定束伍之故,格軍無他出處,什物修補,又無物力,常時出用,皆無船格,或逢授於他官之人,任其興利,以爲什物修補之資,今番運米之後,多有狼狽之患,至於臨急,將何所用?若以各鎭土兵之入於束伍者,還爲出給本鎭,分授船隻於受食給代之類,各以船之大小,定給格軍,船上什物,使之各自措備,則雖無物力題給之事,船格什物,自可完備,庶無空船掛置之弊。土兵還屬本鎭之後,則僉·萬戶使喚,可以成樣,土兵等,亦無多役之怨,而設有事變,各鎭邊將,自率土兵,防納於本鎭近處,則雖不入於束伍,自爲信地之用矣。上曰,依爲之。
金壽興所啓,本府沿邊防備,無過於大砲,故設立別破陣,其數將至百餘名,而今則編於束伍軍末端,故渠輩自處以束伍,日漸懈怠,無意缺人解放大砲,圖式全不學習者累年。雖曰缺存別破陣之名而已,其實則束伍軍也。自今以後,勿論於束伍末端,別定將官,自作一軍,敎鍊官,亦爲依前復設,擇得解放大砲者,差定敎師,先以大砲圖式敎習,而使都事次知考講,成才者,別樣施賞,一年二三度試放於各其信地,則雖不入於編伍,自可爲用矣。上曰,勿論束伍與舊別破陣,擇其可合者五十名,稱以別破陣,着實敎習,勿入於束伍中,而能成技藝,則別爲施賞,以爲激勸之地,可也。金壽興所啓,濟物設鎭之處,全無井泉,常時土兵等,亦甚艱苦,至於冬節,則遠汲於五里許,脫有事變,軍兵聚會,則將未免狼狽之患矣。本鎭前有小浦,徐必遠定奪,造一木橋。今若於造橋之處,築堤防塞而儲水,可無乏水之弊,浦邊陳荒處五十餘石落種之地,亦可以作畓耕墾,以資土兵等生理矣。曾前多以此爲言者,而或以上流壅遏,沈損民田爲慮云。防築之處,多作水桶,任其流下,則其所謂沈損民田者,不足爲慮,彼此損益,多少懸絶,不可不決意防塞。上曰,依爲之。金壽興所啓,本府沿邊堤堰,幾盡修築,而獨於昇天堡前未築之處,多至二百餘把。本堡形勢,雖與月串以下之緊急者,稍似有間,此處亦當昇天鎭要害之地,不可不趁速築堰。且聞此堡,本乏井泉,必築此偃儲水,然後可無信地軍兵渴乏之患云,而役軍則用鐵串水軍二哨,赴役,似當矣。上曰,依爲之。金壽興所啓,臣於巡審時,察見昇天堡以下,至草芝形勢,則別置鎭堡於要害之處,亦足以防備,而昇天·月串之間赤似,月串·濟物之間濟勝串,濟州·龍津之間加有山,龍津·花島之間龍堂串,俱係緊要,不可無待變之所,而徐必遠,亦以設置別將,則物力爲難,陳達矣。臣意設鎭,果爲重難,而若於此等處,各建一亭舍,如中原之沿邊亭障,分置大□□之願入者,使之許接守直,分派別破陣,使之往來鍊習,以爲臨難防守之地,則信地軍兵,亦有依庇之處,事似便當矣。上曰,依爲之。金壽興所啓,軍兵等,頻數敎習,成才之後,每朔三日式爲式事,事目啓下,而數三年來,全無敎習之事,難望其成才,旣分信地之後,亦無操鍊之擧,徒有虛名,未見實效。今年則雖以年凶,不得聚軍,姑觀前頭秋務少歇,或以一二哨聚會部內,點閱試才,仍行饋,何如?上曰,依爲之,而已成才之軍,不必每朔三日敎習,只春秋習操試射放,如南漢之例。金壽興所啓,本府船隻之政,最爲難處。各鎭堡分授之船,則若許還給土兵,可以捄得目前之弊,而至於分授水邊居民者,則當初分授之時,自二月,許令漁採或興利,一以爲資生之地,一以爲修補之地,而出去之際,本無元定格軍,臨時各自募得,還歸之後,仍爲散去,故自官家如有用船之處,則各船無一名格軍。常時如此,則脫有事變,寸步無路運動,將爲無用之空船,實非待變之本意,不可不急時變通。臣意則每船格軍,先分多少,募得水邊之民,蠲除雜役,充定成籍,漁採興利,勿許他人,以元定格軍行用,則雖有事變,旣有豫定格軍,必無狼狽之弊矣。上曰,依爲之,而其中如有已入於束伍者,其代,自本府卽爲充定,俾無行伍虛疎之弊。金壽興所啓,本府歲收米,劃給官廳之後,自留守,以六月俸及諸般廩料,竝以此米用下,一年恒式用下之數,將至二千石,至於紙地及油淸等公家凡百需用之物,竝以此米貿得,苟簡之患,不一而足。卽今啓請加得,固所不敢,而其中四鎭僉萬戶·六堡邊將·史庫參奉之料,亦自官廳分給矣。外方邊將之料,皆以元會付穀物會減,而唯獨本府邊將等,以官廳米給料,事極未安。官廳需用之不足,又復如此,今後則邊將等料米太,以倉穀耗數,分給會減,何如?上曰,依爲之。金壽興所啓,本府,一自年例劃給耗米一千石,還爲會錄之後,尺布斗粟,更無記付缺雖有試閱之擧,賞給激勵之資,實無下手之處。鍊習時所用藥丸,無以措備,或貸用元會付藥丸,或續續啓請,不但事甚苟簡,亦非可繼之道矣。今若每年題給耗米五六百石,使之或用於賞格之資,或用於藥丸貿得之價,而如以濫用於不當用之處爲疑,則每年終,一一會計成冊,上送備局,以爲憑考之地,似爲便當矣。上曰,一年劃給毛米五百石,用下於試射放賞格及藥丸貿得之價,或有餘米,勿爲移施於翌年,別貿藥丸,以爲留守別爲試放之資,年終會計成冊,上送備局。
洪重普所啓,精抄廳設立後,藥丸等物,措備爲難,本廳所在銀子,出給金茂生爲名者,使之存本取利,以其生息,優備藥丸,則別爲試賞之意,榻前定奪矣。金茂生,以本銀二千兩,取其利息,鉛鐵三千五百斤,焰焇三千五百斤,石硫黃一千斤,薪鐵一萬斤備納,本銀二千兩,亦爲一時還納,合有論賞之擧矣。上曰,加資。又所啓,精抄廳將官中,參下之人,則依他軍門例,計其朔數,六品遷轉,何如?上曰,依爲之。遂退出。
上在昌德宮。停常參·經筵。
申時,日暈。
藥房都提調鄭致和,副提調張善瀓啓曰,昨日引接臣僚,終夕憂勤,伏未審夜來,聖體調攝,何如?齒痛之候,已得快愈,而脚部所患,亦有差復之效乎?臣等憂慮未弛,敢此問安。答曰,知道。症候,別無加減矣。
安縝,以備邊司言啓曰,本司武郞廳都廳都事閔涵,奔走勤仕,已滿十五朔,依例陞敍或守令除授事,奉承傳施行,何如?傳曰,允。
李枝茂,以御營廳言啓曰,前仍備邊司缺定,兩湖月課鳥銃四百四柄,畢造後,卽已入啓,一百柄,亦爲畢造。元數五百四柄內,二百六十柄,則移送備局,旣爲區處,二百四十四柄,則留置本廳,而因其設局,本廳所上鳥銃四百柄,仍爲打造畢役,故見樣銃三十柄,依前別單封進之意,敢啓。傳曰,知道。
權尙矩,以禮曹言啓曰,曾因司憲府啓辭,文武科試取翌年,宗親明善以下試藝事,蒙允之後,願試人員,問於宗簿寺矣。卽接本寺移文,則靈川都正翼賢·靈陽都正翼俊·蓬仁正烱伋·靈昌副正翼哲·安巴守·海龍副守持龍·靈林副令翼秀,靈峰副令翼亮等八人,呈單願赴云。今年旣是應行之年,宗親試藝,依法典設行,何如?傳曰,允。
又以吏曹言啓曰,濟州牧使盧鎰,啓罷判官尹弼殷,而以重患泄瀉,漸入危境,救荒主管無人爲辭。弼殷病勢輕重,雖未可知,本州以海外絶島,人所厭避之地。又値無前飢饉之日,牧使之率爾啓罷判官,誠甚不當。限賑救間守令圖遞者,拿問後邊遠定配事,因傳敎行會各道,在於前月十三日。本州道里旣遠,且越海津,弼殷罷黜,在於行會未及到之前,則雖不可直施圖遞之罰,亦不可循例出代,弼殷罷黜狀啓,勿施,何如?傳曰,允。
安縝,以都摠府言啓曰,今日入直軍士,中日習射,請出標信。傳曰,知道。
上在昌德宮。停常參·經筵。
傳于閔點曰,政事,明日爲之。
領議政鄭太和十六度呈辭。傳于閔點曰,安心調理。
李枝茂,以兵曹言啓曰,以黃海監司孟胄瑞所啓,北兵使入往行營時,三日供餽,減除謬規事旨,分付該曹,考出御史書啓,稟處可也事,命下矣。取考丙午十一月御史金澄書啓,則北兵使,例於十月初,自本營移住行營,而至三月初,始還本營,其間五朔所用諸需,則例自各邑,一從卜定之數,輸送行營,以爲支供之地矣。鍾城之去行營七十里,而以地方官之故,兵使初到行營時,竝其將士,必三日供餽,其後五朔之內,兵使若因公私之故,出往半日或一日程而歸,則必自鍾城,又爲三日支供,設令一月再三出,亦然,且當習操時亦然云。蓋當初旣依他例,輸納支供之物,而又此不限番數,動輒三日供餽,實無所據,而極其有弊。若令道臣參酌定式,速爲革罷,則鍾城一邑,庶蒙其惠事,啓下備邊司,則備局,以鍾城去行營七十里,而以地方官之故,北兵使移住行營,五朔之內,不限番數,動輒三日供餽,似爲過當,而自備局如是覆啓行會之後,至今因循舊規,亦未知其故。令本道監司北兵使,奉審前日啓下事意,初到行營之後,只三日設供,其後出入之時,則停罷此例,宜當。以此分付,何如?傳曰,允。
權尙矩,以備邊司言啓曰,漢城判尹徐必遠,本司提調差下,使之察任,何如?傳曰,允。
閔點,以禮曹言啓曰,頃日東萊府使狀啓,倭人求請常貂皮有足爪者五十令,令該曹許貿矣。卽接戶曹移文,則貂皮廣貿於市上,而絶無足爪俱合者,令市民多般求覓,終未有得云。我國行用貂皮,不以有足爪者爲貴,覓得之難,其勢固然。雖無足爪,以好品貂皮,別擇下送,令譯官輩,以有足爪者難得之實狀,措辭言及於倭人後,入給宜當。以此意知委東萊府使處,何如?傳曰,允。
上在昌德宮。停常參·經筵。
下直,開寧縣監李時顯。
有政事。吏曹,判書趙復陽呈辭受由,參判李時術進,參議金萬基進,左承旨閔點進。兵批,判書金佐明,訓鍊院都試進,參判金徽進,參議宋時喆,訓鍊院都試進,參知朴世堅,訓鍊都試進,左副承旨安縝進。
吏批,以沈攸爲司諫,宋光淵爲注書,李昌炫爲工曹佐郞,南得朋爲平市令,宋國藎爲瓦署別提,缺禮賓正,鄭華齊爲直講,安命老爲延署察訪,李翊相爲司成,尹趾完爲承文著作,成爲正字,孫愈爲校書博士,李嵂爲學正,金時炫爲學錄。
兵批,以李慶億·李翊相爲副護軍,金元振·愼而言·崔曚爲副司直,權愈·尹爾霖爲副司正,司勇金茂生,加折衝。
安縝,以義禁〈府〉言啓曰,廟坡權管洪興元拿來啓目,旣已啓下矣。卽當發遣羅將,而本堡乃是慶源所管,在於六鎭地盡頭,依朴弼聖例,令本道監司,爲先拿致營下後,拿來,何如?傳曰,允。
前副護軍李惟泰,伏以,臣於本月十三日,祗受有旨,以臣爲兼世子侍講院贊善,斯速乘馹上來者。臣驚惶失措,不知置身之所也。臣數年以來,除授本院之職,非止一再,半歲之間,承拜近侍之臨,至於四五,恩眷隆重,榮光燀爀,臣雖庸虛,亦非石木,愚衷所激,豈不聳躍?緣臣素無經術,可以補導春宮之具,且有疾病,不能從仕輦下之勢,故臣前日之進,幸有獲近前星下,酬臣平生區區延頸之願,而劃卽退歸,未嘗一日濡滯,逋慢君命,罪則大矣,玷辱淸朝,恥亦不少。然則棄丘壑,無他所慕,庶幾飾巾,含笑入地矣。不意有司每每注擬,聖上每每謬恩,未免愚臣每每煩籲,不但傍人嗤笑,其於國體之虧損,何哉?臣誠赧赧,寧欲高飛遠走,而不可得也。臣竊念世道益降,人心不服,至於天災時變,物怪人妖,不一而足。當此之時,君上所應天心定民志之道,尤宜詳愼,不可謬加禮於如臣不肖之臣,使擧措失當,而民不服也。臣又竊念,歲値大侵,倉廩告罄,一路喁喁,餓相連,朝廷已置之官,亦宜汰省而食者寡也。設使愚臣冒昧而進,亦一冗官耳。其祿足以救活一二飢民,不可虛糜於素餐之地也。況臣草土之餘,宿患復作,入秋以後,症勢轉劇,今方就醫,朝夕垂盡,無復蘇起之望矣。伏惟聖慈,天地父母,憐臣危迫之請,諒臣祈懇之情,亟鐫臣職名,永收臣召命,以便公私,千萬幸甚。臣無任感恩戀闕瞻望涕泣之至,謹昧死以聞。答曰,省疏具悉。噫,人心世道之薄惡不服,又至於此,其於國事,尤無所恃,誠不知所以爲諭也。爾無固辭,安意從速上來,以副予意。
上在昌德宮。停常參·經筵。
安縝,以都摠府言啓曰,今日入直軍士,當爲中日習射,請出標信。傳曰,知道。
又以都摠府言啓曰,副摠管鄭榏,刑曹坐起進去,請出標信。傳曰,知道。
又啓曰,事變假注書安如石,重患寒疾,連日不得仕進。多事之地,不可久曠,安如石改差,他假注書差出,何如?傳曰,允。
假注書李益泰·南有星·金始重。
安縝,以備邊司言啓曰,卽今賑政,一日爲急,主管堂上,不宜言病,而賑恤廳堂上趙復陽,久在呈告中,蠲役事漸至稽滯,殊甚可慮。卽爲牌招察任,何如?傳曰,允。
李枝茂,以戶曹言啓曰,卽接廣興倉所報,則今日爲始,各等頒祿,故倉官依例進去,領議政鄭太和家,則以方在呈告中,祿牌則不爲出給云。在前如此之時,則有令倉官輸送之規,而今亦依此擧行之意,敢啓。傳曰,知道。
安縝,以兵曹言啓曰,當日忠義衛李孝曾稱名人,自敦化門入來,差備門外擊錚,極爲駭愕,令攸司囚禁治罪,同門守門將尹徵,常時不能禁斷,以致闌入,極爲非矣。推考,何如?傳曰,允。
報義申命圭,掌令朴贄,持平李宇林啓曰,嶺南下道,曾在昏朝,半爲仁弘之淵藪,餘孽汚習,至今猶有存者。晉州故先正臣曺植書院,有曺植文集,而集中附錄,盡是賊弘,醜辱先正臣李彦迪·李滉及昏朝凶賊輩之尊崇弘賊之文字也。數十年前,有年少士人數輩,慨其板本之尙在,乃取而毁之,一種異議者河洺·河達·尹承慶等若干人,反以見毁板本,深懷憤恚,卽入院中,招工復刊,又罪其毁板士子,削名士籍。遐方習俗,誠極寒心。如此之輩,若不痛懲,將使正論漸熄,凶孽復熾。請令本道監司,亟取曺植文集附錄中仁弘諸賊醜悖文字,盡爲毁去,仍治河洺等推尊凶賊之罪,以正嶺外士習。丁丑以後民徭,莫重於白綿等紙,而外方殘民,至今支保者,以其責辦於僧徒,而僧亦應役之民,不可偏侵也,固宜。全羅監營之例納紙地,不爲不多,而十餘年來,又作別捧之規,稱以營納,一年再捧,大寺則一番所納八十餘卷,小刹則亦不下六十餘卷,而一卷之價,不過數升之米,紙品則與白綿無異,通一道計之,則其數不知其幾千卷,仍成謬規,久而不罷。且其徵捧之際,不由於各邑,自其偏裨,直捉僧徒,不計遠近,操縱之弊,鞭扑之慘,有不可勝言者,僧徒逃避,諸刹蕭然,其情可駭,可〈其〉弊莫甚。此而不革,丐乞之僧,無以保存,而其流之害,將及於民。謬例已久,前後道臣,雖不可到今追論,請令本道監司,亟罷各寺別捧之紙,以革痼弊。答曰,依啓。
上在昌德宮。停常參·經筵。
下直,會寧府使李斗鎭。
藥房都提調鄭致和,副提調張善瀓啓曰,夜來寒氣稍緊,伏未審,聖體調攝,何如?齒痛之候,已得差愈,而脚部所患,別無加減乎?臣等憂慮未弛,敢來問安。答曰,知道。近日眼候,連爲不平矣。
洪處大,以漢城府言啓曰,嘉禮都監啓辭據,本宮近處,嬪宮本家移住可合家舍,故司諫朴承後家,參奉朴世雄家,旣已擇定矣。朴承後之家,則有些少未安之事,而朴世雄家,狹窄,勢難容接,不得已兩家竝定,修掃之意,敢啓。傳曰,知道。
閔點,以承文院都提調意啓曰,權知副正字崔鎜·李善源,俱在罷散中,依例肄習官啓下付軍職,冠帶常仕,何如?傳曰,允。
洪處大,以尙衣院官員,以提調意啓曰,今番使臣之行,所貿物貨,一依付標啓下之數,磨鍊書啓之後,價本相考,次知譯官處給送之意,移文該曹矣。今見該曹文字,則今月初三日引見時,自本曹定奪於榻前,則依當初裁省之數,半減上下,下敎,貿易物種,更爲磨鍊以送云。當初付標啓下時,特念今年經費之難,有此全減或半減之擧,該曹事意如此,所貿物貨價本,半減上下,則啓下物種,難以依數貿來。今依半減之價,貿得物種,更加磨鍊,減數,付標以入之意,敢啓。傳曰,依此付標施行。
平市提調徐必遠啓曰,各廛市民,役重難保狀,殆難毛擧。蓋非國家別有侵責之事,又非諸上司有意侵虐之致,或因循前例,或仍成弊端,或上司下人,中間操弄,因成難堪之弊,而本署衙門卑微,不敢抗拒於諸上司,雖奉承傳,旋歸虛套,而市民之愁怨,未有甚於此時也。竊念國家大小需用,取辦於市民,此實邦本,雖在樂世,保恤之擧,不可少緩,況此大無之年,其可恝視流離塡壑之慘乎?京外一體,而外方民生,已蒙蠲減之恩,惟此市民,獨不被其澤,實是冤痛之甚者也。市民之逐日呼訴,無非切急之患,撮其大者,開錄于後,伏請特擧洞革,且令各司變通,定爲恒式,以爲市民保存之地,何如?
一,年例翼善冠·唐獤皮,則每於冬至使赴京譯官處,豫授價直,納于尙衣院,各殿進上,必缺獤皮四十五令,則例使市民,臨時貿納,旣曰唐獤皮,則其非我國所産,可知也。旣非土産,則難貿之患,一也,而或貿於彼中,或貿於市上,已極參差。且在前,則京人等凡干唐物,皆爲貿來,今則白絲利重,故勿問多少,皆貿白絲以來,只譯官輩,知有市民貿納唐獤皮之事,若干貿來,故唐獤皮,分定於各廛,則各廛之民,哀乞於譯官,重價相約之後,戶曹只給常定之價,常定外則各廛充給,每年白入之銀,幾至三百餘兩,此實市民每年極重之役也。今以後,一依翼善冠·唐獤皮例,赴京譯官處,豫爲給價,使之貿來,一體進上,以除市民一分之弊,何如?一,諸都監·諸衙門·諸宮家先上貿易之弊,比來尤甚。所謂先上貿易者,不給價,先爲貿易之故也。直爲發差,捉致各廛之民,小有遲緩,鞭扑隨至,旣用之後,其價本,或有經年不給者,市民之怨苦,莫此爲甚。請令政院,嚴辭奉承傳,申餙宗親府·儀賓府·忠勳府·訓鍊都監·守禦廳·軍器寺別造廳·六曹·漢城府·成均館等衙門,以杜先上貿易無據橫侵之弊,何如?一,宗廟·永寧殿·南別殿,每年春秋奉審時,執頉後,祭服地衣,縫造塗褙等事,旣已修改,則大祭時,元無修改之事,而每祭時,各其衙門,請報禮曹,定送縫造軍,則下人要捧人情,今日進去者,使之明日進來,逐日待令之際,已有失業之歎,而末終則曰,事勢猝重,吾已代行,不可無賂物,低仰任意,必捧乃已,累日奔走之餘,納物之人,其爲冤苦,莫此爲甚。自今宗廟·永寧殿·南別殿,春秋奉審修改外,每祭時縫造軍·塗褙軍,一切蠲減,何如?一,諸上司每年塗褙之後,亦責於市民,蓋自平市定送之後,諸上司二人,不卽使用,遷延日字之際,累日奔走,或捧賂物而止,或星火督促,則一人雇數人,就役諸上司,旣非一處,而塗褙之役,逐日差送,故市民等,長立各衙門,因至失業。若不變通,將至渙散。各衙門諸上司塗褙之軍,以典僕及雇立人差用,永爲蠲減,何如?一,靑布,乃軍兵所需之物也。古有其市,丁丑亂後,唐物不通,仍爲罷革。臣戊申秋受任之後,還爲設立,而新設之前,物力未敷,且白絲利重之故,靑布出來之路,將絶。若使軍務衙門,一依赴京人豫受價例,豫爲給價於本廛人,使之措備,以爲臨時之用,則公私兩便,以此申飭軍務衙門,何如?一,諸上司各衙門日用沙器及褒貶時所用沙器,豫爲卜定廛人,而刻督進排,本無定限,故沙器廛人,不能支堪,撤罷本廛,已至數十年矣。本廛旣罷,則各樣沙器,又爲分定於各廛,沙器元非各廛所儲,廛人之窘迫難堪,不必煩陳,而進排之際,下輩操縱,罔有紀極,此亦市民呼冤之一大段也。今後則闕內諸上司,權設都監所用沙器,其數不多,令工曹貿易進排,各衙門進排沙器,使其典僕自備行用事,永爲定式,何如?一,每年臘藥所用良東海十二座,麻了大也二座,大伐羅四座等物,法當自工曹進排,而分定於市民,不時責納,多捧賂物,用後還下,盡爲傷破,非惟民弊,莫重御藥所用之器,不問精潔與否,取用於民間,事極未安。自今內局所用,令工曹造作進排,且諸上司臘藥時所用大伐羅,亦令各其衙門造作行用,更勿侵責於市,何如?一,右各項條件,宗親府·忠勳府·敦寧府·儀賓府·中樞府·諸上司·各衙門·六曹·漢城府良中,捧承傳分付,何如?傳曰,依所啓施行,而宗廟·永寧殿·南別殿塗褙軍事,令該曹從長稟處。
夜二更,流星出天津星上,入織女星下,狀如鉢,尾長五六尺許,色白。
上在昌德宮。停常參·經筵。
洪處大啓曰,新除授注書宋光淵,身有病患,不得行公,連以陳疏到院。本院雖以煩猥退却,而至於身病,乃其實狀云。多事之地,不可不備員,宋光淵差病間,假注書差出,察任,何如?傳曰,允。
有政事。吏批,判書趙復陽進,參判李時術病,參議金萬基進,都承旨張善瀓進。
兵批,判書金佐明進,參判金徽進,參議宋時喆病,參知朴世堅進。
安縝,以兵曹言啓曰,今十月初十日,禁軍等習陣,當爲設行,而都試相値,不得爲之之意,敢啓。傳曰,知道。
閔點,以禮曹言啓曰,明善公主駙馬再揀擇吉日,以何間推擇乎?敢稟。傳曰,明春更稟擧行。
假注書,南有星。
吏批,以閔晉亮爲韓山郡守,尹明遇爲眞寶縣監,鄭華齊爲禮賓正,朴賓爲禁府都事,李之濂爲典設別檢,金益炅爲原襄監司,朴紳爲承文副正字,金重南爲校書著作,趙觀國爲校書正字,許滌爲西學訓導,李嵂兼養賢庫直長,博川郡守趙時亨,加通政,南二星爲承旨。兵批,李泰英爲武兼,具䎙爲武兼,文得章爲阿耳僉使,張善活爲龍津萬戶,梁以柱爲慶德宮假衛將,劉震碩爲廟破權管,洪河白爲武兼,金茂生爲副護軍,金炫文爲司果,崔鎜爲副司勇,元震洙爲訓鍊判官,李浣爲知事,崔逸爲五衛將,姜鎬爲僉知,許珽爲副司直,崔逸爲曹司衛將。
李枝茂,以漢城府言啓曰,卽接西部參奉沈棡牒呈內,今初八日四更量,本府西學洞契居,前典醫監正邊永熙家,明火賊,結黨突入,家藏雜物,無遺持去,拔劍亂打,邊永熙則項皮·肩下·左右手脘等處斫傷,其妻則爲面部·肩上·左手·右膝等處斫傷,其子海石及奴子男伊等,亦皆逢刃重傷,方在死生中云云。都城內,有此明火作賊之擧,極爲驚駭。邊永熙族屬,詳問常時結隻人有無,則答云,永熙本無作隻之人,只有若干銀貨。且錦平尉避接還入時,仍留斗之二坐矣。或者賊人輩,疑此爲重物,有此作賊之擧,而不能明知云云。都城內官家櫛比之處,有此賊變,令左右捕盜廳,各別譏捕,何如?傳曰,定日譏捕事,分付,可也。
又以兵曹言啓曰,今十月初十日,賓廳武臣武經七書講書日次,而中日相値,不得爲之之意,敢啓。傳曰,知道。
閔點,以侍講院言啓曰,今者世子宮所進慶尙左道武科別試初試榜目,所當依例書送,而只以成冊上送,有若該司呈納者然,其不職事體,甚矣。請當該試官等,竝推考。傳曰,允。
又以禮曹言啓曰,以平市提調徐必遠所啓,宗廟·永寧殿·南別殿春秋奉審修改外,每祭時縫造軍·塗褙軍一節蠲減事,傳曰,令該曹從長稟處事,命下矣。大祭時,雖有塗褙·縫造等軍若干名定送之規,其數不多,而下輩之因緣操弄,徵捧人情之弊,至於如此,市民之呼冤,在所固然。不可無變通之道,自今祭享時,雖有不得已修補之處,自本曹審察其所入,然後分付定送,而定送之後,如有操縱受賂,復踵前習之弊,則自本署,隨現移文本曹,別樣重治事,永爲定式,而今此所啓祭享諸司,亦爲一體分付,嚴明奉行,何如?傳曰,允。
李枝茂,以左邊捕盜廳言啓曰,今朝本廳三牌軍官石三進進告內,西學洞居前典醫監正邊永熙家,去夜四更量,刦盜七八名,各持弓劍,明火突入,永熙及其妻其子其奴,竝爲打傷,家藏衣服·紬段·銀子等物,偸取散去云云。刦盜之變,出於都城之內,極爲驚駭。卽爲嚴飭從事軍官輩,譏察可疑之人,密密窺伺,而石三進,以當牌軍官,巡羅不謹之罪,在所難免,令攸司治罪,何如?傳曰,允。
檢閱李秀彦書啓,臣承命往諭于行判中樞府事宋時烈,則以爲,臣日者經由峽路,尋到深谷中,冒陳疏章,蓋義不敢擧顔見人也。不意地方之官,從吏隷來見,心尤駭歎,不能進待處分,旋復逡巡退歸,祗俟朝命,寢驚夢愕,精爽無存,成一僵尸矣。不料史官遠來,宣傳聖批,辭旨隆懇,愈往愈加,伏地飮泣,罔知攸措云矣,敢啓。傳曰,知道。
領議政鄭太和,伏以臣,伏聞戶曹,因廣興倉所報,以臣冬等祿俸輸送之意,纔已啓下云,臣不勝驚惶悶蹙之至。臣之病蟄,今涉三朔,不仕而受祿,似無是理。該曹雖倣前例,有此陳啓,在前豈有如臣廢仕之久而冒受者哉?臣終不敢晏然承當。況臣更起爲人,致身朝列,未有其期,仍竊厚廩,心實媿悚,反復自度,罔知攸措。伏乞聖明,俯垂諒察,趁此倉官未及擧行之前,還寢成命,以安微分,千萬幸甚。取進止。答曰,省疏具悉卿懇。前後呈單,皆以坐閤論道爲批,卿何辭爲?卿其安心,勿辭領受。
同副承旨權尙矩,伏以,臣於丙戌·丁亥年,連遭父母喪,卜用葬山於京畿驪州地矣。厥後二十五年之內,兄弟子姪,喪亡相繼。地術毁譽,雖不可信,家禍慘切,獨餘臣身,死生未定,食息靡寧,積年求山,大擬移葬,適値新舊山運,俱合於今年,此誠不可失之機會也。將以今月二十五日,破舊墳,來十三日,改窆于砥平境內。兩喪營葬之際,多有拮据之事,而叨此不似之任,長在鎖直之中,且以終鮮之蹤,無他主管之人,日字漸近,私情切迫,必得前期下去,可以料理諸具,而職名在身,大事將誤。非不知當此靜攝之日,則義不敢冒瀆,而狼狽之極,疾聲呼籲,伏乞天地父母,諒臣崩隕之危懇,特許遞改本職,俾得趁期歸葬,以遂至願,千萬幸甚。臣無任血誠祈懇之至,謹昧死以聞。踏啓字。
右參贊朴長遠,伏以,臣本不學,便老而衰,輔養東宮之任,實非千萬所堪。自初授至賓客,非不瀝血祈懇,而未蒙矜許,因循冒居,蓋有年矣。曩者伏見尹元擧辭進善之疏,有所云云,臣實媿恧,不覺歎服。其間藥石之言,有可以少槪於聖心者,而循例批下,別無指揮。臣久而思之,爲之慨然往來于中未已也。臣於其時,卽當以此言進,而顧以小學之講垂畢,仰戀銅禁,不忍便乞遞免,臣罪則有矣。今當改講他書,以資博聞多識,輔導之責,漸異於前,以臣空疎衰敗之一物,決無仍叨是任,出入胄筵之望,臣實非私,只爲公耳。伏願聖明,曲諒由中之血懇,亟命先罷臣兼帶世子賓客之任,改授可堪之人,以斷徵選,以安私分,千萬幸甚。臣無任惶恐懇祈之至,謹昧死以聞。答曰,省疏具悉。卿其勿辭察職。
上在昌德宮。停常參·經筵。
持平李宇鼎啓曰,同僚,以邊永熙家賊變事,方論當該捕盜大將,大將李汝發,卽臣之同壻也。在法應避,不得參論,不可一刻仍冒,請命遞斥臣職。答曰,勿辭。
安縝啓曰,持平李宇鼎,再啓煩瀆,退待物論矣。傳曰,知道。
執義申命圭,掌令朴贄啓曰,捕盜廳之設,專爲禁暴,而竊發之變,果出於都城之內,豈不大可寒心?日昨前典醫監正邊永熙家,㤼盜乘夜突入,戕害人物,至於四人之多,事之驚慘,莫甚於此。該廳常時不善譏捕禁戢之責,在所難免,請當該捕盜大將從重推考,從事官罷職。持平李宇鼎,以同僚以邊永熙家賊變事,方論當該捕盜廳大將李汝發,卽臣之同壻也。在法應避,不得參論,決不可一刻仍冒,引嫌而退。嫌不參論,已有規例,不可以此輕遞臺官,請持平李宇鼎出仕。答曰,依啓。
安縝啓曰,諸道被災處步兵價布,尤甚邑則將減一疋,之次邑則將退捧一疋矣。周年內所捧之數,勢當減半,不過數朔,布物匱乏,將無以支給,若不早爲之計,終必狼狽。取考本曹一朔各處使令應下之數,則給三疋者一百八十八名,給二疋者二十六名,同是使令,則朔布之給,宜無彼此之異。所當一體減給,而但流來已久,一朝多減,則怨咨必深,且其中亦不無苦歇之不同,承政院使令二十九名,備邊司使令十七名,則不分晝夜,其役最苦,依前仍給三疋,其他諸各司權設衙門使令,竝以兩朔五疋,支計題給之意,敢啓。答曰,知道。
安縝,以都摠府言啓曰,今日入直軍士中日習射,請出標信。答曰,知道。
安縝啓曰,持平李宇鼎,再啓煩瀆,退待物論矣。答曰,知道。
安縝啓曰,吏曹郞廳來言,承旨有闕,政事何以爲之?敢稟。
安縝啓曰,臺諫出仕事,命下矣。闕門垂閉,明日待開門牌招之意,敢啓。傳曰,知道。
左副承旨南二星疏曰,伏以臣,曾在鄕中,忝叨諫職,病未赴召,迄今怵懾,爲尋醫藥,輿歸京家,今亦一朔有餘,而未見寸效,一向危重,軍職在身,無路出謝,不意此際,又有新除之命,臣誠惶感,罔知攸措。顧臣所患,根柢深痼,非一朝猝發之比,連因供職,損傷非一,近復失攝,症勢陟劇,咳嗽無節,吐血轉甚,肥膚萎黃,氣力漸薾,頑痰用事,水飮不下,時塞胸膈,殆欲隕絶,虛火上攻,晝夜不得交睫,精神昏憒,面目浮漲,腠理不固,畏風如箭,暫開窓戶,輒復添傷,委身床席,作一坏蟲。蓋以氣虛之餘,百邪乘時,迭侵交攻,有難名狀,諸醫束手,見者皆憂。自惟無狀,偏蒙洪造,過福生災,永作明時之廢物,撫念身世,只切悲歎。臣若有一分勉强之勢,今日是何等時,而乃敢偃然引疾,以爲自便之圖哉?病勢到此地頭,而貪恩畏威,不早陳懇,則逋慢之外,又積癏曠之罪,故不得不仰首疾呼於天地父母之前,伏乞聖慈,察臣實病之狀,亟許遞免臣職,俾得安意調治,少延殘喘,公私幸甚。臣無任涕泣祈懇之至。踏啓字。
安縝,以都摠府言啓曰,副摠管李之馧,漢城府坐起,進去晝仕,請出標信。答曰,知道。
上在昌德宮。停常參·經筵。
申時,日暈左珥。夜一更,月暈。
傳于都承旨曰,政事,明日爲之。
安縝,以都摠府言啓曰,副摠管李之馧,漢城府坐起,進去晝仕,請出標信。答曰,知道。
以領議政鄭太和二十度呈辭,傳曰,安心調理。
閔點啓曰,來十五日,儒生殿講日次,敢稟。
安縝啓曰,領議政呈辭批答,當爲傳諭,而政府無郞廳,遣史官傳諭之意,敢啓。傳曰,知道。
上在昌德宮。停常參·經筵。
申時,雙虹見於東方。夜一更,月有小暈。
李枝茂,以工曹言啓曰,平市署提調啓辭內,每年內局臘藥所用良東海十二坐,麻了大也二坐,大伐羅兒四坐,令工曹造作進排。諸上司各衙門日用沙器及褒貶時所用沙器,今後則闕內諸上司權設都監所用沙器,其數不多,亦令工曹貿易,永爲定式,何如?傳曰,依所啓施行事,命下矣。莫重內局臘藥時所用器皿,每取於閭閻間以用,果爲未安,誠如本司啓辭內事意。自本曹所當各樣器皿,造作進排,而所入許多鍮鐵,無路措備,戶曹所在鍮鐵,量其所入之數輸送後,本曹次知,趁前頭製藥時,造成進排,用後內局庫上,以爲永久行用之地,而至於沙器,則本曹旣無所屬匠人,且無物力給價貿易,諸上司進排事,決難擧行,若一一給價貿易,則廛人不無呼冤之弊,令戶曹給其準價,使之依前貿易進排,何如?傳曰,允。
傳于承旨曰,來十五日儒生殿講,停。
安縝啓曰,卽伏見黃海道武科別試初試榜目,則擧子朴東稷父,泛以萬戶書塡,林賢吉父,亦以原從功臣書塡,有違規例,而試官矇不覺察,極爲非矣。當該試官,竝從重推考,榜目啓本,書以橫紙,粘付不精,且有油染處,殊無致察之意。兵使具鎰,亦爲推考,何如?傳曰,允。
安縝啓曰,新除授同副承旨崔逸,時在京畿金浦地,請斯速乘馹上來事,下諭。傳曰,允。
有政。吏批,判書趙復陽進,參判李時術進,參議金萬基病,都承旨張善瀓進。兵批,兼判書金佐明,訓鍊院都試進,參知朴世堅,訓鍊院都試進,參判金徽進,參議宋時喆,訓鍊院都試進,左副承旨安縝進。以崔逸爲承旨,以李䎘爲戶曹參議,以黃道平爲載寧郡守,以李震夏爲直講,以朴泰長爲司宰主簿,以權愃爲成均學正,以南二星爲副司直。
安縝啓曰,都摠管趙珩,嘉禮都監坐起,進去晝仕,請出標信。答曰,知道。
安縝啓曰,近日廳中,位甚不齊,出納之際,事多苟簡。今日政,新除授承旨,卽爲牌招察任,何如?傳曰,允。
藥房都提調臣鄭知和,提調臣金佐明,副提調臣張善瀓啓曰,伏未審數日來,聖體調攝,何如?卽今眼患,比前差減乎?臣等不任憂慮,敢此問安。答曰,知道。症候當言于醫官矣。
原襄監司金益炅上疏。伏以臣,竊念上之用人,如器皿焉,大小不可踰其量,下之受任,如負擔焉,輕重必須稱其力。苟其用人而踰其量,受任而非其力,則鮮不至僨事而辱命,此明主所以隨才授職,而爲下者亦不敢入而後量也。無狀小臣,量出人下,前後忝竊,涯分已溢,自速罪戾,分甘沒齒,而未蒙滌瑕,授以職名,臣誠感激惶惕,罔知所出,不意新命,又出夢寐之外。夫方伯之職,屛翰一路,責任之重,自昔以然。況今民事罔極,賑政方急,宣力之難,萬倍平日,苟非通才識務者,莫宜居之。夫豈譾劣微臣,所堪當者耶?適緣承乏,有此試可之命,而揣分量力,萬萬不似,何敢泯默冒受,以誤國事哉?臣賦性迂拙,素無幹事之才,又不曉文法吏事,遇事茫然,如墜煙霧,尋常簿書,亦未了得,驟當方面重任,此何異使蚊負山乎?臣若瀆擾爲懼,偃然承受,及其當事,敗闕百出,則臣身顚沛,固不足恤,而其於國事何哉?伏乞聖明,特賜諒察,亟命遞免臣新授職名,以昭明王使人以器之道,下以遂微臣揣已守分之願,不勝幸甚。臣無任戰灼隕越之至。答曰,省疏具悉。卿其勿愛,速往欽哉。
世子侍講院文學趙根疏曰,伏以臣,愚賤無狀,過蒙洪造,前後叨冒,無非僭猥,至於宮僚淸選,尤非夢寐之所及,冒昧自列,冀得遞免,而見阻喉司,未獲上徹,終未免黽勉祗肅,而出入書筵者,亦已多日矣。朱夫子所謂闒冗之輩,或得參錯於其間,未有箴規之效者,正指如臣之類。臣讀書至此,亦且瞿然自失,況聞近者在野儒臣,亦有以此等語言,進於宸聽云,則臣惟自知,寧不環顧汗背乎?兼且臣稟賦殘弱,自少善病,又自數年以來,累經大病,氣血虛損,少或失攝,輒復感疾,一年之內,病寒者恒至四五巡矣。頃者猥因承乏,奉使于南,試所甚遠,驅馳行役,所傷已多,又於歸路,重感初寒,忽於道上,昏仆戰掉,不省人事者,幾至半日,服藥取汗,僅得回甦,而展轉委頓,久滯近畿,復命漸遲,一念悶蹙,寸寸前進,昨方入肅,而頓撼添傷,一向沈痼,飮啖專廢,氣息澌綴,旬月之內,未有起動之望,除却區區難冒之勢,只此病狀,已無供仕之望矣。抑臣又有冒犯甚重,不敢自諱焉者。臣於奉命之日,例帶憲職,一切非法之事,所當臣先謹飭,而臣之母墳,在於尙州地,久未省掃,霜露增感,竣事之路,迤路往展,仍從鳥嶺而來,此則犯朝家分路之令也。臣有外祖母,今年八十六,寓居忠州官路之旁,歸路歷省,則臣之諸舅,方設小酌,祖母喜臣之適至,丁寧懇留,願侑一觴,臣不忍遽爾相離,又不免遲回數日,此則犯君命稽滯之罪也。雖出於情理之切迫,而論以邦憲,則極有難恕之實。伏乞聖明,察臣呼籲之非飾,憐臣疾病之難强,亟命遞改臣職,仍治臣罪,以重名器,以安微分,不勝幸甚。臣無任瞻天望聖激切祈懇之至。答曰,省疏具悉。爾其勿辭察職。
上在昌德宮。停常參·經筵。
李枝茂啓曰,吏曹郞廳來言,臺諫有闕,政事何以爲之?敢稟。
又啓曰,領議政呈辭批答,當爲傳諭,而政府無郞廳,遣史官傳諭之意,敢啓。傳曰,知道。
傳于安縝曰,世子嬪三揀擇,臘月間更稟擇日事,傳敎矣。三揀擇吉日,若在臘月,而臘月初取稟,則其間日字,似爲促迫,以臘月正月間推擇,來月初取稟事,分付該曹。
領議政二十一度呈辭。傳曰,安心調理。
以賓廳進不進單子,傳于安縝曰,大臣·備局堂上,引見。
安縝,以都摠府言啓曰,今日入直軍士中日習射,請出標信。答曰,知道。
巳時,上御養心閤,大臣·備局堂上引見入侍時,左議政許積,右議政洪重普,兵曹判書金佐明,刑曹判書鄭知和,戶曹判書權大運,知事柳赫然,吏曹判書趙復陽,判尹徐必遠,吏曹參議金萬基,大司諫沈梓,右副承旨安縝,執義申命圭,校理金錫胄。許積進曰,臣等久未入侍,聖候,何如?上曰,近來雖有眼患,稍勝於前矣。許積曰,今年民事孔棘,多有言奏之事,而小臣不幸有疾,久未稟決。目今救民最緊之策,莫過於減役,當觀各道實歉,分半蠲減,而論議各異。趙復陽則以爲,民事罔極,擧皆塡壑,將來經費,有不可恤,八路應役,皆當蠲免。或有是其議者,臣則以爲,常供減省之外,亦多有應用之處,當觀稍實之次邑,而分等減役,宜當云。今諸臣皆入侍,處決,何如?洪重普曰,昨日趙復陽,來言此事,臣意亦欲全減,今日來會相議,則國家經費,有不得已應用之處,尤甚邑,半減,宜當矣。徐必遠曰,小臣猝然入侍,而相臣旣已陳達,有何別見?曾聞趙復陽之言,心以爲然,今聞諸議,半減,似可矣。金佐明曰,國家應用,時方不足,況聞雖曰尤甚之邑,或有收捧來納者。非不知蠲役之爲大惠,而全然不捧,則將來國家,無以成樣矣。鄭知和曰,在外時,相議此事,若全減則固是大惠,而國家經用,亦必難繼,依大臣所見,尤甚邑半減,民亦蒙惠矣。權大運曰,趙復陽聞地部所儲,尙有八千餘同木,故有此全減之議,而其實六千五百餘同,此亦非通用之木,乃地木及之次木,非如兵曹之木,可以通行矣。柳赫然曰,今年民事太甚,似當全減,而設令不幸,來年又如今年,則民將以今年爲證,而怨聲朋興,臣意則以爲,當捧三疋及二疋者,減半,捧一疋者,全減,可矣。趙復陽曰,小臣非不念國計,而値此凶年,民皆赤立,雖欲收捧,其勢實難,侵漁之患,將及窮族,而隣族不保,擧皆離散,則將捧納於何處耶?往年則有稍實處,故流民或乞食延命,而今年則八路同然,若不蠲役,億萬生靈垂盡之命,誠極憫惻。此係國家存亡,不可無別樣之擧矣。金萬基曰,趙復陽之意,其議善矣,若全減則國家例供,亦難支用,尤甚處全減,之次邑半減,似可矣。徐必遠曰,雖稱稍實尤甚,若比於前,則今年稍實,不如往年之尤甚云矣。沈梓曰,國家經費不足,則無可奈何,而但京各司封不動及外方所儲,盡爲出用,則可以支供於例用,臣意則以趙復陽之議爲是矣。申命圭曰,臣未知國家費用幾何,而今年凶荒,至於此極,使之捧納,民不從令,則損傷國體,豈不大哉?金錫胄曰,小臣本不識事理,且臣父旣已陳達,臣不敢復有所論,而自上行大布大帛之化,凡事撙節,至誠救民,則百官頒祿,雖或不足,有何不可?許積曰,諸臣之意,皆欲救民。趙復陽之意爲尤好,而國家經費,決難支用,似不可行矣。上曰,今年凶歉,前古所無,八路生靈,擧將顚壑,其在顧恤之道,不可不蠲減身役,以爲保存之地。諸道各樣諸般身役,被災尤甚邑則全減,之次邑則半減,以示朝家軫恤之意。許積曰,頃日濟州牧使,罷黜本州判官,故政院請推,該曹亦請勿施,使之仍任矣。今聞判官尹弼殷,身病極重,凡干公務,廢閣已久,島中民情,極以爲悶云。凶年遞易,雖有弊端,尹弼殷,依狀啓施行,其代,極擇差送,何如?上曰,依爲之。許積曰,濟州牧移給穀物事,曾已稟定,以上敎分付,何如?上曰,依爲之。許積曰,濟州凶歉,尤甚於他處,定配罪人移配事,已爲定奪,故令刑曹抄出單子,今日命該曹判書,條陳處決,何如?上曰,依爲之。鄭知和,以單子進讀於上前,分輕重移配他處。金佐明曰,前日直赴者,願赴別試,何以爲之?上曰,直赴殿試之類,竝許赴今番別試,可也。趙復陽曰,本曹文書,有差誤事,前日兵曹,以遂安軍保事,啓請郡守韓碩良罷黜,色吏治罪,則有依允,韓碩良拿推之命。其後碩良,則因禁府議處,分揀放送,而當初政院,誤捧承傳之故,韓碩良之名,尙在罷職秩中,前頭歲抄,何以爲之?敢稟。上曰,韓碩良,旣爲拿推,則依允之命,只是色吏治罪之事也。韓碩良罷職傳旨,爻周,可也。權大運曰,忠淸道量田差誤處,令本曹査覈,而卽今量案,與甲戌量案,字形不同,勢難憑査。得聞七邑,則結數比前有加,而其餘則皆不及於甲戌云矣。徐必遠曰,臣在鄕聞之,甲戌量案,不是輕歇,其時監司,有移拜之事,故不得均平云矣。權大運曰,今年凶歉,前古所無,國家經費,極爲可慮,不緊營繕停罷事,前日入侍時,已爲陳達,而未及出於朝報,故諸處修理之役,連續報來臣曹,雖防塞而亦不止。凡營繕修理,限明秋一切停罷事,捧承傳施行,何如?上曰,依爲之。權大運曰,凡諸上司進排之物,一邊捧甘,一邊取用,故戶曹未知之前,已爲進排,事甚不當。臣忝竊本職之初,分付各司,使之必見本曹上下關子後進排矣。各司非不無奉行,而上司下人,猶踵前習,其中不當上下之物,戶曹不爲上下,則反爲各司無麪之歸,故不得已上下,濫觴之弊,極爲可慮。今後則上司下人,必見本曹上下關子而後進排,如有如前督捧者,則雖上司下人,隨現治罪事,捧承傳施行,何如?上曰,依爲之。徐必遠曰,牙兵之設,爲守衛單弱,而壯抄則殊爲無用,其將官,決不可仍存。臣意以爲,罷壯抄,皆作束伍,宜當矣。上曰,何如?許積曰,其意似好,而壯抄之設,其來已久,卽今罷之,未知如何耳。徐必遠曰,西路則以彼人,不得習操。自上或溫行或陵幸時,以守令將官,率來扈衛,似可,若不然則依壯抄例,或一月入番山城,試才,何如?柳赫然曰,然則鍊習着實,而饋送甚難矣。徐必遠曰,所饋之策,旣已料理諸道,摠戎廳所屬穀物,取耗饋之,可以支用。然不可猝行,當待年爲之矣。上謂柳赫然曰,牙兵與壯抄孰重?赫然曰,牙兵乃親兵。許積曰,徐必遠,欲以爲手下之兵,而不欲使之入番矣。洪重普曰,將官,爲先革罷,可矣。徐必遠曰,卽今號令,不行於守令,與大將有相避守令,遞差,不奉號令者,治罪事,成事目,何如?上曰,依爲之。徐必遠曰,畿內各邑軍兵聚會號令之事,一依水原例爲之,則可矣。許積曰,徐必遠今所欲者,欲移南陽營於仁川也。上曰,察其形勢,爲之,可也。徐必遠曰,別遣詳察,何如?許積曰,旣有主者,何必別遣?上曰,然矣。徐必遠曰,弓箭見存,其數不多。弓則雖不可猝作,箭則備邊司多有箭竹,欲令各官造作矣。趙復陽曰,各官可以造成,而凶年如此,似難分定矣。必遠曰,雖非各官,自摠戎廳亦可以自備矣。上曰,依爲之。必遠曰,本廳別將之任,不可不擇差。有一可合之人,而方在奪告身中,不敢啓請矣。許積曰,何謂可合者?乃前營將閔暹云,似當有變通之道矣。上曰,然則閔暹職牒,還給,可也。徐必遠曰,監察月令,定於有貢物各司,例也,而平市署,混入於分定之中,各廛下人,將不勝支當。所謂月令,勿令仍定於本署,以爲市民保存之地,何如?上曰,依爲之。權大運曰,前日金佐明本曹判書時,因慶尙監司敗船沙格等疏決狀啓,以草溪等五邑敗船米太一千三百石零,覆啓蕩滌,而此外亦必有久遠未捧,使之査覈成冊,以憑處置事,蒙允矣。今見其成冊,則盈德甲申條三手米,延日癸巳條稅米,長鬐癸巳條稅米,陽己亥條稅米,咸安丁酉以後五年條稅米,玄風己亥條稅米太,光陽辛丑·壬寅兩年條奴婢貢米,以上七邑敗船之數,合米三百八十五石零,太十五石零,此則何以爲之乎?上曰,年久未捧之米,當此無前凶年,不可收捧,亦爲蕩滌,其沙格等,竝爲分揀,可也。趙復陽曰,古制,治罪則欲緩,赦令則速行,故有一行五百里之語,而疏決之事,至今稽滯,從速稟決,何如?洪重普曰,嘉禮都監爲先進排之物,旣已措備,其餘則姑待春暖爲之,而銀器皿則當觀見樣後造成。權大運曰,諸物幾備,故二房則旣已停役矣。安縝曰,被災處身役,旣已蠲減,德意至矣。更無所達,而大同作米之邑,艱輸到京之後,點退不捧,則自京中貿納,其弊不小。此後則使之勿退,何如?遂罷出。
上在昌德宮。停常參·經筵。
未時,日暈。申時,日有重暈,內暈有右珥。夜一更,月暈兩珥。
李枝茂,以宗簿官員,以提調意啓曰,試藝宗室八人,曾已啓下,而卽者海陵副守特龍,以病重勢難赴試之意,呈單於本寺,錄名單子中,只以無故七人,書入之意,敢啓。答曰,知道。
李枝茂,以備邊司言啓曰,濟州三邑進上貢物諸種中,司僕寺所納馬粧所用,應爲全減,內需司所納物種,則皆是奴婢貢換作之物,旣除內奴婢身貢,則此亦入於應減之中。司宰監灰全腹,則有大中小三色,而遺在頗多,可以推移封進,義盈庫常藿,亦當以遺在封進,奉常寺榧子,則或以他實果代封,給價封進,或移定所産官,蔈古則竝與內贍所納,以遺在充用,牛毛亦一體爲之,而掌苑署所納甘橘各種及濟用監·工曹·繕工監·尙衣院·軍器寺所納物種,似無緊用之處,竝爲蠲減,宜當。兩醫司藥材,島中不爲絶種,而醫司各用稍緊者若干斤,使之備送,至於各殿月令所封及甘橘封進運數,唯在自上參酌,付標分書,別單以入之意,敢啓。傳曰,知道。
福善君柟疏曰,伏以臣,奉使出疆,只隔一旬,未行之前,歸省先壠,欲伸霜露之感,而私自出入,在法不可,且臣奉先王盛命,似續龍城大君之祀,其墓則在楊州地,臣生父母墳則在廣州地,地之相距,幾一舍程。玆敢冒死陳情於孝理之下,伏乞天地父母,許臣恩暇,俾得兩地省掃,以伸人子至情,不勝大願。臣無任涕泣祈懇之至。答曰,省疏具悉。卿其依願往來。仍傳曰,給由馬,澆奠床備給。
上在昌德宮。停常參·經筵。
假注書南有星服制,代以安如器爲假注書。
安縝啓曰,密符第二十六符,統制使柳汝處給送事,命下矣。取考內入密符冊,則第二十六符,今月初八日,南兵使李益亨處下送,而院上密符置簿官案,不卽修正,令柳汝處所給諭書單子書入時,第二十六符,又爲書入,至於啓下。當該注書,難免不謹修正之失,請從重推考。柳汝處所給諭書單子,付標還入之意,敢啓。傳曰,知道。
傳于閔點曰,福寧君之喪,出於不意,驚慘悲痛,無以爲懷,而追念先朝,眷愛撫恤,使之親愛之敎,尙今在耳。言之至此,涕淚交頤,悲不自勝。不可無格外之典,禮葬等事,令該曹拔例擧行,米布與喪需,各別從優磨鍊以給。
傳于閔點曰,長生殿豫差內,棺板一部,送于內需司事,言于該曹。
備忘記,今觀宗親府單子,則始呈于四更末,殊甚稽緩。當該郞廳,從重推考。
敎統制使柳汝書。王若曰,防守沿海千里,所重舟師,控制湖嶺三方,俾全閫節。寔循僉擧,庸懋寵章。唯卿,魁傑之姿,沈雄其量。抱馬革裹尸之志,綽然古將之風,有猿臂穿札之才,展也萬夫之特。是以拔自行伍,蓋將倚以干城。授郡守治績最優,盤錯游刃,杖藩而威望益著,都曲歸心。使治盜於京師,桴鼓不驚於三輔,及掌兵於缺鎭,鎖鑰克壯於西門。大小事務之無試不宜,前後功能之見稱者久。顧玆嶠南都統之重任,實爲我東扞蔽之巨防。蠻舶之出沒無常,路通對馬,卉服之窺覘莫測,地近扶桑。控扼咽喉,綢繆敢緩於未雨,偵候潮訊,備禦宜緊於他方。稱是職者固難,苟非人則豈可?玆授卿三道統制使兼慶尙左道水軍節度使,卿其益殫忠赤,勉盡良圖。務得士卒之心,寬猛相濟,痛祛鞭鞾之習,廉潔自持。軍民方困於飢荒,宜急撫摩之政,紀律常患於懈弛,盍懷振作之規?舸艦之久而朽敗者,思所以修正,鎭堡之狃於怠慢者,思所以警飭。何事非事?念玆在玆。缺鯨鯢,永絶東漁之患,若在山虎豹,庶寬南顧之憂。於戱,肆予訓誡丁寧,至再三而不已,若卿便宜方略,奏十二而何防?故玆敎示,想宜知悉。知製敎洪萬容製進
上在昌德宮。停常參·經筵。
夜二更,流星出婁星上,入井星下,狀如甁,尾長五六尺許,色白,光照地,有聲如雷。四更五更,有霧氣。
藥房都提調鄭致和,提調金佐明,副提調張善瀓啓曰,宮家喪事,出於不意,伏想聖心,有所驚慘。伏未審夜來,聖體,何如?眼候已得快愈乎?臣等不任憂慮,敢此問安。答曰,知道。無事。予心悲慘,無以爲諭,而慈殿悲哀傷心,以是爲悶。大王大妃殿,藥房問安。答曰,知道。王大妃殿問安。答曰,知道。
閔點,以長生殿言啓曰,長生殿豫備內棺板一部,送于內需寺事,言于該曹事,傳敎矣。曾前所儲,因傳敎,已爲盡用於賜與,遺在外棺板外,內棺板則今無一部見存者,不得輸送之意,敢啓。傳曰,知道。
傳于閔點曰,歸厚署棺板二部,送于內需寺事,言于該曹。
閔點,以都摠府言啓曰,以禮曹福寧君卒逝停朝市單子,傳曰,去夜有備忘記傳敎之事,而該曹何無擧行之語,政院亦何以循例捧入耶事,傳敎矣。去夜四更時,卽以傳敎之意,分付該曹,而此單子則該曹未見傳敎之前,依例書呈,此是停朝市節目,故循例捧入矣。此單子還出給,使之改入之意,敢啓。傳曰,此單子書呈,雖未見備忘之前,四更分付之事,今將向午,而尙無黑白,其怠慢之習,殊極痛駭。堂上·郞廳,竝姑先從重推考,其不爲奉行之由,問啓,此單子還出給。
執義申命圭,掌令朴贄,持平李宇鼎啓曰,自古水旱之患,雖曰聖世之所不免,饑饉之慘,未有若是之甚也。八路生靈,擧將塡壑,而公私儲蓄已竭,以聖上惻怛之至誠,玉色只自臨朝頻墨而已,實無救活之策,今日國事,寧欲慟哭而不已也。勤恤惠鮮之澤,惟在災傷之政,以實爲災,固有其罪,以災爲實,則其害尤甚,雖在恒年,必須明其災實,以均賦斂,然後蔀屋窮簷,可無愁怨之歎,伊況於今年乎?今年畿甸農事,雖曰小愈於他道,水旱風霜,無處無災,滿目慘然,不可形言,而近聞覆審之時,各邑官吏,多不惕念,災否虛實,太半不均,民怨日起,益無生生之意,聽聞所及,莫不蹙頞。實若如此,凍餒殘氓,非但勢難支保,朝家德意,終不得以下究矣,其爲憂慮,莫甚於此。王畿咫尺,尙且如此,則他道可知,請令敬差官及各道都事,當此覆審之時,無若常時之爲,各別奉體朝命,一一明査災實,俾無一毫未盡之弊。饑饉之慘,雖若今年,而官糴不可全然不捧者,有國軍儲,不可一空,前頭賑政,亦必賴此而可以成形故也。今日官糴,實難盡捧,而徑先定數,則或慮稍實之邑,差優之民,亦必混入於其中,而終有不償之弊。雖不使定數減捧,初非欲迫此凍餒之民,囚繫鞭扑之爲,而今聞外方官吏,全不知朝家本意,驚刦者,畏有罪責,衒能者,欲售其才,或至囚繫,或加刑訊,苛刻徵督,無異常年云。聞來誠可寒心,而遠外之事,亦難的知,雖不能摘罪其人,實若如此,則非但大有乖於朝廷勤恤之德意,侵暴飢民,實非細慮。寧使量宜定數,然後似可緩民而捧糴,亦可以得中,請令廟堂商量定數,及時分付於外方。靈光爲郡,物衆地大,素稱難治,況當饑饉之日,尤不可付諸匪人。郡守沈玖,到任以來,唯酒是務,政令之間,漫不省事,吏緣爲奸,闔境嗷嗷,且於農務方劇之時,出遊海浦,多率官人,累日流連,浦民之受害,已不可勝言,而駄醉歸路,歷入邑底閭家,其間擧措,多有可駭,四隣傳說,作一笑囮。如此之人,決不可仍置字牧之任,以責賑活之政,請靈光郡守沈玖罷職。答曰,依啓。沈玖,拿問定罪。
上在昌德宮。停常參·經筵。
自昧爽至巳時,沈霧。巳時午時,日暈。夜一更,月暈兩珥。二更,月暈,有霧氣。四更五更,月暈。
張善瀓啓曰,明日仁政殿宗室試藝時,命官,何大臣進去乎?敢稟。傳曰,右相進去。
領議政鄭太和二十三度呈辭。傳于李枝茂曰,安心調理。
上在昌德宮。停常參·經筵。
傳于李枝茂曰,政事,明日爲之。
以禮曹拜表單子,傳于閔點曰,謝恩使福善君,纔遭慘喪,而行期已迫,言其心事,揆以人情,殊甚矜慘。拜表日字,姑令退行。
備忘記,長番內官崔尙仰,承傳色差下,政院知悉。
以全羅監司,靈岩船人鳳鶴等六名渰死,一名生還事狀啓,傳于洪處大曰,渰死人等,令本道恤典擧行。
李枝茂,以刑曹言啓曰,濟州三邑定配罪人移配及蒙放之類,依付標啓下,分秩別單,而今此移配,事異常規,不可自本曹定送,故各其名下,懸錄其移配處所,粘連付標,單子以入,以備睿覽,而其中亡立妻子至介等,則更考亡立定配處,一處移配事,傳敎矣。相考文書,則亡立同配濟州,戊申四月,物故之意,敢啓。傳曰,知道。
〈傳曰〉,今此移配之類,當付籤於罪人名下,書以移配某道某邑而已,何如是違格粘啓耶?改入。
李枝茂啓曰,司饔院官員,以監膳提調意啓曰,咸鏡道十月朔封進物種中,生文魚,色變臭惡,而大王大妃殿·王大妃殿所封連魚卵醢各二斗六升內,欠縮各一升餘。莫重御供,如是不謹,事甚可駭,當該封進官,推考,何如?傳曰,允。
安縝,以兵曹言啓曰,慶德宮修改處,本曹郞廳,與戶曹郞廳,眼同董役之意,曾已啓達矣。卽接營繕監役官文報,則各殿閤別堂,竝皆修改,而仍日寒,沙壁丹靑則不得爲之,且內外宮墻緊要之處,亦皆完築,而若干處則所覆瓦子,未及燔造,今雖築墻,未久還頹,竝待春和修築云,依此爲之之意,敢啓。傳曰,知道。
安縝,以備邊司言啓曰,原襄監司各衙門屯田査覈啓本,啓下本曹,而他道査啓,未及上來,待其齊到,一時稟處之意,敢啓。傳曰,知道。
李枝茂,以禮曹言啓曰,福寧君栯禮葬事,備忘記旣下之後,臣曹初欲以擧行之意入啓,而取考謄錄,則慶安君檜之喪,亦有特爲禮葬之命,而別無入啓之事,故未免仍循前例,不果爲之,而本曹護喪郞廳,卽爲定送,應行諸事,使之依例分付擧行矣。今承聖敎,不勝惶恐,原單子中付標,改入之意,敢啓。傳曰,知道。
弘文館校理金錫胄,副校理崔後尙,副修撰李藼·申厚載等,伏以,日者賓廳諸臣引接之時,議蠲民役事,擧行條件,昨旣已啓下矣。勤勤聖敎,辭旨惻怛,旣令竝減,今年八路諸般身布,俱有等分,又許兩湖,姑捨秋用舊結之例,竝以今年實驗田結缺其稅役,唯此二事,實是目今第一救民活民之擧,今日臣庶之聞此擧者,孰不懽忭鼓舞,以頌我聖上矜恤愛惠之至德也?顧臣等於此,復有所不能無惑於心者。夫國家旣已大蠲歲入之額,則又必須大節歲出之數,庶幾收費相當,經用無匱,而今國家之所以許該部之寢抑者,乃不過各處小小營繕之事,而至其役大於此者,則猶有所不能寢,所以飭該部之裁禁者,乃不過各司若干先期進排之物,而至其費鉅於此者,則猶有所不能裁者,抑又何歟?昔在宋治平中,司馬光,以知諫院,進一箚子,論凶荒殺禮之事。其言以爲,雖南郊,事天帝王之殷禮,而牲帛之外,儀仗之類,皆可減也,雖上司乘輿服飾,下至親王公主昏嫁之具,亦可省也。夫以中國殷富,以天下之財力,一遇數方之水旱,則其所節損,猶且如此,而況今吾國之災,八路之災也?禾黍之野,盡爲蒿萊,奠聚之民,擧將溝壑,飢荒之慘,古亦未有。然而猶且不能不椎其膚髓,掠其口吻,亟徵於萬無可出之地,而若復旋費於非必難已之役,甚或至於一事不得減,二事不得減,依然爲前日豐豫之擧措而已,此正所謂聚者涓滴,泄者尾閭,不但有入不需出之慮,將必有大亂大敗,不可爲救者也。臣等竊伏聞,尙方歲例北貿之物,種數頗多,今年則度支所送價銀,已有折減之命,而然貂皮一種應貿之數言之,猶不下半百,而一貂之價,乃至於十餘金。噫,災歲之一貂,卽豐年之百貂也,災歲之一金,卽豐歲之百金也,此安得不爲之多也?臣又伏聞,淑安公主之第,方爲修繕之役,而猶未克畢,近百工匠銀布之外,許多需取於版部者,雖曰減給,而幹事者,猶日催督云,向者集祥殿宇丹雘之日,儒臣,尙亦有以啓侈爲言者,至於論及版部缺長,而今者主第雖貴,私第也。乃必欲復取此物於此部,此所謂不約之甚也。昔魯昭公曰,吾何僭矣?君子譏之以爲,惟其久於僭,故不自知其爲僭也。夫董主家之役者之不能體國家遇大災沴,上下遑遑之意,則固已不可言矣,而其所以使私第,自溺於過侈,靡漫之習,不自知其當節者,斯誠國家之失也。噫,今臣等之所以特擧此二事爲言者,非謂今日節省之道,只在此兩事而已,擧此兩事,則他事之宜節而不節者,皆可類而推也。臣等區區之望,唯在聖明之先節於此,又節於彼,以至於無事不節,而民力且得以少休,國用由是而少裕,則此豈非國家之幸歟?且司馬光,又嘗進奏於神宗曰,宣布惠澤,則宜以在下爲先,撙節用度,則宜以在上爲先。今欲裁損諸費,而不先於貴者近者,則疎遠之人,亦安肯甘心而無怨乎?此尤不易之論也。臣等於昨者,旣見德意之下宣,蓋不勝感祝感戴之誠,則又不敢以撙節自近之說,更演於今日,而兼以光治平中所進箚本節略,以備故事,呈進,伏願聖明,澄心省納焉。取進止。答曰,省箚具悉。進箚之意誠好,予用嘉之。尙方所貿貂皮,使之全減矣。
上在昌德宮。停常參·經筵。
夜一更,蒼白雲一道如氣,起自東方,直指西方,長竟天,廣尺餘,良久乃滅。二更,軍市下,入坤方天際,狀如甁,尾長六七尺許,色赤,有聲如雷,光照地。自三更至五更,月暈,廻木星下。
下直,永川郡守李徽祚,南桃浦萬戶柳重光。
吏批,判書趙復陽病,參判李時術病,參議金萬基進,都承旨張善瀓進。吏批啓曰,判書趙復陽,參判李時術,俱以病不來,小臣獨政未安,何以爲之?敢稟。傳曰,只出緊任。
兵批,兼判書金佐明病,參判金徽病,參議宋時喆進,參知朴世堅病,左副承旨安縝進。
吏批,以金德遠爲正言,金萬均爲舍人,金玉鉉爲靈光郡守,李碩蕃爲濟州判官。
兵批,以吳始復爲副司果。
安縝,以都摠府言啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。
安縝,以都摠府言啓曰,副摠管李之馧,漢城府坐起進去晝仕,請出標信。傳曰,知道。
安縝,以兵曹言啓曰,今十月二十日,禁軍等習陣,設行於慕華館,入直禁軍,依前例除標信出用後,還入直之意,敢啓。傳曰,知道。
吏批啓曰,宗室試藝入格人,一等則陞三階,若應授明善以上階者,只加一階,二等則加二階,三等則加一階,若應授明善以上階者,準職,乃是法典。今此試藝,一等靈陽都正翼俊,秩是明善,似當加一階授正義,二等靈峰副正翼亮·三等蓬江正烱伋,秩是彰善,似當竝授準職,而烱伋則已授準職,何以爲之?竝此仰稟。答曰,一等曰,若應授明善以上階,只加一階,二等·三等,亦曰明善以上階者,準職,準職云者,指何以言耶?考啓。
吏批啓曰,宗室試藝入格人,一等則陞三階,若應授明善以上階者,只加一階,二等則加二階,三等則加一階,若應授明善以上階者,,準職,乃是法典。今此試藝,一等靈陽都正翼俊,秩是明善,似當加一階授正義,二等靈峰副令翼亮,三等蓬江正烱伋,秩是彰善,似當竝授準職,而烱伋則已授準職,何以爲之?竝此仰稟,傳曰,一等曰,若應授明善以上階者,只加一階,二等三等,亦曰,明善以上階者,準職,準職云者,指何以言耶?考啓事,傳敎矣。堂上以上資級,與堂下資級,輕重有別。宗室試藝一等入格,應授堂下資級者,則法當陞三階,而應授以上階者,則只加一階者,以堂上資級,有不可躐等超授故也。至於二等·三等應授堂下資級者,亦當從其等第,或加二階,或加一階,而明善以上階,則一等入格者,亦且只加一階,二等·三等之於一等,不可無差等,故不得陞階,只授準職,此所謂準職,似是堂下準職之謂也。法典本文簡省,猝難明白解見,而以事理推之,似是如此,敢啓。答曰,前草記之答,非問此也。一等入格者,應加三階,而若明善以上階則勿加三階,只加一階云者,明白,而二三等,亦曰明善以上階者準職。準職,應是堂下準職,明善,乃是堂上資級,堂上官,不得爲堂下準職,明矣,無乃明善以上準職云者,指資雖堂上,而不得爲都正者耶?法文本意,實難解見,而但法文旣曰,明善以上準職,其以下加階有差,蓬江正烱伋,旣是堂下彰善,則應爲加一階矣。
領議政鄭太和二十四度呈辭。傳于李枝茂曰,安心調理。
李枝茂,以禮曹言啓曰,謝恩使拜表吉日退行事,傳敎矣。卽爲分付日官,使之改擇吉日,而開月旬後,則雖有吉日,日字促迫,決難及期得達,旬前則多有拘忌,絶無純吉之日。上·副使及書狀官,相議歸一,然後方可定日入啓,而使·書狀中或有事故,未及齊會停當云,待其議定,改擇以入之意,敢啓。答曰,知道。
李枝茂,以兵曹言啓曰,東西冰庫蓋草,例爲題給到防軍四百五十名,編結矣。卽今則旣無到防軍,令漢城府給附近防民,使之趁時編結,何如?傳曰,允。
大司諫沈梓,司諫沈攸,正言吳斗憲啓曰,驪州牧使李明傳,年衰耳聾,遇事迷茫,吏緣爲奸,民受其害,奴僕雜於場市,多有鄙瑣之事,災傷覆審,亦甚不均,闔境之人,怨詈不已,畿輔稍完之邑,將爲棄地。前頭賑救之責,不可付之此人,請驪州牧使李明傳罷職。昆陽郡守洪受九,到任以後,無一善狀,惟以剝割爲事,家在本道,駄載絡繹,闔境嗷嗷,如在水火,海隅殘氓,無以支保,請昆陽郡守洪受九罷職。近因連歲饑荒,驛路之凋弊已甚,奴婢貢布,多歸於察訪之私用,至於馬政,漫不知爲何事,監司,只以四字題目,塞責於殿最,各驛重記,亦無營門拘檢之事,察訪之貪鄙者,益無所徵懼,馬政之不擧,職此之由也。今後察訪遞歸之時,一依各邑例,驛中重記,使之修送於監司,永爲定式,其中侵虐驛卒,抛棄馬政者,令各道監司各別啓聞,論以重律,各邑仕滿將校,雖有司果帖成給之規,非如六品遷轉之比,以此夤緣仕路,曾所未有。利仁察訪趙元陽,以廣州白徒,因將官仕滿帖文,仍授東班六品正職,人器之不稱,已不可言,而官方之淆亂,莫此爲甚,請利仁察訪趙元陽汰去。答曰,依啓。李明傳·洪受九事,更加詳察處之。
執義申命圭,持平李宇鼎,尹趾善啓曰,今日齊坐,濟州居兼司僕洪逸者,呈狀本曹曰,渠之外曾祖千金,則果是懷德朴世寬之奴,而千金之妻,則金堤金夢舜之婢,其後轉輾,相賣爲良,三代良役,已至九十餘年,而不意年前,懷德朴先一者,自稱世寬之裔,誣囑官家,施以嚴刑,前後贖良文記及家間財産,盡爲奪取,竝渠族屬一百三十餘人,壓爲已奴,萬端侵虐而來云,呼訴其冤,語甚切至。渠之所訴,縱難盡信,而其所謂三代良役,將至百年云者,似不敢誣。實有如此,誠可痛駭,而絶徼之民,抱此至冤,無所控訴,則亦不可循例處之,所謂懷德朴先一者,請令該曹急速移牒捉來,各別明査實狀,以爲彼此科罪之地。今年災孽,前古所無,至於牛疫致斃之數,以畿甸計之,不啻累千百。又見諸道啓聞,多寡雖殊,而無處不然,則前頭熾熄,難以逆知。不但不盡其力,老食其肉,君子有饑。設令斃盡之餘,幸有若干餘種,一任驅入於屠肆,則雖有饑饉餘氓,明春耕作,決無其望。前日屠禁定奪之時,廟堂諸議,以聖廟典僕,有所窒礙,縱緩其令,而卽今外方牛疫,尙無寢息之期,識者無不爲慮。若此不已,終至於無遺類而止,實可寒心。請自今以後,京外屠肆,一切禁罷,如有犯者,令攸司一一科罪。向者文科別試一所開場之日,搜篋監察及四館等,仍一細事,各失體貌,互相執治其下人,此曾所未有之事。其不識事理之失,不可置之,請當日搜挾監察遞差,當該四館竝從重推考。答曰,依啓。牛禁一款,其令廟堂議處,朴先一事,別定剛明官査覈處之。
上在昌德宮。停常參·經筵。
下直,咸安郡守李達意。
藥房都提調鄭致和,提調金佐明,副提調張善瀓啓曰,天氣連日沈陰,伏未審此時,聖體,若何?慈殿氣候,亦何如?臣等伏切憂慮,敢此問安。答曰,知道。慈候近因心火,雖未得安寧,姑無大段症候矣。
安縝,以都摠府言啓曰,副摠管金東屹,以禁軍別將操鍊事,慕華館進去晝仕,請出標信。傳曰,知道。
大司諫沈梓,司諫沈攸,正言吳斗憲啓曰,驪州牧使李明傳,年衰耳聾,遇事迷茫,吏緣爲奸,民受其害,奴僕雜於場市,多有鄙瑣之事,災傷覆審,亦甚不均,闔境之人,怨罵不已,畿輔稍完之邑,將爲棄地。本州距京城不遠,非若遠外風聞之比,傳播之言,昭然可徵。前頭賑救之責,不可付之此人,請驪州牧使李明傳罷職。昆陽,僻在海隅,京師旣遠,營門且不近,苟非其人,恣意貪虐,無所忌憚,無處控訴之民,誠可矜悶者也。郡守洪受九,到任以後,無一善狀,惟以剝割爲事,家在本道,駄載絡繹,闔境嗷嗷,如在水火,傳播之言,不啻狼籍。別無更加詳察之事,請昆陽郡守洪受九罷職。答曰,依啓。
上在昌德宮。停常參·經筵。
正言金德遠啓曰,臣曾爲武科監試官時,以都廳監察混請科罪事,方被推緘,時未照勘,何敢晏然於言責之地乎?請命遞斥臣職。答曰,勿辭。推考,蕩滌。
傳曰閔點曰,石灰三百石,內需司所捧處送之。又傳曰,長生殿外棺板一部,送于內需司事,言于該曹。
閔點,以禮曹言啓曰,進賀兼謝恩使拜表吉日,令日官改擇,則來十一月初九日,辰時,方物封裹,同月初六日爲吉云。以此日時,原粘目中及單子中,付標以入之意,敢啓。傳曰,初九日則前頭日字太迫,勢難及期,此外無他吉日耶?問啓。
又以弘文館言啓曰,本館上番校理金錫胄,以南學兼敎授,儒生課製坐起晝仕出去之意,敢啓。傳曰,知道。
夜四更,流星出北極星上,入郞將星下,狀如拳,尾長二三尺許,色赤。
張善瀓啓曰,吏曹郞廳來言,守令有闕,政事,何以爲之?敢稟。
同副承旨崔逸,伏以,臣於本月十四日,祗受有司,以臣爲承旨者。聞命震越,繼之以感涕。揆臣分義,所當行不俟駕,而顧臣情勢,有萬分悶蹙者,不得不呼籲於天地父母之前,伏乞聖明,哀憐而垂察焉。臣本草野冷蹤,過蒙洪造,出入三朝,歷敭淸顯,涓埃未報,釁咎山積,聖度包荒,曲全至今,而曾於數年前,待罪言地,論事乖剌,見棄物議,詆罵四起,無所容身,旋叨喉司之寵擢,而彈章隨發,衆口同辭,皆曰不可。此實臣之有以自取,而臣之不可於此職,亦可見矣。夫爲人臣,許身事國,雖赴湯火,固無所辭,而其所不堪,則不敢冒居,亦人臣事君之道也。數年之前,衆謂之不可,則數年之後,臣豈能遽爲可堪之人,而晏然當之乎?不惟臣抱羞冒進之爲悖義,抑負乘致寇,重爲淸朝之累也。反覆思惟,終不敢抗顔承命,瞻望日邊,只有涕淚而已。且臣八十老母,病臥床褥,氣息奄奄,朝不保夕,人子情理,不忍拚去,孝理之下,亦所矜恤。伏願聖慈,曲加體諒,特許遞改,以安螻蟻之微分,以全母子私恩,不勝幸甚。臣無任戰灼祈懇之至。答曰,省疏具悉。爾其勿辭,從速上來察職。
上在昌德宮。停常參·經筵。
執義申命圭,持平李宇鼎啓曰,臣等,伏見前日備忘記,以福寧君栯之喪,一札哀敎,字字惻怛。首念先朝之眷愛,繼以聖心之悲慟,特令攸司,持給喪需,又下寵典,賜以禮葬。初喪殯斂,旣已大行恩禮,固無憾於聖心,孰不欽仰我聖上親親至德,逈出前古,而至於禮葬,則臣等竊以爲大不可。若在常年,則固當承奉之不暇,而竊念今歲凶歉,前所未有,八路生靈,擧將塡壑,國事危急,罔知攸濟,上而乘輿服御,下而軍國需用,百爲皆轍。當此之時,曾所常行之事,亦可裁減,況爲一時親愛之義,復擧久廢之古典,使此朝夕濱死之民,重之以顚連難保之患,豈非大可悶者乎?只以役夫言之,當此冬節,驅策飢民,贏糧裹飯,往來遞易,一旬統計,則赴役之數,至於數千,此所不忍,而其勢亦能支保乎?非但此也,祭奠營造,石役夫馬,凡干大小責應種種需費之數,實難毛計。畿邑凋弊之物力,萬無支當之理,請特念今日民事之至於萬分地頭,亟收福寧君栯禮葬之命。今年八路民事之慘,已至萬分地頭,凡厥公私費財撓民之事,必須一倂裁損,然後庶可爲拯濟支保之地,請諸道監司·都事·先生家喪,例給祭幕·墓廬·石灰·造墓軍丁,大小酬應之事,限明年竝爲停罷。答曰,不允。末端事,依啓。
閔點啓曰,左副承旨李枝茂,陳疏到院以爲,素患脚部麻木之症,遇寒復作,行步甚艱,勢難供職,而適値僚員不齊,力疾仕進,連日直宿,昨纔退歸於家,則家間兒息,有拘忌之疾。臣初未詳知,旣入混處,決不可出入於近密之地云。元疏不敢捧入,而合有變通之道,何以爲之?敢稟。傳曰,遞差,可也。
安縝,以刑曹言啓曰,以濟州三邑定配罪人移配事草記,傳曰,知道。今此移配之流,當付籤於罪人名下,書以移配某道某邑而已,何如是違格粘啓耶?改入事,傳敎矣。付籤於原單子事,臣等不能言及,以別單書入,致勤聖敎,不勝惶恐。捧其別單,而付籤書入之意,敢啓。傳曰,知道。又以備邊司言啓曰,伏見義州府尹黃儁耉,平安監司閔維重等狀啓,則瀋陽入送生梨,以體小腐傷之故,衙門責其不謹封進云。今年百物,無不被災之中,唯獨生梨,結顆最實,而以體小腐傷被災,必由於各邑不謹擇送之致,此後則勿視尋常,各別擇送,俾無生事之患,宜當。以此意,豫爲分付兩西監司處,何如?傳曰,允。
又以兵曹言啓曰,贊功,發遣咸鏡·原襄道沿海之邑,覘得醎土事,曾已定奪矣。贊功及別破陣一人,數日內給馬下送,而衣資則已自備邊司,分付戶曹題給矣。如得硝土,則卽其所,試爲煮取,然後可知其品好與否,令該道監司,依其所言爲之之意,移文知會,何如?傳曰,允。
又以備邊司言啓曰,司憲府,請令敬差官及都事,明覈災實之啓辭,出於欲除民怨之意,而其間亦不無難便之曲折,後日登對時,面稟後擧行,何如?傳曰,允。又以兵曹言啓曰,頃日巡城時,分遣本曹及工曹·漢城府郞廳,察見城堞圮毁之處,體城拔石處,且於路僻樹密之處,多有樵童踰越之處,多至二十五庫,事甚驚駭。卽令營繕監役,改揷薄石,以防其踰越,而此時國綱解弛,人不畏法,如是修治之後,不無還拔作路之弊,令四山監役,嚴飭分松各洞下人處,以爲摘發重究之地,而又令精抄廳及訓鍊都監,不時定送邏卒,窺伺捕促,如有犯者,依法處斷,凡人捕告者,亦爲論賞,而取用薄石,則令戶曹,擇給廣好者,以爲繕完之地,何如?傳曰,允。
咸鏡監司,定平居全守丁夫妻及兩子,一時燒死事狀啓,傳曰,燒死人等處,令本道恤典擧行。
張善瀓,以吏曹言啓曰,以本曹宗室試藝入格人加階事啓辭,傳曰,前草記之答,非問此也。一等入格,其應加三階,而若明善以上階,則勿加三階,只加一階之者,明白,而二三等,亦曰,明善以上階者,準職。準職,應是堂下準職,明善,乃是堂上資級,堂上官,不得爲堂下準職,明矣。無乃明善以上準職云者,指資雖堂上,而不得爲都正者耶?法文本意,實難解見,而但法文旣曰,明善以上準職,其以下,加資有差。蓬江正烱伋,旣是堂下彰善,則應爲加一階矣事,傳敎矣。蓬江正烱伋,旣是堂下資窮,且已行準職,依聖敎加一階,靈峰副守翼亮之應授準職,法典本文,旣已明白,依法典擧行似當,敢此申稟。傳曰,依爲之。
閔點,以嘉禮都監言啓曰,三揀擇後,別宮先進器皿等物,畢造後姑爲停役之意,曾已陳達於榻前矣。器皿等物,一依辛卯進排之數,旣已畢造,其中若干木器,雖有未盡着漆者,而此則堂上郞廳,往來看檢,可以完了。不可爲此些少之役,仍存許多員役,以費料布,自明日姑爲停役之意,敢啓。傳曰,知道。
安縝,以都摠府言啓曰,今日入直軍士中日習射,請出標信。傳曰,知道。
張善瀓啓曰,假注書安如器,猝患外感胸腹之痛,挾寒兼發,有時苦劇,委頓呻痛。多事之地,不可退在調理,今姑遞差,他假注書,差出,何如?傳曰,允。
假注書安如器病,代安烒·南有星·鄭尙獻。
傳于張善瀓曰,政事,明日爲之。
持平尹趾善,伏以,臣頃承召命之日,老母有傷感之症,而旋卽向歇,臣之偃然退去,極涉惶恐,故黽勉上來,祗謝恩命矣。昨昏得聞,一夜之間,轉至危劇,已在十分地頭,方寸撓亂,情理罔極,馳往救護,一刻爲急,不得不一邊陳疏,徑先出去,臣罪萬死,臣罪萬死。伏乞聖慈,天地父母,俯察至懇,先遞臣職,仍治臣違越之罪。臣不勝悶迫祈懇之至,謹昧死以聞。踏啓字。
上在昌德宮。停常參·經筵。
有政。吏批,判書趙復陽陳疏,參判李時術進,參議金萬基進,右承旨閔點進。以李翊爲承旨,以李煦爲掌令,以吳始復爲持平,以權尙矩爲驪州牧使,以李敏敍爲高陽郡守,以洪起淵爲昆陽郡守,以洪柱溟爲狼川縣監,以柳榰爲監察,以金棐爲利仁察訪,以孫萬雄爲學正,以許滌爲學錄,以李禎來·金世爲學諭,靈陽都正翼俊明善,今加正義。試藝一等入格,蓬江正烱伋彰善,今加明善,試藝三等入格,已行資窮準職,靈峯副令翼亮彰善,試藝二等入格,依法典準職。左承旨李翊,右副承旨安縝。
兵批,兼判書金佐明病,參判金徽進,參議宋時喆病,參知朴世堅式暇,右副承旨安縝進。以朴贄·李枝茂爲副護軍,以尹敬敎·尹趾善爲副司直。
洪處大啓曰,廳中位不齊,未有甚於近日,出納之際,事多苟簡。今日政新除授承旨,卽爲牌招,使之察任,何如?傳曰,允。
備忘記,傳于洪處大曰,長番內官鄭希哲,當爲昨日戶曹別單啓下之時,此草記,昏不覺察,置諸休紙之中,不卽出給,殊甚慢忽,從重推考。
安縝,以兵曹言啓曰,禁軍及別軍職等年例所給馬草價木磨鍊,則通計四十一同二疋,而本曹留儲順贊木,只二十四同矣。以此又將除出各番正頒布二同,則不足之數十九同,且有逐朔應下之處,有難沒〈數〉盡用,餘丁木二十同,禁保木十同,順贊木十一同一疋,收合充給之意,敢啓。傳曰,知道。
以賓廳坐目單子,傳曰,大臣·備局堂上,引見。
傳于安縝曰,靈光郡守金玉炫·昆陽郡守洪起淵,改差,當日政,差出其代事,榻前定奪。
吏批,判書趙復陽陳疏,參判李時術進,參議金萬基進,都承旨張善瀓進。鄭重徽爲靈光郡守,以李道一爲昆陽郡守,靈陽君翼俊。
兵批,兼判書金佐明病,參判金徽進,參議宋時喆病,參知朴世堅式暇,左副承旨安縝進。以洪起淵·金玉炫爲副護軍。
洪處大,以戶曹言啓曰,每年三殿進上女帽次唐獤皮,例於初秋市人處,給價貿得進排矣。今因平市提調徐必遠啓辭,依翼蟬冠獤皮例,赴京譯官處,給價貿來事,命下矣。明年所用女帽次唐獤皮四十五領價,以曾前市人處所給之數,移給於今番冬至使行次入去譯官處,使之貿來,而唐物貿易別單,末端添書以入之意,敢啓。傳曰,今年則兩大妃殿進上外,勿爲貿易,可也。
二十三日午時,上御養心閤,大臣·備局堂上引見。入侍,左議政許積,右議政洪重普,禮曹判書金壽恒,右參贊朴長遠,戶曹判書權大運,知中樞府事柳赫然,判尹徐必遠,吏曹參議金萬基,大司諫沈梓,持平李宇鼎,修撰申厚載,左副承旨安縝,假注書尹爾霖·李益泰,記事官李秀彦·尹致績。許積曰,近來日氣不佳,聖候,若何?上曰,別無大段所患矣。積曰,冬至已迫,而日氣沈陰,每有霧氣,雨下不止,去夜之雨,亦甚滂沱矣。上曰,與夏節無異也。積曰,時氣如此,例多癘疫。飢困之民,又得病患,則大可爲慮也。秋牟則得雨沾洽之後,日就茂盛云矣。上曰,有稟定事乎?積曰,有若干事矣。仍以全羅水使狀啓披閱,上曰,此狀啓,旣已見之,而以狀辭見之,則桑寄生·箭竹所生之處,歸重而言也。積曰,此乃屯田之事也。上曰,屯田則折受後爲之矣。積粟不知其幾許,而其下乃曰,六島屯田乎?積曰,大槪各營屯田,則各使之所營也。積粟屯田,若或見失,則勢難支保也。其中箭竹·船材長養之處,還爲出給,宜當,而水使之言不均,故未及回啓矣。臣等未回啓,欲爲還給,而自上持難,則似有所損矣。大槪,地則有限,而宮家不許作田,誠爲未安,島中則不許宮庄,宜矣。上曰,島中亦非一規,若開庄於新處,則必有其害也。積曰,作田島中之事漸出,則將來之弊,誠爲不少也。上曰,此則許半給之,何如?重普曰,桑寄生·箭竹·藁草生養之處,皆不許給,宜當矣。上曰,然矣。積,以司憲府啓辭災實辨別事陳達曰,今年農事,畿內少愈於外方,而其中給災處,多有不均之弊云者,臺諫之言,不可謂之無所見,而以此行會,則各道未免狼狽矣。當初臺諫所啓,災傷敬差官趁急下送事蒙允,而臣等之意,則早送不可,故回啓之時,此一款落漏矣。大槪各道,則早霜後卽報故如此,而京畿則初以稍實報之,其後大異於初云矣。上曰,京畿,今則無可奈何云耶?積曰,畿內百姓等,呈狀備局,願除徭役,而臺諫所啓,事體重大,故時未擧行矣。還上定數事,或令折半捧之,或捧三分之一,隨其邑年事之如何,爲之之意,分付擧行,宜當,故尤甚邑則捧三分之一,稍逾邑則捧半捧納事,臣等當回啓施行矣。上曰,然矣。積曰,屠牛禁斷,更令廟堂議處事,允下矣。上曰,其言皆是矣。積曰,臺諫啓辭,意則固好,而但廟堂之議,以聖廟典僕之故,有所持難云者,誤矣。昨見領相,議論此事,而領議政則曰,趙復陽進箚時,不爲改令則好矣云爾。上曰,其箚子則欲其勿禁也。積曰,此事若一節禁斷,則百姓必有難保之勢也。農牛則雖賣之,耕者固當沽之,而其中或老或殘,不能負耒之牛,則便是無用之物,而竝與此類而痛禁,則民情必以爲悶也。方外以此有三議,而難禁之議,多矣。上曰,前此禁斷時,用何律耶?積曰,前者犯禁,則全家定配而不止,故有刑推後收贖之事矣。上曰,僉之所見,何如?壽恒曰,以許多曲折言之,則大臣之言,是矣,而中外牛疫大盛,斃盡無餘,而又從以屠殺之,則前頭民事,萬分悶慮,以國體言之,則禁之,宜當矣。積曰,此言固好,而當此捄荒之時,不可無變通之道矣。大運曰,聞鄕中以此多有貿穀之事云矣。重普曰,貿穀資生則是亦好矣。積曰,濟州馬最關,而皆屠食云矣。上曰,京中牛疫,今則何如云耶?赫然曰,車牛,得之漸難,以此知牛疫之漸盛也。積曰,頃因金佐明陳達,藥用駝駱粥,姑減已久,故多般聞見,則近來稍爲寢息云矣。上曰,一切嚴禁,則反撓民心也。積曰,閔鼎重·維重,爲監司時,雖無牛疫,禁之太甚,故監司則善治,而民間以此爲怨矣。上曰,或擾民,或固執,故臺諫啓辭時,如是啓下矣。積曰,分付刑曹及漢城府,持雌牛入城者,一切禁斷,私屠處,亦爲禁斷,宜矣。徐必遠曰,小臣見之,則今年牛疫,不如丁未也。城外近處,或有賣柴資生者,持雌牛入城,而亦爲一節嚴禁,則亦絶生路也。赫然曰,牛疫寢息後,痛禁,似宜矣。上曰,然矣。積曰,從前使行赴燕時,自運餉給百兩銀子,以爲糧資,而猶爲不足矣。今年則凶歉太甚,不可以常例爲之,自備邊司參酌定給,宜矣。上曰,依爲之。積曰,安州判官,累經匪人,幾爲棄地矣,此判官,勤幹解事之人,故今此兩度勅使,無弊支過云矣。上曰,今番使行,熖焇法,不爲學得而來云耶?積曰,未能學得而來云矣。上曰,渠輩之俗,甚畏開口云,然耶?積曰,然矣。大運曰,値此無前大侵之歲,凡百供用,萬分亦慮,而其中尤甚渴乏者,內贍寺所供眞荏也。重普曰,眞荏將未免闕供云矣。上曰,遺在尙有餘數也。大運曰,重記雖有若干所在,皆爲虛簿,故每於供上之時,貿用於市上矣。今年則貴於米,將必有闕供之患,大可爲慮也。積曰,本寺貢物二人,呈狀備局,累度呼訴,故提調亦欲變通云。聞諸市直,則一石眞荏,捧銀七八兩云,日後則尤倍於此數。臣意則平安·黃海兩道,本來眞荏所産之地也。兩道監司處,劃給管餉米石,分定於各官,貿易上來,似爲得宜矣。大運曰,曾前勅行時,有別卜定之數,而今年則應納之物,亦爲蠲減,別卜定則不可爲之,而大臣之意如此,自該曹下送公事,爲之,何如?上曰,中原則用油之事,何如耶?積曰,飮食用油如流矣。赫然曰,非但眞油,雉豚之膏,亦皆用之云矣。上曰,燃燈,亦用此油乎?積曰,館外則皆用鳥獸之膏,而北京則皆用燭矣。上曰,是爲肉燭也。大運曰,盲人之祿,以司正·司猛兩遞兒,取才分給矣。今因裁省之時,强作散料,故渠輩極其稱冤,至於呼訴於大臣,似當仍給矣。上曰,依他取才,付祿,可也。許積所啓,司憲府監察月令,移定於繕工監,而本監,元非請臺衙門,且官員甚多,而下人數少,決無支堪之勢,監察月令,勿爲移定於繕工監,何如?上曰,依爲之。李宇鼎曰,今年災傷不均,民怨非細,故以是爲悶,有所論啓,而不自覺其後時矣。卽聞大臣陳達之言,則臣果有論事不審之失。且於牛禁啓辭中,太學典僕一款,則其日筵中說話,未能備諳,泛然陳啓,終欠詳悉。以此以彼,決難仍冒,請命遞斥臣職。上曰,勿辭。安縝所啓,持平李宇鼎,再啓煩瀆,退待物論矣。上曰,知道。柳赫然所啓,今年諸道被災邑,砲保價布,旣已分等量減,故軍兵處應給不足之數甚多,何以爲之乎?上曰,量其不足之數,江都所在木,取來添給可也。柳赫然所啓,鳥銃匠崔亨男,本以軍器寺匠人,今又移屬於尙衣院。莫重軍器打造之地,不可無如此善手,匠人崔亨男,還送于軍器寺,何如?上曰,依爲之。上曰,邊永熙家明火賊徒,旣已承服。卽當處斷,而但此賊異於他賊,皆是都監砲手也。不可循例處斷,都監習陣日,使訓錬大將,徇示軍中後處斷,以爲警飭軍兵,申明約束,可也。遂退出。
上在昌德宮。停常參·經筵。
夜一更,火星與土星同度,而火北土南,相距七八寸許。
李翊啓曰,大司憲宋浚吉,掌令洪受河在外,執義申命圭呈辭,掌令李煦,持平吳始復未肅拜,今日茶時,以監察〈爲之〉之意,敢啓。傳曰,知道。
藥房提調金佐明,副提調張善瀓啓曰,連日下雨,日氣不佳,伏未審聖體,若何,慈殿氣候,亦何如?臣等伏切憂慮,敢來問安。答曰,知道。慈候無事。
閔點啓曰,淸風府院君金佑明,來詣請對矣。傳曰,引見。
安縝,以備邊〈司〉言啓曰,濟州牧廂庫所納雜物,依榻前下敎,取考廂庫膽錄,則無灰木□木貫子,非逐年封進之物,而年年所納者,只白蠟·梔子兩種,故別單書入,以竢裁處之意,敢啓。傳曰,知道。
閔點,以禮曹言啓曰,以本曹謝恩兼進賀使拜表擇日草記,傳曰,初九日則前頭日字太迫,勢難及期,此外無他吉日耶?問啓事,傳敎矣。開月初九日以前,吉日有無,問于日官,則初五日稍爲平吉,而有些拘忌,故當初不得以此擇報云矣,敢啓。傳曰,此外無吉日而然耶?
備忘記,柳葉箭五中人守門將蔡象九,陞敍。
領議政鄭太和二十六度呈辭。答曰,嗚呼,此誠何等時也?八路饑荒,民將塡壑。國依於民,其將奈何?每念及此,食息靡寧,而所倚毗者唯卿,卿胡不諒寡昧之至意,連章乞閑,至此之甚也?神明所扶,宜有昔疾今愈之慶,何固辭乃爾?予之日望卿之造朝者已久,宜無允許之理。安心勿辭,亟斷來章,臥閤論道,以副朝野之望。仍傳曰,遣史官傳諭。
閔點,以禮曹言啓曰,以謝恩使拜表吉日,初五日有些拘忌,當初不得擇報事草記,傳曰,此外無吉日而然耶事,傳敎矣。更問于日官,則十一月初二日爲吉,而與前二十八日,不過數三日之間,殊無退行之意,使臣亦以促迫爲言,故不得擇報,此外無他吉日云,敢啓。傳曰,然則以初五日爲之。
執義申命圭啓曰,臣伏聞昨日筵上,大臣,以頃日臣等之諸道災實申飭啓辭,爲之後時,屠牛啓辭中,文廟典僕之說,謂之失實,將此二事,竝歸揮撤,同僚至於引避,臣不勝瞿然之至。災實之啓,臣亦非不知吁亦晩矣,而臺諫論事,不可逆料其必然,而有可先發,必待有聞,然後方可爲之,故臣與諸僚,各隨所聞,各相商確之際,自爾差遲,臣亦限其聽聞之不早,而大槪一年均徭,唯在災否虛實。豐年尙不可忽,伊況今年乎?畿甸年事,初若少愈於他道,及其畢竟,則了無異同,而常時徭役責應之煩,恒自信蓰於他道,則災實覆審,尤可十分詳察,俾令窮民,均被實惠,而唉彼字牧者,多不念如此,委諸下吏,或意在衒能,不耨之田,無蕙之莖,擧皆渾入於應賦之中,而必欲浚膏而不足,將使若保之盛澤,終不下究者,果何意耶?王畿咫尺,尙且如此,則遠外諸道,不問可想。初欲覆其尤甚,請以科罪,而且慮其麗甚多,反貽紛擾害事之患,姑以警責之意,先飭於幹事之臣者,蓋亦有意存焉。況今覆審,多有未畢之處,雖曰晩矣,或不無少有益焉,則何不第令申布,而終乃寢閣耶?且念朝廷,以各衙門軍匠僕隷等諸般身役,欲知外方災實,以爲裁減之計,而議論定時,各種應役之類,盡次第上納,終使一分德意,閼而未行,又以臣等言事較遲,災實均賦之政,且未見施,哀彼赤子,何處控訴?此實臣罪也。至於屠禁,則當初議定時,臣與同僚,皆不及與聞末議,前席說話,又難得聞,只以文廟典僕之說,追聞其一班,而日者論啓,插爲措語矣。拈出歸重,謂有失着,同僚旣已自列,則臣何獨晏然乎?且自數日前,重感寒疾,宿症兼發,委頓叫絶,不能擧頭,忍死扶曳,今始來避,稽遲之失,亦所難免,請命遞斥臣職。答曰,勿辭。
安縝啓曰,執義申命圭,再啓煩瀆,退待物論矣。傳曰,知道。
平安監司閔維重疏曰,伏以臣,庸疎無用,最出人下,歷試內外,無一報效,昨歲得罪湖臬,朝廷失於擇任,畀臣經界之事。玆事重大,決非可堪,露章乞哀,未蒙恩許,分義所在,不敢再辭,强所不能,黽勉奉行,而所幹未竣,旋被遷除。西來之後,事不相涉,民情便否,無路得詳,卽伏見邸報,近日臺啓,備論量不均之弊,至請改量,而大臣繼陳,聖批允下,誤事之罪,臣實當之。論以國法,合被譴責,而側聽累日,未有處分,臣惶悚隕越,無所容措。玆敢冒昧自列,仰干嚴誅。臣嘗閱朱子缺其條奏經界,有曰,此法之行,其利在於官府細民,而豪家□姓猾吏奸民,皆所不便,故向來議臣,屢請施行,輒爲悖言所阻。又曰,推行經界,最急之務,在於推擇官吏,使之深思熟慮於其始,而委任責成於其終。夫推擇官吏,得人委任,固爲不易,而措置得宜,鎭服人心,使豪家姦民,不得以悖言阻撓者,此尤難矣。臣於湖中,土壤之膏瘠,賦役之苦歇,蓋嘗粗得其詳,思欲承命周旋,大均節之,公無漏稅,民免橫斂,以補聖上仁政之始,實所區區自期於心者,而以臣昏愚,承乏謬當,旣不能善爲規劃,各邑所差許多監官,又不能一一得人,則相土分等之際,初頭輕重,或爽其實者,理勢然也。乃於其間,不悅於玆法者,紛然謗議,靡所不至,臣竊慨然於此,行宮賜對之時,亦嘗妄陳如許事狀,而然在我施設,苟得其道,雖豪家奸民,必無可假以爲言者,作事之初,宜察民怨之所由起,故臣首到淸州,見其所量過峻,聚會監官,盡許減等,以慰民望,至於忠州,其所打量未畢,只聞比他頗緩之說,未見有大段錯誤。其餘列邑,纔得一番巡歷,槪審其打量之善不善,間有差失,卽令改之,而自度精神筋力,難可遍察而周知,故擬於草案畢收,正案未定之前,或聽民自訴,或採詢公論,就其稱冤不便處,將有以釐正,意外移官,遂失所圖,每念及此,若負重戾。如使臣識足以慮事,才足以幹務,指授量法,均整無差,等第土品,輕重適當,則初不無稱冤之民,後豈有改量之擧哉?緣臣奉職無狀,旣量旋改,未免病國而撓民,臣罪至此,益無所逃。伏乞聖明,亟遞臣職,仍正臣罪,以爲人臣誤事者之戒,不勝幸甚。答曰,省疏具悉。卿其勿辭,從速察職。
淸風府院君金佑明請對引見時,上御養心閣。淸風府院君金佑明,右承旨閔點,假注書安烒,記事官李秀彦·尹致績入侍。金佑明曰,小臣,以非文非武,百無肖似之人,猥蒙國家厚恩,爵位此高,至授扈衛大將之任,無望報效,只切惶愧而已。頃者臺諫論啓,大臣入侍,聞有扈衛軍士減除之請,而猶未定其額數,故領相方爲大將,尙未得是非於其間,而小臣旣有所見,則何敢不爲仰達乎?常時軍官,別無所爲之事,不過每每執捉於禁亂,眞所謂諺數慢必曰丞哉之類也。自丙丁之後,國家無事,禁中頗·牧雖多,亦無所用矣。然昇平之時,所以待養軍兵者,以待日後之緩急也。往在丁丑,李時白爲大將,當時守堞之役,反有多於平日厚糧之卒云矣。今若太減,則所零之數極多,不知國家,將用於何處,而不過歸於用武之地,則用之之道無異,待之之誠極薄,非但渠輩殊無盡誠之理,其於國家之失人心,爲如何哉?臺諫·大臣,曾無經驗之地,故其所陳達,至於如此。其時小臣,不得入侍,無所稟定,故渠輩不知所屬,方此疑懼。合三廳不過二千餘名,臣之愚意,則不如仍而置之之無怨也。今若必欲釐正,願先汰去小臣,則不待釐正,而自當罷去矣。上曰,其時領相,未得入侍,卿亦不爲出入,故不得同議爲之,而第其形勢之難處,則予亦知之,當待後日變通時,從長爲之矣。金佑明曰,唐獤皮,自尙方貿易之數,每年翼善冠遠遊冠各一次,頃於世子冠禮時,加貿一次,通共三件矣。今因玉堂進箚,特命全減。臣之愚意,則章服異於他服飾,亦不可太涉理沒,而聖意實出於遇災省弊,臣不敢容喙,至於女帽次,則今年亦不在減省中,明年以後則其數尤多,一譯官,誠難獨當貿易。頃者徐必遠,請以市井年例貿納之數,竝歸於譯官者,其於譯官,實涉冤苦。市井則不但衆力,易於周旋,前期受價,亦有取嬴之事,女帽次獤皮,則令市井依前例貿納,何如?上曰,今年則貿易之數旣減,且已移給矣。前頭則一譯官,似難獨當,令該曹更爲變通,可也。金佑明曰,咸鏡道進上貂皮,元數不多,而頃年閔鼎重,爲本道監司時,累請以價代納,而防啓不許矣。其後閔鼎重,爲戶曹判書,終乃變通,咸興一邑外,其餘四邑,則以布代納于戶曹,戶曹分授于耳掩匠,使之貿納,而毛品殘薄,大不及本色直納之時,直納之事,今不可更爲變通。與其納布戶曹,無寧納布於本院。今後則請所納之布,直納上方,以爲自本院貿易之地。上曰,依爲之。金佑明曰,藏氷之節不遠,氷庫必須豫爲修治,可無易消之弊。在前例以到防軍,編結蓋草,今年則無到防軍,尙未始役,誠爲可悶。兵曹則以軍無出處之故,請用坊民,漢城府則以坊民役重,不可創開無前之規,請令兵曹,給價雇立。如許之際,永庫之役,漸至遲緩。聞曳石坊民未赴役者尙多云,請令漢城府,調送此軍於冰庫,以爲從速完役之地。上曰,該府慮民,仍成規例,更請兵曹給價,而今年則有曳石餘軍云,以此調送,此後則自兵曹料理爲之,可也。金佑明曰,敦寧府,雖無所事,旣爲堂上,則不可不參褒貶之坐,而都正李俊漢,自以武人除本職,曾無前例爲嫌,在職三年,一不參坐。堂上異於郞廳,而其在事體,殊甚苟簡,合有變通之道矣。上曰,令該曹變通,可也。退出。
上在昌德宮。停常參·經筵。
夜四更,流星出井星上郞位星下,狀如拳,尾長三四尺許,色白。
下直,龍津萬戶張善活。
安縝啓曰,大司憲宋浚吉,掌令洪受河在外,執義申命圭,持平李宇鼎退待,掌令李煦,持平吳始復未肅拜,今日監察茶時之意,敢啓。傳曰,知道。
李翊,以都摠府言啓曰,今日入直軍士中日習射,請出標信。傳曰,知道。
安縝,以刑曹言啓曰,今十月二十三日,大臣備局堂上引見時,上曰,邊永熙家明火賊徒,旣已承服,卽當處斬,而但此賊,異於他賊,皆是都監砲手也。不可循例處斬,都監習陣之日,使訓鍊大將,徇示軍中後處斬,以爲警飭軍兵,申明約束可也事,命下,且本曹元啓目,亦以依榻前定奪,判下矣。以擧行條件啓下之意觀之,則承服賊人五名,當爲押送都監習陣,而訓鍊大將,送言於臣曹曰,其中砲手三名,梟示軍中事,親承傳敎云。賊人砲手朴廷民·朴載·禹德潤等,卽今本曹郞廳,典獄署官員,押送於習陣軍前,而朴廷信·淑香,則自本曹,依例擧行之意,敢啓。傳曰,知道。
李翊,以都摠府言啓曰,今日入直軍士中日當次,標信啓下矣。罪人行刑相値,各司例爲廢坐,中日不得爲之之意,敢啓。傳曰,知道。
又以訓鍊都監言啓曰,大將臣柳赫然,親承榻前下敎,邊永熙家作賊砲手朴廷民·朴載·禹德潤等,陣上梟示後,仍爲嚴辭,警飭軍卒,別爲約束之意,敢啓。傳曰,知道。
閔點,以禮曹言啓曰,謝恩使拜表,以十一月初五日卯時,方物封裹,以同月初五日,原粘目及單子中,改付標以入之意,敢啓。傳曰,知道。
傳于安縝曰,疏決文書,久未處決,令該廳考閱文書,明明日間,入侍稟定,可也。
傳于李翊曰,日寒如此,薄衣軍士,空石題給。
傳于李翊曰,日寒如此,薄衣軍士,襦衣題給。
大司諫沈梓啓曰,臣以廣州將校趙元陽,連授東班實職,冒濫之狀,論啓汰去者,誠以元陽,雖云將官久勤,特一白徒,則其與出身將官,仍授正職者有異,無論銓官親族與否,官方淆亂,莫此爲甚,故與同僚,相議請汰矣。伏見吏曹判書趙復陽自明之疏,臣竊訝焉。辛丑以後,曾有承傳,與各衙門將官久勤,一體調用云,而臣取見辛丑事目,則因府尹金壽興之疏,廟堂回啓,只有隨功甄用之語,何嘗有不論功之有無,唯而久勤而收用哉?且曰,望單子,以廣州千摠書之,而元無司果帖擧論事云,亦不免苟且之歸。若無六品陞出之資,則便是久勤調用,非止一再云者,似指趙門赫等數人,而此輩皆是正科出身,雖不由廣州將官,亦當爲東西班正職者,則比而同之,不已謬乎?廣州白徒之千摠把摠,前後非一,而元陽獨爲得職,臣之惑滋甚焉。且臣取考望單子,則元陽之下,以賞懸註,曾未有論賞之命,而望單子以賞懸註,尤涉不當,而乃反費辭張皇,隱然以臺啓爲失實者然,吁亦異矣。臣忝居臺席,論一白徒,被人分疏,重損國體,臣何敢一刻仍冒?請命遞斥臣職。答曰,勿辭。
安縝啓曰,大司諫沈梓,再啓煩瀆,退待物論矣。傳曰,知道。
司諫沈攸啓曰,臣於前月,掌試湖南,試場儒生及任實民人等,俱有蠲役減糴之訴,冀其轉聞天聽,且沿路往來,目見田野之慘,復命之後,冒陳一疏,今已幾至一朔矣。似聞頃日備局引見時,災邑諸般之役,廟堂雖已定奪裁減,而臣之疏辭,則尙靳一字之批,至於再昨,筵臣啓稟,而亦無發落,無非微末如臣之言,不槪於聖心,而有若全不省察者然。顧臣所忝言責之地,隨事愧怍,固當自列之不暇,而今以利仁察訪趙元陽論啓之事,因吏曹判書趙復陽辭職之疏,長官旣已引避,臣同參其論,亦難晏然。以此以彼,何敢仍冒?請命遞斥臣職。答曰,勿辭。
李翊啓曰,司諫沈攸,再啓煩瀆,退待物論矣。傳曰,知道。
司直沈攸疏曰,臣承命掌試于湖南左道,開場之日,多士數百,立庭齊告曰,歲事値此大無,民命近止,水旱風霜,有一於四,尙云歲饑。況今年四災俱酷,卽今收穫之節,民無餘粒,朝夕匱乏,國家雖軫念民事,蠲免諸役,塡壑流離,迫在冬前。至如大同軍布諸般之役,還上之捧,若不全減,雖或減徵,濱死之民,何從辦出?試官行經一路,目擊田野,多士之言,何敢有一毫虛飾,以欺試官之耳目乎?復命之後,幸以多士之言,上達天聽,使湖南之民,蠲役減糴,得沾朝家之仁澤,則孑遣之民,或有生道云。臣行自畿甸,經涉湖西·湖南,抵淳昌試所,顧瞻田野,茫然風沙,傷心慘目,在在皆是,而湖南山郡,旱澇之餘,風災尤甚,山田則根莖如寸,棲畝甚稀,水田移秧失時,多不掛鎌。臣令驛卒,間間摘其靑苗之枯槁者,取以見之,則全無一粒之成實。或於所見中,不至全棄者有之,而詳細問之,則不過十分之一實,只取其種之外,糊口無資云。至於任實·淳昌之地,行過八九十里之間,所見尤慘,全不收穫。臣回還之路,任實一鄕品官民丁數十人,攔道呼訴,蠲役減糴之請,一如試場儒生之所告。臣竊伏念,湖南山海各邑之全災稍實,其道監司,想必一一區別啓聞,自廟堂亦有稟裁。微末如臣,顧蔑一言之裨補,而旣聞多士之言,又有遮道之訴,敢以沿路所見,冒昧上聞。臣之所過,乃是山郡一條路。路邊如此,則其他僻村深谷,雖未遍眼,亦可料度。卽今八路飢荒,非一湖南也。經費之竭,賑救之急,固知朝廷,亦無策可濟,而庶幾節省浮費,務施實惠,蠲除各役,特循民情,保存安集之策,其在廟堂區畫,宜無一事之未盡,伏願聖明,俯賜諒察焉。臣不勝瞻望惶隕之至。答曰,省疏具悉。今年凶荒,諸道同然,蠲役等事,不可偏施,故已與廟堂,議而處之矣。
上在昌德宮。停常參·經筵。
張善瀓,以司饔院官員,以監膳提調意啓曰,今日各殿日下生鮮,俱以色變,不合御供,累次點退,終不得可合者,旣極痛駭,而非徒日勢太晩,終致闕供,亦所未安,不得已擇其中稍優者捧入,而莫重御供,未免苟充,當該進排人,令攸司囚禁重治,何如?傳曰,允。
安縝,以疏決廳言啓曰,行護軍李元禎,曾已本廳堂上,代行有故人之任,多有所釐正,而以奉使出疆之故,姑遞其任矣。今則已爲復命,而且能通曉獄情。議讞之際,不可無此人,還差本廳提調,使之察任,何如?傳曰,允。
領議政二十七度呈辭,傳于安縝曰,安心調理。
李翊,以兵曹言啓曰,日寒如此,薄衣軍士,襦衣題給事,命下矣。闕內各處及外各司守直軍,分遣郞廳摘奸,其中尤甚衣薄者十九名,別單書入,令該曹照數題給,何如?傳曰,允。
安縝啓曰,去夜傳曰,疏決文書,久未處決,令該廳考閱文書,明日間,入侍稟定可也事,命下矣。卽者疏決廳,以都提調意,送言于本院曰,明當入侍云。自前疏決時,時任大臣,則例爲入參,原任大臣,則或參或不參,三司各一員,亦爲入參,而乙巳年則原任大臣及三司,俱不入來,戊申年則三司入參,而原任大臣不參,己酉年則依乙巳年例爲之,今年四月則原任大臣及三司入參,而承旨或有一員入侍之時,或有兩員入侍之時。今番則何以爲之?敢稟。傳曰,依今年四月疏決時例,入侍,可也。
持平吳始復啓曰,持平李宇鼎,以今年畿甸災傷不均,民怨不均,故以是爲悶,有所論啓,而不自覺其後時矣。卽聞大臣陳達之言,則臣果有論事不審之失,且於牛禁啓辭中,太學典僕一款,則其日筵中說話,未能備諳,泛然陳啓,終欠詳悉,以此以彼,俱難仍冒。執義申命圭,以臣伏聞昨日筵上大臣,以頃日臣等之諸道災實申飭啓辭,謂之後時,屠禁啓辭中文廟典僕之說,謂之失實,將此兩事,竝歸揮撤,同僚旣已引避,臣不勝瞿然之至。災實之啓,臣亦非不知吁亦晩矣,而臺諫論事,不可逆料其必然,而有可先發,必待有聞,然後方可爲之,故臣與諸僚,各隨所聞,各相商確之際,自貽差遲。臣亦恨其聽聞之不早,而大槪一年均徭,惟在災否虛實,豐年尙不可忽,況今年乎?畿甸年事,初若少逾於他道,及其畢竟,則了無異同,常時徭役責應之繁,恒自倍蓰於他道,則災實覆審,尤可十分詳察,俾令窮民,均被實惠,而唉彼字牧者,多不念如此,或委諸下吏,或意在衒能,不耨旱田,無穗之莖,混入於應賦之中,必欲浚膏而不足,將使若保之盛澤,終不下究者,何意耶?王畿咫尺,尙且如此,則遠外諸道,不問可想。初欲覈其尤甚,請以科罪,而亦慮其麗甚多,反貽紛擾害事之患,姑以警責之意,先飭於幹事之臣者,蓋亦有意存焉。況今覆審,多有未畢之處,雖曰晩矣,或不無少有益焉,則何不第令申布,而終乃寢閣耶?且念朝廷,以各衙門軍匠僕隷等諸般身役,欲知外方災實,以爲災減之計,而論議定時,各種應役之類,幾盡次第上納,終使一分德意,閼而未行,又緣臣等言事較遲,災實均賦之政,且未見施,哀彼赤子,何處控訴?此實臣罪也。至於屠禁,則當初議定時,臣與同僚,皆不及與聞末議,前席說話,又難得詳,只以文廟典僕之說,追聞其一般,而同其論啓,揷意措語矣。拈出歸重,謂有失着,同僚旣已自列,則臣何敢晏然乎?且自數日前,重感寒疾,宿症兼發,委頓叫絶,不能擧頭忍死扶曳,今始來避,稽遲之失,亦所難免,竝引嫌而退。災實相蒙,覆審垂畢,若已申飭,猶可及救,請禁屠牛,蓋爲執法,大意自好,措語何關?請持平李宇鼎,執義申命圭,竝命出仕。答曰,依啓。
安縝啓曰,大司憲宋浚吉,掌令洪受河在外,掌令李煦未肅拜,持平吳始復式暇,執義申命圭,持平李宇鼎退待,今日監察茶時之意,敢啓。傳曰,知道。
正言吳斗憲啓曰,頃於同僚相會之坐,長官以爲,利仁察訪趙元陽,以廣州將校,因司果帖,得授六品正職,不可不論汰云,故臣亦同參矣。及見吏曹判書趙復陽疏本,始知廣州將官久勤調用,曾有事目,而以此除職者,亦非一二。此與伊日席上所聞,有所差謬,則當初論啓,有欠詳審。何可以出身未出身,到〈今〉區別以自解哉?昨緣賤疾危苦,今始來避,所失尤大。請命遞斥臣職。答曰,勿辭。
安縝啓曰,正言吳斗憲,再啓煩瀆,退待物論矣。傳曰,知道。
執義申命圭,持平李宇鼎啓曰,臣等,伏見頃日備忘記,以福寧君栯之喪,一札哀敎,字字惻怛,首念先朝之眷愛,繼以聖心之悲痛,卽令攸司,特給喪需,又下寵典,賜以禮葬。初喪殯斂,旣已大行恩禮,固爲無憾於聖情,孰不爲欽仰我聖上親親至德,逈出前古,而至於禮葬,則臣等竊以爲大不可。若在常年,則但當承奉之不暇,而顧念今日是何等時耶?八路生靈,擧將塡壑,國事危急,罔知攸濟,上以乘輿服御,幾云損削,而軍國需用,百爲皆撤。當此之時,曾所常行之事,亦可裁減,況爲一時親愛之義,復擧久廢之古典,使此朝夕濱死之民,重貽顚連難保之患,此豈非大可爲悶者乎?只以役夫言之,當此隆寒,驅策飢民,贏糧裹飯,往來遞易,必費累千軍旬月之役,此豈所忍,而其勢亦能支保乎?非但此也。祭奠營造石役夫馬,凡干大小責應種種需費之數,悉難毛計,以畿邑凋弊之物力,萬無支當之理。請特念今日民事之至於萬分地頭,亟收福寧君栯禮葬之命。答曰,不允。
正言金德遠啓曰,大司諫沈梓,以臣以廣州將官趙元陽違授東班實職冒濫之狀,論啓汰去者,誠以元陽,雖云將官久勤,特一白徒,則其與出身將官,仍授正職者有間,無論銓官親族與否,官方淆亂,莫此爲甚,故與同僚,相議請汰矣。伏見吏曹判書趙復陽自明之疏,臣竊訝焉。辛丑以後,曾有承傳,與各衙門將官久勤,一體調用云,而臣取見辛丑事目,則仍府尹金壽興之疏,廟堂回啓,只有隨功甄用之語,何嘗有不論功之有無,唯以久勤而收用哉?且曰,望單子,以廣州千摠書之,而元無司果帖擧論之事云者,亦未免苟且之歸。若無六品陞出之資,則便是非文非武之鄕千摠,安有得擬六品正職之理乎?至於久勤調用,非止一再云者,似指趙門赫等數人,而此輩皆是正科出身,雖不由廣州將校,亦當爲東西班正職者,則比而同之,不已謬乎?廣州白徒之千摠把摠,前後非一,而元陽獨爲得職,臣之惑滋甚焉。且臣取考望單子,則元陽之下,以賞懸注,曾未有論賞之命,而望單子以賞懸註,尤涉不當,而乃反費辭張皇,隱然以臺啓爲失實者然,吁亦異矣。臣忝居臺席,論一白徒,被人分疏,重損國體,臣何敢一刻仍冒?司諫沈攸,以臣於前月,掌試湖南試場,儒生及任實民人等,俱有蠲役減糴之訴,而冀其轉聞天聽。且沿路往來,目見田野之慘,復命之後,冒進一疏,今已幾至一朔矣。似聞頃日備局引見時,災邑諸般身役,廟堂雖已定奪裁減,而臣之疏辭,則尙靳一字之批,至於再昨筵臣啓稟,而亦無發落,無非微末如臣之言,不槪於聖心,而有若全不省察者然。顧臣所忝言責之地,隨事愧怍,固當自列之不暇,而今仍利仁察訪趙元陽論汰事,因吏曹判書趙復陽辭職之疏,長官旣已引避,臣同參其論,亦難晏然,以此以彼,何敢仍冒?正言吳斗憲,以頃於同僚相會之坐,長官以爲,利仁察訪趙元陽,以廣州將官,因司果帖,得授六品正職,不可不論汰云,故臣亦同參矣。及見吏曹判書趙復陽疏本,始知廣州將官久勤調用,曾有事目,而以此除職者,亦非一二。此與伊日席上所聞,有所差謬,則當初論啓,有欠詳悉,何可以出身未出身,到今區別以自解哉?昨緣賤疾危苦,今始來避,所失尤大,竝引嫌而退。澄汰濫授,深得臺體,被人分疏,在我何傷?同參論啓,蓋爲言責,疏批已下,又無所嫌。初旣同事,反謂欠詳,其所自列,未免苟且。請大司諫沈梓,司諫沈攸出仕,正言吳斗憲遞差。答曰,依啓。
安縝啓曰,臺諫出仕事,命下矣。今已日暮,明日待開門命招之意,敢啓。傳曰,知道。
工曹參判任有後疏曰,伏以臣,猥蒙恩暇,得以修墓,榮感罔極,不幸身病重作,勢難趁速還朝,而近例受由出來者,一切勿許呈病。臣姑俟少間,欲將上去,反命累日調治,鄕無善醫,湯熨乖方,前病益沈,新症有加,水火不濟,危喘惙惙,委頓昏瞀,鬼事且至。七十之年,決無更起爲人之望,而由限已過,職名猶在身上,狼狽悶迫,罔知所措。玆敢伏枕封疏,仰籲危悃,瞻天望日,以首頓地,凡內外官,身病則卽改差,載在令式。冬官職務,亦非等閑,佐貳之重,何可久曠?伏惟聖明,尙其矜察,亟許鐫改,俾安微分,公私幸甚。答曰,省疏具悉。卿其勿辭,調理上來。
戶曹參議李䎘疏曰,伏以臣,往歲待罪湖臬,適當本道量事之未完,自揣疏劣,專昧事務,莫重經界之政,實難規畫得宜,以便民情,而只是辭避無路,黽勉承當,僨敗之患,臣烏得免也?頃日臺啓,備陳量田不均,罪其該邑守令,而至請改量。臣以其時按道之臣,理宜先伏邦刑,而金吾方有本道覈問之擧,臣不敢自列,姑有所避待矣。卽伏見平安監司閔維重辭疏,以就其不便處,將欲釐正,意外移官,遂失所圖爲語,仍請其病國擾民之罪。臣於此,尤不勝悚懼慙恧之至。田政得失,實係生民利病,幹斯役者,苟非其人,指授乖方,輕重失當,怨讟之興,勢所必至。如臣迷愚無能,已知有代斲血指之譏矣。當初首事者,雖維重,而末梢收殺者,卽臣也。如論其病國擾民,臣罪有過,維重,旣以此引咎,則臣亦安得晏然而已乎?玆敢仰干嚴誅,冒暴危悃,伏乞聖慈,亟許鐫罷臣職,以正誤事之罪,不勝幸甚。答曰,省疏具悉。爾其勿辭察職。
右尹李晩榮疏曰,伏以臣,今月二十二日,將赴坐衙門,到筆廛街上,忽遇過車,從傍突出,所騎之馬,不意驚逸,再三逃躍於康衢,放轡之際,空中〈落〉墮,左邊撲地。雖賴騶率扶護,得免殞絶之慘,而受傷脚部,連脾肉成浮刺痛,腰脊與胸脇,陣陣牽引,痛勢漸劇,作方調藥,已至五日,而尙無一分之效。老病殘骨,氣力無幾,而落傷之重,旣非尋常跌墜之比,旬月之內,頓無完復起動之望。所守京兆之任,詞訟重地,煩劇非如等閑之職,決不可久曠,伏乞聖慈,俯察微臣病篤實狀,將臣本職,亟許遞改,俾得專意調治,以尋生路,公私幸甚。答曰,省疏具悉。卿其勿辭,調理察職。
上在昌德宮。停常參·經筵。
謝恩,利仁察訪金棐,學錄金時炫。
行判中樞府事鄭箚子。大槪,腰脇之痛,觸寒重發,不得運身,兼帶內局都提調,爲先乞遞事。入啓。
慶尙監司書目,密陽呈,以牛疫熾熳,十餘隻又爲致斃,極爲悶慮事。寧海呈,以私奴大生子碧實,虎囕致死,驚慘事。
疏決廳啓曰,行副護軍李元禎,曾以本廳堂上,代行有故人之任,多有所釐正,而以奉使出疆之故,姑遞其任矣。今則已爲復命,而且能通曉獄情,議讞之際,不可無此人,還差本廳提調,使之察任,何如?傳曰,允。
大司諫沈梓,司諫沈攸就職。
政院啓曰,同副承旨崔逸,昨日已到城外,今日不爲肅拜,揆以體例,殊甚未妥。卽爲牌招,使之察任,何如?傳曰,允。
政院啓曰,疏決廳都提調以下,來會矣。傳曰,入侍。
今二十四日淸風府院君金佑明請對入侍時所啓,藏冰之節不遠,冰庫必須豫爲修治,可無易消之弊。在前則例以到防軍,編結蓋草,今年則無到防軍,尙未始役,誠爲可悶。兵曹以軍無出處之故,請調用坊民,漢城府則以坊民役重,不可創開無前之規,請令兵曹,給價雇立,如許之際,冰庫之役,漸至遲緩。聞頃日曳石坊民,未赴役者尙多云,請令漢城府調送此軍於冰庫,以爲從速完治之地。上曰,該府慮民,仍成規例,更請兵曹,給價雇立,而今年則有曳石餘軍云,以此調送,此後則自兵曹料理爲之,可也。又所啓,敦寧府,雖無所事,旣有堂上,則不可不參褒貶之坐,而都正李俊漢,自以武人除本職,曾無前例爲嫌,在職三年,一不參坐。堂上異於郞廳,而其在事體,殊甚苟簡,合有變通之道矣。上曰,令該曹變通,可也。
謝恩,同副承旨崔逸。以上朝報
夜四更,流星出北河星下,入鬼星上,狀如鉢,尾長二三尺許,光照地。五更,流星出柳星上,入星星下,狀如鉢,尾長三四尺許,色赤。
安縝啓曰,疏決廳都提調以下,來會矣。傳曰,入侍。
上在昌德宮。停常參·經筵。
藥房都提調金佐明,副提調張善瀓啓曰,昨日聽覽文案,到昏酬酢,伏未審夜來,聖體若何?臣等不任憂慮,敢此問安。答曰,知道。
洪處大啓曰,注書宋光淵,今已肅謝行公,假注書二人中,右注當遞,而安烒,家有拘忌之病,勢難出入禁地,安烒,遞差,尹爾霖,仍令察任,何如?傳曰,允。
李翊,以都摠府言啓曰,今日入直軍士中日習射,請出標信。傳曰,知道。
張善瀓啓曰,疏決廳堂上以下,來會矣。傳曰,入侍。
領議政鄭太和二十八度呈辭。傳曰,安心調理。
李翊,以兵曹言啓曰,今日宣傳官·武臣兼宣傳官·各廳將官等朔試射時,精抄哨官□□厚,武臣兼宣傳官河羲圖·李惟郁,御營廳把摠李東耉,哨官安三五,俱未滿四中,竝依例汰去之意,敢啓。傳曰,知道。
又以備邊司言啓曰,司憲府啓辭,各道捧糴,請令廟堂商量定數,及時分付於外方,答曰,依啓事,傳敎矣。臣等,亦非不知今年糴穀畢捧之難,而初頭若不着實收捧,則明春餓死之民,無穀可救。且念從前自朝廷折定當捧之數,而各邑未必一從各人所受多寡,而定數收捧,通一邑混同督責,其所收捧者,若準於朝家折定之數,則雖有當納而不納者,便卽停捧。以此之故,豪戶之輩,無意備納,下戶編氓,偏被侵責,弊習已痼,不均莫甚。以此言之,則不必自朝家折定其數,致有不均之歎。莫如□爲專責於監司及守令,以爲各自觀勢收捧□□□停止之故,曾以此意,陳達於榻前矣。今觀臺諫啓辭,則各邑或有囚禁刑訊,苛刻督徵,無異於常年者云,此必出於外方官吏,不知朝家本意之致也。誠若此言,則飢餓之民,將何以支保乎?無寧定數,少寬其力,尤甚之邑,則許捧三分之一,之次之邑,折半收捧,稍實之邑,準捧元數,而此亦不可論以一槪。一邑之中,亦有某面尤甚,某面稍實之異,各自區別,尤甚稍實之面,定其等數,裁量濶狹,無失朝家折定之元數宜當。以此分付各道監司,使之從便擧行,而曾見全羅監司吳始壽啓本,則其收糴曲折,頗似詳盡。如此之處,則不必拘於朝家之定數,各從其料理,從長善處之意,竝爲行會,何如?傳曰,允。
辰時,上御養心閤,疏決廳堂上,引見。左議政許積,右議政洪重普,兼兵曹判書金佐明,刑曹判書鄭知和,行護軍李元禎,行都承旨張善瀓,大司諫沈梓,執義申命圭,校理金錫胄,記事官宋光淵,記注官魏廷相,記事官尹致績入侍。積曰,權大運則已遞本廳堂上。李萬榮·李元禎所修正文案,皆入,先奏何軸乎?上曰,李元禎所修正者,先奏,可也。人數幾何耶?元禎曰,七十餘人矣。上曰,何如是多耶?元禎曰,吳挺一所修正文書,皆歸於臣,故如是多矣。上曰,奏之。元禎,奏元持善推案。上曰,何如?積曰,情狀則可惡,而十六兩,未滿二十貫之數矣,全家似非當律也。上曰,何年配耶?元禎曰,丙午年到配矣。上曰,似當減等,而當初全家,旣非其律,到配已五年,則放之,可也。又奏宋憲推案。上曰,何如?積曰,此則量田時受賂發覺者也,似難容赦矣。上曰,然矣。又奏方仲燁推案。上曰,何如?積曰,詐以買得樣,出付文案,亦當不免僞造之律矣。僉曰,甚於僞造者矣。上曰,仍置,可也。又奏洪有達推案。上曰,何如?積曰,以歲抄色吏,受賂弄奸,情狀可惡,而全家則似重矣。上曰,以何罪全家耶?善瀓曰,印後加書,潛隱充定之罪也。佐明曰,此罪,充軍似當。上曰,減等,可也。又奏後生推案。上曰,何如?積曰,此則眞是僞造,更無可議,而相女事,不可不問。上曰,査問本道。又奏鄭順德推案。積曰,此罪目似誤矣。上曰,放之。佐明曰,以當屬本驛之意,措辭可也。上曰,依爲之。又奏金太雄推案。此漢㤼奸之說,爲風憲有司所誣訴云。其所呈狀,在疏決廳矣。積曰,右相,旣受其所志,更問得其實狀後,處之亦可。上曰,令本道更査照律。又奏於叱卜推案。上曰,所謂書狀官,誰耶?元禎曰,似是權尙矩也。積曰,觀其文案,似是其家奴,而五十餘年,主不知奴,奴不知主,落訟之後,以使行之威,推之,則其奴之呈訴刑曹,亦非異事也。上曰,此言何如?重普曰,論以叛主則荒唐矣。上曰,何年配耶?元禎曰,己酉配矣。上曰,減等耶?重普曰,放則放之,何必減等乎?佐明曰,姑置之可也。上曰,旣定奴主,放之,可也。又奏鄭時□推案。上曰,只罪一人,似荒唐矣。積曰,此人以誣人被罪矣。上曰,以何律加三等乎?積曰,以被誣者加三等矣。上曰,何年配耶?元禎曰,丁未配矣。上曰,此非流三千里之罪,放之,可也。佐明曰,情狀則可惡,本律加等,有未妥當,特爲放送之意,措辭則好矣。又奏金仲胤推案。上曰,此漢則情狀過甚矣。又奏姜後益推案。上曰,何如?積曰,方在父喪,交奸校婢,自鄕校削黜,則怨其齋任,偸出文忠公位版,其齋任等,潛造位版,其時守令,只撻其齋任云。潛造位版之罪,豈可撻楚而止乎?上曰,令本道査覈。重普曰,其時監司守令,必不在推考則可知矣。上曰,推考可也。積曰,此人則今姑置之,何如?上曰,置之。又奏董成達等推案。積曰,此輩偸出之狀,無現發事矣。上曰,旣已徵出則放之,可也。又奏金命一推案。上曰,何如?重普曰,旣配四年,似當分揀矣。上曰,放之。又奏哲石推案。上曰,何如?重普曰,文書刀擦之罪,當徒配,全家則過矣。梓曰,如此之類,仍置,懲後可也。上曰,仍置。又奏黃挺宗推案。上曰,如此事,極可怪也。積曰,北道之人,其子女,或有受價,限年許賣者,閔鼎重爲監司時,其年限未準者,自官家給價贖還。此人亦在贖還之中,而不爲還送,故至於刑推十二次矣。上曰,黃挺宗,若以有夫女爲其奴妻,則當有其罪矣,此罪之如是嚴治,極可怪也。積曰,臣等亦以爲怪。鼎重,好飮酒,或慮醉酒,有此失刑,而十二次加刑之間,必無長醉之理,臣等亦以爲怪矣。佐明曰,鼎重之治北關也,以爲地最遐遠,民俗無知,欲以立威,凡干治罪,皆尙嚴猛矣。上曰,若以諸葛亮治蜀尙嚴猛之道治之,則當謹守法度,而或輕或重,任意低仰,良可怪也。黃挺宗,放之可也。又奏申承憲推案。上曰,漏籍耶?又奏李仲賢推案,讀未畢,善瀓曰,此人之得生,良可怪也。上曰,仲賢之免死,亦是失刑,似無可論。又奏朴戒一等推案。積曰,此則決不可放矣。又奏許光洛推案。上曰,何如?積曰,此領府事李景奭別陳箚子事也。罪狀俱在此中,無狀甚矣。似是告訐其三寸者,而其本情,則與其三寸,自作元隻者也。佐明曰,趙世煥,來自甲山,極言其冤狀,領府事陳箚,亦由於此。許光洛,必自隱其本情,而盛稱其冤狀,故世煥,聞此而上來,有所云云矣。上曰,大臣陳箚,更査,何如?積曰,此訟三度見屈,更無可査之事矣。上曰,稱冤者謂何?積曰,光洛言,厥父之奴,厥叔賣之,若爲呈訟,則厥叔當被其罪,故欲以陳告還其奴,有善而無其罪云矣。上曰,似無可恕之端矣。又奏朱德成推案。重普曰,朱如圭與監司,改籍鄕案,因嫌有此事,而不捧承服,直以流三千里論斷矣。積曰,其律不當爲流三千里矣。上曰,何年配耶?積曰,丁未年配矣。上曰,放之。又奏李金推案。上曰,若以非理好訟,罪之則可也,論以叛主則誤矣,放之。又奏張景遒推案。上曰,此事出於監司狀啓矣。又奏末叱忠推案。上曰,何年配耶?元禎曰,己酉六月事也。重普曰,漏籍之罪,似以守節之故贖之耳。上曰,雖是守節,漏籍則當有其罪,査覈,可也。又奏得明推案,又奏金後賢推案。讀未畢,積曰,此文案最多矣。上曰,柳俔,爲鏡城判官時事耶?重普曰,臣待罪禁府時,有此事矣。此與防納有異,以本色及人情等物,付與京主人矣。上曰,此人之罪,與官員,何如?積曰,此人上來時,只若順受所給之物而來,則無可罪矣,自出村間,多般作弊,其罪過甚,仍置可也。又奏尹松栢推案。讀未畢,上曰,此是精抄廳事耶?重普曰,然矣。此事實狀,只得京商之物以納,非煑取者也。上曰,近來硫黃,何如?積曰,至賤矣。重普曰,百斤之價,不過爲七八金矣。此人欺罔之罪有之,而減等似可矣。上曰,減等。元禎曰,倭人之以此潛商,取入我國,物貨之路塞矣,彼此生梗之患絶矣,我國煑硫之利大矣。又奏丁一推案,又奏南義先推案。上曰,何如?積曰,其繼母之來救者,爲救其孫義先故也。元禎曰,常漢之待繼母,不可責望也。佐明曰,以常漢敺打兩班者,其待繼母,必不盡道矣。上曰,有毆打兩班事耶?積曰,高山縣監金汝南,曾爲儒生時,重被義先之毆打矣。善瀓曰,此必一鄕難制之人也。佐明曰,此漢若蒙放,則必尤肆惡其鄕中矣。元禎曰,其本鄕人,亦必不喜矣。上曰,何可爲此不放乎?減等,可也。又奏姜水明推案。上曰,放之。又奏劉天進推案,又奏朴戒雲推案,金景信推案。善瀓曰,其時佐郞柳經立,罪至流三千里,以有老母之故,降以徒配,旋卽蒙放矣。上曰,何年配耶?善瀓曰,戊申配矣。上曰,何如?積曰,參酌減等可也。上曰,朴戒雲,放送,金景信,減等。又奏玄得賢等推案。上曰,何如?積曰,玄得賢·崔成哲則其罪宜當,而色吏則在官家,或不無知情之罪,而同律則似不當矣。上曰,何以現出耶?積曰,所江僉使李穦,査覈水軍物故之時,現出矣。善瀓曰,守令之免罪,良可怪也。上曰,水軍之以生爲死者,當入籍事目耶?佐明曰,水軍亦軍。上曰,若依軍籍事目,則守令難免其罪,考出事目處之。又奏車斗明推案。讀未畢,善瀓曰,此漢無可議之事矣。上曰,然矣。又奏千鶴等推案。上曰,其木幾株耶?積曰,椽木四十三介也。兩漢皆非當律。上曰,何年配耶?積曰,戊申六月配矣。知和曰,李浣爲判尹時,其家奴目見,故急急推捉,仍爲別啓辭矣。上曰,論以徒配,則明年二月當準矣。重普曰,若是徒年,則曾已蒙放矣。上曰,放之。又奏朴承戒推案。上曰,何如?積曰,此人之爲元謀,臣所未解,事出不意,不可以加功論,亦不可以元謀論也。上曰,放之。又奏五十德等推案,又奏次立推案。積曰,誣告則當爲誣告,而其情則可矜矣。上曰,不可只用誣告之律矣。積曰,次立,已死而若命放,則其妻子當蒙放矣。又奏弄香推案,又奏浚乃推案。積曰,此漢之罪,非謂冤也。穜金,至於徒配,則此人之全家似冤矣。上曰,放之。積請少退。上曰,餘存文案幾名耶?元禎曰,尙多。今日則難畢,而後日則不多矣。遂退出,少頃還入侍。積曰,李晩榮所修正文案最多,而權大運所修正者不多,先奏此案,何如?上曰,依爲之。元禎,奏洪乃恕推案。積曰,徒流案不必讀,讀其取考文案以下,何如?上曰,依爲之。元禎,讀取考文案以下訖。上曰,何如?積曰,此乃權大運所覈,而文案則臣所搆出矣。大槪洪聖任,當爲嫡,而洪乃恕之祖母·金克精之妻母,皆以妾論斷可矣。上曰,放之。又奏李鵬翼等推案。上曰,可原者幾人耶?積曰,以法論之則俱不可原,而趙璟·李鵬翼·南季曾,皆不無可議之端矣。上曰,南季曾,査覈後處之,趙璟·李鵬翼,放送,李貴賢,仍置。又奏惠珍等推案。積曰,此事最無形。其時推案,李泰淵,而令本道更査,則任義伯査啓以爲,當初文案,無落漏之語云矣。上曰,以欲爲殺人之罪,被罪耶?竝放送。又奏李碩建推案。讀未畢,積曰,此乃殺人減死者。以戱殺入於啓覆,而此與戱殺有異,乃誤殺之類也。上曰,然則減死定配,亦非其律,放之似當。群意,何如?僉曰,誤殺之說,似是矣。上曰,放之。又奏金汝倫推案。積曰,此則無可議矣。又奏介叱之推案,又奏李松年推案。積曰,松年之婢,爲香卜之妻打傷後,六十三日物故,非成獄之事也,到今別無更査之端矣。上曰,此罪豈至於全家乎?放之。又奏福只推案。上曰,其時監司及留守,竝推考。劫奸之類,不分首從事,曾無定式耶?知和曰,別無定式之事矣。積曰,然則監司似無推考之事矣。上曰,此則不問刑吏之罪也。善瀓曰,其時監司,卽故判書李慶徽矣,今已身死矣。積曰,然則勿問可也。又奏韓得奉推案。讀未畢,善瀓曰,此則不必讀矣。上曰,勿讀。又奏金始旭推案。上曰,此則最過甚,仍置,可也。又奏尹渙等推案。上曰,此行幸溫陽時所定奪者耶?積曰,此事最無據。尹渙等五六人外,完國之三四寸首發凶謀者,不止一二人,而推官不爲明覈,極可駭異矣。上曰,如此之輩,偃息其家,事甚可駭。監司推官推考,呈狀所付人,竝令更査。又奏金煌推案。讀未畢,善瀓曰,武斷鄕曲,豪强品官,宣廟必拿致京獄處置矣。今則皆自本官治之,與古事異矣。上曰,武斷之類,必致京獄者,爲防邑宰,因嫌中傷之路也。讀訖,上曰,使之査覈啓聞。又奏鄭世淳推案。讀未畢,積曰,此乃鄭榮漢之子也。事則無狀,而有當律,而律外科罪,特以受敎,依梁潁男例,論罪矣。上曰,梁潁男事,該曹所援引也。佐明曰,律則有當律云,而渠則不足惜也。積曰,渠則不足惜,而厥母呼冤道路云,良可矜惻矣。上曰,減等可乎?重普曰,減等,似好矣。上曰,群意,何如?命圭曰,方在厥父喪中云,論以喪前所犯之文,亦可減矣。錫胄曰,世淳,自少時,學堂,亦有奸巧之事,其罪狀則可惡,而律若如此,則減等可也。又奏車義宅推案。上曰,此所引之律,似是當律,何年配耶?積曰,己酉矣。上曰,何地配耶?善瀓曰,熊川配矣。又奏安曮推案。命圭曰,臣被嚴譴,往在南海,南海,接近曮之配所,其地人,亦不堪苦云矣。積曰,安曮,不但奸犯前倅所眄之妓,時倅所眄,亦爲奸犯云矣。大槪,洪重龜見黜之後,疑其爲安曮等之所圖囑,乘夜猝入,將施重刑,有姑待明日殺之未晩之語,故安曮等,備持酒肴,勸醉獄卒之後,脫身出獄,自現於淸道,打破獄門云者,非其實狀,全家則似冤矣。上曰,此則以豪强,全家定配矣。元禎曰,密陽,元無豪强品官矣。上曰,渠若以豪强之習,逃出獄門,則必不自現於淸道郡矣。命圭曰,洪重龜,雖極無狀,罷黜之後,殺其邑人,其後何以爲之?此似不近矣。佐明曰,勿論別事,以儒生而打其官妓,不是豪强?上曰,何年配耶?積曰,丙午配矣。上曰,減等,何如?積曰,減等可也。上曰,右相意,何如?重普曰,若非豪强,則一向置配,似涉冤枉,而逃出獄門,自現他官之狀,殊極痛惡矣。但洪重龜,如有欲殺之語,則逃出獄門之罪,亦不可重究矣。上曰,若果打破獄門,則其罪不可容議,而自見他官,容有可恕之道。凡越獄之罪,其律,何如?佐明曰,本罪加一等矣。上曰,豪强當全家,若加一等,則便是死罪矣。〈□□曰,〉若以畏死逃出,爲無罪,則死罪者,皆將越獄,誰肯甘心於獄中乎?上曰,此言則是矣。積曰,小臣亦有欲達之事,而若仰達,則必有不好底氣像,故不爲陳達矣。上曰,減等。又奏金永業推案。積曰,自開寧,配全家於梁山,太近矣。上曰,全家罪人之定配內地,有事目耶?佐明曰,全家罪人之定配江都·南漢,曾有定奪之事,而其他內地,則有山城處外,曾無全家定配之規矣。梓曰,不可一一定配於邊地,沿海之邑,則或有定配之例矣。上曰,申飭外方,今後全家罪人,勿令定配於內地可也。又奏朴應天推案,又奏徐承叔推案,疏決文書姑罷。積曰,明日當有試官磨鍊之事。槐院堂上,必多入於試所,設場之後,無査對之日,故臣等欲於明日,合坐政府,似難入侍疏決矣。佐明曰,明日別巡邏出牌爲之事,上達矣,更思之,則或以三牌出用,似尤着實,故擧行條件,以三牌書入矣。敢達。又曰,武臣堂上,無非受祿。李浣,以軍職未肅拜之故,獨未受祿矣。積曰,李浣,職秩不卑,護軍之外,不可降付,故方付護軍,而護軍,必肅謝後受祿,浣之身病尙重,未能肅謝,故不得受祿云矣。上曰,以其身病,不能肅拜,而不得受祿云,別爲給祿,可也。善瀓曰,明日當磨鍊試官,文武試所,大臣皆入,而大臣有故,右相則不得參,於彼中文書,方物封裹,不當進去,當擬於文所,武科則右相當進去,而拜表之前,必不及罷場,雖不進參武科,命官,曾前亦有一品進去之時,敢達。命圭曰,監察月令,最爲難處。初定於平市署,平市署上達,改定於軍器寺,軍器寺,以曾前所啓未得請之意,移文改定於繕工監,繕工監,又以無臺庫仰達,未知何以爲之乎?長興庫·豐儲倉,皆有臺庫,而今合爲一司,則似有拘碍矣。積曰,繕工監則若干下人,難可責應,故有所仰達,軍器寺則先朝有辭緣批答,故以此論報矣。禮賓寺貢物,今盡裁減,疲弊莫甚,故賑恤廳移文云。無已則豐儲倉·長興庫,各設月令似可矣。重普曰,房主監察不差,凡祭,減其月令,何如?佐明曰,此事如是難處,則仍定禮賓,役價,自賑恤廳給之可也。上曰,依爲之。上出擧行條件曰,此事議于大將耶?佐明曰,議之矣,政院下人最難矣。上曰,政院下人,自闕內出去者,政院成標出給,使之往來,內局,有不時招入醫官之事,亦當給標矣。梓·命圭曰,兩司亦似有給標之事矣。佐明曰,當從簡成給矣。佐明曰,戶曹,例給軍兵過冬空石,而頃因特賜,不爲加給云矣。上曰,此則必給之矣。善瀓曰,聞鄭知和之言,江上有一凍死人云,極可矜惻矣。上曰,極可矜惻矣。積曰,臣昨者目見矜惻之事矣。政府墻底,有一寒凍之人,使之問之,則閭家恐其凍死於門前,到處敺逐,故無處止泊,如是寒凍大路傍云,卽招該部人,使之止接,而如此之類,良可慘憐矣。知和曰,刑曹多狴囚,上司所囚,亦不得疏決。若時遣近侍摘奸,則亦係欽恤之道矣。上曰,兵曹薄衣摘奸之類,何其少也?佐明曰,上番者少,故如此矣。雖不入摘奸中,如有薄衣者,當隨後聞見以達矣。遂罷出。
上在昌德宮。停常參·經筵。
閔點啓曰,吏曹來言,臺諫有闕,政事何以爲之?敢稟。傳曰,明日爲之。又啓曰,今此文科殿試,仁政殿當爲設場,香室移涉尙瑞院,春秋館則今日減省記之意,敢啓。傳曰,知道。又啓曰,明日慕華館武科別試殿試時,命官,何大臣進去乎?敢稟。傳曰,兵曹判書進去。
又以禦營廳言啓曰,三番黃海道別馬隊四十五名,已爲整齊矣。來十一月初一日,與二番別馬隊替代後,舊軍放送之意,敢啓。傳曰,知道。
又以御營廳言啓曰,今此二番別馬隊試才賞格,從分數多寡,以本廳所儲木綿面給後,別單書入之意,敢啓。傳曰,知道。
閔點,以禮曹言啓曰,各陵抽栍摘奸,前月纔已行之,且連値使臣之行,畿甸驛路之弊,不可不慮,今朔則姑不發送之意,敢啓。傳曰,知道。
又啓曰,讀券官望六人中,吏曹判書趙復陽·金壽恒,禮曹參判姜栢年,行司直李廷䕫,皆以病不進,趙復陽則疾病之外,且有難便情勢,金壽恒·李廷䕫則疾病俱重,姜栢年則聞其所患,不至大段,且是時任提學,異於他試官,姜栢年,更爲牌招,何如?傳曰,允。
又啓曰,讀卷官朴長遠,承牌來到闕外,以爲行廊奴僕,自昨患得拘忌之疾,旣不得出避,不敢入往闕內云,而奴僕之病,別無身親犯染之事,則出入闕庭,似無不安,累次往復,終不回聽。朴長遠,更爲牌招,何如?傳曰,雖云不得出避,此非入侍之事,更爲牌招。
閔點·崔逸啓曰,讀卷官擬望朴長遠,出牌之初,稱以拘忌不入來,而其所不敢入之說,似無可嫌,故啓請再招矣。及其再招之後,終不入來,其在事體,殊甚未妥。請右參贊朴長遠,從重推考。且等待之際,門限已迫,不得已一邊出牌,一邊望單子入啓,故朴長遠名下,不得懸頉以入,臣等亦難免率。
上在昌德宮。停常參·經筵。
辰時巳時,日暈。
有政。
去夜,政院啓曰,讀卷官朴長遠,承牌來到闕外,以爲行郞奴僕,自昨患得拘忌之疾,而旣不得出避,不敢入往闕內云,而奴僕之病,別無身親犯染之事,則出入於闕政,似無不安,累次往復,終不回聽,朴長遠更爲牌招,何如?傳曰,雖云不得出避,此非入侍之事,更爲牌招。
右參贊朴長遠,更招不進。
備忘記,人臣事君之道,不避夷險,固其職也。右參贊朴長遠,承召來到闕外,稱以奴僕拘忌,不爲入來。因政院啓辭有所云云,而更爲牌招,則無端不進,當初之不敢入來,則事勢然矣,旣有云云之敎,而終不來此,出於欲免嚴寒讀卷之役。國綱解弛,擇其燥濕,豈有若此之甚者乎?分義掃盡,誠可痛駭,先罷後推,以爲他人之戒。
答判中樞府事鄭致和箚曰,省箚具悉卿懇。卿其安心勿辭,亦勿待罪。傳曰,昨聞大臣及刑曹判書之言,則心甚慘惻。第念大飢之餘,節當隆寒,如此者其麗必多,不可無顧恤之道,令該曹該廳,分付漢城府,尤甚無依難免凍死者,各別抄報後,襦衣或衣資,參酌題給,可也。
禮曹啓曰,今此別試文科初試京外參榜擧子入籍與否,依事目,令漢城府一。以下缺
上在昌德宮。停常參·經筵。
辰時,日暈兩珥,暈上有背,色〈內〉赤外靑。巳時,日暈兩珥,暈上有冠,冠上有背,左右有戟,色皆內赤外靑,白氣如虹,出兩珥,逶迤指北,長各十餘丈,廣各尺許,良久乃滅。午未時,日暈。
下直,高陽郡守李敏敍,通川郡守李齊祐。
謝恩,左參贊趙珩,兼掌令鄭華齊,狼川縣監洪柱溟。
吏批啓曰,新除授司䆃寺正金壽昌,卽吏房承旨張善瀓外四寸兄弟相避,而張善瀓,適不參政,臣等不能覺察,擬望受點,不勝惶恐。司䆃寺正金壽昌改差,何如?傳曰,允。
吏曹啓曰,以淸風府院君金佑明所啓,命下矣。若有敦寧者,則雖是武弁,別無敦寧之職,不得除拜之例云云。都正李俊漢,自以爲嫌,三年之內,一不參坐,則虛帶其職,亦涉未安。敦寧都正李俊漢,改差,何如?傳曰,允。以上燼餘
上在昌德宮。停常參·經筵。
謝恩,修撰吳始復。
領議政鄭太和三十度呈辭。入啓。傳曰,安心調理。
大司憲李廷䕫上疏。大槪,嚴旨之下,臺啓又發,罪同罰異,決不可一刻晏然,而身病尙苦,不能自力,敢冒萬死,乞賜鐫改,仍治臣罪事。入啓。
假注書李益泰病,代沈濡。
藥房啓曰,伏未審凝嚴,聖體調攝,若何?臣不任區區憂慮之至,敢來問安。答曰,知道。
去月二十八日大臣及疏決廳堂上引見時,上曰,聞知中樞府事李浣,以其身病,未能肅謝,故不得受祿云,別爲給祿,可也。
辰時,日暈兩珥,暈上有背,色內赤外靑。以上朝報
上在昌德宮。停常參·經筵。
當日無肅拜。
全羅監司書目,前執義崔攸之漏負與否査啓事。又書目,冒萬死,敢陳所懷,冀蒙裁擇事上疏,上送事。
忠淸監司書目,前結城縣監金時輝,釋奠祭牛,先期宰殺,用於私祀與否査覈事。
禮曹啓曰,今此謝恩使拜表,當行於仁政殿,而適與文科殿試相値,今日出榜與否,未可豫料。明日拜表行禮於明政殿之意,知委各該司,何如?傳曰,允。
傳曰,承旨典獄摘奸,輕囚釋放。
明日拜表時,開門差早。以上朝報
上在昌德宮。停常參·經筵。
謝恩,持平鄭樍。
謝恩,兼進賀使福善君柟,副使鄭榏,書狀官鄭華齊出去。
領議政鄭太和三十一度呈辭。入啓。傳曰,安心調理。
大司諫沈梓辭職上疏。入啓。
慶尙監司書目,泗川縣監梁後源,災傷錯誤,罷黜事。
慶尙道尙州生員成虎拜等上疏。大槪,文忠公鄭夢周·文敬公金宏弼·文獻公鄭汝昌·文元公李彦迪·文純公李滉,五賢合祀書院請額事。入啓。
慶尙監司書目,十月二十三日·四日,大雨如注,寒氣栗烈,牟麥枯損事。
文科殿試讀卷官啓曰,今此殿試試券中,張字軸第六張朱草科次之際,一處四字,一處二字,以朱筆塗抹,改以他字,取見試卷,四字,則刀擦改書,二字則塗墨挾書。易書書吏及枝査同下人,一處推問,則封官鄭期泰所爲云。其所改文字,則與試卷本文,雖無優劣,莫重國試試券,用意塗改之狀,事極驚駭。封彌官鄭期泰,令攸司處置,何如?傳曰,依啓。
吏曹啓曰,新恩政事,就稟。傳曰,明日爲之。已上朝報
禮曹啓曰,今十月二十七日疏決廳堂上入侍時,以執義申命圭所啓,還收福寧君栯禮葬之命事。上曰,官軍,當量其容入,從簡題給,其他役民之事,亦當務爲省減事,傳敎矣。橫看時,各樣諸色軍,令該廳·該曹就其元數中,依聖敎,量其容入,從簡磨鍊題給宜當,以此意分付,何如?以上禮曹謄錄
上在昌德宮。停常參·經筵。
有政。
下直,載寧郡守黃道平。
謝恩,護軍洪起淵,學諭李禎來。
獻納李夏再度呈辭。加給由。
右副承旨安縝書啓,臣承命馳進典獄署,點檢罪囚,則啓覆罪人七名,啓下罪人十七名,合二十四名計除,各牙門所囚三十七名內,漢城府所囚元承吉次知婢桂香,則李正吾馬價不給事也,金仲則他矣銀子十兩貸下不報事也,此兩人,事係徵債。繕工監所囚本監書員林聖敏妻正伊,朴仁傑妻宗業等,則以其夫鐵物·孰麻等物,無面徵捧事也。此兩人,其夫,今方使喚於本監,則治罪徵捧,未爲不可。議政府所囚譯官金一信次知奴乭屎,則方物封褁時,退在不視事也。承政院所囚禁漏使令金點妻承德,則其夫闕番督現事也,筆匠安孝賢,則殿試所用筆,苟充進排事也。司憲府拘囚所由高天從,則分付之事,全不擧行事也。此四名,則罪名輕歇,故以上八名,依聖上欽恤之敎,卽爲放釋。刑曹所囚殺人正犯奴春立,則奴同應伊,打下致死,奴男伊,則金季天,打傷致死,幼學愼碩臨,則李承伊,杖打致死事也。此三名,自該曹,今方推覈。婢得生,則其夫金九鼎,咸安白綿紙防納事也。奴厓公·婢壬淑·婢戊淑·婢禮香·婢申香等,則同謀咀呪,殺其上典事也。左邊捕盜廳所囚賊人韓後信,則喪人金斗龍家匹段偸取,古里,則沈甲寅家銀子·木綿偸取事也。兵曹所囚李元胄·高天鶴等,則以全家定配次被囚,崔天建則管牌代立事也。朴乭屎則管牌閪失事也。驛吏金海奉,則驛馬私賣後,逃避現捉事也。裵者近則慶德宮·弘文館窓戶紙偸取事也。奴忠伊則松枝負持越來事也。金大忠則莫山殺害事也。戶曹書吏梁宗漢父善元及妻貴業,金麗鉉妻母九月等三名,則宗漢·麗鉉等,地木三十二同偸取後,逃避督現事也。訓鍊都監馬兵金孝建母善業,妻貞烈等,則孝建逃避不現事也。司憲府所囚朴肅·朴禮明,則不顧其老母饑寒淩辱兩班等事也。奴伯龍則淩辱上典,洞內士夫家,拔劍宊入事也。此二十七名,罪名甚重。宣惠廳所囚書吏金俊澄,則文書誤爲修正事也,奉常寺所囚書員徐宗英,則貢物價米加受事也。此兩人所犯,雖未知其輕重,而未査問前,似不當輕議,故不得一體放釋。以上二十九名,令各攸司處決。時囚罪人中,或有得病,症涉可疑者,月令醫官,所當不離救療,而頓無形影,重獄直金男,守直軍士天安正薛季男等五名,雇立軍士從立等三名,竝皆闕點,莫重刑獄,極爲虛疎,令攸司推治。軍士闕點之外,重囚等,亦多有解杻解足鎖者,入直獄官,難免其責。奉事李碩臣,請推考。傳曰,依啓。他餘罪人,令各該掌趁速處決。裵者近所犯,以罪名言之,則不至大段,一體放送,朴肅·朴禮明等罪名,殊甚不明,令該曹査覈處之。
京畿監司書目,道內十月以後牛疫致斃之數,私牛·公牛,至於一千七百三十首之多,前頭民事,罔知攸措事。又書目,道內各邑十月朔染病人,方痛三百八十二名,已差二百三十八名,死亡十五名事。
政院啓曰,凡官出入政院,必拜者,所以存體面也。今日舍人金萬均,以領議政呈辭批答受去事,入來,而不行拜禮,有違體例,事甚可駭。請金萬均推考。傳曰,允。又啓曰,假注書沈濡,時無職名,付軍職冠帶仕,何如?傳曰,允。
知事李浣上疏。大槪,還收給祿之命,以安微分事。入啓。
謝恩,護軍李秀彦。
謝恩副使書目,臣本職及兼帶,令該曹處置事。
夜二更,坤方,有氣如火光。三更,流星出天中密雲間,入南方天際,狀如鉢,尾長五六尺許,色赤光照地,有聲。已上朝報
漢城府啓曰,本府,無他財力,只於屠肆,收得十三牌贖木,以成貌樣。一牌則十二疋也,常時每患不足,而以松贖,補其不足矣。年凶之故,犯捉人等,來願受罪,無他納贖之人,間或收贖,而比前絶少。卽今屠肆,又爲停罷,今朔以後,斷無成樣之勢,此則衆所共知之事也。前日兵曹判書金佐明箚子中,有刑曹·漢城府不爲臘藥醍醐湯,則或可支用之語,本府則只有奴婢各二人,更無一口在外方之收貢之人,比之刑曹,不啻霄壤矣。官員則雖有祿俸,許多員役,白役誠難,合有變通之道。下廟堂,商量處置,何如?傳曰,允。已上備局謄錄
吏批,以李挺岳爲掌樂僉正,尹趾善爲兵曹正郞,李夏爲副校理,李立中爲居山察訪,李慶億爲工曹判書,宋奎濂爲獻納,成稷〈爲〉敦寧都正,安後泰爲注書,白文奎爲泗川縣監。
上在昌德宮。停常參·經筵。
下直,韓山郡守閔晉亮。
謝恩,護軍朴贄,阿耳僉使權克用,承文博士權瑎,瓦署別提宋國藎。
禮曹判書金壽恒再度呈辭,加給由。
領議政鄭太和三十二度呈辭。入啓。傳曰,安心調理。
大王大妃殿誕日,政院·玉堂·二品以上單子問安。答曰,知道。大妃殿·大殿·中殿·世子宮,政院·玉堂問安。答曰,知道。
藥房都提調鄭致和,提調金佐明,副提調張善瀓啓曰,日氣陰寒,伏未審聖體調攝,何如?臣等憂慮未弛,敢此問安。答曰,知道。無事。
崔逸啓曰,藥房問安啓辭傳啓後,都提調以下,皆以大王大妃殿誕日問安,出來參班,而注書宋光淵,獨爲退坐,藥房朝廷問安時,以致注書不參,極爲怠慢。注書宋光淵請推考。傳曰,允。
以兵曹,忠淸監司邊將仍任狀啓回啓,傳于李翊曰,此回啓,與元狀啓,有異矣。
以禮曹福寧君禮葬時,役軍從簡磨鍊題給事草記,傳于崔逸曰,初因臺啓,慮其役民之有弊,將欲特命量減之意,非該曹直請從簡磨鍊之事也。此草記,還出給。
李翊,以都摠府言啓曰,副摠管金東屹,以能麼兒堂上,今日能麼兒例次坐起,訓鍊院進去晝仕,請出標信。傳曰,知道。
安縝,以義禁府言啓曰,文科殿試讀卷官啓辭,據刑曹啓目內,封官鄭期泰,移本府處置事,允下矣。鄭期泰方待命於本府,卽爲拿囚之意,敢啓。傳曰,知道。
安縝啓曰,以典獄摘奸書啓,憲府所囚罪人朴肅·朴禮明等,有令該曹査處之命矣。更考囚徒,則乃是因南部牒呈,自法府囚禁者也。書啓修入時,循例略抄其罪目,南部牒呈一款,不爲擧論,而糾正風俗,自是法府之責,故凡有罪犯,係關倫紀者,五部隨現報知于法部,自法府處決,乃是前例也。法府所囚,今若移該曹處分,揆以事體,殊甚未安,臣待罪該房,不能覺察,不卽稟啓,不勝惶恐。右人等所犯,仍令法府,査覈處置,何如?傳曰,此非令該曹卽爲査覈處決之意也,乃以覈其實狀以啓,以爲處決之意也,未曉答批之致也。
又啓曰,今月初四日典獄摘奸後書啓時,宣惠廳書吏金後澄,及奉常寺書員徐宗英等,俱是宣惠廳所囚,而各衙門所囚列錄之際,所囚二字,混同書塡於奉常之下,有若自本寺直囚者然。伊日紛紜之中,不能覺察,莫重書啓,以致誤書,不勝惶恐。原書改付標以入之意,敢啓。傳曰,知道。
又以尙衣院官員,以都提調意啓曰,本院年例進上獤皮,北關所納者,自上年,戶曹,給價於毛衣匠,使之貿納矣。匠人輩,不以可合國用者備納。冬節已深,一何退托,事甚可惡,故前月二十四日,匠人等次知二名捉囚,而典獄官吏,只出空囚徒,不爲入錄於錄啓中,承旨摘奸時,終爲元不擧論之人,其間情狀,極爲可駭。本院之事,係是御供,則事體甚重,而幺麼獄官,何得弄法至此?典獄署當該官,從重推考,獄吏,令攸司推治,何如?傳曰,依啓。事甚可駭,當該官員,先罷後推。
司諫沈攸,正言金德遠啓曰,今歲凶歉之災,振古所無,朝家賑救之策,靡極不用。至如諸般身役,亦且等次蠲減,實惠所及,大慰民情,而仄聞新充定別隊保人身役,則許令諸道,減半收捧,留置各官,俾爲渠輩賑活之策云。此亦出於聖朝矜恤之意,而且念旣徵還賑,反涉多事,初不如不徵之爲愈,而且聞戶首輩,太半以其穉子弱弟,定爲自己之保人,圖免他役之被侵,則名徵〈身〉役於保人,實則侵督其戶首。新設之軍,團束未完,纔被充定,族徵身役,騷屑之弊未息,侵撓之患繼起,則悲怨之極,勢將流散,所得者若干米布,所失者許多人心,而況今民將塡壑,室如懸罄,雖欲徵捧,不趐如浚骨而椎髓,如是而尙冀其他日緩急之得力乎?旣乖當初退番之意,亦非撫恤新年之政,請令廟堂,更爲稟處諸道,新充定別隊保人身役米布,限明秋退捧。新除授獻納宋奎濂,時在忠淸道懷德地,請斯速乘馹上來,下諭。答曰,依啓。
持平李宇鼎啓曰,頃日本府之坐,南部,以砲手朴肅·朴禮明等,爲子不孝,以下淩上之罪,牒呈于本府。罪名甚重,有關風敎,虛實間不可不推覈處置,故卽令囚禁,而厥後僚屬不齊,久不閱實矣。昨因承旨摘奸後書啓,有令該曹査覈處之之敎,臣於此,不勝瞿然之至。當初囚禁,非出於泛然風聞,而牒呈一款,終漏於承旨書啓,則抑恐由此而有罪名不明之敎耶?此人等罪名,設或不明,仍令本府推覈,未爲不可,以未及査覈之前,移送該曹,有若不信法府者然,旣傷事體,且違法例,臣以其時參坐之人,何敢晏然於憲職乎?請命遞斥臣職。答曰,勿辭。
崔逸啓曰,持平李宇鼎,再啓煩瀆,退待物論矣。傳曰,知道。
禁府啓曰,前茂山僉使朴弼聖元情公事判付內,姑停刑推,議處。
議政府左參贊宋浚吉,時在忠淸道懷德地,請乘馹上來事,下諭,何如?依所啓施行。
答知事李浣疏曰,省疏具悉。實非偶然,卿其安心領收。
答吏曹判書趙復陽疏曰,省疏具悉。卿其安心勿辭,從速察職。
答行司直李廷䕫疏曰,省疏具悉。卿其勿辭察職。
答大司諫沈梓疏曰,省疏具悉。爾其勿辭察職。
戶曹判書權大運上疏。大槪,冒萬死陳情,金吾兼帶,爲先鐫改事。入啓。
罷職現告,典獄奉事李碩臣。以上燼餘
上在昌德宮。停常參·經筵。
夜一更二更,月暈。
李翊,以都摠府言啓曰,今日入直軍士,中日習射,請出標信。傳曰,知道。
謝恩,都摠經歷禹弼奉,掌樂僉正李挺岳,居山察訪李立中。
軍資正趙世煥,兼掌令減下肅拜。
武所命官以下啓曰,武科榜目,錯誤處甚多,昨〈日〉以惶恐之意,啓達矣,今與諸試官,俱詣闕中,伏地待罪。答曰,卿等,安心勿待罪。
李翊啓曰,右承旨閔點,以臺啓請推之故,不敢在直,倉黃出去。同副承旨崔逸,卽爲牌招,留門入直,何如?傳曰,允。
又啓曰,臣伏聞武科殿試榜目,多有誤書落字之處,該曹,至有改付標以入之擧。臣以該房,試場凡事,無不預知,則榜目不能精準之失,臣實難免,不勝惶恐待罪。答曰,勿待罪。
吏曹啓目,粘連謝恩副使刑曹參判鄭榏辭狀云云。刑曹參判鄭榏,旣已奉使出彊,本曹緊務,不可暫曠,似當遞改是白乎矣,宰臣進退,非本曹所敢擅便,上裁敎是白乎旀,兼帶摠管乙良,令兵曹稟處,何如?啓依回啓施行。
執義申命圭啓曰,臣於昨日病伏中,伏見因典獄摘奸承旨啓辭,自上有朴肅·朴禮明等罪名,殊甚不明,令該曹査處之敎,臣不勝竦蹙慙恧之至。玆事梗槪,同僚避辭,旣已略陳,臣不必更煩。大槪,本府囚案,罪目,非不明日,而承旨書啓,刪去該部牒呈,有若泛然風聞者然,宜聖明之致訝而有此敎也。然綱紀一世,糾正風俗,乃是法府職責,無論風聞與否,法府囚治罪人未査之前,先謂其罪名之不明,而與該曹推覈,曾所未有也。噫,已壞之國體,於是乎掃盡,實緣如臣無狀,忝叨匪據,常不見信之致,徒切愧懼,無所容措,而且聞武科殿試榜目,多有落字誤書之處云,尤覺瞿然,不能自定也。寔緣其日,昏墨出榜,事甚忙遽。累百人名姓,未能詳準,莫重殿試,致有如是雜辭,主試之臣,旣已引咎,將其榜目,方有付標釐正之擧,則臣以參試臺官,不察之失,實所難免。以此以彼,俱不可一刻仍冒,而臣本以痼疾之人,重感寒疾,委頓若劇,萬無起動自列之勢,冒呈短疏,冀蒙鐫免,而見却喉司,自致遲延,忍死扶曳,今始來避,臣罪至此尤大,請命遞斥臣職。答曰,勿辭。
李翊啓曰,執義申命圭,再啓煩瀆,退待物論矣。傳曰,知道。
大司諫沈梓啓曰,今此武科殿試出榜時,臣亦參坐,誤書不察之失,在所難免。何敢一刻仍冒?請命遞斥臣職。答曰,勿辭。
李翊啓曰,大司諫沈梓,再啓煩瀆,退待物論矣。傳曰,知道。
持平鄭樍啓曰,近來國綱解弛,刑獄不嚴,頃日承旨典獄摘奸時,獄直獄卒輩,皆不守直,而至於獄中重囚,亦且解杻解鎖云。獄官之常時寬縱,不能檢飭之狀,殊極可駭,不可以推考薄罰,懲其弛慢不職之習。典獄當該官,請拿問定罪,今後則令該曹,發遣郞廳,時時摘奸,俾無如前解弛不嚴之弊。今番殿試名紙中,一籤名之無榜中者,拆見皮封,不書四祖云,此必是巧詐之徒,以虛名要得打印,以爲用奸之計也。莫重國試,有如此可駭之事,人心之奸僞,誠可痛惋。當該主掌官,雖得發覺,而初旣混雜收捧,末乃無憑摘發,終使巧詐之輩,得以匿跡,其不能詳察之責,在所難免,當該主掌官,請命從重推考。政院,旣知其奸巧之事,則固宜趁卽啓達,請罪該官,俾得詢覈,以爲懲勵之地,而視之尋常,因而掩置,當該承旨,亦難免其矇然之失,請命推考。今番謝恩使拜表時,東西班列,甚爲稀少,不成貌樣。東班則三品以上,只堂上二員而已,其在事體,殊甚未安。除衆所共知老病人外,東西班無故不參人員,請竝命推考。持平李字鼎,執義申命圭,竝引嫌而退。措語見上旣因部官牒呈,據法囚禁,而姑待齊坐,未及覈實,則令該曹査處之命,有違體例,罪名之不明,元非其所失,罪人罪名之不明,非所當嫌,而國試榜目之錯誤,難免不察,請持平李宇鼎出在,執義申命圭遞差。凡繫民風國綱,隨現糾正,覈決之前,先令移送刑曹,臣固聖上欽恤之意,蓋欲從速處決,而反爲傷損體例之歸,臣竊慨然。毋論厥漢等罪狀之輕重虛實,大有乖於信任法官之道。昨日答政院之批,亦無勿移該曹之命,其事殊極微細,其弊實關事體,請還收罪人朴肅等,令該曹査處之敎。今此法府所囚罪人,令該曹査處之命,實涉未安。該房承旨,所當趁卽具由陳啓,據法爭執,而循例奉旨,重傷事體,請當該承旨推考。答曰,依啓。還收事,不允。
李翊啓曰,臺諫出仕事,命下矣。今已夜深,明日待開門,命招之意,敢啓。傳曰,知道。以上燼餘
上在昌德宮。停常參·經筵。
謝恩,右參贊趙珩,護軍李枝茂,茄坡知僉使金宇成。
張善瀓啓曰,左承旨洪處大,昨遭服制,右承旨閔點,右副承旨安縝,亦被臺參,不敢晏然,今日不爲仕進。閔點·安縝等,則推考傳旨已下,別無可嫌之事,而出納之地,不可虛席。閔點·安縝竝卽牌招察任,何如?傳曰,允。
李翊,以兵曹言啓曰,今十一月初十日,禁軍等習陣,設行於慕華館,入直禁軍,依例除標信出用後,還直之意,敢啓。傳曰,知道。
領議政鄭太和三十三度呈辭。入啓。傳曰,安心調理。
禮曹判書金壽恒三度呈辭。加給由。
吏曹判書趙復陽辭職上疏。入啓。
正言金德遠啓曰,頃於謝恩使拜表之日,宿患疝症,挾寒猝發,痛勢苦劇,無以起動,終不得進參於班列矣。法府彈論,出於據法,則臣職在臺官,應被推勘,何敢晏然仍冒?請命遞斥臣職。答曰,勿辭,退待物論。
禁府,李碩臣拿囚。啓。
院啓,竝引嫌而退,榜目誤書,未及致察,拜表不參,應被推勘。請大司諫沈梓,正言金德遠遞差。答曰,依啓。
傳曰,史官一員待命,騎馬三匹立之。
禮曹參議洪萬容,佐郞元㯙,寧陵守僕房失火處奉審事,出去。
吏曹啓曰,臺諫有闕,政事,取稟。
府啓,臣以罪人朴肅等移送刑曹事,至請還收,而未蒙允許,臣竊惑焉。不孝凌上,在法當治,若慮其罪疑難明,欲使啓稟而處決,則獨不得使法府,啓稟而處決乎?旣是法府所囚,則有罪無罪,惟法府是責,何必移送他司,然後可明其罪名也。今而後知殿下之輕視臺官,有不信之心也。噫,臺官,殿下之耳目,而殿下不信至此,臺官何所恃而能任糾正之責,小民何所顧而有所畏戢之意乎?乃如臣萬萬不似者,猥忝憲職,爲慮體例,請收成命,而殿下又不信而不許,則臣固當自劾之不暇,而因一幺麼之事,轉輾起鬧,尤有所未安者。故玆復冒昧而進,敢申前請,請勿謂其事之微細。臣言之不槪,而特軫朝家置法府之事體,還收罪人朴肅等,令該曹査處之命。答曰,令本府査啓。
京畿都事曺憲卿,災傷覆審後入來。
右副承旨安縝牌不進,推考傳旨,入啓。下禁府。
傳曰,政事,明日爲之。已上燼餘
禮曹啓曰,卽接寧陵參奉馳報,則本陵守僕房上直軍張自命·沈愛先等,今初八日夜日寒,爇火溫坎,仍爲睡熟之後,子丑時量,火自坎隙,燒盡中房木,燃及椽棟。火勢大發然後,始自驚覺,參奉盡率入直軍,顚倒上去,火勢乘風大熾,已無撲滅之勢。頃刻間,守僕房三間,皆爲燒盡云。陵寢至近之地,如是出火,至於守僕房三間,一時燒燼,事極驚駭。慰安祭,不卜日,來十一日設行,依例本曹堂上郞廳,進去奉審後稟處,而當日入直守護軍等,不能謹愼,以致失火,尤極痛駭,令攸司囚禁重治,入直參奉,亦難免不能檢飭之失,姑先從重推考,何如?傳曰,依允。已上禮曹謄錄
司饔院啓曰,慶尙道冬至進上兩大妃殿物膳中,半乾大口魚,腐爛有臭,生文魚·生大口魚,亦皆色變,考見封進日字,則中間稽留,多至五日。生物之色變,實由於此,當該陪持人,請令攸司,依法科罪。且乾魚之致傷,與生物有異,初若精乾,則雖遲滯中間,必不至於如是,其不爲擇封之失,在所難免。封進官吏,從重推考,何如?傳曰,允。已上司饔院謄錄
上在昌德宮。停常參·經筵。
答吏曹判書趙復陽疏曰,省疏具悉。不必深嫌,卿其安心勿辭,從速察職。
答戶曹判書權大運疏曰,省疏具悉。□參其事而已,何用爲嫌?卿其勿辭。
答大司憲李廷夔疏曰,省疏具悉。卿其勿辭,從速察職。
禁府,安縝拿囚。啓。
禮曹參議洪萬容,佐郞元㯙,寧陵守僕房失火處奉審後,入來。
禮曹參判姜栢年初度呈辭。入啓。給由。
寧陵內摘奸。
答全羅監司吳始壽疏曰,省疏具悉。憂國盡懷之誠,予用嘉尙。疏辭,予當量處焉。
傳曰,今觀全羅監司吳始壽疏辭,則臘肉封送,爲一道巨弊云,心甚惻然,不可無量處之道。今年臘肉,兩大妃殿外,姑勿封送事,分付該廳。
右參贊趙珩上疏。大槪,移授他職,不可仍帶嘉禮都監提調之任,請令遞改事。入啓。大王大妃殿·王大妃殿·大殿·中殿·東宮,政院·玉堂·二品以上·六曹冬至問安。答曰,知道。
原襄監司書目,平康等呈,以牛疫致斃都數九百六十二名,民事渴悶事。
禁府,沈玖拿囚。啓。
玉堂箚子。大槪,當此陽復之日,敢效勸戒之忱事。入啓。以上朝報
有政。吏批,以李元禎爲刑曹參判,李翊相爲執義,吳斗憲爲正言,高斗紀爲和順縣監,南二星爲大司諫。
上在昌德宮。停常參·經筵。
下直,原襄監司金益炅,茂山僉使吳時中。
吏曹判書趙復陽,都承旨張善瀓初度呈辭。入啓。給由。
領議政鄭太和三十四度呈辭。入啓。傳曰,安心調理。
禮曹判書金壽恒上疏。大槪,雖承加由之命,斷無供職之勢,本職及兼帶,竝乞鐫免,以幸公私事。入啓。
藥房啓曰,伏未審夜來,聖體調攝,何如?臣等憂慮未弛。敢來問安。答曰,知道。
禁府都事李碩薰,前統制使金鏡拿來。
刑曹啓目,粘連全羅監司啓本云云。毋論自己田事與從孫家事,臺職召之後,捉致官吏於私門,刑推囚禁,事甚駭異。崔攸之,移義禁府處置。崔與齊段,或私自杖打官吏,或奪取他戶還上,豪縱之習,不一而足。此外又有漏負之罪,令本道遲晩取招,依律定罪,何如?啓依允。
傳曰,召對爲之。召對入侍,右議政洪重普,備局堂上徐必遠,玉堂金錫胄·吳始復,承旨崔逸,注書安後泰,史官李秀彦·尹致績,司諫沈攸。
傳曰,原襄監司金益炅,召對後,引見。
召對時,司諫沈攸所啓,嶺東有一妖覡,以幻術惑民,民間男女,稱以靈神,奔波迎奉,多設淫祠,聚斂財穀。當此大饑之時,民之財産,耗費無算,熒惑愚民,橫行一道,今已三年。自古風角黃巾之變,未必不由於此輩,似聞淮陽府使任奎,捕捉妖漢,方爲囚治云,請令本道監司嚴鞫,以妖言惑衆之律,正其刑誅。上曰,令本道監司,査覈啓聞後,依律定罪。又所啓,前日本院趙元陽論啓之時,臣亦同參完席,大司諫沈梓欲請察訪改正,政官亦欲請推,而臣言庶官改正不可,而汰去論啓爲當。庶官請汰,非如淸顯誤擬之比,請推銓官,殊甚過重云,則長官,卽從臣言而止之矣。其後趙復陽之疏,陳其顚末,多有引咎之辭,別無侵語諫官之意,長官引避之辭,未免太激,而臣於其時,以疏批未下,爲避辭主意,且未諳銓曹規例,末端略陳不敢晏然之意矣。所謂將官隨功甄用之語,無事之時,非謂戰功也,似是久勤當遷,而今者大臣之言,以臺論過重爲非,臣亦同參其論,則論事不審之失著矣。請命遞斥臣職。上曰,勿辭。退待物論。
原襄監司金益炅所啓,本道監司當初災實啓聞中,尤甚者五邑,之次者四邑,而其後都事覆審啓本,則前啓聞九邑之外,加現者三邑,而其中蔚珍·平海兩邑,則初以之次之邑,入於尤甚中,楊口·旌善·江陵三邑,則以初不入之邑,入於之次。臣意則欲於到任後,以依都事覆審施行之意啓請,而非但日字遲延,其間方有督納之患,朝廷德意,未卽宣布,今日欲爲榻前定奪矣。上曰,令廟堂變通。又所啓,本道有宣惠廳勾管太作米,而其數不多,在宣惠廳,則不甚緊關,欲爲補用於賑救矣。上曰,言于宣惠廳,使之變通。又所啓,本道還上,徵捧未易,前頭饑民,勢難賑救。伏聞忠州可興倉,有賑恤廳穀物云,朝家若許分給,則可以補用於賑恤矣。上曰,令賑恤廳稟處。以上燼餘
上在昌德宮。停常參·經筵。
謝恩,大司憲李廷䕫,執義李翊相,全羅左水使金興運。
都承旨張善瀓,禮曹參判姜栢年再度呈辭,入啓。加給由。
刑曹判書鄭知和初度呈辭。入啓。給由。
忠淸監司書目,道內染病方痛二百一名,死亡九名事。又書目,道內牛疫致斃者六百六十首,前頭民事,極爲可慮事。
禁府啓目,茂山僉使朴弼聖議處云云。令本道從速明査啓聞後,稟處何如?啓依允。又啓目,典獄奉事李碩臣元情云云。傳旨內辭緣,旣已遲晩,照律處置,何如?啓依允。
傳曰,召對爲之。
傳曰,今日召對時,大臣·備局堂上,亦爲入侍事,分付。
崔逸,以禮曹言啓曰,臣萬容與佐郞元㯙,進詣寧陵失火處詳審,則守僕房三間,盡爲燒燼,椽柱及蓋瓦,無一餘存。其出火延爇之由,則與本陵參奉所報,少無所異,而但念陵上至嚴之地,守僕輩,時無入接直守之所,其在事體,誠極未安。雖是寒沍之節,不可以董役之難,有所稽緩,別定監役官,及時修改之意,分付,何如?傳曰,允。
大司憲李廷䕫啓曰,臣之賤疾,已成沈痼,去朝在朝,徒積連慢之罪。頃者陳疏乞遞之中,考官召命遽下,非但疾患方苦,疏批未下,不敢經進,違命之罪,固所甘心,而千萬夢寐之外,繼有憲長之命,臣誠驚惶悚慄,罔知攸措。不得不冒萬死,又陳一疏,瀆擾之誅,亦所難免,而聖恩天覆,不惟不加譴責,反下溫批,臣感激兢愓,益不知置身之所也。雖欲含恩慕榮,叨竊匪據,而旣在推勘之中,固不可晏然承當。況諫院之論劾考官也,臣名亦在其中,而旋聞臣移拜臺官,追後拔去云,旣登白簡之人,雖或倖免,亦豈可若不聞知而偃然於臺闕之上乎?臣之情勢萬無一刻自安之理,而疏批旣下之後,身恙尙在苦境,未卽自列,今始來避,臣罪至此,益無所逃。請命罷斥臣職。答曰,勿辭。
執義李翊相啓曰,近因前大司諫沈梓論趙復陽除職事,吏曹堂上相繼投疏,而元陽之初授職,實在於臣忝爲銓郞之時,臣安得晏然而已乎?各歧長官之除拜正職,只緣久勤,則出身與否,非所當論。此輩除職,或因承傳,或因事目,則均是朝家成命,本無彼此之別,一樣備擬,自是舊規。其所當擬之類,無他可稱之名目,則通謂之賞,亦是舊規,蓋緣雜歧調用,與賞職相類,而望單子之下,不可無名目故也。元陽初擬之時,該吏據例言之,臣果以賞字書之,此不過兩銓流例,而沈梓之避辭疏章,張皇攻斥,至有元無承傳之可據,以賞懸註,尤陟不當等語者,抑何意歟?不勝慨然也。當初論啓,雖出錯認,規例旣著之後,亦必覺悟,而務勝遂非,費辭爭辯,一向歸罪於銓曹,有若創開新規者然,臣竊爲梓惜之。雖然,臣旣以其時參政之人,當此論議紛紜,銓官引咎之時,不可一刻仍冒於臺席,請命遞斥臣職。答曰,勿辭。
李翊啓曰,大司憲李廷䕫,執義李翊相,再啓煩瀆,退待物論矣。傳曰,知道。
午時,上御養心閣召對。入侍,右議政洪重普,知中樞府事柳赫然,參贊官李翊,持平鄭樍,侍讀官金錫胄,檢討官李藼,記事官安後績,記事官李秀彦,記事官尹致績,備局堂上兵曹判書金佐明,判尹徐必遠。
金錫胄進講綱目第一卷,自赧王元年,至韓候卒而止。錫胄釋義渠下註而達之曰,義渠,地名,而乃北地也。章子,乃孟子所謂匡章,爲齊將者也。上曰,匡章問曰,之匡章乎?對曰,然矣。至齊王吾甚慙於孟子。錫胄曰,此其悔心之將萌,而陳賈鄙夫,曲爲之說,而逢君之惡,不能開發善端,終使文過遂非,則其所以喪身亡國者,皆是陳賈缺至孟子去齊。錫胄曰,自孟子適魏,其間二十餘年,如有用我者,則天下庶幾乎治平,而魏襄·齊宣,皆不足與有爲故孟子去之,而王道終不復行,此又治亂之一大機也。綱目之所以特書者,其意深矣。又曰,韓愈,乃宋以前大儒也。以荀況·楊雄之學,皆不入於正道,而至以不精不詳譏之。八九字缺孟子道性善之言相反。楊則莾大夫也,固數字缺著法言,妄擬於論語,況其善惡混之說,尤爲謬戾矣。且韓愈所謂孟子之功,不在於禹下者,以正人心熄邪說之功,不在於治洪水之下也。至楚懷王絶齊,金佐明曰,陳軫則不過一辯士,而至於屈原之精忠,終不能悟其君,未免見放而死,若是而國豈有不亡者乎?至燕昭王,誠得賢士,以雪先王之恥。錫胄曰,此與劉先主所謂孤不度德量力,而欲伸大義於天下者,大義略同,而且樂毅雖賢,非郭隗,則不能至正,如鮑叔牙之進吏吾也。隗之功業,雖未知其如何,而其進賢之功,則大矣。上曰,陳恒·闞止,無出處者耶?錫胄曰,陳恒乃田常,而與闞止,爭權弑君者也。上曰,樂毅死於何地乎?對曰,樂毅遭讒,奔趙而死矣,李翊曰,昭王死後,遭讒間故奔趙矣。洪重普曰,樂毅自他國而往,卽爲亞卿,燕昭王,蓋知其賢而用之矣。若不用之,雖以樂毅之賢,無以施其才矣。錫胄曰,孟子告齊王之言,及燕昭缺郭隗事,此固聖明所當留念處,而至於陳軫,雖是游說之徒,其言亦有可取,而利害不啻灼然矣。又曰,君臣必相得之後,可以有爲,故燕昭王與樂毅君臣間際遇甚盛,所以致夷·齊之功矣。金佐明曰,聖體有微感之候,當進發表之劑乎?上曰,別無大段所患矣。佐明曰,寒凍軍士,連給襦衣,而多有冒受之故,自再昨,止給矣。上曰,問于各部,京中寒凍飢餓之人,連給米衣,可也。徐必遠曰,京中寒凍之人,其數甚多,襦衣不可人人而造給。臣曾爲江華留守時,自本府所儲唐彈,多至數千餘斤,若取來從市直出賣,則寒凍之民,庶蒙其惠矣。上曰,令賑恤廳取用,而追後如前充數,可也。洪重普曰,左相不知今日入侍之擧,昨往拘忌處,不得入來矣。佐明曰,北道走回人公事,大臣旣已相議,將有上京之擧,而臣意則直爲分付於地方官,入送似當矣。上曰,我國人,常時無往來厚春之事乎?必遠曰,慶源則與厚春相望處也,至於相與婚姻云矣。柳赫然曰,古者相婚,而今則不數字缺回人,對授通官,何如?佐明曰,通官亦可以領去矣。四五字缺啓邊將事,已爲回啓矣。上曰,四五字缺之意,則瓜滿邊將,限來秋,皆欲仍任,而兵曹回啓之意,則善治者仍任矣。佐明曰,邊將,雖無逼劃荒政之事,當此時迎送有弊,依狀啓仍任,亦當矣。重普曰,凶年之故,至於邊將仍任,未知如何?上曰,仍任則他道,亦一體施行乎?重普曰,若一體施行,則前頭大政,邊將何以遷轉乎?上曰,一體施行,亦似難便,知此意更爲回啓,可也。佐明曰,諸色軍兵身役之布,竝蒙減捧之典,惟鷹師之役最苦,而供上雉數不減之前,更無減役之道。常時供上之雉,必以形體皮膚完全者擇捧,故其價自至倍重,自今至明年秋成,若只取色味不變者,雖有鷹獵時所傷者,亦許供進,則鷹師之役亦少減,而惠澤可均矣。上曰,以此分付該院,可也。重普曰,全羅監司狀啓,請減臘肉,此乃進上之物,則以藩臣而馳啓請減,事體未安矣。佐明曰,京畿一體減之乎?上曰,減之則無彼此矣。李翊曰,臣非該房,敢達所陳矣。卽今一端公道,只在科場,而鄭期泰公事,以停刑推,判下矣。封彌官,何敢取他人所掌,而塗改之乎?且渠之原情,似有隱情矣。上曰,其公事回啓,則更當有判付矣。重普曰,臣見其塗改處,問于易書書吏,則乃鄭期泰所爲云云,而其所塗改,豈其酒失乎?用意之罪,不可以徒年之律治之矣。佐明曰,科場用情之律,乃充軍也。李翊曰,見其名紙,則改字之處,多不打印矣。重普曰,其日收卷數四百十張,而擧子所改處,至於一二字,則承旨分付,使不打印矣。翊曰,臣待罪該房,敢此仰達。近來殺越人命者捕捉者,連下賞資,而頃者徐漢民之捕盜,亦爲加資,如此之類,若有圖囑付軍職,至爲巡衛將,則官方混淆矣。臣前在兵曹見之,則自稱武臣堂上,一經試射,則依例付祿,此類似當有稟達改定之事矣。佐明曰,李翊所達是矣。前以不可優賞之意回啓,而然近來盜竊甚多,若無重賞,則孰能盡心而捕捉乎?重普曰,稱以武臣,兵曹付祿,盡歸于此輩矣。上曰,試射一中者付祿乎?重普曰,十巡五中以付祿字缺其類甚多矣。然其中亦有扈從人及數字缺付祿亦爲不當,故臣爲兵判時,五六字缺遷延未及爲之矣。翊曰,南行堂上年少者,擇而用之則可也。白徒人,以賞付軍職稱以武臣堂上,混雜於巡將,不當矣。重普曰,吏曹參議·大司諫遞職,則例付巡將,與此輩同,故承旨混雜之說,所以發也。上曰,文臣試射,近來則能射乎?柳赫然曰,皆射而豈可謂之能射乎?李翊曰,右副承旨安縝,以牌不進事,今方被囚矣。縝之情勢不安,與無端牌不進有異,而至於被囚,在聖上禮遇之道,未知,何如?上曰,予未知其情勢之不安故也,以推考而安有牌不進之事乎?翊曰,情勢不安,不可以一箇論之矣。鄭樍啓曰,伏聞頃日數字缺以屠牛禁制事,自上有皮角膏油勿捧之敎,而不出於擧行條件,其日入侍承旨,難免疎漏之失。竝推考。上曰,依啓。鄭樍啓曰,近來筵席數字缺禮貌之間,亦或有簡慢做錯者,誠可未安。知事柳赫然,奏事之際,有簡便失儀之事,雖其出於無情,不可無責,請推考。上曰,依啓。又所啓,竝引嫌而退,召牌不進,旣被推勘,則臺論有無,不必更言,而勢難仍在憲長,前事勿避,已有定規,到今引嫌,似涉太過,別無可避之事。請大司憲李廷䕫遞差,執義李翊相出仕。上曰,依啓。
兵曹判書金佐明所啓,屠牛犯禁者重治之意,旣已定奪,而伴人,則以禁吏不敢入之故,或有泮村潛屠者,如此之類,似當別樣治之矣。上曰,館人犯禁者,則前日定奪一次刑訊之外,又爲加刑,可也。知事柳赫然所啓,去月二十九日訓鍊都監知穀官吳晩,率軍卒十名,巡城至有興德洞東邊,多有越城之迹,欲爲捕捉,軍卒四名在城外,六名在城內窺伺矣。二更量,四十餘人一時越城,或持鎌子,或持杖,不意突入,孤單巡卒,不能捕捉而退走,則其漢等,一時入去泮村矣。上曰,分付成均館,嚴明査覈,而犯禁罪人,若不鉤得,則本館官員,從重科罪,可也。
召對時,上曰,捕盜廳追捕盜賊時,賊徒逃入於泮村,則不敢入,故或有因此不得執捉云,事甚可駭。此後如有捕盜所逐之盜,入于泮中,卽令本館下人,登時捉給,而如未得捉給,則近處所居人,各別重治事,豫先分付乎城均館,嚴明申飭于泮中居民,而亦爲分付于該廳,可也。燼餘朝報互謄
判尹徐必遠所啓,京中寒凍之人,其數甚多,襦衣不可人人而造給,臣曾爲江華留守時,見本府所儲去核唐木花,多至數千餘斤,若取來從市直出賣,則寒凍之民,庶蒙其惠矣。上曰,令賑恤廳取用,而進後如前充數,可也。已上備局謄錄
上在昌德宮。停常參·經筵。
謝恩,刑曹參判李元禎,和順縣監高斗紀。
領議政鄭太和三十五度呈辭。入啓。傳曰,安心調理。
吏曹判書趙復陽再度呈辭,及都承旨張善瀓三度呈辭。入啓。加給由。
禁府照本,承旨安縝矣牌不進,罪笞五十,贖解見任別敍。私罪。啓功減一等。同府啓目,前靈光郡守沈玖,奉常主簿鄭期泰元情公事判付內,姑停刑推,議處。
藥房啓曰,伏未審夜來,聖體調攝,若何?感冒之候,已得和解乎?臣等不任區區憂慮,敢此問安。答曰,知道。比昨稍勝矣。
備邊司啓目,粘連全羅監司啓本云云。前務安縣監魚震說段,丙午年作米,則八百八十餘石,不可謂不多,而乙巳·丁未·戊申三年所捧,通計不滿千石,時任務安縣監柳頲段,稱以初舂,無一石作米,其不遵朝命,抛棄官事之狀,俱極可駭。竝爲拿問定罪,何如?啓依允。
京畿監司書目,果川呈,以工曹判書李慶億辭職上送事。
慶尙監司書目,黃山察訪張縝,去月二十八日遭父喪事。
傳曰,大臣·備局堂上,引見。
禁府,魚震說拿囚。啓。
政院啓曰,大臣·備局堂上引見事,命下矣。三司當爲入侍,而諫院,則無行公之員,大司諫南二星,牌招肅拜,使之入侍,何如?傳曰,日勢已晩,只來待之員,使之入侍。
執義李翊相就職。
府啓,引嫌而退,一事再避,已涉煩瀆,到今縷縷,尤爲苟且。請司諫沈攸遞差。
大司諫南二星上疏。大槪,一病沈痼,無路出肅,懇乞遞免,仍陳所懷事。入啓。持平李宇鼎啓曰,臣頃與同僚,論劾沈玖,而玖之可駭之擧,可笑之事,南來之人,有口皆言,京中士夫,亦多傳說,而同朝之間,不欲索言,略擧梗槪,請罷其職矣。得見沈玖原情,則將臣啓辭,條例辨白,有若以劾論之擧,或出於訟者之造謗,或出於嫌人之搆誣,肆然詆斥,指爲無據,臣不勝駭然之至。臣論一尸職之守宰,反被意外之侵侮,費辭自列,有同相較,而抑有所不可默然者,故不得不陳其顚末,斯亦疲矣。玖之原情有曰,以酒服藥,飮不過一二盃,玖亦士夫也,何敢出此言乎?玖之酒妄,通朝所知。曾佐北幕,爲娼立庭,坐此就理,尙爲棄物,節飮者之所爲,果如是乎?厥後莅邑,亦經數三,而到處見敗,皆以酒色,則其所不治,據此可知,而其所謂未嘗以不治見敗者,誠可笑也。及授靈光,不悛舊習,稱以救急,輒傾數盃,醒日常少,抛棄官事,吏緣爲奸,民受其害,闔境嗷嗷,勢所必至,而敢以束吏愛民等語,隱然自矜,尤不滿一哂也。臣所謂海浦云者,果指法聖浦而言也。法聖形勝,甲於湖南,而旣率牙客,且携女樂,方當農節,遊戱絲連,則帶率多寡,非所當論,而假托分糶之行,欲掩遊衍之跡,雖欲欺天,奈衆人耳目何哉?臣所謂閭家云者,乃邑底數三官吏家也。歸路歷入,意在覔酒,旣醉不足,又顧之他,雖曰酒失,事極駭異。官吏姓名,亦所明知,而論劾之際,不欲已甚,構草之時,刪此一款矣。以其泛稱閭家之故,有若以爲便溺偶入者然,果有淋病,不能小忍,則道傍空地,無處不可,一入閭家,容或緣病,而遍歷三家,其跡難掩,其所暫入閭家之說,雖欲自明,可謂欲巧而反拙也。噫,臺閣論事,多出風聞,凡所被彈者,輒諉於嫌人之構誣,訟者之造謗,顯加詆斥,略無顧忌,一以爲伸白已罪之計,一以爲䝱制言官之地,則日後居官無狀。雖有倍於玖者,或將畏其口而不得盡其責,臺閣糾劾官邪之義,其亦自臣身壞矣,臣何敢晏然?請命遞斥臣職。答曰,勿辭。
答府曰,依啓。
午時申時,日暈。夜一更二更,月暈。
引見時,吏曹判書趙復陽所啓,本曹文書,有錯誤事,前日兵曹,以遂安郡軍保事,啓請郡守韓碩良罷黜,色吏治罪,則有依允。韓碩良拿問之命,其後碩良,則因禁府議啓,分揀放送矣。以當初政院誤捧承傳之故,韓碩良之名,尙在罷秩中,前頭歲抄時,何以爲之?敢此仰稟。上曰,韓碩良罷職傳旨,爻周,可也。
上曰,今年稍實·之次邑,不甚相遠,而三匹備納之類,獨未蒙減,事涉不均,稍實邑三匹備納之類,亦減一匹,可也。左議政許積曰,聖敎允當。依聖敎擧行,而都監軍兵分給時,不足之數,與大將柳赫然相議,自都監料理充給,其餘二匹備納之類,則其所減之一疋,令賑恤廳充給,何如?上曰,依爲之。已上燼餘
大臣·備局堂上引見時,左議政許積所啓,近日外方盜賊竊發之報,連續入來,而一無捉捕之處,此必兵使·討捕使不有着實譏捕之致也。上曰,兵使·討捕使等,從重推考,可也。
備局堂上引見時,兼兵曹判書所啓,漢城府吏隷朔給之布,當自賑恤廳,參酌題給,而司憲府·刑曹,亦有不足之弊,此兩衙門,亦不可不顧見,而賑恤廳所儲不敷,難以遍及。三南災傷木,自戶曹收捧者,姑令移給刑曹,以爲補用之地,何如?上曰,依爲之。已上備局謄錄
宣惠廳啓曰,備忘記,今觀全羅監司吳始壽疏辭,則臘肉封進,爲一道巨弊云,心甚憫然。不可無量處之道,今年臘肉,兩大妃殿外,姑勿封進事,分付該廳事,傳敎矣。京畿封進臘猪二口·生鹿三口,原襄道生猪二口·忠淸道生猪四口,仰體聖上恤災省費之至意,竝勿封進事,各其道監司處分付之意,敢啓。傳曰,知道。已上禮曹謄錄
上在昌德宮。停常參·經筵。
夜一更,月暈,黑雲一道,如氣起自西方,直指南方,長竟天,廣尺許,良久乃滅。二更,月暈。
藥房啓曰,調攝之中,連有引接臣僚之擧,伏未審夜來,聖候,何如,感冒之候,比昨益愈乎?臣等伏切憂慮,敢來問安。答曰,知道。幾盡差愈,今後勿爲逐日問安。
領府事李景奭箚子。大槪,疏決及問安時,未得趨參,今始齋宿,待罪事。入啓。
吏曹啓曰,臺諫有闕,政事,取稟。
慶尙道災傷敬差官鄭重徽入來。
持平鄭樍啓曰,今此出榜之後,外議譁然,言者濫雜,而他未聞指斥之語,惟鄭期泰用奸之跡,旣已敗露。其爲情狀,誠極痛駭,固宜別樣重治,以爲徵勵之道,而再昨入侍之時,近侍大臣及按獄之臣,相繼仰請,極陳其不可不嚴刑窮問之意。臣職忝臺列,身侍一堂,則所當卽席論啓,據法爭執,而非但倉卒之際,計不出此,親承榻前之敎,則聖意所在,亦非寬歇,而朝家處分,時未究竟,先出而論列,故未及發口而言,到今含默而過,臣之昏謬不職之罪,固萬萬矣。伏聞大司諫南二星之疏,極論新榜之不公,期泰一事之外,又言榜□□李聃命之用情得參,而末乃以側聽數日,未聞言者爲辭云。元疏未下之前,雖未知其此外,又有何樣說話,而第不勝驚駭自失焉。聃命以試官之子得中,如其執此爲說,則前此若庭·謁聖·殿試等無相避之科,父子兄弟參榜者何限,而獨於聃命,諫臣有言,臣知其必不但以形跡之嫌而致疑,抑別有云云之語,而臣未之聞耶?臣本病懶,堇堇供劇,連日詣闕,絶不得私接一人,非係外議,有同聾瞽,適當兩司擧皆引入之日,臣實昏錯,昧於自處,冒沒獨出,憒憒備員而已。有不言之斥,臣實當之,疲軟之罪,臣固有之,臣何敢一刻抗顔於臺席乎?請命遞斥臣職。
傳曰,政事,過國忌後爲之。
執義李翊相啓曰,臣伏見持平鄭樍引避之辭,以大司諫南二星疏中,有鄭期泰用奸場屋,李聃命用情參榜,外議譁然,而側聽屢日,未有言者爲言,臣於此不勝瞿然之至。臣於近來,適有情迹難安之事,引避就職之後,卽呈辭單,在官一日,當盡一日之責,而臣之出肅,亦且有日,則含默之誚,實所難免。臣何敢一刻仍冒於臺次乎?請命罷斥臣職。答曰,勿辭,退待物論。
文科殿試讀券官以下啓曰,臣等伏聞大司諫南二星,以李元禎干豫於其子試策考試事,陳章論列,至以聃命試券,實有大段違格處,則試官率爾收取,終涉不韙爲言,臣等不勝驚悚震惕之至。聃命對策中,三處聖策之上,果不書伏讀二字。臣洪重普曰,聖策之上,何無伏讀耶?臣命一·宗亨·臣錫胄·臣端夏等曰,聖策云云之下,有雙擎跪讀四字,聖策之上,又有讀字,則讀字爲疊,而先此已考之文,亦有此規。若一人爲此規,則似爲有別,而他文亦旣用之,則別無可疑。且其作,合置優等,故不書其等題,仍爲別置矣。考盡一軸後,李元禎自外入來。臣洪重普曰,有一作,有如此之規,未知如何?元禎曰,吾於登第之策,亦用此規云云矣。俄而又一作,亦不書伏讀二字於聖策之上,下有奉讀之語,而與聃命策式無異,臣等更不致疑於其間。及其合考之時,諸議或以爲聃命所作,合置第一云,而其頭辭未穩,故終置第一,其間曲折,不過如斯而已。若使聃命所作,實有大段違格,而座中論議或矛盾者,則臣等豈敢强取,至置於高第乎?且臣等,退而聞之,震英粹語之刊行,專爲科場程式,而金弘度之二策,南瑾之一策,皆無臣伏讀三字,聖策之下,始有奉讀二字,其不爲違格,此亦可訂,而臣承命考試,致有人言,至被諫官之疏斥,何敢自以爲無失,而〈若〉是晏然乎?玆敢趨詣闕下,伏地待罪。答曰,今觀卿等啓辭,則其間顚末,予已悉知,卿等何用爲辭?安心勿待罪。已上燼餘
召對時,原襄監司金益炅所啓,本道還上,徵捧未易,前頭飢民,勢難賑救。伏聞忠州可興倉,有賑恤廳穀物云,朝家若許分給,則可以補用於賑恤矣。上曰,令賑恤廳稟處。已上戶曹謄錄
上在昌德宮。停常參·經筵。
當日無肅拜。
答領府事李景奭箚曰,省箚具悉卿懇。卿其安心勿辭,勿待罪。
領議政鄭太和三十六度呈辭。入啓。傳曰,安心調理。
明日放榜時,開門差早。
玉堂箚子。大槪,持平李宇鼎·鄭樍,執義李翊相,竝命出仕事。入啓。
京畿監司書目,積城呈,以今月初四日夜,無賴人十餘人作黨,打破獄門,結縳刑吏,殺人啓覆罪人元洽乙,仍爲奪去,極爲驚駭事。已上朝報
禁府啓曰,以鄭期泰元情議啓,當該枝同·査同官拿問事,判下矣。査同官鄭來慶,卽爲拿囚,枝同官金時鉉,受由下往忠淸道忠州地本家云,發遣羅將,拿來,何如?傳曰,允。
禁府啓曰,殿試時枝·査同官,各差備兩員察任云,故自本府,欲知當該枝·査同官,推問張字軸,試券,考準之枝·査同官於應辦色吏,則以鄭來慶·金時鉉現告,故請拿此兩人矣。卽者鄭來慶納供內,張字軸則果與金時鉉對準,而借准於封彌官,乃李壽慶之所爲云。李壽慶實有借準於鄭期泰之事,則不爲無罪,一體拿問,何如?傳曰,允。已上禁府謄錄
備局啓曰,云云事,傳敎矣。原襄前監司姜鎬,不爲親自巡審,只從其所聞,分災實馳啓,臣等亦慮其不能詳盡,而不得不姑從狀啓矣。今者取考戶曹所在都事兪夏益年分啓本,則雖有大段相左,前日之之次蔚珍·平海,入於尤甚中,前日之稍實楊口·旌善,入於之次中,此則乃是遍歷各邑後分等者也,必無疎漏之患。依此分等施行宜當,而江陵一邑農事稍實,則不可以嶺西接界若干面被災之故,竝一邑置之之次之中,此則仍前以稍實邑,施行,何如?傳曰,允。已上備局謄錄
上在昌德宮。停常參·經筵。
有政。
去夜,政院啓曰,明日文武科放榜時,兩司當爲進參,而諫院無行公之員,除疏批未下者外,未肅拜人員,明日待開門,竝牌招,何如?傳曰,允。
答玉堂箚曰,依啓。
下直,狼川縣監洪柱溟。
謝恩,護軍申命圭。
都承旨張善瀓上疏。大槪,賤疾沈綿,無望供職,冒死陳籲,冀蒙矜許事。入啓。
右承旨閔點初度呈辭,入啓。傳曰,還出給。
行副司直睦來善上疏。大槪,昨日命官以下,以大司諫南二星疏論試券違格之事,侵斥臣等,聯命待罪,而臣獨以祭官出外之故,未及同參,尤不勝惶悚。亟治臣罪,以謝人言事。入啓。
藥房啓曰,日氣陰寒,伏未審夜來,聖體調攝,何如?感冒之候,已得平復乎?臣等憂慮未弛,敢來問安。答曰,知道。
持平李宇鼎·鄭樍就職。
謝恩,正言吳斗憲·具崟。
吏曹判書趙復陽三度呈辭,及刑曹判書鄭知和再度呈辭。加給由。
答玉堂箚曰,省覽箚辭。誡誨之意切當,可不留心焉?
持平李宇鼎啓曰,同僚以大司諫南二星疏中之說引避,臣不勝瞿然之至。鄭期泰塗改試券之事,誠極驚駭,而金吾奏讞,更請刑推,則不待究竟,輕先論列,臣未知其得當。至於李聃命事,則得見命官以下諸考官之啓然後,果知諫臣之疏,出於流傳之言,而非考試間實狀,則臣不覺其有可言臣言之失,而同僚旣以此引避,臣何敢晏然?請命遞斥臣職。答曰,勿辭。退待物論。
正言吳斗憲啓曰,臣稟賦虛薄,疾病纏嬰,遇寒以來,瘡症添劇,虛火上炎,眞元內鑠,晝夜昏倒,殆不省事者,今過一旬餘矣。前有拜表不參之推緘,後有含默不言之譏斥,無路行身,尙稽出避,病伏之中,添一罪戾,冒呈辭單,實不獲已,而喉司不諒,一向見阻,狼狽悶蹙,罔知所出。適於此際,召牌又臨,分義所在,不得不扶曳出肅,而負犯非一,決不可晷刻仍冒,請命遞斥臣職。答曰,勿辭,退待物論。
刑曹啓目,前縣監金時輝,移義禁府處置,何如?啓依允。
禁府啓目,沈玖議處云云。照律處置,何如?啓依允。又啓目,鄭期泰議處云云。依前啓請刑推,査同官·枝同官,終不覺察,竝拿問處置,何如?啓依允。
京畿監司書目,果川呈,以露梁居水夫金善童及水鐵匠徐士里等,捉魚事,出往冰上,今月初六日二人渰死事,啓。傳曰,渰死人等,令本道恤典擧行。
慶尙監司書目,道內牛疫,一向熾蔓,陜川等二邑,牛一百四十三首·馬三匹致斃,民事可慮事。
禮曹參判姜栢年三度呈辭。加給由。
備邊司郞廳,以右議政洪重普意啓曰,再昨召對時,臣只陳吏曹判書趙復陽進退狼狽之狀矣。卽今擧行條件中,司諫沈攸引避之辭,則有大臣之言,以臺論過中爲非之語,臺論過中,非出於臣口,豈沈攸誤聞而有此引避之擧耶?其時入侍承旨·史官,則必知其錯誤,而至於啓下,事甚未安。此一款,令政院改付標,何如?傳曰,允。
禁府啓目,前統制使金鏡元情公事判付內,姑停刑推,議處。同府照本,典獄奉事李碩臣矣,杖六十收贖,奪告身一等,啓功減一等。
執義李翊相啓曰,臣於再昨,以大司諫南二星疏中,有不言之斥,引避退待,處置請出,實出意外。卽者同僚,亦以玆事,引避退待,而臣自嫌之不暇,而何敢處置人乎?請命遞斥臣職。答曰,勿辭。退待物論。
答禮曹判書金壽恒疏曰,省疏具悉。卿其安心勿辭,從速察職。
答行副司直睦來善疏曰,省疏具悉。爾其勿待罪。
答都承旨張善瀓疏曰,省疏具悉。卿其安心勿辭。從速察職。
政院啓曰,今日放榜賜花時,武科出身等所賜之花,其數不足,再三催促,然後追後進排。致令莫重放榜,未免差遲,事極可駭。當該進排官,竝推考,何如?傳曰,允。
院啓,引嫌而退,舍默之斥,姑置勿論,而旣被推勘,勢難仍在,請正言吳斗憲遞差。今日唱榜賜花之際,不足之數甚多,以致放榜之遲延,此實前所未有之事也。當該官員不能準數進排之狀,極爲可駭。請禮賓寺·內資寺當該官員汰去,下人等,令攸司,囚禁治罪。
禁府,鄭來慶拿囚。啓。
答院曰,依啓。
持平鄭樍啓曰,持平李宇鼎,以不言見斥之意,引避退待,而臣旣以此引避,何敢處置同僚乎?請命遞斥臣職。答曰,勿辭。退待物論。已上朝報
禁府啓曰,因忠淸監司啓本,刑曹粘目,金時輝移本府處置事,判下矣。金時輝,曾以稅船過期不送之事,依事目,徒三年定配,方在忠淸道洪州配所,而卽今所犯之科,似不至於加等。當此飢荒之日,羅卒之往來相繼,此亦可念,令本道遲晩取招,自刑曹科斷,未爲不可,惶恐敢啓。傳曰,誠爲合宜,依此爲之。以上禁府謄錄
有政。吏批,以李夏爲司諫,元㯙爲務安縣監,李慶億爲大司憲。
上在昌德宮。停常參·經筵。
謝恩,敦寧都正成㮨。
領議政鄭太和三十七度呈辭。入啓。
掌令李煦辭職上疏。入啓。
右尹李晩榮初度呈辭。入啓。給由。
禮曹參判姜栢年上疏。大槪,狗馬賤疾,漸至沈痼,無望自力,且於大臣及諸考官聯名待罪之時,方在呈告中,未得趨詣同參,臣罪尤大,冒死陳情,乞賜遞罷事。入啓。
汰去現告,禮賓主簿趙湸,內資主簿洪汝完。
判尹兼任書目,陽川縣監朴元開,依事目罷黜事。
慶尙監司書目,盈德呈,以九家延燒,官奴得介等四名燒死事。
全羅監司書目,羅州呈,以十月二十三日雷電大雨,榮江一帶耕牟,盡爲水沈事。又書目,萬頃等九邑,牛疫熾蔓,致斃之數,至於一百五十七首事。
正言具崟啓曰,無狀賤臣,曾忝憲官,顯有過失,尙被譏謗,乃於千萬夢寐之外,復叨諫職,臣誠惶恐悶蹙,不知所出。陳疏自列,見阻喉司,縮伏半月,惟以捧入得遞爲期,昨承召牌,不敢不出肅,而引避之辭,又以前事見却,臣之情勢,狼狽益甚。況當兩司多官,以大司諫南二星疏中有不言之斥,相繼引避,而臣以前愆,自劾不暇之中。至於此事,則殿試參試官李端夏,與臣有異姓四寸之嫌,則固不敢與議於其間,而昨於正言吳斗憲避辭,只據推緘一款,率意處置矣,卽聞物議,以臣之矇然處置爲非,臣實有其失,今何敢處置憲府多官乎?以此以被,決難仍冒,請命遞斥臣職。答曰,勿辭。退待物論。
領議政鄭太和三十七度呈辭。入啓。傳曰,固辭至此,勉從之意,遣史官傳諭。
吏曹啓曰,臺諫有闕,政事,取稟。以上朝報
上在昌德宮。停常參·經筵。
去夜,傳曰,政事,明日爲之。
有政。
答工曹判書李慶億疏曰,省疏具悉。卿其勿辭,從速上來察職。
答禮曹參判姜栢年疏曰,省疏具悉。卿其勿辭,從速察職。
謝恩,護軍李俊漢·李仁夏,驪州牧使權尙矩,務安縣監元㯙。
都承旨張善瀓,身病出仕。
刑曹判書鄭知和三度呈辭。加給由。
吏曹判書趙復陽上疏。大槪,情勢窮極,病患危重,敢冒萬死,更申疾痛之呼,本職兼帶,竝乞鐫免事。入啓。
禮曹判書金壽恒辭職上疏,入啓。
尙州儒生成虎拜等上疏。下該曹。
黃海監司書目,道內黃州等十九邑,染病人七百九十八名內,方痛四百十七名,死亡四十名,差歇三百四十一名事。又書目,道內各邑,九月以後牛疫致斃者,多至二千三百五十首,民事可慮事。
咸鏡監司書目,永興呈,以官奴禮吉家出火,延燒二十一家,男女二人牛馬六首,一時燒死事。啓。傳曰,燒死人,令本道恤典擧行。又書目,富寧呈,以私奴萬年守,爲虎囕殺事。啓。傳曰,囕死人,令本道恤典擧行。
以慶尙監司盈德官奴得介等燒死事,狀啓。傳曰,燒死人等,令本道恤典擧行。
禁府啓目,前務安縣監魚震說云云。旣已遲晩,照律處置,何如?啓。依允。同府照本,前靈光郡守沈玖矣,嗜酒廢務,出遊海浦,醉入閭家等事,皆以自明,諉以落訟者之做謗傳說,不多飮而善醉,以成酒病,人所共知。法聖浦往來分糶,旣爲經宿閭家實狀,則人言之來,其勢同然,罪杖一百贖,私罪。盡奪告身,啓功減一等。
禁府,査同官鄭來慶元情公事判付內,姑停刑推,議處。又啓目,金鏡旣有除刑之敎,照律處置,何如?啓依允。
政院啓曰,昨夕領議政鄭太和呈辭,以勉從批下,故本職遞差事,捧傳旨矣,今見辭單中,有所帶諸任竝請遞改之語,而臣昏不覺察。昨捧傳旨之時,不卽仰稟,不勝惶恐。兼任一款,何以爲之?敢稟。傳曰,勉從云者,只許本職也。
刑曹啓目,武科殿試時保擧人朴震龍·車志胤·金斗剛·金夢龍·張天生等,係是出身,移義禁〈府〉處置,何如?啓依允。
禁府,朴震龍·車志胤·金元剛·金夢龍·張天生拿囚。啓。
僉知姜鎬,原襄監司遞來。
禁府,枝同官李壽慶拿囚。啓。
玉堂箚子。大槪,持平李宇鼎,執義李翊相,持平鄭樍出仕,正言具崟罷職事。入啓。
吏曹啓目,粘連右參贊趙珩,都監提調辭免上疏云云。都監提調,以戶·禮·工三曹堂上啓下,設局始役之後,則雖移拜他職,仍董都監之役,乃是近年通行之規例是白置,今此右參贊趙珩,依前例,使之仍察都監提調之任,似當是白乎矣。重臣進退,臣曹不敢擅便,上裁,何如?啓。依回啓施行。以上朝報
吏批,以呂顔齊爲陽川縣監,趙根爲正言。
上在昌德宮。停常參·經筵。
謝恩,典籍鄭道成,軍器主簿金忠錫。
去夜,答玉堂箚曰,依啓。
答吏曹判書趙復陽,禮曹判書金壽恒疏曰,省疏具悉卿懇。卿其安心,勿辭察職。
右尹李晩榮再度呈辭。加給由。
執義李翊相,持平鄭樍·李宇鼎就職。
傳曰,召對爲之。京畿監司書目,通津呈,以知敦寧李久源辭職上疏上送事。
傳曰,召對時,判尹徐必遠使之入侍。
召對入侍,右議政洪重普,備局堂上金萬基,玉堂李嵆·吳始復,承旨洪處大,注書安後泰,史官尹致績,兼春秋元格。判尹徐必遠亦爲入侍。
執義李翊相啓曰,刑曹參判李元禎,以試官,入於殿試,而其子爲擧子,則語默之間,固宜十分謹愼,而當大臣以違格與否問之也,不思嫌逼,有所云云。其子立落,雖不由於此,而粗卒妄作之失,實所難免。及其人言噂沓之後,爲元禎之道,縮伏以俟不暇,而出肅邦命,略無顧忌,其所進退,亦涉縱恣。鄭期泰之用情場屋,塗改試券之狀,極爲驚駭。因金吾奏讞,已有期泰刑推,枝·査同官拿問之命,而凡科擧差備官,各有所掌,不相干涉,例也。今此期泰之任,乃是封彌官,則只管其任,非所關於試券,而越俎塗改,顯有隱情。竊聞鄭期泰與謄錄官李台瑞,符同作奸,傳播之說,不勝其藉藉。且期泰之用奸塗改,專爲擧子,則期泰所爲,擧子似無不知之理。莫重殿試,有此無前可愕之事,揆以國體,獄情不容但已,故臣等今日就職後,與同僚,始行相會禮,以李元禎罷職,其時謄錄官李台瑞,當該擧子與鄭期泰,一體囚禁,嚴覈處置之意,發言於席上,則持平李宇鼎語言之間,實多模糊。初若聽從,末乃立異,反復論難,終未歸一,此無非臣見輕同僚,言不見信之致,何敢一刻仍冒於臺席乎?請命遞斥臣職。答曰,勿辭。退待物論。
持平鄭樍啓曰,臣於今日就職之後,行相會禮於臺廳,執義李翊相,以刑曹參判李元禎罷職事,及鄭期泰塗改詩券之擧子,與謄錄官李台瑞,一體囚禁覈處之意,發言於席上。臣意亦以爲元禎,初旣有不避形跡之嫌,而率爾酬應之失,後難免不愼進退之節,而顚倒出肅之責,紏正之論,未爲不可。鄭期泰事,則期泰旣被刑訊,其擧子之知情與否,自當發於推覈之際,不必勒加其罪,先爲拿覈云,則同僚之意,亦不斷以知情爲擧子之罪,而爭以事體,第宜竝問云,故臣亦不能以其論爲非,至於謄錄官李台瑞之符同用奸,臣未前聞,而台瑞旣有謄錄之任,則雖其不與期泰符同,而亦不無任他塗圈,漫不致察之罪,故相與商確欲爲論啓,而持平李宇鼎從違之間,終始媕婀,至於起鬧,同僚旣已引避,臣何敢獨爲晏然?請命遞斥臣職。答曰,勿辭。退待物論。
吏曹啓曰,臺諫有闕,政事,取稟。傳曰,明日爲之。
持平李宇鼎啓曰,臣於今日就職之後,與同僚,行相會禮於臺廳,而執義李翊相,以刑曹參判李元禎,有考試間失言之事,外議紛紜,而汲汲出肅,則不可不論劾。且鄭期泰塗改試券之士子,亦不可不拿問之意,發於席上,臣意則以爲,元禎與大臣答問之際,雖或有率口妄對之失,旣無干豫於考試之事,則特以語言之失,論劾宰臣,實未知其妥當,而且其出肅,不過未聞物議之致,則執跡論心,以成罪案,尤涉過中。至於鄭期泰塗改之事,聞者莫不痛惋。若有士子相通之跡,則竝爲請罪,固不可已。不然則不可以期泰妄作之罪,勒加於士子,況期泰之罪,如彼其重,故金吾奏讞,更請刑推,則其間實狀,終必自露,不待究竟,輕先論啓,實未知其可也云爾,則李翊相亦以爲,元禎之事,實是語言之失,且其士子,亦爲相通之說,吾亦有聞云,而必欲論之而後已者,獨何意也?以此持難,反復商確,所見參差,終未歸一,而至於謄錄官李台瑞事,則當初發言之時,只言謄錄官,亦有符同用奸之說云,而別無相與論確之事矣。同僚避辭,有若以此相持而起鬧者然,臣實未曉,而不勝懼然之至。此無非臣見輕之致,何敢晏然仍冒?請命遞斥臣職。答曰,勿辭。退待物論。以上燼餘
上在昌德宮。停常參·經筵。
繕工奉事安燦,寧陵守僕房修改事,出去。
下直,眞寶縣監尹明遇。
謝恩,都摠管閔熙,護軍沈梓,陽川縣監呂顔齊。
李翊啓曰,大司憲李慶億在外,執義李翊相,持平李宇鼎·鄭樍,避嫌退待,掌令李煦疏批未下,洪受河受由在外,今日以監察茶時之意,敢啓。傳曰,知道。
藥房提調金佐明,副提調張善瀓啓曰,伏未審夜來,聖候若何?臣等區區憂慮,敢來問安。答曰,知道。
李翊,以都摠府言啓曰,今日入直軍士〈中日〉習射,請出標信。傳曰,知道。
傳于閔點曰,召對爲之。今日召對時,玉堂長官,後日政差出事,榻前定奪。
慶尙監司書目,星州呈,以巨濟縣監申□□潛奸邑婢,三分耗穀,暗昧瞞報辭緣,罷黜事。
京畿監司書目,廣州呈,以行副護軍閔鼎重辭職上疏上送事。啓。
召對入侍時,右議政洪重普,備局堂上金萬基,玉堂李嵆·李藼,承旨崔逸,注書安後泰,史官尹致績,兼春秋元格。
答掌令李煦疏曰,省疏具悉。爾其勿辭察職。
答刑曹判書鄭知和疏曰,省疏具悉。卿其勿辭察職。
答知敦寧李久源疏曰,省疏具悉。卿其勿辭,上來察職。
答禮曹參判姜栢年疏曰,省疏具悉。卿其勿辭,從速上來。
答待敎李秀彦疏曰,遞差。
玉堂箚子。大槪,執義李翊相,持平鄭樍出仕,持平李宇鼎遞差事。入啓。
今日召對時,同副承旨崔逸所啓,冬節已深,久不下雪,牟麥幾盡凍死,明春農事,亦甚可慮。外議皆以爲合行祈雪祭,而上年亦已行之,敢稟。傳曰,前有已行之規,分付擧行,可也。以上燼餘
上在昌德宮。停常參·經筵。
下直,利仁察訪金棐。
謝恩,宣傳官沈樸。
有政。吏批,判書趙復陽受由未出仕,參判李時術病,參議金萬基進,右承旨閔點進。兵批,判書金佐明進,參判金徽病,參議宋時喆式暇,參知朴世堅進,左副承旨李翊進。
吏批啓曰,判書趙復陽身病未出仕,參判李時術病不來,小臣獨政未安,何以爲之?敢稟。傳曰,只出緊任。
以兪櫶爲正言,尹敬敎爲文學,李敏迪爲副提學,李熙采爲監察,尹趾善爲持平,金是聲·任有後爲副摠官,崔寬·楊逸漢·李昌胄爲五衛將,朴時衡爲景福將,柳之發爲副司果,李秀彦爲副司猛,柳時成·李如海爲武兼,李宇鼎爲副司直。
安縝,以義禁府言啓曰,本府事體,極其嚴重,凡有推覈之事,若無公頉,則不得無端廢坐,乃是流來古規,而近來則漸至解弛,誠極寒心。卽今堂上中,無故行公之員,只臣佐明·臣珩,而臣佐明,則以兼帶內局之故,不得參於刑推之坐,當刑之罪人,擧行無期,不必引嫌之堂上,令政院牌招行公,何如?傳曰,允。
又以弘文館言啓曰,五六字缺李藼方爲入直,卽者以臺論,陳疏出去,修撰吳始復,副修撰申厚載,俱入臺論中,故引嫌不入,修撰申晸,奉使在外,他無入直之員。將未免闕直,竝卽牌招,推移入直,何如?傳曰,允。
崔逸,以備邊司言啓曰,今十一月十一日召對時,原襄監司金益炅所啓,本道監司當初災實啓本中,尤甚者五邑,之次者四邑,而其後都事覆審啓本中,則前啓聞九邑之外,加現者三邑,而其中蔚珍·平海兩邑,則初以之次之邑,入於尤甚中,楊口·旌善·江陵三邑,則以初不入之邑,入於之次。臣意則欲於到任後,以依都事覆審施行之意啓請,而非但日字遲延,其間方有督納之患,朝廷德意,未卽宣布,今日欲爲榻前定奪矣。上曰,令廟堂變通事,傳敎矣。原襄前監司姜鎬,不爲親自巡審,只從其所聞,分災實馳啓,臣等亦慮其不能詳盡,而不得不姑從狀啓矣。今者取考戶曹數字缺事,兪夏益年分啓本,則雖無大段相左者,前之次蔚珍·平海,入於尤甚中,前日之稍實楊口·旌善,入於之次中,此則乃是遍歷各邑分等者也,必無疎漏之患。依此分等施行宜當,而江陵一邑,農事稍實,則不可以嶺西接界若干面被災之故,倂一邑置之之次之中,此則仍前以稍實邑施行,何如?傳曰,允。
傳于李翊曰,大臣·備局堂上,引見。
李翊啓曰,大臣·備局堂上引見事,命下矣。兩司當爲入侍,而諫院則大司諫南二星,疏批未下,次官牌招入侍,何如?敢稟。傳曰,勿爲牌招。
今日,大臣·備局堂上引見時,大司成後政差出事,榻前定奪。
今日,大臣·備局堂上引見時,右議政洪重普所啓,鄭期泰所犯,循例刑推,難以得情,嚴刑,何如?上曰,以此分付該曹,可也。
傳于崔逸曰,史官五員待命,騎馬十五匹立之。
崔逸啓曰,史官五員待命事,命下矣。史官不足,宣傳官三員,武兼宣傳官一員,代送之意,敢啓。傳曰,知道。
慶尙監司書目,道內染病之數一千三名內,方痛七百五十三名,得差七十六名,死亡七十四名,極爲驚慘事。
平安監司書目,臣重負罪戾,倖逭刑章,情勢狼狽,惶悶罔措。不得不更竭危懇,冒瀆宸嚴,乞遞臣職,仍治臣罪,以謝湖民,以嚴國法事,上疏上送事。
禁府,前務安縣監喪人魚震說矣。統營會付米而爲粗者許給五年耗穀,俾補作米,丙午段作米八百八十餘石,乙巳等三年所捧,不滿千石,罪杖一百,喪前所犯,贖盡奪告身。啓依允。
答玉堂箚曰,依啓。
執義李翊相,持平鄭樍就職。
禁府照目,前統制使金鏡,決杖八十,徒二年,盡奪告身。啓。不知所掌者爲何事,專不用意於職任,當初分付之事,置之相忘之域,末乃誣飾,倖欲得免,其爲情狀,殊極痛駭。若不重治,無以礪後,勿用此律,削職決杖充軍邊地。
右尹李晩榮三度呈辭。加給由。
吏曹判書趙復陽上疏。大槪,恩遞又靳,職名尙在,勢窮理極,措身無地。敢冒萬死,更申哀籲,本職兼帶,竝乞鐫免事。入啓。
禮曹參判姜栢年,身病出仕。
抱川進士鄭憕等上疏。大槪,我太祖大王龍潛舊基封植事。入啓。
今日引見時,左議政許積所啓,故縣監李敏采,以下番,在史局五朔餘,而時政記,未及修正,今已身死,其時事實,同任史官,可以知之。以尹敬敎·洪萬鍾,依前例分掌,使之修正,何如?上曰,依爲之。執義李翊相所啓,刑曹參判李元禎,以試官,入於殿試,而其子爲擧子,則語默之間,圖宜十分謹愼,而當大臣以違格與否問之也,不思嫌逼,有所云云,其子立落,雖不必由於此,而粗率妄作之失,實所難免。及其人言噂沓之後,爲元禎之道,縮伏以俟之不暇,而出肅新命,略無顧忌,其所進退,亦涉縱姿,請命罷職。上曰,以一時語言妄作,宰臣罷職,似涉過重,不允。又所啓,今番殿試時,鄭期泰之用情場屋,塗改試券之狀,極爲驚駭。因金吾奏讞,已有期泰刑推,枝査官拿問之命,而凡科擧差備官,各有所掌,不相干涉,例也。今此期泰之任,乃是封彌官,則只管其任,非所關於試券,而越俎塗改,顯有隱情。竊聞期泰謄錄官李台瑞,符同作奸,傳播之說,不勝其藉藉。且期泰之用奸塗改,專爲擧子地,則期泰所爲,其擧子似無不知之理。莫重殿試,有此無前可愕之事,請其時謄錄官李台瑞,當該擧子與鄭期泰,一體囚禁,嚴覈得情,以爲依律科罪之地。上曰,依啓。又所啓,臣當以拿囚論啓,而倉卒之間,誤以囚禁陳達,論事不審之失,著矣。請命遞〈斥〉臣職。上曰,勿辭。又所啓,頃日正言具崟之引避也,玉堂因處置,至於請罷而蒙允矣。只以其矇然處置之失,至被罷職之罰,殊涉過重,其論人不能詳審之責,在所難免。請當該處置之官推考。上曰,依啓。又所啓,新除授大司憲李慶億,時在京畿果川地,請斯速乘馹上來事,下諭。上曰,依啓。
今日引見時,右議政洪重普所啓,今番殿試時,臣忝爲考官,遍考多士之製,則絶無可取之文。文才之乏,未有甚於此時,此實朝家常時不能培養之致也。雖以館學之事言之,近來大司成頻數遞易,如輪次陞補通讀等事,久廢不行,至於上旬節日之製,亦因大提學及政府東西壁之有故,每每頉奪。此士子輩所以不能興起,而無怪乎文才之絶乏也。上曰,泮中製述,當日有故,不得設行,則有更爲退行之規矣。左議政許積曰,曾因閔鼎重所啓,當日有故,則其月內退行之事,已有定奪,而其後亦不奉行矣。上曰,上旬節日之製,當日有故,則本館,不以退行爲稟,而直以不得行之之意,頉啓,故更無退行之擧。今後若有故,不得設行於當日,則其月內無故之日退行事,永爲定式,爲之可也。以上燼餘
上在昌德宮。停常參·經筵。
當日,無肅拜。
去夜,外各司等處,內摘奸。
禁府,枝同官金時鉉拿囚。〈啓〉。
崔逸啓曰,以禮曹祈雪祭設行草記,傳曰,不雪已多,祈雪祭設行,未知何如事,傳敎矣。昨日禮曹草記入啓之後,夜雪優足。故臣欲以祈雪祭不必設行之意啓,而草記未下之前,不敢徑先仰稟矣。今承下敎,草記還爲出給之意,敢啓。傳曰,知道。
安縝,以都摠府言啓曰,都摠官趙□□禁府坐起進去晝仕,請出標信。傳曰,知道。
左參贊宋浚吉辭狀。踏啓字。
崔逸,以弘文館言啓曰,上下番四員內,應敎洪柱三,家有拘忌之疾,副校理崔後尙,纔遭臺評,情迹難安,或呈辭或陳疏,今方到院。校理金錫胄,近有身病,校理李嵆,獨爲入直矣,卽者聞其兄喪,蒼黃出去,他無替直之員。校理金錫胄,副校理崔後尙,竝卽牌招,使之推移入直,何如?傳曰,允。
咸鏡監司書目,道內癘疫人,方痛四百五十四名,向差一百五十一名,死亡三十七名事。又書目,明川呈,以衙前鄭明吉爲虎囕死事。啓。傳曰,囕死人,令本道恤典擧行。
禁府,金鏡海南縣充軍定配。啓。
吏曹參議金萬基上疏。大槪,冒陳疏拙難堪之實狀,冀遞賑廳堂上之任事。入啓。
右尹李晩榮上疏。大槪,臣疾病危篤,無望自力,冒呈辭單,冀蒙恩遞,三度加由之命,出於格外,臣誠惶縮,罔知攸措。症勢沈苦,頓無供職之望,冒萬死更瀆宸嚴,乞賜鐫遞,俾免瘝曠之罪事。入啓。
答吏曹判書趙復陽疏曰,省疏具悉。卿辭至此,本職當勉副,卿其勿辭,從速察職。
答吏曹參議金萬基疏曰,省疏具悉。賑政方急,爾其勿辭,從速察職。
星州牧使□□上疏,下備邊司。
府啓,臣於昨日,論罷刑曹參判李元禎於榻前,而伏承聖批,以一時語言妄作,宰臣罷職,似涉過重爲敎。聖意所在,非不知之,而科場事體,至嚴且重,身爲試官,其子爲擧子,則語默之間,尤宜十分謹愼,而當大臣問及規例之時,不思嫌逼,其所言〈云云〉,其子立落,雖不必由於此,而粗率妄作之失,實所難免。及其人言噂沓之後,在元禎之道,惟當縮伏以俟之不暇,而出肅新命,略無顧忌,其所進退,亦涉縱姿,豈可以宰臣有所容貸,而不念事體之重大乎?公議所激,不可無糾正之擧,請刑曹參判李元禎罷職,新除授持平尹趾善,時在京畿安山地,請斯速乘馹上來事,下諭。答曰,不允。下諭事,依啓。
忠淸監司書目,公山呈,以左參贊宋浚吉病重,上去不得事。啓。遞差。
慶尙監司書目,寧海呈,以惡虎囕殺人命,極爲驚慘事。又書目,丹城縣監李稹,今月十五日身死事。
戶曹判書權大運上疏。大槪,冒萬死陳情,本職及兼帶,懇乞鐫免事。入啓。以上燼餘
政院啓曰,以禮曹祈雪祭設行事草記,傳曰,下雪已多,祈雪祭設行,未知何如事,傳敎矣。昨日禮曹草記入啓之後,夜雪優足,故臣欲以祈雪祭不必設行之意陳啓,而草記未下之前,不敢輕先仰稟矣。今承下敎,此草記,還爲出給之意,敢啓。傳曰,知道。
上在昌德宮。停常參·經筵。
安縝啓曰,備邊司郞廳,以大臣意來言,賓廳坐起日次,而纔已引見,故今日開坐云矣,敢啓。傳曰,知道。
又以都摠府言啓曰,今日入直軍士,中日當爲習射,請出標信。傳曰,知道。
謝恩,司諫李夏,正言趙根,副摠管金是聲,五衛將楊逸漢,監察李熙采。
吏曹啓曰,吏曹判書有闕,政事,取稟。
禁府啓目,鄭期泰嚴刑一次不服,加刑,啓依允。
司諫李夏,正言趙根啓曰,科場事體,至嚴且重,考試之際,如有一毫濫雜之事,則取人以公之意,果安在哉?新及第李聃命對策中,三處聖策之上,皆不書臣,伏讀三字,違格大矣,有表明矣。諸試官持疑未決之際,元禎敢以自己登第之文,爲其證明,得使其子,終至參榜,及其坼號之後,乃曰試卷初讀之時,已知吾兒之作,故退避不參云。同入試官,親聽其言而傳之,如使元禎,不知而證之,則容或可恕,初旣知而避出,則又何敢不避嫌逼,以身質言於立落之關乎?況元禎登第之文,不過爲增廣座次之殿試,而震英粹語,只取其文,非爲規式,故聖策一款,元多刪節之處,則何可援以爲證乎?場屋之文,自有程式,違格發覺之後,則不可論製述之好否,而取決於其父之一言,而尤涉嫌私。此而置之,則無以解國人之疑,無以杜日後之弊,請試官李元禎罷職不敍,及第李聃命,拔去榜中試卷。安寶,乃所以防姦,故雖一字半劃,如有塗改之處,則必須一一安寶者,實是不易之定規也。今番殿試時擧子試券中,一二字塗改之處,則皆不安寶,差備官輩得售奸細之術者,亦由於此,誠可寒心。請當該承旨從重推考。咸昌縣監韓公佖,以雜歧出身,本不合於臨民之官,到任以後,又多不治之聲,前頭賑政,決不可付之此手。且於頃日鄕試開場之時,本縣儒生權愰爲名者,素稱能文,而方遭兄喪,未經卒哭,且在儒罰之中,而公佖,使之改名,潛爲帶入於場屋,爲多士所發覺,見黜於試所,而公佖,恬不知愧。又於試券中,多出可笑可駭之語,如此無恥之人,不可齒在衣冠之列,請咸昌縣監韓公佖削去仕版。答曰,朝家已知之事,諉之於科場事體,而到今必欲起鬧,意向不佳,立論無據,予甚駭焉。推考事,依啓,韓公佖事,更加詳察,處之。
正言趙根啓曰,臣伏承聖批,以到今必欲起鬧,意向不佳,立論無據,予甚駭焉爲敎,臣不勝驚惑瞿然之至。今此李聃命事,國言藉藉,人所共駭,非臣等一二人之私言也。頃者諫臣之疏陳,亦非由於風聞,而特以賓聽啓辭,泛然自明之故,殿下獨未之詳知也。元禎當其子試券之始讀也,則起避而不參,違格之未定也,則以己之對策而證之,試券之旣坼也,則又曰,當初吾已知吾子之文云云,此等說話,皆其時參考官金錫胄之所傳也。賓廳啓辭之時,不能明言曲折者,豈亦拘於事體之所致耶?聖策之上,必書臣伏讀三字者,乃是不易之定規也,國家屢百年內,都無一人用此規而登弟者,元禎父子,獨用此規,則不但爲違格也。是有表也,以違格有表之文,而有其父證子之事,則今日試場,嚴乎,雜乎?臣等所論,公耶,私耶?往者有考官趙璞者,勸考進呈之試券,其子得參,而仁祖大王,特下刑推之命,金益振之皮封,偶然闊大,而孝宗大王,特命拔去。斯二人者,未必是用情也,未必是有表也,而猶有此擧者,誠以科擧事體甚重,不如是,無以防後日之奸也,而元禎之自證,何如於趙璞之勸考,聃命之違格,何如於益振之闊封乎?殿下不此之思,不此之法,而反疑臣等意向之不佳,臣竊不勝其慨然也。自今以後,場屋之間,專用私情,雖復如昏朝之時,臣恐無一人爲殿下言之也。無非如臣駑劣,忝在言地,不見信於君父之致,將何顔面,仍玷諫職乎?請命遞斥臣職。答曰,觀此避辭,益可見無據之甚也。勿辭。
安縝啓曰,正言趙根,再啓煩瀆,退待物論矣。傳曰,知道。
副校理崔後尙,牌不進,推考傳旨。入啓。下禁府。以上燼餘
上在昌德宮。停常參·經筵。
申時,日暈左珥。
安縝啓曰,大司憲李慶億,掌令洪受河,持平尹趾善在外,執義李翊相,持平鄭樍呈辭,掌令李煦未肅拜,今日以監察茶時之意,敢啓。傳曰,知道。
藥房提調臣金佐明,副提調臣張善瀓啓曰,雪後寒天甚緊,伏未審數日來,聖體若何?臣等伏切憂慮,敢來問安。答曰,知道。
慶尙監司,寧海府惡虎囕殺人命狀啓。傳于洪處大曰,囕死人,令本道恤典擧行。
謝恩,正言兪櫶。
禁府,崔後尙拿囚。啓。
校理金錫胄上疏。大槪,遞臣職名,議臣罪罰,以謝人言,以安微分事。入啓。
禁府,洪興元拿囚。啓。
傳曰,政事,明日爲之。
司諫李夏啓曰,伏承聖批,辭旨極嚴,臣奉讀未半,不覺錯愕惶汗之至,今此李聃命取科不正之說,國〈人〉喧藉,輿情駭惑。蓋場屋之文,程式自在,而聃命,獨不用伏讀之規,立落之際,一言有關,而元禎,乃敢證自己之文。只此一款,已涉可訝,而至於當初吾已知之之說,亦出於諸試官之相傳,則臣等所論,實循公議,旣非泛然風聞之比,寧有故爲起鬧之意哉?無乃試官之啓,有所詳略,其間曲折,未能纖悉於聖德之下,而有此嚴截之敎耶?科場事體,至嚴且重,國家取人,專倚此路,士子發身,亦無他逕,故試取之際,如或有毫毛未盡之事,則國朝以來,未曾有掩置仍存之時。誠以不如是,則科事漸至於不嚴,公道亦從而不行,無以防日後之奸濫,無以解輿人之譏議。然則臣等之以事體爭執者,果是無據之論乎?今者元禎父子之事,不究情實,一切斷之以用情行私之律,則其罪亦豈止於劾罷拔去而已哉?只是言語之失,或可委諸妄率,前後處事,實有涉於嫌私,則群疑不可不解,後弊不可不慮。今日之論,亦是參情,而殿下反疑其意向之不佳,臣於是,尤不勝慨然也。臣待罪言責,絲毫無裨,論一科場濫雜之事,而反承情外嚴峻之批,無非臣奉職無狀,不見信於君父之致。何敢一刻抗顔於諫席乎?請命遞斥臣職。答曰,勿辭。退待物論。
左副承旨李翊上疏。大槪,不愼語默,被人疏證,不敢晏然於邇列。請命鐫遞臣職,以謝人言事。入啓。
正言兪櫶啓曰,臣曾有帶職下鄕之失,伊時政院,有措辭啓稟之擧,則及授本職,不可不自列,故今日出肅,仍爲引避,而喉司退却,再三往復,終紿不捧,此無非臣疲軟見輕之致,亦莫非近日國家,不以禮待臺官,而蹴踏輕淺之故也,尙何言哉?臣有應遞之嫌,俟罪之不暇,而亦不能不慨然於今日也。書曰,臣下不匡其刑墨,宋仁宗,嘗下詔曰,宰相,若自用臺官,則宰相過失,無能言之,自古宰相,不得進擬臺官。古昔聖帝明王待臺諫之道,顧何如哉?君上闕失,臺諫必盡言不諱,則況其餘乎?今日殿下待臺諫,可謂太迫矣。雖事在微細,而臺諫閱月論執,終不聽許,或發於他人陳白,則一言開見,此則殿下以爲臺諫之言,必不可從,而他人之言,或可從也,此臣前日疏中所謂,置臺諫而不用其言,無寧盡罷臺官,使後無聞今日有如此等擧也。故諺缺曰,臺諫者罪缺必貲嗸,政院之輕視,固不足怪也。嗚呼,當今之事,可言者,多矣。天災飢饉,前古所罕,八路生靈,擧將顚壑,葛嬰·黃巢之輩,必接跡而起,國家危亡之期,迫在朝夕。朝議三分,已患其痼疾難醫,三分之外,四潰五裂,各立門戶,互相睢盱,置國事於相忘之地,而莫之恤,贊元經邦之地,只爲簿書期會之所,兩銓掄選之公,半爲親舊請托之私,戚里有用事之漸,宦寺有驕橫之習,危亡之象,不一而足。臺閣之上,無一人出聲論列,只以掇拾同朝之薄物細故,爲塞責之地,今日臺諫,可謂可哀而亦可怒也。此良由殿下聖質雖高,而學力未充,德量雖弘,而私意未祛,至於臺閣之論,未能虛受,偏係居多,臆逆太過,而訑訑之聲音顔色,拒人於千里者也。臣於今晨詣闕之後,始見昨日本院批答,及副校理崔後尙推考傳旨,下禁府事,臣尤不勝驚愕之至。臣自鄕上來,未滿十日,病伏城外,罕與人接,今番科場事,雖未得詳聞,而國言藉藉,愈往愈甚,則臺諫論啓,在所不已,而殿下嚴批有曰,意向不佳,豈非未安之甚乎?且臣僚之牌不進,或以疾病之難免,或以情迹之未安,勢出於不得已者也。前後之繫縶者不一,此殿下之不以禮遇臣,而必欲束縳馳驟者也,尤非盛德事。爲喉舌之臣者,只以聽從,爲出納惟允之責,而一不覆逆,以爲納君無過之計,徒知傲視臺閣,循例避嫌,亦不捧入,使之忘廉喪恥,隨行逐隊而已,臣竊爲今日喉司歎之。臣旣有應遞之失,且有見輕之嫌,以此以彼,決不可一刻苟冒諫職。請命亟削臣職,仍治臣罪。答曰,觀此避辭,心誠可笑。如有所懷,以疏陳情,自有常事强引不當引之嫌,費辭荒雜,攻斥喉司,必捧而後已,其爲擧措,殊甚怪妄矣。勿辭,退待物論。
本院啓曰,朝者正言兪櫶,以秋間帶軍職下鄕,今不可冒居臺閣之語來避,而臣等以爲,此乃前任臺官遞職後事也。前事勿避,已成規例,不可捧入之意,再三往復,則兪櫶,終不回聽,改搆避草,多費說話,而其中一款,侵攻政院,不遺餘力。臣等,俱以無似,待罪近密,不能隨事盡職,重被臺臣之斥,不勝惶恐,此避嫌捧入之意,敢啓。傳曰,知道。已上燼餘
禁府啓曰,伏見備局覆啓咸鏡監司査覈啓本,則朴弼聖所犯現露之端甚多,更爲逐條發問,觀其置辭後,稟處,何如?傳曰,允。以上禁府謄錄
禁府啓曰,慶尙監司啓本,以刑曹粘目,前龍宮縣監朴相漢,移本府處置事,允下矣。朴相漢,方待命於本府,卽爲拿囚之意,敢啓。傳曰,知道。已上禁府謄錄
上在昌德宮。停常參·經筵。
當日,無肅拜。
安縝啓曰,大司憲李慶億,掌令洪受河,持平尹趾善在外,執義李翊相,持平鄭樍呈辭,掌令李煦未肅拜,今日以監察茶時之意,敢啓。傳曰,知道。
洪處大啓曰,廳中位不齊,未有甚於近日。右承旨閔點,病不仕進,今至三日,而聞其所患,不至大段。卽爲牌招,使之察任,何如?傳曰,允。
又啓曰,今日爲政事,命下矣。都承旨張善瀓,右承旨閔點,病不仕進,左副承旨李翊,疏批未下,右副承旨安縝,當以代房,兵批政廳進去,廳中只有臣處大同副承旨崔逸。吏批政廳,何承旨進去乎?敢稟。傳曰,吏房兼進。
有政。吏批,判書未差,參判李時術,參議金萬基,右副承旨安縝進。兵批,兼判書金佐明陳箚,參判金徽病,參議宋時喆進,參知朴世堅,新番軍士點考坐起進,右副承旨安縝進。
吏批,以金壽恒爲吏曹判書。吏批啓曰,新判書金壽恒命招,同參政事,何如?傳曰,允。
以趙復陽爲禮曹判書,閔熙爲工曹判書,姜栢年爲成均館大司成,朴永繼爲巨濟縣令,洪世亨爲丹城縣監,金德遠爲兵曹正郞,金學掊爲禮曹佐郞,李積爲工曹佐郞,金壽恒爲奉常寺提調,趙復陽爲掌樂院提調,閔熙爲司宰監提調,李尙翼爲成均館博士,許珽爲司䆃寺正。
兵批,以宋浚吉·趙復陽爲副護軍。
傳于洪處大曰,今此福寧君之喪,造墓軍,不以生軍題給者,意非偶然,而今聞瓮家,不爲以價磨鍊題給云。此家若不造給,則無以成樣,造給則有弊,所入雜物,令本道隨便覓給事,分付。
崔逸,以備邊司言啓曰,禁制條中,前日榻前定奪添入節目,今日臣等,與司憲府官員同會,相議可否,元啓目中,改付標以入之意,敢啓。傳曰,知道。
原襄監司,蔚珍居徐承發家失火,其父母及子息等燒死事,狀啓。傳于崔逸曰,燒死人等,令本道恤典擧行。
禁府啓目,朴震龍·車志胤·金元剛·金夢龍·張天吉等遲晩,照律處置,何如?啓。依允。
大司諫南二星上疏,伏以臣,病不敢供職之狀,同朝之所共知也。頃忝銀臺,幸蒙矜察,卽許遞免,縷命之延至今日,莫非聖上立賜,感激鴻私,惟有涕泣。曾未數旬,又叨恩除,該曹之擬望,蓋緣承乏,而天點之謬加,亦以爲賤疾之今愈也。臣若有一分可堪之勢,當此災荒溢目,上下憂遑之時,忝居言責之地,何敢飾辭引疾,偃伏私室,自陷於不忠之誅哉?顧臣所患,非朝夕猝發之比。臟腑積傷,危兆百出,咳嗽吐血之症,愈往愈苦,眞元日鑠,氣息綿綴,雖欲强策筋力,畢效犬馬之微勞,實無自力之望,故不得不連章仰籲於天地父母之前。瀆擾之罪,實所甘心,伏乞聖明,察臣實病,遞臣職名,使之朝無曠闕之愆,身免顚仆之憂,公私不勝幸甚。臣雖嬰病,職則諫官,苟有所懷,無論大小,隨事陳聞,抑亦愚臣職分之當然也。噫,世道日下,私意漸勝,朝廷擧措,無一事以服人心者,惟是科擧一路,深懲旣往之敗轍,且緣邦禁之甚密。唐室無名之謗,宋朝懷甓之辱,不見於世,久矣。不幸今科榜出之後,謗議噂沓,遠外之聽,易至疑惑孤寒之流,動多扼腕,乃使堂堂盛朝,枉受廢朝之醜名,不能隨現重究,分外加嚴,則將無以謝人言服人心,而科場公道,又從而缺豈不大加懼哉?伏聞殿試入格人李聃命對策中,中頭與當今及篇終聖策云云之上,皆落伏讀二字,諸試官,欲取其文而疑其違格,方用衡難之際,試官李元禎,以爲吾於做業時,亦不用伏讀之規云,元禎一言,諸議始定,聃命終至入格,夫爲試官者,皆從場屋中出來,考試程文之際,雖無愛惜之心,而座中有抉摘微失者,則雖知其爲薄德,而事體所關,不得不黜落。臣亦屢忝試官之列,安敢一毫欺罔於聖明之下哉?蓋科場文字,自有一定不易之規,雖一字一句,不得違越於繩墨,爲主司者,亦且斤斤然惟規例是遵,不敢以己見,有所取舍,其所以防奸也備矣,慮弊也深矣。聃命試券,實有大段違格處,則試官之率爾收取,終涉不韙,而尤有怪於李元禎之居其間也。入簾辦事,對越天威,萠私用情,分義不出。故殿試試官,古無相避,而末世淆薄,嫌謗易生。設令聃命之違格,實由於偶失,元禎之證援,亦出於無情,而當其子立落之際,有其父干預之事,則人情物議,宜致駭憤,況乎元禎,從而語人曰,吾於當初,已知吾子之文云,果知其子之文,則所當加意謹愼,尤不敢開口於其間,而乍避乍參,前後無據,執跡求情,似出愚騃之致,而處事如此,人言烏得免,衆謗何以解乎?臣聞先朝,有罪在擧子,則罪擧子,罪在試官,則罪試官之敎,今此聃命父子,其在國法,俱應有罪,決不可仍冒其子於榜列,而側聽累日,尙未有言之者,臣竊訝焉。且近以封彌官鄭期泰之事,人言尤不勝其藉藉,而元情公事,以除刑推議處循例判下,臣恐殿下之明,或有所未燭其奸狀而然也。封彌枝査,各有攸分,不敢相干,而其所以越職相侵者,其情斷然可知,非欲以市德於親厚之人,則必欲以納處於形勢之家也。今聞渠之供辭,全歸於醉酒之失,人孰不飮酒,而不至昏倒之域,則尙有知覺,見尊長則知敬憚,蹈水火則知畏避,使期泰,果至昏倒之域,則雖欲行塗改之奸,不可得矣,旣能塗改,則其不至昏倒也,明矣。且其刀擦本文,元是醉後之事者乎?凡人有失,皆以酒而爲解,則從今以後,雖罪犯罔赦,其將一諉於醉飽之過,而置而不問耶?如此等說,不足以欺五尺之童,渠何敢公然爲欺罔君上之計哉?科場事體,至嚴且重,糊名隔帳,防範周矣,易書供饋,糜費多矣。一線公道,惟寄於此,而使朝家之至意,乃爲一奸鬼所壞弄,誠可痛心。況聞其試券,乃重臣家子弟之文,今若不嚴問痛懲,則街談巷議,必以江左之法,不行於右族,動以爲藉口之資矣,尤可痛也。臣則以爲期泰,不可不嚴鞫,鉤問其實狀然後,竝與其擧子而罪,方聖朝無私之治矣。嗚呼,今日,何等時也?饑荒之慘,振古所無,顚壑之報,數字缺八路殺越之變,近出於都市,今歲如此,明春可知。擧國洶洶,莫保朝夕,當此之時,惟收拾人心一款,或可以少紓危亡之患,而竊觀近來人心,無不怫鬱於今番之科事。蓋進取之路,舍此無他,故一有不平,怨謗四興,處置玆事,如或未盡,則是亦失人心之一事也。殿下其念及於此乎?如臣無狀,亦處言地,苟以事連宰臣,隱忍不發,則是上欺吾君,下欺吾心,玆於請急之章,敢陳區區之見,伏願殿下,更加裁察焉。臣無任惶恐隕越之至,謹昧死以聞。答曰,省疏具悉。爾其勿辭察職。
兵曹判書金佐明箚子。大槪,亟賜退斥,以淸朝端,以謝〈人〉言者事。入啓。
都承旨張善瀓上疏。大槪,情勢危迫,疾病沈苦,陳力就列,斷無可期,亟賜鐫改職名,以幸公私事。入啓。
海運判官李光迪,漕運檢飭後入來。
禁府照本,副校理崔後尙矣。牌不進罪笞五十,收贖,解見任別敍。啓功減一等。
執義李翊相啓曰,昨者諫院多官,相繼引避,處置歸於本府,而臣於此,有不得晏然者。臣於頃者,伏見殿試考官大臣以下聯名啓辭,以李元禎考試問事,及其子聃命得參曲折,詳細陳達。臣等之意以爲,聃命得參,雖有云云之說,初出於傳聞,則唯當以其時臺官之言爲信,只據元禎語言妄作之事,進退縱恣之失,參商定律,論以罷職。或以爲聃命得參,多有可疑之迹,而不請援榜,有違論事之體云,人之意見,不必相同,而亦不敢自以爲是矣。得見諫官之啓,以聃命得參,涉於嫌私,辭意嚴截,至有拔榜之請,臣之疲軟之失,至此而著矣。何敢論列是非於其間乎?且伏見正言兪櫶引避之辭,攻斥臺官,不遺餘力,誰未知其言之何所據而發?亦必與之爭卞,而旣被含默之譏,尤難一刻仍冒,請命遞斥臣職。答曰,勿辭。
持平鄭樍啓曰,昨於諫院之啓,聖批嚴峻,摧折太甚,臣不勝瞿然之至。元禎,雖有率爾妄對之失,而其子之立落,不必由於此,則因是拔榜,實涉太過,故與同僚商確,只請元禎之罷職。臣之昏謬之見,終始如此,而今者諫院之論,又復峻發,臣何敢論列是非,晏然處置乎?況臣伏見正言兪櫶引避之辭,滿紙張皇,別無歸宿,而乃有臺閣之上,無一人出聲論列,掇拾塞責等語,至謂之可哀而恕之,臣始駭而終惑,一哂之不足也。如臣駑劣,忝居臺席,曾無一言半辭可以裨補闕遺,而唯以瀆擾爲事,含默不職之罪,不待人言,臣亦自知,而第想之,前後入於臺閣者,非止一再,而目今方在可言之地,使櫶,有如許骨鯁風采,則明言快議,直擧按劾,乃其職耳。誰掣其肘,使不得言,而含糊泛論,引而不發,有若傍觀者然哉?矧今臺閣之上,論議方張,而强行前事,區區之嫌,一向退縮,而乃反厚責他人,蹴踏輕賤之至此,臣竊訝焉。臣亦知其言之不足多辯,而旣被其恣令侵斥,何敢抗顔言地,重貽淸朝之羞乎?以此以彼,俱不可一刻仍冒,請命遞斥臣職。答曰,勿辭。退待物論。
崔逸啓曰,執義李翊相,持平鄭樍,再啓煩瀆,退待物論矣。傳曰,知道。
又啓曰,伏見摠戎使徐必遠狀啓,則紙面,書以上狀二字,有違格例,殊無致察之意,請徐必遠推考。傳曰,允。以上燼餘
上在昌德宮。停常參·經筵。
下直,和順縣監高斗起。謝恩,文學尹敬敎,五衛將崔寬,丹城縣監禹世亨。
安縝啓曰,大司憲李慶億,掌令洪受河,持平尹趾善在外,執義李翊相,持平鄭樍避嫌退待,掌令李煦未肅拜,今日以監察茶時之意,敢啓。傳曰,知道。
又以都摠府言啓曰,今日入直軍士,中日習射,請出標信。傳曰,知道。
又以精抄廳言啓曰,下番軍兵賞格試射,來二十七日,當行於三淸洞,闕內入直將官軍兵,除標信出往,闕門則以砲手替罷,外七門則缺番軍官替直之意,敢啓。傳曰,知道。
黃海兵使,以撥軍金業,爲虎所咬事,狀啓。傳于崔逸曰,咬死人,令本道恤典擧行。
備忘記,傳于安縝曰,史官二員待命,騎馬六匹立之。
安縝啓曰,命下矣。史官不足,宣傳官一員代送之意,敢啓。傳曰,知道。
刑曹判書鄭知和辭職上疏。入啓。
禁府枝同官金時鉉,査同官鄭來慶,謄錄官李台瑞,擧子權珪等,元情公事判付內,姑停刑推,議處。
右議政洪重普箚子。大槪,亟罷臣職,以謝人言,以定浮議事。入啓。
京畿監司書目,加平郡守丁時傑,本月二十五日身死事。
吏曹參判李時術,參議金萬基上疏。大槪,乞遞臣等之職,仍究臣等之罪,以謝人言事。入啓。
副校理崔後尙上疏。大槪,兩司處置,歸於本館,而臣有不敢處置之嫌,乞賜遞免,以便公私事。入啓。
副修撰申厚載上疏。大槪,臣之情勢,決難仍冒,兩司之避,又難晏然處置,乞遞職名,以便公私事。入啓。以上燼餘
上在昌德宮。停常參·經筵。
自辰時至未時,日暈。
安縝啓曰,大司憲李慶億,持平尹趾善在外,執義李翊相,持平鄭樍避嫌退待,掌令李煦未肅拜,洪受河受由在外,今日以監察茶時之意,敢啓。傳曰,知道。
又以都摠府言啓曰,副摠官全東屹,以能磨兒堂上,今日能麼兒例次坐起,訓鍊院進去晝仕,請出標信。傳曰,知道。
張善瀓初度呈辭。傳于安縝曰,使之勿辭。從速察職。
謝恩,大司諫南二星。
修撰李藼,牌不進,推考傳旨,下禁府。
禁府,李藼拿囚。啓。
答抱川進士鄭憕等疏曰,省疏具悉。疏辭,令該曹稟處。
忠淸監司書目,公山呈,以兼贊善李惟泰病重,上去不得事。
答右議政洪重普箚曰,省箚具悉頃懇。今日人心,可謂如何也?入參諸考官之言,則謂之泛然自明等語,而不信聞言,誤傳之人言則信之無疑,此予所以未解也。元禎父子,苟有循私之實狀,其所論罪,何可以罷職拔榜,塞責而已哉?旣無實狀,而只因傳訛之說,有此云云,予所未解也。噫,黨同代異,已成痼弊,公道之行,其可見乎?今日諫院之啓,出於循私之意,於卿有何所歉,無用過嫌,安心勿辭,以存體例。仍傳曰,遣史官傳諭。
答戶曹判書權大運疏曰,省疏具悉。金吾之任,當勉副。卿其安心勿辭,從速察職。
答副校理崔後尙疏曰,省疏具悉。爾其勿辭,從速察職。
答校理金錫胄疏曰,省疏具悉。人心之不淑,予已知之,爾其勿辭,從速察職。
答兵曹判書金佐明箚曰,省箚具悉卿懇。荒雜妄言,何必爲嫌?卿其安心勿辭,從速察職。
答都承旨張善瀓疏曰,省疏具悉。荒雜妄言,何必爲嫌?卿其安心勿辭,從速察職。
答左承旨李翊疏曰,省疏具悉。爾其勿辭察職。
答刑曹判書鄭知和疏曰,省疏具悉。卿其勿辭,從速察職。
答右尹李晩榮疏曰,省疏具悉。本職當勉副焉。
答吏曹參判李時術,參議金萬基疏曰,省疏具悉。荒雜妄言,不必爲嫌,卿等勿辭,從速察職。
修撰吳始復上疏。大槪,不敢處置之嫌,與同僚無異,懇乞遞免,以便公私事。入啓。
大司諫南二星啓曰,臣於病中,適有所聞,妄陳於乞免之章,而緣臣一言,輾轉紛鬧,氣色不佳,是誠臣之罪也。玆事本末,其略則已及於臣疏,其詳則備載於院啓,今不欲爲疊牀架屋之說,而抑臣於向日諸試官之啓,不能無惑焉。蓋李元禎父子之斷案,只在於先知其文一款,而全不擧論,乃以考盡一軸後,元禎自外入來爲言,有若其出,在於始考一軸之前,其入,在於盡考一軸之後,初不見其子之所製,而漫應於質疑之問者然,臣則以爲,其子之文,其父旣日先知,則不但一軸,雖考盡十軸之後,遲速久暫,恐非所論於其間,何者,科擧得失,係人前程,雖泛然知舊之文,苟有得於依稀彷彿之間,則其在人情,似不得不動心,況有父子之親,兼有先知之事,則其於程例間,表著句語,自當銘記心上,何待其文之在其前然後,方更知之耶?且其所引震英粹語之說,尤所未曉。近捨場屋間遵守之令甲,遠引百年前之金弘度,壬辰前之南瑾策,强欲爲例,其可得乎?果知有此規例,則何不於疑難之際,明擧爲證,而事過之後,追有此云云耶?蓋此書之選,專取辭藻之美,初不爲程式而設,故常規凡例,隨意刪節,篇篇各自不同,如欲使業公車者,一遵粹語之規,或詳或略之間,未知將何所適從也。臣恐從今以後科場之文,人人各自爲規,蕩無所法守也。又聞校理金錫胄之疏,極力分疏,辭說甚多云,原疏未下,臣不得逐節辯破,而蓋想錫胄之意,旣以當事之臣,又參待罪之啓,到今爲說,自應如此,臣不欲與之深較也。至於前者弘文館處置憲官之語,則臣至今有不釋然者,臣疏纔入,未及蒙批,玉堂諸臣,無路得見,則何能豫知其傳聞之誤,而勒加以失實之斥耶?不料公論之地,乃有此鉗制人言之習也。噫,科場事體,至嚴且重,以其豫知之父,證其違格之子,則有情無情,今姑不論,形迹之嫌,無以自解,爲法受罪,渠何敢辭?今玆臺啓,只請拔榜,則蓋亦末減之論,而批旨極嚴,至以不佳無據等語爲敎,臣疏與臺啓,雖有詳略,大意自同,何敢以獨蒙順批,晏然而已乎?且見正言兪櫶之避辭,深斥言官含默之失,臣之忝叨兩司,前後非一不言之誚,臣實當之。以此以彼,決難一刻苟冒,而沈痼之疾,遇寒猝劇,咫尺之地,無路自力,疏批之下,已經兩日,而今始扶曳出避,臣罪尤大,請命遞斥臣職。答曰,觀此避辭,心誠可惜也。臺諫之因風聞陳疏,未有不可,而如知其不然之實狀,其間是非,自有公議而已,何可務爲自勝若是哉?今日此事,有一言可破者。聃命所製之規,實是我朝數百年來所無之事,則勿論元禎循私與否,可謂之有表而深罪之,以杜科場日後之弊誠是矣。如不然,百年壬辰之說,與夫蓋想不欲深較等語,是誠何說也?且以鉗制等語,大加慍意,攻斥玉堂者何也?賓廳待罪之啓,旣擧甫疏,詳盡說破,則何能豫知其傳聞之誤云者,予實未曉也。臺閤之上,循私務勝,巧言飾非,乃至於此,予甚駭然。勿辭。
安縝啓曰,大司諫南二星,再啓煩瀆,退待物論矣。傳曰,知道。
洪處大·安縝啓曰,臣等,卽伏見大司諫南二星避辭之批,十行辭旨,委曲開陳,而至於末端,有循私巧言飾非等敎,夫循私巧言,是何等罪名,而今乃加之於臺閣之臣?恐非大聖人禮待臺臣之道。臣等,待罪近密,敢陳區區之見,伏願聖明,更加三思,此等文字,特許改下。答曰,勿煩。
安縝啓曰,卽見副校理崔後尙,副修撰申厚載等上疏,則以大司諫南二星避辭中,有箝制人言之斥,故不敢仍在直廬,徑出闕門云,此上疏,非循例辭職之比,不得不捧入,而徑出之失,在所難免。請推考,□□長官以下,或遭服制,或有拘忌之疾,無他推移入直之員,自前亦有在職陳疏之時,崔後尙·申厚載,竝卽牌招入直,何如?傳曰,允。
右承旨閔點上疏。大槪,疾病沈痼之外,且有情勢之難安,不得不冒死號籲,冀蒙鐫罷事。入啓。都承旨張善瀓初度呈辭,入啓。
副校理崔後尙上疏。大槪,重被諫臣之斥,不得不徑出闕門,冒死陳懇,先削臣職,仍治臣罪,以謝人言事。及副修撰申厚載上疏。大槪,重被諫臣之斥,決不可一刻仍冒,伏乞聖明,亟賜鐫削,仍治臣徑出闕門之罪事。入啓。
贊善李惟泰辭狀。遞差。
都承旨張善瀓初度呈辭。傳曰,使之勿辭,從職察職。
答副校理崔後尙,副修撰申厚載疏曰,省疏具悉。不必爲嫌。爾其勿辭,從速察職。以上燼餘
上在昌德宮。停常參·經筵。
安縝啓曰,大司憲李慶億,持平尹趾善在外,執義李翊相,持平鄭樍避嫌退待,掌令李煦未肅拜,洪受河受由在外,今日,以監察茶時之意,敢啓。傳曰,知道。
藥房都提調臣鄭致和,左承旨臣洪處大啓曰,雪寒甚緊,伏未審夜來,聖體調攝,何如?臣等憂慮未弛,敢此問安。答曰,知道。
洪處大啓曰,注書宋光淵,素患□□猝然添劇,不能行步,連日不得仕進,差病間,他注書姑爲差出,使之察任,何如?傳曰,允。
兵曹判書金佐明初度呈辭。傳于崔逸曰,安心勿辭,從速察職。
崔逸啓曰,兩司多官,全數引避,處置歸於玉堂,而入直副校理崔後尙,副修撰申厚載,以前日處置憲官事,昨纔被斥於諫官,引避陳疏,不爲處置,校理金錫胄,身參試事,難於可否,校理李嵇,遭其兄喪,修撰吳始復,疏批未下,而此兩臣之嫌難處置,與崔後尙等無異,副修撰李藼,方在禁推中,副提學李敏迪,非但以服制,時未肅謝,且與大司諫南二星,婚家相避。此外無故之員,只有應敎洪柱三,而亦以其孫兒拘忌之疾,連呈辭疏,而親子女外,出避行公,已成近例,洪柱三,今日內使之出避,明日待開門,牌招處置,何如?傳曰,允。
謝恩,兵曹正郞金德遠。
大司成姜栢年上疏。大槪,新除授職名,萬不近似,冒死仰籲,冀賜恩遞,移授可堪之人,以重名器,以安微分事。入啓。
吏曹判書金壽恒辭職上疏。入啓。
平安監司·義州府尹書目,冬至使一行,本月二十四日無事越江入往事。
右承旨閔點疏曰,㑀以臣,寒疾彌留,求汗不得,伏枕呻痛,日就沈痼,不意此際,召牌忽降,分義所在,黽勉趨詣,一夜直宿,觸寒又多,退歸私室,渾身戰掉,咳喘達宵,不能成寐,頭痛如撞,熱上如潮,飮啖專廢,精神昏眩,危惡之症,不啻種種。夙夜供仕,無路有力,近密之地,豈容瘝曠?且念臣於疾病之外,尤有悶戚之情,日昨諫院之彈章,非復相規之例事,其用意之深,措語之緊,若以臣爲,與期泰相表裏者然,夫爲行而使人疑之,是臣平日不見信之罪也,而諫官臆逆,何其甚歟?臣以不才之故,老於場屋,通籍以來,承乏考官,亦非一二,試券踏印之規,蓋嘗稔知,其所點打挾書之字,則隨而踏印,至於刀擦改寫之字,則例不踏印,非獨初試試券爲然,殿試安寶,亦同一規,此乃通朝薦紳,多少士子所共知者也。今番殿試收券之數,多至四百□□而短晷催成,書字雜亂,燭下安寶,至徹四□□二字挾書之處,如欲一一安寶,則勢必至於朝暾。故三字以上,皆令安寶,而一字或二字,則或有未及察見,而不得安寶者,亦或有雖或察見而不遑安寶者,自前科場,誰不如此?正緣事勢不得不然。況四百餘張之試券,無論落幅與入格,無不同然,則有意無意,灼然可見,同事諸臣,實所備至,此何與於期泰之用奸哉?權珪試券,追後取覽,則一字挾書者,果有若干處,而竝皆塗墨沒字,黑色如鴉,其所挾書字,與本行同一筆劃。至於期泰,則刀削本文四字,改寫他四字,而不但筆畫頓異,墨色濃淡,又相懸絶。蓋埸中規例,差備官,本不許持筆墨,倉卒改寫之際,不過借於下輩,而渠非鍾會之才,則筆畫字體,猝難與同,此固有目者之所易辨,而同僚,旣已陳於筵中,諫院之論繼發,操持尤急,臣竊不勝其悚慄也。然使臣無一字不安寶之失,則情外之言,無自而至,臣固自訟,不敢尤人。憲府無官,勘律必遲,負罪如臣,不敢晏然於邇列,賤疾之重,亦復如右所陳,不得不冒死仰籲於天地父母之前,伏乞聖慈,亟先鐫臣職名,以謝公議,以延殘喘,公私幸甚。臣無任屛營祈懇之至,謹昧死以聞。答曰,省疏具悉。爾其勿辭,從速察職。
修撰吳始復疏曰,伏以無狀如臣,待罪經幄,無所裨補,只速彈章,同事諸僚,情迹難安,召牌之下,相繼不進,則臲卼之勢,轉加一節,而替直無人。嚴召遄降,乍入旋出,耐單供仕,喪盡廉隅,冞切悶蹙,昨者在直同僚,以不敢處置之意,共引前嫌,至於自列,臣於此,亦安得晏然而己也。頃因諫長之疏,繼有言臣之避,而方外傳聞之說,旣非實狀□□罪之啓,足破群議,則雖被不言之斥,元無可避之嫌,故處置之際,相議請出矣。卽今訛言日滋,浮議轉激,諫院之論,至請拔榜,則顧臣前日之處置,宜被次第之鋤削,規劾之來,縮伏以俟,此際諫院處置,又歸本館,而臣曾以固陋之意,請出不言之臺官,則當此諫臣盡言之秋,已作見非物議之人,臣之不敢處置之嫌,不但前事乖當之失,而何敢廁迹邇列,開口是非,冒沒自己之廉隅,處置他人之立落乎?伏乞聖明,俯察微悃,亟遞臣職,以便公私,不勝幸甚。臣無任戰灼祈懇之至,謹昧死以聞。答曰,省疏具悉。爾其勿辭,從速察職。
吏曹判書金壽恒疏曰,伏以臣,久病廢仕,屢辭不獲,進退狼狽,悶迫罔措,不意新除銓長之命,復及於夢寐之外,臣誠驚惶震駴,不知置身之罪也。臣之承乏此任,前後屢且久矣,而涓埃蔑效,瑕纇畢露,致令多年,用權之謗,受人頤指之誚,交集朋興,騰於臺彈筵說章甫之疏者,非一非二,至其去職之後,噂未已,作一口實,儻非聖明寬貸而覆蓋之,則臣何以得逭刑章哉?追思至今,危悸靡定,臣之不敢復叨斯職,久已決矣。況今人才漸替,朝論益携,鬱滯積爲怨詛,名實眩於好惡,秉銓之難,視昔萬倍,固宜擢畀人望,大恢公道,以新一代之耳目,以絶四方之譏議,而廟薦苟循舊套,宸簡必尋陳人,使名器再玷,賢路重妨,其故何哉?此臣之所大惑也。且臣自經巨創,百病纏身,神精消亡,觸事憒霿,雖欲彈竭心力,以效職責,而亦不可得,終不過爲資人齒吻,陷身罪網而止耳,此尤臣之所大悶也。伏乞聖明,深念國家政柄之重,俯察微臣肝膈之懇,□臣新授職名,亟賜遞改,以重名器,以安愚□不勝萬幸。臣無任戰灼祈懇之至,謹昧死以聞。答曰,省疏具悉。卿其安心勿辭,從速察職。
大司成姜栢年疏曰,伏以臣,久忝春官亞席,瘝曠已多,兼帶藝苑之任,僣猥尤極。臣常揣分慙懼,欲解不得,蚊負之憂,方切于中,不圖玆者,國子新命,遽出意外,此實臣平生夢寐之曾所不到,而其在一時輿論,亦豈不驚且怪也?臣始焉而惶惕,莫知其繇,終焉而悶蹙,不省所以自處。仍竊伏念,臣性劣才疎,百不猶人,而從仕五十年來,偏沐三朝誤恩,前後踐歷,莫非僥踰倖忝。至于今日,衰朽已深,鹵莾益深,空殼雖存,特一行屍,而尙昧冥升之戒,屢叨匪據之任,尋常戰兢,若臨淵谷。況此師儒之長,萬不近似,從前膺是任者,必須才學出人,望實俱隆然後,方可以儀表賢關,勸課多士,歷數已試之人,未曾有才薄如臣,望輕如臣,老病垂死如臣,而乃敢一日冒居者也。卽今朝著間,負一代重望,而爲士林所推重者,不爲不多,何用取躄足涎顙,强爲驅策,上以誤聖上剪拂之眷,下以貽名器玷汚之譏哉?自量已審,公議可知,百爾思惟,決難承當,不得不冒死仰籲。伏願天地父母,俯察危懇,特垂矜憐,將臣新授職名,亟賜遞免,移畀可堪之人,一以重官方,一以安微分,無任懇祈。臣於丐解職名之外,又有大不安於心者,近以李聃命事,臺啓重發,朝議紛紜,至於相臣,初旣待罪,昨又上箚,其間多少曲折,已詳於相臣前後所陳,臣不必更煩,而臺閣,旣以拔榜論啓,則參於試席者,亦難免其責。臣於此,獨安得晏然而己乎?伏願亟治臣罪,以謝人言,無任幸甚。臣不勝激切屛營之地,謹昧死以聞。答曰,省疏具悉。卿其勿辭,從速察職。
未時,日暈。以上燼餘
上在昌德宮。停常參·經筵。
下直,驪州牧使權尙矩。
謝恩,副摠管任有後,部將金翊文。
安縝啓曰,大司憲李慶億,持平尹趾善在外,執義李翊相,持平鄭樍避嫌退待,掌令李煦未肅拜,洪受河受由在外,今日以監察茶時之意,敢啓。傳曰,知道。
又以都摠府言啓曰,今日入直軍士,中日習射,請出標信。傳曰,知道。
又以御營廳言啓曰,今此三番別馬隊□□賞格,分數多寡,以本廳所儲木綿,面給後,別單書入之意,敢啓。傳曰,知道。
又以御營廳言啓曰,四番黃海道別馬隊四十三名,已爲整齊矣。來十二月初一日,與三番別馬隊替代後,舊軍放送之意,敢啓。傳曰,知道。
又以備邊司言啓曰,咸鏡道會寧府所捉走回人吳守立,自咸鏡道,直爲押送於平安道安州,以爲轉送鳳城之地事,曾已啓下行會矣。押去差使員咨文中,以義州地方靑水萬戶金後立,塡書下送,一邊以此意分付平安道,使之到卽押送于鳳凰城,咨文則令該曹,別定禁軍,騎撥馳傳於平安監司處,何如?傳曰,允。
又以兵曹言啓曰,卽今本曹留儲步木,只一百五十餘同,而今當番來納者,僅五同零,前頭朔給,無以成形,誠極可慮,各司員役中,其役稍歇,而曾給三疋者,更減一疋,弘文館書吏十八人外,加出者六名,竝當減去,而官員數多,或不無不足之患,只減四名,訓鍊都監輸送鐵灰價,亦爲減除,而雇立軍士之價,自來朔至明年秋成,四疋題給之意,敢啓。傳曰,知道。
崔逸,以忠勳府言啓曰,本府書寫忠義衛金壽長罷職,代忠義衛李萬林差下,依前例,郞廳稱號,察任,何如?傳曰,允。
洪處大啓曰,卽者左副承旨李翊,陳疏到院,而疏辭,乃家間兒息,重得頭疼身熱之症,浹旬彌留,意謂冬節例患,躬親看護矣。數日之內病勢大熾,同室染病,至於四人,不可出入禁闥,乞遞職名事也。家內染患熾發,薰犯已多,則似難供仕於近密,元疏則不敢捧入,而合有變通之道,何以爲之?敢稟。傳曰,遞差。
傳于安縝曰,今日備邊司坐起,知事柳赫然,獨爲來參,揆以事體,殊甚未安。當此賑政方急之日,尤不可曠,肅謝人員及未出仕人員,明朝竝卽牌招察任。
工曹判書閔凞,禮曹判書趙復陽辭職上疏。入啓。
慶尙監司書目,道內染病,方痛一千三名,物故七十二名,當此凶年,毒疫熾發,前頭民事,罔知攸濟事。
忠淸監司書目,成歡察訪金時郁,今月十八日父在喪事。
京畿監司書目,果川呈,以大司憲李慶億辭職上疏上送事。
應敎洪柱三箚曰,伏以正言趙根·兪櫶,司諫李夏,大司諫南二星,持平鄭樍,執義〈?〉竝引嫌而退。避嫌措語竝見上聖批嚴峻,殊欠優容,而只憑煽動之浮言,疑其嫌私,未諳程式之有無,斷以違格,至請拔榜,未免顚倒,前事勿避,明有定式,則强爲引嫌,己涉苟且,方居言地,隨事可論,而反責他人,亦失臺體。拔榜之論,實無所據,則人各有見,不必苟同,諫臣之避,全無歸宿,則含默之斥,在我何嫌,始聞傳言,認爲實狀,則因爲疏陳,未爲不可,違格之論,已歸虛套,而强費辭說,殊未穩當,僚席之斥,非所暇論。請正言趙根·兪櫶,司諫李夏,大司諫南二星遞差,持平鄭樍,執義李翊相出仕。取進止。答曰,依啓。
崔逸啓曰,臺諫出仕事,命下矣。闕門已閉,明日,待開門牌招之意,敢啓。傳曰,知道。以上燼餘
上在昌德宮。停常參·經筵。
崔逸,以司僕寺提調意啓曰,濟州山馬場監牧官,例以金萬鎰之子孫,差定矣。監牧官金嗣宗,遭其母喪,故萬鎰子孫中,可合其任者,令濟州牧望報,則其回報內,前判官金大振,爲人勤幹云,令兵曹以金大振,啓下監牧官之任,何如?傳曰,允。
崔逸,以御營廳言啓曰,勸武加抄啓七十一員,別單書入之意,敢啓。傳曰,知道。
崔逸,以訓鍊都監言啓曰,賑恤廳啓曰,召對時,原襄監司金益炅所啓,本道訓鍊都監屯穀,欲爲補用賑政,未知何如。上曰,令賑恤廳稟處事,傳敎矣。訓鍊都監屯穀所收多少及捧未捧,本廳不能照管,令都監稟處,何如?傳曰,允事,傳敎矣。都監屯穀,如有餘儲,則令本道取用於賑饑,自有前例,豈敢有慳惜之心,而今年則皆已作布,穀物則無一石遺儲,勢難移給之意,敢啓。傳曰,知道。
崔逸,以兵曹言啓曰,今日臣佐明,與訓鍊大將柳赫然,同坐于慕華館,兩局勸武軍官,依例試才,則訓局軍官來參者六十六人內,入格者六人,御營廳軍官來參者四十五人內,入格者五人矣。竝別單書入之意,敢啓。傳曰,知道。今此加抄人員,不爲試射乎?
假注書,落點李益泰。
還下去差使員,引見時,金城縣令朴鎭所啓,本縣境內,有官門·昌道兩站擺撥,而昌道站則依例以上番軍立撥,此則元無給價之事,官門站則使本縣責立,故不得己收捧米斗於民戶,每一日撥卒一名,各給米一斗,已成流來之規,而峽路文書朁傳之際,如或犯夜,則以二人竝定作行,又以二人留待後,到公事,故竝與撥將一名,合爲五名立番,而五名所給之米,通一年多至一百二十石矣。今年則凶荒太甚,非但無路捧米,他邑擺撥,則本無自其邑雇立之規矣。上曰,言于該曹。
同知義禁府事姜栢年,牌招察任事,榻前定奪。
張善瀓啓曰,吏曹郞廳來言,承旨有闕,政事,何以爲之?敢稟。傳曰,明日爲之。
安縝啓曰,吏曹判書金壽恒,兵曹判書鄭知和,牌招不進矣。傳曰,知道。
閔點,以禮曹言啓曰,各陵抽栍摘奸,當爲發送,而當此饑荒之時,畿邑驛路廚傳之弊,不可不慮,今朔則姑不擧行之意,敢啓。傳曰,知道。
崔逸,以訓鍊都監言啓曰,勸武軍官加抄三十五員,別單書入之意,敢啓。傳曰,知道。
校理李嵇辭職上疏。入啓。
平安監司書目,道內染病,方痛五百四十五名,死亡四十四名事。
戶曹判書權大運上疏。大槪,嚴召之下,不得不趨詣闕外,而臣之情勢,決不可冒昧行公,乞罷臣職,以幸公私事。及刑曹判書鄭知和上疏。大槪,病勢苦劇,吐血甚多,欲起還仆,未赴召命,乞賜鐫罷,仍治臣罪事。入啓。
禮曹判書趙復陽上疏。大槪,嚴召之下,不敢退伏,强扶病喘,來詣闕下,而渾身寒戰,薾然澌頓。咫尺昕庭,無路入謝恩命,乞鐫職名,以治臣罪事。入啓。
傳曰,還下去差員等,使之留待引見。
吏曹判書金壽恒上疏。大槪,臣之情迹,決難復入銓地,而病勢危劇,又不得趨赴召命,冒死哀籲,乞罷臣職,仍治臣逋慢之罪事。入啓。
謝恩,大司成姜栢年。
午時,上御養心閤。引見還去差使員旌善郡守尹益亨,金城縣令朴鑌。入侍右副承旨安縝,記事官安後泰,記注官魏定相,記事官尹致績。上曰,守令一員進來。尹益亨進曰,臣則原襄道旌善郡守尹益亨也。上曰,何時赴任乎?對曰,丁未年十月赴任矣。上曰,赴任已久,弊端知之乎?對曰,臣邑十室祗殘之邑,別無所達之弊矣。上曰,田結,幾何?對曰,三十餘結矣。上曰,可比南方一邑之一面乎?安縝曰,原襄一道田結,不過二萬結,而以忠淸道言之,忠原一邑,亦至二萬結矣。上曰,今年被災何如,而入於何等乎?對曰,入於之次,而臣邑則只種粟與木麥,初傷霖雨,終被風災,以此不能結實,出米堇三分之一矣。上曰,民戶,幾何?對曰,土民二百戶,而入作則百餘戶矣。安縝曰,守令値此凶歉,幸得入侍,如有弊端,則豈不欲陳達,而旌善郡守祗殘峽邑,別無所陳之弊云矣。上曰,七事着實乎?對曰,敢不奉行?益亨退,而朴鑌進曰,臣則金城縣令朴鑌也。上曰,何時赴任乎?對曰,今年二月赴任矣。上曰,赴任已久,物情弊端,皆知之乎?對曰,値此入侍之日,敢陳所懷矣。本縣境內,有官門·昌道兩站擺撥,而昌道站則依例以上番軍立撥,此則元無給價之事,官門站則使本縣責立,故不得已收捧米斗於民戶,每一日撥卒一名,各給米一斗,已成流來之規,而峽路文書替傳之際,如或犯夜,則以二人,竝定作行,又以二人留待後,到公事,故竝與撥將一名,合有五名立番,而五名所給之米,通一年多至一百二十石矣。今年則凶荒太甚,非但無路捧米。他邑擺撥,則本無自其邑,雇立之規矣。上曰,入於何等乎?對曰,入於稍實,而面面各異,不可謂之稍實矣。上曰,民戶,幾何?對曰,一千六百餘戶矣。上曰,田結雖小,地界則廣闊乎?對曰,東西南北,皆可百里餘,而雖入於稍實,國穀甚少,賑政可慮矣。上曰,穀數,幾何?對曰,雜穀竝七百石,而以此勢難賑救矣。上曰,何邑,爲金城附近乎?對曰,與淮陽·平康·狼川·金化等邑,接界矣。上曰,皆是山峽乎?對曰,金化越邊,皆是山峽矣。又曰,牛疫方熾,春農可慮矣。上曰,其道牛疫,何處最甚乎?對曰,臣邑尤熾矣。上曰,此外無他弊端乎?對曰,峽中殘邑,無他弊端矣。仍退出。安縝曰,近來夜禁極嚴,政院號令諸各司,而下人不得夜行。聞金萬基之言,則備邊司郞廳,今夜又爲犯禁云,此不可不變通矣。上曰,前日兵判入侍時,造牌事,旣已定奪矣。兵曹·政院·藥房則造牌,或二箇或三箇,入直官員次知,而如有緊急公事,則出給下人使喚,可矣。安縝曰,臣待罪刑房,卽今議啓公事及元情罪人多有之,而同義禁姜栢年,陳疏引入牌招,使之察任事,榻前定奪,何如?上曰,依爲之。遂罷出。郞廳金廷鳳校正。郞廳李明祚書。
上在昌德宮。停常參·經筵。
下直,靈光郡守鄭重徽,阿耳僉使權克用。
吏批,判書金壽恒未肅拜,參判李時術病,參議金萬基進,右承旨閔點進。兵批,判書金佐明備局進,參判金徽病,參議宋時喆進,參知朴世堅病,右副承旨安縝進。
吏批啓曰,判書金壽恒未肅拜,參判李時術病不來,小臣獨政未安,何以爲之?敢稟。傳曰,只出緊任。
安縝啓曰,大司憲李慶億,持平尹趾善在外,執義李翊相,持平鄭樍呈辭,掌令李煦未肅拜,洪受河受由在外,今日以監察茶時之意,敢啓。傳曰,知道。
安縝,以兵曹言啓曰,本曹啓辭□□訓鍊大將柳赫然,同坐于慕華館,兩局勸武軍官,依例試才,則訓局軍官來參者六十六人內,入格者六人,御營廳軍官來參者十五人內,入格者五人矣,竝別單書入之意,敢啓。傳曰,知道。今此加抄人員,不爲試射乎事,命下矣。兩局勸武軍官曾前抄啓者,率多登第,而數年內,各自置簿於軍官案者頗多,故自兩局,具單以入,而加抄中人,亦皆依例參射於昨日矣,敢啓。傳曰,知道。
吏批,以沈梓爲承旨,金徽爲大司諫,李柙爲司諫,朴贄爲正言,尹理爲正言,徐必遠爲知義禁,李殷相爲右尹,李志雄爲加平郡守,鄭道成爲監察,尹葕爲成歡察訪,柳之發爲奉常主簿。
備忘記,傳于安縝曰,今下弓矢,阿耳僉使權克用處,給送。
閔點,以弘文館言啓曰,上番應敎臣洪柱三,今以嘉禮都監都廳,晝仕出去,而每每啓請,似涉煩瀆,此後入直時,則直爲出去之意,敢啓。傳曰,知道。
兵批,以李晩榮·南二星·李翊·李夏爲副護軍,以兪櫶·趙根爲副司果,金大振爲濟州山馬場監牧官。燼餘
答刑曹判書鄭知和疏曰,省疏具悉。卿其勿辭,從速察職。
答戶曹判書權大運疏曰,省疏具悉。當此之時,度支之任,不可暫曠,卿何固辭,而不念國事也。卿其安心勿辭,從速察職。
京畿監司書目,安山呈,以持平尹趾善辭職上疏上送事。朝報
上在昌德宮。停常參·經筵。
辰時,日有兩珥。
安縝啓曰,大司憲李慶億,持平尹趾善在外,執義李翊相,持平鄭樍呈辭,掌令李煦未肅拜,洪受河受由在外,今日以監察茶時之意,敢啓。傳曰,知道。
安縝,以都摠府言啓曰,今日入直軍士,中日習射,請出標信。傳曰,知道。
傳于洪處大曰,今聞寅平尉墓山,將欲遷用,而破舊墳權厝役軍,猝難辦得云,役軍八十名,限三日赴役事,分付京畿監司。
安縝啓曰,京外死囚,例於立春啓覆,而今番死囚,多至二十九名,推案數多,依例分付該曹,預爲修正,以爲臨時更稟擧行之地,何如?傳曰,允事,命下矣。除拘忌及國忌與臘亨大祭齋戒,擇其無故日,以今月初七日初覆,十六日再覆,十七日三覆爲之之意,敢啓。傳曰,知道。
藥房都提調鄭致和,提調金佐明,副提調張善瀓啓曰,夜來風雪非常,伏未審聖體,若何?臣等伏切憂慮,敢來問安。答曰,知道。大王大妃殿問安。答曰,知道。王大妃殿問安。答曰,無事。中殿問安。答曰,知道。世子宮問安。答曰,知道。
司諫李柙啓曰,臣於頃日拜表時,適緣賤疾苦重,未得進參,方被推勘,不可冒居臺席,請命遞斥臣職。答曰,勿辭。
持平鄭樍啓曰,臣於頃日入侍時,伏聞兵曹判書金佐明所達之言,則外方各營將官取才單子中,至有差任未滿數年者,有乖久勤調用之道,難免取捨不公之罪,不可以其微細而置之,故敢請査推而蒙允,其後得聞政院有啓稟之擧,而未詳其曲折矣。昨者伏見其啓辭措語,則以臣未究所達本意,泛請査推,而至有傳旨勿捧之命,臣未諳當初行會之意,只憑倉卒所聞之語,率爾陳請,旋又廢閣,論事不審之失,在所難免,而事不宣出,未卽聞知,今始自劾,所失尤大。況今司諫李柙,以被勘引避,處置歸於本府,而臣旣爲當初請推之啓,到今處置,有所嫌礙,以此以彼,俱難仍冒,請命遞斥臣職。答曰,勿辭。
執義李翊相啓曰,臣於向者引避退待,處置請出,出於意外,臣不勝瞿然之至。前後答諫臣之批,實有嫌於優容臺閣之道,而臣不能一言匡救,惟以瀆擾爲事,臣誠慙靦,若無所容。本府之啓,與諫臣所論,雖有詳略,人之意見,各自不同,此則不必爲嫌,而頃日玉堂處置諸臣,重被諫長箝制之誚,而至於陳疏,臣卽其時處置中人也。臣於此,已有難冒之嫌,而況聞院啓初發之時,諫臣會於臺廳,以臣之啓,有欠詳悉,至於待臣自列處置之語云,諫臣之言,與屋下之談自別,臺廳所論,卽將啓而未發者也。臣雖疲劣,亦有廉隅,何可以得免爲幸,而包羞忍恥,苟然仍冒乎?且頃者擧動不參人員,本府當爲抄出緘問,而今聞臣名,亦入於應推之中,以此以彼,決不可一刻晏然,請命遞斥臣職。答曰,勿辭。
安縝啓曰,司諫李柙,再啓煩瀆,退待物論矣。傳曰,知道。又啓曰,鄭樍再啓煩瀆,退待物論矣。傳曰,知道。又啓曰,執義李翊相,再啓煩瀆,退待物論矣。傳曰,知道。
崔逸啓曰,吏曹郞廳來言,臺諫有闕,政事,何以爲之?敢稟。燼餘
答持平尹趾善疏曰,遞差。
答護軍閔鼎重疏曰,省疏具悉。非但已諭予意於前後之批,兩度別諭,意非偶然,數十里之地,一未赴召,揆以事理,殊未妥當。更勿苦辭,從速上來察職。朝報
上在昌德宮。停常參·經筵。
安縝啓曰,大司憲李慶億在外,執義李翊相,持平鄭樍避嫌退待,掌令李煦未肅拜,洪受河受由在外,持平一員未差,今日以監察茶時之意,敢啓。傳曰,知道。
傳于都令曰,政事,明日爲之。
張善瀓啓曰,左承旨洪處大式暇,右承旨閔點身病,俱不仕進,左副承旨沈梓,除授屢日,連呈辭疏,今日亦不出謝,廳中位甚不齊,出納之地,虛帶强半,事多苟簡,有損體例,閔點·沈梓,竝卽牌招察任,何如?傳曰,允。
傳于張善瀓曰,戶曹判書權大運,禮曹判書趙復陽,疏批已下,今日亦不出肅,事甚未便,多事之地,不可任其曠官,竝卽牌招察任。
傳于安縝曰,大臣·備局堂上,引見。
以本月二十六日夜內擲奸時,中學儒生成昌祐,西學儒生李東英等,皆不守齋執頉,而取考本院謄錄,則自前館學儒生等闕直,於內擲奸時,而旣無推考之規,又無施罰之事,今亦依前例,不爲擧論乎啓辭,傳于安縝曰,四學儒生闕直時,亦無施罰,前例乎事,命下矣。更考本院謄錄,則己亥六月十七日內擲奸時,南學儒生李稶,東學儒生金尙夏等闕直,而其時本院,以曾無捧傳旨推考之意啓達,則傳曰,知道。然則他無施罰之事乎考啓事,傳敎。故本院,又以壬子六月初七日內擲奸時,有頉館學儒生,或不無有故出入,前日或有內擲奸之擧,而別無推考之事,此外更無可據前例矣。傳曰,勿推。以此觀之,則曾無擲奸時儒生有頉,而施以他罰之規之意回啓,則傳曰,知道。以此兩年事考之,則李稶·金尙夏等,皆以四學儒生闕直之人,終無被罰之事,故今此成昌祐·李東英等事,引此例以啓矣,敢啓。傳曰,知道。
安縝啓曰,大臣·備局堂上引見事,命下矣。兩司長官當爲入侍,而大司諫金徽未肅拜,六司憲李慶億在外,執義李翊相引避退待,大司諫金徽,掌令李煦,竝牌招入侍乎?敢稟。傳曰,今已日晩,勿爲牌招。
傳于張善瀓曰,啓覆,初六日進定事,榻前傳敎。刑曹判書參判,竝改差,明日以無故人差出事,榻前定奪,明日政新除授刑曹堂上,卽爲牌招察任事,榻前傳敎。燼餘
謝恩,護軍李重信,加平郡守李志雄,奉常主簿柳之發,監察柳榰。
行判中樞府事鄭□□箚子。大槪,臣所兼帶,尙有都提調等任,乞竝鐫改,以便公私事。入啓。
海寧君伋上疏。入啓。
禁府啓目,前萬戶車志胤等矣。以禁軍袱直錄名單子中,以忠贊衛書塡,隱其本役,冒屬見汰之前後罪名,杖一百,贖,竝只盡奪告身,私罪。啓依允。又啓目。前萬戶朴震龍等矣,朴枝蕃,以禁軍袱直錄名單子中,隱其本役,冒屬見汰之前後罪,杖一百,贖,奪告身,私罪。啓依允。
戶曹判書權大運,知義禁減下肅拜。
謝恩,禮曹判書趙復陽,左副承旨沈梓。
禁府照本,副修撰李藼,牌不進罪,笞五十,贖,解見任,別敍。啓功減一等。
副提學李敏迪上疏。大槪,不似之職,不敢每每承當,疾病沈痼,又無供職之望,本職及兼帶,竝乞罷免,以便公私,兼陳所懷,以備財擇事。入啓。朝報
今日引見時,兵曹判書金佐明所啓,京中尤甚貧窮士族家,有題給米鹽之規,趁歲前,依前例題給,何如?上曰,依爲之。
左議政許積所啓,史局,乃是重地,而待敎李秀彦,以身病極重,陳疏蒙遞,而只有下番翰林尹致績一人,事多苟簡,而被薦人李濡,曾因親病下鄕,以褒貶居下之故,未得取才,自前如此之時,亦多變通之規矣。上曰,李濡,下等,蕩滌,可也。又所啓,已前,北評事,頻數遞易,故臣有所陳達矣。卽今評事李選,赴任已久,此乃以二十四朔,爲瓜滿之致也。都事瓜滿,旣以十二朔定限,則獨於北評事,以二周年爲限,似爲過矣。今後參下則依六品陞出,復以二十四朔爲限,參上則以十二朔,定其瓜滿,似爲宜當矣。上曰,依爲之。副修撰申厚載所啓,竝引嫌而退,旣在推勘之中,勢難仍在臺職,隨時論事,臺體卽然,諫臣之避,尤無嫌礙,泛然說話,非所當嫌,拜表不參,亦緣情勢,請司諫李柙遞差,持平鄭樍,執義李翊相出仕。上曰,依啓。朝報
上在昌德宮。停常參·經筵。
下直,濟州判官李碩蕃。
安縝啓曰,大司憲李慶億在外,執義李翊相,持平鄭樍避嫌退待,掌令洪受河受由在外,李煦未肅拜,持平一員未差,今日以監察茶時之意,敢啓。傳曰,知道。
沈梓啓曰,今日爲政事,命下矣。都承旨張善瀓,臘藥監劑進去,左承旨洪處大,式暇,右承旨閔點,病不仕進,臣梓,兵批政廳當進,廳中,只有右副承旨安縝,同副承旨崔逸,吏批政廳,何承旨進去乎?敢稟。傳曰,兵·吏批兼進。
吏批,判書金壽恒陳疏,參判李時術病,參議金萬基進,左副承旨沈梓進。兵批,兼判書金佐明,司譯院褒貶進,參判未差,參議宋時喆病,參知朴世堅進,左副承旨沈梓進。
吏批啓曰,判書金壽恒陳疏,參判李時術病不來,小臣獨政未安,何以爲之?敢稟。傳曰,只出緊任。吏批。以徐必遠爲刑曹判書,李俊耉爲刑曹參判,金世行爲持平,李秞爲司諫。兵批。以鄭知和·李元禎,爲副護軍,尹趾善爲副司直。
崔逸,以弘文館言啓曰,本館下番副修撰申厚載,以漢學兼敎授,司譯院褒貶晝仕出去之意,敢啓。傳曰,知道。又以弘文館言啓曰,本館上番時存四員內,校理金錫胄,近有身病,校理李嵆,方在服制中,副校理崔後尙,身病呈辭,應敎洪柱三,以情迹難安,陳疏出去,他無替直之員,校理金錫胄,副校理崔後尙,竝牌招,使之推移入直,何如?傳曰,允。
崔逸,以賑恤廳言啓曰,本廳所用老職通政·嘉善帖定數後,分付該曹事,定奪於榻前矣。本廳所用通政帖二百張·嘉善帖一百張,爲先成送,而常平廳所用通政帖三百張,亦爲一時成送之意,分付該曹,何如?傳曰,允。
安縝,以兵曹言啓曰,近來武臣堂上應爲參射之員,大都一百五十餘員,而嘉善以上十餘員,折衝一百四十餘員,其中未出身者,則二十七員矣,出身則用七分以上,未出身則用十分以上付祿,且年七十以上,及不在京城,往來參射者,則竝間一等付祿,而再度三度扈從者,則雖未準分數,亦許付祿,宜當,以此定式施行,何如?傳曰,依啓。出身分數定限,可也。
又以兵曹言啓曰,近日閭閻間,多有拘忌之患。故無論胥隷與軍卒,家間有此患,則使之勿爲出入於闕中矣。卽接西部文狀,則司鑰嚴義慶家,有此患云,而今方入直云,事極驚該。渠是掖庭所屬,不比尋常下輩,而其不爲勤念如此,尤爲可惡,令攸司囚治,以懲他人,何如?傳曰,允。以咸鐿監司狀啓,校生李世謙家出火,燒死人命,至於三口,極爲驚慘事。傳曰,燒死人等,令本道恤典擧行。
執義李翊相啓曰,臣於再昨,備將難冒之嫌,引避退待,處置請出,實是意外,臣於此,有不得晏然就列者。臣卽頃日諫臣欲論中人也,臺憲之任,與庶僚不同,從他嗤點,靦然仍蹲,揆以體例,斷無是理。玉堂之官,不諒臲卼之勢,勒令出仕,有驅策者然,不亦乖舛之甚者乎?諫臣臺席之言,謂之泛然說話者,抑何意歟?臣之狼狽,雖不足恤,獨不念事體之顚倒乎?臣不勝駭惑之至,臣之自列,亦已屢矣。瀆擾之罪,非不知之,而士夫行身,廉隅爲重,臺閣進退,不容苟簡,豈可貪戀榮塗,冒沒仍在乎?且伏聞副提學李敏迪疏中,有請罪其父,仍置其子,此何等法義等語云,原疏未下,雖未得其詳,而其所下語,實非歇後,臣尤不覺瞿然之至。臣等當初之意,以爲李元禎,雖有粗率妄作之失,其子立落,不必關於元禎一言。故只以罪在試官,則罪試官之意,請罷元禎之職矣。緣臣等論事不審,譏斥四至,臣何敢自以爲無所失,而一刻忝叨言地乎?請命遞斥臣職。答曰,勿辭。
持平鄭樍啓曰,臣之忝叨本職,今已閱月,而冒沒隨行,瑕累百出,前後辭避,非止一再,種種難安之事,區區些少之嫌,姑不敢盡塵於宸嚴之下,而顧此論事不審之失,在例當遞,而今玆處置,全沒臣避辭本意,泛引臺體,苟然請出,臣雖無似,亦安得從他驅策,違例冒出,重傷臺閣事體乎?且臣冥世路,耳目,不逮,頃日諫官臺廳之論,全未聞知,及見執義李翊相之避辭,臣不勝悚恧之至。謂臣等論事欠詳,欲待臣等之自別而處之云,是臣等,已在於彈論之中,而特未及謄出於白簡而已。況臣卽伏聞副提學李敏迪疏中,以請罪其父,仍置其子,此何等法義等語,顯加詆斥云,雖未知其他措語之如何,而尤不覺瞿然自失焉。今此李元禎之罪,只判於有情無情之間,元禎誠有泛然妄對之失,而此所謂罪在試官,則罪試官者也。若勒以其言,謂出於有情,而直加之以重罪則已,不然,以其父粗率妄言之罪,拔其子不必違格之科,未知於事體何如也。臣識見昏謬,論事做錯,前顚後躓,左攻右斥,安有以臺官爲名者,冒恥耐彈,東西遮攔,而猶且晏然而已乎?他餘小嫌,設令安排抛置,只此三者,俱不可一刻仍冒,而乍出旋避,進退無據,臣罪至此,又加一節,請命遞斥臣職。答曰,勿辭。
安縝啓曰,執義李翊相,再啓煩瀆,退待物論矣。傳曰,知道。又啓曰,持平鄭樍,再啓煩瀆,退待物論矣。傳曰,知道。燼餘
答判府事鄭致和箚曰,〈?〉卿懇。卿其安心勿辭焉。
以金世行爲持平,李秞爲司諫,李俊耉爲刑曹參判,徐必遠爲刑曹判書。
上在昌德宮。停常參·經筵。
閔點啓曰,闕內出入胥隷之屬,家有拘忌及疑症,則當該部官,一一報知漢城府,自該府,轉報本院事,前後申飭,不啻丁寧矣。司鑰嚴義慶,有拘忌之疾,而義慶不爲出避,偃然入直,事極痛駭,義慶則旣因兵曹草記,有令攸司囚治之命,不必更爲請罪,而部官之報該府文狀,只以姑無二字,循例塞責,報不以實之狀,極爲可駭。請當該部官,從重推考,漢城府,亦難免常時不能檢飭之失,當該堂上郞廳,竝推考,何如?傳曰,允。
沈梓,以都摠府言啓曰,今日入直軍士,中日習射,請出標信。傳曰,知道。
沈梓,以都摠府言啓曰,副摠管任有後,工曹坐起進去晝仕,請出標信。傳曰,知道。
安縝啓曰,近日憲府,無行公之員,連以監察茶時,事體未安,除在外及退待呈告外,未肅拜人員,卽爲牌招察任,何如?傳曰,允。
閔點,以侍講院言啓曰,當此逐日開筵之時,本院之官,不可不備員,而兼輔德李翊相,以臺諫,方在引避中,兼文學金錫胄,以參試官時事,久不行公,輔德·兼司書·兼說書,皆未差,講書·校正之際,苟簡莫甚,後日政,勿論相避,以在京無故人,使之差出,何如?傳曰,允。
藥房都提調鄭致和,提調金佐明,副提調張善瀓啓曰,卽伏聞明日啓覆時,將出御宣政殿,臣等伏切憂慮之至,聖候方在調攝之中,當此極寒,若連日出臨外殿,則必有添傷之患,恐非愼疾之道。在前啓覆,有熙政堂行之之例,今亦依此爲之,實無所妨。臣等待罪保護之地,不任區區下情,敢此仰稟。答曰,知道。啓辭如此,依爲之。
正言朴贄啓曰,前參判李元禎,當其子試策考校之際,旣自致疑而避出,則雖在立落已判之後,所當十分謹愼於語默之間,而及其相臣之有問,乃引自己之作,率爾爲證,以致物議,其子試策之立落,雖不必由於其父之爲證,而科場事體,至嚴且重,少有人言,終至罷榜而後止者,前後非一,則聃命之不書伏讀,雖有可據,元禎之以身爲證,終難自解,外議之愈往愈激,固無足怪也。此而置之,則遠近聽聞,將謂斯何?設科取人,不容如是,請前參判李元禎罷職,新及弟李聃命拔去榜中。咸昌縣監韓公佖,以雜歧出身,本不合於臨民之官,到任以後,又多不治之聲,前頭賑政,決不可付之此手。且於頃日鄕試開場之時,本縣儒生權愰爲名者,素稱能文,而方遭兄喪,未經卒哭,且在儒罰之中,而公佖,使之改名,潛爲帶入於場屋,爲多士所發覺,見黜出於試所,而公佖,恬不知愧,又於試卷中,多書可笑可駭之語。如此無恥之人,不可置在衣冠之列,請咸昌縣監韓公佖,削去仕版。新除授正言尹理,時在慶尙道開寧地,請斯速乘馹上來事,下諭。答曰,旣知其無據之言,而刪改措語,則何取於無據之論,而膠守連啓耶?予實未曉也。不允。下諭事。依啓。
持平金世行啓曰,臣以今此李聃命事,國言藉藉,公議益激,豈以殿下之明聖,獨未有盡燭其情僞者耶?元禎,當其子試卷之始讀也,起避而不參,違格之未定也,則以己之對策而證之,及其坼號之後,乃曰當初吾已知吾子之文,此則諸試官自明之疏,亦不敢謂元無是事,而其所爭辨,只在於有情無情,臣於此,不能無惑焉。科場事體,至嚴且重,其子之文,其父知之,或避或參,不能終默,則人言之來,惡得免乎?今若諉之以跡雖可疑,情則不然,恕之太過,置而不問,則臣恐場屋之不嚴,自今日始,日後循情用私者之藉口,未必不由於此,請前參判李元禎罷職不敍,新及第李聃命拔榜。執義李翊相,持平鄭樍,竝引嫌而退。措語竝見上論事不審,致有物議,揆以臺體,勢難仍在,執義李翊相,持平鄭樍,竝命遞差。答曰,掇拾無據之論,欲扶二星之言,予甚駭異也,不允。論事不審,予實未曉,李翊相·鄭樍,竝出仕。
沈梓啓曰,臺諫出仕事,命下矣。今已夜深,明日待開門牌招之意,敢啓。傳曰,知道。燼餘
謝恩,工曹判書閔熙,成歡察訪尹葕,濟物萬戶張鳴漢。
答大司諫金徽疏曰,省疏具悉。卿其勿辭,從速察職。
答吏曹判書金壽恒疏曰,省疏具悉。已諭予意,卿其勿辭,從速察職。
答海寧尹伋疏曰,省疏具悉。卿其安心往來。
吏曹參判李時術,應敎洪柱三辭職上疏。入啓。掌令李煦再度呈辭。加給由。
禁府照本,枝同官金時鉉所失,與鄭來慶無異,照律處置,罪決杖九十,徒二年半,告身盡行追奪。啓功減一等。又照本,査同官鄭來慶矣,借准誤事罪,決杖九十,徒二年半,告身盡行追奪。啓功減一等。又照本。枝同官李壽慶矣,與鄭期泰事,不相干涉照律,罪杖一百,收贖,自願受杖,聽,告身盡行追奪。啓功減一等。同府啓目,李台瑞·權珪等,分揀,科場事體,極爲嚴重,鄭期泰,方爲受刑,則未結末之前,輕先疏釋,亦似未安,姑爲仍囚,何如?啓嚴刑得情。
右議政洪重普箚子。大槪,臣之病勢危苦,明日啓覆之時,將不得進參,乞遞職名,以安微分事。入啓。
禁府,金時鉉,陰竹無隱驛,鄭來慶,分行驛,各徒二年定配。朝報
上在昌德宮。停常參·經筵。
藥房都提調鄭致和,副提調張善瀓啓曰,雪後寒威尤緊,伏未審夜來,聖體,若何?臣等,伏切憂慮,敢來問安。答曰,知道。
大司諫金徽啓曰,臣素患胸膈之痛,已成痼疾,遇寒輒劇,頃於使行拜表之日,症勢極重,不得進參於班列,方在應推之中,且本院,今有李元禎父子論啓之事,元禎,卽臣之同生妹子也。以此以彼,俱難冒據,請命遞斥臣職。答曰,勿辭。
正言朴贄啓曰,臣於李元禎之事,厚其實狀,蓋出妄作,下字之間,詳略雖異,科場事體,至嚴且重,一言有失,所關非細,誘諸妄發,置而不論,則其奈試事何,其奈後弊何?旣論其父,仍存其子之科,揆之事體,尤涉苟且,故竝爲論啓矣。辭不達意,致勤嚴敎,臣之論事不審之失著矣,而昨緣夜深,今始來避,臣之所失,至此尤大,何敢晏然仍冒?請命遞斥臣職。答曰,勿辭。
持平金世行啓曰,臣於昨日,以李聃命點科不正之事,物議紛紜,公論大發,故不得不從實論啓矣。不惟不從,反下嚴峻之批,臣於此,不勝瞿然之至。元禎當其子試卷之始讀也,起避而不參,及其違格之未定也,以己之策而證之,此乃其時諸試官自明之疏,則播人耳目,容不可掩者也。凡有所論之事,則各以其所見所聞,隨其輕重而論之者,是乃臺體之所當然,焉有名爲臺官,而掇拾塗說,扶護他人,只事瀆擾者乎?臣之所論,雖有所未盡,以殿下之明聖,必不至如是,而嚴辭峻拒,乃至於此,臣竊慨然,反以爲惶惑焉。臣少不似之身,濫叨本職,旣有所嫌,而喉司,以前事退却,則當退縮之不暇,而至此地頭,論事無據,同僚處置,適在此際。故不得已以昏謬之見,依例請遞矣。殿下特令出仕,是臣不待自避,而罪反歸於臣身,豈可負罪抗顔,一刻仍冒於臺閣之上乎?昨緣夜深,不敢瀆撓於丙枕,今始來避,所失尤大,請命罷斥臣職。答曰,勿辭,退待物論。燼餘
答右議政洪重普箚曰,省箚具悉卿懇。噫,敏迪之疏,專扶二星之論,而抑揚說話之間,自不覺其歸於遁辭也。又以先入之意爲言,而自不覺其溺於先入也。又曰分疏之太多,而自不覺其陷於倘私之太甚也,若而人四五卷,無疑矣?又無疑等說,苟且胡亂,終未曉其意也。業於同異之說,卿何爲嫌,深加引嫌也?卿其安心勿辭,亦勿待罪,以存體例,以鎭浮議。仍傳曰,遣史官傳諭。
執義李翊相,持平鄭樍就職後,啓曰,臣等論事不審,厚招物議,處置請遞,實據臺體,而特出之命,遽下於千萬意慮之外,驚惶踧踖,罔知攸措。嚴召之下,不得不趨詣,而臣等情勢之悶蹙,姑置不論,旣遞之官,斷無一刻抗顔仍冒之理,請命罷斥臣職。答曰,勿辭,退待物論。
玉堂箚子。大槪,正言朴贄,持平金世行出仕,大司諫金徽,執義李翊相,持平鄭樍,竝命遞差事。入啓。答曰,依啓。
正言朴贄,持平金世行就職。
禁府,柳頲拿囚。啓。
吏曹啓曰,臺諫有闕,政事,就稟。朝報
司饔院啓曰,今日慶尙道十二朔膳捧入時,王大妃殿進上中,早藿十五斤,全數不納,世子宮生靑魚三十冬音內,十二尾欠縮,事極驚駭,考其封進日字,則中間稽滯,比前太遲,此必有陪持人偸竊之弊,令攸司各別重治,全數未納早藿,更令本道急速封進事,分付,何如?傳曰,依啓。當該監司及封進官,竝推考。已上謄錄
上在昌德宮。停常參·經筵。
啓覆入侍時,三覆今月十四日進定事,榻前改定奪。燼餘
下直,居山察訪李立中。
今日啓覆時,殿坐正時,辰正四刻。
京畿監司書目,果川呈,以行大司憲李慶億病重,上去不得事。又書目,抱川呈,以掌令洪受河病重,上去不得事。又書目,楊州呈,以左尹李殷相病重,上去不得事。
吏曹判書金壽恒初度呈辭,入啓。
今日啓覆入侍時,持平金世行所啓,請前參判李元禎罷職不敍,新及第李聃命拔榜,措語見上上曰,已諭勿煩。正言朴贄所啓,請前參判李元禎罷職不敍,李聃命拔去榜中,措語見上上曰,已諭勿煩。朝報
今十一月三十日還下去差使員引見時,金城縣監朴鑌敢啓,本縣境內官門·昌道兩站擺報,而昌道站則依例以上番軍立撥,此則元無給價之事,官門站則使本縣責立,故不得已收捧米斗於民戶,每一日撥卒一各,各給米一斗,已成流來之規,而峽路文書替傳之際,如或犯夜,則以二人竝定作行,又以二人留待後,到公事,故竝與撥將一名,合爲五名立番,而五名所給之米,通一年多至一百二十石矣,今年則凶荒太甚,非但無路捧米,他邑擺撥,本無來其邑雇立之規矣。以上備局謄錄
上在昌德宮。停常參·經筵。
仁烈王后忌辰齋戒。
藥房都提調臣鄭致和,提調臣金佐明,副提調臣張善瀓啓曰,連日殿坐,聽斷推案,伏未審夜來,聖體,若何?臣等不任區區憂慮,敢來問安。答曰,知道。證候,已言于醫官矣。
吏曹判書金壽恒初度呈辭。傳于閔點曰,使之勿辭,從速察職。
安縝,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
假注書李益泰服制,代李嵂落點。
閔點,以禮曹言啓曰,王世子嬪三揀擇時,有大臣·禮官命招下問之例,敢此仰稟。傳曰,知道。
又以禮曹言啓曰,十月初三日大臣·備局堂上引見時,上曰,明年誕日所封三南監·兵營,統營,濟州弓帒筒箇,勿爲封進事,言于該曹事,傳敎矣。明年大殿誕日方物弓帒筒箇,勿爲封進事,依聖敎,卽爲知會于三南監·兵·水營及濟州,而更考文書,則濟州所封進弓帒筒箇之外,又有結弓獐皮二十張·織毛馬粧一部,此則何以爲之?敢稟。傳曰,一體勿爲封進,可也。
崔逸啓曰,掌令洪受河,受由下鄕,歸到抱川地,不得上去事,京畿監司南龍翼馳啓,踏啓字而下矣。下鄕圖遞者,本職勿遞事,曾有傳敎,今此洪受河辭狀,亦依前傳敎施行,何如?傳曰,允。
又以禮曹言啓曰,今十二月二十六日,世子嬪三揀擇吉時,令日官推擇,則同日卯辰間乙時·午時爲吉云,而乙時則似早,午時則似晩,更問日官,則此兩時外,無他吉時云矣。以何時爲定乎?敢稟。傳曰,以辰時用之,可也。
又以賑恤廳言啓曰,今日藏氷,自本廳料理給價事,定奪於榻前矣。藏氷凡事,今方分付,擧行事目,磨鍊以入之意,敢啓。傳曰,知道。竝擧內摘奸,事體未安,猶在於隨時變通而已矣。又以紫門官員,以提調左議政意啓曰,漢城府啓辭內氷庫二梗。一則曰紫門梗。一則曰漢城府梗。所謂紫門梗者,自兵曹給價,繕工監官員,次知藏氷。所謂漢城府梗者,雖曰給價,而其價,卽米五石也。漢城府梗所入氷丁一萬八千餘丁。以此氷丁,計其價物,則一丁之價未滿,勢難遍及於民間,故自古有中間花消之弊。其勢藏氷之役,都城內外至近之處,皆不爲之。只責於沿江山底之民,而無彼此梗分定之式。混同代納,而紫門之價。雖未能的知,而中間花消之弊,與漢城府梗,一體云矣。如是之故,山底沿江之民,一樣爲空役之侵。雖在常時,猶爲矜惻,況此凶歲乎?卽今民間大困,外氷庫藏氷,至令賑恤廳給價爲之,則獨於內氷庫,無變通之事乎?沿江山底居民,應役不應役之類,通計其數,則五千戶零,依頃日宮城曳城例,通融出役。每戶責納四五丁,則漢城府梗,可以定了矣。在前常年,除不應役之戶。只用應役之戶,故每戶所納,雖三十餘丁,而未免有懸闕之患,三十丁,卽十五駄也。卽今凶年之外,又有牛疫,運轉誠難。漢城府梗,則以米太各五石,除良應役不應役之類,通融出定,使之藏氷,紫門梗則自前給價之數,優於本府云。令兵曹,量宜加給,以除民冤,何如?傳曰,允事,傳敎之後,兵曹又爲啓辭,以漢城府草記。內氷庫漢城府梗,則調用山底沿江常時應役與不應役之坊民五千餘戶,伐氷入積,而紫門梗,則令本曹,加給氷價,以除民冤事,允下矣。兩梗氷庫,雖各有所主之司,而其爲國用則一也。所役之坊民,同是山底沿江之坊民,非有彼此之別。漢城府所主之梗,則謂之價鮮而還收。紫門監所主之梗,則謂之價優而加給,事理不當如是。漢城府,乃是主管坊民之衙門,其役之均與不均,民之冤與不冤,皆當尸之。今年藏氷,則勿分漢城府紫門梗,磨鍊應入氷丁之數,令該府,均定於五千餘戶之坊民。戶曹所給之米太,本曹所給之價布,竝於畢藏氷後,自漢城府,一從功役多少,平均分給於各坊,俾無如前花消之弊宜當,以此分付,何如?傳曰,允事傳敎矣。漢城府啓辭,則欲直給米布於本監,而兵曹,則反欲令漢城府竝與紫門梗主缺□知變更舊例之必有弊端。本監則唯當遵奉兵曹缺允之啓辭,故只待漢城府之處置矣。藏氷,只隔一日,而漢城府,常無事目啓下之事。移文問於該府,則其回答內,本府之堂上皆有故,無路入啓定奪,依前例,斯速稟定,俾無窘迫之患云云。事勢急迫,狼狽益甚,今年則姑依舊例施行,何如?傳曰,允。燼餘
以大司憲李慶億,左尹李殷相辭狀,傳曰,遞差。朝報
上在昌德宮。停常參·經筵。
仁烈王后忌辰。
安縝,以精抄廳言啓曰,今十二月初十日,精抄軍兵習陣當次,而本廳褒貶相値,無故日退行之意,敢啓。傳曰,知道。
又以賑恤廳言啓曰,以本廳藏氷事目磨鍊以入事草記,答曰,知道。竝擧內摘奸,事體未安。惟在於隨時變通而已矣事,傳敎矣。事目中內摘奸一款,在於前日啓下之單,而弊實不些,故依例書入,欲於藏氷□之前,本廳堂上,親往點檢矣。今承下敎,不勝惶恐。且東西氷庫,初以六梗磨鍊積氷,忠義亦以十二員,書入於事目中矣。工曹梗,旣已減除。六梗之六字,十二員之二字,竝改付標以入意,敢啓。傳曰,知道。
又以禮曹言啓曰,世子嬪三揀擇吉日,旣以今月二十六日啓下矣。納采等六禮吉日,不可不預爲推擇,敢此仰稟。傳曰,依爲之。
傳于安縝曰,政事,明日爲之。燼餘
謝恩,都正許珽□,司僕僉正鄭載岱,主簿朴重敷,司宰僉正睦嗜善,參奉李聖龜,軍器僉正成玧,判官尹河,工曹正郞洪萬熙,平市奉事李晩亨,奉常主簿柳之發。
假注書李益泰服制,代李嵂落點。
禮曹,前府尹閔周冕卒逝,吊祭致賻,依法擧行,何如?啓依所啓施行。
上在昌德宮。停常參·經筵。
下直,昆陽郡守李道一,波知僉使金宇成。
傳曰,今下弓矢,波知僉使金宇成處,給送。
張善瀓,以司饔院官員,以監膳提調意啓曰,今日慶尙道十二月朔膳捧入時,王大妃殿進上中,早藿十五斤,全數不納,世子宮生靑魚三十冬音內,十二尾欠縮,事極驚駭。考其封進日字,則中間稽滯,比前太遲,此必有陪持人偸竊之弊。令攸司,囚禁重治,全數未納早藿。更令本道,急速封進事,分付,何如?傳曰,依啓。當該監司及封進官,竝推考。
有政。吏批,判書金壽恒未肅拜,參判李時術陳疏,參議金萬基進,左承旨洪處大進。兵批,兼判書金佐明精抄廳褒貶進,參判未差,參議宋時喆病,參知朴世堅進,左副承旨沈梓進。
洪處大啓曰,今日爲政事命下矣。都承旨張善瀓,校書館褒貶進去。右承旨閔點式暇,左副承旨沈梓。兵批政廳當爲進去,廳中只有臣處大及右副承旨安縝,同副承旨崔逸。吏批政廳,何承旨進去乎?敢稟。傳曰,左承旨進去。
吏批啓曰,判書金壽恒未肅拜。參判李時術陳疏,小臣獨政未安,何以爲之?敢稟。傳曰,只出緊任。
吏批,以鄭知和爲大司憲,李浣爲判尹,李翊爲大司諫,李廷夔爲知義禁,申命圭爲執義,李柙爲輔德,趙世煥爲掌令,金徽爲左尹,李藼爲持平。
兵批,以李慶億·金徽·李殷相·李翊相·李柙·李煦·李佖爲副護軍,鄭樍·朴昌後,爲副司直,朴成後爲僉知,前判官白順生,今加折衝,以都監吹鐵監官,加資。
成後卨,以弘文館言啓曰,本館下審四員內,修撰申晸,奉使在外,副修撰申厚載,呈辭受由,修撰吳始復,以身病呈辭,副修撰李藼,今日政移拜持平。修撰吳始復,卽爲牌招,以爲入直之地,何如?傳曰,允。
傳于成後卨曰,歲抄單子書入時,無漏落之人耶?問啓。
持平金世行啓曰,臣以李聃命事,連日論列,未蒙允兪,臣竊惑焉。聖敎所謂罪在試官,則罪試官,罪在擧子,則罪擧子云者。只以試官擧子,各自有罪,無相干涉之謂也。今臣所論,則有異於此,元禎,知其子之文,而證以己策。聃命,以其父之言,而得免違格。其父之罪,旣不可掩,則其子之科,其將仍置乎?科場事體,至嚴且重。設令其父,容有可緩之例,其所處事,未免嫌私之歸。今若恕之太過,置而不問,則將無以解國人之疑,而防後日之弊。今日之論,不可但已,而殿下乃以反有後弊爲敎。臣尤未曉聖意之所在也。請勿留難,試官李元禎亟命罷職不敍,新及第李聃命拔去榜中。答曰,不允。
正言朴贄啓曰,請前參判李元禎罷職不敍,新及第李聃命拔去榜中。措語見上答曰,不允。
辰時巳時,日有左珥。申時,日暈兩珥。燼餘
院前啓,咸昌縣監韓公佖,削去仕版事。停啓。朝報
上在昌德宮。停常參·經筵。
沈梓啓曰,大司憲鄭知和,執義申命圭,掌令趙世煥,持平李藼未肅拜,掌令洪受河,受由在外,持平金世行服制,今日以監察茶時之意,敢啓。傳曰,知道。
張善瀓啓曰,史官三員待命事,命下矣。史官不足,以宣傳官一員代送之意,敢啓。傳曰,知道。
崔逸啓曰,來十五日,儒生殿講日次,取稟。傳曰,停。
沈梓,以都摠府言啓曰,今日入直軍士,當爲中日習射,而臘享大祭齋戒相値,不得爲之之意,敢啓。傳曰,知道。
傳曰,史官三員待命,騎馬九匹立之。
沈梓,以兵曹言啓曰,去十月二十八日一所巡廳管牌軍士所受巡牌一箇,不爲還納。推問軍士處,則以爲還納於尙衣院云。該院書員,則稱以元不來納,互相推諉,故移送刑曹,使之嚴刑覈實矣。卽接刑曹回關,則其日定送管牌忠順衛朴貴賢,代送其主人崔天建稱名者。行巡時,見失於黑夜中云。事極可駭,貴賢及天建,依律定配。其所失巡牌一箇,令駭曹,改造以送之意,分付,何如?傳曰,允。
又以兵曹言啓曰,卽今禁軍有頉見闕,多至二十二員,而春間取才者,只餘六七人,無以塡差。頃者勸武取才時,多有年少壯健之人,雖不能入格於落點之技藝。自優於常時禁軍取才之格例,實爲可惜,故令兩局,抄送可合者各十人,以此塡差以入之意,敢啓。傳曰,知道。
又以訓鍊都監言啓曰,都監軍兵,則以其蠲除雜役之故,雖居在沿江山底者,內藏氷之役,未嘗侵及矣。今年則漢城府以爲,前日啓辭中,有應役不應役之類,通融出役之語,都監軍兵,混同出定,此是自設都監以後所無之事也。渠輩之冤呼,姑捨勿論,殊有乖於朝家撫恤衛卒之意。都監軍兵,則依前勿役事,分付漢城府,何如?傳曰,允。燼餘
謝恩,護軍李夏·李煦,禮曹佐郞金學培。
全羅監司書目,順天呈,以私奴俊益牛隻産雛,而一身兩頭,事係變異事。又書目,冬序向盡,雨下不止,牟麥凍死事。
社稷·宗廟·南別殿等處祭所內摘奸。朝報
上在昌德宮。停常參·經筵。
辰時,日有右珥。申時,日暈兩珥。夜一更,月暈。四更五更,有霧氣。
藥房都提調臣鄭致和,提調臣金佐明,副提調臣張善瀓啓曰,伏未審夜來,聖體調攝,何如?臣等憂慮未弛,敢此問安。答曰,知道。
張善瀓啓曰,小臣,承文院褒貶進去,下直。傳曰,知道。
崔逸啓曰,傳曰歲抄單子書入時,無落漏之人耶?問啓事命下矣。問于吏曹,則前右參贊朴長遠,前奉事李碩昌,奉敎申翼相,前權知副正字沈濡·李善源,前假注書尹爾霖等,皆以時推。歲抄時,例不得書入,此外無他漏落之人云。問于兵曹,則副司勇李成吉·李士男等,亦以時推,歲抄時,不得書入,此外無他漏落之人云矣。敢啓。傳曰,知道。
崔逸,以司饔院官員,以提調意啓曰,濟州十月令進上柑橘,今日來納,而權減中,五運·六運·七運柑橘,亦爲封進。此必本州未及見行會之致,而自遠道旣已封進之物,不可退送,仍爲捧入之意,敢啓。傳曰,知道。
又以漢城府言啓曰,近來人心不淑,閭閻間,雖有拘忌可疑之疾,憚其區別,互相欺隱,故頃因政院分付,令各部,嚴加機察。間五日報其有無於本府,則本府,轉聞於政院,一月之內,六次定規。常常申飭,使無容隱之弊矣。玆者西部居司鑰嚴義慶家,有拘忌之疾,而不爲出避,偃然入直。爲部官者,所當及時報知于本府,而西部參奉沈棡,於兵曹則報以實狀,於本府則只以姑無二字,公然瞞報。致令本府,不以實聞。至於兵曹入啓,而臣府不知其事。沈棡所爲,殊極可駭。如此昏謬之人,不可使之察任,爲先汰去,以懲其餘,何如?傳曰,允。
持平李藼啓曰,臺憲之職,爲任甚重,固非疲軟駑劣者之所可堪居也。臣頃忝玉堂,論一儱侗尸素之官,反被論事不審之斥。臣於是,疲軟極矣,駑劣著矣,尙何望繩糾百僚,振肅頹綱哉?非但言者之斥,且以朔射無分,方被推緘,皆未畢勘。揆以臺體,一刻難冒,而適患寒病,未卽出肅,今始來避。所失尤大,請命遞斥臣職。答曰,勿辭。
沈梓啓曰,持平李藼,再啓煩瀆,退待物論矣。傳曰,知道。
正言朴贄啓曰,請前參判李元禎罷職不敍,新及第李聃命拔去榜中。措語見上答曰,不允。燼餘
謝恩,同義禁李廷䕫,右尹李之溫,持平李藼,護軍沈攸·李翊相·李泌,輔德李柙。
判尹李浣,韓興君李汝發,護軍閔鼎重辭職上疏入啓。
忠淸監司書目,懷德呈,以獻納宋奎濂上疏上送事。又書目,鴻山等官呈,以染病方痛一千八百三十四名,死亡一百七十一名事,刑曹啓覆罪人檢同物故。啓。
政府翰林取才,李濡左傳略。
答判尹李浣疏曰,省疏具悉。卿其勿辭,從速察職。
答韓興君李汝發疏曰,省疏具悉。卿其勿辭,調理察職。朝報
上在昌德宮。停常參·經筵。
沈梓啓曰,備邊司郞廳來言,今日賓廳坐起日次,而大臣及諸堂上,各有褒貶進去之事,故不得來會之意,敢啓。傳曰,知道。
安縝啓曰,大司憲鄭知和,執義申命圭,掌令趙世煥·洪受河未肅拜,持平李藼,避嫌退待,金世行服制,今日以監察茶時之意,敢啓。傳曰,知道。
沈梓,以都摠府言啓曰,副摠官逢山君烱信,以司饔院提調褒貶磨勘事,外兵曹進去晝仕,請出標信。傳曰,知道。
崔逸,以敦寧府言啓曰,今秋冬等褒貶,當爲磨勘啓聞,而堂上有故,限內不得爲之之意,敢啓。傳曰,知道。
又以宗親府言啓曰,本府今秋冬等褒貶,當爲等第啓聞,而典簿,時未差出。限內不得磨勘之意,敢啓。傳曰,知道。
以福昌君父母墳拜掃呈辭,傳于崔逸曰,給由馬,澆奠床備給。
崔逸,以藝文館郞廳,以大提學·提學意啓曰,無領事。今秋冬等褒貶,限內不得爲之之意,敢啓。傳曰,知道。
又以弘文館官員,以大提學意啓曰,今庚戌年秋冬等館官員褒貶,當爲等第磨勘,而無領事,限內不得爲之之意,敢啓。傳曰,知道。
又以工曹言啓曰,本曹所屬各司中,尙衣院則提調有故,四山則漢城府堂上有故,各其官員,今庚戌秋冬等褒貶,不得等第,而掌苑署官員,去戊申秋冬等,己酉春夏秋冬等,今庚戌春夏等褒貶,及繕工監·典涓司官員今庚戌春夏等褒貶,其時因提調有故,不得等第矣。今秋冬等褒貶,一時磨勘之意,敢啓。傳曰,知道。
安縝,以兵曹言啓曰,本曹所屬訓鍊院堂上·典設司提調,皆有故。褒貶限內不得磨勘之意,敢啓。傳曰,知道。
崔逸,以戶曹言啓曰,今庚戌秋冬等五部官員褒貶,當爲等第,而漢城府判尹李浣,時未肅拜。限內不得磨勘之意,敢啓。傳曰,知道。
又以忠勳府言啓曰,本府今秋冬等褒貶,當爲磨勘啓聞,而有司堂上綾豐君具仁墍身病。限內不得爲之之意,敢啓。傳曰,知道。
又以戶曹言啓曰,本曹所屬司宰監·軍資監官員等,今庚戌春夏等褒貶,各其司提調有故,不得等第啓聞矣。今始磨勘之意,敢啓。傳曰,知道。
持平金世行啓曰,持平李藼,引嫌而退。措語見上旣往之事,姑捨勿論,方被推緘,勢難仍在。請持平李藼遞差。答曰,依啓。
正言朴贄啓曰,請前參判李元禎罷職不敍,新及第李聃命拔去榜中。措語見上答曰,不允。
崔逸啓曰,吏曹郞廳來言,臺諫有闕,政事,何以爲之?取稟。
掌令趙世煥疏曰,伏以臣,本以無似,不齒於人,前忝臺職,獲罪公議,自分廢斥,甘爲聖朝之棄物矣。頃者猥被遴選,銜命出疆,自知不堪,冞切兢惕。惟是跡涉厭避,不敢控辭,黽勉往來,僅得復命,而乃若其心愧恥,則未嘗不憧憧於中矣。千萬夢寐之外,新命遽降,顧此已試見敗之危蹤,何以獲此於聖明之下哉?驚惶感激,罔知攸措。揆以分義,固當奔走供職之不暇,而第念臣於上年夏,叨授均田從事之任,出入乎列邑畎畝之間,干預乎等數升降之際矣,乃者臺啓峻發,請罷湖西量田,其時守土之臣。方□拿囚中,事未結末,則誤事招怨之罪,臣亦難免,宜令司敗,同被罪罰,其何敢掩罪冒出,晏然行公乎?伏乞聖明,亟削臣職,且治臣罪,以謝人言,千萬幸甚。抑臣竊有所暗噫於中者,而無由上聞,祗自耿耿矣。適逢玆會,時可妄發,則安忍含默,以負我聖明哉?臣嘗妄以爲,當今之一線公道,尙在於科擧矣,豈意場屋之不嚴,始末之濫雜,若是其寒心哉?語曰,不見其形,願察其影。以科事言之,則朱本草之改書,白皮封之現露,此不公不正之影也。若其人所不見之處,隱微暗昧之事,卽其形也。其影之著於外者,若是其狼藉,則夫人之疑其影之有甚於其形者,亦其宜也。國言藉藉,有口皆言,則人心世道,豈皆不美而然也?若以此,斷定爲浮言,而更不舒究其所以然,則洪範所謂謀及卿士,謀及庶人及古人,謀從衆則合天心之說,皆爲無益之贅言也。今夫李聃命有表無表,違格與否,其父之有情無情,及一時方生之說,兩司論啓之辭,皆捨之而勿論,祗以諸試官前後分疏之疏觀之,亦足以拔榜而有餘矣。當其父與其同列問答之時,旣曰子之文,父所敎也,吾豈不知云?斯言也,雖在於坼號之後,其文則已識於始讀之時,設令一試官,當此之時,出而正議曰,令子之文,讀過數行,君雖起出,大臣之問,旣如彼云云。所答又復如是,莫重國試,不可不拔云爾,則爲其擧子之父者,將以何辭對之,而諸試官,亦將以何辭而止之耶?以此而推之,則拔榜可否,可以立見而不難知矣。外間物議,則皆以爲宜罷此榜,莫不恨臺閣之太寂寂,而只此拔榜之請,殿下尙且不允,非惟不允,又從而臆逆之太甚,摧折之太過,人孰不有感於天地之大也哉?噫,掌試,重任也,取人,大事也。受重任,當大事者,當使十分恰當,了無一毫未盡底事可也。設使在我者,果能十分恰當,了無一毫未盡底事。一世之人,旣疑之,兩司之臣,又爭之,則姑爲引避自列,一付諸公議可也。至若張皇費辭,汲汲分疏,則雖以玉堂論思之臣,其在事體,固不當乃爾,況百責所萃之大臣乎?如使大臣,因場屋可議之事,每與兩司,呶呶爭辨,若聚訟然,則其於國家之大體,果何如耶?噫,立紀綱,恢公道,嚴防禁,杜後弊,包容一世之言者,而使之知無不言。匡救袞職之闕遺,而俾得從諫如流者,果誰之責,而于何以望之哉?臣於此,竊不勝慨然焉。且臣曾於燕中,竊得風聞,則一善歸自我國,來言於館中衙譯曰,今番之東也,恐喝右議政,多得銀子而來云。噫噫,其亦痛矣哉?夫出地部之銀,而防一善之口,朝家之待大臣,可謂厚矣,而其在大臣之心,安乎否耶?彼來則公物而賂之,彼去則恬然而無辭,一國之街談巷議,雖不足恤,而彼奴之誇矜慢侮,豈不痛心也哉?臣之愚,乃欲以休休有容,不啻自口之量,責備而有望焉。其亦迂矣。愚衷所激,言不知裁?臣罪萬死,臣罪萬死。伏願聖明垂察焉。臣無任惶恐戰灼屛營之至。謹昧死以聞。
備忘記,近日國綱解弛,體統大壞,人心不淑,世道渝薄。黨私之議橫流,務勝之弊日甚。近以李元禎事,侵攻大臣,已不勝其支離矣。今者趙世煥之疏,抑揚侵凌之餘,又以風聞之言,大加譏斥。噫,是誠何心耶?此不過積憤於右相故也。當初右相之待罪陳情,實是不獲已也。不正之輩,以此慍怒,深思攻斥,罔有紀極。徒知彼言之爲尊,而自不覺其以無據之說,輕蔑大臣之爲罪也。其情殊極痛駭,其心有不可測。論以國體,不可無懲後之道。掌令趙世煥,削奪官爵,門外黜送,以杜日後假借彼中之言,以爲箝制公卿之弊。
安縝·崔逸啓曰,伏見備忘記,有掌令趙世煥削奪官爵,門外黜送之命,臣等,聚首相顧,不勝錯愕之至。近以李元禎事,公議大發,臺啓方張,則世煥之陳疏論列,不過一循公議,有懷必達而已,有何積憤於大臣,而侵淩譏斥之意,亦安有假借彼言,以爲箝制之理乎?殿下旣不舒究其本心,疑之以黨私,斥之以不正,施之以重譴,此豈大聖人禮遇臺臣優容寬假之道哉?王言一播,聽聞必駭,臣等待罪近密,目見君父過重之擧,不容泯默,冒死陳達。伏願聖明,亟霽雷霆之威,還收掌令趙世煥削黜之命。答曰,勿煩。
又啓曰,伏承聖批,以勿煩爲敎,臣等不勝閟鬱焉。世煥旣有所聞,心懷憤慨,疏中云云之說,實出於無隱之義,謂之狂戇則可矣。何嘗有慍怒之意哉?只陳所聞之可痛而已。亦何嘗故爲無據之說,而輕蔑大臣也哉?世煥,身居臺閣,職是言責,則設令有過激之言,其在聖上聽納之道,固當包容寬恕之不暇。而□乃加之以情外之敎,施之以削黜之譴,竊恐自今以往,事涉大臣,則無復有爲殿下言之者。非但有妨於言路,亦必貽累於盛德,此臣等所以不避煩猥,更有所干瀆也。請加三思,亟收掌令趙世煥削黜之命。答曰,勿煩。
安縝啓曰,卽者承傳色來傳備忘記之時,下番檢閱尹致績,未及出待,極爲非矣。請推考。傳曰,允。燼餘
謝恩,左尹金徽,護軍李聖賚。
副修撰申厚載三度呈辭,入啓,遞差。
大司憲鄭知和上疏。大槪,推勘在身,卽當出謝引避,而脣腫危重,末有自力,冒死陳懇,乞賜鐫免事。入啓。朝報
忠勳府啓曰,本府今秋冬等褒貶,當爲磨勘啓聞,而有司堂上綾豐君臣具□□身病。限內不得爲之之意,敢啓。傳曰,知道。
今日入侍時,上曰,今年凶歉,前古所無。八路生靈,擧將塡壑,其在顧恤之道,不可不蠲減身役,以爲保民之地。諸道各樣諸般身役,被災尤甚邑,則全減,之次邑則半減,以副朝家軫恤之意。
上在昌德宮。停常參·經筵。
下直,濟物萬戶張鳴漢。
安縝啓曰,大司憲鄭知和,掌令趙世煥,疏批未下。執義申命圭,掌令洪受河未肅拜,持平金世行服制,一員未差,今日以監察茶時之意,敢啓。傳曰,知道。
安縝·崔逸等啓曰,臣等以趙世煥事,再請還收,而天聽邈然,不賜一兪,臣等,益不勝惶感之至。世煥之疏,不過隨其所聞,陳其私憤慨之懷,則夫豈有一毫他意於其間哉?立□陛爭是非,乃今日世煥之職責。設有侵及大臣之語,□可以假借箝制等語,勒成其罪,置之於削黜之重典乎?因其狂戇之疏,過疑臺閣之臣,至有其心不可測之敎,雖在匹夫之賤,固不當輕加以如此等敎,而況於臺臣之在所禮遇者乎?國家旣置臺臣,使之進言,而旣言之後,又從而置之,則臣等竊恐臺閣上直截之氣,自此索然矣。臣等俱以無似,忝叨近密,惟以干瀆爲懼,而不思匡救之責,則是亦臣等之罪也。伏願聖明,平心舒究,還收掌令趙世煥削黜之命。傳曰,更勿煩瀆。
崔逸啓曰,今日三覆時,右議政洪重普來參云,故昨日座日單子書入矣。自去夜,身病猝重,不得入侍云。敢啓,無發落。
有政。吏批,判書金壽恒未肅拜,參判李時術陳疏,參議金萬基進,都承旨張善瀓進。
兵批,判書金佐明進,參判未差,參議宋時喆進,參知朴世堅啓覆入侍,左副承旨沈梓進。
吏批,以李夏爲掌令,閔宗道爲持平,趙持綱爲咸昌縣監,尹敬敎爲副校理,申命圭爲副修撰,沈攸爲執義,檢閱單李濡。
兵批,以崔寬爲曹司衛將,金煥爲忠州營將,申厚載爲副司果,朴世城·皮尙絅·文得章·劉成一·李藼爲副司直,柳炳龍·李明傳·鄭德謙·李守恒·崔廷顯·朴元震·鄭世輔·白順生·金煥爲副護軍,斂知單尹昌亨,前權管金百夞怪,權管金衒南,今加折衝,越境採蔘軍捕捉加資。
兵批啓曰,新除授忠州營將金煥,時無加資之命,何以爲之?敢稟。傳曰,依例加資。
安縝啓曰,持平金世行,以今日三覆時,當爲入侍之事,進呈擧案,至於座目單子入啓之後,卽者以家有拘忌之疾,旣未出避,則實難入參。除疏批未下人外。憲府無故見存之員,竝爲牌招,推移入侍,何如?傳曰,允。
沈梓,以都摠府言啓曰,今日入直軍士,當爲中日習射,而啓覆相値,不得爲之之意,敢啓。傳曰,知道。
又以御營廳郞廳,以提調意啓曰,今秋冬等本廳將官·郞廳等褒貶,當爲等題,而都提調臣鄭太和,大將臣李汝發,病未行公。限內不得磨勘之意,敢啓。傳曰,知道。
又以義禁府言啓曰,因慶尙監司啓本,以刑曹粘目前龍宮縣監朴相漢,移本府處置事允下矣。朴相漢,方待命於本府,卽爲拿囚之意,敢啓。傳曰,知道。
洪處大,以漢城府言啓曰,本府今秋冬等褒貶,當爲等題,而判尹李浣,未肅拜,限內不得磨勘之意,敢啓。傳曰,知道。燼餘
今日三覆時,殿坐正時,辰正一刻退定。
慶尙左水使書目,盈德海夫豐山等八名,往平海,捉魚還來云,而終無去處事。
慶尙監司書目,本道前後饑民一千五百二十九名內,物故十二名,前頭濟活,罔知攸措事。
平安監司書目,臣以湖西量田之事,甚有不安於私意,再上辭章,未蒙恩遞,狼狽惶悶,罔知所措。不得已瀝血更籲,乞遞臣職,仍治臣罪事,上疏上送事。
今日三覆入侍時,石宗·唜立等衝火松田事。上曰,今此石宗等,所犯甚重,不可容貸,而未定事目之前,以此律處斷,似涉過當。故此人等,今姑減死定配,而第近來人心極惡,若復有如此之患,則數百年長養之材,未免爲一朝之燒盡,豈不痛駭?不可不嚴明定律,以防日後之弊。今後松田衝火之人,論以一罪,斷不饒貸之意,分付該曹,使之行會可也。以莫男棄置有旨事。上曰,所以爲啓覆者,實出於爲囚求生,而今此罪人中,生者絶少。如此之類,亦不參酌,則惡在其爲啓覆之意乎?此漢則今姑減死定配,而日後復有如此之事,則撥卒,論以一罪。當該守令,亦爲論罪,可也。掌令洪受河所啓,臣受由下鄕,而上來之時,重患寒疾,痛勢危劇,不得前進,冒呈辭狀,幸蒙恩遞矣。政院以依前傳敎施行,啓請蒙允,臣不勝惶悚震越之至。旣遞還仍,凡在庶僚,猶不敢晏然行公,況臺諫乎?廉隅所關,決不可冒出,而況臣身爲憲官,有違傳敎之罪,何可一刻仍冒,請命遞近臣職。上曰,勿辭,退待物論。正言朴贄所啓,請前參判李元禎罷職不敍,新及第李聃命拔去榜中。措語見上上曰,不允。又所啓,臣伏見備忘記,有掌令趙世煥削奪官爵門外黜送之敎,臣不勝錯愕之至。臣急於入侍,趙世煥元疏,未及取見,其中說話,雖不知如何,而設有做錯之語,此不過爲身爲臺官,有懷必達之意。遽加以重譴,豈是禮遇諫臣之道哉?請還收趙世煥削奪官爵門外出送之命。上曰,世煥雖欲一時務勝,豈可以無據之說,借彼之言,而入於疏辭之內乎?其爲心態,實未曉也。如此之人,予以爲不正之故,罪之。不允。朝報
傳曰,大臣·備局堂上,引見。仍傳曰,只留待堂上入侍。已上備局謄錄
義禁府啓曰,因慶尙監司啓本,以刑曹粘目。前龍宮縣監朴相漢,移本府處置事,允下矣。朴相漢,方待命於本府,卽爲拿囚之意,敢啓。傳曰,知道。以上義禁府謄錄
兵曹啓曰,東西氷庫蓋草,例爲除給到防軍四百五十名,編結矣,卽今則旣無到防軍,令漢城府,劃給附近處防民,使之趁時編結,何如?傳曰,允。
上在昌德宮。停常參·經筵。
謝恩,檢閱李濡。
工曹正郞洪萬熙,平市奉事李晩亨,藏氷後入來。
藥房啓曰,昨日啓覆終夕酬酢,伏未審夜來,聖體調攝,何如?失音之候,與昨一樣乎?臣等不任憂慮,敢此問安。答曰,知道。與昨無異矣。
司宰僉正睦嗜善,參奉李重龜,藏氷後入來。
判尹李浣,刑曹參判李浚耉,辭職上疏。入啓。
吏曹啓曰,今秋冬等褒貶,當爲磨勘,而判書臣金壽恒未肅拜,限內不得磨勘之意,敢啓。傳曰,知道。
司僕僉正鄭載岱,主簿朴重敷,軍器僉正成玧,判官尹河,藏氷後入來。
福昌君楨箚子。大槪,亟收給由馬澆奠床備給之命,以除其弊,以安微分事。入啓。朝報
義禁府啓曰,安原權管崔雲海拿來啓目,旣已允下矣。依朴弼聖等例,令本道,拿致營下後,發遣羅將,拿來,何如?傳曰,允。以上禁府謄錄
上在昌德宮。停常參·經筵。
夜三更,四更,月暈廻木星。
執義沈攸啓曰,前月十一日召對時,臣以諫職入侍。右議政洪重普陳達,將官久勤遷轉,已成近規,固非今日政官所自創開。其人可用,則守令亦可爲之,況察訪乎?其間進言顚末,臣不必遍擧,而此非臺論過中之意乎?趙元錫察訪汰去之論,臣旣同參,則旣聞大臣之言,不敢晏然,以論事不審,引避而退矣。伏聞伊日筵中,自上有不當避之敎,其後大臣之啓,又以誤聞引避爲辭,至有改付標之擧。臣之當避與不當避,今不敢猥瀆天聽,而昏錯不察之失,無所逃矣。臣於其時,欲陳待罪之疏,而身在散秩,不敢自列。今者又忝憲職,不可以事在旣往而仍冒臺席。請命遞斥臣職。答曰,勿辭。
持平閔宗道啓曰,臣之庸陋,不宜復玷臺閣。且本府,方以前參判李元禎罷職不敍事論啓,李元禎,卽臣之異姓四寸兄也。臣於此論,有不敢可否之嫌,決難仍冒臺席。請命遞斥臣職。答曰,勿辭,退待物論。燼餘
下直,成歡察訪尹葕。
刑曹啓覆,罪人俊淑·金生·玉奉·李希廷·信永·金玉玄,堂古介行刑。啓。
開城留守書目,本府境內癘疫,乍寢復作,方痛七十六名,死亡八名。當此無前凶歲,染患又如此,罔知攸濟事。
政院啓曰,江華留守金壽興,京畿水使李元老,原襄道前監司姜鎬等,今庚戌秋冬等褒貶,守令無一人居下,殊無嚴明殿最之意,請推考。傳曰,允。
昌城君佖上疏。大槪,謹將所校醫書,還付醫監,而淺見空疎,斷無口決之勢。伏乞還收成命,無使活人之意,反爲貽害之資事。入啓。
行知中樞府事金佐明箚子。大槪,藥房之列,備局之坐,病未進參。兼帶諸任,乞賜遞免。仍治臣罪事。入啓。
奉常主簿柳之發,東氷庫別檢金必振,藏氷後入來。
玉堂箚子。大槪,敢陳所懷。請還收前掌令趙世煥削奪官爵門外出送之命事。
院啓,請前參判李元禎罷職不敍,新及第李聃命拔去榜中。措語見上臣於榻前,以趙世煥削黜還收事,有所陳達,而未蒙允兪。臣竊悶焉。世煥,以一時傳聞之說,不知虛實。語侵大臣,聖明之深惡而斥之者,臣亦知意有所在。第世煥,身居臺閣,疏陳所懷,而以其疏辭之不審,直加削黜之律,則實有歉於優容臺閣之道。請還收前掌令趙世煥削奪官爵門外出送之命。答曰,不允。朝報
備邊司啓曰,平安道沿海各邑時留庫穀物中,大米一萬五千石,小米三萬五千石運來,以補經費及賑救之用事,已爲榻前定奪矣。一從各邑留儲多少,參酌分定,爲先開錄成冊上送,待解氷,雇船運納之意,分付本道,何如?答曰,允。
上在昌德宮。停常參·經筵。
安縝啓曰,大司憲鄭知和,掌令李夏未肅拜,執義沈攸,掌令洪受河,持平閔宗道,避嫌退待,持平金世行服制,今日以監察茶時之意,敢啓。傳曰,知道。
閔點啓曰,兩司之位不齊已久,未署經守令,多至五員,而其中亦有前月初旬前除拜者,遠外人馬留京凍餒之弊,已不可言。歲換且迫,賑政尤急,急速變通之意,令該曹稟處,何如?傳曰,允。
沈梓,以都摠府言啓曰,入直軍士中日習射,請出標信。傳曰,知道。
又以都摠府言啓曰,副摠管李之馧,漢城府坐起,進去晝仕。請出標信。傳曰,知道。燼餘
謝恩,大司諫李翊。
都承旨張善瀓三度呈辭,入啓,遞差。
備邊司郞廳,以左議政意啓曰,今日本司坐起出令之後,進參者戶曹判書權大運一人之外,臺諫及未肅拜者三員,以病懸頉,至於六員之多,以致不得開坐,其在事體,殊甚未便。兵曹判書金佐明,韓興君李汝發,則俱有實病,而知中樞府事柳赫然,禮曹判書趙復陽,刑曹判書徐必遠,吏曹參議金萬基,雖未知有何事故,不可無警責之道。竝推考,何如?傳曰,允。
大司諫李翊啓曰,疎劣如臣,屢叨匪據,絲毫無報,謗議徒積。自顧慚恧,無地措躬,不意謬恩荐被,除旨又降,況此言責重任,尤非已試不效者所可再誤。臣誠惶隕感惕,益不知所以自處也。第臣頃忝喉司,以擧行條件疎漏,方帶推緘,在法應遞,而臣家有疑疾,久未寧息,蓋其病發之初,未卽覺知,遂致大勢漸熾,轉相延染,僕輩,至有出幕而死亡者,臣身旣薰犯,不無畏愼之心,經旬屛處,不敢出動。新命之下,尙稽祗謝,亦以此也。竊伏聞向日筵中,以臣之辭遞銀臺,意在圖便,自上有未安之敎,臣不勝瞿然之至,自念平日言行,不足以取信於君父,區區血懇,未免終歸於誣欺,雖荷聖恩典貸,不加譴誅,臣心愧恥,若無所容。負犯旣重,固宜縮伏自訟之不暇,尙何望其復立臺端,以效繩糾之責哉?俟其病勢稍止,今始來避,所失尤大,以此以彼,俱難冒居,請命遞斥臣職。答曰,勿辭,退待物論。
持平金世行啓曰,臣於客寄之中,纔曹一家之慽,傳訃之人,中路得病,認爲傷寒。初不敢疑,數日之後,始知爲拘忌之疾,而未及出避。適當三覆之日,犯染之身,不敢趨參於入侍之列。冒呈辭疏,誠不獲已,而政院之啓稟變通,牌招他僚者,亦知臣疏之出於實狀故也。卽伏聞伊日榻前大臣,以臣之疏,謂之謀避入侍,大加侵斥云,前席說話,雖未得其詳,而略聞其槪,不覺瞿然之至。臣以鄕曲孤寒之迹,濫蒙天地生成之恩。忝叨臺憲之淸班,得近咫尺之威顔,此實平生異數,不特一時之榮光,雖其見識不逮,言議無取,不足以效絲毫之報,塞耳目之責,而乃若其心,則不曾以疎遠而自外,固陋而自阻,寧有故爲謀避,以圖自便之計哉?大臣陳達,不是等閑,而微臣情實,無路仰暴,則譴罰之加,理宜難逭。雖荷聖慈曲賜寬容,無非臣平日行己不能見信於人,自致譏侮,以違狼狽,則其何敢一刻抗顔,重貽臺閣之羞乎?請命遞斥臣職。答曰,勿辭,退待物論。
答福昌君楨箚曰,省箚具悉卿懇。不必爲辭,卿其安心勿辭。
掌令李夏上疏。大槪,敢暴情勢。乞賜鐫免,仍陳所懷,冀垂睿念事。入啓。
院啓,請前參判李元禎罷職不敍,新及第李聃命拔去榜中,措語見上請還收前掌令趙世煥削奪官爵門外出送之命。措語見上竝引嫌而退,中路呈狀,蓋緣實病,政院啓辭,亦遵近規,則旣遞還仍,何嫌之有。前事勿避,旣有前例,嫌不可否,勢難仍在,家有疑疾,旣是實狀,則未安之敎,出於情外,旣有推緘,在法當遞,晩覺犯染,未及出避,不敢入侍,其勢固然,則大臣之斥,不必爲嫌。請掌令洪受河,執義沈攸,持平金世行出仕,持平閔宗道,大司諫李翊遞差。答曰,不允。處置事,依啓。朝報
禮曹啓曰,世子嬪禮揀擇及再揀擇時,注書趙根女子,奉敎趙師錫女子,俱以身病,不得入參矣。今三揀擇時,竝使之入參乎?敢稟。傳曰,知道。已上禮曹謄錄
上在昌德宮。停常參·經筵。
平安監司閔維重上疏。下備邊司。昌城君佖上疏。下該曹。
答知中樞府金佐明箚曰,省箚具悉卿懇。卿其安心勿辭,從速察職。答判尹李浣疏曰,省疏具悉卿懇。何乃固辭至此?卿其安心勿辭,從速察職。答護軍閔鼎重疏曰,省疏具悉。已諭予意,何用苦辭乃爾?卿其安心勿辭,從速察職。答刑曹參判李浚耉疏曰,省疏具悉。卿其勿辭,從速察職。答應敎洪柱三疏曰,省疏具悉。爾其勿辭,從速察職。答校理金錫胄疏曰,爾其勿辭。答大司憲鄭知和疏曰,省疏具悉。卿辭至此,本職當勉副焉。
謝恩,吏曹判書金壽恒,護軍金煥。
吏曹啓曰,承旨及臺諫有闕,政事就稟。吏曹啓曰,政院啓曰,兩司之位不齊已久,未署經守令,多至五員,而其中亦有前月初旬前除拜者,遠外人馬留京凍餒之弊,已不可言。歲換且迫,賑政尤急,急速變通之意,令該曹稟處,何如?傳曰,允事,命下矣。近日新除守令久未署經之弊,誠如政院啓辭,而在前如此之時,或自政院,未出仕兩司,啓請牌招署經。兩司若無可以牌招之員,則有特命變通,除署經發送之時。而非臣曹所敢啓請之事,此外無他變通之道,敢啓。傳曰,賑政方急,竝除署經發送。
執義沈攸,掌令洪受河,持平金世行就職。
禁府啓目,崔攸之,柳頲等元情云云,旣已遲晩,照律處置,何如?啓依允。又啓目,鄭期泰刑問四次不服,加刑。啓依允。
京畿監司書目,道內各邑去十一月至十二月望前,染病方痛一千二十六名,已差二百六十七名,死亡一百二十二名。餓饉之極,癘疫又熾,兩朔之間,死亡至於此多,不勝驚慘事。又書目,道內各邑,去十一月以後,因牛疫,公私牛竝已六十四首致斃事。
掌令洪受河啓曰,臣今日就職後,同僚以趙世煥削黜還收事,發言於席上,而趙世煥之疏,專攻右相。臣於右相,雖無相避,其在一家之親,終有所不安於心,以勢難聯名之意持難,則同僚急欲引避。且臣旣遞還仍,有難冒之嫌,以此以彼,決不可一刻苟冒。請命遞斥臣職。答曰,勿辭,退待物論。
執義沈攸啓曰,今日就職後,臣與掌令洪受河,仍行相會禮,以趙世煥削黜還收事,欲爲論啓,而僚意,以世煥,以專攻相臣,與右相,有一家之誼,不欲參論云。臣所未曉也。法典相避之外,不當引嫌,而世煥還收之請,於相臣,亦無未安之事。況不當避之人,豈嫌臺席之聯名乎?再三持難,終始參差,無非臣見輕之致,何敢晏然,日事瀆擾,臣罪益著,請命遞斥臣職。答曰,勿辭,退待物論。
慶尙監司書目,固城縣令李馣,今月初十日身死事。又書目,彦陽縣監姜膺,今月初十日遭母喪事。朝報
上在昌德宮。停常參·經筵。
下直,陽川縣監呂顔齊。
自辰時,至午時,日暈。未時,申時,日暈兩珥。暈上有背,色內赤外靑。白氣出自兩珥,長各尺許,良久乃滅。夜五更,流星,出翼星下,入南方天際,狀如拳,尾長三四尺許,色白。
藥房都提調臣鄭致和,提調臣金佐明,左承旨臣洪處大啓曰,寒威一樣不歇,伏未審數日來,聖體調攝,何如?失音之候,尙未平復乎?臣等不勝憂慮,敢來問安。答曰,知道。失音之候,別無差減之勢矣。
安縝啓曰,大司憲·持平一員未差,執義沈攸,掌令洪受河避嫌退待?掌令李夏未肅拜,持平金世行服制,今日以監察茶時之意,敢啓。傳曰,知道。
安縝,以都摠府言啓曰,副摠官李之馧,漢城府坐起進去晝仕。請出標信。傳曰,知道。
沈梓,以兵曹言啓曰,今十二月二十日禁軍等習陣,設行於慕華館,入直禁軍。依前例,除標信出用後,還入直之意,敢啓。傳曰,知道。
持平金世行啓曰,掌令洪受河,執義沈攸,竝引嫌而退,措語竝見上旣無相避,法外引嫌,揆之臺體,殊甚苟且,還收之請,在所不已。同僚避事,於我何嫌?請掌令洪受河遞差,執義沈攸出仕。答曰,依啓。
執義沈攸啓曰,請前參判李元禎罷職不敍,新及第李聃命拔去榜中。請還收趙世煥削奪官爵門外出送之命。措語竝見上答曰,不允。
安縝啓曰,臣承命往諭于右議政洪重普,則以爲負罪之臣,不知置身之所,蒼皇出城,俟斧越之誅。千萬意外,特遣近侍,溫諭丁寧,有□君父之敎者。感淚自零,罔知攸達。當略有小箚,以陳情勢云矣。傳曰,知道。
傳于安縝曰,政事,明日爲之。燼餘
去夜,傳曰,今聞右相出往郊外云。遽因無據怪妄之言,有此擧措,揆以事體,損傷非細。卽速入來,俾存體例,以安予心事,遣承旨敦諭。
慶尙監司書目,蛇梁呈,以今月夜出火,閭家二百十六戶燒燼,人物四名凍死事。啓。傳曰,令本道,恤典擧行。朝報
上在昌德宮。停常參·經筵。
下直,加平郡守李志雄。
有政。吏批,判書金壽恒進,參判李時術病,參議金萬基進,右承旨閔點進。
兵批,判書金佐明習陣進,參判未差,參議宋時喆進,參知朴世堅進,右副承旨沈梓進。
吏批啓曰,本曹郞官及玉堂·春坊闕員,今方差出,而擬望之人乏少,外任·時推人員,竝擬,何如?傳曰,允。
洪處大啓曰,今日吏批政廳,右承旨閔點進去矣。以新除授都承旨金徽妻娚妹夫相避,卽爲出去,左副承旨沈梓,方進兵批政廳,廳中,只有臣處大及右副承旨安縝,同副承旨崔逸。吏批政廳,何承旨進去乎?敢稟。傳曰,兵吏批兼進。
吏批啓曰,右承旨閔點,與新除授都承旨金徽,妻娚妹夫相避,何以爲之?敢稟。傳曰,閔點改差。燼餘
去夜,傳曰,政事,明日爲之。
弘文館啓曰,本館僚員之不齊,未有甚於近日。副提學李敏迪,陳疏未下批,應敎洪柱三,時在呈告中,修撰申晸,奉使在外,上下番只有副校理臣尹敬敎,副修撰臣申命圭,方爲入直。非但前頭事故,未可預料。臣命圭,以傷寒喉腫,痛勢苦劇,而他無替直之員。後日政,勿論相避,上下番闕員,竝令差出。卽爲牌招察任,何如?傳曰,允。
刑曹啓曰,本曹以詞訟衙門,事務煩多,故堂上不能親行聽理,凡干訟牒,分授各房郞廳,使之推閱曲直後,三堂上相議決折,自古規例也。郞廳推閱,有未詳盡,則不無是非易置白黑倒置之患,自前本曹郞廳啓請擇差者,蓋以此也。臣必遠,曾爲本府判書時,郞廳六人,皆得其人,卽今頗不如前,六郞廳中,或有衰老難任者,或有全未經事者,或有文辭短拙,不能成形者,或有連呈病故者,不可無變通之擧,而臣必遠與郞廳,皆無面分。其中一二人,十餘年前,雖暫相知,而未詳其何如,故循例等第矣。目今事勢,不可因循到日,正郞尹弼殷·魏定相,佐郞具時敏·張善淹·朴世封,竝改差,以剛明才力衆所共知之人,趁卽差出,使之察任,何如?傳曰,允。
禁府啓目,縣監朴相漢,刑推得情,何如?啓姑停刑推,議處。
正言朴贄啓曰,論人之道,必須平恕,然後自無偏係之失,論事之體,必循公法,然後可杜日後之弊。今此李元禎父子之事,論議各立。一則曰旣是違格,且是用情,不可不勘罪拔榜,一則曰旣非違格,且非用情,不宜勘罪拔榜。臣則以爲二說,皆不可也。何以明其然也?不書伏讀,旣有前後可據之規,以身爲證,亦在立落已判之後,則斷以違格,論以用情者,出於太激。雖非違格與用情,而處嫌之地,率爾爲證,以致物議,則謂其子之不宜拔榜者,亦涉苟且。故臣則以一言蔽之曰,情雖不然,迹則疑似,執其跡之疑似,而斷以用情,則決非論人平恕之道也。謂其心之不然,而仍置不論,則亦非論事循法之道也。是以,臣之啓辭中所謂其子試策之立落,雖不由於其父之爲證云者,謂其情之不然也。所謂元禎之以身爲證,終難自解云者,指其迹之疑似也。旣以疑似之跡,爲其父之罪案,則仍存其子之科,必無是理,故竝爲論啓。臣之所論,不過參究其情與迹而已。卽伏聞掌令李夏疏中,攻斥臣身,不遺餘力,而元疏未下,雖不得其詳,而略聞其槪,則曰立議糢糊,言議不明。繼曰外右臣等之啓,而全沒緊語,陽抑玉堂之論,而實用其意。終曰依違苟且之習,足以啓殿下輕臺諫蔑公議之心。噫,夏之攻臣,可謂太甚,而亦不足異也。夏之論則必以聃命,歸之違格,而臣則曰有據,夏之論則必以元禎,歸之用情,而臣則曰妄率,勘罷拔榜之啓,雖無異同,原情定罪之意,自相徑庭,則夏之攻斥,惡得免乎?雖然,夏之啓辭有曰,取決於其父之一言,避辭則曰,只是言語之失。由前之說,則考試諸臣,皆可罪也,勘罷之啓,奚止於元禎?由後之說,則妄率之失,旣已知矣。取決之說,故發於啓辭耶?不特此也。夏之避辭所謂不究情實,一切斷以用情行私之律,則其罪豈止於勘罷拔榜云者?卽臣所謂情則不然者也。夏之避辭所謂前後處事,實涉嫌私云者,卽臣所謂迹則疑似者也。此與臣之所啓,措語雖異,主意則同,其所謂全沒緊語云者,未知何所措而發也。夏之前後辭意,抑揚反覆,有若兩面之不同,其斥人依違苟且者,其說因如是乎?且夏之以元禎歸之用情者,在於塗聽之說也。臣之以元禎歸之妄率者,出於試官之疏也,而要其本,則塗聽之說,亦試官之言也。均是試官之言,而若是其相反者,實未曉緣何故至此,而以試官之疏,謂之分疏而不信,則塗聽之說,獨可信乎?偏信塗聽之說,而勒定以用情者,足以啓殿下輕臺諫蔑公議之心乎?參究試官之疏,而原情定罪者,足以啓輕臺諫蔑公議之心乎?此則自有公議而已,臣何必呶呶爭辨乎?臣之所論,存事體也,嚴科擧也,而重被憲臣之斥,一至此極,無非如臣不似,忝居臺閣之致,臣何敢一刻仍冒,而適緣賤疾,今始來避,臣之所失,至此尤大。請命遞斥臣職。答曰,勿辭,退待物論。
府啓,請試官李元禎罷職不敍,新及第李聃命,拔去榜中。措語竝見上請還收趙世煥削奪官爵門外黜送之命。措語見上答曰,不允。朝報
右議政洪重普箚曰,伏以臣,出伏城外,出於萬不得已,而近侍遠臨,諭以聖旨,臣誠感激,益切隕越。臣本愚劣,無一可取,而遭遇聖明,位至台鼎,人器不似,臣固自知,觸處疵謗,烏可得免。向者待罪之箚,只陳當初實狀,而或謂之自明,或謂之分疏,群非衆怒,論議益激,設令臣言十分的當,亦不敢自以爲是,而至於趙世煥疏中末款之語,則其間虛實,聖明旣已洞燭,臣何足有所自辨?但世煥,因此避罪,惶悚靡寧,閉門縮伏矣。竊伏聞玉堂箚辭有曰,賓聽之啓,曲爲牽强辨白之地,旋又陳箚,極力分疏,以啓聖上疑惑,使是非不明公議,不得行云云。此則權奸之黨私欺蔽人君之大罪目,爲人臣而得此罪名,雖在同列儕間,亦將無面相對,豈敢復入天門,擧顔於咫尺之下哉?自聞此語,心骨俱驚,不敢晏然於城中,席藁待罪於郊外。臣之情勢,窮且慼矣。伏乞聖慈,俯諒□□之懇,將臣本職及嘉禮都監提調之任,竝賜遞免,仍治臣罪,千萬幸甚。答曰,省箚具悉卿懇。今日人心,雖曰不淑,豈意至此之極也?世煥敢引傳聞之說,有若實有是事者然,豈不寒心之甚乎?朝家處置,專在於斯,而玉堂之箚,張皇抑揚,辭說無據,其意所在,蓋可知矣。何者徒信彼言,侵斥大臣之罪,則誠無救護之緊語,故以必無之理也云,而泛然言之,假借元禎之言,重言複言,無所不至,此不過欲爲箝制君上,侮辱大臣之計,事之痛駭,豈有若此者乎?妄言而已。卿何深嫌之有?出往郊外。非但予心之不安,揆以事體,傷損非細。安心勿辭,從速入來,以副予意。仍傳曰,遣史官傳諭。
崔逸啓曰,右議政洪重普箚子批答,遣史官傳諭事,命下矣。城門將閉,決難往返於門限之前,何以爲之?敢稟。傳曰,然則明日待開門,傳諭,可也。燼餘
吏批,以金徽爲都承旨,金德遠爲文學,鄭東卨爲刑曹正郞,李慶雨爲典獄奉事,洪應元爲典設別檢,邊國翰爲刑曹佐郞,鄭樍爲刑曹正郞,洪柱國爲副應敎,李選爲副修撰,李樍爲臨陂縣令,李藼爲吏曹佐郞,柳梴爲刑曹佐郞,李暹爲掌令,李尙進爲大司諫,李正英爲開城留守,金渭爲彦陽縣監,吳聖蒙爲固城縣令,李熙釆爲刑曹佐郞,尹理爲持平,洪處亮爲大司憲,李夏爲司諫,張善瀓爲兵曹參判,李廷夔爲禮曹參判,南有星爲黃山察訪,李煦爲正言,徐文緯爲典獄奉事,李休徵爲掌令,安漢珪爲典籍,尹嘉績爲司書,鄭鑰爲承旨,安仁宅爲軍器主簿,文徵後爲典籍,鄭公奭爲繕工監役。
宗簿寺官員,以提調意啓曰,今此宗室試藝居首者,以禮曹啓下事目觀之,則賜宴慶賀等事,所當依法典擧行,而此乃稀罕之事,亂前文籍,今無見存者,已行之規,無憑可考,問于曾前參試者之子孫,亦無記知古事者。法文雖如此,前例有無,旣未能詳知,年凶又爲如此,姑爲停止,似當。何以爲之?敢稟。傳曰,謂之年凶停止,則可也。以不知前例之有無,不行未可,廣考詢問,爲之。已上禮曹謄錄
上在昌德宮。停常參·經筵。
下直,務安縣監元撤。
辰時,日暈兩珥。自巳時至申時,日暈。夜五更,白雲一道如氣,起自艮方,直指西方,長竟天,廣尺許,良久乃滅,月暈。
安縝啓曰,春帖子製述官,旣已啓下,而昨日政,有移拜他職者,雖未肅拜,依前例製進事,分付之意,敢啓。傳曰,知道。
洪處大啓曰,新除授承旨,翌日肅拜,例也,而右承旨鄭錀,今日不爲肅拜,非徒有違法例,廳中位不齊,未有甚於近日,出納之除,事多苟簡。右承旨鄭錀,卽爲牌招察任,何如?傳曰,允。
沈梓,以都摠府言啓曰,副摠官李之馧,漢城府坐起,進去晝仕,請出標信。傳曰,知道。
又以弘文館言啓曰,本館下番二員內,修撰申晸,副修撰李選在外,俱未上來。他無入直之員,不得已副應敎洪柱國,姑降下番,入直之意,敢啓。傳曰,知道。
又以吏曹言啓曰,今日本曹開坐,各司官員發牌,大典考講,則掌苑署別提孫萬雄不通,汰去,何如?傳曰,允。
又以吏曹言啓曰,曹所屬宗簿寺官員,今秋冬等褒貶,因本寺提調有故,不得磨勘之意,敢啓。傳曰,知道。
又以吏曹言啓曰,今秋冬等本曹褒貶,當爲磨勘,而初十日以前,無見存郞官,不得等題之意,敢啓。傳曰,知道。
又以嘉禮都監言啓曰,嬪宮先進排器皿,依謄錄,已爲造作矣。例於三揀擇前期三日,先進排於別宮,故今亦依此擧行,而先進排各樣器皿,別單書入之意,敢啓。傳曰,知道。
又以嘉禮都監言啓曰,謄錄相考,則黑漆三層大欌一,及高足大案盤一,乃世子宮後進排之物,而卽者次知中使,以傳敎之意,使之亦爲先進排。故依其言,與別單物件,一時進排於別宮之意,敢啓。傳曰,知道。
執義沈攸啓曰,請李元禎亟命罷職不敍,新及第李聃命拔去榜中。措語見上趙世煥在彼之傳聞,雖出於未審其虛實,而身居言地,其情則只是有懷無隱,而不可以事涉相臣,遽加譴斥也,天怒震疊,旣施削黜之律,而又有拿問之命,世煥狂妄則有之,而謂之陰譎,則決非其罪案也。至於假借彼言之敎,又豈臣子所忍聞者乎?況因玉堂之箚,世煥之罪,又加一層,此豈聖明平恕之道,而果合於不遷怒之義乎?言責論思之臣,相繼被譴,景象愁慘,群情駭惑,言路之憂,不但爲一世煥之事也。世煥旣無可罪之言,又無可問之事。請竝還收削黜拿問之命。玉堂之臣,見趙世煥身居臺官,以疏獲罪,論思之地,上箚盡言,匡救闕失,乃其職司。殿下旣不省納其忠悃,又下嚴旨,至有罷推之命,此事權輿於試場,故雖擧李元禎之事,有若陳達,而至於蔑君上箝制,乃是人臣之極罪,而一有忤旨,輒加如此之敎,一節加於一節,昨日罪臺閣,今日罪玉堂,天怒日震,無非過中之擧,有乖和平之象,此豈群下所望於聖上者哉?請少霽雷威,還收副校理尹敬敎,副修撰申命圭先罷後推之命。正言朴贄,引嫌而退,試事嚴重,旣知妄率,而曲循公議,全沒緊語,墜落臺風,勢難在職,請正言朴贄遞差。答曰,觀此啓辭,則以無罪可問等語,挺身救護,誠可痛駭矣。不允。處置事,依啓。
弘文館副校理尹敬敎,副修撰申命圭箚曰,伏以臣等,伏見日昨備忘記,辭旨極嚴,前掌令趙世煥,至下削奪官爵門黜送之命。臣等不覺心神俱,毛髮灑淅,不料聖明之世,乃有此喪邦之擧也。夫言路之開塞,而國家之興喪判焉。故古人有言曰,言路之於國家,猶人之有血脈,脈絶者死,言絶者亡,此非設譬過防之言,乃必然之理也。今之言路之寄,只在於臺閣,使在上者,優容寬假,導之使言,惟恐其不盡其言,而言路之不廣,若從而摧折譴罰,則不幾於防塞言路之歸,而其流之弊,必至於上下相蒙,默默以亡矣,豈不深可懼哉?頃者趙世煥,身居臺職,有懷必達,自附於無隱之義,雖謂之不負所職,可也。殿下之所以猝然赫怒,斥絶屛逐者,抑何故耶?若以李元禎事,謂之不中,則其言,乃一國之公論也。以其語及大臣,則大臣苟有所失,臺官顧不當言之耶?夫李元禎之事,實有瓜田納履之嫌,方外紛紜之言,雖不可盡信,只據大臣及考官自明之疏,亦可知其實狀矣。元禎旣曰,始讀之時,已知其爲子之文而避出云,則及其違格之問,雖在於立落已定之後,若使元禎,出言力沮而不得,則斷無可疑於元禎,而在元禎之心,亦必無所嫌矣,人誰議之哉?惜乎,不能如此,乃反以身爲證,而終至得中,則豈非大可疑者乎?殿試·庭·謁聖,國法本無相避,故考官之一家子弟,前後擢第者何限,而使其考官,斷然不知而爲之,則在我無所嫌,而人亦無所疑焉。若或知其爲一家之文,而私心所蔽,有不能沮焉,則科擧,士子發身之大關,必有終身之累,而有不得雪焉。故以末世私意橫流之時,孰無行私濫竊之心,而亦皆以是爲懼,終不敢自恣以缺之。元禎,以秩高試官,何可免知其爲子所製,而終無一言,只自避出,又敢助言於違格問難之際乎?其情迹之可疑如此,則雖謂之私心所蔽,有意濫竊之爲,元禎,以何辭自解也?臺啓之請罪元禎,請拔其子者,只欲嚴科擧而杜後弊也。初非謂諸考官,竝皆行私也。然臺啓旣發,則考試諸臣,皆不無不安之意,一番待罪,在所不已,而賓廳之啓,初引不當引之震英粹語,曲爲牽强辨白之地,旋又陳箚,極力分疏,以致聖上之疑惑,而屢有摧折諫臣之擧,使是非不得明,公議不得行,此爲深惜於大臣者。故世煥,不任慨然,有此陳疏,此不過職在言責,隨事盡言之意也。若謂之愚戇則可也,有何憤積不正之爲,而殿下疑之太過,斥之太甚,使朝廷景色,惴惴靡定。臺閣氣色,薾然沮喪?是豈平日所望於聖明者哉?至於燕京之說,必是在彼之時,纔得風聞所傳,便謂實有是事,輒自痛惋於心,而無可奈何於彼人。粗言責望於大臣,慷慨進言之際,果有不究虛實之失,而此蓋疏野所致,謂之率爾則亦可也,至謂之以彼言爲尊,則此豈非情外過當之敎乎?毋論世煥,凡爲人臣少有知識者,豈忍假借彼言,巧作虛辭,欲爲箝制公卿之資乎?此必無之理也。殿下若平心舒究,則亦可以釋然矣。嗚呼,自前言者,語涉大臣,則每以人臣不忍聞之語,輒加摧拉之,黜罰之,使人人必欲緘口而爲戒,是何意也?臣等竊自痛悶焉。世煥所言,則猶是大臣之小失,若使他日身在鼎軸者,實有大可言之事,誰肯爲殿下言之哉?臺諫職名雖卑,朝廷得失,一時之公議係焉。故其重,與宰相等,其任,與人君爭是非,豈可以語斥大臣,而段段必罪,以貽無窮之患乎?如使□雖有可罪之事,旣在言地,則固不當輕施譴罰。況其言,實出於願忠之意,則願忠者,何罪焉?遠近聽聞,必將以世煥,爲直言獲罪,而謂殿下大過擧,此豈不爲聖德之累乎?伏望聖明,亟霽雷威。還收前掌令趙世煥削奪官爵門外黜送之命。
備忘記,傳于安縝曰,噫,今日人心,豈至此哉?世煥,身居言地,如有所懷,言之,可也,如有所聞,亦言之,可也,而今乃不然,遽因攻斥大臣之事,旣擧彼言,繼之以街談巷議等語,有若眞有是事,而紛紜傳說者然,其心所在,誠不可惻。此不過鍛鍊瑕累,使不得安其位也。其計則可謂巧且密矣,而其弊則無窮,故以此爲罪,而施之削黜之罰矣。今觀玉堂箚辭,全沒罪世煥之本意,泛以不究虛實數語,塞責而已。獨擧元禎之事,反覆抑揚,專以今日世煥之被罪者,實由於斯云,予實未曉也。此抑何說也?雖欲急於黨私,何敢蔑君上而箝制至此哉?誠極痛駭,校理尹敬敎,修撰申命圭,竝先罷後推。
備忘記,傳于安縝曰,前者趙世煥因攻斥大臣之事,假借彼言,心術陰譎,故施以削黜之罰矣。今觀玉堂箚辭,誠可痛惡,若不明白痛懲,將無以杜如此之弊。趙世煥拿問,究得彼言之實狀,以爲懲礪之地。
沈梓·安縝啓曰,臣等卽伏見備忘記,有副校理尹敬敎,副修撰申命圭先罷後推,趙世煥拿問之命,臣等不勝驚愕之至。尹敬敎·申命圭等,職在論思之地。目見趙世煥以言獲罪之事,欲效匡救之義,有此進箚之擧,而遣辭之際,辭不達意,果不無妄率之語,原其本心,豈有蔑君上箝制之意哉?蔑君上箝制,乃是人臣之極罪。敬敎·命圭等,誠有此心而進箚,則臣等亦□罪之而不暇,豈止於罷推而已哉?因箚被譴,實非聖世之美事也。至如趙世煥事,臣等,於前日之啓,備陳所懷。今不必更有所覼縷,而世煥言雖謬妄,顧其職則臺官也。削黜之典,已云過當,而又因玉堂之箚,有此拿問之命,其在大聖人不遽怒之道,恐不當若是也。臣等待罪近密,區區所懷,敢此仰達。伏乞聖明,平心舒究,還收副校理尹敬敎,副修撰申命圭等先罷後推,趙世煥拿問之命。傳曰,勿煩。
安縝啓曰,卽聞玉堂上下番,見右相箚批後,惶恐不安,卽出闕門外待罪云。不敢晏然在直,雖出於情勢之悶蹙,而徑出之失,在所難免。副校理尹敬敎,副修撰申命圭,竝推考。玉堂見存之員,應敎洪柱三,副應敎洪柱國,而無他替直之員。洪柱國雖有婢僕拘忌之疾,今已出避經宿。洪柱三·洪柱國,竝卽牌招,推移入直,何如?傳曰,允。
沈梓啓曰,趙世煥拿問傳旨先下,故卽爲承受,而尹敬敎等罷推傳旨,追後以下,而臺諫已傳還收之啓,故未及承受之意,敢啓。
備忘記,傳于安縝曰,朝家命令,趁不奉行,有若期待者然,其在事體,殊甚駭愕。當該承旨,姑先從重推考。
安縝啓曰,卽者當直都事,來告于門外曰,趙世煥去處,尋不見之際,城門已閉,不得入來。勢將待明日開門拿囚云,敢啓。傳曰,知道。燼餘
謝恩,刑曹正郞鄭東卨,佐郞李熙釆,司書尹嘉績,待敎尹致績,兼學正文獻徵,校書正字牟世蕃。
禁府照目,前忠州牧使李河岳矣,李晩栽居在東良面,而改量降等之擧,適在於是面。所改尺數,有成數而無零數是如,推官,以此歸咎於晩栽是白在如中,當初改量之際,河岳亦雖緣本面民人李尙麟等之等狀,取納成冊,叩算解負,知其結數之倍多然後,報均田使,改量爲白乎,所謂摠領李晩栽所居之面如是,疑其見瞞,則此不可謂必無是理,罪杖一百贖,告身盡行追奪,私罪。啓依允。又照本,前執義崔攸之矣,勿論自己田事與從孫家事,臺職承召之後,捉致官吏,私門刑推囚禁,罪杖八十贖,奪告身三等,私罪。啓依允。同府啓目,前縣監朴相漢議處云云,照律處置,何如?啓依允。又照本,前務安縣監柳頲矣,統營會付之米,變而爲租,稱以初舂,無一石作米爲有臥乎所,其不遵朝命,抛棄官事之狀,俱極可駭。罪決杖九十,徒二年半,告身盡行追奪。啓功減一等。
右副承旨安縝書啓,臣承命往諭于右議政洪重普,則以負罪之臣,不知置身之所,蒼皇出城,只俟斧鉞之誅。千萬意外,特遣近侍,溫諭丁寧,有同慈父之敎子。感淚自零,罔知攸達,當略具小箚,以陳情勢云矣。傳曰,知道。朝報
上在昌德宮。停常參·經筵。
鄭錀啓曰,小臣,正朝望闕禮初度習儀,進去,下直。傳曰,知道。
安縝,以都摠府言啓曰,都摠官閔熙,工曹坐起進去晝仕,請出標信。傳曰,知道。
又以吏曹言啓曰,兵曹啓辭,別宮直宿分兵曹假堂上·郞廳,依前啓下差出事,允下矣。本曹所在辛卯年謄錄中,假堂上·郞廳差出之事,則未有現出處,而以分司不爲差出。兵曹堂上·郞廳,推移輪直之意,援據前例,啓稟定奪,故今亦以依辛卯年例爲之之意,入啓矣。兵曹啓辭如此,假堂上·郞廳各二員,擬望以入之意,敢啓。傳曰,知道。
又以刑曹言啓曰,新除授本曹佐郞柳梴,項瘡極重,至以皮物,裹其瘡處。當此嚴寒,不可行公,遞差,何如?傳曰,允。
又啓曰,副應敎洪柱三,陳疏出去之後,無他替直之員,疏批雖未及下。洪柱三卽爲牌招,使之入直,何如?傳曰,允。
又以弘文館言啓曰,本館上下番四員內,應敎洪柱三,卽者承牌之後,呈辭出去。副應敎臣柱國,今方在直,修撰申晸,接慰官復命後,仍卽出去。副修撰李選,在外,下番無他入直之員。修撰申晸,卽爲牌招入直,何如?傳曰,允。
又啓曰,纔以應敎洪柱三牌招入直之意,啓請蒙允之後,柱三承牌入來矣。卽見弘文館草記,柱三旋卽出去,其徑出之失,在所難免,洪柱三,請推考,何如?傳曰,允。
執義沈攸啓曰,言路之開閉,國隨以興衰,臣已憂於此,思補袞闕,而伏承聖批,至有痛駭之敎,臣震惶罔措,若無所容。趙世煥,身是臺官,有懷無隱,彼中所聞,雖欠詳審,其情則斷無他腸也。敬大臣待臺臣,事無二致,不可以語涉大臣,而遽罪臺官也。臣亦待罪言地,愚衷所激,何敢默然而已乎?祗思上不負聖明,下欲效言責,而豈爲挺身救護,爲世煥地哉?世煥以言獲譴,削黜之不足,又有拿問之命,拿問三司,卽前古所未有之事也。玉堂之臣,亦欲匡救殿下之闕失,上箚盡言,而罷譴之不足,又有拿推之命。玉堂,論思之地,臺閣,耳目之臣也,殿下摧折之,僇辱之,使之三緘含口,不敢進一言。三司不敢進一言,則況不係職司者,有誰爲殿下,願效愚衷者哉?臣不能見信於君父,致有情外之敎,不可一刻仍冒於臺席,而昨緣更漏二下,夜已深矣,今始來避。請命罷斥臣職。答曰,勿辭。
洪處大啓曰,執義沈攸,再啓煩瀆,退待物論矣。傳曰,知道。
安縝啓曰,吏曹郞廳來言,臺諫有闕,政事,何以爲之?取稟。燼餘
謝恩,兵曹參判張善瀓,開城留守李正英,固城縣令吳重義,軍器奉事金夢麟,副奉事徐忠繼,參奉宋相曾,彦陽縣監金渭。
都承旨金徽上疏。大槪,病勢深重,夙夜之任,決無可堪之望。亟許遞免,以便公私事。入啓。
慶尙監司書目,前病轉劇,速賜罷免事上疏,上送事。
禁府,柳頲,恩津縣,徒二年定配。啓。
行判中樞府事鄭致和箚子。大槪,敢陳所懷,冀蒙省察事。入啓。
答玉堂箚曰,勿煩。答應敎洪柱三疏曰,爾其勿辭,從速察職。
答右議政洪重普箚曰,省箚具悉卿懇。已諭於前箚之批,復何多誥。卿其安心,須勿爲嫌,從速入來,以副予意。仍傳曰,遣史官傳諭。
禁府,韓公佖·徐瑱·金璡,拿囚。啓。朝報
禮曹啓曰,數日前,得見漢城府移文,則文學閔就道女子,感患極重,晝夜苦痛,三揀擇時,無路起動云,以調理入參之意,回答矣。卽見該府移文,則閔就道女子,熱勢尤重,氣息如縷,萬無起身詣闕之勢云。奉敎趙師錫女子,三揀擇時入參事,分付漢城府矣。卽見該府移文,則趙師錫女子,病患彌留,已過半年,尙此深頓,且家內痘患大熾,移避他家,而婢僕又爲染痛,揀擇日期已迫,勢難詣闕。部官親審,則痘患果爲的實云。閔就道·趙師錫女子,疾病事故如此,其勢俱難入參,其餘無頉應入處女,依例別單書入之意,敢啓。傳曰,知道。已上禮曹謄錄
義禁府啓曰,以刑曹啓曰,前判官徐瑱,前別提金璉等,移本府處置事,允下矣。徐瑱,金璉,方待命於本府,卽爲拿囚之意,敢啓。傳曰,知道。
上在昌德宮。停常參·經筵。
巳時至未時,日暈。申時,日暈兩珥,暈上有背,色內赤外靑。
成宗大王忌辰齋戒。
藥房都提調臣鄭致和,右承旨鄭錀啓曰,夜來寒氣頗緊,伏未審聖體調攝,何如?失音之候,比頃間一樣乎?臣等不任憂慮,敢此問安。答曰,知道。別無所減矣。
安縝,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
又啓曰,備邊司郞廳,以左議政許積意來言,今日賓廳坐起日次,而左相許積,方在傷寒中,右相洪重普,出去郊外,不得開坐云矣,敢啓。傳曰,知道。
又啓曰,大司憲洪處亮,持平尹理在外,執義沈攸避嫌退待,掌令李休徵·李暹未肅拜,持平金世行呈辭,今日以監察茶時之意,敢啓。傳曰,知道。
又啓曰,昨日右議政洪重普箚子批答,遣史官傳諭之際,移往豆毛浦云,故去處傳諭矣,敢啓。傳曰,知道。
又啓曰,右議政洪重普箚子到院,以國忌齋戒,留院之意,敢啓。傳曰,入之。
持平金世行啓曰,執義沈攸,引嫌而退,措辭見上論事諸臣,竝被罪譴,聖世過擧,無大於此,還收之請,在所不已,未安之批,實是情外。旣無所失,何必爲嫌?請執義沈攸出仕。答曰,依啓。
行判中樞府事鄭致和箚曰,伏以臣,聞去夜有前掌令趙世煥拿問,校理尹敬敎,修撰申命圭等推考傳旨,下禁府之命,臣不勝驚悚之至。趙世煥,敢以彼中所聞不實之語,揷入於疏末,侵及大臣,其言之錯謬甚矣。宜聖明之欲究其實,但念趙世煥,職在言地,陳其所懷,言雖虛妄,當勉優容,而旣命削黜之後,因玉堂箚辭之過激,以致天怒轉激,至於不理,拿問臺諫,有駭聽聞,此豈盛世之事乎?且玉堂兩臣,以進箚之故,俱被禁推之罰,其言是非,姑捨不論,而今日擧措,深恐有累於聖德也。臣不任區區憂愛之忱,玆敢冒瀆於嚴威之下,伏願聖明,恕察而採納焉。答曰,省箚具悉卿懇。趙世煥之事,其習誠可驚駭。今若諉以言官,而不爲究得其實狀,將來如此之弊,誠無以杜絶,然則其可已乎?禁推事,卿言如此,予當量處。燼餘
京畿監司南龍翼,聖祖庄基及各陵奉審事,抱川等地出去。
謝恩,刑曹正郞鄭樍,佐郞邊國翰,咸昌縣監趙持耘,待敎李秀彦。
禁府照本,前龍宮縣監朴相漢矣,假鄕所差定,亦出於因循謬例,而旣已現發之後,則不可不懲治,罪杖一百贖,奪告身私罪。啓依允。
執義沈攸就職。朝報
上在昌德宮。停常參·經筵。
成宗大王忌辰。
鄭錀啓曰,延祥詩,當爲製進,大提學趙復陽,明日,待開門牌招,使之出韻科次,何如?傳曰,允。以禮曹尙州生員成虎拜等,五賢合享書院請額事上疏回啓,傳于鄭錀曰,曾有定奪之事,而何以捧入乎?回啓曰,當初定奪之事,本院未能詳知而捧入矣。下敎如此,此公事還出給之意,敢啓。傳曰,知道。
吏曹口傳政事,金夏樑·柳震立爲分兵曹假堂上,魏定相□□爲假郞廳。
傳曰,史官一員待命,騎馬三匹立之。
傳于鄭錀曰,政事,二十七日爲之。
夜五更,月犯心大星。
右議政洪重普箚子,伏以臣,瀝血上箚,備陳難進之狀,而溫批連降,未蒙恩許。臣誠感激悶蹙之中,伏聞玉堂兩臣,有先罷禁推之命,趙世煥亦以前事被逮云,臣不勝驚心震惕之至。玉堂箚辭,不過措語之過激,世煥陳疏,出於傳聞之差誤,而初因論臣之事,有此被罪之擧,臣心不安,益復如何?擧世之人,將謂臣之出城待罪,有以激動天怒,以至於此,臣之惶悶,又萬倍於當初被斥之心矣。夫經幄儒臣,以言獲譴,已非盛世之事,世煥之言,雖不詳審,職是臺諫,則拿問其言根出處,恐不無日後之弊。臣非有所願藉於諸臣,其在聖德,不宜有此過當之擧,臣豈可自以爲當退之身,而終無一言,以負聖明乎?伏乞聖慈,還收尹敬敎等罷推,趙世煥拿問之命。仍賜遞免臣職,以安愚分,千萬幸甚。取進止。答曰,省箚具悉卿懇。世煥,假借彼言,做出無根之說,事之痛駭,豈有過於此哉?今若不爲究覈實狀,將來之弊,必有甚於今日矣,豈不懼哉?且敬敎等,張皇說話,挺身營救,蔑視君上,必欲箝制而後已,其心所在,尤極驚愕。罷推之罰,亦云末減,有何過當之理乎?況今日世煥等被罪,皆由於自作之事,於卿有何所嫌,不安若是。朝家處置,豈但爲卿地哉?實慮無窮之弊也。卿其安心,無用更辭,從速入來,以副至望。仍傳曰,遣史官傳諭。燼餘
謝恩,臨陂縣令李積,軍器主簿安仁宅。朝報
上在昌德宮。停常參·經筵。
下直,泗川縣監白文奎。
慈殿誕日,政院·玉堂單子問安。答曰,知道。
大王大妃殿·大殿·中殿·世子宮,政院·玉堂問安。答曰,知道。
王大妃殿誕日,二品以上,單子問安。答曰,知道。燼餘
謝恩,僉知朴成後,護軍李時挺,靈春正涏。
去夜,義禁府內摘奸。
平安監司書目,寧遠呈,以今十二月初四日亥時雷動,初六日又爲雷動,係是變異事。又書目,平壤呈,以今月十五日夜,中營軍牢高哲守家失火,哲守夫妻及兒子竝三人燒死,事極驚慘事。
原襄監司書目,歙谷呈,以金雲子女二名燒死事。
咸鏡監司書目,道內癘疫人一百六十九名內,方痛一百三名,向差四十七名,死亡十九名事。
全羅監司書目,臨陂縣令任耋,今月十一日母在喪事。又書目,珍島郡,十年准限陞號事。令該曹處置事。
忠淸監司書目,淸州牧使南九萬陳弊上疏上送事。
答都承旨金徽疏曰,卿其勿辭,從速察職。
答大司成姜栢年疏曰,省疏具悉。卿其勿辭,從速察職。
答判尹李浣疏曰,省疏具悉。卿其安心勿辭,從速察職。
答獻納宋奎濂疏曰,省疏具悉。嘉爾憂國之誠,疏中可以議處事。當令廟堂議處焉。仍傳曰,只遞本職。
慶尙監司閔蓍重上疏。下備邊司。
府啓,請試官李元禎罷職不敍,新及第李聃命拔去榜中。請還收前掌令趙世煥削黜拿問之命。請還收副校理尹敬敎,副修撰申命圭罷職禁推之命。措語竝見上答曰,不允。下諭事。依啓。朝報
政院啓曰,以禮曹啓辭,王世子嬪三揀擇時,有大臣·禮官命招下問之例,敢此仰稟,傳曰,知道事,命下矣。明日揀擇時,大臣禮官命招事,何以爲之?敢稟。傳曰,依例命招。已上禮曹謄錄
上在昌德宮。停常參·經筵。
備忘記,欲爲定嬪於參議金萬基家,未知何如。已上內下日記
賓廳左議政許積,行中樞府事鄭致和,禮曹判書趙復陽,參判李廷夔,參議洪萬容啓曰,備忘記,欲爲定嬪於參議金萬基家,未知如何事,命下矣。伏承聖敎,允協臣民之望,實是宗社無彊之福。臣等不勝欣抃之至,敢啓。傳曰,知道。以上禮曹謄錄
今月二十四日淸風府院君金佑明請對入侍時所啓,藏氷之節不遠,氷庫必須預爲修治,可無易消之弊。在前則例以到防軍,編結蓋草。今年則無到防軍,尙不始役,誠爲可悶。兵曹,以軍無出處之故,請調用防民。漢城府則以防民役重,不可創開無前之規,請令兵曹,給價雇立,如許之際。氷庫之役,漸至遲緩,聞頃日曳石,防民未赴役者尙多云。請令漢城府,調送此軍於氷軍,以爲從速完役之地,何如?上曰,該府慮或仍成規例,更請兵曹給價,則今年則有曳石餘軍云。以此調用,此後則自兵曹料理爲之,可也。以上兵曹謄錄
上在昌德宮。停常參·經筵。
辰時,日有右珥。
藥房都提調臣金佐明,副提調臣金徽啓曰,寒氣甚峭,伏未審此時聖候,若何?失音之候,尙未差減耶?臣等不勝憂慮,敢來問安。答曰,知道。咽喉眼候,俱甚不平。入診後,仍爲受鍼,可也。
大殿受鍼後,藥房·政院·玉堂問安,二品以上單子問安。答曰,知道。
有政。吏批,判書金壽恒進,參判李時術□□,參議金萬基病,都承旨金徽進。
兵批,判書金佐明進,參判張善瀓服制,參議宋時喆進,參知朴世堅進,左副承旨沈梓進。
吏批啓曰,諫院闕員,今當差出,而獻納則曾前擬望之人絶乏,無以備望,外任竝擬,何如?傳曰,允。
吏批啓曰,新除授丹城縣監洪世亨,呈狀于政廳曰,本以宿病沈痼之人,本職肅謝之日,猝患昏眩之症,僅僅扶曳還家,遂至危境。多般治療,藥不見效,冷汗頑痰腹脹喘促諸症,一時俱劇,氣息如縷,生意頓盡,決無運動赴任之望,斯速入啓處置云。各邑守令,除署經發送事命下之後,洪世亨,以病重難赴之意,呈狀政廳,而此時守令,不可輕許遞改,故使之調理赴任矣。今又如是呈狀,且其病勢危重之狀,衆所共知,當此賑政方急之日,不可等待其差復。丹城縣監洪世亨,依例罷黜,何如?傳曰,允。
吏批,以閔鼎重爲左參贊,尹嘉績爲正言,李殷相爲戶曹參判,李柙爲校理,金萬重爲修撰,盧三錫爲典籍,韓相夔爲刑曹佐郞,趙持恒爲工曹佐郞,姜碩耉爲兵曹正郞,李端夏爲司成,李翊相爲尙衣正,鄭維岳爲說書,朴世堂爲獻納,徐必遠爲宗廟提調,洪處亮爲司圃提調,李廷秀爲西部參奉,朴崇章爲厚陵參奉,李舜岳爲保安察訪,方以道爲假引儀,任弘益爲司錄,李碩薰爲丹城縣監,洪萬鍾爲司書,鄭道成爲兵曹佐郞,奉常直長單權瑎,承文著作單成瑨,正字單朴紳,副正字單李孝源,學正單金鼎台,司贍主簿朴振禧,典牲主簿尹材相換,造紙別提柳堤,內贍主簿韓位謙相換,司宰僉正睦嗜善,繕工僉正李益培相換。
兵批,以楊逸漢爲同知,韓·金壽翼·文翊順爲僉知,李□□爲都摠管,福平君㮒爲副摠官,李時挺·李枝茂·□守恒·吳䎙爲五衛將,宋儀瑛爲慶德假衛將,鄭知和·李東馨爲知中樞,崔孝騫爲文兼,李後山爲僉知,裵泰綏爲武兼,閔點·韓公信·權愉爲副護軍,宋奎濂爲副司直,朴贄爲副司果,鄭榏爲同知中樞,朴興元爲僉知,崔壽海爲訓鍊參軍。
洪處大,以賑恤廳言啓曰,本廳設粥,來正月望後擧行事,已爲啓達於榻前矣。當以十六日,爲設粥於訓鍊院,郞廳二員差出,別單書入之意,敢啓。傳曰,知道。
又以賑恤廳言啓曰,本廳啓下各衙門及監兵營銀布,所當待本廳分付然後,有所出入,而卽接統制使柳汝報備局文牒,則統營十一月防軍給代之木,爲先以本廳啓下之木題給云,事極可駭。其不稟朝廷,徑先用下之罪,不可不懲。柳汝姑先從重推考。其所用下之木,還爲充上事分付,何如?傳曰,允。
以原襄監司歙谷縣保人金雲家失火,女子二名燒死事狀啓。平安監司中營軍牢高哲守夫妻及兒子竝三人燒死事狀啓。慶尙監司無依寡嫗兩人,一時燒死事狀啓。傳于洪處大曰,燒死人等,令本道恤典擧行。
以忠淸監司淸州等官饑凍致斃者,多至十名事狀啓。傳于洪處大曰,令本道恤典擧行。
以黃海監司文化等官,惡虎咬害人命,多至三名事狀啓。傳于洪處大曰,囕死人等,令本道恤典擧行。
以平安監司江界土兵崔連等溺死事狀啓。傳于崔逸曰,溺死人,令本道各別恤典擧行。
崔逸,以禮曹言啓曰,尙州書院五賢合享事,係斯文盛擧。臣等妄料以與他書院有間,覆啓之時,敢請上裁矣。伏見下政院之敎,不勝惶恐,原粘目改付標以入之意,敢啓。傳曰,知道。
又以禮曹言啓曰,今朔各陵抽栍摘奸,當爲發遣本曹郞廳,而飢饉方極,畿邑驛路廚傳之弊可慮。姑不擧行之意,敢啓。傳曰,知道。
又以戶曹言啓曰,三殿女帽次唐橔皮,曾因平市署提調徐必遠啓辭,勿以市民貿納,令赴京譯官貿來事定奪之後,又因尙衣院提調金佑明請對時所啓,有令該曹,從長稟處之命。故臣大運啓覆入侍時,以此貿易,事係重大,而赴京譯官,其數不多,各前市民衆力所聚,且是從前流來之規,而市民有難堪之勢,有此變通之請,則似當別樣稟處。臣曹亦無從長善處之意仰達,則自上下詢大臣,有依前令市民貿納之敎矣。依榻前定奪,分付尙衣院及平市署之意,敢啓。傳曰,知道。
安縝,以兵曹言啓曰,當日無姓人廷漢稱名人,自宣仁門入來,差備門外擊錚,極爲駭愕。令攸司囚禁治罪。同門守門將劉椀,當時不能禁斷雜人,以致闌入,亦爲非矣,推考,何如?傳曰,允。
崔逸,以宗簿寺官員,以提調意啓曰,淸豐都正沃單子內,一男梲,明年年滿十五,依法例付職云云。謹考璿源錄,則宣祖大王九男慶昌君珘一男昌原君儁,三男淸豐都正沃,每式年載錄的實,而沃之一男梲,則庚子·癸卯·丙午·己酉四式年,皆不呈單入錄。揆以法意,所當待式年載錄璿源錄施行,而大王四代孫年滿初授職,不卽許赴,亦似未安,何以爲之?敢稟。傳曰,凡初授職者,必考璿源錄後,移送吏曹付職,其意實非尋常。今此沃之子,旣不入於璿源錄,而乃敢請付初職,其無識猥越甚矣。亦不可不防後弊,璿源錄無名之人,則勿施似當。
又以宗簿寺官員,以提調意啓曰,淸豐都正沃,其子梲年滿十五,而尙未呈單,入錄於璿源錄,事體殊甚未妥。淸豐都正沃,從重推考,何如?傳曰,事甚駭愕,先罷後推。
掌令李休徵啓曰,臣本殘,百不逮人,見識昏昧,動輒得謗,粵在夏初,妄有所論,見非公議,心常瞿然。若無所容,適緣承乏,忝此新渥。臣聞命震越,罔知攸處,不得不恭陳短疏,繼呈長單,見阻喉司,竝未上徹。臣之情勢,一倍狼狽,且臣頃於使臣拜表之日,疾病嬰身,未得進參於班列,方在應推中,除拜之初,卽當自列,而喪厄連仍,寒疾轉劇,委頓床席,不能起動,鎭日調治,今始扶曳出肅,揆以分義,臣罪尤大。臣旣有難冒之嫌,又負應遞之失,以此以彼,決難一刻仍冒。請命亟遞臣職。答曰,勿辭。
安縝啓曰,掌令李休徵,再啓煩瀆,退待物論矣。傳曰,知道。
執義沈攸啓曰,請試官李元禎亟命罷職不敍。新及第李聃命拔去榜中。請還收前掌令趙世煥削黜拿問之命。措語竝見上玉堂之官,見言責之臣,以疏獲罪,竝在論思之列,上箚匡救,乃其職司。殿下旣不省納其忠悃,反下嚴旨,罷譴之外,又有禁推之命,群情駭惑,莫不歎慨。此事權輿於試場,故箚中論說,隨其公議,欲明其是非,而誠未上格,情不相孚,至於蔑君箝制,乃是人臣之極罪,而一有忤旨,輒加如此之敎,嚴辭峻責,每出於人情之外。其在聖上虛襟聽言之道,未□寬容之量,有乖和平之象,此豈群下所望於殿下者乎?殿下或有過中之擧,三司之臣,亦不敢進一言救一事,則堂陛之下,人皆杜口緘舌,以言爲諱。誰復爲殿下竭忠規而進讜言乎?前因相臣之箚,有禁推量處之敎,而尙靳渙恩,輿情共鬱。請勿留難,還收副校理尹敬敎,副修撰申命圭罷職禁推之命。掌令李休徵,引嫌而退,旣往之事,不必爲嫌,而方被推勘,勢難在職。請掌令李休徵,遞差。答曰,不允。遞差事,依啓。燼餘
政院啓曰,以禮曹,尙州生員成虎拜等,五賢合享書院請額事上疏回啓,傳曰,曾有定奪之事,何以捧入乎事,傳敎矣。當初定奪之事,本院,未能詳知而捧入矣。下敎如此,此公事,還出給之意,敢啓。傳曰,知道。已上禮曹謄錄
上在昌德宮。停常參·經筵。
元宗大王忌辰齋戒。
藥房都提調臣鄭致和,提調臣金佐明,副提調臣金徽啓曰,伏未審夜來,聖體調攝,何如?咽喉及眼候,與昨一樣乎?今日受鍼,何以爲之?臣等,不任憂慮,敢來問安。竝此仰稟。答曰,知道。別無差減之勢,今日受鍼,姑爲停止,可也。
大殿,政院,玉堂問安。答曰,知道。
金徽,以吏批言啓曰,軍器寺熖焇鉛鐵受價貿納人安永立·柳昌敏通政帖事命下矣。安永立·柳昌敏,來納其前日所通政帖於政廳,考見其帖文,則永立則戊申年納米賑恤廳,昌敏則丁未年納物於江都,已受通政帖文,□不可更爲給帖,何以爲之?敢稟。傳曰,嘉善帖成給。
沈梓,以備邊司言啓曰,平安道沿海各邑時留庫穀物中,太米一萬五千石,小米三萬五千石運來,以補經費及賑救之用事,已爲榻前定奪矣。一從各邑留儲,多少參酌分定,爲先開錄,成冊上送,待解氷,雇船運納之意,分付本道,何如?傳曰,允。
傳于沈梓曰,大臣·備局堂上,引見。仍傳曰,只留待堂上入侍。
沈梓啓曰,軍器寺官員來言,今日闕內各殿,年終放砲云矣,敢啓。
領中樞府事李景奭箚曰,伏以臣纔經膝下可忌之疾,仍觸雪後寒氣之重,未得趨班,罪戾多矣。今日受鍼,亦未隨行,臣病伏之中,不勝惶恐,伏地待罪。取進止。答曰,省箚具悉卿懇。卿其安心勿辭,勿待罪。
通仕郞石民瑞䟽曰,伏以臣,適得孝宗大王賜人手札一紙,贈別聖製一紙,書唐詩聖筆一紙,而寶藏矣。伏以爲聖主奇蹟,久閣私室,恐有意外之患。謹齋沐封裹,具疏上進,臣不勝戰懼氷谷之至,謹昧死以聞。答曰,省疏具悉。所進御筆,敬奉欽玩,追慕不已矣。仍傳曰,此人所進御筆,敬奉欽玩,悲感追慕之誠冞切,令該曹收用,以示予嘉尙之意。燼餘
二十八日大臣·備局堂上引見時,上曰,頃日啓覆時,金愛格妻奉生事,誠爲可嘉。合有旌表之典,特令該曹,依此擧行,可也。已上禮曹謄錄
上在昌德宮。停常參,經筵。
元宗大王忌辰。
藥房提調金佐明,副提調金徽啓曰,伏未審夜來,聖體調攝,若何?眼候與失音之候,一樣無減乎?昨日引接移時,不瑕有添傷之患乎?受鍼則仍爲停止乎?臣等不任憂慮,敢此問安。答曰,知道。症候,當言于醫官,今後勿爲逐日問安。
沈梓,以都摠府言啓曰,今日入直軍士,當爲中日習射,國忌相値,不得爲之之意,敢啓。傳曰,知道。
又啓曰,明日正朝望闕禮,依近例爲之之意,敢啓。
安縝,以刑曹言啓曰,昨日引見時,輕囚疏放事,本曹判書徐必遠親承傳敎,罷出之後,卽遭服制,不得行公。待其出仕擧行,何如?傳曰,允。
沈梓,以御營廳言啓曰,五番黃海道別馬隊四十名,已爲整齊矣,來辛亥正月初一日,與四番別馬隊替代後,舊軍放送之意,敢啓。傳曰,知道。
又以御營廳言啓曰,今此四番別馬隊試才賞格,從其多寡,以本廳所儲木綿面給後,別單書入之意,敢啓。傳曰,知道。
以刑曹韓碩中論罪,上裁□□傳于崔逸曰,此公事回啓,與判付之意相左,且何以上裁啓稟耶?還出給。
以禮曹,王世子嘉禮·納采等六禮吉日推擇事草記,傳于鄭錀曰,辛卯年草記,覓入。
正言尹嘉績啓曰,臣本庸陋,最出人下,前後忝竊,已極愧懼。不意今者,新命又下,臣誠惶蹙,不知所出。第念諫官之任,上補君德,下劾官邪,其職雖卑,其責甚重,決不可以人人而苟充。況當災荒溢目,上下交修之時,尤非如臣駑下者所可承當。且臣曾以試射無分,方在推緘之中,揆以臺體,勢難仍冒。請命遞斥臣職。答曰,勿辭。
安縝啓曰,正言尹嘉績,再啓煩瀆,退待物論矣。傳曰,知道。
執義沈攸啓曰,正言尹嘉績,引嫌而退,措語見上方被推緘,勢難在職。請正言尹嘉績遞差。答曰,依啓。
崔逸啓曰,吏曹郞廳來言,臺諫有闕,政事何以爲之?取稟。傳曰,明日爲之。
沈梓啓曰,判中樞府事宋時烈處有旨,當爲傳諭□□史官傳諭乎?分付中樞府郞廳,使之傳諭乎?敢稟。傳曰,遣史官傳諭。
又啓曰,判府事處有旨,遣史官傳諭事命下矣,儒臣處,曾有遣史官傳諭之例,宋浚吉·李惟泰處,亦爲遣史官傳諭乎?敢稟。傳曰,竝遣史官傳諭,而李惟泰處,亦爲兼傳。□。
鄭錀啓曰,判中樞府事鄭致和箚子到院,而□□□□□□觀其箚辭,嫡無承女□□□女子而□□□□□□□□□□□□□□□其拘忌之症,決不可出入保護之地爲辭。大臣箚子,何以爲之?敢稟。傳曰,謄書以入。
大王大妃殿·王大妃殿·大殿·中宮殿·世子宮,政院·玉堂·二品以上過歲□單子問安。答曰,知道。
注書安後泰出使,代□霖爲假注書。謄錄郞廳金廷鳳校正。郞廳李明祚書。
