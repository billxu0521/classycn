上在景福宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂百官正朝單子問安。答曰,知道。親上致詞箋之表裏祗迎,入小次後,藥房·內閣·政院·玉堂口傳問安。答曰,知道。陳賀後,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
傳曰,今日,卽元朝也,令都承旨,雲峴宮問候以來。
傳曰,閔判敦寧內外,李判宗正卿,衣資食物,令該曹輸送,仍遣曹郞存問。
傳曰,大小宗會,復舊例事,分付宗府。
傳曰,鄭領府事·李奉朝賀內外,衣資食物,令該曹輸送,仍遣曹郞存問。故左議政金弘根妻貞敬夫人尹氏,故右議政任百經妻貞敬夫人嚴氏,衣資食物,亦爲輸送。
傳曰,領議政本生母貞敬夫人愼氏,衣資食物,令該曹輸送。
傳曰,柳判府事,衣資食物,令本道輸送,遣地方官存問。
傳曰,日寒如此,侍衛軍兵,令各其營,別饒次分給。
傳曰,陳賀時,宣敎官·宣箋官·左右通禮及各差備官,各兒馬一匹賜給,其餘員役等,依昨年例施賞。
傳曰,親上表裏致詞箋文時禮房承旨·對擧承旨,竝加資。
傳曰,副護軍金永均·鄭泰好·任應準,宗正卿李彙重,行護軍尹致容,竝百官加親授。
傳曰,中官金聲玉·柳東燮·閔浩昌,竝百官加親授。
傳曰,親上表裏致詞箋文時進表裏官·致詞官,竝陞六,濟用監提調,熟馬一匹賜給,其餘各差備官,各兒馬一匹賜給。
傳曰,發遣吏郞,諸執事淸齋與否,摘奸以來。
傳曰,明日出宮門路,以思政門爲之。
傳曰,明日還宮時,貢市堂上,率貢市人,光化門外待令。
政院啓曰,今初六日親臨歲首犒饋處所,以何處爲之乎?敢稟。傳曰,隆武堂爲之。
又啓曰,修撰徐相敦,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,修撰徐相敦陳疏徑出,趙肅夏營建都監都廳進,副修撰李敦夏·徐奭輔差祭,下番闕直,事甚未安。副提學李承宇,應敎趙秉鎬,副應敎丁觀燮,校理李晩耆·李載德,副校理張原相·李載純,竝卽牌招推移,姑降入直,何如?傳曰,允。
禮曹,今正月二十一日,行先農祭親行及親耕,取稟。奉敎敬依。
禮曹啓曰,製述文臣,年滿五十一歲人員,專經文臣,年滿四十八歲人員,竝依前例減下,別軍書入,而御覽官案,亦爲改修正以入之意,敢啓。傳曰,知道。
又啓曰,今辛未年正朝,大殿·大王大妃殿,諸道所封箋文中,順川郡守李翰榮,雖非應封官,以別軍職封進矣,一體看審捧入之意,敢啓。傳曰,知道。
又啓曰,今此稱慶陳賀時,諸道所封箋文中,順川郡守李翰榮,雖非應封官,以別軍職封進矣,一體看審捧入之意,敢啓。傳曰,知道。
又啓曰,王大妃殿,寶齡望五,祗告廟社,頒敎中外,此誠國家莫大之慶,設科取士,乃是應行之事。今番慶科,以何科設行,而以何間擇吉乎?敢稟。傳曰,除初試,庭試爲之。日子,來三月念間擇入。
三軍府啓曰,本府武從事官李周鎬,奔走勤仕,再滿十五朔,依例陞敍,或守令除授事,捧承傳施行,何如?傳曰,允。
御營廳啓曰,謹依下敎,侍衛本廳軍兵等處,別饒次分給之意,敢啓。傳曰,知道。
禁衛營啓曰,謹依下敎,侍衛本營軍兵等處,別饒次分給之意,敢啓。傳曰,知道。
訓鍊都監啓曰,謹依下敎,侍衛將官·將校·軍兵及武藝別監等處,別饒次分給之意,敢啓。傳曰,知道。
兵曹啓曰,明日親傳香時,入直禁軍等別將,當爲率領侍衛,而禁軍別將許熠,中央赴陣,不得擧行,以審內禁衛將具寅喜,使之兼別將擧行,何如?傳曰,允。
又啓曰,今正月初三日宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直與呈辭·受由·在外·未肅拜,排擬苟艱,依定式,軍門將官,代差以入之意,敢啓。傳曰,知道。
都摠府啓曰,今日入直內三廳武兼·禁軍及軍兵等,中日當爲習射技放,而陳賀相値,不得設行之意,敢啓。傳曰,知道。
宗親府啓曰,大宗會三年一次,以季春設行事,定式矣。吉日,令日官推擇,則來三月二十日爲吉云,以此日定行,何如?傳曰,允。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
又啓曰,守宮檢校直閣鄭健朝,待開門牌招,何如?傳曰,允。
吏曹啓曰,在前頒赦時,有別歲抄書入之例,今番則何以爲之?敢稟。傳曰,書入。
又啓曰,別歲抄書入事,命下矣。居中居下,永不敍用,一體書入乎?敢稟。傳曰,一體書入。
吏曹,口傳政事,以李鎬臣爲金浦郡守。
義禁府啓曰,赦單子中,定配身故未蒙放罪人李炳一,放送之意,敢啓。傳曰,知道。
禮曹,今正月二十二日王大妃殿誕日陳賀時,應行節目,參考前例,磨鍊爲白去乎,依此擧行,何如?判付啓,旣承王大妃殿下敎,權停例爲良如敎。
吏曹啓目,權知成均館學諭車正緯·柳廷植,俱爲登科後年滿五十,依法典,六品職遷轉,何如?啓依允。
又啓目,司饔院主簿趙龍圭名字,改以寅奎,副司果趙基鏞名字,改以膺奎,出身趙禹鏞名字,改以禹奎,出身鄭敏淳名字,改以煥直,出身南善敎名字,改以善元,出身鄭尙彦名字,改以思彦事爲等如告狀,竝令藝文館給帖,何如?啓依允。
敎中外大小臣僚·耆老·軍民·閒良人等書。王若曰,慶四旬於前春,璇闈之海籌添一,祝萬壽於元日,彤庭之山呼騰三,縟儀載行,綸誥用播。恭惟明憲淑敬睿仁正穆弘聖章純王大妃殿下,慈聖賢婦,憲廟哲妃,至柔而剛,至靜而方,重坤配重乾之象,已貴能勤,已富能儉,太姒嗣太妊之徽,聲敎不出閨門而風化自發於歌詠,忠貞以篤家世而德性無待乎規箴。七廟薦蘋藻之儀,玄紞昭度,六宮頌樛葛之什,黃裳含章。是以何福不宜?展也大德必得。陰功運而品物遂,彤史有光,和氣凝而天祿臻,寶婺增耀。眷顧篤棐,祖宗之所庇庥,單厚靈長,臣民之所蘄祝。迨寡昧叨承丕緖,自初元仰賴徽猷,粵在沖年,無疆大曆,式至今日,繼序思皇。肆上天降遒百之祥,猗遐齡躋望五之算,貞攝提於軒策,玉籥爲首於天時,筮大衍於羲圖,珪紀得一於地數。旣純嘏永綏於難老,矧休命伊始於中身,天保九如,方進不已,箕疇五極,厥錫用敷。綿寶籙而逢泰開之辰,摭彝章而含賁飾之盛,德懿允協於讚頌,蕩乎無能名焉,物采克備於情文,禮之不可已者。追睿陵隆奉之典,宜顯號之載加,稽仁聖稱慶之規,寔故事之自有。第緣謙抑之愈摯,以致豐亨之莫伸,忱誠雖切於揄揚,無如承順之爲大。儀節務從於省約,惟有攢祝之冞深,祗告陟降之靈,用答顒仰之望。自本月初一日昧爽以前,除謀叛·大逆謀叛,子孫謀殺毆罵祖父母·父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚·强竊盜雜犯·死罪外,徒流以下付處,安置充軍,已至配所·未至配所,已發覺·未發覺,已決正·未決正,咸宥除之。敢以宥旨前事相告言者,以其罪罪之。在官者,各加一資,資窮者代加。霈澤若雷雨之解,囹圄俱空,區宇在春風之中,陬澨胥聳。於戲,民與同樂,大德曰生,駿命孔彰,奠丕基於泰山磐石,厖祜滋至,囿洪化於壽域春臺。藝文提學李參鉉製進。
勸農綸音。王若曰,嗚呼,王政,莫先於保民,故圖惟保民之道者,罔不以民食爲重,而民之足食,亶由於力穡。粵自取諸益,敎耒耟以來,歷選列辟,若稽大猷,曷嘗有捨農而談保民之政者哉?載籍之博,其著於已效者,靡得以悉擧,而用稽我先王成憲,所以申誥爾有衆者,前後之所惓惓,亦不啻敷心而已,而自前年賑貸之擧,荐設於關北,懸罄之歎,又發於畿甸,饞餒之氣未蘇,愁恨之聲繼起。三年之積儲,尙矣無論,一歲之作業,資之何處?田野則草菅蓁蕪,閭里則甁盎罄空,老弱負抱,道路棲遑。予雖深居九重,豈無耳目所布?玆予永念厥由,諒不知錦玉之爲安,顧予若保之意,未孚其實歟?長吏之宣上而導下者,未盡其道歟?末技游食者衆,而緣南畝者少歟?夫天時靡有愆矣,地利靡有失矣。厥或人力之有不盡,則尙奏艱鮮之虞,故農功之所以成者,惟視人焉已矣。爾曷其不于力圖所以盡之哉?水旱之不能爲災,潟鹵之尙收其效,亦惟曰人力之務盡,矧雨暘若哉,矧壤土沃哉?咨爾方伯居留若州·府·郡·縣之長,明聽予若玆多誥,用敷厥庶民,體一人切如傷之念,庶八域登降康之休,故玆敎示,想宜知悉。都承旨鄭基會製進。
辛未正月初一日巳時,上詣勤政殿。王大妃殿寶齡望五稱慶表裏,親上陳賀入侍時,行都承旨鄭基會,行左承旨任商準,右承旨韓敦源,左副承旨金聲根,右副承旨洪坃,同副承旨李會正,注書缺,別兼春秋趙秉鎬·朴定陽·崔鳳九·李源逸·金永穆·朴容大,檢校直提學金炳地·趙寧夏·李載冕·閔升鎬·趙成夏,直提學南廷順·韓敬源,檢校直閣李世用·金永壽,直閣洪殷謨,檢校待敎鄭範朝·洪承億·金奎軾,待敎金演壽,檢校副提學鄭健朝·李明應,副提學李寅命,檢校副提學趙慶鎬·趙敬夏,檢校典翰李冕榮·金奎弘·李起鎬·閔台鎬·金性均,典翰李承宇,校理李晩耆·李載德,副校理張原相,修撰徐奭輔,副修撰趙肅夏,以次侍立。時至,通禮跪啓請外辦。上具遠遊冠·絳紗袍,乘輿出思政門。藥房提調金炳地,副提調鄭基會進前問候訖。仍詣勤政殿月臺。通禮跪啓請降輿。上降輿。通禮跪啓請執圭,承旨跪進圭。上執圭。基會進前奏曰,百官今當就位,出標信開作門,何如?上曰,以已下標信擧行,可也。宗親·文武百官各就位,基會曰,對擧承旨,以何承旨爲之乎?上曰,右承旨爲之。通禮導上詣版位北向立,贊儀唱鞠躬四拜興平身。上行四拜禮。宗親·文武百官,皆行四拜禮。通禮跪啓請搢圭跪。上搢圭跪。代致詞官,讀致詞訖。承文院都提調捧致詞函·箋文函,以次跪授,坃·敦源,坃·淳源跪受以進。上受之,以授坃·敦源。坃·敦源跪受還置於案。濟用監提調捧禮物函,以授坃·敦源,坃·敦源跪受以進。上受之,以授坃·敦源。坃·敦源跪受還置於案。通禮跪啓請〈執〉圭。上執圭。通禮導上詣祗送位,坃·敦源捧致詞箋文禮物函,各安於龍亭,由正路出。通禮跪啓請鞠躬。上鞠躬過後,上平身,仍釋圭。承旨跪受圭。上入小次,坃·敦源隨龍亭,詣王大妃殿閤門外,以致詞箋文禮物函,傳授尙傳,尙傳以入,坃·敦源復命。通禮跪啓請出次。上出次。通禮跪啓請執圭,承旨進圭。上執圭。通禮導上詣版位。贊儀唱鞠躬四拜興平身。上行四拜禮。宗親·文武百官,皆行四拜禮。跪啓請釋圭。上釋圭。承旨跪受圭。上入小次,陳賀。時至,通禮跪啓請出次。上出次陞座。通禮跪啓請執圭,承旨進圭。上執圭。贊儀唱鞠躬四拜興平身,宗親·文武百官,皆行四拜禮。贊儀唱跪,宗親·文武百官皆跪。宣敎官趙肅夏宣敎訖。贊儀唱俯伏興四拜興平身,宗親·文武百官行四拜禮。贊儀唱跪,搢笏三叩頭,宗親·文武百官跪,搢笏三叩頭。贊儀唱山呼,宗親·文武百官手拱加額曰,千歲。山呼曰,千歲。再山呼曰,千千歲。贊儀唱出笏俯伏興四拜興平身,宗親·文武百官,出笏行四拜禮,宣箋目官宣箋目訖。贊儀唱跪,宗親·文武百官跪,宣箋官宣箋訖。贊儀唱平身,宗親·文武百官平身。典禮跪啓禮物請付攸司。通禮跪啓禮畢,時原任大臣進前問候訖。上降座。通禮跪啓請釋圭。上釋圭。乘輿入思政門。承旨請出標信解嚴。上還內,諸臣以次退出。
上在景福宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。詣宗廟入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。展謁還入小次後,藥房·內閣·政院·玉堂口傳問安。答曰,知道。省牲·省器,還入齋室後,藥房·內閣·政院·玉堂口傳問安。答曰,知道。仍詣景慕宮展拜,還入齋室後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。
藥房都提調金炳學,提調金炳地,副提調洪坃啓曰,三陽泰來,百祿鼎臻,縟儀誕擧,群情胥悅,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,今日動駕時,兩司諸臣,當爲進參,而無以備員,何以爲之?敢稟。
傳曰,未署經與在外外,竝卽牌招。
傳曰,違牌侍臣,仍以前牌催促,使之進參。
傳曰,參班璿派儒·武,當試取矣。弘文提學,待明朝牌招,武士則兵判,試取於龍虎營。
傳曰,再明日人日製,通方外爲之,試紙用大好紙,弘文提學牌招。
傳曰,當詣長陵親祭矣,該房知悉,日子,來二月念間擇入。傳曰,今番大宗會,當親臨矣,該房知悉。
傳曰,王大妃殿寶齡望五,稱慶陳賀時,承傳色內官李元會·姜元會竝加資,資窮代加。傳曰,隨駕軍兵,令各其營,乾犒饋分給。
以李兢烈·洪若弼囚單子,傳曰,飾已施矣,今番則特爲分揀,放送。
禮曹啓曰,以王大妃殿寶齡望五,慶科取稟草記,傳曰,除初試,庭試爲之,日子,來三月念間擇入事,命下矣。在前庭試,除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,擇日放榜。
又啓曰,以王大妃殿寶齡望五慶科庭試,卽日放榜·擇日放榜取稟草記,傳曰,擇日放榜事,命下矣。令日官李秉洪推擇,則文武科庭試,來三月十五日,放榜四月初三日巽時爲吉云,以此日時定行,何如?傳曰,以此日時定行。
以司謁,口傳下敎曰,幸行軍令,今初六日,隆武堂待令。
禮曹啓曰,傳曰,當詣長陵親祭矣,該房知悉,日子,來二月念間擇入事,命下矣。令日官李秉洪推擇,則來二月十八日爲吉云,以此日定行乎?敢稟。傳曰,以此日定行。
御營廳啓曰,謹依下敎,隨駕軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將校·軍兵及武藝別監等處,乾犒饋分給之意,敢啓。傳曰,知道。
禁衛營啓曰,本營騎士別將具胄元,身病猝重,勢難察任,改差,何如?傳曰,允。
摠戎廳啓曰,謹依下敎,本廳隨駕軍兵等處,乾犒饋分給之意,敢啓。傳曰,知道。
奎章閣啓曰,大駕今已還宮,守宮檢校直閣鄭健朝,依定式減下,何如?傳曰,允。吏曹,口傳政事,以申泰益爲喬桐府使。
辛未正月初二日□時,上詣勤政殿月臺。宗廟·永寧殿春享大祭香祝親傳,仍詣宗廟·景慕宮,展謁擧動入侍時,行都承旨鄭基會,行左承旨任商準,右承旨韓敦源,左副承旨金聲根,右副承旨洪坃,同副承旨李會正,注書缺,別兼春秋朴定陽·李源逸·金永穆·朴容大,檢校直提學金炳地·趙寧夏·李載冕·閔升鎬·趙成夏,直提學南廷順·韓敬源,檢校直閣李世用·金永壽,直閣洪殷謨,檢校待敎鄭範朝,待敎金演壽,檢校副提學李明應,副提學李寅命,檢校副提學趙慶鎬·趙敬夏,檢校典翰金奎弘·李起鎬·閔台鎬·金性均,典翰李承宇,應敎趙秉鎬,副膺敎丁觀燮,校理李晩耆,修撰徐奭輔,副修撰李敦夏,以次侍立。時至,通禮跪啓請外辦。上具翼善冠·袞龍袍,乘輿出思政門。藥房提調金炳地,副提調鄭基會,進前問候訖。仍詣勤政殿月臺。通禮跪啓請降輿。上降輿。通禮導上就褥位南向立。引儀引獻官缺等,進詣褥位之左。上跪。香室官員奉香祝,跪授坃。坃東向跪受以進。上受之,以授獻官等。獻官以次跪受興。通禮導上降就階下祗送位西向立,獻官等奉香祝,由正路出。上鞠躬祗送訖,仍入幕次。基會進前奏曰,動駕時侍臣,趁不承牌,以至闕參之境,當該侍臣推考,何如?上曰,似未及承牌而然也。以兼春秋代行,可也。出擧條少頃,通禮跪啓請出次。上出次,乘輿出勤政門。通禮跪啓請降輿乘輦。上降輿乘輦,出光化門進發,至宗廟大門外。通禮跪啓請降輦乘輿。上降輦乘輿,由東夾門至齋室門外。通禮跪啓請降輿。上降輿入齋室,展謁。時至,通禮跪啓請出次。上改具冕服以出,仍詣東神門外。基會進前奏曰,侍衛軍兵,使之待令于西神門外乎?上可之。通禮跪啓請執圭。承旨跪進圭,上執圭。通禮導上入就版位,贊儀唱鞠躬四拜興平身。上行四拜禮,仍陞詣廟內,各室奉審訖。詣省器位,省器如儀訖。出西神門外,仍詣永寧殿,由東神門,入就版位,行四拜禮。仍陞詣殿內,各室奉審,省器如上儀訖,還出東神門外。通禮跪啓請釋圭。上釋圭,承旨跪受圭。時原任大臣進前問候訖,領議政金炳學奏曰,侍臣進參,卽莫越之班儀,而今日臺諫,屢違牌召,竟致代行,侍臣之擧,事體所在,極爲未安。當該違牌臺諫,竝施以譴罷之典,何如?上曰,鄕曲之人,似因人馬之未及準備而然。今番則從重推考,此後則各別申飭,更無如是之弊,可也。出擧條炳學曰,喬桐府使今有闕矣。當此設賑之會,差代一時爲急,令該曹口傳各別擇擬,不多日內下送,何如?上曰,依爲之。出擧條上還齋殿,詣省牲位省牲訖。少頃,通禮跪啓請外辦。上改具翼善冠·袞龍袍以出。通禮跪啓請乘輿。上乘輿,出宗廟門外。通禮跪啓請降輿乘輦。上降輿乘輦,進發至景慕宮大門外。通禮跪啓請降輦乘輿。上降輦乘輿,由東夾門,至齋室門外。通禮跪啓請降輿。上降輿,入大次,問安勿爲之事,下敎。展拜時至,通禮跪啓請出次。上改具冕服以出。通禮跪啓請執圭。承旨進圭,上執圭。通禮導上入就版位。贊儀唱鞠躬再拜興平身。上行再拜禮,陞詣宮內奉審訖。仍詣望廟樓行四拜禮,陞詣殿內,命閣臣捲帳奉審訖。通禮跪啓請釋圭。上釋圭,承旨受圭。上還入大次。少頃,通禮跪啓請外辦。上改具翼善冠·袞龍袍,出齋室門外。通禮跪啓請乘輿。上乘輿出宮大門外。通禮跪啓請降輿乘輦,上降輿乘輦,進發至宗廟前路。上降輦步過,仍乘輦至光化門外,傳曰,貢市堂上,率貢市人入侍。出駕敎貢市堂上率貢市人入侍,詢瘼訖,仍退出。上入光化門,由興禮門入勤政門。兵曹判書李景夏,跪稟放仗,承旨請出標信解嚴。上由思政門還內,諸臣以次退出。
上在景福宮。停常參·經筵。
政院啓曰,吏曹郞廳來言,百官加〈資〉下批政事,取稟。傳曰,當日爲之。
又啓曰,吏曹郞廳來言,應資老人加資下批政事,取稟。傳曰,當日爲之。
傳曰,弘文提學許遞,前望入之。
弘文提學前望入之,崔遇亨落點。
議政府薦望,以申錫禧爲水原留守。
傳曰,都承旨持此御題,與弘文提學偕往泮宮,試取以來。
傳曰,今番親耕時,凡於外道卜定,竝令度支擧行,牛匹,以本籍田所用者仍用。
傳曰,吏曹判書有闕之代,前望入之。
吏曹判書前望入之,李載元落點。
傳曰,金吾堂上竝許遞,前望入之。
金吾堂上前望入之,判義禁李源祚落點。
宗親府啓曰,李奎夏,旣已陞資矣,宗正卿依例差下,何如?傳曰,允。
吏曹啓曰,康翎縣監白榮洙,身病猝重,不得下去云,罷黜,何如?傳曰,允。
又啓曰,黃海道黃州居前都正趙錫中,慶尙道榮川居前掌令金樂淵,今年俱爲八十歲,而見漏於各該道朝官成冊,故考見政案,則果爲的實矣。今日政,竝加資下批之意,傳曰,知道。
又啓曰,慶尙道順興居前僉正安廷佐,全羅道咸平居僉知辛裕章,今年俱爲八十歲,而見漏於各該道朝官成冊中,故考見生·進榜目,則果爲的實矣。今日政,竝加資下批之意,敢啓。傳曰,知道。
又啓曰,慶尙道仁同居前承旨張錫龍呈狀內,矣身本生父前五衛將學樞,今年爲八十歲,全羅道全州居前持平李商新呈狀內,矣身父前五衛將基煥,今年爲八十歲,當以朝官年八十蒙恩,而見漏於本道抄啓加資秩,未蒙恩資云,故自臣曹,考見侍從臣父推恩時年歲,則今年果爲的實矣。今日政,加資下批之意,敢啓。傳曰,知道。
又啓曰,考見公忠道應資老人抄啓,則前都正林達洙,己巳年以朝官年八十,已蒙恩資,而又入於今番抄啓中矣。不審之失,不可無警,該道臣推考,林達洙加資,置之,何如?傳曰,允。
有政。行判書李載元在外未肅拜,參判李敦應進,參議李容學病不來,承旨缺進。吏批啓曰,行判書李載元在外未肅拜,參議李容學病不來,小臣獨政未安,何以爲之?敢稟。傳曰,仍爲之。又啓曰,西原縣降邑號,今年已準十年之限,陞爲淸州牧,何如?傳曰,允。又啓曰,淸州牧已陞號矣。公忠道,以忠淸道還復舊號,何如?傳曰,允。又啓曰,侍從臣父年七十以上人,歲首抄啓加資事,載在法典矣。侍從臣父年七十以上人,別單書入之意,敢啓。傳曰,知道。以姜文馨爲正言,尹致容爲知敦寧,李世永爲敦寧都正,李正魯爲工曹參議,李載元爲典醫監提調,李彙重爲知義禁,朴孝正·鄭泰好爲同義禁,金炳學爲宗廟都提調,韓敎源爲繕工副正,尹秀東爲司僕主簿,李兢在·方漢喆爲引儀,洪大重爲司饔直長,李起鎬爲濟用副奉事,柳宅善爲康翎縣監,知宗正卿單李彙重,水原留守單申錫禧,華寧殿提調單申錫禧,忠淸監司單金炳始,復舊號事承傳,羅州牧使金炳愚特加一瓜,仍任事承傳,行副護軍李敎寅今加嘉善,年七十,侍從臣前正李父,行護軍尹致容今加資憲,右副承旨洪坃,右承旨韓敦源,已上今加嘉善,加資事承傳,行副護軍金永均,行副護軍鄭泰好,工曹參議任應準,已上今加嘉善,行副護軍具春喜今加嘉善,加資事承傳,行大護軍李源祚·宋宗洙今加崇政,行護軍李圭夏今加嘉義,行副護軍鄭天和·李圭夏·趙錫中·徐有畬,前營將李赫,已上今加嘉善,副司直金樂淵·許銑·崔鳳命,副司果李世永,前縣監李建榮,前監役李鳳秀,前參奉成在平·李之墉,前部將趙祉永,已上今超通政,已上朝官年八十,依法典加資,燕岐縣監金炳怡,陽城縣監李裕烈,已上相換,前參奉鮮于鋧年七十,侍從臣大司諫鮮于澲父,幼學崔廷秀年七十二,侍從臣前掌令崔國鎭父,已上今超通政加資事承傳。再政。以金永均爲刑曹參判,徐相祖爲典籤,丁大栻爲監察,鄭百昇爲典獄主簿,李容元爲掌苑別提,李會奎爲司饔奉事,鄭芳鉉爲肇慶廟別檢。三政。以李圭昌爲司宰僉正,尹泰膺爲引儀。四政。以金復容爲司䆃僉正。五政。以金鳳集爲健元陵令。六政。以金英植爲工曹正郞。七政。以李容弼爲工曹佐郞。八政。以金炳龍爲內資主簿,宗正卿單李奎夏,校書著作單辛哲求,校書正字單金昌倫,校書副正字單白璿行,前僉知辛裕章·安廷佐,已上今加嘉善,前掌令金樂淵今加通政,已上朝官年八十,依法典加資。
兵批,判書李景夏進。以洪圭爲內禁將,李毅遠爲兼司僕將,尹吉大·趙雲模·劉守侃爲五衛將,金宇軾爲昌德將,韓鎭忠爲三陟營將,韓光律爲金沙別將,華寧殿守門將單李海永,訓鍊副正加設單沈遠澤,主簿加設單梁柱翼,同知加設二十六單崔秉孝·黃世勳·朴道熙·趙成業·金兌龍·金永澤·金東龜·李遇培·崔㠏·朴春成·金學遜·庾祥一·金倬亨·金寬億·宋謙·鄭斗休·朴宗右·文翼臣·朴大柱·金以鉉·鄭己逸·金化珍·金日光·朴弘辟·蔡支宅·韓昌愈,兼喬鎭兵馬僉節制使·京畿水軍右防禦使·鎭撫營右海防將單白泰益,兼摠理使單申錫禧。再政。同知單金宇軾。
政院啓曰,卽者義禁府都事來言,今日動駕時,衛外擊錚罪人權相圭,移送秋曹云矣,敢啓。傳曰,知道。
義禁府啓曰,明日人日製,通方外爲之時,本府都事,皆爲赴擧,只有武都事一員,當直入直,而本府入直公事·回公都事,無以推移,假都事二員,令該曹口傳差出,以爲分排擧行,何如?傳曰,允。
禮曹啓曰,先農祭親行後,親耕之節,依英廟朝己未例磨鍊乎?敢稟。傳曰,親耕,擇日擧行。
又啓曰,謹稽謄錄,則有御幕溫堗造成之例,而農壇及勸耕臺築墻矣。今亦依此擧行乎?敢稟。傳曰,依此擧行,溫堗與墻垣,置之。
又啓曰,先農壇及觀耕臺形止,當爲預先奉審,而己未年則大臣及本曹堂上·禮房承旨,與中使·奉常寺官員進去,癸酉年則因特敎,只禮官進去。今番則以何年例擧行乎?敢稟。傳曰,依己未年例,擧行。
又啓曰,謹稽謄錄,則己未親耕,不設都監,自本曹知委各該司,而與耕籍使眼同擧行乎?今番亦依此例擧行乎?敢稟。傳曰,依此擧行。
禮曹啓曰,卽接宗廟署所報,則明日人日製試取時,本署官員,俱爲觀光云矣。依定式,本曹正郞李徽圭,假官差送,以爲代直後赴試之地,何如?傳曰,允。
又啓曰,卽接永禧殿官員所報,則明日人日製試取時,本殿官員,俱爲觀光云矣。依定式,假官一員,令吏曹以成均館官員口傳啓下,以爲代直後赴試之地,何如?傳曰,允。
又啓曰,卽接景慕宮官員所報,則明日人日製試取時,本宮官員,俱爲觀光云矣。依定式,假官一員,令吏曹以成均館官員口傳啓下,以爲代直後赴試之地,何如?傳曰,允。
承文院啓曰,本院有司堂上有闕之代,行大護軍朴珪壽差下,使之察任,何如?傳曰,允。
鄭基會啓曰,臣敬奉御題,與弘文提學,偕往泮宮,璿派儒生應製試取,則收券爲九十七張矣。捧入之意,敢啓。傳曰,知道。
傳曰,李載兢科事,此豈知而行之?試券旣入於第二,則果以友愛之情,特爲示意矣。伏承慈敎,若曰今者大院君,深夜詣闕,以其年幼,苦辭泣懇,固知其惜福之義,自上雖欲承順,旣闡之名,已頒之敎,亦不可還收,二十歲前,勿爲唱名,以副大院君本意爲敎矣。直赴李載兢應榜,待下敎。
傳曰,直赴李載悳賜樂。
傳曰,此家科聲甚奇喜,放榜日,恩彦君內外祠版,遣承旨致祭。
判府事李裕元疏曰,伏以臣,聞負重致遠,力窮則止,竭誠事君,病至必休。臣年愈衰而情益苦,言已竭而意無窮,卽公無以陳力,私可以知止故耳。壯則馳驅,老宜休息,臣分之常,而臣才不逮人,器非經國,在其壯也,當官不讓,及其老也。毫露靡因,而貪叨寵榮,不忘棧豆,邇來八九年之間,十上章牘,徒歸文飾,累徼恩言,重犯罪戾,臣之求退,豈爲希高慕古,愛好林泉而然也?風樹之感,夙自纏心,掃守邱墓,以此歸全,則終始不報之報遂矣。至若烈士徇名,期輸忠於象闕,達人知足,堅請老於菟裘,非臣攸擬。朱夫子曰,士大夫辭受出處,不獨其身之事而已。其所處之得失,乃關風俗之汚隆,夫出處,朝廷之大防,而以疾去者,亦其一也。今臣,耳目失聰明,而聾矒日積,重之以脚不支身,喘不緖氣,其疾與否,可以形決而體定,此情與義之不可已者矣。臣之至懇苦衷,有槪聖聰,得遂宿願,奉黃麻而歸詑鄕里,則未必無少補於養廉重防之風,孰不仰殿下天地之大,而曲成陶甄之化也哉?玆敢復申前說,仰瀆崇嚴。伏乞聖上,特許臣休致之請,俾全微節,千萬血祝之至,臣無任云云。答曰,省疏具悉卿懇。士大夫辭受出處,未始非汚隆攸關,而苟或不當辭而辭,不必處而處,則其於進退之義,得無可議者乎?卿之言情,昔非不足,繼以說病,今又何故?可强不可强,亦必有自量者存,予不多誥,卿其熟裁之。仍傳曰,此批答,遣史官傳諭。
辛未正月初三日□時,上御慈慶殿。璿派儒生應製科次入侍時,行都承旨鄭基會,史官缺,讀券官崔遇亨,對讀官李承宇·李敦夏,以次進伏訖。上曰,史官分左右。上曰,科次爲之。敦夏讀奏第一張句訖。遇亨曰,書等何以爲之乎?上曰,第一張·第二張,書正三下,第三張,書草三下,其餘,竝書次上。遇亨書等訖,承旨坼封內讀奏訖。上命書傳敎曰,璿派儒生應製賦居首,三下一幼學李載悳,之次三下幼學李載兢,竝直赴殿試,之次草三下幼學李重夏,直赴會試,之次次上幼學李承默等二人,竝給二分,之次次上幼學李善翼等二人,竝給一分,之次次上童蒙李昌來等三人,各杜陸千選一件賜給。又命書傳敎曰,入格儒生,明日待令。出傳敎上曰,史官就座,仍命試官先退。又命退,承史以次退出。
上在景福宮。停常參·經筵。
藥房提調金炳地,左副承旨金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等,不必入侍矣。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
傳曰,吏·兵批別歲抄點下者,依例捧傳旨。
傳曰,入格儒生入侍。
傳曰,右承旨,持此御題,與弘文提學,偕往泮宮,試取以來。
金聲根啓曰,右承旨,持此御題,與弘文提學,偕往泮宮,試取以來事,命下矣。行右承旨韓敦源,所當牌招,而拘於廳規,不得請牌,何以爲之?敢稟。傳曰,牌招。
禮曹啓曰,先農壇·親耕臺奉審,以何大臣進去乎?敢稟。傳曰,右議政進去。
又啓曰,親耕吉日,令日官推擇,則二月初九日初十日,俱吉云,以何日定行乎?敢稟。傳曰,以初十日定行。
又啓曰,謹稽謄錄,則己未親耕時,習儀具三度,而癸酉·甲申·丁亥,只行一度矣。今番則以何年例擧行乎?敢稟。傳曰,依丁亥年例爲之。
又啓曰,謹稽謄錄,則己未親耕牛二頭,以黃牛裌靑衣代用,而癸酉·甲申·丁亥,因傳敎,以黑牛用之矣,今番則以何年例擧行乎?敢稟。傳曰,依丁亥年例爲之。
又啓曰,謹稽謄錄,則己未親耕時,終耕五十人,耕牛以雙駕磨鍊,癸酉·甲申·丁亥,則因傳敎,以一駕牛用之,今番則以何年例擧行乎?敢稟。傳曰,依丁亥年例爲之。
兵曹啓曰,王大妃殿寶齡望五慶科,除初試庭試,來三月十五日設行事,自禮曹推擇啓下,而武科則例有初試,依定式,分京外試取矣。吉日,令日官洪宜寧推擇,則來二月初十日爲吉云。以此日擧行,而取考謄錄,則在前慶科庭試武科取人之數,多寡不同,或取三百人,或取四百人。今番則取幾人乎?敢稟。傳曰,取三百人。
又啓曰,今正月初六日,隆武堂親臨犒饋時,出番二番新番犒饋事,命下矣。祗受軍兵等,各其將率領,當日聚待于秋成門外,待入來,與入直軍兵,同爲札駐之意,分付各該營,何如?傳曰,允。
戶曹啓曰,社還設置,國家經遠之謨也。一或違越,害將及民,前後提飭,不啻申嚴,而卽聞延豐縣社還,有自官題給者,有從中偸竊者,法意蕩然,傳聞狼藉,奉承大院君所敎,別遣曹吏,一一摘奸,則許多犯科,脗合傳言矣。其在重社穀,嚴國法之意,不可容貸,該縣監趙秉瑀,爲先罷黜,其罪狀,令該府拿問嚴勘,所犯諸條,自臣曹關飭道臣,別定査官,這這還捧,嗾囑奸弄之漢,竝摘發嚴治。此是京鄕喧騰之事,則道臣豈有不聞之理?前監司閔致庠,從重推考,何如?傳曰,寧有是理?事甚駭然。延豐縣監拿問嚴勘,至於前道臣言之,其在按察之地,京鄕狼藉之說,豈可不聞?前忠淸監司閔致庠,施以刋削之典。以此意關飾於各道,可也。
傳曰,延豐縣監之代,令該曹,勿拘常格,口傳各別擇差,不日下送。
吏曹口傳政事,以李鎬肅爲延豐縣監。
韓敦源啓曰,臣敬奉御題,與弘文提學,偕往泮宮,人日製儒生試取,則收券爲四百十五張矣。捧入之意,敢啓。傳曰,知道。
傳曰,明溫·德溫兩公主,子若孫之同日科聲,甚是奇喜,明溫公主內外祠版,德溫公主祠版,唱榜日,遣承旨致祭。
傳曰,直赴金德均賜樂。
傳曰,直赴趙鍾翼,講官之子也,特爲賜樂。
以司謁口傳下敎曰,直赴尹用求,當爲賜樂,而南寧尉,方居憂,賜樂置之。
禮曹啓曰,先農壇及觀耕臺,預先奉審事,啓下矣。大臣及本曹堂上禮房承旨與中使奉常寺官員,依前例除出去,入來肅拜,明日進去奉審之意,敢啓。傳曰,知道。
辛未正月初四日巳時,上御慈慶殿。入格儒生入侍時,同副承旨李會正,假注書車有聲,記注官金鼎燮,別兼春秋朴定陽,幼學李載悳等,序立階下訖。上曰,史官分左右。
辛未正月初四日申時,上御慈慶殿。人日製科次入侍時,行左承旨韓敦源,假注書車有聲,記注官金鼎燮,別兼春秋朴容大,讀券官崔遇亨,對讀官李承宇·李敦夏,以次進伏訖。上曰,史官分左右。上命科次,敦夏讀奏第一張句訖。遇亨曰,書等何以爲之乎?上曰,第一張·第二張·第三張,書正三下,第四張,書草三下,其餘竝書次上。遇亨,書等訖,上命承旨,坼封內,敦源,坼封內,讀奏訖。上命書傳敎曰,人日製賦居首三下進士趙鍾翼,之次三下幼學金悳均·尹用求,竝直赴殿試,之次草三下幼學尹滋肅,直赴會試,之次次上幼學金致鉉等二人,竝給二分,之次次上幼學李晩善等二人,竝給一分,之次次上幼學沈相薰等二人,各八子百選一件賜給。又命書傳敎曰,入格儒生,明日待令。出擧條上曰,史官就座,仍命試官先退,承史以次退出。
上在景福宮。停常參·經筵。
任商準啓曰,行右承旨韓敦源,今日不爲仕進,卽爲牌招,何如?傳曰,允。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
又啓曰,卽者兵曹郞廳來言,明日親臨歲首犒饋時,別侍衛不可不備,而行判書李景夏,先詣迎接信地,次堂,例不得擧行云,何以爲之?敢稟。傳曰,次堂擧行。
禮曹啓曰,來二月初十日親耕時,宗廟告由祭,依前例,當日曉頭設行乎?敢稟。傳曰,親耕告由,不行於社稷,須涉未安,一體磨鍊,永寧殿·景慕宮告由,亦爲一體磨鍊。
又啓曰,親耕後,有勞酒之禮,翌日有頒敎陳賀之節,而己未年,則親耕翌日,只行頒敎後,宗宰以下,勞酒於正殿,諸執事宣醞及耆庶民所饋,依犒饋例設行,癸酉·甲申年,則親耕日,只行耆庶民勞酒於勸耕臺前,丁亥年,則勞酒之禮,依甲申年例,而頒敎陳賀依例爲之矣。今番則依何年例擧行乎?敢稟。傳曰,頒敎之節,依己未年例爲之,耆庶勞酒,依甲申年例爲之,宗宰則宗正卿,全數入參。
訓鍊都監啓曰,本局別將李冕熙,身病猝重,勢難察任,改差,何如?傳曰,允。
禁衛營啓曰,本營千摠柳東烈,身病猝重,勢難察任,改差,何如?傳曰,允。
御營廳啓曰,本廳千摠柳瓚,以前任喬桐府使,方在任所,上來尙遠,久曠可悶,改差,何如?傳曰,允。
摠戎廳啓曰,本廳中軍任興準,身病甚重,勢難察任,改差,何如?傳曰,允。
傳曰,明日出宮門路,以崇陽門爲之。
傳曰,入格儒生入侍。
兵曹庭試武科初試規矩,鐵箭三矢一百十步,片箭三矢一百三十步,一巡一中,騎芻一次二中,柳葉箭五矢一百二十步,一巡二中,講書,粗以上,取三技落點。
刑曹啓曰,今初二日動駕時,衛外擊錚人韓山幼學權相奎,爲其曾祖裕伸理事也,非但事係愼重,處所外鳴金,有違定式,原情勿施之意,敢啓。傳曰,知道。
辛未正月初五日巳時,上御慈慶殿。入格儒生入侍時,左副承旨洪坃,假注書車有聲,記注官尹相殷,別兼春秋朴容大,以次進伏,儒生等序階立下訖。
上在景福宮,停常參·經筵。
還內後,藥房·內閣·政院·玉堂口傳問安。答曰,知道。
傳曰,今十三日,當詣景祐宮展拜,歷拜南延君祠宇,仍覲本宮矣,該房知悉。
以司謁口傳下敎曰,十三日動駕時,御路間路磨鍊門路,光化門爲之。
傳曰,今番幸行時,沿路各邑,俱爲設賑矣。諸般策應之節,自有畿營之措劃,而此外用民之事,何可責備於飢饉之民?惠廳所在甲胄錢三千兩,劃送于畿營,諸般民力,切勿應役,務從省約,俾安飢民事,分付。
任商準啓曰,三陟營將韓鎭忠,未付軍銜徑呈,肅單原單勿施,該營將,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
宣惠廳啓曰,昨年諸道,豐歉不均,畿甸則至有賬資之請劃,又有三千結俵災,湖南舊災,尙未復摠,湖西之丙申還錄災,乙丑蒙頉災,爲萬餘結,參考前摠,已多減分之例,今年京畿·兩湖營官需各樣價減分磨鍊,而兩湖則限舊災充補間,仍爲減分,何如?傳曰,允。
議政府啓曰,卽見右捕廳所報,則尙州居金鶴壽爲名漢,敢做妖謊之說,出沒京鄕,煽動人心,同鄕居李耆輔,雖云見欺,亦有干涉,兩罪人,捉上究覈,情節不輕,自本廳,果難擅便云矣。此輩之欺人騙財,已是無恒不良之甚,而於京於鄕,做謊興訛,卽其罪萬戮而有餘誅,罪人金鶴壽,押送慶尙監營,大會軍民,梟首警衆,至於李耆輔之隨問隨答,藉曰沒覺見欺而然,所犯則亦自不輕,令秋曹嚴刑二次,遠惡島限己身定配,何如?傳曰,允。
內醫院啓曰,本院內醫李能基有頉代,議藥同參金正善移差,內醫之代,外醫李命錫差下,令該曹口傳,付軍職,冠帶常仕,何如?傳曰,允。
禁衛營啓曰,本營千摠柳相吉,身病猝重,勢難察任,改差,何如?傳曰,允。
又啓曰,本營千摠,今當差出,而擬望之人乏少,外任竝擬,何如?傳曰,允。
兵曹啓曰,今正月二十日,大駕詣先農壇齋宿,二十一日,親祭時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,訓局馬軍三哨,步軍五哨,訓將率領爲先廂,訓局馬軍一哨,步軍二哨,御營步軍一哨,兩營騎士各一番,御將率領爲後廂,禁軍三番,隨駕別抄軍二哨,領付中央陣,禁將,率訓局馬軍一哨,餘軍二哨,該營餘軍一哨,騎士一番留陣,餘軍留營置之。
又啓曰,在前城外動駕時,侍衛,例爲稟旨磨鍊,而昨冬孝昌園展拜時,兵摠府堂上各二員,兵曹郞廳二員,都摠府郞廳一員,五衛將二員,武兼一員,隨駕矣,今番則何以爲之乎?敢稟。傳曰,依此磨鍊。
又啓曰,在前城外動駕時,挾輦軍,例爲稟旨磨鍊,而昨冬孝昌園展拜時,挾輦軍二百名,倭槍手一百名,餘軍五十名磨鍊矣,今番則何以爲之乎?敢稟。傳曰,挾輦軍二百名,倭槍手一百名,餘軍一百名磨鍊。
兵曹,長陵幸行時軍令,二月十八日出宮,黔巖碑閣所少駐,高陽行宮晝停,四十六里汾水院少駐,坡州行宮宿所,四十里,十九日碑立巨里少駐,長陵展謁三十四里,以上一百二十里,親祭還詣碑立巨里少駐,坡州行宮宿所,二十日汾水院少駐,高陽行宮晝停,黔巖碑閣所少駐,還宮。
兵曹啓曰,來二月十八日,大駕詣長陵,親祭幸行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,依戊辰華城幸行時例磨鍊,而後廂御將爲之,禁營步軍二哨,以御營步軍二哨,換爲隨駕,別抄軍一哨,領付中央陣,留都,禁將爲之。
又啓曰,在前幸行時,挾輦軍四百名或三百名,餘軍二百名或一百名磨鍊,而甲寅年長陵幸行時,依辛亥年例,挾輦軍三百名,餘軍五十名磨鍊,昨秋幸行時,依昨春例,挾輦軍三百名,餘軍一百名,磨鍊矣,今番則何以爲之乎?敢稟。傳曰,依昨春幸行時例,挾輦軍三百名,餘軍一百名,磨鍊。
又啓曰,在前經宿幸行時,侍衛,例爲稟旨磨鍊,而遠行時,兵曹都摠府堂上郞廳各二員,五衛將二員,武兼八員,磨鍊,昨春經宿幸行時,特因下敎,兵曹堂上郞廳各二員,都摠府堂上二員,郞廳一員,五衛將二員,武兼一員,隨駕矣,今番則何以爲之乎?敢稟。傳曰,依昨春例磨鍊。
又啓曰,在前經宿幸行時,城外屛門把守,大駕行過後,入來留都營,回鑾時,出去把守矣,今亦依此擧行,何如?傳曰,允。
又啓曰,今此幸行時,依前例,摠戎使率訓局餘軍,迎秋門外,當爲留陣,而在前長陵幸行時,摠戎使,率坡州·長湍別驍士,先詣隨駕事,自該廳草記稟定,留陣軍兵,中軍代領擧行矣。今亦依此磨鍊,何如?傳曰,允。別驍士,待摠廳草記,當有處分矣。
又啓曰,今此幸行時,宿所設布帳及虎網子,當爲稟旨磨鍊,而在前經宿幸行時,連因下敎置之矣,今番則何以爲之乎?敢稟。傳曰,置之。
又啓曰,在前幸行時,畿邑所管斥堠伏兵傳語軍,摠戎廳廣州府,各隨地方擧行矣,今亦依此擧行,何如?傳曰,允。
又啓曰,在前幸行時,書停所,步軍一哨除出,作門矣。黔巖碑閣所少駐,高陽郡晝停所留駐,汾水院少駐,碑立巨里少駐時,先廂步軍一哨,依例除出作門,何如?傳曰,允。
又啓曰,今此幸行時,陵所及宿所,先後廂軍兵環衛外,行外方扈衛軍兵,當爲稟旨磨鍊,而乙卯年幸行,依各年例,外方扈衛軍兵,俱不調用矣。今番則何以爲之乎?敢稟。傳曰,置之。
又啓曰,幸行回鑾後,隨駕軍兵犒饋,在前每以乾物分給矣。今亦依此擧行,何如?傳曰,允。
兵曹啓曰,參班璿派武士試取入格人等,謹依別單判下施賞,而箭竹,以軍器寺所在者,取來頒給之意,敢啓。傳曰,知道。
義禁府啓曰,延豐縣監趙秉瑀,拿問嚴勘事,傳旨啓下矣。趙秉瑀時在任所云,依例發遣府羅將拿來,何如?傳曰,待待命拿囚。
禮曹啓曰,親耕時,宗室·冢宰·兵判·大司憲·大司諫,從耕乃是禮文,而英宗朝丁亥年,因特敎,國舅·儀賓·戶曹判書·京畿監司,亦爲從耕矣。今番則以何爲之乎?敢稟。傳曰,依丁亥年例爲之,宗宰以下,從耕班首爲之,終耕人,以三十人磨鍊。
辛未正月初六日巳時,上詣隆武堂。親臨犒饋軍士房承旨入侍時,行都承旨鄭基會,行左承旨任商準,行右承旨韓敦源,行左副承旨洪坃,右副承旨金聲根,注書缺,別兼春秋朴容大·趙秉鎬·朴定陽·崔鳳九·李源逸·金永穆,檢校直提學金炳地·趙寧夏·李載冕·閔升鎬·趙成夏,直提學南廷順,檢校直閣金永壽,待敎金演壽,校理李載德,副修撰李敦夏,以次侍立。時至,通禮跪啓請外辦,上具軍服乘馬,出永化門,藥房提調金炳地,副提調鄭基會,進前問候訖。仍出崇陽門,由維和門·興禮門·用成門·彰會門,出神武門外。宣傳官跪啓稟,放信砲三聲,鳴金二下大吹打,又跪稟鳴金三下吹打,上迎接營放砲,吹天鵝聲,點旗吶喊,共三次止金後,宣傳官,以禁軍別將番將,率禁軍臺下信地落後事入稟。又跪啓稟鳴金二下大吹打,啓行至轉曲處,宣傳官跪啓稟鳴金三下吹打止,又跪啓稟旗幟左右分立。至隆武堂前,上下馬陞座,黃門旗手,叉捍作門,宣傳官跪啓稟鳴金二下小吹打,少頃,又跪啓稟鳴金三下吹打止。兵曹判書·宣傳官,以次行參現禮後,兵曹判書,仍留壇上,武藝別監軍牢·巡視手·內吹·吹鼓手等,分班叩頭,命起去應退。兵曹判書李景夏跪啓稟放陞壇砲,宣傳官,命起應退,宣傳官跪啓稟陞壇號令放信砲三聲,鳴金二下大吹打,牢子大喝三聲,進跪大呼開門,叉捍旗手揮旗退,宣傳官跪啓稟鳴金三下吹打止。景夏跪啓稟行犒饋禮,宣傳官跪啓稟聚官軍號令放信砲,掌號留禁軍別將·番將·扈衛軍官·武藝別監·別技軍,俱平列于臺上,局出身軍兵,各其將率領,平列于臺下。宣傳官跪啓稟鼓,禁軍別將以下,各將領及軍兵俱跪,分班叩頭,命起去各齊應,宣傳官跪啓稟列坐號令放信砲,鳴鑼列坐訖,止金,宣傳官跪啓稟奏武桓之樂,鳴金二下,樂作,內侍進御牀,各賜饌于承·史閣臣·侍衛以下。傳曰,軍兵犒饋,一一申飭,俾無遺漏焉。擧牀畢,宣傳官跪啓稟鳴金三下,樂止,又跪啓稟奏徵角之樂,鳴金二下,樂作,盡飽後,宣傳官跪啓稟鳴金三下,樂止,各官兵,山呼叩頭,承·史閣臣·侍衛以下,皆呼千歲者三,宣傳官跪啓稟起立號令,放信砲吹哱囉,各官兵俱起立,宣傳官跪啓稟回信地,鳴金二下,大吹打,官軍各回信地訖,宣傳官跪啓稟鳴金三下,吹打止,景夏跪啓稟餉士禮成。上入小次,少頃,上出次,命軍士房承旨入侍。商準進前奏曰,軍令入侍時,例以承傳宣傳官,陞殿擧行矣。今亦依此擧行乎?宣傳官,如例擧行後,宣傳官引兵曹判書李景夏進前。景夏跪請軍令,仍以軍令跪授宣傳官,宣傳官跪授商準,商準讀奏訖,跪授挾侍,挾侍跪進。上命踏啓字以下。挾侍跪授商準,商準跪受,書判付讀奏訖,跪授宣傳官,宣傳官跪授景夏,仍呼起來。上命兵曹判書先退,仍命侍衛進發。宣傳官跪啓稟旗幟分立三行。上降座乘馬,由神武門·彰會門·用成門·興禮門·維和門,至崇陽門外。承旨請出標信解嚴,上還內,諸臣以次退出。
上在景福宮。停常參·經筵。
都摠府啓曰,今日入直內三廳·武兼禁軍及軍兵等,中日習射技放,請出標信。傳曰,知道。
韓敦源啓曰,行左副承旨洪坃,右副承旨金聲根,今日不爲仕進,竝卽牌招,何如?傳曰,允。
備忘記,喬桐都護府使申泰益,古城僉使李豐烈下直,各長弓一張·長箭一部·片箭一部·筒兒一箇賜給。
以司謁口傳下敎曰,景祐宮展拜時,先後廂中央軍兵,兩傍排立。
以右副承旨金聲根牌不進罷職傳旨,傳曰,只推。
韓敦源啓曰,明日傳香,禮房承旨,當爲齋宿,行左副承旨洪坃,更爲牌招,何如?傳曰,允。
傳曰,發遣吏郞,諸執事淸齋與否,摘奸以來。傳曰,飭已施矣,前忠淸監司閔致庠分揀。
兵曹啓曰,今正月十三日大駕詣景祐宮展拜,歷拜南延君祠宇,仍覲本宮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,訓局馬軍四哨,步軍八哨,訓將率領爲先廂,禁營步軍三哨,兩營騎士各二番,禁將率領爲後廂,禁軍四番,隨駕,別抄軍二哨,領付中央陣,餘軍留營,留陣置之。
右捕盜廳啓曰,罪人金鶴壽,押送嶺營,李耆輔移送秋曹之意,敢啓。傳曰,知道。
兵曹啓曰,今此先農壇動駕時,各差備所把驛馬,磨鍊書入,而本曹驛馬外,不足之數,依例京畿驛馬十五匹補把事,分付本道之意,敢啓。傳曰,知道。
又啓曰,今此長陵幸行時,各差備所把驛馬,磨鍊書入,而本曹驛馬外,不足數,依近例京畿驛馬十五匹補把事,分付本道之意,敢啓。傳曰,知道。
司僕寺啓曰,今此長陵親祭時,各差備入把馬,磨鍊別單書入,而其中驛馬,則令兵曹知委畿內各驛,使之直爲入把,何如?傳曰,允。
又啓曰,今此長陵親祭時,補把驛馬,關西·海西,限三十匹分排,知委各驛,以爲入用之地,何如?傳曰,允。
上在景福宮。停常參·經筵。
備忘記,阿耳僉使申永翰下直,長弓一張·長箭一部·片箭一部·筒兒一箇賜給。
傳曰,禮房承旨,馳詣受香諸處,奉審摘奸以來。
以慶尙監司金世鎬狀啓,還餉及殖利錢欠逋,徵補沒策,充補末由,令廟堂稟處事,傳曰,莫重公貨,無難私用,邇來八九年間,夥然之,至於此甚,果何爲而然也?都不覺察而然乎,全事掩置而然乎?卽毋論覺察掩置之何居,又從而躬自犯逋者有之,苟有一分顧畏之心,寧容乃爾?充逋之方,自本營從長措劃,條列狀聞,至於犯逋諸漢,豈可曰勢到弩末,而置不擧論乎?竝爲嚴囚,連加督捧,如有挨延時日者,以法從事,俾嚴國綱。
宗親府大宗會時,都有司李圭徹,副有司李會淳,三有司李升洙。
營建都監啓曰,監造官李秀彦,謂有身病,呈狀乞遞,其代以宗親府直長姜凡秀差下,何如?傳曰,允。
奎章閣啓曰,守宮檢校直提學李㘾,待開門牌招,何如?傳曰,允。
傳曰,明日出宮門路,以崇陽門爲之。
承文院啓曰,卽見四度咨文出來者,則一是上年秋季,統巡會哨,緣由具奏,奉旨知照事,一是本年春季,統巡箚派內城廂藍旗協領榮惠,自正月一日起,至三月底止,前往巡査,預行知照事,盛京禮部咨文二度也。一是會·寗交易事,一是犯越李東吉,押還本國曁沿江一帶,寔無該犯招引匪類事,北京禮部咨文二度也。竝以承領之意,各撰回咨,付撥下送灣府,傳給鳳城,轉致盛京北京之地,何如?傳曰,允。
摠戎廳啓曰,前此大駕歷臨坡州時,庚子年摠戎使,只率前排,官門外跪迎,甲辰年,率別驍士,五里程通廣處旗鼓迎接,戊辰年,因下敎,坡州·長湍別驍士,摠戎使率旗鼓,先詣率領隨駕,壬寅年,依甲辰例,庚戌年,摠戎使,只率令旗,自坡州境上隨駕矣。今番則何以爲之?敢稟。傳曰,當此設賑之時,別驍出用,實爲難便。今番則摠戎使,只率該營旗鼓與步軍一哨,先廂頭局行陣,至五里程通廣處,除率先廂馬步軍各一哨迎接。
政院啓曰,卽者刑曹郞廳來言,罪人李耆輔,當爲刑配,而判書閔致庠在外,次堂例不得擧行云,何以爲之?敢稟。傳曰,待判書上來擧行。
禮曹啓曰,卽接濟州牧使趙羲純狀啓謄報,則去十二月令,宗廟薦新洞庭橘,依數封進,而乳柑段,只爲五十九箇是乎所,宗廟·景慕宮薦新,備數無路,故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例。今亦依前例分排,當日薦進,何如?傳曰,允。
御營廳啓曰,本廳中軍鄭周應,身病甚重,勢難察任,改差,何如?傳曰,允。
上在景福宮。停常參·經筵。
大駕詣永禧殿入齋室後,藥房·內閣·政院·玉堂口傳問安。答曰,知道。展拜還入齋室後,藥房·內閣·政院·玉堂口傳問安。答曰,知道。仍詣儲慶宮展拜,還入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。還宮後,藥房·內閣·政院·玉堂口傳問安。答曰,知道。
傳曰,今番大宗會處所,以隆文堂爲之。
傳曰,今年卽領府事立朝七十年矣,事甚稀貴,其孫副護軍鄭範朝,特爲加資。
傳曰,儲慶宮展拜時,百官行禮置之。
以司謁口傳下敎曰,再明日星壇淸道,以中軍代行。
兵曹,以趙羲純爲御營中軍。
吏曹口傳政事,以申奭熙爲坡州牧使。
奎章閣啓曰,大駕,今已還宮,守宮檢校直提學李㘾,依定式減下,何如?傳曰,允。
禮曹啓曰,親耕時,殿下五推,宗室宰臣七推,諸判書·臺諫九推,乃是古禮,而丁亥年,則王世孫行七推禮,宗宰以下,竝行九推禮矣。到今事體,宗室以下推數,自臣曹不敢循例磨鍊,何以爲之乎?敢稟。傳曰,世子·世孫,例行七推之禮,宗宰以下,竝以九推事定式。
辛未正月初九日辰時,大駕詣永禧殿·儲慶宮展謁,擧動入侍時,行都承旨鄭基會,行左承旨任商準,行右承旨韓敦源,行左副承旨洪坃,右副承旨金聲根,同副承旨李會正,注書缺,別兼春秋趙秉鎬·朴定陽·崔鳳九·李源逸·金永穆·朴容大,檢校直提學金炳地·趙寧夏·李載冕·閔升鎬·趙成夏,直提學韓敬源,檢校直閣李世用·金永壽,直閣洪殷謨,檢校待敎鄭範朝·金奎軾,待敎金演壽,檢校副提學趙慶鎬·趙敬夏·李明應,副提學李寅命,檢校典翰金奎弘·李起鎬·閔台鎬·金性均,典翰李承宇,副應敎丁觀燮,副校理張原相,修撰徐奭輔,以次侍立。時至,通禮跪啓請外辦,上具翼善冠·袞龍袍,乘輿出永化門。藥房提調金炳地,副提調鄭基會,進前問候訖,仍出崇陽門外。通禮跪啓請降輿乘輦,上降輿乘輦,由維和門·興禮門,出光化門外,進發至永禧殿紅箭門外。通禮跪啓請降輦乘輿,上降輦乘輿,至齋室門外。通禮跪啓請降輿,上降輿入齋室,展謁時至。通禮請出次。上改具冕服出次,通禮請執圭,承旨跪進圭,上執圭,通禮導上入就版位。贊儀唱鞠躬四拜興平身,上行四拜禮訖,陞詣殿內奉審訖。仍出殿門降詣,通禮跪啓請釋圭,上釋圭,承旨跪受圭。時·原任大臣進前問候訖,領議政金炳學奏曰,領府事鄭元容,立朝今爲七十年矣。國之盛事,人之上瑞,其在優老禮遇之義,似合有示意之擧,故敢此仰達矣。上曰,當有敎矣。出擧條上命史官出去,詳問領府事近節以來,待洞口輦路,俾爲接見之意,傳諭也。炳學曰,坡州牧使有闕矣。幸行不遠,又値設賑,此時曠代,委屬可悶。令該曹口傳差出,不多日內,下送事,分付,何如?上曰,依爲之。出擧條上還入齋室,傳曰,儲慶宮展拜時,百官行禮置之。出傳敎少頃,通禮跪啓請外辦,上改具翼善冠·袞龍袍以出,通禮跪啓請乘輿,上乘輿出大門,至紅箭門外。通禮跪啓請降輿乘輦,上乘輦,進發至儲慶宮洞口外。應哲還奏曰,臣謹奉聖敎,傳諭于領府事,則謹當祗迎于輦路云矣。上見領府事祗迎,仍駐輦。上曰,領府事進前,諸子姪孫,挾護入來。元容進前奏曰,新年福祿鼎至,玉體萬康,日吉辰良,殿宮展拜,群情忭祝,大小攸同,勞動中聖體,若何?上曰,一樣矣。仍敎曰,大臣平安過歲乎?接見於此,實爲喜幸。元容曰,今獲仰瞻,萬萬慶祝,臣亦好爲過歲矣。上曰,今年,卽卿立朝七十年乎?元容曰,然矣。上曰,卿,國之元老也。事甚稀貴,心切欣喜,今當有示意之擧矣。仍命書傳敎曰,今年,卽領府事立朝七十年矣。事甚稀貴,其孫副護軍鄭範朝特爲加資。元容曰,伏奉聖敎,萬萬榮感,格外恩數,尤極惶懍,而渠又蒙騃。伏乞特爲還收,以安私心焉。上曰,卿不必如是矣。豈可還收乎?元容曰,若蒙還收之命,則當倍榮感矣。上曰,勿爲過辭而安心也。元容曰,聖敎之下,只切悚懍矣。上曰,卿之筋力尙旺矣。日候溫和之時,一登講筵,是所望也。元容曰,臣亦常有是誠矣。稍待溫和之日,當陪講以伸區區之下忱矣。上命領府事退去,元容退出。上至儲慶宮大門外,通禮跪啓請降輦乘輿,上降輦乘輿,至齋室門外,上降輿入齋室,問安,勿爲之事,下敎。展拜時至,通禮跪啓請出次,上出次,通禮導上詣版位,行再拜禮,仍入宮內,奉審訖,還入齋室。傳曰,諸司預備。少頃,上出次,通禮跪啓請乘輿,上乘輿出大門外,通禮跪啓請降輿乘輦,上降輿乘輦,進發入光化門,由興禮門·維和門,至崇陽門外。通禮跪啓請降輦乘輿,上降輦乘輿。兵曹判書李景夏跪稟放仗,承旨請出標信解嚴。上由永化門還內,諸臣以次退出。
上在景福宮。停常參·經筵。
藥房都提調金炳學,提調金炳地,左承旨任商準啓曰,殿宮展拜,勞動旣多,伏未審夜間,聖體若何,寢睡·水刺之節,何如?中宮殿氣候,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
內醫院啓曰,副提調洪坃,今日問安,不爲仕進,卽爲牌招,何如?傳曰,允。
任商準啓曰,行右承旨韓敦源,行左副承旨洪坃,今日不爲仕進,竝卽牌招,何如?傳曰,允。
傳曰,京營及該道校卒中,如有辛未軍功人生存者,雖老除,竝採訪以聞。
傳曰,當此設賑之時,多日曠官可悶。新除授坡州牧使申奭熙,使之當日下送。
傳曰,副學典翰外玉堂,竝許遞,校理金永珯·鄭學默,副校理權益洙·柳道昌,修撰黃普淵,竝除授。
傳曰,右承旨·左副承旨許遞,前望入之。
承旨前望入之,南廷龍·韓喆愚落點。
傳曰,吏曹參議有闕之代,前望入之。
吏曹參議前望入之,吳俊泳落點。
傳曰,臺諫有闕之代,前望入之。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
傳曰,大臣政府堂上,引見。
吏曹校理二單金永珯·鄭學默,副校理二單權益洙·柳道昌,修撰單黃普淵,已上除授事,承傳。
兵曹,兼坡州鎭兵馬僉節制使京畿兵馬右防禦使摠戎廳中營將單申奭熙。
禮曹啓曰,來二月初三日,行景慕宮春享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又啓曰,因臣筵奏親耕後謁聖,依己未年例爲之事,命下矣。謁聖吉日,以何間推擇乎?敢稟。傳曰,三月望間擇入。
三軍府啓曰,卽見慶尙監司金世鎬所報則,以爲,道內蔚山府砲手四十名,金海府別砲軍五十名,仁同府別砲軍二十名,寧海府砲手二十名,咸陽郡砲手三十名,設置云矣,敢啓。傳曰,知道。
政院啓曰,臣今日入直禁軍戎器點考,進去下直之意,敢啓。傳曰,知道。
政院啓曰,臣依定式,進詣香室奉審,則香祝·櫃祝·板袱子精潔之意,敢啓。傳曰,知道。
又啓曰,臣依定式,進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
掌令金國顯啓曰,大司憲閔泳緯,掌令成夏慶,持平金泰煥·奇觀鉉,在外,請竝斯速乘馹上來事,下諭。答曰,下諭事竝許遞。
宗親府大宗會時,贊禮李承輔,副贊禮李寅卨·李會正·李起鏞·李時夏·李敦夏,副掌憲李後善·李應辰·李宅應·李起鎬·李永,司宴李鍾晉單付。
禮曹啓曰,親耕時應行諸事,參考禮文及前例磨鍊之意,敢啓。傳曰,依所啓施行,宗宰以下耕牛,以一駕牛爲之。
刑曹啓曰,議政府啓辭內,卽見右捕廳所報,則尙州居金鶴壽爲名漢,敢做妖謊之說,出沒京鄕,煽動人心,同鄕居李耆輔,雖云見欺,亦有干涉,兩罪人,捉上鉤覈情節不輕,自本廳果難擅便云矣。此輩之欺人騙財,已是無恒不良之甚,而於京於鄕,做謊興訛,卽其罪萬戮而有餘誅,罪人金鶴壽,押送慶尙監營,大會軍民梟首警衆,至於李耆輔之隨問隨答,藉曰沒覺見欺而然。所犯則亦自不輕,令秋曹嚴刑二次,遠惡島限己身定配,何如?傳曰,允事,批下矣。謹依批旨,罪人李耆輔,嚴刑一次後,全羅道興陽縣鹿島遠惡島,限己身定配所,而待栲限加刑押送之意,敢啓。傳曰,知道。
辛未正月初十日巳時,上御慈慶殿。藥房入診,大臣政府堂上引見,同爲入侍時,都提調金炳學,提調金炳地,右承旨金聲根,閣臣缺,假注書鄭應哲,記事官白時洽,別兼春秋金永穆,領議政金炳學,右議政洪淳穆,政府堂上申櫶·鄭基世·金大根·趙秉昌·曺錫雨·李景夏·李周喆·金世均·崔遇亨·尹正求·李章濂·金炳地·李元熙·沈承澤·嚴錫鼎·閔致庠·許熠,掌令金國顯,副校理張原相,以次進伏。醫官玄光宣·李漢慶·朴時永·金在瑚,進伏楹外訖。上曰,史官分左右。炳學進前問候,各殿問候訖。炳學曰,醫官待令,使之入診乎?上可之。光宣等,以次診候,退伏楹外訖。炳學,顧謂光宣等曰,脈候詳爲奏之。光宣等奏曰,脈候左右三部調均矣。炳學曰,湯劑無議定者乎?光宣等曰,無所議進矣。上命醫官先退,仍命次對爲之。炳學奏曰,農者,天下之大本也。帝王之躬耕耤田,所以上供粢盛,爲萬民先,重農厚本,寔在其中,而親祀農壇,亦祈年之禮也。惟我殿下,一念元元,迺於百有餘年之後,將以繼述我英廟故事,成命一下,朝野欣告,臣不任欽仰攢祝之至,而今此親勞玉趾,從事耒耟,其重在於民天,而彼下民之觀瞻者,其將曰以人主之尊,而猶且身爲之耕,況以下民之賤,安坐而不耕可乎?於是乎人必樂赴南畝,乃亦有秋,豈不盛哉?第念窮蔀民生,耕種之不得及時者,由乎乏糧,耘耔之不能贍力者,由乎艱食,苟其耕斂而無所補助,則民其疇恃而疇依乎?今云長吏,古之農師田畯也。躬行阡陌,悉訪勞苦,有田而莫之墾者,有莠而莫之闢者,以糧以食,助其乏而補其艱,敕其掌任,諭其隣里,貧富相資,無有相須,不愆其時,不奪其力,則民生,可安於耕鑿,邦本,可固於磐石矣。歲首綸音,已爲頒下,繼將此奏,更爲行會於八道·四都,勿以文具視之,俾各惕念擧行,而其勤其慢,自當有掩之不得者,傳聞所及,萬一無對揚之實,則非但守宰之從重論警,不飭之失,責有所歸,一體措辭申飭,何如?上曰,依爲之。出擧條炳學曰,鄒經旣畢講矣。行將以思傳繼之,而鄒經七篇,遏人欲存天理也。其要在正心,正心之要,在其收放心。殿下於此,其必有體驗心得之效,而至於思傳一書,則其曰天命率性,道心之謂也,其曰擇善固執,精一之謂也。其曰君子時中,執中之謂也,此皆堯·舜·禹,相授之心法,而設爲九經之目,由本而及於末,由近而及於遠,天下國家爲治之規模,燦然具備矣。旣敍九經之目,而繼之曰所以行之者一,蓋一者,誠也。誠者,天道也。九經之道,皆本於人主之心,人主之心,若不誠而不純乎天道,則九者皆爲虛文,大學所謂欲正其心,先誠其意者,此也。臣聞天下之理無窮,雖聖智,有不能盡究者,故以大舜之生知,不能不資學問之功,所謂好問而好察邇言者也。樂記曰,君子欲化民成俗,其必由學乎?夫學者,所以明德也。不明其德,未有能新其民。然則天理人欲之分,天命率性之道,化民成俗之美,捨是學,無他下手處,而明理造道,卽惟曰思而已。臨文而思索其旨,當事而思究其義,則其將因其語而得其心,思之於學,爲益亦大矣。臣敢掇拾前人之述,庸寓新年陳勉之忱,惟殿下,懋哉懋哉。上曰,所陳切實,當服膺矣。出擧條炳學曰,百歲老人加資,卽優世盛擧也。每歲末,以明年應資者幾人,自各該道一一枚報,而或謂以見漏於歲抄,子孫直訴吏曹,追後下批者亦多,其間虛實,不無相蒙之弊,至有向來年紀相左之事矣。朝家恩典,何等關係,而不之詳審,遽然許施者,大非綜核之政。自今爲始,各道報來者,廟堂許題後,移送吏曹,始爲下批之意,著爲定式,何如?上曰,近來百歲之人,每政有之,必是下吏之弄奸。今此定式甚好,依所奏施行,可也。出擧條炳學曰,宗正卿·閣臣·儒臣·別軍職邊禦以上人之守令封箋,例付之該道差員,而一邑之許多所費,至爲千金之多云。這間貽弊,豈無及民之端乎?臣意則毋論某箋文,依畿營例,自承文院繕寫封箋,以紓一分民邑之力恐好,故敢達矣。上曰,旣有畿營之例,且有民邑之弊云,以此定式,可也。出擧條炳學曰,行吏曹判書李載元,行大護軍趙龜夏,政府堂上還差,何如?上曰,依爲之。出榻敎炳學曰,箕伯安梱報滿狀已到矣。按藩制梱,實心對揚,民事則殫誠存恤,軍務則盡心修擧,蔚然聲績,咸願久留。平安監司韓啓源,兵使蔡東健,待箇滿,加一瓜仍任,以責終始之效,何如?上曰,依爲之。出擧條炳學曰,道臣之春秋行部,省耕省斂之所由行,則雖不可一切寢閣,而此時供億之費,徒貽民邑之弊。今春八道巡審,竝停止,北道陵寢,畿內陵園奉審,依近例,以秩高守令替行事,行會,何如?上曰,依爲之。出擧條炳學曰,故縣監玄烜,辛未西警時,以白衣從事,差運糧之任,跋涉海路,趁期輸納于大陣,又辦數千包五十牛,私賑將卒,其後酬勞,不過牧官而止,而去戊午年間,辛未軍功人褒贈時,此人獨爲見漏,不無向隅之歎矣。今於天星一周之會,特爲加階褒贈,以示朝家之意,何如?上曰,依爲之。出擧條炳學曰,侍從臣父年七十加資,曲式攸在也。前承旨李鍾晉,當爲推恩,而所后家,無可施處,其本生父,年今七十云,依例移施之意,分付,何如?上曰,依爲之。出擧條淳穆曰,太歲元月三陽乾剛之會,萬物泰通之始也。慈壽彌卲,邦籙增鞏,殿下寶齡方富,勵有爲之志,膺無疆之福,天人相與之際,吉祥善事,宜無所不備,其以何德之可修,何政之可敷,乃至迓景命而答洪休乎?聖學旣畢講鄒經,其於遏人欲存天理,義理邪正之分,必有所提綱絜維,融會其歸趣,而七篇宗旨,蓋不越乎保民而王而已。是以,哲致治之術,固莫不先保其民,然後始乃立紀綱正風俗。殿下,探究其本源,審愼其幾微,際天之所覆,極地之所載。皆可爲分內事雖布縷粟米之征,拳拳憂勤,屢發於前席,臣等,每相欽頌,而第以近日施諸政敎者言之,畿甸之賙飢,關北之蕩逋,惻怛德意,藹然與陽春同其布澤。且祭先農耕耤田,命皆親行,此乃英廟以後,初有之盛擧也。繼述務本之家法,勞屈玉趾,以身率先,使緣晦之氓,觀感興起,國之上瑞,從可占焉。推此一念,罔或造次少弛,省察愈密,則其見益明,持守愈嚴,則其進勇,心得躬行,日新月盛,仁聞之所暢達,焉有民不被其澤者乎?自昔爲人臣而頌禱其君,必稱周文王,惟文王,學有緝熙于光明,以卑服,卽康功田,功用咸和,萬民遂底,克享天心,福祿攸降,關雎·麟趾之盛,于以垂耀簡冊,臣之區區愚忱,祈祝我殿下者,卽惟曰莫若師文王也。伏願懋哉懋哉。上曰,所陳切實,當服膺矣。出擧條上命大臣就座。聲根曰,諸宰奏事。秉昌奏曰,今此親耕後,只行頒敎,旣停賀禮,則試士一節,固不得循例請行,而謹稽謄錄,則英廟朝己未年親耕頒敎後,仍行謁聖,而試士科名,稱以親耕後謁聖,丁亥年,則親耕親蠶禮成後,亦爲謁聖而試士矣。旣有已例,故敢此仰達矣。上曰,依己未年例爲之,可也。出擧條秉昌曰,親耕習儀,依丁亥年例爲之事,纔已草記判下,當只行一度而親耕,盛儀也,鉅典也。況行之於百餘年之後矣,若不屢加肄習,及當正日,恐難免失儀,依己未年例習儀,準三度設行,何如?上曰,依爲之。出擧條秉昌曰,親耕圖,己未年則造成屛風進上,甲申年則因傳敎作簇子內入矣。今番則何以爲之乎?上曰,當有處分矣。出擧條聲根曰,臺諫所懷奏之。國顯起伏,仍欲傳啓。上曰,傳啓,出去臺廳爲之也。國顯奏曰,人主爲治之要,皆在於聖學中,懋哉懋哉。又開言路,以納忠直之士,則殿下,深居九重之內,治政得失,八域生靈之休戚,皆洞燭矣。以此留意焉。上曰,所陳當留念矣。出擧條聲根曰,玉堂所懷奏之。原相奏曰,聖賢之學,以無少間斷,爲第一要義。見今輕寒雖峭,和煦漸舒,伏願繼自今,晝日臨御,頻接講對晨夜觀覽,詳究旨趣,本之於經,篤先聖進修之工,博之於史,監歷代汚隆之跡,則厥政令施措,綱紀維持,皆在於此。伏願懋哉懋哉。答曰,所陳甚好,當留念矣。出擧條上命史官就座,仍命大臣先退,又命退,諸臣以次退出。
上在景福宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道,
傳曰,元陵忌辰祭,香祝亦當親傳矣,該房知悉。
政院啓曰,玉堂上下番俱空,事甚未安。應敎·副應敎未差,典翰李承宇,新除授,校理金永珯·鄭學默,副校理權益洙·柳道昌,修撰黃普淵,卽爲牌招,推移入直,何如?傳曰,允。
弘文館啓曰,下番姑降入直,事甚未安。修撰黃普淵,副修撰李敦夏竝卽牌招,推移入直,何如?傳曰,允。
傳曰,左承旨馳詣受香所,奉審摘奸以來。
傳曰,副學典翰外,玉堂竝許遞,前望入之,待下批牌招察任。
傳曰,館錄爲之。
政院啓曰,館錄爲之事,命下矣。副提學李寅命,典翰李承宇,應敎洪萬植,校理趙肅夏·張原相,副校理洪鍾大·李敦夏,修撰崔鳳九,竝卽牌招會圈之地,何如?傳曰,允。
弘文錄六點,洪健植·趙宇熙·李建昌·李源逸·魚允中·姜文馨·朴容大·李秀萬·徐胄淳·吳麟泳·金永穆·金明鎭,以上取十二人。
特進官抄啓,李容象·李熙昇·張寅植·李承淵·李敏庠·李載熙·金炳始·韓敬源·徐臣輔·申泰運·卓宗述·閔胄顯·李能燮·李絅愚·李時敏·宋熙正·李明應·南廷益·鄭順朝·洪坃·韓敦源·金永均·鄭泰好·任應準·鄭天和·李奎夏·李敎寅。
弘文館啓曰,新除授副校理權益洙,時在□□地,經筵入番事緊,請斯速乘馹上來事,下諭。傳曰,許遞。
三軍府啓曰,諸道春操稟啓,今已齊到矣。卒乘之有蒐有補,有國大政,而一歲之再講其武,亦制式攸在也。此不可一往停擱,而第於停擱之餘,若復徵發,則實不無擾民之端。今春八道四都水陸諸操,巡歷巡點,竝姑停止,官鎭門聚點,堤堰處移役,使之着意擧行事,分付,何如?傳曰,允。
禁衛營啓曰,本營哨官李健爀,身病猝重,勢難察任,改差,何如?傳曰,允。
校理金永珯疏曰,伏以臣,於杜蟄訟愆之中,伏奉恩旨,授臣以弘文館校理,惝惶震悸,五內失守。噫,臣之向來一錯,殆六郡鐵鑄不成,到今追惟,噬臍莫及,竊自念臣,童子備官而未之聞者也。徒知爲官之好,不知處官之難,自分其大小遠近,無非狼狽,況臺閣標準之自,風猷獻納之是經,而年淺識短,壞損體貌,貽羞簪紳,無復餘地。聖度曲加涵貸,恩譴只止刋削,匪怒伊敎,轉罪爲榮,收敍之命,纔過旬日,繼有薇垣除書,自揣愆郵,不敢揚揚冒進。今者曠絶之私,又下於格外,聖恩浩蕩,寵榮赫然,復欲置之於任使之末,在臣義分,固當竭蹶趨走,粗伸叨謝之忱,而第臣之黥劓未補,情跡難安,以今視昔,毫無異同,倘或冒昧而出,淟涊而居,安得免有識者之姍笑?淸朝士大夫,矜名檢而掌風,議者,孰肯與之比肩接武於周行之列哉?愧若撻市,懼於臨淵,雖欲前進,若有人挽之於後。臣情到此,吁亦窮且蹙矣。玆敢刳瀝衷懇,仰瀆崇聽。伏乞聖慈,特垂憫諒,亟遞臣新授職名,仍命有司,議臣未勘之律,以爲居官不職者之戒焉。臣方自劾,不宜附陳他說,而區區憂愛之忱,有不容淺默者。顧今聖志奮發,睿學將就,富有日新之盛德大業,實基於自修進益繼續光明之美。於乎休哉,先儒讀書之法,以四子爲間架,塡補他群書,大學·論·孟,自是古人爲學次第,殿下旣已溫習浸灌,精思力踐,而有餘裕矣。繼講冊子,又以思傳議定,是書亦聖人心法所在,實與曾傳,相爲表裏,學主敬而庸主誠,進德修身之要,不外乎誠敬二字。伏願殿下,自强不息,主一無敵,廈氈之上,對越方策,燕閒之中,探賾蘊奧,必究其關鍵結紐處,體認而躬行,則卽聖工所謂極高明而道中庸,致廣大而盡精微,亶在於是矣。惟殿下,懋哉懋哉,臣無任云云。答曰,省疏具悉。臺閣之推捉鄕民,其弊也。當復何居?向來處分,所以玉成于爾,爾若因此而自新,則奚但爲爾家之幸而已?館銜特授,意亦在此,爾其勿辭察職。尾附事,當留念矣。
辛未正月十一日巳時,上詣勤政殿月臺。星壇·元陵香祝親傳入侍時,行都承旨鄭基會,行左承旨任商準,右承旨金聲根,左副承旨李會正,右副承旨南廷龍,假注書缺,別兼春秋朴定陽·李源逸·金永穆,檢校直提學金炳地·趙寧夏·李載冕·閔升鎬,檢校直閣金永壽,直閣洪殷謨,檢校待敎金奎軾,待敎金演壽,典翰李承宇,校理鄭學默,以次侍立。時至,通禮跪啓請外辦,上具翼善冠·袞龍袍,乘輿出永化門。藥房提調金炳地,副提調鄭基會,進前問候訖。仍出崇陽門,由維和門,至勤政殿月臺。通禮跪啓請降輿,上降輿,通禮導上,入就褥位南向立。引儀,引星壇獻官,元陵獻官,進詣褥位之左。上跪,香室官員,奉香祝,跪授承旨,承旨以次跪受以進,上受之以授獻官,獻官等,以次跪受興。通禮導上,降就階下祗送位西向立,獻官等,奉香祝,由正路出,上鞠躬祗送訖,仍入幕次。少頃,上出次乘輿,由維和門,至崇陽門外,承旨請出標信解嚴。上入永化門還內,諸臣以次退出。
上在景福宮。停常參·經筵。
吏曹口傳政事,以李敦夏爲兵曹正郞。
吏曹啓曰,卽接通禮院牒報,則以爲,明日景祐宮動駕敎是時,左右通禮,不可不備,而右通禮有闕之代,卽速變通,以爲及時擧行之地云。其代口傳備擬以入之意,敢啓。傳曰,知道。
吏曹口傳政事,以趙秉鎬爲右通禮。
議政府啓曰,居昌府使卽聞身故云矣。道啓雖未上來,弊邑曠務,甚涉可悶,令該曹,口傳差代事,分付,何如?傳曰,允。
吏曹口傳政事,以洪祐慶爲居昌府使。
禮曹啓曰,以親耕後,謁聖吉日,何間推擇取稟草記。傳曰,三月望間,擇入事,命下矣。令日官李秉洪推擇,則來三月十二日爲吉云,以此日定行乎?敢稟。傳曰,以此日定行。
又啓曰,文廟展謁節目,依前例當以酌獻禮磨鍊,而酌獻禮後,親臨試士之節,竝依例磨鍊乎?敢稟。傳曰,依例磨鍊。
又啓曰,來三月十二日,文廟酌獻禮親行後,卽日親臨試士處所,何處爲之,而依例以卽日放榜磨鍊乎?敢稟。傳曰,酌獻禮後,試士退行於翌日,處所景武臺爲之,放榜卽日磨鍊。
禁衛營啓曰,本營千摠李周興,身病猝重,勢難察任,改差,何如?傳曰,允。
傳曰,明日出宮門路,以思政門爲之。
奎章閣啓曰,守宮檢校直閣李淳翼,待開門牌招,何如?傳曰,允。
上在景福宮。停常參·經筵。
大駕詣景祐宮展拜,還入齋室後,藥房·內閣·政院·玉堂口傳問安。答曰,知道。仍詣南延君祠宇,還入齋室後,藥房·內閣·政院·玉堂口傳問安。答曰,知道。仍詣本宮入幕次後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。還宮後,藥房·內閣·政院·玉堂,口傳問安。答曰,知道。
傳曰,京兆堂上竝許遞,政官牌招開政。
傳曰,副學典翰外玉堂竝許遞,今日政差出。
傳曰,呈告禮曹參判與在外敦寧都正·禮曹參議·泮長,竝許遞,今日政差出。
傳曰,和殯墓,遣內侍,看審以來。
傳曰,福溫公主內外祠版,遣內侍,看審以來。
傳曰,豐恩府院君內外祠版,遣都承旨,看審以來。
傳曰,興完君內外祠版,遣左承旨,看審以來。
傳曰,興寅君夫人祠版,遣內侍,看審以來。
傳曰,副護軍趙慶鎬夫人李氏祠版,遣內侍,看審以來。
傳曰,隨駕軍兵,令各其營別饒次分給。
傳曰,璿派後裔,同是一源也。列聖庇覆之意,在今敦厚之情,所以有續譜之作,而季春大宗會,亦出親親之義也。是禮也,百有餘年後初行盛擧,而公族蕃滋,枝葉碩茂,百世一室之美,實爲萬億無彊之休矣。宗會翌日,當率璿派人,詣宗廟展謁,仍爲親臨景武臺儒武應製試射矣。該房知悉。
都堂錄五點,洪健植·趙宇熙·李建昌·李源逸·魚允中·姜文馨·朴容大·李秀萬·徐胄淳·吳麟泳·金永穆·金明鎭,以上取十二人。
兵曹啓曰,謁聖吉日,自禮曹來三月十二日推擇,而試士退行於翌日事,批下矣。武科,則例有初試事,當擇日依定式,分京外試取,而日字不遠,知委各道試取上來,則其勢似有窘跲之慮矣,何以爲之乎?敢稟。傳曰,除初試爲之。
又啓曰,公忠道,以忠淸道復號,西原縣監,以淸州牧使復號事,自吏曹啓下矣。本道兵馬水軍節度使·兵馬節度使·水軍節度使·監營中軍·兵馬虞候·水軍虞候,竝以忠淸復號,西原營將,以淸州復號,西原鎭兵馬節制都尉,以淸州鎭兵馬僉節制使復號,管下邑,竝以淸州鎭管啓下之意,敢啓。傳曰,知道。
又啓曰,內禁衛將洪圭,以其病難供職,呈狀乞遞,改差,何如?傳曰,允。
又啓曰,羽林衛將朴鳴夏,五衛將閔致一·兪石柱·趙希永·趙雲模·劉守侃,昌德宮衛將金宇軾,文臣兼宣傳官李敦夏,俱以病難供職,呈狀乞遞,竝改差,何如?傳曰,允。
有政。吏批,判書李載元進,參判李敦應,參議吳俊泳,竝牌招不進,以趙秉鎬爲右通禮,李敦夏爲兵曹正郞,洪祐慶爲居昌府使,徐堂輔爲大司憲,南相說爲掌令,李基東·張錫默爲持平,張原相爲應敎,洪萬植爲副應敎,金永穆·李建昌爲校理,李秀萬·洪健植爲副校理,李源逸·徐胄淳爲修撰,姜文馨·朴容大爲副修撰,趙龜夏爲判尹,徐有畬爲同敦寧,鄭順朝爲禮曹參判,韓敦源爲左尹,任應準爲右尹,李圭魯爲敦寧都正,李敦相爲禮曹參議,李炳敎爲大司成,洪坃爲同春秋,李承宇爲宗府正,任泰五·劉元植爲典籍,李㘾爲分內醫提調,朴瑄壽爲伊川府使,洪在鼎爲沃川郡守,行副護軍鄭範朝,今加嘉善,特爲加資事承傳,前假監役李圭魯,今超通政,年七十侍從臣前承旨李鍾晉本生父,推恩移施事承傳,公事官單柳敦秀,贈禮判李奎鎭贈左參贊例兼,贈戶參李敏謙贈戶判例兼,故訓主李碩文贈左承旨,已上判義禁李源祚三代,故縣監玄烜贈左承旨,軍功人褒贈事承傳,故府使鄭善敎贈吏參例兼,同義禁鄭泰好考,故學生金德麟贈童敎,孝行卓異贈職事承傳。再政。以吳麟泳·李肇信爲正言,柳龍䤴爲兵曹正郞,都錫壎爲監察,李寅翼爲懷德縣監,典翰單李承宇。三政。以林佐漢爲昌陵令,兪望源·李善浩爲典籍,任基元爲奉常直長,校書副正字單白璿行。四政。以洪鼎裕爲監察。五政。以李根集爲引儀,宋祥淳爲典籍,故學生康成大贈左承旨,學生康世顯贈僕正,已上五衛將康祐鎭三代。兵批,判書李景夏進,以李根奭爲內禁將,徐泓淳爲羽林將,元世·趙羲稷·李赫·孫瀅銖·金鳳煥爲五衛將,朴寅淳爲昌德將,吳麟泳爲文兼,守門將單金箕淳,僉知加設單吳永運,副司果南鎬元,兼忠淸道兵馬水軍節度使單金炳始,忠淸道兵馬節度使單李敎獻,忠淸道水軍節度使單趙存一,忠淸監營中軍單金奎淳,忠淸道兵馬虞候單朴鼎和,忠淸道水軍虞候單趙存復,兼淸州鎭中營將討捕使單趙升熙,兼淸州鎭兵馬僉節制使上黨守城將趙龍熙,兼淸州鎭管兵馬同僉節制使單張錫鳳·趙羲奭·洪祐慶,三陟營將韓鎭忠,今加折衝加資事承傳,平安兵使蔡東健,加一瓜仍任事承傳,兼淸州鎭管兵馬節制都尉單金晢根·權衡圭·李周夏·鄭海周·金有鉉·趙冕夏·朴珽鉉·趙駿九·金永國。
弘文館啓曰,新除授應敎張原相,副應敎洪萬植,校理金永穆·李建昌,副校理李秀萬·洪健植,修撰李源逸·徐胄淳,副修撰姜文馨·朴容大,竝卽牌招,推移入直,何如?傳曰,允。
訓鍊都監啓曰,謹依下敎,隨駕將官·將校·軍兵及武藝別監等處,別饒次分給之意,敢啓。傳曰,知道。
奎章閣啓曰,大駕今已還宮,守宮檢校直閣李淳翼,依定式減下,何如?傳曰,允。
吏曹,啓目粘連,觀此咸鏡監司金壽鉉狀啓,則以爲,穩城府使李長會,母年爲向八之歲,而雖有一弟,年幼而未能供養,其在情理,不可遠離,依法典啓聞罷黜,以爲歸養之地亦爲白有臥乎所,旣有一弟,則此與獨子有異,狀啓內辭緣,置之,何如?啓依允。
辛未正月十三日卯時,大駕詣景祐宮展拜,南延君祠宇展拜,仍覲本宮擧動入侍時,行都承旨鄭基會,行左承旨任商準,右承旨金聲根,左副承旨李會正,右副承旨南廷龍,同副承旨韓喆愚,假注書缺,別兼春秋趙秉鎬·朴定陽·崔鳳九·金永穆,檢校直提學金炳地·趙寧夏·李載冕·閔升鎬·趙成夏,直提學南廷順·韓敬源,檢校閣直李世用·金永壽,直閣洪殷謨,待敎金演壽,檢校副提學趙敬夏,副提學李寅命,檢校典翰金奎弘,典翰李承宇,以次侍立。時至,通禮跪啓請外辦,上具翼善冠·袞龍袍,乘輿出思政門,藥房提調金炳地,副提調鄭基會,進前問候訖。仍出勤政門外,通禮跪啓請降輿乘輦,上降輿乘輦,由興禮門,出光化門,進發至南延君宮門前路,下輦步過,仍乘輦至景祐宮大門外。通禮跪啓請降輦乘輿,上降輦乘輿,至齋室門外,上降輿入齋室,問安勿爲之事,下敎。少頃,上出次,通禮導上入就版位。贊儀唱再拜興平身,上行再拜禮,陞詣宮內奉審訖,仍詣誠一軒入就版位,行四拜禮,陞詣奉審如儀訖,還入齋室。傳曰,和嬪墓,遣內侍,看審以來。出傳敎傳曰,福溫公主內外祠版,遣內侍,看審以來。出傳敎少頃,通禮跪啓請出次,上出次,乘輿出齋室門外,乘輿至南延君宮齋室門外,通禮跪啓請降輿,上降輿入幄次。少頃,上出次,通禮導上入就版位,行再拜禮,仍陞詣祠宇內,奉審訖,還入幄次。傳曰,豐恩府院君內外祠版,遣都承旨,看審以來。出傳敎傳曰,興完君內外祠版,遣左承旨,看審以來。出傳敎傳曰,興寅君夫人祠版,遣內侍,看審以來。出傳敎傳曰,副護軍趙慶鎬夫人李氏祠版,遣內侍,看審以來。出傳敎傳曰,隨駕軍兵,令各其營別饒次分給。出傳敎少頃,上出次,乘輿出大門外,降輿乘輦,進發至雲峴宮大門外,上降輦乘輿,入幄次。傳曰,諸司預備。少頃,上乘輿出宮大門外,仍降輿乘輦,進發由光化門,入興禮門·勤政門,上降輦乘輿,至思政門。兵曹判書李景夏,跪啓稟放仗,軍士房承旨,請出標信解嚴。上入思政門還內,諸臣以次退出。
上在景福宮。停常參·經筵。
傳曰,副提學有闕之代,前望入之。
副提學前望入之,洪遠植落點。
傳曰,禮房承旨,馳詣宗廟·景慕宮,奉審摘奸以來。
傳曰,發遣吏郞,諸執事淸齋與否,摘奸以來。
宗親府啓曰,明日,卽天漢殿春孟朔大奉審日次,臣等與閣臣,進詣擧行之意,敢啓。傳曰,知道。
奎章閣啓曰,明日卽奉謨堂春孟朔奉審日次,臣等進詣擧行之意,敢啓。傳曰,知道。
又啓曰,閣臣品數,視本銜進二階,則檢校減下,載在閣志矣。檢校待敎鄭範朝,資是從二品,減下,何如?傳曰,允。
政院啓曰,卽者典翰李承宇,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,新除授校理李建昌,時在京畿江華地,修撰徐胄淳,時在□□□地,經筵入番事緊,請竝斯速乘馹上來事,下諭。答曰,竝許遞。
又啓曰,新除授副提學洪遠植,卽爲牌招察任,何如?傳曰,允。
兵曹啓曰,來二月初三日,大駕詣景慕宮春享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,依戊辰夏享時例磨鍊,禁將率該營步軍一哨,騎士一番,訓局餘軍二哨留陣。
又啓曰,來二月初十日,大駕詣先農壇親耕時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,訓局馬軍三哨,步軍五哨,訓將率領爲先廂,訓局馬軍一哨,步軍二哨,禁營步軍一哨,兩營騎士各一番,禁將率領爲後廂,禁軍三番,隨駕別抄軍二哨,領付中央陣,摠使率訓局馬軍一哨,餘軍二哨,御營步軍一哨,騎士一番,留陣,餘軍留營置之。
三軍府啓曰,卽見黃海監司徐元輔,水使尹狀啓謄報,則甕津境內南浦·西浦,所捉唐人爲八名,而俱是海賊與潛商之類,其措處之方,不敢擅便云矣。前此漁採之來往,猶以犯越而設禁,況挽近島嶼之出沒,專爲寇掠而滋擾,則隨現剿除,自是邦憲攸在,而潛相交易之弊,亦不可不念此而不嚴加示法,兩國奸細之徒,將何所懲畏乎?西南兩浦,所捉八漢,別定差員,竝具格領付灣府,押送鳳城,以待上國處置,仍將此意,自槐院撰咨入送,何如?傳曰,允。
副提學李寅命疏曰,伏以臣,無似賤品,荷不世之恩,裒然爲長瀛之職者,今焉月已屢而歲又更矣。名聯淸雋,跡廁密邇,譬如不根之卉,忽榮於陽和之中,無源之泉,暴達於霈霔之餘,自顧涯量踰濫已極。夫安有一日冒據之念,而竊伏惟我殿下,特達之眷,必欲成就臣培植臣,洪造曲遂,大明若偏,臣之頂踵毛髮,是誰之賜?感激居先,廉維反輕,始藉格例之莫越而顚倒出肅,遂諉跂籲之未準,而黽勉察任,惟以毋孤恩遇,自作一段義諦,不敢荐瀆,恭俟諒恤,知臣者,其或厚恕,不知臣者,亦豈無訕笑乎?況又昵陪講席,人臣之至榮也,而學術鹵莽,旣不能裨補聖上,主行圈錄,淸朝之大枋也,而鑑識疎闇,亦不能稱塞明旨,無一報效,有百瘡疣,退自循省,冞增愧惕。噫,天之惡盈,厥理靡忒,人不知足炯戒攸存,今若憑恃寵靈,揚揚貪戀,自速咎災,竟致悔吝,則臣身狼狽,固不足論,而得不貽累於終始生成之德乎?重以日昨寮員,緣臣尋單,則臣亦終不可晏然蹲仍。以此以彼,義在必遞,玆敢悉暴情實,仰塵崇嚴。伏乞聖慈,亟鐫臣見帶職任,使名器重而微分安焉,臣無任云云。答曰,省疏具悉。所請依施。
上在景福宮。停常參·經筵。
藥房提調金炳地,副提調鄭基會啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等,不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
備忘記,厚昌郡守趙瑋顯下直,長弓一張,長箭一部,片箭一部,筒兒一箇賜給。
鄭基會啓曰,行左承旨任商準,右承旨金聲根,今日不爲仕進,竝卽牌招,何如?傳曰,允。
政院啓曰,禁衛大將李章濂,御營大將李元熙,以東南關王廟獻官,今方受香出去矣。所佩命召及李元熙兼帶右邊捕盜大將命召及大將牌·傳令牌,何以爲之,而將兵之任,不可一刻無摠察之人,捕將重任,亦不可暫曠。在前如此之時,有他邊大將兼察之例,今番則何以爲之?敢稟。傳曰,仍佩往來,竝訓將兼察。
又啓曰,禁衛大將·御營大將·右邊捕盜大將,竝訓將兼察事,命下矣。兼察禁衛·御營·右邊捕盜大將申櫶,卽爲牌招,聽傳敎,何如?傳曰,允。
傳曰,再明日春到記,勤政殿命官爲之,都承旨,馳往泮宮,明日夕食堂,收取以來。
傳曰,禮房承旨,馳詣受香諸處,奉審摘奸以來。
以右承旨金聲根牌不進罷職傳旨,傳曰,只推。
傳曰,右副承旨許遞,前望入之。
承旨前望入之,金炳翊落點。
禮曹啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月二十四日,臣曹與戶曹堂上,進去奉審後,稟處,何如?傳曰,允。
宗親府啓曰,臣等與閣臣,進詣天漢殿御眞展奉,奉審無頉之意,敢啓。傳曰,知道。
奎章閣啓曰,臣等,進詣奉謨堂,奉審無頉,而閣內諸處,亦爲無頉之意,敢啓。傳曰,知道。
宗親府啓曰,親臨大宗會時,應行諸事,參考磨鍊,別單書入之意,敢啓。傳曰,知道。
三軍府啓曰,卽見黃海監司徐元輔狀啓謄報,則以爲,本營壯衛士及沿邑砲手朔料施賞,以海州·康翎·甕津各浦稅納,已爲磨鍊矣。今日自本道水營,亦設砲軍,則其支放之需,仍以該營浦口收稅劃付,營下砲料不足條,以金川郡助浦及所屬各浦稅錢給代事,請令三軍府稟處矣。本營砲料不可不給代,而助浦浦稅之該邑應入者外,旣有剩餘之綽然,則此可以充補其數,依狀請許施。雖以浦稅言之,一番定式之後,萬一有牟利輩窺伺之弊,則自本道以法從事。俾無敢復踵前習,以爲金石之典事,分付,何如?傳曰,允。
又啓曰,卽見黃海水使尹所報,則以爲,本營處所,在海防,唐船異舶,出沒無常,漁箭商船,恣意奪攘,就各島民中,慣於水性者,抄定砲軍四十名,雖使分番把守,隨現追捕,恐有未周之歎。沿海九邑,亦皆設砲,則邊圉防守,似當便宜爲辭矣。沿邊設砲,係是有邑先務,而雖不面面飭諭,自可以認做職分內事,今此九邑設置之請,尙云晩矣。依報辭許施,而旣設砲,則不可無接濟聊賴之資,就道內各島漁箭與各處浦口元收稅外,一竝掀發,作爲定摠,監·兵·水營,爛加商議,報本府施行,如是定式之後,若有無賴輩之從中窺覘者,嚴法重繩,俾無漏稅之弊事,另加申飭,何如?傳曰,允。
又啓曰,甕營所在彼人八名,纔以具咨押送鳳城之意,有所稟覆者矣。犯越之弊,不獨唐船之爲然,而關西沿邑隔江之地,近作彼類占聚之所,棚窩相連,樵採相雜,彼我之相冒越,卽其必然之勢,此若任其滋蔓,目下憂虞,不可勝言。今因移咨之會,竝以此意,措辭撰出事,分付該院,何如?傳曰,允。
禁衛營啓曰,本營騎士別將徐相岳,身病猝重,勢難察任,改差,何如?傳曰,允。
上在景福宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,右承旨金聲根,今日不爲仕進,卽爲牌招,何如?傳曰,允。
傳曰,公事不審中官韓秉默,從重推考。
以右承旨金聲根牌不進罷職傳旨,傳曰,只推。
宗親府大宗會時,都廳李承宇,郞廳二單韓秉敎·鄭基鵬,監造官二單姜凡秀·李啓夏。
兵曹啓曰,今正月十七日,武臣堂上朔試射日次,而春到記命官試取相値,不得爲之之意,敢啓。傳曰,知道。
義禁府啓曰,明日春到記時,本府都事六員赴擧,只有四員,本府入直,當直入直公事回公都事及勤政門·隆文樓門·隆武樓門禁亂都事,無以推移,假都事二員,令該曹口傳差出,以爲分排擧行,何如?傳曰,允。
禮曹啓曰,卽接前敦寧都正李義周呈單,則以爲,族曾孫根夏,嫡妾俱無子,以其族兄祚永第三子正敎,欲爲繼後,兩家諸族,相議完定,而根夏夫妻,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李義周單辭,旣如此,李祚永第三子正敎,立爲李根夏之後,何如?傳曰,允。
承文院啓曰,甕津西南兩浦,所捉犯越人八名,押送事及兼請沿江邊禁申嚴事,撰咨入送之意,有所三軍府草記允下者,而謹考謄錄,則凡於外地有事,輒有移咨於盛·北京例矣。今其犯越,係是外地人,此亦正書各一件,順付回撥,下送灣府,待其該犯之來,使本府譯學管押,前赴於盛京之地,何如?傳曰,允。
副校理洪健植疏曰,伏以臣兄遠植,除授副提學矣。臣之所帶春秋兼銜,揆以應避,在下當遞,玆敢援例陳章,仰瀆崇嚴。伏乞聖明,俯垂鑑諒,亟遞臣所帶兼銜,以存公格,以安私分焉,臣無任云云。省疏具悉。所請依施。
上在景福宮。停常參·經筵。
備忘記,泰安都護府使李熙訥下直,長弓一張,長箭一部,片箭一部,筒兒一箇,賜給。
鄭基會啓曰,右副承旨李會正,今日不爲仕進,卽爲牌招,何如?傳曰,允。
傳曰,考官崔遇亨,讀券官李參鉉,竝命官爲之。
政院啓曰,來二月二十一日,輪對日次矣,敢稟。傳曰,當次人受點後,日次待令。
金炳翊啓曰,泰安防禦使李熙訥,所領密符單子,第二十三符,誤書以已頒之,第三十三符啓下,致勤下詢,奏御文字,何等愼重,而有此錯誤,極爲駭然。原單改付標以入,而臣未覺察,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
以左副承旨李會正牌不進罷職傳旨,傳曰,只推。
禮曹啓曰,卽見肇慶廟守僕梁正化所志,則本廟春秋享香祝官員一員,當爲前期祗受陪往,而令金秀幹入直,別檢鄭芳鉉在外未肅拜,無以受香云。未肅拜別檢,今姑改差,其代,令該曹,以在京無故人,口傳差出,以爲受香之地,何如?傳曰,允。
以平安監司韓啓源狀啓,邊圉防禁,何等戒嚴,而彼人犯越,若是無難,歷過本境,初不覺察,揆以邊禁,萬萬疎忽,義州前府尹李建弼,龍川府使沈宜弘罪狀,竝令攸司稟處,常時不飭,惶恐待罪事,傳曰,時雖氷合,犯越如是無難,爲其守疆之地,矇未覺察,邊禁蕩然無餘,萬萬駭然,兩倅請勘,此時就拿,自有安徐之道,特爲參酌,而如是處分之後,又復有此等之事,當有嚴處之道,卿勿待罪。監·兵營,十分嚴飭於沿海各倅,無至疎虞,犯越人區處之道,令廟堂稟處。
以平安兵使蔡東健狀啓,兩界防限,何等嚴重,而義州前府尹李建弼,彼人越境,初不防禁,龍川府使沈宜弘,彼人過境,亦不覺察,揆以邊政,萬萬疎虞,其罪狀,竝令攸司稟處,常時不飭,惶恐待罪事,傳曰,已諭於道臣狀啓矣。卿勿待罪,各別嚴飭於沿海各邑,無至疎虞,可也。
三軍府啓曰,卽見黃海監司徐元輔,水使尹狀啓謄報,則以爲,甕津境內西南浦,又爲捕捉唐人十五名,而不敢擅便云矣。犯越之爲必誅,自是成憲,而前此八漢,行將押送鳳城,則現今所捉,有不可異同,一體押送之意,令該院措辭撰咨,何如?傳曰,允。
副提學洪遠植疏曰,伏以臣,淺齡謏學,藐然一新進而止耳。遭値聖明,倖竊科第,周旋秉筆之班,出入挾冊之筵,歷揚淸顯,滾躋緋玉,分已踰矣,蒙已極矣。恩深河海,報蔑涓埃,居常兢懼,如集于木,千萬不自意。忽伏奉前望恩點,以臣爲弘文館副提學者,臣於是聞命惝怳,繼以震,實莫省自措也。夫是職也。備顧問則淹博乎經術,掌詞命則潤色乎皇猷,贊一代之聲明,爲當世之標準,古之膺是選者,苟非辭業通敏,望實茂著,莫宜居之,所以遴揀之峻,責任之重,不可以尋常官職承乏苟充者比也。念臣,姿旣鹵莽,才又謭劣,偏蒙我殿下曲遂之澤,從前踐歷,罔非猥越,今此誤恩,又奚爲及於臣身也?噫,負重則蹶,往哲攸訓,量過則溢,小器當戒,臣何敢冒據匪據,裒然爲諸僚之長也哉?況又臣兄弟,俱忝館銜,步武聯翩,單門盈盛,滋甚慄慄,而天牌儼臨,典式莫越,閤門祗肅,義分粗伸,若諉以已進,恬然仍冒,則不衷之譏,過福之災,猶屬私憂,其於累聖簡而玷名器,非細故也。左右參倚,裁絜已熟,玆敢畢暴衷懇,仰瀆聰聽。伏乞聖慈,俯垂鑑諒,將臣新授職名,亟許鐫改,俾官方毋䙝,微分獲安焉,臣無任云云。答曰,省疏具悉。爾其勿辭察職。
辛未正月十七日戌時,上御慈慶殿。春到記科次入侍時,行都承旨鄭基會,假注書盧德純,記注官尹相殷,別兼春秋朴定陽,讀券官李參鉉·李敦應,對讀官洪遠植·金永壽·李承宇·金永珯,以次進伏訖。上曰,史官分左右,仍命科次。永珯讀奏第一張句訖,參鉉跪稟書等。上曰,第一張,書正三下,第二張,書草三下,其餘竝書次上。參鉉書等訖,基會,坼封內讀奏訖。上命書傳敎曰,春到記講居首通幼學尹善柱,製述賦居首三下幼學尹祖榮,竝直赴殿試,講之次通幼學李采臣等五人,製述之次草三下生員鄭寅壽,竝直赴會試,講之次略幼學梁漢容等十三人,製述之次次上進士尹橚等二人,竝給二分,講之次略幼學柳冕鎬,製述之次次上進士洪鍾益等二人,竝給一分,講之次粗幼學朴世翼等七人,製述之次次上幼學閔泳駿等四人,各陸奏約選一件賜給。傳曰,入格儒生,明日待令。出傳敎上命史官就座,仍命試官先退,又命退,承史以次退出。
上在景福宮。停常參·經筵。
備忘記,宣沙浦僉使崔宗斗下直,長弓一張,長箭一部,片箭一部,筒兒一箇,賜給。
傳曰,入格儒生入侍。
傳曰,公事不審之中官尹在中·申命燁,竝拿處。
以尹在中·申命燁拿處傳旨,傳曰,竝分揀。
政院啓曰,御營大將李元熙,以東關王廟修改看審事,明日出去矣。兼察右邊捕盜大將所佩命召及大將牌·傳令牌,何以爲之?敢稟。傳曰,仍佩往來。
議政府啓曰,以平安監司韓啓源狀啓,鐵山府犯越彼人一名,不能覺察之義州前府尹李建弼,龍川府使沈宜弘罪狀,竝令攸司稟處事,傳曰,時雖氷合,犯越如是無難,爲其守疆之地,矇不覺察,邊禁蕩然無餘,萬萬駭然,兩倅請勘此時就拿,自有安徐之道,特爲參酌,而如是處分之後,又復有此等之事,當有嚴處之道,卿勿待罪。監·兵營十分嚴飭於沿海各倅,無至疎虞,犯越人區處之道,令廟堂稟處事,命下矣。言語文字,藉曰不聞而不解,惟情與跡,其爲犯越則然矣。此不可任其留連,又不可無所歸屬,令槐院具由撰咨,押付灣府,入送鳳城,以待上國處置。邊禁何等愼嚴,而一箇病物,恣意冒越,疎虞之極,寧欲無言?謹依判付辭旨,各別申飭,勿以目下倖逭,狃以爲常,益加團束,惕念擧行之意,分付,何如?傳曰,允。
奉常寺啓曰,先農壇親祭時,神位版陪進奉還之節,何以擧行乎?敢稟。傳曰,以本寺提調陪進。
吏曹啓曰,學諭車正緯·柳廷植,登科年五十,依法典陞六,何如?傳曰,允。
三軍府啓曰,卽接訓鍊都監所報,則今正月十九日,習陣日次,而敎場氷凍未解,不得行操云矣,敢啓。傳曰,知道。
吏曹啓曰,卽接掌樂院牒報,則今二十日先農壇親祭時,本院正例爲協律郞差備,而正洪配厚,時在忠淸道堤川地,卽速變通,以爲及時擧行之地云,改差,其代口傳備擬,以入之意,敢啓。傳曰,知道。
吏曹口傳政事,以李邦鉉爲兵曹參判,丁觀燮爲掌樂正,金容愚爲肇慶廟別檢。
兵曹啓曰,再明日先農壇動駕時,侍衛當爲備員,而參判洪兢周呈辭受由,不得進參云。令政院稟旨變通,仍令該曹口傳差出,待下批牌招,以爲進參之地,何如?傳曰,允,許遞。
御營廳啓曰,本廳兼內吹,今春等習角賞格謹依別單判下,李根命等十一名處,各木二疋施賞之意,敢啓。傳曰,知道。
副應敎洪萬植疏曰,伏以臣於玉署之職,乍蒙恩諒,旋又濫叨,除書聯翩,感惶彌增,而第臣本生父右議政臣淳穆,方帶春秋館監事,則臣以見職,所兼編修官之銜,其爲應避,與前無異。玆敢不揆煩瀆,冒悚控籲。伏乞聖慈,俯垂鑑諒將臣所帶兼銜,亟令選部,照例遞改,俾公格存而私分安,不勝幸甚,臣無全云云。答曰。
辛未正月十八日午時,上御慈慶殿。入格儒生入侍時,同副承旨韓喆愚,假注書盧德純,記事官白時洽,別兼春秋朴定陽,以次進伏,儒生等序立階下訖。上曰,史官分左右。
上在景福宮。停常參·經筵。
備忘記,三陟營將韓鎭忠下直,長弓一張,長箭一部,片箭一部,筒兒一箇,賜給。
鄭基會啓曰,今日齋宿,承旨當爲備員,右承旨金聲根,卽爲牌招,何如?傳曰,允。
兵曹,謁聖武科殿試規矩,片箭三矢,一百三十步一巡二中,柳葉箭五矢,一百二十步一巡三中,講書粗以上,取二技落點。
議政府啓曰,卽見咸鏡監司金壽鉉狀啓,則尤甚邑賑資米就秋捧穀中,一萬二千石劃下,慶興等三邑,先爲救急,鏡城等五邑,亦令分賑,而以若見存穀數,排比無路,更自本營,某樣鳩財方營,貿穀於嶺南沿邑,而各項應費,尙患不敷,特許分劃事,請令廟堂,稟旨分付矣。北路民情之當春顑頷,事勢之所不免,而現在之穀,旣無分排之道,則嶺沿懋遷之費,不容不趁卽區劃,就惠廳儲留庫錢二萬兩,別爲頒給,使望哺之民,得蒙賑恤之惠,何如?傳曰,允。
三軍府啓曰,卽接禁衛營所報,則今正月二十日,習陣日次,而動駕相値,不得行操云矣,敢啓。傳曰,知道。
又啓曰,今此動駕時,左邊捕盜大將許熠,以禁軍別將隨駕,右邊捕盜大將李元熙,以御營大將後廂隨駕矣。在前如此之時,有曾經大將權察之例,回鑾間,禁衛大將李章濂,姑令察任,何如?傳曰,允。
又啓曰,卽見黃海監司徐元輔,水使尹狀啓謄報,則甕津境內,西南兩浦,追捕唐人,又爲十九名云矣。十百爲群,滋擾沿海非但漁採而然。今其恣橫之至於此甚,則其計也,竟當下海作賊而後已。所捉十九名,一體押付灣府,入送鳳城之意,令槐院,具由撰咨,何如?傳曰,允。
政院啓曰,因三軍府草記,今此動駕時,左邊捕盜大將許熠,以禁軍別將隨駕,右邊捕盜大將李元熙,以御營大將後廂隨駕矣。回鑾間,禁衛大將李章濂,姑令察任事,允下矣。兼察左右邊捕盜大將李章濂,卽爲牌招,聽傳敎,何如?傳曰,允。
以司謁口傳下敎曰,秋曹下隷輩,別監無難推捉於刑曹無數亂打,裂破王衣云,極爲痛惋,毆打諸漢,令該曹嚴覈以入。
都摠府啓曰,今日入直內三廳·武兼·禁軍及軍兵等,中日當爲習射技放,而先農壇親祭齋戒相値,不得設行之意,敢啓。傳曰,知道。
兵曹啓曰,今正月二十日,文臣朔試射日次,而動駕相値,不得爲之之意,敢啓。傳曰,知道。
傳曰,發遣吏郞,諸執事淸齋與否,摘奸以來。
傳曰,明日出宮門路,以思政門爲之。
奎章閣啓曰,守宮檢校直閣鄭健朝,待開門牌招,何如?傳曰,允。
訓鍊都監啓曰,本局兼內吹,今春等習角賞格,謹依判下單子,木綿二十四疋,施賞之意,敢啓。傳曰,知道。
禁衛營啓曰,臣進詣南廟修改諸處,監董始役之意,敢啓。傳曰,知道。
又啓曰,謹依本營兼內吹今春等習角賞單啓下,梁漢秀等十一名處,各木綿二疋施賞之意,敢啓。傳曰,知道。
又啓曰,本營哨官李河龍,身爲將官,擧措駭妄,爲先汰去之意,敢啓。傳曰,知道。
御營廳啓曰,東關王廟正殿以下有頉處,臣監董始役,而畢役日字,姑未計料之意,敢啓。傳曰,知道。
上在景福宮。停常參·經筵。
大駕詣先農壇入幕次後,藥房·內閣·政院·玉堂口傳問安。答曰,知道。省牲還入幕次後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨夕問安。答曰,知道。
藥房提調金炳地,副提調鄭基會啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
傳曰,侍衛軍兵毛具,從便爲之。
傳曰,都承旨,馳詣宗廟·永寧殿,奉審以來。
傳曰,檢校直閣金永壽,馳詣東關王廟,奉審以來。
傳曰,省牲省器,當親臨矣,該房知悉。
傳曰,隨駕軍兵,令各其營乾犒饋。
傳曰,近見邊報,則甕營諸島之唐船侵犯,此爲不少之憂,在囚者斯速押送鳳城,而各島追捕,兵力糧道,似爲苟艱矣。自武府星火知悉於海營,助糧增兵之道,各別爲之,無至疎虞。
勸農別綸音。王若曰,虞咨十二牧食哉惟時,箕敍三八政,一曰食,民以食爲天,食以農爲本,故農爲天下之大本者也。惟我列聖朝以來,深軫厚生之道,足食務本之盛,直與三代而一揆,予於百有餘年之後,仰述英廟故事,祀農壇,所以祈歲豐也。耕籍田,所以爲民先也。孟春之月,修封疆,相邱陵,土地所宜,五穀所殖,以敎道民,必躬親之,此固王政之所不可緩,而夙駕秉耒簡辰,亦旣不遠矣。凡厥近民之官,其各躬耕以勸下民,而勸之之將如何?簡其騶率,遍行阡陌,賙其急而濟其乏,曲爲措置,多方成就之耳。嗚呼,中夜暴露,不避寒暑,捽草把土,手足腁胝者,農夫之勞苦也。窮部之下,生理蕭然,欲耕而無農牛,欲耕而無農器,甚至於無田可墾,無糧可資,歎息愁怨,靡依靡恃者,農夫之艱難也。念之及此,寧不哀痛?今予十行之告于有衆,特擧其綱而已。其目之所未言者,亦皆周審焉。陂隄之灌漑,溝洫之疏濬,勤有以庸,慢有以勵。利無小而不興,害無細而不祛,用副如傷若保之念,而繼此布德施惠。惟在旬宣字牧之實心對揚,咨爾方伯居留守土之臣,咸體予意,使南畝之民,無怠無荒,無違時無奪力,共享三登泰平之樂。故玆敎示,想宜知悉。領議政金炳學製進。
禮曹啓曰,大報壇祭享,每年三月上旬內擇日設行事,曾有定式矣。吉日,令日官金晉祐推擇,則來三月初十日爲吉云。以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,親祭磨鍊。
三軍府啓曰,卽接御營廳所報,則今正月二十一日,習陣日次,而敎場氷凍未解,不得行操云矣,敢啓。傳曰,知道。
訓鍊都監啓曰,謹依下敎,隨駕將校·軍兵及武藝別監等處,乾犒饋分給之意,敢啓。傳曰,知道。
刑曹啓曰,以司謁口傳下敎曰,秋曹下隷輩,別監無難推捉於刑曹,無數亂打,裂破王衣云,極爲痛惋,毆打諸漢,令該曹,嚴覈以入事,命下矣。謹依傳敎,本曹書吏姜鳳欽·金敦喜·李錫祚·李元根·金世昌·朴光杓·朴相元·朴喜永·朴昌根,使令崔千大·吳貴乭·白今祿·崔興孫·金千孫·金命吉·金萬奉·趙好石·朴道元等,竝爲捉入,到底嚴覈,則鳳欽所供內,僚吏尹翼相,再昨夜,偶往妓家,逢着別監,朴鎭弘·尹東奎·全寶錫等,言辭之間,互相是非,朴鎭弘突出毆打,頭顱破傷,至於擔還渠家云。故昨朝與同僚等,往見翼相,則傷處緊重,幾至死境矣。旋與回還之路,適逢別監全寶錫名不知金哥,姓名不知兩漢,齊憤陡起,先執金哥而脫去草笠,則金哥,仍爲驚走。故且向全寶錫,如干犯手,渠實作頭,而衣笠則初無裂破之擧,曹隷九名,適爲隨來,果爲助勢於作挐之場云。敦喜·錫祚·元根·世昌·光杓·相元·喜永·昌根,所供內,渠等所犯,與鳳欽,別無異同,豈可專諉首倡於鳳欽乎,竝爲無辭發明云。使令千大等所供內,俱以曹屬,隨往書吏,同觀作梗之狀,驅逐金哥,至於本曹門前而止,初無犯手之擧云矣。觀此諸供,尹翼相,身爲胥吏,出入妓家,已是雜亂,雖逢不意之爻象,將向何處而怨尤?至於姜鳳欽等,則橫出作挐,但藉渠僚之誼旋肆行打,罔念王人之重,紅衣則謂不裂破,草笠則自云脫去,衣與笠輕重無別,脫其笠者,得不裂其衣乎?此輩之所犯,不必分其首從,而究厥心腸,萬萬痛惡。崔千大等,推捉之擧,縱行發明,助勢於驅逐,加功於毆打,渠以賤類,恣行悖習,無嚴無憚,胡至斯極?固當竝施以重勘之律,而旣伏承嚴覈以入之命,嚴覈以入之意,敢啓。傳曰,別監朴鎭弘先手毆打,此是豪悍之習也。令訓局嚴棍,除下曹屬,不念王人之別,無難毆打,究厥罪狀,極爲痛駭。推此觀之,推捉平民,似不無其弊,首犯諸漢,竝嚴刑定配,其餘諸漢,令訓局嚴棍二十度後,嚴囚。
辛未正月二十日未時,大駕詣先農壇。親祭幸行入侍時,行都承旨鄭基會,行左承旨任商準,右承旨金聲根,左副承旨金炳翊,右副承旨李會正,同副承旨韓喆愚,記事官李熙圭,別兼春秋趙秉鎬·朴定陽·崔鳳九·李源逸·金永穆·朴容大,檢校直提學金炳地·趙寧夏·李載冕·閔升鎬·趙成夏,直提學南廷順·韓敬源,檢校直閣金永壽,直閣洪殷謨,檢校待敎金奎軾,待敎金演壽,檢校副提學趙慶鎬·李明應·趙敬夏,副提學洪遠植,檢校典翰金奎弘·閔台鎬,應敎張原相,副校理李秀萬,副修撰姜文馨,以次侍立。時至,通禮跪啓請外辦,上具遠遊冠·絳紗袍,乘輿出思政門。藥房提調金炳地,副提調鄭基會,進前問候訖。傳曰,侍衛軍兵毛具,從便爲之。出駕敎仍出勤政門,通禮跪啓請降輿乘輦,上降輿乘輦,由興禮門,出光化門外,進發至宗廟前路,上降輦步過。傳曰,都承旨,馳詣宗廟·永寧殿,奉審以來。出駕敎仍乘輦,出興仁之門。傳曰,檢校直閣金永壽,馳詣東關王廟,奉審以來。出駕敎至先農壇降輦所,通禮跪啓請降輦乘輿,上降輦乘輿,至幕次,上降輿入幕次。傳曰,省牲當親臨矣,該房知悉。出傳敎少頃,通禮跪啓請出次,上出次,通禮導上,至東壝門外,陞詣壇上奉審訖,仍詣省牲位如儀訖,還入大次,命時·原任大臣入侍。判府事李裕元,領議政金炳學,右議政洪淳穆,行都承旨鄭基會,記事官李熙圭,別兼春秋金永穆·朴容大以次進伏。裕元,進前奏曰,農壇親祭,爲民聖德,群情莫不歡欣。此時春寒稍和,侵夜勞動,聖體,若何?上曰,一樣矣。上命領議政,代撰勸農別綸音,炳學,奉敎製進訖。仍奏曰,關西下送襦紙衣,烽戍將卒禦寒之具,而先後運之拖至深冬,不無晩時之歎,且列邑替馱之際,民間貽弊,有不可勝言矣。元來自京製頒,卽因該處綿貴而然,而今則土地所産,亦旣裕足,若自管稅廳,竝以代錢,量宜酌定,分送各邑,則不但道里之爲便近,貿木服着,自可及時,而沿路遠輸之勞,又當省費,故敢達矣。上曰,事甚便好,依此爲之。出擧條炳學曰,臣以譯院事,有所仰達者矣。本院所屬,包蔘別將,由來奔競,常多,淆雜,大院君,深燭此弊,年前以三十人,劃定其數,舊瘼旣除,新效且多,而近聞柵商輩,凋殘太甚,大小公用,動輒葛藤,此不可不一番矯捄,使各安業,就別將原額外,加出十窠,柵商中,另擇擧行,俾爲燕柵廣貿之地,而四十窠定額之後,如非身故罪汰,更不得進退之意,分付,何如?上曰,此窠本是灣柵之人爲之者,近以京中牟利輩圖差,灣上甚蕭條,年前釐正,今又變通甚好,以此爲之。日後事不可不念,以此爲受敎定式,無至違劃,可也。出擧條上命大臣先退,仍命承史權退以次出,親祭時至,通禮跪啓請出次,上改具冕服以出。通禮跪啓請執圭,承旨跪進圭,上執圭,禮儀使,導上入就版位。禮儀使跪,啓請鞠躬四拜興平身,上行四拜禮訖。禮儀使導上詣盥洗位,盥洗訖。禮儀使,導詣帝神農神位前,禮儀使啓請跪,上跪,承旨奉香,承旨奉爐,上三上香,奠酌奠幣訖。次詣后稷氏神位前,上香奠酌奠幣如上儀,大祝跪讀祝訖,禮儀使,導上降復位。亞獻官·終獻官,行禮如上儀,禮儀使,啓請鞠躬四拜興平身,上行四拜禮,仍行飮福禮訖,禮儀使,導上詣望燎位,望燎訖,禮儀使跪啓禮畢,上還入幕次。少頃,通禮跪啓請外辦,上改具遠遊冠·絳紗袍,乘輿至降輿所,通禮跪啓請降輿乘輦,上降輿乘輦。傳曰,隨駕軍兵,令各其營,乾犒饋。出駕敎仍進發入興仁之門,至宗廟前路,上降輦步過,仍乘輿,由光化門·興禮門,至勤政門外,上降輦乘輿,至思政門,兵曹判書李景夏跪稟,放仗承旨,請出標信解嚴。上還內,諸臣以次退出。
上在景福宮,停常參·經筵。
經宿後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。親祭後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·大妃殿,遣承旨朝問安。答曰,知道。還宮後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
政院啓曰,來二十五日,朝參日次矣,敢稟。傳曰,停。
金炳翊啓曰,右副承旨李會正,今日不爲仕進,卽爲牌招,何如?傳曰,允。
奎章閣啓曰,大駕今已還宮,守宮檢校直閣鄭健朝,依定式減下,何如?傳曰,允。
以右副承旨李會正牌不進罷〈職〉傳旨,傳曰,只推。
議政府啓曰,經宿幸行時,各道道臣,當爲出待境上,而念其民邑之弊,多有停免之例,今亦置之事,分付,何如?傳曰,允。
刑曹啓曰,毆打別監之本曹吏隷輩嚴覈草記,傳曰,別監朴鎭弘,先手毆打,此是豪悍之習也。令訓局嚴棍,除下曹屬,不念王人之別,無難毆打,究厥罪狀,極爲痛駭。推此觀之,推捉平民,似不無其弊,首犯諸漢,竝嚴刑定配,其餘諸漢,令訓局嚴棍二十度後,嚴囚事,命下矣。謹依傳敎,首犯姜鳳欽·崔千大,待用杖日刑配次竝嚴囚,其餘李元根·金世昌·金敦喜·李錫祚·朴光杓·朴祥元·朴喜永·朴昌根·吳貴乭·崔興孫·金千孫·白今祿·金命吉·金萬奉·趙好石·朴道元等十六名,竝移送訓局之意,敢啓。傳曰,知道。
訓鍊都監啓曰,謹依刑曹草批旨,別監朴鎭弘,嚴棍二十度,除下刑曹,書吏李元根·金世昌·金敦喜·李錫祚·朴光杓·朴相元·朴喜永·朴正根,使令吳貴乭·崔興孫·金千孫·白今祿·金命吉·金萬奉·趙好石·朴道元,竝嚴棍二十度後,嚴囚南營之意,敢啓。傳曰,知道。
禁衛營啓曰,本營哨官金光淵,身病猝重,勢難察任,改差,何如?傳曰,允。
上在景福宮。停常參·經筵。
翌日,大殿,宗親·儀賓·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷二品以上·六曹堂上,口傳問安。答曰,知道。王大妃殿誕日,大殿·大王大妃殿·大妃殿·中宮殿,宗親·儀賓·內閣·政院·玉堂·百官口傳問安。答曰,知道。王大妃殿·宗親·儀賓·內閣·政院·玉堂·百官,單子問安。答曰,知道。
藥房提調金炳地,副提調鄭基會啓曰,親享先農,徹宵將事侵曉,回鑾,勞動旣多,伏未審夜間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等,不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,承旨竝許遞,前望入之。
承旨前望入之,韓敬源·任商準·李炳敎·李世用·李起鎬·金永壽落點。
傳曰,藥院提調許遞,前望入之。
內醫提調前望入之,趙性敎落點。
傳曰,摠管竝許遞,前望入之。
摠官前望入之,都摠管沈承澤·崔遇亨·趙性敎·李東鉉,副摠管李沇應·尹滋承·南廷益·申正熙·李奎奭落點,韓敦源添書落點。
傳曰,兵曹參議許遞,令該曹口傳差出。
傳曰,直赴李載兢,今番幸行時,衛內別隨駕。
以黃海監司徐元輔狀啓,鳳山郡守徐經淳身死事,傳曰,令該曹,口傳各別擇差,不日下送。
內醫院啓曰,領率醫官,見今數少,堂上醫官金鴻男·吳景煥·卞晳淵,特加一資,竝領率差下,鍼醫盧尙爀,議藥同參吳漢寬·李命錫,術業精明,待令差下,何如?傳曰,允。
訓鍊都監啓曰,本局別將李文永,身病猝重,勢難察任,改差,何如?傳曰,允。
都摠府啓曰,今日入直內三廳·武兼·禁軍及軍兵等,當爲中日習射技放,而誕日相値,不得設行之意,敢啓。傳曰,知道。
承文院啓曰,以鐵山府犯越人,押送鳳城,具由撰咨事,自議政府草記蒙允,而犯越之踪跡,旣由於鴨江,則事係外地,亦當移咨盛京,正書各一件,定禁軍騎撥,下送于灣府,轉致盛京·北京之地,何如?傳曰,允。
上在景福宮。停常參·經筵。
內醫院啓曰,本院提調趙性敎,時帶都摠管矣。職務相妨,摠管之任,今姑許遞,何如?傳曰,允。
吏曹口傳政事,以趙定熙爲兵曹參議,鄭稷朝爲鳳山郡守。
刑曹啓曰,毆打別監之首犯,待用杖擧行事,已有所草記蒙允矣。罪人姜鳳欽·崔千大,各嚴刑一次後,鳳欽忠淸道洪州牧,千大江原道通川郡定配所,竝卽押送之意,敢啓。傳曰,知道。
上在景福宮。停常參·經筵。
備忘記,江原監司申應朝下直,長弓一張,長箭一部賜給。
李起鎬啓曰,右副承旨李世用,今日不爲仕進,卽爲牌招,何如?傳曰,允。
傳曰,江原監司留待。
傳曰,江原監司入侍。
以右副承旨李世用牌不進罷職傳旨,傳曰,只推。
吏曹啓曰,校書判校金圭衡,除拜過限未肅拜,南學敎授趙秉轍,以其身病,呈狀乞遞,竝改差,何如?傳曰,允。
禮曹啓曰,臣秉昌與戶曹判書金炳國,進詣皇壇奉審,則南室第一位黃紬褥一件破傷,雉尾箒一柄,雉尾大草芚二浮,中竹二箇,敬奉閣大草芚二浮,中竹二箇,壇上黃帕二件,甲黃幕一浮內二幅,甲黃帳一浮內三幅,內簷甲黃帳二浮內二幅,油遮日六浮內一浮,黃綿絲中束乼二艮衣,黃綿絲小束乼二艮衣,黃綿絲三甲所二艮衣,三甲所三艮衣,排設竹五箇,從享位紫紬褥一件,白布遮日一浮內一幅,白布揮帳一浮內二幅,油遮日二浮內十帳,小束乼一艮衣,三甲所三艮衣,排設竹三箇,典祀廳仰遮油芚一浮,尊卓一坐,盥洗卓一坐,饌卓巾四件,尊卓巾二件,座面紙三件,大牲匣二坐,小牲匣二坐,雨傘一柄,牛鼎羃一箇,羊鼎羃一箇竝破,改備事,分付各該司,何如?傳曰,允。
訓鍊都監啓曰,謹依統長李元根,口傳下敎,南營在囚刑曹,書吏李元根·金世昌·金敦喜·李錫祚·朴光杓·朴相元·朴喜永·朴昌根,使令吳貴乭·崔興孫·金千孫·白今祿·金命吉·金萬奉·趙好石·朴道元等,竝嚴飭放送之意,敢啓。傳曰,知道。
弘文館啓曰,上番副校理臣洪健植,御營廳從事官,今日軍布捧上時,晝仕出去之意,敢啓。傳曰,知道。敎江原監司申應朝書,缺。
辛未正月二十四日巳時,上御慈慶殿。江原監司入侍時,同副承旨金永壽,假注書李泰元,記注官金鼎燮,別兼春秋金永穆,江原監司申應朝,以次進伏訖。上曰,史官分左右。上命江原監司進前,應朝進前。上曰,善爲下去,實心對揚也。應朝曰,奉承聖敎,謹當悉心對揚,而臣精力衰耗,恐有僨誤,不勝惶恐矣。永壽曰,宣諭別諭,何以爲之乎?上曰,出去爲之,可也。永穆奏曰,臣以本館事,有所仰達者矣。本館實錄曝曬,三年一次,係是定式,而今年爲當次矣。卽爲擇日擧行,何如?上曰依爲之。出擧條上曰,史官就座。仍命江原監司先退,又命退,諸臣以次退出。
上在景福宮。停常參·經筵。
藥房提調趙性敎,副提調韓敬源啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳·武兼·禁軍及軍兵等,中日習射技放,請出標信,傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
以全羅監司李鎬俊狀啓,古群山鎭人命渰死事,傳曰,聞甚矜惻,元恤典外,別加顧助,如有生前身·還布,竝蕩減,未拯屍身期於拯得之意,廟堂措辭分付。
李起鎬啓曰,明日傳香,禮房承旨,當爲齋宿,右承旨李炳敎,所當牌招,而拘於廳規,不得請牌,何以爲之?敢稟。傳曰,牌招。
吏曹啓曰,右通禮趙秉鎬,以其身病,呈狀乞遞,改差,何如?傳曰,允。
以右承旨李炳敎牌不進罷職傳旨,傳曰,只推。
三軍府啓曰,卽見摠戎廳所報,則枚擧本廳屬中營將坡州牧使申奭熙牒呈,年前新設射砲軍官二百名,今番幸行時,兩傍排立,仍爲札駐於行宮,似好爲辭,而軍兵出用,不敢擅便云矣。行殿衛扈軍制之不可已,依報辭許施,何如?傳曰,允。
又啓曰,卽見鎭撫使鄭岐源所報,則以爲,本營別武士四百一人,別驍士二百一人,劾忠士一百三人,壯義士二百二十三人,僧軍二十一名,右防營喬桐府砲兵一百名,前營富平府砲軍三百名,左營通津府義砲士二百五十六名,右營豐德府別砲士二百三名,後營延安府火砲軍五十名,白川郡砲軍五十名,德浦鎭砲兵四十四名,文殊山城別砲軍二十五名,已爲設置,而左防營永宗鎭則武別士二百人,別銃軍二百名外,義翊士一百五人,今又加設云矣,敢啓。傳曰,知道。
又啓曰,卽見黃海兵使梁憲洙狀啓,則以爲本營處在關阨,防守甚涉疎虞,募聚銃手,創設別衛士一百二十三人,而料布賞資,雖已區劃,其激勸之方,一從試放優等,每年終,依都試例施行事,請令該府稟處矣,係是科試令政府稟處,何如?傳曰,允。
御營廳啓曰,本廳千摠李宓熙,身病甚重,勢難察任,改差,何如?傳曰,允。
又啓曰,本廳千摠,今當差出,而擬望之人乏少,外任竝擬,何如?傳曰,允。
上在景福宮。停常參·經筵。
傳曰,在外臺諫許遞,政官牌招開政。
傳曰,呈告工判與同春秋許遞,今日政差出。
傳曰,金吾堂上竝許遞,今日政差出。
傳曰,見窠皆令差出。
兵曹啓曰,五衛將李赫·孫瀅銖,昌德宮衛將朴寅順,俱以病難供職,呈狀乞遞,竝改差,何如?傳曰,允。
有政。吏批,行判書李載元,參判李敦應,竝牌招不進,參議吳俊泳進。吏批啓曰,行判書李載元,參判李敦應,竝牌招不進,小臣獨政未安,何以爲之?敢稟。傳曰,只出緊任,以趙光淳爲大司諫,趙璟淳爲司諫,崔鳳九爲獻納,權昌洙·愼炳一爲持平,韓緻奎爲正言,魚允中爲校理,吳麟泳爲修撰,李時夏爲刑曹參議,李彙重爲工曹判書,李載元爲判義禁,尹致容爲知義禁,鄭範朝·金永均爲同義禁,鄭天和爲同春秋,朴宇鉉爲監察,李㘾爲分內醫提調。再政。以宋廷和爲知敦寧,洪坃爲刑曹參議,鄭泰好爲大司成,金元植爲同成均,徐奭輔爲右通禮,趙秉鎬爲奉常正,宋宅薰爲校書判校,權鼎鎬爲奉常僉正,金永珯爲南學敎授,校書博士單權鵬圭,整釐使單金炳國,故學生鄭時行贈吏參例兼,故正言鄭喆祚贈副學例兼,已上行護軍鄭天和兩代,前五衛將梁漢楗,今加嘉義,通政安聖源今加嘉善,已上武科回榜人,依法典加一資,故學生李義春贈吏參例兼,故通德郞李東協贈吏議,故執義李福徽贈典翰例兼,已上宗正卿李奎夏三代。
兵批,判書李景夏進,兵批啓曰,高嶺僉使,今當差出,而擬望之人乏少,他道已準朔虞候,竝擬,何如?傳曰,允。以李彙重爲都摠管,張學樞·金永錫爲五衛將,崔膺祖爲昌德將,林百鉉爲訓鍊主簿,千一成爲守門將,宋正鉉爲高嶺僉使,守門將單金洪斗,同知單李赫,五衛將金德淵·徐漢琦·徐奎賢·文進烈·崔義臣,以上加設,依定式減下,副司果金箕淳·吳常默。再政。兵批啓曰,平安兵虞候,今當差出,而擬望之人乏少,他道中軍竝擬,何如?傳曰,允。以柳承烈爲武兼,金奎淳爲平安兵虞候,同知單朴寅順。三政。以尹致容爲副摠管,金商吉爲忠淸中軍,同知單張學樞,都摠管單尹致容。
訓鍊都監啓曰,本局中軍李熙昇,身病猝重,勢難察任,改差,何如?傳曰,允。
兵曹,以李鶴榮爲訓鍊都監中軍。
上在景福宮。停常參·經筵。
傳曰,慶興,以邑基之不利於民,當此荐歉之年,將爲移建,此爲營邑之料理而然矣。北道,卽豐沛舊址,又當無前之歲,爲其民利之事,豈可無示意之擧也?惠廳所在甲胄代錢中一萬兩,特爲劃送事,分付。
弘文館啓曰,新除授修撰吳麟泳,時在忠淸道公州地,經筵入番事緊,請竝斯速乘馹上來事,下諭。答曰,許遞。
又啓曰,新除授校理魚允中,卽爲牌招察任,何如?傳曰,允。
上在景福宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,工曹判書李彙重,知義禁尹致容,過三日不爲出肅,依定式推考警責,仍卽牌招察任,何如?傳曰,允。
奎章閣啓曰,原任直提學金輔鉉父喪卒哭日,依定式遣檢書官,勸肉以來之意,敢啓。傳曰,知道。
禮曹,來二月初三日,行景慕宮春享大祭,香祝親傳,取稟,奉敎恭依。
議政府啓曰,卽見咸鏡監司金壽鉉,北兵使金箕錫狀啓,則我國流民之逃越中國地界者,兩國派員,馳到塔·春兩城,會同搜査,悉數領回事,有寧古塔副都統之承皇旨照會者,且觀彼我問答,畢市撤還之日,帶往我國派員,使之領回云,而派員妥定,不敢擅便,伏俟朝家處分云矣。邊民之流入彼地,藉因歉荒而然。凡一衣帶以北,卽犯越也,其情則甚庸矜惻,而在法焉。殊涉痛駭,旣有都統之奉皇旨照回者,則派員領回,有不可已。答移等節,另飭擧行,仍定差員,約日期會,一一刷還,繼此沿邊防守之道,益加嚴束,俾無如前冒越之弊,因以此意,撰咨入送事,分付槐院,何如?傳曰,允。
又啓曰,卽見三軍府草記啓下者,因黃海兵使梁憲洙狀啓,本營新設別衛士激勸之方,一從試放優等,每年終,依都試例施行事,令政府稟處事,允下矣。料布而賞資之,科試而激勸之,其在重關阨固防守之道,實不爲無助,依狀辭許施,何如?傳曰,允。
三軍府啓曰,東·南廟修改,今旣始役矣。該營將臣,不可無終始董工,使之從便來往,趁速竢完,何如?傳曰,允。
兵曹啓曰,文臣兼宣傳官吳麟泳,時無職名,依例口傳付軍職以入之意,敢啓。傳曰,知道。
領府事鄭元容,領議政金炳學,右議政洪淳穆等箚曰,伏以閟宮親享筮期載邇,固仰僾然聖慕,誠禮之所不可已者,第念日候,尙此不調,閭巷間輪感遍熾無人不病,便成通患,雖在淸燕濩蠖之中,猶慮珍攝之失宜,矧玆觸冒勞動,侵夜將事乎?甚非大聖人六氣節宣之方,不惟群情胥切憧憧,其爲慈聖所貽念,倘復如何哉?伏乞亟寢成命云云。答曰,省箚具悉。卿等之懇,卿等之意如此,當勉從矣。仍傳曰,此批答,遣史官傳諭。
上在景福宮。停常參·經筵。
備忘記,義州府尹尹熙正下直,長弓一張,長箭一部,片箭一部,筒兒一箇,賜給。
傳曰,發遣吏郞,諸執事淸齋與否,摘奸以來。
政院啓曰,卽者掌令金國顯,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
議政府啓曰,延豐前縣監趙秉瑀,以本縣社還事,見方就拿矣。此穀定制,本自嚴重,雖籥合之微,固不敢恣意乾沒,況於新設之初,所犯諸條,聽聞狼藉,駭然之極,寧欲無言?其在重民事嚴國法之道,不可不重勘後已,該囚直施遠竄之典。凡於社穀出納之際,萬一有虧欠奸弄之弊,毋論多寡,該守令依此例勘律事,分付,何如?傳曰,允。嚴刑一次,遠地定配。
御營廳啓曰,本廳中軍趙羲復,身病甚重,勢難察任,改差,何如?傳曰,允。
又啓曰,本廳中軍,今當差出,而擬望之人乏少,外任竝擬,何如?傳曰,允。
義禁府啓曰,延豐縣監趙秉瑀原情云云。傳旨內辭緣,泛稱遲晩,刑推得情,何如?啓已有政府草記處分矣。
上在景福宮。停常參·經筵。
藥房提調趙性敎,副提調韓敬源啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等,不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病不得來會云矣,敢啓。傳曰,知道。
又啓曰,卽者義禁府都事來言,時囚罪人趙秉瑀,當爲刑推,而判義禁李載元,式暇,知義禁尹致容,有身病,同義禁金永均,呈辭受由,只有同義禁鄭範朝一員,不得備員開坐云。判義禁何以爲之,而知義禁尹致容,卽爲牌招,何如?傳曰,竝許遞,前望入之。
金吾堂上前望入之,判義禁金大根,知義禁趙龜夏,同義禁任應準·韓敬源,落點。
政院啓曰,開坐事,命下矣。新除授知義禁趙龜夏在外,判義禁金大根,同義禁任應準·韓敬源,竝卽牌招,何如?傳曰,允。
傳曰,傳香承旨,馳詣宗廟·景慕宮,奉審摘奸,仍詣受香諸處,奉審摘奸以來。傳曰,前檢閱權鼎鎬,別兼春秋差下。
政院啓曰,前檢閱權鼎鎬,別兼春秋差下事,命下矣。令該曹,口傳單付牌招,察任,何如?傳曰,允。
傳曰,長陵親祼,筮期不遠,而此予嗣服後,初行之禮也。俯仰今昔,愴慕曷任竊念麟坪大君,後孫多有立朝者,今番享班,自可入參,而惟獨昭顯世子遺裔,零替太甚,朝官中,只有蔭武數人,而止於情於禮,益切悵缺,砥平縣監李敎應,武兼李觀應,親祭時,使之入參。
傳曰,右承旨許遞,前望入之。
承旨前望入之,李玄翼落點。
傳曰,有實故摠管許遞,前望入之。
吏曹口傳政事,別兼春秋單權鼎鎬。
議政府啓曰,本府每於歲首,例爲觀察使·節度使薦,而領議政金炳學,右議政洪淳穆,俱有身病,左議政未差,限內不得議薦之意,敢啓。傳曰,知道。
宗親府啓曰,明日,卽天漢殿朔奉審日次,臣升洙進詣擧行之意,敢啓。傳曰,知道。
奎章閣啓曰,明日,卽奎章閣朔奉審日次,臣進詣擧行之意,敢啓。傳曰,知道。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇·南郊南雩祀壇·漢江壇·司寒壇·北郊祈雨壇·厲壇,次第看審,則各壇壇上及四面紅箭門,墻垣階砌,俱爲無頉,此後看護等節,另加申飭之意,敢啓。傳曰,知道。
兵曹啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
三軍府啓曰,濟州牧使行將箇滿矣。此倅莅任之後,許多聲績,蔚有可紀,荐歉之民,賴以全活,而且此時迎送之弊,有不可不念。濟州牧使趙羲純,加一瓜仍任,俾責終始之效,何如?傳曰,允。
兵曹啓曰,卽見三軍府草記,則坡州牧新設射砲軍官二百名,今番幸行時,札駐於行宮爲辭,而行殿所扈衛軍制之不可已,依報辭蒙允矣。此與外方扈衛軍兵無異,則預先團束,調發迎接時,兩傍排立宿所,行宮墻外輪回環衛,嚴加把守之意,摠戎使處,行移知委,何如?傳曰,允。日記廳堂上閔泳達。郞廳李載崐·朴台淳。
上在景福宮。停常參·經筵。
任商準啓曰,右承旨李玄翼,右副承旨李世用,同副承旨金永壽,今日不爲仕進,竝卽牌招,何如?傳曰,允。
政院啓曰,卽者永禧殿官員來言,明日春奉審時,提調一員,當爲進參,而都提調缺,提調金在顯在外,不得進參云,何以爲之?敢稟。傳曰,提調許遞,前望入之,永禧殿提調前望入之。崔遇亨落點。
假注書□□□書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,主山及案山植木處,看審是白乎,則松橡鬱密是白遣,自靑鶴亭,至舊失火處看審是白乎,則老木稚株,叢雜茂盛是白遣,自典牲寺後面,至冷井,則大木參差,擁蓋一山是白遣,下詣南壇看審是白乎,則壇砌門墻,竝無圮傷處而,主山及案山樹不甚盛是白遣,自文峴至利泰院後麓水閣峴,則土性瘠硧,略有稚松是白遣,前至馬石橋,則松木蓊翳是白遣,仍詣漢江壇看審是白乎,則亦爲無頉是白遣,自雁峯伏兵峴,至畫景谷,則樹木茂密是白遣,由斗湖,詣司寒壇看審是白乎,則亦爲無頉是白遣,自無學峯,所經外南山諸處,一一看審是白乎,則別無斫痕之意,取啓。傳曰,知道。
傳曰,傳香承旨,馳詣受香所,奉審摘奸以來。
傳曰,原州判官李喆淵,表裏一襲賜給,平海郡守李容益,加資,許用營將履歷,蔚珍縣令金鳳年,許用營將履歷。
以右副承旨李世用牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
兵曹,以吳夏泳爲御營中軍。
都摠府啓曰,今日入直內三廳武兼禁軍及軍兵等,中日當爲習射技放,而國忌相値,不得設行之意,敢啓。傳曰,知道。
弘文館啓曰,下番闕直,事甚未安。典翰李承宇,應敎張原相,副應敎洪萬植,校理魚允中,副校理李秀萬·洪健植,竝卽牌招,推移姑降入直,何如?傳曰,允。
傳曰,修撰·副修撰,竝許遞,前望入之。
玉堂前望入之,修撰朴顥陽·金永珯,副修撰鄭學默·黃耆淵落點。
傳曰,明日出宮門路,以崇陽門爲之。
傳曰,前江原監司入侍。
摠管前望入之,副摠管李沇應落點。
奎章閣啓曰,景慕宮望廟樓,今朔奉審無頉之意,敢啓。傳曰,知道。
又啓曰,參下檢書官閔範鎬,仕日已滿三十朔,依定式六品職遷轉事,分付吏曹,何如?傳曰,允。
又啓曰,檢書官閔範鎬減下,其代以前薦人李寅載,依已例除取才差下,令該曹口傳付軍職,使之冠帶常仕,何如?傳曰,允。
禮曹啓曰,近民之官,其各躬耕,以勸下民事,綸音頒下矣。外官耕田時,應行儀節,參酌磨鍊,別單以入,待啓下卽爲行會,何如?傳曰,允。
又啓曰,因大臣筵奏,各園園號,今旣改進,則碑石,亦不當仍用,改樹等節,設都監擧行,當園告由,令該曹擧行事,批旨內,待明春擧行,寒食祭,兼告由事,命下矣。順昌園·昭慶園·永懷園·懿寧園·孝昌園告由祭,今二月二十七日寒食祭兼行,祝文中措辭添入事,分付,何如?傳曰,允。
漢成付啓曰,每式年成籍江都件,例於翌年春,臣府郞廳,持往江都,舊籍曝曬,竝與新籍藏置矣。庚午式帳籍,發遣本府郞廳,藏置曝曬等節,依例擧行,而帳籍封裏雜物,令各該司進排,領去官吏,所騎馬及帳籍載運馬,亦令該曹題給,何如?傳曰,允。
弘文館啓曰,下番闕直,事甚未安,新除授修撰朴顥陽·金永珯,副修撰鄭學默·黃普淵,竝卽牌招推移入直,何如?傳曰,允。
義禁付啓曰,時囚罪人趙秉瑀,嚴刑一次,訊杖第三十度後,平安道龜城府遠地定配,而以承傳內辭意,具罪目依例發遣府羅將,押送配所,何如?傳曰,允。
辛未二月初一日巳時,上御慈慶殿。前江原監司入侍時,同副承旨金永壽,假注書李泰元,記注官金鼎燮,別兼春秋金永穆,前江原監司趙龜夏,以次進伏訖。上曰,史官分左右。上命監司進前,龜夏進前。上曰,善爲上來乎?龜夏曰,王靈攸曁,無事上來,而臣四載尸素,未能對揚萬一,誠不勝惶恧矣。上曰,久未相見,仰瞻,可也。龜夏曰,極爲惶悚矣。仍起伏仰瞻訖,上曰,三政無弊乎?龜夏曰,軍政,今方洞布擧行,田政,已量爲十七邑,未量爲九邑,而自不無紊亂矣。還政,十一萬二千餘石,爲今糶糴實數,而麟蹄·平昌逋還六萬餘石,前道臣,殖利列邑,至明年春,則可以充完矣。上曰,守令善治,爲幾人乎?龜夏曰,道內守令之治績茂者,已有年前別薦,而原州判官李喆淵,以廉白爲率,威惠竝行,刷逋也,剖訟也。不煩不撓,奸猾戢而群情洽,平海郡守李容益,公廨之頹圮,一一繕葺,救民飢而矯津弊,皆由捐俸而境安,蔚珍縣令金鳳年,設賙賑而濟活甚多,軍器之修補,海役之替當,捐出薄廩,而百度擧,以上三邑倅,實績又如此矣。上曰,三邑倅,有優異之績云,當有示意矣。龜夏曰,莊陵火巢,內植木處續田二結六十一負九束,而莫重仙寢內,陳土徵稅,未安,且續田,旣屬本道,自今爲始。年分摠冊中,永頉懸錄,恐好,令該曹稟處,何如?上曰,依爲之。出擧條龜夏曰,江陵·嶺西六面,續田三百四十八結,而六面,處在大嶺之下,晩熱早霜,農功鮮薄,流民尙未還集,陳土全無起墾,丙寅收稅內元田畓一百三十一結六十八負九束,限民聚土闢前,姑以代錢施行,令廟堂稟處,何如?上曰,依爲之。出擧條龜夏曰,嶺東諸邑,麻農非宜,而大同布及軍布上納時軍民,結民,高價遠貿於嶺西數百里外,一夫一疋之費,幾至十緍,殘民苦瘼,莫此爲甚。江陵·三陟·蔚珍·平海·襄陽·高城·通川·歙谷等八邑大同布及江陵·三陟·蔚珍·平海等四邑騎步兵布,竝以純錢永定,令廟堂稟處,何如?上曰,依爲之。出擧條龜夏曰,本營軍校,或習熟武藝,或勤勞公事,宜有獎拔,而本道春秋都試入格,亦多出於軍格之中,自今爲始,秩等勸武,優等一人,施以加資之典,令廟堂稟處,何如?上曰,依爲之。出擧條上曰,史官就座。仍命前江原監司先退,又命退,承史以次出。
上在景福宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
政院啓曰,卽見統制使鄭圭應鎭將請仍啓本,則紙尾太窄,無啓字踏下處,事甚疎忽,原啓本,係是民事,雖不得不捧入,而該帥臣,不可無警,推考,何如?傳曰,允。
傳曰,禮房承旨,馳詣景慕宮,奉審摘奸以來。
傳曰,有實故玉堂許遞,前望入之。
玉堂前望入之,校理李載德落點。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
弘文館啓曰,新除授校理李載德,卽爲牌招察任,何如?傳曰,允。
奎章〈閣〉啓曰,景慕宮望廟樓,今春大奉審,臣殷謨,與本宮提調李承輔,宗正卿李沇應,進詣展奉,奉審無頉之意,敢啓。傳曰,知道。
以司謁口傳下敎曰,明日南壇淸道,以中軍代行。
辛未二月初二日辰時,上詣勤政殿月臺,景慕宮春享大祭香祝,親傳入侍時,行都承旨韓敬源,行左承旨任商準,右承旨李玄翼,左副承旨李起鎬,右副承旨李世用,同副承旨金永壽,注書缺別兼春秋趙秉鎬,檢校直提學李載冕·韓敬源,檢校直閣李世用·金永壽,檢校待敎金奎軾,待敎金演壽,副提學洪遠植,副應敎洪萬植,校理魚允中,副校理洪健植,以次侍立。時至,通禮跪啓請外辦,上具翼善冠·袞龍袍,乘輿出永化門。藥房提調趙性敎,副提調韓敬源,進前問修訖。仍出崇陽門,由維和門·勤政門,至勤政殿月臺。通禮跪啓請降輿,上降輿,通禮導上入就版位南向立。引儀,引獻官進詣版位之左上跪,香室官員,奉香祝跪授玄翼,玄翼跪受以進,上受之,以授獻官,獻官跪受興。通禮,導上降就階下祗送位西向立,獻官奉香祝,由正路出,上鞠躬祗送訖,仍入幕次。少頃,上出次乘輿,出勤政門,由維和門入崇陽門。承旨請出標信解嚴。上入永化門還內,諸臣以次退出。
上在景福宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。還內後藥房·內閣·政院·玉堂口傳問安。答曰,知道。
傳曰,今日府大夫人晬辰,遣都承旨問候以來。
傳曰,禮房承旨與同副承旨分詣受香諸處,奉審摘奸以來。
戶曹啓曰,莊陵火巢內,續田永頉事,因前江原監司趙龜夏所奏,有令該曹稟處之命矣。曾於戊辰,有所狀請者,而旣自政府,以今不可遽議回啓,則臣曹,有難擅便,更令廟堂稟處,何如?傳曰,允。
辛未二月初三日辰時,上詣勤政殿月臺,南壇祭香祝親傳入侍時,行都承旨韓敬源,行左承旨任商準,右承旨李玄翼,左副承旨李起鎬,右副承旨李世用,同副承旨金永壽,注書缺別兼春秋權鼎鎬·朴定陽,直提學韓敬源,檢校直閣李世用·金永壽,直閣洪殷謨,待敎金演壽,典翰李承宇,副應敎洪萬植,校理李載德,副校理洪健植,副修撰黃普淵,以次侍立。通禮跪啓請外辦,上具翼善冠·袞龍袍,乘輿出永化門。藥房提調趙性敎,副提調韓敬源進前問候訖,仍出崇陽門,由維和門,入勤政門,至勤政殿月臺。通禮跪啓請降輿,上降輿,通禮,導上入就版位南向立。引儀,引獻官進詣版位之左,上跪,香室官員,奉香祝跪授玄翼,玄翼跪受以進,上受之以授獻官,獻官跪受興。通禮,導上降就階下祗送位西向立,獻官奉香祝,由正路出,上鞠躬祗送訖,仍入幕次。少頃,上出次乘輿,出勤政門,由維和門入崇陽門。承旨請出標信解嚴。上入永化門還內,請臣以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
李玄翼啓曰,右副承旨李起鎬,今日不爲仕進,卽爲牌招,何如?傳曰,允。
傳曰,中官任致聲,言事悖戾,聞甚痛駭,遠地定配。
以慶尙監司金世鎬狀啓,彦陽縣監李文欽,遭承重祖父喪事,傳曰,令該曹口傳各別擇差,不多日下送。
以慶尙監司金世鎬狀啓,還穀及殖利錢,欠逋充補,以移貿米償債本錢及還錢收捧諸條均排列邑令廟堂稟旨事,傳曰,昔之殷盛,今焉,莫之着手。噫,其甚矣,孰使之然也?如是以差過月日則民國之害,不至何境可至,思之痛惋,寧欲無言?今欲通變而釐整之,捨此而亦無他道,令廟堂稟處。
以慶尙監司金世鎬狀啓,昌原府,依山臨海,素稱保障,其在捍衛,實有疎虞,該府,陞爲防禦營,令廟堂稟旨事,傳曰,南服要衝之地,設防而控禦者,卽綢繆之意,建置之方,今武府稟處。
吏曹口傳政事,以李載純爲兵曹正郞,李民熙爲彦陽縣監。
吏曹啓曰,通禮院贊儀朴齊性,以其身病,呈狀乞遞,改差,何如?傳曰,允。他司官員,口傳相換。
議政府啓曰,卽見統制使鄭圭應狀啓,則固城之移設於營城內,爲其民邑事勢之便宜而然,而舊邑,處在要衝之地,里市俱存,樓堞不撤,今若抛棄,疎虞莫甚。特設守防將一窠,以營校中曾經邊將,府鄕中已歷座首有風力勤幹者,瓜限二十四朔,互相交差,使之嚴謹防守,別設砲手四十名,每朔輪番守直,本府移設後,除出錢一萬三千兩,其料代措劃之方,具冊子上送,請令廟堂稟處矣。前人之於此設邑,以其水陸緊要在處而然也。今於移邑之後,此地之遂無控禦,殊涉疎虞之甚矣。建置守將,別設守卒,嚴關阨謹候望,實爲緩急相須之意,竝依狀請許施,何如?傳曰,允。
三軍付啓曰,卽見慶尙監司金世鎬所報,則梁山郡別砲軍五十名,興海郡別砲手三十名設置云矣,敢啓。傳曰,知道。
又啓曰,卽見開城留守徐衡淳所報,則營下銃軍二百四十名,已爲設置云矣,敢啓。傳曰,知道。
訓鍊都監啓曰,謹依下敎,宣惠廳移來甲胄代錢二千兩,別造鳥銃一百六十柄,自臣營鳥銃四十柄,又爲新造,合二百柄別備之意,敢啓。傳曰,知道。
禮曹啓曰,經宿動駕時,告廟前二日爲之事,載在禮文矣。今二月十八日幸行時,告廟之禮,當爲磨鍊,而寒食節享,只隔。在前如此之時,已有兼行之例,宗廟·景慕宮告由祭,同月十七日寒食節享兼行,祝文中措辭添入,依例遣大臣設行事,分付,何如?傳曰,允。
又啓曰,卽接南平幼學姜孝範所志,則以爲,同姓七寸叔啓八,嫡妾俱無子,以其同姓六寸兄快俊第三子民範,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長姜孝範,所訴旣如此,姜快俊第三子民範,立爲姜啓八之後,何如?傳曰,允。
義禁府啓曰,中官任致聲,遠地定配事,承傳啓下矣。任致聲,全羅道長興府遠地定配,以承傳內辭意,具罪目依例發遣府羅將,押送配所,何如?傳曰,允。
上在景福宮。停常參·經筵。
藥房提調趙性敎,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學無時急稟定事,左議政未差,右議政洪淳穆有身病,不得來會云矣,敢啓。傳曰,知道。
吏曹啓曰,卽接通禮院牒報,則以爲,明日文宣王釋奠祭親傳香時,左右通禮,不可不備,而左通禮吳長善,有身病,不得進參,卽速變通,以爲及時擧行之地云。左通禮吳長善改差,其代,口傳備擬以入之意,敢啓。傳曰,知道。
吏曹口傳政事,以朴海哲爲左通禮。
吏曹,贊儀朴齊性,內贍主簿玄緯,已上相換事承傳。
李起鎬啓曰,明日傳香禮房承旨,當爲齋宿,右承旨李玄翼,所當牌招,而拘於廳規,不得請牌,何以爲之?敢稟。傳曰,牌招。
傳曰,明日出宮門路,以崇陽門爲之。
議政府啓曰,以慶尙監司金世鎬狀啓,還穀及殖利錢欠逋充補,以移貿米償債本錢收捧諸排,列邑,庶可立本,足爲淸帳,不敢擅便,令廟堂稟旨分付事。傳曰,昔之殷盛,今焉莫之着手,噫,其甚矣。孰使之然也?如是而差過月日則,民國之害,不知何境可至。思之痛惋,寧欲無言?今欲通變而釐正之,捨此而亦無他道,令廟堂稟處事,命下矣。凡於大更張大變通之會,苟有已例之可援,援其例而措處者,卽事勢之不容已也。在今凋瘵,非昔殷富,則國計民憂,將何所止屆乎?以此而立本,以此而淸帳者,可以長遠食效,分排之際,視邑大小,務從平均,收捧之時,道臣每加察飭,俾無滋弊之地,而犯逋諸漢,嚴督亟刷,或至曠日延拖之患,竝施一律之意,另爲申飭,何如?傳曰,允。
三軍府啓曰,以慶尙監司金世鎬狀啓,昌原府,依山臨海,素稱保障,其在捍衛,實有疏虞,該府,陞爲防禦營事,請令廟堂稟旨分付事,傳曰,南服要衝之地,設防而控禦者,卽綢繆之義,建置之方,令武府稟處事,命下矣。山於東北,海於西南,控制攸重,緩急可恃,而況兵營,曾設之地也。人情,大同之事也。其在重邊政順民願之意,不可以一守令,責其備禦,昌原府,陞作防禦營,該府使尹錫五,仍以兵馬僉節制使嶺南水軍防禦使,令該曹口傳下批,防守節制之道,道帥臣,趁速啓聞,以爲稟處之地,何如?傳曰,允。
又啓曰,卽見黃海水使尹狀啓騰報,則枚擧白翎僉使徐相龜,馳報本鎭,大靑島居民乘艇獨出,爲彼人所捉,而磨黃紙一片書以給後,還向外洋云矣。今此投書,卽不過窮寇之計也。擧措之駭妄,去益痛惋,此不可不移咨上國,令槐院具由撰咨,竝與所授之紙,下送灣府,入送鳳城,轉致北京之地,何如?傳曰,允。
摠戎廳啓曰,本廳中軍李奎奭,身病甚重,勢難察任,改差,何如?傳曰,允。
御營廳啓曰,本廳千摠徐光勳,身病甚重,勢難察任,李熙觀,以前任高嶺僉使,方在任所,上來尙遠,久曠可悶,竝改差,何如?傳曰,允。
吏曹口傳政事,以李民熙爲彦陽縣監。
上在景福宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
傳曰,禮房承旨,馳詣文廟,奉審摘奸以來。
傳曰,發遣吏郞,諸執事淸齋與否,摘奸以來。
傳曰,出宮門路,以思政門爲之。
三軍府啓曰,卽見黃海監司徐元輔,水使尹狀啓,則椒島鎭泥峴浦所捉唐船二隻,何以措處爲辭矣。什物,旣已分給,船隻依例燒火之意,分付,何如?傳曰,允。
摠戎廳啓曰,本廳中軍,今當差出,而擬望之人乏少,曾經堂上兵使竝擬,何如?傳曰,允。
兵曹,以鄭雲龜爲摠戎中軍。
兵曹啓曰,因承政院啓辭,邊將應薦人,令該曹察推事允下矣。行上護軍宋近洙,行大護軍鄭文升,工曹參議兪致崇,宗正卿李潤壽,行護軍朴鳴載·李承淵·李玄璣·德永君李文永,水原中軍朴承儒,戶曹參議柳來駿,承文院判校李東韻軍資監正丁馨敎,司憲府執義吳慶履,俱爲應薦而不薦,竝依法典,推考警責,何如?傳曰,允。
兵曹啓曰,因三軍府草記,昌原府,陞作防禦營矣。旣陞防禦營,則不當爲他鎭管下,金海鎭管昌原兵馬同僉節制使以兼昌原鎭兵馬僉節制使嶺南水軍防禦使,下批之意,敢啓。傳曰,知道。
又啓曰,今番親耕時,夾侍備身,以知三軍府事李顯稷啓下矣。身病猝重,無以進參云,改差,其代,以無故人差出,付標以入之意,敢啓。傳曰,知道。
兵曹口傳政事,兼昌原鎭兵馬僉節制使嶺南水軍防禦使單尹錫五。
兵曹啓目粘連,觀此統制使鄭圭應啓本,則三千鎭權管李寅華,公廨修繕,軍器改備救急分饋,前後捐廩,幾近千金,加背梁萬戶金俊煥,軍物修補,賙窮恤貧,捐廩已爲六百餘兩,又始廨役,姑未告訖。上項兩鎭將實績,如是茂著,其在奬勸之道,恐合褒賞之典,特許仍任事,令該曹稟處亦爲白有臥乎所兩鎭將之捐廩補瘼,實績茂著,殊爲嘉尙,依狀請施行,何如?啓依允。
辛未二月初六日辰時,上詣勤政殿月臺,文廟釋奠祭香祝親傳入侍時,行都承旨韓敬源,行左承旨任商準,右承旨李玄翼,左副承旨李起鎬,右副承旨李世用,同副承旨金永壽,注書缺別兼春秋朴定陽,檢校直提學李載冕,直提學韓敬源,檢校直閣李世用·金永壽,直閣洪殷謨,檢校待敎金奎軾,副提學洪遠植,校理李載德,副修撰鄭學默,以次侍立。時至,通禮,跪啓請外辦,上具翼善冠·袞龍袍,乘輿出永化門。藥房提調趙性敎,副提調韓敬源,進前問候訖,仍出崇陽門,由維和門入勤政門,至勤政殿月臺。通禮,跪啓請降輿,上降輿,通禮導上入就版位南向立。引儀,引獻官進詣版位之左,上跪,香室官員,奉香祝跪授玄翼,玄翼跪受以進,上受之以授獻官,獻官跪受興。通禮,導上降就階下祗送位西向立,獻官奉香祝,由正路出,上鞠躬祗送訖,仍入幕次。少頃,上出次,乘輿出勤政門由維和門,入崇陽門。承旨,請出標信解嚴。上入永化門還內。諸臣以次退出。
上在景福宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
傳曰,禮房承旨,馳詣社稷,奉審摘奸以來。
政院啓曰,昌原府使尹錫五,陞爲防禦使矣。密符,使宣傳官齎傳諭書安寶,使院隷齎傳,何如?傳曰,允。武兼宣傳官,擇送齎傳。
又啓曰,行兵曹判書李景夏,今日親耕三度習儀進參事,興仁之門外出去矣。所佩命召,何以爲之?敢稟。傳曰,仍佩往來。
議政府啓曰,彦陽纔已差代矣。量田之役,見此旁午,而際因前倅之遭艱,未免中撤,民事邑勢,誠甚悶急。新除授縣監李民熙,使之當日辭朝,倍道赴任之意,申飭,何如?傳曰,允。
三軍府啓曰,卽見慶尙監司金世鎬所報,則道內熊川縣別砲軍三十名,彦陽縣別砲軍三十名,盈德縣別砲軍二十名設置云矣,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,而殿座相値,不得設行之意,敢啓。傳曰,知道。
兵曹啓曰,內禁衛將李根奭,五衛將張學樞,昌德宮衛將崔膺祖,俱以病難供職,呈狀乞遞,竝改差,何如?傳曰,允。
辛未二月初七日辰時,上詣勤政殿月臺。社稷春享大祭香祝親傳入侍時,行都承旨韓敬源,行左承旨任商準,右承旨李玄翼,左副承旨李起鎬,右副承旨李世用,同副承旨金永壽,注書缺別兼春秋權鼎鎬·趙秉鎬·朴定陽,檢校直提學趙寧夏·李載冕·閔升鎬,直提學韓敬源,檢校直閣李世用·金永壽,直閣洪殷謨,檢校待敎金奎軾,待敎金演壽,典翰李承宇,校理魚允中·李載德,副修撰鄭學默,以次侍立。時至,通禮,跪啓請外辦,上具翼善冠·袞龍袍,乘輿出思政門。藥房提調趙性敎,副提調韓敬源,進前問候訖,仍詣勤政殿月臺。通禮,跪啓請降輿,上降輿,通禮,導上入就版位南向立。引儀引獻官進詣版位之左,香室官員,奉香祝跜授玄翼,玄翼跪受以進,上受之以授獻官,獻官跪受興,通禮,導上降就階下祗送位西向立,獻官奉香祝由正路出,上鞠躬祗送訖,仍入幕次。少頃,上出次,乘輿至思政門。承旨請出標信解嚴。上還內,諸臣以次退出。
上在景福宮。停常參·經筵。
以忠淸監司金炳始狀啓,堤川縣監尹賢求,大同錢挪移,軍錢貸下,新結中加下,願納錢取用,俱是經法之外,爲先罷黜,其罪狀,令攸司稟處事,傳曰,公貨取用,看作茶飯,憑托繕廨,竟歸私橐,寧有如許道理?論其罪狀,萬萬痛駭,爲先徵捧公錢後當有處分。
三軍府啓曰,卽見摠戎廳所報,則本廳,初無匹馬,只有卜馬二十匹,每當隨駕留陣時,昌披莫甚,間募壯健軍二十名,各自備馬一匹,入屬卜馬軍,待五十朔,許陞元軍,每年料米一百五十石,則營貿米價,輸送惠廳時,錢一千二百兩,添付以送,一體推來支放,奉足木則中旬預備條中,除取排用,以此定式,而事係新設,請自臣府啓聞爲辭矣。募兵立馬,軍制旣備,朔料等布,支需且足,使役,無窘跲之患,接濟,有區別之方,竝依報辭施行,何如?傳曰,允。
三軍府啓曰,卽接訓鍊都監所報,則今二月初九日,習陣日次,而動駕隔日,不得行操云矣,敢啓。傳曰,知道。
禮曹啓曰,今此親耕時,耕籍,庶人中各軍門軍卒,動駕時,令各該營許頉之意,分付,何如?傳曰,允。
義禁府啓曰,忠淸監司金炳始狀啓內,堤川縣監尹賢求,爲先罷黜,其罪狀,令攸司稟處事,判付內,公貨取用,看作茶飯,憑托繕廨,竟歸私橐,寧有如許道理?論其罪狀,萬萬痛駭,爲先拿囚,懲捧公錢後,當有處分事,命下矣。尹賢求,下去京畿麻田地云,依例發遣府羅將,拿來,何如?傳曰,待待命拿囚。
上在景福宮。停常參·經筵。
夜五更,灑雨下雨,測雨器水深五分。
傳曰,在外臺諫許遞,政官牌招開政。
傳曰,禮房承旨,馳詣社稷·宗廟永寧殿·景慕宮,奉審摘奸以來。
傳曰,明日出宮門路,以思政門爲之。
奎章閣啓曰,守宮檢校直提學李㘾,待開門牌招,何如?傳曰,允。
又啓曰,檢書官李寅載,有身病,勢難供職減下,其代以前薦人李圭稙,依已例除取才差下,令該曹口傳付軍職,使之冠帶常仕,何如?傳曰,允。
三軍府啓曰,明日動駕時,左邊捕盜大將許熠,以禁軍別將,隨駕,右邊捕盜大將李元熙,以別雲劍,隨駕矣。在前如此之時,有曾經大將權察之例,回鑾間,摠戎使李周喆,姑令察任,何如?傳曰,允。
政院啓曰,因三軍府草記,明日動駕時,左邊捕盜大將許熠,以禁軍別將隨駕,右邊捕盜大將李元熙,以別雲劍隨駕矣。在前如此之時,有曾經大將權察之例,回鑾間,摠戎使李周喆,姑令察任事,允下矣。兼察左右邊捕盜大將李周喆,卽爲牌招聽傳敎,何如?傳曰,允。
吏曹啓曰,永懷園守奉官金麟運,東學敎授洪鍾大,俱以身病,呈狀乞遞,竝改差,何如?傳曰,允。
有政。吏批,行判書李載元,參議吳俊泳,竝牌招不進,參判李敦應進,吏批啓曰,行判書李載元,參議吳俊泳竝牌招不進,小臣獨政未安,何以爲之?敢稟。傳曰,仍爲之。以朴顥陽爲掌令,李元祺·許栻爲持平,李根友爲知敦寧,兪致崇爲同敦寧嚴錫鼎爲知經筵,李濟弼爲永懷園守奉官,李源逸爲東學敎授,權用翼爲堤川縣監,檢書官單李寅載,濟州牧使趙羲純,加一瓜仍任事,承傳,行副護軍鄭雲龜,今加嘉善,三水都護府使李圭浩,待箇滿加一年仍任事,承傳,平海郡守李容益,今加通政加資事承傳。再政。以崔鳳九爲修撰,鄭範朝爲工曹參判,洪鼎裕爲刑曹佐郞,承文院正字單盧德純,學錄單金在鼎。三政。以徐胄淳爲獻納,李選鎔·韓用喬爲監察,鎭撫中軍李鳳億,今加嘉善加資事,承傳。四政。以兪致遠爲司饔主簿,學生張濠贈吏參例兼,學生張壽勛贈吏議,通德郞張趾五贈僕正,已上同知張學樞三代。學生李邦烈贈戶參例兼,學生李樟贈左承旨例兼,通德郞李濟夏贈僕正,已上兼五衛將李赫三代。兵批,判書李景夏進,兵批啓曰,鎭撫中軍,今當差出,而當品中可擬之人乏少,堂上曾經兵使,竝擬,何如?傳曰,允。以魚在淵爲都摠管,李敏應爲內禁將,李應相爲五衛將,金相臣爲昌德將,趙益熙爲都摠都事,沈宜浩爲訓鍊主簿,李汶用爲守門將,李鳳億爲鎭撫中軍,鄭雲星爲忠淸水使,申命澈爲全羅左水使,李枝應爲溫萬戶,加背梁萬戶金俊煥,三千浦權管李寅華,以上特許仍任事,承傳。再政,以李容九爲宣傳官,尹弘求爲武兼,同知單金相臣,僉知單李應相,摠管單魚在淵,副護軍鄭雲龜,今加嘉善,濟州牧使趙羲純,加一瓜仍任,三水府使李圭浩,加一年仍任事。承傳,
三軍府啓曰,卽接禁衛營所報,則今二月初十日,習陣日次,而動駕相値,不得行操云矣,敢啓。傳曰,知道。
弘文館啓曰,副校理李秀萬差祭上番闕直,事甚未安,典籍李承宇,應敎張原相,副應敎洪萬植,校理李載德·魚允中,副校理洪健植,竝卽牌招,推移入直,何如?傳曰,允。
兵曹啓曰,明日慶科庭試武科初試,動駕相値,勢不得設行,待還宮,卽爲開場之意,分付試所,何如?傳曰,允。
又啓曰,今此親耕時,左右衛將軍及夾侍扶策,依前例當爲別侍衛,而謹考己未親耕謄錄,則左右衛將軍夾侍,上護軍,侍衛於寶釰之上正衣,大護軍,侍衛於五衛將之前矣。今亦依此擧行,何如?傳曰,允。
又啓曰,今此親耕時,耕籍使,耕根車,載耒耟,仗內騎護事,自禮曹節目啓下,則衛內倍進班次,不可不預爲稟定,耕籍使,載耒耟,使之騎護於兩輦之前,何如?傳曰,允。
上在景福宮。停常參·經筵。
大駕詣先農壇,入幕次後,藥房·內閣·政院·玉堂口傳問安。答曰,知道。壇上奉審,還入幕次後,藥房·內閣·政院·玉堂口傳問安。答曰,知道。親耕,還入幕次後,藥房·內閣·政院·玉堂口傳問安。答曰,知道。勞酒禮,還入幕次後,藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·大王妃殿·大妃殿,遣承旨問安。答曰,知道。還宮後,藥房·內閣·政院·玉堂·朝廷二品以上·六曹堂上口傳問安答曰,知道。
藥房提調趙性敎,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道
又啓曰,今日藥房問安啓辭入傳之際,史官一員,不卽待令,以致闕參,事未前有,萬萬駭然。當該史官,所當重勘,而本院請推之外無他可施之罰,何以爲之?敢稟。傳曰,有身病云,特爲安徐。
傳曰,都承旨,馳詣宗廟·永寧殿,奉審以來。
傳曰,待敎金演壽,馳詣東關王廟,奉審以來。
傳曰,隨駕軍兵,令各其營,別饒次分給。
傳曰,聞親耕田,常時則籍民耕食,而稅納供上薏苡云矣。親耕播種所供薏苡,今年則特爲減除。
奎章閣啓曰,大駕今已還宮,守宮檢校直提學李㘾,依定式減下,何如?傳曰,允。
三軍府啓曰,卽接御營廳所報,則今二月十一日,習陣日次,而大將李元熙,東關王廟修改時監董進去,不得行操云矣,敢啓。傳曰,知道。
都摠府啓曰,今日入直內三廳武兼禁軍及〈軍兵等〉,中日當爲習射技放,而動駕相値,不得設行之意,敢啓。傳曰,知道。
訓鍊都監啓曰,謹依下敎,隨駕將校·軍兵及武藝別監等處,別饒次分給之意,敢啓。傳曰,知道。
辛未二月初十日卯時,大駕詣先農壇籍田親耕擧動入侍時,行都承旨韓敬源,行左承旨任商準,右承旨李玄翼,左副承旨李起鎬,右副承旨李世用,同副承旨金永壽,注書缺別兼春秋權鼎鎬·趙秉鎬·朴定陽·崔鳳九·李源逸·金永穆·朴容大,檢校直提學金炳地·趙寧夏·李載冕·閔升鎬·趙成夏,直提學南廷順·韓敬源,檢校直閣李世用·金永壽,直閣洪殷謨,檢校待敎金奎軾,待敎金演壽,檢校副提學李明應,副提學洪遠植,檢校典翰李起鎬·閔台鎬·金奎弘,典翰李承宇,應敎張原相,副應敎洪萬植,校理李載德·魚允中,副校理李秀萬·洪健植,修撰金永珯,副修撰鄭學默·黃普淵,以次侍立。時至,通禮跪啓請外辦,上具翼善冠·袞龍袍,乘輿出思政門。藥房提調趙性敎,副提調韓敬源,進前問候訖,仍出勤政門。通禮跪啓請降輿乘輦,上降輿乘輦,由興禮門,出光化門,進發至宗廟前路,上降輦步過,仍乘輦。傳曰,都承旨,馳詣宗廟永寧殿,奉審以來。出駕敎仍出興仁之門。傳曰,待敎金演壽,詣東關王廟,奉審以來。出駕敎仍至先農壇降輦所,上降輦乘輿,至幕次前降輿,入幕次。少頃,上改具遠遊冠·絳紗袍出次,承旨跪進圭,上執圭,仍詣壇上奉審訖,還入幕次。親耕時至,上仍具遠遊冠·絳紗袍,執圭以出,乘輿至親耕臺南階,上降輿。禮儀使禮曹判書趙秉昌,導上詣耕籍位南向立,籍田令,進耒司僕寺正,進牛,上執耒,前進五六步,釋耒還復再推位,近侍及高品中官,助耕,至半畝,軒架轉至再推位,是爲一推,比初推位稍西,再三四五推,如初推儀訖。陞詣親耕臺御座,宰臣大臣及吏判·戶判·大司憲·宗正卿·兵判·畿伯·大司諫,從耕,行九推禮訖。奉常判官,帥庶人,以次耕百畝畢,陪耕耆民,進臺下北向,行四拜禮。通禮宣敎曰,敬勞耆民,耆民行四拜禮訖,皆退去,奉常寺正,以種稑之種,播于耕所,上乘輿還入幕次。勞酒禮時至,上仍具遠遊冠·絳紗袍,執圭以出,乘輿至親耕臺降輿,詣臺上陞座,耆庶,隨牛從耕,入就拜位,行四拜禮訖,分東西列坐各排饌器,酒至三爵,耆庶等,還就位行四拜禮訖,上乘輿還入幕次。傳曰,時原任大臣,禮曹判書入侍。判府事李裕元,領議政金炳學,右議政洪淳穆,禮曹判書趙秉昌,以次進前。裕元奏曰,昨夜好雨,今有晴意,皆豐徵也。侵早勞動,聖禮,若何?上曰,一樣矣。裕元曰,日前伏奉大院君下賜鞾子,乃聖意攸在也。我太祖大王,定鼎鴻基,寔創此制,誕垂萬億無疆之休,臣於濬源殿·慶基殿,仰瞻御眞,衮衣之袖,鞾子之制,卽今日新製之樣,猗我殿下,式遵舊章,光紹前烈,磐泰重熙之運,實基於此。臣等戴高履厚,不任攢祝,繼切榮之忱。上曰,係是舊章也,故有所變制者矣。裕元曰,今日之禮,百年盛擧也。上以供粢盛,敦孝致恭也,下以成訓化,務本厚生也。我殿下,親裸壇祀於吉亥之日,庸寓孔夙之祈,又揀元辰,載黛耜靑箱,奏笙歌詩章,以千乘之尊,遊場,染履行五推之禮,綸紱渙宣,命布農事,道民躬親亦聖人順時,行化之意,環堵觀聽,孰不蹈舞於受爵飽德之下乎?昔麥邱老人獻言于齊君曰,願賜一國之飢者,此頌之善也。顧今農祥晨正,協風應律,黃雲紫氣,捧抱乎瑞日,璇樞成周熙洽之治,幸而復覩於此日。惟殿下,治六府寶九穀,勤身率下,克懋自强不息之道焉。上曰所陳切實,當服膺矣。出擧條炳學奏曰,臣亦於日前,伏奉大院君下賜鞾子,承有聖意攸在,而以此頒式,光復古懿,臣不任欽仰攢頌。臣嘗仰瞻南殿御眞,太祖·世祖衮袖鞾樣,皆舊章也。率由不忘之義,實爲後世法,今此繼述之美,卽亦迓續之會,所謂欲法堯·舜,當法祖宗者也。人心之歡祝在此,國祚之靈長在此,太平萬歲,臣等相顧欣抃矣。上曰,其在率由之義,有所通變者矣。炳學曰,今日慶祝之忱,僚相已有所仰奏,而乃擇元辰,親載耒耟,措之于參保介之御間,帥三公九卿,躬耕籍田,卽禮也。今於百有餘年之後,我殿下,誕行是禮,夫豈或賁飾觀瞻,豐亨豫大而然哉?一則爲民,二則爲民,重農務本之盛,繼志述事之美,朝野群情,胥切攢頌。凡於稼檣艱難,恒推是日聖衷,寒暑怨咨益軫存恤之念,則惟天降康,萬億高廩,八域黎獻,皆有以安業樂生,臣方以是顒俟矣。上曰,所陳切實,當服膺矣。出擧條淳穆曰,大院君,以有匪頌聖眷,下賜臣新樣鞾子,伏不勝感頌之至。今玆袍鞾之稍改其制,寔遵皇明儀式,而猗我太祖所以誕垂靈長之業,殿下深軫繼述之念,克體創造之謨,使八方含生,復覩國初典型,于以萬億無疆之歷服,休有用申,臣等遭逢熙運,衣被至澤,胥切欣禱之忱矣。上曰,舊制如此故有所頒式者矣。淳穆曰,今日乃仲春耕籍之元辰,天也和同,草木萌動之時也。命夙駕稅于東郊,坻場染屨,爰擧百年內初有之盛事,仍行勞酒禮,君民相親,如家人父子,宛然是豳野氣像,在列臣庶,萬壽獻祝之誠,容有極哉?英廟親耕畢,有敎曰,從今以往,常如手執耒耟時,大哉王言。七月詩,無逸書,雖作圖省覽稼穡艱難,則曷若身親臨之乎?倘於九重錦玉之中,每念此聖敎,一以元元爲本,景貺之潛周,三登太平,必是匪今斯今,實社稷生靈之福矣。上曰,所切陳實,當服膺矣。出擧條上曰,袍鞾之漸變不古,甚未安,一遵南殿第一室袍鞾之式變之,非但簡便,卽是國初古規。以此爲之,鞾子則水鞾子通用,甚好矣。炳學曰,鞾子新制,甚美,而明年壬申,卽開國八回甲也。國初舊制,迨此光復者,事不偶然,從此以後,更不變改,以爲億萬年遵式,甚好。雖以袖制言之,稍狹其廣,亦舊章,而三十年來,其制漸廣,有識之議,厥惟久矣。今則已復舊制,誠爲之萬幸。上曰,非但三十年以來事也。甲子以後,亦有歸廣之弊,今旣復舊,則可當永爲遵式矣。裕元曰,今此袍鞾之制,非變通也,卽復舊式也。領相所奏,衣章不宜頻數變改之言,甚是守經之確論,以今所頒之樣,永作百世章程,甚好矣。淳穆曰,袍鞾之稍改其制,寔遵舊章,而國家制度,一定之後,有不可容易變更,以此儀式,永作萬世遵守,甚好矣。炳學曰,此筵說,頒布朝紙,恐好矣。上可之。炳學曰,各園所碑石改樹等節,設都監擧行事,向有所仰奏矣。春序旣半,宜卽始役,政官牌招開政,都監堂郞差出,何如?上曰,不必張大,令營建都監,斯速擧行,可也。出擧條炳學曰,嫡王孫·王孫胸褙儀章,向伏承商議敦定,後日更奏之下敎,而其時聖敎中麒麟之次,莫如辟邪,白澤之次,莫如狻猊,大聖人取象著制,臣不任欽仰萬萬,麒麟之於辟邪,其形甚似,白澤之於狻猊,其實相近,嫡王孫胸褙之宜用辟邪,王孫胸褙之宜用狻猊,品式節文,俱合禮意,而諸臣之議,亦無他辭,故敢此仰達矣。上曰,胸背今旣歸正,以此載之於五禮便考儀章卷,可也。出擧條炳學曰,關西襦紙衣,旣以代錢定式矣。北關之道里,又復絶遠,自京輸去之際,動費時月之久非但沿路貽弊之爲不少而已。分給之每致節晩,卽其必至之勢,此亦依關西例,一體以代錢磨鍊,而就該道京上納中,每年準折劃送平安兵營,亦爲主管,則似合方便之道,毋論關西關北頒給之會。若有作奸之弊,亟用軍律之意,嚴立科條,期有實效,何如?上曰,依爲之。出擧條炳學曰,御營大將李元熙先山,在於廣州地,而聞有塋域躬幹之事矣。將兵之臣,筵稟來往,多有已例,故敢此仰達矣。上曰,依爲之。出擧條秉昌奏曰,己未年親耕御牛,出付司僕寺,使之放牧喂養,以終其齒矣。今番親耕牛,亦爲出付司僕寺,使之喂養,而耒耟車鍤畚箱等種,依已例藏于奉常寺靑遮帳,令戶曹藏置,何如?上曰,牛則出給耕民,放牧終老,可也。出擧條秉昌曰,謹稽己未謄錄,則親耕播種後,蓋草鋤治等事,因下敎,籍田令,與戶曹郞官,眼同擧行矣。今亦依例,令戶曹擇定,郞官一員,與籍田令,限秋成頻頻摘奸看檢,何如?上曰,依爲之。出擧條秉昌曰,在前親耕禮成後,有儀軌造成之例,今番則何以爲之乎?敢稟。上曰,當自內爲之矣。出擧條少頃,通禮跪啓請外辦,上改具翼善冠·袞龍袍,出次乘輦,入興仁之門,至宗廟前路。上降輦步過,仍乘輦入光化門,由興禮門,至勤政門,上降輦乘輿,入思政門。兵曹判書李景夏,跪稟放仗,軍士房承旨,請出標信解嚴。上還內,諸臣次次退出。
上在景福宮。停常參·經筵。
翌日大殿,宗親·儀賓·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
藥房提調趙性敎,副提調韓敬源啓曰,親耕籍田,禮成五推,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入〈診詳察〉聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,右邊捕盜大將李元熙,以御營大將東關王廟修改監董事,今方出去矣。所佩命召及大將牌·傳令牌,何以爲之?敢稟。傳曰,仍佩往來。
傳曰,自明日,進講爲之。
內醫院啓曰,自前幸行時,若是經宿之地,則陪從掌務官一員,例自司僕寺,補把馬一匹許給矣。今番幸行時,依例許給之意,分付該寺,何如?傳曰,允。
宗親府啓曰,宗會涓吉在邇,事務旁午,諸郞見今式日仕進,而典簿韓秉敎,以其身病,萬無赴公之道云。以他司無故人,令該〈曹〉口傳相換,何如?傳曰,允。
吏曹口傳政事,宗親府典簿韓秉敎,繕工主簿金正植,已上相換事承傳。
禮曹啓曰,來三月初十日,行大報壇祭親行時,省牲·省器·省鼎鑊·視滌漑監取時,水火等節,依例以親臨磨鍊乎?敢稟。傳曰,親臨磨鍊。
兵曹啓曰,今此幸行時,侍衛不可不備,而宣傳官李容九,除授在外,上來無期云。改差,其代,依例口傳擬入,何如?傳曰,允。忠淸水使鄭雲星差下,使之承傳擧行。
兵曹口傳政事,宣傳官單鄭雲星。
敎中外大小臣僚耆老軍民閑良人等書。王若曰,厦氈念襏襫之苦,錦玉靡安,郊甸躬冕紘之儀,耒耟載秉。登社壝而句龍配,導仙蹕而倉庚鳴。念玆大本曰農,實爲有國所重。粢盛供大享之禮,宗廟社稷山川,稼穡知小人之依,稙穉禾麻菽麥。仰事俯育,民産必制於有恒,東作西成,天時無違於備豫。肆古千畝百畝之籍,乃至三推九推而耕,躬稼之儀節孔昭,率農夫播厥百穀,力田之經界有限,自天子達乎庶人,上世服神農之言,群黎所由生者,歷代宗后稷之祀,百王可不敬歟?猗我家克勤于民,在列朝屢擧斯典,俶載南畝,肇自宣陵初元,夙駕東郊,厥有英廟故事迨寡昩方懋於肯播伊憂虞每切於奏艱,關北之頷顑未蘇,荒政已窘於移粟,畿沿之賙賑方施,小惠無補於發棠。蓋其游食尙多,如何使斯民飢也?苟於群情之胥勸,莫若於吾身之親之。迺簡元辰,用享先嗇,甸師淸畿,掌舍設板。自三代已行之規,宗伯奉圭,司徒除壇,卽百年未遑之擧,繄民天食惟莫大,而王籍耕且可爲,亦服爾耦十千,載芟載柞不稼胡取三百。徂隰徂狙畛,菖葉杏花,邱氓趁擧趾之候,紺轅蔥輅,陽官侍染屨之場,黃冠在前。飾土牛於豳野紛黻臨下,占星鳥於堯階,顧今日一墢之勞,寔來秋萬廩之慶,德乃邁種,人情爲聖王田,卑卽康切,豊年是國家瑞。予一人夙夜警惕,旣不憚以身率先之方,爾百姓寒暑怨咨,詎或有惰農自安之意?遂行勞酒之讌,庶見含哺而歌。於戲,田畯至而庶民從,農祥正而太史奏,遵箕聖井地之制,庠學校之必於斯,追先王觀稼之休,勤勞艱難之所以本,嘉與八方而同樂,郍無十行之誕宣。故玆敎示,想宜知悉。藝文提學李參鉉製進,敦寧都正兪政崇疏曰云云。省疏具悉。所請依施。
上在景福宮。停常參·經筵。
李起鎬啓曰,右副承旨李世用,今日不爲仕進,卽爲牌招,何如?傳曰,允。
傳曰,吏曹判書有闕之代,前望入之。
吏曹判書前望入之,李承輔落點。
政院啓曰,今番幸行時,何大臣留都乎?敢稟。傳曰,右議政爲之。
以右副承旨李世用牌不進罷職傳旨,傳曰,只推。
三軍府啓曰,今番幸行時,何將臣守宮乎?敢稟。傳曰,知三軍府事李容熙爲之。
政院啓曰,公忠道,以忠淸道復舊號,兵符新造矣。監司·兵使·水使,淸州營將·牧使所佩右一隻,監兵營所上營將·牧使左一隻,竝定禁軍下送,依例分上,舊兵符,收聚本院燒火事,忠淸監司·兵使·水使處下諭,何如?傳曰,允。
兵曹啓曰,五衛將元世·趙羲稷·李應相,昌德宮衛將金相臣,俱以病難供職,呈狀乞遞,新除授全羅左水使申命澈,戶奴呈狀內,素患痰癖之症,一陪添劇,萬無登途赴任之望云,竝改差,何如?傳曰,允。
吏曹判書李載元疏曰云云。答曰,省疏具悉。所請依施。
辛未二月十二日巳時,上御延生殿。進講入侍時,右議政洪淳穆,講官朴珪壽,參贊官李起鎬,侍讀官洪健植,假注書朴遇賢,記注官石宗珍,別兼春秋朴定陽,各持中庸,以次進伏訖。上曰,史官分左右。仍命大臣進前。淳穆進前問候,各殿問候訖。上誦前受音一遍,仍開卷。珪壽,讀自天命之謂性,止萬物育焉。仍釋義訖。
上在景福宮。停常參·經筵。
司饔院啓曰,自前每當幸行經宿時,各邑地方官,進排御供物饌,日下雉鮮及各司供上,一禮進排于經宿所,乃是事例,而近來省減,雖出於除民弊之聖意,旣以草記後,行會畿營之意,曾有所稟定矣。今此幸行時,各邑進排,依例知委監饌提調·郞廳,先期進詣,何如?傳曰,置之。
宗親府啓曰,大宗會時郞廳,以典簿金昌植仍差,何如?傳曰,允。
兵曹啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
司僕寺啓曰,今此幸行,與寒食祭相値。在前如此之時,祭去馬匹,自各營房有貰用矣。今亦依已例擧行之意,分付,何如?傳曰,允。
辛未二月十三日巳時上御延生殿。進講入侍時,講官鄭基世,參贊官金永壽,檢討官金永珯,假注書康炳迪,記注官尹相殷,別兼春秋崔鳳九,各持中庸,以次進伏訖。上曰,史官分左右。上誦前受音一遍訖,仍開卷。基世,讀自仲尼曰君子,止右第五章,仍釋義訖。上命授書算于基世,仍讀新受音十遍訖,基世,還納書算。上曰,他章,皆曰中庸,而此句特曰時中者,但言中而不言時,則近於子莫之中,故加以時字歟?基世曰,果然矣。有君子之德,而能隨時而處中,則雖不言庸而庸在其中矣。若中不合時,則非夫子之時中,而乃子莫之中也。上曰,道之不行不明,各言之者,行與明,有異乎?基世曰,行者,所以行此道也,明者,所以明此道也。若以體用言之,則明是體,行是用也。上曰,知者與賢者,孰愈乎?基世曰,知以性靈言,賢以資稟言也。雖賢知之人,若有過之者,則不合于中,如伯吏之隘,柳下惠之不恭,亦非常平之道,可以達之天下也。仍奏曰,中庸二字,是一篇之綱領,而始見於此章矣。此中字,與首章中和之中字,似少有間焉。蓋中和之中,指未發而言也,中庸之中,兼已發而言也,庸者,卽平常不易之理也。此乃大學之至善,聖人之極功。然而亦非甚高難行之事也。中者,乃恰好至當底理,事事物物,皆求恰好至當處爲之,則便是中也。庸者,如冬裘夏葛布帛菽粟,不過日用當行之事,而平常然後,可以不易者,卽是庸也。易之乾卦,以龍德正中,庸言庸行,謂之君德,則爲君之道,卽惟曰中庸而已。伏願以中庸二字,念玆在玆,發政施令之間,必求恰好至當之處,立經陳紀之際,必盡平常不易之道,則躬行心得之效,亶在於是矣。深留聖念焉。上曰,中庸二字,意味深切且好矣。基世曰,聖敎萬萬欽仰矣。伏望益加玩繹,理會一篇之大旨,以致位育之化焉。永珯曰,云云。永壽曰,此書一篇之旨,與他經之旨有異,章句雖短略,而微奧相屬,若究其義,而考其次序,則可明其脈絡之貫通矣。中庸之於反中庸,各有所截之可辨者,若大舜之不告而娶,孔子之微服過宋,有似不合於中道,而是皆當行而得中,則是權而得中庸者也。後世王覇之論者,假名仁義,好尙功利之說,自謂其當可,而不知其不及乎中道,此所謂反中庸之類矣。且上下章鮮能之能字,非泛稱也,乃篤脩力行之義也。下文亦多有之,伏願深察澄省焉。上掩卷,仍敎曰,領付事近節連安乎?基世曰,近値換節,每有不健之時,而寢食幸如前矣。上曰,講筵欲爲進參云矣。可在何時乎?基世曰,向於駕前召接之時,果以一登講席爲對,固出於忱誠之所切摯,而以今精力,果難周旋於筵席之間,所以尙未如誠矣。上曰,精力雖云不逮,凡節今亦康健,一次登筵,好矣。基世曰,謹當以聖敎,傳及臣父矣。上命史官就座,仍命講官先退,又命退,諸臣以次退出。
上在景福宮。停常參·經筵。
李玄翼啓曰,左副承旨李起鎬,右副承旨李世用,今日不爲仕進,竝卽牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
傳曰,今番長陵親祭時,崇善君·樂善君子孫中,如有在職者,一體入參事,分付宗府。
傳曰,政官牌招,開政,如有違牌,勿爲呼望。
傳曰,呈告判義禁許遞,今日政差出。
傳曰,同春秋竝許遞,今日政差出。
傳曰,吏判疏批已下,卽爲牌招。
傳曰,崇德殿與諸陵寢之竣役,不可無示意於道臣,慶尙監司金世鎬,特爲加資。
以左副承旨李起鎬牌不進罷職傳旨,傳曰,只推。
以慶尙監司金世鎬狀啓,崇德殿與諸陵寢修改時,監董諸人論賞,令該曹稟處事,傳曰,慶州府尹趙耆永加資,待瓜滿特加一瓜,營將朴海龜,許用邊地履歷。
以司謁口傳下敎曰,今番幸行時,敦義門與崇禮門,一體開閉。
吏曹啓曰,成均館典籍鮮于昇,內資主簿金炳龍,典獄署主簿鄭有昇,俱以除拜過限未肅拜,竝改差,何如?傳曰,允。
又啓曰,奉常寺正趙秉鎬,僉正權正鎬,成均館司成趙秉稷,永懷園守奉官李濟弼,俱以身病呈狀乞遞,竝改差,何如?傳曰,允。
有政。吏批,行判書李承輔進,參判李敦應,參議吳俊泳,竝牌招不進。以李敎寅爲同敦寧,趙秉昌爲判義禁,趙性敎·韓敦源爲知春秋,鄭範朝·鄭泰好爲同春秋,羅采五爲奉常正,李晩耆爲司成,韓兢烈爲奉常僉正,兪望源·趙熙重爲監察,金學濟爲典籍,尹正洙爲內資主簿,李騏新爲典獄主簿,金洛熙爲假引儀,檢書官單李圭稙。再政。以李㘾爲分內醫提調,崔炳大爲典籍,李象暾爲禮賓主簿,鄭應哲爲永懷園守奉官,同春秋單韓敦源。兵批,判書李景夏進,以李基煥·南景述·具穳祖爲五衛將,劉謙鉉爲昌德將,李時鉉爲禁衛把摠,劉基豐爲守門將,李德熙爲忠淸水使,韓致林爲全羅左水使,副司果李汶用。再政。以李圭常爲都摠經歷,同知單李基煥,僉知二單,南景述·具穳祖。三政。以尹泳翰爲都摠都事,同知單劉謙鉉。
宗親府啓曰,明日,卽天漢殿望奉審日次,臣東鉉,進詣擧行之意,敢啓。傳曰,知道。
議政府啓曰,卽見京畿監司朴永輔狀啓,則備陳本道儲置排比不足之狀,仍請減分一款,依已例還劃事,令廟堂稟處矣。事勢如此,依狀請施行,何如?傳曰,允。
禮曹啓曰,來三月十五日,王大妃殿寶齡望五慶科庭試文科,親臨與命官,何以爲之,而處所,以何處擧行乎?敢稟。傳曰,景武臺親臨磨鍊。
禁衛營啓曰,本營中軍具春熙,身病猝重,勢難察任,改差,何如?傳曰,允。
兵曹,以魚在淵爲禁衛中軍。
御營啓曰,本營千摠具奭祖,身病甚重,勢難察任,改差,何如?傳曰,允。
吏曹制書李承輔疏曰,伏以諏吉親耕臨畝勞酒,三代盛制,復覩今日,小大觀瞻,莫不踏舞。仍伏念臣卽至愚極陋之一滓穢賤品耳,聖恩天大,曲賜全庇,復廁班聯,依舊揚歷,揆以私分,只切感悚,千萬不自意。伏奉除旨,以臣爲吏曹判書,臣誠震駴失守,惶汗浹背,莫曉聖明,奚爲而遽縻此誤恩也?噫,六官之有天曹,若網之有綱,裘之有領,綱擧而目張,領絜而毛順,理勢然也。先自官人之官,而苟得其人,則選必由正,而六官之從以允釐,苟失其人,則選輒循柱,而六官之從以頹墮,是以較短量長,衡尺平允,敏於才識者之爲也。揚淸激濁,門無關節,峻於風裁者之爲也。通練朝章,疏淹剡勩,謹於簿格者之爲也。無一於此而謂之能銓,臣,未嘗聞焉。臣策名立朝,已二十有餘年,空疎謭劣,非但通朝之所共知,亦自以爲弱植無干雲之望,疲蹄非歷塊之用,一切榮途,寔是爲夢想不到,而逮我聖上光御以來,厚沐敦親之化,偏霑記舊之渥,左兜右攬,無往非濫分踰涯。今雖投閒處散,無甚事爲,已有犯於知足之戒。況復加以顯寵,委以重柄,使之裒然居天官之長,而行銓注之事乎?使臣甄別蒐羅,能如古人之啓事,恢張大公,稱塞一世之物議,尙矣無論。至若循古襲常,按名排擬,必將聰察難周,瘡疣必露,而猶思貪怙,自幸冒據,則豈不誠爲小人之無忌憚,而重負我殿下難愼之至意乎?開政有命,召牌儼臨,怵畏義分,盍念駕屨,廉防所在,株守難變,玆敢刳瀝衷懇,仰瀆崇聽。伏乞聖慈,俯垂鑑諒,將臣新授長銓之銜,回授可堪之人,俾公器無玷,選塗克淸,不勝大願云云。答曰,省疏具悉。卿其忽辭行公,
辛未二月十四日巳時,上御延生殿。進講入侍時,同經筵許傳,參贊官金永壽,侍讀官魚允中,假注書朴遇賢,記注官尹相殷,別兼春秋崔鳳九,各持中庸,以次進伏訖。上曰,史官分左右。上誦前受音一遍訖,仍開卷。傳,讀自子曰舜,至第九章,仍釋義,上讀新受音十遍訖。上曰,惡者可懲,而反隱之,何也?傳奏曰,此所謂惡,卽是言之不善而已,非罪惡之惡也。若罪惡,則豈或隱之乎?四罪而天下咸服,舜所以懲惡也。至於語言薄過,則掩覆之,此大聖人山藪之量,含垢匿瑕之道也。故人皆盡言無諱而樂告以善也。虞書曰,闢四門,明四目,達四聰,又曰,敷納以言,嘉言罔伏,此是好問察言,以來天下之諫者也。仍奏曰,中庸一書,始言一理,中散爲萬事,末復合爲一理,理卽天所賦也,性卽人所受也。性統於心,故篇中,雖言性不言心,朱子之序,必先以堯·舜·禹相傳之心法言之者,此也。故大學,以正心爲修齊治平之本,亦此也。盡其心則知其性,知其性則與天理爲一,中庸之道,不勉而自中矣。伏惟殿下,念哉。傳又曰,此書三十三章之中,天德王道,下學上達之義,無不備盡,而爲大節者六,大旨者四,各有綱領條目,其義詳見於卷首讀法及每章章下之註,留心而省察焉,則中和位育之功,不難致矣。伏願殿下,懋哉懋哉。允中曰,云云。永壽曰,第六章文義,講官儒臣,備盡仰達,而此章用中之義,大矣哉。舜之所受於堯而授之於禹,允執厥中者,卽此用中之中者也。帝王傳授心法,惟一中字,則今殿下欲法堯·舜之工,亦一中字而已。第八章顔子之得一善,眷眷服膺之義,與禹聞善則拜,前後聖一揆也。今殿下,以喜聞過三字,刻揭殿壁,可見聖意之所在也。臣固欽仰萬萬,伏願推此聖意,用寓舜何人?我何人之義,求諸堯·舜之治,顔子之學於方冊之間,一日二日,深常蘊斁眞積力久,則擇守中庸之道矣,但以一帀月之可期哉?懋哉懋哉。上曰,承旨之言,甚切實矣。
上在景福宮。停常參·經筵。
藥房提調趙性敎,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何〈如〉?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學無時急稟定事,左議政未差,右議政洪淳穆有身病,不得來會云矣,敢稟。傳曰,知道。
李世用啓曰,同副承旨金永壽,今日不爲仕進,卽爲牌招,何如?傳曰,允。
又啓曰,卽者吏曹參議來言,今十九日,行長陵親祭時,大院君行亞獻禮,爲敎云矣,敢啓。傳曰,知道。
以同副承旨金永壽牌不進罷職傳旨。傳曰,只推。
李世用啓曰,行都承旨韓敬源藥院進,行左承旨任商準廚院進,右承旨李玄翼式暇出去,左副承旨李起鎬式暇,同副承旨金永壽牌不進,院中只有臣一人,伴直無人,同副承旨金永壽,旣有只推之命,更爲牌招,何如?傳曰,允。
以同副承旨金永壽再牌不進罷職傳旨。傳曰,只推。
李世用啓曰,同副承旨金永壽再牌不進,院中只有臣一人,伴直無人,行左承旨任商準卽爲牌招,何如?傳曰,允。
吏曹啓曰,中學敎授李永,以其身病呈狀乞遞,改差,何如?傳曰,允。
辛未二月十五日巳時,上御延生殿。進講入侍時,領事金炳學,講官金世均,參贊官李世用,檢討官黃普淵,假注書李泰容,記事〈官〉白時洽,別兼春秋崔鳳九,各持中庸,以次進伏訖。上曰,史官分左右。炳學進前奏曰,今日之雨,果是喜雨,不但有益於民事,幸行在邇,且將蹕路淸塵矣。上曰,果是喜雨也。炳學曰,此時聖體,若何?上曰,一樣矣。各殿問候訖,上誦前受音十遍訖,仍開卷。世均,讀自子路問强,止至死不變强哉矯。仍釋義,上讀新受音十遍訖,上曰,不報無道之義,雖有前註,猶有未詳也。世均曰,南方之强,北方之强,隨其風氣,各有偏處,不報無道,亦非中庸之道,其謂橫逆之來,直受不報者,不過指一時非禮之加者也,蓋風氣,南方則柔弱,含忍爲强,猶賢乎北方之剛勁果敢,爲强,故君子居之者也。上曰,昔孔子有微服過宋之事,此固橫逆之來,而權以得中者歟,世均曰,橫逆云者,卽意慮不及之事,而聖人隨遇得中矣。炳學曰,南方之强,北方之强,以其風氣所習,氣質所偏,南則柔弱,北則剛勁,自有過與不及之殊,俱非中庸之道,而南方之强,以其寬柔也,故君子居之。上曰,北狄之强,似尤甚於南蠻之强也。炳學曰,南北風氣之別,非徒戎狄爲然,雖以我國言之,關北之人,氣稟剛勁,至捉虎不以銃射,或有手摶者,湖南之人,姿性柔弱,每多舍忍之意,上曰,子路問强,孔子以此爲敎者,抑或戒之歟?炳學曰,子路性本剛强,初見孔子之時,拔劍而舞曰,古之君子,以劍自衛乎?可知其素所好勇,而孔子答曰,君子忠爲質,仁爲衛,嘗患其不得中行,故以此戒之矣。世均曰,子路,以七十子中升堂之人,好勇太過,故問之以强,而夫子戒之矣。上曰,視諸論語,可知子路之過勇也。炳學曰,子路過於勇,故孔悝之亂,石乞斷其纓,則子路曰,君子死,冠不免,竟至被害,乃是血氣之勇,非德義之勇也。世均曰,中庸之道,人所難能,勉而進之。子思之訓,欲其由知仁勇而合乎中,故先言大舜之知,次言顔子之仁,此章,言子路之勇而勇有氣血德義之分,其必不偏不倚無至不及,然後乃合乎中庸之道,故戒子路之過勇,如此矣。普淵曰,云云。世用曰,云云。世均曰,承旨玉堂所奏,俱誠甚好矣。中庸一篇之旨,亶在乎誠之一字,非徒學問,無事不由誠而成始成終矣,且知其道之合乎中,而斷然行之者,卽勇也,故昔稱成湯之德曰,天乃錫王勇知,此固知仁勇之爲三德也。上掩卷。炳學奏曰,各園可碑石改樹事,已有所仰奏,而順昌·昭慶·永懷三園所,元無豎碑矣,只就懿寧·孝昌兩園所,所豎碑,卽爲修改之意,分付營建都監,何如?上曰,依爲之。出擧條上命史官就座,仍命大臣先退,又命退諸臣,以次退出。
上在景福宮。停常參·經筵。
任商準啓曰,右承旨李玄翼,左副承旨李起鎬,同副承旨金永壽,今日不爲仕進,二字缺牌招,何如?傳曰,允。
傳曰,傳香承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,自明日進講停。
以右承旨李玄翼,左副承旨李起鎬牌不進罷職傳旨。傳曰,只推。
以香室長陵親祭祭文受押單子擦。十一字缺傳曰,明日親押,當便殿爲之侍衛,以幸行時侍衛,仍其服入參。
奎章閣啓曰,檢書官李圭植,有身病,勢難供職,減下,其代以前薦人蔡東煥,依已例除取才差下,令該曹口傳付軍職,使之冠帶常仕,何如?傳曰,允。
兵曹啓曰,王大妃殿寶齡望五慶科庭試武科殿試節目,當爲磨鍊,而凡於殿試親臨與命官前期稟旨後磨鍊事,曾有定式矣,今番則何以爲之?而處所,以何處擧行乎?敢稟。傳曰,隆武堂親臨磨鍊。
營建都監,懿寧園表石陰記製述官金大根,書寫官任百秀,前面篆文書寫官李興敏,孝昌園表石陰記製述官趙性敎,書寫官李裕膺,前面篆文書寫官朴永輔。
都摠府啓曰,今日入直內三廳武兼禁軍及軍兵等,中日當爲習射技放,而齋日相値,不得設行之意,敢啓。傳曰,知道。
訓鍊都監啓曰,今此幸行時,隨駕武藝別監一百五十二人饌價錢,每人每日各三錢,門旗手二十六名,每名每日各一錢五分式,依例分給之意,敢啓。傳曰,知道。
兵曹啓曰,今二月十七日,武臣堂上朔試射日次,而以國忌正日相値,不得爲之之意,敢啓。傳曰,知道。
辛未二月十六日巳時,上御延生殿。進講入侍時,講官李參鉉,參贊官李世用,侍讀官李秀萬,假注書車有聲,記注官石宗珍,別兼春秋金永穆,各持中庸,以次進伏訖。上曰,史官分左右。上誦前受音一遍訖,仍開卷。參鉉,讀自索隱行怪,止天下莫能破焉。仍釋義訖。
上在景福宮。停常參·經筵。
香祝親押後,藥房·內閣·政院·玉堂口傳問安。答曰,知道。
傳曰,今日殿座時,雲寶劍,趁不待令之弓房內官,竝汰去。
傳曰,明日出宮內門路,以崇陽門爲之。
三軍府啓曰,今此幸行時,左邊捕盜大將許熠,以禁軍別將隨駕,右邊捕盜大將李元熙,以御營大將隨駕矣,在前如此之時,有曾經大將權察之例,回鑾間,禁衛大將李章濂,姑令察任,何如?傳曰,允。
政院啓曰,因三軍〈府〉草記,今此幸行時,左邊捕盜大將許熠,以禁軍別將隨駕,右邊捕盜大將李元熙,以御營大將後廂隨駕矣。在前如此之時,有曾經大將權察之例,回鑾間,禁衛大將李章濂,姑令察任事,允下矣。兼察左右邊捕盜大將李章濂,卽爲牌招聽傳敎,何如?傳曰,允。
以全羅監司李鎬俊狀啓,南原府民家失火人命爛死事。傳曰,當此農節,民家之燒燼,若是夥多,聞甚驚慘,元恤典外,別加顧助,燒火〈人〉,如有生前身還布,竝爲蕩減,趁卽結構奠椄,俾無一民失所捷遑之弊事,廟堂措辭分付。
義禁付啓曰,卽接月令醫員皮熙晳手本,則以爲,時囚罪人尹賢求,素患痰癖之症,又添毒感,食飮全却,氣息奄奄,目下症形,實爲危劇云。罪人病勢如此,則一邊保放,一邊草記,載在法典,尹賢求姑爲保放之意,敢啓。傳曰,知道。
奎章閣啓曰,守宮檢校直提學李㘾,待開門牌招,何如?傳曰,允。
辛未二月十七日申時,上御便殿,長陵·寧陵祭祝親押入侍時,行都承旨韓敬源,行左承旨任商準,右承旨李玄翼,左副承旨李起鎬,右副承旨李世用,同副承旨金永壽,記事官金演壽,假注書李泰容,別兼春秋朴定陽·崔鳳九·李源逸·朴容大,原任直提學李載元,檢校直提學趙寧夏·李載冕·閔升鎬·趙成夏,直提學南廷順·韓敬源,檢校直閣李世用·金永壽,直閣共殷謨,原任待敎趙慶鎬,檢校待敎金奎軾,待敎金演壽,副提學洪遠植,校理李載悳,以次侍立。時至,上具軍服陞座,香室官員,奉祭文祝貼,以次跪進,上以次親押訖,仍降座還內,諸臣以次退出。
上在坡州行宮。停常參·經筵。
大駕詣黔巖晝停所,入幕次後,藥房·內閣·政院·玉堂口傳問安。答曰,知道。仍詣高陽行宮後,藥房·內閣·政院·玉堂口傳問安。答曰,知道。仍詣汾水院,入幕次後,藥房·內閣·政院·玉堂口傳問安。答曰,知道。仍詣坡州牧行宮後,藥房·內閣·政院·玉堂·朝廷二品以上·六曹堂上口傳問安。答曰,知道。
大王大妃殿·王大妃殿·大妃殿,守宮假承旨·兼遣承旨夕問安。答曰,知道。
傳曰,右副承旨李世用,馳詣龍城府大夫人墓所,奉審以來。
傳曰,左副承旨李起鎬,馳詣明陵奉審,局內諸陵,一體奉審,仍詣禧陵·孝陵奉審以來。
傳曰,檢校待敎金奎軾,馳詣永陵奉審,局內諸陵,一體奉審以來。
傳曰,副提學洪遠植,馳詣昭寧園奉審,綏吉園,一體奉審以來。
傳曰,麗恭讓王墓,遣承旨致祭。
傳曰,京畿監司,率各務差使員,汾水院待令。
傳曰,京畿監司,率各務差使員,坡州牧行宮待令。
傳曰,隨駕軍兵,令各其營乾犒饋,本邑別砲軍官,令本牧乾犒饋。
以司謁口傳下敎曰,隨駕各營軍兵與馬匹無頉與否,遣宣傳官一一摘奸。
三軍府啓曰,卽接訓鍊都監所報,則今二月十九日,習陣日次,而幸行相値,不得行操云矣,敢啓。傳曰,知道。
訓鍊都監啓曰,謹依下敎,隨駕將校·軍兵及武藝別監等處,乾犒饋分給之意,敢啓。傳曰,知道。
辛未二月十八日卯時,大駕詣長陵,親祭幸行入侍時,行都承旨韓敬源,行左承旨任商準,右承旨李世翼,左副承旨李起鎬,右副承旨李世用,同副承旨金永壽,記事官金演壽,假注書李泰容,別兼春秋朴定陽·崔鳳九·李源逸·金永穆·朴容大,原任直提學李載元,檢校直提學閔升鎬·趙成夏,檢校直閣李世用·金永壽,直閣洪殷謨,原任待敎趙慶鎬,檢校待敎金奎軾,副提學洪遠植,校理李載德,以次侍立。時至,通禮跪啓請外辦。上具軍服乘座馬,出永化門。藥房提調趙性敎,副提調韓敬源,進前問候訖。仍出崇陽門,由維和門·興禮門,出光化門外,宜傳官跪稟招搖旗三行分立,又跪稟行鼓進發,出崇禮門,宜傳官跪稟鳴金二下,大吹打,至追慕峴,乘藍輿以踰,還乘座馬。傳曰,右副承旨李世用,馳詣龍城府大夫人墓所,奉審以來。出傳敎至黔巖晝停所,通禮跪啓請降馬。上降馬,入幕次,宣傳官跪稟鳴金三下,吹打止,又跪稟旗幟分立左右,兵曹判書李景夏,進軍令,命三吹。傳曰,左副承旨李起鎬,馳詣明陵奉審,局內諸陵,一體奉審,仍詣禧陵·孝陵奉審以來。出傳敎少頃,跪啓請外辦,上出次,乘馬。宣傳官跪稟鳴金二下,大吹打,進發至高陽郡晝停所,上降馬入幕次。宣傳官跪稟鳴金三下,吹打止,景夏,進軍令,命三吹。傳曰,檢校待敎金奎軾,馳詣永陵奉審,仍詣局內諸陵,一體奉審以來。出傳敎傳曰,副提學洪遠植,馳詣昭寧園奉審,綏吉園,一體奉審以來。出傳敎傳曰,麗恭讓王墓遣承旨致祭。出傳敎傳曰,京畿監司,率各務差使負,汾水院待令。出傳敎少頃,通禮跪啓請外辦。上出次乘馬,宣傳官跪稟鳴金二下,大吹打,進發至汾水院少駐所,通禮跪啓請降馬。上降馬,入幕次。宣傳官跪稟鳴金三下,吹打止,景夏進軍令,命三吹。傳曰,京畿監司率各務差使員,坡州行宮待令。出傳敎少頃,通禮請外辦。上出次乘馬。宣傳官跪稟鳴金二下,大吹打,進發至坡州行宮,通禮跪啓請降馬,上降馬。宜傳官跪稟鳴金三下,吹打止,旗幟分立左右。傳曰,京畿監司,率各務差使員,陵所待令。出傳敎傳曰,隨駕軍兵,令各其營乾犒饋,本邑別砲軍官,令本牧乾犒〈饋〉。出傳敎以司謁口傳下敎曰,隨駕各營軍兵與馬匹,無頉與否,遣宣傳官一一摘奸。上入行宮。諸臣以次權退。
上在坡州行宮。停常參·經筵。
經宿後,宗親·儀賓·藥房·內閣·政院·玉堂·朝廷二品以上·六曹堂上,口傳問安。答曰,知道。大王大妃殿·王大妃殿·大妃殿,守宮假承旨,兼遣承旨朝問安。答曰,知道。大王大妃殿·王大妃殿·大妃殿·中宮殿,守宮藥房·閣臣·承旨·儒臣,口傳問安。答曰,知道。留都三品以上單子問安。答曰,知道。
大駕詣碑立巨里,入幕次後,藥房·內閣·政院·玉堂,口傳問安。答曰,知道。仍詣長陵入齋室後,宗親·儀賓·藥房·內閣·政院·玉堂·朝廷二品以上·六曹堂上,口傳問安。答曰,知道。親祭還入齋室後,宗親·儀賓·藥房·內閣·政院·玉堂·朝廷二品以上·六曹堂上,口傳問安。答曰,知道。還詣坡州牧行宮後,宗親·儀賓·藥房·內閣·政院·玉堂·朝廷二品以上·六曹堂上,口傳問安。答曰,知道。大王大妃殿·王大妃殿·大妃殿,守宮假承旨兼遣承旨夕問安。答曰,知道。
傳曰,還宮時,碑立巨里少駐,寘之。
傳曰,隨駕軍兵,令各其營,乾犒饋。
傳曰,自陵洞口,至崇禮門外,捧上言。
傳曰,先正臣文成公李珥·文簡公成渾墓,遣地方官致祭。
傳曰,翼成公黃喜墓,遣地方官致祭。
傳曰,和平翁主內外墓,遣地方官致祭。
傳曰,京畿監司率各務差使員,坡州行宮待令。
傳曰,親祭時,終獻官領議政金炳學,內下大豹皮一令賜給,贊禮禮曹判書趙秉昌,內下虎皮一令賜給,本陵參奉,陞六,令陞敍,其餘各差備官,竝兒馬一匹賜給,其餘事知守僕·員役·守護軍等,竝考例施賞。
傳曰,禮房承旨·執禮·大祝,竝加資。
傳曰,今番賞典中,一人雖兼數事,毋得疊授。
傳曰,輦路三邑,卽設賑之尤甚處也,賙恤纔過,又當納布之時,其所遑急之狀,不見可想,就三邑飢民之所納軍布,今年則特爲蕩減,各衙門所捧之數,以甲胄錢中給代,使三邑飢民,俾爲息肩之道,如是爲念之下,飢民軍布,到底抄出,而營邑如或未詳,擧行,責有所歸,以此分付畿營·惠廳。
傳曰,環衛將卒,當親臨勞問矣,該房知悉。
傳曰,今番幸行時,隨駕留都軍兵之多日風飱露宿,不可無施賞,各營,中旬回鑾後,卽速擧行。
傳曰,隨駕軍兵,令各其營,乾犒饋分給,本邑別砲軍官,令本牧,乾犒饋分給。
傳曰,京畿監司,率各務差使員,明日高陽行宮待令。
傳曰,明日還宮時,汾水院少駐,寘之。
傳曰,政官牌招開政,賞典下批。
兵曹啓曰,五衛將李基煥·南景述病在卿廬,上來無期云,具〈晩〉穳,昌德宮衛將劉謙鉉,文臣兼宣傳官李秀萬,俱以病難供職,呈狀乞遞。新除授忠淸水使李德熙,全羅左水使韓致林戶奴呈狀內,俱以痰癖之症,實無赴任之望云,竝改差,何如?傳曰,允。
有政。吏批,判書李承輔進,參判李敦應,參議吳俊泳,竝留都,以鄭範朝爲同經筵,閔載晉爲右通禮,金奭均爲掌樂正,金學濟·柳廷植爲典籍,權正鎬爲中學敎授,沈宜峻爲公事官,李承奎爲長陵參奉,檢書官單蔡東煥,崇德殿參奉單朴海聞,兼春秋單朴齊用,右承旨李玄翼,今加嘉善,掌樂正丁觀燮,右通禮徐奭輔,今加通政,慶尙監司金世鎬今加嘉義,特爲加資事承傳,慶州府尹趙耆永今加嘉善,加資事承傳,行護軍李絅愚今加嘉善,朝官年八十依法典加資。兵批,判書李景夏進,兵批啓曰,全羅左水使,今當差出,而擬望之人乏少,他道中軍竝擬,何如?傳曰,允。以安鼎佐·洪洛煥·崔膺祖爲五衛將,鄭道寅爲昌德將,權益洙爲文兼,李敏樹爲忠淸水使,梁柱台爲全羅左水使。再政。以尹㙉爲訓鍊都監把摠,韓用昇爲平安中軍,同知單安鼎佐。
三軍府啓曰,卽接禁衛營所報,則今二月二十日,習陣日次,而幸行相値,不得行操云矣,敢啓。傳曰,知道。
訓鍊都監啓曰,謹依下敎,隨駕將校·軍兵及武藝別監等處,乾犒饋分給之意,敢啓。傳曰,知道。
禁衛營啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
兵曹啓曰,今二月二十日,文官朔試射日次,而幸行相値,不得爲之之意,敢啓。傳曰,知道。
辛未二月十九日卯時,大駕詣長陵親祭,還詣坡州牧行宮,幸行入侍時,行都承旨韓敬源,行左承旨任商準,右承旨李玄翼,左副承旨李起鎬,右副承旨李世用,同副承旨金永壽,記事官金演壽,假注書李泰容,別兼春秋朴定陽·崔鳳九·李源逸·金永穆·朴容大,原任直提學李載元,檢校直提學閔升鎬·趙成夏,檢校直閣金永壽,直閣洪殷謨,原任待敎趙慶鎬,檢校待敎金奎軾,副提學洪遠植,校理李載德,以次侍立。時至,通禮跪啓請外辦。上具軍服以出,通禮跪啓請乘馬,上乘馬,藥房提調趙性敎,副提調韓敬源,進前問候訖,仍出行宮內外,宣傳官,跪稟旗幟三行分立,又稟鳴金二下,大吹打,行鼓進發,至碑立巨里少駐所。上降馬入次,宣傳官,跪稟鳴金三下,吹打止,兵曹判書李景夏,進軍令,命三吹。少頃,上出次乘馬,宣傳官,跪稟鳴金二下,大吹打,進發至陵洞口。宣傳官,跪稟鳴金三下,吹打止,旗幟分立左右。上降馬乘輿,至齋室門外,上降輿入齋室。少頃,通禮跪啓請出次,上改具翼善冠·黲袍·烏犀帶·黑皮靴,出次,通禮跪啓請乘輿,上乘輿,詣紅箭門外,上降輿,通禮導上入就版位,行謁陵禮,通禮跪啓請鞠躬四拜興平身,上行四拜禮,仍詣陵上奉審訖,仍入小次,親祭時至,通禮跪啓誦出次,上出次,贊禮趙秉昌,導上詣丁字閣版位,啓請鞠躬四拜興平身,上行四拜禮,贊禮導上詣尊所,擧羃酌酒訖,入詣神位前,贊禮啓請跪,上跪,敬源奉香,同副奉爐,上三上香,敬源奉爵跪進,上執爵以授同副,同副跪受奠于案。贊禮啓請俯伏興,少退跪,上少退跪,大祝跪讀祝文訖,贊禮啓請俯伏興平身,上俯伏興平身,贊禮導上還復位,亞獻官·終獻官,行禮如上儀訖。贊禮跪啓請鞠躬四拜興平身,上行四拜禮,贊禮導上詣望僚位,望燎訖,贊禮跪啓禮畢,仍導上以出,時原任大臣,進前問候訖。領議政金炳學奏曰,護軍李絅愚,今年恰滿八十歲矣,其筮仕年紀,該曹失檢懸錄之故,見漏於歲初應資,今其子副司果李淵翼呈狀者,確見信而有徵,特令該曹,照例擧行,何如?上曰,依爲之。出擧條上還入小次,辭陵禮時至,上出次,入就版位,通禮跪啓請鞠躬四拜興平身,上行四拜禮訖,仍出紅箭門,乘輿還入齋室。少頃,通禮跪啓請外辦。上改具軍服,出次乘輿,至降輿所,上降輿乘馬。傳曰,還宮時,碑立巨里少駐,置之。出傳敎傳曰,自陵洞口,至崇禮門外捧上言。出傳敎傳曰,京畿監司,率各務差使員,坡州牧行宮待令。出傳敎宣傳官,跪稟鳴金二下,大吹打,旗幟三行分立行鼓進發,至坡州牧行宮,通禮跪啓請降馬,上降馬,宣傳官,跪稟鳴金三下,吹打止,景夏進軍令,命三吹。上入行宮,諸臣以次權退。
上在景福宮。停常參·經筵。
經宿後,宗親·儀賓·內閣·政院·玉堂·朝廷二品以上·六曹堂上,口傳問安。答曰,知道。大王大妃殿·王大妃殿·大妃殿,守宮假承旨·兼遣承旨,朝問安。答曰,知道。
大駕還詣汾水院,入幕次後,藥房·內閣·政院·玉堂,口傳問安。答曰,知道。仍詣高陽行宮後,藥房·內閣·政院·玉堂,口傳問安。答曰,知道。仍詣黔巖入幕次後,藥房·內閣·政院·玉堂,口傳問安。答曰,知道。還宮後,宗親·儀賓·藥房·內閣·政院·玉堂·朝廷二品以上·六曹堂上,口傳問安。答曰,知道。
藥房都提調金炳學,提調趙性敎,副提調韓敬源啓曰,親祼仙寢,聖慕克伸,行宮經宿勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。臣等不任區區伏慮,敢來問安,竝此仰稟。答曰,知道。卿等,不必入侍矣。
政院啓曰,議政府郞廳來言,今日賓廳日次,而幸行相値,不得來會云矣,敢啓。傳曰,知道。
傳曰,京畿監司,率各務差使員入侍。
傳曰,隨駕軍兵,令各其營,乾犒饋。
政院啓曰,卽者義禁府都事來言,今此幸行時,衛外擊錚罪人洪惠燮等十七人,移送秋曹云矣,敢啓。傳曰,知道。
奎章閣啓曰,大駕今已還宮,檢校直提學李㘾,依定式減下,何如?傳曰,允。
三軍府啓曰,卽接御營廳所報,則今二月二十一日,習陣日次,而回鑾翌日,有停操之例,不爲行操云矣,敢啓。傳曰,知道。
訓鍊都監啓曰,謹依下敎,隨駕將校·軍兵·武藝別監等處,乾犒饋分給之意,敢啓。傳曰,知道。
又啓曰,今番幸行時,隨駕將校·軍兵及武藝別監等處,犒饋,依定奪以乾物磨鍊,分給之意,敢啓。傳曰,知道。
辛未二月二十日卯時,大駕,自坡州牧行宮,還宮幸行入侍時,行都承旨韓敬源,行左承旨任商準,行右承旨李玄翼,左副承旨李起鎬,右副承旨李世用,同副承旨金永壽,記事官金演壽,假注書李泰容,別兼春秋朴定陽·崔鳳九·李源逸·金永穆·朴容大,原任直提學李載元,檢校直提學閔升鎬·趙成夏,檢校直閣金永壽,直閣洪殷謨,原任待敎趙慶鎬,檢校待敎金奎軾,副提學洪遠植,校理李載德,以次侍立。時至,通禮跪啓請外辦。上具軍服以出,通禮跪啓請乘馬,上乘馬。藥房提調趙性敎,副提調韓敬源,進前問候訖,仍出行宮門外,宣傳官,跪稟鳴金二下,大吹打,旗幟三行分立,行鼓進發,至汾水院少駐所,通禮跪啓請降馬,上降馬,入幕次,宣傳官,跪稟鳴金三下,吹打止。兵曹判書李景夏,進軍令,命三吹。少頃,通禮跪啓請外辦,上出次乘馬,宣傳官,跪稟鳴金二下,大吹打,進發至高陽郡晝停所,通禮跪啓請降馬,上降馬入次,宣傳官,跪稟鳴金三下,吹打止。景夏進軍令,命三吹。傳曰,京畿監司,率各務差使員入侍,京畿監司朴永輔及各務差使員,以次進伏訖。上曰,今番幸行時,別無民弊乎?永輔曰,向者別下錢三千兩,大紓民力,且伏奉大院君別飭,自臣營,遣校吏探察諸結所,竝無弊矣。上曰,輦路民情,見甚遑急,故昨有傳敎矣,果見之乎?永輔曰,謹奉覽矣,各邑賑政,行將爲第五巡,而飢民賴此保命,昨秋離散之民,聞風還集,追付飢戶,方此感頌聖德。今玆三邑飢民軍錢之蠲減,逈出格外,民情懽舞,如在目覩矣。上曰,期有實效,永輔曰,謹當與各該倅,到底詳審,宣揚德意矣。上曰,來時路傍,見有民家燒燼處矣,似以不滿五戶,不爲啓聞矣,結構奠接之方,營邑爛商措處也。永輔曰,民家被燒,聞甚矜惻,果以定式所拘,不得修啓矣,謹當與本倅相議措處,俾爲安接,而恩敎至此,民當感泣,忘其爲災矣。上曰,予爲宿所,故有此特敎矣。乃命坡牧進前,申奭熙進前。上曰,有所下敎於道臣矣,該牧亦爲相議措處。奭熙曰,謹當悉心奉行矣。永輔曰,今此諸般下敎,俱是爲民,德意藹然,今日筵說,頒布朝紙,使小民咸知,亦使奉行之地,藉手顯颺,恐好,故敢達矣。上曰,卿言甚好,今日筵說,頒布朝紙,仍敎曰,另爲申飭於吏輩,期有實效也。永輔曰,謹當悉心對揚矣,缺少頃,通禮跪啓請外辦,上出次乘馬,宣傳官,跪稟鳴金二下,大吹打進發,由黔巖橋,踰追慕峴,至崇禮門外,宣傳官,跪稟鳴金三下,吹打止,仍入崇禮門,至光化門外,宣傳官,跪稟招搖旗分立左右,行鼓止,仍由光化門·興禮門·維和門,入崇陽門,兵曹判書李景夏,跪稟放仗,軍士房請出標信解嚴。上入永化門,還內,諸臣以次退出。
上在景福宮。停常參·經筵。
夜自五更,灑雨下雨,測雨器水深七分。
翌日大殿,宗親·儀賓·內閣·政院·玉堂,口傳問安。答曰,知道。朝廷二品以上·六曹堂上,單子問安。答曰,知道。大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷二品以上·六曹堂上,口傳問安。答曰,知道。
藥房提調趙性敎,副提調韓敬源啓曰,日吉辰良,回鑾萬安,輿情歡忭,小大惟均。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何〈如〉?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,今二十八日,當詣永昭廟·文禧廟展拜後,仍詣毓祥宮展拜矣,該房知悉,門路與諸般節次,依昨年例爲之。
傳曰,恩彦君,王室懿親也,不可無節惠之節,而始因事勢,終因事禮,中間未遑,蓋有以矣。仰體先大王聖衷,宜有崇報之典,令弘文館,不待狀議諡,恩全君節惠之典,不待狀一體議諡。
以司謁口傳,下敎曰,今番幸行時,上言,令該曹關問各該道臣,詳査啓聞。
政院啓曰,卽者校理李載德,以其親病,陳疏徑出,原疏纔已捧入矣,所當卽捧禁推傳旨,而此與無端徑出,有異,推考警責,何如?傳曰,允。
觀象監啓曰,天文學別選官二十四窠,額數太多,自今有闕勿補,限十員定額,廩料曆書一千五百帖加印,俾爲沾溉之資,自該廳別定句管一窠,以卞承淵塡差擧行,何如?傳曰,允。
禮曹,來四月初三日,行宗廟夏享大祭,親祭取稟奉敎敬依。
議政府啓曰,卽見平安監司韓啓源,義州府尹宋熙正狀啓,則美國使臣,求爲致信事,都京禮部咨文與該國封函,竝爲上送云矣,上國之先期咨送,不可無具覆之擧,而所謂美國信函,苟一回答,便是往復,其在事體,決不可擧議,令槐院措辭撰咨,入送北京之地,何如?傳曰,允。
兵曹啓曰,來三月初九日,大駕詣昌德宮大報壇齋殿齋宿,初十日親祭時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,訓局馬軍二哨,步軍三哨,訓將率領爲先廂,禁營步軍三哨,訓局馬軍一哨,兩營騎士各一番,禁將率領爲後廂,禁軍二番隨駕,別抄軍一哨領付於中央陣,摠戎使,率訓局餘軍二哨及御營步軍一哨騎士一番,留陣,餘軍留營,寘之。
校理李載德疏曰,云云。省疏具悉。爾其勿辭救護。
上在景福宮。停常參·經筵。
李起鎬啓曰,右副承旨李世用,今日不爲仕進,卽爲牌招,何如?傳曰,允。
傳曰,吏曹參判有闕之代,前望入之。
吏曹參判前望入之,林翰洙落點。
以右副承旨,牌不進罷職傳旨。傳曰,只推。
議政府啓曰,吉州牧使,見方有闕矣,防禦重地,不可不急先差,代以聲績素著人,令該曹口傳差出,何如?傳曰,允。
奎章閣啓曰,檢書官蔡東煥,有身病,勢難供職,減下,其代以前薦人李熙俊依已例除取才差下,令該曹口傳付軍職,使之冠帶常仕,何如?傳曰,允。
義禁府啓曰,咸鏡監司金壽鉉狀啓內,吉州牧使李奎憲罪狀,令攸司稟處事,啓下矣。李奎憲,時在任所,依例發遣府書吏交代後,拿來,何如?傳曰,待待命拿囚。
兵曹啓曰,謹依判下成冊,今此長陵幸行時,元內吹車成昌等三十名處,木各一疋題給之意,敢啓。傳曰,知道。
刑曹啓曰,今番幸行時,衛外擊錚人北部良女廉召史,爲其子徐昌成謀殺玉蟾本夫獄稱冤事也,旣捧結案,原州副正字李舜範,爲其父啓淳殺獄稱冤事也,斷案自在,鳳山童蒙尹奉鉉,爲其父學先殺獄稱冤事也。海州良人孫啓昌,爲其子永克殺獄稱冤事也。龍川良人張世重,爲其弟在重殺獄稱冤事也。龍崗幼學金資坤,爲其父處恒殺獄稱冤事也。瑞興童蒙崔亦孫,爲其父昌運殺獄稱冤事也。已經回啓,通津良人李千根,爲其父寅茂定配請放事也。淳昌童蒙申判乭,爲其父一默定配請放事也,罪犯稍重,以上原情竝勿施之意,敢啓。傳曰,知道。
吏曹參判李敦應疏曰云云。答曰,省疏具悉。所請依施。
上在景福宮。停常參·經筵。
自開東至辰時,灑雨下雨,測雨器水深三分。
傳曰,左承旨·右承旨,竝許遞,前望入之。
承旨前望入之,李元會·黃仁夏落點。
吏曹口傳政事,以具然泓爲吉州牧使。
議政府啓曰,長津府使有窠矣,差代亦不容少緩,以有聲績人,令該曹口傳差出,給馬催促下送,何如?傳曰,允。
禮曹啓曰,卽接忠淸監司金炳始移文,則以爲,黃澗縣鄕校聖殿,年久滲漏,棟樑朽傷,顚覆之患,迫在朝夕,故今將修葺,告由移還安祭香祝,自本曹稟處下送云矣,黃澗縣鄕校聖殿修改時,先告事由及還安祭香祝,卽令該曹,照例磨鍊下送,從便卜日設行之意,竝爲分付,何如?傳曰,允。
兵曹啓曰,五衛將安鼎佐·洪洛煥,老病在鄕,上來無期云,內禁將李敏應,五衛將金鳳煥·金永錫,昌德宮衛將鄭道寅,俱以病難供職,呈狀乞遞,文臣兼宣傳官吳獜泳,除授在外過限未肅拜,新除授忠淸水使李敏樹,素患痰癖之症添劇,萬無赴任之望云,戶奴呈狀乞遞矣,實病旣如此,則有難强令赴任,竝改差,何如?傳曰,允。
訓鍊都監啓曰,本局別將鄭洛鉉,身病猝重,勢難察任,改差,何如?傳曰,允。
吏曹口傳政事,以徐光勳爲長津府使。
右承旨李玄翼疏曰云云。答曰,省疏具悉。卿其勿辭行公。
上在景福宮。停常參·經筵。
平安兵虞候金奎淳下直,長弓一張,長箭一部,片箭一部,筒兒一箇賜給。
傳曰,自明日進講爲之。
政院啓曰,同副承旨黃仁夏,時在慶尙道豐基地,斯速乘馹上來事,下諭,何如?傳曰,許遞,前望入之。
承旨前望入之,朴弘壽落點。
政院啓曰,新除授同副承旨朴弘壽,卽爲牌招,何如?傳曰,允。
又啓曰,撥路申飭,前後,何如?而中江開市之義州府尹狀啓,今十九日封發,平安監司狀啓,今二十一日封發者,昨纔到院,矇不察推,循例捧入,致勤下詢,臣不勝惶悚,而不飭之道臣及義州府尹,竝推考該陪持,令攸司科治,何如?傳曰,允。爾亦推考。
兵曹,庭試武科殿試規矩,原榜人及直赴會試人規矩,鐵箭三矢一百十步一矢,片箭三矢一百三十步一巡一中,貫革五矢一百二十步一巡三中,柳葉箭五矢一百二十步一巡二中,講書粗以上,五技取三技,直赴殿試人規矩,鐵箭三矢一百十步一矢,柳葉箭五矢一百步一巡二中,講書粗以上,三技取一技,落點。
御營廳啓曰,本廳中軍吳夏泳,身病甚重,勢難察任,改差,何如?傳曰,允。
兵曹,以任商準爲御營中軍。
同敦寧李敎寅疏曰云云。答曰,省疏具悉。所請依施。
上在景福宮。停常參·經筵。
藥房提調趙性敎,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
李元會啓曰,右承旨李起鎬,今日不爲仕進,卽爲牌招,何如?傳曰,允。
傳曰,諡者,行之跡也,名實相副,然後得之而可爲榮,未知今番議諡之果如何?而若或一毫溢美,此豈古法然乎?勿拘顔私,毋庸圖囑一從實行實蹟,以復古規事,分付弘文館。
以右副承旨李起鎬,牌不進罷職傳旨。傳曰,只推。
議政府啓曰,會寧開市,今已完畢,今槐院撰出咨文,順付回撥下送于灣府,使之傳給鳳城將處,以爲轉致北京之地,何如?傳曰,允。
吏曹啓目粘連,觀此咸鏡監司金壽鉉狀啓,則以爲,道內居山察訪孫現吳,一自莅任之後,已多施措,饑戶,賴以徧惠,弊站,庶得其蘇,前後損補,至爲四千金之多,一驛將有懷保之望,瓜期近迫,群情惜去,待箇滿,限一瓜特爲仍任事,令該曹稟處亦爲白有臥乎所,守令·察訪,瓜滿差代,自是金石之典是白乎矣,道臣狀辭,旣如此,依狀請施行,何如?啓依允。
辛未二月二十五日辰時,上御延生殿。進講入侍時,監事洪淳穆,講官趙性敎,參贊官韓敬源,侍讀官魚允中,假注書曺逵承,記事官白時洽,別兼春秋金永穆,各持中庸,以次進伏訖。上曰,史官分左右。淳穆進前奏曰,近日日氣和暢,聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆就座,上誦前受音一遍訖,仍開卷。性敎,讀自詩云鳶飛,止勿施於人。仍釋義訖。上命授書算于性敎,上曰,予當兼讀註一番矣。仍讀註,繼讀新受音十遍訖。性敎還納書算。上曰,君子之道,造端乎夫婦者,其與刑于寡妻,以御于家邦,同一義乎?性敎曰,然矣。夫婦,人倫之始也,謹之於始,則治平之道,不外乎是矣。上曰,鳶飛戾天,魚躍于淵,飛躍之物旣多,而特以鳶魚爲言者,何也?淳穆曰,鳶魚是飛潛中無力之物,而至於戾天躍淵者,費也,其所以然者,隱也,物物自得之妙,充塞乎天地間,固是活潑之理,而所以詩人,取此形容文王作人之化矣。上曰,道非遠也。惟是在我而爲之,豈可謂之高遠難行乎?性敎曰,道者,率性之謂也,性本在人,而率以行之,則道不遠於人,其則不遠者,以明道不遠人之義也,人之爲道也,皆有不遠之則,如正心爲修身之則,修身爲齊家之則,是豈高遠難行之事哉?無往非身正上當爲,而日用間常行之道,故君子之治人也,卽以其人之道,還治其人之身,初非遠人以爲道也。詩曰,天生烝民,有物有則。則者,天之所賦於人,而人之所同得者也,率其固有之則,而行之於己,則道在於人而不遠於人矣。淳穆曰,民彝物則,日用當行底道理,人人各具其性本之所固有,則人之爲道,初非別求於他,卽是在我者,若謂以高遠難行,便不是道矣。上曰,人之稟性,始無不善,而君子則存其本然之良心,衆人則爲私欲所蔽而失之矣。淳穆曰,此章內三不遠,有可以翫賾矣。道是率性中出來,故始言道不遠人,道之在人,無求於外,故繼言其則不遠。行道之方,惟在忠恕,故終又言違道不遠,曾子所云,夫子之道,忠恕而已者,良以是也。性敎曰,厥初賦性,無有不善,而終有君子衆人之別者,君子則率其性,衆人則不能率性而行之故也。上曰,忠恕二字,字形,必有其義矣。性敎曰,夫子之道,忠恕而已。忠恕之本,在於仁,施之以忠恕之道,則天下歸仁矣。淳穆曰,是故中心爲忠,如心爲恕者,著於經義之論矣。允中曰,君子之道,無精粗無遠近,鳶飛魚躍,雖是微物,而至理著焉。夫婦之間,至爲親近,而人道始焉。微細之物,淺近之事,凡人所易忽,而聖人則無所處而不用省察戒愼,故子思之引此詩,雖明化育流行之妙,造端乎夫婦,特擧人倫之始,而欲使學者,致其省察戒愼之意,亦已該矣。伏願殿下,雖於微細之物,燕閑之中,愼加省察戒愼之功,無或暫弛,則致治之本,亶不外是矣。伏願懋哉懋哉。敬源曰,君子之道,造端乎夫婦者,卽人倫之始也,有男女然後有夫婦,有夫婦然後以至有父子君臣兄弟,是故易首乾坤,詩始關雎。夫婦者,人倫之至親至密者也。苟盡其道,則可見道之不可離,而修齊治平之道,亦不外乎是矣。淳穆曰,俄者新受音,竝註下讀,臣等微忱,果切欣幸矣。聖功,豈可如韋布之勤苦,大抵讀經,必讀註,然後非徒領會其章句旨義,亦可以文理長進,若頻頻讀註,則自然讀力浹洽,雖至行數之多,讀之沛乎無難矣。上曰,若多讀則必有讀力,當頻頻讀註矣。淳穆曰,中庸註,朱子欲使後學,易知而易解,故文法通暢,亦有節奏,苟是善讀此註,不覺手舞足蹈,非比謳歌之音響,而其所動盪人之血脈,感發人之情性者,不獨葩經爲然矣。性敎曰,讀書,須潛心玩味,則句讀音響之間,自然有感發興起之樂,至於經傳註釋,文分節解,支理條暢,聖功得力,尤在於此。伏願燕閑之中,屢加省察,以至融貫,則餘外書籍,亦可以旁通矣。上曰,歌音不過一時悅耳目之資,而至於讀書,則可以平生有益矣,但未學之書,不得不學,然後知之也。淳穆曰,讀書,豈可這這記有,雖其不記,猶勝於不讀,而至若未學之書,必學然後知之,所以不恥下問,而講論之效,最爲多矣。性敎曰,彼音樂者,不惟無益於身心,適以爲翫物喪志之歸,而惟書則一日讀,有一日之益,二日讀,有二日之益,用功着力,尤貴於無少間斷也。上曰,如孔子生知之聖,讀易,至於韋編三絶,若是勤讀矣。淳穆曰,雖上世生知之聖,必資學問而能焉。下此而如太甲·成王,困而存此心者也,上掩卷,命史官就座,仍命大臣先退,又命退諸臣,以次退出。
上在景福宮。停常參·經筵。
三軍府啓曰,卽見慶尙左兵使尹善應所報,則本營別砲義武士一百人,今爲創設,而本府新興寺築堡之論,前已登徹,未蒙允下,觀其形便,山勢險阻,可寘一鎭矣。今以武士之試放居優者,永作遷轉之窠,稱以新興別將,望報差出,事合便宜云矣。鎭堡之形便,已悉其如此,而技藝勸奬,又莫此若,依報辭許施,以爲修擧之地,何如?傳曰,允。
訓鍊都監啓曰,傳曰,今番幸行時,隨駕·留都營軍兵之多日風飱露宿,不可無施賞,各營,中旬,回鑾後,卽速擧行事,命下矣。今二月二十七日慕華館左邊馬兵中旬試才,設行之意,敢啓。傳曰,知道。
御營廳啓曰,本廳哨官尹弘燮,昨日中旬試才時,無緣不參,師律所在誠極駭然,爲先汰去之意,敢啓。傳曰,知道。
吏曹啓目粘連,觀此京畿監司朴永輔狀啓,則以爲,平邱察訪徐仁源,三載居郵,一念勤政,弊瘼將祛,馬卒具蘇,瓜朔漸近,衆皆惜去,特爲仍任事,令該曹稟處亦爲白有臥乎所,守令察訪瓜滿差代,自是金石之典是白乎矣,道臣狀請,旣如此,限一瓜仍任,何如?啓依允。
辛未二月二十六日巳時,上御延生殿。進講入侍時,講官金在顯,參贊官朴弘壽,檢討官黃普淵,假注書盧德純,記注官石宗珍,別兼春秋崔鳳九,各持中庸,以次進伏訖。上曰,史官分左右。上誦前受音一遍訖,仍開卷。在顯,讀自君子之道,止無入而不自得焉,仍釋義訖。上曰,素富貴行富貴,似然矣,而素夷狄行夷狄云者,宜其行中夏,而何爲行夷狄乎?在顯曰,孔子欲居九夷曰,君子居之,何陋之有者,是義也,雖居於夷狄而亦不渝吾之所當行,所謂當行者,言忠信行篤敬,雖蠻貊之邦,可行也。上曰,小註蘇武·洪忠宣事,已詳之矣。在顯曰,蘇武·洪皓,久縶於虜中,竟乃全節而還,蓋其所言者忠信,所行者篤敬故也,仍奏曰,此章中,言顧行,行顧言,最爲加勉之要,說命曰,非知之艱,行之惟艱,陸贄,引此言曰,言善非難,行善爲難,昔唐太宗,不過中主也,欲發一言,未嘗不思,蓋人主一言之善,千里應之,萬民法焉。又奏曰,四書之旨,無非徵奧而中庸最簡,故雖有諸儒集註,猶多未詳,所以讀書次第,先讀論·孟,後,始讀中庸者,必待學至高明,乃可審思而理會也,今於新受音時,一讀章註,仰認懋學之聖意,臣不勝欽誦萬萬,凡讀書家,一讀,勝於十看,蓋念於口,則着於心也。
上在景福宮。停常參·經筵。
李元會啓曰,右承旨李起鎬,左副承旨李世用,今日不爲仕進,竝卽牌招,何如?傳曰,允。
傳曰,明日進講,停。
以右承旨李起鎬,左副承旨李世用牌不進罷職傳旨。傳曰,只推。
傳曰,明日出宮內門路,以思政門爲之。
辛未二月二十七日巳時,上御延生殿。進講入侍時,講官趙基應,參贊官李元會,侍講官張原相,假注書曺逵承,記注官尹相殷,別兼春秋李源逸,各持中庸,以次進伏訖。上曰,史官分左右。上誦前受音一遍訖,仍開卷。基應,讀自在上位,止右第十五章。仍釋義訖。
上在景福宮。停常參·經筵。
自前夜五更,至申時,灑雨下雨,測雨器水深一寸。
藥房口傳啓曰,永昭廟·文禧廟·毓祥宮展拜,已有成命,時刻將屆,儀衛皆備,而見今雨勢,連宵不止,此時勞動,有非節宣之方,因雨特寢,亦多已例,更卜吉日,少無所妨。伏乞亟許收還,千萬顒祝,惶恐,敢啓。答曰,知道。
傳曰,雨勢如此,今日動駕,更待下敎。
傳曰,伏承慈敎,若曰主上入承之後,恩信君之毓德長發,不可不美其諡,揚其功,節惠,改以忠獻議定矣,諡坐時擧行事,分付弘文館。
傳曰,日前以諡號事,已有所下敎,而自古諡法,有褒諡焉,有貶諡焉。此爲褒善貶惡之本意,而近則不然,爵至八座,泛請諡狀,徒以嘉言善行,圖得諡美者,亦關憲章,實非公平之道,從玆以後,玉室懿親之實行實蹟及朝臣之道學忠節文章也,居官任職之優異著績,允愜公議者外,切勿議諡,申明舊規,亦勿以多數擧議事,分付弘文館。
以司謁口傳下敎曰,政院日記多有蠧損,竝爲改粧事,分付戶曹。
議政府啓曰,文彙考之未及繼刊,久矣,定例所在,委屬可悶,行大護軍朴珪壽,校正堂上差下,使之檢飭,何如?傳曰,允。
三軍府啓曰,卽見慶尙監司金世鎬所報,則道內密陽府別砲手四十名,巨濟府別砲軍三十名,安義縣砲手二十一名,設寘云矣,敢啓。傳曰,知道。
都摠府啓曰,今日入直內三廳武兼禁軍及軍兵等,中日當爲習射技放,而動駕相値,不得設行之意,敢啓。傳曰,知道。
吏曹口傳政事,以李羲祖爲宗廟令。
吏曹啓目粘連,觀此全羅監司李鎬俊狀啓,則以爲,興陽縣監李德純,四載分符,一念求芻,吏民咸服,衆口成碑,而瓜期不遠,民情惜去,特許仍任事,令該曹稟旨亦爲白有臥乎所,守令·察訪瓜滿差代,自是金石之典是白乎矣,道臣狀辭,旣如是,限一瓜仍任,何如?啓依允。
上在景福宮。停常參·經筵。
李起鎬啓曰,右副承旨金永壽,今日不爲仕進,卽爲牌招,何如?傳曰,允。
傳曰,動駕明日爲之。
傳曰,明日進講停。
傳曰,明日出宮內門路,以思政門爲之。
辛未二月二十九日巳時,上御延生殿。進講入侍時,知經筵嚴錫鼎,參贊官朴弘壽,侍讀官洪健植,假注書曺逵承,記注官石宗珍,別兼春秋李源逸,各持中庸,以次進伏訖。上曰,史官分左右。上誦前受音一遍訖,仍開卷。錫鼎,讀自鬼神之爲德,止右第十六章。仍釋義訖。
上在景福宮。停常參·經筵。
自辰時至人定,灑雨下雨,測雨器水深三分。
大駕詣永昭廟殿拜,還入齋室後,藥房·內閣·政院·玉堂,口傳問安。答曰,知道。仍詣毓祥宮展拜,還入齋室後,藥房·內閣·政院·玉堂,口傳問安。答曰,知道。大王大妃殿·王大妃殿·大妃殿,遣承旨問安。答曰,知道。
藥房提調趙性敎,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,延祐宮·宣禧宮展拜矣,該房知悉,百官行禮,寘之。
傳曰,宜嬪祠宇,遣內侍看審以來。
傳曰,禧嬪宮,遣內侍奉審以來。
傳曰,還宮,以隆文堂爲之。
傳曰,侍衛與札駐軍兵,令各其別饒次分給。
傳曰,還宮,當自內爲之矣,該房知悉。
奎章閣啓曰,明日,卽奎〈章〉閣望奉審日次,臣進詣擧行之意,敢啓。傳曰,知道。
宗親府啓曰,明日,卽天漢殿朔奉審日次,臣邦鉉,進詣擧行之意,敢啓。傳曰,知道。
兵曹啓曰,來三月初三日,一內禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以尹相鼎爲內禁將。
兵曹啓曰,來三月初九日,大駕詣昌德宮大報壇齋殿齋宿,初十日親祭時,先後廂軍兵,勢難周回環衛,則經夜動駕,扈衛之節,不容疎虞,大報壇墻外行巡外砲軍,令各該營,依例擧行之意,分付,何如?傳曰,允。
又啓曰,來三月十二日,大駕詣文廟親行酌獻禮時,隨駕營門,當爲磨鍊矣,何營門隨駕,何營軍留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,訓局馬軍三哨,步軍十哨,訓將領率爲先廂,訓局馬軍一哨,步軍二哨,御營步軍二哨,兩營騎士各二番,摠戎使領率爲後廂,禁軍三番隨駕,別抄軍二哨,領付於中央陣,先後廂·中央,竝兩傍排立,禁將,率該營步軍三哨,騎士一番,與訓局餘軍二哨,馬軍一哨,留陣,餘軍留營,置之。
又啓曰,來三月十二日大駕詣文廟,親行酌獻禮時,設布帳,當爲磨鍊,而謹考勝錄,則文廟左右邊設布帳,令訓鍊都監設行矣,今亦依此磨鍊,何如?傳曰,允。
兵曹啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
訓鍊都監啓曰,謹依下敎,侍衛扎駐將官·將校·軍兵及武藝別監等處,別饒次分給之意,敢啓。傳曰,知道。
辛未二月三十日辰時,大駕詣永昭廟·文禧廟·毓祥宮展拜,仍詣延祐宮·宣禧宮展拜,擧動入侍時,行都承旨韓敬源,左承旨李元會,右承旨李起鎬,左副承旨李世用,右副承旨金永壽,同副承旨朴弘壽,注書缺,別兼春秋朴定陽·朴容大,檢校直提學趙寧夏·李載冕·閔升鎬·趙成夏,直提學韓敬源,檢校直閣李世用·金永壽,直閣洪殷謨,檢校待敎金奎軾·金演壽,檢校副提學趙慶鎬,副提學洪遠植,檢校典翰金奎弘·李會正·趙敬夏,校理魚允中,副校理李秀萬·洪健植,修撰金永珯,副修撰鄭學默·黃普淵,以次侍立。時至通禮跪啓請外辦。上具翼善冠·袞龍袍,乘輿出思政門。藥房提調趙性敎,副提調韓敬源,進前問候訖,仍出勤政門,由興禮門·用成門,出迎秋門外,進發,至永昭廟齋室外,通禮跪啓請降輿,上降輿入齋室,問安勿爲之事,下敎。展拜時至,通禮跪啓請出次,上出次。通禮導上入就版位,贊儀唱鞠躬再拜興平身,上行再拜禮,陞詣廟內奉審訖,仍詣文禧廟入就版位,行再拜禮,陞詣廟內奉審訖,還入齋室。少頃,通禮跪啓請出次,上出次。通禮跪啓請乘輿,上乘輿,至毓祥宮降輿所,上降輿入齎室,問安勿爲之事,下敎。展拜時,至通禮跪啓請出次,上出次,通禮導上入就版位贊儀,唱鞠躬,再拜興平身,上行再拜禮,陞詣宮內,奉審訖,仍詣冷泉亭,入就版位,行四拜禮,陞詣奉審訖,仍降階,大臣進前問候訖,還入幕次。傳曰,延祐宮·宣禧宮展拜矣。該房知悉,百官行禮,置之。出傳敎傳曰,禧嬪宮,遣內侍奉審以來。出傳敎傳曰,宜嬪祠宇,遣內侍看審以來。出傳敎傳曰,還宮,以隆文堂爲之。出傳敎傳曰,侍衛與扎駐軍兵,令各其營,別饒次分給。出傳敎少頃,詣延祐宮,行再拜禮,奉審如儀,仍詣宣禧宮,行再拜禮,奉審如儀訖,仍乘輿出宮門外,由秋成門,至隆文堂,上降輿入次。傳曰,還宮,當自內爲之矣,該房知悉。出傳敎承旨請出標信解嚴,上還內,諸臣以次退出,令該曹題給之意,敢啓。傳曰,知道。日記廳堂上閔泳達。郞廳李載崐·朴台淳。
上在景福宮。停常參·經筵。
政院啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
李世用啓曰,同副承旨朴弘壽,今日不爲仕進,卽爲牌招,何如?傳曰,允。
傳曰,政官牌招開政。
傳曰,發遣吏郞,諸執事淸齋與否,摘奸以來。
以同副承旨朴弘壽,牌不進罷職傳旨。傳曰,只推。
政院啓曰,御營大將李元熙,掃墳事,京畿龍仁·廣州等地,明日出去矣,所佩命召及兼帶右邊捕盜大將所佩命召,及大將牌,傳令牌,何以爲之?而將兵之任,不可一刻無摠察之人,何以爲之?而捕將重任,亦不可一刻暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,竝兵判兼察。
又啓曰,御營大將,右邊捕盜大將,竝兵判兼察事,命下矣。兼察御營大將·右邊捕盜大將李景夏,卽爲牌招,聽傳敎,何如?傳曰,允。
宗親府啓曰,卽接內需寺牒報,則咸興·永興兩本宮,四月別大祭時,造燭封香吉日,令日官推擇,則今月十四日辰時,衣襨香祝祭品奉詣吉日,同月十五日辰時俱吉云,以此日時擧行之意,敢啓。傳曰,知道。
兵曹啓曰,明日景武臺親臨大報壇祭誓戒時,侍衛不可無備,而本曹參議趙定熙,有身病不得進參,令政院稟旨變通,仍令該曹,口傳差出,以爲備員進參之地,何如?傳曰,判書外竝許遞,今日政差出。
三軍府薦望,以河兼洛爲江界府使。
禮曹啓曰,今三月二十三日,大妃殿誕日陳賀節目,當爲磨鍊,而其日,與國忌齋戒相値矣,謹稽謄錄,則在前如此之時,以無故日啓稟退行,曾有定式,而二十四日·二十五日·二十六日,連値齋日,以二十七日退行,磨鍊節目,何如?傳曰,允。
禮曹今三月二十三日,大妃殿誕日陳賀時,應行節目,參考前例,磨鍊爲白去乎,依此擧行,何如?啓旣承大妃殿下敎,權停爲良如敎。
吏曹啓曰,梱帥臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣,梱帥臣父年七十以上人,別單書入之意,敢啓。傳曰,知道。
又啓曰,掌樂院正金奭均,成均館典籍李友燁,西學訓導朴鍾瀅,長陵參奉李承奎,俱以身病,呈狀乞遞,竝改差,何如?傳曰,允。
兵曹啓曰,新除授全羅左水使梁柱台,父年今爲八十四歲,法不當遠離赴任,戶奴呈狀乞遞矣。邊帥之親年七十五歲以上者,許遞其職,載在法典,改差,何如?傳曰,允。
有政。吏批,行判書李承輔進,參判林翰洙,參議吳俊泳,竝牌招不進,以李羲祖爲宗廟令,尹致容爲工曹判書,鄭順朝爲同敦寧,李敦相爲敦寧都正,李裕膺爲知經筵,朴珪壽爲藝文提學,趙龜永爲掌樂正,趙鼎夏爲刑曹正郞,李胤植爲貞陵令,李宜文爲長陵參奉,趙光容爲平安都事,李秉漢爲旌義郡守,鄭元時爲黃山察訪,金學濟爲金泉察訪,西學訓導單許綸,校書正字單朴應龍,副正字單白樂興,平安監司韓啓源,限一瓜仍任事承傳,興陽縣監李德純,限一瓜,仍任事承傳,平邱察訪徐仁源,限一瓜仍任事承傳。
再政,以李玄翼爲禮曹參判,鄭天和爲兵曹參判,丁觀燮爲禮曹參議,徐奭輔爲兵曹參議,崔尙儒爲參知,閔泳學爲掌樂主簿,李載龜爲典籍,檢書官單李熙俊,前都正梁宜洙年八十四,今加嘉善,梱帥臣前全羅右水使梁柱台父,加資事承傳,成均進士李一容贈吏參例兼,故奉事李箕采贈吏議,故學生李得源贈僕正已上,同敦寧李敎寅三代,故學生徐元復贈工參例兼,徐爾宅贈工議,五衛將徐漢琦兩代,故學生李應榮贈宗正卿·戶參例兼,李成彩贈左承旨,李自馨贈僕正,已上,同知李基煥三代,故學生劉大振贈工參例兼,劉基立贈工議,劉漢柱贈資正,已上,昌德將劉謙鉉三代。
三政,兵曹參議單崔尙儒,參知單徐奭輔。
兵批,判書李景夏進。
兵批啓曰,忠淸水使·全羅左水使,今當差出,而擬望之人乏少,他道防禦使竝擬,何如?傳曰,允。
以愼尙欽爲副摠管,鮮于觀·李秉瓚·趙京鎬·王繼龍·玄膺祐爲五衛將,宋啓元爲昌德將,鄭漢然爲文兼,李常圭爲禁衛把摠,李翊範爲守門將,李奎顔爲忠淸水使,李公濂爲全羅左水使,劉聖周爲金井別將,同知單洪泳煥,副司果劉基豐,兼吉州鎭兵馬僉節制使·關北兵馬防禦使·南後衛將單具然泓。
再政,以申弘均爲都摠經歷,朴冕夏爲訓鍊僉正,同知單鄭道寅,僉知二單趙京鎬·李秉瓚,副摠管單愼尙欽。
三政,以李敏皐爲宣傳官,權致煥爲訓鍊判官,同知單玄膺祐,僉知二單鮮于鋧·王繼龍。
四政,以李秉奎爲內乘,李希稙爲訓鍊主簿,同知單宋啓完。
五政,以李宅鎬爲宣傳官。
兵曹啓曰,謹依下敎,中旬試取,而射砲技藝入格之人,各其名下懸註以入,賞格木,一軍色所儲,本自不敷,在前每以二軍色取用矣。今亦依例限五十同,移來頒賞,何如?傳曰,允。
都摠府啓曰,今日入直內三廳武兼禁軍及軍兵等,中日當爲習射技放,而齋戒相値,不得設行之意,敢啓。傳曰,知道。
吏曹參判林翰洙疏曰云云。答曰,省疏具悉。卿其勿辭行公。
辛未三月初一日巳時,上御延生殿。進講入侍時,講官金世均,參贊官金永壽,檢討官金永珯,假注書曺逵承,記注官尹相殷,別兼春秋李源逸,各持中庸,以次進伏訖。上曰,史官分左右。上誦前受音一遍訖,仍開卷。世均,讀自子曰舜,止第十七章。仍釋義訖,上命授書算于世均,上讀新受音十篇訖。世均還納書算。上曰,此書,予亦當竝註而讀矣。世均曰,今奉聖敎,誠不勝欽仰之至,布韋之着工於庸·學者,恒多俱註而讀矣。上曰,大德必得其位·祿·名·壽者,自天子至于庶人,苟無其德,安有福祿之得於天者乎?世均曰,位·祿·名·壽,卽天之報施於大德者也,臨之在上,宜無報施於無德之人矣。上曰,栽者培之,傾者覆之云,而其於爲民之道,非徒栽者培之,傾者,亦可以培之也。世均曰,人君之懷保小民,恤存是心,今玆聖敎,寔出一視同仁之意,萬萬欽誦,而至於此章之旨,謂其天人之應,在於善與不善,此所謂作善降之百祥,作不善降之百殃者也。上曰,此乃辨君子·小人之善惡,而培之覆之之謂也。世均曰,誠然矣。此是福善禍淫之理也。仍奏曰,孝者,百行之源,而舜之孝至大,此正堯·舜之道,孝弟者也。大舜聖德至孝而已。尊富饗保,位祿名壽,天實命之,非舜之有心而得者也。蓋天因其材質,而或栽培之,或傾覆之,有若本固者之雨露滋培,本傾者之風雨顚覆,皆必然之理也,故引假樂,而先言令德之天佑,終言大德之受命,以明有德之應,如此矣。此章有先儒之論,舜德之得位祿名壽,理之常,卽先天而天不違者也。以孔子之德,不得其位,氣數之變,卽後天而奉天時者也,然而尊之以大聖,萬世饗而子孫保,此其大德必得之驗也。上曰,夫子之道,雖至千秋萬世,人孰不尊慕之?而斯道,豈可須臾離乎?世均曰,天下之人,莫不尊慕,而苟離於斯道,便是異端也。上曰,宰我之言曰,夫子賢於堯·舜遠矣者也。世均曰,夫子,推堯·舜之道,而垂敎萬世,故有斯言矣。永珯曰云云。永壽曰,三代以上,言帝王之孝者,自舜始也。舜之一德,爲孝始大,昭載於鄒經之旨多矣,而大舜事親之誠,豈勉强爲哉?天所以尊富饗保,位祿名壽而命之者,亦豈私厚於舜也哉?是皆常理之必至者也。上曰,然矣。天豈有私乎?永壽曰,聖敎至當矣。俄者下詢以爲民之道,傾者覆之,臣誠欽仰萬萬,此章之義,則言其善惡報應之理,譬如草木,得氣之善者栽培而茁長,稟氣之不善者,則雖栽培而終必不成,亦以民道而驗之,其必然之勢,亦一般也。上掩卷,仍命史官就座,又命退諸臣,以次退出。
上在景福宮。停常參·經筵。
李世用啓曰,同副承旨朴弘壽,今日不爲仕進,卽爲牌招,何如?傳曰,允。
傳曰,禮房承旨馳詣先蠶壇,奉審摘奸以來。
政院啓曰,記注法意,何等審愼,而去月二十五日進講筵說,多有錯誤,至於改書以下之境,極爲駭然,當該注書,所當重勘,而本院請推之外,無他可施之罰,何以爲之?敢稟。傳曰,初有之事,今番則特爲安徐。
以司謁口傳,下敎曰,各道放未放成冊,判義禁與秋判,就議廟堂,可放者付籤以入。
傳曰,明日出宮門路,以萬始門爲之。
兵曹啓曰,明日景武臺親臨大報壇祭誓戒時,侍衛不可不備,而新除授參判鄭天和在外,不得進參,令政院,稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。許遞。
吏曹口傳政事,以李建弼爲兵曹參判。
吏曹啓曰,成均館自辟典籍,例以通淸人擬望,而李載龜,以未通淸,蒙恩點,臣不勝惶恐,原望筒勿施,何如?傳曰,允。
禮曹啓曰,卽接開城府幼學金弘基所志,則以爲,族姪宗伯,嫡妾俱無子,以其同姓十四寸兄武應第二子載喆,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金弘基所訴,旣如此,金武應第二子載喆,立爲金宗伯之後,何如?傳曰,允。
辛未三月初二日巳時,上御延生殿進講入侍時,講官朴珪壽,參贊官李世用,檢討官鄭學默,假注書盧德純,記注官白時洽,別兼春秋朴容大,各持中庸以次進伏訖。上曰,史官分左右。上誦前受音一遍訖,仍開卷,珪壽讀自子曰無憂者,止達乎諸侯·大夫及士庶人。仍釋義訖。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
奎章閣啓曰,檢書官李熙俊有身病,勢難供職,減下,其代以前薦人權大燮,依已例除取才差下,令該曹,口傳付軍職,使之冠帶常仕,何如?傳曰,允。
摠戎廳啓曰,本廳中旬時將官·將校·軍兵等賞試才單子,及柳葉箭·片箭·鳥銃沒技之人,別單書入之意,敢啓。傳曰,知道。
義禁府啓曰,各道放未放成冊,判義禁就議廟堂,可放者付籤以入事,命下矣。謹依下敎,臣秉昌,就議于領議政金炳學,右議政洪淳穆,成冊中可放者,付籤以入之意,敢啓。傳曰,知道。
以全羅道放未放成冊,義禁府所管定配罪人仍秩李根周·胡亨文放。
以忠淸道放未放成冊,徒年罪人稟秩文圭牗,不限年罪人金英默放。
以平安道放未放成冊,遠惡地罪人仍秩李東奎,邊遠罪人孔泰業,竄配罪人吳晉泳放。
義禁府啓曰,各道放未放成冊中,可放者付籤以入,而踏啓字以下矣。全羅道興德縣流三千里定配罪人李根周,同福縣邊遠充軍罪人胡亨文,平安道渭原郡遠惡地定配罪人李東奎,雲山郡不限年邊遠定配罪人孔泰業,中和府竄配罪人吳晉泳,忠淸道忠州牧定配罪人金瑛默,韓山郡徒三年定配罪人文圭鏞等放送事,分付各該道道臣之意,敢啓。傳曰,知道。
成均館啓曰,今三月初三日,儒生課試,當爲設行,而大提學未差,限內不得爲之之意,敢啓。傳曰,知道。
禮曹啓曰,今番幸行時上言,令該曹,關問各該道臣,詳査啓聞事,命下矣。取考各人等上言,則京畿,幼學李雲相等,爲通津故學生沈翼慶妻韓氏孝烈,京畿,幼學李鍾翊等,爲積城故學生朴明壽妻李氏烈行,京畿幼學邊宜鎭等,爲加平故學生張相泰孝行,京畿幼學李明等,爲龍仁故學生李鎬貞孝行,京畿幼學李玄祥等,爲竹山故同知任昆孝行,京畿幼學閔行淑等,爲富平故掌令李啓哲孝行,京畿幼學沈啓文等,爲驪州故學生十字刀割金大享等,爲本府故及第金德祐孝行,開城府幼學閔師鎬等,爲本府故學生趙應濂忠節,開城府進士金秀謙等,爲本府故士人尹宗任孝行,開城府進士孫有泰等,爲本府故學生金鏞忠節,開城府幼學馬光來等,爲本府故進士韓敬素孝行,開城府幼學金樂升等,爲本府故士人金正權妻韓氏孝行,開城府幼學金日炯等,爲本府故僉使金相禹忠孝,開城府進士金洙炯等,爲本府故士人朴命顯妻李氏孝行,忠淸道幼學李秉天等,爲沔川故學生具宅南孝學,忠淸道幼學宋欽昇等,爲淸州故學生朴宗周孝行,忠淸道幼學羅漢祚等,爲淸州通政金養浩妻姜氏孝行,忠淸道幼學李雲明等,爲大興故學生李秉周孝行,忠淸道進士洪駿燮等,爲忠州故學生權時胤孝學,忠淸道幼學金文宰等,爲鴻山故學生李建五孝行,忠淸道幼學申聖朝等,爲禮山故五衛將張享植妻梁氏烈行,忠淸道幼學李容大等,爲恩津故學生李益徵及其子世榮孝行,忠淸道幼學成志學等,爲燕岐故學生兪彦夏妻林氏孝行,忠淸道幼學朴敦榮等,爲懷仁故學生金成泰孝行,忠淸道幼學趙秉謨等,爲林川故學生柳浣及其妻金氏孝行,忠淸道幼學閔致駿等,爲扶餘幼學李運植妻金氏烈行,忠淸道幼學金大年等,爲定山故學生李湛孝行,其妻金氏烈行,忠淸道幼學李福享等,爲公州故義士盧應皓忠節,忠淸道幼學崔弘鎭等,爲淸州故學生金永泰妻劉氏烈行,忠淸道幼學宋宅仁等,爲懷仁故士人,五字刀削全羅道幼學三字刀削等,爲南原故參奉姜德福忠節,其妻梁氏烈行,全羅道幼學金基燁等,爲金堤故通政尹福龍孝行,全羅道幼學安濟遠等,爲谷城故學生魏啓臣孝行,全羅道幼學李薰永等,爲全州故學生李濟湖妻梁氏烈行,全羅道幼學崔漢一等,爲萬頃故士人鄭民赫孝行,全羅道幼學鄭錫一等,爲茂長故學生金德基孝行,全羅道幼學朴祥萬等,爲寶城故學生李象瓛孝行,全羅道幼學白弘鎭等,爲萬頃故士人崔大成孝行,全羅道幼學姜在浚等,爲全州故學生柳煥欽孝行,全羅道進士李秉容等,爲寶城故學生崔鳳九及其弟故知事鳳現孝行,全羅道幼學蔡弘運等,爲臨陂故學生金鼎祐及其子德鋼,其孫璜,其曾孫驥會·駾會·驤會孝行,全羅道進士黃元龍等,爲興陽故僉正金應秋及其弟應智忠孝,其弟應天·其七世孫樂柱·興柱孝學,樂柱妻曺氏孝烈,全羅道進士李秉容等,爲興陽贈參議金峻業忠孝及其子昱,其孫鼎凝孝行,慶尙道進士李晩甲等,爲梁山故學生金道業妻徐氏孝烈,慶尙道幼學李翼龍等,爲咸昌故學生印永泰妻南氏孝行,慶尙道幼學徐南奎等,爲大邱故士人金和淳及其子聖招妻金氏孝烈,江原道幼學柳榮夏等,爲洪川故學生趙斗崗妻金氏烈行,江原道幼學崔命鎰等,爲三陟故士人朴大赫孝行,江原道進士李在坤等,爲洪川故學生李昌赫孝行,江原道幼學李楫等,爲狼川故士人吉亨埰妻孫氏孝烈,江原道幼學金勉中等,爲江陵故士人劉昌敏妻金氏烈行,江原道進士趙斗年等,爲江陵故學生張志彦孝行,黃海道幼學呂潤海等,爲瑞興故學生洪鍾運孝行,黃海道幼學李會林等,爲海州故學生朴俊榮妻崔氏烈行,黃海道幼學宋麟祖等,爲延安故學生崔光炯孝行,黃海道幼學兪相殷等,爲海州故縣監林在植忠孝,黃海道幼學權一善等,爲文化故士人金世芳孝行,黃海道幼學申錫河等,爲平山贈軍資正閔洛瑞忠節,其曾孫,玄孫復大孝行,黃海道幼學李文奎等,爲平山故士人金尙元孝行,黃海道進士姜時欽等,爲鳳山故學生李景龍孝行,黃海道幼學趙台植等,爲松禾故士人申應先及其子錫九等孝行,黃海道幼學趙天浩等,爲平山故學生閔日顯孝行,黃海道進士崔尙鎬等,爲瑞興故學生韓敎重孝行,黃海道幼學崔壽炯等,爲海州故進士趙世瑾及其孫彦弼孝行,黃海道幼學金錫敎等,爲載寧故學生梁學洙及其子鴻孝行,黃海道幼學申錫範等,爲平山故學生趙得牧孝行,黃海道幼學禹龜榮等,爲瑞興故學生李震協孝行,平安道進士尹永暄等,爲定州故僉正金得南忠節,平安道進士白樂振等,爲定州故同知金宗鉉孝行,平安道幼學李燦等,爲中和故學生尹顯立忠節及其玄孫相周孝行,平安道幼學金周喆等,爲定州故士人李在頀孝行,平安道幼學朴文五等,爲龜城故學生張蓍國忠孝,平安道幼學林昌鎭等,爲定州故學生李思儼孝行,平安道金巨鎔等,爲安州故學生李斗榮孝行,平安道進士趙錫祖等,爲定州故學生崔齊衡孝行,平安道進士金永學等,爲平壤故學生曺禧胤孝行,平安道幼學康錫來等,爲龜城故學生李之植妻金氏孝烈,平安道幼學金致煥等,爲定州故學生李錫周孝行,平安道進士尹永暄等,爲定州故縣監文祥忠節及其子武德·武俊孝行,平安道幼學金麗哲等,爲江東故士人李英寬妻金氏烈行,平安道進士金秉洙等,爲祥原故學生韓命鎭孝行,平安道進士金憲喆等,爲定州故學生白彝忠孝,平安道幼學金尙喆等,爲定州故學生林赫孝行,平安道進士張錫孝等,爲定州故學生李震喆孝行,平安道進士宋燦奎等,爲定州贈參議卓龍忠節,咸鏡道幼學魯宗周等,爲永興故士人朴麟洪及其妻金氏烈行,咸鏡道幼學劉禧燮等,爲永興故學生趙曾洛妻韓氏烈行,咸鏡道幼學金炳薰等,爲高原鄕人金命祿妻金氏烈行,竝請褒揚之典事也。謹依下敎,行關於八道及開城府,使之詳探實蹟,一一具由登聞後,稟處之意,敢啓。傳曰,知道。
正言韓緻奎疏略曰,臣卽遐土賤品也,不意薇垣除旨,下於旅邸,義分居先,不得不張皇出肅,而伏願亟命鐫斥,以重官方焉。臣於丐免之章,不敢贅及他說,而伏願在昔殷替周興,箕聖東來,明九疇而彝倫敍,宣八條而綱紀立,移風易俗,文物燦然,此皆箕聖至德之賜也。噫,孔子之道,雖大而無外,向使箕聖之敎,不有以先之,則其化,豈易以入人哉?然則我國崇報之典,宜與孔子竝隆,而享祀之制未廣,陵號之典尙闕,實先朝未遑之典,而今箕子墓,在平壤府城北兎山上,而尙未蒙封陵之典,豈不有欠於崇報之禮乎?且箕子,以道則聖人也,以位則君王也,尙爾稱墓者,非特爲關西人士之齎菀,抑亦環東土所共慨嘆者也。伊今聖明在上,重禮敎而崇信義,則箕聖墓號,似亦有待乎今日而然矣。伏願俯垂開納,博詢廷議,箕聖墓號,一依先王諸陵例,優蒙崇封之典,則非獨爲關西之幸,實我東八域之幸也,云云。省疏具悉。九疇八條,彝倫之所由敍也,綱紀之所由立也。凡於崇報之道,在乎講明此敎而已,而況敬慕尊奉,殿而有崇仁乎?封陵事體,則甚鄭重矣,爾其勿辭察職。
辛未三月初三日子時,上詣景武臺·大報壇祭受誓戒親臨入侍時,行都承旨韓敬源,左承旨李元會,右承旨李起鎬,左副承旨李世用,右副承旨金永壽,同副承旨朴弘壽,假注書盧德純,別兼春秋金永穆·朴容大,檢校直提學趙寧夏·李載冕·閔升鎬·趙成夏,直閣洪殷謨,檢校副提學趙慶鎬,檢校典翰金性均·閔台鎬,典翰李承宇,應敎張原相,校理李載德,修撰金永珯,副修撰鄭學默·黃普淵,以次侍立。時至,通禮跪啓請外辦,上具遠遊冠·絳紗袍,乘輿出萬始門,藥房提調趙性敎,副提調韓敬源,進前問候訖,仍出神武門,詣景武臺。通禮跪啓請降輿,上降輿。又跪啓請執圭,承旨跪進圭,上執圭,入就版位,南向立。敬源奏曰,祭官中從陞人,使之下去,一體行禮乎?上可之。贊儀唱鞠躬四拜興平身,諸享官及宗親文武百官,各就位,皆行四拜禮訖,吏曹判書李承輔,讀誓文,刑曹判書閔致庠,聽誓文訖。贊儀唱四拜,諸享官及宗親文武百官,皆行四拜禮訖。通禮跪啓禮畢,又跪啓釋圭,上釋圭,承旨受圭,上乘輿。領議政金炳學,右議政洪淳穆,進前奏曰,親受誓戒,侵夜勞動,聖體,若何?上曰,一樣矣。仍入萬始門,承旨請出標信解嚴。上還內,諸臣以次退出。
辛未三月初三日巳時,上御延生殿。進講入侍時,講官崔遇亨,參贊官朴弘壽,侍讀官李載德,假注書曺逵承,記注官石宗珍,別兼春秋朴容大,各持中庸,以次進伏訖。上曰,史官分左右。上誦前受音一遍訖,仍開卷。遇亨讀自子曰武王·周公,止孝之至也。仍釋義訖。
上在景福宮。停常參·經筵。
李起鎬啓曰,左副承旨李世用,今日不爲仕進,卽爲牌招,何如?傳曰,允。
以左副承旨李世用,牌不進罷職傳旨。傳曰,只推。
傳曰,左承旨·同副承旨,竝許遞,前望入之。
承旨前望入之,任商準·李晩運落點。
李起鎬啓曰,都承旨韓敬源,右副承旨李世用不爲仕進,同副承旨金永壽須資出去,新除授左承旨任商準,右承旨李晩運未肅拜,院中只有臣一人,伴直無人,同副承旨,卽爲牌招,何如?傳曰,允。
傳曰,議諡,成命旣久矣,未知究竟果何居?而古人之無依積滯,近人之實行實跡者,各別對揚,不日內卽爲開座事,分付弘文館。
李起鎬啓曰,同副承旨金永壽牌不進,院中只有臣一人,伴直無人,右副承旨李世用,旣有只推之命,更爲牌招,何如?傳曰,允。
以右副承旨李世用,牌不進罷職傳旨。傳曰,只推。
訓鍊都監啓曰,本局別將柳寅煥身病猝重,勢難察任,改差,何如?傳曰,允。
都摠府啓曰,今日入直內三廳武兼禁軍及軍兵等,中日當爲習射技放,而齋日相値,不得設行之意,敢啓。傳曰,知道。
以同副承旨金永壽,牌不進罷職傳旨。傳曰,只推。
辛未三月初四日巳時,上御延生殿。進講入侍時,同經筵許傳,參贊官金永壽,檢討官金永珯,假注書盧德純,記注官金鼎燮,別兼春秋朴定陽,各持中庸,以次進伏訖。上曰,史官分左右。上誦前受音一遍訖,仍開卷。傳,讀自郊社之禮,止禮所生也。仍釋義訖。上曰,爲政固難矣,而以蒲蘆譬之,何以則若是其易也?傳奏曰,殿下,旣知政之難,此宗社生民之福也。書曰,后克艱厥后,臣克艱厥臣,政乃乂。傳曰,爲君難,爲臣不易,此皆思其艱以圖其易之謂也,若其敏政之道,則上文所言文武之政,下文所言修道以仁,是也,故孟子,稱文王之德,必曰發政施仁者此也,率天下以仁,則民之從之也易,故其化甚速也。殿下,勉勉行仁,則於爲政乎何難之有?上曰,道與仁,宜無異義,而曰修身以道,修道以仁,有若分言者,何也?傳對曰,此道字,卽首章所言率性之謂道之道,道卽理也,理卽性也,性中有仁義禮智四德,而仁爲四德之元,修其仁,則四德備矣,故道言其綱,仁言其目,實非二致也。上曰,郊祀宗廟,非誠敬,何以享祀乎?傳對曰,以仁孝爲本,行之以誠敬,則天神可格,人神可饗,仁孝誠敬,非但享祀爲然,治天下之道,皆本於此,故曰,治國其如示諸掌。上,指哀公問政子曰云云,曰臣答君之辭,不當如是,況魯父母國之君也,此則引用他書故,如是耶?傳對曰,聖學之高明如此,欽仰萬萬矣。論語則於哀公問處,必言孔子對曰,孟子則於齊王之問,亦曰孟子對曰,而此不然者,非當時直書君臣問答,而子思,引家語文故也。上曰,得人然後,可以爲政,若不修身以道,雖有其人,一薜居州,獨如宋王何?傳對曰,下文尊賢二字,實得人之要道也,雖生知之聖,及其知也,亦有所不知焉。所以聖人,皆有師友。上曰,孔子,亦問禮於老子矣。上曰,人性本善,雖或有過,改之則亦可復用也。傳對曰,此天地包容之盛德也,天賦之初,均是性善,豈有君子小人之分乎?特爲氣質之不同習於惡則爲小人,習於善則爲君子,故聖人在上,則小人亦皆化焉。永壽曰,聖敎,以爲政在人,下詢矣。蓋聖王發政施仁之要,專在於任賢使能,故書曰,官不必備,惟其人,若有用人之際,不有修身之功,則何以明善惡取捨之道乎?所以取人以身者,卽聖人反求諸己之功也。
上在景福宮。停常參·經筵。
藥房提調趙性敎,副提調韓敬源啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
任商準啓曰,同副承旨金永壽,今日不爲仕進,卽爲牌招,何如?傳曰,允。
傳曰,皇壇親祭時,齋宿當於隆文堂爲之矣,該房知悉。
傳曰,藥院提調許遞,前望入之。
傳曰,都承旨許遞,前望入之。
傳曰,摠管竝許遞,前望入之。
以同副承旨金永壽,牌不進罷職傳旨。傳曰,只推。
吏曹啓曰,卽接奉常寺牒報,則以爲,諡號合諡時,本寺正,例爲進參,而有身病,不得進參,卽速變通,及時擧行之地云,正羅采五改差,其代口傳擬入之意,敢啓。傳曰,知道。
吏曹口傳政事,以趙秉鎬爲奉常寺正。
摠戎廳啓曰,本廳中軍鄭雲龜,身病甚重,勢難察任,改差,何如?傳曰,允。
兵曹,以李顯佑爲摠戎中軍。
承文院啓曰,卽見都京禮部咨文,則準吉林將軍咨稱匪犯李東吉等八名,口解交慶源府如數收訖事,抄錄原文,知照云矣,事實俱陳於前咨,以承領之意,撰出回咨,定禁軍騎撥,下送于灣府,傳給鳳城將處,以爲轉致北京之地,何如?傳曰,允。
辛未三月初五日辰時,上御延生殿。進講入侍時,監事洪淳穆,講官趙性敎,參贊官李起鎬,檢討官金永珯,假注書權仁龍,記事官尹相殷,別兼春秋朴定陽,各持中庸,以次進伏訖。上曰,史官分左右。淳穆進前奏曰,近日花煦暢和,聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆就座。上誦前受音一遍訖,仍開卷。性敎,讀自在下位,止所以行之者一也。仍釋義訖。上命授書算于性敎,上仍讀註繼讀新受音十遍訖。性敎還納書算。上曰,思事親,不可以不知人者,何謂也?性敎曰,擇師友之賢而近之,則親親之道益明,與不賢者處之,則必辱其身,以及其親,故事親者,不可以不知人,小註,已明言之矣。淳穆曰,知人,有賢否之別,與賢人交,可以善其身而顯其親,與不肖人交,可以敗其身而辱其親,所以思事親,必先知人矣。上曰,知人然後,可以不辱其親矣。性敎曰,一者誠也,誠者,眞實無妄之謂也,達道有五,非德,無以行,達德有三,不誠,難以行,以至事事物物,泛應曲當者,莫非誠實中做得,故誠者,古昔聖王修齊治平之本,而爲學之要,只是一誠字而已。永珯曰,修身事親,知人知天,皆率性之道也。天以五常之德,賦命人性,自有秩序,故先知修身,可知事親,先知尊賢,可知天理之自然,而仁義禮智,節節發明于等殺矣。若不修身,則不能事親者,孟子所謂好勇鬪狠以危父母是也,先知人而知天者,禹謨所謂知人安民,則天秩有禮,民彝物則,各得其正者,是也。起鎬曰,講官儒臣,備陳無餘,臣無容更達矣。淳穆曰,知仁勇三者之義,講官已有所敷陳,而第此一句,其義深遠矣,蓋知者,智之事,仁者,行之事,勇者,所以强此,知而非勇不智,仁而非勇不行,如五行有土,五德之有信,乃集義所生,自强不息,學問之極功,下文知恥近乎勇者,儘恰好襯切之論也。舜何人?予何人?有爲者亦若是,足可謂君德之勇,恥其君不及堯·舜,又可謂臣道之勇,以至日用事爲,好善惡惡,無往而非勇不進,其所有勇之道,誠也,誠是此篇之樞紐,而此章先言勇,卽下章將言誠張本也。上掩卷,命史官就座,仍命大臣先退,又命諸臣以次退出。
上在景福宮。停常參·經筵。
傳曰,檢校副提學趙敬夏,馳詣健陵,奉審摘奸,仍留監祭,顯隆園·華寧殿,一體奉審以來。
承旨前望入之,趙寅熙落點。
內醫提調前望入之,趙龜夏落點。
摠管前望入之,都摠管金在顯,副摠管鄭海尙·李秉文·朴來萬·洪淳大·李敦應·李寅命·林翰洙·徐臣輔落點。
傳曰,左承旨·左副承旨,竝許遞,前望入之。
金永壽啓曰,行都承旨趙寅熙未肅拜,行右承旨李晩運不爲仕進,右副承旨李世用,隷儀進,左承旨·左副承旨未差,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
承旨前望入之,柳冀大·南錫熙落點。
傳曰,明日出宮門路,以萬始門爲之。
禮曹啓曰,來四月初三日,行宗廟夏享大祭親行時,永寧殿,依例遣大臣攝行,何如?傳曰,允。
又啓曰,來四月初三日,行宗廟夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
御營廳啓曰,本廳千摠申德熙身病甚重,勢難察任,改差,何如?傳曰,允。
刑曹啓曰,以司謁口傳下敎曰,各道放未放成冊,判義禁與秋判,就議廟堂,可放者付籤以入事,命下矣。臣就議大臣,詳閱配案,參量罪名,可以放釋者,付籤以入之意,敢啓。傳曰,知道。
御營廳啓曰,本廳騎士別將鄭煥升,身病甚重,勢難察任,改差,何如?傳曰,允。
辛未三月初六日巳時,上御延生殿。進講入侍時,講官鄭基世,參贊官金永壽,侍讀官李秀萬,假注書權仁用,記注官白時洽·尹相殷,各持中庸,以次進伏訖。上曰,史官分左右。上誦前受音一遍訖,仍開卷。基世讀自或生而知之,止懷諸候也。仍釋義訖。上命授書算于基世,仍讀新受音十遍訖。基世還納書算。上曰,或生而知之,夫有生之初,雖有達道達德之知,必待學問然後,益長其知也。基世曰,聖敎至當矣,雖生知之聖,如大舜·孔子,亦曰好問,又曰,學不厭則其必資學問,有如是矣,此先儒所謂聖人,亦有聖人之學者也。上曰,孔子之韋編三絶,文王之純亦不已者,以若生知之聖,亦資學問之驗也。基世曰,聖莫聖於文王·孔子,而稟聖人之姿,懋聖人之學,此所以聖而益聖者也。仍奏曰,上段,言天下之達道五,所以行之者三,天下之達德三,所以行之者一,一者誠也,譬而言之,則達道,卽所以當行之路也,達德,卽所以行此路之車也,誠者,卽所以乘此車之人也。無車則無以行此路也,無人則無以致此車也。聖人之學,不外乎此三者,三德,雖不可論其輕重,而若究其徹始終而成其功者,則惟勇是耳。又下章,言高明·博厚·悠久三者,以贊知·仁·勇三者之德,勇必言悠久者,蓋謂悠久無疆然後,可爲徹終始之功矣。九經,是治天下國家,常行而不可變者也,其目,自修身始,若大學之以修身爲本,而推以至家齊國治而天下平也。下章,結之以所以行之者一也,與上段達道達德所以行之者一也。前後相應,兩一字,一是誠而已。易曰,天行健,君子以自强不息,體天不息,卽所謂誠之至,自無間斷者也。今以聖學言之,勇於立志,悠久不息,則知仁之功,自著於施措之間,治平之效,克臻於無疆之域矣,臣敢以是祝焉。又奏曰,章下註之每讀一遍,甚好矣。大抵庸·學,多微辭奧旨,必探頤玩味於註釋然後,可以瀜會貫領,每於燕閒之時,益加讀習焉。今以此章言之,大旨,已見於第十一章,於此等處,徹上徹下,深究細繹,則必有心得體認之效矣。秀萬曰,云云。永壽曰,知仁勇三達德及下文九經之義,古聖人法言嘉謨,萬世垂訓也,帝王之治法政謨,亦不外乎是也,朱子集註,諸先儒問難之論,支分節解,昭釋明辨,則今無以一句一節之敷衍仰達者也,若於讀誦之際,領會原註之義,蘊繹之間,細察小註之旨,參互澄省,則庶有補於日新之工矣。孔子曰,學而不思則忘,思字之義,卽勇之旨也。上掩卷,仍敎曰,領府事近節,何如?基世曰,近因日候之調和,寢食稍安矣。上曰,近來日氣和暢,一登講筵,似好矣。基世曰,臣父每承筵敎,不勝惶感,登對之忱誠雖切,癃耋之精力難强,只有萬萬耿悚之私云矣。上命史官就座,仍命講官先退,又命退諸臣,以次退出。
上在景福宮。停常參·經筵。
大殿,詣隆文堂,入幕次後,藥房·內閣·政院·玉堂,口傳問安。答曰,知道。
傳曰,謁聖武科,旣除初試矣,當日磨勘,其勢必難矣。初十日,先爲開場於訓鍊院,試官前期差出。
傳曰,自明日,進講停。
趙寅熙啓曰,右副承旨柳冀大,自鄕上來云,卽爲牌招,何如?傳曰,允。
傳曰,侍衛與環衛軍兵,令各其營,別饒次分給。
以都摠府摠管,變通差出草記,傳曰,允。許遞。
兵曹口傳政事,以洪坃·任應準·具春喜·鄭雲龜爲副摠管。
宗親府啓曰,大宗會習儀,初度今月十一日,再度同月十六日,三度同月十八日定行,而初度再度,設行於本府,三度依正日例,景武臺設行之意,敢啓。傳曰,知道。
又啓曰,今番大宗會時,最尊行判宗正卿李圭徹,副尊行前正李鼎謨,行低班首知宗正卿李載元,差出之意,敢啓。傳曰,知道。
兵曹,以趙羲豐爲御營中軍。
兵曹啓曰,內禁衛將尹相定,羽林衛將徐泓淳,五衛將李秉瓚·趙景鎬·王繼龍·柳泰魯·南有彦,昌德宮衛將李啓完,俱以病難供職,呈狀乞遞。五衛將鮮于鋧·玄膺祐老病在鄕,上來無期,新除授全羅左水使李公濂父年今爲七十六歲,法不當遠離赴任,戶奴呈狀乞遞矣,閫帥之親年七十五歲以上者,許遞其任,載在大典會通,竝改差,何如?傳曰,允。
訓鍊都監啓曰,謹依下敎,侍衛與環衛將官·將校·軍兵及武藝別監等處,別饒次分給之意,敢啓。傳曰,知道。
又啓曰,因兵曹草記,大報壇祭親行時,大報壇墻外行巡舖軍,依例擧行之意,敢啓。傳曰,知道。
禁衛營啓曰,本營軍色從事官金奎軾,身病甚重,勢難察任,今姑改差,何如?傳曰,允。
刑曹啓曰,各道放未放修啓冊子,付籤放秩燕岐鄭致玉,靑陽朴命基,未放秩丹陽吳璣述,唐津朴受源等。全羅道放秩益山裴千甫,仍秩礪山李熙玉,扶餘徐有幹等。慶尙道放秩開寧李云西,未放秩龍宮鄭仁淳,軍威金馬堂官奴儉同等。江原道放秩平康金中干,杆城安思五,稟秩淮陽李辰化,金城金益山,未放秩江陵金快眞,蔚珍李永淳等。黃海道稟秩康翎安慶學,未放秩谷山李益謨,白川安龍大等。平安道放秩三和尹明彦,順安鞠召史等,仍秩熙川孔希吉,慈山方成坤等。咸鏡道仍秩端川裵俊弘,德源蔡盛根等,依啓下竝只放送之意,分付各該道道臣,何如?傳曰,允。
辛未三月初七日巳時,上御延生殿。進講入侍時,講官李參鉉,參贊官李晩運,檢討官黃普淵,假注書李熙圭,記注官石宗珍,別兼春秋崔鳳九,各持中庸,以次進伏訖。上曰,史官分左右。上誦前受音一遍訖,仍開卷。參鉉,讀自修身則道立,止所懷諸侯也。仍釋義訖。缺晩運,奏文義訖。上曰,承旨居鄕,間有下去而上來耶?晩運曰,未得下去矣。上曰,道內監司守令治績,何如?而別無民弊乎?晩運曰,皆爲善治云,而無民弊矣。上曰,子庶民,則百姓勸,不愛其民,則無以爲治矣,予深居九重,何以知吏治之得失乎?爲方伯守令者,必愛其民利其民然後,可謂利其國盡其職之道,而若害於民,則是害於其國者也。晩運曰,如此聖敎,方伯·守令,聞而知之,則益勉對揚矣。上曰,民非他民,亦堯·舜之民也,在於爲治之,如何耳?晩運曰,聖敎及此,臣不勝慶祝萬萬,使彼爲官長者,聞此愛恤之敎,則必當盡誠承宣,圖報之心,信有切矣。
辛未三月初七日申時,上詣隆文堂,大報壇祭齋宿擧動入侍時,行都承旨趙寅熙,左承旨李晩運,右承旨李世用,左副承旨南錫熙,右副承旨柳冀大,同副承旨金永壽,假注書缺,別兼春秋權鼎鎬·朴定陽·李源逸·金永穆·朴容大,檢校直提學趙寧夏·李載冕·閔升鎬,直提學南廷順·韓敬源,檢校直閣李世用·金永壽,直閣洪殷謨,檢校待敎金奎軾,待敎金演壽,校理李載德,副修撰鄭學默,以次侍立。時至通禮跪啓請外辦。上具翼善冠·袞龍袍,乘輿出萬始門。藥房提調兪致善,副提調趙寅熙,進前問候訖,仍出神武門,至隆文堂,通禮跪啓請降輿。上降輿,入詣堂內,諸臣輪回詣閤。
上在景福宮,停常參·經筵。
經宿後,藥房·內閣·政院·玉堂,口傳問安。答曰,知道。
傳曰,召對爲之。
以香室大報壇親祭祭文受押單子。傳曰,親押。
傳曰,侍衛軍兵雨具,從便爲之。
傳曰,侍衛與環衛軍兵,令各其營乾犒饋。
政院啓曰,卽者工曹郞廳來言,再明日大報壇親祭時,本曹堂上,當爲進參,而判書尹致容有身病,不得進參云,卽爲牌招,何如?傳曰,許遞,前望入之。
內醫院啓曰,親享隔日,分提調,令該曹口傳差出,何如?傳曰,允。
工曹判書前望入之,趙秉徽落點。
吏曹口傳政事,以金炳喬爲分內醫提調。
傳曰,發遣吏郞,諸執事淸齋與否,摘奸以來。
傳曰,侍衛與環衛軍兵,令各其營別饒次分給。
三軍府啓曰,卽接訓鍊都監所報,則今三月初九日習陣日次,而動駕相値,不得行操云矣,敢啓。傳曰,知道。
訓鍊都監啓曰,謹依下敎,侍衛與環衛將校及軍兵武藝別監等處,別饒次分給之意,敢啓。傳曰,知道。
御營廳啓曰,本廳軍色從事官洪健植身病甚重,勢難察任,改差,何如?傳曰,允。
禮曹啓曰,卽接開城府幼學薜箕燮所志,以爲,同姓五寸姪翊周,嫡妾俱無子,以其同生弟翰周子用錫,欲爲繼後,兩家諸族,相議完定,而翰周夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長薜箕燮所訴,旣如此,薜翰周子用錫,立爲薜翊周之後,何如?傳曰,允。
吏曹啓目粘連,觀此江原監司申應朝狀啓,則以爲,橫城縣監趙基豐,減稅而寬民之力繕廨而捐己之財,瓜限遽及,民情惜去,特仍一瓜,令該曹稟旨亦爲白有臥乎所,守令察訪,瓜滿差代,乃是金石之典是白乎矣,道臣狀辭,旣如此,依狀請施行,何如?啓依允。
又啓目粘連,觀此江原監司申應朝狀啓,則以爲,蔚珍縣令金鳳年以優異之績,已蒙褒賞之典矣。瓜限在卽,民情惜去,加一瓜,令該曹稟旨亦爲白有臥乎所,守令·察訪,瓜滿差代,乃是金石之典是白乎矣,道臣狀辭,旣如此,依狀請施行,何如?啓依允。
辛未三月初八日申時,上御隆文堂,召對入侍時,參贊官金永壽,副提學洪遠植,檢討官鄭學默,直閣金演壽,假注書李熙圭,別兼春秋金永穆·朴容大,各持通鑑第五卷,以次進伏訖。上曰,史官分左右。仍開卷,上曰,上番讀之。學默讀自止文義缺永壽,讀自正月漢兵圍宛丘,止更始入都之。仍釋義訖。上曰,王常欲立演平林將帥憚演貪立者,豈非外有佐漢之名,內實不然者乎?永壽曰,聖敎然矣。是時漢兵,欲立劉氏者,皆秉彝之心,人所同也,至於樂放縱而貪懦弱者,則是循其阿好,而不有誠心也,如是而豈服衆心,終定大策乎?仍奏曰,龔勝·薜方,論以人臣事業,判若兩截,薜方之言,只爲保身之計,全是謟諛也,至於龔勝,可謂守其節而盡其職也。古人有言曰,疾風知勁草,板蕩識誠臣,龔勝之謂也,,蓋亂臣賊子,從古何限?而未有如王莾之纂逆者也,動欲慕古,卽大誥之作金縢之藏,皆周公時事,而乃敢擬之於不敢擬之地,此所謂大奸似忠者也。故易曰,開國承家,小人勿用者,是也。
上在景福宮。停常參·經筵。
經宿後,藥房·內閣·政院·玉堂,口傳問安。答曰,知道。詣大報壇,入齋室後,藥房·內閣·政院·玉堂,口傳問安。答曰,知道。省牲省器,還入齋室後,藥房·內閣·政院·玉堂,口傳問安。答曰,知道。紙位書寫親監,還入幕次後,藥房·內閣·政院·玉堂,口傳問安。答曰,知道。
傳曰,侍衛與環衛軍兵,令各其營乾犒饋。
傳曰,奉審閣臣入侍。
傳曰,祭物,當親看品矣,該房知悉。
傳曰,紙位書寫時,當親監矣,該房知悉。
傳曰,年前萬東廟撤享,我國,有大報歲祼之壝故矣。迨此之時,道學忠節人之建院疊享,是豈道理乎?且書院妥靈,此非三代之法也,卽我東之寓慕於文成公安裕以後,漸漸增加,今則一人疊享,多至四五六處,初以鄕賢而設院,畢竟儒疏而宣額,種種難言之弊,亦在其中,雖是已賜額之院,一人一院外疊設者,禮判,稟定于大院君前,可以杖屨妥靈之外,竝爲撤之,日後幾百年,如有道學可奉之人,則必配享於道學之院,忠節可奉之人,則必配享於忠節之院,申明載之於五禮便考,以爲萬年法式經遠之謨。
傳曰,列朝大君王子之尙未贈諡者,與昭顯世子第一子慶善君,竝不待狀,節惠之典,不日擧行,今番一體下批事,分付宗府弘文館。
傳曰,十二日還宮時,由敬覲門·本宮大門矣,該房知悉。
傳曰,二十一日璿派應製,退定於二十二日。
傳曰,大宗會初度習儀,兼行於再度習儀。
傳曰,大宗會進爵,依外進饌例擧行事,分付宗府。
傳曰,皇壇祭享,予小子嗣服後,尙未親行矣。今始行之,寓慕之忱,尤倍他時,十一日,當於景武臺參班儒武,親臨試取矣,該房知悉,弘文提學牌招武士,則兵判,試取於中日閣。
傳曰,明日還宮內門路,以思政門爲之。
傳曰,謁聖時出還宮門路,以敦化門·集成門爲之,道路,以間路磨鍊。
以司謁口傳下敎曰,十二日動駕出宮時,先後廂中央陣,落後於敦化門外,禁將率留,陣馬步軍,先詣環衛於集春門外。
吏曹口傳政事,以尹昌燮爲徽慶園守奉官。
三軍府啓曰,卽接禁衛營所報,則今三月初十日習陣日次,而動駕相値,不得行操云矣,敢啓。傳曰,知道。
摠戎廳啓曰,謹依下敎,本廳侍衛與環衛軍兵等處,乾犒饋分給之意,敢啓。傳曰,知道。
御營廳啓曰,謹依下敎,本廳侍衛與環衛軍兵處,乾犒饋分給之意,敢啓。傳曰,知道。
訓鍊都監啓曰,謹依下敎,侍衛與環衛將校軍兵及武藝別監等處,乾犒饋分給之意,敢啓。傳曰,知道。
兵曹啓曰,今三月二十一日,率璿派人,大駕詣宗廟展謁時,隨駕,營門當爲磨鍊矣,何營軍兵隨駕,何營軍兵留陣,而禁軍及馬步軍別哨軍,以幾番幾哨磨鍊,餘軍留營,何以爲之乎?敢稟。傳曰,訓局馬軍三哨,步軍五哨,訓將率領,爲先廂,訓局馬軍一哨,禁營步軍三哨,兩營騎士各一番,禁將率領,爲後廂,禁軍三番爲之,別抄軍一哨,領付於中央陣,留陣與餘軍留營,置之。
辛未三月初九日辰時,上詣大報壇,親祭擧動入侍時,行都承旨趙寅熙,左承旨李晩運,右承旨李世用,左副承旨南錫熙,右副承旨柳冀大,同副承旨金永壽,假注書缺,別兼春秋金永穆·朴定陽·權鼎鎬·李源逸·朴容大·崔鳳九,檢校直提學趙寧夏·李載冕·閔升鎬·趙成夏,直提學南廷順·韓敬源,檢校直閣李世用·金永壽,直閣洪殷謨,檢校待敎金奎軾,待敎金演壽,檢校副提學趙慶鎬,副提學洪遠植,檢校典翰金奎弘·李起鎬,應敎張原相,校理李載德,修撰金永珯,副修撰鄭學默·黃普淵,以次侍立。時至通禮跪啓請外辦。上具遠遊冠·絳紗袍,出隆文堂乘輿,藥房提調兪致善,副提調趙寅熙,進前問候訖,仍由神武門·彰會門出用成門外,通禮跪啓請降輿乘輦,上降輿乘輦,出光化門進發,由昌德宮·敦化門,入至降輦所,上降輦乘輿,至齋殿門外,上降輿入齋殿。傳曰,祭物,當親看審矣,該房知悉。出傳敎少頃,通禮跪啓請出次。上改具冕旒冠·黲袍以出乘輿,至朝宗門外,止降輿,入冽泉門,通禮導上入就版位,贊儀唱鞠躬四拜興平身,上行四拜禮訖,仍由東壝門,陞詣壇上,奉審帳內,仍詣省器位省器,次詣省牲位省牲,次詣省鼎鑊位省鑊,如儀訖,仍出冽泉門外,大臣,進前問候訖。領議政金炳學奏曰,臣以皇壇親享祝式事,有仰達者矣。太祖高皇帝位祝文,有先考攸設之句,竊伏念肅廟甲申,初享神宗於皇壇,而英廟己巳,竝享太祖·毅宗後,製用此文,則至今仍以爲式,恐涉未遑矣,事係禮典,下詢大臣宗伯,何如?上曰,大臣宗伯之議,何如?右議政洪淳穆曰,以此句語仍用,恐是未遑之典,似不容不釐正矣。禮曹判書趙秉昌曰,祝式句語之尙未釐安,恐涉未遑,大僚所奏,允合禮意,臣無容他見矣。上曰,大臣宗伯之議,旣如此,自今爲始,先考攸設之考字,改以祖字,永爲定式於祝案,可也。出擧條炳學曰,忠貞公尹集祀孫秉準,病難供職,年前已遞職矣。此日此家,合有示意之擧,其祀孫之子,令該曹問名,瓜近初仕作窠,口傳擬入事,分付,何如?上曰,依爲之。出擧條炳學曰,從享齋郞司饔奉事李會圭,肅敬之地,擧止太慢,爲先汰去,令該府,拿問勘處,何如?上曰,依爲之。出擧條上乘輿,還入齋殿,命奉審閣臣入侍,檢校副提學趙敬夏,進前奏曰,臣承命馳詣健陵陵上奉審則安寧,碑閣·丁字閣奉審則無頉,祭物·祭器·祭井,看審則精潔,諸執事摘奸則無頉,仍留監祭,將事安寧,仍詣顯隆園,園上奉審則安寧,碑閣·丁字閣奉審則無頉,仍詣華寧殿,殿內奉審則安寧之意,敢達矣。上命奉審閣臣先退,紙位書寫時至,親監如儀訖,命侍衛權退,諸臣,以次輪回詣閤。
上在景福宮。停常參·經筵。
經宿後,宗親·儀賓·藥房·內閣·政院·玉堂,口傳問安。答曰,知道。
朝廷二品以上·六曹·大司諫,單子問安。答曰,知道。
親祭後,宗親·儀賓·藥房·內閣·政院·玉堂,口傳問安。答曰,知道。
朝廷二品以上·六曹·大司諫,單子問安。答曰,知道。還內後,藥房·內閣·政院·玉堂,口傳問安。答曰,知道。
藥房提調兪致善,副提調趙寅熙啓曰,伏未審夜間,聖體若何,寢睡·水刺之節,何如?臣等,率御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病不得來會云矣,敢啓。傳曰,知道。
又啓曰,同副承旨金永壽,今日不爲仕進,卽爲牌招,何如?傳曰,允。
傳曰,京兆堂上竝許遞,政官牌招開政。
傳曰,都承旨許遞,前望入之。
承旨前望入之,南廷順落點。
傳曰,考官李元熙,命官爲之。
以同副承旨金永壽,牌不進罷職傳旨。傳曰,只推。
以司謁口傳,下敎曰,東闕,雜人無難出入云,令兵曹,近仗軍士二名式,輪回守直,各別禁斷。
政院啓曰,謁聖試士親臨庭試時,有時原任大臣入侍之例,今番則何以爲之?敢稟。傳曰,入侍。
又啓曰,謁聖試士親臨庭試時,有宗正卿全數入侍之例,今番則何以爲之?敢稟。傳曰,全數入侍。
以咸鏡監司金壽鉉狀啓,坡知僉使李鳳九褒奬之典,令該曹稟處事。傳曰,聞甚嘉尙,守令待窠,首先擬入。
禮曹啓曰,文廟酌獻禮時,儒生參班,例在於百官班之後,儀註則依此磨鍊以入,而謹稽謄錄,則憲宗朝戊戌年酌獻禮親行時,適値慶科臨期,京鄕諸儒,咸聚泮宮廟庭東西,有難盡容,各齋班首及館學齋任,依例入參,而諸生則行禮於南神門外矣。今番酌獻禮日字,與慶科只屬,京鄕諸儒,亦將咸聚,儒生參班,依戊戌年例,磨鍊擧行,何如?傳曰,允。
有政。吏批,行判書李承輔進,參判林翰洙,參議吳俊泳,竝牌招不進。
以尹喜秀爲兵曹參知,趙性敎爲判尹,沈舜澤爲左尹,任商準爲右尹,李基正爲工曹參議,洪羲麟爲典籍,朴世秉爲司饔奉事,全益承爲軍資奉事,檢書官單權大燮,中學訓導單白奎燮,江界府使單河兼洛,宗正卿李南轅今加嘉義,年七十六,梱帥臣前水使李公濂父,蔚珍縣令金鳳年加一瓜,仍任事承傳。橫城縣監趙基豐特任一瓜事承傳,成均生員李曾愚贈吏參例兼,故副正李麟秀贈吏議,已上,禮曹參判李玄翼兩代,故學生洪箕柱贈戶參例兼,洪夏亮贈左承旨,洪淑贈僕正,已上,同知洪洛煥三代,故學生金寬裕·吳學泳·鄭學洙贈童敎,已上,孝行卓異贈職事承傳。
兵批,判書李景夏進。
以申杓爲內禁將,金泰衡爲羽林將,卞浩應·任龍準·李敎春·李寬恪·朴元鎭·高擎天·黃鳳翰爲五衛將,李奎信·崔正文爲昌德將,李奎夏爲全羅左水使,金沂明爲薪島僉使,武兼單李觀應,雲寵權管單尹栽,兼江界鎭兵馬僉節制使淸北兵馬右防禦使單河兼洛。
三軍府啓曰,卽接御營廳所報,則今三月十一日習陣日次,而大將臣李元熙,以謁聖武科試官進去,不得行操云矣,敢啓。傳曰,知道。
都摠府啓曰,今日入直內三廳武兼禁軍及軍兵等,中日當爲習射技放,而齋日相値,不得設行之意,敢啓。傳曰,知道。
義禁府啓曰,再明日謁聖試士時,本府都事,皆爲赴擧,只有武都事一員,當直入直,而本府入直公事·回公都事及秋成門·金華門禁亂都事,無以推移,假都事四員,令該曹口傳差出,以爲分排擧行之地,何如?傳曰,允。
辛未三月初十日子時,上詣大報壇,親祭入侍時,行都承旨趙寅熙,左承旨李晩運,右承旨李世用,左副承旨南錫熙,右副承旨柳冀大,同副承旨金永壽,假注書缺,別兼春秋金永穆·朴定陽·權鼎鎬·朴容大·李源逸·崔鳳九,檢校直提學趙寧夏·李載冕·閔升鎬·趙成夏,直提學南廷順·韓敬源,檢校直閣李世用·金永壽,直閣洪殷謨,檢校待敎金奎軾,待敎金演壽,檢校副提學趙慶鎬,副提學洪遠植,檢校典翰金奉弘·李起鎬,應敎張原相,校理李載德,修撰金永珯,副修撰鄭學默·黃普淵以次侍立。時至通禮跪啓請外辦。上具冕旒冠·黲袍,出齋殿。通禮跪啓請乘輿。上乘輿。藥房提調兪致善,副提調趙寅熙進前問候訖,仍至朝宗門外,通禮跪啓請降輿。上降輿,入冽泉門。通禮導上詣版位,北向立,禮儀使禮曹判書吳取善,啓請行事,工鼓祝軒架作,景樂之樂列文之舞作,樂八成,禮儀使,啓請行四拜禮。上行四拜禮。在位百官,皆行四拜禮訖,禮儀使導上詣盥洗位,盥手訖,仍導上詣第一位尊所,北向立,執尊者擧羃,進幣瓚爵官吏曹判書李承輔,酌鬱鬯,寅熙,以瓚受鬱鬯,禮儀使導上詣第二位·第三位尊所,竝如上儀訖,導上陞自南階,詣第一位神座前,北向跪,寅熙奉香,冀大奉爐,上三上香。輔根奉瓚跪進。上執瓚灌地訖。以瓚授奠幣瓚爵官吏曹參議吳俊泳,禮儀使啓請執幣,承輔進幣,上執幣以授俊泳,俊泳跪受奠于案,禮儀使啓請俯伏興平身,上俯伏興平身。禮儀使導上詣第二位·第三位神座前,上香·灌鬯·奠幣,竝如上儀訖,禮儀使導上降自東階復位,執禮唱進饌,祝史,撤毛血盤,授齋郞而出,典祀官捧饌入自正門,捧俎官各進牲匣,薦俎官捧奠于各位神座前捧奠,竝如上儀訖。禮儀使啓請行初獻禮,仍導上詣第一位尊所,西向立,樂作,執尊擧羃,承輔酌醴齊,俊泳以爵受酒,禮儀使導上詣第二位·第三位尊所,酌酒竝如上儀訖,仍導上詣第一位神座前,北向跪,廷順以爵授承輔,承輔捧爵跪進,上執爵以授俊泳,俊泳跪受,奠于神座前,禮儀使啓請俯伏興少退。上俯伏興少退,樂止,大祝,進神座之右,跪讀祝訖,樂作,禮儀使啓請俯伏興平身,上俯伏興平身,仍導上詣第二位·第三位神座前,奠獻讀祝竝如上儀訖,禮儀使啓請降復位,上降復位。亞獻禮·終獻禮,竝如上儀訖。禮儀使導上詣飮福位,西向立,大祝,詣第一位尊所,以爵,酌上尊福酒而進,又除第二位胙肉,置俎而進,禮儀使跪請受爵,上受爵,又跪請受俎,上受俎,禮儀使導上降自東階復位,又啓請行四拜禮,上行四拜禮,在位百官,皆行四拜禮,執禮,唱撤籩豆,撤籩豆訖。禮儀使導上詣望燎位,望燎訖。禮儀使跪啓禮畢。上由東壝門·冽泉門,出朝宗門外,仍乘輿還齋殿。少頃,通禮跪啓請出次。上改具遠遊冠·絳紗袍,出齋殿,仍乘輦,出敦化門,由光化門·興禮門·勤政門,上降輦乘輿,至思政門外,承旨請出標信解嚴,上還內,諸臣以次退出。
上在景福宮。停常參·經筵。
傳曰,明日出還宮外門路,以建春門爲之。
傳曰,明日出宮內門路,以貳極門爲之。
御營廳啓曰,今三月十五日,慶科庭試,武科訓鍊院命官殿試時,本廳將校軍兵直赴應試人及應頉人,別單書入之意,敢啓。傳曰,知道。
戶曹啓曰,田賦考,當爲修正以入,而慶尙道收租條,有所相左,以改修正之致,尙未上來,明日不得入呈之意,敢啓。傳曰,知道。
辛未三月十一日巳時,上詣景武臺。參班儒生應製試取入侍時,行都承旨南廷順,左承旨李晩運,右承旨李世用,左副承旨南錫熙,右副承旨柳冀大,同副承旨金永壽,假注書缺,別兼春秋權鼎鎬·趙秉鎬·朴定陽·崔鳳九·李源逸·金永穆·朴容大,檢校直提學金炳地·趙寧·李載冕·閔升鎬·趙成夏,直提學南廷順·韓敬源,檢校直閣李世用·金永壽,直閣洪殷謨,檢校待敎金奎軾,待敎金演壽,副提學洪遠植,典翰李承宇,副校理李秀萬,以次侍立。時至通禮跪啓請外辦。上具翼善冠·袞龍袍,乘輿出思政門,藥房提調兪致善,副提調南廷順,進前問候訖,仍出勤政門·興禮門·用成門,出神武門外,詣景武臺,通禮跪啓請降輿,上降輿陞座。廷順,奏請出標信,開布城,使儒生入場,仍讀奏入門單子訖。又奏請試官行禮,弘文提學崔遇亨以下行禮訖,以次就位。上命試官進前,命書詩題念彼周京,對讀官,捧出懸題訖。上命試官權退,上入小次。廷順,以司謁入稟,出標信,開布城,使呈券儒生,次次出送,又稟收券旣多,考試,何如?上命考試。又稟取幾人,上命取十人。少頃,上出次,命科次,對讀官,讀奏第一張訖。遇亨,跪稟書等。上曰,第一張書正三下,第二張書草三下,其餘竝書次上。遇亨,書等訖。上命承旨坼封,內承旨,坼封內讀奏訖。上命書,傳敎曰,參班儒生應製詩居首三下幼學李弼鎔,直赴殿試之次草三下生員趙永植,直赴會試,之次次上進士李載永等二人,竝給二分,之次次上幼學金漢朝等二人,竝給一分,之次次上幼學金魯洙等四人,各杜陸千選一件賜給。又傳曰,入格儒生,明日崇陽門外施賞。出傳敎又傳曰,還宮,當自內爲之矣,該房知悉。出傳敎通禮跪啓禮畢,上降座。承旨請出標信解嚴,上還內,諸臣以次退出。
上在景福宮。停常參·經筵。
自巳時至人定,灑雨下雨,測雨器水深八分。
翌日大殿,宗親·儀賓·內閣·政院·玉堂,口傳問安。答曰,知道。
朝廷二品以上·六曹堂上,單子問安。答曰,知道。大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷二品以上·六曹堂上,口傳問安。答曰,知道。大駕詣文廟,入幕次後,藥房·內閣·政院·玉堂,口傳問安。答曰,知道。酌獻禮,還入幕次後,宗親·儀賓·內閣·政院·玉堂·朝廷二品以上·六曹堂上,口傳問安。答曰,知道。還宮後,藥房·內閣·政院·玉堂,口傳問安。答曰,知道。
藥房都提調金炳學,提調兪致善,右承旨李晩運啓曰,壇享親祼,誠禮克伸,移次徹漏,勞動旣多,伏未審夜間,聖體若何,寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,隨駕軍兵,令各其營乾犒饋。
傳曰,雨勢如此,儒生入場,當日爲之。
傳曰,明日出宮門路,以思政門爲之。
禮曹啓曰,卽接宗廟署所報,則今此謁聖文科試取時,本署官員,俱爲觀光云矣。依定式以本曹正郞李徽圭,假官差送,以爲代直後赴試之地,何如?傳曰,允。
又啓曰,卽接社稷署所報,則今此謁聖文科試取時,本署官員,俱爲觀光云矣,依定式以本曹佐郞洪憲述,假官差送,以爲代直後赴試之地,何如?傳曰,允。
又啓曰,卽接永禧殿官員所報,則今此謁聖文科試取時,本殿官員,俱爲觀光云矣,依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又啓曰,卽接溫陽幼學宋憲圭所志,則以爲,族曾孫秉道,嫡妾俱無子,以其同姓四寸弟秉正第二子胄憲,欲爲繼後,兩家諸族,相議完定,而秉道夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與授,明有可據,而不得登聞者,許令該曹,論理草記,載在法典,而門長宋憲圭所訴,旣如此,宋秉正第二子胄憲,立爲宋秉道之後,何如?傳曰,允。
三軍府啓曰,忠淸水營別砲衛,二十五名今又加設,黃海道五叉鎭砲軍,二十名設置云矣,敢啓。傳曰,知道。
訓鍊都監啓曰,謹依下敎,隨駕將校·軍兵及武藝別監等處,乾犒饋分給之意,敢啓。傳曰,知道。
摠戎廳啓曰,謹依下敎,本廳隨駕將校軍兵等處,乾犒饋分給之意,敢啓。傳曰,知道。
兵曹正郞李敦夏疏略曰,臣以滓穢之蹤,特蒙陶甄之澤,復叨宿趼,趨走如舊,而至於試院一步,便成艮限,豈敢以時月之久,晏若無故爲冒應之計哉?試牌儼臨,進身無路。伏乞鐫改試望云云。省疏具悉。試牌體重,卽爲入來。
辛未三月十二日辰時,大駕詣文廟,酌獻禮親行,仍覲本官擧動入侍時,行都承旨南廷順,左承旨李晩運,右承旨李世用,左副承旨南錫熙,右副承旨柳冀大,同副承旨金永壽,假注書缺,別兼春秋權鼎鎬·趙秉鎬·朴定陽·李源逸·金永穆·朴容大,檢校直提學金炳地·趙寧夏·李載冕·閔升鎬·趙成夏,直提學南廷順·韓敬源,檢校直閣李世用·金永壽,直閣洪殷謨,檢校待敎金奎軾,待敎金演壽,副提學洪遠植,典翰李承宇,副校理李秀萬,以次侍立。時至通禮跪啓請外辦。上具遠遊冠·絳紗袍,乘輿出貳極門,藥房提調兪致善,副提調南廷順,進前問候訖。通禮跪啓請降輿乘輦。上降輿乘輦,仍出建春門外,由間路入昌德宮·敦化門,至降輦所,上降輦乘輿,由集春門,出至文廟神門外,降輿步過,仍乘輿,至幕次前,上降輿入幕次,酌獻禮時至通禮跪啓請出次。上改具冕服以出。通禮跪啓請執圭,承旨進圭,上執圭。通禮導上詣版位贊儀唱四拜。上行四拜禮。仍詣盥洗位,盥手訖。陞詣文宣王神位前,三上香,執爵獻酌如儀訖。次詣復聖公·宗聖公·述聖公·亞聖公神位前,上香酌獻,如上儀訖,仍詣從享神位,奉審訖。降自東階,通禮跪啓請釋圭,上釋圭。承旨受圭,大臣進前問候訖。上還入大次,上命四齋掌儀與參班儒生進前,儒生等進前。上曰,書院設置,卽有道學忠節,俟百世不易之公議然後,始可擬議,而近則不然,是豈設院之本意乎?且一人之書院,或至四五處者,亦甚無義,自今爲始,道學忠節之公議所愜外,切勿設置,而雖有設院之人,一人一院外,毋得疊設,至於謹實道學忠節人外,亦不得妄許,以爲金石之典。儒生等曰,臣等,伏奉聖敎鄭重,敢不依下敎奉承,儒生以次退出。傳曰,還宮時,當以衮袍矣,該房知悉。出傳敎少頃,通禮跪啓請出次。上改具翼善冠·袞龍袍,以出乘輿,由集春門,出敦化門,由敬覲門,出本宮大門外,降輿乘輦進發,由建春門,至貳極門外,上降輦乘輿,承旨請出標信解嚴,上還內。諸臣以次退出。
上在景福宮。停常參·經筵。
地震。
傳曰,侍衛與環衛軍兵,令各其營乾犒饋。
傳曰,前後直赴殿試人,竝付之今番庭試榜末。
傳曰,聞統營治扇庫,失火云。今年進上扇子,竝半減,其餘扇役,停止,以治扇更備之物力,移劃於改建之役事,自廟堂,三懸鈴行會。
傳曰,有實故玉堂許遞,新及第李載晩除授。
禮曹啓曰,卽接宗廟署所報,則今此慶科庭試時,本署官員,俱爲觀光云矣。依定式以本曹正郞李徽圭,假官差送,以爲代直後赴試之地,何如?傳曰,允。
又啓曰,卽接社稷署所報,則今此慶科庭試時,本署官員,俱爲觀光云矣。依定式以本曹佐郞洪憲述,假官差送,以爲代直後赴試之地,何如?傳曰,允。
又啓曰,卽接永禧殿官員所報,則今此慶科庭試時,本殿官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又啓曰,卽接景慕宮官員所報,則今此慶科庭試時,本宮官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
義禁府啓曰,再明日慶科庭試文武科試取時,本府都事,皆爲赴擧,只有武都事一員,當直入直,而本府入直公事,回公都事,及秋成門·金華門,訓鍊院禁亂都事,無以推移,假都事五員,令該曹口傳差出,以爲分排擧行之地,何如?傳曰,允。
弘文館啓曰,新除授修撰李載晩,卽爲牌招察任,何如?傳曰,允。
訓鍊都監啓曰,謹依下敎,侍衛與環衛將校。軍兵及武藝別監等處,乾犒饋分給之意,敢啓。傳曰,知道。
御營廳啓曰,謹依下敎侍衛與環衛本廳軍兵等處,乾犒饋分給之意,敢啓。傳曰,知道。
司僕寺啓曰,今此謁聖文武科新恩,當給本寺馬,而在前則武科,只給甲乙科,今亦依此磨鍊之意,敢啓。傳曰,知道。
辛未三月十三日辰時,上詣景武臺。謁聖文科試取,文武科放榜親臨入侍時,行都承旨南廷順,左承旨李晩運,右承旨李世用,左副承旨南錫熙,右副承旨柳冀大,同副承旨金永壽,假注書缺,別兼春秋權鼎鎬·趙秉鎬·李源逸·金永穆·朴容大·朴定陽,檢校直提學金炳地·趙寧夏·李載冕·閔升鎬·趙成夏,直提學南廷順·韓敬源,檢校直閣李世用·金永壽,直閣洪殷謨,檢校待敎洪承億·金奎軾,待敎金演壽,檢校副提學趙慶鎬,副提學洪遠植,檢校典翰李起鎬,典翰李承宇,校理李載德,副校理洪健植,以次侍立。時至通禮跪啓請外辦。上具翼善冠·袞龍袍,乘輿出思政門。藥房提調兪致善,副提調南廷順,進前問候訖。仍由勤政門·興禮門·用成門,出神武門,詣景武臺,通禮跪啓請降輿,上降輿降座。廷順讀奏入門單子訖,廷順奏曰,當該入門官,所當重勘,而本院請推之外,無他可施之罰,何以爲之乎?上曰,事過後拿處,可也。出榻敎傳曰,侍衛闕參之承傳宣傳官,記過。出傳敎廷順奏曰,侍衛從陞中,有試官蒙點人,使之下去一體乎?讀券官趙秉徽·朴珪壽·金在顯·趙基應·崔遇亨·趙性敎·李參鉉·金有淵·李載冕·趙寧夏·趙成夏·閔升鎬·鄭基會·李寅命·南廷益·韓敬源,對讀官趙慶鎬·吳俊泳·趙滎夏·蔡東述·李會正·洪萬燮·洪遠植·南一祐·洪承億·趙寅熙·閔台鎬·李起鎬·趙濟華·申獻求·李承宇·趙秉鎬·洪萬植·權鼎鎬·李敦夏·洪殷謨·朴容大·金奎軾·金永穆·李源逸·李載德·趙秉轍·洪健植,行四拜禮訖,以次就位。上命試官進前,秉徽等進前。上命書賦題春官釋奠于其先師。限申時,秉徽等書題,讀奏訖。健植等,捧出懸之。上命試官權退,上入小次,傳曰,宗正卿及別雲劍,兵摠府堂上·堂上閣臣·儒臣·入侍承旨·堂上對讀官,竝讀券官加差下,堂下閣臣·儒臣,竝對讀官加差下,使之分考,廷順,以司謁入稟,收券旣多,考試,何如?上命考試,又稟取幾人?傳曰,今番謁聖文科,取五人。又傳曰,今番謁聖文科,加取三人。少頃,上出次,命科次,健植,讀奏第一張訖。秉徽,書等訖。上命承旨坼封內。承旨坼封內,讀奏訖,隨榜呼名。上命書傳敎曰,此家科聲,實非偶然,新及第李載晩賜樂。出傳敎傳曰,此家之今日科聲,念其祖先之當年功勳,甚庸喜幸,新及第鄭元和賜樂,西川府院君鄭崑壽祠版,遣承旨致祭。出傳敎放榜時至,上改具遠遊冠·絳紗袍,陞座,通禮跪啓請執圭,承旨進圭,上執圭。承旨曰,文武擧人參行禮次,請出標信,把門甲士處祗受,何如?上曰,以已下標信擧行,可也。承旨曰,武科榜目還下然後,可以擧行矣。上命下榜目。文武擧人,以次入庭,贊儀唱四拜,宗親,文武百官,行四拜禮訖。承旨二人,進當座前,跪啓放榜,分左右出,各詣放榜官之北,西向立,執事者各二人,對擧文武科榜案隨之,承旨各取榜,授放榜官,放榜官跪受,各唱文武科第一名訖。執事者,各置榜於案上,文武擧人,行四拜禮訖。執事者,對擧文武,科紅牌案,承旨以授正郞,文武擧人跪正郞,各以紅牌分賜,仍爲賜花宣醞,文武甲科人,各賜蓋,文武擧人,行四拜禮訖。代致詞官,進當座前跪讀致詞訖。宗親文武百官,行四拜禮訖,通禮跪啓禮畢。傳曰,還宮,當自內爲之矣,該房知悉。出傳敎傳曰,庭試文武科試官,謁聖試官仍用。出傳敎廷順奏曰,再明日庭試試官,以今日試官仍用事,命下矣。再明則旣無試牌試官,鎖院,何以爲之乎?敢稟。傳曰,依例自政院,出牌鎖院,可也。出擧條上降座。通禮跪啓請釋圭,上釋圭。承旨請出標信解嚴,上還內。諸臣以次退出。
上在景福宮。停常參·經筵。
南廷順啓曰,同副承旨金永壽,今日不爲仕進,卽爲牌招,何如?傳曰,允。
政院啓曰,卽見觀象監地震單子,則地震,在於去夜五更,而今始修啓,萬萬駭然,當該官員,令攸司,從重科治,何如?傳曰,允。
傳曰,傳香承旨,馳詣宗廟·景慕宮,奉審摘奸以來。
以同副旨金永壽,牌不進罷職傳旨。傳曰,只推。
傳曰,新恩謝恩,當親受矣,該房知悉。
政院啓曰,吏曹郞廳來言,新恩下批政事,取稟。傳曰,當日爲之。
傳曰,公事不審之中官李炳鼎,拿處。
傳曰,今番謁聖時,掌議及殿內儒生執事二十二人,各杜陸千選一件賜給。
傳曰,行護軍李容象刑曹判書除授。
以黃夏謙·李炳鼎囚單子。傳曰,飭已施矣,分揀放送。
傳曰,明日出宮門路,以思政門爲之。
宗親府啓曰,大宗會時擧行浩多,修撰李載晩,副贊禮加差下,定州牧使李根秀,副護軍李載鵬,前縣監李商應,司宴加差下,使之擧行,何如?傳曰,允。
又啓曰,明日卽天漢殿望奉審日次,臣鍾浩進詣擧行之意,敢啓。傳曰,知道。
奎章閣啓曰,明日,卽書香閣奉審日次,臣進詣擧行之意,敢啓。傳曰,知道。
吏曹啓曰,成均館司藝李喆南受由過限,不上來,典籍任泰五除拜過限,未肅拜,竝改差,何如?傳曰,允。
有政。吏批,行判書李承輔進,參判林翰洙,參議吳俊泳病,三字刀削以閔泳穆爲典籍,朴奎鉉爲監役,孫振九爲綏陵參奉,金正根爲沙斤察訪,養賢主簿單洪羲麟,檢書官單金龜鎬,寶城郡守吳達善,姑爲仍任事承傳,故學生吳彪一·全仁範贈童敎,已上,孝行卓異贈職事承傳。
再政,以朴齊仁爲假監役,尙衣主簿單南基赫,武科甲科第一人。
兵批,以明寬默爲修仁別將,同知單李奎信,僉知三單卞浩應·高擎天·黃鳳翰。
兵曹啓曰,大報壇參班武士試取入格人等,謹依別單判下施賞,而弓箭·帿弓·長弓,以軍器寺所在者,取來頒給之意,敢啓。傳曰,知道。
訓鍊都監啓曰,今此慶科庭試武科殿試時,本局將校軍兵及武藝別監中直赴殿試·應試應頉人,竝別單書入之意,敢啓。傳曰,知道。
兵曹啓曰,濟州庚午式年武科初試入格李源祥·孫永斌,來訴本曹,願赴於今番庭試矣。本州以候風駕海之致,初試人隨其上來,許赴於當前他科,載在法典,故取考榜目及該牧公文,則初試入格,果爲的實,依例許赴於明日殿試之意,敢啓。傳曰,知道。
又啓曰,今此慶科庭試·武科殿試時,直赴殿試人及直赴會試人,應試應頉區別,別單書入之意,敢啓。傳曰,知道。
又啓曰,直赴殿試·奉承傳敎·勸武軍官元弼義等四百八十九人,直赴會試,奉承傳選武軍官閔岐鎬等二十七人,隨其錄名,依例許赴於明日殿試之意,敢啓。傳曰,知道。
禁衛營啓曰,今此慶科庭試武科殿試時,本營將校軍兵中,直赴應試人,別單書入之意,敢啓。傳曰,知道。
又啓曰,本營中軍魚在淵身病猝重,勢難察任,今姑改差,何如?傳曰,允。
禮曹啓曰,傳曰,前後直赴殿試人,竝付之今番庭試榜末事,命下矣。取考謄錄,則在前,除初試庭試時,有直赴人付之牓末之命,則隨其直赴年次,付之牓末,今亦依此擧行之意,敢啓。傳曰,知道。
摠戎廳啓曰,今此慶科庭試武科訓鍊院命官殿試敎是時,本廳將校軍兵及南陽別驍士別砲軍·坡州別驍士直赴殿試應試人,別單書入之意,敢啓。傳曰,知道。
吏曹啓目粘連,觀此全羅監司李鎬俊狀啓,則以爲,寶城郡守吳達善,四載居官,吏服民懷,公私不恒上下之戶結排斂,捐廩矯弊,至爲五千餘兩之多,今旣報瓜,民情惜去,特爲仍任事,令該曹稟旨亦爲白有臥乎所,守令·察訪,瓜滿差代,自是金石之典是白乎矣,道臣狀辭,旣如此,姑爲仍任,何如?啓依允。
辛未三月十四日午時,上御康寧殿。新恩謝恩親受入侍時,行都承旨南廷順,假注書朴遇賢,記事官任尙鎬·白時洽,別兼春秋趙秉鎬,以次進伏。文武新恩,序立階下訖。上曰,史官分左右。引儀引文武新恩入就位。廷順曰,新恩後拜人,使之隨入乎?上可之。廷順曰,從陞中有率榜人,使之下去,一體行禮乎?上可之。引儀唱四拜,文武新恩及率榜人,行四拜禮訖,仍行宣醞。引儀唱四拜,文武新恩及率榜人,行四拜禮訖,廷順曰,新恩,使之以次陞殿,奏職姓名,而武科只使甲科陞殿乎?上可之。文科人等及武科·甲科人,以次進前,奏職姓名訖,仍爲退出。上曰,史官就座,命退承史,以次退出。
上在景福宮。停常參·經筵。
還內後,藥房·內閣·政院·玉堂,口傳問安。答曰,知道。
藥房提調兪致善,左承旨李晩運啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而殿座相値,不得來會云矣,敢啓。傳曰,知道。
兵曹口傳政事,宣傳官加設三單,金東石·李敬和·李敏龜。
傳曰,今番大宗會時,時原任大臣·政府東西璧·六曹判書·漢城判尹入參。
傳曰,明日出宮門路,以思政門爲之。
宗親府啓曰,大宗會時,再度習儀,更以十七日設行之意,敢啓。傳曰,知道。
政院啓曰,卽者刑曹郞廳來言,觀象監官員崔晉淵,當爲科治,而判書李容象有身病,次堂例不得擧行云,判書,更爲牌招,何如?傳曰,次堂擧行。
禮曹啓曰,卽接宗廟署所報,則明日三日製試取時,本署官員,俱爲觀光云矣。依定式本曹正郞金桂鶴,假官差送,以爲代直後赴試之地,何如?傳曰,允。
又啓曰,卽接社稷署所報,則明日三日製試取時,本署官員,俱爲觀光云矣,依定式本曹佐郞李學年,假官差送,以爲代直後赴試之地,何如?傳曰,允。
又啓曰,謹依傳敎,前後直赴殿試人,隨其直赴年次,付之榜末事,草記啓下矣。卽接四館所牒呈,則庚午七月七夕製入格生員李根命,同年同月秋到記·殿講入格幼學林容相,製述入格幼學韓耆東,進士朴鳳彬,同年同月參班儒生應製入格進士兪鎭學,同年八月九日製入格進士姜,同年十一月柑製入格幼學趙秉弼,辛未正月參班璿派儒生應製入格幼學李載悳,同年同月人日製入格進士趙鍾翼,幼學金德均·尹用求,同年同月春到記·殿講入格幼學尹善柱,製述入格幼學尹祖榮,同年三月泰班儒生應製入格幼學李弼鎔,合爲十四人云矣,直赴殿試儒生李根命等十四人,隨其直赴年次,付之榜末,一體放榜之意,敢啓。傳曰,知道。
禮曹啓曰,來四月初三日,王大妃殿實齡望五,慶科庭試·文武科放榜時,親臨與權停例,何以爲之?而處所,以何處擧行乎?敢稟。傳曰,勤政殿親臨磨鍊。
辛未三月十五日辰時,上詣景武臺。慶科庭試文科試取親臨入侍時,行都承旨南廷順,行左承旨李晩運,右承旨李世用,左副承旨南錫熙,右副承旨柳冀大,同副承旨金永壽,注書缺,別兼春秋權鼎鎬·趙秉鎬·李源逸·金永穆·朴容大·崔鳳九,檢校直提學金炳地·趙寧夏·李載冕·閔升鎬·趙成夏,直提學南廷順·韓敬源,檢校直閣李世用·金永壽,直閣洪殷謨,檢校待敎洪承億·金奎軾,待敎金演壽,檢校副提學趙慶鎬,副提學洪遠植,檢校典翰李起鎬·閔台鎬,典翰李承宇,校理李載德,副校理洪健植,以次侍立。時至通禮跪啓請外辦。上具翼善冠·袞龍袍,乘輿出思政門。藥房提調兪致善,副提調南廷順,進前問候訖,仍出勤政門,由興禮門·用成門,出神武門,至景武臺。通禮跪啓請降輿,上降輿陞座。廷順讀奏入門單子訖,仍奏曰,試官中侍衛從陞人,亦使之下去,一體行禮乎?上可之。讀券官領議政金炳學·趙秉徽·朴珪壽·金在顯·趙基應·崔遇亨·趙性敎·李參鉉·金有淵·李載冕·趙寧夏·趙成夏·閔升鎬·鄭基會·李寅命·南廷益·韓敬源,對讀官趙慶鎬·吳俊泳·蔡東述·李會正·洪萬燮·洪遠植·南一祐·洪承億·趙寅熙·閔台鎬·李起鎬·趙濟華·申獻求·李承宇·趙秉鎬·洪萬植·權鼎鎬·李敦夏·洪殷謨·朴容大·金奎軾·金永穆·李源逸·李載德·趙秉轍·洪健植,行四拜禮訖,以次就位。上命試官進前。炳學,進前問候訖,上命書題,京表鄕賦,表擬陶唐群臣賀爲政七十年鳳凰止于庭,賦立賢無方,秉徽等,跪書讀奏訖,健植等,捧出懸之。上命試官權退,仍入小次。傳曰,明日三日製,通方外爲之,試紙,用大好紙,景武臺親臨磨鍊,試官以庭試試官仍用。傳曰,宗正卿及別雲劍·兵摠府堂上·堂上閣臣·儒臣·入侍承旨·堂上對讀官,竝讀券官加差下,堂下閣臣·儒臣,竝對讀官加差下,使之分考,廷順以司謁入稟曰,先張已入,請出標信,開布城,使呈券儒生,次次出送,又稟收券旣多,考試,何如?上命考試。又稟取幾人。上曰,今番庭試,取三人。傳曰,今番庭試,加取三人。傳曰,今番庭試,加取二人。少頃,上出次,命科次。健植,讀奏第一張訖,炳學書等訖。上命承旨坼封內。承旨坼封內讀奏訖。炳學奏曰,遼東伯金應河祀孫前營將一求,病未供仕,而其子今登武科,完豐府院君李曙祀孫,忠愍公李鳳祥祀孫,亦參武科矣。朝家之於此三家,合有示意之擧,遼東伯祀孫之子金東石,完豐府院君祀孫李敬和,忠愍公祀孫李敏龜,竝參上宣傳官加設,口傳單付事,分付該曹,何如?上曰,依爲之。出擧條傳曰,此三家祀孫之登武科,甚是喜幸,遼東伯金應河·完豐府院君李曙·忠愍公李鳳祥祠版,遣地方官致祭。出傳敎傳曰,武科新及第金東石·李敬和·李敏龜,竝賜樂。出傳敎炳學曰,試官之承牌鎻院,例也,而蓋出於杜奔競之意也。凡大僚主試,與具僚有異,恐不可一例爲之,從此以後,大官則勿復鎖院事,著爲定式似好,故敢此仰達矣。上曰,依爲之。出擧條通禮跪啓禮畢,上降座乘輿,由神武門·用成門·興禮門,入勤政門。承旨請出標信解嚴,上由思政門還內。諸臣以次退出。
上在景福宮。停常參·經筵。
傳曰,禮房承旨,馳詣宣武祠,奉審摘奸以來。
傳曰,右承旨許遞,前望入之。
傳曰,大嶺以南,卽鄒魯之鄕也,左承旨李晩運,以先正後裔,善爲居鄕云,聞甚嘉尙,特加一資,以示予意。
兵曹,以鄭雲龜爲禁衛中軍。
傳曰,啓字誤踏之中官吳有恒,從重推考。
政院啓曰,恩彦君相等諡望,議政府粘目啓下矣,政官牌招開政下批,何如?傳曰,允。
吏曹啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣,侍從臣父年七十人,別單書入之意,敢啓。傳曰,知道。
兵曹啓曰,五衛將卞浩應·李寬修·高擎天·黃鳳翰,昌德宮衛將李圭信·崔正文,文臣兼宣傳官權益洙,俱以病難供職,呈狀乞遞。新除授全羅左水使李圭夏素患癃病添劇,實無登道赴任之望云矣,病旣如此,則有難强令赴任,竝改差,何如?傳曰,允。
有政。吏批,行判書李承輔牌不進,參判林翰洙,參議吳俊泳進,以卒判敦寧李秉常爲文淸,卒吏曹判書尹致定爲文淸,卒吏曹判書邊致明爲孝憲,贈吏曹判書全有亨爲義愍,卒平原君琳爲定憲,贈工曹判書朴東命爲忠景,贈吏曹判書林薰爲孝簡,贈左贊成金東獻爲孝貞,贈左參成李采爲文敬,卒寶文閣直提學成思齊爲貞節,卒知中樞任弘望爲孝貞,卒吏曹判書朴綺壽爲孝文,卒吏曹判書朴承輝爲文貞,贈領議政李準爲肅憲,卒吏曹判書李景曾爲孝貞,卒右參贊鄭益河爲忠獻,卒桂城君恂爲僖靖,卒錦原君岭爲孝文,卒領議政康純爲莊愍,贈兵曹判書崔希亮爲武肅,卒禮曹判書成遂默爲孝憲,贈吏曹判書李民寏爲忠簡,卒刑曹判書李潤成爲孝肅,卒楊原君憘爲貞惠,卒奉化伯鄭道傳爲文憲,贈兵曹判書宋德榮爲忠莊,贈吏曹判書兼祭酒任聖周爲文敬,贈領議政朴信圭爲淸肅,贈兵曹判書蔡以章爲忠貞,贈領議政沈浩爲孝肅,卒左參贊李聖圭爲孝貞,卒右議政任百經爲文貞,贈吏曹判書尹心衡爲淸獻,贈左參贊安鼎福爲文肅,贈吏曹判書崔均爲義敏,贈左贊成裴興立爲孝肅,贈吏曹判書兼祭酒金淑滋爲文康,卒右參贊金景善爲貞文,贈左贊成崔俔爲定簡,贈兵曹判書柳應秀爲忠壯,卒甄城君惇爲景愍,卒鳳安君㦀爲貞愍,卒右議政李止淵爲文翼,卒慶昌君珊爲孝獻,卒朱溪君李深源爲文忠,卒右贊成姜時永爲文憲,贈領議政李是遠爲忠貞,贈吏曹判書李魯爲貞義,卒思信君爲忠獻,卒福城君嵋爲貞愍,贈戶曹判書洪霖爲忠剛,卒宣城君茂生爲良靖,卒晉安尉柳頔爲孝肅,卒任城君好生爲靖惠,卒茂山君悰爲孝貞,卒完城君天桂爲孝愍,卒從義君貴生爲泰安,贈戶曹判書鄭玉良爲孝貞,卒昌原君晟爲章昭,卒知敦寧申命淳爲貞武,卒知中樞李山斗爲淸憲,贈吏曹判書李埈爲文簡,卒兵曹判書朴季孫爲貞節,卒戶曹典書蔡貴河爲貞義,贈吏曹判書朴審問爲忠貞,卒全城君忭爲肅愍,卒永明尉洪顯周爲孝簡,卒興安君瑅爲孝僖,卒慶善君伯爲孝憲,卒右議政李書九爲文簡,贈左贊成宋國澤爲孝貞,贈領議政李元禎爲文翼,贈吏曹判書金益福爲忠景,卒景明君忱爲貞敏,贈吏曹判書李齊杜爲孝憲,贈吏曹判書金懍鍊爲忠敏,贈吏曹判書金益勳爲忠獻,贈吏曹判書李弘茂爲忠肅,卒刑曹判書趙容和爲文憲,卒信城君珝爲忠貞,卒海運君槤爲孝安,贈判敦寧朴震英爲武肅,卒戶曹判書李穆淵爲文貞,卒領議政柳琠爲文貞,贈吏曹判書宋希奎爲忠肅,卒禮曹判書徐箕淳爲文淸,卒檜山君恬爲貞簡,卒慶平君玏爲貞簡,卒龍城大君滾爲章懿,卒臨海君珒爲貞愍,卒知事姜游爲孝憲,卒吏曹判書兼祭酒李玄逸爲文敬,卒恩全君禶爲孝愍,卒恩彦君祵爲忠貞,朴有鉉爲松羅察訪,校書著作單金昌倫,正字單白璿行,副正字單玉景鍊,耆老所守直官單李基肇,檢書官單李象集,寧海府使單李正弼,寧海府按覈使單朴齊寬,左承旨李晩運,今加嘉善,特加一資事承傳,前假監役李冕應,年七十,今超通政,侍從臣修撰李載晩父加資事承傳,故府使李彬,贈左贊成例兼,故同知李章漢,贈兵參例兼,已上,刑曹判書李容象兩代,故學生邊就衡·安光祚,已上,贈童敎,孝行卓異贈職事承傳,故承旨權文海,贈吏判例兼,學行卓異贈職事承傳,故直長玄儀俊,贈戶參例兼,五衛將玄膺祐考,故學生李完榮贈工參例兼,李集弘,贈工議李升源贈資正,已上,昌德將李圭信三代。
再政,典籍單李鎬翼,文科甲科第一人,濟用主簿單李奎集,武科甲科第一人。
兵批,判書李景夏進,以辛裕章·崔廷秀·李寅復·金振根爲五衛將,李載鵬爲曹司五衛將,李啓豐·白瑥錫爲昌德將,李載晩爲文兼,徐珩淳爲全羅左水使,同知單崔正文。
三軍府啓曰,全羅道海南縣別武士二十名,砲軍一百名設置報來,敢啓。傳曰,知道。
都摠府啓曰,今日入直內三廳武兼禁軍及軍兵等,中日當爲習射技放而動駕相値,不得設行之意,敢啓。傳曰,知道。
辛未三月十六日辰時,上詣景武臺。三日製儒生通方外試取入侍時,行都承旨南廷順,行左承旨李晩運,右承旨李世用,左副承旨南錫熙,右副承旨柳翼大,同副承旨金永壽,注書缺,別兼春秋權鼎鎬·趙秉鎬·李源逸·金永穆·朴容大·朴定陽·崔鳳九,檢校直提學金炳地·趙寧夏·李載冕·閔升鎬·趙成夏,直提學南廷順·韓敬源,檢校直閣李世用·金永壽,直閣洪殷謨,檢校待敎洪承億·金奎軾,待敎金演壽,檢校副提學趙慶鎬,副提學洪遠植,檢校典翰李起鎬·閔台鎬,典翰李承宇,校理李載德,副校理洪健植,以次侍立。時至通禮跪啓請外辦。上具翼善冠·袞龍袍,乘輿出思政門。藥房提調兪致善,副提調南廷順,進前問候訖。仍出勤政門,由興禮門·用成門,出神武門,至景武臺,通禮跪啓請降輿。上降輿陞座。廷順,奏請出標信,開布城,使儒生入場,仍讀奏入門單子訖,仍奏曰,侍衛從陞中,有試官蒙點人,使之下去,一體行禮乎?上可之。讀券官領議政金炳學·趙秉徽·朴珪壽·金在顯·趙基應·崔遇亨·趙性敎·李參鉉·金有淵·李載冕·趙寧夏·趙成夏·閔升鎬·鄭基會·李寅命·南廷益·韓敬源,對讀官趙慶鎬·吳俊泳·趙榮夏·蔡東述·李會正·洪萬燮·洪遠植·南一祐·洪承億·趙正熙·閔台鎬·李起鎬·趙濟華·申獻求·李承宇·趙秉鎬·洪萬植·權鼎鎬·李敦夏·洪殷謨·朴容大·金奎軾·金永穆·李源逸·李載德·趙秉轍·洪健植,行四拜禮,以次就位。上命試官進前。炳學進前問侯訖。上命書詩題,舜有臣五人而天下治,秉徽等,跪書讀奏訖,健植等,捧出懸之。炳學奏曰,安東府使,今方上京,而聞其本府公兄文狀馳告,則寧海府,有亂類數百名,攔入官門,至有本倅遇害之變云,姑未知何樣亂類,而其爲驚惋則極矣。官守今旣無人,副司果李正弼,寧海府使差下,給馬罔夜下送,何如?上曰,依爲之。出擧條炳學曰,安東府使朴濟寬,寧海府接覈使差下,何如?上曰,依爲之。出擧條炳學曰,盈德,係是寧海接壤之地,亂類剿滅之方,有不可疎忽,副護軍韓致林,盈德縣令差下,令該曹,口傳單付給馬下送,時倅京職中待窠,首先檢擬事,分付,何如?上曰,依爲之。出擧條上曰,前以書院事,有所傳敎,且明倫堂儒生入侍下敎,卿已知之乎?炳學曰,已承下敎,而儒生入侍時,下敎,未及承聞矣。上曰,書院設置,始以前朝人文成公安裕之道學,有所寓慕,建院妥靈者,而邇來無窮之弊,家家有院,且一人之四五六處建院,比比有爲,各其本孫之周旋爲家廟矣。本以尊賢之義,近作爲先之事,且道學忠節,姑舍,一次輔導之人,則每多建院與生祠,此非當然之事,聞永安府院君,有主壁之院云,此國舅之幾十年勳勞於國,未嘗不壯且盛矣,惟士論則未可必也。甲子初,士論齊發,麟坪大君書院營建云者,大院君,卽地毁撤矣。今此書院歸正,卽是經遠之謨也。予有尊賢之心,則疊設,實非尊賢之本意,故如是矣。今日筵說,頒布朝紙,可也。炳學曰,書院,創自白鹿洞,而我東則周世鵬,始建文成公安裕妥靈之所也,其後仍以爲法,而甲子初,麟坪大君書院,旣奉撤,則大院君經遠之謨,不任欽誦,而前後聖敎,每慮貽弊民間,至有疊設釐正之敎,爲民聖念,萬萬至當,禮判稟正後,自當次第擧行矣。上曰,向來堤川前倅,公貨所犯督捧事,有所下敎,而尙無消息,自廟堂申飭,速速出末,可也。炳學曰,今方督捧,謹當更飭矣。上曰,聞此錢乾沒,其弟有所干涉云,果然乎?亦甚駭妄,炳學曰,堤川前倅之弟,公貨乾沒,人皆有言,在家爲悖弟,在公亦豈分義乎?社稷令尹永求,不可仍置,爲先汰去,何如?上曰,拿處,可也。出擧條上命試官權退,仍入小次。傳曰,別雲劍·兵摠府堂上·堂上閣臣·儒臣·入侍承旨·堂上對讀官,竝讀券官加差下,堂下閣臣·儒臣,竝對讀官加差下,使之分考,廷順,以司謁,稟先張已入,請出標信,開布城,使呈券儒生,次次出送,又稟考試。上命考試。又稟取幾人?上命取百人。少頃,上出次,命科次。健植讀奏第一張訖。炳學,跪稟書等。上曰,第一張至二十張,書三中,第二十一張至五十張,書三下,其餘,竝書次上,炳學,書等訖。承旨坼封內,讀奏訖。上命書傳,敎曰,三日製詩三中進士趙鑅等二十人,竝直赴會試,之次三下幼學洪鍾顯等三十人,竝付之監試初試榜末,之次次上幼學林翊相等五十人,各杜陸千選一件賜給。傳曰,入格儒生,明日待令。出傳敎傳曰,還宮,當自內爲之矣,該房知悉。出傳敎少頃,上降座。承旨,請出標信解嚴。上還內。諸臣以次退出。
上在景福宮。停常參·經筵。
政院啓曰,三皇忌辰日親行望拜禮,前期一日以稟事,曾有定式矣,今十九日,毅宗皇帝忌辰日親行望拜禮,何以爲之?敢稟。傳曰,遣承旨奉室奉審。
承旨前望入之,李裕承落點。
傳曰,入格儒生入侍。
兵曹啓曰,今三月十七日丁未辰正刻九分立夏,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府內閣·承政院·漢城府,一體頒火之意,敢啓。傳曰,知道。
禮曹啓曰,卽接寧邊幼學車載成所志,則以爲,族孫德龍,嫡妾俱無子,以其同姓十八寸弟德瑀第二子振玉,欲爲繼後,兩家諸族,相議完定,而德龍夫妻,俱爲作故,拘於常規,不得循例禮斜,依法典草記稟處事,呈狀矣。凡宗立後,兩邊與受,明有可據,而不得登聞者,許令該曹,論理草記事,載在法典,而門長車載成所訴,旣如此,車德瑀第二子振玉,立爲車德龍之後,何如?傳曰,允。
又啓曰,卽接寧邊幼學車載成所志,則以爲,同姓八寸弟載旭,嫡妾俱無子,以其同姓十寸弟尙泰第二子碩麟,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許今該曹,論理草記事,載在法典,而門長車載成所訴,旣如此,車尙泰第二子碩麟,立爲車載旭之後,何如?傳曰,允。
內醫院啓曰,醫官李鍾惪名字,改以鍾榮,李章爀名字,改以章赫之意,敢啓。傳曰,知道。
義禁府啓目,從享齋節司饔奉事李會奎原情云云。傳旨內辭緣,泛稱遲晩,刑推得情,何如?啓除刑推,議處爲良如敎。
辛未三月十七日巳時,上御康寧殿。入格儒生入侍時,同副承旨金永壽,假注書車有聲,記事官白時洽,別兼春秋李源逸,以次進伏,儒生等,序立階下訖。上曰,史官分左右。永壽奏曰,待令儒生,使之陞堂,奏職姓名乎?上可之。儒生等以次陞奏職姓名訖,仍爲退立。永壽,奏請頒賞,仍頒賞,儒生等行禮訖。永壽,奏請儒生等退出。上可之。仍命史官就座,又命退承史,以次退出。
上在景福宮。停常參·經筵。
傳曰,前以書院事,有所下敎矣。先賢之陞廡配食,道學淵源之在此而然,則祠院俎豆,諒出尊慕之意,文廟從享人以外書院,竝爲撤享,至若忠節大義之炳人耳目,亦不可無崇報之地,此爲十分稱停然後,允合事體,禮判,又稟定于大院君前,而疊設撤享,依前下敎施行。
傳曰,右副承旨許遞,前望入之。
傳曰,刑曹判書許遞,前望入之。
以慶尙監司金世鎬狀啓,寧海府,賊黨數百,夜半突入,擅殺官長,勒奪印符,其所勦滅,不容少緩,該府使李,抗義叱責,竟至捐生,極爲慘絶,殮殯之節,着實看護事。
傳曰,此未知何樣賊徒,而凶悖猖狂,一至於此乎?散兵剿除,不容少緩,道臣·帥臣,不待符驗,量宜徵調,不日討滅,而彼亦人也,必有秉彝之所同得者,則渠魁以外,安知無脅從之類乎?卽所憧憧于中者,恐有玉石俱焚之慮,咸須知悉,克體予意,該府使李之昏夜遭變,堅持印符,抗義叱責,竟至捐軀者,其忠節,誠懍然如生矣,特贈吏判,以示愍恤之意,治喪與返柩等節,各別顧助,仍令公穀會減。
傳曰,寧海前倅之危忠卓節,纔有貤贈隱恤之典矣,喪行抵家日,遣禮官致祭,以示眷眷愍恤之意。
三軍府啓曰,寧海賊徒之敢肆猖狂,纔有道啓矣。徵調勦除,不容少緩,而大邱營將沈能民身病沈重云,改差,其代,漆原縣監朴愼永差下,使之除朝辭赴任,漆原之代,令該曹口傳差出,當日下送,何如?傳曰,允。
又啓曰,卽聞寧海賊徒,已爲退去,而盈德前縣令鄭仲默,調發砲軍,捕捉凶魁,數爲十餘漢,今方盤覈云,此時遞易,甚涉難愼,新差人勿施,前倅特爲仍任,使之刻期跟捕事,三懸鈴知悉,何如?傳曰,允。
又啓曰,卽接訓鍊都監所報,則今三月十九日習陣日次,而大將臣申櫶有身病,不得行操云矣,敢啓。傳曰,知道。
又啓曰,慶尙道河東府砲手三十名,咸安郡砲手二十名,設置報來,敢啓。傳曰,知道。
兵曹口傳政事,大邱營將單朴愼永。
吏曹口傳政事,以沈宜稷爲漆原縣監。
義禁府啓目粘連,向前李會圭亦,肅敬之地,不能謹愼,擧止太慢,囚供雖諉脚病,法意有難全恕,以此照律,何如?啓依允。
又照目粘連,從享齋郞司饔奉事李會圭矣,本府議啓內,肅敬之地,不能謹愼,擧止太慢,囚供雖諉脚病,法意有難全恕,以此照律,罪笞四十收贖,附過還職,私罪,奉敎依允爲旀,功減一等爲良如敎。
又啓目,社稷令尹永求原情云云。傳旨內辭緣,泛稱遲晩,刑推得情,何如?啓除刑推,議處爲良如敎。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技〈放〉,請出標信。傳曰,知道。
南錫熙啓曰,右副承旨金永壽,今日不爲仕進,卽爲牌招,何如?傳曰,允。
傳曰,右承旨,與禮曹堂上戶曹郞廳,依定式馳詣宣武祠,奉審以來。
以右副承旨金永壽,牌不進罷職傳旨。傳曰,只推。
承旨前望入之,韓致林落點。
政院啓曰,新除授同副承旨韓致林,以盈德縣令,已爲下去,斯速乘馹上來事,下諭,何如?傳曰,許遞,前望入之。
承旨前望入之,柳冀大落點。
刑曹判書前望入之,李參鉉落點。
傳曰,明日出宮問路,以思政門爲之。
以都摠府摠管變通差出草記。傳曰,允。許遞。
兵曹口傳政事,以金永均·鄭順朝·鄭泰好·鄭天和爲副摠管。
議政府啓曰,卽見全羅監司李鎬俊狀啓,則枚擧兵使柳寅協牒呈,以爲,修仁山城,旣已設置,別將料布結代,當爲磨鍊,而封留錢一萬三千兩中,除其各樣用下,餘在錢九千兩內,三千兩,出給各邸吏取殖,俾爲將卒給代,六千兩,作還列邑,取耗執錢,作爲鎭況,且自本營,某樣變通,米三百石,精實貿置,至七月穀貴之時,發貸營面農民,至十月初,本色還捧則卽不過改色,而糶糴法意,本自嚴重,請令廟堂,稟旨分付矣,將卒給代之方,不容不趁卽通變,而其所通變之方,惟作還取耗之一條路耳。至於自備米之如是措處,亦合備虞之意,竝依狀請施行,旣有穀則不可無名,又不可無句管,穀名,以修仁山城別備米爲稱,自本府句管,每年年終磨勘事,行會,何如?傳曰,允。
內醫院啓曰,提調兪致善,時無職名,令該曹,口傳付軍職,何如?傳曰,允。
兵曹啓曰,卽伏見今番慶科庭試武科殿試榜目啓下者,則役名及姓名與父名本鄕,多有誤書處,竝付標以入,奏御文字,科榜事體,何等愼重,而如是錯誤,殊涉不審,當該試官,竝推考,何如?傳曰,允。
又啓曰,今三月二十日,文臣朔試射日次,而殿座相値,不得爲之之意,敢啓。傳曰,知道。
禮曹啓曰,卽接社稷署所報,則令李承弼,今此大宗會時進參應製時,亦爲赴擧,而令尹肯大,受由在外,令尹永求,方在拿囚中,無以推移入直之員云矣。本曹佐郞洪憲述,假官差送,以爲代直之地,何如?傳曰,允。
三軍府啓曰,卽接禁衛營所報,則今三月二十日習陣日次,而親臨大宗會相値,不得行操云矣,敢啓。傳曰,知道。
義禁府啓目粘連,向前尹永求亦,公貨旣屬乾沒,爰辭未免糢糊,其在邦憲,焉逭重勘,以此照律,何如?啓依允。
又啓目粘連,社稷令尹永求矣,本府議啓內,公貨旣屬乾沒,爰辭未免糢糊,其在邦憲,焉逭重勘,以此照律,罪杖八十收贖,奪告身三等私罪,奉敎依允爲旀,公議各減一等爲良如敎。
左承旨李晩運疏曰云云。答曰,省疏具悉。卿其勿辭行公。
上在景福宮。停常參·經筵。
還內後,藥房·內閣·政院·玉堂,口傳問安。答曰,知道。
藥房提調兪致善,副提調南廷順啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,明日宗親進箋,還宮時,仍於勤政殿親受矣,該房知悉。
傳曰,公事不審之中官吳有恒,從重推考。
傳曰,今番大宗會時,都有司以下,別單書入。
傳曰,明日出宮門路,以思政門爲之。以大宗會時都有司以下別單。
傳曰,都有司判宗正卿李圭徹,內下豹皮一令賜給,副有司宗正卿李會淳,三有司宗正卿李升洙,贊禮知宗正卿李承輔,副贊禮副護軍李寅卨,掌憲宗正卿李寅命,都廳郞廳正李承宇,竝加資,副贊禮副護軍李會正·李起鏞,刑曹參議李時夏,兵曹正郞李敦夏,修撰李載晩,副掌憲副護軍李復善·李應辰·李宅應·李起鎬,副司果李永,司憲副司果李鍾晉,定州牧使李根秀,副護軍李載鵬,副司果李商應,各內下鹿皮一令賜給,都廳郞廳典簿金正植,前典簿韓秉敎,主簿鄭基鵬,監造官直長姜凡秀,參奉李啓夏,左通禮朴海哲,右通禮閔載晉,贊儀玄緯,東西唱引儀李兢在·黃羲龍,代致詞官假引儀金洛熙,協律郞掌樂僉正李寅喬,各兒馬一匹賜給,熟設監官千義賢等五人,儀註笏記書寫寫字官趙漢斌,竝加資,印札畫員司果白殷培,右職調用司正劉淵祐,儀註笏記書寫寫字官李命圭等十六人,竝令本衙門高品付料,其餘熟設監官員役武藝別監樂工工匠等,竝依判下施賞。
傳曰,今番賞典中,一人雖兼數事,毋得疊授。
傳曰,政官牌招開政,賞典下批。
傳曰,經筵有闕之代,今日政差出。
傳曰,不待傳旨,卽爲開政事,分付。
以司謁口傳,下敎曰,承襲君牙牌塡金事,纔有下敎於宗府有司,而知宗正卿李載元宗正卿李載冕,前司勇李載阮,直赴李載兢,處地有別,雖非承襲,君牙牌與角牌竝爲塡金,而此非君銜,則非戶曹擧行事,當自本第塡金,而特爲內下矣,此意,使宗府知悉。
禮曹,來五月初二日行景慕宮,夏享大祭親祭取稟,奉敎恭依。
禮曹啓曰,毓祥宮·景祐宮·文禧廟四仲朔祭,以分至日定式設行,而今年端午,與夏享節祭,相値矣,依前例端午祭,與夏享祭兼行,祝文中措辭添入事,分付,何如?傳曰,允。
有政。吏批,行判書李承輔,參判林翰洙牌招不進,參議吳俊泳進。吏批啓曰,行判書李承輔,參判林翰洙竝牌招不進,小臣獨政未安,何以爲之?敢稟。傳曰,只出緊任,以姜㳣爲知經筵,權膺善爲宗府正,吏曹判書李承輔,今加崇政,宗正卿李寅命·李會淳·李升洙,已上,今加嘉義,行副護軍李寅卨,今加嘉善,宗府正李承宇,今加通政,已上,大宗會時加資事承傳,故府使李,贈吏判例兼特贈事承傳。
兵批,同知單辛裕章,僉知二單崔廷秀·金振根。
三軍府啓曰,卽接御營廳所報,則今三月二十一日習陣日次,而動駕相値,不得行操云矣,敢啓。傳曰,知道。
禮曹啓曰,傳曰,年前萬東廟撤享,我國,有大報歲祼之壝故矣。迨此之時,道學忠節人之建院疊享,是豈道理乎?且書院妥靈,此非三代之法也,卽我東之寓,慕於文成公安裕以後,漸漸增加,今則一人之疊享,多至四五六處,初以鄕賢而設院,畢竟儒疏而宣額,種種難言之弊,亦在其中,雖是已賜額之院,一人一院外疊設者,禮判,稟定于大院君前,可以杖屨妥靈之所外,竝爲撤之,日後幾百年?如有道學可奉之人,則必配享於道學之院,忠節可奉之人,則必配享於忠節之院,申明載之於五禮便考,以爲萬年法式經遠之謨事,命下矣。又傳曰,前以書院事,有所下敎矣。先賢之陞廡配食,道學淵源之在此而然,則祠院俎豆,諒出尊慕之意,文廟從享人以外書院,竝爲撤享,至若忠節大義之炳人耳目,亦不可無崇報之地,此必十分稱停然後,允合事體,禮判,又爲稟定于大院君前,而疊設撤享,依前下敎施行事,命下矣。謹依下敎,臣秉昌,進詣大院君前稟議,則以爲,聖廟東西廡配食諸賢,及忠節大義,卓然炳烺,實合百歲崇奉之處四十七院外,竝爲撤享撤額之意,奉承敎意,已賜額書院常存處四十七院,謹玆別單書入,待啓下,行會各道之意,敢啓。傳曰,知道。
辛未三月二十日辰時,上詣景武臺。大宗會親臨入侍時,行都承旨南廷順,行左承旨李晩運,右承旨南錫熙,左副承旨李裕承,右副承旨柳冀大,同副承旨金永壽,記事官任尙鎬,別兼春秋權鼎鎬·趙秉鎬·朴定陽·崔鳳九·李源逸·金永穆·朴容大,檢校直提學李載冕·閔升鎬,直提學南廷順·韓敬源,檢校直閣金永壽,直閣洪殷謨,檢校待敎洪承億·金奎軾,待敎金演壽,檢校副提學趙慶鎬·李明應,副提學洪遠植,檢校典翰李根秀·李會正·金奎弘·李起鎬,典翰李承宇,副應敎洪萬植,校理李載德,副校理李秀萬,修撰李載晩,副修撰鄭學默,以次侍立。時至通禮跪啓請外辦。上具翼善冠·袞龍袍,乘輿出思政門,藥房提調兪致善,副提調南廷順,進前問候訖,仍由勤政門·興禮門·用成門,出神武門,詣景武臺,通禮跪啓請降輿,上降輿陞座。參班諸宗,行四拜禮訖,各就位,上入幕次。少頃,上出次,仍行宗會禮,宣醞如儀訖。上曰,宗府有司進前。李圭徹進前。上曰,大君王子王孫牙牌,例爲塡金,至於都尉牙牌與副僉尉角牌,亦爲塡金,而承襲君之牙牌,尙未塡金,事涉如許,依例塡金,而承襲人之未封君前初付職,一體塡金事,定式,可也。上命奉朝賀進前,李敦宇進前,上曰,居鄕善在否?敦宇曰,歌詠聖澤,一食息,皆聖恩也。上曰,久不見矣。敦宇曰,四年之餘,今値盛會,得瞻天顔,退塡邱壑,更無餘憾矣。上曰,此後有慶禮時,必爲上來,可也。敦宇曰,疾病之來,有未敢知,而聖敎至此,謹當銘心矣。上命宗府有司及奉朝賀退出。少頃,上降座乘輿,贊禮進前,稟以最尊行祗迎,上駐輿。擧袖使之勸起,贊禮傳諭訖,仍由神武門·用成門·興禮門·勤政門,至思政門,承旨,請出標信解嚴,上還內。諸臣以次退出。
上在景福宮。停常參·經筵。
大駕,詣宗廟展拜,還入齋室後,藥房·內閣·政院·玉堂,口傳問安。答曰,知道。大王大妃殿·王大妃殿·大妃殿·中宮殿,遣承旨問安。答曰,知道。還宮後,藥房·內閣·政院·玉堂,口傳問安。答曰,知道。
傳曰,原任典翰李承宇,檢校差下。
宗親府啓曰,李寅卨,宗正卿依例差下,何如?傳曰,允。
兵曹啓曰,來四月初二日,大駕,詣宗廟齋宿,夏享大祭親行時,隨駕,營門當爲磨鍊矣。何營軍兵隨駕,何營軍兵留陣?而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,依昨年夏享大祭時例磨鍊,昨年夏享大祭時例,訓局馬軍三哨,步軍七哨,訓將率領,爲先廂,御營步軍三哨,兩營騎士各一番,御將率領,爲後廂,禁軍二番爲之,別抄軍,領付於中央陣,禁將率該營步軍一哨騎士一番,訓局餘軍二哨留陣,餘軍留營置之。
辛未三月二十一日辰時,大駕,詣宗廟展謁,還御勤政殿,宗親進箋親受入侍時,行都承旨南廷順,行左承旨李晩運,右承旨南錫熙,左副承旨李裕承,右副承旨柳冀大,同副承旨金永壽,假注書缺,別兼春秋趙秉鎬·朴定陽·崔鳳九·金永穆·朴容大,檢校直提學趙寧夏·李載冕·閔升鎬·趙成夏,直提學南廷順,檢校直閣金永壽,直閣洪殷謨,檢校待敎金奎軾,待敎金演壽,檢校副提學趙慶鎬·李明應,副提學洪遠植,檢校典翰李根秀·李起鎬·金奎弘·李承宇,應敎張原相,校理李載德·魚允中,副校理李秀萬,修撰李載晩·金永珯,以次侍立。時至通禮跪啓請外辦。上具翼善冠·袞龍袍,乘輿出思政門,藥房提調兪致善,副提調南廷順,進前問候訖,仍出勤政門,通禮跪啓請降輿乘輦,上降輿乘輦,由興禮門,出光化門進發,至宗廟大門外,上降輦乘輿,至齋室門外,上降輿,入齋室,問安勿爲之事下敎。少頃,通禮跪啓請出次,上改具冕服以出。通禮跪啓請執圭,承旨跪進圭,上執圭。通禮導上詣版位,贊儀唱四拜,上行四拜禮。璿派儒生,行展謁禮如儀訖,上陞詣廟內。奉審訖,仍詣永寧殿,入就版位,行四拜禮,仍陞詣殿內奉審訖,仍降階,大臣,進前問候訖,還入齋室。少頃,通禮跪啓請外辦。上改具翼善冠·袞龍袍,以出乘輿,出宗廟大門外,上降輿乘輦進發,由光化門,入思政門還內。少頃,上具翼善冠·袞龍袍,乘輿以出,至勤政殿月臺,上降輿陞座,宗親文蔭·武儒生,進箋如儀訖,通禮跪啓禮畢,上降座。承旨,請出標信解嚴,上還內。諸臣以次退出。
上在景福宮。停常參·經筵。
還內後,藥房·內閣·政院·玉堂,口傳問安。答曰,知道。
傳曰,武士試取於中日閣。
傳曰,考官李景夏,命官爲之。
傳曰,回還三使臣入侍。
吏曹口傳政事,宗正卿單李寅卨。
三軍府啓曰,全羅監營砲手一百名,今又加設報來,敢啓。傳曰,知道。
都摠府啓曰,今日入直內三廳武兼禁軍及軍兵等,中日當爲習射技放,而殿座相値,不得設行之意,敢啓。傳曰,知道。
辛未三月二十二日辰時,上詣景武臺。璿派儒生應製試取親臨入侍時,行都承旨南廷順,行左承旨李晩運,右承旨南錫熙,左副承旨李裕承,右副承旨柳冀大,同副承旨金永壽,假注書李濟弼·白時洽,別兼春秋趙秉鎬·朴定陽·崔鳳九·金永穆·朴容大,檢校直提學趙寧夏·李載冕·閔升鎬·趙成夏,直提學南廷順·韓敬源,檢校直閣金永壽,直閣洪殷謨,待敎金演壽,檢校副提學趙慶鎬·李明應,副提學洪遠植,檢校典翰李根秀·李會正·李起鎬·閔台鎬·金奎弘·李承宇,校理李載德·魚允中,以次侍立。時至通禮跪啓請外辦。上具翼善冠·袞龍袍,乘輿出思政門,藥房提調兪致善,副提調南廷順,進前問候訖,仍由勤政門·興禮門·用成門,出神武門,至景武臺,通禮跪啓請降輿,上降輿陞座。廷順,奏請出標信,開布城,使儒生入場,仍讀奏入門單子訖。仍奏曰,布城標信擧行,宣傳官所當重勘,而本院請推之外,無他可施之罰,何以爲之乎?上曰,姑爲安徐,可也。出擧條又奏曰,從陞中有試官蒙點人,使之下去,一體行禮乎?讀券官右議政洪淳穆·趙性敎·趙基應·李寅命,對讀官吳俊泳·洪遠植·閔台鎬·朴容大·李載晩,行四拜禮,以次就位,上命試官進前,淳穆,進前問候訖,上命書賦題。振振公族,性敎等,跪書讀奏訖,載晩,捧出懸之。上命試官權退。傳曰,回還三使臣入侍,都承旨南廷順,假注書白時洽,記事官車有聲,正使姜㳣,副使徐相鼎,書狀官權膺善,而次伏進訖。上曰,遠路無事往還乎?㳣曰,王靈攸曁,無事往返矣。上曰,聞見事件見之,而其外,又有何事乎?㳣曰,此外,無文蹟可據之事矣。上曰,中原洋夷,今亦多有之乎?㳣曰,比前年甚少,今則不過百許名矣。上曰,美國事咨文之出來,在彼中聞之,而其來不來,當何居乎?㳣曰,臣等留館時,已知咨文之出送,而禮部官之言,皆謂美船,必不出去,而遠夷事,亦難揣度,則其來不來,無以指的仰對矣。上曰,回匪,近則平定乎?㳣曰,雖未討平,亦不猖狂,只是防守運糧,而不足爲深憂云矣。缺上入小次,傳曰,宗正卿及別雲釰·兵摠府堂上·堂上閣臣·儒臣·入侍承旨·堂上對讀官·竝讀券官加差下,堂下閣臣·儒臣·竝對讀官加差下,使之分考,廷順,以司謁入稟,先張已入,請出標信,開布城,使呈券儒生,次次出送,又稟收券旣多,考試,何如?上命考試,又稟取幾人,上命取百人。少頃,上出次,命科次。載晩,讀奏第一張句數訖,淳穆,跪稟書等。上曰,第一張至第三張,竝書三上,第四張至第十三張,竝書三中,第十四張至第五十張,竝書三下,其餘,竝書次上,淳穆,書等訖,承旨坼封內,讀奏訖。上命書傳敎曰,璿派儒生應製賦三上幼學李允九·李允宇·李會龍,竝直赴殿試,之次三中幼學李炳權等十人,竝付之進士榜末,之次三下幼學李奎五等七人,竝直付會試,之次三下幼學李尙善等三十人,竝付之監試初試榜末,之次次上生員李根德等二十人,各杜陸千選一件賜給,之次次上幼學李錫亨等三十人,各朱書百選一件賜給。傳曰,入格儒生,明日待令。出傳敎通禮跪啓禮畢,上降座乘輿,由神武門·用成門·興禮門,入勤政門。承旨,請出標信解嚴。上入思政門還內。諸臣以次退出。
上在景福宮。停常參·經筵。
大妃殿誕日,大殿·大王大妃殿·王大妃殿·中宮殿,宗親·儀賓·內閣·政院·玉堂·百官,口傳問安。答曰,知道。大妃殿,宗親·儀賓·內閣·政院·玉堂·百官,單子問安。答曰,知道。
傳曰,入格儒生入侍。
傳曰,璿派儒武直赴殿試人,付之庭試牓末,一體放榜。
政院啓曰,麗恭讓王墓,遣承旨致祭事,命下矣。何承旨進去乎?敢稟。傳曰,右承旨許遞,副護軍王庭揚除授,使之除下直進去。
以忠淸監司金炳始狀啓,天安郡守張錫鳳,遭父喪事。傳曰,令該曹,口傳差出,不日下送。
吏曹口傳政事,以金復容爲天安郡守。
以慶尙左水使尹永夏狀啓,蔚山等邑人命渰死事。傳曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
辛未三月二十三日□時,上御康寧殿。入格儒生入侍時。
上在景福宮。停常參·經筵。
柳冀大啓曰,明日傳香,禮房承旨,當爲齋宿,行左承旨李晩運,所當牌招,而拘於廳規,不得請牌,何以爲之?敢稟。傳曰,牌招。
傳曰,明日出宮門路,以思政門爲之。
禮曹啓曰,卽接京畿監司朴永輔移文,則以爲坡州牧鄕校聖殿及東西廡以下諸處,頹圮,今將修改,告由移還安祭香祝,自本曹,啓稟下送云矣。坡州牧鄕校聖殿修改時,先告事由,移還安祭香祝,令該司,照例磨鍊下送,從便卜日設行之意,竝爲分付,何如?傳曰,允。
兵曹啓曰,五衛將辛裕章·崔廷秀,老病在鄕,上來無期云,金振根,宣傳官李奎鶴,內禁將申杓,忠壯衛將柳瑛,昌德衛將李啓豐·白瑥錫,俱以病難供職,呈狀乞遞,新除授全羅左水使徐珩淳,母年今爲七十五歲,法不當遠離赴任,戶奴呈狀乞遞矣。邊將·邊帥父母年七十五歲以上者,許遞其職,載在法典,竝改差,何如?傳曰,允。
吏曹判書李承輔疏曰云云。答曰,省疏具悉。卿其勿辭行公。
宗正卿李寅卨疏曰云云。答曰,省疏具悉。卿其勿辭行公。
判宗正卿李圭徹疏曰云云。答曰,省疏具悉。卿其往省焉。
上在景福宮。停常參·經筵。
自三更至五更,灑雨下雨,測雨器水深四分。
藥房都提調金炳學,提調兪致善,副提調南廷順啓曰,親臨誓戒,勞動旣多,伏未審夜間,聖體若何?寢睡·水刺之節,何如?臣等,率諸御醫趁早入診,詳察聖候爲宜。大妃大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
李晩運啓曰,同副承旨金永壽,今日不爲仕進,卽爲牌招,何如?傳曰,允。
傳曰,大臣,政府堂上引見。
傳曰,政官牌招開政。
以同副承旨金永壽牌不進罷職傳旨,傳曰,只推。
傳曰,呈告禮曹判書·判義禁工曹參判·經筵春秋官·在外工曹參議,許遞,今日政差出。
傳曰,近來各邑民情之弊,滋甚云矣。自昨年,以有大院君分付,班戶則以奴名出布,小民則以身軍出之,今無白骨黃口之怨,此爲導祥迎和之事,自廟堂,行會各道,以爲萬年法式,可也。
傳曰,公事不審之中官金祐鼎·吳有恒,竝從重推考。
以開城留守徐衡淳狀啓,人命燒死事。傳曰,一戶之內,四口燒死,聞極驚慘,元恤典外,別加顧助,俾卽厚埋,結構奠接之方,廟堂,各別措辭,關飭擧行後形止,卽爲狀聞事,分付。
都摠府啓曰,今日入直內三廳武兼禁軍及軍兵等,中日當爲習射技放,而齋日相値,不得設行之意,敢啓。傳曰,知道。
吏曹啓曰,奉常寺正趙秉鎬,以其身病,呈狀乞遞,改差,何如?傳曰,允。
有政。吏批,行判書李承輔牌招不進,參判林翰洙進,參議吳俊泳牌不進。
吏批啓曰,行判書李承輔,參議吳俊泳,竝牌招不進,小臣獨政未安,何以爲之?敢稟。傳曰,仍爲之。以姜㳣爲禮曹判書,李寅卨爲工曹參判,李承宇爲工曹參議,李承輔爲判義禁,徐相鼎爲同經筵,鄭順朝爲同春秋,趙東植,爲奉常正,柳承根爲司䆃僉正,李羲祖爲社稷令,沈宜斗爲翼陵令,金用鍊爲濟用主簿,李憲基爲泰陵直長,檢書官單金政淳,兼執義權膺善減下,故學生李允慶贈童敎,孝行卓異贈職事承傳,故學生李慶斗贈監察,孝行卓異贈職事承傳,故建功將軍金雲贈兵議,忠節卓異,故通德梁山益贈監察,孝學卓異,已上,贈職事承傳,故縣監李海善,贈知宗正卿左贊成例兼,故郡守李遠揆,贈知宗正卿吏判例兼,故牧使李趾光,贈宗正卿吏參例兼,已上,知宗正卿吏曹判書李承輔三代,故學生李彦适,贈大司憲祭酒例兼,學行卓異贈職事承傳,故通政趙相秀,贈戶參例兼,孝行卓異,故學生趙鎭東,贈童敎,孝行卓異贈職事承傳。
再政。以柳百均爲宗廟令,李象暾爲監察,李載復爲禁府都事,李致宇爲典設別提。
三政。以金鴻逵爲寧陵令,李鎬昌爲禮賓主簿,禁府都事李載復,掌苑別提李敏益已上,相換事承傳。
四政。以金謙秀爲懿陵令。
五政。以兪能煥爲引儀。
兵批,判書李景夏進,以金世均爲知事,李建中爲宣傳官,鄭煥升爲內禁將,趙鎭祖·李東根·宋仁熙爲五衛將,李熙均爲忠壯將,權基禎·朴性修爲昌德將,裴龍琇爲守門將,李根永爲全羅左水使,金喆玉爲伐登僉使,同知單李啓豐,守判府事姜㳣,依定式減下。
吏曹啓目,前縣監李熙進名字,改以熙均,前察訪李熙達名字,改以明均,前敎授李在咸名字,改以周鈺,前僉知李膺錄名字,改以宅均,兼敎授李在基名字,改以昌鈺,前守門將李崗純名字,改以嘉宇,前縣令李亨寬名字,改以英夏,前察訪李宗潤名字,改以潤榮,松羅察訪李宗赫名字,改以淳榮事爲等,如告狀,依例令藝文館給帖,何如?啓依允。
辛未三月二十五日子時,上詣勤政殿月臺,宗廟夏享大祭受誓戒親臨入侍時,行都承旨南廷順,行左承旨李晩運,左副承旨李裕承,右副承旨柳冀大,同副承旨金永壽,假注書缺,別兼春秋權鼎鎬·趙秉鎬·朴定陽·李源逸·金永穆·朴容大·崔鳳九,檢校直提學趙寧夏·李載冕·閔升鎬,直提學南廷順·韓敬源,檢校直閣金永壽,直閣洪殷謨,檢校待敎金奎軾,待敎金演壽,檢校典翰閔台鎬·李承宇,應敎張原相,副應敎洪萬植,校理魚允中,修撰金永珯,副修撰鄭學默以次侍立。時至,通禮跪啓請外辦。上具遠遊冠·絳紗袍,乘輿出思政門。藥房提調兪致善,副提調南廷順,進前問候訖。仍詣勤政殿月臺。通禮跪啓請降輿。上降輿。通禮跪啓請執圭,承旨跪進圭。上執圭。通禮導上詣版位,南向立。廷順奏曰,祭官今當行禮,而其中有從陞之人,使之一體行禮,何如?上可之。贊儀唱四拜,諸享官及宗親文武百官,皆行四拜禮訖。吏曹判書李承輔,讀誓文,刑曹判書李參鉉,聽誓文訖。贊儀唱四拜,諸享官及宗親文武百官,皆行四拜禮訖,通禮跪啓禮畢,又跪啓請釋圭。上釋圭。承旨跪受圭。上乘輿。承旨請出標信解嚴。上還內。諸臣以次退出。
辛未三月二十五日辰時,上御康寧殿。藥房入診大臣政府堂上引見同爲入侍時,都提調金炳學,提調兪致善,副提調南廷順,直閣洪殷謨,記事官任尙鎬,記注官尹相殷,別兼春秋崔鳳九,行都承旨南廷順,記事官任尙鎬,事變假注書金在鼎,記注官尹相殷,別兼春秋崔鳳九,領議政金炳學,右議政洪淳穆,政府堂上李景夏·李周喆·金世均·李承輔·李章濂·兪致善·李元熙·嚴錫鼎·李參鉉·趙性敎,校理魚允中,以次進伏。醫官金鴻男·李漢慶·朴時永·李命錫,進伏楹外訖。上曰,史官分左右。炳學,進前問候,各殿問候訖。炳學曰,醫官待令,使之入診乎?上可之。鴻男等,以次入診,進伏楹外訖。炳學,顧謂鴻男等曰,脈候,詳爲奏之。鴻男等奏曰,脈候左右三部調均矣。上命醫官先退,上曰,次對爲之。炳學奏曰,各陵寢祭品,向旣筵稟定式矣。各園各宮祭品,亦不無參差之規,其令儀曹,迨此釐正,以爲一定之式,恐好,故敢達矣。上曰,依爲之。出擧條炳學曰,卽見戶曹草記啓下者,因江原前監司趙龜夏所奏,莊陵火巢內續田永頉事,令廟堂稟處事,允下矣。田制攸重,今不可遽然許頉,依前置之,何如?上曰,依爲之。出擧條炳學曰,江原前監司趙龜夏所奏諸條,竝請令廟堂稟處,而批命允下矣。其一,江陵嶺西六面元續田畓中陳荒三百四十八結,自庚子停稅,一百結,乙卯還實,二百四十八結,丙寅限盡出稅,而六面,處在大嶺,農功鮮薄,流民尙未還集,陳土全無起墾,復稅之後,橫侵勒徵,民勢兩失,丙寅復稅內,元田畓一百三十一結六十八負九束,限民聚土闢之前,姑以代錢施行事也。有民然後,可以闢土,闢土然後,可以納稅,而民旣未聚,土又不墾,則稅無可徵之地。今此代錢之請,容有其說,特爲限十年許施,以紓民力。其一,嶺東諸邑麻農非宜,布貴如帛,大同布及各軍布之遠貿於數百里之外,殘民苦瘼,莫此爲甚。比年之分數許代,民不知足,惟望純錢,江陵等邑大同布及騎步兵布,竝以純錢永定事也。大同布正供也,各軍布軍需也。固不可有請輒代,而麻農,旣非所宜云爾,則其在懷保之方,合施優恤之政,自今年,竝以四分一代錢事,分付。其一,本營軍校,習熟武藝,勤勞公事,宜有奬拔之政,勸武選武馬兵火砲等都試之春秋試取,合爲六人,而優等入格,多出於軍校之中。自今始爲定式,秋等勸武優等一人,施以加資之典事,嫺於武技,勤於公幹,甚庸嘉尙,宜示奬勸。優等之未第者,許赴殿試,已第者,施以加資,俾有全省興起之效,何如?上曰,依爲之。出擧條炳學曰,贈吏判李,猝當凶賊猖獗之變,抗義奮罵,殺身成仁,其危忠卓節之凜然如生,隱卒之敎,哀榮備至矣。特施綽楔之典,用寓崇奬之意,待謚坐,許其易名,何如?上曰,依爲之。出擧條上曰,向於李是遠,已施綽楔之典乎?炳學曰,其時隱率之敎,其兄弟,竝施旌閭矣。上曰,李之殉身,始聞而壯之,及見嶺伯狀啓,其貫日之忠,尤爲卓然矣。炳學曰,忠孝本無二致,李,以詩禮家人,擩染有素,倉猝之頃,辦得大節,其所成就,無愧古人矣。淳穆曰,倉猝遇變,捨生取義,如彼其卓然,苟非常平有所服襲,曷以辦此?儘是法家有人,百世樹風矣。上曰,似此之人,抗義捐身,朝廷上,可以有光矣。炳學曰,前後隱卒,已極曠絶,而今此下敎,若是眷眷,同朝亦與有光焉矣。上曰,本家情理,不啻矜惻,此異於他死,則少可慰也,而其子與衙屬,得以保命云者,甚可幸也。炳學曰,其子與衙屬之保命,誠是不幸中幸也。淳穆曰,愍恤之典,若是備至,在本家,非但哀榮之極,其爲幸,過於不幸矣。上曰,其子之爲人,極佳云,甚幸也。炳學曰,其凡百人,皆稱譽矣。淳穆曰,必有家庭見聞矣。炳學曰,故領議政趙斗淳妻貞敬夫人徐氏,自遭崩城之日,已矢無生之志,窀穸虞卒之旣畢,家門事故云且竣,遂乃絶粒,旬餘雍容下從,其安排處置,誠無愧古人矣。以此烈節之表厥宅里,王政之所宜先,特施綽楔,樹之風聲,何如?上曰,依爲之。出擧條炳學曰,工曹判書,卽周官之司空也。國有六職,百工與居其一,而曾不以訏謨參聞者,以因職任之稍閒而然,而要之爲未遑也。居四民時地利,責免不而重,況六卿事體,宜無異同者乎?從今以後,依五曹判書例,一體以政府例兼堂上啓下之意,著爲定式,何如?上曰,依爲之。出擧條炳學曰,嶺伯瓜期不遠矣。此道臣廉約之規,優異之績,久爲中外之所稔聞而稔知,省內民情,擧切願留,而且刷逋立本,目下大政也,不可不久任專責。慶尙監司金世鎬,待箇滿加一瓜仍任,以圖成效,何如?上曰,依爲之。出擧條炳學曰,卽見開城留守徐衡淳所報,則往在丙寅洋擾時,本府中軍尹湋,領率軍兵,防守沿邊,仍入沁都,風餐露宿,士民中或有白衣從事者,或有仗義應募者,或有殫竭誠力,克繼糧道者,竝以姓名,成冊修報矣。中軍之領軍赴援,固是職分內事,而士民之尙義敵愾,此不可無褒賞之典。幼學閔致五·姜璜,出身金鍾源·韓德敎,竝初仕調用前五衛將朴東憲,嘉善金廷根,折衝姜錫龍,前部將許櫶,竝加資閒良張益壽等二人,竝賞加資,書吏朴膺漢等五人,竝帖加,其餘報陣諸人與軍卒等,竝自本府施賞之意,分付,何如?上曰,依爲之。出擧條炳學曰,觀象監所掌曆書中七政百中曆,每十年刊印藏置,而此非未來之所推測,卽不過去年月之爲後日資考而已,則每十年另爲刊印,別無緊關,徒費物力,繼自今,繼刊之規,永爲革罷,充補經用,何如?上曰,依爲之。出擧條炳學曰,刑曹參判洪坃,同敦寧鄭順朝,陞資後當爲追榮,而所后家,無可施處,依近例移施其本生之意,分付,何如?上曰,依爲之。出擧條上曰,各書院,今爲釐正,大抵私建書院,實非尊賢之道也,且本邑之享需封進,則結卜之又爲劃給,此爲疊送也。此亦戶判,稟定于大院君前,卽爲行關歸正也。炳學曰,書院結卜事,今因朝令而歸正,則此專由於爲民聖念,謹當依下敎知委,使之卽爲擧行矣。淳穆曰,祠院屬付之規制裁定,惟在於朝家處分,而寔爲民之至意矣。上命書傳敎曰,近來各邑軍政之弊,滋甚云矣。自昨年以有大院君分付,班戶則以奴名出布,小民則身軍出之,今無白骨黃口之怨。此爲導祥迎和之事,自廟堂,行會各道,以爲萬年法式,可也。上命大臣就座廷順曰,諸宰奏事,景夏等曰,別無所奏者矣。廷順曰,玉堂所懷奏之。允中曰,帝王之學,與閭巷韋布有異,不必治詞賦事記誦,須念念在玆,日新又新,無少間斷,則聖學將就,固可論矣。昔我世宗大王,好學不倦,有微恙,猶讀書不已,及卽天位,亦手不釋卷,雖進膳時,開卷置諸左右,謂侍臣曰,予在宮中,未嘗有斂手閑坐之時,此是祖宗家法,而殿下所當法也。未知自內縕繹,果有緝熙之工,而講筵停撤,已有日矣。孟子一曝十寒之論,不幸近之,伏願頻開講筵,召接臣鄰,開發聰明,進修學問,是臣區區之望也。上曰,所陳甚好,當留念矣。出擧條廷順曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出榻敎上命史官就座,仍命大臣先退,又命退。諸臣以次退出。
上在景福宮。停常參·經筵。
李晩運啓曰,左副承旨李裕承,今日不爲仕進,卽爲牌招,何如?傳曰,允。
傳曰,左承旨·同副承旨,竝許遞,前望入之。
承旨前望入之。蔡東述·鄭漢朝落點。
李裕承啓曰,明日傳香,禮房承旨,當爲齋宿,新除授右承旨鄭漢朝,所當牌招,而拘於廳規,不得請牌,何以爲之?敢稟。傳曰,牌招。
政院啓曰,卽者司諫趙璟淳,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
以平安監司韓啓源狀啓,楚山府民家失火事,傳曰,當此農殷之時,民戶之燒燼,若是夥多,聞極驚慘,元恤典外,別加顧助,趁卽結構奠接,俾無一民失所捿遑之弊事,廟堂,各別措辭關飭。
禮曹啓曰,各陵園所,今春植木播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
又啓曰,王大妃殿寶齡望五,慶科庭試文武科放榜,以來四月初三日巽時,已爲推擇啓下,而伊日,與宗廟夏享大祭親行相値矣,放榜,不容不退定,故令日官李秉洪,更爲推擇,則四月初八日卯時爲吉云,以此日時定行,何如?傳曰,退定於來十一日,勤政殿親臨磨鍊,依前擧行。
三軍府啓曰,頃以昌原府·陞防·禦營·備禦節制,趁卽啓聞事行會矣。卽見慶尙監司金世鎬狀啓,則昌原,本是金海鎭管,而今設防營,則馬步諸軍還屬,以爲獨鎭,加德爲左列將,熊川爲右列將,鎭海爲後列將,天城爲左司,安骨爲中司,薺浦爲後司,龜山兼帶中軍,統營所管納布軍親兵,舟師應役軍,亦爲移屬,諸將官及各鎭邊將將官殿最,依他道例,防禦使磨勘,新設支坊之需,從長措劃,而旣係官坊,且是創設例,請令武府稟旨,分付矣。旣作防營,則不可不以獨鎭施行,又不可無左右列,前後中司之節制,竝依狀請施行,至於考功黜陟,防營所無之例也。所屬邑鎭殿最置之,統營所管納布軍及應役軍,此不可遽議,亦爲置之,何如?傳曰,允。
司諫趙憬淳疏曰云云。省疏具悉。爾其勿辭往護。
上在景福宮。停常參·經筵。
自午時至五更,灑雨下雨,測雨器水深二寸四分。
以慶尙監司金世鎬狀啓,寧海府賊徒,放火英陽縣民家事。傳曰,賊徒之衝火,哀彼殘民,被燒棲屑,實是悶然悶然,結構之方,自廟堂措辭行會,使之從優題給,俾爲奠接之方。
兵曹啓曰,參班璿派武士試取入格人等,謹依別單,判下施賞,而筒箇長弓箭竹,以軍器寺所在者,取來頒給之意,敢啓。傳曰,知道。
上在景福宮。停常參·經筵。
都摠府啓曰,今日入直內三廳武,兼禁軍及軍兵等,中日習射技放,請出標信。傳曰,知道。
鄭漢朝啓曰,左副承旨王庭揚,今日不爲仕進,卽爲牌招,何如?傳曰,允。
以左副承旨王庭揚牌不進罷職傳旨,傳曰,只推。
傳曰,有實故摠管許遞,令該曹口傳差出。
兵曹口傳政事,以姜㳣爲都摠管,李寅卨·鄭範朝·李晩運爲副摠管。
柳冀大啓曰,明日傳香,禮房承旨,當爲齋宿,右承旨鄭漢朝,所當牌招,而拘於廳規,不得請牌,何以爲之?敢稟。傳曰,牌招。
傳曰,發遣吏郞,諸執事淸齋與否,摘奸以來。
戶曹啓曰,額院結卜收入事,發關各道之意,敢啓。傳曰,知道。
三軍府啓曰,卽接兵曹所報,則禁軍習陣,本曹連因有故,不得設行云矣,敢啓。傳曰,知道。
兵曹啓曰,璿派儒武直赴殿試人,付之庭試榜末,一體放榜事,命下矣。武士李周悳等二十七人,原榜目添付以入之意,敢啓。傳曰,知道。
承文院啓曰,冬至兼謝恩使回便帶來咨文中,有使臣加賞事矣,前頭使行,奉表伸謝之意,撰出先通咨文,付撥下送灣府,傳給鳳城將處,以爲轉致北京之地,何如?傳曰,允。
又啓曰,卽見都京禮部咨文,則以爲挐巡昌麟島等處犯越人四十二名,曁投留幔書等事經都興阿査岑所挐人衆,解回山東,訊明辦理,以肅邊禁,毋令莠民出外,致生事端,竝諭盛京,整頓海防,知照本國,以安藩服事,奉上諭遵照矣。以感謝之意,另撰回咨,付撥下送灣府,傳給鳳城,入送北京之地,何如?傳曰,允。
上在景福宮。停常參·經筵。
藥房提調兪致善,左承旨蔡東述啓曰,伏未審日間,聖體若何?寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安竝此仰稟。答曰,知道。三殿氣候一樣,中宮殿氣候安順,卿等,不必入侍矣。大王大妃殿·王大妃殿·大妃殿·中宮殿,口傳問安。答曰,知道。
蔡東述啓曰,右副承旨李裕承,今日不爲仕進,卽爲牌招,何如?傳曰,允。
政院啓曰,卽見北兵使金箕錫邑堡烽把換事狀啓,則不善封裹,油痕浪籍,事甚疎忽,極爲未安。所當還下送,係是軍務,雖不得不捧入,該帥臣,不可無警,從重推考,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病不得來會云矣,敢啓。傳曰,知道。
內醫院啓曰,副提調南廷順,今日問安,不爲仕進,卽爲牌招,何如?傳曰,允。
又啓曰,親享隔日,分提調,令該曹口傳差出,何如?傳曰,允。
傳曰,禮房承旨,馳詣宗廟·景慕宮,奉審摘奸,仍詣受香,奉審摘奸以來。
傳曰,都承旨許遞,前望入之。
承旨前望入之,李能燮落點。
蔡東述啓曰,今日齋宿,承旨當爲備員,新除授行都承旨李能燮,所當牌招,而拘於廳規,不得請牌,何以爲之?敢稟。傳曰,牌招。
議政府啓曰,卽見全羅監司李鎬俊狀啓,則茂朱府赤裳山城璿閣史閣,俱多杇傷,時日爲急,而修改之節,不敢擅便云矣。所重之地,有不當遷就時日,自本道,從便修改,所奉冊子移還奉之節,旣有年前奉化已例,館府之行,令姑置之,前執義朴定鉉,居在丹城,道里較近,宗府正,令該曹口傳加設單付,宗府正,本是春秋例兼,兼進兩閣,趁時擧行後,具由登聞事,分付,何如?傳曰,知道。
宗親府啓曰,明日,卽天漢殿朔奉審日次,臣寅卨,進詣擧行之意,敢啓。傳曰,知道。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
宗廟署啓曰,再明日宗廟永寧殿夏享親行大祭時,廟司四員,不可不備,而令柳百均,方在寧陵齋所,入直不得進參,合有變通之道,本署令柳百均,令該曹口傳相換,以爲及時擧行之地,何如?傳曰,允。
兵曹啓曰,今三月各廳堂下朔試射,臣曹連因有故,不得爲之之意,敢啓。傳曰,知道。
兵曹啓目粘連,觀此北兵使金箕錫狀啓,則乶下僉使咸熙萬,今六月爲瓜限,撫荑萬戶金光福,今四月爲瓜限是白如乎,乶下鎭段,山城要地,築城纔訖,又當荐歉,難付生手,撫荑堡段,換接之初,公廨修理,鎭屬奠居,姑未就緖,同乶下僉使咸熙萬,撫夷萬戶金光福,竝姑爲仍任事,令該曹稟處亦爲白有臥乎所,乶下鎭之築城才訖,又當荐歉,撫荑堡之公廨修理,姑未就緖云,竝依狀請施行,何如?啓依允。日記廳堂上閔泳達。郞廳李載崐·朴台淳。
上在景福宮。停常參·經筵。
傳曰,訓將有闕之代,御將李元熙除授,御將之代,新通以入。
議政府啓曰,兵曹判書李景夏,今已報瓜矣,其代,令政院,政官牌招,開政差出,何如?傳曰,允。
議政府,訓鍊大將單李元熙。
政院啓曰,御營大將李元熙,移拜訓鍊大將矣,將兵之任,不可一刻無摠察之人,何以爲之?敢稟。傳曰,摠戎使兼察。
又啓曰,御營大將,摠戎使兼察事,命下矣。兼察御營大將李周喆,卽爲牌招,聽傳敎,何如?傳曰,允。
政院啓曰,訓將有闕之代,御將李元熙除授事,命下矣。新除授訓鍊大將李元熙,卽爲牌招,傳授命召,何如?傳曰,允。
議政府啓曰,御營大將新通以入事,命下矣。擬望之人乏少,以二望擬入之意,敢啓。傳曰,知道。
議政府,以任商準爲御營大將。
政院啓曰,命召親納例也,而前兵曹判書李景夏,前訓鍊大將申櫶,謂有身病,使其營校替納,事甚未安,竝推考,何如?傳曰,允。
又啓曰,新除授御營大將任商準,卽爲牌招,傳授命召,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
傳曰,發遣吏郞諸執事淸齋與否摘奸以來。
傳曰,明日出宮內門路,以思政門爲之。
傳曰,見窠皆令差出。
吏曹口傳政事,宗府正單朴定鉉,加設單付事承傳。
吏曹,以金在顯爲分內醫提調。
義禁府啓曰,明日擧動時本府都事五員差祭,無以推移,假都事五員,令該曹,口傳差出,何如?傳曰,允。
兵曹啓曰,今四月初三日,宗廟永寧殿夏享大祭時,守門當爲塡差,而本曹郞廳·都摠府郞廳·五衛將,除入直與呈辭·受由在外·未肅拜,排擬苟艱,依定式軍門將官,代差以入之意,敢啓。傳曰,知道。
有政。吏批行判書李承輔,參判林翰洙,牌招不進,參議吳俊泳進。吏批啓曰,行判書李承輔,參判林翰洙,竝牌招不進,小臣獨政未安,何以爲之?敢稟。傳曰,只出緊任。
以李載元添書爲兵曹判書,右尹任商準今加資憲,依法典加資。
再政。以李晩運爲右尹,李載元爲軍器提調,訓鍊都監提調單李載元,禁衛營提調單李載元,御營提調單李載元,檢書官單徐泌淳,故學生洪重默贈吏判例兼,洪述魯贈吏議,洪斗明贈㒒正,已上,刑曹參判洪坃,本生三代推恩移施事承傳,故學生鄭基鼎贈吏判例兼,鄭萬容,贈吏議鄭東魯贈僕正,已上,同敦寧鄭順朝,本生三代推恩移施事承傳,故兵使任百觀贈左參贊例兼,知三軍府事任商準考,故持平蔡聖龜贈吏判文衡例兼,忠節卓異,贈職事承傳,故判官方潝贈左承旨,忠節卓異,故學生張季龍贈童敎,孝行卓異,贈職事承傳,故學生安鳳顯贈監察,孝行卓異,贈職事承傳。
兵批,同知單權基禎,僉知單宋仁熙,副司勇三單趙基德·柳星根·李鳳熙,乶下僉使咸熙萬,撫夷萬戶金光福,以上竝姑仍任事承傳。
兵曹,訓鍊大將單李元熙除授事承傳。
兵曹,御營大將單任商準知三軍府事單任商準。
政院啓曰,新除授兵曹判書李載元,卽爲牌招,傳授命召,何如?傳曰,允。
奎章閣啓曰,守宮檢校直閣鄭健朝,待開門,牌招,何如?傳曰,允。
兵曹啓曰,明日動駕時,別侍衛不可不備,而判書李載元,有身病,不得進參,次堂例不得擧行,何以爲之?敢稟。傳曰,次堂擧行。
吏曹啓目,出身金壽鉉名字,改以廷珪,出身黃殷宅名字,改以龍宅,出身金在權名字,改以載植,直赴申應奎名字,改以命晟,前五衛將金洛吉名字,改以洛均事爲等如,告狀,依例令藝文館,給帖,何如?啓。依允。
判三軍府事申櫶疏曰,伏以臣冒據重,任居然六易燧矣。年前陳懇,未蒙兪旨,勉之以干城之責,臣感激恩渥,怵畏義分,不敢更事煩籲,因循淟涊,默默以至于今,而求解一念,亦何嘗食息忘也?臣竊惟戎政,國之大事也,安危所注,其重,何如?顧臣謭劣,奈非其人,敦詩說禮,尙矣無論,彎强躍駿,亦所不能。智不足以樽俎折衝,威不足以壁壘增彩,徒以憑仗王靈,仰成廟算,架漏牽補玩歲愒日,然而得免大何者?幸爾,坐糜厚廩,無所猷爲,駸駸然一誤再誤,使營務大壞,至不可救藥,其所關係,豈獨爲臣之不幸也,此臣材之不逮而當遞者一也。況臣瘴海餘生,不離疾,恙蒲柳脆質,遽見衰頹,痰火上升,眩暈外作,氣力日減,神識日耗,待罪行間,不敢言私,陪扈於屬車淸道,操演於肄陣較芸,大小公役,竭蹶奔走,人見其軀殼虛張,謂可以陳就,不知其中已敗,將來膏肓,若失此時,不得閑居調治,必至顚踣,貽羞三軍,此臣病之難强而當遞者二也。臣蚤失怙恃,孤露零丁,纔勝冠而通朝籍,偏蒙三朝殊眷,韎韋中,竣望淸選,無不兜攬,未及强壯之年,驟陞戎壇,福溢而招災,釁積而生咎,風波憂畏,殆近十載。又蒙拂拭之恩,出墨池而登雪嶺,復廁朝行,至我聖上御極之初,特授本兵之任,未幾年,猥叨見職,爲若是之久,實近世武人之所罕有。寵光恩造,隆天重地,臣亦俱有彝性,豈敢忘,不擇夷險,生死向前,奉塵刹而效涓埃也哉?誠以眇末之身,已到亢極之位,且臣諸子庸愚,次第從仕,釰佩緋綠,爛然盈門,淵氷之懼,蚤夜熏灼,繞壁彷徨,心口相語,所顒祝者,惟在於避遠榮塗,不至更履危機,以保此身家也,此尤臣憂慮之莫大而當遞者三也。以義以情,實無以蹲冒,抱此耿耿,可質神明,若徒知嚴畏,不悉暴於慈覆之下,萬萬非臣子無隱之道也。玆敢刳瀝肺肝,齋沐鳴號。伏乞聖明,俯垂鑑諒,亟遞臣元戎之職,仍令廟堂,勿復檢擬,俾臣角巾歸第,得以時節起居,仰覲淸光,退而飮啄隨分,以卒殘年,區區之志願,永畢於斯,臣無任云云。答曰,省疏具悉。所請依施。
上在景福宮。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。
展拜還入齋室後,藥房·內閣·政院·玉堂口傳問安。答曰,知道。
省牲省器,還入齋室後,藥房·內閣·政院·玉堂口傳問安。
祭物看審,還入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨夕問安。答曰,知道。
傳曰,隨駕軍兵,令各其營乾犒饋。
政院啓曰,享祀法意,何等謹嚴,而今日諸執事捧案時,執尊副司果羅采五初,不待令,所當重勘,而本院請推之外,無他可施之罰,何以爲之,而不審塡差之吏曹堂上,從重推考,何如?傳曰,允。拏處。
奎章閣啓曰,檢書官徐泌淳,有身病,勢難供職減下,其代以前薦人安東奎,依已例,除取才差下,令該曹口傳付軍職,使之冠帶常仕,何如?傳曰,允。
奎章閣啓曰,閣內諸處無事之意,敢啓。傳曰,知道。
訓鍊都監啓曰,謹依下敎,隨駕將校軍兵及武藝別監等處,乾犒饋分給之意,敢啓。傳曰,知道。
辛未四月初二日卯時,大駕詣宗廟,夏享大祭親祭擧動入侍時,行都承旨李能燮,左承旨蔡東述,右承旨鄭漢朝,左副承旨王庭揚,右副承旨李裕承,同副承旨柳冀大,注書缺,別兼春秋權鼎鎬·朴定陽·趙秉鎬·李源逸·金永穆·朴容大·崔鳳九,檢校直提學趙寧夏·李載冕,直提學韓敬源,檢校直閣金永壽,直閣洪殷謨,檢校待敎金奎軾,待敎金演壽,檢校副提學趙慶鎬,副提學洪遠植,檢校典翰李會正·李起鎬·閔台鎬,應敎張原相,副應敎洪萬植,校理魚允中,副校理李秀萬·洪健植,修撰李載晩·金永珯,副修撰鄭學默,以次侍立。時至,通禮跪啓請外辦,上具遠遊冠·絳紗袍,乘輿出思政門。藥房提調兪致善,副提調李能燮,進前問候訖,仍出勤政門。通禮跪啓請降輿乘輦。上降輿乘輦。承旨進圭。上執圭,由興禮門,出光化門外進發,至宗廟大門外。通禮跪啓請輦乘輿。上降輦乘輿,上釋圭。承旨跪受圭。上由東夾門,入至齋殿門外,上降輿,入齋殿。少頃,通禮跪啓請出次。上改具冕服玉帶赤舃以出,承旨進圭。上執圭。通禮導上詣版位西向立,贊儀唱四拜。上行四拜禮,陞詣廟內,各室奉審訖,仍詣省器位,省器如儀訖,仍詣永寧殿,入就版位,行四拜禮,陞詣殿內,奉審如儀,仍爲省器訖。上降階大臣進前問候訖,乘輿還入齋殿,少頃,上改具遠遊冠·絳紗袍以出,承旨跪進圭,上執圭,禮儀使導上詣省牲位,省牲如儀訖。上釋圭,承旨跪受圭。上還入齋殿。傳曰,祭物陳設,當看審矣,該房知悉。出傳敎上命侍衛權退,諸臣以次詣閤。
上在昌德宮。停常參·經筵。
自未時至五更,灑雨下雨,測雨器水深五分,經宿後,宗親·儀賓·藥房·內閣·政院·玉堂口傳問安。答曰,知道。
朝廷二品以上·六曹堂上單子問安。答曰,知道。
大王大妃殿·王大妃殿·大妃殿,遣承旨朝問安。答曰,知道。
親祭後,宗親·儀賓·藥房·內閣·政院·玉堂口傳問安。答曰,知道。
朝廷二品以上·六曹堂上單子問安。答曰,知道。
還宮後,藥房·內閣·政院·玉堂口傳問安。答曰,知道。
傳曰,兵判有闕之代,前望入之。
兵曹判書前望入之,姜㳣落點。
傳曰,禮判有闕之代,前望入之。
禮曹判書前望入之,趙性敎落點。
傳曰,左副承旨許遞,前望入之。
承旨前望入之,李承宇落點。
奎章閣啓曰,大駕今已還宮,守宮檢校直閣鄭健朝,依定式減下,何如?傳曰,允。
議政府啓曰,卽見平安監司韓啓源狀啓,則楚山府古中面民家失火,延及於該面倉庫,餉留糖米五十三石,小米七石,盡爲燒燼,其所措處之方,請令廟堂稟處矣。今此失火,旣自民家而延爇,則別無根因之可覈,而餉穀燒燼,不容不充補而後已,就本道餉殖排捧錢中,依此數立本事,分付,何如?傳曰,允。
議政府啓曰,卽見廣州留守金益文狀啓,則本營守堞軍官春等都試及火砲科,固當依例設行,而武士,皆以耕作之民,赴試農務相妨竝爲待秋設行事,請令廟堂稟旨分付矣,似此妨農之時,多有退行之例,竝待秋合設之意,分付,何如?傳曰,允。
禁衛營啓曰,本營千摠李樂熙,身病猝重,勢難察任,改差,何如?傳曰,允。
兵曹判書李載元疏曰云云。答曰,省疏具悉。卿之苦懇,旣如是切摯,不得已許施,卿其諒之。
知三軍府事任商準疏曰云云。答曰,省疏具悉。卿其勿辭行公。
辛未四月初三日子時,上詣宗廟。夏享大祭親祭入侍時,行都承旨李能燮,左承旨蔡東述,右承旨鄭漢朝,左副承旨王庭揚,右副承旨李裕承,同副承旨柳冀大,注書缺,別兼春秋權鼎鎬·趙秉鎬·朴定陽·李源逸·金永穆·朴容大·崔鳳九,檢校直提學趙寧夏·李載冕,直提學韓敬源,檢校直閣金永壽,直閣洪殷謨,檢校待敎金奎軾,待敎金演壽,檢校副提學趙慶鎬,副提學洪遠植,檢校典翰李會正·李起鎬·閔台鎬,應敎張原相,副應敎洪萬植,校理魚允中,副校理李秀萬·洪健植,修撰李載晩·金永珯,副修撰鄭學默,以次侍立。時至,通禮跪啓請外辦。上具冕服·玉帶·赤舃,以出禮。儀使導上至東神門外,承旨跪進圭。上執圭,入就版位西向立。禮儀使跪啓請行事,軒架作保太平之樂,保太平之舞作,樂八成,禮儀使跪啓請四拜。上行四拜禮。禮儀使導上詣盥洗位,盥洗訖,仍導上詣第一室尊所,登歌作,保太平之樂,保太平之舞作,執尊擧羃酌鬯,禮儀使導上詣神位前,啓請搢圭,能燮奉香,冀大奉爐。上三上香。禮儀使啓請執瓚灌地,進幣瓚爵官李承輔奉瓚跪進。上執瓚灌地,以瓚,授奠幣瓚爵官吳俊泳。俊泳跪受,以授承旨,承旨恭授以出,禮儀使啓請執幣獻幣,承輔奉幣跪進。上執幣,以授俊泳。俊泳跪受,奠于案,禮儀使啓請執圭,俯伏興平身,上執圭俯伏興平身,次詣各室監爵,上香灌鬯奠幣,如上儀,禮儀使導上降復位,執禮唱進饌,軒架作豐安之樂,諸祝史,撤毛血盤,授齋郞而出,典祀官引饌,入自正門,捧俎官,各奉牲匣,薦俎官捧奠于各室,禮儀使啓請行初獻禮,導上詣第一室尊所,承輔酌醴訖。上詣第一室神位前。禮儀使啓請搢圭。上跪搢圭。承輔奉爵跪進。上執爵,授俊泳。俊泳奠于神位前,禮儀使啓請執圭俯伏興少退。上執圭俯伏興少退。樂止,大祝跪讀祝訖。上次詣各室,監爵酌獻讀祝,如上儀訖,禮儀使導上降復位,保太平之舞退,定大業之舞進,亞獻官行亞獻禮,終獻官行終獻禮訖。承旨進前奏曰,臣承命進去永寧殿,監祭將事安寧之意,敢達矣。禮儀使導上詣飮福位,飮福訖,禮儀使啓請受胙,薦俎官捧俎跪進,上受俎,以授大祝,大祝跪受訖,禮儀使導上,降復位,啓請四拜。上行四拜禮訖。禮儀使導上詣望燎位,行望燎禮訖,禮儀使啓請禮畢,仍導上出殿門,啓請釋圭。上釋圭。承旨跪受圭。上還入齋殿。少頃,通禮跪啓請外辦。上改具遠遊冠·絳紗袍,乘輿出宗廟大門外,上降輿乘輦,承旨進圭,上執圭,進發入光化門,由興禮門,至勤政門。上降輦乘輿,仍釋圭。承旨跪受圭,承旨請出標信解嚴。上由思政門還內。諸臣以次退出。
上在景福宮。停常參·經筵。
翌日大殿,宗親·儀賓·內閣·政院·玉堂口傳問安。答曰,知道。
朝廷二品以上·六曹堂上單子問安。答曰,知道。
大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷二品以上·六曹堂上,口傳問安。答曰,知道。
藥房提調兪致善,副提調李能燮啓曰,太廟親祼,徹宵將事,侵曉回鑾,勞動旣多,伏未審夜間,聖體若何,寢睡·水刺之節,何如?臣等帥諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
義禁府啓目,副司果羅采五原情云云。所當請刑是白乎矣,年滿七十,勿爲請刑,載在法典,議處,何如?判付啓飭已施矣,分揀放送爲良如敎。
兵曹判書姜㳣疏曰,伏以諏日親祼,聖慕克伸,侵曉回鑾,玉度彌康,區區欣抃之忱,小大同情。仍伏念臣,以至愚極劣之姿,前後之冒據非據,非止一再,而或有除則輒膺,或辭不獲準,則黽勉承當,是皆一官守之職也。尙可以憑籍試可之聖念,粗效陳就之微忱,至若中權之任,實非閒漫職事之可比,今玆誤恩,何爲而及於臣身也?聞命震懍,罔知攸措。噫,臣腐儒耳,軍旅之事未嘗學焉。周官大司馬之平邦國,尙矣無論,統帥羽林之士,陪衛鹵簿之後,亦豈臣駑下可能而可强者乎?況是職也,政注排擬則同乎天官,金布出入則有似地部,鞱靲節制則管轄各營,惟其兼此衆務,所以尤難其選,雖使各主所事,尙皆逡巡却顧,則以一官而有是數者之責,其不可人人之冒玷也,審矣。棨戟衛門,蓬蓽動色,鞭弭在身,閭里傳呼,寵旣赫然,榮又極矣。以臣殫竭之誠,趨走之恭,豈或爲一毫飾讓之美焉?自顧門戶寒素,根植孤弱年,來之驟躐無漸,華貫之兜攬殆遍,福過者終必報災,器小者難以受大,揣其涯量,參以物理,臣心憂悚,將不知稅駕於何地矣。周廬持被之中,天牌狎臨,促臣受符,旣在禁闥,莫越典式,雖不得不顚倒肅命,寅緣蹲仍,義不能出,明發繞壁,猥控情實。伏乞聖明,曲賜體諒,將臣本兵之銜,特許鐫改,回授可堪之人,以幸公私焉。答曰,省疏具悉。卿其勿辭行公。
上在景福宮。停常參·經筵。
藥房提調兪致善,副提調李能燮啓曰,伏未審夜間,聖體若何,寢睡·水刺之節,何如?臣等帥諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不區任伏區慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
傳曰,判義禁外,金吾堂上竝許遞,前望入之。
金吾堂上前望入之,知禁府朴珪壽·李元熙·趙性敎落點。
傳曰,右副承旨許遞,前望入之。
承旨前望入之,崔鶴昇落點。
政院啓曰,新除授右承旨崔鶴昇,時在大興郡任所,斯速乘馹上來事,下諭,何如?傳曰,許遞,前望入之。
承旨前望入之,金聲根落點。
傳曰,政官牌招開政。
傳曰,在外同敦寧許遞,今日政差出。
傳曰,呈告兵曹參判許遞,今日政差出。
傳曰,在外摠管許遞,今日政差出。
傳曰,在外泮長許遞,前望入之。
禮曹啓曰,來五月初二日,行景慕宮夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
吏曹啓曰,蔚山監牧官李明宇,守令待窠,首先擬入事,命下矣。守令見窠,今當擬入,而未經守令講,何以爲之?敢稟。傳曰,勿拘。
又啓曰,成均館典籍柳廷植·崔炳大·尹正洙,除拜過限未肅拜,竝改差,何如?傳曰,允。
兵曹啓曰,五衛將趙鎭祖·宋仁熙,忠壯衛將李熙均,俱以病難供職,呈狀乞遞,武臣兼宣傳官吳奎煥,除授在外,過限不上來,新除授全羅左水使李根永,素患痰癖之症添劇,實無登途赴任之望,戶奴呈狀乞遞矣。病旣如此,則有難强令赴任,竝改差,何如?傳曰,允。
兵曹啓曰,向來琿春寧古塔匪類摘奸往來之北兵營將校黃繼賢,多有效勞,道內邊將作窠差送,以爲示意事,奉承大院君分付,瓜近潼關僉使作窠,其代擬入之意,敢啓。傳曰,知道。
有政。吏批行判書李承輔進,參判林翰洙,參儀吳俊泳,牌招不進,以李㘾爲判尹,趙熙哲爲同敦寧,任應準爲兵曹參判,南廷龍爲工曹參議,韓敬源爲大司成,愼㘽祐爲司藝,朴鳳彬·朴基陽·郭基洛爲典籍,李源麟爲大興郡守,金好翼爲平陵察訪,訓鍊都監提調單姜㳣,禁衛營提調單姜㳣,御營廳提調單姜㳣,檢書官單安東奎,故學生李濟煥·崔時俊·全命普,已上贈童敎,孝行卓異,贈職事承傳,故學生金商鎭贈監察,金鶴壽贈戶佐,已上孝行卓異,贈職事承傳。再政。以鄭東纘爲北部令,孫亮漢爲三和府使,李明宇爲河陽縣監,軍器提調單姜㳣。三政。以方漢喆爲東部令。四政。以鄭基鵬爲引儀,朴齊英爲瓦署別提。五政。以申鎬永爲宗府主簿。
兵批,判書姜㳣進。兵批啓曰,全羅左水使今當差出而,擬望之人乏少,他道。防禦使竝擬,何如?傳曰,允。以李景夏爲知事,趙龜夏爲都摠管,李玄翼·李奎夏爲副摠管,姜文璂爲兼司僕將,閔瑜世·馮學祖·河靖一爲五衛將,南啓輪爲曹司五衛將,姜耆會爲忠壯將,鄭宗說爲武兼,柳冀喆爲全羅左水使,洪就源爲全羅中軍,任百殷爲慶尙中軍,黃繼賢爲潼關僉使,張忠漢爲天城萬戶,宋榮淳爲玉浦萬戶,陳澤根爲蟾津別將,鄭錫倫爲楊花渡別將,同知單朴景祿,僉知三單安鍾鎬·李始愚·洪昌燮,訓鍊判官加設五單許璡·吳聖模·尹興求·任原鎬·李允用。再政。以李萬沼爲蔚山監牧官,同知單朴性修,僉知二單河靖一·姜耆會,兼三和鎭·水軍僉節制使淸·南水軍防禦使單孫亮漢。
宗親府啓曰,今番宗科應製文武榜中幼學李奎敏·李煥在·李錫亨·李尙善·李仁宇,溯考泒譜,世系不分明,至於武科出身李正默,閑良李元食,初不入譜,李容浩·李榮在,父子共擧,李長元·李萬培·李丙泳·李行均,世系不分明,原榜目勿施,竝移送秋曹,照法嚴繩,何如?傳曰,允。
訓鍊監都啓曰,本局從事官洪萬植,病猝重,勢難察任,改差,何如?傳曰,允。
御營廳啓曰,本廳軍色從事官黃普淵,身病甚重,勢難察任,改差,何如?傳曰,允。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,時·原任大臣,有時急稟達事,率金吾堂上左右捕將,來詣閤外請對矣。傳曰,入侍。
傳曰,卽聞大臣請對所奏,則諸賊之越海招寇,稱亂沁都,作變德山,究其設心做計,慮無不到,實是亘萬古所無之劇逆也,其在衛正斥邪之義,不可無親問,罪人金昌實·李汝江·李敦浩,爲先具格拿囚南間。
傳曰,三罪人,當親鞫矣,該房知悉,處所,以三軍府爲之。
傳曰,委官,以右議政爲之。
傳曰,親鞫時,宮城扈衛置之。
傳曰,親鞫時,禁將,率該營馬步軍,札駐於光化門外,御將,率該營馬步軍,扎駐於迎秋門外,軍數則辛酉年例中,半減擧行。
以司謁口傳下敎曰,親鞫時,先後廂置之。
以司謁口傳下敎曰,訓局馬軍一哨·步軍五哨,領付於禁將。
傳曰,今日出宮門路,以思政門爲之。
傳曰,別抄武士,自今爲始,一依各營例久勤,與邊將,一體爲之事,分付武府·兵曹。
義禁府問事郞廳八單,權膺善·趙秉鎬·權鼎鎬·徐相敦·金奎軾·洪殷謨·李源逸·朴容大。
義禁府啓曰,罪人金昌實·李汝江·李敦浩,具格拿來南間囚之意,敢啓。傳曰,知道。
義禁府啓曰,今此親鞫時,假都事十員,令該曹口傳差出,以爲擧行,何如?傳曰,允。
又啓曰,今此親鞫時,罪人往來之際,例有軍兵圍排事,依例令訓鍊都監擧行,何如?傳曰,允。
罪人金昌實原情後,刑問一次訊杖第三度停刑,罪人李汝江原情後,刑問一次,訊杖第七度停刑,罪人李敦浩原情後,刑問一次,訊杖第三度停刑,罪人李汝江與李敦浩,面質後,刑問一次,訊杖一度停刑。
傳曰,當該問事郞廳,事過後拏處。
傳曰,親鞫撤罷。
傳曰,侍衛與扎駐軍兵,令各其營,別饒次分給。
傳曰,庭鞫爲之。
罪人金昌實,更推後,刑問一次,訊杖第五度停刑,罪人李汝江·李敦浩等,更推後,刑問一次,訊杖各三度停刑,罪人李汝江與李敦浩,更推面質。
傳曰,庭鞫姑罷
傳曰,金吾堂上,竝從重推考。
以權膺善·權鼎鎬·徐相敦·李源逸·金奎軾·洪殷謨,拿處傳旨。傳曰,問事郞廳,飭已施矣,竝分揀。
吏曹口傳政事,三和府使柳冀喆,仍任事承傳。
吏曹啓曰,因大臣所奏,大興郡守李源麟,口傳相換事承傳。
訓鍊都監啓曰,因義禁府草記,罪人往來之時,排圍軍一百名,定送之意,敢啓。傳曰,知道。
又啓曰,謹依下敎,侍衛與扎駐本廳軍兵等處,別饒次分給之意,敢啓。傳曰,知道。
又啓曰,今此三軍府庭鞫時,依兵曹節目,罪人結幕處步軍一哨,將官率領,嚴加排立,而事畢後,待標信罷出之意,敢啓。傳曰,知道。
辛未四月初六日□時,上御思政殿。時任大臣,率金吾堂上·左右捕將請對入侍時,承旨缺,假注書鄭元和,缺領議政金炳學,右議政洪淳穆,判義禁李承輔,知義禁朴珪壽,知義禁兼右捕將李元熙,知義禁趙性敎,左捕將許熠,以次進伏訖。上曰,史官分左右。上命大臣進前。炳學等進前問候。各殿問候訖,上曰,卿等有何事請對耶?炳學曰,卽見左右捕廳所報,則捉得邪徒三漢,所謂李敦浩·李汝江,締結洋賊,作變德山者也。敢於所不敢之地,敢行所不敢之事,亂逆從古何限,而至凶絶悖,未有如此賊之甚者也。所謂金昌實,慫慂洋賊,稱亂沁都者也。越海招寇,何等凶圖,而虺蜮匿影,梟獍互應,禍心逆節,又未有如此賊之甚者也。覆載之所難容,人神之所共憤,玆用相率求對,捕廳在囚三罪人,亟令王府,具格拿來,推鞫得情,快正典刑,斷不可已矣。上曰,以我國人,越海招寇,稱亂沁都,已是覆載之難容,又有年前德山作變,心所痛惋,一時不已,今幸捉得,俱是同一心腸,衛正斥邪,人理之所當然者也,當親鞫矣。淳穆曰,今此諸罪囚,窮凶絶慝之逆節,乃亘古所未有之變也。多年假息於覆載間,已極神人之憤惋,而旣幸斯得,斷案掀露於捕招,此不可晷刻容貸,亟令設鞫得情,快伸王章,是臣等所以仰請者也。上曰,今將親鞫矣,窮凶絶慝之賊,從古何限,而至於此賊,則越海招寇,與德山作變,設心做計,可謂君讐國賊,萬萬痛惡矣。今番捕廳所招文案,卽爲待令事。榻前下敎炳學奏曰,動駕及殿座時,諸臣服色,以黑團領磨鍊,而惟獨親鞫時,則以時服爲之者,似是未遑而然。自今以後,親鞫時,諸臣服色,以黑團領爲定恐好,故敢達矣。上曰,依爲之。出擧條炳學曰,全羅左水使柳冀喆,方在三和府任所,莅纔周年,治績優異,且設砲兵,方略縝密,當此邑務旁午之時,若爲遞等,不但民情願留之莫遏,許多設始之事,有難付之生手,使之還仍本任,許用水使階梯,令該曹口傳下批,新差府使孫亮漢,亦許防禦履歷,何如?上曰,依爲之。出擧條炳學曰,昨日政,新差河陽縣監李明宇,方任蔚山監牧官,而善於做治,又設砲軍,自巡營褒啓,奉有守令承傳,擧擬此邑,而聞有親病,不得遠赴,行將呈遞云,似此褒賞之人,亦不可許解而止。陰竹縣監,令該曹口傳相換,何如?上曰,依爲之。出擧條淳穆曰,親鞫事,命下矣。宗府正權膺善,副司果趙秉鎬·權鼎鎬·徐相敦,檢詳金奎軾,直閣洪殷謨,副司果李源逸·朴容大,竝問事郞廳差下,何如?上曰,依爲之。出榻敎上曰,史官就座。仍命大臣先退,又命退。諸臣以次退出。
辛未四月初六日午時,上詣三軍府,親鞫入侍時,行都承旨李能燮,左承旨金聲根,右承旨蔡東述,左副承旨李裕承,右副承旨柳冀大,同副承旨李承宇,假注書鄭元和,事變假注書缺,別兼春秋權鼎鎬·趙秉鎬·朴定陽·李源逸·金永穆·朴容大·崔鳳九,檢校直提學金炳地·趙寧夏·李載冕·閔升鎬·趙成夏,直提學南廷順·韓敬源,檢校直閣金永壽,直閣洪殷謨,檢校待敎金奎軾·洪承億,待敎金演壽,檢校副提學李明應·趙慶鎬·趙敬夏,副提學洪遠植,檢校典翰李會正·金奎弘·閔台鎬,應敎張原相,副應敎洪萬植,副校理李秀萬,副修撰鄭學默·黃普淵,以次侍立。時至,通禮跪啓請外辦。上具翼善冠·袞龍袍,乘輿出思政門,藥房提調兪致善,副提調李能燮,進前問候訖。仍由勤政門·興禮門,出光化門,詣三軍府。通禮跪啓請降輿,上降輿陞座。承旨奏曰,時任大臣·金吾堂上·兩司諸臺,使之入侍,何如?上可之。領議政金炳學,右議政洪淳穆,判義禁李承輔,知義禁朴珪壽·李元熙·趙性敎,大司憲徐堂輔,執義吳慶履,掌令南相說·朴顥陽,持平李元祺·許栻,大司諫趙光淳,獻納徐胄淳,正言韓緻奎·李肇信,問事郞廳·宗親府正權膺善,副司果趙秉鎬·權鼎鎬·徐相敦,檢詳金奎軾,直閣洪殷謨,副司果李源逸·朴容大,刑房都事曺鎭億·李根豐,文書色都事黃猷淵·李得凡,以次侍立訖。炳學進前問候訖,承旨奏請入羅卒,又請上罪人。上可之。罪人金昌實,具格上之,捧姓名年記訖,承旨取問目,進讀上前。在事變日記罪人金汝江,具格上之,捧姓名年記訖,承旨取問目,進讀上前。在事變日記罪人李敦浩,具格上之,捧姓名年記訖,承旨取問目,進讀上前。在事變日記上命書傳敎曰,金吾堂上,竝從重推考。又命書傳敎曰,當該問事郞廳,事過後拿處。出傳敎傳曰,親鞫撤罷。出傳敎炳學進前奏曰,昨日政,新除大興郡守李源麟,與道臣,有內外從應避之嫌云,依近例,他道守令中,令該曹,口傳相換,何如?上曰,依爲之。出擧條上降座乘輿,由光化門·興禮門·勤政門,至思政門,承旨請出標信解嚴。上還內,諸臣以次退出。
上在景福宮。停常參·經筵。
藥房提調兪致善,副提調李能燮啓曰,親臨訊囚,勞動旣多,伏未審夜間,聖體若何,寢睡·水刺之節,何如?臣等帥諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
政院啓曰,今日藥房問安啓辭入傳之際,史官一員,不卽待令,以致闕參,事未前有,萬萬駭然。當該史官,所當重勘,而本院請推之外,無他可施之罰,何以爲之?敢稟。傳曰,從重推考。
春秋館啓曰,別兼春秋臣朴定陽,以御營廳從事官,今日軍布捧上時,晝仕出去之意,敢啓。傳曰,知道。
奎章閣啓曰,檢書官安東奎,有身病,勢難供職減下,其代以前薦人李吉遠,依已例,除取才差下,令該曹,口傳付軍職,使之冠帶常仕,何如?傳曰,允。
刑曹啓曰,宗親府啓辭內,今番宗科應製文武榜中,幼學李奎敏·李煥在·李錫亨·李尙善·李仁宇,溯考泒譜,世系不分明,至於武科出身李正默,閑良李元食,初不入譜,李容浩·李榮在,父子竝擧,李長元·李萬培·李丙泳·李行均,世系不分明,原榜目勿施,竝移送秋曹,照法嚴繩,何如?傳曰,允事批下矣。謹依傳敎,罪人等,多散刑吏,散四譏詗之際,李丙泳先爲捉來嚴囚,李奎敏·李煥在·李錫亨·李尙善·李仁宇·李正默·李元食·李容浩·李榮在·李長元·李萬培·李行均,俱已下鄕的實,隨其居住,散關各該道,使之罔夜捉上,待押來,照法擧行之意,敢啓。傳曰,知道。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
春秋館啓曰,別兼春秋臣金永穆,以訓鍊都監從事官,今日軍布捧上時,晝仕出去之意,敢啓。傳曰,知道。
三軍府啓曰,卽接訓鍊都監所報,則今四月初九日習陣日次,而大將臣李元熙,有身病,不得行操云矣,敢啓。傳曰,知道。
三軍府啓曰,黃海道龍媒鎭砲軍四十名設置報來矣,敢啓。傳曰,知道。
禮曹啓曰,圖畫署,有別遞兒祿窠,而畫員中,勤勞國役者,使之次次許付矣。付祿金夏鍾,以軍官在外代,畫員白俊煥勤勞最多,依例許付,何如?傳曰,允。
兵曹啓曰,宣傳官李昌漢,兼司僕將姜文璂,五衛將馮學祖,昌德宮衛將權基禎,俱以病難供職,呈狀乞遞,竝改差,何如?傳曰,允。
吏曹參議吳俊泳疏曰云云。省疏具悉。爾其勿辭察職。
上在景福宮。停常參·經筵。
以慶尙監司金世鎬狀啓,巨濟府人命渰死事。傳曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
傳曰,推鞫爲之。
罪人金昌實·李汝江等,更推後刑問一次,訊杖各三度停刑,罪人李敦浩,更推,罪人昌實等,捧遲晩結案。
傳曰,推鞫撤罷。
罪人昌實等結案。
義禁府罪人昌實,年四十五,結案白等,矣身根脚段,父景煥,父矣父興壽,竝只故,母林召史生存,母矣父名不知,故白良乎,父母,以胎生於京畿豐德地,移居于西部阿峴,入籍居生是白乎旀,行凶節次段,矣身,賦慝性而狼毒豺戾,混邪類而蛇盤蚓結,潛買唐物。乃敢違法而交易,稔習洋書,甘爲領洗而作號,妖如敬一而至於四五次禮拜,凶如喆增而受其數百金贓獲。神父交友,通呼吸於洋西,妖豎淫朋,祕蹤跡於遼東,謂大國不能拒,謂佛浪不可當,樂致善之凶言,以除邪爲報讐,以招寇爲稱亂。要假領差之威勢,潛俟八月海舶,逃彼游,敢指百里都城,譬諸魚涸,設心則縱賊做謀則構兵,捕招成鈇,鞫供如印。此誠窮天地·亘古今所無之凶圖逆節,而卽神人之所共憤,晷刻之所難貸。謀反大逆不道的實,遲晩的只罪,大明律謀反大逆條云,凡謀反及大逆,但共謀者,不分首從,皆凌遲處死,同律,死囚覆奏待報條云,其犯十惡之罪,應死者,決不待時亦爲白有臥乎等用良,昌實段,不待時凌遲處死爲白乎事。
義禁府罪人汝江,年七十結案白等,矣身根脚段,父仁基,父矣父煻,母林召史,母矣父桂柱,竝只故白良乎,父母以胎生於忠請道鎭川地,移居公州,入籍居生是白乎旀,行凶節次段,矣身,本以憯絶之種,素蓄樂禍思亂之心,習洋書而爲傳染之學,接邪徒而作居停之所,稔惡蓄穢,罔非背正而冒禁。朋淫群醜,乃敢領洗而告解,約倭貰軍之陰謀綢繆於權神父,交通越海,招寇之凶,掀露於崔性一,同往挽賊徒而不得,妖言自歸於杜撰,慮敎友之及害,悖習固結於黨與,潛隨洋船到泊之處,忍作德山持鍤之變,捕招旣的,焉逭躬犯之律,致案畢具,莫逃頭質之供,千剮萬戮,猶可爲輕,謀反不道的實,遲晩的只罪。大明律謀反大逆條云,凡謀反,但共謀者,不分首從,皆凌遲處死,同律死囚覆奏待報條云,其犯十惡之罪應死者,決不待時亦爲白有臥乎等用良,汝江段,不待時凌遲處死爲白乎事。
義禁府罪人敦浩,年四十一結案白等,矣身根脚段,父甲緖,父矣父儒宗,竝只故,母崔召史生存,母矣父,海舟故白良乎,父母以胎生於德山地,移居于木川,入籍居生是白乎旀,知情不告節次段,矣身,本以醜類,潛懷陰謀,背正匿邪。自其幼年,惑世誣民,作爲能事,洋書習誦,敢稱金馬道受學,海舶浮來,的指裴化無傳言與張·崔·金·權而同惡,謂天地神明之可欺,平日綢繆。只在外寇之招誘,半夜隨去,乃至德山之作變,當場凶犯之狀,旣自目見,賊黨混參之供,無異首實,情節畢露於捕招,致案旣成於鞫供,冒犯至重,刑戮猶烏可免知情之律乎?知情不告的實,遲晩的只罪,大明律謀反大逆條云,知情故縱,隱藏者斬,同律死囚覆奏待報條云,其犯十惡之罪,應死者,決不待時亦爲白有臥乎等用良,敦浩段,不待時斬爲白乎事。
三軍府啓曰,卽接禁衛營所報,則今四月初十日,習陣日次,而大將臣李章濂有身病,不得行操云矣,敢啓。傳曰,知道。
三軍府啓曰,別抄武士,自今爲始,一依各營例,久勤與邊將一體爲之事,分付武府兵曹事,命下矣。軍官·武士,通融間二都目一人差送,定式施行,何如?傳曰,允。
禁衛營啓曰,本營騎士別將白樂贊,身病猝重,勢難察任,改差,何如?傳曰,允。
上在景福宮。停常參·經筵。
藥房提調兪致善,副提調李能燮啓曰,伏未審日間,聖體若何,寢睡·水刺之節,何如?臣等帥御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,得不來會云矣,敢啓。傳曰,知道。
政院啓曰,臣今日入直禁軍戎器點考,進去下直之意,敢啓。傳曰,知道。
又啓曰,臣依定式,進詣香室奉審,則香祝櫃祝板袱子精潔之意,敢啓。傳曰,知道。
又啓曰,臣依定式,進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以北兵使金箕錫狀啓,逃越民領回時,慶源府使金漢雄,初不關由,別定將校,經先受來,極涉駭忽,固當罷黜請勘,設賑方張,難付生手,而管轄之地,有此犯越,惶恐待罪事。傳曰,當此設賑之時,難付生手,且與知而不禁有異,特爲安徐,卿亦勿待罪事,回諭。
大司憲徐堂輔,大司諫趙光淳,執義吳慶履,掌令南相說·朴顥陽,持平李元祺·許栻,獻納徐胄淳,正言韓緻奎·李肇信等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤鬱未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,載萃之一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不備之說,兪出兪凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。且與身死旣久之後,追律之例,大有異焉。不可援用尙魯追施之律,請物故罪人裕,亟施孥戮之典。噫嘻,痛矣。今此鍾·振兩賊之凶,思之膽掉,言之骨冷,蓋其陰謀逆節,适·璉之今又出矣。凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警則曰,當爲蜀漢分院兵助勢之策,湖南伯得差之願無,非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上凶訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之說,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之因,十三日至凶之說,與鍾一,一而二二而一。似此今古所無之逆,不可只施治逆之常典,适·雲已行之例,不用於此兩賊而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤蘖,托爲凶徒死士,父事振采,兄事友文,欲輸軍糧則轉致南陽。凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延熳酬酢,卽此數段,已足爲諸賊眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞無不參知,則罪止誅身,失之太輕,王章不嚴,輿憤未洩,請逆賊友文·光友,加施孥戮之典,致後·延壽竝施孥籍之典。噫嘻,痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山而肆發憯悖之說,觀奇貨於北謫而先倡負來之言,醞釀則嘯聚武士也。設施則乘夜火攻也,惟其狡譎飾辭,頑毒忍杖,亂逆之端緖,雖無盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕,請謀反大逆不道知情不告罪人榮瑾,亟施孥戮之典。噫嘻,痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪也。鳳周凶謀逆節,無不同參,一而二二而一也。旣已稱款於知情,則豈可有貸於王法乎?又此李奎和則接肚於賊禎,聯脈於逆瑾,思樂禍亂,圖爲不執之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?以此諸賊之至凶絶悖,一串貫來,厥罪惟均,是皆殪殄,滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰,此而謂無所躬犯容之,謂不足深誅而貸之,付之惟輕,不施極律,則伏莽之戎,燎原之漸,豈不大可懼哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻,痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨。平日追逐所圖者,無非陰謀,冒雨宴集,所會者盡是逆黨,至於二字凶言,旣露於鞠招,而三尺王章,只施於渠身,已是失刑之大者,負犯如此,關係若是,而豈可只以知情不告蔽之哉?輿情去益憤鬱,國論尙此沸騰,請知情不告罪人兢善,亟施孥戮之典焉。噫嘻,痛矣。載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐士蠢氓論,而腕把至憯之牘,目閱絶悖之說,則奔走號遑來告之不暇,而偃息恬嬉,不思所以人得而誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負狂至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,王章之所必伸,輿情之所共憤也,而聖度過加寬容,尙靳兪音,益不勝抑鬱之至,情黑山島減死罪人載仁,亟令王府,嚴鞫得情,快施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參於朝籍,俱其彝性,豈或侵染,而乃反糾結異類,看作奇貨,或聚首講習於深犯密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法節邪書若神明。此是渠莫掩之眞贓,罔赦之斷案,而及有王府拏來之令,脫身亡命,是心無父無君,變名易性,其計至奸至慝,抵賴鞠庭,難化梟獍之腸,憑藉外國,罔非鬼蜮之情。鳳周世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁乃祖軍卒之稱,尙今唾罵悖孫傳襲之惡,吁亦痛惋。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍禨之醞釀,無不根窩於此。憂深伏莽,何異黃巾綠林,禍將滔天,有浮洪水猛獸,何幸太陽中天,奸狀莫逃。夬伸三尺之章,遄伏肆市之典,神人之憤,庶可少洩,而似此巨魁,不可只誅其身而止,請謀反不道罪人鍾三·鳳周,竝施孥戮之典。噫嘻,痛矣。亂臣賊子,從古何限,而豈有如喆增之窮凶極惡者乎?渠以蟣蝨之賤,素具梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孼,穿奸竇而酷嗜邪術,慕異類而滅絶倫綱,潛懷不軌之圖,敢生射天之計,遂乃越海招寇,謀危邦國,至于年前海沿之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶,精兵未及逞於凶圖,而此則甘心前矛,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我人民,不待沁·玉千禧之祕傳帛書,而自有廣東澳門之直通赫蹄,國人之曰可殺,猶屬緩聲,王法之所必誅,不宜少淹。及其捕招之出,而情跡尤著,逮使之發而罪人斯得,天誅可以大行,王章可以夬伸。而噫,彼猷善之凶狡,乃敢先機而營護,聲氣直走於暗地,指畫素定於滅口,至使凶身,任其徑斃,三尺之典憲未加,寸刃之自戕遽先,神人之憤,中外之惑,去益未解。此若以其身已死而不施極律,則亂賊無所懼而王法無所施矣。斬屍之法,雖無可據,孥戮之典,自有其例,請徑斃罪人喆增,亟施嗣賊已施之律。噫嘻,痛矣。演承·洛承之罪,可勝誅哉?所謂邪孼醜類,種下生種,斁倫敗常,人不爲人,根深窩成,蔓延蒂固,財色而誑誘,嘯聚其徒黨,鋤而復萌,撲之愈熾,不知何樣禍機,伏在何地。其爲民國無窮之憂,將無所止屆也。演承,渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年侵染,賦性至慝。鳳周在誼,俱是邪窩,夤緣在誼,交通鳳周·惟一·大洙,無非邪類,相識惟一,親知大洙,詭謀祕計,明若串貫,而環連凶圖悖節,互相蛇蟠而蚓結,至於洋醜之敬一,乃是邪學中巨魁也。渡海潛來,隱形匿影,如非偏惑於此,則初無相從之時,而偕弟屈膝,前席之拜禮甚恭,與婢慣面,內室之酒會頻成,通用錢貨,情誼倍加慇懃,輸送魚脯,饋遺從又絡續,甘心護法,奉敎主若神明,聚首習講,視禍囿爲樂地。此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在於眩惑。慫惠乃兄,暗滋奸黜之萌,聯絡同黨,打成逋逃之藪,蓋此指畫排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲。王法之所必誅,不宜少淹,究厥情節,其兄其弟,卽一而二二而一也。近日邪術之肆行,皆緣此輩之接踵,憂深伏莽,何異白蓮黃巾,禍將滔天,有浮洪水猛獸,何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情少洩,而似此凶醜,不可只誅其身而止,請正法罪人演承·洛承,亟施孥戮之典。噫嘻,痛矣。鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之宣惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,此卽近古所無之逆節也。巨魁成七,雖已漏網,晩植等諸罪人之陰謀祕計,心腸貫一,仇機毒矢,情跡無貳,若不大加懲創,亟施典刑,則亂臣賊子其將接踵而起,寧不大可懼哉?端緖旣露,鞫覈未竟,酌處之處分遽下,臣等愕然,失圖不勝抑鬱,請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻,痛矣。亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺,而斁絶彝倫,異類之糾結,而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃。快伸三尺之章,遄伏肆市之典,神人之憤,庶可少洩,而似此君讐國賊,決不可孥戮而止,苟有加於此之極律,則何可不施於此賊乎?至於敦浩,亦一邪徒中巨慝,締結匪類,潛懷異圖,形跡極其詭祕,情節尤所狡惡,與汝江,一而二二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩。今此只誅其身,不足蔽其罔赦之極罪,請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。答曰,不允。昌實·汝江兩罪人酌處,自有稱停而然,此何足加律爲也?至於敦浩事,煞有間焉,亦勿更煩。
大司諫趙光淳,獻納徐胄淳,正言韓緻奎·李肇信等啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排鋪設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典,司諫趙璟淳,時在平安道定州地,請斯速乘馹上來事,下諭。答曰,不允。下諭事許遞。
傳曰,臺諫竝許遞,前望入之。
議政府啓曰,異樣船之逗遛內洋,已有日矣。昨見畿營狀啓,則南陽府使,行將問情云,未知何國船之因何事來泊,而此不可不詳問委折,解事譯官,令該院,擇定幾人,除下直下送,何如?傳曰,允。
三軍府啓曰,卽見北兵使金箕錫狀啓,則以爲本營及行營,各設銃手一百名,作爲前後別砲,而有別船示意之擧然後,可有永久之效,依吉州防營例,試放計劃,每年各取,優等一人,直赴殿試,實爲激勵之道,伏俟朝家處分云矣,係是科試,令政府稟處,何如?傳曰,允。
三軍府啓曰,卽接御營廳所報,則今四月十一日,習陣日次,而親臨文武科放榜相値,不得行操云矣,敢啓。傳曰,知道。
三軍府啓曰,咸鏡道咸興府新砲衛五十名,永興府別砲軍一百名,鏡城府別砲衛一百名,鍾城府砲軍一百名,富寧府別砲衛一百七名,德源府砲軍五十名,定平府別砲衛一百名,安邊府別砲軍七十名,端川府別砲衛一百名,明川府別砲衛二百名,甲山府新砲衛一百二十名,長津府別砲衛一百名,文川郡別砲軍三十名,高原郡別砲衛三十名,利原縣別砲軍四十名,新砲軍四十名,城津鎭別砲軍一百二名,設置報來矣,敢啓。傳曰,知道。
三軍府啓曰,卽見北兵使金箕錫狀啓,則以爲本營及行營,各設銃手一百名,作爲前後別新砲,而有別般示意之擧然後,可有永久之效,依吉州防營例,試放計劃,每年各取優等一人,直赴殿試,實爲激勵之道,伏俟朝家處分矣。係是科試,令政府稟處,何如?傳曰,允。
以忠請監司金炳始狀啓,靑山縣監金永國,遭父喪事。傳曰,令該曹口傳,各別擇差,不日下送。
宗親府啓曰,日前宗科人中閑良李丙泳·李行均,派系不分明,原榜目勿施,竝移送秋曹,照法嚴繩事蒙允,而今見兩人呈單,則行列統同時,已爲改名,竟不載籍而應擧云,溯考派譜本名,與世系昭載,則合有參恕之道,原草記中,改付標,以爲應榜之意,分付該曹,何如?傳曰,允。
營建都監啓曰,本都監提調李元熙,時帶知義禁矣,職務相妨,所帶金吾之任,今姑遞改,何如?傳曰,允。
義禁府啓曰,謀反大逆不道罪人昌實,謀反不道罪人汝江,旣有承服正刑矣。其父母·妻妾·子女·祖孫·兄弟姊妹·子之妻妾·伯叔父·兄弟之子,年歲姓名,存沒居住,令漢城府,考出帳籍後,分付五部,與各該道應坐諸人,一一査出,使之修成冊報來後,竝依律擧行,而籍沒家産,破家瀦澤降邑號等事,令各該司,捧承傳擧行,何如?傳曰,允。
上在景福宮。停常參·經筵。
自辰時至巳時,灑雨下雨,測雨器水深二分。
還內後,藥房·內閣·政院·玉堂口傳問安。答曰,知道。
傳曰,新恩謝恩,當親受矣,該房知悉。
傳曰,此家科聲甚稀貴,新及第李弼鎔賜樂,校理除授。
吏曹啓曰,降邑號,卽是本曹擧行,而問于禁府,則謀反不道罪人汝江,居生於忠請道公州地云,公州判官,降爲縣監,何如?傳曰,允。
吏曹口傳政事,以金炳耆爲靑山縣監。
弘文館啓曰,新除授校理李弼鎔卽爲牌招察任,何如?傳曰,允。
刑曹啓曰,宗親府啓辭內,日前宗科人中,閑良李丙泳·李行均,派系不分明,原榜目勿施,竝移送秋曹,照法嚴繩事,草記蒙允,而今見兩人呈單,則行列統同時,已爲改名,竟不載譜而應擧云矣。溯考派譜,本名與世系昭載,則合有參恕之道,原草記中,改付標,以爲應榜之意,分付該曹,何如?傳曰,允事批下矣。謹依傳敎,已爲就捕之李丙泳放送,今方譏捕之李行均,置之之意,敢啓。傳曰,知道。
辛未四月十一日辰時,上詣勤政殿。文武科放榜親臨入侍時,行都承旨李能燮,左承旨金聲根,右承旨蔡東述,左副承旨李裕承,右副承旨柳冀大,同副承旨李承宇,注書缺,別兼春秋權鼎鎬·朴定陽·金永穆·崔鳳九,檢校直提學金炳地·趙寧夏·李載冕·閔升鎬·趙成夏,直提學南廷順·韓敬源,檢校直閣金永壽,直閣洪殷謨,檢校待敎洪承億,檢校副提學李明應·趙敬夏,校理李載德,副校理洪健植,修撰李載晩,副修撰鄭學默·黃普淵,以次侍立。時至,通禮跪啓請外辦。上具遠遊冠·絳紗袍,乘輿出思政門,藥房提調兪致善,副提調李能燮,進前問候訖,仍詣勤政殿。通禮跪啓請降輿。上降輿。通禮跪啓請執圭陞座,承旨進圭。上執圭陞座,宗親文武百官,以次就位。贊儀唱四拜,宗親文武百官行四拜禮訖。能燮奏曰,文武新恩入門次,請出標信,把守甲士處祗受,何如?上曰,以已下標信擧行,可也。文武新恩,以次入庭,分東西序立,贊儀唱四拜,文武新恩行四拜禮訖,承旨二人,進當座前,跪啓放榜,頒牌賜花宣醞如儀訖,文武新恩行四拜禮訖,代致詞官進當座前,跪讀致詞訖,宗親文武百官行四拜禮。上命書傳敎曰,此家科聲甚稀貴,新及第李弼鎔賜樂,校理除授,通禮跪啓禮畢。上降座釋圭。承旨跪受圭。上乘輿至思政門外。承旨請出標信解嚴。上還內。諸臣以次退出。
上在景福宮。停常參·經筵。
傳曰,左副承旨許遞,前望入之。
承旨前望入之,李基正落點。
議政府啓曰,卽見三軍府草記啓下者,因北兵使金箕錫狀啓,本營及行營,各設銃手一百名,而其所激勸之方,每年各取優等一人,直赴殿試事,令政府稟處事,允下矣。重邊固圉之政,固莫如此,而況他道已許之事乎?竝依狀請施行,何如?傳曰,允。
宗親府啓曰,今此親臨大宗會時入參,璿源各派,錄名成冊,修正以入之意,敢啓。傳曰,知道。
義禁府啓曰,卽接右捕廳牒報及成冊,則謀反不道罪人汝江之子應九,已爲捉囚,而年二十八懸錄矣。卽爲發遣府都事,具格拏來南間囚後,瓦冶峴,依律文緣坐處絞之意,敢啓。傳曰,知道。
刑曹啓曰,卽接黃海監司徐元輔文移,則遂安郡徒一年定配罪人金萬興,限滿云矣。取考曹上配案,則萬興酒隣里罪,庚午四月定配,今已限滿的實,依法典放送後,徒流案頉下事,分付道臣之意,敢啓。傳曰,允。
又啓曰,卽接平安監司韓啓源文移,則龍岡縣徒一年定配罪人趙永基限滿云矣,取考曹上配案,則永基,以社穀欠縮罪,庚午四月到配,今已限滿的實,依法典放送後,徒流案頉下事,分付道臣之意,敢啓。傳曰,知道。
吏曹啓目,出身金璂福名字,改以商福事告狀,令藝文館,給帖,何如?啓依允。
辛未四月十二日巳時,上御康寧殿。新恩謝恩親受入侍時,行都承旨李能燮,假注書李熙圭·康炳迪,記事官白時洽,別兼春秋權鼎鎬,以次進伏。文武新恩序立階下訖,上曰,史官分左右。引儀,引文武新恩,入就位。能燮曰,新恩後拜人,使之隨入乎?上可之。能燮曰,從陞中,有率榜人,使之下去,一體行禮乎?上可之。贊儀唱四拜,文武新恩及率榜人,行四拜禮訖。仍行宣醞,贊儀唱四拜,文武新恩及率榜人,行四拜禮訖。能燮曰,新恩使之以次陞殿奏職姓名,而武科,只使甲科陞殿乎?上可之。文科新恩及武科甲科人,以次進前,奏職姓名訖。以次退出。上曰,史官就座。又命退。諸臣以次退出。
上在景福宮。停常參·經筵。
傳曰,藥院都提調有闕之代,前望入之。
內醫都提調前望入之,右議政洪淳穆落點。
臺諫前望入之,大司諫李命喆,執義白奎洙,司諫張皓根,掌令林炳道·奇錫衍,持平趙在九·南相說,正言李鳳德落點。
兵曹啓曰,今月十六日,一兼禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以李容九爲兼司僕將。
上在景福宮。停常參·經筵。
自巳時至未時,灑雨下雨,測雨器,水深七分。
傳曰,禮房承旨,馳詣宗廟·景慕宮,奉審摘奸以來。
傳曰,藥院提調許遞,前望入之。
內醫提調前望入之,趙基應落點。
傳曰,左副承旨許遞,前望入之。
承旨前望入之,李鳳億落點。
傳曰,吏曹參判有闕之代,前望入之。
吏曹參判前望入之,兪錫煥落點。
奎章閣啓曰,明日卽奉謨堂,夏孟朔奉審日次,臣等,進詣擧行之意,敢啓。傳曰,知道。
宗親府啓曰,明日,卽天漢殿夏孟朔大奉審日次,臣等與閣臣,進詣擧行之意,敢啓。傳曰,知道。
三軍府啓曰,鎭撫中軍,今旣見窠矣。此時此任,不容不另擇,行護軍魚在淵,特爲差下,判官聞有身病云矣,改差,其代本府從事官李昌會差下,竝令該曹,口傳下批,使之當日辭朝,前判官李道植,京職待窠,遞付,何如?傳曰,允。
三軍府啓曰,洋船來泊於沁都不遠之地,雖未知其意之何居,而凡於防守,尤當加意,增兵添糧之道,自臣府,量宜措處,以爲及時下送之地,何如?傳曰,允。
又啓曰,沁都之增兵添糧,纔有稟啓者矣。訓局步軍二哨,火藥一千斤,手弩弓十張,具箭三百枝,別破陣三十名,禁衛營步軍一哨,火藥一千斤,手弩弓十張,具箭三百枝,別破陣十名,御營廳步軍一哨,火藥一千斤,手弩弓十張,具箭三百枝,別破陣十名,摠戎廳牙兵一哨,佛狼機三十門,具丸二千箇,大砲三坐,火藥一千斤,今將下送,而四營步軍各一哨則領付於新差中軍,訓局步軍一哨則領付於新差判官,今方發送,各自團束,隨機應援,軍餉一千石,以戶曹儲庫所在米劃送,自舟橋司,船運領去之意,分付,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而國忌相値,不得設行之意,敢啓。傳曰,知道。
兵曹鎭撫中軍單魚在淵,特爲差下事承傳。
兵曹啓曰,五衛將河靖一,文臣兼宣傳官李載晩,俱以病難供職,呈狀乞遞,鄭漢然除授在外,過限未肅拜,竝改差,何如?傳曰,允。
承文院啓曰,卽見盛京禮部咨文,則以爲拏送昌麟島等處犯越人四十二名,一一招供後遞解山,東巡撫衙門査收辦理,毋稍疎虞事知照云矣。已有都京禮部回咨,今無容更述,以承領之意,撰出回咨,付撥下送于灣府,傳給鳳城將處,以爲轉致盛京之地,何如?傳曰,允。
吏曹參判林翰洙疏曰云云。答曰,省疏具悉。所請依施。
上在景福宮。停常參·經筵。
自辰時至酉時,灑雨下雨,測雨器水深八分。
藥房提調趙基應,副提調李能燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學無時急稟定事,左議政未差,右議政洪淳穆有身病,不得來會云矣,敢啓。傳曰,知道。
又啓曰,左承旨李鳳億,時在鎭撫中軍任所,斯速乘馹上來事,下諭,何如?傳曰,許遞,前望入之。
承旨前望入之,柳冀大落點。
傳曰,臺諫竝許遞,政官牌招開政,如有違牌,勿爲呼望。
傳曰,在外知敦寧·同敦寧·禮曹參議·呈告知經筵許遞,今日政差出。
傳曰,公事不審之中官吳有恒推考。
以京畿監司朴永輔狀啓,異船防守隘口,莫如孫石項竟至放過,揆以節制,萬萬痛駭,通津府使洪在愼,爲先罷黜事。傳曰,姑爲安徐,戴罪擧行。
宗親府啓曰,臣等與閣臣,進詣天漢殿御眞展奉,奉審無頉之意,敢啓。傳曰,知道。
奎章閣啓曰,奉謨堂夏孟朔奉審,而日氣陰濕,不得擧行之意,敢啓。傳曰,知道。
又啓曰,景慕宮望廟樓,今望奉審無頉之意,敢啓。傳曰,知道。
吏曹啓曰,日前公州判官,降爲縣監事,草記蒙允,而便考故例,則只改州號,不降縣監矣。今亦依已例,公山判官下批,何如?傳曰,允。
兵曹啓曰,慶興移邑時,折衝羅河民,出義願納,極爲嘉尙,道內邊將,作窠差送,以爲示意事,奉承大院君分付,瓜近柔遠僉使,作窠擬入之意,敢啓。傳曰,知道。
兵曹啓曰,新除授全羅監營中軍洪就源,身病猝重,萬無登途赴任之望云,罷黜,何如?傳曰,允。
又啓曰,公州判官,改以公山判官事,自吏曹啓下矣。兼公州鎭兵馬節制都尉,改以公山鎭兵馬節制都尉,公州營將,亦以公山營將下批之意,敢啓。傳曰,知道。
執義白奎洙,司諫張皓根,掌令奇錫衍,持平南相說等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請大逆不道罪人鍾一·振采,竝施适·雲之例。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府嚴鞫得情,快施極律焉。措辭見上請謀反大逆不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人鄭在永,蝟島減死定配罪人朴晩源,荏子島減死定配罪人沈永澤,蛇島減死定配罪人鄭,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配〈罪人〉朴士元,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人汝江,亟施适·雲已施之律,知情不告罪人敦浩,施以孥戮之典焉。措辭見上答曰,不允。
執義白奎洙,掌令奇錫衍,持平南相說等啓曰新除授掌令林炳道,時在□□□□地,持平趙在九,時在□□□□□地請竝斯速乘馹上來事,下諭。答曰,許遞。
司諫張皓根啓曰,大司諫李命喆,時在□□□□□地,正言李鳳德,時在全羅道全州地,請竝斯速乘馹上來事,下諭。答曰,許遞。
有政。吏批行判書李承輔進,參判兪錫煥,參議吳俊泳,竝式暇,以閔泳緯爲大司憲,宋敦玉爲大司諫,洪萬植爲執義,張原相爲司諫,洪殷謨·金永珯爲掌令,李源逸爲獻納,閔致亮·蔡思欽爲持平,柳明根·金養默爲正言,李豐翼爲知敦寧,金基纘爲同敦寧,金曾鉉爲敦寧都正,沈東臣爲禮曹參議,金有淵爲知經筵,任商準爲知義禁,朴顥陽爲司僕正,丁大永爲儀賓都事,李藥秀爲監察,金秉洙爲典籍,元用星爲長興主簿,張應翰爲智陵參奉,羅采五爲京畿都事,兼公山府使單金炳始,公山判官單趙命敎,已上降邑號事承傳,檢書官單李吉遠贈童敎,辛兢泰贈僕正,孝行卓異,加贈事承傳,故學生閔泰儀·金仁憲贈童敎,已上孝行卓異,贈職事承傳。再政。以洪殷謨爲應敎,金奎軾爲副應敎,魚允中爲修撰,韓敦源爲戶曹參判,李康準爲永禧殿令,安橓爲造紙別提,兼直閣單洪殷謨。三政。以崔鳳九爲掌令,兪能煥爲漢城主簿。四政。以朴齊性爲引儀。五政,以尹象儀爲內贍主簿。
兵批,判書姜㳣進,以徐相鼎爲同知,洪南周爲宣傳官,金秀玉·金庚動爲五衛將,金鍊得爲昌德將,李建昌·李弼鎔爲文兼,柳昌烈爲三軍府從事官,金商鉉爲全羅左水使,文進烈爲全羅中軍,朴處潤爲古今島僉使,羅河民爲柔遠僉使,申老勳爲花水山別將,同知單白瑥錫,僉知二單南啓輪·李容九。再政。以李祥宇爲宣傳官,同知單金鍊得,僉知二單金秀玉·金庚勳,兼公山鎭右營將討捕使單南正祐,兼公山鎭兵馬節制都尉單趙命敎。
以京畿監司朴永輔狀啓,中軍李熙甲,以親病受由下往,曠職一時可悶,不得已罷黜事。傳曰,令該曹口傳擇差,當日下送。
三軍府啓曰,仁川之於洋舶碇住處,爲其直路矣。此不可不增兵防守,一倍戒嚴,訓局軍一哨,守禦營別破陳五十名,領付於仁川府使具完植處,京營則自臣府,以密奏彽尾徵調,外營則發符合符之際,亦使之祕密擧行,火藥一千斤,鉛丸一萬五千箇,以各營所在,分排下送,聞通津軍餉不敷云。戶曹儲留米三百石,自舟橋司領運事,分付,何如?傳曰,不必發兵符,今以密奏,自本府,從容調發,可也。
訓鍊都監啓曰,本局別將鄭雲星,身病猝重,勢難察任,改差,何如?傳曰,允。
吏曹啓目,前營將李峻儀名字,改以庾稙,司果李元儀名字,改以元稙,出身李邦儀名字,改以邦稙事爲等如,告狀,依例令藝文館給帖,何如?啓依允。
又啓目,副護軍李錫宙名字,改以冕宙,宣傳官李敬儀名字,改以敬儀事爲等如,告狀,依例令藝文館給帖,何如?啓依允。
上在景福宮。停常參·經筵。
傳曰,自明日,進講爲之。
傳曰,日前洋舶之闖入德浦也,砲軍吳三祿,爲彼砲所殞云,未知存恤之何居,而聞不勝慘惻之至,且各處士卒之結陣戒嚴,旣多日矣。風飡露宿,果無疾恙否,憧憧之念,食息不弛,吳三祿之掩埋,其妻孥之顧助,各處士卒之犒饋,竝令畿營,從優題給,物力,以公錢會減,仍遣宣傳官,將此辭敎,一一勞問以來。
弘文館啓曰,新除授應敎洪殷謨,修撰魚允中,竝卽牌招察任,何如?傳曰,允。
又啓曰,新除授副應敎金奎軾,時在慶尙監營,經筵入番事緊,請斯速乘馹上來事,下諭。答曰,許遞。
執義洪萬植啓曰,臣與本生父右議政淳穆,有應避之嫌,請命遞斥臣職。答曰,依啓。
兵曹啓曰,去三月十五日,慶科庭試武科殿試時,直赴殿試,奉承傳勸武軍官元弼義等五百五人內,四百八十六人應試參榜,所授帖文,竝收聚爻周,別騎衛金禹成,火砲安寧厚,旗牌官李東顯·趙碩元,武藝別監張弘石·朴慶秀,選武軍官裴學秀,吹鼓手郭快彦,哨軍金永哲·潘泰淵,中哨軍劉浩大·徐啓興等十二人遭故,兼司僕蔡應浩,以父子俱參,不爲赴試,竝依法典陳試,選武軍官羅熙胤,火砲魏奉學,別砲宣順男等三人,身病不赴,係是三式年內,竝依例陳試。北兵營親騎衛金宗岡,平安兵營壯衛士金弘守,忠淸兵營砲手李寬一等三人,無緣不赴,其委折,關問各該道帥臣後稟處。直赴會試奉承傳選武軍官閔岐鎬等三十一人內,二十五人,應試參榜,選武軍官金良錫作故,所授帖文,竝收聚爻周,別砲衛金仁化,選武軍官閔昌鎬等二人遭故,竝依法典陳試。火砲姜銀斗身病不赴,依例勿施,所授帖文,收來爻周,京畿監營火砲徐興陽,忠淸兵營馬兵閔政鎬等二人,無緣不赴,其委折,關問各該道帥臣後稟處,何如?傳曰,允。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右副承旨李承宇,今日不爲仕進,卽爲牌招,何如?傳曰,允。
又啓曰,卽者司諫張原相,以其親病,投章徑行,原疏纔已捧入矣,所當直捧遞差傳旨及禁推傳旨,而此與無端下鄕有異,從重推考,何如?傳曰,允。
以右副承旨李承宇牌不進罷職傳旨。傳曰,只推。
以黃海水使尹狀啓,龍媒僉使李泰英,繕械修廨,全鎭蘇完,瓜期已報,令該曹稟處事。傳曰,聞甚嘉尙,特爲加資,限一瓜仍任。
春秋館啓曰,別兼春秋朴定陽,以御營廳從事官,今日軍布捧上時,晝仕出去之意,敢啓。傳曰,知道。
三軍府啓曰,京畿南陽府別砲軍一百名,長湍府別砲武士二百名,高陽郡砲手七十名,加平郡砲軍二十名,陽川縣砲軍四十三名,慶尙道聞慶縣砲軍五十名,設置報來矣,敢啓。傳曰,知道。
兵曹啓曰,卽接昌德宮衛將牒報,則昌德宮守直軍士順吉爲名漢,粧板破紙一片,偸竊出去之際,執捉云矣。空闕守直,何等愼重,而似此之類,攔入差備內,雖以一片紙,有所偸竊之境,萬萬驚駭。順吉漢,出付捕廳,到底究覈,雖以守直內官言之,常時苟能察飭,豈容若是?不可無警,其時守直內官,竝令該府,拏問處之,何如?傳曰,偸竊之狀,雖是痛駭。然破紙一片,何可甚誅?令本曹,決棍放送,守直內官拏問置之。
司諫張原相疏曰云云。答曰,省疏具悉。爾其勿辭往護。
辛未四月十七日巳時,上御延生殿。進講入侍時,領事洪淳穆,講官姜㳣,參贊官李基正,侍讀官洪健植,假注書李載德,記注官尹相殷,別兼春秋朴定陽,各持中庸,以次進伏訖。上曰,史官分左右。淳穆進前問候,各殿問候訖。上誦前受音一遍,仍開卷。㳣讀自凡爲天下,止不誠乎身矣,仍釋義訖。文義缺上曰,洋舶動靜,何如?淳穆曰,自孫石項,還爲退舶後,日來姑未聞動靜,而此不足深慮,都下民情,未能安靖,穀價日踊,窮夏艱食之歎,是可悶也。上曰,何足爲慮?民情可悶也。㳣曰,今則知彼,故京鄕民情,不至騷擾,而米價甚貴,緣此艱食,若有可食之穀,民可安堵矣。洋舶在沁都下,水路之所從來,故稅船不得上來,以此爲悶,而彼船之切急者,尤有甚於我之稅船,海水甚鹹,人不可飮。魯在問情之際,不禁彼之汲水,今已相戰,則列邑浦口,嚴加防守,使彼不得汲水,則不至幾日,彼必退去矣。稅船之無相侵奪,此不可信也,前則,問情相通而然也。今於相戰之後,其心所在,何可測度乎?臣魯在東萊時,屢見異船之來泊,而必先渴求者卽,汲水也。若無可汲之水,彼不得久留也。上曰,講官曾任萊邑,當詳知之矣。我國則山川險阻,洋醜必難犯矣。淳穆曰,洋醜以船爲家,只是慣習泛海,且況我國山川之險阻,戒嚴旣具,則何慮之有?但若久泊不退,自不無繹騷矣。㳣曰,大國則數千里沙漠之曠野也。無一山隔,環以江海,故彼得以用技,我國則山川險阻,彼雖有兵技,難以用之,而我之備禦之道,亦不可不固矣。上曰,大國則洋人何以無難通和乎?講官燕行而還,必知之矣。㳣曰,自皇明時,因其善於曆法,始爲交通,而近則恭親王,曲庇洋人,遂不敢驅逐也。上曰,皇明時,有利瑪竇矣。恭親王,是皇帝之何親也?㳣曰,皇帝之親叔也,咸豐之弟也。上曰,洋船來泊,必有我國人內應,而其所欲,雖在於講和,若和之,則倫紀斁敗,吾夫子之道,將不得行矣。淳穆曰,以近日鞫招觀之,邪徒鋤治,旣極嚴峻,而脈絡猶爲相通於洋人,則今此彼舶之來,安知無內應?講和一事,千年禮義之邦,天下之所共知,而中國乃大去處,雖其客置一邊,以我國疆域之小,若與之交通,國何以爲國,人何以爲人乎?㳣曰,大國人,亦皆人人恨之,而不得逐出者,以畏恭親王而然矣。今番咨文,自禮部,再三阻却,而亦恭親王力勸出送之,今則天下皆知我國之必不通商,若一許和,則當爲天下笑矣。上曰,萬靑藜,是漢人乎?㳣曰,然矣。大國朝士之相從我國使臣者,皆漢人也。滿人則相從者絶少,而無論滿漢人,我國則視以一國人,其相待甚厚矣。上曰,漢人,亦知我國之有大報壇乎?㳣曰,皆知之,見我國衣冠,亦甚欽慕,或於無他人之時,有暫換着者矣。以下缺
上在景福宮。停常參·經筵。
自前夜五更至開東,灑雨下雨,測雨器水深二分。
三軍府啓曰,卽接訓鍊都監所報,則今四月十九日,習陣日次,而大將臣李元熙,有身病,不得行操云矣,敢啓。傳曰,知道。
又啓曰,卽見鎭撫使鄭岐源狀啓謄報,則草芝僉使明錫俊,年少蒙騃,德浦僉使朴廷煥,旣老且癃,竝皆罷黜,至於草芝鎭,自是本營自辟窠,而此時此任,不可膠守前例,爲辭矣。兩鎭俱係要衝之地,而當此戒嚴之會,尤不可不另擇,前僉使李濂,草芝僉使差下,五衛將崔敬善,德浦僉使差下,竝令該曹口傳下批,聞李濂與崔敬善,方在江華云,除朝辭赴防之意,行會,何如?傳曰,允。
兵曹口傳政事,草芝僉使單李濂,德浦僉使單崔敬善,以上口傳下批事承傳。
奎章閣啓曰,檢書官李吉遠,有身病,勢難供職,減下,其代以前薦人徐簡淳,依已例,除取才差下,令該曹,口傳付軍職,使之冠帶常仕,何如?傳曰,允。
營建都監啓曰,本都監提調任商準,除拜知義禁矣,職務相妨,所帶金吾之任,今姑遞改,何如?傳曰,允。
禮曹參議沈東臣疏曰,伏以臣,昨伏承除旨,以臣爲禮曹參議者,感激恩私,粗伸叨謝之忱,而第臣與本曹判書臣趙性敎,有男妹應避之嫌,揆以格例,在下當避,玆控短章,仰瀆崇嚴。伏乞聖慈,俯垂鑑諒,亟遞臣所帶之職,以存公格,以安私分焉云云。答曰,省疏具悉。所請依施。
敦寧都正金魯鉉疏曰云云。答曰,省疏具悉。所請依施。
辛未四月十八日巳時,上御延生殿。進講入侍時,講官金世均,參贊官李承宇,檢討官魚允中,假注書康炳迪,記注官白時洽,別兼春秋朴定陽,各持中庸,以次進伏訖。上曰,史官分左右。上誦前受音一遍訖,仍開卷。世均讀自誠者天之道也。止右第二十章,仍釋義訖。上命授書算于世均,上讀新受音十遍訖。世均還納書算。上曰,誠者,眞實無妄也,誠之者,欲其眞實無妄也,則聖賢之別,於此可見矣。世均曰,聖敎至當矣。不勉不思,從容中道者,生知之聖也。擇善固執而誠其身者,學知之賢也。上曰,人一己十,人百己千,非但學問之可入於聖賢之域,萬事皆當若是矣。世均曰,此非徒學問爲然,百千萬事,皆致誠而無少間斷然後,可以成就也。上曰,雖愚必明,雖柔必强,君臣上下,皆能行此道,則豈無愚者明柔者强之理乎?世均曰,欲行堯·舜君臣之道,亶不外乎誠,進進不已,百倍其功然後,是可以愚可進於明柔可進於强,苟或作輟無常,不足以致其效也。仍奏曰,中庸一書,誠爲樞紐,而至此章,語誠始詳,蓋誠實理也。天之所以爲天,聖之所以爲聖,亦惟曰實此理而已。惟常人雖具實理,爲私欲所蔽,內外隱顯,不能眞實無妄,未免有二致,二則便非誠也。故必勉之以擇善固執,加之以博學審問,則自然化其質而實其理,優入於聖人之域,苟非誠,曷以哉?故上文論三德曰,所以行之者一也,論九經亦曰,行之者一也。一卽誠也,大學修齊治平,亦本於誠意,此中庸·大學之相爲表裏者也。上曰,中庸·大學之相爲表裏,果曾見於小註矣。世均曰,大學篇末,有宋儒之論,雖以我東言之,臣之十代祖文忠公臣金□□,於鰲城府院君李恒福小朞之日,夢與之講論中庸·大學,相爲表裏之說,亦有先正臣宋時烈題跋矣。上曰,此編,專主誠一字也。世均曰,中庸,固主於誠,而大學雖曰,主於敬,亦以誠,爲一篇之緊要也。上曰,人而不知誠敬則何以謂人乎?世均曰,然矣。人無誠敬,不足以謂人矣。
上在景福宮。停常參·經筵。
傳曰,德浦僉使崔敬善,草芝僉使李濂,俱以時帶五衛將差除矣。以未挈眷,必有顧戀之心,而以若薄況,難以計活,所帶五衛將勿出代,而兼之事,分付。
政院啓曰,卽者吏曹郞廳來言,臺諫有闕政事,取稟。傳曰,當日爲之。
傳曰,呈告藝文提學許遞,今日政差出。
議政府,以趙秉鎬爲檢詳。
吏曹,舍人單趙秉鎬。
司饔院啓曰,今日監膳時,日下生鮮,腐傷體少,屢次點退,其所改色,與前無異,日勢漸晩,雖不得不捧入,而該貢人等所訴內,今當秀魚,深入育卵之時,捉得無路云,在前如此之時,曾有稟旨代封之例矣。莫重御供,自下不敢擅便,惶恐敢啓。傳曰,知道。代封。
吏曹啓曰,載寧郡守金永應,以其身病,不得還任云,罷黜,何如?傳曰,允。
又啓曰,成均館直講朴鍾善,受由過限不上來,改差,何如?傳曰,允。
又啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。
兵曹啓曰,宣傳官李建中·李祥宇,五衛將金秀玉·金庚勳,俱以在外除授,上來無期云,新除授全羅左水使金尚玄,親病沈重,萬無離側赴任之望,戶奴呈狀乞遞矣,竝改差,何如?傳曰,允。
有政。吏批,行判書李承輔,參議吳俊泳病,參判兪錫煥進,吏批啓曰,行判書李承輔,參議吳俊泳,俱以病不來,小臣獨政未安,何以爲之?敢稟。傳曰,仍爲之。
吏批啓曰,珍島府使,今當差出,而本府,以防禦重地,不可不擇差,他道守令邊將,竝擬,何如?傳曰,允。
以李源命爲大司憲,金奎軾爲執義,金正浩·姜周用爲正言,洪萬植爲副應敎,李參鉉爲知敦寧,金樂淵爲敦寧都正,金元性爲禮曹參議,閔致庠爲知義禁,趙基應爲弘文提學,韓敎源爲載寧郡守,檢書官單徐簡淳,幼學蔡瑞周年七十,今超通政,持平蔡思欽父加資事承傳。再政。以任商準爲刑曹判書,李圭昌爲繕工副正,裵相奎爲直講。三政。以趙秉鎬爲檢詳,洪善周爲司宰僉正,閔致鴻爲珍島府使,學正單金在鼎。四政。以張福遠爲康陵令。五政。以李鎬昌爲平市主簿。六政。以李秉哲爲禮賓主簿。
兵批,判書姜㳣進。兵批啓曰,全羅左水使,今當差出,而擬望之人乏少,同道防禦使竝擬,何如?傳曰,允。
以朴來命爲同知,許鏶·安禹善爲宣傳官,千義賢·孫瀅銖爲五衛將,成喬修爲全羅左水使,同知單馮學祖,龍媒僉使李泰英,加一瓜仍任事承傳。再政。以李載敏爲椒島僉使,同知單孫瀅銖,兼珍島鎭兵馬僉節制使湖南水軍防禦使監牧官單閔致鴻。
三軍府啓曰,卽接禁衛營所報,則今四月二十日,習陣日次,而大將臣李章濂,有身病,不得行操云矣,敢啓。傳曰,知道。
知敦寧李豐翼疏曰云云。答曰,省疏具悉。所請依施。
辛未四月十九日巳時,上御延生殿。進講入侍時,同知事許傳,參贊官李承宇,侍讀官洪健植,假注書李載德,記注官石宗珍,別兼春秋金永穆,各持中庸,以次進伏訖。上曰,史官分左右。上誦前受音一遍訖,仍開卷。傳讀自誠明,止第二十三章,仍釋義訖。上曰,自誠明自明誠,反覆互換言之,何也?傳對曰,非反覆互換也。自誠明,與自明誠,指意各殊。自誠明者,由誠實之理而明無不照也,此則聖人之德,與天道合一者也。自明誠者,由明其善而後,乃可合於誠實之理也。此賢人之學,以人道造極者也。上曰,與天地參,則聖人之德,廣大博厚。傳對曰,首章所云,天地位萬物育,卽此意也。故高明配天,博厚配地,此皆言聖人,與天地同其體用也。夫天在上,地在下,人在其中,以藐然一身,參之爲三才者,卽是誠而已。誠者,眞實無妄之謂,而理之純一不貳者也。故易曰,天行健,君子以,自强不息,天之運行,若有一息間斷,則何以一日夜一周,而與日月之度數,無一毫差錯,萬古如一乎?至如花果之類,一稟於理,則黃者常黃,紅者常紅,莫非誠實之道也。後章云,維天之命,於穆不已,蓋曰,天之所以爲天也。於乎不顯,文王之德之純,蓋曰,文王所以爲文也。純亦不已,文王之不已,乃天道之誠一無貳也。伏望殿下,一以至誠爲主於學問思辨,敎化政令之際,純亦不已,則可以贊天地之化育,而與天地參矣。以下缺
上在景福宮。停常參·經筵。
藥房提調趙基應,副提調李能燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學無時急稟定事,左議政未差,右議政洪淳穆有身病,不得來會云矣,敢啓。傳曰,允。
傳曰,都承旨·同副承旨竝許遞,前望入之。
承旨前望入之,李建弼。丁觀燮,落點。
以北兵使金箕錫狀啓,犯越,在管轄之地,惶恐待罪事。傳曰,勿待罪事,回諭。
三軍府啓曰,卽接御營廳所報,則今四月二十日,習陣日次,而大將臣任商準有身病,不得行操云矣,敢啓。傳曰,知道。
承文院啓曰,卽見盛京禮部咨文三度出來者,一是本年夏季統巡,箚泒蒙古右翼協領德泰,前往巡察,預行知照事也。一是西沿拏送犯越人衆曁投慢書情形,飭下山東,申明辦理,嚴密査禁,奉上諭知照事也。一是西沿犯越情形,飭下山東撫臣及奉省沿海地方,申明科條,作速嚴飭査禁,以免滋生事端事,奉上諭知照云矣。竝撰回咨,付撥下送于灣府,傳給鳳城將處,以爲轉致盛京之地,何如?傳曰,允。
辛未四月二十日巳時,上御延生殿。進講入侍時,領事金炳學,講官趙基應,參贊官金聲根,檢討官魚允中,假注書徐正淳,記注官尹相殷,別兼春秋金永穆,各持中庸,以次進伏訖。上曰,史官分左右,炳學進前問候,各殿問候訖。上誦前受音一遍,仍開卷。基應讀自至誠之道,止右第二十五章,仍釋義訖。文義缺炳學曰,洋船之逗遛內洋,已多日矣。浮家泛宅,作爲生計,則彼醜之技,止於此而已,而其去其來,本自閃忽,來不足憂也,去不足恃也。但因此不無稅船遲泊之慮,都下艱食,甚涉悶念,數日以來,市直漸歇,民心賴安,是爲萬幸。上曰,洋舶甚叵測矣。炳學曰,情形之叵測,莫如洋夷,而所謂彌利堅,只有部落而已。中間有華盛頓云者,開拓城池,建得基址,與海外洋夷,互相通涉,而英吉利,似是最近,此在海國圖誌矣。上曰,此與海浪賊無異矣。炳學曰,其所營爲,惟利是趨,而往來海島之際,亦多劫掠之習,果與海浪賊無異焉,而彼所謂交易云者,尤是駭悖之言也。彼雖以此來鬧,一切嚴防然後,國可爲國矣。上曰,雖云交易,不可與外國相通,而若一相通,則邪學必熾,夫子之道,將淪矣。炳學曰,苟一相通,邪學果當熾盛,而夫子之道,如日中天矣。似此妖邪之氣,何敢滓穢太淸乎?上曰,宣傳官往見,則船板破傷果然矣。炳學曰,彼船之敢肆跳踉,必有我國人之所慫慂者,而轟砲之撞破船板,彼醜之喪膽逃走,此爲快事矣。上曰,彼船中,多我國人云,尤所痛憤。若此之類,豈可謂我國人物乎?炳學曰,棄其父母之邦,逃入異類之船者,究厥情狀,萬戮而有餘誅,此等之類,卽禽獸之不若,豈可曰我國人云乎?上曰,過孫石項之際,豈無我國人之內應乎?炳學曰,若無內應之類,彼豈敢無難闖入乎?此都是邪徒之和應而然,去益痛惋矣。上曰,邪學之徒,殪殄滅之,可也。今亦似有餘黨矣。炳學曰,朝家治邪之法,旣峻且嚴,窮搜捕捉,捉必殪殄之,而餘黨之在逃者亦多,次第鋤治矣。上曰,彼學雖死不棄,此果何學耶?炳學曰,冒邦禁而至死不棄者,此其爲凶種醜類也,豈可以人理責之乎?上曰,傳云不奪農時,而此時失農,甚可悶慮,聞宣傳官所奏,則沿江軍兵,以三四日輪回作農云,三四日之間,何可專力農事乎?炳學曰,此其必至之勢,而此時失農甚悶然矣。基應曰,沿江各處,皆如此云,甚是悶慮矣。上曰,聞宣傳官,往永宗,宿洋船留碇近處,則一船平明果退,而以千里鏡照看而去云矣。炳學曰,洋夷來泊之時,每以千里鏡照看者,爲其窺伺而然矣。中國則洋夷別構八九層閣,俯瞰宮中,而中國不能禁,只爲遮障云,彼夷駭惋之習,有如此矣。上曰,洋賊闖入中國,必是恭親王之所引也。我國之力,固不及中國,而以中國之大,不能廓掃,似是恭親王,染邪陰護之致也。炳學曰,恭親王之陰護洋夷,爲其受賂而然,而向來咨文,自禮部,再三阻搪,畢竟恭親王再三周旋,至於移咨之境云,其染邪綢繆之迹,遠及我國者,乃若此矣。上曰,以皇上之叔父,利貨賣國,是豈人情乎?炳學曰,以若處地,有若行事者,果非人情也,臣分也。上曰,中國人,以鴉片烟之故,似多受傷矣。基應曰,中國之見侮洋賊,實以恭親王之誘納陰護而然。若宋之秦檜,主和於金國,竟致覆敗之禍,蓋小人之禍國,終始爲物慾之蔽,不知禍亡之相尋也。炳學曰,宋高宗,泥馬渡江,保有半壁江山,而不知秦檜之奸,信之如己,忠如岳武穆,竟爲秦檜所矯殺,不可知者小人,而雖有十君子,每遇一小人之害,此從古志士之所捲卷歎息者也。上曰,孟子曰,一薛居州,其於宋王何,斯語誠然矣。炳學曰,聖敎果切當矣。上曰,史官就座。仍命大臣先退。又命退諸臣,以次退出。
上在景福宮。停常參·經筵。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,而雩祀壇南邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
禮曹,東耤親耕田,所種大麥小麥,親刈取稟奉敎親刈。
奎章閣啓曰,檢書官徐簡淳,有身病,勢難供職減下,其代以前薦人朴永善,依已例,除取才差下,令該曹,口傳付軍職,使之冠帶常仕,何如?傳曰,允。
副應敎洪萬植疏曰,伏以臣於日昨,伏奉玉署除旨,牌招狎臨,臣感恩怵義,雖已張皇出肅,而第臣本生父右議政臣淳穆,方帶春秋館監事矣。臣所兼編修官之銜,揆以典式,在所當遞。玆敢冒瀆控籲,伏乞聖慈,俯垂鑑諒,亟令選部,照例鐫改,俾存公格,不勝幸甚,臣無任云云。答曰,省疏具悉。所請依施。
辛未四月二十一日巳時,上御延生殿。進講入侍時,講官李參鉉,參贊官蔡東述,檢討官鄭學默,假注書趙鍾翼,記事官白時洽,別兼春秋權鼎鎬,各持中庸,以次進伏訖。上曰,史官分左右。上誦前受音一遍訖,仍開卷。參鉉讀自故至誠無息,止久也,仍釋義訖。
上在景福宮。停常參·經筵。
以咸鏡監司金壽鉉狀啓,端川府人命渰死事。傳曰,許多人命之一時渰死,聞甚矜慘,元恤典外,別加顧助,如有生前身還布竝蕩減,未拯屍身,期於拯得之意,廟堂各別措辭關飭。
議政府啓曰,卽見京畿監司朴永輔所報,則枚擧楊根郡守牒呈,以爲均·惠兩廳所納太二十一石零,今方本色上納,而至若田米二百四十七石零,則以今事勢,雖行推剝,窮蔀民情,萬無本色收捧之路,同田米,特許詳定代納,爲辭矣。濱江瘠土,蔀屋艱難,已是民情之可矜,而況昨年之夏暵秋霖,野稼山畬,往往有卒痒失稔之歎,則田米之本色上納,此又民力之所難辦者也。依報辭,特許詳代,俾紓一分事勢,何如?傳曰,允。
御營廳啓曰,本廳千摠李尙權,身病甚重,勢難察任,改差,何如?傳曰,允。
又啓曰,本廳千摠,今當差出,而擬望之人乏少,外任竝擬,何如?傳曰,允。
三軍府啓曰,忠淸道兵營砲軍一百一名,忠州牧砲手二百名,公山府砲軍五十名,洪州牧砲手一百二十名,淸風府火砲軍五十名,泰安府砲手一百名,林川郡砲手四十名,韓山郡砲手四十名,舒川郡砲軍五十名,沔川郡砲手四十名,天安郡砲手四十名,槐山郡砲手十九名,瑞山郡砲手五十名,溫陽郡砲軍二十名,大興郡砲手二十名,鴻山縣砲手二十三名,堤川縣砲軍三十五名,平澤縣砲手三十五名,稷山縣砲手二十名,定山縣砲軍十五名,靑陽縣砲軍十五名,恩津縣砲手四十名,魯城縣砲軍二十名,扶餘縣砲手二十名,石城縣砲軍十五名,庇仁縣砲手五十名,藍浦縣砲軍五十名,鎭川縣砲軍六十名,結城縣砲軍五十名,保寧縣砲手五十名,海美縣砲手五十名,唐津縣砲手四十五名,新昌縣砲手四十名,禮山縣砲手四十名,木川縣砲軍十六名,全義縣砲手二十名,黃澗縣砲軍三十名,牙山縣砲軍四十名,平薪鎭砲手四十名,設置報來矣,敢啓。傳曰,知道。
知敦寧李參鉉疏曰,云云。答曰,省疏具悉。所請依施。
辛未四月二十二日巳時,上御延生殿。進講入侍時,同知事徐相鼎,參贊官丁觀燮,侍讀官李秀萬,假注書徐正淳,記事官石宗珍,別兼春秋權鼎鎬,各持中庸,以次進伏訖。上曰,史官分左右。上誦前受音一遍訖,仍開卷。相鼎讀自今夫天斯昭昭之多,止右第二十六章,仍釋義訖。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,出征軍卒,與各其邑砲兵,則雖爲犒饋,其父母妻孥之計活,亦必爲難,京軍則各其營,鄕軍則各其邑米肉從優題給事,自武府行會。
傳曰,卽見鎭撫使狀啓,則前中軍曺尙俊等,願納軍需,此時出義,尤爲嘉尙,不可無示意之擧,令武府,待班師,論賞以聞。
以平安監司韓啓源狀啓,前義州府尹李建弼,水口萬戶林桂英罪狀,令攸司稟處,常時不飭,惶恐待罪事。傳曰,勿待罪事,回諭。令廟堂稟處。
以平安兵使蔡東健狀啓,義州前府尹李建弼,水口萬戶林桂英罪狀,令攸司稟處,常時不飭,惶恐待罪事。傳曰,勿待罪事,回諭。令廟堂稟處。
以濟州防禦使趙羲純狀啓,明月鎭萬戶康在五,爲先罷黜事,傳曰,此是意外之事。明月鎭萬戶罷黜,特爲安徐。
宗親府啓曰,前宗科人中幼學李仁宇,派系不分明,原榜目勿施,移送秋曹,照法嚴繩事,草記蒙允矣。今見該擧子呈單,則行列統同時,已爲改名,竟不載譜,而應擧云矣。溯考派譜,世系昭載,則合有參恕之道,原草記中拔去之意,分付該曹,何如?傳曰,允。
弘文館啓曰,典翰未差,應敎洪殷謨內閣進,校理李載德·李弼鎔在外,上番闕直,事甚未安,副應敎洪萬植,副校理李秀萬·洪健植,竝卽牌招,推移入直,何如?傳曰,允。
承文院啓曰,卽見都京禮部咨文二度,則一是西沿犯越拏送匪民李福等,及投遞慢書等情,具奏奉旨知照事也。一是以聾啞愚氓,過江深入,因懇査勘一事,早有章程等,具奏奉旨知照云矣。竝以承領,撰出回咨,定禁軍,騎撥下送于灣府,傳給鳳城將處,以爲轉致北京之地,何如?傳曰,允。
兵曹啓曰,來五月初二日,大駕詣景慕宮,夏享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,訓局馬軍二哨·步軍四哨,訓將率領爲先廂,禁營步軍三哨·兩營騎士各一番,禁將率領爲後廂,禁軍,二番爲之,別抄軍一哨,領付於中央陣,御將率該營步軍一哨,騎士一番及訓局餘軍二哨留陣,餘軍留營置之。
訓鍊監都啓曰,謹依下敎,出征軍卒每名下,父母妻孥處,各米三斗·錢一兩,宣布德意,一一分給之意,敢啓。傳曰,知道。
御營廳啓曰,謹依下敎,本廳出征軍卒每名下,父母妻孥處,各米三斗·錢一兩,宣布德意,一一分給之意,敢啓。傳曰,知道。
禁衛營啓曰,謹依下敎,出征軍卒每名下,父母妻孥處,各米三斗·錢一兩,宣布德意,一一分給之意,敢啓。傳曰,知道。
摠戎廳啓曰,謹依下敎,本廳出征軍卒每名下,父母妻孥處,各米三斗·肉代錢一兩,宣布德意,一一分給之意,敢啓。傳曰,知道。
辛未四月二十三日巳時,上御延生殿。進講入侍時,講官曺錫雨,參贊官柳冀大,檢討官黃普淵,假注書趙鍾翼,記注官尹相殷,別兼春秋朴容大,各持中庸,以次進伏訖。上曰,史官分左右。上誦前受音一遍訖,仍開卷。錫雨讀自大哉,止右第二十七章,仍釋義訖。
上在景福宮。停常參·經筵。
政院啓曰,卽者吏曹郞廳來言,臺諫有闕政事,取稟。傳曰,當日爲之。
傳曰,在外敦寧都正許遞,今日政差出。
傳曰,在外與呈告摠管竝許遞,今日政差出。
以鎭撫使鄭岐源狀啓,職在統禦,不善團束,致令洋醜,無難下陸,惶恐待罪事。傳曰,勿待罪事,回諭。
以江原監司申應朝狀啓,三陟府民家失火事。傳曰,當此農節,民家燒燼,若是夥多,聞極驚慘,元恤典外,別加顧助,趁卽結構奠接,無有一民失所棲遑之弊事,廟堂措辭關飭。
議政府啓曰,卽見濟州牧使趙羲純狀啓,則明月鎭漂倭十名問情,則乃是蕯州鹿兒島人,而船隻旣已破傷,其治送之方,及船材燒火,卜物替運等節,竝請令廟堂,稟旨分付矣。漂流而到泊,到泊而船破,風濤餘生,宜其從速歸去,依已例,擇定完固船隻,定差員,次次領付于萊府,所棄船材,所見處燒火,小艇二隻,與所帶卜物,依其願,從便施行事,分付,何如?傳曰,允。
議政府啓曰,咸平見窠,行將差代矣。宿弊未祛,不容不另擇後已,勿拘常格,各別檢擬事,分付,何如?傳曰,允。
吏曹啓曰,掌樂院正趙龜永,成均館典籍李鎬翼,以其身病,呈狀乞遞,竝改差,何如?傳曰,允。
又啓曰,掌樂院正,今當以蔭官差出,而擬望之人乏少,外任竝擬,何如?傳曰,允。
兵曹啓曰,宣傳官許鏶·安禹善,五衛將千義賢·孫瀅洙,昌德宮衛將金鍊得俱以病難供職,呈狀乞遞,竝改差,何如?傳曰,允。
有政。吏批,行判書李承輔,參判兪錫煥進,參議吳俊泳牌招不進。以洪殷謨爲執義,南啓憲爲司諫,李㘾爲知敦寧,李冕應爲敦寧都正,朴齊鴻爲掌樂正,金友根爲廣興守,閔成鎬爲鍾城府使,鄭昌煥爲平邱察訪,檢書官單朴永善,成均生員趙敬命,贈戶參例兼,故學生趙脩,贈左承旨,趙楚璧贈僕正,已上副摠管趙錫中三代。再政。以趙肅夏爲應敎,金有淵爲判尹,李公愚爲漢城庶尹,徐曾輔爲殷山縣監。三政。以沈東瑾爲三陟府使,李羲性爲槐山郡守。四政。以洪秉瑋爲長城府使,吳徹相爲三嘉縣監。五政。以吳章默爲徽陵令,金炳右爲咸平縣監。六政。以李根集爲監察,崔德峻爲比安縣監。七政。以沈承澤爲分內醫提調,曹鎭億爲景慕宮令,金炳驪爲引儀。八政,以洪基泰爲典籍,南啓薰爲禁府都事。九政。以兪鎭元爲敦寧主簿。
兵批,判書姜㳣進,以李載元爲知事,尹正求爲都摠管,李容象·趙錫中爲副摠管,柳昌龜·金泰衡爲宣傳官,洪膺模·安東旭爲五衛將,愼德成爲昌德將,姜成俊爲守門將,金鎭國爲神光僉使,同知單趙鎭祖。再政。以鄭鳳愚爲咸鏡中軍,李種懿爲訓鍊主簿,同知單千義賢,都摠管單李容象。三政。以徐浩淳爲武兼,同知單愼德成,德津萬戶單裵龍九。
三軍府啓曰,洋夷之闖入草芝鎭,昨有畿營馳啓矣。沁府之水陸戒嚴,有不可疎虞,西北別付料七十人,具弓箭,該兵房領率,卽刻下送,別抄軍一哨,哨官領率,使之罔夜往赴,軍餉米一千石,又自太倉,急急下送,何如?傳曰,允。
又啓曰,沁府下送別抄軍一哨,今方抄出,而餘軍一哨,咸願共赴,氣義爭先,不可以力遏心,亦爲一體徵調,使之竝力赴援,何如?傳曰,允。
又啓曰,德津萬戶有闕矣。此時此鎭,不宜曠代,訓鍊主簿裵龍九,特爲差下,令該曹口傳下批,聞方在江華陳中云,使之除朝辭赴防之意,三懸鈴行會,何如?傳曰,允。
御營廳啓曰,本廳千摠趙羲轍,以前任鍾城府使,方在任所,上來尙遠,久曠可悶,改差,何如?傳曰,允。
又啓曰,本廳千摠,今當差出,而擬望之人乏少,外任竝擬,何如?傳曰,允。
刑曹啓曰,宗親啓辭內,日前宗科人中,幼學李仁宇,派系不分明,原榜目勿施,移送秋曹,照法嚴繩事,草記蒙允矣。今見該擧子呈單,則行列統同時,已爲改名,竟不載譜而應擧云矣。溯考派譜,世系昭載,則合有參恕之道,原草記中,拔去之意,分付該曹,何如?傳曰,允事批下矣。李仁宇居在原州地,而自該道,今纔捉上,故謹依傳敎,拔去放送之意,敢啓。傳曰,知道。
兵曹啓目粘連,觀此全羅監司李鎬俊狀啓,則中軍李周彦,講射試砲,賞罰分明,士卒心服諸戎之政,漸皆就緖,將吏咸惜其去。今若付之生手,恐或虧簣,特許仍任事,令該曹稟處亦爲白有臥乎所,講射試砲,士卒心服,戎政就緖,將吏惜去,殊爲嘉尙,雖因箇滿,已爲差代,道臣請仍,寔出於實績之茂著,前全羅中軍李周彦,姑爲仍任,何如?啓依允。
辛未四月二十四日巳時,上御延生殿。進講入侍時,知事金有淵,參贊官丁觀燮,侍讀官洪健植,假注書徐正淳,記事官白時洽,別兼春秋朴定陽,各持中庸,以次進伏訖。上曰,史官分左右。上誦前受音一遍訖,仍開卷。有淵讀自子曰,止右第二十八章,仍釋義訖。
上在景福宮。停常參·經筵。
藥房都提調洪淳穆,提調趙基應,右副承旨李承宇啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
禮曹,來五月初二日,行景慕宮夏享大祭香祝親傳取稟,奉敎恭依。
傳曰,旣承慈敎矣。閟宮夏享大祭,攝行磨鍊。
蔡東述啓曰,左副承旨柳冀大,今日不爲仕進,卽爲牌招,何如?傳曰,允。
內醫院啓曰,副提調李建弼,今日問安,不爲仕進,卽爲牌招,何如?傳曰,允。
三軍府啓曰,卽見鎭撫使鄭岐源狀啓,則洋夷猖獗,愈往愈甚,廣城旣已失守,中軍至請差送,沁府一境,慮無不到,京畿中軍金善弼,鎭撫中軍差下,除朝辭,卽日領軍赴陣,以爲腹背相應之地,何如?傳曰,允。
三軍府啓曰,豐德,卽江華後援之地,而時倅年老多病云,遞改,副護軍韓致林差下,令該曹口傳下批,當日給馬下送,使之隨機應援,何如?傳曰,允。
吏曹口傳政事,豐德府使單韓致林。
兵曹口傳政事,鎭撫中軍單金善弼,京畿中軍單梁柱台。
訓鍊都監啓曰,本局哨官朴永錫,身病猝重,勢難察任,改差,何如?傳曰,允。
辛未四月二十五日巳時,上御延生殿。進講入侍時,領事洪淳穆,講官金在顯,參贊官蔡東述,檢討官鄭學默,假注書尹祖榮,記事官石宗珍,別兼春秋朴定陽,各持中庸,以次進伏訖。上曰,史官分左右。淳穆進前問候,各殿問候訖。上誦前受音一遍訖,仍開卷。在顯讀自王天下,止近之則不厭,仍釋義訖。文義缺上曰,洋夷之侵犯我境,極爲痛惋矣。淳穆曰,此夷本是慓悍,故厥數聞不甚夥,而其勢猖獗,所報連爲不利,尤極痛惋矣。上曰,此夷之所欲和者,未知何事,而以若數千年禮義之邦,豈可與犬羊相和乎?雖幾年相持,必痛絶乃已,若有以和字爲言者,當施賣國之律矣。淳穆曰,我東之爲禮義之邦,天下之所共知,而見今一種陰邪之氣,流毒四方,惟此靑邱一片,獨保乾淨者,寔以禮義相守,故自丙寅以後,攘斥洋醜,又可以有辭於天下。今雖此夷,若是侵犯,和之一字,斷非可論。苟或强許其所欲,國何以一日爲國,人何以一日爲人乎?今此聖敎嚴正,先示鈇鉞之威,凡厥含生之倫,皆具秉彝之天,孰敢不仰體我聖上廓闢之大義,亦可使彼賊,聞此而膽破骨寒矣。上曰,今此筵說,頒諸朝紙。上曰,向旣有言矣。所謂邪學,眞禽獸徒,而覆載之間,不可容者也。淳穆曰,邪術,眞禽獸不若,而國家自前嚴斥,今爲七十年之久,尙此寔繁其徒矣。上曰,何以則盡滅乃已乎?淳穆曰,近來鋤治,尤極嚴峻,足以殄滅無遺育,而猶且蛇盤蚓結,脈絡相通於洋醜,則今番草芝之闖入,必是凶徒,有所內應也。上曰,自純廟時,大行鋤治,尙今凶孼寔繁,與洋醜脈絡相通,則此亦必有內應矣。淳穆曰,通天下皆被此患,大關一氣數矣。淳穆奏曰,思傳進講,今幾垂畢矣。字求其訓,句索其音,提綱絜領,必有所融會歸趨,克臻緝熙之域,臣不勝欽仰攢頌,而繼講冊子,依例收議後稟定,何如?上曰,依爲之。出擧條上命史官就座,仍命大臣先退。又命退諸臣,以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
春秋館啓曰,別兼春秋臣金永穆,以訓鍊都監從事官,今日軍布捧上時,晝仕出去之意,敢啓。傳曰,知道。
奎章閣啓曰,檢書官朴永善,有身病,勢難供職,減下,其代以前薦人吳勉秀,依已例,除取才差下,令該曹口傳付軍職,使之冠帶常仕,何如?傳曰,允。
弘文館啓曰,副修撰臣鄭學默,以進講冊子,收議于時·原任大臣事,出去之意,敢啓。傳曰,知道。
弘文館啓曰,以進講繼講冊子問議事,副修撰臣鄭學默,就議于時原任大臣處,則領中樞府事臣鄭元容,病未獻議。領議政臣金炳學,以爲四書,今旣畢講,宜以詩經繼之,而先正臣文成公李珥,所編讀書次第,蓋如此矣。是書也,性情之邪正,善惡之勸懲,聖人之所刪述,而其於風敎之原,有可以講究體驗,伏候上裁云。右議政臣洪淳穆以爲,聖學,畢講四書,繼此而詩經當爲其次,蓋察之情性隱微,審之言行樞機,遂至敦風俗·興化原,不待他求而得之於此。故先儒讀書法,必以是爲次第工夫,伏候上裁云矣。兩大臣之意如此,以繼講日字時急,在外大臣·儒臣處,未得收議,何以爲之?敢啓。傳曰,諸大臣之議如此,繼講冊子,以詩經爲之。
議政府啓曰,卽見平安監司韓啓源,兵使蔡東健,義州府尹宋熙正狀啓,則彼人五名,越來水口鎭,捉去三幕把守軍崔孝成,執留不送。故定送通事,使之探問委折,則以爲府下居金察訪爲名者,頻數來往於彼人徐姓人處,唐錢三千餘弔,竟爲欺騙,將至白失之境,有此捉去把軍質督之擧云,而所謂金察訪,捉入官庭推問,則犯越欺騙情節,一一輸款矣。爲先牢囚,待徐哥出來,仍卽梟警後,登聞計料,而府民犯越,始在昨年,則前府尹李建弼之矇不覽察,不可以已遞,置之勿論。水口萬戶林桂英,彼人越來,亦不防捍,其罪狀,竝令攸司稟處,常時不飭之失,惶恐待罪事。傳曰,勿待罪事,回諭。竝令廟堂,稟處事,命下矣。犯越而至於交通,交通而至於欺騙,甚至有彼人之捉去把軍,邊禁之蕩然,一至於此乎?罪人金察訪之待徐哥押到後酌處,依狀請施行,前尹論罪,已有向來定式,勿論,該萬戶未能防捍,不可無罪,而事出倉卒,容有可恕。姑令戴罪擧行,繼此而沿邊潛越之弊,益加禁斷,俾無冒犯之患事,另爲申飭,何如?傳曰,允。
議政府啓曰,日前洋賊之侵犯廣城也。鎭撫中軍魚在淵之存亡,雖未及詳知,守臣,旣有中軍請代之擧,則要之爲立殣而然。更待事實之登聞,當有朝家隱恤之典,而其子秉琇,方帶輸城察訪,情理甚涉慘絶矣。令該曹口傳差出,當日辭朝,給馬下送,以爲趁卽交代之地,何如?傳曰,允。
吏曹口傳政事,以梁弼煥爲輸城察訪。
御營廳啓曰,本廳千摠金東奭,以前任神光僉使,方在任所,上來尙遠,久曠可悶,改差,何如?傳曰,允。
辛未四月二十六日辰時,上御延生殿。進講入侍時,講官趙性敎,參贊官丁觀燮,侍講官洪萬植,假注書尹用求,記注官尹相殷,別兼春秋金永穆,各持中庸,以次進伏訖。上曰,史官分左右。上誦前受音一遍訖,仍開卷。性敎讀自詩曰在彼無惡,止右第三十章,仍釋義訖。上命授書算于性敎,上讀註,繼讀新受音十遍訖。性敎還納書算。上曰,律天時者,法其自然之運,果何義歟?性敎曰,律天時,如不時不食,迅烈必變,仕止久速,皆當其可,乃所以法其自然之運也。上曰,小德,何以謂之川流,大德何必謂之敦化乎?性敎曰,小德者用也。泛應曲當,流行不息,故譬之於川流也。大德者體也。根本盛大,而出無窮也,故言其敦厚其化也。仍奏曰,堯·舜之道,文·武之法,亘萬世所常行,所不易者也。夫子以天縱之姿,萬善足焉。尙不自用,而所遠宗者,堯·舜之道,所近守者,文·武之法,此其所以爲大聖人也。孟子之道性善,言必稱堯·舜,程子之論王政,必先周官制度者,亦可見前聖後聖傳授心法,惟在乎祖述堯·舜,憲章文·武而已也。萬植曰,在彼無惡,在此無射,徵諸庶民之著驗也。庶幾夙夜,以永終譽,本諸身之功用也。人君之儀刑四方,化民成俗者,必本乎在我之明德。故凡係作爲發用,近取諸身遠,取諸物,莫不一出於正,如表端影直,源淸流潔,於是乎不求譽而譽自至矣。動靜言行之間,苟或有一毫私心,得以干之,則其於成己成物之功,所差便不啻千里之謬,豈可曰終譽乎?書曰,懋昭大德,建中于民,又曰,愼厥身修思永,伏願澄省焉。觀燮曰,講官儒臣,備陳無餘,臣無容更達矣。上掩卷。命史官就座。又命退諸臣,以次退出。
上在景福宮。停常參·經筵。
以鎭撫使鄭岐源狀啓,草芝·德津之失守被燒,已是不飭,廣城堡之損兵折將,尤有當勘,惶恐戰慄,恭俟處分事。傳曰,兵家利鈍,自是常事,而萬人一心,卽其勝算也。痛彼凶醜,今雖稍退,現前防守,尤不可疎忽,凡於干城之責,益加自勉,其有不用命者,先斬後啓,以嚴師律。
議政府啓曰,新除授輸城察訪梁弼煥,以其親年,法不當遠離,使之還任前職,其代,司憲府監察韓用喬差下,令該曹口傳下批,當日辭朝,給馬下送事,分付,何如?傳曰,允。
又啓曰,左參贊尹正求,除拜摠管矣。職務相妨,所帶摠管之任,今姑許遞,何如?傳曰,允。
以黃海監司徐元輔狀啓,甕津府人命渰死事,傳曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
辛未四月二十七日巳時,上御延生殿。進講入侍時,講官崔遇亨,參贊官蔡東述,檢討官魚允中,假注書尹祖榮,記事官白時洽,別兼春秋金永穆,各持中庸,以次進伏訖。上曰,史官分左右。上誦前受音一遍訖,仍開卷。遇亨讀自唯天下至聖,止一第三十章,仍釋義訖。
上在景福宮。停常參·經筵。
以鎭撫使鄭岐源狀啓,中軍以下戰亡將卒姓名成冊上送事。傳曰,中軍以下立殣事實,今於狀辭而始得詳悉凜乎忠勇,如見其人矣。親冒鋒刃,格殺凶酋,衆鏑蝟集,竟以身殉,其赫赫大節,賊膽可破,軍心可鼓。故鎭撫中軍魚在淵,特贈兵曹判書,知三軍府事,仍令弘文館,不待狀議諡,葬需,自度支,從優輸送,祿俸,限終祥題給,綽楔之典,致侑之節,令各該司擧行。諸子待闋服,各別收用,如有未科者,蔭職調用,其弟魚在淳,旣非受命之臣,且無官守之責,而奮不顧身,直前辦死,友于之篤,忠義之激,可知其平日素講而然。特贈吏曹參議,返葬之需,亦令度支,另加存念,旌閭宣侑,一體施行。御營哨官柳豐魯,勵氣當前,忘身殉國,特贈左承旨,帶率軍官出身李玄鶴,大呼叱賊,守義不屈,特贈三品職,千摠折衝金鉉暻,廣城別將折衝朴致誠,視死如歸,能知敵愾之大義,竝以相當窠贈職。至於戰亡軍卒與中軍傔從,令本營,另給恤典,使之厚埋,訪問妻孥,仍加顧助,築壇津頭,大招而酹之,以慰曲鬱飄蕩之魂,被傷而不至於死者,廣施藥物,多般救療,以示朝家㦖惻之念。其餘效勞之人,竝令本營,從厚褒賞。
以江原監司申應朝狀啓,蔚珍縣令金鳳年身死事。傳曰,令該曹,口傳各別擇差,不日下送。
議政府啓曰,御營廳哨官柳豐魯之殉國卓節,誠凜然而炳然矣。聞有九耋老母,家計且淸貧,而前虞候柳在魯,爲其從行,蔚珍見窠,特爲差下,令該曹口傳下批,使之菽水供養,以示朝家憫恤之意,何如?傳曰,允。
吏曹口傳政事,蔚珍縣令單柳在魯差下事承傳。
辛未四月二十八日巳時,上御延生殿。進講入侍時,講官朴永輔,參贊官金聲根,侍讀官洪萬植,假注書趙秉弼,記事官石宗珍,別兼春秋朴容大,各持中庸,以次進伏訖。上曰,史官分左右。上誦前受音一遍訖,仍開卷。永輔讀自唯天下至誠,止可與入德矣,仍釋義訖。上命授書算于永輔。上讀註。繼讀新受音十遍訖。永輔還納書算。上曰,爲能經綸天下之大經,立天下之大本,知天下之化育。此爲天下後世法,法指標準而然歟?永輔曰,然矣。法爲標準矣。上曰,肫肫其仁,淵淵其淵,浩浩其天,如是,方可配天,而苟配天,則與天地爲一矣。永輔曰,誠然矣。萬植曰云云。上曰,君子之道爲己,故闇然而日章,小人之道爲人,故的然而日亡,若不事爲己,而但事爲人之學,則是可曰人乎?永輔曰,然矣。君子之學爲己,爲己故修內,內修則存內者,自然日章矣。小人之學爲人,爲人故騖外,外騖則飾外者,自然日亡矣。仍奏曰,聖人之極致,至於與天地合其德,爲天下萬世而言,其大經則惟五倫是已。欲明此五倫,當從善性中出來,性之全體,爲大本,而大本不可不立也。夫然後,始可參贊天地之化育也。萬植曰云云。聲根曰,講官儒臣,備陳無餘,臣無容更達矣。永輔曰,中庸三十三章,言天道言聖人之道多矣。其最要之旨,專在於博學審問愼思明辨篤行一大文矣。上掩卷。上曰,邇間洋夷猖獗,闖入江華近地,昨見永宗狀啓,則我國人三名,在於賊船中云,尤極痛惋矣。永輔曰,今番洋船中,亦果有我國人幾名,爲其鄕導而來,極可痛惋矣。廣城失守,專由鎭撫中軍之新赴任,未及分別頭緖而然矣。上曰,昨日鎭撫營狀啓,已云損兵折將,則其所被傷之數,爲幾許,而洋船今在何處乎?永輔曰,沁府事,畿營未能詳知,而洋船今在富平界矣。上曰,富平界,距孫石項爲幾里也?永輔曰,似不過數十里也。上曰,草芝鎭,距孫石項又幾里也?永輔曰,未能的知,而亦可爲數十里也。上曰,向者廣城鎭接戰也,洋夷,聲前擊後云,其時士卒之被傷者,未知爲幾名,因其狀啓之糢糊,竝與中軍存亡而未詳,甚可鬱也。永輔曰,然矣。中軍之如何立殣,士卒之幾許被傷,尙未得的知狀啓,果甚糢糊矣。上曰,江華事,畿伯果不知乎?永輔曰,江華,則直爲啓聞,此等文狀,本不與相關涉,只應通津等邑探報,而終未昭詳矣。上曰,自永宗,距江華似近,而洋船所住處,則稍遠乎?永輔曰,自江華,沿海陸路,則過通津·富平·仁川,而始爲永宗,以水路言之,則洋船所住處,相距都無甚相遠矣。上曰,邪學,自丙寅以後,迄今鋤治,謂無孑遺矣。餘黨尙或有之云,極爲痛惋矣。永輔曰,果甚痛惋矣。鋤治而終未除根,自前此輩,與彼夷,聲氣脈絡相通,每爲召亂之本矣。仍奏曰,賑政已畢,行將修啓,而諸邑饑民,無一死亡流離之患,兩麥且登場,誠甚萬幸矣。上曰,賑事旣畢,民無捐瘠,此是畿伯,盡對揚之責,諸守宰,亦善奉公而然也。永輔曰,此專由我聖上曠絶之惠澤,諸邑宰,亦能悉心奉公之所致,臣有何絲毫勞勩之可言者乎?上命史官就座,又命退。諸臣以次退出。
上在景福宮。停常參·經筵。
自前夜人定至開東,灑雨下雨,測雨器水深一寸五分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
金聲根啓曰,右承旨蔡東述,左副承旨柳冀大,同副承旨丁觀燮,今日不爲仕進,竝卽牌招,何如?傳曰,允。
傳曰,德津萬戶裵龍九,所帶訓鍊主簿,勿出代兼之事,分付。
以右承旨蔡東述牌不進罷職傳旨。傳曰,只推。
以都摠府摠管,變通差出事草記。傳曰,允。竝許遞。
議政府啓曰,安東營將有闕矣。今於按覈方張之際,不無緝捕之時急者,草溪郡守安鶴善差下,令該曹,口傳下批,使之除朝辭赴任,昨日蔚珍之代,已爲差出矣。此邑,遽當前倅不幸之會,許多事務,曠延可悶,而新縣令柳在魯,以其從弟之喪葬,勢不得趁速下去,草溪之代,以柳在魯移差,蔚珍之代,令該曹,在京無故人,各別擇差,竝以口傳擧行,蔚珍縣令待差出,不日下送,何如?傳曰,允。
以平安監司韓啓源狀啓,陽德縣民家失火事,傳曰,當此農節,民家燒燼,若是夥多,聞極驚慘,元恤典外,別加顧助,趁卽結構奠接,無有一民失所棲遑之弊事,廟堂措辭關飭。
兵曹口傳政事,以閔致庠·李敎寅爲都摠管,卓宗述·李敏庠·趙台顯·李文永·李鳳億爲副摠管。
兵曹,副摠管單李敎寅,安東營將單安鶴善。
兵曹,安東營將安鶴善,今加折衝加資事承傳。
三軍府啓曰,全羅道羅州牧砲軍一百名,珍島府火砲軍一百名,潭陽府砲軍二十五名,茂朱府砲軍二十二名,長興府砲軍五十名,順天府別武士二百名,砲軍五十名,礪山府別砲軍一百名,金堤郡砲軍四十名,臨陂縣火砲軍三十名,光陽縣砲軍一百名,南原縣火砲軍一百名,長水縣火砲軍十五名,泰仁縣火砲軍二十九名,扶安縣砲軍六十名,咸平縣砲軍五十名,務安縣砲軍二十二名,咸悅縣砲軍三十名,加里浦鎭砲軍七十四名,法聖鎭沙格砲手三百三十六名,群山倉漕軍砲手三百四名,聖堂倉火砲漕軍一百九十二名,設置報來矣,敢啓。傳曰,知道。
三軍府啓曰,防守備禦之竝用砲射,兵家萬全之策也。扈衛軍官五十名,擇其善射者,使將官領率,罔夜下送于沁營,而弓矢則就武庫所在中,量宜題給,使之祕密擧行事,分付,何如?傳曰,允。長弓一百二十張·筒箇二百部·長箭五百浮·片箭二百浮·筒兒二百箇,自帑庫內下矣。下送沁營,量宜分給,以爲備禦焉。
都承旨李建弼疏曰,臣待罪西邑,至于再叨,恩重邱山,報蔑涓埃,居常憂懼,幸蒙恩遞,纔已踰月,騎省·喉院,除旨荐降,每承寵渥,輒增惶恐矣。向於平安監司韓啓源狀啓中,以臣前任灣府時,因府民欺騙彼財事,至有令攸司稟處之擧,而廟堂,以已有向來定式勿論之意,回啓。特降依允之處分,惶隕感激,不知攸達,而臣之當初不察之責,無以自訟,亟賜遞斥,以安微分云云。答曰,省疏具悉。邊禁之蕩然,莫有甚於此者,而邑倅論勘,援近例而置之,則今何必以是自引?
辛未四月二十九日巳時,上御延生殿。進講入侍時,同知事許傳,參贊官李承宇,檢討官李載晩,假注書李根命,記注官尹相殷,別兼春秋朴容大,各持中庸,以次進伏訖。上曰,史官分左右。上誦前受音一遍訖,仍開卷。傳讀自詩云潛雖伏矣,止第三十三章,仍釋義訖。上曰,尙不愧于屋漏,不動而敬,不言而信,此非愼獨之工,何以致之?傳對曰,聖敎至當矣。屋漏者,室中之最幽隱處,而人所不見,已所獨知之地也。首章所云,戒愼乎其所不睹,恐懼乎其所不聞,所以存天理之本然也。此章所言,乃人事用工之效也。昔衛武公,年九十有五,作懿戒以自警,使人日誦於其側,卽此抑詩也,故稱睿聖武公也。上曰,奏假無言時,靡有爭,註義欠詳。傳對曰,此謂祭祀之始,無言而肅敬,無爭而齊一,極盡誠意,感格神明之義也。神且感格則況於人乎?故不賞而民勸,不怒而民威於鈇鉞,亦言愼獨之效也。仍奏曰,中庸三十三章,今旣畢講矣。始言天命之性,終言上天之載,卽是上達之事,而中間多少節目,無非下學之要,一一玩味,首尾貫通然後,聖人之極功,可致也。伏惟念哉念哉。
上在景福宮。停常參·經筵。
藥房提調趙基應,副提調李建弼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,凶賊猖獗,至於中軍將卒之立殣,纔有隱典,而哀彼被傷者,未知何以救療,且沁都與各邑鎭之戒嚴防守,許多將卒,風餐露宿,幾近一朔,能無疾病,晝宵一念,每切憧憧,令畿營別犒饋,從厚題給,物力以公錢會減,分遣宣傳官,以此辭敎,一一另加勞問以來。
傳曰,各處徵兵結陣,或有不從命者,又或以妖言惑衆者,各其主將,必用師律,以爲賞罰之分明事,宣傳官,一體傳諭。
傳曰,左副承旨許遞,前望入之。
承旨前望入之,李載鵬落點。
禮曹啓曰,來五月初四日,行寧陵忌辰祭香祝,本陵官員一員,當爲前期祗受陪往,而參奉入直令,有闕未差,無以推移擧行云,令有闕之代,令該曹,以在京無故人,口傳差出,以爲受香之地,何如?傳曰,允。
宗親府啓曰,明日,卽天漢殿朔奉審日次,臣徹宇,進詣擧行之意,敢啓。傳曰,知道。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
吏曹口傳政事,草溪郡守單柳在魯。
吏曹口傳政事,以黃鎭奎爲蔚珍縣令。
義禁府啓曰,保放罪人堤川前縣監尹賢求,所犯公錢,今已竢納之意,敢啓。傳曰,知道。此是愚癡沒覺之類,兼有悖弟之干政,有此僨誤,一則其弟之罪也,二則其弟之罪也。已爲論勘,公錢今又準捧,而聞篤老侍下云,特爲放送。
兵曹啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。日記廳堂上閔泳達。郞廳李載崐。
上在景福宮,停常參·經筵。
親傳香入幕次後,藥房·內閣·政院·玉堂,口傳問安。答曰,知道。還內後,藥房·內閣·政院·玉堂,口傳問安。答曰,知道。
政院啓曰,明日常參·經筵,取稟。傳曰,停。
又啓曰,來初五日,朝參日次,而綏陵忌辰祭齋戒相値,頉稟之意,敢啓。傳曰,知道。
李建弼啓曰,左副承旨李載鵬,今日不爲仕進,卽爲牌招,何如?傳曰,允。
傳曰,禮房承旨,馳詣景慕宮,奉審摘奸以來。
傳曰,政官牌招開政。
傳曰,在外敦寧都正許遞,今日政差出。
政院啓曰,卽者副校理李秀萬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
弘文館啓曰,副校理李秀萬陳疏受由,上番闕直,事甚未安,典翰未差,校理李載德·李弼鎔在外,應敎趙肅夏,營建都監都廳進,副應敎洪萬植·副校理洪健植竝卽牌招,推移入直,何如?傳曰,允。
禮曹啓曰,先農壇耤田所種大麥·小麥,親臨觀刈吉日,令日官李秉洪推擇,則今五月十三日·十五日俱吉云,以何日定行乎?敢稟。傳曰,十三日定行。
禮曹啓曰,今五月十三日親臨觀刈時,先農壇享事,依例同日曉頭設行,而親行與攝行之節,何以爲之乎?敢稟。傳曰,親行磨鍊。
議政府薦望,以李寅應爲開城留守。
吏曹口傳政事,以李得九爲寧陵令。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
又啓曰,奉常寺正趙東植,判官金裕行,俱以身病,呈狀乞遞,竝改差,何如?傳曰,允。
兵曹啓曰,宣傳官柳昌魯,五衛將洪膺謨·安東旭,俱以病難供職,呈狀乞遞,竝改差,何如?傳曰,允。
兵曹啓曰,陞資拜營將者,瓜前遞罷,則還收資級,載在法典矣。前安東營將吳耆善,旣已遞罷,所授加資,依例還收之意,敢啓。傳曰,知道。
兵曹啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
有政。吏批,行判書李承輔,參議吳俊泳,竝牌招不進,參判兪錫煥進。吏批啓曰,行判書李承輔,參議吳俊泳,竝牌招不進,小臣獨政未安,何以爲之?敢稟。傳曰,仍爲之。以李鳳秀爲敦寧都正,閔泳學爲禁府都事,申弘均爲監察,洪澈周爲驪州牧使,檢書官吳勉秀,開城留守單李寅應,居山察訪孫現吳,限一瓜仍任事承傳,故中軍魚在淵贈兵判知三軍例兼,學生魚在淳贈吏議,司果柳在魯贈左承旨,出身李鉉鶴贈兵議,以上特贈事承傳,故千摠金鉉暻贈工議,別將朴致誠贈工議,已上特贈事承傳,故學生廉孝甲,贈監察,廉宗贈童敎,已上孝行卓異,贈職事承傳。再政。以金炳觀爲掌樂主簿,朴定陽爲奉常正。三政。以申鎬永爲漢城主簿,徐冑淳爲奉常判官。四政。以鄭晉默爲宗府主簿。
兵批,判書姜㳣進,以柳興秀爲宣傳官,蔡瑞周·李秉燮爲五衛將,韓聖根爲曹司五衛將,李敎麟爲守門將,姜文瓚爲黃海兵虞侯,李熙晟爲慶尙右兵虞侯,訓鍊僉正加設單金振永,前全羅監營中軍李周彦,姑爲仍任事承傳,右捕從事官梁弼煥,還任前職事承傳,前營將吳耆善,折衝今降禦侮,兼管理使單李寅應。再政。以李克烈爲都摠經歷,宋熙昇爲武兼,鄭準基爲御營把摠,同知單李秉燮,僉知二單,蔡瑞周·韓聖根。三政。以李熙春爲訓鍊僉正,吳順泳爲都摠都事。四政。以尹啓榮爲中樞都事。五政。以柳承烈爲訓鍊主簿,尹啓榮爲全羅左水虞侯。六政。以許鍍爲中樞都事,鄭寅植爲武兼。七政。以權在益爲訓鍊主簿。八政。以具翼喜爲武兼。
三軍府啓曰,南陽府使申轍求,聞有身病矣。沿海戒嚴之地,有難强令察任,今姑遞改,其代副護軍安驥泳差下,令該曹口傳下批,使之當日下送,何如?傳曰,允。
三軍府啓曰,防守之策,固莫如射砲,而馬軍接應,亦係勝算,馬兵二哨,卽爲調發,使該將官,領率往付于鎭撫營,馬太二百石,船卜下送事,分付訓局,何如?傳曰,允。長弓八十張,長箭五百部,片箭三百部,筒兒三百箇,又當內下矣,與先已下送者,一體備待事,行會。
副校理李秀萬疏曰云云。省疏具悉。爾其勿辭,救護。
辛未五月初一日辰時,上詣勤政殿月臺。景慕宮夏享大祭,香祝親傳入侍時,行都承旨李建弼,左承旨金聲根,右承旨蔡東述,左副承旨李載鵬,右副承旨李承宇,同副承旨丁觀燮,假注書缺,別兼春秋趙秉鎬,檢校直提學閔升鎬·趙成夏,直閣洪殷謨,待敎金演壽,副校理李秀萬,修撰李載晩,副修撰黃普淵,以次侍立。時至,通禮,跪啓請外辦。上具翼善冠·袞龍袍,乘輿出永化門,藥房提調趙基應,副提調李建弼,進前問候訖,仍出崇陽門,由維和門·勤政門至勤政殿月臺。通禮,跪啓請降輿。上降輿。通禮導上入就版位南向立,引儀引獻官進詣版位之左。上跪香室官奉香祝,跪授承旨。承旨東向跪進。上受之以授獻官。獻官跪受興,通禮,導上降就階下祗送位,西向立,獻官奉香祝由正路出。上鞠躬,祗送訖,仍入幕次。少頃,通禮,跪啓請出次。上出次,乘輿由勤政門·維和門入崇陽門。承旨請出標信解嚴。上入永化門還內,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,左副承旨·右副承旨,竝許遞,前望入之,承旨前望入之,尹相定·李承宇落點。
蔡東述啓曰,新除授左副承旨尹相定,右副承旨李承宇,卽爲牌招,何如?傳曰,允。
政院啓曰,玉堂上下番俱空,事甚未安,副修撰鄭學默差祭,典翰未差,副應敎趙肅夏,營建都監都廳進,校理李載德·李弼鎔在外,副校理李秀萬陳疏受由,修撰金永珯·李載晩,副修撰鄭學默·黃普淵·洪健植,竝卽牌招,推移入直,何如?傳曰,允。
都摠府啓曰,今日入直內三廳·武兼·禁軍及軍兵等,中日當爲習射技放,而齋日相値,不得設行之意,敢啓。傳曰,知道。
兵曹啓曰,各道營將,非干軍務,則不得病罷,載在兩銓便考矣。卽見慶尙監司金世鎬狀啓啓下者,安東營將吳耆善,只以身病請罷,無軍務事措辭,有違格式,旣自廟堂差代,則雖不敢按例仰請勿施,該道臣,不可無警,推考,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
蔡東述啓曰,同副承旨丁觀燮,今日不爲仕進,卽爲牌招,何如?傳曰,允。
政院啓曰,贈兵曹判書魚在淵等諡望,議政府粘目,啓下矣。政官牌招開政,下批,何如?傳曰,允。
傳曰,發遣吏郞·諸執事,淸齋與否,摘奸以來。
傳曰,在外玉堂許遞,今日政差出。
以同副承旨丁觀燮牌不進罷職傳旨。傳曰,只推。
議政府啓曰,傳曰,京營及該道校卒中,如有辛未軍功人生存者,雖老除,竝採訪以聞事,命下矣。京外從征人生存者,竝採訪別單書入之意,敢啓。傳曰,知道。
吏曹啓曰,掌樂正朴齊鴻,西學敎授權膺善,俱以身病,呈狀乞遞,竝改差,何如?傳曰,允。
吏曹啓曰,成均館典籍朴鳳彬,以其身病,呈狀乞遞,改差,何如?傳曰,允。
有政。吏批,行判書李承輔,參議吳俊泳,竝牌招不進。參判兪錫煥進,吏批啓曰,行判書李承輔,參議吳俊泳,竝牌招不進,小臣獨政未安,何以爲之?敢稟。傳曰,仍爲之。
吏批啓曰,掌樂正,今當以蔭官差出,而擬望之人乏少,外任竝擬,何如?傳曰,允。
以徐相敦·姜文馨爲校理,趙冕鎬爲掌樂正,朴宗秉爲監察,張皓根爲典籍,金奎軾爲西學敎授,權膺善爲兵曹正郞,贈兵曹判書魚在淵爲忠壯,贈吏曹判書李爲忠愍,贈吏曹判書兼祭酒朴成陽爲定憲,贈兵曹判書崔堈爲義肅,贈兵曹判書裴命純爲忠肅,贈戶曹判書崔山輝爲孝憲,贈吏曹判書兼祭酒金相岳爲文簡,卒左參贊任相元爲孝文,卒工曹判書李熙絅爲貞武,卒領議政朴承宗爲肅愍。再政。以金奎軾爲宗府正。
三軍府啓曰,出征壯士權秉曄·孫觀遠,膂力智略,可以奬進矣。本府從事官柳昌烈,今姑改差,司果權秉曄差下,武兼一窠作窠,出身孫觀遠差下,竝令該曹,口傳下批,使之輸誠效忠,殫心奏績,柳昌烈待窠序陞作窠人,待仕滿區處事,分付,何如?傳曰,允。
奎章閣啓曰,檢書官吳勉秀,有身病,勢難供職減下,其代以前薦人李穰重,依已例除取才差下,令該曹口傳付軍職,使之冠帶常仕,何如?傳曰,允。
兵曹口傳政事,三軍府從事官單權秉曄,武兼單孫觀遠。
弘文館啓曰,新除授校理徐相敦·姜文馨,竝卽牌招察任,何如?傳曰,允。
訓鍊都監啓曰,本局千摠具奭祖,謂以病殘供職不勤,爲先汰去之意,敢啓。傳曰,知道。
上在景慕宮。停常參·經筵。
政院啓曰,明日再明日綏陵忌辰祭,齋戒正日相値,視事頉稟之意,敢啓。傳曰,知道。
尹相定啓曰,同副承旨丁觀燮,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
以同副承旨丁觀燮牌不進罷職傳旨。傳曰,只推。
傳曰,檢校直提學金炳地,馳詣綏陵,奉審摘奸,仍留監祭,局內諸陵,一體奉審以來。
傳曰,先農壇告由祭,攝行磨鍊。
三軍府啓曰,出征壯士,昨有示意之擧矣。出身李在靖,智謀勇力,亦不易得,而方持私制,有難赴陳,特使之從權起復,以爲出征之地,此後如有似此之人,不必番番煩稟,自臣府,分付出送而署經,依牒則依例擧行,何如?傳曰,允。
禁衛營啓曰,本營中軍鄭雲龜,身病猝重,勢難察任,今姑改差,何如?傳曰,允。
兵曹,以李鳳億爲禁衛中軍。
領府事鄭元容,領議政金炳學,右議政洪淳穆,箚略曰,籍田觀刈,親臨有命,且先農報賽之祭,亦以躬將,戒令旣夙,諏期載邇,此乃曠百世一有之盛典也。第念是擧也,命攝其祭,親觀其刈,非止一再者,時當暑令,郊原霧露之濕,草樹薰蒸之氣,自不得不透逼於帳殿,經宿壇壝,將事之際,則甚非所以六氣節宣之方,而況其銍刈之場,晝宵勞動,亦可戒念。伏望懋回聖恩,農壇親享之命,亟令寢止云云。答曰,省箚具悉卿等之懇。卿等之懇旣如此,當勉從矣。仍傳曰,此批答,遣史官傳諭。
上在景福宮。停常參·經筵。
藥房都提調洪淳穆,提調趙基應,副提調李建弼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。大王大妃殿進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,議政府郞廳來言,今日賓廳日次,而領議政金炳學,右議政洪享穆,無時急稟定事,左議政未差,不得來會云矣,敢啓。傳曰,知道。
蔡東述啓曰,同副承旨丁觀燮,今日不爲仕進,卽爲牌招,何如?傳曰,允。
傳曰,卽於勞問宣傳官之回,聞各處將卒俱爲無頉云,甚幸,而當此旱災彌月,防守或有生病之慮,錦玉未安,內下各種藥物,自武府均排下送,以備救療事,分付。
政院啓曰,因兵曹啓目,公州以公山下批,營將·判官所佩兵符,今旣新造,監·兵營所上左一隻,營將·判官所佩右一隻,竝定禁軍下送,舊兵符收聚上送,以爲燒火事,諭忠淸監司·兵使處,何如?傳曰,允。
春秋館啓曰,別兼春秋臣朴定陽,以御營廳從事官,今日軍布捧上時,晝仕出去之意,敢〈啓〉,傳曰,知道。
議政府啓曰,卽聞茂長縣監李纘夏,在京身故,不但邑務旁午之爲可悶,迨此沿海戒嚴之時,有不可遲持道啓後差代,令該曹勿拘資級,口傳各別擇差,不日下送,何如?傳曰,允。
禮曹啓曰,謹稽謄錄,則英宗朝丁卯·壬午親臨觀刈後勞酒時,則只耆民·庶人,依犒饋例,備饋酒饌,正宗朝辛丑年親臨觀刈後勞酒時,則因特敎,時原任大臣·閣臣·九卿·三司·奉常寺正·籍田令·督視官·觀察使·邑令入參矣。今番則何以爲之乎?敢稟。傳曰,依英廟丁卯·壬午年例爲之。
都摠府啓曰,今日入直內三廳武兼·禁軍及軍兵等,中日當爲習射技放,而齋日相値,不得設行之意,敢啓。傳曰,知道。
禁衛營啓曰,本營哨官李敬儀,身病猝重,勢難察任,改差,何如?傳曰,允。
吏曹口傳政事,以金永壽爲茂長縣監。
上在景福宮。停常參·經筵。
政院啓曰,藥房提調,持粟米飮來侍矣。傳曰,封入。
政院啓曰,明日常參·經筵,取稟。傳曰,停。
傳曰,予於北路民事,實有所丙枕未安者矣。邇來荐歉之餘,在在死亡之憂,已極惻然,而重以虎囕之患,尙今不息,驚心慘聞,莫知攸屆。慰祭死傷,自是周制,禳祓災異,亦有故規,其令各其邑,別癘祭虔誠設行,副此如傷若保之念。
傳曰,奉審閣臣入侍。
傳曰,傳命不審之承傳色中官藩學榮,削職。
兵曹啓曰,去月二十四日政事,除拜咸鏡監營中軍鄭鳳愚,前任北虞候,未及上來,以其身病,四月初二日竟爲作故云。原望筒勿施,何如?傳曰,允。口傳差出,不日下送。
兵曹啓曰,咸鏡監營中軍口傳差出事,命下,而擬望之人乏少,未準朔禁軍,竝擬以入之意,敢啓。傳曰,知道。
兵曹口傳政事,以金泰衡爲咸鏡監營中軍。
辛未五月初六日巳時,上御思政殿。奉審閣臣入侍時,同副承旨丁觀燮,假注書金鶴鎭,記事官白時洽,別兼春秋朴定陽,檢校直提學金炳地,以次進伏訖。上曰,史官分左右。仍命閣臣進前。炳地進前奏曰,臣承命馳詣綏陵,陵上奉審則安寧,碑閣·丁字閣奉審則無頉,祭物·祭器·祭井看審則精㓗,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍皆徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍皆景陵,陵上奉審則安寧,碑閣·丁字閣奉審則無頉。還詣綏陵,仍留監祭,將事安寧之意,敢此仰達矣。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來十二日,朝參日次,而孝昌墓忌辰祭正日相値,頉稟之意,敢啓。傳曰,知道。
尹相定啓曰,右副承旨李承宇,今日不爲仕進,卽爲牌招,何如?傳曰,允。
議政府啓曰,義州犯越罪人金察方,旣已梟警矣。令槐院,將此事由撰咨入送,何如?傳曰,允。
禮曹啓曰,傳曰,予於北路民事,實有所丙枕未安者矣。邇來荐歉之餘,在在死亡之憂,已極惻然,而重以虎囕之患,尙今不息,驚心慘聞,莫知攸屆。慰祭死傷,自是周制,禳祓災異,亦有古規,其令各其邑,別癘祭虔誠設行,副此如傷若保之念事,命下矣。咸興府別癘祭香祝,令該司照例磨鍊,急速下送,不卜日設行,而城隍發告祭,依前期三日先行,祭品則依常時癘祭例磨鍊設行,而各邑則令本道詳探其最甚處,亦令該邑守操文侑之,祭品一依道臣設行之例,精備奠物擧行之意,知委事,竝爲分付,何如?傳曰,允。
兵曹啓曰,今五月十三日,大駕詣先農壇觀刈臺,親臨觀刈時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別哨軍,以幾番幾哨磨鍊,餘軍留營,何以爲之乎?敢稟。傳曰,訓局馬軍二哨,步軍三哨,訓將率領爲先廂,禁營步軍二哨,兩營騎士各一番,禁將率領爲後廂。禁軍二番爲之,扈衛軍官及別抄軍置之。御將率該營騎士一番及步軍一哨留陣,餘軍留營,依例爲之。
訓鍊都監啓曰,本局哨官申,病勢難强,今姑政差,何如?傳曰,允。
辛未五月初七日巳時,上御延生殿。進講入侍時,右議政洪淳穆,講官朴珪壽,參贊官金聲根,侍讀官姜文馨,假注書金命基,記事官石宗珍,別兼春秋朴定陽,各持中庸·詩傳第一卷,以次進伏訖。上曰,史官分左右。淳穆進前問候,各殿問候訖。上開卷。珪壽讀自關關雎鳩,止關雎三章,仍釋義訖。缺上曰,洋舶尙不退去,當此盛熱,防守軍兵,不無生病之慮,以是宵旰憂念矣。淳穆曰,連伏見傳敎下者,若恫之德意,溢於辭旨。船粟而哺之,丸劑以頒之,又以時勞問,犒饋士卒,皆當感泣,衆心成城,竭力效忠矣。上曰,渠雖萬舶之來,吾不足深慮矣。淳穆曰,向伏見大院君奉宣聖敎,大哉王言。此可以建天地而不悖,質鬼神而無疑,譬如太陽中天,螮蝀自消矣。上曰,向來下敎,果見之乎?淳穆曰,果卽奉覽,而亦爲移謄,次次廣布矣。上曰,自古無不亡之國不死之人,則此何足深慮也?淳穆曰,孟子有云,入則無法家拂士,出則無敵國外患者國恒亡。此乃殿下殷憂啓聖,多難興邦之一機會也。上曰,我東尙今守吾夫子之道,而若與彼賊通和,是吾夫子之道絶矣。淳穆曰,東土蒼生之倫,孰不知此個道理,而殿下今日聖敎,若是之堅如金石,信如四時,則彼賊聞此退去,安知不相告渠國,無敢更爲來侵乎?上曰,彼舶退去,未知早晩,而都下米穀不集,爲民情甚可悶也。淳穆曰,彼舶之尙駐外洋,虜情叵測,而盛熱大雨,雖是浮家爲生,必不得耐苦,則自當退去。其間都下柴糧,無所委輸,窮夏艱食,是果切悶矣。
上在景福宮。停常參·經筵。
自卯時至人定,灑雨下雨,測雨器水深一寸。
政院啓曰,明日常參·經筵,取稟。傳曰,停。
金聲根啓曰,右承旨蔡東述,今日不爲仕進,卽爲牌招,何如?傳曰,允。
政院啓曰,三皇忌辰日,親行望拜禮,前期一日以稟事,曾有定式矣。今初十日,太祖高皇帝忌辰日,親行望拜禮,何以爲之?敢稟。傳曰,遣承旨,奉室奉審。
以右承旨蔡東述牌不進罷職傳旨,傳曰,只推。
議政府啓曰,卽見黃海監司徐元輔,水使尹狀啓,則白翎頭毛津,漂到大國人七名,問情則乃是山東省登州府移山縣人之行商漂到者,而願從旱路還歸云。繼又見該道道帥臣狀啓謄報,二竹磨船一隻,來泊於長淵墻洞浦,卽發追捕,則原船擧舤遁逃,挾船仍被執,捉人物四名內,二名又是登州府人,而載去七個漂人次,受標文來到云,二名乃是布國人,而同騎出來云,今方更覈問情爲辭矣。彼旣漂流而至,繼又領還而來,則探問大船所在處,以爲順付之地,而凡干汁物,這這檢飭,照數付去,俾無閪失之弊。所備船隻,彼若棄置,卽於所見處燒火,標文不必答送,使之還給,待發送狀聞,令槐院撰咨入送,何如?傳曰,允。
都摠府啓曰,今日入直內三廳武兼·禁軍及軍兵等,中日當爲習射技放,而仁陵齋日相値,不得設行之意,敢啓。傳曰,知道。
刑曹啓曰,向時宗科應製中,世系未瑩而參榜之江陵李煥在,永春李錫亨,待捉上擧行事,已有所草記蒙允,而自各該道,今纔押來矣。依大典會通武科條濫入者水軍充定之文,依例令兵曹擧行,其餘罪人,待次次押上擧行之意,敢啓。傳曰,知道。
辛未五月初八日巳時,上御延生殿。進講入侍時,講官金世均,參贊官李承宇,檢討官魚允中,假注書金鶴鎭,記注官尹相殷,別兼春秋金永穆,各持詩傳弟一卷,以次進伏訖。上曰,史官分左右。上誦前受音一遍訖,仍開卷。世均讀自葛之覃兮,止葛覃三章,仍釋義訖。上命授書算于世均,上讀新受音十遍訖。世均還納書算。上曰,第二章維葉莫莫以下四句,是勤儉之意乎?世均曰,誠然矣。刈濩絺綌,克勤也,服之無斁,克儉也。謂谷中曰中谷,詩經章句,類多如此,此下兔罝章,亦謂林中曰中林也。第一章曰萋萋盛貌,第二章曰莫莫茂密貌,是一節深一節者也。上曰,言告師氏,言告言歸,雖以后妃之尊,猶告師氏而言歸者,是不敢專也,敬之之意乎?世均曰,后妃雖長且貴,每事必問於師氏,是不敢專而敬之之意,聖敎至當矣。上曰,歸寧云者,兼孝敬之意也。世均曰,歸寧,孝也,告師氏而告君子,敬也。上曰,私燕服衣禮服云,則此是文王未稱王時,故只稱禮服耶?小註所稱六服,何服耶?世均曰,此時文王雖未稱王,太娰尊爲后妃,則必當有禮服矣。詩經圖說,雖無王后禮服之圖,周家禮樂文物,至周公而燦然大備,詳載於周禮矣。仍奏曰,后妃之德,莫盛於太娰。以此章言之,卽絺綌而知其勤,卽澣濯而知其儉。言告師氏,敬也,歸寧父母,孝也。有此勤儉孝敬之淑德,故配于文王,以聖配聖,外而畢服田功,內而親執女工。先儒云,誦服之無斁章,知周之所以興,世三十,年八百,實基于此矣。夫帝王每念稼穡之艱難,后妃不忘織紝之勞苦,上行下效,民得以安生樂業。是以化成雍熙,皆本於無逸也。今進講四書已畢,繼以詩經,睿學緝熙,臣不勝欽仰,而序曰,詩之所以爲經,人事浹於下,天道備於上,無一理之不具。蓋治亂得失,邪正是非,可以觀感勸懲於咨嗟詠歎之間,故孔子曰,人而不爲周南·召南,其猶正墻面而立。又曰,詩三百篇,一言而蔽之曰思無邪。猗我英廟朝,寶齡隆邵之時,猶講是經,至有御製序文,誠以修齊治平之道,其亦不待他求而得之於此矣。
上在景福宮。停常參·經筵。
政院啓曰,明日常參·經筵,取稟。傳曰,停。
春秋館啓曰,別兼春秋臣金永穆,以訓鍊都監從事官,今日軍布捧上時,晝仕出去之意,敢啓。傳曰,知道。
兵曹啓曰,因刑曹草記,向時宗科應製中,世繫未瑩而參榜之李煥在·李錫亨,依大典會通武科條,濫入者水軍充定,令兵曹擧行事,命下矣。濫入罪人李煥在,慶尙道延日縣,李錫亨,全羅道古阜郡,水軍充定,定驛子押送之意,敢啓。傳曰,知道。
辛未五月初九日巳時,上御延生殿。進講入侍時,講官姜㳣,參贊官丁觀燮,侍讀官徐相敦,假注書金命基,記事官白時洽,別兼春然金永穆,各持詩傳第一卷,以次進伏訖。上曰,史官分左右。上開卷。㳣讀自采采卷耳,止卷耳四章,仍釋義訖。上曰,圈下大旨可讀乎?㳣曰,自后妃止賦此詩,外儒皆讀之矣。上曰,永懷·永傷·云何吁之句,熟味其次第,則有深意矣。㳣曰,四章之內,皆有次第,而一節甚於一節,詩經之義,每章皆然矣。此詩可以見后妃貞靜專一之德,而章內雖不言文王之化,后妃之德,皆文王之所化也。未有不正家而能治其國者,故中庸曰,君子之道,造端乎夫婦。家人卦曰,正家而天下定。朱夫子之封事,以閨門內恩常掩義爲戒。男女之間,一或私昵,則恩必掩義,苟不以義制之,何以得性情之正乎?此所以謂哀而不傷者也。相敦曰,云云。㳣曰,註疏卽漢儒之說,而有十三經註疏矣。朱夫子集註,亦多用舊說,而其可取者取之,其穿鑿傅會者,皆不取之,故經筵及科體,皆宗朱子集註,而不用註疏矣。上曰,十三經爲何書耶?㳣曰,周易·書傳·詩傳·論語·孟子·周禮·儀禮·禮記·公羊·穀梁·春秋左傳·孝經·爾雅,合爲十三經,而庸·學入於禮記,朱夫子始爲分篇矣。上曰,庸·學果入於禮記中矣。觀燮曰,云云。上曰,詩經姑未讀幾篇,而章句次第,果如講官之言,一節深於一節矣。㳣曰,詩經比之四書,則文不深奧,似若易讀,而或不熟讀,輒易忘之矣。上曰,無論某書,苟不熟讀,則易忘矣。㳣曰,儒生之讀書者,每曰先看序文與凡例,則可以領會其書之半。詩經序文,尤不可不熟讀,集註引用先儒之說者,亦宜詳味之也。上曰,大國無吐而讀之云,文義亦皆曉得乎?㳣曰,大國則文與言同,故雖無吐而易解,我國則文自文,言自言,故難解,而諺解未出之前,皆無吐讀之。今之奏御文字,亦無吐而讀之,卽其古法也。世人皆謂自諺解出後,文不深究而易曉,故無善文者矣。上曰,果如以吐讀之,則有文義不深究之弊矣。
上在景福宮。停常參·經筵。
自卯時至人定,灑雨下雨,測雨器水深七分。
藥房提調趙基應,副提調李建弼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政金炳學,無時急稟處事,左議政未差,右議政洪淳穆有身病,不得來會云矣,敢啓。傳曰,知道。
傳曰,同副承旨與禮曹堂上·戶曹郞廳,依定式,馳詣宣武祠,奉審以來。
傳曰,兩勢如此,親刈日字,以念前更爲擇入。
宗親府啓曰,今番宗科人中,幼學李奎敏·李煥在,派系不分明,原榜目勿施,竝移送秋曹,照法嚴繩事,草記,蒙允矣。卽見兩人呈單,則行列統同時,已爲改名,竟不載譜而應擧云矣。溯考派譜世系昭載,則合有參恕之道,原草記中拔去之意,分付該曹,何如?傳曰,允。
禮曹啓曰,傳曰,雨勢如此,親刈日字,以念前更爲擇入事,命下矣。令日官李秉洪更爲推擇,則今五月十七日爲吉云,以此日定行,何如?傳曰,允。
三軍府啓曰,京畿中軍梁柱台,熟鍊水操,且有智謀,領率船隻旗鼓,卽令出征,合付鎭撫中軍處,一從鎭撫使指揮,以爲隨機應變之地,何如?傳曰,允。
兵曹啓曰,今月十三日,二羽禁軍番次矣。該番將有闕代,依承傳,口傳備擬以入之意,敢啓。傳曰,知道。
兵曹口傳政事,以李祥宇爲羽林將。
辛未五月初十日巳時,上御延生殿。進講入侍時,判府事李裕元,講官李參鉉,參贊官尹相定,侍讀官徐相敦,假注書金鶴鎭,記事官石宗珍,別兼春秋金永穆,各持詩傳第一卷,以次進伏訖。上曰,史官分左右。裕元進前奏曰,近日蒸濕,此時聖體若何?上曰,一樣矣。裕元曰,寢睡·水刺之節,何如?上曰,一樣矣。各殿問候訖,上曰,卿自鄕廬,何時上來乎?裕元曰,臣連在鄕廬,入城近數旬矣。上曰,上來已近數十日乎?裕元曰,洋賊尙在海防,終未退去,中外繹騷,丙枕靡安,群情甚憧憧矣。上曰,洋醜之事,甚叵測矣。民心騷訛之外,出征士卒,風餐露宿,極爲悶然矣。裕元曰,臣伏覩傳敎下者,勞問而慰悅,藥劑而救恤,必當感服向前,不日奏功矣。上曰,魚在淵兄弟·柳豐魯之立殣,有光于國矣。裕元曰,甚烈烈也。殿下曾讀史冊,至於效忠立節之處,似有留神而省覽矣。乃此立殣,出於今日,非但目下之有光,可以樹風聲於後世矣。古語曰,才不借於異代。每以一代之人,孑一代之事,故今有似此之人,而出征壯士,亦當興感於是而各盡其力矣。上曰,然矣然矣。上誦前受音一遍訖,仍開卷。參鉉讀自南有樛木,止螽斯三章,仍釋義訖。上命授書算于參鉉,上讀新受音十遍記。參鉉還納書算。上曰,以君子比之后妃,則文理甚襯着矣。裕元曰,小註曰女君有君子之德,因以君子目之者有之矣。上曰,取比螽斯,何也?裕元曰,龍生九子,鳳生九雛,螽斯一生九十九子,而亦取其群處和集。詩人每以所見取比,故下篇雖不襯着者,亦或取比矣。樛木,衆妾有祝願之誠,螽斯,衆妾美子孫之盛。蓋正家之道,上無嫉妬,下無怨恨,然後和氣充溢,瑞慶流衍,福履之綏子孫衆矣。此皆詳載於註釋,此等處,勿爲放過焉。
上在景福宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
尹相定啓曰,右副承旨李承宇,今日不爲仕進,卽爲牌招,何如?傳曰,允。
刑曹啓曰,宗親府啓辭內,今番宗科人中,幼學李奎敏·李煥在,派系不分明,原榜目勿施,竝移送秋曹,照法嚴繩事,草記,蒙允矣。今見兩人呈單,則行列統同時,已爲改名,竟不載譜而應擧云矣。溯考派譜,世系昭載,則合有參恕之道,原草記中拔去之意,分付,何如?傳曰允事,批下矣。李奎敏,居在高靈地,而尙不押來,捉上一款勿施事,更爲分付於該道臣處。至若李煥在,依濫入者水軍充定之文,令兵曹擧行事,纔有所草記,蒙允矣。此亦一體放送之意,敢啓。傳曰,知道。
辛未五月十一日巳時,上御延生殿。進講入侍時,同經筵徐相鼎,參贊官尹相定,檢討官鄭學默,假注書金鶴鎭,記注官尹相殷,別兼春秋朴容大,各持詩傳第一卷,以次進伏訖。上曰,史官分左右。上開卷。相鼎讀自桃之夭夭,止兔罝三章,仍釋義訖。
上在景福宮,停常參·經筵。
自開東至申時,灑雨下雨,測雨器水深七分。
政院啓曰,明日常參·經筵,取稟。傳曰,停。
蔡東述啓曰,左副承旨尹相定,今日不爲仕進,卽爲牌招,何如?傳曰,允。
兵曹啓曰,謹依刑曹草記批旨,李煥在水軍充定,勿施之意,敢啓。傳曰,知道。
義禁府啓目,吉州前牧使李奎憲原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
辛未五月十二日巳時,上御延生殿。進講入侍時,講官鄭基世,參贊官蔡東述,侍讀官洪健植,假注書蔡大永,記事官白時洽,別兼春秋朴容大,各持詩傳第一卷,以次進伏訖。上曰,史官分左右。上誦前受音一遍訖。仍開卷。基世讀自采采芣苢,止漢廣三章,仍釋義。上命授書算于基世,仍讀新受音十遍訖。基世還納書算。上曰,文王之化,先及於江·漢之間,而有以變其淫亂之俗。以其關雎樂而不淫,其化所及而然歟?基世曰,聖敎至當矣。二南先被文王之化,人皆得性情之正,故遠而至於江·漢之間,而自底於民風之丕變矣。上曰,文王之爲西伯,在於殷紂之時乎?基世曰,然矣。文王之囚於羑里,在於紂時,而其時已爲西伯矣。仍奏曰,芣苢之詩,室家和平,風俗淳美,漢廣之詩,游女靜一,禮法自持,此皆言文王德化之盛也。蓋周南十一篇,與大學經義相爲表裏,以關雎爲首者,爲其正始之道,王化之基,而葛覃·樛木等篇,皆所以明文王身修家齊之化也。至於芣苢等篇,則卽所以言國治之效也,漢廣等篇,亦所以見天下可平之意也。今殿下旣誦大學,繼誦此經,講讀之際,必以此心究而體驗焉,則二南之化,可以復致於今日矣。東述曰,云云。健植曰,云云。上掩卷,仍敎曰,邇來日氣向熱,領府事諸節,何如?基世曰,近來寢食之節,幸得如常,而精力之不逮,較前尤甚矣。上曰,盛暑之前,一次登筵,甚好矣。基世曰,臣父亦嘗有一番登對之願,而見今精思,雖家間事爲,猶多不省之時,所以尙未能遂誠矣。上曰,九十老人,安得不然,而聞今尙康旺矣。上曰,洋船來泊之後,民心必致騷擾,而聞不如丙寅之甚矣。基世曰,洋舶之出沒近洋,今爲一朔有餘,其情狀極爲叵測,而在丙寅,則以其倉卒初有之事,故民情頗爲驚駭,而今番則沁都之武備嚴固,兵力精銳,民有所恃而無恐,故都下人心果晏然,此甚幸矣。上曰,我國之人,與彼類交通,此必是得罪餘孽,無所容接,自投於逋逃之藪,甘作彼類之鄕導,其爲痛惋,不可勝言矣。苟無鄕導,則何敢犯草芝·廣鎭等地乎?其時魚在淵兄弟與柳豊魯之忠節,誠毅然壯矣。基世曰,其忠節之凜然,非但有光於今日,其將有辭於後世,而使彼賊可以破膽矣。上曰,江都地形,素稱天險,近亦然乎?基世曰,沁都卽一大島也,處在海中,甲串·昇天二津,僅爲通涉,而其外皆沮洳矣。自中古築城築墩以後,沿邊沮洳,漸成平陸,近多下碇處,此所謂今不如古者也。上曰,沁都城堞爲幾里,而草芝·廣鎭在南,寅火堡在北乎?基世曰,城堞周回,幾近十里許,而草芝·廣鎭,在府之東南,寅火堡,在西北矣。上曰,彼船之去留,固不足深慮,而出征士卒之當此暑節,暴露原野,必多生病,是所爲念也。基世曰,士卒之風露餐宿,誠爲可悶,而屢下勞問之敎,又有藥劑之頒,眷顧慰恤,若是懇摯,必皆感頌奮厲,勇往直前,而上貽憂念,丙枕靡安,下情不勝憧憧矣。上曰,彼焚我國船一隻云,此必是人則率去,船則燒火也。基世曰,果有是慮矣。上曰,彼船似無卽退之意,而若得從近出末,則誠甚快也。基世曰,彼之所恃者,只是火砲,而當此潦濕之時,難於措手,則似當匪久退去矣。上命史官就座,仍命講官先退。又命退,承史以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
蔡東述啓曰,同副承旨丁觀燮,今日不爲仕進,卽爲牌招,何如?傳曰,允。
以辛未西征時軍功人別單,傳曰,將領賞加,軍卒帖加,竝各其京外營,米肉題給。
禁衛營啓曰,謹依議政府辛未軍功人別單判下,別騎衛鄭昌範·申景哲處,米肉題給之意,敢啓。傳曰,知道。
御營廳啓曰,本廳哨官崔鍾武,身病甚重,勢難察任,改差,何如?傳曰,允。
辛未五月十三日巳時,上御延生殿。進講入侍時,知經筵嚴錫鼎,參贊官李承宇,檢討官李載晩,假注書權采圭,記事官石宗珍,別兼春秋朴容大,各持詩傳第一卷,以次進伏訖。上曰,史官分左右。上開卷。錫鼎讀自遵彼汝墳,止麟之趾三章,仍釋義訖。
上在景福宮。停常參·經筵。
自前夜五更至申時,灑雨下雨,測雨器水深六分。
政院啓曰,明日常參·經筵,取稟。傳曰,停。
傳曰,禮房承旨馳詣宗廟·景慕宮,奉審摘奸以來。
奎章閣啓曰,明日卽書香閣望奉審日次,臣進詣擧行之意,敢啓。傳曰,知道。
宗親府啓曰,明日卽天漢殿望奉審日次,臣邦鉉進詣擧行之意,敢啓。傳曰,知道。
訓鍊都監啓曰,謹依議政府辛未西征時軍功人別單判下,本局軍折衝崔觀興處,米肉題給之意,敢啓。傳曰,知道。
義禁府啓目,粘連向前李奎憲亦,重囚逃失,過限未捕,揆以律例,難免重勘,以此照律,何如?啓依允。
又照目粘連,吉州前牧使李奎憲矣本府議啓內,重囚逃失,過限未捕,揆以律例,難免重勘。以此照律,罪杖七十,度一年半定配,公罪奉敎。依允爲旀,功減一等爲良如敎。
辛未五月十四日巳時,上御延生殿。進講入侍時,同經筵許傳,參贊官丁觀燮,侍讀官李秀萬,假注書權采圭,記注官尹相殷,別兼春秋金永穆,各持詩傳第一卷,以次進伏訖。上曰,史官分左右。上開卷。傳讀自維鵲有巢,止采蘩三章,仍釋義訖。上曰,南國諸侯,被文王之化,能正心修身以齊其家,其女子亦被后妃之化,而有專精純一之德,此是文王修身齊家之化也。傳對曰,聖敎至當矣。文王之德化,實本於正心以修身,修身以齊家,故大雅亦曰,刑于寡妻,至于兄弟,以御于家邦。孟子亦因此以贊文王之德曰,擧斯心加諸彼。蓋心者,一身之主,萬化之原也。大學曰,心正而後身修,身修而後家齊,家齊而後國治,國治而後天下平。董仲舒曰,正心以正朝廷,正朝廷以正百官,正百官以正萬民。聖人之化,專以正心爲修齊治平之本,伏願殿下,於正心之工,懋哉懋哉。上曰,南國被文王之化,諸侯夫人,能盡誠敬以奉祭祀。文王之前,不能誠敬於祭祀耶?傳對曰,必是化於德以後之事,故詩人贊之如此也。祭,主於誠敬,苟非誠敬,何以感格神明乎?非獨祭也,萬事萬物,莫不以誠敬成其始終也。上曰,蘩爲祭事也,而註云以供蠶事,何義也?傳對曰,蠶亦爲祭事故也。禮曰,王后親蠶,以供祭服。此與帝王之親耕籍田,以供粢盛同義,而亦所以知女工農工之艱難也。上曰,此與周南之葛覃同耶?傳對曰,大體則同,而葛覃,婦職而已,采蘩,兼爲祭事也。上曰,召公爲誰?傳對曰,燕世家云,與周同姓,皇甫謐云,文王庶子。此在此篇小註,而未知孰是。上曰,又出於他書耶?傳對曰,臣愚未之詳也。仍奏曰,二南皆詠歌文王之德化,而文王所以致此者,亦由周·召之臣,爲之輔相,宣布故也。雖聖人,必有賢臣而後,可以相須成敎化也。
上在景福宮。停常參·經筵。
自開東至人定,灑雨下雨,測雨器水深二分。
藥房提調趙基應,副提調李建弼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日常參·經筵,取稟。傳曰,停。
政院啓曰,議時政府郞廳來言,今日賓廳日次,而領議政金炳學,無時急稟定事,左儀政未差,右議政洪淳穆有身病,不得來會云矣,敢啓。傳曰,知道。
尹相定啓曰,右副承旨李承宇,今日不爲仕進,卽爲牌招,何如?傳曰,允。
傳曰,諸處將卒之經朔防守,實爲可悶,而時値薰濕,能無疾病,每念不弛,令畿營犒饋,依已例爲之分遣別軍職,勞問以來。
傳曰,塘馬·馬兵之跨朔勤苦,雖是渠輩之分內事,而當此潦炎,能無疾病,令各其營,乾犒饋從優分給,仍爲一一勞問,病之有無,另加詳探以入。
奎章閣啓曰,景慕宮望廟樓,今望奉審,無頉之意,敢啓。傳曰,知道。
吏曹啓曰,卽接奉常寺牒報,則以爲親臨觀刈時,籍田令,例以玉堂塡差,而時僉正韓兢烈,未經玉堂,卽速變通,以爲及時擧行之地云。改差,其代,口傳備擬以入之地,何如?傳曰,允。
吏曹口傳政事,以洪鍾大爲奉常僉正,
辛未五月十五日巳時,上御延生殿。進講入侍時,領議政金炳學,講官趙基應,參贊官尹相定,檢討官鄭學默,假注書韓耆東,紀事官白時洽,別兼春秋金永穆,各持詩傳第一卷,以次進伏訖。上曰,史官分左右。炳學進前問候,各殿問候訖。上開卷。基應讀自喓喓草蟲,止草蟲三章,仍釋義訖。缺上曰,日前有所石面刻字,豎於大街上,此後有何騷說乎?炳學曰,因此而大小民人,皆知此個義理,則騷說亦當寢息矣。上曰,彼船雖百年來侵,我則固守不改,千艘更來,我亦增兵守之,而彼之向書富平府使,有久駐多時,另求別路達之貴朝廷云云,無乃中國之謂耶?中國以此事,似無咨文出送之理,而設有出送,凡於中國往復,何可少忽,而至於此事,果難承順。此則今日君臣上下,固守大義而已。炳學曰,聖敎至當矣。彼雖往乞於禮部,禮部似無聽施之理,又或有咨文之出來者,自當有回咨之說。若彼醜持來咨文,此非通咨之路,則何可受之乎?以正道斥之,將有辭於天下萬世矣。上曰,此筵說頒布朝紙。炳學曰,洋舶尙不退去,中外繹騷,伏想聖念憧憧矣。出征軍卒之風餐露宿,恐有疾病,至有藥物勞問之擧,軍心懽忭云矣。上曰,爲軍卒憧憧之念,不可形言矣。炳學曰,臣忝居元輔之任,未能劃一籌建一策,使洋舶小酋,一任跳浪,今爲四十日之久,不勝惶恐矣。上曰,此無異海浪賊,則去來閃忽,大臣何必以此爲引乎?炳學曰,自丙寅以後至于今,六年之間,洋醜之出沒,無年無之,臣以是常所痛歎者也。日前聖敎,臣已奉覽,亦爲傳示於諸僚,而國未嘗無不危之國,則君臣上下,秉執正道,終當無憂矣。上曰,國終有亡,人終有死,則以正守之,何懼之有?魚在淵兄弟及柳豐魯之立節,可謂烈烈矣。炳學曰,臣亦知其平日有膂力義氣,而聞其當場力戰之狀,則立一脚殺幾賊,眞凜凜矣。上曰,柳豐魯,聞有八十餘歲老親云,尤可矜惻。炳學曰,柳豐魯從兄之守令除授,特出憫恤之聖念,中外聞此,莫不感泣矣。上曰,身逵之孫種落可惡,望彼船而拜,已知其包藏禍心矣。大抵邪學,雖其族屬,一有染之者,殪殄滅之無遺,可矣。炳學曰,身逵孫之望彼船而拜者,尤覺凶獰,而彼酋必因似此內應而來矣。彼船中動靜,在此漠然不知,而彼醜則似有細作之來往。大抵兵事,知彼知己然後,可以決勝,今不得如此,是甚悶然矣。上曰,似聞我國邪徒,誘引彼醜曰,朝鮮兵不過老弱數千云,故徑先出來矣。炳學曰,臣亦聞彼船問情來往之灣上人所傳,則彼醜亦言江華防守等事云,此是邪類細作之故也。上曰,我雖攻他,若不知彼情,則何事先犯乎?炳學曰,我未知彼,而彼則知我者,卽邪徒內應而然。邪學之徒,去禽獸不若矣。禽獸亦知父母,此類乃反侵擾父母之國者,所以爲邪徒之敎也。上曰,聞勞問宣傳官之來告,則軍卒設幕防守,値此澇熱,似多難堪矣。炳學曰,晝夜暴露,擧有生病之慮,是甚爲悶矣。上曰,我軍何嘗有十日之勞苦,而今爲四十日之久,極爲矜悶矣。炳學曰,軍卒之衫襦食物,已自雲峴宮輸送,群情自歡祝,衆心可以成城矣。上曰,聞出征御營別武士之所傳言,則彼醜已知防守之嚴云矣。炳學曰,彼船窓鏡,亦能遠察,又聞防守之嚴,則必不得如前深入矣。上曰,洋船一隻出來,未幾又爲入來云矣。炳學曰,似往來於天津等地矣。上曰,彼醜船制,甚巧云矣。炳學曰,船中至有菜田云,其巧可知也。上曰,彼船雖巧,豈無可破之日乎?往昔壬辰,元均敗績之後,李舜臣以龜船大破賊兵。今若有如此人,則可以無憂矣。炳學曰,今若得其人,任其才,則何患洋醜之猖獗乎?上曰,才不借於異代矣,今亦豈無其人乎?上曰,黃海道來泊唐船中,有黑鬼子·白鬼子,自大發國漂來云,以其船還載送之耶?炳學曰,果然矣。上曰,唐船來泊處,卽是鐵島耶?炳學曰,卽是長淵白翎浦口矣。上曰,承旨,曾經何邑守令乎?相定曰,臣曾經薪島僉使也。上曰,薪島最近於何邑乎?相定曰,與龍岡接壤矣。上曰,鐵島·東津地形,見之乎?相定曰,鐵島,卽黃海道也。東津,雖與薪島同道,相距爲五百餘里,故其形便不得目見,惟以傳說有所略聞矣。上曰,自薪島距中國境,爲幾許里乎?相定曰,薪鎭如黃海水營例,風高,六朔則出防於陸鎭,風和,六朔則入守於島鎭,而自島鎭距中國界,不過水路二千餘里,而人烟相望也。上曰,此亦大海,洋舶來往,其或見之乎?相定曰,臣之在鎭時,曾未見過去者矣。上曰,田橫島,在薪鎭近地乎?相定曰,雖無文蹟之昭載,諺傳薪島,卽是田橫島也。上曰椵島,亦在其近乎?相定曰,海洋,東西各異,未能詳知矣。上曰,正氣盛則邪氣自熄,洋醜之消滅,必有其日矣。炳學曰,朱夫子云,中原之戎虜可逐,一己之私慾難制。今若守正道制私慾,則洋醜之出沒不足憂,而亦可指日消滅矣。
上在景福宮。停常參·經筵。
政院啓曰,明日動駕相値,視事,頉稟之意,敢啓。傳曰,知道。
傳曰,禮房承旨馳詣先農壇,奉審摘奸以來。
傳曰,明日·再明日,進講停。
三軍府啓曰,今日動駕時,左邊捕盜大將許熠,以禁軍別將隨駕,右邊捕盜大將李元熙,以訓鍊大將先廂隨駕矣。在前如此之時,有曾經大將權察之例,回鑾間,摠戎使李周喆,姑令察任,何如?傳曰,允。
政院啓曰,因三軍府草記,今此動駕時,左邊捕盜大將許熠,以禁軍別將隨駕,右邊捕盜大將李元熙,以訓鍊大將先廂隨駕矣。在前如此之時,有曾經大將權察之例,回鑾間,摠戎使李周喆,姑令察任事,允下矣。權察左右邊捕盜大將李周喆,卽爲牌招,聽傳敎,何如?傳曰,允。
以司謁口傳下敎曰,明日動駕時,副輦置之,正駕轎待令事,分付。
傳曰,明日出宮內門路,以思政門爲之。
奎章閣啓曰,守宮檢校待敎尹滋悳,待開門牌招,何如?傳曰,允。
訓鍊都監啓曰,謹依下敎,塘馬·馬兵處,乾犒饋從優分給後,一一勞問,則俱無疾病之意,敢啓。傳曰,知道。
兵曹啓曰,今五月十七日,武臣堂上朔試射日次,而動駕相値,不得爲之之意,敢啓。傳曰,知道。
承文院啓曰,月食已過,禮部回咨,依例撰出,下送灣府,傳給鳳城將處,以爲轉致北京之地,何如?傳曰,允。
辛未五月十六日巳時,上御延生殿。進講入侍時,講官金在顯,參贊宮丁觀燮,侍讀官李秀萬,假注書權采圭,記事官石宗珍,別兼春秋金永穆,各持詩傳第一卷,以次進伏訖。上曰,史官分左右。上開卷。在顯讀自于以采蘋,止甘棠三章,仍釋義訖。上曰,此貝纓,古制也。在顯曰,臣未見可考之文,雖未知自何時,然而曾聞,貝纓之中結而下垂,蓋是古制也。上曰,自于以采蘋,至有齊季女,可知文王·太娰聖德之所及也。三代之隆,莫盛於此時也。在顯曰,聖敎然矣。以文王之聖,配太娰之聖,二南風化,浹洽于人,以至幼少之女,亦皆知齊敬之道,可謂三代第一盛時也。上曰,觀此甘棠之詩,可見召公之盛德,與周公同也。召公行何德政而致此遺愛乎?在顯曰,古人詩曰,樹木猶爲人。愛惜樹猶然矣,矧伊人乎?周公·召公,分陜而治,勳德易地皆同,而召公治外,遺愛如此,德化之深入人心,愛慕之遺在甘棠,固盛矣至矣。然此皆由於文王之聖德至化,故大旨特稱召伯循行南國,以布文王之政,蓋召公奉揚文王之德,宣布南國之民也。
上在景福宮。停常參·經筵。
大駕詣先農壇,入幕次後,藥房·內閣·政院·玉堂口傳問安。答曰,知道。壇上奉審,還入幕次後,藥房·內閣·政院·玉堂口傳問安。答曰,知道。觀刈勞酒,還入幕次後,藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·大妃殿,遣承旨問安。答曰,知道。還宮後,藥房·內閣·政院·玉堂·朝廷二品以上·六曹堂上口傳問安。答曰,知道。
政院啓曰,明日常參·經筵,取稟。傳曰,停。
又啓曰,來月二十一日,朝參日次,而顯隆園忌辰祭正日相値,頉稟之意,敢啓。傳曰,知道。
傳曰,都承旨馳詣宗廟·永寧殿,奉審以來。
傳曰,待敎金演壽馳詣東關王廟,奉審以來。
傳曰,今此盛擧,卽我列聖朝已行之典也。且雨暘適時,來牟受明,大有上瑞,推可驗焉,而予於此,有以知稼穡艱難矣。苟非民力之辛苦,曷以得此?耆民年七十以上人,竝帖加以示惓惓之意。
以司謁口傳下敎曰,今日還宮時,有關西幾邑砲手,以赴陣次上來,列立三軍府前路,故遣宣傳官勞問,則陽德砲手一名,雲山砲手一名,病留於鳳山·平山云。聞甚矜惻,令武府三懸鈴行關該道,各別救療後,治送本在邑,仍爲啓聞事,分付。
奎章閣啓曰,大駕今已還宮,守宮檢校待敎尹滋悳,依定式減下,何如?傳曰,允。
政院啓曰,卽者義禁府都事來言,今日動駕時,衛外撃錚罪人李昌鉉等七人,移送秋曹云矣,敢啓。傳曰,知道。
議政府啓曰,洋匪滋擾,奏聞上國,卽近例然,而此次之前後顚末,亦不容不具由移咨。咨文,令文任撰出,別齎咨官,令譯院差出,以爲從速入送之地何如?傳曰,允。
禁衛營啓曰,謹依下敎,本營塘馬·騎士等處,乾犒饋從優分給,以爲一一勞問,則姑無疾病之意,敢啓。傳曰,知道。
辛未五月十七日卯時,大駕詣先農壇。觀刈親臨擧動入侍時,行都承旨李建弼,左承旨金聲根,右承旨蔡東述,左副承旨尹相定,右副承旨李承宇,同副承旨丁觀燮,注書缺,別兼春秋權鼎鎬·趙秉鎬·朴定陽·金永穆·朴容大,檢校直提學趙寧夏·李載冕·閔升鎬,直提學南廷順,直閣洪殷謨,待敎金演壽,檢校副提學鄭健朝·趙慶鎬·李明應,副提學洪遠植,檢校典翰李會正·李起鎬·金性均,副應敎洪萬植,校理徐相敦·姜文馨,副校理李秀萬,修撰李載晩,副修撰鄭學默·黃普淵,以次侍立。時至,通禮跪啓請外辦。上具遠遊冠·絳紗袍,乘輿出思政門。藥房提調趙基應,副提調李建弼進前問候訖。通禮跪啓請降輿乘輦。上降輿乘輦,由勤政門·興禮門,出光化門外,進發至宗廟前路,上降輦步過,仍乘輦。傳曰,都承旨馳詣宗廟·永寧殿,奉審以來。出傳敎仍出興仁之門外,傳曰,待敎金演壽馳詣東關王廟,奉審以來。出傳敎至先農壇,上降輦乘與,至大次前,降輿入大次。少頃,通禮跪啓請出次。上出次。通禮跪啓請執圭。建弼跪進圭。上執圭,仍詣壇上,奉審訖,還入大次。少頃,上出次,乘輿詣觀刈臺南階前,降輿陞臺,南向殿座。耤田令跪啓刈麥。督視官帥庶人各執器械,分東西入田,以次耦刈麥畢。奉常寺官員,以竹箱盛麥,跪授耕耤使,耕耤使,跪授近侍,近侍跪進于上。親覽後,耆民進臺下,北向四拜。通禮宣敎,耆民等行四拜禮訖,皆退去。上還入大次,傳曰,時原任大臣入侍。時原任大臣,以次進前。判府事李裕元奏曰,旣行親耕,又此觀刈,蓋我家古禮而俱盛擧也。有秋之慶,可徵於今日,八域民庶,孰不欣欣有喜色哉?蒸濕之餘,日氣淸佳,聖體若何?上曰,一樣矣。領議政金炳學曰,節屆仲夏,耤田麥告熟,親勞玉趾,誕行觀刈之儀,百畝黃穎,旣登且稔矣。是擧也,始自英廟朝,七旬寶齡,猶復親臨而行之,蓋其耕而不穫,于禮有缺故耳。今我殿下,善繼善述,于以上供粢盛,爲萬民先,天心之所悅豫,人情亦此歡祝。況喜雨周洽,慰滿三農,八路之麥,均如此麥之穰穰遂遂,繼玆而百穀用成,乃亦有秋,臣又攢手而俟之矣。右議政洪淳穆曰,旣行親耕,今乃觀刈,乃終始之盛擧也。務本之聖衷,若是眷眷,所以天休滋至,雨暘調均,致有來牟之穰穰,從玆而迄用康年,千倉萬箱,八域農夫之慶,於斯可占矣。上曰,粵自先祖,旣有是擧,故予亦行之。炳學曰,今日之擧,卽百年來初有盛典也。親臨觀刈,聖衷特軫於稼穡之艱難,天休滋至,八路之均登可占矣。淳穆曰,今日盛擧,朝野群情,胥切攢頌矣。上曰,推此而兩麥之豐稔,八路之均登,亦可期以是爲望也。裕元曰,古語曰,民不飢寒爲上瑞。顧今雨暘均適,兩麥大稔,皆我殿下與民共艱難之盛德也。農家之說,小農成則大農隨而豐登,小農卽牟麥也,大農乃禾穀也。炳學曰,牟麥豐登,則農糧不乏,耘耔之力,可以及時,故禾穀亦占大有之慶。大抵民食足,然後國計可裕矣。上曰,君以民爲天,民以食爲天,民食足則國可以昇平也。裕元曰,聖敎至當矣。可畏非民,經傳語也。聖人重民,故至曰可畏,所以君以民爲天者也。炳學曰,聖主明王,莫不以民天爲重,而今此聖敎,臣不任欽仰攢頌矣。淳穆曰,農者民天所重,故豐年爲有國之上瑞矣。上曰,洋舶,今已遠遁云乎?裕元曰,洋賊雖已退去,其情去益叵測矣。炳學曰,其來其去,本自閃忽,其情其迹,去益凶譎矣。淳穆曰,防守士卒之暑月暴露,一日爲悶,從可以弛嚴,此甚目下之幸也。上曰,洋舶之退去,爲軍卒可幸,而不得勦滅,任他遠遁,是甚痛歎也。炳學曰,臣等俱無智謀,不得殄滅此賊,誠不勝萬萬悚惶矣。上曰,大臣雖有智謀,彼醜卽如水中之鳧,出沒無常,亦復奈何?裕元曰,臣等亦以更不得一戰爲憤恨矣。此與水族一般,非水則無以肆其虐矣。上曰,今此耆民中,年七十以上者,方欲帖加矣。炳學曰,此固優老之盛典,尤不任欽仰矣。淳穆曰,此乃古者尊高年之盛典也。上曰,將行勞酒之禮,卿等勿爲徑退也。勞酒禮時至,上出次,詣親耕臺陞座。耆民·庶人,各就東西位,行四拜禮訖,仍列坐。執事者各排饌器於前,內資寺官員酌酒以授執事者,執事者行酌。耆民·庶人,皆離位俯伏,跪受酌飮還復位。行二酌至三酌訖,耆民等行四拜禮,仍退出。通禮跪啓禮畢。上命承旨進前,仍命書傳敎曰,今此盛擧,卽我列聖朝已行之典也。且雨暘適時,來牟受明,大有上瑞,推可驗焉,而予於此,有以知稼穡艱難矣。苟非民力之辛苦,曷以得此?耆民年七十以上人,竝帖加以示眷眷之意。命都承旨持傳敎下臺下,讀諭傳敎,使耆民庶人一一知悉。建弼承命下臺,讀諭傳敎訖,進前奏曰,一一讀諭矣。上乘輿還入大次。少頃,通禮跪啓請外辦。上出次乘輿,至下輿所,乘輦進發,由興仁之門,入至宗廟前路,降輦步過。仍乘輦,由光化門·興禮門,入勤政門,上降輦乘輿,至思政門外,兵曹判書姜㳣,跪稟放仗,承旨請出標信解嚴。上入思政門還內,諸臣以次退出。
上在景福宮。停常參·經筵。
翌日大殿,宗親·儀賓·內閣·政院·玉堂,口傳問安。答曰,知道。朝廷二品以上·六曹堂上單子問安。答曰,知道。大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
藥房提調趙基應,副提調李建弼啓曰,親臨籍田禮,行觀刈,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣侯,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日常參·經筵,取稟。傳曰,停。
傳曰,直閣洪殷謨馳詣顯隆園,奉審摘奸,仍留監祭,健陵·華寧殿,一體奉審以來。
傳曰,右承旨許遞,前望入之。
承旨前望入之,任孝準落點。
傳曰,卽聞沁都勞問別軍職所啓,則把守將卒,姑爲無頉中,禁衛軍一名,鐵原軍一名,病故云,極爲慘惻。掩埋顧恤之方,令武府各別題合事,分付。
以司謁口傳下敎曰,雜技罪人馬萬興等七名,竝令兵曹嚴棍懲勵放送,其餘諸漢,隨其所招,一一詗捉,一體嚴棍事,分付。
三軍府啓曰,洋舶雖已遠遁,沿海戒嚴則不可疎虞,而馬軍與船隻,旣無現前緊關處,竝先爲解送之意,分付鎭撫營,何如?傳曰,允。
三軍府啓曰,卽接訓鍊都監所報,則今五月十九日,習陣日次,而大將臣李元熙有身病,不得行操云矣,敢啓。傳曰,知道。
兵曹啓曰,宣傳官柳興秀,五衛將蔡瑞周·李秉燮除授,在外上來無期,昌德宮衛將朴性修·愼德成,俱以病難供職,呈狀乞遞,竝改差,何如?傳曰,允。
兵曹啓曰,以司謁口傳下敎曰,雜技罪人馬萬興等七名,竝令兵曹嚴棍懲勵放送,其餘諸漢,隨其所招,一一詗捉,一體嚴棍放送事,命下矣。謹依下敎,罪人馬萬興等,捉致臣曹,多般詰問,則渠矣等所告內,約會設技,只是矣等十人而已,更無他云,而嚴加窮覈,一向抵賴,終不直招之狀,雖萬萬痛惡,旣承嚴棍放送之命,故罪人馬萬興·鄭德暹·金元石·韓壽福·徐良祿·朴用範·高乭伊,與十名內追捉之金所回·李千伊·李義乭等,各嚴棍二十度後,懲勵放送之意,敢啓。傳曰,知道。
訓鍊都監啓曰,謹依口傳下敎,蹴馬被傷軍全成大,以米錢與相當藥物,救療之意,敢啓。傳曰,知道。
御營廳啓曰,謹依下敎,本廳塘馬·騎士等處,乾犒饋從優分給後,一一勞問,則俱無疾病之意,敢啓。傳曰,知道。
上在景福宮。停常參·經筵。
政院啓曰,明日·再明日顯隆園忌辰祭齋戒正日相値,視事,頉稟之意,敢啓。傳曰,知道。
政院啓曰,左承旨任孝準,時在安邊府任所,斯速乘馹上來事,下諭,何如?傳曰,許遞,前望入之。
承旨前望入之,鄭基永落點。
政院啓曰,新除授同副承旨鄭基永,卽爲牌招,何如?傳曰,允。
傳曰,政官牌招開政。
傳曰,應敎·副應敎許遞,今日政差出。
傳曰,啓字誤踏,中官吳有恒,從重推考。
傳曰,沿海瘴濕之地,京鄕軍卒之晝夜露處,每一念至,丙枕靡安,而洋醜今旣遠遁,行將次第班師矣。出征諸軍,令武府分等施賞,至於戰亡之卒,尤係惻傷,以上等例,代給其妻子。木布,就惠廳儲留庫所在輸送,待解嚴一一分給,鄕君之回糧,亦自武府,從優題給事,分付。
有政。吏批,行判書李承輔,參議吳俊泳進,參判兪錫煥牌招不進。
吏批啓曰,大司成,今當差出,而擬望之人乏少,外任竝擬,何如?傳曰,允。
又啓曰,掌樂正,今當以蔭官差出,而擬望之人乏少,外任竝擬,何如?傳曰,允。
以權鼎鎬爲應敎,李敦夏爲副應敎,沈東臣爲大司成,趙雲柱爲掌樂正,韓緻奎爲奉常正,韓兢烈爲奉常僉正,金羽熙爲直講,朴容大爲東學敎授,柳永燾爲全羅都事,趙基衡爲黃海都事,鄭煥翼爲安邊府使,東學訓導單朴鍾瀅,檢書官單李穰重。再政。以梁弼煥爲監察,洪肯謨爲善山府使,奉常直長單盧德純。三政。以李胤植爲狼川縣監。四政。以金秀榦爲貞陵令。五政,以曺鎭億爲肇慶廟令。六政,以兪鎭龜爲景慕宮令。七政,以李容元爲刑曹佐郞,李鉉九爲監察,軍器直長單姜渭成,奉事單朴璟源,副奉事單李景昌,參奉單申聖舜。
兵批,判書姜㳣進。以韓友燮·閔晳鎬爲宣傳官,高貞鎭·張淳貞爲五衛將,朴舜斌·安東植爲昌德將,申弘均爲宣傳官,尹泳翰爲都摠經歷,李秉呂爲守門將,洪南周爲慶尙左兵使,李啓詢爲蒜山僉使,知事單金鴻男,僉知單李祥宇。再政。以鄭煥升爲宣傳官,柳昌烈爲都摠都事,同知單朴舜斌,僉知二單高貞鎭·張淳貞。三政。以鄭永澤爲右捕從,同知單安東植。四政。以宋熙昇爲宣傳官。五政,以李孝秀爲武兼。
弘文館啓曰,新除授應敎權鼎鎬,副應敎李敦夏,竝卽牌招察任,何如?傳曰,允。
三軍府啓曰,傳曰,卽聞沁都勞問別軍職所啓,則把守將卒,姑爲無頉中,禁衛軍一名,鐵原軍一名,病故云,極爲慘惻。掩埋顧恤之方,令武府各別題給事,分付事,命下矣。禁衛軍埋葬等節,自該營從厚擧行,鐵原軍襲斂之需,自鎭撫營,量宜辦給,自各邑替送之意,分付,何如?傳曰,允。
三軍府啓曰,卽接禁衛營所報,則今五月二十日,習陣日次,而大將臣李章濂有身病,不得行操云矣,敢啓。傳曰,知道。
兵曹啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
禁衛營啓曰,謹依三軍府草記啓下,沁都防守本營軍中,病故一名處,埋葬等節,從厚題給之意,敢啓。傳曰,知道。
辛未五月十九日辰時,上御延生殿。進講入侍時,講官趙性敎,參贊官丁觀燮,檢討官魚允中,假注書盧德純,記事官石宗珍,別兼春秋權鼎鎬,各持詩傳弟一卷,以次進伏訖。上曰,史官分左右。上誦前受音一遍訖,仍開卷。性敎讀自厭浥行露,止行露三章,仍釋義訖。上命授書算于性敎,上讀新受音十遍訖。性敎還納書算。上曰,講官釋義,已爲備言,而女子之托以行露,不爲强暴所汚者,可以見文王之敎化也。性敎曰,文王之化,移風易俗,以至貞女之自守如此。歌詠之間,先王遺風,有足觀者矣。當是時,周公爲政於國中,召公宣布於諸侯,仁聲之入人,舊染之維新,自有不期然而然矣。苟非周·召之左右宣力,雖以文王之聖,化民成俗,何以致此?故聖王不能獨運,必待賢臣而弘業也。上曰,女子旣被德化,而男子則尙有强暴,何歟?此或以先言女子之被化,故至及於强暴之男乎?性敎曰,被化有先後淺深,故或變而或未純變者也。上曰,室家不足,禮也,亦不女從,義也。女子之以禮以義,可謂兩盡矣。性敎曰,誠如聖敎矣。貞女之責以禮,斷以義,先後之言辭明正,且可見一節深一節之義也。蓋詩者,音響節奏之間,有足以動盪血脈,感發性情,不知手之舞足之蹈,有非金石絲竹之樂所可比也。上曰,自讀此詩,果有興起之心矣。允中曰,南國之人,遵服敎化,雖閭巷女子,亦能知以禮自守,則其民之丕變,從可推之。謂行多露,託言之也,室家不足,責之以禮也,亦不女從,斷之以義也。今者聖敎,誠甚的確,而此皆敎化所及也。今日貞信之女,卽向日淫亂之人,而若是丕變者,惟在上之人,導之如何耳。向則商紂爲政,沈湎色荒,故其民化之爲淫亂强暴,今則文王爲政,治敎日聞,故其民一變,士有禮義之風,女有貞信之行,此可見化民之不難矣。聖人居君師之位,果能端本出治,導民以善,則其效捷於影響,速於傳郵矣。觀燮曰,講官·儒臣,備陳無餘,臣無容更達矣。上掩卷,命史官就座。又命退,諸臣以次退出。
上在景福宮。停常參·經筵。
藥房提調趙基應,副提調李建弼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
傳曰,甲冑價米一千石,移劃於鎭撫營,以爲日後軍需事,分付惠廳。
春秋館啓曰,別兼春秋臣朴定陽,以御營廳從事官,今日軍布捧上時,晝仕出去之意,敢啓。傳曰,知道。
禮曹,來七月初三日,行宗廟·永寧殿秋享大祭,香祝親傳,取稟。奉敎敬依。
三軍府啓曰,卽接御營廳所報,則今五月二十一日,習陳日次,而大將臣任商準有身病,不得行操云矣,敢啓。傳曰,知道。
都摠府啓曰,今日入直內三廳武兼·禁軍及軍兵等,中日當爲習射技放,而齋日相値,不得設行之意,敢啓。傳曰,知道。
奎章閣啓曰,檢書官李穰重,有身病,勢難供職,減下,其代,以前薦人鄭奭采,依已例除取才差下,令該曹口傳付軍職,使之冠帶常仕,何如?傳曰,允。
開城留守李寅應疏曰,云云。省疏具悉。爾其勿辭察職。
辛未五月二十日巳時,上御延生殿。進講入侍時,右議政洪淳穆,講官崔遇亨,參贊官尹相定,侍讀官徐相敦,假注書李泰元,記注官尹相殷,別兼春秋朴定陽,各持詩傳第一卷,以次進伏訖。上曰,史官分左右。淳穆進前問候,各殿問候訖。上開卷。遇亨讀自羔羊之皮,止殷其雷三章,仍釋義訖。缺上曰,珠縷直垂,自是在古爲然乎?淳穆曰,雖無著見於古事,傳言在古直垂矣。上曰,直垂之爲樣何如乎?淳穆曰,此與服飾制度之變通有異,橫結直垂,俱無所關,則今玆遵古,亦似便好矣。上曰,爲念防守士卒,發遣別軍職,勞問而歸,詳聞廣城魚在淵立殣時事,果是忠節卓然矣。淳穆曰,魚在淵之凡百,臣亦嘗識之,而其平日善於治邑,及聞廣城殉身,膂力忠勇,儘是無愧古人矣。上曰,史冊所載忠臣固多矣,而此人亦無愧矣。淳穆曰,爲人臣死得其所固不易,而此人忠節,必播於天下矣。上曰,其弟之同爲殉節亦壯矣。淳穆曰,其弟旣無官守之責,而隨其兄舍生取義,爲尤難矣。上曰,聞柳豐魯有老母,甚是矜惻矣。淳穆曰,聖念至此之憫恤,萬萬欽仰矣。
上在景福宮。停常參·經筵。
政院啓曰,明日常參·經筵,取稟。傳曰,停。
尹相定啓曰,左副承旨李承宇,今日不爲仕進,卽爲牌招,何如?傳曰,允。
傳曰,奉審閣臣入侍。
以左副承旨李承宇牌不進罷職傳旨,傳曰,只推。
三軍府啓曰,卽見京畿監司朴永輔狀啓,則枚擧通津府使洪在愼牒呈,以爲向與洋賊接戰之時,砲士姜善道,以大砲放碎賊船杉板,車載俊·河道鉉·方大振等,銃殺洋漢二箇,其在奬勸之政,合有褒賞之典事,請令三軍府稟處矣。砲碎船板,銃殺洋賊,足使彼醜褫魄而走,待班師,以上等例,自臣府從優施賞,何如?傳曰,允。
奉常寺啓曰,東籍親耕田,打作大麥爲六石十四斗,小麥爲一石之意,敢啓。傳曰,知道。
大司成沈東臣疏曰,伏以臣輇才蔑學,百無肖似,而倖竊科第,居然爲二十有餘年矣。遭値明時,滾到緋玉,內外踐歷,罔非踰分,居恒愧懼,若隕淵谷。區區所自矢者,置身於冗散之地,陳力於趨走之列,以爲不報之報,至若名塗華貫,初何嘗夢想攸到,而乃於日昨,伏蒙除旨,以臣爲成均館大司成者,臣聞命惝怳,繼以惶悸,歷累日而莫省所以自措。夫是職也,古所稱師儒之長,而熙朝之極選也。虞庭敎冑之職,周官成均之法,固尙矣,而竊惟有國大政,學校爲先。春誦夏鉉,申明庠序之敎,月講日課,寔嚴考校之法,以之植人才敦士風,庸贊聲明之治,故前輩之膺是選者,苟非學術文望,蔚然爲一世之所推重,則莫宜居之。其責任之綦重,遴選之難愼,槪可想矣,曷嘗有如臣空疎,如臣舂愚者,濫叨倖占也哉?噫,臣之本末長短,淵鑑之所患燭也。家本寒素,跡又孤畸,邇來拂拭,徧被恩造,頂踵皆賜,毫髮莫報,凡有任使,固當竭蹶趨承,以效一日之責,豈敢爲飾讓之圖,自干逋慢之誅也?誠以濫叨之譏,往哲攸戒,不衷之災,君子是懼。今若憑恃寵靈,拚棄廉維,揚揚冒據於皐比之席,則臣之畢竟顚沛,固不足恤,其於玷名器累聖簡何哉?左右審絜,承膺無路,玆敢罄暴衷懇,仰瀆崇嚴。伏乞聖明,俯垂鑑諒,亟遞臣新授職名,俾公器無䙝,私分獲安,不勝大願云云。省疏具悉。爾其勿辭察職。
辛未五月二十一日巳時,上御延生殿。進講入侍時,講官朴永輔,參贊官鄭基會,檢討官黃普淵,假注書盧德純,記注官金鼎燮,別兼春秋朴定陽,各持詩傳第一卷,以次進伏訖。上曰,史官分左右。上開卷。永輔讀自摽有梅,止小星三章,仍釋義訖。上命授書算于永輔,上讀新受音一遍訖。永輔還納書算。上曰,摽有梅旨義,與桃夭相類,而此詩則懼婚姻之過時,不若挑夭之樂得及時矣。永輔曰,然矣。此詩之作,如在於文·武繼聖,敎化屢洽之餘,則固無足取。第此殷紂之世,風俗染惡,女子鮮以貞信自守,而獨能制情,不失禮義,此所以採取而入於正風也。上曰,南國夫人之感化,誠是美事,而又況衆妾,無妬忌之心,后妃之德,推此可見矣。永輔曰,召南之有小星,猶周南之有樛木,太娰盛德,於斯盛矣。寔命不同四字,爲此章要義。凡干分悖亂之事,皆從不知命中出來,旣知命則安分矣,夫何悖亂之有哉?此二章,一是暮往,一是朝還,見東星西宿,可以知矣。普淵曰,云云。基會曰,云云。上掩卷,諸臣以次掩卷。上曰,賑事善畢,民無捐瘠之患乎?永輔曰,賑纔告畢,麥隨登豐,從此民事,可以無憂,誠不勝萬幸矣。上曰,賑資穀,慮或不足矣,何以有餘,分送各邑?永輔曰,災邑諸倅,皆精於抄饑,無濫費之患,故穀能有餘。旣有餘矣,漕運未到,軍需是急,故分送江華·通津·喬桐·豐德·永宗,以補軍需矣。上曰,洋賊雖已遠遁,未得殄滅,誠所憤惋。自丙寅以來,洋船常多爲憂,備禦之方,不可疎虞也。永輔曰,一時陰邪,不敢敵太陽正明之氣,固料其畢竟遁去。然其數來,則邊備之憂,不可不備禦矣。上曰,京畿中軍上來乎?永輔曰,待諸軍解嚴,中軍亦當同來矣。上曰,船隻與馬軍,旣已解嚴,則中軍胡爲不上來乎?永輔曰,只聞馬軍之上來,其外則臣姑未聞知矣。上曰,彼醜如水中之鳧,往來閃忽,雖知偃武修文之爲好,而此時亦不可疎忽於武備也。永輔曰,然矣。今日武備,固無如善放砲手,京營軍卒,固難恃用於緩急之時矣。上曰,京軍不如鄕軍,鄕軍不如山砲之百發百中也。永輔曰,山砲,當以西北爲最。臣曾在江界,見獵鹿砲手發無不中,不但技之精熟,其健悍之狀貎,眞是强兵也。上曰,江界何以見之?以繡衣往耶?永輔曰,初以御史往,再以府使往矣。上曰,爲府使乎?在何時也?永輔曰,庚戌冬到任,九朔而歸矣。上曰,江界砲軍幾名乎?永輔曰,曩時不似近日之設砲,無以軍定名,而只用於防守江邊,其外入山行獵,自行自止者,可爲數三百名矣。上曰,年前五百軍,戌于江華云矣。其時果未然耶?永輔曰,未之聞也。若精抄西北善放砲手五百名,分戌要害處則好矣,接濟之方實難矣。每於賊近,然後,始徵遠砲,實有不及事之患矣。上曰,善砲移戌固好矣,接濟果必難也。永輔曰,無論某軍,必也將卒相熟,乃可入用。若兵不知將,將不知兵,則鮮不敗事。向者魚在淵之殉節,亦由此故也。上曰,魚在淵之兄弟死節,聞甚矜惻。柳豐魯則有老母云,其情勢尤極悶憐矣。永輔曰,魚在淵之忠節固美矣,其弟則可以無死而死者,其篤友純忠,尤可欽服矣。上曰,史官就座。又命退,諸臣以次退出。
辛未五月二十一日未時,上御思政殿。奉審閣臣入侍時,同副承旨鄭基永,假注書盧德純,記注官金鼎燮,別兼春秋朴定陽,直閣洪殷謨,以次進伏訖。上曰,史官分左右。上命閣臣進前。殷謨進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍留監祭,將事安寧。仍詣健陵,陵上奉審則安寧,碑閣·丁字閣奉審則無頉。仍詣華寧殿,殿內奉審則無頉之意,敢此仰達矣。上曰,陵·園·寢與殿內諸處,果無別頉而太平耶?殷謨曰,陵·園·寢·殿內,皆爲安寧,而至於莎草,亦無蹲縮處矣。上曰,所經雖不遠矣,農形,何如?殷謨曰,牟麥皆已收刈登場,雖未目覩,周詢于老農,則皆云豐穰矣。至於早稻,亦皆方茂,今年之有秋,足以望矣。上曰,水原所經地,亦然否?殷謨曰,與近畿一樣矣。
上在景福宮。停常參·經筵。
政院啓曰,明日常參·經筵,取稟。傳曰,停。
尹相定啓曰,左副承旨李承宇,右副承旨丁觀燮,今日不爲仕進,竝卽牌招,何如?傳曰,允。
傳曰,知宗正卿李昇應馳詣健元陵,奉審摘奸,仍留監祭,局內諸陵,一體奉審以來。
政院啓曰,卽者副修撰黃普淵,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以右副承旨丁觀燮牌不進罷職傳旨,傳曰,只推。
三軍府啓曰,洋醜今旣遠遁,永無形迹,則許多將卒之跨月結陣,實所可悶。鎭撫營大陣及永宗·喬桐·仁川·富平·通津·豐德各鎭,竝除標信解嚴,自臣府知委,而江華·通津之領付軍兵,令京畿中軍梁柱台,領率上來,永宗·仁川之領付軍兵,令出征將士李在靖,領率上來事,行會,何如?傳曰,允。
都摠府啓曰,今日入直內三廳武兼·禁軍及軍兵等,中日當爲習射技放,而齋日相値,不得設行之意,敢啓。傳曰,知道。
訓鍊都監啓曰,本局中軍李鶴榮,身病猝重,勢難察任,改差,何如?傳曰,允。
兵曹,以李基碩爲訓鍊都監中軍。
御營廳啓曰,本廳中軍趙羲豐,身病甚重,勢難察任,改差,何如?傳曰,允。
副修撰黃普淵疏曰,云云。省疏具悉。爾其勿辭救護。
應敎權鼎鎬疏曰,云云。省疏具悉。所請依施。
辛未五月二十二日巳時,上御延生殿。進講入侍時,講官李承輔,參贊官鄭基會,侍讀官徐相敦,假注書李泰元,記事官白時洽,別兼春秋朴定陽,各持詩傳第一卷,以次伏進訖。上曰,史官分左右。承輔讀自江有汜,止野有死麕三章,仍釋義訖。
上在景福宮。停常參·經筵。
政院啓曰,明日常參·經筵,取稟。傳曰,停。
李承宇啓曰,右副承旨丁觀燮,今日不爲仕進,卽爲牌招,何如?傳曰,允。
以右副承旨丁觀燮牌不進罷職傳旨,傳曰,只推。
營建都監啓曰,建春門南邊墻垣石築缺傷處,今將修築,始役日爲始,限畢役,依例把守之意,分付該營,何如?傳曰,允。
議政府啓曰,文臣登科,年滿五十人,分館後陞六,載在法典矣。今亦有如此之人,依例陞六事,分付銓曹,何如?傳曰,允。
兵曹,以李奎奭爲御營中軍。
兵曹啓曰,建春門南邊墻垣石築缺傷處,今將修築事,自營建都監草記,蒙允矣。把守軍監,令該營量宜除出,限畢役間,嚴加守直之意,分付,何如?傳曰,允。
訓鍊都監啓曰,因兵曹草記,建春門南邊墻垣石築缺傷處,南營入直軍十名除出,將校一人率領,限畢役間,嚴加守直之意,敢啓。傳曰,知道。
辛未五月二十三日巳時,上御延生殿。進講入侍時,講官曺錫雨,參贊官李承宇,檢討官鄭學默,假注書盧德純,記事官石宗珍別兼春秋朴容大,各持詩傳第一卷,以次進伏訖。上曰,史官分左右。上開卷。錫雨讀自何彼穠矣,止騶虞二章,仍釋義訖。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,日前出征諸軍,分等施賞,又給回糧事,有所下敎矣。卽聞鄕軍,只給回糧,京軍則木布題給云。鄕軍之木疋施賞,卽賞典也,回糧卽路需也。今此京·鄕軍之同功殊賞,是爲可行之事乎?武府諸堂,竝施從重推考。
傳曰,出征將卒,今已班師矣。遣宣傳官,勞問以來。
傳曰,奉審宗臣入侍。
政院啓曰,明日召對,取稟。傳曰,爲之。
兵曹啓曰,知中樞府事金鴻男,內禁衛將鄭煥升,俱以病難供職,呈狀乞遞,宣傳官韓友燮,五衛將高貞鎭·張淳貞,除授在外,上來無期云,新除授慶尙左兵使洪南周,母年今爲七十二歲,無他兄弟,法不當赴任之意,戶奴呈狀乞遞矣。閫帥之親年七十,無兄弟獨身,許遞其任,載在法典,竝改差,何如?傳曰,允。
禁衛營啓曰,本營哨官李敎增,身病猝重,勢難察任,改差,何如?傳曰,允。
宣惠廳啓目,全羅道古群山鎭囚推嶺南後,漕倉漕船致敗,沙格逃失,掩不執捉之,前僉使朴重昌,以死謂生,踰限瞞踰之,時僉使元錫玄,竝令該府,拿問嚴勘,何如?啓,事已過境,特爲安徐,此後則各別嚴飭,可也。
吏曹啓目,權知承文院副正字金容圭·柳㙽·鄭元和·柳宗植·金鶴鎭·洪在瓚·徐正淳·李根命·林瑢相·韓耆東·兪鎭學·姜·趙秉弼·李載德·趙鍾翼·金德均·尹用求·尹善柱·尹祖榮·李允宇·李會龍爲等如,口傳施行,何如?啓,依允。
又啓目,權知成均館學諭吳壽煥·張仁煥·金羽永·李允九爲等如,口傳施行,何如?啓依允。
又啓目,校書館副正字崔鼎獻爲等如,口傳施行,何如?啓,依允。
又啓目,權知承文院副正字林瑢相,登科前年滿五十,依法典,六品職遷轉,何如?啓,依允。
領議政金炳學,右議政洪淳穆等箚,略曰,夫鄕軍之木疋施賞,竝給回糧,卽慰悅遠人之厚注隆渥,而今其只給路需,不頒賞木,致有諸堂問備之敎,滿心惶懍,無地自容。凡於府務大小,題判裁決,皆臣等所管攝,而旣不能先事排定,又不能臨時橾飭,莫重恩典,闕而不行,臣等何敢以倖逭爲幸,晏然自恕乎?聯章冒瀆,伏乞亟勘臣等當勘之律焉。答曰,省箚具悉卿等之懇。鄕軍之施賞給糧,卽朝家懷遠之意,而頒給之際,同功殊賞,不審之失,在乎諸堂矣,於卿等何有,今此自引?誠過當,卿等其諒之。仍傳曰,此批答,遣史官,傳諭。
知三軍府事李周喆·李章濂·李元熙,兵曹判書姜㳣,知三軍府事任商準等疏,略曰,臣等伏見傳敎下者,不勝惶恧之至。出征京·鄕軍卒,木布頒賞,回糧題給,實出於大聖人勞戍之盛德至意,而臣等不能對揚,致使鄕軍只給回糧,不給木布,竟歸於同功而殊賞,問備薄勘,不足以蔽辜,聯籲仰瀆。伏乞當被之律云云。答曰,省疏具悉。日前施賞傳敎,卿等有心而看乎,無心而看乎?若有心焉,則事端必不至此,若無心焉,則事體亦安有是乎?且熟鍊鞱靲,卽將臣事,予則果認之如是,卿等則自處之如此,不必自引,只可自反。
辛未五月二十四日□時,上御思政殿。奉審宗臣入侍時,右副承旨丁觀燮,假注書李泰元,記注官尹相殷,別兼春秋朴容大,知宗正卿李昇應,以次進伏訖。上曰,史官分左右。上命宗臣進前。昇應進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍旨徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審則無頃。還詣健元陵,乃留監祭,將事安寧之意,敢此仰達矣。上曰,諸陵上皆太平乎?昇應曰,皆太平矣。上曰,此去陵所雖不遠,別無旱憂,而農形,何如耶?昇應曰,臣所經歷路,果無旱憂,而有占豐之望矣。上命史官就座,仍命奉審宗臣先退。又命退,承史以次退出。
辛未五月二十四日午時,上御思政殿。召對入侍時,參贊官丁觀燮,直閣洪殷謨,侍讀官洪健植,檢討官鄭學默,假主書盧德純,記注官尹相殷,別兼春秋朴容大,各持通鑑第五卷,以次進伏訖。
上在景福宮。停常參·經筵。
藥房都提調洪淳穆,提調趙基應,副提調李建弼,啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日動駕相値,視事,頉稟之意,敢啓。傳曰,知道。
傳曰,沁都之增兵固壘,此是禦洋之道也。凡於軍務節制,一依訓鍊都監例磨鍊。自武府爛商議處,往復於鎭撫使,十分停當,以爲孫石項隘口設砲防手,各鎭之兵,亦爲加數磨鍊。通津·德浦兵,亦以鎭撫營原軍額添付事,分付,而如此設始,意在日後之患,大臣·將臣,這這講確,俾固沁都之隘口,更無西顧之憂。
傳曰,洋醜旣退矣,此時夫子之學,宜有所益加闡明,而文廟展拜,當於明日爲之,該房知悉。
傳曰,蔭官旣已收用,而迨此之時,武臣亦不可不擇用矣。時原任大臣·將臣,以熟鍊韜略跗注之人,各薦幾人,依蔭職別薦例爲之事,分付武府。
傳曰,明日出還宮時輦路,以間路與本宮大門爲之。
傳曰,沁都旣爲增兵矣。馬匹之備,亦爲朝家之顧念者也。濟州貢馬,平年三十匹,式年五十匹除送事,分付司僕。
傳曰,明日動駕時軍數,以今春謁聖例磨鍊。
傳曰,起復出征人李在靖,聞已闋服云。瓜近初仕作窠,令該曹口傳擬入。
傳曰,捕廳擧行,近甚慢忽。邪徒終未殄絶,以致洋醜之來侵,是豈捕將之擧其職乎?爲先從重推考,嗣後盆加譏詗,俾無遺種。如是下敎之後,非徒治邪之審克虛實,雖因他事,苟或無辜橫罹,是玉石俱焚,寧忍如此,寧忍如此?兩捕將聽此傳敎,各別惕念。京捕廳,猶有此弊,況於外道鎭營戢盜之政乎?仍以此意,自廟堂另飭八道·四都·各鎭營。
傳曰,各廟與宮·園,祭品不一其規矣。儲慶宮祭品中,小朴桂,以中朴桂磨鍊,延祐宮祭品,依此爲之。永昭廟·文禧廟祭品中,小朴桂,以中朴桂磨鍊,茶食二器如品。毓祥宮·景祐宮祭品,皆倣此兩廟例,綏吉園祭品,依順康園例,永懷園祭品,依昭慶園例,昭寧園·徽慶園祭品,依孝昌園例磨鍊載錄事,分付五禮便考校正廳。
傳曰,明日出宮內門路,以思政門爲之。
傳曰,別軍職李昌鎔·李鳳憲·李翰榮,竝減下,出身尹泳奎,閑良權燮·金鴻求·李淸烈·李章憲,竝別軍職差下。
傳曰,宣傳官李兢鎔,別軍職差下。
傳曰,大臣·政府堂上引見。
吏曹口傳政事,江華判官李昌會,舒川郡守趙琦顯,已上相換事承傳。
兵曹口傳政事,以李在靖爲武兼,部將加設單尹泳奎·權燮·金鴻求·李淸烈·李章憲。
吏曹口傳政事,以鄭範朝爲兵曹參判。
奎章閣啓曰,守宮原任待敎尹滋悳,待開門牌招,何如?傳曰,允。
禮曹啓曰,觀此鎭撫使鄭岐源狀啓,則洋醜下陸時,御牒·寶冊,權爲移奉,而還奉之節,令該曹,稟處矣。非臣曹所管,令宗親府·春秋館,稟處,何如?傳曰,纔經搶攘之餘,而館堂·郞下去,實爲貽弊之不少,留守進詣,從便還安。
辛未五月二十五日辰時,上御思政殿。藥房入診,大臣·政府堂上引見同爲入侍時,都提調洪淳穆,提調趙基應,副提調李建弼,直閣洪殷謨,假注書盧德純,記注官金鼎燮,別兼春秋朴容大,左承旨金聲根,假注書車有聲,事變假注書金在鼎,記注官金鼎燮,別兼春秋朴容大,領議政金炳學,右議政洪淳穆,政府堂上趙秉昌·金炳㴤·李周喆·李承輔·李㘾·尹正求·李章濂·金有淵·李元熙·趙基應·姜㳣·任商準·許熠,以次進伏,醫官李慶年·李漢慶·金在瑚·李命錫,進伏楹外訖。上曰,史官分左右。淳穆進前問候,各殿問候訖。淳穆曰,醫官待令,使之入診乎?上可之。慶年等以次診候,退伏楹外訖。淳穆顧謂慶年等曰,脈候詳爲奏之。慶年等奏曰,脈候左右三部調均矣。上命醫官先退。上曰,次對爲之。炳學奏曰,洋舶滋擾,固匪今斯今,而彼醜之終始窺伺,卽沁都也,此爲京城咽喉之地,海防要衝最緊處也。年來軍數之增置,節制之改觀,未始非桑土綢繆之備,而其謂之兵精糧足則未也。且一遇警急,輒藉京鄕之赴援,事之疎虞,莫有甚於此者。苟其選兵鍊卒,不可不先峙糧餉,而以若經費之艱絀,將於何着手乎?在昔宣廟癸巳,始設訓鍊都監,創出三年糧,此就田結中稅外加賦也。見今六道收租案,都摠爲七十餘萬結,每結添排一斗米,名之曰沁都砲糧米。每年上納,假量當至五萬石,而旣有軍餉矣,錢與木布,竝加措置,然後可作經遠之計。松都水蔘稅錢六萬兩,惠廳年捧中,嶺南稅作木六十同,戶兵曹木各二十同,惠廳布二十同,竝令劃給,則足爲三四千兵每歲支放之資。於是乎團束精勇之士,長在肘腋之下。食足人聚,人聚兵强,居重禦輕之道得矣。似此軍國大事,不敢以臣之淺見遽謂之必以,時原任大臣·將臣·政府諸宰,遣武〈府〉郞收議,以爲博採之地,何如?上曰,此是不得不及今變通,所陳甚好。爲今日沁都保障,非但京城之所憂慮也,我國大小之臣必當同然。一結之一斗加斂,實是十匙一飯也,似無岐貳。此若徵於作民,則無義莫甚,必徵於畓主,可也。出擧條炳學曰,今番出征之京·鄕軍卒,擧莫不氣義爲先,此可見秉彝之所同得,而別抄軍之賈勇爭赴者,向上之誠,甚庸嘉尙。第其一朔支放需,不過爲回糧錢而已,此與無料之兵,何以異乎?一年料米,若以每朔五斗式磨鍊,計當爲一千二十石。依兩營營貿米例,管稅廳錢,每年八千一百六十兩,劃送于惠廳,以爲貿米頒給之地,則聊賴所及,緩急可恃,故敢達矣。上曰,此輩之向上,甚庸嘉尙。今此料米磨鍊是多幸,以此爲之,可也。出擧條炳學曰,軍物中最緊者,卽火器也。今不可不汲汲造成,而銅鐵貿用,輒患艱絀矣。戶曹歲入熟銅等鐵物,有每年移送于內司者。自今年爲始,正鐵外,限十年勿爲移送內司者,劃付鎭撫營,以爲繕械之地,何如?上曰,依爲之。出擧條炳學曰,卽見京畿監司朴永輔所報,則枚擧坡州牧使申奭熙牒報,以爲前此正供代納,專爲還餉充排,而代納之限,只隔壬申一年,忽被庚午災縮作還條,末由措劃,特許一年展限云矣。正供所重,不可隨請,輒代而以其災減,無路充還,則年條見縮,顧其勢然矣。且民事攸係,不必靳持,特許一年展限,俾圖終效,何如?上曰,依爲之。出擧條炳學曰,鎭撫使鄭岐源,一自洋賊出沒以後,四十餘日露處敵樓,與士率同甘苦。用兵則節制咸得其宜,治民則耕耘不失其時,衆望譪然,群情晏如,凡於大小籌劃,蔚有古良將風,特爲加資,以紀勞勩,何如?上曰,此將臣之跨月露宿於鍊武廳,聞於勞問別軍職宣傳官矣。所請依爲之。出擧條炳學曰,畿伯箇滿之期不遠矣。此道臣按藩以來,文雅爲治,聲績茂著。且八邑鎭設賑,誠心賙恤,使許多生靈賴以全活,民情之咸願久留,卽其實際之不容已也。京畿監司朴永輔,特爲一瓜仍任,以責終始之效,何如?上曰,治績茂著,且於賑恤,誠心到底,所請依爲之。出擧條炳學曰,江華判官,本是蔭南,而向因洋匪之擾,以武臣差遣,領軍赴陣矣。富平之於江華,卽其屬邑,而判官有親嫌,今於事過之後,勢難仍察。江華判官李昌會,舒川郡守趙琦顯,令該曹口傳相換,竝使之除朝辭赴任,何如?上曰,依爲之。出擧條炳學曰,行大護軍徐衡淳,政府堂上還差,何如?上曰,依爲之。出擧條炳學曰,贈左承旨柳豐魯,隱恤之典固已例,惻怛隆重,而方其凶鋒之猝迫,奮不顧身,爲國捐生,辦得大節。若是炳朗,似此忠義之表厥宅里,王政之所宜先,特施綽楔,樹之風聲,何如?上曰,依爲之。出擧條炳學曰,仁川卽濱海最緊要之地也。戒嚴之在此,禦侮之在此,以其由海而陸,緩急之亦在此故耳。第其防守之緊歇,實係職任之輕重,且與永宗,自有犄角唇齒之勢矣。此時此地,不可視以尋常去處。該府使仍作內邊地,互相團束,以備不虞,何如?上曰,依爲之。出擧條炳學曰,南陽大阜島,與沁都·永宗相峙,又與八尾·月尾相錯,關防要衝,實係緊重,而以其牧馬之地,全昧禦賊之方,匪類出沒之際,疎虞莫甚。今若以牧變鎭,以鎭兼牧,團束軍制,操飭馬政,則竝行不悖,一擧兩得。於設鎭,差出鎭將,以大阜島僉使下批,中軍履歷施行,南陽監牧官革罷,仍作僉使,使之兼管,而時牧官,遞付京職事,分付銓曹,何如?上曰,依爲之。出擧條炳學曰,故中軍鄭夢良,關西人也。辛未之警,以龜城守防將,掩捕君則及其黨四人,檻上京師,快施王章。其後酬勞,不過爲中軍·衛將等職,而去戊午年,辛未軍功論賞時,亦未免見漏之歎矣。今當甲紀之復回,特爲加階褒贈,以示朝家之意,何如?上曰,依爲之。出擧條炳學曰,行護軍李鳳億,陞資後當爲追榮,而所后家,前已貤贈,依近例,移施其本生,何如?上曰,依爲之。出擧條上命大臣就座。聲根曰,諸宰奏事。秉昌等曰,別無所奏者矣。
辛未五月二十五日午時,上御思政殿。召對入侍時,參贊官丁觀燮,直閣洪殷謨,侍讀官李秀萬,檢討官鄭學默,假注書車有聲,記注官金鼎燮,別兼春秋權鼎鎬,各持通鑑第五卷,以次進伏訖。
上在景福宮。停常參·經筵。
大駕詣文廟,入幕次後,藥房·內閣·政院·玉堂口傳問安。答曰,知道。展拜還入幕次後,藥房·內閣·政院·玉堂口傳問安。答曰,知道。大王大妃殿,王大妃殿,大妃殿,遣承旨問安。答曰,知道。還宮後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
傳曰,今日文廟展拜時,參班儒生,當於春塘臺,親臨應製試取矣。試紙,用大好紙,領議政,命招考試,堂下閣臣·儒臣,竝對讀官差下。
傳曰,啓聖祠當歷拜矣,該房知悉,百官行禮置之。
傳曰,隨駕軍兵,令各其營乾犒饋。
傳曰,別軍職李章憲,賜第。
傳曰,武科直赴李章憲,賜樂。
傳曰,宣傳官李奎大,別軍職差下。
傳曰,出身韓鎭行·李秉穆,進士尹光翼,閑良白南稷,竝別軍職差下。
政院啓曰,明日召對,取稟。傳曰,停。
奎章閣啓曰,大駕今已還宮,守宮檢校待敎尹滋悳,依定式減下,何如?傳曰,允。
議政府啓曰,頃因海西道·帥臣狀啓,白翎漂到大國人七名探問後,來大船所在處,順付發送之意,覆啓行會矣。卽見該監司徐元輔,水使尹狀啓,則原船旣已遠遁,無以順付領還,辦給我國船隻,使之回送,追捉唐人二名,布人二名,同載竝送事,請令廟堂稟旨分付矣。前此漂人,旣願從陸而歸,且大船遠遁無形,則順付領送,其勢末由,竝與追到人,使之旱路發送,供饋禁襍,沿路刷馬,另飭所經各邑。彼人帶去物件外,船隻與棄置之物,於其所見處,從其願施行,而可以燒火者燒火,可以折價者折價,一一檢察,毋或有閪失之弊。仍令譯學與差員,次次領付,咨文待發送狀聞,令槐院撰出入送,何如?傳曰,允。
兵曹口傳政事,部將加設單韓鎭行·李秉穆·尹光翼·白南稷。
都摠府啓曰,今日入直內三廳武兼·禁軍及軍兵等,中日當爲習射技放,而與動駕相値,不得設行之意,敢啓。傳曰,知道。
訓鍊都監啓曰,謹依下敎,隨駕將校·軍兵及武藝別監等處,乾犒饋分給之意,敢啓。傳曰,知道。
摠戎廳啓曰,謹依下敎,本廳隨駕軍兵等處,乾犒饋分給之意,敢啓。傳曰,知道。
鎭撫使鄭岐源疏,略曰,洋虜之闖入三鎭,而臣之不職之罪,益無所逃矣。蓋是都,彼虜之年前所蹂躝,而今城壘亭鎭,復作完固,廒廨儲置,無不完實,皆我聖上神武之所繇推也。苟使臣材略足以鎭守,則彼虜焉能猖獗乎?彼虜素蓄狡黠,外托商辦,擧舧中洋,去來無常,至於凌犯被燒,損兵折將,一則臣罪,二亦臣罪。聖度天大,諭之以兵家之事,勉之以干城之責,感淚無從。上將是何等重寄,而以致街亭之失,倖逭於師律,惟鈇鉞是俟。伏乞亟命攸司,勘臣當勘之律云云。答曰,省疏具悉。小小勝敗,兵家常事也。因此一着而益嚴防守,使凶醜無隙可乘而走者,是孰使之然也?俄聞大臣筵奏,知卿勤勞,已爲加資,卿勿更引,益勉保障之責。
辛未五月二十六日卯時,上詣文廟展拜,仍詣春塘臺。參班儒生應製試取入侍時,行都承旨李建弼,左承旨金聲根,右承旨尹相定,左副承旨李承宇,右副承旨丁觀燮,同副承旨鄭基永,假注書缺,別兼春秋趙秉鎬·朴定陽·朴容大·金永穆·權鼎鎬,檢校直提學金炳地·趙寧夏·李載冕·閔升鎬·趙成夏,直提學南廷順,直閣洪殷謨,檢校待敎金奎軾,待敎金演壽,檢校副提學趙慶鎬·李明應·趙敬夏,副提學洪遠植,檢校典翰閔台鎬,副應敎李敦夏,校理徐相敦,副校理李秀萬,修撰魚允中,副修撰鄭學默·黃普淵,以次侍立。時至,通禮跪啓請外辦。上具翼善冠·袞龍袍,乘輿出思政門。藥房提調趙基應,副提調李建弼進前問候訖。仍出勤政門。通禮跪啓請降輿乘輦。上降輿乘輦,由興禮門,出光化門外,由間路,至本宮大門外,降輦乘輿,入本宮降輿。傳曰,侍衛待令于敬覲門外。出傳敎傳曰,今日文廟展拜時,參班儒生,當於春塘臺,親臨應製試取矣。試紙,用大好紙,領議政,命招考試,堂下閣臣儒臣,竝對讀官差下。出傳敎少頃,上出敬覲門,乘輿詣禁衛營,入敦化門,由協陽門·宜春門,出集春門,至文廟神門外前路,降輿步過。仍乘輿至大次前,上降輿入大次。少頃,通禮跪啓請出次。上改具冕服以出。通禮跪啓請執圭,承旨進圭。上執圭。通禮導上詣版位,行四拜禮。陞詣廟內奉審訖,出東神門外。上釋圭,承旨受圭。大臣進前問候訖,領議政金炳學奏曰,沁都之砲糧結排,已承不得不變通之批敎,而軍務節制與馬匹除送,繼伏奉傳敎下者,凡在獻議之列,宜無容更達,昨日擧條中收議,置之,何如?上曰,依爲之。出擧條炳學曰,大阜設鎭事,昨旣仰奏,蒙允矣。鎭將作爲獨鎭,以水軍僉節制使兼鎭撫營前海防將下批,瓜限以三十朔爲定,管轄殿最等節,竝屬鎭撫營,凡他施措,鎭撫使與道臣往復停當,以爲成節目施行之地。今番則係是新設,勿拘履歷,以有聲績秩高人差出事,分付,何如?上曰,依爲之。出擧條上還入幕次,傳曰,啓聖祠,當歷拜矣,該房知悉,百官行禮置之。出傳敎少頃,改具翼善冠·袞龍袍,步詣啓聖祠版位,行禮如儀。仍入祠內,奉審訖,還入幕次。傳曰,隨駕軍兵,令各其營乾犒饋。出傳敎傳曰,諸司預備。少頃,上出次乘輿,入集春門,詣春塘臺。通體跪啓請降輿。上降輿陞座。建弼奏請出標信開布城,使儒生入場。仍讀奏入門單子訖,又請試官行禮。領議政金炳學以下,行四拜禮訖,以次就位。上命試官進前。炳學等進前。上命書詩題常陳俎豆設禮容。試官跪書讀奏訖,對讀官捧出懸之。傳曰,日炎如此,予當先詣禁衛營大廳矣,卿須考試以來。傳曰,取十人。傳曰,閣臣二人·儒臣,參於考試。傳曰,侍衛軍兵中,禁衛營軍三十名,槍劍軍二十名,除出擧行。上降座乘輿,入宜春門,出宣化門,由協陽門·肅章門,出敦化門,詣禁衛營大廳,降輿陞座。傳曰,侍衛中兵·摠府堂上·雲寶劍外,堂上侍衛與軍兵,待令于本宮大門外。傳曰,弓矢以來。親射十五矢九中訖。傳曰,從陞人亦爲放射。諸臣以次應射訖。傳曰,科次入侍。對讀官讀奏第一張,炳學跪稟書等。上曰,第一張書正三下,第二張書草三下,其餘竝書次上。炳學書等訖。傳曰,參班儒生,應製詩居首三下進士李復永,直赴殿試,之次草三下幼學李鍾國,直赴會試,之次次上幼學李定植等二人,竝給二分,之次次上幼學金益鎔等二人,竝給一分,之次次上生員金百鍊等四人,各史記英選一件賜給。傳曰,入格儒生,明日待令。出傳敎傳曰,宣傳官李奎大,別軍職差下。出傳敎傳曰,出身韓鎭行·李秉穆,進士尹光翼,閑良白南稷,竝別軍職差下。出傳敎傳曰,別軍職李章憲,賜第。出傳敎傳曰,李章憲,賜樂。出傳敎少頃,上改具平服,乘藍輿詣本宮。少項,上改具翼善冠·袞龍袍,乘輿出宮大門外,降輿乘輦,入光化門,由興禮門,至勤政門外,上降輦乘輿。至思政門外,承旨請出標信解嚴。上由思政門還內,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,入格儒生入侍。
司僕寺啓曰,濟州貢馬,平年三十匹,式年五十匹,除送鎭撫營事,命下矣。謹依下敎,自今年爲始,送人于水原府,依數擇去之意,分付鎭撫使,何如?傳曰,允。
禁衛營啓曰,本營哨官朴永郁,身病猝重,勢難察任,改差,何如?傳曰,允。
刑曹啓曰,向時宗科應製中,世系未瑩而參榜之端川李長元,自該道,今纔押來矣。依大典會通武科條濫入者水軍充定之文,依例令兵曹擧行之意,敢啓。傳曰,知道。
辛未五月二十七日巳時,上御康寧殿。入格儒生入侍時,同副承旨鄭基永,假注書姜,記事官石宗珍,別兼春秋權鼎鎬,以次進伏,儒生等序立階下訖。上曰,史官分左右。
上在景福宮。停常參·經筵。
政院啓曰,常參·經筵,取稟。傳曰,停。
政院啓曰,左右史不可不備,別兼春秋趙秉鎬·朴定陽·崔鳳九·李源逸·金永穆·朴容大,竝卽牌招,推移入直,何如?傳曰,允。
政院啓曰,密符親納,例也,而前開城留守徐衡淳,謂有身病,使其褊裨替納,事甚未安,推考,何如?傳曰,允。
開城留守李寅應下直,長弓一張,長箭一部賜給。
以別兼春秋趙秉鎬·朴定陽·崔鳳九·李源逸·金永穆·朴容大牌不進罷職傳旨,傳曰,允。
以咸鏡監司金壽鉉狀啓,羅暖權管宣昌魯,小農權管宋駿浩,城廨軍器,捐財修補,褒賞之典,令該曹稟處事,傳曰,如此實績,萬萬嘉尙。待瓜滿,實職首先檢擬,次次收用於字牧之任。
傳曰,卽見北伯·北閫狀啓,則我國人民之犯越彼地者,次第領回云。當初逃越,實非此民之辜,由於近年道帥臣與守令之不善導率,以致失民而然,是渠輩樂爲之者乎?連値歉荒,督於官侵,生計又乏,則其所犯禁,莫知所爲而行之者也。若以本心故犯,則一差員之領還,許多匪類,豈可肯從而順來乎?究其情則還爲哀矜,使之分給糧米,各安其業,無有一民流離棲遑之歎。以中路見失三十名言之,必是畏怯而然矣。聞此事,如或更來,一體安撫,以釋予北顧之憂。如是處分之後,復或有此等冒犯之事,斷當依律嚴處矣。以此辭敎,一一曉諭事,廟堂措辭行會。
傳曰,右副承旨許遞,前望入之。
承旨前望入之,沈東臣落點。
傳曰,金吾堂上竝許遞,政官牌招開政。
傳曰,同副承旨,今日政差出。
傳曰,臺諫竝許遞,今日政差出。
傳曰,在外摠管許遞,今日政差出。
傳曰,別軍職權燮減下。
有政。吏批,行判書李承輔,參議吳俊泳進,參判兪錫煥牌招不進。吏批啓曰,大司憲,今當差出,而擬望之人乏少,政府西壁竝擬,何如?傳曰,允。以安念鎭爲承旨,金有淵爲大司憲,李彙承爲大司諫,權鼎鎬爲執義,趙命龜爲司諫,李載德·趙漢益爲掌令,李元棋·李有臣爲持平,李載晩爲獻納,金秉鍵·洪羲燮爲正言,李玄翼爲同敦寧,洪遠植爲大司成,尹宜善爲判義禁,徐衡淳·洪坃·鄭天和爲知義禁,李奎奭爲同春秋,檢書官單鄭奭采,京畿監司朴永輔特一瓜仍任事承傳,鎭撫使鄭岐源今加正憲,特爲加資事承傳,故學生李尙衝贈吏議,李命夔贈僕正,已上副摠管李鳳億兩代,故通德郞共舜謨贈吏判例兼,營將洪羲象贈左承旨,已上慶尙左兵使洪南周兩代。再政。以李顯稙爲判尹,李晩運爲禮曹參判,鄭泰好爲刑曹參判,徐相敦爲應敎,趙秉轍爲修撰,閔泳穆爲兵曹正郞,李是德爲佐郞,同義禁二單洪坃·鄭天和,同副承旨單安念鎭。三政。以趙寧夏爲右尹,金永穆爲校理。
兵批,判書姜㳣進。兵批啓曰,慶尙左兵使,今當差出,而擬望之人乏少,他道中軍竝擬,何如?傳曰,允。以任百秀爲知事,姜健欽·尹善應爲副摠管,李敏正爲宣傳官,孫亮漢爲內禁將,朴亨祐·李亮鉉爲五衛將,李宅鎬爲訓鍊僉正,梁柱台爲慶尙左兵使,韓用善爲大阜島僉使。再政。以李昌鎔爲宣傳官,僉知二單朴亨祐·李亮鉉。
兵曹啓曰,開城府前留守徐衡淳所受發兵符,新除授留守李寅應處傳換事,行移,何如?傳曰,允。
又啓曰,因刑曹草記,向時宗科應製濫入罪人李長元,依律文,水軍充定,令兵曹擧行事,批下矣。濫入罪人李長元,平安道渭原郡水軍充定,定驛子押送之意,敢啓。傳曰,知道。
御營廳啓曰,本廳哨官韓岐錫,今日射會時,無緣不參,師律所在,誠極駭然,爲先汰去之意,敢啓。傳曰,知道。
摠戎廳啓曰,本廳中軍李顯佑,身病甚重,勢難察任,改差,何如?傳曰,允。
兵曹,以具春喜爲摠戎中軍。
敎開城留守李寅應書。王若曰,趙人不敢東河漁,齊盼子是寶,虜使敬問北門鑰,宋寇準唯賢,玆以腹心之人,實任股肱之郡。惟卿誼重骨肉,才堪干城,早歲燕行,實叶鹿鳴之雅,近作驪宰,未展驥足之才。眷玆松京城池,寔我漢都藩蔽,護白嶽控黃海,輻湊四方舟車,背責石面碧瀾,縈廻千里襟帶。列路之衆貨交集,民性易囂,勝國之庶頑尙存,俗習難制。況今妖氛起猝,軍務方修,境內之愚民無知,聽風鶴而疑懼,此皆導率之所由,鈴下之衛卒養力,歃血牲而奮飛,苟失統禦則不可。撫州民安輯,正宜張方平之觀燈,使賊人遁逃,且用廉叔度之爇炬,玆授卿以開城留守兼官理使,卿其祗服寵命,殫竭弘猷。若其興學而備戎,自是施措間事,凡係便民而利國,何待勸勉而能?倡一境絃誦之風,花潭之舊閭必式,樹百世節義之重,竹橋之遺碑可觀。身作一長城,東方以賴,胸藏萬兵甲,西賊皆驚,故玆敎示,想宜知悉。知製敎臣李載晩製進。
寧豐君崔遇亨疏曰,云云。答曰,省疏具悉。實病旣如此,所請依施。
上在景福宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
政院啓曰,左右史不可不備,別兼春秋趙秉鎬·朴定陽·崔鳳九·李源逸·金永穆·朴容大,旣有只推之命,竝卽牌招,推移入直,何如?傳曰,允。
以別兼春秋趙秉鎬·朴定陽·崔鳳九·金永穆·朴容大牌不進罷職傳旨,傳曰,只推。
弘文館啓曰,新除授應敎徐相敦,校理金永穆,修撰趙秉轍,竝卽牌招察任,何如?傳曰,允。
兵曹啓曰,各廳堂下武臣朔試射,臣曹連因有故,不得爲之之意,敢啓。傳曰,知道。
上在景福宮。停常參·經筵。
藥房提調趙基應,副提調李建弼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日殿座相値,視事,頉稟之意,敢啓。傳曰,知道。
政院啓曰,議政府郞廳來言,今日賓廳日〈次〉,領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
傳曰,傳香承旨馳詣宗廟·景慕宮,奉審摘奸以來。
傳曰,直提學韓敬源,檢校差下。
傳曰,直閣洪殷謀,檢校差下,待敎金演壽陞六,仍差檢校。
傳曰,別兼春秋權鼎鎬·趙秉鎬·朴定陽·崔鳳九,竝減下。
傳曰,權知承文副正字李載悳·尹用求,竝校理除授,權知承文副正字金德均,前典籍李鎬翼,竝副校理除授,兵曹正郞閔泳穆,權知承文副正字姜,竝修撰除授,前典籍朴鳳彬,權知承文副正字洪在瓚,竝副修撰除授。
傳曰,校理尹用求,公主墓榮墳時,賜樂。
傳曰,進講待下敎。
傳曰,臺諫竝許遞,前望入之。
傳曰,前別兼春秋趙秉鎬·朴定陽·崔鳳九,竝還差下。
傳曰,閣圈爲之。
傳曰,弘圈爲之。
傳曰,翰圈爲之。
傳曰,注書陞六,注薦爲之。
奎章閣啓曰,直提學韓敬源,直閣洪殷謨,待敎金演壽,檢校差下事,命下矣。卽爲牌招察任,何如?傳曰,允。
又啓曰,閣圈爲之事,命下矣。檢校提學曺錫雨,提學金大根,檢校提學申錫禧,檢校直提學金炳地·趙寗夏·李載冕·閔升鎬·趙成夏,直提學南廷順,檢校直提學韓敬源,檢校直閣李世用,檢校直閣洪殷謨,檢校待敎洪承億·金奎軾,竝卽牌招,以爲會圈之地,何如?傳曰,允。
又啓曰,檢書官鄭奭采,有身病,勢難供職,減下,其代,以前薦人南廷輔,依已例除取才差下,令該曹口傳付軍職,使之冠帶常仕,何如?傳曰,允。
政院啓曰,翰圈爲之事,命下矣。別兼春秋金永穆·朴容大,竝卽牌招,以爲會圈之地,何如?傳曰,允。
又啓曰,閣圈爲之事,命下矣,弘圈爲之事,命下矣。政官牌招開政,下批,何如?傳曰,允。
弘文館啓曰,弘圈爲之事,命下矣。典翰未差,檢校副提學鄭健朝·趙慶鎬·李明應·趙敬夏,副提學洪遠植,檢校典翰李會正·金奎弘·李起鎬·閔台鎬·金性均·李承宇,竝卽牌招,以爲會圈之地,何如?傳曰,允。
翰林會圈三點,鄭元和·金鶴鎭·徐正淳·李根命·兪鎭學·趙秉弼·趙鍾翼·尹祖榮,已上取八人。
直閣會圈五點,李鎬翼·朴鳳彬·姜。
待敎會圈五點,韓耆東·李根命·金鶴鎭。
注薦四點,趙秉弼·柳宗植·兪鎭學·金容圭·趙鍾翼·柳㙽·尹祖榮·鄭元和,已上取八人。
傳曰,翰木召試,當於明日勤政殿親臨矣,該房知悉。
傳曰,明日出宮門路,以思政門爲之。
政院啓曰,吏曹判書李承輔,參判兪錫煥,參議吳俊泳牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,待明朝一體牌招。
政院啓曰,翰林召試,明日勤政殿親臨事,命下矣。領·監事以下·館閣堂上,竝待開門,命招,何如?傳曰,允。
又啓曰,前別兼春秋趙秉鎬·朴定陽·崔鳳九,竝還差事,命下矣。令該曹口傳單付,牌招察任,何如?傳曰,允。
弘文館啓曰,新除授修撰閔泳穆,時在缺地,經筵入番事緊,請斯速乘馹上來事,下諭。答曰,依啓。
吏曹口傳政事,別兼春秋三單趙秉鎬·朴定陽·崔鳳九,還差事承傳。
政院啓曰,玉堂上下番俱空,事甚未安,應敎張原相,副應敎李敦夏,新除授校理李載德·尹用求,副校理金德均·李鎬翼,修撰姜·閔泳穆,副修撰朴鳳彬·洪在瓚,竝卽牌招,推移入直,何如?傳曰,允。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
宗親府啓曰,明日卽天漢殿朔奉審日次,臣會淳進詣擧行之意,敢啓。傳曰,知道。
議政府啓曰,卽見慶尙監司金世鎬狀啓,則枚擧金海府使鄭顯奭牒呈,以爲府北盆山,卽曾前築城處也。關防咽喉,海患疎虞,自昨冬經紀,今乃告訖,而廨倉樓櫓,軍餉支放,已皆畢具。別將一窠,依東萊金井別將例,以該府首校望報下批,軍器,以該府所在者,從便移置。該府使及監董人之殫誠效勞,合有示意之擧,竝請令廟堂稟旨分付矣。地是沿海之要衝,山亦該府之關隘,而城池樓櫓,軍餉支放,今其井然畢具,守城之特出別將一窠,軍務之不容已者也。望報瓜限諸凡節制,竝依狀請施行。至於論賞一款,直請廟堂稟處者,有違格例,該道臣推考,令該曹,稟處,何如?傳曰,允。
訓鍊都監啓曰,本局中軍李基碩,身病猝重,勢難察任,改差,何如?傳曰,允。
兵曹,以李熙永爲訓鍊都監中軍。
訓鍊都監啓曰,本局哨官朴桂益,身病猝重,勢難察任,改差,何如?傳曰,允。
禮曹啓曰,卽接楊州幼學尹慶大所志,則以爲同姓七寸姪濟成,嫡·妾具無子,以其同姓八寸兄孝成第二子東爀,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長尹慶大所訴旣如此,尹孝成第二子東爀,立爲尹濟成之後,何如?傳曰,允。
水原留守申錫禧疏曰,云云。答曰,省疏具悉。實病旣如此,所辭檢校之銜,依施。日記廳堂上閔泳達。郞廳李載崐·朴台淳。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,來初五日,朝參日次,而景陵忌辰齋戒相値,頉稟之意,敢啓。傳曰,知道。
傳曰,直提學有闕之代,前望入之。
直提學前望入之,趙慶鎬落點。
政院啓曰,同春秋李奎夏在外,內閣提學金大根,知春秋趙性敎,同春秋韓敦源·鄭泰好牌不進,推考傳旨,今方捧入,而翰林召試命下之後,如是違牌,事甚未安,更爲牌招,何如?傳曰,允。
傳曰,今番召試,取四人。
奎章閣啓曰,景慕宮·望廟樓,今朔奉審,無頉之意,敢啓。傳曰,知道。
又啓曰,新除授直提學趙慶鎬,敎旨安寶次,濬哲之寶請出之意,敢啓。傳曰,知道。
又啓曰,新除授直閣李鎬翼,待敎韓耆東,敎旨安寶次,濬哲之寶請出之意,敢啓。傳曰,知道。
又啓曰,新除授直閣李鎬翼,牌招入直,待敎韓耆東,時在平安監營,斯速乘馹上來事,下諭,何如?傳曰,允。
吏曹口傳政事,檢閱單金鶴鎭。
傳曰,侍衛與排立軍兵,令各其營,別饒次分給。
傳曰,發遣吏郞,諸執事淸齋與否,摘奸以來。
議政府啓曰,本府公事官金命求,奔走勤仕,已滿十五朔,依例陞敍,或有守令除授事,捧承傳施行,何如?傳曰,允。
以鎭撫使鄭岐源狀啓,左營將洪在愼,賊船潛通罪人就捉,旣在去月,而不卽得情,爲先罷黜,其罪狀,令攸司稟處事,傳曰,該倅之論罪,事體則然矣。其於事勢,合有容恕之端,特爲安徐,而在逃未捉者,期於捕捉用律,以洩衆人之憤。
禮曹啓曰,今年春夏之交,雨暘均適,注秧無愆,麥農善就矣。第自去月望後,一直亢旱,初庚已屆,秧節漸晩,言念民事,誠極渴悶。圭璧之擧,不容少緩,初次祈雨祭,不卜日今初三日三角山·木覓山·漢江,依例遣堂上三品官,虔誠設行,何如?傳曰,允。
兵曹啓曰,宣傳官鄭煥昇,五衛將朴亨祐·李亮鉉,昌德宮衛將朴舜斌·安東植,文臣兼宣傳官李建昌·李弼鎔,俱以病難供職,呈狀乞遞。新除授慶尙左兵使梁柱台,父年今爲八十四歲,法不當遠離赴任之意,戶奴呈狀乞遞矣。閫帥之親年七十五歲以上者,許遞其任,載在法典,竝改差,何如?傳曰,允。
有政。吏批,行判書李承輔進,參判兪錫煥,參議吳俊泳竝牌招不進。吏批啓曰,長淵都護府使,今當差出,而本府以邊上重地,不可不擇差,他道有聲績守令竝擬,何如?傳曰,允。以姜蘭馨爲大司憲,兪世煥爲大司諫,趙秉轍爲掌令,盧鎭燮爲持平,金德均·李寅會爲正言,權鼎鎬爲典翰,李鎬翼爲直閣,趙秉弼爲注書,韓耆東爲待敎,孫相□爲兵曹正郞,萬昌爀爲軍器僉正,朴齊政爲掌苑別提,李濟弼爲穆陵別檢,李奎應爲長淵府使,鄭完默爲肅川府使,遭逵承爲省峴察訪,檢書官單南廷輔,慶尙監司金世鎬限一瓜仍任事承傳,慶州府尹趙耆永特加一瓜仍任事承傳。再政。以金演壽爲副校理,柳宗植爲注書,李漢鎭爲引儀,李鳳九爲平海郡守,李彦周爲興海縣監,申林爲海南縣監,兼直閣單李鎬翼,兼校書校理單李鎬翼,弘文正字單韓耆東,兼待敎單韓耆東,兼校書正字單韓耆東。
兵批,判書姜㳣進。兵批啓曰,多大僉使·法聖僉使,今當差出,而擬望之人乏少,同道及他道守令竝擬,何如?傳曰,允。以閔致庠爲知事,洪南周爲宣傳官,金翰相·南命祐爲五衛將,李鎬翼·金演壽爲文兼,梁柱漢·諸漢緝爲守門將,具冑元爲慶尙左兵使,李容益爲多大僉使,朴元陽爲法聖僉使,金鎭熙爲漢江別將,訓鍊僉正加設二單申肯鉉·徐光承,副司果裵龍琇·李秉呂。再政。以許鍍爲訓鍊僉正,李輔恒爲全羅中軍,權秉銖爲坡知僉使,僉知二單金翰相·南命祐。三政。以李翼熙爲中樞都事。四政。以李秉德爲訓鍊主簿。
訓鍊都監啓曰,謹依下敎,侍衛與排立軍兵等處,別饒次分給之意,敢啓。傳曰,知道。
御營廳啓曰,謹依下敎,侍衛本廳軍兵等處,別饒次分給之意,敢啓。傳曰,知道。
三軍府啓曰,卽見鎭撫使鄭岐源狀啓,則本營中軍李鳳億,千摠金鉉暻,別武士別將劉俊,奮發火砲,混戰一場,賊船之被傷,洋兵之二死,此是孫石項之一捷也。草芝僉使李濂,別驍使別將金陽奎,深夜聚軍,直衝賊陣,雖無斬將之功,可見出人之膽,宜有褒賞。廣城失守時,中軍以下立殣之節,已有特贈之典,而該別將朴致誠,方其賊徒之突入,自知一力之難敵,懷印投江,取力立殞,堂堂烈義,興論實績。禮俊,且當失守之時,遮護中軍,爲銃所傷,被擄於賊船,毫髮不屈,諸軍之所共觀,此人功罪,實不敢擅斷。中軍傔從林之彭,旣非食料之校,又非係籍之軍,而竟以身殉,尤極嘉尙。廳直金德源,藏懷印信,冒鋒突出,竝與戰亡。被傷將卒,置之一等,戰亡武士,別施曠絶之恩,然後軍心可激,幽魂可慰,從實修成冊上送。德浦鎭砲士姜善道,砲碎洋船,通津砲士車載俊等三名,銃殺二賊,已極嘉尙,而左營將洪在鎭,預伏砲士,先殺二賊,滿船凶膽,一時驚破。德浦前僉使朴廷煥,白首老將,臨陣不懼,立促大砲,放碎賊船,合施褒奬之典事,竝請三軍府,稟旨分付矣。今當洋匪猖獗之時,凡有寸功微勞之可合褒賞者,宜其別般示意,以爲鼓動群情之擧,而方其賊船之闖入孫石項,中軍李鳳億,預先設施,綽有將略,團束孤軍,一心用命,轟砲火銃,賈勇奮氣,使彼凶醜,驚魂傷膽而走,其功其勞,蔚然可記。今雖遞歸,宜施加資之典。賊徒之草芝下陸,該僉使李濂之善避鋒銳,退守三里,是所謂勇將善避,而夜深聚軍,放砲賊陣,亦可謂收之桑楡,特爲加資。別驍士別將金陽奎,奔走效力,別無異同,亦爲賞加。廣城別將朴致誠,懷抱印信,囊刀自裁,從容就義,卓絶炳然,而旣施贈職之恩,特旌其閭,樹之風聲。別武士別將劉禮俊,不但最初一捷之有功而已,及夫廣城之失守,前後遮護,竟至中丸而顚仆,亦於被擄之際,毅然不屈,甚用嘉尙,特爲賞加。中營廳直金德源,冒犯賊鋒,懷納印信,令本營相當任窠差給。中軍傔從林之彭,從主將於百里之外,周旋危亂,能辦一死,訪問子姪,令京各營中收用。戰亡武士等及德浦砲士吳三祿,如有其子,令本營一一收用。左營將通津府使洪在愼,設奇殲賊,凶醜驚走,加資。德浦鎭僉使朴廷煥,放砲碎船,指揮得宜,賞加。取見京·鄕軍卒分等成冊,則雖與自京分等稍有不同,論功行賞,必有耳目之校近,竝依成冊施行,何如?傳曰,允。
三軍府啓曰,本府武從事官洪秉稷·任衡準,奔走勤仕,俱已滿二十朔,依例陞六品職遷轉事,捧承傳施行,何如?傳曰,允。
兵曹啓目,因議政府草記,金海府盆山城廨修繕時,該府使及監董等論賞一款,令該曹,稟處事,允下矣。該府使之殫竭誠力,克極完美,極爲嘉尙,而係是守令職分事,置之,別監董司猛鄭昌默·玄濟仲,六品職調用,監董本鎭中軍韓啓宇,出身金永年等,監役軍官高翔宇等,賞加,似合事宜,不敢擅便,上裁,何如?啓依允。該府使言,雖係職分內事,殫誠圖完,極爲嘉尙,內下鹿皮一令賜給。
吏曹出身姜璟名字,改以璟漢事告狀,令藝文館給帖,何如?啓依允。
辛未六月初一日卯時,上詣勤政殿。翰林召試親臨入侍時,行都承旨李建弼,左承旨金聲根,右承旨沈東臣,左副承旨尹相定,右副承旨李承宇,同副承旨安念鎭,注書缺別兼春秋朴定陽·金永穆·朴容大,檢校直提學李載冕,直捉學南廷順,檢校待敎金奎軾·金演壽,副提學洪遠植,應敎徐相敦,校理李載悳,副校理金悳均·李鎬翼,修撰姜,副修撰朴鳳彬,以次侍立。時至,通禮跪啓請外辦。上具翼善冠·袞龍袍,乘輿出思政門。藥房提調趙基應,副提調李建弼,進前問候訖。仍詣勤政殿,通禮跪啓請降興,上降輿陞座。建弼奏請試官行禮,領事金炳學,提學朴珪壽,內閣提學金大根,弘文提學趙基應,內閣直提學南廷順,同春秋韓敦源,副修撰洪在瓚,待敎金演壽及應試人,皆行禮訖,以次就位。上命試官進前,命書題思政殿銘,珪壽跪書讀奏訖,演壽捧出懸之。上命試官權退,仍入小次。建弼以司謁,入稟收劵已訖,考試何如。上命考試。又稟取幾人。傳曰,翰林召試,取四人出傳敎考試訖,上出次,命行科次。演壽讀奏第一張訖,炳學書等,承旨坼封內讀奏訖。容大奏曰,臣以本館事,有所仰達矣。左右史不可不備,翰林召試被選人權知承文院副正字金鶴鎭,令該曹口傳單付,牌招入直,何如?上曰,依爲之出擧條容大曰,時政記纂修事緊,新除授檢閱金鶴鎭,署前行公,何如?上曰,依爲之出擧條少頃,上降座乘輿,入思政門。承旨請出標信解嚴。上還內,諸臣以次退出。
上在景福宮。停常參·經筵。
備忘記,忠淸水使李奎顔,珍島都護府使閔致鴻,神光僉使金鎭國下直,各長弓一張,長箭一部,片箭一部,筒兒一箇賜給。
傳曰,禮房承旨馳詣受香諸處,奉審摘奸以來。
以鎭撫使鄭岐源狀啓,草芝·廣城兩鎭被燒民家,恤錢分給成冊上送事,傳曰,凶醜猖獗,哀彼殘民,酷罹其毒,燒戶破産,棲屑道路,不忍言不忍言。此與尋常有異矣,自內帑特下千兩錢,沁留親自分給,使之曉諭安堵,無至離散而及時結構,如前奠接之地,可也。
傳曰,吏兵批歲抄點下者,依例捧傳旨。
兵曹,以李熙永爲都監中軍。
弘文館啓曰,新除授副校理金演壽,卽爲牌招察任,何如?傳曰,允。
上在景福宮。停常參·經筵。
備忘記,三陟營將沈東瑾下直,長弓一張,長箭一部,片箭一部,筒兒一箇賜給。
政院啓曰,卽者吏曹郞廳來言,海南縣監申林,當爲署經,而兩司不備,不得署經云。除在外,未肅拜·呈告人員,竝卽牌招,何如?傳曰,允。
奎章閣啓曰,直提學趙慶鎬疏批已下,卽爲牌招察任,何如?傳曰,允。
又啓曰,檢書官南廷輔有身病,勢難供職,減下,其代,以前薦人崔壽光依已例除取才差下,令該曹口傳付軍職,使之冠帶常仕,何如?傳曰,允。
御營廳啓曰,本廳軍色從事官朴定陽,身病甚重,勢難察任,改差,何如?傳曰,允。
典翰權鼎鎬疏曰,伏以臣早違庭訓,孤露蔑學,性又庸陋,最居人下,微分只合於冗散,始願不及於淸峻,而邇來驟躐,俱非臣所敢承當者也。內翰·東璧之素稱華膴,而無兜攬,有莫非此莫可者然。臣雖不能量才度能,力辭恩命,亦嘗聞負乘之戒,不衷之譏矣。每承一番光寵,輒增一番兢懼,食息靡甘,寢夢俱驚。忽於日昨,伏奉除旨,以臣爲弘文館典翰者,臣聞命惝怳,尤莫知攸措也。夫是職也,亞於長席,右於諸僚,以備顧問,責任實重,乃拈名選,期望又大,賁飾皇猷,儀表一世,故其設置焉,寧曠不備,其遴選焉,惟人其官,有非如閑司漫職所可以承乏苟充者審矣,而以臣賤名,混入華圈,拈出銓擬,加以謬恩,顧其職名之焜耀,較其履歷,不啻倍蓰也。臣是何狀人也,此是何等任也?以臣而處是任,非但臣所不料,抑亦物論之所未嘗擬議也。臣於是非知密邇淸顯之爲至榮大願,而乃反愧恧,繼以悚惶。天牌儼臨,雖不得按例一肅,冒沒蹲仍,有非義分之所敢安矣,玆敢披瀝衷情,仰瀆崇嚴。伏乞聖慈,俯垂鑑諒,亟遞臣新授職名,俾名器重私分安焉。臣無任云云。省疏具悉。爾其勿辭察職。
工曹判書趙秉徽疏曰,云云。答曰,省疏具悉。所辭諸務,何可竝遞也?瓦署提擧,今爲許遞。
直提學趙慶鎬疏曰,云云。省疏具悉。爾其勿辭察職。
上在景福宮。停常參·經筵。
政院啓曰,明日·再明日景陵忌辰祭齋戒正日相値,視事,頉稟之意,敢啓。傳曰,知道。
沈東臣啓曰,左副承旨尹相定,今日不爲仕進,卽爲牌招,何如?傳曰,允。
奎章閣啓曰,直閣李鎬翼疏批已下,卽爲牌招,何如?傳曰,允。
傳曰,直閣李鎬翼馳詣景陵,奉審摘奸,仍留監祭,局內諸陵,一體奉審以來。
政院啓曰,守令署經事,命下矣。大司諫兪世煥,正言李寅會,執義奇禹鉉,持平盧鎭燮在外,司諫李在果,獻納徐冑淳,正言金德均,掌令趙漢翼·趙秉轍,持平吳麟泳,旣有只推之命,與大司憲姜蘭馨一體牌招,以爲署經之地,何如?傳曰,允。
又啓曰,守令署經事,命下矣。憲府則雖已署經,諫院則尙未署經。司諫李在果,獻納徐冑淳,正言金德均,旣有只推之命,竝更牌招,何如?傳曰,一司除署經。
禮曹,再次祈雨祭,不卜日今初五日,龍山江楮子島,遣宰臣虔誠設行事,知委,何如?啓依所啓施行爲良如敎。
尹相定啓曰,明日傳香,禮房承旨當爲齋宿,右副承旨李承宇,卽爲牌招,何如?傳曰,允。
傳曰,再次祈雨祭獻官,以閣臣·儒臣塡差。
傳曰,發遣吏郞,諸執事淸齋與否,摘奸以來。
政院啓曰,卽者檢閱金鶴鎭,以其承重祖父病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋趙秉鎬·朴定陽·崔鳳九·李源逸·金泳穆·朴容大,竝卽牌招,推移入直,何如?傳曰,允。
以別兼春秋趙秉鎬·朴定陽·崔鳳九·李源逸·金泳穆·朴容大牌不進罷職傳旨,傳曰,只推。
御營廳啓曰,本廳千摠徐光鼎,身病甚重,勢難察任,改差,何如?傳曰,允。
知事金炳國疏曰,云云。答曰,省疏具悉。所辭尙方提擧,今爲許遞。
典翰權鼎鎬疏曰,云云。省疏具悉。所請依施。
副校理李鎬翼疏曰,云云。省疏具悉。爾其勿辭察職。
檢閱金鶴鎭疏曰,臣才短學淺,百無一能,而旣倖登第,又玷名掄,珥筆而從侍之後,恩至渥也,榮且極矣。自惟寡陋,無地報效,惟有趨走爲恭,恪謹職事,以少答聖恩之一二矣,而臣之承重祖父,耆老癃病,居常懍懍,比添暑症,溏泄暴作,氣息一倍澌綴,急伻踵至,望臣歸視。臣聞此報,方寸焦灼,玆敢忙陳短章,徑出脩門。伏乞聖慈,俯垂矜諒,亟遞臣見叨之職,以便救護,仍治臣擅離之罪,以昭法紀焉云云。省疏具悉。爾其勿辭救護。
上在景福宮。停常參·經筵。
自開東至人定,灑雨下雨,測雨器水深三寸一分。
藥房都提調洪淳穆,提調趙基應,副提調李建弼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。大妃殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
傳曰,禮房承旨馳詣受香諸處,奉審摘奸以來。
傳曰,都承旨·左副承旨·同副承旨,竝許遞,前望入之。
承旨前望入之,尹秉鼎·金善柱·李奎書落點。
都摠府啓曰,今日入直三內廳武兼·禁軍及軍兵等,中日當爲習射技放,而祈雨祭相値,不得設行之意,敢啓。傳曰,知道。
訓鍊都監啓曰,本局哨官劉相禹,身病猝重,勢難察任,改差,何如?傳曰,允。
政院啓曰,朝者祈雨祭獻官旣受香,而甘霈方始,祭文中當添入得雨之意,令知製敎措辭添入,使香室官員急速陪進,何如?傳曰,允。
吏曹口傳政事,檢閱徐正淳。
右贊成曺錫雨疏曰,云云。答曰,省疏具悉。所請依施。
辛未六月初五日辰時,上御思政殿。藥房入診入侍時,都提調洪淳穆,副提調李建弼,記事官柳宗植·石宗珍,記注官尹相殷,以次進伏,醫官李慶年·李漢慶·李碩柱·李命錫等,進伏楹外訖。上曰,史官分左右。淳穆進前問候,各殿問候訖。仍奏曰,醫官待令,使之入診乎?上可之。慶年等以次入診,退伏楹外訖。淳穆顧謂慶年等曰,脈候詳爲奏之。慶年等起伏奏曰,脈候左右三部調均矣。
上在景福宮。停常參·經筵。
自前夜人定至開東,灑雨下雨,測雨器水深九寸四分。自開東至申時,灑雨下雨,測雨器水深二寸六分。
尹秉鼎啓曰,左承旨金聲根,同副承旨李奎書,今日不爲仕進,竝卽牌招,何如?傳曰,允。
傳曰,吏曹參議有闕之代,前望入之。
吏曹參議前望入之,兪晩源落點。
政院啓曰,左右史不可不備,檢閱金鶴鎭,由限已過,卽爲牌招入直,何如?傳曰,允。
傳曰,奉審閣臣入侍。
以左承旨金聲根牌不進罷職傳旨,傳曰,只推。
傳曰,昨日之雨,暴注過尺,哀彼窮蔀,不無頹壓之慮。言念及此,實所憧憧,發遣宣傳官與部官,摘奸以來。
政院啓曰,卽者檢閱金鶴鎭,謂有私義之難安,奉牌闕外,陳疏到院矣。事當退却,直捧禁推傳旨,此與他疏有異,不得不捧入。事體所在,誠極未安,從重推考,何如?傳曰,允。
兵曹啓曰,五衛將李東根·金翰相·南命祐,忠翊衛將安鍾鎬·李始愚,俱以病難供職,呈狀乞遞,改差,新除授全羅監營中軍李輔恒,病伏鄕廬,萬無上來赴任之望云,罷黜,何如?傳曰,允。
兵曹啓曰,卽接南所入直五衛將任龍準牒報,則十字閣西邊水門鐵窓一隻破傷。爲先令紫門監堅實圍排,卽速修改,而把守軍兵,令該營量宜除出,限修改間,嚴加守直之意,分付,何如?傳曰,允。
吏曹參議吳俊泳疏曰,云云。省疏具悉。所請依施。
辛未六月初六日申時,上御思政殿。奉審閣臣入侍時,右承旨沈東臣,假注書李熙圭,記事官白時洽·徐正淳,直閣李鎬翼,以次進伏訖。上曰,史官分左右。上命閣臣進前。鎬翼進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。還詣景陵,仍留監祭,將事安寧之意,敢此仰達矣。上曰,昨日之雨,陵上無蹲縮處乎?鎬翼曰,陵上諸處,無蹲縮而太平矣。上曰,將事之時,連下雨耶?鎬翼曰,將事之時,連雨不止矣。上曰,今日何時還發耶?鎬翼曰,今日早朝發程,而所經橋梁,爲潦水漲溢,不能通涉,故迂路往漢江,乘船渡來矣。上曰,歷路江漲,何如,而田與畓,無潰決處乎?鎬翼曰,江水雖漲滿,而臣所經處,則田畓別無潰決處矣。上曰,又無民家頹壓者乎?鎬翼曰,別無頹壓之民家矣。上曰,滯雨而晩歸來乎?鎬翼曰,奉審閣臣,祭畢後,待開門入來,趁卽復命,例也。滯雨晩歸,臣不勝萬萬惶恐矣。上曰,滯雨而然,何必以此爲引?但以奉審無頉爲幸矣。上命史官就座,仍命閣臣先退。又命退,承史以次退出。
上在景福宮。停常參·經筵。
自前夜三更至開東,灑雨下雨,測雨器水深一寸一分。自開東至申時,灑雨下雨,測雨器水深一寸二分。
沈東臣啓曰,左副承旨李承宇,右副承旨金善柱,今日不爲仕進,竝卽牌招,何如?傳曰,允。
傳曰,翰林召試被選當次人,令該曹口傳單付。
以左副承旨李承宇牌不進罷職傳旨,傳曰,只推。
傳曰,右副承旨許遞,前望入之。
承旨前望入之,南廷鶴落點。
吏曹口傳政事,檢閱單趙鍾翼。
以統長李在澤手本,武藝別監金興龍被打於泮民洪福同事,傳曰,被打武監金興龍,治罪罰番,而洪福同之無難毆打掖屬,萬萬痛駭,令訓局嚴棍牢囚。
李奎書啓曰,臣與右副承旨金善柱伴直矣,纔已許遞出去,伴直無人。左副承旨李承宇,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
禮曹啓曰,圭璧再擧,靈應斯捷,甘霈周洽,慰滿三農,言念民事,誠爲萬幸。祈雨祭依例停止,當有報謝之擧,龍山江楮子島報謝祭,待立秋後設行,而初次虔禱之後,靈應旣在三日之內,亦不可無報謝之節。三角山·木覓山·漢江報謝祭,一體設行,何如?傳曰,允。
三軍府啓曰,大阜島,今方設鎭矣。本島地界,不過五六十里許,則不可不付屬諸島,然後可以成樣。傍近靈興島·仙才島·楓島·仙甘島·炭埋島·佛島等田結·戶口,竝爲移屬該鎭,其帳籍磨勘,亦自本鎭周管,使之專意團束,益勉防守之意,分付,何如?傳曰,允。
兵曹啓曰,卽接御營廳巡山哨官金手本,則興仁之門南邊新出二間水口近處體城六間頹圮云矣。爲先令繕工監,以杻把子堅實圍排,分授軍門,急速修築,而把守軍兵,亦令該營量宜定立,限改築間,嚴加守直之意,分付,何如?傳曰,允。
訓鍊都監啓曰,謹依下敎,武藝別監毆打泮民洪福同,嚴棍二十度,牢囚南營之意,敢啓。傳曰,知道。
禁衛營啓曰,因兵曹草記,東十字閣西邊水門鐵箭破傷處,光化門入直軍八名除出,將校一人率領,限修改間,嚴加守直之意,敢啓。傳曰,知道。
檢閱金鶴鎭疏曰,伏以臣日昨猥陳情私,干瀆天聰,輒震越于下,惟譴何是俟。聖度包容,不惟不加之罪,乃反賜之恩暇,臣誠感激,得以歸護祖病,少伸區區之私。由限遽過,召牌儼臨,臣於是益不勝悶迫,罔知所出。蓋臣祖之病,祟在衰癃,常時固不離牀玆間,比値溽暑,諸病迭作,視常時不翅倍蓰矣。尋醫問藥,惟臣身是俟,則臣雖欲暫離乎側,其可忍乎?雖然,此則方今聖明建極,以孝悌爲本,百官萬民,莫不效而興焉,苟積誠呼籲,必有感動之效。抑臣有一端難安之義,終不敢泯默者,惟聖明之財幸焉。注書與檢閱,俱帶春秋兼銜,故凡與之値者,固有應避之規,則其在講嫌之地,豈有異義也哉?臣與注書趙秉弼,有世所共知之嫌,而大小周旋,觸事嫌礙,何敢昧然冒進,爛熳同歸哉?由前則親病旣如此,由後則私義又如彼,左右參倚,承膺無路,輒敢冒死仰籲於宸嚴之下。伏願天地父母,俯垂鑑諒,亟遞臣春秋之銜,仍治臣違傲之罪,以安私分,以昭法紀,不勝幸甚云云。省疏具悉。所請依施。
上在景福宮。停常參·經筵。
政院啓曰,奏御文字,何等審愼,而卽見宗府正朴定鉉茂朱璿史閣修改狀啓,則多違格例,如是疎忽,萬萬駭然,推考警責,何如?傳曰,允。
政院啓曰,翰林召試被選當次人,令該曹口傳單付事,命下矣。新除授撿閱趙鍾翼,卽爲牌招入直,何如?傳曰,允。
傳曰,瓦署提調有闕之代,前望入之。
傳曰,經筵竝許遞,政官牌招開政,如有違牌,勿爲呼望。
傳曰,在外知敦寧·在外春秋,竝許遞,今日政差出。
傳曰,呈告工判許遞,今日政差出。
政院啓曰,筵說修正,何等審愼,而多有漏落,致勤下詢,事甚駭然。當該注書,所當重勘,而本院請推之外,無他可施之罰,何以爲之?敢稟。傳曰,從重推考。
議政府啓曰,向於洋匪滋擾之時,五衛將李濂·崔敬善,訓鍊主簿裵龍九,差送草芝·德浦津等鎭將矣。凶酋今旣遠遁,防守亦皆撤還,而且聞積勞生病,無以領察鎭務云。竝令還供京職,所帶鎭將,卽爲差代事,分付,何如?傳曰,允。
吏曹啓曰,新除授工曹判書申櫶,資是輔國矣。依例兼判書下批之意,敢啓。傳曰,知道。
又啓曰,掌樂院正趙雲柱,以其身病,呈狀乞遞,改差,何如?傳曰,允。
兵曹啓曰,前判書金炳冀,自吏曹送西矣。資級係是輔國,當以知中樞下批,而時無見窠,依例作闕下批之意,敢啓。傳曰,知道。
有政。吏批,行判書李承輔,參議兪晩源進,參判兪錫煥牌招不進。吏批啓曰,掌樂正,今當以蔭官差出,而擬望之人乏少,外任竝擬,何如?傳曰,允。以趙性敎爲知敦寧,申櫶爲工曹判書,閔致庠·李裕應·宋廷和爲知經筵,申佐模·洪坃·韓敦源爲同經筵,任應準·尹善宗爲同春秋,金泰郁爲兵曹參議,李承沼爲掌樂正,朴容大爲兵曹正郞,朴鳳彬爲奉常判官,洪在能爲掌苑別提,檢書官單崔壽光,故通德具度贈吏參例兼,故僉正具允斌贈吏議,已上守慶尙左兵使具冑元兩代,故學生魚震龍·魚震鳳,已上贈童敎,孝行卓異,贈職事承傳。再政。以吳麟泳爲修撰,金炳冀爲禮曹判書,李致宇爲活人別提,趙端鎬爲義城縣令,兼工曹判書申櫶。三政。以閔致亮爲持平,安橓爲典設別提,趙元夏爲兔山縣監。四政。以李承弼爲光陵令,李漢鎭爲造紙別提。五政,以李在馥爲社稷令,朴齊政爲引儀。六政,以尹泰膺爲監察。七政,以朴性浩爲引儀。八政。以李浩德爲司䆃主簿。行護軍李鳳億,通津府使洪在愼,以上今加嘉義,草芝僉使李濂今加嘉善,前僉使朴正煥今加崇政,以上加資事承傳。
兵批,參判鄭範朝進。以任百秀爲知事,知事單金炳冀,判三軍府事單金炳冀。
弘文館啓曰,新除授副修撰吳麟泳,卽爲牌招察任,何如?傳曰,允。
都摠府啓曰,今日入直內三廳武兼·禁軍及軍兵等,中日當爲習射技放,而齋日相値,不得設行之意,敢啓。傳曰,知道。
訓鍊都監啓曰,謹依草記批旨,武藝別監毆打罪人洪福同,放送之意,敢啓。傳曰,知道。
上在景福宮。停常參·經筵。
三軍府啓曰,卽接禁衛營所報,則依定式,六月·七月習陣,不爲設行云矣,敢啓。傳曰,知道。
兵曹啓曰,東十字閣西邊水門鐵窓破傷處,今已修改矣。把守軍兵,解送直所之意,敢啓。傳曰,知道。
吏曹參議兪晩源疏曰,云云。省疏具悉。爾其勿辭察職。
上在景福宮。停常參·經筵。
自巳時至人定,灑雨下雨,測雨器水深一寸。
藥房提調趙基應,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,吏曹參判有闕之代,前望入之。
吏曹參判前望入之,李勉愚落點。
南廷鶴啓曰,行都承旨尹秉鼎藥院進,左承旨金聲根,右承旨沈東臣不爲仕進,右副承旨李奎書式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
以漢城府民家頹壓別單,傳曰,恤典,令該廳卽爲題給事,分付。
以漢城府民家頹壓別單,傳曰,恤典,令該廳卽爲題給事,分付。
以漢城府民家頹壓別單,傳曰,恤典,令該廳卽爲題給事,分付。
以漢城府民家頹壓別單,傳曰,恤典,令該廳卽爲題給事,分付。
以漢城府民家頹壓別單,傳曰,恤典,令該廳卽爲題給事,分付。
三軍府啓曰,卽接御營廳所報,則依定式,六月·七月習陣,不爲設行云矣,敢啓。傳曰,知道。
禁衛營啓曰,因兵曹草記,東十字閣西邊水門鐵箭破傷處,今已修改,把守軍兵,還入直所,將校解送之意,敢啓。傳曰,知道。
吏曹啓目粘連,觀此藝文館檢閱趙鍾翼上疏,則以爲臣父性敎,方帶春秋矣,臣之外三寸叔沈東臣,見任右承旨矣,臣之所帶兼銜,在下當遞。伏乞聖慈,俯垂鑑諒,遞臣兼職,以存公格。相避之法,在下當遞,而史官·春秋兼銜,法不得減下,知春秋趙性敎,似當許遞。重臣遞仍當否,臣曹不敢擅便,上裁敎是白乎旀,承政院右承旨沈東臣所帶春秋館修撰官之銜,今姑減下,何如?啓依所啓施行爲良如敎。
吏曹參判兪錫煥疏曰,云云。答曰,省疏具悉。所請依施。
檢閱趙鍾翼疏曰,伏以臣父性敎,方帶知春秋館事,臣之外三寸叔沈東臣,見任右承旨矣。臣所帶記事兼銜,在下堂遞,玆敢援例陳章,仰瀆崇嚴。伏乞聖慈,俯垂鑑諒,遞臣兼職,以存公格,不勝幸甚云云。省疏具悉。疏辭下該曹,稟處。
上在景福宮。停常參·經筵。
自辰時至酉時,灑雨下雨,測雨器水深九分。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
三軍府啓曰,慶尙道居昌府砲手二十名,金山郡別砲軍三十三名,昆陽郡砲手二十名,彌勒項鎭別砲武士五十名,平安道三和府別衛士五十人,設置報來,敢啓。傳曰,知道。
以慶尙監司金世鎬狀啓,延日縣邑基移設時,該縣監元禹常,實心經紀,誠極嘉尙,監董人等,屢朔報勞,合有示意,論賞一款,令該曹稟處事,傳曰,特爲加資,許用營將履歷。
又狀啓,蔚山府使尹庚鎭,積年還逋,自備淸帳,設砲盡心措處。聞慶縣監趙在淳,辦得萬餘金,設砲關防,綽有可恃。咸安郡守韓圭稷,還逋修城,諒心措處。南海縣令兪鎭泰,葺戰船修公廨,極有條理。巨濟府使李明來,梁山前郡守張泰秀,俱爲捐廩設砲,多有聲績,合有褒典,令該曹稟旨變通事。傳曰,蔚山府使尹庚鎭加資。聞慶縣監趙在淳,以別薦例,陞邑遷轉,無礙施行。咸安郡守韓圭稷,南海縣令兪鎭泰,巨濟府使李明來,竝加資。梁山前郡守張泰秀,亦加資。
知敦寧趙性敎疏曰,伏以臣於日昨,伏奉除旨,以臣爲知敦寧府事者。臣感恩悚義,章皇出肅,粗伸叨謝之忱,而第臣本無敦寧,揆以格例,在所當遞,敢陳短章,仰瀆崇嚴。伏乞聖慈,俯垂鑑諒,亟遞臣職,以存公格,以安私分,千萬幸甚。臣無任屛營祈懇之至云云。答曰,省疏具悉。所請依施。
上在景福宮。停常參·經筵。
自前夜二更至五更,灑雨下雨,測雨器水深一寸九分。
傳曰,聞興寧君夫人病患沈重云,遣御醫不離看病。
醫官李漢慶書啓,臣敬奉下敎,往北部桂山洞養德坊興寧君家,齎傳藥物,詳問夫人患候,則以關格爲祟,一向沈重,姑未回甦,而臣則旣伏承不離看病之命,故仍留之意,詮次啓達。答曰,知道。
上在景福宮。停常參·經筵。
夜自一更至五更,灑雨下雨,測雨器水深三分。
藥房都提調洪淳穆,提調趙基應,左副承旨李承宇啓曰,節屆庚炎,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大殿妃氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,日熱如此,輕囚放釋。
南廷鶴啓曰,臣敬奉聖敎,馳往義禁府,則無時囚,故仍詣典獄署,取考囚徒案,則結案罪人二名,係是重囚,故竝仍囚,其餘他錢不報。各司直囚罪人李德元等十一名,係是輕囚,故竝依傳敎,放送之意,敢啓。傳曰,知道。
內醫院啓曰,副提調尹秉鼎,今日問安,不爲仕進,卽爲牌招,何如?傳曰,允。
醫官李漢慶書啓,臣今朝詳問興寧君夫人患候,則夜來諸節,與昨一樣,昏沈不省,漸至危劇之意,詮次啓達。答曰,知道。
又書啓,臣詳問興寧君夫人患候,則脈度浮滑,症候一樣沈重,而臣旣伏承不離看病之命,故仍留之意,詮次啓達。答曰,知道。
三軍府啓曰,謹依下敎,出征京·鄕軍卒八千三百五十六名處,木三百一同三十六疋,布二同三十疋,分等施賞,而鄕軍回糧,計其道里,錢五千一百二十一兩四錢六分,以軍需願納中,自臣府優數題給之意,敢啓。傳曰,知道。
訓鍊都監啓曰,本局千摠金聖求,身病猝重,勢難察任,改差,何如?傳曰,允。
上在景福宮。停常參·經筵。
自開東至午時,灑雨下雨,測雨器水深二分。
興寧君夫人卒逝後,大殿·中宮殿,宗親·儀賓·內閣·政院·玉堂口傳問安。答曰,知道。朝廷二品以上·六曹堂上奉慰單子問安。答曰,知道。擧哀後,藥房·內閣·政院·玉堂口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
醫官李漢慶書啓,興寧君夫人病患,早朝診察,則脈度結促,痰涎壅塞,藥飮不入,諸節比昨尤極沈重之意,詮次啓達。答曰,知道。
傳曰,興寧君夫人喪事,更何言更何言?病患雖云沈重,常度尙冀遄復,凶聞遽徹,驚慟曷已?擧哀自內爲之,中宮殿亦爲擧哀。東園副器,另擇以送,特施三等禮葬。成服日遣內侍致祭,仍爲望哭於西禁川橋矣,該房知悉,祭文當親撰以下矣。
傳曰,興寧君夫人喪,緞萬五端,錢一千兩,米三十石,木布各二同,全漆一斗,令度支輸送。
傳曰,興寧君夫人喪,遣右承旨恤孤以來。
金聲根啓曰,興寧君夫人喪,遣右承旨恤孤以來事,命下矣。右承旨沈東臣,卽爲牌招,何如?傳曰,允。
傳曰,禮房承旨馳詣宗廟·景慕宮,奉審摘奸以來。
傳曰,都承旨許遞,前望入之。
承旨前望入之,姜蘭馨落點。
禮曹啓曰,今此興寧君夫人喪,中宮殿擧哀儀註,直爲書入,中宮殿以爲隨時擧哀之意,敢啓。傳曰,知道。
奎章閣啓曰,明日卽書香閣望奉審日次,臣進詣擧行之意,敢啓。傳曰,知道。
宗親府啓曰,明日卽天漢殿望奉審日次,臣寅命進詣擧行之意,敢啓。傳曰,知道。
戶曹啓曰,卒興寧君夫人喪禮葬,本家以常時遺意,不敢祗受云矣,敢啓。傳曰,更爲輸送。
戶曹啓曰,謹奉傳敎,卒興寧君夫人喪,禮葬更爲輸送,則本家以常時遺意,又不敢祗受云,何以爲之?敢稟。傳曰,更爲輸送。
上在景福宮。停常參·經筵。
藥房提調趙基應,副提調姜蘭馨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
兵曹啓曰,再明日親臨望哭時,本曹堂上侍衛,當爲備員,而參判鄭範朝有身病,不得進參,令政院稟旨變通,仍令該曹,以在京無故人,口傳差出,以爲進參之地,何如?傳曰,允。許遞。
吏曹口傳政事,以尹宗善爲兵曹參判,劉元植爲正郞。
都摠府啓曰,今十七日親臨望哭時,寶釗侍衛,當爲備員,而副摠管尹善應在外,李文永呈辭,三員未差,無以備員,令該曹口傳差出,以爲進參之地,何如?傳曰,允。竝許遞。
兵曹口傳政事,以南廷益·洪坃·鄭泰好·李鶴榮·白樂莘爲副摠管。
戶曹啓曰,謹奉傳敎,興寧君夫人喪,禮葬更爲輸送,則本家以爲連伏承更爲輸送之下敎,恩命雖極感惶,遺意未忍孤負,又不敢祗受云,何以爲之?敢稟。傳曰,遺意如此,葬需從厚輸送。
奎章閣啓曰,今辛未年春夏等褒貶,當爲磨勘,而提學金大根有身病,一員未差,不得擧行,外閣褒貶,亦不得爲之之意,敢啓。傳曰,知道。
敦寧府啓曰,府郞廳等今春夏等褒貶等第,當爲磨勘,而以判府事李最應身病,不得爲之之意,敢啓。傳曰,知道。
義禁府啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
禮曹啓曰,本曹今辛未年春夏等褒貶等第,磨勘以入,而曹所屬軍器寺·司僕寺·典設寺·訓鍊院官及部將等褒貶,因各其司提調及堂上有故,不得一體磨勘之意,敢啓。傳曰,知道。
兵曹啓曰,五衛將朴元鎭,文兼宣傳官金演壽,俱以病難供職,呈狀乞遞,竝改差,何如?傳曰,允。
上在景福宮。停常參·經筵。
傳曰,再明日直殿茶禮,當自內親行矣,該房知悉。時原任大臣·宗親·儀賓·諸閣臣·儒臣·二品以上入參。
兵曹啓曰,明日親臨望哭時,本曹堂上侍衛,當爲備員,而參判尹宗善,在外未肅拜,令政院稟旨變通,仍令該曹口傳差出,以爲進參之地,何如?傳曰,允。許遞。
吏曹口傳政事,以韓敬源爲兵曹參判。
兵曹啓曰,明日親臨望哭時,別雲劍徐相鼎,時無職名,依例口傳付軍職,何如?傳曰,允。
傳曰,明日出宮門路,以萬始門爲之。
奎章閣啓曰,原任直提學李載元母喪第三日,依定式,遣檢書官致弔,仍爲勸粥以來之意,敢啓。傳曰,知道。
兵曹啓曰,今六月十七日,武臣堂上祿試射日次,而親臨望哭相値,後日退行之意,敢啓。傳曰,知道。
司僕寺啓曰,旌義前郡守李基赫遞任,進上馬二匹,今纔上來。禾毛色別單書入,依例內廐立養之意,敢啓。傳曰,知道。
兵曹啓曰,卽接北所衛將閔瑜世牒報,則光四門西邊中松一株,因雨顚仆云。令該所,依例斫去之意,敢啓。傳曰,知道。
上在景福宮。停常參·經筵。
興寧君夫人喪成服後,大殿·中宮殿,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹堂上奉慰單子問安。答曰,知道。
望哭後,藥房口傳問安。答曰,知道。宗親·儀賓·內閣·政院·玉堂·百官奉慰單子問安。答曰,知道。還內後,藥房·內閣·政院·玉堂口傳問安。答曰,知道。
政院啓曰,今日親臨望哭時,承旨當爲備員,右承旨沈東臣,不爲仕進,卽爲牌招,何如?傳曰,許遞,前望入之。
承旨前望入之,李萬稙落點。
傳曰,在外吏曹參判許遞,前望入之。
吏曹參判前望入之,金學初落點。
政院啓曰,兵曹啓目,大阜島僉使所佩兵符,令本院新造下送事,允下矣。兵符今旣新造,監營及鎭撫營所上各一隻,該僉使所佩右一隻,竝定禁軍下送,依例分上事,京畿監司·鎭撫使處,下諭,何如?傳曰,允。
以咸鏡監司金壽鉉狀啓,北靑府民家頹壓事,傳曰,聞甚驚駭,結構奠接之方,令廟堂措辭,分付。
都摠府啓曰,今日入直內三廳武兼·禁軍及軍兵等,中日當爲習射技放,而望哭相値,不得設行之意,敢啓。傳曰,知道。
禮曹啓曰,卽接咸鏡監司金壽鉉移文,則以爲咸興府鄕校營建年久,大成殿蓋瓦,間或破傷,雨水滲漏,仰土剝落,丹雘渝色,東西廡與明倫堂簷椽,擧〈皆〉朽傷,柱礎隨以傾頹,不可不趁今修改,告由·移還安祭香祝,自本曹啓稟下送云矣。咸興府鄕校聖殿修改時,先告事由,移還安祭香祝,令該司照例磨鍊下送,從便卜日設行之意,竝分付,何如?傳曰,允。
刑曹啓曰,向時宗科應製中,世系未瑩而參榜之北靑李容浩·李榮在,自該道今纔押來矣。依大典會通武科條濫入者水軍充定之文,依例令兵曹擧行之意,敢啓。傳曰,知道。
辛未六月十七日午時,上詣西禁川橋。望哭入侍時,行都承旨姜蘭馨,左承旨金聲根,左副承旨李承宇,右副承旨李奎書,同副承旨南廷鶴,注書缺,別兼春秋朴定陽·崔鳳九·李源逸·金永穆·朴容大,檢校直提學閔升鎬,直提學南廷順,檢校直提學韓敬源,檢校直閣李世用,直閣李鎬翼,檢校待敎金奎軾·金演壽,檢校副提學趙龜夏,副提學洪遠植,檢校典翰李會正·金奎弘·李起鎬,典翰權鼎鎬,副應敎李敦夏,修撰姜·閔泳穆,副修撰吳麟泳,以次侍立。時至,通禮跪啓請外辦。上具翼善冠·黲袍·烏犀帶·黑皮靴,乘輿出萬始門。藥房提調趙基應,副提調姜蘭馨,進前問候訖,仍詣西禁川橋。通禮跪啓請降輿。上降輿,仍入就版位,行望哭禮如儀訖,仍乘輿至萬始門外。承旨請出標信解嚴。上還內,諸臣以次退出。
上在景福宮。停常參·經筵。
政院啓曰,今日眞殿茶禮親行時,承旨當爲備員,右副承旨李萬稙,不爲仕進,卽爲牌招,何如?傳曰,許遞,前望入之。
承旨前望入之,閔台鎬落點。
政院啓曰,新除授右副承旨閔台鎬,卽爲牌招,何如?傳曰,允。
內醫院啓曰,本院內醫洪顯普有頉,代議藥同參李兢柱差下,何如?傳曰,允。
又啓曰,本院議藥同參李兢柱,移差內醫,代外醫李海昌差下,令該曹口傳付軍職,冠帶常仕,何如?傳曰,允。
三軍府啓曰,卽接訓鍊都監所報,則今六月十九日,習陣日次,而夏而六月·七月,冬而十一月·十二月停操事,曾有受敎,依例停止云矣,敢啓。傳曰,知道。
三軍府啓曰,京畿楊根郡砲手四十名,黃海道登山鎭砲軍二十名,設置報來,敢啓。傳曰,知道。
吏曹啓曰,掌樂院正李承洛,中學敎授權鼎鎬,西學敎授金奎軾,南學敎授金永珯,俱以身病,呈狀乞遞,竝改差,何如?傳曰,允。
訓鍊都監啓曰,因兵曹草記,建春門南邊墻垣石築缺傷處,今已畢築,把守南營入直軍兵,還爲入直,將校解送之意,敢啓。傳曰,知道。
辛未六月十八日辰時,上詣眞殿。茶禮親行入侍時,行都承旨姜蘭馨,左承旨金聲根,右承旨李承宇,左副承旨李奎書,同副承旨南廷鶴,注書缺,別兼春秋朴定陽·崔鳳九·李源逸·金永穆·朴容大,原任提學金炳國·鄭基世·曺錫雨,提學金大根,原任直提學李承輔,檢校直提學趙寧夏·閔升鎬,直提學南廷順,檢校待敎金奎軾·金演壽,副提學洪遠植,檢校典翰金奎弘,副應敎李敦夏,修撰姜,副修撰吳麟泳,以次侍立。時至,通禮跪啓請出次。上具翼善冠·袞龍袍·黑皮靴,出齋殿。通禮導上詣版位,跪啓請鞠躬四拜興平身。上行四拜禮,時原任大臣·閣臣·宗親·儀賓·二品以上行四拜禮訖。通禮導上詣盥洗位。上盥洗訖。通禮導上詣第一室尊所,近侍監酌訖。上詣第一室神位前跪。蘭馨奉香,奎書奉爐。上三上香。蘭馨奉盞跪進。上執盞,以授奎書。奎書跪受,奠于案上。上連獻三盞。通禮跪啓請俯伏興平身。上俯伏興平身。次詣第二室·第三室·第四室·第五室·第六室,行禮如上儀訖。通禮導上降復位,跪啓請鞠躬四拜興平身。上行四拜禮訖。通禮跪啓禮畢。大臣進前問候訖,上還入齋殿。命承史退出,諸臣以次退出。
上在景福宮。停常參·經筵。
自未時至人定,灑雨下雨,測雨器水深三分。
傳曰,左承旨·左副承旨·同副承旨,竝許遞,前望入之。
承旨前望入之,成彝鎬·金炳陸·趙昌永落點。
傳曰,呈告與有實故摠管許遞,前望入之。
摠管前望入之,副摠管李鳳儀落點,趙耆永添書落點。
傳曰,右副承旨許遞,前望入之。
承旨前望入之,金聲根落點。
李承宇啓曰,新除授同副承旨金炳陸,時在江原道春川府任所,斯速乘馹上來事,下諭,何如?傳曰,遞許,前望入之。
李承宇啓曰,行都承旨姜蘭馨,不爲仕進,新除授左承旨金聲根·趙昌永,左副承旨成彝鎬未肅拜,同副承旨未差,院中只有臣一人,伴直無人,左承旨所當牌招,而拘於廳規,不得請牌,何以爲之?敢稟。傳曰,牌招。
李承宇啓曰,新除授左副承旨成彝鎬,時在全羅道順天府任所,斯速乘馹上來事,下諭,何如?傳曰,許遞,前望入之。
李承宇啓曰,左副承旨成彝鎬在外,伴直無人,右承旨趙昌永,所當牌招,而拘於廳規,不得請牌,何以爲之?敢稟。傳曰,牌招。
承旨前望入之,閔謙鎬·李奎書落點。
李承宇啓曰,右承旨趙昌永在外,伴直無人,新除授同副承旨李奎書,卽爲牌招,何如?傳曰,允。
吏曹啓曰,龍仁縣令朴容珉,陽城縣監金炳怡,俱以親病,不得下去云,竝改差,何如?傳曰,允。
刑曹啓曰,向時宗科中,世系未瑩而參榜之永春李錫亨,瑞川李長元,北靑李榮在·李容浩,自各該道押來,已令兵曹水軍充定。至若鐵原李萬培,公州李尙善,俱以原籍之無稽,有所報來。李正默·李元食,居住錯落,末由摘發。當初紊亂,終難追究,揆以紀綱,萬萬駭然。京則令左右捕廳,外則使各鎭營,刻期詗捉,待就捕擧行,何如?傳曰,允。
兵曹啓曰,慶尙監司金世鎬狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例。今日宣薦內禁衛試取時,同爲試取之意,敢啓。傳曰,知道。
兵曹啓曰,嶺南別試武士,更爲試取事,草記啓下後,以其本道入格技藝試取,則永川閑良張嶸奎,柳葉箭入格,義興閑良朴文杓,片箭入格,永川閑良金振民,鐵箭入格。在前抄上武士試取時,武技中式者,直赴殿試,依判下擧行矣。今此柳葉箭入格張嶸奎,片箭入格朴文杓,鐵箭入格金振民,竝別單書入之意,敢啓。傳曰,知道。
又啓曰,卽接慶熙宮入直衛將朴慶會牒報,則本宮內中日閣後小松一株,因風頹仆,體木自營建都監斫去,仍用役所之意,敢啓。傳曰,知道。
上在景福宮。停常參·經筵。
自前夜人定至開東,灑雨下雨,測雨器水深一寸三分。
藥房提調趙基應,副提調姜蘭馨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
政院啓曰,右承旨趙昌永,時在平安道成川府任所,斯速乘馹上來事,下諭,何如?傳曰,許遞,前望入之。
承旨前望入之,徐奭輔落點。
政院啓曰,新除授同副承旨徐奭輔,卽爲牌招,何如?傳曰,允。
傳曰,濟用監提調,瓦署提調相煥。
政院啓曰,卽者檢閱徐正淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋趙秉鎬·朴定陽·崔鳳九·李源逸·金永穆·朴容大,竝卽牌招,推移入直,何如?傳曰,允。
以別兼春秋趙秉鎬·朴定陽·崔鳳九·李源逸·金永穆·朴容大牌不進罷職傳旨,傳曰,只推。
禮曹,來八月初六日行景慕宮秋享大祭,親祭,取稟。奉敎恭依。
禮曹,來八月初十日行社稷大祭,香祝親傳,取稟。奉敎敬依。
議政府啓曰,守令貶罷之代,將於都政差出,而各邑之許久曠務,時日較急,有不可遲待政期。政官牌招開政,先爲差代,何如?傳曰,允。如有違牌,勿爲呼望。
議政府啓曰,淮陽府使有闕矣。由來弊局,不可不各別擇差,以有聲績人,勿拘常格,另加檢擬之意,分付,何如?傳曰,允。
議政府啓曰,泰川見窠,行將差代矣。積弊之局,有難付之生手,勿拘常格,以聲績素著人,各別檢擬事,分付,何如?傳曰,允。
傳曰,臺諫竝許遞,今日政差出。
傳曰,呈告泮長,在外京兆堂上,竝許遞,今日政差出。
吏曹啓曰,康津縣監李鍾緖,當爲加資下批,而方在居中中,何以爲之乎?敢稟。傳曰,蕩滌敍用。
兵曹啓曰,每當都政,新資五窠,例爲差出,而準二十朔營將,只有一窠矣。就新舊資營將中,朔數最多者,依已例推移內遷,以爲區處之地,何如?傳曰,允。
兵曹啓曰,慶興移邑時,會寧居折衝羅卿雲,多有效勞。道內邊將,作窠差出,以爲示意事,奉承大院君敎意,瓜近美錢僉使,作窠擬入之意,敢啓。傳曰,知道。
有政。吏批,行判書李承輔,參議兪晩源進,參判金學初式暇。吏批啓曰,掌樂正,今當以蔭官差出,而擬望之人乏少,外任竝擬,何如?傳曰,允。以成載瑗爲大司憲,李亮信爲大司諫,李敦夏爲執義,徐相敦爲司諫,金演壽·柳永燾爲掌令,崔溶·劉元植爲持平,金持懋爲獻納,兪□源·朴宇鉉爲正言,李景夏爲知敦寧,梁宜洙爲同敦寧,李鳳億爲左尹,李後善爲大司成,崔遇亨爲藝文提學,趙基應爲知春秋,徐承輔爲同義禁,金有淵爲典醫監提調,沈宜健爲掌樂正,尹用求爲南學敎授,姜文馨爲西學敎授,金炳暉爲掌苑別提,朴齊性爲造紙別提,尹泳翰爲公事官,朴元陽爲北部都事,李能燮爲慶州府尹,金炳愚爲楊州牧使,李淳翼爲順天府使,閔台鎬爲春川府使,權用圭爲襄陽府使,申獻求爲成川府使,丁大林爲龍仁縣令,金顯根爲歙谷縣令,徐圭淳爲連山縣監,金箕亨爲雲峰縣監,曺秉直爲洪川縣監,檢書官單兪致興,前郡守張泰秀,蔚山府使尹庚鎭,巨濟府使李明來,咸安郡守韓圭稷,南海縣令兪鎭泰,迎日縣令元禹常,已上今加通政加資事承傳,濟用提調任百秀,瓦署提調尹宜善相換事承傳。吏批啓曰,羅州牧使,今當差出,而本州以湖南雄邑,物衆地大,素稱難治,不可不擇差,同道及他道有聲績·已準限·未準朔守令,竝擬,何如?傳曰,允。再政。以金演壽爲應敎,金奎軾爲副應敎,李建昌爲副校理,金鳳洙爲宗廟令,吳羲默·金炳觀爲引儀,金在瓛爲全羅都事,金直善爲羅州牧使,李寅騏爲錦山郡守,金秉淵爲雲山郡守,李象一爲靑陽縣監,康津縣監李鍾緖今加通政。三政。以申星雨爲掌令,權鼎鎬爲宗府正,尹肯大爲永禧殿令,趙秉弘爲西部令,丁大栻爲典牲判官,金用鍊·黃猷淵爲掌樂主簿,閔正植爲淮陽府使,李源興爲順安縣令,南廷顯爲泰川縣監。吏批啓曰,密陽府使,今當差出,而本府以嶺南雄邑,物衆地大,素稱難治,不可不擇差,他道有聲績·已準限·未準朔守令,竝擬,何如?傳曰,允。又啓曰,平壤府庶尹,今當差出,而本府以營下劇邑,物衆地大,素稱難治,不可不擇差,他道有聲績·已準限·未準朔守令,竝擬,何如?傳曰,允。四政。以柳百均爲社稷令,曺鎭億爲崇陵令,趙秉甲·金顯琇爲禁府都事,黃義龍爲司圃別提,李喆淵爲密陽府使,金甲根爲平壤庶尹,典翰單權鼎鎬,博士單李泰元。吏批啓曰,原州牧判官,今當差出,而本州以營下劇邑,物衆地大,素稱難治,不可不擇差,同道及他道有聲績·已準限·未準朔守令,竝擬,何如?傳曰,允。五政。以王庭羽爲肇慶廟令,朴性浩爲長興主簿,李膺愚爲溫陽郡守,沈英慶爲原州判官,奉常副奉事單金鳴魯。六政。以李載龜爲兵曹正郞,金演壽爲中學敎授,朴憲陽爲沔川郡守,柳敎睦爲龍宮縣監。七政。以金正善爲陽城縣監,尹秀東爲安義縣監。
兵批,判書姜㳣進。以鄭順朝·李顯佑·卞哲淵爲同知,任應準·韓敦源·申正熙·趙羲復爲副摠管,李敏樹爲訓鍊都正,洪俊模爲兼司僕將,趙升熙·許琠·洪宇燮·康仁誠爲五衛將,朴海龜·南廷祐爲忠翊將,洪亮煥·鄭致廈爲昌德將,崔錫弘爲訓鍊主簿,尹用求爲文兼,權寅夏·嚴鶴永爲守門將,任翊準爲全羅中軍,李庚稙爲群山僉使,李孝秀爲慶尙左兵虞候,柳永俊爲德浦僉使,羅卿雲爲美錢僉使,田在英爲草芝僉使,朴桂益爲德津萬戶,金在國爲長峰別將,同知單李濂,副司果諸漢緝·梁柱漢,禁衛營創劍把摠李一今加折衝。再政。以李宅鎬爲都摠經歷,張允植爲武兼,同知單洪亮煥,僉知三單洪俊模·許琠·洪宇燮。三政。以南錫龍爲訓鍊僉正,許鍍爲御營把摠,同知單鄭致廈,僉知二單康仁誠·朴海龜。四政。以吳仲善爲訓鍊僉正,李鍾□爲訓鍊判官。五政。以李容復爲訓鍊判官,崔崇宗爲主簿。六政。以閔致夔爲訓鍊主簿。
弘文館啓曰,應敎徐相敦,移拜司諫,副應敎李敦夏,移拜執義,上番闕直,事甚未安。典翰權鼎鎬,校理李載德·尹用求,副校理李鎬翼,竝卽牌招,推移入直,何如?傳曰,允。
又啓曰,新除授應敎金演壽,副應敎李建昌,竝卽牌招,推移入直,何如?傳曰,允。
檢閱徐正淳疏曰,云云。省疏具悉。爾其勿辭救護。
上在景福宮。停常參·經筵。
自前夜人定至開東,灑雨下雨,測雨器水深二分。
閔謙鎬啓曰,左副承旨李承宇,今日不爲仕進,卽爲牌招,何如?傳曰,允。
以左副承旨李承宇牌不進罷職傳旨,傳曰,只推。
政院啓曰,卽者檢閱趙鍾翼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋趙秉鎬·朴定陽·崔鳳九·李源逸·金永穆·朴容大,旣有只推之命,竝卽牌招,推移入直,何如?傳曰,允。
以別兼春秋趙秉鎬·朴定陽·崔鳳九·李源逸·金永穆·朴容大牌不進罷職傳旨,傳曰,只推。
兵曹啓曰,今六月十七日武臣堂上祿試射,後日退行事,草記,蒙允矣。今二十二日設行,而試官望備擬以入之意,敢啓。傳曰,知道。
兵曹啓目粘連,卽見慶尙監司金世鎬狀啓,則以爲臣左右別破陣各一人,付之砲科,新有定式,而道內邑鎭相繼設砲者,已爲三十一處,鍊習之數,合爲一千四百四十六名。外他諸邑,今方次第經紀,必有拔例勸奬。臣營砲科二人外,以各邑條加設八人,合十人定爲科額,各邑別砲手,自各其邑,逐朔計劃,抄報優等·之次,每年終都聚合試之節,依都試例施行,令該曹稟旨,分付矣。科試創設,臣曹不敢擅便,令廟堂,稟處,何如?啓依允。
吏曹參判金學初疏曰,云云。答曰,省疏具悉。卿其勿辭行公。
檢閱趙鍾翼疏曰,伏以臣卽淺齡謏學,眇然一新進而止耳。遭逢明時,濫竊科第,唱名甫過,華選旋叨,持綾淸禁,愧名器之玷汚,珥筆邇班,欣耿光之依近,微分已踰,恩造無涯。惟以夙夜在公,趨走爲榮,粗效萬一不報之報,而第臣母,素患痰癖之症,値暑添劇,委頓床玆,家僮踵至,促臣歸視。臣自聞此報,方寸煎灼,按抑不得,顧何可徒懷嚴畏,自阻於孝理之下哉?庸敢忙陳短章,徑出禁扃。伏乞聖慈,俯垂矜諒,亟遞俾便救護,仍治臣擅離之罪,以昭法紀。不勝幸甚云云。省疏具悉。爾其勿辭救護。
上在景福宮。停常參·經筵。
政院啓曰,新除授同義禁徐承輔,除拜後過三日,不爲出肅,依定式推考警責,仍卽牌招察任,何如?傳曰,允。
政院啓曰,左右史不可不備,別兼春秋趙秉鎬·朴定陽·崔鳳九·李源逸·金永穆·朴容大,旣有只推之命,竝卽牌招,推移入直,何如?傳曰,允。
傳曰,當該承旨推考。
以別兼春秋趙秉鎬·朴定陽·崔鳳九·李源逸·金永穆·朴容大牌不進罷職傳旨,傳曰,只推。
以慶尙監司金世鎬狀啓,寧海賊變時,應變守令褒賞,令該曹稟處事,傳曰,興海郡守金弘灌,特爲加資,許用營將履歷,英陽縣監徐中輔,盈德縣令鄭仲愚,竝陞敍。
奎章閣啓曰,檢書官兪致興,有身病,勢難供職,減下,其代以前薦人金炳哲,依已例,除取才差下,令該曹口傳付軍職,使之冠帶常仕,何如?傳曰,允。
兵曹啓曰,卽接慶熙宮入直衛將安永基牒報,則本宮內會祥殿北墻後小松二株,因風顚仆云,依例斫去之意,敢啓。傳曰,知道。
兵曹啓曰,今六月二十二日辛巳巳初三刻二分立秋,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·漢城府,一體頒火之意,敢啓。傳曰,知道。
大司成李後善疏曰云云。省疏具悉。爾其勿辭察職。
上在景福宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
姜蘭馨啓曰,左承旨金聲根,左副承旨李承宇,今日不爲仕進,竝卽牌招,何如?傳曰,允。
傳曰,副學·典翰外,玉堂竝許遞,前望入之。
玉堂前望入之,應敎金裕行,副應敎吳長善,校理洪健植·趙宇熙,副校理朴容大·李秀萬,修撰徐冑淳·吳麟泳,副修撰李載晩·姜落點。
以左承旨金聲根,左副承旨李承宇牌不進罷職傳旨,傳曰,只推。
傳曰,同副承旨許遞,前望入之。
承旨前望入之,金學初落點。
政院啓曰,左右史不可不備,別兼春秋趙秉鎬·朴定陽·崔鳳九·李源逸·金永穆·朴容大,旣有只推之命,檢閱徐正淳,由限已過,竝卽牌招,推移入直,何如?傳曰,允。
以別兼春秋趙秉鎬·朴定陽·崔鳳九·李源逸·金永穆·朴容大,檢閱徐正淳牌不進罷職傳旨,傳曰,只推。
政院啓曰,新除授應敎金裕行,副應敎吳長善,校理洪健植·趙宇熙,副校理朴容大·李秀萬,修撰徐冑淳·吳麟泳,副修撰姜,竝卽牌招,推移入直,何如?傳曰,允。
弘文館啓曰,新除授副修撰李載晩,時在京畿抱川地,經筵入番事緊,請斯速乘馹上來事,下諭。答曰,依啓。
議政府啓曰,卽見寧海按覈使朴齊寬査啓,則就捕諸賊鉤覈情節,分節臚列,以請裁處矣。醞釀之極凶,非是一二日之久,排布之絶悖,至爲百餘人之多,始也蛇盤而蚓結,終焉豕突而狼奔,劫掠印符,戕害命吏,此從古素未有之逆憝也。衆賊之旋卽潰散,惡氛之自底消滅,有以見天理之孔昭,而李濟發·金震均·姜士元·南斗柄·朴永琯,卽其渠魁也。或在逃未捕,或鬼誅先加,以若千罪萬惡,未及嚴加鞫訊,快施典刑者,實爲神人之所共憤矣。至於金仁哲之投入賊黨,打成一塊,張成眞之符同凶賊,甘作倀鬼,李群協之自稱謀士,犯邑劫械,朴箕俊之自爲細作,伺察動靖,朴漢龍之爲賊心腹,率衆劫獄,罪貫惡盈,不可晷刻容貸。權錫重之載名凶錄,李秉權之甘聽約束,金德昌·鄭昌鶴·韓相燁等之分隊管領,金千石·李基秀·南基煥等之先劫軍器,申和範之突入東軒,打破窓戶,權斗石之直走砲廳,叩探動靖,李在寬之手執鐵槍,周察門外,崔基浩之腰揷白旗,隨行衆,賊黃億大之囊佩鉛丸,許性彦之椎牛犒衆,崔俊伊之父子肖惡,朴永珏之兄弟助虐,金昌福·朴命觀·林永祚·孫敬錫·權永和·金正煥·朴漢大·朴執·金一彦·林郁伊等之持火把,而自作前驅,執竹槍,而仍爲後擁,朴永壽之罪著和應,跡祕綢繆,同惡相濟,厥罪惟均,有百當殺,無一可恕,竝令道臣,大會軍民,梟首警衆,金題玉·金宗伊,縱無投黨參謀之跡,乃有抄名列錄之記,且以仁哲之從姪,難免同謀之罪,而一是雇傭愚氓也,一是蒙騃沒覺也。還不足深誅,竝嚴刑三次,遠惡島限己身定配,勿揀赦典。鄭啓文之傾聽禹哥之誘,隨往雨井之洞,徐群直·朴應春·全世奎·李仲成等之悔過懷怯,未始非藉口之端,而當初之投入賊黨,難免形跡之畢露,竝嚴刑二次,絶島定配。安大齊之見誘投賊,渠旣自服,薛英九·尹俊植·權養一·李道千·金千日·金萬根·朴維太·朴順宗·安平海·安小得·郭進鳳·權基尙·金命北等之惟賊是從,共歸一轍。此已爲情跡之難貰,而其曰知陷不義,圖出凶圈,其曰驚膽怯心,被脅追入,不可以囚供自明,有所參恕,竝嚴刑一次,遠地定配。鄭伯元以下十囚,旣無眞贓之現執,而特以獄體所在,有難釋然。金順祿以下十九囚,以情以法,俱係沒實,竝令道臣分輕重酌處,吏校奴令之初不捍衛,固不可無罪,而或因公出他,或病昏不省,或爲賊所縛,參互事勢,不無可原,竝與諸囚,一體酌放,各洞頭民,猝當賊變,怯於恐嚇,卽渠藉托之說,而情雖可貸,罪則罔赦,亦令道臣嚴加懲勵,漏網諸賊,嚴飭各鎭營,毋或玩愒刻期跟捕之意,分付,何如?傳曰,允。
兵曹啓曰,同知中樞府事卞晢淵,宣傳官李敏正,五衛將洪宇燮·康仁諴,昌德宮衛將洪亮煥·鄭致廈,俱以病難供職,呈狀乞遞,五衛將許琠前任洪州營將,趙升熙前任淸州營將,忠翊衛朴海龜前任慶州營將,南廷祐前任公山營將,俱在任所,上來間該廳番次苟艱云。新除授德浦僉使柳永俊,母年今爲七十六歲,法不當赴任之意,呈狀乞遞矣。邊將親年七十五歲以上者,許遞其任,載在法典,竝改差,何如?傳曰,允。
兵曹啓曰,文臣兼宣傳官李鎬翼,以其病難供職,呈狀乞遞,改差,何如?傳曰,允。
兵曹啓曰,卽接尙衣院牒報,則今春夏等別造弓矢,進上在卽,而知弓品堂上李熙升,身病猝重,不得看品云。改差,其代以在京無故人啓下之意,敢啓。傳曰,知道。
上在景福宮。停常參·經筵。
備忘記,坡知僉使權秉銖下直,長弓一張,長箭一部,片箭一部,筒兒一箇賜給。
政院啓曰,左右史不可不備,檢閱徐正淳,旣有只推之命,趙鍾翼由限已過,竝卽牌招,推移入直,何如?傳曰,允。
傳曰,政官牌招開政。
傳曰,呈告弘文提學許遞,今日政差出。
傳曰,在外摠管許遞,今日政差出。
傳曰,承旨房望順房爲之。
傳曰,醫藥同參金斗河減下,前醫官李忠淵差下。
禮曹啓曰,今六月二十八日行健陵忌辰祭香祝,本陵官員一員,當爲前期祗受陪往,而參奉入直,令有闕未差,無以推移擧行云。令有闕之代,令該曹以在京無故人,口傳差出,以爲受香之地,何如?傳曰,允。
禮曹啓曰,各道已賜額書院當存處四十七院外,竝爲撤享撤額之意,已有所別單,啓下矣。文忠公鄭夢周餟享所,卽開城府崧陽書院及龍仁縣忠烈書院,而龍仁忠烈書院,入於仍存秩矣。以崧陽書院換入於仍存秩,忠烈書院,則撤享撤額之意,奉承大院君敎意,原別單中改付標以入之意,敢啓。傳曰,知道。
吏曹啓曰,掌樂院正沈宜健,北部都事朴元陽,以其身病,呈狀乞遞,竝改差,何如?傳曰,允。
又啓曰,新除授雲峰縣監金箕亨,身病猝重,萬無遠赴之望云。其身病旣如是,則有難遠赴,罷黜,何如?傳曰,允。
有政。吏批,行判書李承輔進,參判未差,參議兪晩源進。吏批啓曰,掌樂院正,今當以蔭官差出,而擬望之人乏少,外任竝擬,何如?傳曰,允。以金敬鎭爲吏曹參判,韓敬源爲同敦寧,金炳喬爲判義禁,金在顯爲弘文提學,鄭基承爲掌樂正,朴齊性爲引儀,崔晩喜爲北部都事,李承龜爲雲峯縣監,檢書官單金炳哲,興海郡守金弘灌,今加通政,特爲加資事承傳,直閣單李鎬翼。再政。以李奎夏爲兵曹參判,李鼎和爲健陵令,朴氣會爲安山郡守。三政。以吳憲秀爲定山縣監。四政。以金演壽爲兵曹正郞,吳義默爲宣陵令。兵批,判書姜㳣進,以李貞禧爲同知,尹宗善·趙寅熙·申泰善爲副摠管,洪台燮爲宣傳官,安景元·高昌濟·金光順·李東根爲五衛將,韓用河·申驥休爲忠翊將,高宅英·金鍾玉爲昌德將,朴鳳彬爲文兼,洪獻周·安晶玉爲守門將,元用熙爲城津僉使,洪致周爲德浦僉使,同知單李濂,僉知三單,申命衍·金鎭民·朴慶會,副司果權寅夏·嚴鶴永。
內醫院啓曰,議藥同參金斗河減下,前醫官李忠淵差下事,命下矣。依下敎醫藥同參差下,令該曹口傳付軍職,冠帶常仕,何如?傳曰,允。
御營廳啓曰,本廳千摠李宓熙,身病甚重,勢難察任,改差,何如?傳曰,允。
又啓曰,本廳千摠,今當差出,而擬望之人乏少,外任竝擬,何如?傳曰,允。
上在景福宮。停常參·經筵。
自辰時至酉時,灑雨下雨,測雨器水深六寸。
藥房提調趙基應,副提調姜蘭馨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
備忘記,美錢僉使羅卿雲下直,長弓一張,長箭一部,片箭一部,筒兒一箇賜給。
傳曰,檢校待敎金演壽,馳詣健陵,奉審摘奸,仍留監祭,仍詣顯隆園·華寧殿,一體奉審以來。
傳曰,未肅拜吏曹參判許遞,前望入之。
吏曹參判前望入之,趙寅熙落點。
金學初啓曰,明日傳香禮房承旨,當爲齋宿,右承旨金聲根,卽爲牌招,何如?傳曰,允。
以右承旨金聲根牌不進罷職傳旨,傳曰,只推。
政院啓曰,卽者別兼春秋朴容大,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋趙秉鎬·朴定陽·崔鳳九·李源逸·金永穆,竝卽牌招,推移入直,何如?傳曰,允。
以別兼春秋趙秉鎬·朴定陽·崔鳳九·李源逸·金永穆牌不進罷職傳旨,傳曰,只推。
議政府啓曰,卽見全羅監司李鎬俊狀啓謄報,則嶺南後漕倉稅船之致敗於興陽者,所犯情節,萬萬叵測云矣。從前臭載,固何限,而六百包未拯,三格軍假渰,寧有似此駭惡之習也?罪著故敗,律無可貸,此而不斷之以法,彼無忌無憚之類,將安所懲畏乎?色吏文尙遇,沙工孫起榮,造謀假渰之格軍丁延五·金致文·金己,竝押送〈慶尙〉左兵營,梟首警衆,其餘格軍,依法典移送本道,限己身絶島爲奴,未拯米一一徵捧之意,分付兩道道臣,何如?傳曰,允。
奎章閣啓曰,檢書官金炳哲,有身病,勢難供職,減下,其代以前薦人鄭鳳鉉,依已例除取才差下,令該曹口傳付軍職,使之冠帶常仕,何如?傳曰,允。
校理洪健植疏曰云云。省疏具悉。所請依施。
別兼春秋朴容大疏曰,臣之持被,纔經一宿矣。顧何敢唐突言私,而卽接家信,則臣母素患蛔積之症,當此潦暑,寧日恒少,又値調將之失宜,委頓牀笫,連促歸視,臣自聞此報,方寸煎灼,玆敢疾聲呼籲,徑出禁扃。伏乞聖明,俯鑑衷懇,亟遞臣別兼之銜,俾便救護,仍治臣擅離之罪,以肅朝綱焉云云。省疏具悉。爾其勿辭救護。
上在景福宮。停常參·經筵。
自前夜一更至開東,灑雨下雨,測雨器水深四分。
金學初啓曰,右承旨金聲根,左副承旨閔謙鎬,今日不爲仕進,竝卽牌招,何如?傳曰,允。
以右承旨金聲根,左副承旨閔謙鎬牌不進罷職傳旨,傳曰,只推。
政院啓曰,左右史不可不備,別兼春秋趙秉鎬·朴定陽·崔鳳九·李源逸·金永穆,旣有只推之命,竝卽牌招,推移入直,何如?傳曰,允。
以別兼春秋趙秉鎬·朴定陽·崔鳳九·李源逸·金永穆牌不進罷職傳旨,傳曰,只推。
李承宇啓曰,明日傳香禮房承旨,當爲齋宿,右承旨金聲根,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
都摠府啓曰,今日入直內三廳·武兼·禁軍及軍兵等,中日當爲習射技放,而齋日相値,不得設行之意,敢啓。傳曰,知道。
兵曹啓曰,同知中樞府事李貞禧,宣傳官洪南周·洪台燮,五衛將安景元·高昌濟·金光順,忠翊衛將韓用河·申驥休,守將門洪獻周,俱以病難供職,呈狀乞遞,新除授德浦僉使洪致周,父年今爲七十六歲,法不當赴任云矣。邊將之親年七十五歲以上者,許遞其任,載在法典,竝改差,何如?傳曰,允。
內醫院啓曰,議藥同參李忠淵,待令差下事,命下矣。依下敎待令差下,使之輪回入診之意,敢啓。傳曰,知道。
承文院啓曰,卽見二道咨文出來者都京禮部咨文,則總理各國務衙門奏稱據英使照會,英人係前往救援漂泊白翎島之布國商船,竝無別項情事應照,遭風難民之照例救護解送,以符向章事也。盛京禮部咨文,則奉天府府尹等衙門,以本國商民崔源昌,在遼陽被盜創劫,該州派兵拿獲,訊明正法,起贓給領護送回國事,具奏奉旨知照云矣。白翎漂民之照例救護領還事由,已於前咨具報之意,咨覆都京,遼陽被創之到底救辦,獲贓給回,實爲感激,不可無稱謝之擧,恭俟前頭使行,奉表謝悃之意,撰出先通咨文,入送盛京·北京之地,何如?傳曰,允。
宣惠廳啓目粘連,觀此全羅監司李鎬俊狀啓,則嶺南後漕倉漕船,到興陽縣蛇渡津致敗,色吏·沙格用律,穀物懲捧,已有廟堂稟旨,而領運差使員薺浦萬戶吳昌烈,此船雖〈不〉領來,沙格本係董率,苟能先事操飭,豈至於此?況又三隻之連次致敗,揆之格例,有難曲恕,待到泊,令該府拿處,該鎭蛇渡僉使金時昌,非但敗船之出於掌內,旣聞有渰,初不詳覈,委率文報,極涉駭忽,其罪狀亦令攸司,拿問嚴勘,地方官興陽縣監李德純,人命生死之爽實馳報,縱緣洞報,鎭移啓聞,事體旣嚴且重,不可無警,施以從重推考,監色等科治,依狀請施行,何如?啓依允,蛇渡僉使罪狀,雖極可痛,此時汰罷,實有迎送之弊,特爲安徐,姑令戴罪擧行,而日後如有此等之罪,斷斷用加倍之律。
上在景福宮。停常參·經筵。
自前夜五更至巳時,灑雨下雨,測雨器水深七分。
政院啓曰,左右史不可不備,別兼春秋趙秉鎬·朴定陽·崔鳳九·李源逸·金永穆,有只推之命,竝卽牌招,推移入直,何如?傳曰,允。
政院啓曰,來初一日輪對日次矣,敢稟。傳曰,當次人受點,後日次待令。
以別兼春秋趙秉鎬·朴定陽·崔鳳九·金永穆牌不進罷職傳旨,傳曰,只推。
傳曰,未肅拜摠管許遞,前望入之。
摠管前望入之,都摠管金益文落點。
傳曰,廣州留守之代,上護軍鄭基世除授。
傳曰,金吾堂上竝許遞,政官牌招開政,如有違牌勿爲呼望。
議政府啓曰,長興府使,行將差代,而局鉅弊劇,宜先另擇,勿拘常格,以聲績素著人,各別檢擬事,分付,何如?傳曰,允。
議政府啓曰,寶城郡守有窠矣。積弊之邑,不可不另加擇擬,勿拘常格,以有聲續人,各別擇差之意,分付,何如?傳曰,允。
議政府啓曰,副學通望後,泮長直擬,卽定式也。副提學洪遠植之通望,在於昨年,而泮長則始於今年直擬者,殊非銓格攸在,初次失檢之銓堂推考,泮長望次第,以其時直擬例施行事,分付,何如?傳曰,允。
吏曹啓曰,雲峰縣監李承龜,身病猝重,萬無赴任之望云,罷黜,何如?傳曰,允。又啓曰,北部都事崔晩喜,以其身病,呈狀乞遞,改差,何如?傳曰,允。
又啓曰,掌樂院正鄭基承,以其身病,呈狀乞遞,改差,何如?傳曰,允。
有政。吏批,行判書李承輔,參判趙寅熙進,參議未差。吏批啓曰,掌樂院正,今當以蔭官差出,而擬望之人乏少,外任竝擬,何如?傳曰,允。以金益容爲吏曹參議,曺錫雨爲判義禁,任商準爲知義禁,李寅卨·李晩運爲同義禁,李喬榮爲掌樂正,兪鎭龜爲禧陵令,趙夔熙爲仁陵令,李臣容爲北部都事,白東翰爲雲峯縣監,承文博士單盧德純,檢書官單鄭鳳鉉,贈參判金景瑗,贈戶判例兼,參議金基夏,贈戶參例兼,已上知事金鴻男兩代。再政。以徐鳳淳爲刑曹判書,趙秉浩爲景慕宮令,尹慶朮爲惠陵令,韓致肇爲綾州牧使。三政。以吳達善爲長興府使。四政。以李悳初爲寶城郡守。五政。以閔致庠爲觀象監提調,趙在淳爲金溝縣令。六政。以李濟民爲內資主簿,金英植爲聞慶縣監,廣州留守單鄭基世除授事承傳。兵批,判書姜㳣病,參判李奎夏進,同知單禹宅英,僉知三單,安景元·高昌濟·金光順,兼南漢守禦使單鄭基世。
吏曹啓目,出身金浩名字,改以商浩,出身金漢名字,改以商漢,出身申興來名字,改以命均爲等如,告狀令藝文館給帖,何如?啓依允。
吏曹參議兪晩源疏曰云云。省疏具悉。所請依施。
上在景福宮。停常參·經筵。
自卯時至人定,灑雨下雨,測雨器水深三分。
金聲根啓曰,右副承旨李承宇,今日不爲仕進,卽爲牌招,何如?傳曰,允。
政院啓曰,左右史不可不備,別兼春秋趙秉鎬·朴定陽·崔鳳九·李源逸·金永穆,旣有只推之命,朴容大由限已過,竝卽牌招,推移入直,何如?傳曰,允。
傳曰,漢城判尹許遞,前望入之。
判尹前望入之,李周喆落點。
傳曰,再明日都政爲之。
以右副承旨李承宇牌不進罷職傳旨,傳曰,只推。
以別兼春秋趙秉鎬·朴定陽·崔鳳九·李原逸·金永穆·朴容大牌不進罷職傳旨,傳曰,只推。
政院啓曰,承文博士盧德純,以假注書昨已入直,而肅單今始來呈,事甚稽緩,所當重勘,而本院請推之外,無他可施之罰,何以爲之?敢稟。傳曰,從重推考。
以慶尙監司金世鎬狀啓,釜山前僉使趙儀顯,專沒對揚,貪汚肥己,其罪狀,令攸司稟處事,傳曰,此是濟牧之子乎?以其乃父之子,有此貪汚之事,尤爲痛駭,爲先拿囚,所犯公貨,一一督捧後,當有處分矣。傳曰,奉審閣臣入侍。
奎章閣啓曰,新除授待敎韓耆東,自鄕上來云。卽爲牌招入直,何如?傳曰,允。
三軍府啓曰,卽見鎭撫使鄭岐源狀啓,則以爲廣城堡接戰時,本營千摠金鉉暻,中軍帶率軍官李玄鶴,大呼叱賊,力戰立殣,其堂堂義烈,與同時殉節之柳豐魯,宜無差等,而柳豐魯則旣蒙綽楔之恩,此亦合施一例之典,至於戰亡武士,亦依丙寅給復之例施行事,竝令三軍府稟旨分付爲辭矣。向以樹風聲之義,已有所褒揚之擧,而至表厥宅里之典,宜無異同,依狀請許施,戰亡武士等之給復,依新定式,只許當代施行事,分付,何如?傳曰,允。
御營廳啓曰,本廳千摠尹佑儉,以前任惠山僉使,方在任所,上來尙遠,久曠可悶,改差,何如?傳曰,允。
司僕寺啓曰,濟州出來先運例進上馬八匹,三名日進上馬六十匹,凶咎駑駘馬二十匹,合八十八匹,禾毛色別單書入之意,敢啓。傳曰,知道。
義禁府啓曰,慶尙監司金世鎬狀啓內,釜山前僉使趙儀顯罪狀,請令攸司稟處事,判付內,此是濟牧之子乎?以其乃父之子,有此貪汚之事,尤爲痛駭,爲先拿囚,所犯公貨,一一懲捧後,當有處分事,命下矣。趙儀顯下去忠淸道靑陽地云。依例發遣府書吏,拿來,何如?傳曰,待待命拿囚。
上護軍趙秉徽,護軍許傳等疏,略曰,昨伏見政府草記允下者,以副學通望人之不直檢擬泮長,有初次銓官問備之請,其時銓官,卽臣也。向忝選部政注之間,做錯非一,至今追惟,慙益切。蓋參長瀛之選,無礙師儒之擬,卽是已刊之新式,直不過按班簿而檢擧者也。緣臣昏謬,未能審思而照例尤無以自揜罰止薄警,何敢晏然自居乎?亟賜當被之律,以爲不職者之戒焉云云。答曰,省疏具悉。旣問備矣,今何更引?
吏曹參判趙寅熙疏曰云云。答曰,省疏具悉。卿其勿辭行公。
辛未六月二十八日午時,上御紫薇堂。奉審閣臣入侍時,右承旨金聲根,假注書金容圭,記事官李根命·石宗珍,檢校待敎金演壽,以次進伏訖。上曰,史官分左右。上命閣臣進前。演壽進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍留監祭,將事安寧。仍詣顯隆園,園上奉審則安寧,碑閣·丁字閣奉審則無頉,仍詣華寧殿,殿內奉審則無頉之意,敢此仰達矣。上曰,沿路所經,雖不多,而農形何如乎?演壽曰,所經處畓穀,皆爲盛茁,而問于農民,則近年最登云矣。上曰,昨夕之雨,何處經宿乎?演壽曰,昨夕之雨,遇於陵上,而回路間間値雨矣。上曰,江水不至漲溢乎?演壽曰,江水漲溢,辛苦涉來矣。上曰,往來處無民家頹圮乎?演壽曰,民家則無頹圮,而間或有橋梁頹圮處矣。上曰,史官就座。仍命閣臣先退,又命退承史,以次退出。
上在景福宮。停常參·經筵。
自辰時至午時,灑雨下雨,測雨器水深一分。
藥房提調趙基應,副提調姜蘭馨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳·武兼·禁軍及軍兵等,習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
金聲根啓曰,右副承旨李承宇,今日不爲仕進,卽爲牌招,何如?傳曰,允。傳曰,臺諫竝許遞,前望入之。
臺諫前望入之,大司憲洪鍾雲,大司諫柳來駿,執義李,司諫宋奎灝,掌令柳龍䥁·洪憲述,獻納李晩耆,持平朴淇鍾·韓龍珪,正言李藥秀·都錫壎落點。
政院啓曰,左右史不可不備,別兼春秋趙秉鎬·朴定陽·崔鳳九·李源逸·金永穆·朴容大,旣有只推之命,竝卽牌招,推移入直,何如?傳曰,允。
政院啓曰,卽見東萊府使鄭顯德漂民領來差倭出來狀啓,則不善封裹書契,別幅謄本,致此霑濕,原謄本所當還下送,而係是邊情,故雖不得不捧入,事體所在,極涉疎忽,該府使所當重勘,而本院請推之外,無他可施之罰,何以爲之?敢稟。傳曰,推考。
政院啓曰,前望修正,何等審愼,而臺諫前望中,禮曹佐郞洪憲述,初不懸錄,致勤下詢,揆以事體,極爲未安,臣之矇然捧入,不勝惶悚,當該堂上,不可無警,推考,何如?傳曰,允。爾亦推考。
以別兼春秋趙秉鎬·朴定陽·崔鳳九·李源逸·金永穆·朴容大牌不進罷職傳旨,傳曰,只推。
以黃海監司徐元輔狀啓,谷山府人命渰壓死事,傳曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
吏曹啓曰,來七月初一日都目政事爲之之意,敢啓。傳曰,知道。
宗親府啓曰,明日,卽天漢殿朔奉審日次,臣建弼,進詣擧行之意,敢啓。傳曰,知道。
吏曹啓曰,雲峯縣監白東翰,以其身病,萬無赴任之望云,罷黜,何如?傳曰,允。
奎章閣啓曰,檢書官鄭鳳鉉,有身病,勢難供職,減下,其代以前薦人李用植,依已例,除取才差下,令該曹口傳付軍職,使之冠帶常仕,何如?傳曰,允。
兵曹啓曰,各廳堂下武臣朔試射,庚暑勿爲設行事,曾有定式矣。今六月及七月朔試射,依定式停止之意,敢啓。傳曰,知道。日記廳堂上閔泳達。郞廳李載崐·朴台淳。
上在景福宮。停常參·經筵。
自開東至人定,灑雨下雨,測雨器水深一寸七分。
政院啓曰,左右史不可不備,別兼春秋趙秉鎬·朴定陽·崔鳳九·李源逸·金永穆·朴容大,旣有只推之命,竝卽牌招,推移入直,何如?傳曰,允。
又啓曰,前檢閱金鶴鎭,還付檢閱薦狀公事,啓下矣。令該曹口傳單付,牌招入直,何如?傳曰,允。
傳曰,皇朝人忠臣·淸白吏·軍功人子孫,西北·松都人,各別收用事,分付兩銓。
傳曰,雖非親政,注書尙瑞院官員,依例陞六。
傳曰,臺諫竝許遞,今日政差出。
傳曰,書狀官,新錄中擬入。
傳曰,發遣吏郞,諸執事淸齋與否,摘奸以來。
吏曹口傳政事,檢閱單金鶴鎭。
以別兼春秋趙秉鎬·朴定陽·崔鳳九·李源逸·金永穆·朴容大牌不進罷職傳旨,傳曰,只推。
以平安監司韓啓源狀啓,平壤等九邑人命渰死,民家漂頹事,傳曰,列邑人命之渰死,民家之漂頹,若是夥多,極爲慘惻,當此農節,哀彼赤子,何以聊生?失所顚連之狀,如在目擊,元恤典,道臣雖已擧行,別恤典,不可不念,二萬兩錢,當內下矣。定州牧使李根秀,慰諭使,令該曹口傳差下,使之到處審察,面面慰諭,結構之方,掩埋之節,逐戶分等以給,俾無一民棲遑流離之弊,渰死人,如有生前身還布,竝蕩減事,一體分付。
李承宇啓曰,明日傳香,禮房承旨,當爲齋宿,右承旨金聲根,所當牌招而拘於廳規,不得請牌,何以爲之?敢稟。傳曰,牌招。
傳曰,明日出宮門路,以思政門爲之。
禮曹啓曰,太廟展謁,每以春秋定式取稟矣。今秋展謁吉日,以何間推擇乎?敢稟。傳曰,念後擇入。
又啓曰,景慕宮展謁,每以孟秋,定式取稟矣。今秋展謁吉日,以何間推擇乎?敢稟。傳曰,念後擇入。
又啓曰,以太廟展謁取稟草記,傳曰,念後擇入事,命下矣。展謁吉日,令日官李秉洪推擇,則今七月二十二日·二十六日俱吉云。以何日定行乎?敢稟。傳曰,更爲擇入。
又啓曰,以景慕宮展謁取稟草記,傳曰,念後擇入事,命下矣。展謁吉日,令日官李秉洪推擇,則今七月二十二日·二十六日俱吉云。以何日定行乎?敢稟。傳曰,更爲擇入。
傳曰,直閣李鎬翼,檢校差下。傳曰,直閣有闕之代,前望入之。
直閣前望入之,姜落點。
奎章閣啓曰,直閣李鎬翼,檢校差下事,命下矣。卽爲牌招察任,何如?傳曰,允。
又啓曰,新除授直閣姜,卽爲招牌察任,何如?傳曰,允。
又啓曰,待敎韓耆東,疏批已下,卽爲牌招入直,何如?傳曰,允。
又啓曰,新除授直閣姜敎旨安寶次濬哲之寶,請出之意,敢啓。傳曰,,知道。
又啓曰,景慕宮·望廟樓,今朔奉審,無頉之意,敢啓。傳曰,知道。
營建都監啓曰,提調任商準除拜知義禁矣,職務相妨,所帶金吾之任,今姑遞改,何如?傳曰,允。
傳曰,望筒遲滯之吏兵判,推考。
傳曰,望筒遲滯之吏兵判,從重推考。
兵曹啓曰,同知中樞府事韓琦淳,五衛將徐稷輔·金應復·鄭允默,翊衛將金泰熙·宋鍾鶴,守門將金鉉洙,俱以病難供職,呈狀乞遞,新除授牛峴僉使申基用,母年今爲七十六歲,車嶺僉使安熙榮,母年今爲八十歲,俱以法不當赴任呈狀矣。邊將之親年七十五歲以上者,許遞其任,載在法典,竝改差,何如?傳曰,允。
兵曹啓曰,德浦僉使洪亮煥,母年今爲七十八歲,長串僉使朴离舜,父年今爲七十六歲,俱以法不當赴任之意,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
又啓曰,同知中樞府事林漢坤,五衛將尙旭鉉·李漢德·金陽鍊,忠翊衛將朴東旭·李寬修,俱以病難供職,呈狀乞遞,竝改差,何如?傳曰,允。
又啓曰,五衛將李喜弼·趙秉義·申基用,守門將鄭塾,俱以病難供職,呈狀乞遞,竝改差,何如?傳曰,允。
又啓曰,宣傳官鄭雲星·閔晳鎬,文臣兼宣傳官尹用求,俱以病難供職,呈狀乞遞,竝改差,何如?傳曰,允。
又啓曰,今都政參下應區處,爲九窠,而不足二窠,依例加設,擬入之意,敢啓。傳曰,知道。
又啓曰,參下官仕日不足,未滿十日以下者,曾有啓稟出六之規矣。宣傳官申鼎均,仕日不足,爲四日,依例陞六,何如?傳曰,允。
都政。吏批,行判書李承輔,參判趙寅熙,參議金益容,竝進。吏批啓曰,今都目大政,各歧仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令,各司久任時推人員,竝擬,何如?傳曰,允。
又啓曰,四館陞出六品時,例有九處講後,遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後,照擬,而見今在職者,絶無經一考之人,五品官,無以推移備擬,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·守令·察訪,竝擬,何如?傳曰,允。
以姜文永爲義盈主簿,朴齊性爲造紙別提,閔羲轍·鄭基命爲引儀,曺百承爲典設別提,典籍二單,李東榮·康炳迪,奉常主簿單白奎演,軍資直長單金益承,兼直閣單姜,兼檢書校理單姜,趙奭永爲司宰直長,李鍾德爲司饔直長,李秀永爲平市直長,鄭駿和爲司僕主簿,朴齊英爲長水察訪,軍資直長單徐應淳,閔種悳爲瓦署別提,李容弼爲工曹正郞,兪鎭元爲戶曹佐郞,尹永善爲麻田郡守,李宅鎬爲河東府使,兪程煥爲司宰奉事,閔種烈爲濟用奉事,李哲應爲繕工奉事,李齊冕爲禮賓直長,金聖鎬爲昭慶園直長,廣興直長單安榮植。
吏批啓曰,水原府判官,今當差出,而本府,以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
以李源祥·金綺秀爲禁府都事,閔種悳爲工曹佐郞,趙夔熙爲義興縣監,鄭匡始爲水原判官。
吏批啓曰,宣川都護府使,今當差出,而本府,以防禦重地,不可不擇差,同道及他道有聲績守令,竝擬,何如?傳曰,允。
以洪秉均爲瓦署別提,李定會爲敦寧主簿,鄭基曾爲谷城縣監,申樂熙爲价川郡守,李圭浩爲宣川府使,華寧殿令單鄭匡始。
吏批啓曰,掌樂正,今當以蔭官差出,而擬望之人乏少,外任竝擬,何如?傳曰,允。
又啓曰,三水都護府使,今當差出,而本府以邊上重地,不可不擇差,他道有聲績守令,竝擬,何如?傳曰,允。
以權徹洙爲順昌園直長,洪在元爲掌樂正,金弘灌爲三水府使,李龍憲爲德源府使,張龍河爲機張縣監,李炳夏爲尙瑞直長,閔泳稷爲司饔奉事,洪在鎬爲禮安縣監,李秉旭爲漣川縣監,李種懿爲順天郡守,李炳夏爲監察,洪承五爲尙瑞副直長,丁大栻爲仁陵令,柳百均爲英陵令,李秉哲爲監察,黃建休爲尙瑞直長,洪哲周爲宗廟副奉事,李承胄爲社稷令,李裕敦爲典牲判官,吳德泳爲戶曹參議,金敬熙爲禁府都事,李輔應爲長陵令,李漢鎭爲平市令,李定會爲戶曹佐郞,金演壽爲司成,李承靖爲景慕宮令,林佐漢爲獻陵令,宋綺老爲敦寧主簿,鄭泌爲興海郡守,金箕瑞爲雲峯縣監,洪鼎裕爲刑曹正郞,金益承爲昌陵令,金商礪爲氷庫別提,金商濬爲齊陵令,趙羲春爲南海縣令,崇靈殿令單李臣奎,尹象儀爲刑曹佐郞,李燮夏·李秉敎爲思陵令,朴宣陽爲禮賓主簿,呂善驥爲大同察訪,洪鍾萬爲章陵令,朴宣陽爲工曹佐郞,柳宗植爲典籍,金容圭·尹相賢爲監察,趙寅奎爲中部令,閔範鎬爲禮賓主簿,黃猷淵爲內贍主簿,李寅命爲大司憲,趙興敎爲大司諫,姜文永爲掌樂主簿,徐眉淳爲司饔主簿,趙性敎爲冬至兼謝恩正使,李建弼爲副使,朴鳳彬爲書狀官,曺錫萬爲執義,白仁行爲司諫,吳麟泳爲獻納,李應耆爲義盈主簿,李燮應爲司宰主簿。
吏批啓曰,臺諫多窠,今當差出,而擬望之人乏少,外任竝擬,何如?傳曰,允。以朴鳳軫爲典籍,洪贊燮爲禮曹佐郞,金完秀·李晩由爲掌令,金容圭爲正言,張錫烋爲監察,任尙鎬爲典籍,洪贊燮·金尙萊爲持平,任百憲爲活人別提,柳宗植爲正言,李周鈺爲氷庫別提,李奎鶴爲朔州府使,李東鉉爲長湍縣監,金敬燮爲祥雲察訪,劉元植爲典籍,金秉鍵爲兵曹正郞,金澤烈爲吏曹佐郞,安翊豐爲戶曹正郞,池好寬爲靑丹察訪,金㽥爲兵曹佐郞,黃處源爲禮曹佐郞,郭基洛爲兵曹佐郞,兪鎭學爲注書,姜渭城爲軍器主簿,李建昌爲修撰,任東五·朴鳳煥爲典籍,崔鳳九·姜周用爲兵曹正郞,兼春秋單安翊豐,檢書官單李用植,養賢庫直長單金在鼎,宋廷和爲知義禁,申學休爲北部都事,朴永軾爲貞陵參奉,閔星勳爲宣陵參奉,孫相駿爲順陵參奉,李輔仁爲靖陵參奉,李鶴年爲景陵參奉,韓鎭宅爲禮賓參奉,李範疇爲典獄參奉,禁府都事金綺秀,典設別檢姜䔻,已上相換事承傳。
兵批,判書姜㳣進,兵批啓曰,今日都目政事時,本曹堂上,不可不備,而參判李奎夏,參議崔尙儒,病不來,令政院牌招,同參政事,何如?傳曰,允。
又啓曰,營將·中軍·虞候·僉使,今當差出,而擬望之人乏少,已準朔守令及中軍·虞候,竝擬,何如?傳曰,允。
又啓曰,訓鍊正,今當差出,而擬望之人乏少,外任竝擬,何如?傳曰,允。
以韓琦淳爲同知,具然承爲宣傳官,金泰熙爲忠翊將,金鉉銖爲守門將,鄭澤源爲惠山僉使,李泰逵爲宣傳官,邊普圭爲洪州營將,吳耆善爲淸州營將,李炳鎬爲公山營將,李鍾健爲京畿監營中軍,李熙晟爲江原監營中軍,徐稷輔·金應復爲五衛將,宋鍾鶴爲忠翊將,宋熙昇爲都摠經歷,白初洙爲慶尙右兵虞候,任元準爲宣傳官,朱重謙爲五衛將,李龍憲爲宣傳官,南啓定爲慶州營將,康祐鎭爲加德僉使,李昌權爲御營把摠,趙宗賢爲古群山僉使,申基用爲牛峴僉使,安熙榮爲車嶺僉使,鄭載顯爲薺浦萬戶,李翰榮爲訓鍊正,李種懿爲宣傳官,洪亮煥爲德浦僉使,朴离舜爲長串僉使,林鳳祥爲開雲浦萬戶,林漢坤爲同知,洪坃爲副摠管,尙旭鉉爲五衛將,朴冕夏爲宣傳官,權秉曄爲訓鍊判官,朴東憲爲牛峴僉使,朴禧泰爲車嶺僉使,吳廷煥爲包伊萬戶,黃珍豐爲在德萬戶,宋榮玉爲保山別將,李漢德爲五衛將,朴東旭爲忠翊將,權致煥爲訓鍊僉正,趙宇熙爲文兼,鄭永澤爲三軍府從事官,梁周爲德浦僉使,尹植模爲長串僉使,金斗煥爲金甲島萬戶,李完珍爲森森坡萬戶,姜在默爲林土別將,李寬修爲忠翊將,金陽鍊爲五衛將,沈宜浩爲訓鍊判官,宣昌魯爲武兼,權致煥爲右捕從事官,金泰獜爲訓鍊副正,吳仲善爲宣傳官,申聲均爲訓鍊僉正,呂東曄爲訓鍊判官,洪爲訓鍊主簿,李喜弼爲五衛將,申贊熙爲訓鍊僉正,林百鉉爲訓鍊判官,韓昌履爲訓鍊主簿,李鍾觀爲訓鍊都監把摠,趙秉義·申基用爲五衛將,金基洪爲訓鍊僉正,柳冀善爲訓鍊判官,鄭塾爲守門將,李泰熙爲羽林將,柳承烈爲訓鍊判官,具翼喜·張佑軫爲訓鍊主簿,李源逸爲北評事,姜健欽爲同知,金鳳熙爲五衛將,具箕疇·金哲源爲忠翊將,趙熙斌爲訓鍊主簿,鄭雲星爲宣傳官,柳泰魯·卞曾淵爲五衛將,李種恕爲武兼,咸慶億爲部將,具翼亮爲武兼,韓道崇·朴興植·金秉圭爲守門將,朴容元·李圭昇爲宣傳官,李載驥爲武兼,金喜集·李尙泰爲部將,孫泰憲·安宅舜·康錫憲·金秉南爲守門將,平南權管單韓範履,羅暖權管單李儒必,甲巖權管單田學仲,吾村權管單洪昇厚,安原權管單黃虎連,栗浦權管單金璟熙,嗭洞權管單李天龍,廟洞權管單胡永得,訓鍊判官吳顯耆,訓鍊主簿趙泓默·李健爀·吳永烈,以上加設,依定式減下。趙泓默爲訓鍊判官加設,梁文源·郭來萬·韓敏秀爲訓鍊主簿加設,同知單金鍾玉,僉知二單,韓用河·申驥休,訓鍊主簿單文基亨,洪州營將邊晉圭,淸州營將吳耆善,公山營將李炳鎬,京畿監營中軍李鍾健,江原監營中軍李熙晟,以上今加折衝加資事承傳,兼宣川防禦使單李圭浩,僉知十二單,李泰熙·徐稷輔·金應復·鄭允默·尙旭鉉·李漢德·李喜弼·趙秉義·申基用·金泰熙·宋鍾鶴·朴東旭,副司果李建晳·洪秉稷·任衡準·李觀應·趙容夏·蔡殷默·李敎錫·李應遠·金鼎祐·李徹熙·李鍾悏·方道俊·李承禎·崔瓊·李柱赫·金斗鎰·李儒泰·申鼎均,上護軍金元模·朴喜完·崔光植·金永俊·安光燁·鄭宅仁·金商禹·劉昉祐。
傳曰,守令·邊將初仕人,皆令明日待令。
內醫院啓曰,前議藥同參鄭麟夏,旣已闋服矣。例當還屬,而加設則一也,曾有內醫待窠陞實之命下矣。移屬內醫,待窠陞實,何如?傳曰,允。
兵曹啓曰,今七月初三日,宗廟·永寧殿秋享大祭時,守門,當爲塡差,而本曹郞廳·都摠府郞廳·五衛將,除入直與受由呈辭在外未肅拜,排擬苟艱,依定式軍門將官,代差以入之意,敢啓。傳曰,知道。
司僕寺啓曰,濟州出來浚運歲貢馬二百匹內,三匹中路故失,二匹三軍府別抄武士,十匹水原府別驍士,三十匹江華府別驍士,四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬七十三匹,禾毛色,別單書入之意,敢啓。傳曰,知道。
禮曹,今七月二十五日,大殿誕日陳賀時,應行節目,參考前例磨鍊爲白去乎,依此擧行,何如?啓,權停爲良如敎。
吏曹口傳政事,平安道慰諭使單李根秀。
待敎韓耆東疏曰,云云。省疏具悉。爾其勿辭察職。
上在景福宮。停常參·經筵。
自前夜人定至五更,灑雨下雨,測雨器水深九寸二分。
親傳香入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,左承旨·左副承旨,竝許遞,前望入之。
承旨前望入之,李宅應·趙定熙落點。
傳曰,禮房承旨,馳詣宗廟永寧殿,奉審摘奸以來。
傳曰,守令·邊將初仕人,入侍。
禮曹啓曰,以太廟展謁吉日推擇草記,傳曰,更爲擇入事,命下矣。令日官李秉洪,更爲推擇,則今七月二十八日·二十九日俱吉云。以何日定行乎?敢稟。傳曰,以二十八日定行。
禮曹啓曰,以景慕宮展謁吉日推擇草記,傳曰,更爲擇入事,命下矣。令日官李秉洪,更爲推擇,則今七月二十八日·二十九日俱吉云。以何日定行乎?敢稟。傳曰,以二十八日定行。
春秋館啓曰,別兼春秋臣崔鳳九,以兵曹正郞今日軍布捧上時,晝仕出去之意,敢啓。傳曰,知道。
弘文館啓曰,新除授修撰李建昌,時在江華地,經筵入番事緊,請斯速乘馹上來事,下諭。答曰,許遞。
吏曹參議金益容疏曰云云。省疏具悉。爾其勿辭察職。
辛未七月初二日辰時,上詣勤政殿月臺。宗廟永寧殿秋享大祭香祝親傳入侍時,行都承旨姜蘭馨,行左承旨金學初,右承旨金聲根,左副承旨閔謙鎬,右副承旨李承宇,同副承旨李奎書,假注書車有聲,記事官徐正淳,別兼春秋崔鳳九,檢校直閣姜,待敎韓耆東,典翰權鼎鎬,校理洪健植,修撰徐胄淳,以次侍立。時至,通禮,跪啓請外辦。上具翼善冠·袞龍袍,乘輿出思政門。藥房提調趙基應,副提調姜蘭馨,進前問候訖。仍詣勤政殿月臺。通禮,跪啓請降輿。上降輿。通禮,導上入就版位南向立。引儀,引宗廟獻官南寧尉尹宜善,永寧殿獻官金大根,進詣版位之左。通禮,跪啓請跪。上跪。香室官員,奉香祝跪授聲根。聲根跪受以進。上受之,以授宜善·大根。宜善·大根跪受。通禮,導上降就階下祇送位西向立。宜善等,奉香祝由正路出。上鞠躬祇送訖。蘭馨進前奏曰,下注書柳宗植,旣已陞六,上注書趙秉弼,勢難出仕,何以爲之乎?上曰,一體陞六,可也。出擧條正淳奏曰,臣以本館事,有所仰達者矣。外四處史庫所奉寶錄曝曬,五年一次,係是定式,再昨年昨年,連有陳達蒙允,而因議政府草記,以待明年擧行之意,更有成命矣。顧今秋節已屆,竝卽擇日擧行,何如?上曰,依爲之。出擧條仍入幕次,少頃,上出次乘輿,至思政門外。承旨請出標信解嚴。上還內,諸臣以次退出。
辛未七月初二日未時,上御紫薇堂。守令·邊將初仕人入侍時,左副承旨李承宇,假注書車有聲,記事官石宗珍·徐正淳,以次進伏,守令初仕人,進伏楹外,邊將序立階下訖。上曰,史官分左右。
上在景福宮。停常參·經筵。
自辰時至人定,灑雨下雨,測雨器水深九分。
政院啓曰,新除授知義禁宋廷和,除拜後,過三日不爲出肅,依定式推考警責,仍卽牌招察任,何如?傳曰,允。
傳曰,一雨成霖,尙未開霽,漂頹潰決,已是可悶,而痒稼之患,亦所不免,言念民事,丙枕靡安,四門禜祭,遣崇品不卜日設行事,分付該曹。
李承宇啓曰,明日傳香,禮房承旨,當爲齋宿,右承旨趙定熙,所當牌招,而拘於廳規,不得請牌,何以爲之?敢稟。傳曰,牌招。
禮曹啓曰,傳曰,一雨成霖,尙未開霽,漂頹潰決,已是可悶,而痒稼之患,亦所不免,言念民事,丙枕靡安,四門禜祭,遣崇品不卜日設行事,命下矣。四門禜祭,不卜日今初五日設行,三日而止事,知委,何如?傳曰,允。
都摠府啓曰,今日入直內三廳武兼禁軍及軍兵等,中日當爲習射技放,而齋日相値,不得設行之意,敢啓。傳曰,知道。
內醫院啓曰,前議藥同參鄭麟夏,移屬內醫,待窠陞實事,草記蒙允矣。令該曹口傳付軍職,冠帶常仕,何如?傳曰,允。
兵曹啓曰,再昨日都目政事中,新除授羅暖權管李儒必,以水原別軍官取才居首,差除,而父母年今俱爲七十五歲,法不當赴任之意,呈狀乞遞矣。邊將親年七十五歲以上者,許遞其任,載在法典,改差,何如?傳曰,允。
奎章閣啓曰,直閣姜,疏批已下,卽爲牌招入直,何如?傳曰,允。
直閣姜疏曰云云。省疏具悉。爾其勿辭察職。
上在景福宮。停常參·經筵。
自前夜人定至午時,灑雨下雨,測雨器水深一寸三分。
政院啓曰,左副承旨李承宇,今日不爲仕進,卽爲牌招,何如?傳曰,允。
傳曰,禮房承旨,馳詣受香諸處,奉審摘奸以來。
政院啓曰,靑陽縣監李象一,下直後,不聽宣諭,直爲出去,所當重勘,而本院請推之外,無他可施之罰,何以爲之?敢稟。傳曰,從重推考。
以左副承旨李承宇牌不進罷職傳旨,傳曰,只推。
營建都監啓曰,李容弼,郞廳差下,朴世秉,監造官差下,何如?傳曰,允。
奎章閣啓曰,檢書官李用植,有身病,勢難供職,減下,其代以前薦人金明熙,依已例除取才差下,令該曹口傳付軍職,使之冠帶常仕,何如?傳曰,允。
兵曹口傳政事,以洪南周爲內乘。
議政府啓曰,卽見兵曹草記啓下者,因慶尙監司金世鎬狀啓,本營左右列別破陣砲科二人外,以各邑條加設八人,合十人定爲科額,各邑別砲手,每自各其邑,逐朔抄報優等,之次,每年終,都聚本營,合試之節,依都試例施行事,令廟堂稟處事,允下矣。合聚加額,足爲激勸之政,竝依道啓許施事,分付,何如?傳曰,允。
又啓曰,卽見兵曹草記,羅暖權管李儒必,以其親年呈遞矣。此是取才則不可不更爲區處,相當初仕中,隨先窠檢擬事,分付,何如?傳曰,允。
兵曹啓曰,去三月十五日慶科庭試武科殿試直赴殿試人北兵營親騎衛金宗崗,平安兵營壯衛士金弘守,忠淸兵營砲手李寬一,直赴會試人京畿監營火砲徐興陽,忠淸兵營馬兵閔政鎬,不赴委折,關問各該道帥臣後,稟處事,草記蒙允後,關問矣。卽接京畿監司朴永輔,北兵使金箕錫,平安兵使蔡東健,忠淸兵使李敎獻回移,則親騎衛金宗崗,壯衛士金弘守,砲手李寬一,俱以身病不赴,係是三式年內,馬兵閔政鎬,遭朞服未過葬不爲赴試云。竝依法典陳試,火砲徐興陽,身病不赴,依例勿施,所授帖文,收來爻周,何如?傳曰,允。
兵曹啓曰,卽接南道參軍李冕宇牒報,則禁衛營所授崇禮門東邊第三城廊近處,體城四間許頹圮云。爲先令繕工監,堅實圍排,分授軍門,急速修築,而把守軍兵,令該軍門量宜定送,限改築間,嚴加守直之意,分付,何如?傳曰,允。
禁衛營啓曰,本營字內崇禮門東邊第三城廊近處,體城四間頹圮處,把守軍兵,令該軍門量宜定送事,自兵曹草記矣。將校一人,哨軍十五名,嚴飭定送,限修築間輪回守直之意,敢啓。傳曰,知道。
上在景福宮。停常參·經筵。
藥房提調趙基應,副提調姜蘭馨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
備忘記,予讀中庸,期之喪,達乎大夫,三年之喪,達乎天子,朱夫子釋之曰,喪服,自期以下,諸侯絶,是卽天子諸侯絶旁期之說也。百王恪守,不敢有異者,以其尊宗廟而重統序,其義嚴矣。至於外祖父母,皇后父母之服,蜀漢譙周,劉宋庾蔚之,創爲是說,魏之韓曁,劉宋之殷景仁,近世之徐乾學,皆據禮辨駁,而唐開元禮,皇帝,服外祖父母小功,服皇后父母緦麻,載在朝典。故我朝五禮儀,亦因此著錄。然只用布帶,以日易月,則此非衰物之備制也。王姑父母之喪,旣用布帶,而衆子·衆女·子之衆孫·衆孫女·伯叔父母·昆弟·姑娣妹·昆弟之子女·從昆弟,獨不以布帶行禮,則揆以情禮,宜有淺深之別矣。不備衰物,則無傷於絶期之制,只用布帶,則略伸乎緣情之義,非敢曰自我作古也。昔我孝廟,以因心之友,臨麟坪大君之喪,命製衰經之服,廷臣爭執入寢,別用布帶行禮,此是我家已行之事也。大聖人守經達權之盛德,有可以仰揣,而是禮,旣出於義起,自內行之,則雖不載於禮典,流傳古事,予曾有承聞矣。蓋服者,衰物正製之謂也。至於布帶,則元非備禮之服,故大夫以下,尙有加麻之禮,而況旁親至切之地,遂無伸情之擧者,其於禮緣情起之義,得無可議者乎?且從厚,禮也,述先,亦禮也。以此載入於五禮便考,而禮意至嚴,不敢過情,只是守經伸私而止,此後或因此而復有所加隆,則不惟非予之本意也。大有違於先王制禮,凡在廷紳庶,諒予未敢踰禮之義。
政院啓曰,左副承旨李承宇,今日不爲仕進,卽爲牌招,何如?傳曰,允。
議政府啓曰,卽見東萊府使鄭顯德狀啓,則全羅道大靜漂民五名,靈光漂民十名,樂安漂民二名,另加盤覈,實無故漂情跡,發送于各其原籍官,大靜漂民,亦當一例送還,而大洋漂蕩之際,適値洋舶之來救,移騎彼船,雖出圖生之計,旣通言書,不無可疑之端,漂民五名,姑爲嚴囚府獄,其送還當否,請令廟堂稟處矣。風濤濱死之會,旣有過去之船,則呼救圖生,其情然矣。旣騎彼船,則通言通書,其勢亦然矣。事或可疑,跡無可執,依他漂民例,還送原籍官之意,分付,何如?傳曰,允。
兵曹啓曰,卽伏見京畿監司朴永輔狀啓,則本道進上封進時,敦義門,明日爲始開閉,令該曹稟旨分付爲辭矣。敦義門,依前例,令政院臨時請出標信,開閉,何如?傳曰,允。
禁衛營啓曰,本營哨官梁文源,身病猝重,勢難察任,改差,何如?傳曰,允。
吏曹啓目粘連,觀此藝文館檢閱徐正淳上疏,則以爲臣與右承旨趙定熙,有四寸娚妹應避之嫌矣。所帶兼春秋記事官之銜,亟許鐫改亦爲白臥乎所,史官春秋,例不得減下,承政院右承旨趙定熙所帶春秋館修撰官之銜,今姑減下,何如?啓依允。
檢閱徐正淳疏曰,仕以臣與右承旨趙定熙,有四寸娚妹應避之嫌矣。臣之所兼春秋館記事官之銜,揆以典式,在所當遞。伏乞聖明,俯賜鑑諒,亟許鐫改,以存公格,以安私分,不勝幸甚云云。省疏具悉。疏辭,下該曹稟處。
上在景福宮。停常參·經筵。
自卯時至辰時,灑雨下雨,測雨器水深四分。
司饔院啓曰,今日監饌時,該貢人所訴內,今當秀魚深入育卵之時,捉得無路云。在前如此之時,有稟旨代封之例,而莫重御供,不得自下擅便,惶恐敢啓。傳曰,知道。代封節序,差早,故草記留中矣。當此潦漲,勢難捉得,特爲代封,此後更勿如是之意,申飭,可也。
議政府啓曰,今番都政,雲峯縣監之,代以關西宣薦金箕瑞,首擬,而副末擬,卽部薦也。政望之參差,有非銓衡之道,而雖欲改望,實無其人云。此則以單望施行,原望筒勿施,何如?傳曰,允。
都摠府啓曰,今日入直內三廳武兼禁軍及軍兵等,中日當爲習射技放,而齋日相値,不得設行之意,敢啓。傳曰,知道。
上在景福宮。停常參·經筵。
自前夜二更至開東,灑雨下雨,測雨器水深五分。
政院啓曰,來十一日,輪對日次矣,敢稟。傳曰,當次人受點後,日次待令。
傳曰,吏曹判書有闕之代,前望入之。
吏曹判書前望入之,金世均落點。
禁衛營啓曰,本營千摠尹錫萬,身病猝重,勢難察任,改差,何如?傳曰,允。
吏曹判書李承輔疏曰,伏以臣於天官重任,夫豈可膺而冒膺也哉?忱辭之未篤,而惟洊瀆是懼,陳就之無望,而以趨走爲恭,黽勉從事,亦旣屢個月于玆矣。凡銓家所謂抑僥倖而振淹滯,謹考課而甄流品者,未有一事自效,以稱塞委畀之盛,而至竣大政,瘡疣畢露,顔嗔謝笑,尙矣勿論,崔優盧劣,竟無所辨。隨事昏謬,旣失照檢,到處疎漏,自招尤悔,寔緣臣家世單寒,見聞謏陋,朝論士評,初不剽耳。銓格選法,曾未徑心,倥倥一窮閻間措大眼目故耳。臣所以求解一念,夙宵憧憧,不待京察之爲箇滿而止。廼者三度尋單,切冀曲諒之恩,旋因差享而停止。臣誠惘然失圖,繼以惶隘,且臣稟質虛脆,病證貞痼,積瘁於奔走之地,添苦於蒸炎之暑濕外攻,火痰內鬱,頭目暈眩,如墮坑坎,氣血耗損,惟視刀圭,凘綴床笫,形證甚乖,此尤目下切急之實狀也。淹病居官,雖閒司漫職,猶且卽地變通。況於選部委寄之重,不可一日瘝曠者乎?前此冒據,非以臣可堪之才也。今者丐免,又是臣難强之疾也,玆敢罄控衷懇,仰徹崇嚴。伏乞聖明,特垂㦖恤,將臣所有冢宰之任,劃賜鐫斥,俾爲公私之幸,不勝至祝云云。答曰,省疏具悉。所請依施。
上在景福宮。停常參·經筵。
自開東至午時,灑雨下雨,測雨器水深二分。
政院啓曰,注書之待開門仕進,例也,而事變假注書金在鼎,晩始入來,所當重勘,而本院請推之外,無他可施之罰,何以爲之?敢稟。傳曰,拿處。
傳曰,聞興寧君緬禮,將行於德山云,錢一千兩,米三十石,木布各五同,令度支輸送,安葬日,遣地方官致祭。
以事變假注書金在鼎拿處傳旨,傳曰,飭已施矣,分揀。
以鎭撫使鄭岐源狀啓,飢口分賑時補賑人姓名,米錢數爻,成冊上送事,傳曰,出義補賑,誠極嘉尙,示意之擧,令廟堂從長稟處。
上在景福宮。停常參·經筵。
自巳時至人定,灑雨下雨,測雨器水深三寸。
備忘記,城津僉使元用熙下直,長弓一張,長箭一部,片箭一部,筒兒一箇賜給。
都摠府啓曰,今日入直內三廳武兼禁軍及軍兵等,中日當爲習射技放,而齋日相値,不得設行之意,敢啓。傳曰,知道。
禁衛營啓曰,本營騎士別將李根永,身病猝重,勢難察任,改差,何如?傳曰,允。
又啓曰,本營哨官李興宇,身病猝重,勢難察任,改差,何如?傳曰,允。
大護軍趙性敎疏曰,伏以臣,忝叨冬至謝恩正使之銜,甫有日矣。義重往役,何敢言私,而第伏念臣,受氣甚薄,自少善病,及夫年邁而氣益衰,肝木盛而胃敗食阻,膽火升而脚攣行澁。種種醜狀,月加歲增,近又熇暑侵凌,溏泄交作,神旣霧霿,質又匏落,時或彈束於周行,旋輒宛轉於床笫,以若證形,雖倍加將攝於旬月之間,其能驅馳萬里,往返六朔。露宿於原濕之地,氷飮於朔漠之野,仗王靈而竣使事,實無其望也。臣於年前,亦嘗銜命出疆,未嘗言勞者,時無疾病之來,義急趨走之恭而然耳。豈區區一念,夷險向前,視今昔有間乎哉?誠以病與年深,形隨日削,五載之內,非復舊時樣矣。與其不自量度,僨事於受任之後,無寧畢暴情實,冀倖於辭陛之前,歷日思惟,虛縻滋悚,用具短牘,疾聲呼籲。伏乞聖慈,特垂矜諒,將臣使銜,劃賜變通,俾專對重任,無至緣臣隳曠,實公私兩幸焉云云。答曰,省疏具悉。所請依施。
上在景福宮。停常參·經筵。
藥房提調趙基應,副提調姜蘭馨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
趙定熙啓曰,左副承旨李承宇,今日不爲仕進,卽爲牌招,何如?傳曰,允。
又啓曰,臣依定式,進詣香室奉審,則香祝櫃祝板袱子,精潔之意,敢啓。傳曰,知道。
又啓曰,臣今日入直,禁軍戎器點考進去下直之意,敢啓。傳曰,知道。
又啓曰,臣依定式,進詣勤政殿月臺,入直禁軍戎器點考,則皆無頉,仍以傳敎內辭意,勞問,則亦皆好在云矣,敢啓。傳曰,知道。
傳曰,前後輪對官,明日待令。
傳曰,政官牌招開政,如有違牌,勿爲呼望。
傳曰,呈告兵曹參判,金吾堂上,許遞,今日政差出。
政院啓曰,吏曹判書金世均,疏批已下,卽爲牌招,何如?傳曰,允。
吏曹啓曰,掌樂正洪在元,禮曹佐郞黃處源,繕工監監役朴奎鉉,俱以身病,呈狀乞遞,竝改差,何如?傳曰,允。
有政。吏批,行判書金世均進,參判趙寅熙,參議金益容竝式暇,以李晩由爲修撰,趙鍾翼爲注書,南廷益爲兵曹參判,金益文爲知經筵,李敏庠爲知義禁,趙寅熙爲同春秋,閔致庠爲冬至兼謝恩正使,康炳迪爲禮曹佐郞,任東五爲監察,李寅正爲掌樂正,沈東瓚爲監役,平市直長李秀永,昭慶園直長金聖鎬,已上相換,禁府都事金敬熙,司饔奉事閔泳稷,已上相換事承傳,雲峯縣監單金箕瑞。再政。以鄭學默爲掌令,趙秉弼·韓龍珪爲典籍,李國夏爲假監役,同義禁單李敏庠,軍器直長單朴璟源,奉事單李景昌,副奉事單申聖舜,參奉單劉相亨。
兵批,參議金泰郁進。缺弘文館啓曰,新除授修撰李晩由,卽爲牌招察任,何如?傳曰,允。
兵曹啓曰,今七月二十八日,大駕詣宗廟展謁,仍詣景慕宮展拜時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨,磨鍊,餘軍留營,何以爲之乎?敢稟。傳曰,依春展謁時例,磨鍊。
吏曹判書金世均疏曰,伏以臣,卽最不才至無能之一凡夫耳。遭遇聖明,猥蒙洪造,伊來冥升,殆乎無漸,而莫報塵刹,若隕淵谷,忽伏奉天官除旨,臣雙擎懍越,五內震駥,不知措躬之所矣。臣聞明王立政,官惟其人,凡百有位,率是皆然,而顧臣所叨,乃周官冢宰之職也。提衡握銓,佐人主進退百官,注措之得失,而治理之汚隆,係焉。除非韋世康之時稱廉平,呂蒙正之廣加採錄,曷以甄別流品,旁招俊乂?丕贊雍熙之盛會,而矧今百度惟貞,銓規修明,此時此任,尤宜愼簡,臣豈其人乎哉?斟酌損益之無其才矣,調劑振拔之蔑其能矣。自分謏寡,不合綜察政典之故常,資格未嘗留神而嫺習,不啻若聾瞽之借聽視也。臣不似之本末,庶幾淵鑑之俯燭,而委畀之綦重,一埤至斯,誠反覆思惟,莫省所以矣。夫庶物之發育,雨露偏多,則摧剝隨之,孺子之顧復飼哺,不節則疾病生焉。臣之厚沐過量,非偏多不節之比,而殿下之於臣,天地也,父母也。安得不以始終曲遂之恩,蘄幸於慈覆之下哉?且臣參聞廟務,冒據惠局,亦旣有年而效乏圭撮,夙宵悚恧,如復加之以選部之責,是左畫方而右畫圓,雖使通才異能,當之,猶患其戞。以臣之鹵下,將何毫分之擔夯乎?鉛刀,焉有一割之用?羸僕,難致百畝之力,理必無成,如執符契之,糜粉殫竭,固所銘鏤,而今若全昧揣量,徒思趨膺,究竟顚沛,縱未暇恤,辜負寵靈,罪當難贖,苟非然者,寧敢故爲崇飾例讓哉?開政有命,牌望路阻,惶阨轉甚,忙控衷懇。伏望聖慈,將臣吏曹判書之銜,亟許鞶褫,俾重務無瘝,微分獲安,不勝幸甚,臣無任云云。答曰,省疏具悉。卿其勿辭行公。
上在景福宮。停常參·經筵。
備忘記,廣州留守鄭基世下直,長弓一張,長箭一部賜給。慶州營將南啓定下直,長弓一張,長箭一部,片箭一部,筒兒一箇賜給。
政院啓曰,前檢閱趙鍾翼,還付檢閱薦狀公事,啓下矣。令該曹口傳單付,使之入直,何如?傳曰,允。
傳曰,輪對官,下直守令,同爲入侍。
吏曹口傳政事,檢閱單趙鍾翼。
三軍府啓曰,諸道秋操稟啓,今已齊到矣。講武之歲再其擧,有國重務之所不容已者,而第念秋事方殷之會,卒伍徵調,實屬當恤,今秋八道四都水陸諸操,巡歷巡點,竝姑停止,官鎭門聚點,堤堰處移役,亦使之着意擧行,俾有實效事,分付,何如?傳曰,允。
奎章閣啓曰,檢書官金明熙,有身病,勢難供職,減下,其代以前薦人金在珣,依已例除取才差下,令該曹口傳付軍職,使之冠帶常仕,何如?傳曰,允。
三軍府啓曰,慶尙道大邱府砲手三十名,迎日縣別砲手三十名,知禮縣砲軍二十名,奉化縣砲軍十名,設置報來之意,敢啓。傳曰,知道。
兵曹啓曰,大報壇守直官馮世萬,以其病難供職,呈狀乞遞,改差,何如?傳曰,允。
禮曹判書金炳冀疏曰云云。答曰,省疏具悉。卿其勿辭行公。
辛未七月十一日巳時,上御紫薇堂。輪對官,下直守令同爲入侍時,右承旨趙定熙,記事官趙鍾翼·金鶴鎭·徐正淳,以次進伏。輪對官及慶州營將南啓定等,進伏楹外訖。上曰,史官分左右。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
兵曹口傳政事,以片永基爲大報壇守直官。
義禁府啓曰,卽接月令醫員趙行儀手本,則以爲時囚罪人趙儀顯,素患疝積,尤添痢疾,食飮全却,氣息奄奄,目下症形,實爲危劇云。罪人病勢如此,則一邊保放,一邊草記,載在法典矣。趙儀顯,姑爲保放之意,敢啓。傳曰,知道。
上在景福宮。停常參·經筵。
傳曰,下直守令入侍。禁衛營啓曰,本營千摠李宓熙,身病猝重,勢難察任,改差,何如?傳曰,允。
吏曹啓目粘連,觀此藝文館檢閱徐正淳上疏,則以爲臣與同知春秋館事臣趙寅熙,有四寸娚妹應避之嫌矣。臣之所有記事兼銜,亟行改免亦爲白臥乎所,史官春秋,法不得減下,同知春秋館事趙寅熙,似當許遞是白乎矣,宰臣所帶遞仍當否,臣曹不敢擅便,上裁,何如?啓依回,啓施行爲良如敎。
檢閱徐正淳疏曰,伏以臣與同知春秋館事臣趙寅熙,有四寸娚妹應避之嫌矣。臣之所有記事兼銜,在法當遞。伏乞聖明,俯垂鑑諒,亟行改免,以存公格,以安私分,不勝幸甚云云。省疏具悉。疏辭,下該曹稟處。
辛未七月十三日巳時,上御紫薇堂。下直守令入侍時,右承旨趙定熙,假注書李泰元,記事官徐正淳·趙鍾翼,以次進伏。朔州府使李東鉉等,進伏楹外訖。上曰,史官分左右。定熙奏曰,守令,以次奏職姓名乎?上可之。東鉉等,以次奏職姓名訖。上曰,善爲下去,治民治政,各別實心對揚,而期有實效也。東鉉等奏曰,謹當悉心對揚矣。
上在景福宮。停常參·經筵。
備忘記,淸州營將吳耆善下直,長弓一張,長箭一部,片箭一部,筒兒一箇賜給。
政院啓曰,左副承旨李承宇,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
奎章閣啓曰,明日,卽奉謨堂秋孟朔奉審日次,臣等進詣擧行之意,敢啓。傳曰,知道。
宗親府啓曰,明日,卽天漢殿秋孟朔大奉審日次,臣等,與儀賓·閣臣,進詣擧行之意,敢啓。傳曰,知道。
禮曹啓曰,來八月初六日,行景慕宮秋享大祭,親行時,省牲省器之節,依例以親臨磨鍊乎?敢稟。傳曰,親臨磨鍊。
兵曹啓曰,宣傳官具然承·任元準·李泰逵,內禁衛將孫亮漢,羽林衛將李泰熙,俱以病難供職,呈狀乞遞,新除授長串僉使尹植模,母年今爲七十六歲,法不當遠離赴任云矣。邊將之親年七十五歲以上者,許遞其任,載在法典,竝改差,何如?傳曰,允。
禁衛營啓曰,謹依本營兼內吹今秋等習角賞單啓下,梁漢秀等十一名處,各木綿二疋施賞之意,敢啓。傳曰,知道。
御營廳啓曰,本廳兼內吹今秋等習角賞格,謹依單子判下,李命根等十一名處,各木二疋施賞之意,敢啓。傳曰,知道。
上在景福宮。停常參·經筵。
藥房提調趙基應,副提調姜蘭馨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中殿宮口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
姜蘭馨啓曰,左承旨金聲根,今日不爲仕進,卽爲牌招,何如?傳曰,允。
傳曰,興寧君緬禮時與貞敬夫人趙氏喪,行遣中使護喪。
以左承旨金聲根牌不進罷職傳旨,傳曰,只推。
吏曹口傳政事,以沈東臣爲兵曹參議,李秀萬爲兵曹正郞。
奎章閣啓曰,臣等進詣奉謨堂奉審無頉,而閣內諸處,亦爲無頉之意,敢啓。傳曰,知道。
又啓曰,景慕宮望廟樓,今望奉審無頉之意,敢啓。傳曰,知道。
又啓曰,檢書官金哲鉉,有身病,勢難供職,減下,其代以前薦人李敏善,依已例除取才差下,令該曹口傳付軍職,使之冠帶常仕,何如?傳曰,允。
議政府啓曰,卽聞歙谷縣令金顯根,遭艱云。此邑曠官,旣有月矣。今若遲待道啓後,差代,其間公務之積滯,委屬可悶,令該曹口傳差出,使之不日下送,何如?傳曰,允。
以咸鏡監司金壽鉉狀啓,咸興府民家漂頹事,傳曰,聞甚矝惻,元恤典外,別加顧助,結構奠接之方,廟堂措辭分付。
政院啓曰,文臣製述,以何日爲之,而親臨與命官,何以爲之乎?敢稟。傳曰,再明日景武臺親臨磨鍊。
又啓曰,來十六日,漢學文臣殿講日次,而親臨與命官,何以爲之乎?敢稟。傳曰,再明日景武臺親臨磨鍊。
又啓曰,吏文製述,以何日爲之,而親臨與命官,何以爲之乎?敢稟。傳曰,再明日景武臺親臨磨鍊。
上在景福宮。停常參·經筵。
自開東至人定,灑雨下雨,測雨器水深二寸一分。
李承宇啓曰,同副承旨李宅應,今日不爲仕進,卽爲牌招,何如?傳曰,允。
傳曰,再明日眞殿茶禮,當自內親行矣,該房知悉,時原任大臣·宗親·儀賓·諸閣臣·諸儒臣·二品以上入參。
傳曰,明日殿座,退行於十九日。
吏曹口傳政事,以朴齊政爲歙谷縣令。
奎章閣啓曰,兼檢書官,以二窠定式事,命下矣。兼檢書官李裕吉在喪,其代以前檢書官李徽初,差下,令該曹口傳付軍職,使之冠帶常仕,何如?傳曰,允。
兵曹啓曰,今七月十七日,武臣堂上朔試射日次,而殿座相値,不得爲之之意,敢啓。傳曰,知道。
上在景福宮。停常參·經筵。
政院啓曰,同副承旨李宅應,今日不爲仕進,卽爲牌招,何如?傳曰,允。
以同副承旨李宅應牌不進罷職傳旨,傳曰,只推。
李承宇啓曰,行都承旨姜蘭馨,左承旨金聲根,右承旨趙定熙,不爲仕進,右副承旨李奎書,式暇出去,同副承旨李宅應牌不進,院中,只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
傳曰,同副承旨許遞,前望入之。
承前旨望入之。趙耆永添書落點。
政院啓曰,新除授承旨趙耆永,以前任慶州府尹,方在解由未出中,何以爲之?敢稟。傳曰,勿拘。
兵曹啓曰,今十九日親臨景武臺,漢學文臣殿講,吏文製述文臣製述試取時,本曹堂上侍衛,當爲備員,而參判南廷益,有身病,不得進參,令政院稟旨變通,仍令該曹口傳差出,待下批牌招,以爲進參之地,何如?傳曰,允。許遞。
吏曹口傳政事,以尹宗善爲兵曹參判。
義禁府啓曰,嶺南後漕倉領運差使員薺浦萬戶吳昌烈,稅船致敗罪,待到泊拿處事,傳旨已爲啓下矣。吳昌烈,今雖到泊,稅姑未畢納云。待竢事拿囚之意,敢啓。傳曰,知道。
兵曹口傳政事,以金德均爲兵曹正郞。
上在景福宮。停常參·經筵。
自前夜三更至開東,灑雨下雨,測雨器水深三分。
傳曰,各陵寢祭物,依健元陵例磨鍊,而顯隆園告由祭祭品,尙未釐正,是未遑也。菜與芥醬外,一依陵寢告由祭圖式事,一體分付。
傳曰,明日出宮門路,以思政門爲之。
承文院啓曰,卽見都京禮部咨文,准總理各國事務衙門,據英·布兩國使臣照會,附奏奉旨,英人已回,無庸査覈,布人二名,是否拘留,卽行咨覆,以憑核辦云矣。白翎漂到上國人與布國人領還事由,已悉於前咨,今不必煩陳之意,撰出回咨,付撥下送于灣府,傳給鳳城將處,以爲轉致北京之地,何如?傳曰,允。
承文院啓曰,今此漢學殿講時應參人中,副應敎吳長善,身病猝重,不得應講之意,敢啓。傳曰,知道。
都摠府啓曰,今日入直內三廳武兼禁軍及軍兵等,中日當爲習射技放,而茶禮相値,不得設行之意,敢啓。傳曰,知道。
兵曹啓曰,五衛將卞曾淵,以其病難供職,呈狀乞遞,新除授吾村權管洪昇厚,母年今爲七十歲,無他兄弟,法不當遠離赴任之意,呈狀乞遞矣。邊將之親年七十,獨子無兄弟者,許遞其任,載在法典,竝改差,何如?傳曰,允。
義禁府啓曰,卽接忠淸兵使李敎獻牒報及淸州牧使趙龍熙成冊,則謀反不道罪人汝江妻兪召史,子婦李召史,次孫今年生,自獄中俱已物故,只以長孫十歲兒用達,懸鐸以來矣。用達,平安道郭山郡緣坐爲奴,而方囚本州獄云。依例令刑曹押送配所,何如?傳曰,允。
兵曹參判尹宗善疏曰云云。答曰,省疏具悉。卿其勿辭行公。
辛未七月十八日辰時,上詣眞殿。茶禮親行入侍時,行都承旨姜蘭馨,行左承旨趙耆永,右承旨金聲根,左副承旨趙定熙,同副承旨李奎書,注書缺,記事官徐正淳·趙鍾翼,原任提學金炳國,提學金大根,檢校直提學趙寧夏·李載冕·閔升鎬·趙成夏,直提學南廷順·趙慶鎬,直閣姜,檢校待敎金演壽,待敎韓耆東,檢校副提學鄭健朝·趙慶鎬·趙敬夏,副提學洪遠植,檢校典翰權鼎鎬,校理洪健植·趙宇熙,修撰徐胄淳·李晩由,副修撰李載晩,以次侍立。時至,通禮,跪啓請出次。上具翼善冠·袞龍袍·玉帶·黑皮靴,出齋殿。通禮,導上詣版位,行四拜禮,仍詣盥洗位,仍盥洗訖。通禮,導上詣第一室尊所,近侍監酌訖,通禮,啓請跪。上跪。蘭馨奉香。定熙奉爐。上三上香。蘭馨奉盞跪進。上執盞以授定熙。定熙跪受,奠于案上。上連獻三盞,次詣第二室·第三室·第四室·第五室·第六室,行禮如儀訖。通禮,導上降復位,仍行四拜禮。通禮,跪啓禮畢。時原任大臣,進前問候訖。上還入齋殿,命退承史諸臣,以次退出。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,三皇忌辰日,親行望拜禮,前期一日,以稟事,曾有定式矣。今二十一日神宗皇帝忌辰日,親行望拜禮,何以爲之?敢稟。傳曰,遣承旨奉室奉審。
傳曰,政官牌招開政。
傳曰,金吾堂上竝許遞,今日政差出。
以平安監司韓啓源狀啓,平壤等邑民家漂頹,人命渰壓死事,傳曰,顧恤之方,向有所下敎矣。尙此憧憧之際,又見此啓,極爲驚慘,慰諭與奠接之道,慰諭使,一體措處事,廟堂措辭,三懸鈴行會。
以北兵使金箕錫狀啓,犯越人領回,中路見失,差使員乾原權管金光雨,潼關僉使黃繼賢罪狀,令攸司稟處,而惶恐待罪事,傳曰,領回逃民之中路見失,至爲七十餘名,其在擧行,雖甚疎忽,而千里異域,不但多人之押來,草行露宿,爲日亦久,則匪類之瞰隙還逃,參以事勢,不可專責差員,兩差員論罪,今姑安徐,其餘令廟堂稟處,卿其勿待罪事,回諭。
吏曹啓曰,成均館典籍任尙鎬,繕工監假監役官李國夏,永懷園守奉官鄭應哲,俱以身病,呈狀乞遞,竝改差,何如?傳曰,允。
又啓曰,因議政府申飭,受由上京守令,自臣曹催促,則榮川郡守李秉奭,身病猝重,不得下去云。其身病旣如是,則有難强令還任,罷黜,何如?傳曰,允。
議政府啓曰,榮川郡守李秉奭,自吏曹纔已啓遞矣。此是別薦,則良手責效,宜先歷試,他道守令相換事,分付,何如?傳曰,南原縣監相換,今日政下批。
吏曹啓曰,榮川郡守李秉奭,南原縣監相換事,命下矣。以前任公州牧判官,方在解由未出中,何以爲之?敢稟。傳曰,勿拘。
有政。吏批,行判書金世均,參議金益容,牌招不進,參判趙寅熙進,吏批啓曰,行判書金世均,參議金益容,竝牌招不進,小臣獨政未安,何以爲之?敢稟。傳曰,仍爲之。以徐相敦爲副校理,金世均爲判義禁,趙龜夏·崔遇亨爲知經筵,趙性敎·金基纘·申正熙爲同義禁,南廷益爲同春秋,金用鼎爲典籍,方漢豐爲引儀,權采奎爲永懷園守奉官,李道植爲錦山郡守,榮川郡守李秉奭,南原縣監金啓鎭,已上相換事,承傳。再政。以洪淳肯爲瓦署別提,吳貞秀爲假監役,檢書官單金在珣,知義禁單趙性敎,兼春秋單呂善驥,故學生裵應奎·裵煥奎·裵性奎·洪任濟·梁泰源,已上贈童敎,孝行卓異贈職事承傳。
兵批,判書姜㳣進,以洪兢周爲都摠管,李玄翼爲同知,申德熙·金泰益·張德五爲宣傳官,李奎憲爲內禁將,李敎一爲羽林將,尹植模爲五衛將,李夔憲爲武兼,洪昇厚·李儒必爲守門將,金永錫爲長串僉使,金錫九爲蟾津別將,知事單吳景煥,守門將單金秉南,羅暖權管單韓鍾履,吾村權管單尹初鉉,副司果李載驥·安晶玉·安宅舜·康錫憲,副司勇片永基,副摠管單洪兢周。
弘文館啓曰,新除授副校理徐相敦,卽爲牌招察任,何如?傳曰,允。
辛未七月十九日辰時,上詣景武臺。漢學文臣殿講,文臣製述,吏文製述,試取入侍時,行都承旨姜蘭馨,行左承旨趙耆永,右承旨金聲根,左副承旨趙定熙,右副承旨李承宇,同副承旨李奎書,假注書鄭元和,記事官徐正淳·趙鍾翼,檢校直提學趙寧夏·李載冕·閔升鎬·趙成夏,直提學南廷順,檢校直提學韓敬源,直提學趙慶鎬,檢校直閣洪殷謨,直閣姜,檢校大敎韓耆東,副提學洪遠植,檢校典翰金奎弘·金性均,典翰權鼎鎬,應敎金裕行,校理洪健植·趙宇熙,修撰徐胄淳·李載晩,以次待入。時至,通禮,跪啓請外辦。上具翼善冠·袞龍袍,乘輿出思政門。藥房提調趙基應,副提調姜蘭馨,進前問候訖。仍由勤政門·興禮門·用成門·神武門,至景武臺。通禮,跪啓請降輿陞座。蘭馨,奏請試官行禮,漢學文臣吏文製述。讀劵官金大根·朴珪壽·趙性敎·南廷順,對讀官李世宰·洪遠植·李後善·金奎弘,文臣製述讀劵官曺錫雨·趙基應·姜㳣·韓敬源,對讀官趙慶鎬·吳俊泳·南錫熙·閔謙鎬,漢學文臣應講人,文臣製述,吏文製述應製人,皆行四拜禮訖,以次就位。上命試官進前。大根·錫雨等,進前。上命書題,以擬朝鮮國王,謝頒大統曆表,爲吏文製述題,以擬周群臣賀周公作七月篇表,爲文臣製述題。大根·錫雨等,書題讀奏訖。奎弘·謙鎬等,捧出懸之。漢學文臣,以次應講。上命試官權退,仍入小次。少頃,上出次,命行科次。奎弘·謙鎬,各讀奏第一張訖。大根·錫雨等,書等,蘭馨,坼封內讀奏訖。上命書傳敎曰,吏文製述文臣製述入格人,依例捧傳旨。又命書傳敎曰,漢學文臣殿講入格居首人,依例捧傳旨。通禮,跪啓禮畢。上降座乘輿,由神武門·用成門·興禮門·勤政門,至思政門。承旨,請出標信解嚴,上還內,諸臣以次退出。
上在景福宮。停常參·經筵。
藥房都提調洪淳穆,提調趙基應,副提調姜蘭馨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
備忘記,雲峰營將金箕瑞,車嶺僉使朴禧泰下直,各長弓一張,長箭一部,片箭一部,筒兒一箇賜給。
傳曰,大臣·政府堂上引見。
以尹基周·宋祥淳·劉元植·韓兢烈·白奎演·宋宅薰·金昌倫·愼㘽祐禁推傳旨,傳曰,竝分揀。
議政府啓曰,卽見咸鏡監司金壽鉉,北兵使金箕錫狀啓,則流民刷還時貸用,㙮城銀二百九十餘兩,當以本色轉報,琿春云矣。事勢所迫,不得不有此貸用,而旣貸用則又不得不本色轉報,就咸營記簿銀中,準此數擇送北兵營,以爲趁速報償之地,何如?傳曰,允。
兵曹口傳政事,宣傳官加設單南俊熙。
承文院啓曰,卽見二道咨文出來者,一是本年秋季統巡箚派,鳳凰城城守尉奕艾前往事,盛京禮部咨,依例回資,一是漂民高才淑等出送事,都京禮部咨也。先通稱謝咨,依例撰出,付撥下送于灣府,傳給鳳城將,處以爲轉致北京·盛京之地,何如?傳曰,允。
奎章閣啓曰,檢書官金在珣,有身病,勢難供職,減下,其代以前薦人申學朝,依已例除取才差下,令該曹口傳付軍職,使之冠帶常仕,何如?傳曰,允。
右副承旨李承宇疏曰,伏以臣與同知春秋館事臣南廷益,有翁壻應避之嫌矣。臣之所帶春秋兼銜,揆以典式,在所當遞。伏乞聖明,俯垂鑑諒,亟行改免,以存公格,以安私分,不勝幸甚云云。省疏具悉。疏辭,下該曹稟處。
辛未七月二十日巳時,上御紫薇堂。藥房入診,大臣·政府堂上引見同爲入侍時,都提調洪淳穆,提調趙基應,副提調姜蘭馨,直閣姜,假注書鄭元和,記事官徐正淳·趙鍾翼,行都承旨姜蘭馨,假注書鄭元和,事變假注書金在鼎,記事官徐正淳·趙鍾翼,領議政金炳學,行漢城判尹李周喆,行吏曹判書金世均,知宗正卿李章濂,知三軍府事李元熙,行大護軍趙基應,兵曹判書姜㳣,知三軍府事任商準,行護軍許熠,以次進伏。醫官李慶年·洪翼普·李忠淵·金在瑚,進伏楹外訖。上曰,史官分在右。淳穆進前問候,各殿問候訖。仍奏曰,醫官待令,使之入診乎?上可之。慶年等,以次診候,退伏楹外。淳穆曰,脈候,詳爲奏之。慶年等起伏奏曰,脈候,左右三部調均矣。上命醫官先退,上曰,次對爲之。炳學奏曰,湖西蕩還後就排結錢中,隨贏作還,俾充原糴之摠矣。間因別備還,社倉還之創設,爲念滋蔓之弊,自臣府啓稟,更勿添糴,排結錢餘條,使之歲納于度支,而本道有官吏隱結之爲營邑公用者,其數,爲一萬三千餘兩,間自戶曹,發關出稅,則其給代之方,不得不措劃乃已,而該道事勢,實無他變通之道,就排結錢用餘條之納于戶曹者,永爲劃給,以爲排用之地,恐好,故敢達矣。上曰,依爲之。出擧條炳學曰,南陽大阜島,以海門要衝去處,居民輩,惟知牧場之事,全眛備禦之方,此時疎虞,實多深慮。故向有所設鎭之擧,而第念許多建置,許多糜費,其與始料,大相不同,且近島移屬之後,不無掣礙之端,則便否沿革之餘,未可以銷刻爲嫌。鎭將減下,該島,因屬本府,依甕津·泰安例,隨其風高風和,府使移駐,而官舍仍舊貫修葺,器械自本府措劃,本府所設砲兵一百名,使之移用,防守隘口,以代城池,將卒支放之資,就牧官廩況中磨鍊。大阜島所屬諸島,亦爲移屬該府,諸島中各鎭軍需,依前還給,而本倅兼營牧官,文武交差,各別愼擇,俾爲謹暸望,重海防之地,何如?上曰,設鎭移駐間,俾圖邊圉之策,可也。出擧條炳學奏曰,武府,卽中外軍務大去處也。捕將之任,關係甚緊,而其不得參聞機密者,殊涉未遑,自今爲始,左右捕將,依政府堂上例兼例,三軍府提調,亦爲例兼之意,定式施行,何如?上曰,依爲之。出擧條炳學曰,大辟罪人時居之地,降邑號罷守令,卽法式也。牧使邑,改號降縣,府使以下邑,只爲降縣,縣監邑,置諸諸縣之末。此雖出於重刑典之意,而縣監邑之原居末端者,其將於何可降乎?事之班駁,不無可議,且守令勿罷,曾有定奪,臣意則凡於似此之時,降邑與改號,亦爲勿論,已往改降之邑,使之一體復號,恐好,而事係刑政,下詢登筵大臣,何如?上曰,大臣之意,何如?淳穆曰,大辟罪人所居之邑,以降號改號,原非經傳攸在,從前不無其議,蓋罪其人而不罪其地也。且自牧使至縣監,皆可降,而縣監中末端邑,未有所施,仍舊不變,亦涉無謂,則其降其改,竝置勿論,恐有合於均一之法,臣無容他見矣。上曰,大臣之意旣如此,依爲之。出擧條仍敎曰,當初降邑號之法,是無益不關之事,罪人之出,何嘗邑之罪也?至於犯越之罪,道伯·守令之曾因此論罷,亦類是矣。世均曰,此係道伯·守令之官職去就,故設或有犯越者,吏校之輩,不欲摘發云矣。上曰,吏判,曾經灣尹,似當稔知此弊矣。世均曰,臣待罪灣府時,果聞曾不無此弊云矣。炳學曰,法令太峻,則反有掩護之弊矣。上曰,殿牌作變,該倅亦勘罷,故因此而多失良吏,此法,寢而不行,亦幸矣。炳學曰,聖敎至當矣。自前奸吏之欲逐良吏者,每以殿牌,作爲售奸之資,今則無該倅勘罷之法,故更無作變之擧矣。淳穆曰,殿牌作變,自是奸猾輩惡習,而自有該倅勿罷之定式,以後更不得售其奸矣。炳學曰,卽見京畿監司朴永輔所報,則抱川縣大同小米,爲三百餘石,而自戊辰代錢,今已限滿,勢將本色輸納矣。吏民之困瘁,有倍往日,而其勢難保,俾蒙代納之惠爲辭矣。正供之動輒請代,甚非經法攸在,而民邑難支之弊,有甚昔日,則昔日已施之惠,今不宜異同,邑力蘇醒間,特許代納,俾宄終始之澤,何如?上曰,雖正供,苟利於民,則有何所惜?依爲之。出擧條仍敎曰,藏富於民而民富則國亦富矣。焉有民不富而國能獨富者乎?炳學曰,殿下爲民之心,如是曲盡,此誠萬億生靈之福也。邦之本,在民,本固則邦自寧矣。淳穆曰,傳云百姓足,君孰與不足?今此聖敎,如是,一言可以興邦?不勝欽仰萬萬矣。炳學曰,卽見平安兵使蔡東健所報,則慈城·厚昌,以新設邊邑,勸奬武藝,然後可得備虞,自今爲始,兩邑砲手,各自該邑試取,十二朔計劃,居首一人式,摻入江界防營都試,爲辭矣。赴試則闕其防,赴防則廢其試,軍情之齎鬱,安得不然?今此所報,實係勸奬之道,特爲許施,何如?上曰,依爲之。出擧條炳學曰,海伯瓜期不遠矣。此道臣,莅任以後,淸白自持,列郡憚壓,誠勤所到,編戶奠安,優異之績,聲聞菀然,一路群情,咸切願借,黃海監司徐元輔,待箇滿加一瓜仍任,俾責永效,何如?上曰,此道臣廉白誠勤,曾所稔知,依爲之。出擧條仍敎曰,海伯曾莅瑞興時,亦善治也。炳學曰,果以善治聞矣。淳穆曰,臣待罪海臬時,此道臣,以瑞興府使,爲管下守令,故稔知其治績,而廩況悉補公弊,如有用民力之事,亦爲替當,其廉白,蓋罕有之矣。上曰,此道臣,已經牧使乎?炳學曰,未經牧使,以瑞興府使,卽拜海伯,以若道臣,而所處之室,藉越蒲席,喫脫粟飯,置陶冶爐,其淸儉可知矣。淳穆曰,所着,常以布衣,所居,有若傳舍,如是淸儉而豈可不爲善治乎?炳學曰,忠壯公南以興祀孫,向參武科矣。此家之爲朝家眷念,與他有別,而似此人之特爲示意,亦有已例,出身南俊熙,參上宣傳官加設,口傳單付事,分付,何如?上曰,依爲之。出擧條炳學曰,道臣之春秋行部,出於補助之義,則有不可一切廢却,而夏秋潦水之餘,民邑供億,徒貽其弊。今秋八道巡部,姑令停免,畿內陵園墓,北道陵寢奉審,依例以秩高守令,替行,寧越之於原州地,是接壤矣。莊陵奉審,則道臣依例擧行事,分付,何如?上曰,依爲之。出擧條炳學曰,行大護軍金益文,政府堂上還差,有司堂上有闕之代,行上護軍趙秉徽差下,何如?上曰,依爲之。出擧條炳學曰,行左承旨趙耆永,陞資後當爲追榮,而所后家,無可施之處,依近例移施其本生,何如?上曰,依爲之。出擧條仍敎曰,五禮便考校正,何當訖役乎?世均曰,自奉向日聖敎,校正諸堂,擧切憧憧,幾乎竣役,而爲其規模之同成一副,姑未就完,尤不勝悚悶。炳學曰,此書,每因有添入之條,姑未告訖,勢所然矣,而是乃我家禮,萬世典式,則恐難容易成書矣。上曰,此書,當爲我家千萬世相傳之禮典,則安得不審愼乎?淳穆曰,編摩刊書,自古稱掃塵之役,謂其校而又校,有如掃塵而生塵矣。上曰,斯言,果格言也。日前各宮廟,各園所享禮陳設之式,又當添入,則此役,果難劇成,而亦不可延拖,期於速成,好矣。炳學曰,圖式則吏判,似當該備爲之,而吏判,元來每事詳審,至於此等文字,又當綜明矣。上曰,果然矣,非徒此等事也。凡事之謹愼誠實,無如吏判矣。淳穆曰,吏判,本是謹愼綜密,每事,必到底做去矣。世均曰,臣素蔑才能,無足備數於任使之末,而今承萬萬不敢當之聖敎,只切慙惶矣。上曰,古語云,有才能者,不必過自謙抑,吏判何必如是過謙乎?炳學曰,吏判,承此隆褒,將何以報答乎?淳穆曰,吏判今日所蒙被,乃是華衮之褒,有可以惶感無地矣。世均曰,未知將何以報答萬一,不勝悚懍而已。仍奏曰,享禮陳設圖式,謹依下敎釐正,而草本方書待矣。上命進之。世均,以享禮圖式草本,跪傳于蘭馨,蘭馨跪進。上覽訖還下而敎曰,此圖式,亦將一依陵寢享禮圖式之規,而作帖乎?世均曰,此則草本也。謹當更以草圖本入鑑後,仍爲印出作帖,進上本及戶曹禮曹奉常寺本,則一依此本,合作一帖,而顯隆園各宮廟各園,則各印本所享禮圖式,而以爲分奉於本所之地,亦如陵寢享禮圖式帖之例,謹當以秋夕節享前,期於訖役矣。上可之。仍敎曰,今日君臣際會,比諸古昔盛時,亦無踰於此矣。炳學曰,上下之志相孚,則何事不濟?易曰,天地交泰,則此君臣相得之謂矣。淳穆曰,君臣上下,情志流通,則氣和政和,自底於泰平雍熙之域,而若一有壅隔,則反是矣。今聖敎如是,政是相須交勉之會也。臣等敢不感激知遇,思效一分對揚乎?世均曰,唐·虞之世,都兪吁咈,卽君臣盛際,而後世明良之相得,亦如是矣。上曰,然矣。仍敎曰,向者武士別薦,間果如何酌定乎?炳學曰,大臣將臣,各薦幾人,曾有成命矣。人之才否,有未詳知,故先使郞廳,各薦可合人幾許後,大臣將臣,試取各技,以薦爲計矣。上曰,此果爲綜明之政,甚好矣。仍敎曰,兵判獨無別薦,可乎?炳學曰,至當矣。今兵判登筵,以此下敎,恐好矣。上可之。㳣曰,聖敎至此,敢不奉行,而今則此爲郞廳薦矣。恐非臣所可干涉,且銓曹擧行,固可官人,而不得薦人。故兵判之不得薦邊將,亦如吏判之不得薦守令,則今此別薦,恐涉如何矣。炳學曰,此雖郞廳薦之,畢竟大臣將臣,試取而薦之者,則此不可專諉以郞廳之薦也。至於銓曹之不得薦人,則爲兵判地,不可無一番陳達,而旣以別薦爲敎,則似不當固辭矣。上可之。仍命大臣就座。蘭馨曰,諸宰奏事。周喆等曰,別無所奏者矣。蘭馨曰,玉堂所懷奏之。鼎鎬曰,邇來秋涼漸生,政宜頻接臣隣,日開經筵,勤勤孜孜之時也。自古帝王家治亂於得失之機,布在方冊,漏下咨訪,夜分談論,講唐·虞於細㫋之上,慕周·孔於遺編之間,致勤乎天命人心之際,立辨乎君子小人之情,實心實政,求之講學,則堯·舜之化,可致於今日,伏願殿下,懋哉懋哉。上曰,所陳甚好,當留念矣。出擧條上命史官就座,仍命大臣先退,又命退諸臣,以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,戶房承旨與禮曹堂上·戶曹郞廳,依定式馳詣宣武祠,奉審以來。
傳曰,明日七夕製,通方外爲之,試紙,用大好紙,弘文提學,待明朝牌招。
傳曰,藥院都提調有闕之代,前望入之。
內醫都提調前望入之,判府事李裕元落點。
以全羅監司李鎬俊狀啓,全州等邑民家漂頹事,傳曰,當此農節,兩邑之民家漂頹,若是夥多,聞極驚慘,元恤典外,別加顧助,結構奠接,俾無一民失所,棲遑流離之歎事,廟堂措辭關飭。
禮曹啓曰,卽接社稷署所報,則明日七夕製試取時,本署官員,俱爲觀光云矣。依定式本曹正郞李徽圭,假官差送,以爲代直後,赴試之地,何如?傳曰,允。
又啓曰,卽接景慕宮官員所報,則明日七夕製試取時,本宮官員,俱爲觀光云矣。依定式假官一員,令吏曹以成均館官員,口傳啓下,以爲代直後赴任之地,何如?傳曰,允。
義禁府啓曰,明日七夕製,通方外爲之時,本府都事,皆爲赴擧,只有武都事一員,當直入直,而本府入直公事,無以推移,假都事二員,令該曹口傳差出,以爲擧行之地,何如?傳曰,允。
吏曹啓目粘連,觀此承政院右副承旨李承宇上疏,則以爲臣妻父臣南廷益,除拜同知春秋館事矣。臣之所帶春秋兼銜,係是應避,亟遞兼銜亦爲白臥乎所,相避之法,在下當遞,承政院右副承旨李承宇,所帶春秋館修撰官之銜,今姑減下,何如?傳曰,允。
吏曹啓目粘連,觀此別兼春秋崔鳳九上疏,則以爲臣與同知春秋館事臣南廷益,有娚妹應避之嫌矣。臣之所有別兼春秋之銜,在法當遞,亟行改免亦爲白臥乎所,史官春秋,例不得減下,同知春秋館事南廷益,似當許遞是白乎矣,宰臣遞仍當否,臣曹不敢擅便,上裁,何如?啓,依所啓爲良如敎。
別兼春秋崔鳳九疏曰,伏以臣與同知春秋館事臣南廷益,有娚妹應避之嫌矣。臣之所有別兼春秋之銜,在法當遞。伏乞聖明,俯垂鑑諒,亟行改免,以存公格,以安私分,不勝幸甚云云。省疏具悉。疏辭,下該曹稟處。
右議政洪淳穆箚曰云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
上在景福宮。停常參·經筵。
傳曰,右承旨,持此御題,與弘文提學偕往泮宮,試取以來。
政院啓曰,右承旨,持此御題,與弘文提學,偕往泮宮,試取以來事,命下矣。右承旨金聲根,所當牌招,而拘於廳規,不得請牌,何以爲之?敢稟。傳曰,牌招。
金聲根啓曰,臣敬奉御題,與弘文提學,偕往泮宮,七夕製,儒生試取,則收劵,爲張矣,捧入之意,敢啓。傳曰,知道。
傳曰,科次入侍。
議政府啓曰,改號降縣之諸邑復號,已爲筵奏蒙允矣。政官牌招開政,使之下批,何如?傳曰,允。
又啓曰,文監察二窠,年前已爲復舊差出矣。今文臣中可擬之人,甚苟艱,且蔭司果積滯,殊涉悶然,就年紀最多人,姑令次次擧擬,以爲疏鬱之地,何如?傳曰,允。
吏曹啓曰,繕工監假監役官吳貞秀,慶尙都事李貞斗,俱以身病,呈狀乞遞,竝改差,何如?傳曰,允。
又啓曰,今二十日次對入侍時,因領議政金炳學所奏,大辟罪人時居邑,勿爲降號,已往降號邑一,體復號事,命下矣。全羅道光陽縣監,求禮縣監班次,還置本座,何如?傳曰,允。
傳曰,見窠皆令差出。
有政。吏批,行判書金世均,參判趙寅熙牌招不進,參議金益容進,吏批啓曰,行判書金世均,參判趙寅熙,竝牌招不進,小臣獨政未安,何以爲之?敢稟。傳曰,只出緊任,以李鉉俊·李季重爲監察,公州牧使單金炳始,光州牧使單申錫游,長湍府使單李東鉉,南原府使單李秉燮,朔寧郡守單金斗河,公州判官單趙命敎,檢書官單申學朝。再政。以兪致崇爲同經筵,李寅卨爲同春秋,李膺耆爲長興主簿,李奎會爲假監役,朴鳳煥爲慶尙都事,故通德郞趙雲樞贈吏判例兼,副摠管趙耆永本生考,推恩移施事,承傳,故學生金用說,成均生員金升奎,學生金膺周·曺允桓,已上贈持平,學行卓異贈職事承傳,贈戶參吳天植,贈戶判例兼,知中樞吳景煥考。三政。以洪羲燮爲典籍,洪秉均爲義盈庫主簿,禁府都事李敏翊,司宰奉事兪程煥,已上相換事承傳。四政。以李鶴信爲瓦署別提。
兵批,參判尹宗善進,以朴致翰爲赤梁僉使,僉知單尹植模。
辛未七月二十二日酉時,上御紫薇堂。科次入侍時,左承旨金聲根,假注書朴鍾瀅,記事官徐正淳·趙鍾翼,弘文提學金在顯等,以次進伏訖。上曰,史官分左右。仍命科次,對讀官,讀奏第一張句訖。在顯,跪稟書等。上曰,第一張至第三張,書正三下,第四張書草三下,其餘,竝書次上。在顯書等,聲根,坼封內讀奏訖。上命書傳敎曰,七夕製表居首三下幼學申一永,之次三下幼學沈東獻,進士趙翼永,竝直赴殿試,之次草三下進士趙命敎,直赴會試,之次次上進士鄭元夏,給二分,之次次上進士洪肯厚,給一分,之次次上進士金聖鎬等四人,各史記英選一件賜給。又命書傳敎曰,入格儒生,明日待令,上命史官就座。仍命試官先退,又命退諸臣,以次退出。
上在景福宮。停常參·經筵。
政院啓曰,右副承旨李承宇,今日不爲仕進,卽爲牌招,何如?傳曰,允。
傳曰,入格儒生下直守令,同爲入侍。
以黃海監司徐元輔狀啓,黃州等邑民家漂頹事,傳曰,民家之全頹,若是夥多,半頹數又不些,聞甚驚惻。七名人之渰死,尤極慘然,元恤典外,別加顧助,如有生前身還布,竝蕩減,卽爲結構奠接,俾無一民失所棲遑之弊事,廟堂措辭分付,半頹戶顧恤之方,亦爲一體關飭。
奎章閣啓曰,檢書官申學朝,有身病,勢難供職,減下,其代以前薦人李冕翼,依已例除取才差下,令該曹口傳付軍職,使之冠帶常仕,何如?傳曰,允。
禁衛營啓曰,本營中軍李鳳億,身病甚重,勢難察任,改差,何如?傳曰,允。
兵曹,以李鳳儀爲禁衛中軍。
御營廳啓曰,本廳哨官郭來萬,身病甚重,勢難察任,改差,何如?傳曰,允。
刑曹啓曰,卽接全羅監司李鎬俊文移,則樂安郡徒三年定配罪人崔正辰,限滿云矣。取考曹上配案,則正辰,以搶奪人財罪,戊辰七月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
兵曹啓曰,卽接南所衛將王殷疇牒報,則奉宜門東邊內宮墻六間許,因雨頹圮云。爲先令紫門監,以杻木把子及長木,堅實圍排,把守,則係是建春門入直軍直所近處,限修築間,令建春門入直軍,晝察夜巡之意,敢啓。傳曰,知道。
又啓曰,卽接昌德宮入直衛將朴慶會牒報,則本宮內中日閣後小松一株,拔根顚仆,體木則自營建都監斫去,因用於設所之意,敢啓。傳曰,知道。
上在景福宮。停常參·經筵。
藥房提調趙基應,副提調姜蘭馨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,卽見黃海兵使梁憲洙騎兵上送啓本,則不善封裹,致此朽傷,事甚疎忽,極爲未安。所當還下送,而係是軍務,雖不得不捧入,該帥臣,不可無警責,從重推考,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而誕日相値,不得設行之意,敢啓。傳曰,知道。
上在景福宮。停常參·經筵。
大殿誕日,大殿,宗親·儀賓·內閣·政院·玉堂·百官單子問安。答曰,知道。大王大妃殿·王大妃殿·大妃殿·中宮殿,宗親·儀賓·內閣·政院·玉堂·百官口傳問安。答曰,知道。
政院啓曰,議政府郞廳來言,今日賓廳日次,而誕日問安相値,不得來會云矣,敢啓。傳曰,知道。
傳曰,廟宮秋展謁,當於來初五日,先詣宗廟展謁後,仍詣景慕宮矣,該房知悉。
以司謁口傳下敎曰,時原任大臣·宗親·儀賓·奉朝賀·宗正卿·諸閣臣·儒臣·二品以上·六曹堂上·大司諫·承史,當賜饌矣,留待。
傳曰,檢校直提學金炳地,檢校待敎洪承億,竝檢校減下。
傳曰,時原任大臣·宗親·儀賓·宗正卿·諸閣臣·儒臣·承史·二品以上,入侍。
議政府啓曰,向因完伯狀啓,嶺南後漕倉稅船之到興陽致敗者,所犯情節,甚涉叵測,色吏文尙遇,沙工孫起榮,格軍丁延五·金致文·金己贊等五漢,竝押送慶尙左兵營,用律之意,草記蒙允矣。追聞元穀,幾盡拯出,格軍,漂流僅生云,則其與故敗假渰,煞有間焉。五罪人,姑令牢囚該營,更自完營,到底査實,以爲登聞酌處之地,仍以此意,三懸鈴知委,何如?傳曰,允。
三軍府啓曰,慶尙道河陽縣砲軍十五名,宜寧縣別砲手二十名,玄風縣別砲手十五名,山淸縣砲手二十名,柒原縣砲軍二十名,設置報來,敢啓。傳曰,知道。
御營廳啓曰,本廳諸將官射講時,柳葉箭連五巡全布人,別單書入之意,敢啓。傳曰,知道。
辛未七月二十五日□時,上御康寧殿。時原任大臣·宗親·儀賓·宗正卿·諸閣臣·儒臣·承史·二品以上入侍時,行都承旨姜蘭馨,行左承旨趙耆永,右承旨金聲根,左副承旨趙定熙,右副承旨李承宇,同副承旨李奎書,記事官兪鎭學,假注書朴鍾瀅,記事官徐正淳·趙鍾翼,判府事李裕元,領議政金炳學,右議政洪淳穆,判宗正卿興寅君李最應,永平君李景應,南寧尉尹宜善,判宗正卿李圭徹·李景宇,知宗正卿完平君李昇應·李景夏·李周喆·李承輔·李載鳳·李章濂·李彙重,宗正卿李建弼·李秉文·李升洙·李會淳·李寅命·李義根·李敦應·李邦鉉·李沇應·李寅卨,原任直提學金炳地,檢校直提學李載冕·閔升鎬·趙成夏,直提學南廷順,檢校直提學韓敬源,直提學趙慶鎬,檢校直閣李世用·洪殷謨·李鎬翼,直閣姜,原任待敎洪承億,檢校待敎金奎軾,待敎韓耆東,原任副提學徐戴淳·趙龜夏·兪致善·沈舜澤·李淳翼,檢校副提〈學〉鄭健朝,副提學洪遠植,原任典翰金昌熙,檢校典翰李會正·金性均·金奎弘·李起鎬,典翰權鼎鎬,校理洪健植·趙宇熙,副校理朴容大·徐相敦,修撰徐胄淳·李晩由,副修撰李載晩,兼禮曹判書金炳冀,兼戶曹判書金炳國,行判敦寧閔致久,兼工曹判書申櫶,左贊成金大根,右贊成曺錫雨,廣州留守鄭基世,行吏曹判書金世均,上護軍金炳㴤·南性元·趙秉昌·趙秉徽·李顯稷,行大護軍朴珪壽,水原留守申錫禧,行大護軍洪祐吉·兪鎭五·李豐翼·金在顯·金有淵·沈承澤·李參鉉·李裕膺,刑曹判書徐衡淳,行大護軍金益文·李源命·趙基應·趙性敎,寧豐君崔遇亨,靈善君朴永輔,兵曹判書姜㳣,知三軍府事李元熙·任商準,知訓鍊李容熙,吏曹參判趙寅熙,戶曹參判韓敦源,禮曹參判李晩運,兵曹參判尹宗善,刑曹參判鄭泰好,漢城左尹李鳳億,安昌君權用燮,德寧君李文永,行護軍趙鳳夏·兪致崇·鄭海尙·金尙鉉·鄭順朝·徐承輔·金元植,開城留守李寅應,行護軍洪鍾雲·洪淳大·韓應國·申泰運·尹滋承·南廷益·黃鍾顯·金永均·金學初·李承五·洪兢周·徐璟淳·朴來萬·兪錫煥·金炳圭·尹堉·徐臣輔·任應準·金基纘·林翰洙·徐堂輔·朴齊寅·許熠·鄭周應·李熙昇·李鶴榮·李敏庠·李奎奭·吳夏泳·趙台顯·趙羲復·趙羲豐·李熙永·李玄璣·申正熙·申泰善·白樂貞·具春喜,訓鍊都正吳顯文,別兼春秋趙秉鎬·崔鳳九·李源逸·金永穆,記事官金鶴鎭,以次進伏訖。
上在景福宮。停常參·經筵。
傳曰,呈告工曹判書許遞,前望入之。
工曹判書前望入之,洪祐吉落點。
戶曹啓曰,各道年分事目,從當磨鍊以入矣。災傷覆審,勿送敬差官,專委道臣,旣成近例,今年亦依此擧行事,分付,何如?傳曰,允。
兵曹啓曰,卽接南所衛將金鳳熙牒報,則奉宜門東邊內宮墻六間許,頹圮處,今已修築云。建春門入直軍,晝察夜巡,依例停止之意,敢啓。傳曰,知道。
又啓曰,卽接北所衛將閔瑜世牒報,則廣臨門東邊中松一株,因雨顚仆云。令該所依例斫去之意,敢啓。傳曰,知道。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出摽信,傳曰,知道。
傳曰,政官牌招開政。
吏曹啓曰,司僕寺主簿金炳儒,繕工監假監役官李奎會,俱以身病,呈狀乞遞,竝改差,何如?傳曰,允。
有政。吏批,行判書金世均,牌招不進,參判趙寅熙進,參議金益容牌招不進,吏批啓曰,行判書金世均,參議金益容,竝牌招不進,小臣獨政未安,何以爲之?敢稟。傳曰,仍爲之。以李源命爲知經筵,李準在·李明五爲監察,李容準爲司僕主簿,金炳觀爲瓦署別提,檢書官單李敏善,校書博士單辛哲求,著作單朴應龍,正字單玉景鍊,副正字單吳鎭寬,故學生石春旭·柳碩養,已上贈童敎,孝行卓異贈職事,承傳。再政。以金周鎭爲引儀,李容淵爲假監役,檢書官單李冕翼。三政。以李選鎔爲掌樂主簿。四政。以鄭晉默爲監察。五政。以李源星爲宗府主簿。
兵批,參議崔尙儒進,以韓啓宇爲盆山別將。
吏曹啓目,前五衛將朴枝藩名字,改以瀅鎭,出身姜斗鍵名字,改以景煥事告狀,依例令藝文館給帖,何如?啓依允。
上在景福宮。停常參·經筵。
奎章閣啓曰,檢書官李冕翼,有身病,勢難供職,減下,其代以前薦人閔肯鎬,依已例除取才差下,令該曹口傳付軍職,使之冠帶常仕,何如?傳曰,允。
禮曹啓曰,郊壇四孟朔,遣禮郞看審,有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審,則各壇壇上及四面紅箭門壇垣階砌,俱爲無頉,而南壇北邊紅箭門,漢江東邊紅箭門,顚仆,卽爲修改事,分付該監,此後看護等節,另加申飭之意,敢啓。傳曰,知道。
又啓曰,卽接慶尙監司金世鎬移文,則以爲尙州牧鄕校聖殿,屢徑潦霖,滲漏頹圮,不可不及今修改,告由移還安祭香祝,自本曹啓稟下送云矣。尙州牧鄕校聖殿修改時,先告事由移還安祭香祝,卽令該曹照例磨鍊下送,從便卜日設行之意,竝爲分付,何如?傳曰,允。
吏曹啓目,出身許烜名字,改以煥,出身朴志賢名字,改以瑢相,出身崔基協名字,改以驥煥事,告狀,依例令藝文館給帖,何如?啓依允。
上在景福宮。停常參·經筵。
政院啓曰,左副承旨趙定熙,今日不爲仕進,卽爲牌招,何如?傳曰,允。
又啓曰,筵說修正,何等審愼,而今二十五日入侍筵說,有所漏落,至承改修正以入之命,事甚疎忽,萬萬駭然。臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
傳曰,同副承旨許遞,前望入之。
承旨前望入之,趙羲復添書落點。
政院啓曰,新除授行右承旨趙羲復,卽爲牌招,何如?傳曰,允。
議政府啓曰,左捕將許熠,右捕將李元熙,聞有身病,勢難察任云矣。詗戢之地,曠務可悶,竝姑許遞,何如?傳曰,允。
政院啓曰,因議政府草記,左右捕將,竝姑許遞事,允下矣。捕將重任,不可一刻暫曠,在前如此之時,有曾經大將權察之例,今番則何以爲之?敢稟。傳曰,前前兵判權察。
又啓曰,左右邊捕盜大將,前前兵判權察事,命下矣。權察左右邊捕盜大將李景夏,卽爲牌招聽傳敎,何如?傳曰,允。
傳曰,右副承旨許遞,前望入之。
議政府,以李鶴榮爲左邊捕盜大將,趙羲復爲右邊捕盜大將。
吏曹啓曰,繕工監假監役官李容淵,以其身病,呈狀乞遞,改差,何如?傳曰,允。
以統制使鄭圭應啓本,固城府移設時,該府使柳箕東,宏遠之意,茂著之績,合有褒賞,監董人等論賞一款,令該曹稟處事,傳曰,本倅之屢朔監董移邑也,別備物也。俱係實狀,特爲加資,許用營將履歷。
以統制使鄭圭應啓本,彌助項僉使池弘寬,前後施措,綽有智慮,論賞一款,令該曹稟處事,傳曰,此鎭將,曾於丙寅洋擾,效勞旣多,且居鎭五載,一心圖報,如此之人,不可以地微虛放,相當守令,待窠首先擬入。
兵曹,左邊捕盜大將單李鶴榮,右邊捕盜大將單趙羲復。
上在景福宮。停常參·經筵。
藥房提調趙基應,副提調姜蘭馨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及兵軍等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
政院啓曰,左副承旨金聲根,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
政院啓曰,新除授左邊捕盜大將李鶴榮,右邊捕盜大將趙羲復,竝卽牌招,傳授命召及大將牌傳令牌,何如?傳曰,允。
以左副承旨金聲根牌不進罷職傳旨,傳曰,只推。
承旨前望入之,洪南周落點。
政院啓曰,新除授同副承旨洪南周,卽爲牌招,何如?傳曰,允。
傳曰,在外臺諫許遞,政官牌招開政。
傳曰,呈告工曹參議同春秋許遞,今日政差出。
傳曰,見窠,皆令差出。
兵曹啓曰,知中樞府事吳景煥,宣傳官金泰益,五衛將尹植模,昌德宮衛將禹宅英·金鍾玉,文臣兼宣傳官趙宇熙·朴鳳彬,俱以病難供職,呈狀乞遞,竝改差,何如?傳曰,允。
有政。吏批,行判書金世均,參判趙寅熙牌不進,參議金益容進。
吏批啓曰,行判書金世均,參判趙寅熙竝牌招不進,小臣獨政未安,何以爲之?敢稟。傳曰,只出緊任,以金持懋爲執義,丁浚敎爲掌令,權翊仁·張漢軫爲監察,任百秀爲分內醫提調。再政。以尹泰經爲工曹參議,鄭泰好爲同經筵,朴鳴載爲同春秋,洪祐弼爲假監役,檢書官單閔肯鎬,學正單車有聲。
兵批,判書姜㳣進,以任商準爲知事,李奎奭·李鳳儀·李鳳億爲副摠管,梁柱甲爲宣傳官,李承駿爲五衛將,崔聖煥·李漢永爲昌德將,黃禴爲慶熙將,金德均·姜文馨爲文兼,朴準赫爲武兼,李義植爲守門將,副司果李夔憲·洪昇厚,兼公州鎭右營將單,李炳鎬,羅州鎭管兵馬同僉節制使單,申錫游,長湍鎭兵馬僉節制使摠戎廳後營將討捕使單,李東鉉,南原鎭兵馬僉節制使蛟龍守城將單,李秉奭,長湍鎭管兵馬同僉節制使單,金斗河,公州鎭兵馬節制都尉單,趙命敎,公州鎭管兵馬同僉節制使單,高奭鉉·宋泰鎭,公州鎭管兵馬節制都尉單,李寅翼·吳憲秀·尹·李敏性·趙台永·洪鍾漢·金鳳均·徐圭淳·趙奭熙·李裕烈,兼監牧官單,安驥泳。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
宗親府啓曰,明日,卽天漢殿朔奉審日次,臣邦鉉,進詣擧行之意,敢啓。傳曰,知道。
領議政金炳學箚曰,臣於昨日捕將望,有惶恧者矣。謹按兩銓便考,捕將,以曾經訓中·亞尹人,擬差事,著爲不刊之典,而今番新通中,趙羲復,未經訓中·亞尹,申正熙·李鳳億,未經訓中矣。率爾呼望,全不照檢者,已是臣莫揜之悚,而致使莫重公格,不免毁劃之歸,臣罪尤安所逃乎?短章自劾,乞降威罰,至於三臣原望,竝施勿施云云。答曰,省箚具悉卿懇。急於用人,不思界限,特未及照檢而然。顧其勢,容或無怪,今焉自引,何庸乃爾?旣已受點,今番則不必勿施,卿其諒之,卿其諒之。仍傳曰,此批答,遣史官傳諭。日記廳堂上閔泳達。郞廳李載崐·朴台淳。
上在景福宮。停常參·經筵。
自開東至五更,灑雨下雨,測雨器水深六寸七分。
政院啓曰,翰林召試被選當次人李根命,薦狀公事,啓下矣。令該曹口傳單付,牌招入直,何如?傳曰,允。
傳曰,同副承旨許遞,前望入之,承旨前望入之,尹善應落點。
吏曹口傳政事,檢閱單李根命。
政院啓曰,行都承旨姜蘭馨,行左承旨趙耆永,右副承旨趙定熙不爲仕進,左副承旨金聲根廚院進,新除授尹善應未肅拜,院中只有臣一人,伴直無人,右副承旨,所當牌招,而拘於廳規,不得請牌,何以爲之?敢稟。傳曰,牌招。
議政府啓曰,固城府使柳箕東,昨蒙加資之典矣。營下邑之陞資後差代,係是典式,則銓曹自當循例擧行,而此邑移設之後,許多事務,尙有未及就緖者,實難付之生手,今番則特爲仍任,以爲終始成效之地,何如?傳曰,允。
營建都監啓曰,左邊捕盜大將李鶴榮,右邊捕盜大將趙羲復,竝本都監提調差下,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
上在景福宮。停常參·經筵。
自巳時至人定,灑雨下雨,測雨器水深二分。
政改院啓曰,右副承旨趙定熙,今日不爲仕進,卽爲牌招,何如?傳曰,允。
傳曰,原任提學金炳冀,馳詣仁陵,奉審摘奸,仍留監祭,仍詣獻陵,一體奉審以來。
訓鍊都監啓曰,本都監中軍李熙永,身病猝重,勢難察任,改差,何如?傳曰,允。
兵曹,以徐相稷爲訓鍊都監中軍。
奎章閣啓曰,檢書官閔肯鎬,有身病,勢難供職,減下,其代以前薦人李寬儀,依已例除取才差下,令該曹口傳付軍職,使之冠帶常仕,何如?傳曰,允。
內醫院啓曰,年例燕貿唐藥村,加減磨鍊,別單書入之意,敢啓。傳曰,知道。
兵曹啓曰,卽接北所入直衛將李東根牒報,則迎秋門北邊水門,鐵箭破傷云。爲先令紫門監,堅實圍排,卽速修改,而守門軍兵,令該營量宜除出,限修改間,嚴加守直之意,分付,何如?傳曰,允。
上在景福宮。停常參·經筵。
自開東至人定,灑雨下雨,測雨器水深二分。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,同副承旨李承宇,今日不爲仕進,卽爲牌招,何如?傳曰,允。
傳曰,旣承慈敎矣,閟宮秋享大祭,攝行磨鍊。
傳曰,廟宮秋展謁,以初七日爲之。
傳曰,直閣姜,檢校差下。傳曰,直閣有闕之代,前望入之。
直閣前望入之,朴鳳彬落點。
傳曰,左承旨許遞,前望入之。
傳曰,右承旨許遞,前望入之。
政院啓曰,行都承旨姜蘭馨,藥院進,左承旨·右承旨未差,左副承旨金聲根,不爲仕進,右副承旨趙定熙式暇出去,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
以左副承旨金聲根牌不進罷職傳旨,傳曰,只推。
承旨前望入之,宋熙直·李東旭落點。
政院啓曰,左承旨金馨根牌不進,院中只有臣一人,伴直無人,新除授同副承旨李東旭,卽爲牌招,何如?傳曰,允。
奎章閣啓曰,直閣姜,檢校差下事,命下矣,卽爲牌招察任,何如?傳曰,允。
禮曹,今八月初六日,行景慕宮秋享大祭,香祝親傳,取稟。奉敎恭依。
以黃海監司徐元輔狀啓,瑞興等邑民家漂頹事,傳曰,列邑被災,如彼孔酷,而民戶漂頹,又若是夥多,聞極驚慘,元恤典外,別加顧助,卽爲結構,依舊奠接,俾無一民流散之患,而渰死人,如有生前身還布,竝蕩減事,廟堂各別措辭關飭。
景慕宮官員,以都提調意啓曰,再明日本宮擧動時,宮司,當爲備員,而令李承靖,有身病,不得進參,合有變通之道,本宮令李承靖,令該曹口傳相換,以爲及時擧行之地,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
上在景福宮,停常參·經筵。
政院啓曰,右承旨趙定熙,右副承旨宋熙直,今日不爲仕進,竝卽牌招,何如?傳曰,允。
傳曰,九日製,通方外爲之,試紙,用大好紙,弘文提學,待明朝牌招。
政院啓曰,新除授直閣朴鳳彬,當爲下批矣,政官牌招,開政,何如?傳曰,允。
傳曰,呈告工曹參議許遞,今日政差出。
傳曰,副學·典翰·外東璧許遞,今日政差出。
傳曰,判尹外京兆堂上許遞,今日政差出。
傳曰,發遣吏郞,諸執事淸齋與否,摘奸以來。
傳曰,臺諫竝許遞,今日政差出。
傳曰,明日出宮門路,以思政門爲之。
傳曰,傳命遲滯之差備中官朴鍾祿,汰去。
傳曰,奉審閣臣入侍。
弘文館啓曰,應敎·副應敎未差,副校理朴容大,別兼春秋進,上番闕直,事甚未安,典翰權鼎鎬,校理洪健植·趙宇熙,副校理徐相敦,竝卽牌招,推移入直,何如?傳曰,允。
吏曹啓曰,掌藥院主簿姜薰,繕工監假監役洪祐弼,俱以身病,呈狀乞遞,竝改差,何如?傳曰,允。
又啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
兵曹啓曰,宣傳官張德五,五衛將李承駿,昌德宮衛將崔聖煥·李漢永,慶熙宮衛將黃禴,俱以病難供職,呈狀乞遞,竝改差,何如?傳曰,允。
兵曹啓曰,公州·光州·長湍·南原·朔寧等邑,復陞邑號事,自吏曹啓下矣。公山營將,改以公州營將,光山兵馬節制都尉,陞以光州兵馬同僉節制使,長湍鎭兵馬節制都尉,陞以兵馬僉節制使,南原鎭兵馬節制都尉,陞以兵馬僉節制使,朔寧兵馬節制都尉,陞以兵馬同僉節制使,公山鎭兵馬節制都尉,改以公州下批,公山管下邑,竝以公州啓下之意,敢啓。傳曰,知道。
有政。吏批,行判書金世均,參議金益容進,參判趙寅熙牌招不進。
吏批啓曰,玉堂·東璧,今當差出,而擬望之人乏少,外任竝擬,何如?傳曰,允。
以洪鍾大爲應敎,崔鳳九爲副應敎,黃鍾顯爲左尹,趙羲復爲右尹,崔相綰爲工曹參議,趙恩植·李錫凡爲監察,洪在新爲假監役,李喜成爲桃源察訪,兼直閣單朴鳳彬,兼校書校理單朴鳳彬,檢書官李寬儀,固城府使柳箕東今加通政,特爲加資事承傳。
再政。以金元植爲大司憲,李後善爲大司諫,崔鳳九爲報義,洪鍾大爲司諫,成夏慶·崔溶爲掌令,尹相賢·金鎭模爲持平,吳尙鉉爲獻納,趙秉弼·任尙鎬爲正言,南基赫爲軍器主簿,固城府使柳箕東,特爲仍任事,承傳。
三政。以李載德爲應敎,朴鳳彬爲副應敎,申錫年爲大司成,黃處源爲典籍,姜文永爲尙衣主簿,行護軍李時敏,今加喜義,侍從臣檢閱李根命父加資事,承傳。
四政。以李根集爲掌樂主簿。
五政。以金在獻爲掌樂正,李源星爲監察。
六政。以柳驥永爲宗府主簿。
兵批,判書姜㳣進,以任商準爲知訓鍊,南錫玄爲宣傳官,申鍾祿爲五衛將,李慶大·申永祿爲昌德將,尹啓煥爲慶熙將,金鼎淵爲廣州中軍,李秉淑爲永宗僉使,金宗勳爲鼎足別將,同知單崔聖煥,僉知單李承駿。
奎章閣啓曰,新除授直閣朴鳳彬敎旨,安寶次,璿哲之寶,請出之意,敢啓。傳曰,知道。
禮曹啓曰,宗廟·永寧殿·永禧殿·景慕宮秋奉審,以今八月初七日擧行事,已爲啓下,而伊日動駕相値矣,以今初九日擧行事,知委,何如?傳曰,允。
奎章閣啓曰,新除授直閣朴鳳彬,卽爲牌招入直,何如?傳曰,允。
政院啓曰,新除授應敎李載德,副應敎朴鳳彬,竝卽牌招察任,何如?傳曰,允。
御營廳啓曰,本廳軍色從事官金奎軾,身病甚重,勢難察任,改差,何如?傳曰,允。
兵曹啓曰,明日親傳香時,入直禁軍等,別將,當爲率領侍衛,而禁軍別將許熠,有身病,不得擧行,二番兼司僕將洪俊謨,使之兼別將擧行,何如?傳曰,允。
義禁府啓曰,明日九日製,通方外爲之時,本府都事皆爲赴擧,只有武都事一員,當直入直,而本府入直及公事回公都事,無以推移,假都事二員,令該曹口傳差出,以爲擧行之地,何如?傳曰,允。
辛未八月初四日午時,上御紫薇堂。奉審閣臣入侍時,左副承旨李承宇,假注書尹祖榮,記事官趙鍾翼·李根命,檢校提學金炳冀,以次進伏訖。上曰,史官分左右。仍命奉審閣臣進前。炳冀進前奏曰,臣承命馳詣仁陵陵上奉審則安寧,碑閣·丁字閣奉審則無頉,祭物祭器祭井看審則精潔,諸執事摘奸則無頉,仍詣獻陵陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢達矣。上曰,兩陵陵上,俱爲太平乎?炳冀曰,果太平矣。上曰,其間霖雨太過,陵上果無蹲縮處乎?炳冀曰,無蹲縮處矣。上曰,沿路所經,雖不遠,而近日之雨,農形能無所損乎?炳冀曰,所經處各穀,雖不多,而年形甚爲豐登矣。上曰,雨勢若不快霽,則年形之受害,必多矣。炳冀曰,今日則尙不雨,且秋霖,不當浸淹,而似卽開霽矣。上命史官就座,仍命閣臣先退,又命退承史,以次退出。
上在景福宮。停常參·經筵。
自未時至五更,灑雨下雨,測雨器水深四分。
親傳香入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。藥房提調趙基應,副提調姜蘭馨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝以仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
備忘記,在德萬戶黃珍豐下直,長弓一張,長箭一部,片箭一部,筒兒一箇賜給。
傳曰,禮房承旨馳詣景慕宮,奉審摘奸以來。
傳曰,都承旨持此御題,與弘文提學,偕往泮宮,試取以來。
以司謁口傳下敎曰,南壇淸道,御營中軍代行。
議政府啓曰,史庫曝曬,向已擇日,啓下矣。璿源閣曝曬,迨此兼行,亦合事禮,別兼中,宗府正加設差下,令該曹口傳單付,以爲分進四處之地,而茂朱·奉化,則使之兼進,江陵則北評事下去時擧行,雖未陞品,勿拘兼差,民邑廚傳之弊,有不可不念。宗府堂上進去,今姑置之,璿源閣曝曬,旣以十年一次,爲定,則史庫曝曬,亦依此著式施行,何如?傳曰,允。
禮曹啓曰,卽接慶尙監司金世鎬移文,則以爲昌原府校宮修治,年久頹圮,日至修改告由,移還安祭香祝,自本曹啓稟下送云矣。昌原府鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,分付,何如?傳曰,允。
禮曹,東籍親耕田,所種稻·豆·太·皮唐黍·皮粘粟·皮稷等,親刈,取稟。奉敎親刈。
傳曰,發遣吏郞,諸執事淸齋與否,摘奸以來。
姜蘭馨啓曰,臣敬奉御題,與弘文提學偕往泮宮,九日製儒生試取,則收券爲二百八十三張矣,捧入之意,敢啓。
傳曰,知道。傳曰,科次入侍。
辛未八月初五日辰時,上詣勤政殿月臺。景慕宮秋享大祭香祝親傳入侍時,行都承旨姜蘭馨,左承旨金聲根,右承旨趙定熙,左副承旨李承宇,右副承旨宋熙直,同副承旨李東旭,注書缺,記事官金鶴鎭·徐正淳,別兼春秋朴容大,檢校直提學李載冕·閔升鎬,直提學南廷順·趙慶鎬,檢校直閣姜,直閣朴鳳彬,檢校待敎金奎軾,待敎韓耆東,檢校副提學趙慶鎬,應敎李載德,校理洪健植·趙宇熙,修撰李晩由,副修撰姜,以次侍立。時至,通禮,跪啓請外辦。上具翼善冠·袞龍袍,乘輿出思政門。藥房提調趙基應,副提調姜蘭馨,進前問候訖。仍詣勤政殿月臺。通禮,跪啓請降輿。上降輿。通禮,導上詣褥位南向立。引儀,引獻官進詣褥位之左。上跪。香室官員,奉香祝,跪授定熙。定熙跪受以進。上受之,以授獻官。獻官跪受以興。上興。通禮,導上降就階下祗送位西向立。獻官奉香祝由正路出。上鞠躬祗送訖,還入幕次。少頃,上出次乘輿,至思政門。承旨請出標信解嚴。上還內,諸臣以次退出。
辛未八月初五日酉時,上御紫薇堂,科次入侍時,右承旨趙定熙,記事官兪鎭學·趙鍾翼·李根命,弘文提學金在顯等,以次進伏訖。上曰,史官分左右。仍命科次。對讀官,讀奏第一張句訖。在顯,跪稟書等。上曰,第一張第二張,書正三下,第三張,書草三下,其餘,竝書次上。在顯,書等訖。承旨坼封內讀奏訖。上命書傳敎曰,九日製表居首三下一幼學沈相萬,之次三下二生員南肅熙,竝直赴殿試,之次草三下幼學鄭憲時,直赴會試,之次次上生員趙東善等二人,竝給二分,之次次上幼學尹相翊等二人,竝給一分,之次次上進士鄭雲性等三人,各史記英選一件賜給。又命書傳敎曰,入格儒生,明日崇陽門外施賞。上命史官就座,仍命試官先退,又命退承史,以次退出。
上在景福宮。停常參·經筵。
自巳時至人定,灑雨下雨,測雨器水深四分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左副承旨李承宇,今日不爲仕進,卽爲牌招,何如?傳曰,允。
傳曰,禮房承旨,與同副承旨,馳詣受香諸處,奉審摘奸以來。傳曰,雨勢如此,明日動駕,退定於初九日。
吏曹口傳政事,宗親府正兼春秋館編修官加設三單,朴定陽·崔鳳九·李源逸差下事,承傳。
禮曹啓曰,宗廟·永寧殿·永禧殿·景慕宮秋奉審,以今八月初九日擧行事,已爲啓下,而伊日動駕相値矣,以今初十日擧行事,知委,何如?傳曰,允。
又啓曰,卽接京畿監司朴承輔移文,則以爲交河郡鄕校大聖殿及東西廡滲漏頹落,今方修改,而將於釋菜時,兼告擧行,移還安祭香祝,自本曹啓稟下送云矣。交河郡鄕校聖殿修改,當於今秋釋菜,兼告擧行,告由移還安祭香祝,卽令該司照例磨鍊下送,而祝文中措辭撰出事,一體分付,何如?傳曰,允。
奎章閣啓曰,直閣朴鳳彬,疏批已下,卽爲牌招入直,何如?傳曰,允。
又啓曰,檢書官李寬儀,有身病,勢難供職,減下,其代以前薦人徐吉淳,依已例除取才差下,令該曹口傳付軍職,使之冠帶常仕,何如?傳曰,允。
又啓曰,守宮檢校提學曺錫雨,待開門牌招,何如?傳曰,允。
大司成申錫年疏曰云云。答曰,省疏具悉。爾其勿辭察職。
直閣朴鳳彬疏曰,伏以臣,卽空疎蔑劣之一新進耳。識闇榛蔀,才散樗櫟,不足備數於任使之末,特以承藉世休,早從蔭仕,遭際盛時,旋竊科第,唱名三四朔以來。凡一玷淸擬,六荷恩授,瀛館特除,職在論思,星搓峻選,任重專對。此尤是榮耀之至,而僥濫之極,有非如臣等輩,所可承堪,夙夜兢惕,靡所容措。千萬不自意,前望點下,以臣爲奎章閣直閣兼校書館校理,華誥臨宣,闔門聳色,典式所在,雖不敢不竭蹶趨肅,亦旣就直,退伏思惟,實不省誤恩之又至此。噫,是閣之設,豈亶然哉?洪惟我正宗大王,右文爲治,酌古斟今,建置之精義規模,九十年如一日,奉謨訓貯琬琰,則有宋之龍圖·天章,備顧問掌絲綸,則皇明之華蓋·文淵,啓沃有儒臣之責。補闕兼諫官之任,至於編纂時政,記載日錄,又翰林起居注之職,行則朱衣金牌,居則華鍾玉磬,經史子集,二酉宛委之編,錦贉牙籤左右琳琅。凡此皆集天下之衆美,爲一身光華,當之者,惟其人耳。肆昔先輩各碩之居是職者,率皆華猷雅望,標準當世,除目一出,人莫不心許曰,是固宜也。今臣所處,其果宜乎?臣之本末,臣自知之,幼不力學,長益無聞,經術尙矣。詞章亦爾,視不辨根銀·臘獵者,近之以若鹵莽,將何以補闕而掌綸,備顧問而資啓沃乎?其所謂一身光華,適足爲玷辱而止,臣身狼狽,固無足言,淸朝美職之因臣玷辱,豈不惜哉?歷日思量,一往恧蹙,敢暴由中之懇,仰冀體下之恩。伏乞聖明,俯賜鑑諒,將臣新授閣銜,亟許鐫改,俾公器無褻,賤分獲安,千萬幸甚云云。省疏具悉。爾其勿辭察職。
上在景福宮。停常參·經筵。
興寧君緬禮出柩後,大殿·中宮殿,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹·大司諫單子問安。答曰,知道。
傳曰,再明日眞殿茶禮,當自內親行矣。該房知悉。時原任大臣·宗親·儀賓·諸閣臣·儒臣·二品以上入參。
傳曰,發遣吏郞,諸執事淸齋與否,摘奸以來。
御營廳啓曰,本廳千摠吳益善,身病甚重,勢難察任,改差,何如?傳曰,允。
義禁府啓曰,再明日擧動時,本府都事,當爲全數進參,而二員差祭,無以推移,假都事二員,令該曹口傳差出,以爲分排擧行之地,何如?傳曰,允。
上在景福宮。停常參·經筵。
政院啓曰,左副承旨李承宇,今日不爲仕進,卽爲牌招,何如?傳曰,允。
傳曰,禮房承旨,馳詣文廟,奉審摘奸,仍詣受香諸處,奉審摘奸以來。
以左副承旨李承宇牌不進罷職傳旨,傳曰,只推。
政院啓曰,卽者社稷署官員來言,再明日秋享大祭,神位板出安奉還時,提調一員,當爲進參,而都提調李裕元,提調李豐翼,俱有身病,不得進參云。提調卽爲牌招,何如?傳曰,允。
又啓曰,社稷提調李豐翼牌不進推考傳旨,今方捧入,而秋享大祭神位版出安奉還時,當爲進參,如是違牌,事甚未安,提調更爲牌招,何如?傳曰,許遞,前望入之。
社稷提調前望入之,金益文落點。
議政府啓曰,卽見南兵使李鍾承狀啓,則本營所管親騎衛別砲衛,散在各邑,聚會末由,以營下壯健者,抄定別砲衛士二百名,分隊設料,以副應猝之備,而若當都試時,付之原別砲衛,取其長劃一人,直赴殿試,之次一人,直赴會試,又之次,相當軍任調用其餘,計其劃數,分等施賞事,請令廟堂稟處矣。別抄壯健,以備不虞,目下急先之務,而較藝奬拔,亦係不可已事,依狀請施行,何如?傳曰,允。
又啓曰,卽見開城留守李寅應所報,則本營句管關西小米二萬石,今年耗條二千石,依例劃給爲辭矣。支放給代,便成年例,以海西所在丙寅別備穀耗條,依此數劃送,何如?傳曰,允。
傳曰,發遣吏郞,諸執事淸齋與否,摘奸以來。
傳曰,明日出宮內門路,以思政門爲之。
三軍府啓曰,卽接訓鍊都監所報,則今八月初九日,習陣日次,而動駕相値,不得行操云矣,敢啓。傳曰,知道。
兵曹啓曰,今月十一日,一羽禁軍番次,而該番將李敎一,身病猝重,無望供職,呈狀乞遞,改差,其代,依承傳口傳擬入,何如?傳曰,允。
兵曹口傳政事,以申命衍爲羽林將。
兵曹啓曰,迎秋門北邊水門鐵箭破傷處,今已修改矣。把守軍兵,解送直所之意,敢啓。傳曰,知道。
兵曹啓曰,今八月初十日,社稷大祭時,守門當爲塡差,而本曹郞廳·都摠府郞廳·五衛將,除入直與受由呈辭·在外未肅拜,排擬苟艱,依定式軍門將官,代差以入之意,敢啓。傳曰,知道。
承文院啓曰,冬至兼謝恩使,齎去方物,當爲磨鍊,而今春回還使臣加賞事,琿春在逃李東吉押送事,遼陽被盜崔源昌貨物究獲給回事,漂民張雲行·高才淑等兩次出送事,以上五起,以無方物磨鍊之意,分付該曹該院,何如?傳曰,允。
兵曹啓曰,明日親傳香,入直禁軍等,別將,當爲率領侍衛,而禁軍別將許熠,領軍中央赴陣,不得擧行,以一番兼司僕將李容九,使之兼別將擧行,何如?傳曰,允。
又啓曰,明日殿座時,入直禁軍等,別將當爲率領侍衛,而禁軍別將許熠,有身病,不得擧行,二番兼司僕將洪俊謨,使之兼別將擧行,何如?傳曰,允。
上在景福宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。仍詣宗廟,入齋室後,藥房·內閣·政院·玉堂口傳問安。答曰,知道。展拜還入齋室後,藥房·內閣·政院·玉堂口傳問安。答曰,知道。仍詣景慕宮入齋室後,藥房·內閣·政院·玉堂口傳問安。答曰,知道。展拜還入齋室後藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。還宮後,藥房·內閣·政院·玉堂口傳問安。答曰,知道。
傳曰,再明日秋到記,景武臺親臨磨鍊,左承旨,馳往泮宮,明日夕食堂,收取以來。
傳曰,禮房承旨馳詣社稷,奉審摘奸以來。
傳曰,隨駕與留陣軍兵,令各其營別饒次分給。
傳曰,還宮門路,以崇陽門爲之。
傳曰,當臨御政院矣,諸承旨持公事入侍。
傳曰,當臨御玉堂矣,召對爲之。
傳曰,仍御內閣矣,別講爲之。傳曰,輕囚放釋。
政院啓曰,卽者社稷署官員來言,今此秋享大祭神位版出安奉還時,提調一員,當爲進參,而都提調李裕元,有身病,提調金益文,在外不得進參云,何以爲之?敢稟。
傳曰,提調許遞,前望入之,社稷提調前望入之,沈承澤落點。
禮曹啓曰,卽接咸鏡監司金壽鉉移文,則以爲永興·定平·文川鄕校營建年久,大聖殿蓋瓦,間或破傷,雨水滲漏,仰土剝落,丹雘渝色,東西廡與明倫堂,簷椽柱礎,多有朽傷,不得不趁,今修改,告由移還安祭香祝,自本曹啓稟下送云矣。上項永興·定平·文川等三邑鄕校聖殿修改時,先告事由移還安祭香祝,令該司卽速磨鍊下送,從便卜日設行之意,分付,何如?傳曰,允。
禮曹啓曰,全羅道觀察使封進來十月令,宗廟薦新柚子,今初十日薦進,而景慕宮薦新,則慶尙道,例爲封進矣。本道所封,未及上來,莫重薦獻,不可後時,依前例以宗廟薦新加封柚子,同日一體薦進,何如?傳曰,允。
三軍府啓曰,卽接禁衛營所報,則今八月初十日,習陣日次,而大將臣李章濂,有身病,不得行操云矣,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
義禁府啓曰,輕囚放釋事,命下,而保放罪人釜山前僉使趙儀顯,係是重囚,故不得放送之意,敢啓。傳曰,知道。
漢城府啓曰,輕囚放釋事,命下,而在囚罪人金孝哲等六名,係是輕囚,竝放釋之意,敢啓。傳曰,知道。
左邊捕盜廳啓曰,伏承駕前下敎,有輕囚放釋之命,故取考臣廳囚徒案,則俱係賊贓,時無輕囚之意,敢啓。傳曰,知道。
刑曹啓曰,伏承駕前下敎,臣曹所囚中,輕囚罪人金允伯等二十二名,竝放送之意,敢啓。傳曰,知道。
奎章閣啓曰,大駕今已還宮,守宮檢校提學曺錫雨,依定式減下,何如?傳曰,允。
摠戎廳啓曰,謹依下敎,本廳隨駕將校軍兵等處,別饒次分給之意,敢啓。傳曰,知道。
辛未八月初九日辰時,上詣眞殿,茶禮親行入侍時,行都承旨姜蘭馨,左承旨金聲根,右承旨趙定熙,左副承旨李承宇,右副承旨宋熙直,同副承旨李東旭,假注書尹祖榮,記事官金鶴鎭·徐正淳,別兼春秋趙秉鎬·朴定陽·李源逸·金永穆·朴容大,原任提學金炳國·鄭基世,檢校提學曺錫雨,提學金大根,檢校直提學李載冕·閔升鎬·趙成夏,直提學南廷順·趙慶鎬,檢校直閣李世用·李鎬翼·姜,直閣朴鳳彬,檢校待敎金奎軾·金演壽,待敎韓耆東,副提學洪遠植,檢校典翰李會正·金奎弘,典翰權鼎鎬,應敎李載德,副校理徐相敦,修撰徐胄淳,副修撰李載晩,以次侍立。時至,通禮,跪啓請出次。上具翼善冠·袞龍袍·玉帶·黑皮靴,出齋殿。通禮,導上詣版位,跪啓請四拜·興·平身。上行四拜禮訖。通禮,導上詣盥洗位盥洗訖。仍導上詣第一室尊所,近侍監酌訖。通禮,啓請跪。上跪。蘭馨奉香。東旭奉爐。上三上香。蘭馨奉盞跪進。上執盞以授東旭。東旭跪受奠于案上,連獻三盞訖。次詣第二室第三室第四室第五室第六室,行禮如儀訖。通禮,導上降復位,仍啓請四拜·興·平身。上行四拜禮。通禮,跪啓禮畢。判府事李裕元,領議政金炳學,右議政洪淳穆,進前問候訖。上曰,秋雨頻仍,今有晴矣,不有妨於農形乎?裕元曰,列邑雨澤,雖或不均,畿內則農形,如無減傷,木花則似有少損矣。上還入齋殿,命退承史,諸臣以次退出。
辛未八月初九日辰時,大駕詣勤政殿月臺。社稷秋享大祭香祝親傳,仍詣太廟·景慕宮展謁,擧動入侍時,行都承旨姜蘭馨,左承旨金聲根,右承旨趙定熙,左副承旨李承宇,右副承旨宋熙直,同副承旨李東旭,假注書尹祖榮,記事官金鶴鎭·徐正淳,別兼春秋趙秉鎬·朴定陽·李源逸·金永穆·朴容大,檢校直提學李載冕·閔升鎬·趙成夏,直提學南廷順·趙慶鎬,檢校直閣李世用·李鎬翼·姜,直閣朴鳳彬,檢校待敎金奎軾·金演壽,待敎韓耆東,檢校副提學鄭健朝,副提學洪遠植,檢校典翰李會正·金奎弘·李承宇,典翰權鼎鎬,應敎李載德,副校理徐相敦,修撰徐胄淳,副修撰李載晩,以次侍立。時至,通禮,跪啓請外辦。上具翼善冠·袞龍袍,乘輿出思政門。藥房提調基應,副提調姜蘭馨,進前問候訖。仍詣勤政殿月臺。通禮,跪啓請降輿。上降輿,入就版位南向立。引儀,引獻官進詣版位之左。通禮,跪請跪。上跪。香室官員,奉香祝跪授定熙。定熙跪受以進。上受之,以授獻官。獻官跪受香祝以興。通禮,導上降就階下祗送位。獻官,奉香祝由正路出。上鞠躬祗送訖。
傳曰,刑曹判書入侍。
傳曰,漢城右尹入侍。
傳曰,左承旨入侍。以次入侍訖,仍退出。上入幕次,少頃,上出次,乘輦由勤政門·興禮門,出光化門外,進發至宗廟大門外,上降輦乘輿,由東夾門,入至降輿所,上降輿,入齋殿展謁。時至,上改具冕服以出,入就版位,行四拜禮,陞詣廟內奉審訖,仍詣永寧殿,入就版位,行四拜禮,陞詣殿內奉審訖,仍降階。時原任大臣,進前問候訖,還入齋殿。少頃,上改具翼善冠·袞龍袍以出,乘輿出大門外,降輿乘輦,進發至景慕宮大門外,降輦乘輿,由東夾門入,降輿入齋室,展拜。時至,上改具冕服以出,入就版位,行再拜禮,陞詣宮內奉審訖,仍詣望廟樓,入就版位,行四拜禮,陞詣殿內,奉審如儀訖,還入齋殿。傳曰,諸司預備。傳曰,隨駕與留陣軍兵,令各其營,別饒次分給。出傳敎傳曰,還宮門路,以崇陽門爲之。出傳敎傳曰,左右捕盜廳·義禁府·漢城府輕囚罪人放釋。出傳敎傳曰,當臨御政院矣。諸承旨持公事入侍。出傳敎少頃,上改具翼善冠·袞龍袍,出次乘輿,仍出宮門外,降輿乘輦,進發至宗廟前路,上降輦步過,仍乘輦入光化門,由興禮門·維和門,至崇陽門,上降輦,仍御政院,命諸承旨持公事入侍訖。傳曰,當臨御玉堂矣,召對爲之。出傳敎仍御玉堂,行召對訖。傳曰,仍御內閣矣,別講爲之。出傳敎仍御內閣,行別講訖,仍乘輿入永化門,兵曹判書姜㳣,跪稟放仗。承旨請出標信解嚴。上還內,諸臣以次退出。
辛未八月初九日□時,上御承政院。諸承旨持公事入侍時,行都承旨姜蘭馨,左承旨金聲根,右承旨趙定熙,左副承旨李承宇,右副承旨宋熙直,同副承旨李東旭,假注書尹祖榮,記事官李根命·趙鍾翼,以次進伏訖。上曰,史官分左右。仍命諸承旨持公事以進,諸承旨,以次持公事進奏訖。缺上命書傳敎曰,今日臨御本院,卽謹依列聖朝故事也。不可無示意之擧,諸承旨,各熟馬一疋賜給,翰注,各兒馬一疋賜給,首吏與都使令,竝帖加。
辛未八月初九日□時,上御玉堂。召對入侍時,參贊官姜蘭馨,侍講官李載德,檢討官徐胄淳,直閣朴鳳彬,假注書尹祖榮,記事官李根命·趙鍾翼,各持詩傳第一卷,以次進伏訖。上曰,史官分左右。仍開卷。上曰,上番讀之。載德,讀自關關雎鳩,止螽斯三章,仍釋義。諸臣各奏文義訖。上命書傳敎曰,玉署臨講,亦遵列朝故事也。不可無示意,時任與檢校儒臣,各熟馬一疋賜給,本館兼檢書官,各兒馬一疋賜給,首吏與使令,竝帖加。
辛未八月初九日□時,上御內閣。別講入侍時,參贊官趙宅熙,侍講官李載德,檢討官徐胄淳,待敎韓耆東,假注書尹祖榮,記事官李根命·趙鍾翼,各持詩傳第一卷,以次進伏訖。上曰,史官分左右。仍開卷。定熙,讀自桃之夭夭,灼灼其華,止漢廣三章,仍釋義。諸臣各奏文義訖。缺上命書傳敎曰,摛院別講,卽列朝已行之盛事也。今此臨講,豈可無示意之擧?時任與檢校閣臣,各熟馬一疋賜給,檢書官,各兒馬一疋賜給,首吏與都使令,竝帖加。
上在景福宮。停常參·經筵。
自未時至人定,灑雨下雨,測雨器水深一寸一分。
藥房提調趙基應,副提調姜蘭馨啓曰,廟宮展謁,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
禮曹啓曰,宗廟·永寧殿·永禧殿·景慕宮今秋奉審,則俱爲無頉之意,敢啓。傳曰,知道。
傳曰,明日出宮門路,以思政門爲之。
吏曹啓曰,卽接司僕寺牒報,則以爲親臨景武臺秋到記時本寺正,例爲進輿差備,而正朴顥陽,合三呈辭,以在京無故人,卽速變通,差備擧行之地云。朴顥陽改差,其代,口傳備擬以入之意,敢啓。傳曰,知道。
吏曹口傳政事,以李寅正爲司僕寺正。
三軍府啓曰,卽接御營廳所報,則今八月十一日,習陳日次,而親臨秋到記相値,不得行操云矣,敢啓。傳曰,知道。
御廳廳啓曰,本廳中軍李奎奭,身病甚重,勢難察任,改差,何如?傳曰,允。
訓鍊都監啓曰,本都監中軍徐相稷,身病猝重,勢難察任,改差,何如?傳曰,允。
傳曰,雨勢如此,明日秋到記,更待下敎。
奎章閣啓曰,景慕宮望廟樓,今秋大奉審,臣耆東,與本宮提調李承輔,儀賓·宗正卿,進詣展奉,奉審無頉之意,敢啓。傳曰,知道。
上在景福宮。停常參·經筵。
自開東至申時,灑雨下雨,測雨器水深一分。
傳曰,藥房提調許遞,前望入之,內醫提調前望入之,趙性敎落點。
傳曰,秋到記,明日爲之。
以慶尙監司金世鎬狀啓,償債逋還釐正成冊上送事,傳曰,逋還釐正,今雖紛競,經遠之謨,無過乎此,而大抵關西之添餉輕殖,嶺南之償債,此是無窮病源,以一人之貪慾,害及幾萬殘民,是豈可行之事乎?從玆以後,償債一款,永杜其弊,而如或復起於無中生有,則是負國也。以此定式,刋之金石,永久遵行,別成冊子,道伯交龜,面看傳掌。傳曰,明日出宮門路,以思政門爲之。
議政府啓曰,卽見嶺伯狀啓,謄報與聞慶縣囚徒記,則先捉之金泰一,不入於囚徒矣。聞金泰一,卽鄭岐鉉之變幻姓名,秦明叔,卽李弼濟之變幻姓名者,然則金泰一,乃是鄭岐鉉也。囚徒四十四名,雖無贏縮,姓名變幻之由,初不詳書,奏御文字,不當若是疎忽,且此等獄情,如是朦朧,道伯則必緣邑報,而修啓,不察之失,在所難免,從重推考。聞慶縣監金英植,爲先罷黜,其代以延豐縣監李鎬肅,差下,使之除朝辭赴任,以爲治獄之地,延豐之代,令該曹口傳擇差,罔夜下送事,分付,何如?傳曰,允。
禮曹啓曰,卽接京畿監司朴永輔移文,則以爲通津府鄕校聖殿及東西廡,傾仄滲漏,今將修改,告由移還安祭香祝,自本曹啓稟下送云矣。通津府鄕校聖殿修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
兵曹,以尹善應爲御營中軍。
兵曹,以趙羲復爲都監中軍。
兵曹啓曰,宣傳官南錫鉉,五衛將申鍾祿,訓鍊院主簿李秉周,俱以病難供職,呈狀乞遞,守門將韓道崇,除授在外,過限未入仕,竝改差,新除授慶尙右兵虞候白初洙,以痢疾屢朔沈苦,時月之內,萬無登途赴任之望,呈狀乞遞矣。病勢雖如此,不可循例改差,依例罷黜,何如?傳曰,允。
兵曹啓曰,昌德宮衛將李慶大·申永祿俱以病難供職,呈狀乞遞,竝改差,何如?傳曰,允。
兵曹啓目粘連,卽見統制使鄭圭應啓本,則固城府移邑時,監董人及出義願助人等,論賞一款,令該曹稟處矣。都監董前虞候李奎衡等,加資,看役將校朴勉永,帖加成給,似合事宜,係干恩賞,不敢擅便,請上裁校宮看役幼學崔奎鎭,臣曹無相當賞典,置之,何如?啓依允。崔奎鎭段,出義捐財,至於萬兩之多,亦以校宮看役,無弊竣事,誠極嘉尙,何以置之?示意之擧,令廟堂稟處。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,今日殿座時,入直禁軍等,別將當爲率領侍衛,而禁軍別將許熠,有身病,不得擧行,二番內禁衛將具寅喜,使之兼別將擧行,何如?傳曰,允。
傳曰,考官洪祐吉,命官爲之。
傳曰,政官牌招開政。
傳曰,在外同義禁,同春秋許遞,今日政差出。
傳曰,呈告弘文提學許遞,今日政差出。
傳曰,在外摠管許遞,今日政差出。
傳曰,侍衛軍兵令,各其營別饒次分給。
吏曹,聞慶縣監單李鎬肅差下事,承傳。
吏曹口傳政事,以李容元爲延豐縣監。
吏曹啓曰,掌樂院正金在獻,獻陵參奉成孝永,繕工監假監役官洪在新,俱以身病,呈狀乞遞,竝改差,何如?傳曰,允。
又啓曰,通禮院引儀鄭基命,以其身病,呈狀乞遞,改差,何如?傳曰,允。
有政。吏批,行判書金世均,參判趙寅熙牌招不進,參議金益容進。
吏批啓曰,行判書金世均,參判趙寅熙,竝牌招不進,小臣獨政未安,何以爲之?敢稟。傳曰,只出緊任。
以金有淵爲知義禁,鄭順朝爲同義禁,趙性敎爲弘文提學,李晩運爲同春秋,兪能煥爲漢城判官,李圭浩·李憲周爲監察。再政。以李敎寅爲工曹參判,金永均爲同春秋,鄭敏和爲掌樂正,金鳳集爲工曹正郞,徐相敦爲奉常判官,鄭準基爲公事官,洪淳肯爲漢城主簿,元序常爲監察,尹升鉉爲假監役,韓應周爲獻陵參奉,檢書官單徐吉淳。三政。以李秀萬爲副校理,趙秉浩爲健元陵令,假監役尹升鉉,今超通政,朝官年八十,依法典加資,前虞候李奎衡,今加嘉義,僉使金載衡,今加嘉善,已上加資事承傳,贈吏議金宗武,贈吏判例兼,學行卓異贈職事,承傳。四政。以尹橚爲景慕宮令,洪在能爲瓦署別提,洪正謨爲假監役。五政。以李容元爲刑曹正郞,金炳驪爲掌苑別提。六政。以柳驥榮爲刑曹佐郞,黃猷淵爲引儀。七政。以鄭基春爲宗府主簿,任百憲爲內贍主簿。八政。以朴齊性爲活人別提,宗府忠義單李正敎。九政。以裴漢龍爲造紙別提,李象先爲引儀。
兵批,判書姜㳣進,以徐衡淳爲都摠管,李義根·尹善應爲副摠管,李敎一爲宣傳官,成順鎬爲五衛將,金永年爲忠壯將,李象郁爲訓鍊主簿,南百榮爲慶尙右兵虞候,守門將單金相勳,同知單申永祿。再政。以李昇白·朴奎浩爲昌德將,朴冕夏爲御營把摠,同知單黃禴,僉知二單,成順鎬·金永年。三政。以李昌權爲宣傳官,權應圭爲都摠經歷,同知單李漢永。四政。以朴海一爲都摠都事,宋熙昇爲御營把摠,同知單申鍾祿。五政。以李容復爲都摠經歷,李奎大爲訓鍊主簿,同知單李慶大。六政。以李世榮爲訓鍊判官,具東奭爲宣傳官,同知單李昇白。七政。以李兢鎔爲訓鍊主簿,李建晳爲武兼,同知單朴奎浩。八政。以尹昌根爲宣傳官。
弘文館啓曰,新除授副校理李秀萬,卽爲牌招察任,何如?傳曰,允。
御營廳啓曰,謹依下敎,侍衛本廳軍兵等處,別饒次分給之意,敢啓。傳曰,知道。
辛未八月十二日辰時,上詣景武臺。秋到記儒生分製講試取入侍時,行都承旨姜蘭馨,左承旨金聲根,右承旨趙定熙,左副承旨李承宇,右副承旨宋熙直,同副承旨李東旭,注書缺記事官金鶴鎭·徐正淳,別兼春秋趙秉鎬·朴定陽·朴容大,檢校直提學李載冕·閔升鎬,直提學南廷順,檢校直提學韓敬源,直提學趙慶鎬,檢校直閣洪殷謨·李鎬翼·姜,檢校待敎金奎軾·金演壽,待敎韓耆東,副提學檢校典翰金奎弘·李承宇,應敎李載德,以次侍立。時至,通禮,跪啓請外辦。上具翼善冠·袞龍袍,乘輿出思政門。藥房提調趙性敎,副提調姜蘭馨,進前問候訖。仍由勤政·興禮門·用成門,出神武門,詣景武臺。通禮,跪啓請降輿。上降輿陞座。蘭馨,奏請出標信。開布城,使儒生入場,仍讀奏入門單子訖。仍奏曰,從陞中有試官蒙點人,使之下去,一體行禮乎?上可之。讀券官判府事李裕元·李參鉉·南廷順,對讀官金益容·金奎弘·金永穆·李秀萬,考官洪祐吉等,行四拜禮訖。上命試官進前。裕元進前奏曰,秋雨快霽,聖體,若何?上曰,一樣矣。裕元曰,連日勞動,寢睡·水刺之節,何如?上曰,一樣矣。裕元曰,日前臨御,政院·內閣·玉堂,命持公事入侍,且有講對之擧,列聖朝故事也。今殿下,克遵前美,有此盛擧,在庭臣鄰,莫不欽仰攢頌矣。上曰,日前果御三處所矣。上命書表題,擬周群臣賀,豈弟君子,四方維則?參鉉等,跪書讀奏訖。秀萬等,捧出懸之。蘭馨,進講冊單子。上落點。諸生,以次應講。上命試官權退,仍命史官進去,傳諭判府事,卽爲入侍也。裕元進前。上下御製三篇。裕元擎讀訖。上曰,句語,果何如也?裕元曰,御製政院詩,宣布德音達四方之句,孰不仰聖德之克廣?玉堂詩,君臣情志自流通之句,其意甚好,君臣之情,貴相流通,內閣詩,追慕羹墻見帝堯之句,僾然見追慕之誠,溢於詞章,臣不勝欽誦萬萬矣。上曰,大臣,亦爲賡進也。雖未參日前入侍,卿於館閣喉院,皆經長官,何嫌之有乎?裕元曰,臣旣賡進,則諸大臣竝皆賡進乎?上曰,他大臣,不必賡進矣。上命大臣就座,仍命下直守令入侍。守令以次,進前,奏職姓名訖,仍退出。上入小次。蘭馨,以司謁入稟曰,先張已入,出標信開布城,使呈券儒生,次次出送,何如?上曰,以已下標信,擧行,可也。又稟考試,上命考試,裕元考試訖,仍書等,承旨坼封內,讀奏訖。裕元奏曰,生員尹滋鴻,疊呈被選,士習駭然,不可仍置,出付秋曹,照法嚴繩,何如?上曰,士習果駭然矣。照法嚴繩,可也。出擧條仍敎曰,三詩皆就否?裕元曰,俄已賡進,呈于政院矣。上命持來覽訖,敎曰,所進賡詩,極好,儘大臣作也。考試之暇,何以如是善就乎?裕元曰,臣學本荒莾,尤於詞章,非其所長,今日賡進,與有榮焉,而恩褒鄭重,惶懍則極矣。定熙奏曰,開講成命已久,考講諺解,不得待令,儒生應擧,自致遲緩,事未前有,萬萬駭然。當該校書館官員,所當重勘,而本院請推之外,無他可施之罰,何以爲之乎?上曰,事過後拿處,可也。出擧條仍命書傳敎曰,日勢已晩,講比較,勤政殿命官爲之。又命書傳敎曰,考官洪祐吉,命官爲之。仍降座乘輿,由神武門·用成門·興禮門,至勤政門外。承旨請出標信解嚴。上還內,諸臣以次退出。
上在景福宮。停常參·經筵。
政院啓曰,左副承旨李承宇,今日不爲仕進,卽爲牌招,何如?傳曰,允。
傳曰,再明日眞殿茶禮,當自內親行矣。該房知悉,時原任大臣·宗親·儀賓·諸閣臣·諸儒臣·二品以上入參,以左副承旨李承宇牌不進罷職傳旨,傳曰,只推。
傳曰,入格儒生入侍。
禮曹啓曰,先農壇籍田所種稻·豆·太·皮唐黍·皮粘粟·皮稷,親臨觀刈吉日,令日官李秉洪推擇,則來九月初二日初四日俱吉云。以何日定行乎?敢稟。傳曰,初四日定行。
兵曹啓曰,昨日政事中,南行宣傳官尹昌根,末望柳冀洪,昨年已登科第,而只憑額外案,循例擬望,臣不勝惶恐,原望改付標以入之意,敢啓。傳曰,知道。
奉常寺啓曰,祭享所用秋等中脯三百六十三貼,今八月十二日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
以金昌倫拿處傳旨,傳曰,分揀。
奎章閣啓曰,原任待敎徐相翊,父喪第三日,依定式遣檢書官致弔,仍爲勸粥以來之意,敢啓。傳曰,知道。
又啓曰,檢書官徐吉淳,有身病,勢難供職,減下,其代以前薦人金初鉉,依已例除取才差下,令該曹口傳付軍職,使之冠帶常仕,何如?傳曰,允。
傳曰,秋到記,講居首通幼學金命來,製述表居首三下進士安兢遠,竝直赴殿試,講之次通幼學李寅燁等十九人,製述之次草三下進士尹定圭,竝直赴會試,講之次略生員尹永暄等四人,製述之次次上進士鄭晉默等二人,竝給二分,講之次略幼學李晦洙等五人,製述之次次上進士徐龜淳等二人,竝給一分,講之次略幼學卓世容,製述之次次上幼學宋百玉等四人,各史記英選一件賜給。傳曰,入格儒生待令。
辛未八月十三日午時,上御紫薇堂。入格儒生入侍時,右承旨趙定熙,記事官兪鎭學·趙鍾翼·李根命,以次進伏。儒生等序立階下訖。上曰,史官分左右。定熙奏曰,待令儒生,使之陞堂奏職姓名乎?上可之。儒生等,以次陞堂,奏職姓名訖,退立階下。定熙曰,儒生使之頒賞乎?上可之。仍頒賞訖,儒生等,行四拜禮,仍退出。定熙奏曰,昨日賡進詩之當日製進,旣承榻前下敎矣,雖卽分付於從陞人處,而人員數多,或有居外製進之人,自致遲緩,纔於今朝收入,臣不勝悚惶萬萬矣。上曰,人員甚多,不得當日收呈,勢所然也。仍敎曰,賡詩,盡覽後,當還下矣。上命史官就座,又命退諸臣,以次退出。
上在景福宮。停常參·經筵。
興寧君夫人發引,大殿·中宮殿,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹·大司諫,單子問安。答曰,知道。
政院啓曰,左承旨金聲根,左副承旨李承宇,今日不爲仕進,竝卽牌招,何如?傳曰,允。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,吏曹參議有闕之代,前望入之,吏曹參議前望入之,李會正落點。
傳曰,右副承旨許遞,前望入之,承旨前望入之,李奎書落點。
政院啓曰,祭官單子修正,何等愼重,今此景慕宮望祭兼秋夕祭獻官李玄翼,時帶同知,而誤以行護軍啓下,原單子,今方改付標以入,臣之趁不覺察,不勝惶悚,而當該堂上,不可無警,推考,何如?傳曰,允。
以統制使鄭圭應狀啓,換着倭服,入館潛商罪人,已爲梟警,而東萊府使鄭顯德,職管邊務,旣不嚴束,釜山僉使金徹均,邊禦自別,不能察飭,其罪狀,竝令廟堂稟處事,傳曰,已爲戢捉梟警,則容有可恕之道,東萊府使·釜山僉使,不必責備,特爲安徐。
以慶尙監司金世鎬狀啓,尙州牧城堞門樓修葺改建,該牧使閔致序,捐廩經紀,竝圖改觀,誠極嘉尙,監董諸人論賞一款,令該曹稟處事。
傳曰,屢典州郡,優異治績,曾所稔聞,且於今番,勤勞旣多,又捐廩,況張大役,無擾竣畢,豈可無示意之擧?該牧使閔致序,特爲加資。
以咸鏡監司金壽鉉狀啓,慶興府換該公廨,一新改建,該府使馬行逸,不煩民勞,急就成效,有極嘉尙,監董諸人褒賞之典,令該曹稟處事。
傳曰,該府使馬行逸之前後效勞,已爲稔知,而今此移邑,不煩民力,如是易然,萬萬嘉尙,特爲加資。
議政府啓曰,卽見江原監司申應朝狀啓,則昨今兩年公都會及覆試,當爲設行,而第念赴試儒生,亦皆業農收獲,在前此時往來,不無相妨,竝爲姑停,待明年設行事,請令廟堂稟旨分付矣,事勢如此,依狀請許施,何如?傳曰,允。
又啓曰,卽見黃海兵使梁憲洙所報,則以爲隨營牌入防,多年停番之餘,責以徵赴,則邑勢民情,必致罔措,依已例停番,毋論元保軍,每名二兩式,收布雇丁爲辭矣。入防雇立,甚非綢繆之義,而久停之餘,民邑事力,不可不存念,依狀辭許施,何如?傳曰,允。
又啓曰,卽見咸鏡監司金壽鉉狀啓,則道內六鎭諸邑,處在極邊,連値荐歉,民散邑弊,許多徭役,無處責應,勢必民地俱空矣。事係營邑,可以變通者,次第釐正,至於三政之爲民弊瘼,不得不蕩革,諸條臚列登聞外,他弊條之及今矯捄者,先以今年賑餘錢,四萬四千八百三十餘兩,料理給代,而給代弊條,另具成冊上送,竝請令廟堂稟旨分付矣。其一,六鎭諸邑川浦結,竝爲蠲減,陳荒田,民力蘇醒間,特許停稅,姑令隨報收稅,待年豐還起,以充元摠事,泥生之越屬彼邊,此非一一皆然,則有不可永歸陳荒,而特以邇來六鎭民情,有此蠲減與停稅之請矣。但田結所重,旣自別,則亦不當一切準許,川浦結與陳荒結,限三年停稅,使之次次起墾,隨墾隨稅,以充元摠。其一,六鎭及富寧等邑,尤爲偏歉,責稅末由,兩宮及均廳秩付,般益之破傷者,特爲停稅,稅捧應下,從他給代事也。近因歉荒,海民之離散,勢有所不免者,則般盆責稅之無處可徵,誠如狀辭,此亦限三年停捧,以紓一分事力,而今年年形,在在豐登,流民鱗次還集云,姑停之稅,隨令核實,以爲復摠之地。其一,會寧等四邑,差需各種,自田稅與稅劃來,而兩稅,見至枵然,從他給代,在所不已,會寧大同遺在粟六百石,四升布八同,白木二同,竝爲分給作還,立本取耗,以補縮結之稅事也。姑減則姑令給代,係是不容已者,而會寧之作穀取耗,此是田稅出船以前事也,姑爲許施,俾補結縮。其一,會寧等五邑,流絶還,折米一萬九千四百六十餘石,特爲蠲蕩,俾與慶源·慶興,均蒙一視之澤事也,各邑還摠,聞已準充矣。今此流絶之幾近數萬,未知奚爲而然,而藉曰歉餘民戶之不無離散,其數之若是夥多,不可謂之民間未捧,使之另加査覈,更爲登聞後,稟處。其一,會寧·慶源開市,贈給牛一百六十四首,兩市邑及鍾城·穩城,支差生猪四百三口,分定北關諸邑貿納,而己庚荐歉,牛猪俱空,加以今年牛疫,斃盡無遺,以若會減所受價米,萬無貿易之道,而慶興民力,比他尤艱。今年則牛每首,添價三十兩,猪每口添價八兩,與他邑一體磨鍊,自明年爲始,元價外民歛條,以錢給代,外他各邑,區別殘盛,牛猪添價,參量分排。只今年劃給,使之準備市需事也,贈給物種之定價分排,式例攸在也,今不可遽爾低昂,而如有事力之莫可變通處,營邑從便措處。其一,慶源淸市供億大米,復舊例,以明川田稅,別置中十石式,每市年劃送事也。開市事目,行之旣久,而其沿其革,隨其事勢之宜而已。而該邑民力,尤當存念,許令復舊施行。其一,穩城莎草島牧場,本非宜牧之處,自穩城等三邑,歛穀草定牧子,使之喂養,徒費民力,島馬,漸至凋殘,上納,每患充數。且該府海津,只是一津,應供兵中營本府及淸市需用魚物,自致役煩,海民,擧皆流散,課歲白徵,偏及陸民,邑將難支,特許此島,使海民入居,則可有添津補助之效事也,牧子旣渙散矣,馬疋又凋殘矣。將此空閒之地,許民漁農,則公私事,甚得便宜,依此施行。其一,兵營銄還耗米,舂精輸納,爲弊不些,慶源耗米,依昨年慶興代錢例,每石三兩式代錢,外他各邑所在餉穀耗條,俱是兵營支放,亦有衣料之別,而衣資則當以代錢用下者也。北邑民力,無不艱匱,就餉耗中折米本色,折米以土式代納事,北梱之凋弊,伊來太甚,支放元自不敷,士卒無以仰哺,邊垣重地,疎虞可悶,此所以年前耗條之還作本色者也。今若更爲變更,則非但銷刻之爲嫌,該梱事勢,尤難支計,代錢一款,置之,且念道啓中二三條件,旣不許施,則所報成冊,不可不釐正,還爲下送磨鍊登聞事,分付,何如?傳曰,允。
營建都監啓曰,本都監郞廳李秉雲遭故,李容元移拜延豐縣監矣,其代以漢城府判官兪能煥,宗府主簿鄭基春,使之察任,何如?傳曰,允。
奎章閣啓曰,明日卽書香閣望奉審日次,臣進詣擧行之意,敢啓。傳曰,知道。
宗親府啓曰,明日卽天漢殿望奉審日次,臣進詣擧行之意,敢啓。傳曰,知道。
禮曹啓曰,卽接江原監司申應朝移文,則以爲,鐵原府鄕校聖殿,年久頹圮,方營修改,告由移還安祭香祝,自本曹啓稟下送云矣。鐵原府鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又啓曰,來九月初四日親臨觀刈,先農壇享事依例,同日曉頭設行,而親行與攝行之節,何以爲之乎?敢稟。傳曰,攝行磨鍊。
吏曹啓目粘連,觀此藝文館檢閱金鶴鎭以爲,臣從叔父臣永均,方帶同知春秋館事矣,臣所有記事兼御,在下當遞,臣兼職亦爲白有臥乎所,史官春秋,例不得減下,同知春秋館事金永均,似當許遞是白乎矣,宰臣所帶遞仍當否?臣曹不敢擅便,上裁,何如?啓。依回啓施行爲良如敎。
吏曹參議金益容疏曰云云,省疏具悉,所請依施。
檢閱金鶴鎭疏曰,伏以臣,從叔父臣永均,方帶同知春秋館事矣,臣所有記事兼銜,在下當遞,玆敢陳章,仰讀崇嚴,伏願聖慈,俯垂鑑諒,遞臣兼職,以存公格,不勝幸甚云云。省疏具悉。疏辭,下該曹稟處。
上在景福宮。停常參·經筵。
興寧君緬禮發引時,大殿·中宮殿,宗親·儀賓·藥房·內閣·政院·玉堂,口傳問安。答曰,知道。朝廷二品以上·六曹,單子問安。答曰,知道。
藥房提調趙性敎,副提調姜蘭馨啓曰,伏未審夜間聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮則氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而眞殿茶禮相値,不得來會云矣,敢啓。傳曰,知道。
刑曹啓曰,今八月十二日親臨景武臺,秋到記儒生試取入侍時,判府事李裕元所啓,生員尹滋鴻,疊呈被選,士習駭然,不可仍置,出付秋曹,照法嚴繩,何如?上曰,士習果駭然矣。照法嚴繩可也事,命下矣。謹依傳敎,罪人尹滋鴻,依大典會通,科場作奸者,邊遠充軍之文,全羅道全溝縣定配所,卽爲押送之意,敢啓。傳曰,知道。
刑曹啓曰,卽接忠淸監司金炳始文移,則石城縣徒三年定配罪人李伊景,限滿云矣。取考曹上配案,則伊景,以搶奪人財罪,戊辰八月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
辛未八月十五日辰時,上詣眞殿茶禮親行入侍時,行都承旨姜蘭馨,左承旨金聲根,右承旨趙定熙,左副承旨李承宇,右副承旨李奎書,同副承旨李東旭,記事官兪鎭學·金鶴鎭·徐正淳,提學金大根,儉校直提學趙成夏,檢校直閣李鎬翼·姜,直閣朴鳳彬,檢校待敎金奎軾·金演壽,待敎韓耆東,副提學洪遠植,校理趙宇熙,副校理李秀萬,副修撰李載晩,以次侍立。時至,通禮跪啓請出次。上具翼善冠·袞龍袍·玉帶·黑皮靴,出齋殿。通禮導上詣版位,行四拜禮。仍詣盥洗位,盥洗訖。通禮導上詣第一室尊所,近侍監酌訖,通禮啓請跪。上跪,蘭馨奉香,東旭奉爐,上三上香訖,蘭馨奉盞跪進。上執盞以授東旭,東旭跪受,奠于案上。上連獻三盞,次詣第二室·第三室·第四室·第五室·第六室,行禮如儀訖。通禮導上降復位,行四拜禮。通禮跪啓禮畢,時原任大臣進前問候訖。上還入齋殿,命退承史。諸臣以次退出。
上在景福宮。停常參·經筵。
傳曰,向日賜額四十餘處外諸書院,竝爲毁撤,有所處分,于今五六朔,或有啓聞,或有未啓聞,此爲漫漶之計耶?朝令視之弁髦者耶?抑有顧忌處耶?前後飭敎,何等嚴重,其於擧行之道,有若觀望者然,寧有如許道理,不卽擧行之道伯守臣,竝施從重推考。又聞每院廊廡,或爲仍存,汎稱講堂云,與是嘗試之計,士子如欲讀書,則校宮自在矣,守令豈可私自許之?此則各其道伯,一一摘奸後,示警事,自禮曹嚴辭更飭,可也。
傳曰,右副承旨許遞,前望入之,承旨前望入之,鄭雲星落點。
傳曰,金吾堂上許遞,政官牌招開政,如有違牌,勿爲呼望。
傳曰,呈告經筵·藝文提學許遞,今日政,差出。
傳曰,在外工曹參判·臺諫·玉堂,許遞,今日政,差出。
政院啓曰,卽者檢閱李根命,以其親病,陳疏經出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金鶴鎭·徐正淳·趙鍾翼,謂有館規,聯疏徑出,原疏纔已退却矣,竝所堂直捧禁推,傳旨而此與無端徑出有異,推考警責,仍卽牌,推移入直,何如?傳曰,允。
以檢閱金鶴鎭·徐正淳·趙鍾翼,牌不進罷職傳旨。傳曰,只推。
李東旭啓曰,明日傳香,禮房承旨當爲齋宿,右承旨趙定熙所當牌招,而拘於廳規,不得請牌,何以爲之?敢稟。傳曰,牌招。
以右承旨趙定熙,牌不進罷職傳旨。傳曰,只推。
李東旭啓曰,行都承旨姜蘭馨,左承旨金聲根,左副承旨李承宇不爲仕進,右承旨趙定熙牌不進,院中只有臣一人,伴直無人,新除授同副承旨鄭雲星,卽爲牌招,何如?傳曰,允。
傳曰,見窠皆令差出。
吏曹啓曰,掌樂院正鄭敏和,繕工監假監役洪正謨,恭陵參奉安兢遠,東學敎授朴容大,俱以身病,呈狀乞遞,竝改差,何如?傳曰,允。
有政。吏批行判書金世均,參判趙寅熙,竝式暇,參議李會正進。
吏批啓曰,行判書金世均,參判趙寅熙竝式暇,小臣獨政未安,何以爲之?敢稟。傳曰,只出緊任。
以尹基周·南湜爲持平,李有臣爲獻納,愼炳一爲正言,黃普淵爲副應敎,洪在瓚爲修撰,李承輔爲判義禁,林肯洙爲知經筵,徐元輔爲知義禁,鄭泰好·李熙昇爲同義禁,金益文爲藝文提學,崔致恒·洪熹燮爲監察。
再政,以鄭海尙爲刑曹參判,朴孝正爲工曹參判,任應準爲同春秋,金世均爲活人提調,李秉殷爲掌樂正,朴鳳軫爲刑曹佐郞,姜爲東學敎授,丁義轍爲假監役,趙性熹爲恭陵令,檢書官單金初鉉,尙州牧使閔致序今加通政,慶興府使馬行逸今加資憲,已上特爲加資事承傳。直閣單朴鳳彬贈兵參,金學基贈左參成知訓鍊例兼,贈承旨,金魯衡贈兵參例兼,已上鎭撫使金善弼兩代,故學生成顯仁·朴欽謨·金基,已上贈童敎,孝行卓異贈職事,承傳,河必明贈監察,孝行卓異贈職事承傳。三政。以金瓊爲典籍,任興準爲假監役,假監役丁義轍,今超通政,朝官年八十一,依法典加資。
禁衛營啓曰,本營字內,崇禮門東邊第三城廓近處,體城四間頹圮處,今十七日始後改築之意,敢啓。傳曰,知道。
兵曹啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
檢閱李根命疏曰,伏以臣,窽啓顓蒙,百無肖似,而濫偉倖第,旋叨華選,前席珥葦,旣遂覲耿之願,禁省持綾,徒切在公之榮,恩造若偏,愧懼冞深,揆分揣義,曷敢言私,而第臣本生母,素患積聚之祟,年邁成痼,殆無寧時,近因日候驟涼,將攝失宜,一倍添劇,委頓床玆,家僮踵至,促臣歸視,臣自聞此報,方寸煎灼,按住不得,玆敢齎悚呼籲,徑出禁扄,伏望聖慈,俯垂鑑諒,刊臣職而治臣罪,以昭法紀,以安私分,千萬幸甚云云。省疏具悉。爾其勿辭救護。
上在景福宮。停常參·經筵。
自辰時至申時,灑雨下雨,測雨器水深三分。
政院啓曰,左·右史不可不備,檢閱金鶴鎭·徐正淳·趙鍾翼,旣有只推之命,竝卽牌招,推移入直,何如?傳曰,允。
以檢閱金鶴鎭·徐正淳·趙鍾翼,牌不進罷職傳旨。傳曰,只推。
以咸鏡監司金壽鉉狀啓,長津府人命渰死事。傳曰,聞甚矜惻,元恤典外,別加顧助,如有生前身還布,竝蕩減事,廟堂措辭分付。
弘文館啓曰,新除授副應敎黃晉淵,修撰洪在瓚,竝卽牌招察任,何如?傳曰,允。
奎章閣啓曰,檢書官金初鉉有身病,勢難察供職,減下,其代以前薦人趙完鎬,依已例除取才差下,令該曹口傳付軍職,使之冠帶常仕,何如?傳曰,允。
吏曹參議李會正疏曰云云。省疏具悉。爾其勿辭察職。
上在景福宮。停常參·經筵。
政院啓曰,左·右史不可不備,檢閱金鶴鎭·徐正淳·趙鍾翼,旣有只推之命,竝卽牌招推移入直,何如?傳曰,允。以純陵陵上修改時,監董以下別單。傳曰,令該曹考例稟處。
以檢閱金鶴鎭·徐正淳·趙鍾翼,牌不進罷職傳旨。傳曰,只推。
以慶尙左水使尹永夏狀啓,東萊府人命渰死事。傳曰,聞甚矜惻,元恤興外,別加顧助,如有生前身還布,竝蕩減,未拯屍身,期於拯得之意,廟堂措辭分付。
三軍府啓曰,卽接訓鍊都監所報,則今八月十九日,蔓川坪聚軍操鍊云矣,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,而齋日相値,不得爲之之意,敢啓。傳曰,知道。
禁衛營啓曰,本營騎士別將趙文顯身病猝重,勢難察任,改差,何如?傳曰,允。
義禁府啓曰,新除授同義禁鄭泰好,時無職名,令該曹口傳付軍職,何如?傳曰,允。
吏曹啓曰,副護軍孫亮漢名字,改以亮肅事告狀,依例令藝文館給帖,何如?啓依允。
上在景福宮。停常參·經筵。
政院啓曰,明日常參·經筵,取稟。傳曰,停。
政院啓曰,左·右史不可不備,檢閱金鶴鎭·徐正淳·趙鍾翼,旣有只推之命,李根命由限已過,竝卽牌招推移入直,何如?傳曰,允。
以檢閱金學鎭·徐正淳,牌不進罷職傳旨。傳曰,只推。
三軍府啓曰,卽接禁衛營所報,則今八月二十日沙阿里聚軍操鍊,而本府入直騎士,待標信出用云矣,敢啓。傳曰,知道。
兵曹啓曰,宣傳官梁柱甲·李敎一,內禁衛將李奎憲,五衛將成順鎬,忠壯衛將金永年,文臣兼宣傳官金德均·姜文馨,俱以病難供職,呈狀乞遞,竝改差,何如?傳曰,允。
兵曹啓曰,今八月二十日文臣朔試射,官望纔已受點,而停朝市相値,不得爲之之意,敢啓。傳曰,知道。
上在景福宮。停常參·經筵。
藥房都提調李裕元,提調趙性敎,副提調姜蘭馨啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安,答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。傳曰,自再明日進講爲之。
傳曰,東南關王廟修葺之役,今旣告竣,當親行奠酌禮矣,該房知悉,日字以來月旬間擇入。
傳曰,鎭撫營城堞與倉舍營建所入物力,惠廳所在錢五萬兩,先爲劃下事,分付。
禮曹啓曰,傳曰,東南關王廟修葺之設,今旣告竣,當親行奠酌禮矣。該房知悉,日字,以來月旬間擇入事,命下矣。東南關王廟奠酌禮吉日,令日官李秉洪推擇,則來九月十一日十二日俱吉云,以何日定行乎?敢稟。傳曰,南關王廟奠酌禮,十一日定行,東關王廟奠酌禮,十二日定行,禮曹來十月初六日,行宗廟冬享大祭,親祭取稟,奉敎敬依。傳曰,來九月十一日,南關王廟奠酌禮後,仍詣鷺梁,當內三廳試射矣,該房知悉。
傳曰,來九月十二日東關王廟奠酌禮後,仍詣沙阿里,當西北別付料試射矣,該房知悉。
以忠淸監司金炳始狀啓,淹滯惶恐待罪事。傳曰,更勿如是之意,申飭沿路驛站,卿勿待罪事,回諭。
吏曹啓曰,司僕寺正李寅正,繕工監假監役任興準,俱以身病,呈狀乞遞,竝改差,何如?傳曰,允。
三軍府啓曰,卽接御營廳所報,則今八月二十一日沙阿里聚軍操鍊云矣,敢啓。傳曰,知道。
御營廳啓曰,本廳字內興仁門南邊新出二間水口近處體城改築處,女墻,亦已畢築之意,敢啓。傳曰,知道。
辛未八月二十日□時,上御紫薇堂,藥房入診入侍時,都提調李裕元,提調趙性敎,副提調姜蘭馨,假注書李熙圭,記事官趙鍾翼·李根命,以次進伏。醫官李慶年·李漢慶·朴時永·李命錫,以次進伏楹外訖。上曰,史官分左右。裕元進前奏曰,秋日復熱,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,醫官待令,使之入診乎?上可之。慶年等,以次入診候訖。裕元曰,脈候奏之。慶年等起伏奏曰,脈候左右三部調均矣。裕元曰,湯劑更無議定者乎?慶年等曰,別無湯劑之議進矣。裕元曰,換節之時,保嗇爲難,且邇來寒燠不適,諸節連爲太平乎?上曰,別無他症,而微有火氣,如服童便,則如何乎?裕元曰,醫書曰,洩盡眞藥服假藥,十字街上買秋石,秋石卽童便之謂也。寢睡時,頻頻進御,似有奏效,問于醫官,議進好矣。慶年等曰,童便甚好矣。上曰,然則自今夕爲始,進御童便,可也。裕元曰,軫念好藥矣。上曰,有調和之劑乎?裕元曰,薑汁調進,好矣。上曰,火氣別無大段,而有時或升矣。裕元曰,春秋鼎盛之時,每有此證候,此是尋常證候也。臣等少壯之時,亦有火氣,今雖衰老,尙有餘氣,每以童便,臨臥時服之矣。上曰,淸心丸,如何乎?裕元曰,節序已涼,不必進御涼劑,先進童便,更診議定,似好矣。上曰,史官就座,仍命大臣先退。又命退。諸臣以次退出。
上在景福宮。停常參·經筵。
興寧君緬禮,興寧君夫人安葬後,大殿·中宮殿,宗親·儀賓·藥房·內閣·政院·玉堂,口傳問安。答曰,知道。朝廷二品以上·六曹大司諫,單子問安。答曰,知道。備忘記,永宗僉使李秉淑,下直,長弓一張·長箭一部·片箭一部·筒兒一筒,賜給。
傳曰,在外臺諫許遞,政官牌招開政。
傳曰,同副承旨許遞,前望入之。
承旨前望入之,李昌漢落點。
傳曰,行首宣傳官有闕之代,前承旨鄭雲星,還差下,使之承傳擧行。
議政府啓曰,卽聞洪州牧使遭艱云矣。今當秋務旁午之時,有不可遲待道啓後,差代,今日政,各別擇擬之意,分付,何如?傳曰,允。
又啓曰,孟山縣監有闕矣。局殘弊劇,難付生手,以聲績素著人,勿拘常格,各別擇差事,分付,何如?傳曰,允。
又啓曰,臨陂見窠,行將差代矣。積弊之局,不可不另擇,以有聲績人,各別擇擬事,分付,何如?傳曰,允。
兵曹啓曰,訓鍊院主簿崔崇宗,除授在外,過限未肅拜,依法典改差,何如?傳曰,允。
有政。吏批,行判書金世均進,參判趙寅熙,參議李會正牌招不進。
吏批啓曰,洪州牧使,今當差出,而本以湖西雄邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以任泰五爲持平,趙熙重爲正言,洪祐吉爲左參贊,李寅卨爲同經筵,李載純爲司僕正,蔡容默·林瑢相爲監察,宋欽三爲假監役,林炳翼爲獻陵參奉,閔致序爲洪州牧使,檢書官單趙完鎬,承文正字單全洪敎,靈巖郡守鄭騏澤,興陽縣監李德純,已上今超道政加資事承傳。
吏批啓曰,尙州牧使,今當差出,而本州,以嶺南雄邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。
再政。以李承輔爲工曹判書,趙秉老爲尙州牧使。
吏批啓曰,忠州牧使今當差出,而本州,湖西雄邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
三政。以尹庚鎭爲忠州牧使。
吏批啓曰,蔚山都護府使,今當差出,而本府以營下劇邑,物衆地大,素稱難治,不可不擇差,同道及他道有聲績未準朔守令,竝擬,何如?傳曰,允。
四政。以宋寅玉爲蔚山府使。
五政。以李賢器爲孟山縣監。
六政。以金寅根爲臨陂縣令。
七政。以趙中植爲泰仁縣監。
八政。以吳道泳爲廣興奉事。
九政。以金永稷爲南部都事。
兵批,宣傳官單鄭雲星。
政院啓曰,時原任大臣有時急稟達事,率金吾堂上,左·右捕將來詣閣外,請對矣。傳曰,入侍。
傳曰,嶺營在囚罪人李弼濟·鄭岐鉉·崔應奎·鄭玉鉉,竝押上捕廳,爲先嚴覈。
禮曹,冬至兼謝恩使拜表吉日,來十月二十二日卯時,封裹,同月十九日。
禮曹啓曰,卽接京畿監司朴永輔移文,則以爲,永平郡鄕校大聖殿及東西廡以下諸處,滲漏頹圮,今方修改計料,告由移還安祭香祝,自本曹啓稟下送云矣。永平郡鄕校聖殿修改時,先由事告移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又啓曰,卽接慶尙監司金世鎬移文,則以爲,咸安郡鄕校修建已久,大成殿前柱朽敗,四隅滲漏,其所重葺,不容少緩,告由移還安祭香祝,自本曹啓稟下送云矣。咸安郡鄕校聖殿修改時,先告事由移還安祭香祝,卽令該司,照例磨鍊下送,後便卜日設行之意,竝爲分付,何如?傳曰,允。
辛未八月二十一日巳時,上御紫薇堂。時原任大臣率金吾堂上,左右捕將請對入侍時,右承旨趙定熙,假注書金昌倫,事變假注書朴鍾瀅,記事官趙鍾翼·李根命,判府事李裕元,右議政洪淳穆,判義禁李承輔,同義禁李熙昇·鄭泰好,左捕將李鶴榮,右捕將趙羲復,以次進伏訖。上曰,史官分左右。仍命大臣進前。裕元進前奏曰,朝氣過涼,聖體,若何?上曰,一樣矣。裕元曰,寢睡·水刺之節,何如?上曰,一樣矣。各殿問候訖。上曰,今日請對,因嶺伯査啓事而然乎?裕元曰,然矣。領相來詣政府,以有拘忌,不得登筵矣。仍奏曰,聞慶所捉賊漢,今有嶺伯啓本謄報,而其醞釀情節,不覺髮豎而膽掉,至若李弼濟,以漏網之賊,今此見捉,天監孔昭,鄭岐鉉·崔應奎·鄭玉鉉,腸肚相連,陰懷亂逆,似此凶徒,何可一刻容貸於覆載之間乎?玆敢相率求對,亟令王府,拿來四罪人,嚴加鞫問,快正典刑,斷不可已。淳穆曰,聞慶所捉賊黨,見有嶺伯査啓謄報,則紏結醞釀,覆載之所不容也,神人之所共憤也,其中李弼濟,卽漏網之賊,而前後不軌之謀,去益凶悖。今此鄭岐鉉·崔應奎·鄭玉鉉,腸肚相連,陰懷亂逆,排布情節,已盡究覈,似此凶逆,何可久稽王章,晷刻假貸乎?玆敢相率求對,亟令王府,發遣都事,四罪人,具格拿來,嚴加鞫問,快正典刑,斷不可已也。上曰,亂逆從古何限,而豈有如此凶悖之類乎?固當卽地設鞫,而此賊醖釀於湖西,已久矣。擧事於嶺南,亦屢矣,則事在兩道,亦不可不爲先嚴覈,四賊之見囚嶺營獄中者,令左右捕廳,押來應問諸囚,窮覈得情後,自有處置之道矣。裕元曰,今此四賊,神人之所共憤,覆載之所難容,時急懲討,何可暫緩?且獄體至重,不可使捕廳擧行矣。淳穆曰,今此諸賊之凶圖逆節,磔臠之不足,而李弼濟,尙今漏網者也,如此劇逆,不遣府都事,而只令捕校押來,其於事體,恐未知如何矣。上曰,此不可不爲先窮覈者也,王府設鞫,自當繼有處分矣。淳穆曰,以此賊之至凶絶慝,不令王府擧行,似涉有關獄體矣。上命書傳敎曰,嶺營在囚罪人李弼濟·鄭岐鉉·崔應奎·鄭玉鉉,竝押上捕廳,爲先巖覈。仍敎曰,李弼濟,變幻姓名,晉州·寧海等地,屢有作亂,而未捕之漢也。裕元曰,凶徒之變幻,自是伎倆,李弼濟之罪大惡極,有不可勝言矣。淳穆曰,再昨年煽惑妖說於湖中,仍爲逃躱,變幻姓名,昨今兩年,屢有起獄於晉州。寧海等地,至有此聞慶倡亂矣。上命捕將進前。鶴榮等進前。上曰,邪徒與賊徒跟捕之際,每有良民誤捉之弊,故嚴飭校卒輩事,向有所筵飭於前捕將矣。今捕將,亦皆聞知否?此等處,各別審愼嚴束,而今此諸賊,令捕廳擧行,特念列邑之民弊也,校卒不悛舊習,今番下送之沿路,似必有貽弊鬧撓之端,另加操束,在囚諸漢,斯速押上也。鶴榮等曰,向日前捕將處筵飭事,臣等已爲承聞,而謹當悉心奉行,別般嚴束矣。上曰,向日筵敎,以揭板申飭矣,間果揭板,而今捕將,亦見之乎?鶴榮等曰,筵敎已爲揭板,臣等亦詳細敬覽矣。裕元曰,此罪人之令捕廳押上,先旣有軫念於民弊,後當有王章之快伸,聖念攸在,臣等可以仰揣,以捕將擧行言之,我聖上欽恤之盛德,曷敢不奉以對揭乎?上曰,大臣之言,誠然矣。淳穆曰,以向日飭敎,旣有揭板捕廳,則捕將,似當惕念矣。裕元曰,昨日診筵,有童便進御之敎矣,昨夜果爲進御乎?上曰,果服之而似有效矣。裕元曰,藥不可無,而久後奏效,常也。今殿下,旣服童便,久而得效,是臣區區之望也。淳穆曰,上焦降火,莫如童便,久服然後自有其效矣。上命史官就座,仍命大臣先退。又命退。諸臣以次退出。
上在景福宮。停常參·經筵。
備忘記,洪州營將邊晉奎下直,長弓一張·長箭一部·片箭一部·筒兒一箇賜給。
政院啓曰,左副承旨李承宇,今日不爲仕進,卽爲牌招,何如?傳曰,允。
以左副承旨李承宇,牌不進罷職傳旨。傳曰,只推。
議政府啓曰,舍人趙秉鎬,與左參贊洪祐吉,有應避之嫌,呈狀乞遞,今姑改差,何如?傳曰,允。
又啓曰,卽見京畿監司朴永輔所報,則仁川府,旣設武士,而砲科,自本邑每朔課試,統計十二朔,居首一人,每年試取,以爲勸將之道,爲辭矣。置兵而不習其藝,習藝而不賞其才,則其無以聳軍心而勵武技,以若濱海要衝之地,其於不虞之備,實莫勸奬若也,依報辭許施,何如?傳曰,允。
又啓曰,卽見咸鏡監司金壽鉉狀啓,則本營新砲衛三百名,分作左右別試放,勸賞之節,已爲成節目磨鍊,而自今課朔試放,統一年計劃,取優等長劃左右各一人,每十月親騎衛都試時,一體登聞,閑良許赴殿試,出身施以加資事,請令廟堂稟旨分付矣。試放則可以鍊熟矣,科資則可以奬勸矣,藩屛備豫之策,莫有先於此者,依狀辭許施,何如?傳曰,允。
兵曹口傳政事,副司果單趙秉鎬。
三軍府啓曰,慶尙道靑松府別砲手二十名,柒谷府別砲手二十名,順興府官砲手二十名,陝川郡砲手二十四名,開寧縣別砲軍二十名,咸昌縣別破陣砲手二十名,丹城縣砲手二十名,軍威縣砲軍十五名,禮安縣別砲手六名,昌寧縣別砲手二十名,義城縣別砲手三十名,三嘉縣砲手二十名,設置報來,敢啓。傳曰,知道。
兵曹啓曰,來九月十一日,大駕詣南關王廟親行奠酌禮,仍詣鷺梁沙汀,內三廳試射時,及十二日東關王廟親行奠酌禮,仍詣沙阿里,西北別付料試射時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之?敢稟。傳曰,訓局馬軍五哨,步軍十五哨,訓將率領爲先廂,禁營騎士三番,步軍四哨,禁將率領,先廂尾局,別爲先廂,御營騎士三番,步軍四哨,御將率領爲後廂,訓局馬軍一哨,步軍三哨,摠使率領,後廂尾局,別爲後廂,禁軍除入直隨駕,別抄軍二哨,領付中央陣,餘軍留營留陣,置之。
吏曹啓曰,前僉使黃商琦名字,改以胤琪,出身朴志賢名字,改以瑢相事告狀,令藝文館給帖,何如?啓依允。
辛未八月二十二日巳時,上御紫薇堂。進講入侍時,右議政洪淳穆,講官趙基應,參贊官趙定熙,檢討官洪在瓚,假注書金昌倫,記事官趙鍾翼·李根命,各持詩傳第二卷,以次進伏訖。上曰,史官分左右。淳穆進前問候,各殿問候訖。基應,讀自汎彼相舟,止栢舟五章。仍釋義訖。文義缺。
上在景福宮。停常參·經筵。
政院啓曰,左副承旨李承宇,今日不爲仕進,卽爲牌招,何如?傳曰,允。
傳曰,原任直閣李承五馳詣景陵,奉審摘奸,仍留監祭,局內諸陵,一體奉審以來。
以左副承旨李承宇,牌不進罷職傳旨。傳曰,只推。
奎章閣啓曰,檢書官趙完鎬有身病,勢難供職,減下,其代以前薦人金洛龍,依已例除取才差下,令該曹口傳付軍職,使之冠帶常仕,何如?傳曰,允。
禮曹啓曰,卽接西部幼學李哲容所志,則以爲,三從祖靖鎭,嫡妾俱無子,以其同姓十六寸弟漢鎭第二子翊源,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李哲容所訴,旣如此,李漢鎭第二子翊源,立爲李靖鎭之後,何如?傳曰,允。又啓曰,卽接全羅監司李鎬俊移文,則以爲,興德縣鄕校聖殿正堂及東西廡棟椽朽傷,瓦子破碎,每有滲漏之患,趁今修葺計料,告由移還安祭香祝,自本曹啓稟下送云矣,與德縣鄕校聖殿修改時,先告事由移還安祭香祝,卽令該司熙例磨鍊下送,從便卜日設行之意,竝爲分付,何如?傳曰,允。
辛未八月二十三日巳時,上御紫薇堂。進講入侍時,講官李參鉉,參贊官李東旭,檢討官李晩由,假注書金在鼎,記事官趙鍾翼·李根命,各持詩傳第二卷,以次進伏訖。上曰,史官分左右。上開卷。參鉉,讀自綠兮衣兮,止綠衣四章。仍釋義訖。缺上曰,今日登筵諸臣中居鄕幾人乎?東旭曰,臣居松都矣。晩由曰,臣居慶尙道禮安矣。在鼎曰,臣居平安道平壤矣。上曰,松留治績,何如?東旭曰,松留之新政,方蔚然矣。上曰,經歷,何如?東旭曰,經歷亦善治矣。上曰,果無弊乎?東旭曰,然矣。上曰,禮安守治績,何如?晩由曰,臣上來已久,不知其近日治績也。上曰,何間上來也?晩由曰,正月上來也。上曰,其時守令,誰也?晩由曰,鄭基曾,而今已遞也。上曰,新官,誰也?晩由曰,洪在錫,而姑未赴任也。上曰,鄭基曾之其時治績,何如?晩由曰,政尙廉明,事多綜實,吏民,頌其俱便也。上曰,監司治績,何如?晩由曰,近日治績,未能詳擧,而恩威溢於全省,聲績洽於列郡,人莫不稱之以賢監司也。上曰,箕伯與本倅治績,何如?在鼎曰,臣自鄕上來,久矣。上曰,何時上來乎?在鼎曰,昨年十月上來矣。聞傳說則監司善治優績云,而庶尹則赴任纔數旬矣。上曰,舊官何如耶?在鼎曰,廉潔爲治矣。
上在景福宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。大妃殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,右副承旨李昌漢,今日不爲仕進,卽爲牌招,何如?傳曰,允。
兵曹啓曰,來九月初二日,大駕詣先農壇親臨觀刈時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊。餘軍留營,何以爲之乎?敢稟。傳曰,依親耕時例磨鍊。又啓曰,今此冬至兼謝恩使一行,赴燕時,所把驛馬,預先分定,然後可無窘急之弊,今亦依例前期知委,而應把驛馬四十五疋內,忠淸道八疋,全羅道十疋,慶尙道二十疋,來十月十五日,京中逢點,江原道四疋,咸鏡道三疋,直送安州,來十月十八日逢點事,各道監司處,行移,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
辛未八月二十四日巳時,上御紫薇堂。進講入侍時,講官姜㳣,參贊官李東旭,侍講官黃普淵,假注書金昌倫,記事官趙鍾翼·李根命,各持詩傳第二卷,以次進伏訖。上曰,史官分左右。仍開卷。㳣讀自燕燕于飛,止燕燕四章。仍釋義訖。文義缺上曰,向者以賡進詩,揭板政院之意,有所下敎矣,近果何爲耶?東旭曰,今幾正書,方將就刻役矣。上曰,內閣,何如?東旭曰,內閣則臣院不能看察,故不知也。上曰,玉堂,何如?東旭曰,玉堂亦已正書云矣。東旭更奏曰,向伏承司謁口傳,刻役已訖則勿爲塡彩,卽爲入稟之敎,故其時自本院·內閣·玉堂,一體知委矣。上曰,然乎?
上在景福宮。停常參·經筵。
藥房提調趙性敎,副提調姜蘭馨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳國,右議政洪淳穆有身病,左議政未差,不得來會云矣,敢啓。傳曰,知道。
傳曰,今番東南關王廟奠酌禮時,服色與侍衛,依遠幸例磨鍊,儀仗仗馬·副駕轎,不緊侍衛,竝置之。
傳曰,奉審閣臣入侍。
以慶尙監司金世鎬狀啓,南海縣人命渰記事。傳曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
左右捕盜廳啓曰,嶺營在囚罪人李弼濟·鄭岐鉉·崔應奎·鄭玉鉉,今纔押來,故罪人鄭岐鉉·崔應奎,左捕廳嚴囚,李弼濟·鄭玉鉉,右捕廳嚴囚之意,敢啓。傳曰,知道。
辛未八月二十五日辰時,上御紫薇堂,進講奉審閣臣同爲入侍時,判府事李裕元,講官趙性敎,參贊官李東旭,檢討官李晩由,假注書金在鼎,記事官趙鍾翼·李根命,各持詩傳第二卷,原任直閣李承五,以次進伏訖。上曰,史官分左右。裕元進前奏曰,連日日候甚好,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。上曰,童便,已服五日,而頗有其效,欲間日服之也。裕元曰,一時症候,旣有奏效,則不必多進,有症候之時,進御好矣。上誦前受音一遍訖,仍開卷。性敎,讀自日居月諸,止日月四章。仍奏釋義之際,上曰,日居月諸,如舜之號泣于旻天也,日月與天地,其義一也。性敎曰,然矣。號日月而訴之,與號泣于旻天,一是疾痛之至情,其義固無異也。裕元曰,呼日月,取其容光必照,有以燭閨門之隱也。上曰,出自東方者日是出東,而月則望,然後出於正東乎?性敎曰,然矣。日恒明,月則有盈有闕,望而後盛,與日皆出東方。註疏或曰,日喩國君,月喩夫人,言夫人盛時,與國君同位云,而此與朱子集註,有異,故不取也。裕元曰,講官之言,近理也。上曰,果近理,而誠如註疏之言,此章之義,屬之比也,可矣。性敎曰,然矣。經旨以朱子集註,爲重,故註疏之言,只是考證而已也。裕元曰,臣今見小註,舜號泣于旻天之說,昭載,而大文之父兮母兮句,亦合于日月天地之義矣。上曰,小註果有號旻天號父母之說矣。裕元曰,聖人之言,與合天地,俄者下敎,日月譬於旻天,卽小註之義也。上曰,至於小註,潛心翫之,則皆是切當矣。裕元曰,臣常以小註,省覽仰奏矣。今有虛受之量,聖學將就,可以仰揣矣。上曰,註釋懸吐,或有未詳處,一從表義而看之,亦可也。上命授書算于性敎,上讀新受音十遍訖。性敎還納書算。上曰,胡能有定者,莊公狂惑放蕩之謂歟?裕元曰,然矣。古處不以古道處之,古處,卽舜之克諧二女,文王之刑于寡妻之義也。上曰,奉審閣臣進前,承五進前奏曰,臣承命馳詣景陵陵上奉審則安寧,碑閣·丁字閣,奉審則無頉,祭物祭器·祭井,看審則精潔,諸執事摘奸則無頉,仍詣健元陵陵上奉審則安寧,碑閣·丁字閣,奉審則無頉,仍詣顯陵陵上奉審則安寧,碑閣·丁字閣,奉審則無頉,仍詣穆陵陵上奉審則安寧,碑閣·丁字閣,奉審則無頉,仍詣徽陵陵上奉審則安寧,碑閣·丁字閣,奉審則無頉,仍詣崇陵陵上奉審則安寧,碑閣·丁字閣,奉審則無頉,仍詣元陵陵上奉審則安寧,碑閣·丁字閣,奉審則無頉,仍詣綏陵陵上奉審則安寧,碑閣丁字閣奉審則無頉,仍詣景陵,仍留監祭,將事安寧之意,敢此仰達矣。上曰,諸陵與碑閣·丁字閣,俱爲太平乎?承五曰,皆太平,而綏陵紅箭門外,石橋頹圮,方始改築之役矣。上曰,始役爲幾日,而自營建都監爲役乎?承五曰,方始土役,未就石役,而自營建都監爲之云矣。上曰,奉審閣臣先退。上曰,一章,言寧不我顧。二章,言寧不我報。三章,言俾也可忘。四章,言報我不述。句語節節益深也。莊公,不循義理,而莊姜猶有望之之意,豈不賢乎?裕元曰,詩之句作,多有一節深於一節者矣。性敎曰,以莊姜之賢,見棄如此,而此詩四章,辭懇意切,庶幾有望者,出於性情之正也。裕元曰,蓋婦人之所天也,夫則夫雖棄我,我不可棄其所天也,故辭旨反復悲切,猶有庶幾改之之望,此其性情之正也。性敎曰,夫婦,人倫之始,而百福之原也。故君子造端乎夫婦,而夫婦相得,家道和,和氣致祥,文王二南之化,克著正家之道,琴瑟鍾皷,盡其和樂之意,乃有百世本支之慶,苟或夫妻反目,則家道乖,乖氣致沴,莊公,惑於嬖妾,賢如莊姜,猶見疏棄,大失家道之正,以至後日之亂,禍福無不自已求之者,於此尤可驗矣。蓋夫婦之道,惟在謹始,身修然後家齊,修齊者,治平之本也,未有身不修而家齊治平者也。裕元曰,夫婦,至近也,而其禮至敬,故講官,引人倫之始,敷衍仰奏者,此也。晩由曰,臣受讀於父師之時,有所講論於言外之旨矣,夫太極之一陽爲日,一陰爲月,陰陽和而日月有常,陰陽不和而日月失常,栢舟章日月迭微,此是陰陽不和之所致也。後世之爲人君者,與天地合其德,與日月合其明,近自閨門之內,遠而至於天下,無徽不燭,無物不和,則雖愚夫愚婦,各得其所矣,伏願省念焉。東旭曰,講官儒臣,備陳無餘,臣無容更達矣。上掩卷,命史官就座。又命退,諸臣以次退出。
上在景福宮。停常參·經筵。
藥房口傳啓曰,臣等卽伏聞承候官所傳之言,則大妃殿,以感滯之症,今有靡寧之候,湯劑自內煎進,下情伏不勝驚慮之至,亟許臣等率醫官入診,詳承症候,議定湯劑,千萬顒祝,惶恐敢啓。答曰,知道。諸節,漸次向安,湯劑,自內爲之,卿等不必入侍矣。
又啓曰,大妃殿感滯之候,少間,益有差勝之效乎?俄上口啓,未蒙允許,區區下情,不勝憂慮,此時診察,詳承症候,議定湯劑,不容少緩。伏乞亟許臣等率醫官入侍,千萬顒祝,惶恐敢啓。答曰,知道。諸節益有勝度,湯劑自內連爲煎進,卿等不必入侍矣。
又啓曰,俄上再啓,伏請大妃殿入診矣,及承批旨,諸節,益有勝度,不必入侍之下敎,區區下情,不勝焦迫,玆敢更籲。伏乞亟許入診之命,詳承少間諸節,議定湯劑,而臣等亦不敢偃然退處,仍許本院直宿之命,千萬顒祝,惶恐敢啓。答曰,知道。入診,自內爲之,而諸節益有差勝之效,直宿置之。
傳曰,戶曹判書金炳國,司僕正李載純,別省記。
以司謁口傳下敎曰,醫官全東爀·金鴻男,別省記。
以司謁口傳下敎曰,傳命誤傳之司謁崔翊臣,令攸司科治。
傳曰,進講待下敎。
左右捕盜廳啓曰,嶺營押來在囚罪人李弼濟·鄭岐鉉·崔應奎·鄭玉鉉等四漢,卽當嚴覈之不暇,而千里驅馳,形殼若存若無,萬難究覈,待數日治療後,到底嚴覈之意,敢啓。傳曰,知道。
兵曹啓曰,今九月十一日南關王廟親行奠酌禮後,仍詣鷺梁沙汀,內三廳試射時,十二日東關王廟親行奠酌禮後,仍詣沙阿里,西北別付料試射時,各差備所把驛馬,磨鍊書入,而本曹驛馬外,不足之數,依近例京畿驛馬十五疋補把事,分付本道之意,敢啓。傳曰,知道。
辛未八月二十六日辰時,上御紫薇堂。進講入侍時,講官朴永輔,參贊官李承宇,侍讀官趙宇熙,假注書金昌倫,記事官趙鍾翼·李根命,各持詩傳第二卷,以次進伏訖。上曰,史官分左右。上誦前受音一遍訖,仍開卷。永輔,讀自終風且暴,至擊鼓五章。仍釋義訖。上曰,願言則啑啑者,謂鼻窒成病耶?永輔曰,然矣。人氣內愆之時,外襲風寒,則閉鬱不通,每有此病,莊姜之憂思到此,亦如此病矣。此章當在綠衣之下,以詩旨推之,栢舟·綠衣·終風·日月·燕燕,次序當然矣。上曰,然矣。此章,在前章之下矣。上曰,于嗟洵兮,不我信兮,則衛人從軍者,前有夫婦偕老之約,而今當行役,前約未伸,而今別又愁,其言,安得不然乎?永輔曰,然矣。仍奏曰,擊鼓詩,是衛人從軍者所作,以若微末賤人,其所賦懷,至於上徹。蓋上古太師陳詩,以觀民風,是以閭巷庶民之一憂一樂,在上者,無不知之。虞舜之明四目達四聽,亦由是道也,後世則不然,殿陛之上,壠畝之中,漠然若霄壤之不可梯接,民有疾苦,何以知之?旣不知之,亦將何以撫恤乎?伏願殿下,於察民隱之情,深加懋念焉。上曰,講官之言,誠然矣。土國城漕,我獨南行,則一邊起土功,一邊起軍旅,衛民之塗炭,亦極矣,此必是州吁纂位之時也。永輔曰,然矣。土國城漕,雖云勞苦,從軍者反有羡意也。上曰,從軍者之心,謂土國城漕,今雖勞苦,而役訖則將歸家,我之南行,實有鋒鏑死亡之患,頓無生還之期,是以憂心有沖云,則其情狀,可矜矣。永輔曰,然矣。相逢之初,旣成誓約,今不徒未守其約,反有鋒鏑死亡之憂,其言之怨,自然如是矣。
上在景福宮。停常參·經筵。
藥房口傳啓曰,大妃殿靡寧之候,夜來漸臻勝度乎?昨日雖伏承益有差勝,直宿置之命,區區下情,轉益憂慮,不敢退處,相率聯籲。伏乞亟許臣等率醫官入診,詳承症候,議定湯劑,千萬顒祝,惶恐敢啓。答曰,知道。大妃殿進御加味二陳湯一貼製入事,榻前下敎。禮曹啓曰,卽接江原監司申應朝移文,則以爲,杆城郡鄕校聖殿,年久頹圮,方營修改,告由移還安祭香祝,自本曹啓稟下送云矣。杆城郡鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
兵曹啓目粘連,觀此黃海水使尹狀啓,則登山僉使張好仁,煮硝繕械,不顧殘廩而優備,矯弊撫卒,先事施惠而綏懷,治績已著,海門有恃是白如乎,該僉使之實心奉公,極爲嘉尙,令該曹稟處亦爲白有臥乎所,以若鎭將,不顧殘廩,而優備繕械,矯弊撫卒,而海門有恃,似當施以加資之典是白乎矣,係于恩賞,不敢擅便,上裁,何如?啓依回啓施行爲良如敎。
上在景福宮。停常參·經筵。
藥房口傳啓曰,昨日大妃殿湯劑進御之後,諸節益臻康復乎?臣等達宵憂慮,不任憧憧,湯劑不可不趁早議定,亟許臣等率醫官入侍,以爲診察之地,千萬顒祝,惶恐敢啓。答曰,知道。
大妃殿進御交感二陳湯,自今日二貼式限十貼製入事,榻前下敎。
奎章閣啓,直提學李載元母喪卒哭日,依定式遣檢書官,勸肉以來之意,敢啓。傳曰,知道。
義禁府啓曰,領運差使員薺浦萬戶吳昌烈原情云云。傳旨內辭緣,泛稱遲晩,刑推得情,何如?啓。除刑推議處爲良如敎。
上在景福宮。停常參·經筵。
藥房都提調李裕元,提調趙性敎,副提調姜蘭馨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿調攝中氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,大妃殿調攝中氣候,益臻康復,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右〈議政〉淳穆有身病,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,副學·東璧·外玉堂,竝許遞,前望入之。
弘文館啓曰,下番闕直,事甚未安,應敎李載德,副應敎黃普淵,竝卽牌招,姑降入直,何如?傳曰,允。
玉堂前望入之,校理金裕行·趙秉轍,副校理鄭學默·洪健植,修撰趙宇熙·李秀萬,副修撰尹用求·閔泳穆落點。傳曰,未肅拜臺諫許遞,前望入之。臺諫前望入之,持平朴鳳彬落點。
傳曰,大妃殿諸節,快有勝度,藥房口啓問安,勿爲之。
兵曹口傳政事,副司果單崔鳳九·朴容大,以司謁口傳下敎曰,內侍府書員太敬瑨·郭允基,僞造啓字,盜踏印信,內官祿報,虛名冒錄,莫重倉穀,無難偸食,積有年所,究厥所爲,萬萬痛惡,出付捕廳,前後情節,到底窮覈以聞。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
宗親府啓曰,明日卽天漢殿朔奉審日次,臣升洙,進詣擧行之意,敢啓。傳曰,知道。
禮曹啓曰,卽接慶尙監司金世鎬移文,則以爲,金山郡鄕校聖殿修建已久,頹圮日至,其所重葺,不容少緩,告由移還〈安〉祭香祝,自本曹啓稟下送云矣。金山郡鄕校聖殿修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
議政府啓曰,卽聞今番鳥嶺關內賊徒追捕之時,時値昏夜,不無行人之混捉云,此不可遲待獄事之究竟,亟令道臣,詳査虛實,如有無辜之民,直爲放送後啓聞之意,行會,何如?傳曰,允。非但昏夜之誤捉,亦必有査庭橫罹之弊,各別明査,若有混捉之民,卽卽放送事,分付錦·嶺兩道道臣處。
吏曹啓曰,掌樂院正李秉殷,奉常寺正韓緻奎,僉正韓兢烈,繕工監假監役官宋欽三,南部都事金永稷,俱以身病,呈狀乞遞,竝改差,何如?傳曰,允。
政院啓曰,卽者吏曹郞廳來言,臺諫有闕,政事取稟。傳曰,當日爲之。
政院啓曰,卽者吏曹郞廳來言,政事當日爲之事,命下矣。行判書金世均,參判趙寅熙,參議李會正,俱以病不來,不得開政云,竝卽牌招,何如?傳曰,待明朝牌招。
弘文館啓曰,新除授校理趙秉轍,副校理洪健植,修撰趙宇熙·李秀萬,副修撰尹用求·閔泳穆,竝卽牌招,推移入直,何如?傳曰,允。
又啓曰,新除授校理金裕行,時在京畿利川地,副校理鄭學默時在廣州地,經筵入番事緊,請竝斯速乘馹上來事,下諭。答曰,依啓。
又啓曰,下番姑降入直,事甚未安,修撰趙宇熙·李秀萬,副修撰尹用求·閔泳穆,竝卽牌招推移入直,何如?傳曰,允。
左右捕盜廳啓曰,臣廳在囚罪人李弼濟·鄭岐鉉·崔應奎·鄭玉鉉等四漢,今方合坐,嚴覈之意,敢啓。傳曰,知道。
兵曹啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
禁衛營啓曰,南關王廟正殿與廟內諸處,自營建都監修改,今已畢役之意,敢啓。傳曰,知道。
禁衛營啓曰,本營軍色從事官李源逸,以北評事,今方出去矣,不可久曠從事官之任,今姑改差,何如?傳曰,允。
大護軍閔致庠疏曰云云。答曰,省疏具悉。卿其往省焉。日記廳堂上閔泳達。郞廳李載崐·朴台淳。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,黃海監司徐元輔,限一瓜仍任。
傳曰,弘文提學許遞,今日政,差出。
傳曰,在外金吾堂上許遞,今日政,差出。
傳曰,在外摠管許遞,今日政,差出。
禮曹,今九月二十五日,中宮殿誕日陳賀時,應行節目,參考前例磨鍊爲白去乎,依此擧行,何如?啓。權停爲良如敎。
兵曹啓曰,忠壯衛將金鎭民,昌德宮衛將李昇白·朴奎浩,武臣兼宣傳官朴準赫,守門將李義植,俱以病難供職,呈狀乞遞,竝改差,何如?傳曰,允。
有政。吏批,行判書金世均,參判趙寅熙進,參議李會正牌招不進,以李載德爲執義,李冕柱爲司諫,金東軾爲掌令,金永穆爲獻納,洪殷謨爲檢詳,趙文顯爲兵曹參知,李參鉉爲知經筵,嚴錫鼎爲知義禁,徐璟淳爲同經筵,李承輔爲弘文提學,李敦夏爲掌樂正,崔鳳九爲奉常正,李永爲僉正,石宗珍爲禮曹正郞,金用鼎爲承文判校,黃基鍾爲假監役,任悳準爲南部都事,朴寅陽爲西部都事,韓震鉉爲純陵奉事,李燮夏爲純陵參奉,檢書官單金洛龍,承文判校李東韻,今加通政,滿三十朔,依法典陞堂上,黃海監司徐元輔,限一瓜仍任事承傳,故參奉安允悌贈僕正,學生崔光漢·李亨祿,贈童敎,已上,孝行卓異贈職事承傳。再政。以趙秉稷爲應敎,洪羲燮爲禮曹佐郞,李圭常爲工曹佐郞,柳龍銿爲典籍,金龜根爲永禧殿參奉,崔永述爲和陵參奉,兵曹參議單趙文顯,參知單崔尙儒,舍人單洪殷謨,登山僉使張好仁,今加嘉善加資事承傳。三政。以劉學洙爲典籍,分敎官單朴陽燮。
兵批,判書姜㳣進,以鄭文升爲知事,鄭泰好·吳夏泳爲副摠管,李熙觀·李南輯爲宣傳官,宋熙直爲內禁將,柳經渭爲五衛將,沈宜夏·朴离舜爲忠壯將,邊杓星·李義旭爲昌德將,具鳳祖爲訓鍊主簿,閔泳穆·李載悳爲文兼,閔周鎬爲武兼,洪淳台爲守門將,李寬修爲加里浦僉使·金錫奎爲安骨萬戶,崔永純爲古突山別將,副司勇玄濟慶·玄濟應·趙基錫。再政。以李根豐爲禁衛把摠,同知單邊杓星,僉知二單柳經渭·朴离舜。
弘文館啓曰,應敎李載德移拜執義,新除授趙秉稷,卽爲牌招察任,何如?傳曰,允。
議政府啓曰,卽見慶尙左兵使具冑元,因鳥嶺賊變事馳啓者,則聞慶縣監姓名,誤以已遞之趙在淳書之矣。此是枚擧安東鎭所報而然,則當初做錯,在於本鎭,當該營將安鶴善,爲先罷黜,奏御文字,有失照檢,該帥臣推考,雖以政院言之,初不察推,循例啓下,殊甚未安,當該承旨,亦爲推考,何如?傳曰,允。此必是無妄之過,營將罷黜安徐,施以重推之典。
三軍府啓曰,本府武從事官趙贄顯奔走勤仕,再滿十五朔,依例陞敍,或守令除授事,捧承傳施行,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
左·右捕盜廳啓曰,在囚嶺營押來罪人崔應奎,今月初一日巳時量,物故,令漢城府,依例行檢之意,敢啓。傳曰,知道。
義禁府啓目粘連,向前吳昌烈亦領運不善,操飭稅穀,竟至臭載,揆以漕法,焉逭重勘,以此照律,何如?啓依允。
又照目粘連,領運差使員薺浦萬戶吳昌烈矣,本府議啓內,領運不善,操飭稅穀,竟至臭載,揆以漕法,焉逭重勘?以此照律,罪杖八十收贖,奪告身,三等私罪,奉敎依允。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,再明日親刈,遣右議政攝刈。
以北兵使金箕錫狀啓,匪類犯越,其在管轄,惶恐待罪事。傳曰,勿待罪事,回諭。
禮曹啓曰,今九月初四日親臨親刈時,先農壇享事,同日曉頭設行事,已爲啓下矣。遣右議政攝刈事,命下則先農壇享事,不爲設行之意,敢啓。傳曰,知道。
又啓曰,來十月初六日,行宗廟冬享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
議政府啓曰,卽見江原監司申應朝狀啓,則莊陵奉審,固當依例擧行,而痰癖之症,一倍添劇,萬無馳進之望,以地方官替行事,請令廟堂稟旨分付矣,事勢如此,依狀請施行,何如?傳曰,允。
議政府啓曰,卽見咸鏡監司金壽鉉狀啓,則美錢前僉使金龍弼,逃民之越來,趁不修報,揆以擧行,極涉駭然,不可以已遞仍置,其罪狀,令攸司稟處矣。報牒之稍遲時日,諒由無妄之過,而遞任且久矣,還不足深責,論罪一款,姑爲安徐,何如?傳曰,允。
禁衛營啓曰,本營哨官李容直,身爲兼參軍,不勤巡山,汰去之意,敢啓。傳曰,知道。
左右捕盜廳啓曰,在囚嶺營押來罪人等,身病尙未快差,合坐姑爲撤罷,待差病更覈之意,敢啓。傳曰,知道。
吏曹啓目粘連,觀此弘文館副校理洪健植上疏,則以爲,臣兄臣遠植,方帶副提學矣。臣所帶兼春秋之銜,其爲應避,與前無異,亟遞臣所帶兼銜亦爲白有臥乎所,相避之法,在下當避,弘文館副校理洪健植所帶兼春秋館記注官之銜,今姑減下,何如?啓依允。
校理洪健植疏曰,伏以臣,於玉署之職,乍蒙恩諒,旋又濫叨,除書聯翩,感惶彌增,而第臣兄臣遠植,方帶副提學矣,臣之所帶兼春秋之銜,其爲應避,與前無異,不揆煩瀆,冒悚控籲。伏乞聖慈,俯垂鑑諒,亟遞臣所帶兼銜,以存公格,以安私分焉,臣無任云云。省疏具悉。疏辭,下該曹稟處。
上在景福宮。停常參·經筵。
政院啓曰,明日常參·經筵,取稟。傳曰,停。
政院啓曰,新除授知義禁嚴錫鼎,除拜後,過三日,不爲出肅,依定式推考警責,仍卽牌招察任,何如?傳曰,允。
傳曰,鎭撫使之代,鎭撫中軍金善弼除授,仍爲赴營,鎭撫中軍之代,令該曹口傳差出,不日下送。
議政府啓曰,鎭撫中軍,行將口傳差出,此時此任,不可不愼擇,勿拘階梯,各別檢擬事,分付,何如?傳曰,允。
兵曹,鎭撫使單金善弼除授事承傳。
吏曹啓曰,卽接奉常寺牒報,則以爲,今此攝刈時,本寺正僉正,例以差備官進參,而正崔鳳九,僉正李永,俱有身病,不得進參,卽速變通,以爲及時擧行之地云,正崔鳳九,僉正李永竝改差,其代口傳備擬以入之意,敢啓。傳曰,知道。
吏曹口傳政事,以韓緻奎爲奉常正,韓兢烈爲奉常僉正。
宗親府啓曰,卽接內需寺牒報,則咸興·永興兩本宮,十月別大祭時,造燭封香吉日,令日官推擇,則今月十八日辰時,衣襨香燭祭品奉詣吉日,同月十九日午時俱吉云,以此日時擧行之意,敢啓。傳曰,知道。衣襨香燭,謹當親傳,而處所,以本府爲之,齋宿於便殿矣。
奎章閣啓曰,檢書官金洛龍,有身病勢難供職減下,其代以前薦人姜德秀,依已例除取才差下,令該曹口傳付軍職,使之冠帶常仕,何如?傳曰,允。
鎭撫使鄭歧源疏曰云云。答曰,省疏具悉。卿於綰符仗鉞之地,聲績茂著,尙有軍民之餘頌,且今番洋擾,勤勞旣多,曾有晉其資而示其意矣。見今許大設施,無異創始,則此時責效,較前尤急,而卿以病情之沈苦,其辭也甚切,所請不得已依施。
上在景福宮。停常參·經筵。
政院啓曰,明日常參·經筵,取稟。傳曰,停。
政院啓曰,卽者吏曹郞廳來言,以鎭撫使下批政事,取稟。傳曰,當日爲之。
傳曰,右副承旨·同副承旨,竝許遞,前望入之。
承旨前望入之,尹泰經落點,李種兢添書落點。
政院啓曰,新除授承旨李種兢,時在忠淸道瑞山地,斯速乘馹上來事,下諭,何如?傳曰,許遞。前望入之。
承旨前望入之,李昌漢落點。
傳曰,金吾堂上,竝許遞,今日政,差出。
傳曰,當該吏曹堂上,捧納承旨,竝推考。
兵曹口傳政事,以梁柱台爲鎭撫中軍。
兵曹,知三軍府事金善弼。
弘文館啓曰,副校理鄭學默自鄕上來云,卽爲牌招察任,何如?傳曰,允。
吏曹啓曰,成均館典籍金瓊繕,工監假監役官黃基鍾,和陵參奉崔永述,俱以身病,呈狀乞遞,竝改差,何如?傳曰,允。
兵曹啓曰,五衛將柳經渭·王殷疇,昌德宮衛將邊杓星·李羲旭,武臣兼宣傳官閔周鎬,守門將洪淳台,俱以病難供職,呈狀乞遞,竝改差,何如?傳曰,允。
有政。吏批,行判書金世均,參議李會正病,參判趙寅熙進。
吏批啓曰,行判書金世均,參議李會正,俱以病不來,小臣獨政未安,何以爲之?敢稟。傳曰,仍爲之。
以南性元爲判義禁,徐鳳淳爲知義禁,趙耆永·張寅植同義禁,李晩運爲同經筵,成瑀鎬爲禁府都事,吳慶履爲典籍,金秉洙爲慶尙都事,檢書官單姜悳秀,兼江華留守單金善弼,鎭撫使金善弼,今加資憲,依法典加資。再政。以鄭歧源爲刑曹判書,崔應珏爲典籍,柳來鳳爲假監役,魏鍾晤爲和陵參奉,鎭撫中軍梁柱台,今加嘉善加資事承傳。
兵批,判書姜㳣進。
以劉彦奭·朴离舜爲五衛將,安時鈺·廉英爲昌德將,閔百文爲武兼,金彰熙爲守門將,崔鶴柱爲昇天堡萬戶,小農權管單崔日寧,同知單李羲旭,鎭撫使兼三道水軍統禦使單金善弼,知三軍府事單金善弼。再政。以宋淳璋爲忠壯將,李重億爲左捕從,同知單安時鈺,僉知單劉彦奭。三政。以李元儀爲訓鍊僉正,同知單廉英,副司勇李正敎。四政。以裴用求爲訓鍊判官,僉知單宋淳璋。五政。以尹容善爲訓鍊主簿。六政。以申鼎均爲武兼,城山別將單張達孝。
左·右捕盜廳啓曰,謹依司謁口傳下敎,內侍府書員郭允基·太敬瑨,僞造啓字,盜踏印信,內官祿報,虛名冒錄,莫重倉穀,無難偸食,積有年所,究厥所爲,萬萬痛惡,分付捕廳,前後情節,到底窮覈以聞事,啓下矣。罪人郭允基·太敬瑨,到底窮覈,則郭允基所招內,渠以內侍府書員,多年擧行,奸慾漸長,內官祿報,虛名冒錄,盜踏印信,以紙模出啓字。十餘年公穀偸食,自壬戌三月,至今年八月,米合爲二千二百七石十二斗四升八合八夕,太爲一千一百三十二石十一斗六升六夕,雖與太敬瑨分食,前後弄奸,俱是渠之作俑,非太敬瑨之所犯,自顧罪狀,萬死無惜云,太敬瑨所招囚,渠與郭允基,雖是同僚,初不知此機,自八年前,知允基之作奸,偸出米太,果爲分食,而至於僞造等事,初不干涉云矣。大抵郭允基,則渠以下吏,敢生奸計,內官祿報,任意冒錄,盜踏印信,僞造啓字,莫重公穀,至於偸食,至于三千三百四十石九斗九合四夕之多,究厥心腸,萬戮猶輕。太敬瑨段,雖云不犯僞造之罪,知其允基之奸計,如得奇貨,樂赴同參,偸食公穀,亦爲積年矣,兩漢之其所凶悖,同一心腸,所犯情節,俱爲自服,別無更問之端,故姑爲嚴囚臣廳,以待處分之意,敢啓。傳曰,分囚兩廳,以待處分。
承文院啓曰,義州犯越金察方事,請旨飭下盛京將軍,設法緝挐徐姓人,照例懲辦事,都京禮部回咨,以承領之意撰出,付撥下送灣府,傳給鳳城將處,以爲轉致北京之地,何如?傳曰,允。
上在景福宮。停常參·經筵。
卯時,不霜。
藥房都提調李裕元,提調趙性敎,副提調姜蘭馨啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
大妃殿,進御交溫君子湯五貼製入事,榻前下敎。
政院啓曰,明日常參·經筵,取稟。傳曰,停。
又啓曰,同副承旨李昌漢,今日不爲仕進,卽爲牌招,何如?傳曰,允。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
政院啓曰,新除授判義禁南性元除拜後,過三日,不爲出肅,依定式推考警責,仍卽牌招察任,何如?傳曰,允。
政院啓曰,鎭撫使之代,鎭撫中軍金善弼除授,仍爲赴營事,命下矣。密符則以前任鎭撫使鄭歧源所受仍佩,敎諭書則安寶,使院吏齎傳,何如?傳曰,允。
議政府啓曰,北道流民之逃越㙮春兩界者,今旣次第領還矣,此不可不移咨上國,而貸銀去來,照會往復,竝令槐院,措辭撰出,以爲入送之地,何如?傳曰,允。
禮曹啓曰,卽接京畿監司朴永輔移文,則以爲,仁川府鄕校大成殿,年久頹落,間多滲漏,今方修改,告由移還安祭香祝,自本曹啓稟下送云矣。仁川府鄕校聖殿修改時,先告事由,移還安祭香祝,令該司照例磨鍊下送,從便卜日設行之意,竝爲分付,何如?傳曰,允。
又啓曰,今九月十九日,親臨宗親府咸興·永興兩本宮,衣襨香燭親傳時,天漢殿展謁之節,一體磨鍊乎?敢稟。傳曰,一體磨鍊。
奎章閣啓曰,檢書官姜悳秀,有身病勢難供職,減下,其代以前薦人姜達馨,依已例除取才差下,令該曹口傳付軍職,使之冠帶常仕,何如?傳曰,允。
大護軍金益文疏曰云云。答曰,省疏具悉。卿其勿辭行公。
吏曹參判趙寅熙疏略曰,臣於昨政,貤贈單子之失檢,而不職之罪,益無所逃矣,聖度包荒,縱使問備而止,揆諸私分,不容自晏。伏乞將臣職名,亟許鐫免,仍勘當律,以爲溺職者戒焉。答曰,省疏具悉。旣問備矣,今何更引?
辛未九月初五日辰時,上御紫薇堂。藥房入診入侍時,都提調李裕元,提調趙性敎,副提調姜蘭馨,假注書金在鼎,記事官趙鍾翼·李根命,以次進伏。醫官李慶年·金在瑚·李碩柱·李命錫,以次進伏楹外訖。上曰,史官分左右。裕元,進前奏曰,深秋天氣,霜風催寒,聖體,若何?上曰,一樣矣。裕元曰,寢睡·水刺之節,何如?上曰,一樣矣。仍各殿問安訖。裕元曰,醫官待令,使之入診乎?上可之。仍敎曰,大妃殿諸節,雖已平復,入診後,調理湯劑,議定製入也。裕元曰,大妃殿,間經重症候矣。今雖向安,下情甚憧憧,伏承平復之敎,不勝慶祝之忱,謹依下敎,大妃殿入診後,湯劑方文,當先爲入鑑矣。上曰,湯劑製入,而方文入鑑也。性敎,使慶年等,以次入診脈候訖。裕元曰,脈候奏之。慶年等,起伏奏曰,脈候左右三部調均矣。裕元曰,湯劑姑無議定者乎?慶年曰,別無湯劑之議進矣。裕元曰,脈候調均,別無目下議進之湯劑,而換節之時,寒燠不調,外間不無雜症,此時保嗇,尤切克愼矣。上曰,諸大臣,屢有所陳,故近日調攝,果爲克愼矣。裕元曰,診筵入侍,與他有異,臣敢以唐突仰瞻,則天顔勝昔,和潤溫粹,可以仰揣,保嗇之有方矣。上曰,不爲仰瞻,只俯伏而退,則何以上下之情相通乎?裕元曰,聖敎至當矣。筵體至嚴,惟當敬謹,而診察之時,不得冒悚仰瞻矣。上曰,大妃殿入診時,詣閤,以萬始門爲之。上曰,史官就座。仍命大臣先退。又命退,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
尹泰經啓曰,右副承旨李承宇,今日不爲仕進,卽爲牌招,何如?傳曰,允。
以司謁口傳,下敎曰,今十九日動駕,以自內例磨鍊。
以司謁口傳,下敎曰,今十九日動駕時門路,以建春門爲之。
兵曹啓曰,五衛將劉彦奭,忠壯衛將宋淳璋。昌德宮衛將安時鈺·廉英,武臣兼宣傳官閔百文,守門將金彰熙,俱以病難供職,呈狀乞遞,竝改差,何如?傳曰,允。
兵曹啓曰,今十一日南關王廟親行奠酌禮,十二日東關王廟親行奠酌禮時,大祝,例以文臣訓鍊正塡差矣。時任訓鍊正李翰榮改差,其代口傳差出,何如?傳曰,允。
摠戎廳啓曰,本廳中軍具春喜,身病甚重,勢難察任,改差,何如?傳曰,允。
兵曹,以吳夏泳爲摠戎中軍。
上在景福宮。停常參·經筵。
政院啓曰,明日常參·經筵,取稟。傳曰,停。傳曰,都承旨許遞,前望入之。
承旨前望入之,金元植落點。
傳曰,戶曹判書金炳國,司僕正李載純,自今日輪回別省記。傳曰,醫官金鴻男·全東赫·吳漢寬,自今日輪回別省記。傳曰,今十一日·十二日動駕時,直赴李載兢,衛內別隨駕。
傳曰,吏曹參判有闕之代,前望入之。
吏曹參判前望入之,李能燮落點。
以京畿監司朴永輔狀啓,喬桐府使申泰益,身病罷黜事。傳曰,此時此倅,不可虛曠,令該曹口傳差出,不日下送。
議政府啓曰,慶州府尹,見闕矣,前倅聞有身病,閱月曠官,而況今秋事旁午之時,亦不可許久滯務,令該曹口傳差出,使之不日下送,何如?傳曰,允。
三軍府啓曰,慶尙道淸道郡別砲手二十名,醴泉郡別破陣砲手二十名,高靈縣砲手二十名,英陽縣別砲手三十名,咸鏡道吉州牧別砲衛二百名,會寧府別砲衛一百二十名,茂山府砲軍一百二十名,穩城府別砲軍一百二十名,北靑府別砲士一百名,三水府砲軍五十名,洪原縣砲軍三十名,高嶺鎭別砲衛三十一名,乶下鎭別砲衛三十名,設置報來矣,敢啓。傳曰,知道。
吏曹啓曰,今九月十九日,大駕詣宗親府天漢殿展謁,咸興·永興兩本宮衣襨香燭親傳時,訓鍊大將率步軍一哨,旗鼓前排,建春門外南邊排立,東營入直軍,除營直除出,禁衛大將率領,亦率旗鼓前排,建春門外北邊排立,訓局步軍二哨,除出將官率領,宗親府大門外及墻外,排立環衛作門,何如?傳曰,允。
御營廳啓曰,東關王廟正殿以下有頉處,臣監董修改,今已畢役之意,敢啓。傳曰,知道。
吏曹口傳政事,以李晩運爲慶州府尹。
兵曹口傳政事,以權鼎鎬爲訓鍊正。
以兵曹參判尹宗善,變通差出事草記。傳曰,允。許遞。
吏曹口傳政事,以李鶴榮爲兵曹參判,柳宗植爲正郞。
吏曹參判趙寅熙疏曰云云。答曰,省疏具悉。所請依施。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,戶曹判書金炳國,司僕正李載純,別省記置之。
傳曰,醫官金鴻男·全東赫·吳漢寬,別省記置之。
三軍府啓曰,卽接訓鍊都監所報,則今九月初九日習陣日次,而大將臣李元熙有身病,不得行操云矣,敢啓。傳曰,知道。
吏曹口傳政事,以李健熙爲喬桐府使。
以都摠府摠管變通差出事草記。傳曰,允。許遞。
兵曹口傳政事,以黃鍾顯·趙耆永·李敏庠·權容燮爲副摠管。
義禁府啓曰,今十一日動駕時,本府都事閔泳稷,以淸道,當爲進去,而身病沈重,萬無進參之望,令該曹口傳相換,以爲擧行之地,何如?傳曰,允。
吏曹,義禁府都事閔泳稷,濟用奉事閔種烈以上,口傳相換事承傳。
鎭撫使金善弼疏曰云云。答曰,省疏具悉。卽其軍中,拜爲大將此是不次之故事也,蔽一言,軍民之願留前帥者聞特簡之屬卿,相顧喜幸而歸云,則於此而可知輿情之攸在,卿其勿辭,宜勉干城之責。
上在景福宮。停常參·經筵。
政院啓曰,明日動駕相値,視事頉稟之意,敢啓。傳曰,知道。
趙定熙啓曰,同副承旨李昌漢,今日不爲仕進,卽爲牌招,何如?傳曰,允。
傳曰,未肅拜臺諫許遞。政官牌招開政,如有違牌,勿爲呼望。
以香室南關王廟親行奠酌禮祭文受押單子。傳曰,親押。
傳曰,親押處所,以便殿爲之,侍衛以再明日動駕時,侍衛磨鍊,服色,仍其服爲之。
傳曰,在外吏曹參判許遞,前望入之。
吏曹參判前望入之,趙采夏,落點。
傳曰,發遣吏郞,諸執事淸齋與否,摘奸以來。
吏曹啓曰,中學校授金演壽,繕工監假監役官柳來鳳,俱以身病,呈狀乞遞,竝改差,何如?傳曰,允。
有政。吏批,行判書金世均,參議李會正,竝式暇,參判趙采夏進。
吏批啓曰,行判書金世均,參議李會正,竝式暇,小臣獨政未安,何以爲之?敢稟。傳曰,仍爲之。
以姜蘭馨爲大司憲,李國淵爲執義,張皓根爲司諫,李圭白爲獻納,趙寅熙爲禮曹參判,李會淳爲同經筵,徐臣輔爲同春秋,金演壽爲宗府正,李敦夏爲中學敎授,檢書官單姜達馨,故學生宋琦鼎贈監察,學行卓異贈職事承傳,羅仁綱贈監察,羅宗湜贈戶佐,已上,孝行卓異贈職事承傳。再政。以朴寅陽爲司成,林翊曾爲典籍,安敎弼爲假監役。
兵批,參知崔尙儒進,兼喬桐鎭兵馬僉節制使京畿水軍右防禦使鎭務營右海防將單,李健熙。
三軍府啓曰,卽接禁衛營所報,則今九月初十日習陣日次,而大將臣李章濂有身病,不得行操云矣,敢啓。傳曰,知道。
御營廳啓曰,本廳騎士將李寅權,身病甚重,勢難察任,改差,何如?傳曰,允。
上在景福宮。停常參·經筵。
親押後,藥房·內閣·政院·玉堂,口傳問安。答曰,知道。
藥房都提調李裕元,提調趙性敎,副提調金元植啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日·再明日動駕相値,視事頉稟之意,敢啓。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
傳曰,禮房承旨,馳詣受香諸處,奉審摘奸以來。
以香室,東關王廟親行奠酌禮祭文受押單子。傳曰,親押。
傳曰,東關王廟奠酌禮祭文,當於今日,一體親押矣,該房知悉。
傳曰,中宮殿入診,以今月望前擇入。
傳曰,産室廳設廳,以來月旬前擇入。
內醫院啓曰,中宮殿産室廳,以來月旬前擇吉以入事,命下矣。令日官林兢淵推擇,則十月初七日巽時爲吉云,以此日時擧行之意,敢啓。傳曰,知道。
政院啓曰,卽者漢城府郞廳來言,明日動駕時,本府堂上,當爲導駕,而左尹黃鍾顯有實故,無以進參云,何以爲之?敢稟。傳曰,有實故左尹許遞,前望入之。
京兆堂上前望入之,左尹申泰運落點。
三軍府啓曰,卽接御營廳所報,則今九月十一日習陣日次,而動駕相値,不得行操云矣,敢啓。傳曰,知道。
三軍府啓曰,今十一日南關王廟奠酌禮時,及十二日東關王廟奠酌禮時,左邊捕盜大將李鶴榮,以兵曹參判隨駕,右邊捕盜大將趙羲復,以訓鍊都監中軍先廂隨駕矣。在前如此之時,有曾經大將權察之例,回鑾間判宗正卿李景宇,姑今察任,何如?傳曰,允。
政院啓曰,因三軍府草記,今十一日南關王廟奠酌禮時,及十二日東關王廟奠酌禮時,左邊捕盜大將李鶴榮,以兵曹參判隨駕,右邊捕盜大將趙羲復,以訓鍊都監中軍先廂隨駕矣。在前如此之時,有曾經大將權察之例,回鑾間,判宗正卿李景宇,姑令察任事允下矣。權察左右邊捕盜大將李景宇,卽爲牌招,聽傳敎,何如?傳曰,允。
傳曰,明日出宮內門路,以崇陽門爲之。
吏曹參判趙采夏疏曰云云。答曰,省疏具悉。卿其勿辭行公。
辛未九月初十日巽時,上御紫薇堂。藥房入診入侍時,都提調李裕元,提調趙性敎,副提調金元植,記事官兪鎭學,記〈事〉官趙鍾翼·李根命,副校理鄭學默,待敎韓耆東,以次進伏。醫官李慶年·鄭禮秀·李漢慶·李命錫,進伏楹外訖。上曰,史官分左右。裕元,進前奏曰,秋風淸好,此時聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,醫官待令,使之入診乎?上可之。慶年等,以次入診脈候訖。裕元曰,脈候奏之。慶年等,起伏奏曰,脈候左右三部調均矣。裕元曰,湯劑,姑無議定者乎?慶年等曰,別無湯劑之議進矣。裕元曰,卽伏聞大院君敎意,則中宮殿胎候,今爲多朔,宗社垂祐,天人叶吉,莫大之慶也。我東方億萬年無疆之休,實基於今日,擧國臣民,日夜顒祝之餘,孰不有懽欣蹈舞之忱乎?此時醫官診察,不容少緩,産室設廳,前期稟行然後,凡諸等事,預爲準備,入診及設廳,竝卽擇日擧行,何如?上曰,宗社所關,慈衷悅豫,甚喜幸矣。命書傳敎曰,中宮殿入診,以今月望前擇入。又命書傳敎曰,産室設廳,以來月旬前擇入。裕元,手奉傳敎奏曰,今日之慶,群情之所祈祝,久矣。今奉傳敎,安有大於此之慶事乎?東朝殿下,見此莫大之慶,莫非我殿下誠孝所致也。仍奏曰,脈候充實,諸節連爲太平,水刺善進乎?上曰,脈果完實,而水刺之節,與平常無異矣。裕元曰,産室設廳,擇日命下矣。自今日,有當殿問安之例,筵退後,更考已例,以稟記仰達矣。上曰,諸般事,出去後,詳考擧行也。裕元曰,今日多有稟定之事,而旣承出去後,詳考擧行之敎,可以草記者,次次入徹,而可以稟定者,後日登筵,當提奏矣。上曰,以此爲之,可也。上曰,史官就座,仍命大臣先退。又命退。諸臣以次退出。
辛未九月初十日申時,上御紫薇堂。東南關王廟香祝親押入侍時,行都承旨金元植,左承旨金聲根,右承旨尹泰經,左副承旨趙定熙,右副承旨李承宇,同副承旨李昌漢,記事官兪鎭學,假注書鄭元和,記事官趙鍾翼·李根命,檢校直提學趙寧夏·李載冕·閔升鎬·趙成夏,直提學南廷順·趙慶鎬,檢校直閣洪殷謨·姜,直閣朴鳳彬,檢校待敎金奎軾·金演壽,待敎韓耆東,副提學洪遠植,檢校典翰李會正,典翰權鼎鎬,校理趙秉轍,副修撰尹用求,以次侍立。時至通禮跪啓請外辦。上具軍服陞座,香室官員,奉香祝以進。上親押如儀訖,仍還內。諸臣以次退出。
上在景福宮。停常參·經筵。
大駕詣南廟,入幕次後,藥房·內閣·政院·玉堂,口傳問安。答曰,知道。展拜,還入幕次後,藥房·內閣·政院·玉堂,口傳問安。答曰,知道。大王大妃殿·王大妃殿·大妃殿,遣承旨問安。答曰,知道。奠酌禮,還入幕次後,宗親·儀賓·藥房·內閣·政院·玉堂·朝廷二品以上·六曹堂上,口傳問安。答曰,知道。
詣鷺梁沙汀,入幕次後,藥房·內閣·政院·玉堂,口傳問安。答曰,知道。還宮後,宗親·儀賓·藥房·內閣·政院·玉堂·朝廷二品以上·六曹堂上,口傳問安。答曰,知道。
政院啓曰,卽者兵曹郞廳來言,大駕詣鷺梁沙汀時,別侍衛不可不備,而判書姜㳣,先詣迎接信地,次堂,例不得擧行云,何以爲之?敢稟。傳曰,次堂擧行。
傳曰,隨駕軍兵,令各其營,別饒次分給。
傳曰,再明日眞殿茶禮,當自內親行矣,該房知悉,時原任大臣·宗親·儀賓·諸閣臣·儒臣·二品以上,入參。傳曰,南關王廟奠酌禮時,贊禮以下,別單書入。
傳曰,日勢已晩,未畢試,明日西北別付料試射時,一體待令。
傳曰,明日出宮內門路,以崇陽門爲之。
以司謁口傳下敎曰,明日出宮時刻,以卯時磨鍊以入。
奎章閣啓曰,檢書官姜達馨有身病,勢難供職減下,其代以前薦人申疆休,依已例除取才差下,令該曹口傳付軍職,使之冠帶常仕,何如?傳曰,允。
政院啓曰,卽者義禁府都事來言,今日動駕時,衛外擊錚罪人鄭完吉等二十二名,移送秋曹云矣,敢啓。傳曰,知道。
摠戎廳啓曰,謹依下敎,本廳隨駕將校·軍兵等,別饒次分給之意,敢啓。傳曰,知道。
辛未九月十一日卯時,大駕詣南關王廟。奠酌禮親行,仍詣鷺梁沙汀。內三廳試射擧動入侍時,行都承旨金元植,左承旨金聲根,右承旨尹泰經,左副承旨趙定熙,右副承旨李承宇,同副承旨李昌漢,記事官兪鎭學,假注書鄭元和,記事官金鶴鎭·徐正淳,別兼春秋金永穆·朴容大,檢校直提學趙寧夏·李載冕·閔升鎬·趙成夏,直提學南廷順·趙慶鎬,檢校直閣金永壽·洪殷謨·姜,直閣朴鳳彬,檢校待敎金奎軾·金演壽,待敎韓耆東,檢校副提學李明應·趙敬夏,副提學洪遠植,檢校典翰李會正,典翰權鼎鎬,副應敎黃普淵,校理趙秉轍,副修撰尹用求,以次侍立。時至通禮跪啓請外辦。上具軍服,秉馬出永化門。藥房提調趙性敎,副提調金元植,進前問候訖。仍由維和門·興禮門,出光化門外。通禮跪啓請駕少駐,侍臣上馬畢。宣傳官,跪稟招搖旗三行分立,又跪稟行鼓進發,出崇禮門外,宣傳官跪稟鳴金二下,大吹打,行鼓進發,至南廟洞口外,宣傳官跪稟鳴金三下,吹打止,又跪稟招搖旗分立左右,至下輦所。上降馬乘輿,至幕次前,降輿入幕次。展拜時至通禮跪啓請出次。上仍具軍服,揷羽以出。通禮前導詣褥位,北向立,贊儀唱鞠躬再拜興平身。上行再拜禮訖,陞詣廟內奉審,仍詣東西碑閣奉審訖,還入幕次。宣傳官跪稟先後廂諸營着甲胄,奠酌禮。時至通禮跪啓請出次。上改具甲胄,盥洗而出。贊禮兼禮曹判書金炳冀,前導詣版位,北向立,贊禮跪啓請行禮。上行再拜禮。在位者皆再拜。贊禮導上詣顯靈昭德武安王神座前,北向立。贊禮跪啓請跪。上跪。元植奉香,昌漢奉爐。上三上香。昌漢,奠爐于案,承旨以幣篚,授進幣官,兵曹判書姜㳣,跪授以進。上執幣,以授奠幣官兵曹參議趙文顯。文顯跪受,奠于神座前,贊禮跪啓請俯伏興平身。上俯伏興平身。贊禮導上詣尊所,西向立,元植擧冪訖,贊禮導上詣神座前,啓請跪。上跪。元植奉酌跪進。上執爵,以授昌漢。昌漢跪受,奠于神座前,贊禮跪啓請俯伏興,少退跪。上俯伏興,少退跪。大祝訓鍊正權鼎鎬,進神座右,讀祝文訖,贊禮跪啓請降復位。上降復位。贊禮跪啓請行禮。上行再拜禮。贊禮導上詣望燎位,行望燎訖,贊禮跪啓禮畢,時原任大臣進前問候訖。上還入幕次。宣傳官跪稟先後廂諸營解甲冑。少頃,通禮跪啓請外辦。上改具軍服,以出乘輿,出廟門外至降輿所。上降輿乘馬,進發出洞口外。宣傳官跪稟招搖旗三行分立,又跪稟鳴金二下,大吹打,又跪稟行鼓進發。傳曰,檢校直閣洪殷謨,馳詣懿寧園,奉審以來。出傳敎傳曰,檢校典翰李會正,馳詣孝昌園,奉審以來。出傳敎傳曰,直提學趙慶鎬夫人墓,遣內侍看審以來。出傳敎傳曰,興寅君夫人墓,遣內侍看審以來。出傳敎仍至鷺梁沙汀,上下馬入帳殿。傳曰,隨駕軍兵,令各其營,別饒次分給。出傳敎試射時至,上出次陞座,宣傳官如法擧行訖。上曰,訓鍊都監中軍趙羲復記過,宣傳官如法擧行,諸營以次試射。傳曰,日勢已晩,未畢試,明日西北別付料試射時,一體待令。出傳敎少頃,上降座乘馬。宣傳官跪稟招搖旗三行分立。又稟鳴金二下,大吹打,又稟行鼓還發。至崇禮門外,宣傳官跪稟鳴金二下,吹打止。至光化門外,宣傳官跪稟旗幟左右分立。由光化門·興禮門·維和門,至崇陽門外。兵曹判書姜㳣跪稟放仗。承旨請出標信解嚴。上由永化門還內。諸臣以次退出。
上在景福宮。停常參·經筵。
翌日大殿,宗親·儀賓·內閣·政院·玉堂,口傳問安。答曰,知道。朝廷二品以上·六曹堂上·大司諫,單子問安。答曰,知道。大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷二品以上·六曹堂上·大司諫,口傳問安。答曰,知道。大駕,詣東廟,入幕次後,藥房·內閣·政院·玉堂,口傳問安。答曰,知道。展拜,還入幕次後,藥房·內閣·政院·玉堂,口傳問安。答曰,知道。大王大妃殿·王大妃殿·大妃殿,遣承旨問安。答曰,知道。
奠酌禮還入幕次後,宗親·儀賓·藥房·內閣·政院·玉堂·朝廷二品以上·六曹堂上,口傳問安。答曰,知道。
仍詣沙阿里,入幕次後,藥房·內閣·政院·玉堂,口傳問安。答曰,知道。
還宮後,宗親·儀賓·藥房·內閣·政院·玉堂·朝廷二品以上·六曹堂上,口傳問安。答曰,知道。
藥房都提調李裕元,提調趙性敎,副提調金元植啓曰,南廟奠酌,親臨試射,向晩回鑾,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日常參·經筵,取稟。傳曰,停。
傳曰,東南關王廟奠酌禮時,禮房承旨加資。
以南關王廟奠酌禮時,贊禮以下別單。傳曰,贊禮兼禮曹判書金炳冀,內下豹皮一領賜給,進幣官兵曹判書姜㳣,內下虎皮一領賜給,奠幣官兵曹參議趙文顯,內下鹿皮一領賜給,大祝訓鍊正權鼎鎬加資,執禮直閣朴鳳彬,香陪官校書判校宋宅薰,祭文正書忠義金敎成,各兒馬一匹賜給,典祀官奉常正韓緻奎,廟司權知訓鍊參軍文萬哲,執尊訓鍊副正柳冀東,盥洗位兵曹正郞金秉鍵·禮曹佐郞李鶴年,爵洗位禮曹佐郞洪羲燮·兵曹佐郞金㽥,掌牲令武兼許㷽,協律郞武兼朴齊恒,贊者假引儀朴敦壽·徐玄輔,謁者兼引儀李根修·金載舜,贊引假引儀李時泓·金洛熙,祭監監察李象暾·尹泰膺,左通禮朴海哲,右通禮閔載晉,贊儀玄鍏,東西唱假引儀徐玄輔·朴敦壽,奉禮兼引儀金濬學,各上弦弓一張賜給,其餘守僕·員役·樂工,竝依判下施賞。
以東關王廟奠酌禮時贊禮以下別單。傳曰,贊禮兼禮曹判書金炳冀,內下豹皮一領賜給,進幣官兵曹判書姜㳣,內下虎皮一領賜給,大祝訓鍊正權鼎鎬加資,執禮直閣朴鳳彬兒馬一匹賜給,典祀官奉常正韓緻奎,廟司權知訓鍊參軍李盛實,執尊訓鍊副正柳冀東,盥洗位兵曹正郞金秉鍵,禮曹佐郞李鶴年,爵洗位禮曹佐郞洪羲燮,兵曹佐郞金㽥,掌牲令武兼許㷽,協律郞武兼朴齊恒,贊者假引儀朴敦壽·徐玄輔,謁者兼引儀李根修·金載舜,贊引假引儀金時泓·金洛熙,祭監監察尹泰膺·李炳夏,左通禮朴海哲,右通禮閔載晉,贊儀玄鍏,東西唱假引儀徐玄輔·朴敦壽,奉禮兼引儀金濬學,香陪官校書判校宋宅薰,祭文正書忠義金敎成,各上弦弓一張賜給,其餘守僕·員役·樂工等,依判下施賞。
傳曰,今番賞典中,一人雖兼數事,毋得疊授。
政院啓曰,卽見慶尙左兵使具胄元聞慶縣鳥嶺鎭賊黨取招狀啓,則全不致愼,多有誤落,不可但以失檢言之,原狀啓,所當還下送,此與閒漫登聞有異,雖不得不捧入,而奏御文字如是做錯,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考。
右邊捕盜廳啓曰,本廳入直從事官李儒植,謂有身病,偃然在家,無難闕直,揆以法綱,萬萬駭然,爲先汰去,其罪狀令攸司稟處,何如?傳曰,允。
政院啓曰,卽者義禁府都事來言,今日動駕時,衛外擊錚罪人金義燁等五人,移送秋曹云矣,敢啓。傳曰,知道。
摠戎廳啓曰,謹依下敎,本廳隨駕將校軍兵等,別饒次分給之意,敢啓。傳曰,知道。
辛未九月十二日卯時,大駕,詣東關王廟。奠酌禮親行,仍詣沙阿里·西北別付料試射擧動入侍時,行都承旨金元植,左承旨金聲根,右承旨尹泰經,左副承旨趙定熙,右副承旨李承宇,同副承旨李昌漢,記事官兪鎭學,假注書鄭元和,記事官金鶴鎭·徐正淳,別兼春秋金永穆·朴容大,檢校直提學趙寧夏·李載冕·閔升鎬·趙成夏,直提學南廷順·趙慶鎬,檢校直閣金永壽·洪殷謨·姜,直閣朴鳳彬,檢校待敎金奎軾·金演壽,待敎韓耆東,檢校副提學李明應·趙敬夏,副提學洪遠植,檢校典翰李會正,典翰權鼎鎬,副應敎黃普淵,校理趙秉轍,副修撰尹用求,以次侍立。時至通禮跪啓請外辦。上具軍服,乘馬出永化門。藥房提調趙性敎,副提調金元植,進前問候訖。仍由崇陽門·維和門·興禮門,出光化門外。通禮跪啓請駕少駐,侍臣上馬畢。宣傳官,跪稟招搖旗三行分立,又跪稟行鼓進發,至宗廟前路,上下馬步過,仍乘馬。傳曰,都承旨,馳詣宗廟永寧殿,奉審以來。出敎傳仍出興仁之門。宣傳官跪稟鳴金三下,大吹打,至東廟大門外,宣傳官跪稟鳴金三下,大吹打止,又稟招搖旗分立左右,通禮跪啓請降馬乘輿。上降馬乘輿,由正門入詣齋殿,降輿入大次,展拜。時至通禮跪啓請出次。上出次。通禮導上詣褥位,北向立,贊儀唱鞠躬再拜興平身。上行再拜禮,陞詣廟內奉審訖,還入大次,奠酌禮。時至通禮跪啓請出次。上改具甲冑以出。贊禮兼禮曹判書金炳冀,導詣版位,北向立,贊禮跪啓請行禮。上行再拜禮。作軍樂,樂止,贊禮導上詣神座前,啓請跪。上跪。元植奉香,昌漢奉爐。上三上香。昌漢奠爐于案,承旨以幣篚,授進幣官兵曹判書姜㳣,㳣跪授以進。上執幣,以授奠幣官兵曹參議趙文顯。文顯跪受,奠于神座前。贊禮跪啓請俯伏興平身。上俯伏興平身。贊禮導上詣尊所,西向立,元植擧冪訖,贊禮導上詣神座前,啓請跪。上跪。元植奉酌跪進。上執酌,以授昌漢。昌漢跪受,奠于神座前,贊禮跪啓請俯伏興,少退跪。上俯伏興,少退跪。大祝訓鍊正權鼎鎬,進神座右,讀祝文訖,贊禮跪啓請降復位。上降復位。贊禮跪啓請行禮。上行再拜禮。贊禮導上詣望燎位,望燎訖,贊禮跪啓禮畢,時原任大臣進前問候訖。上還入幕次。少頃,通禮跪啓請外辦。上改具軍服,以出乘輿,出廟門外,至降輿所,上降輿乘馬。宣傳官跪稟招搖旗三行分立,又跪稟鳴金二下,大吹打,進發至沙阿里。上下馬,入帳殿。傳曰,隨駕軍兵,令各其營別饒次分給。出傳敎試射時至,上出次陞座。宣傳官如法擧行訖,西北別付料武士及內三廳未畢軍卒,以次試射畢。上降座陞馬。宣傳官跪稟旗幟三行分立,又稟鳴金二下,大吹打,行鼓還發。至興仁之門外,宣傳官跪稟鳴金三下,大吹打止。上入興仁之門至宗廟前路,下馬步過,仍乘馬。傳曰,前鎭撫使入侍,前鎭撫使鄭歧源進前。上曰,卿以洋酋之侵犯,多日夜宿於將壘,其間能何以堪耐否?歧源曰,王事所推,死之又死,豈憚夜宿將之壘之難乎?上曰,洋酋遠遁後,一境果安接乎?歧源曰,果安接矣。上曰,農形何如否?歧源曰,洋擾時,多有未種者,而其後,如干所種者,亦未免歉年矣。上曰,聞卿有甚病云,果何症否?歧源曰,以似瘧非瘧之症,多日沈淹,伏蒙殿下攸曁之澤,今則少可矣。上曰,果無弊耶?歧源曰,果無弊矣。上命退。歧源退出,進發至光化門外,宣傳官,跪稟旗幟分立左右,仍由光化門·興禮門·維和門,至崇陽門外,兵曹判書姜㳣,跪稟放仗,承旨請出標信解嚴。上由永化門還內。諸臣以次退出。
上在景福宮。停常參·經筵。
翌日大殿,宗親·儀賓·內閣·政院·玉堂,口傳問安。答曰,知道。朝廷二品以上·六曹堂上·大司諫,單子問安。答曰,知道。大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷二品以上·六曹堂上·大司諫,口傳問安。答曰,知道。
藥房提調趙性敎,副提調金元植啓曰,東廟奠酌,親臨試射,向晩回鑾,勞動旣多,伏未審夜間,聖體若何,寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日常參·經筵,取稟。傳曰,停。
備忘記,喬桐都護府使李健熙下直,長弓一張·長箭一部·片箭一部·筒兒一箇賜給。
傳曰,右承旨許遞,前望入之。
承旨前望入之,李時夏落點。
傳曰,呈告戶曹參判·同經筵·同春秋許遞,今日政,差出。
傳曰,敦寧都正許遞,今日政,差出。
傳曰,在外臺諫許遞,今日政,差出。
政院啓曰,時原任大臣爲承候來待矣。傳曰,入侍。
政院啓曰,宗正卿爲承候來待矣。傳曰,入侍。
政院啓曰,諸閣臣爲承候來待矣。傳曰,入侍。
政院啓曰,諸儒臣爲承候來待矣。傳曰,入侍。
吏曹啓曰,繕工監假監役官安敎弼,以其身病,呈狀乞遞,改差,何如?傳曰,允。
兵曹啓曰,內禁將宋熙直以其身病,勢難供職,呈狀乞遞,改差,何如?傳曰,允。
有政。吏批,行判書金世均,參判趙采夏,參議李會正竝進,以黃普淵爲執義,金始熙爲掌令,張錫烋·元寅恒爲持平,李鎬翼爲獻納,尹泰經爲戶曹參判,李容直爲同經筵,鄭基會爲同春秋,南性元爲捲草官,趙準夏爲敦寧都正,洪載厚爲假監役,檢書官單申疆休,前承旨尹泰經今加嘉善,訓鍊正權鼎鎬今加通政加資事,承傳。再政。以金奎軾爲副應敎,權鼎鎬爲刑曹參議,南相說爲禮曹正郞,金炳瓚爲假監役,假監役洪載厚,今超通政,朝官年八十,依法典加資。
兵批,判書姜㳣進,以李會淳爲同知,秦相琦爲僉知,李奎書爲內禁將,李弘奎爲五衛將,具箕疇爲忠壯將,金國鉉·金致祐爲昌德將,申聲均爲右捕從,柳一魯爲武兼,金元敏爲仇寧萬戶,南善元爲守門將,訓鍊正單李翰榮。再政。以柳泰魯爲忠翊將,趙益熙爲訓鍊僉正,部將單柳之星,同知單金國鉉,僉知單李弘奎。三政。以元世翼爲五衛將,權在益爲都摠都事,同知金致祐。四政。以鄭寅植爲訓鍊主簿,僉知單元世翼。五政。以成夏澤爲武兼。六政。以柳錫夏爲宣傳官。
弘文館啓曰,典翰未差,副應敎黃普淵移拜執義,校理金裕行在外,上番闕直,事甚未安。應敎趙秉稷,校理趙秉轍,副校理鄭學默·洪健植,竝卽牌招入直,新除授副應敎金奎軾,一體牌招察任,何如?傳曰,允。
內醫院啓曰,中宮殿産室廳別入直,御醫李慶年,鍼醫鄭昌祖,議藥同參鄭禮秀·洪翼普差下事,筵稟蒙允矣,依此擧行之意,敢啓。傳曰,知道。
又啓曰,中宮殿産室廳待令,書員延鳳仁·朴胤錫·吳商默·洪鎭友·劉相珪,醫女桂香·桂月差下之意,敢啓。傳曰,知道。
李昌漢啓曰,明日傳香禮房承旨,當爲齋宿,右副承旨李時夏所當牌招,而拘於廳規,不得請牌,何以爲之?敢稟。傳曰,牌招。
政院啓曰,卽見右邊捕盜廳從事官李儒植請罪草記啓下,則罪狀稟處,固當蒙允擧行,而直以敢啓書入,事未前有,萬萬未安,原草記,使之改付標以入,而當該捕將,不可無警,從重推考,何如?傳曰,允。
奎章閣啓曰,原任直閣李承五,遭母喪第三日,依定式遣檢書官致弔,仍爲勸粥以來之意,敢啓。傳曰,知道。
御營廳啓曰,本廳騎士將許爀身病甚重,勢難察任,改差,何如?傳曰,允。
辛未九月十三日辰時,上詣眞殿。茶禮親行入侍時,行都承旨金元植,左承旨金聲根,右承旨趙定熙,左副承旨李承宇,右副承旨李時夏,同副承旨李昌漢,記事官兪鎭學·金鶴鎭·李根命,原任提學金炳國,檢校直提學趙寧夏·李載冕·閔升鎬·趙成夏,直提學南廷順,檢校直提學韓敬源,直提學趙慶鎬,檢校直閣金永壽·姜,直閣朴鳳彬,檢校待敎金奎軾·金演壽,待敎韓耆東,檢校副提學李明應·趙慶鎬,副提學洪遠植,檢校典翰李會正·金奎弘·李起鎬·金性均,應敎趙秉稷,校理趙秉轍,副校理洪健植,修撰趙宇熙·李秀萬,以次侍立。時至通禮跪啓請出次。上具翼善冠·袞龍袍·玉帶·黑皮靴,出齋殿。通禮導上詣版位,行四拜禮,仍詣盥洗位,盥洗訖。通禮導上詣第一室尊所,近侍監酌訖,通禮啓請跪。上跪。元植奉香,昌漢奉爐。上三上香。元植,奉盞跪進。上執盞,以授昌漢。昌漢跪受,奠于案上。上連獻三盞,次詣第二室·第三室·第四室·第五室·第六室,行禮如儀訖。通禮導上降復位,仍行四拜禮。通禮跪啓禮畢,領議政金炳學等,進前問候訖。炳學奏曰,今番奠酌禮時大祝,例以文訓鍊正塡差,故時任改差矣。今於陞資之代,當以前正更擬,而拘於解由未出,不得檢擬云。且通望之中和·洪原兩倅,莅任未久,若爲內移,則迎送之弊,亦不可不念,前正李翰榮,勿拘解由,還爲單付之意分付,何如?上曰,依爲之。出擧條上還入齋殿,命退承史。諸臣以次退出。
辛未九月十三日辰時,上御紫薇堂。時原任大臣·宗正卿·閣臣·儒臣,同爲入侍時,都承旨金元植,記事官兪鎭學·金鶴鎭·李根命,判府事李裕元,領議政金炳學,右議政洪淳穆,判宗正卿興寅君李最應,知宗正卿李景夏·李周喆·李承輔·李章濂,宗正卿李會淳·李寅命·李敦應·李邦鉉·李載冕·李鳳儀·李明應,原任提學全大根·鄭基世·曺錫雨·申錫禧,原任直提學金炳㴤·金炳地,檢校直提學趙寧夏·閔升鎬·趙成夏,直提學南廷順,檢校直提學韓敬源,直提學趙慶鎬,原任直閣鄭健朝,檢校直閣金永壽·姜,直閣朴鳳彬,原任待敎尹滋德·閔奎鎬·鄭範朝,檢校待敎金奎軾·金演壽,待敎韓耆東,原任副提學沈舜澤,副提學洪遠植,檢校典翰李會正·金奎弘·李起鎬·金性均,應敎趙秉稷,副應敎黃普淵,校理趙秉轍,副校理洪健植,修撰趙宇熙·李秀萬,副修撰尹用求,以次進伏訖。上曰,史官分左右。上命諸大臣進前。裕元等,進前問候,各殿問候訖。裕元曰,今日慶日也,摟指以待,而伏聞中宮殿入診醫官之言,則脈度調和,諸節萬安,調補湯劑,亦不必進御云,此宗社無疆之慶也。大小群情,懽忭欣祝,何可形容乎?保護之節,胎敎之方,不待仰勉,想留聖念,而臣等區區下忱,不勝憧憧,敢此仰達矣。炳學曰,宗社萬億之慶,臣民歡抃之忱,前已爲仰奏,而今伏聞入診醫官所傳,則中宮殿脈度,調和平順,尤切欣祝之至,聖人之誕降聖人,胎敎身敎,必不待臣等之言,而僚相之仰勉,實由忠愛之誠,深留聖念,區區伏望矣。淳穆曰,今日入診以後,小大之群情,歡欣慶抃,曷有其極乎?彌月且近,凡於起居動靜之節,十分保護,益加調和太平,千萬至祝。上曰,慈聖,以宗社所重,豫爲嘉悅,是庸欣幸。裕元曰,日前以稟定事後登筵提之意,有所仰奏,而今伏奉諸條定奪,不任慶祝之忱矣。裕元奏曰,産室設廳擇吉,已爲啓下矣。令政院,政官牌招開政,捲草官差出,何如?上曰,依爲之。出擧條裕元曰,産室醫官李漢慶·朴時永·全東赫·李命錫,旣已受點矣。本院入直醫官,御醫李慶年,鍼醫鄭昌祖,議藥同參鄭禮秀·洪翼普差下,使之輪回入直,何如?上曰,依爲之。出擧條以下缺
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,禮房承旨,馳詣宗廟·景慕宮,奉審摘奸以來。
政院啓曰,卽者檢閱趙鍾翼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金鶴鎭·徐正淳,謂有館規,聯疏徑出,原疏纔已退却矣。所當直捧禁推傳旨,而此與無端徑出有異,推考警責,仍爲牌招,推移入直,何如?傳曰,允。
以檢閱金鶴鎭·徐正淳,牌不進罷職傳旨。傳曰,只推。
議政府啓曰,卽見平安監司韓啓源,慰諭使李根秀狀啓,則以爲,被災諸邑,慰恤已畢,而內下錢二萬兩內,餘在錢三千八兩,姑爲封留,以爲明春救急之資,災結城餉,關係甚重,固不敢仰請蕩停,而災餘民情,有難徵督餉捧,則取其尤甚邑,從權停捧事,竝請令廟堂稟處,各邑災結之不得不俵給者,竝錄于後云。纔經懷襄之警,繼値歉荒之憂,幾多邑許多民,棲遑轉連,卽其然之勢,而朝家恩施,旣洽不究之澤,營邑顧助,且有均被之惠,災餘群生,幸得安堵如故矣。第念來春艱難之狀,不可無備豫之擧,別恤用餘錢,依狀請姑爲封留,以爲救急之地,五邑城餉,以仍分樣停捧,亦可爲一分紓力之方,依此特爲許施,至於災結,待年分啓聞,更爲稟處,何如?傳曰,允。
議政府啓曰,卽見慶尙監司金世鎬狀啓,則本道公都會抄擇覆試,依例設行,而荐歉之餘,多士往來,不無窘跲貽弊之慮,特許停退事,請令廟堂稟處矣,赴試儒生之齎糧,往來甚涉可念,依狀請退行事,分付。何如?傳曰,允。
議政啓曰,卽見慶尙監司金世鎬狀啓,則備陳綿農判歉之狀,仍請禁御兩營軍布木,邊中折半代錢,兵曹及各衙門軍布·樂工保布,竝以純錢代捧,訓局保布,限三分一代錢事,請令廟堂稟處矣。軍需所重,固不可有請輒代,而民情亦攸關,亦不當一切靳施,兵曹及各司,五分一純錢代納,砲保,事體有別,置之,何如?傳曰,允。
議政府啓曰,卽見統制使鄭圭應狀啓,則備陳固城府綿農判歉之狀,仍請兵曹·工曹軍布,純錢代捧,禁御兩營保布木,邊中折半代錢,訓局保布,限三分一代錢事,請令廟堂稟處矣。凡於軍需所用,有非隨請可代者,而民事艱難,亦不當一例靳許,依道內各邑已施例,兵曹及營,五分一,工曹純錢代納,砲保事體有別,置之,何如?傳曰,允。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
宗親府啓曰,明日,卽天漢殿望奉審日次,臣沇應,進詣擧行之意,敢啓。傳曰,知道。
義禁府啓曰,右邊捕盜廳從事官李儒植爲先汰去,其罪狀,令攸司稟處事,啓下矣。李儒植今方待命,拿囚之意,敢啓。傳曰,知道。
戶曹參判尹泰經疏曰云云。答曰,省疏具悉。卿其勿辭行公。
檢閱趙鍾翼疏曰,伏以臣,卽接家信,則臣母素患痰廦之祟,近因日候之驟冷,調將失宜,一倍添劇,委頓床玆,促臣歸視,臣自聞此報,方寸煎迫,按住不得,玆敢忙陳短章,徑出禁扃,伏望聖慈,俯垂鑑諒,亟遞臣所帶之職,俾便救護,仍治臣擅離之罪,以昭法紀焉云云。省護具悉,爾其勿辭救護。
上在景福宮。停常參·經筵。
藥房都提調李裕元,提調趙性敎,副提調金元植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
政院啓曰,卽者修撰李秀萬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,修撰李秀萬,陳疏徑出,趙宇熙,呈辭受由,下番闕直,事甚未安,副修撰尹用求·閔泳穆,竝卽牌招,推移入直,何如?傳曰,允。
傳曰,大臣·政府堂上,引見。
奎章閣啓曰,景慕宮·望廟樓,今望奉審無頉之意,敢啓。傳曰,知道。
又啓曰,檢書官申疆休有身病,勢難供職,減下,其代以前薦人趙養鎬,依已例除取才差下,令該曹口傳付軍職,使之冠帶常仕,何如?傳曰,允。
承文院啓曰,北道流民之逃赴塔·春兩界者,今旣領還,此不可不移咨上國,貸銀去來,照會往復,竝措辭撰出,以爲入送事,自議政草記允下,而今春,以逃民派員領回之由,俱報於盛京·北京矣。今亦正書各一件,定禁軍騎撥,下送灣府,傳給鳳城將處,以爲轉致盛京·北京之地,何如?傳曰,允。
刑曹啓曰,今番動駕時,衛外擊錚罪人寶城幼學金榮佐,爲其父泰源殺獄稱冤事也,昌城良人李益福,爲其兄二甲殺獄稱冤事也,已經曺讞,獄有案成,海州良人崔載吉,爲其父景三殺獄稱冤事也,平壤良女金召史,爲其夫金太局殺獄稱冤事也,寧邊童蒙李哲成,爲其父栢心殺獄稱冤事也,遠外獄情,有難料度,西部良人韓用淑,爲其子益魯定配請放事也,江華良人尹致成,爲其父景煥定配請放事也,平海良人朴貴福,爲其弟貴哲定配請放事也,鳳山良人李弼成,爲父允鐸定配請放事也,黃澗良人白尙文,爲其兄學方定配請放事也,海州良人李命一,爲其父致敎定配請放事也,寧邊幼學金履植,爲其父德淵定配請放事也,義州良人金在興,爲父碩天定配請放事也,長水良人李秉台,爲其父文洪定配請放事也,固城良人崔達鎭,爲其父必周定配請放事也,良人李燦奎,爲其父辰權定配請放事也,歙谷良人李仲植,爲其兄元植定配請放事也,良人金義燁,爲其兄仁燁定配請放事也,良女金召史,爲其夫宋祚殷定配請放事也,淸安良人金若用,爲其父鍾河定配請放事也,務安良女朴召史,爲其子裴永佾定配請放事也。或罪名深重,或到配屬耳。仁同幼學張聖魯,嫡庶辨別事也,爰辭謊雜,京居幼學朴冀淳,爲其父章錫復科事也,屢籲煩瀆。楊州民人鄭完吉等,雜役頉事也,猥屑無嚴。以上原情,竝勿施之意,敢啓。傳曰,知道。
知事金炳國疏曰,云云。答曰,省疏具悉。重任何可遞解?卿其勿辭,從便往來。
修撰李秀萬疏曰,云云。省疏具悉。爾其勿辭救護,
辛未九月十五日辰時,上御紫薇堂。藥房入診,大臣·政府堂上,引見同爲入侍時,都提調李裕元,提調趙性敎,副提調金元植,假注書鄭元和,記事官金鶴鎭·李根命,直閣朴鳳彬,應敎趙秉稷,左承旨金聲根,假注書李熙圭,事變假注書朴鍾瀅,記事官金鶴鎭·李根命,領議政金炳學,右議政洪淳穆,行上護軍趙秉徽,行漢城府判尹李周喆,行吏曹判書金世均,行工曹判書李承輔,刑曹判書鄭歧源,左參贊洪祐吉,知宗正卿府事李章濂,知三軍府事李元熙,行大護軍趙性敎,兵曹判書姜㳣,知訓鍊院事任商準,兵曹參判李鶴榮,漢城府左尹趙羲復,應敎趙秉稷,以次進伏。醫官李慶年·李漢慶·金在瑚·李命錫,進伏楹外訖。上曰,史官分左右。裕元·炳學·淳穆,進前。裕元曰,曉雨纔收,朝氣頗寒,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,醫官待令,使之入診乎?上可之。慶年等,次第入診脈候訖。裕元曰,顧謂醫官曰,脈候奏之。慶年等,起伏奏曰,脈候左右三部調均矣。裕元,顧謂醫官曰,湯劑,別無議定者乎?慶年等曰,湯劑不必議定矣。裕元曰,向筵,伏承諸節,連爲太平之下敎,催寒之時,易致失攝,近復若何乎?上曰,連爲平善矣。裕元曰,中宮殿胎候,連爲萬安乎?每當診筵,則坤殿入診,一體仰請,前例所在也,今日亦爲診察似好矣。上曰,連爲平順,不必入診矣。仍命藥房先退。上曰,次對爲之。判府事仍參也。炳學曰,提調旣是政府堂上,使參次對似好矣。上可之。炳學曰,副提調及閣臣,何以爲之乎?上曰,仍留也。炳學曰,安興冠使項,江華孫石項,俱是海口緊隘處,故東有蘇營西有沁營,以爲掎角之勢,蘇營之緊重,與沁營無異矣。水使之營用,營屬之仰哺,專賴於還耗,而挽近以來,穀摠漸縮,營樣凋殘,陰雨綢繆之備,尙矣毋論,軍卒支放之需,隨以不敷,一年二年,擧皆厭避,以若要衝之地,有此疎虞之甚,則脫有緩急,將何以發號施令乎?此不得不從長變通,以爲成樣之地。保寧陞作府使,本官革罷,使水使仍兼,一依黃海水營例,以保寧及水營,分作行本營,風高風和,與虞侯,互相移住,而虞候若守本營,則漕船過去之時,勢不可如例護送矣。依年前例,復設元山別將,仍作本營自辟窠,使別將,護送漕船,元山島,則公廨衙舍,已有前設,今無新建之弊。雖以沿革言之,保寧之分置合屬,旣非一二遭,則今此變通,不是新創,卽亦復舊例也,事係官制,亦關邊政,下詢登筵大臣·銓官將臣,何如?上曰,此與甕津水使之兼府使,同其規也。炳學曰,甕津府使,以水使兼之,今此忠淸水使之兼保寧府使,亦猶是也。上曰,古亦有若是之例乎?淳穆曰,曾亦有似此之例矣。上曰,在於何時乎?炳學曰,保寧邑之合屬與分置,俱在孝宗朝矣。淳穆曰,水營保寧之合屬,在孝宗朝壬辰,更分,在孝宗朝乙未矣。上曰,大臣之意,何如?裕元曰,臣於閤外,已聞領相之言矣,旣有已例,事亦從便,臣何有他見乎?淳穆曰,蘇營,自來凋殘,挽近益難收拾,不得不有矯捄之方,而保寧,陞作府使,邑以水使兼之,舊例可復,且甕津已行之規存焉,則今若依此變通,似合事宜,臣無容他見矣。上曰,銓官將臣之意,何如?周喆起伏奏曰,今此大臣所奏,復舊變通,實合便宜,臣無容更達矣。世均起伏奏曰,保寧邑之合屬於水營,非但隨時制宜,亦係復舊成規,臣無容更達矣。歧源起伏奏曰,今此大臣所奏,復舊通變,實合便宜,臣無容更達矣。元熙起伏奏曰,忠淸水營,海門重地,其所設施,本自凋殘,挽近還耗,漸縮無餘,幾至難保之境,未暇陰雨之備,今此大臣所奏,極合穩宜,臣無容更達矣。㳣起伏奏曰,保寧之革付水營,元山之還設別將,旣係復舊,亦合時措,臣無容他見矣。商準,起伏奏曰,大臣所奏,允合便宜,臣無容他見矣。上曰,北兵使兼鏡城府使,亦是類乎?炳學曰,北兵使兼鏡城府使,似此類而有判官,保寧則無本官,有少異矣。上曰,大臣之意如是,銓官·將臣之意又如是,依爲之。出擧條炳學曰,時原任將臣,實職遞後,不付軍銜,以有知三軍府事兼帶故也。中外軍務摠滙之地,衙門體貌,亦旣自別,而頒祿之移付司直者,殊非事面攸宜,且非其本衙而冒受他祿,極涉無謂,自今爲始,知三軍府事頒祿,依知中樞例磨鍊,使之釐正於祿單,而文將臣之未至輔國階者,一體施行之意,著爲定式,何如?上曰,依爲之。出擧條,炳學曰,判尹卽列卿之一也,掌戶口獻民數,其任之不輕,有非汗漫職司之比,而訏謨之地,莫之與聞者,誠未遑矣。依六曹長官例政府堂上例,兼事定式施行,何如?上曰,依爲之。出擧條,炳學曰,海西句管堂上有闕之代,行大護軍徐衡淳差下,何如?上曰,依爲之。出擧條,炳學曰,完伯瓜期不遠矣,此道臣,按藩以後,實心實政,蔚有可紀,地望所推,列郡殫壓,誠力所到,窮蔀賴安,一道軍民,咸願久留,全羅監司李鎬俊,待箇滿限一瓜仍任,以副群情,何如?上曰,依爲之。出擧條炳學曰,朝家給復,卽不恒有之曠施也,邇來孝烈登聞,輒許復戶者,未知其例之創自何時,而其非古法則然矣。雖以奬勸之道言之,豈無他可施之典,而必以其難其愼之擧,擧以上徹,有若尋常應行之事,致使莫重恩施,不免例科而止,揆以綜名核實之政,恐不當若是混襍矣。臣於年前,以身後未還之復,竝爲出稅之意,筵奏蒙允,而見今生存給復,亦不無可議者,此亦一體出稅事,知委八道四都,何如?上曰,依爲之。出擧條上曰,給復出稅,則是乃不給乎?裕元曰,然矣。復有許多名色,孝烈卽其一也。上曰,此是生存給復,身後旌閭乎?炳學曰,然矣。蓋國結收租,多有給復之規,非都孝烈也,有陵復·功臣復·宦復·漕卒津夫復·人吏復·驛復等,許多名色矣。淳穆曰,卓異之行,役使之勞,特施給復之典矣。炳學曰,近見畿伯兩湖伯謄報,則漕船多隻相繼臭載,未拯穀數,亦旣夥然矣。監色沙格之十次,三年囚移送原籍官,分徵其未拯,典式莫嚴,而法久解弛,反不若卽捧而照律之爲愈,從今凡敗船者,具格取招,卽送原籍官,穀物刻期徵捧後,徒三年刑配。京江執籌舡,亦依此施行之意,著爲定式,如有曾所在囚者,竝自本道,量宜裁處事,行會各道,何如?上曰,依爲之。出擧條炳學曰,國子分館人李康勳·李允九,大君後裔,而以其在鄕無聞,分隷成均矣,銀潢餘派之反居人後,實爲公議之稱屈,使之陞調槐院,以開晉道,何如?上曰,依爲之。上曰,居鄕之人,容或有如此者矣。炳學曰,一是孝寧之後,一是益安之後也,而俱屢世不振,寂寥如此,其誰知之乎?上曰,壬辰以前,則或有官爵耶?炳學曰,然矣。炳學曰,固城府移邑時,居民幼學崔奎鎭,捐財一萬兩,出義願助,而示意之擧,令廟堂稟處事,命下矣。捐得不少之財,助此莫巨之役,向上之誠,甚嘉尙,似此人之初仕調用,多有已例,今亦依此許施,以示嘉奬之意,何如?上曰,依爲之。出擧條上曰,若是出義者,自朝家示意,宜矣。炳學曰,誠心願納,而仍不示意,則或有抑鬱之慮矣。炳學曰,卽見東萊府使鄭顯德牒報,則倭館守門將久勤之差送邊將,雖有定式,以其程途之遼遠,廩況之殘薄,皆不願赴,規避門將云矣。守門將因此闕直,貽羞非細,就該府境內豆毛浦·開雲浦·西平浦·包伊浦等諸鎭,每於守門將報仕之時,四鎭中,隨其所出,差遣,恐合便宜,以此意分付銓曹,永爲施行,何如?上曰,依爲之。出擧條,炳學曰,戶曹參判尹泰經,當爲追榮,而以所后父資窮,祖與曾祖,俱有贈職,無可施處,三代貤贈,移施於其本生家,亦多已例,故敢此仰達矣。上曰,依爲之。出擧條,炳學曰,摠戎使李周喆先山,在於廣州地,聞有塋域躬幹之事,而將臣之經稟來往,多有已例,故敢達矣。上曰,依爲之。出擧條上命吏曹判書進前,世均,進前俯伏。上敎曰,近日假監役之數出,聞是古家年老之人示意,是乃朝廷所以使世祿家承蔭故也,邇來京鄕之出義於國役軍需之人中,擇其地閥可合者,一體示意,可也。世均曰,聖敎若是,謹當惕念奉行矣。上曰,國役軍需願納人中,亦或有可爲監役者矣。炳學曰,必有地閥之可合收用者矣。上命大臣就座,裕元·炳學·淳穆就座。裕元曰,筵體有時而變,曾前大臣,登筵進前,亦承命爲之矣。炳學曰,舊例大臣晉接時,先奏對而後承候,今則先承候而後奏對矣。裕元曰,考試時承候,亦在懸題之後,而近例則反是,蓋尊嚴之地也,似從簡便矣。聲根曰,諸宰奏事。秉徽等曰,無所懷矣。聲根曰,玉堂所懷奏之。秉稷曰,臣屢登筵席,猥以講學一事,妄效陳勉者亦多矣,何敢更敷前說,而區區微衷,終不能自已,敢此復奏。顧今法筵與進講停撤,已有多日,未敢知聖意攸在,而臣不勝抑鬱之至。蓋帝王學問之道,莫盛於不恥下問,進學之要,莫盛於自强不息,念終始典于學,昕夕孜孜,樂此不疲,則自當無燕逸之憂,終至有緝熙之性。故程子曰,君子之學,須要日新,日新者,日進也,其欲日進,則無間斷然後,乃可以日進矣。近者日氣稍涼,夜漏漸長,頻賜三晝之接,深軫十寒之戒,則學日進而德日崇矣,伏願殿下,懋哉懋哉。上曰,所陳甚好,當留念矣。出擧條,聲根曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出榻敎上曰,史官就座。命大臣先退,又命退,諸臣以次退出。
上在景福宮。停常參·經筵。
自前夜三更,至開東,灑雨下雨,測雨器水深八分。
政院啓〈曰〉,明日常參·經筵,取稟。傳曰,停。
政院啓曰,卽者義禁府都事來言,時囚罪人李儒植當爲捧供,而判義禁南性元呈辭受由,知義禁徐衡淳在外,同義禁張寅植有身病,只有同義禁趙耆永一員,不得備員開坐云,同義禁張寅植卽爲牌招,何如?傳曰,竝許遞,前望入之。
金吾堂上前望入之,判義禁趙秉昌,知義禁崔遇亨,同義禁韓敦源·李玄翼落點。
李時夏啓曰,行都承旨金元植,左承旨金聲根,右承旨趙寅熙不爲仕進,左副承旨李承宇式暇出去,同副承旨李昌漢式暇,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
政院啓曰,卽者檢閱金鶴鎭,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,檢閱徐正淳卽爲牌招入直,何如?傳曰,允。
以右承旨李承宇,牌不進罷職傳旨。傳曰,只推。
以檢閱徐正淳,牌不進罷職傳旨。傳曰,只推。
禁衛營啓曰,本營字內崇禮門東邊第三城廓近處體城四間頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
檢閱金鶴鎭疏曰,伏以臣,旣援館規而徑退,適因事會而冒進,雖不得不黽勉鎖直,揆以前後,固已無據矣。且接家信,則臣母素患蛔積之症,忽又添劇,而緣臣在直,醫藥亦多後時矣,臣聞此報,繞壁焦憂,玆敢忙陳短章,徑出禁扃,誠願天地父母,俯察至切之懇,亟遞臣職,以便扶護,仍治臣罪,以昭法紀,不勝幸甚云云。省疏具悉。爾其勿辭救護。
上在景福宮。停常參·經筵。
自前夜三更至開東,灑雨下雨,測雨器水深八分。
政院啓曰,明日常參·經筵,取稟。傳曰,停。
政院啓曰,卽者禮曹郞廳來言,再明日咸興·永興兩本宮衣襨香燭親傳時,禮曹判書當爲齋宿進參,而兼判書金炳冀有身病,不得進參云,卽爲牌招,何如?傳曰,許遞,前望入之。
禮曹判書前望入之,李參鉉落點。
政院啓曰,左右史不可不備,檢閱徐正淳旣有只推之命,卽爲牌招入直,何如?傳曰,允。
又啓曰,檢閱趙鍾翼由限已過,卽爲牌招入直,何如?傳曰,允。
以檢閱趙鍾翼,牌不進罷職傳旨。傳曰,只推。
李昌漢啓曰,行都承旨金元植,左承旨金聲根,右承旨趙定熙,左副承旨李承宇,右副承旨李時夏,宗親府齋宿進,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
政院啓曰,卽者檢閱徐正淳謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱徐正淳,牌不進罷職傳旨。傳曰,只推。
兵曹啓曰,今此內三廳及西北別付料軍官·扈衛軍官親臨試射時,入格人等處,謹依判下,別單施賞,而上弦弓·長弓·箭竹,以軍器寺所在者,取來頒給之意,敢啓。傳曰,知道。
義禁府啓曰,廣州留守鄭基世狀啓內,判官李泰應罪狀,令攸司稟處事,啓下矣。李泰應今方待命,拿囚之意,敢啓。傳曰,知道。
義禁府啓曰,右捕從李儒植原情云云。傳旨內辭緣,泛稱遲晩,所當請刑是白乎矣,曾經摠郞,勿爲請刑,載在法典,議處,何如?啓以其親病爲言,則其於孝理何?特爲分揀放送,本職旣以差代矣,待窠,首先擬入。
又啓曰,廣州判官李泰應原情云云。傳旨內辭緣,泛稱遲晩,刑推得情,何如?啓重囚旣失,則有難容恕,而年今六十,且有斟量者存,特爲分揀放送。
吏曹啓目,國子分館人李康勳·李允九,槐院施行,何如?啓依允。
吏曹啓目粘連,觀此弘文館校理金裕行上疏,則以爲,臣父都承旨臣元植,方帶春秋館修撰官矣。臣所兼記注之銜,其爲應避,典式所載,照例遞改亦爲白臥乎所,相避之法,在下當遞,弘文校理金裕行所兼春秋館記注官之銜,今姑減下,何如?啓依允。
校理金裕行疏曰,伏以臣,父都承旨臣元植,方帶春秋館修撰官矣。臣以玉署之職,所兼記注之銜,其爲應避,典式所載,玆敢短章控籲。伏乞聖明,俯垂鑑諒,亟令選部,照例遞改,以存公格幸甚,臣無任云云。省疏具悉。疏辭,下該曹稟處矣。
上在景福宮。停常參·經筵。
政院啓曰,明日動駕相値,視事頉稟之意,敢啓。答曰,知道。
傳曰,自再明日進講爲之。
傳曰,臺諫竝許遞,政官牌招開政。
傳曰,在外同經筵許遞,今日政,差出。
傳曰,明日出宮門路,以貳極門爲之。
以吏曹參議李會正,牌不進罷職傳旨。傳曰,只推。
吏曹啓曰,繕工監假監役官金炳瓚以其身病,呈狀乞遞,改差,何如?傳曰,允。
有政。吏批,行判書金世均進,參判趙采夏,參議李會正,竝牌招不進,以兪致崇爲大司憲,姜晉奎爲大司諫,趙秉稷爲執義,南啓憲爲司諫,申濬皞·姜周用爲掌令,趙愿祖·李是德爲持平,李建昌爲獻納,尹錫圭·權載喆爲正言,李弼鎔爲修撰,尹滋悳爲同經筵,林炳道·曺承鐸爲典籍,李羲浩爲假監役,檢書官單趙養鎬,分敎官單朴昌述,兼保寧府使單李奎顔,故參奉尹明鉉贈吏參例兼,學生尹行元贈吏議,宣敎郞尹燧贈僕正,已上,戶曹參判尹泰經本生三代。故判官崔致明贈左承旨,忠節卓異贈職事,承傳。故學生宋鎭德贈監察,孝行卓異贈職事,承傳。西學訓導單朴應龍。再政。以趙秉鎬爲應敎,韓龍珪爲兵曹正郞,林俊養爲佐郞,李在永爲假監役,假監役李羲浩,今超通政,朝官年八十,依法典加資。三政。以李敏樹爲典籍,尹致琮爲奉常主簿。
兵批,參知崔尙儒進,以金敏赫爲花梁僉使,兼保寧府使單李奎顔。
三軍府啓曰,卽接訓鍊都監所報,則今九月十九日習陣日次,而動駕相値,不得行操云矣,敢啓。傳曰,知道。
上在景福宮。停常參·經筵。
夜五更,灑雨下雨,測雨器水深三分。
大殿,詣宗親府,入幕次後,藥房·內閣·政院·玉堂,口傳問安。答曰,知道。
衣襨香燭親傳,入幕次後,藥房·內閣·政院·玉堂,口傳問安。答曰,知道。
還內後,藥房·內閣·政院·玉堂,口傳問安。答曰,知道,
政院啓曰,明日常參·經筵,取稟。傳曰,停。
傳曰,禮房承旨,馳詣宣武祠,奉審摘奸以來。
傳曰,待敎韓耆東,馳詣華寧殿,奉審摘奸,仍詣健陵·顯隆園,一體奉審以來。
奎章閣啓曰,檢書官趙養鎬有身病,勢難供職,減下,其代以前薦人金英喜,依已例除取才差下,令該曹口傳付軍職,使之冠常仕,何如?傳曰,允。
弘文館啓曰,新除授應敎趙秉鎬,卽爲牌招察任,何如?傳曰,允。
又啓曰,新除授修撰李弼鎔,時在京畿高陽地,經筵入番事緊,請斯速乘馹上來事,下諭。答曰,依啓。
禮曹啓曰,卽接京畿監司朴永輔移文,則以爲,長湍府鄕校大成殿,年久滲漏,今將修改,告由移還安祭香祝,自本曹啓稟下送云矣。長湍府鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又啓曰,卽接京畿監司朴永輔移文,則以爲,高陽郡鄕校大成殿,年久滲漏,今將修改,告由移還安祭香祝,自本曹啓稟下送云矣。高陽郡鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝令分付,何如?傳曰,允。
又啓曰,卽接京畿監司朴永輔移文,則以爲,始興縣鄕校大成殿,年久滲漏,今將修改,告由移還安祭香祝,自本曹啓稟下送云矣。始興縣鄕校聖殿修改時,先告事由,移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
三軍府啓曰,卽接禁衛營所報,則今九月二十日習陣日次,而大將臣李章濂有身病,不得行操云矣,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
禁衛營啓曰,本營千摠李熙忠身病猝重,勢難察任,改差,何如?傳曰,允。
又啓曰,本營千摠,今當差出,而擬望之乏少,外任竝擬,何如?傳曰,允。
辛未九月十九日辰時,大駕,詣宗親府。咸興·永興兩本宮衣襨香燭親傳,仍詣天漢殿展謁擧動入侍時,行都承旨金元植,左承旨金聲根,右承旨趙定熙,左副承旨李承宇,右副承旨李時夏,同副承旨李昌漢,注書缺,記事金鶴鎭·徐正淳,檢校直提學趙寧夏·李載冕·閔升鎬,直提學趙慶鎬,檢校直閣李鎬翼·姜,直閣朴鳳彬,檢校待敎金演壽,副提學洪遠植,校理金裕行,修撰李秀萬,副修撰尹用求·閔泳穆,以次侍立。時至通禮跪啓請外辦。上具翼善冠·袞龍袍,乘輿出貳極門。藥房提調趙性敎,副提調金元植,進前問候訖。仍出建春門,入宗親府,至天漢殿神門前路,上降輿步過,仍乘輿至大次。前通禮跪啓請降輿。上降輿,入大次。時至通禮跪啓請出次。上出次,詣親傳位。通禮跪啓請跪。上跪。承旨·閣臣,對擧衣襨香燭以進。上以次親受以授京畿監司朴永輔。永輔跪受,奉于彩轝,由正路出。上降階,鞠躬祗送訖,還入大次,展謁時至,上出次,入就版位,行四拜禮,陞詣殿內奉審訖,還入大次。少頃,通禮跪啓請出次。上出次,乘輿至天漢殿神門前,降輿過,仍乘步輿,出大門外,由建春門入,至貳極門外。軍士房承旨,請出標信解嚴。上還內,諸臣以次退出。
上在景福宮。停常參·經筵。
藥房都提調李裕元,提調趙性敎,副提調金元植啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日常參·經筵,取稟。傳曰,停。
政院啓曰,議政府來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
內醫院啓曰,駞駱粥自十月初一日,當爲封進,依新定式擧行事,預爲分付司僕寺之意,敢啓。傳曰,知道。
傳曰,再明日眞殿茶禮,當自內親行矣。該房知悉,時原任大臣·宗親·儀賓·諸閣臣·諸儒臣二品以上,入參。
三軍府啓曰,卽接御營廳所報,則今九月二十一日習陣日次,而大將臣任商準有身病,不得行操云矣,敢啓。傳曰,知道。
刑曹啓曰,産室設廳後,只當朔停刑,而坐衙屠則勿拘爲之事,旣有受敎定式矣。今番産室設廳,雖在於來月初七日,自初一日爲始,依例停刑事,分付八道四都之意,敢啓。傳曰,知道。
辛未九月二十日辰時,上御紫薇堂。藥房入診,進講同爲入侍時,都提調李裕元,提調趙性敎,副提調金元植,假注書鄭元和,記事官金鶴鎭·李根命,直閣朴鳳彬,副修撰閔泳穆,以次進伏。監事洪淳穆,講官曺錫雨,參贊官李時夏,檢討官閔泳穆,假注書鄭元和,記事官金鶴鎭·李根命,各持詩傳第二卷,以次進伏。醫官李慶年·李漢慶·朴時永·李命錫,進伏楹外訖。上曰,史官分左右。裕元,進前奏曰,夜雨纔過,朝氣淸寒,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,醫官待令矣,使之入診乎?上可之。慶年等,以次入診,退伏楹外訖。裕元曰,脈候奏之。慶年等起伏奏曰,脈候左右三部調均矣。裕元曰,湯劑無議定乎?慶年等曰,無議定者矣。裕元曰,臣等,屢屢以保嗇仰奏矣,保嗇之道,非別件事,撙節所欲爲之事也。淳穆曰,修養之道,淸心爲本,而和順積中,則自底英華發外矣。上曰,近日因大臣之言,果善攝矣。裕元曰,臣仰瞻天顔,溫粹和潤,與前日一樣,可以仰揣益加將攝之聖德矣。裕元曰,中宮殿諸節,連爲太平乎?上曰,平順矣。淳穆曰,彌月此近,調和太平,不勝慶幸矣。裕元曰,中宮殿診察,何以爲之乎?上曰,置之。仍敎曰,判府事參講筵,藥房諸臣先退也。上誦前受音一遍訖,仍開卷。錫雨,讀自凱風自南,止雄雉四章。仍釋義訖。
上在景福宮。停常參·經筵。
自辰時至申時,灑雨下雨,測雨器水深一分。
政院啓曰,明日常參·經筵,取稟。傳曰,停。
傳曰,政官牌招開政。
傳曰,在外玉堂許遞,今日政,差出。
吏曹啓曰,安州牧使金奭根身病猝重,不得下去云,罷黜,何如?傳曰,允。
又啓曰,成均館典籍曺承鐸·李敏銖·林炳道,奉常寺主簿尹致琮,繕工監假監役官李在永,俱以身病,呈狀乞遞,竝改差,何如?傳曰,允。
以吏曹參議李會正,牌不進罷職傳旨。傳曰,只推。
兵曹啓曰,僉知中樞府事秦相琦,宣傳官申德熙,五衛將李弘奎·元世翼,昌德宮衛將金國鉉·金致祐,文臣兼宣傳官閔泳穆,武臣兼宣傳官柳一魯,守門將南善元,俱以病難供職,呈狀乞遞,竝改差,何如?傳曰,允。
兵曹啓曰,今月二十四日,一內禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以李儒增爲內禁將。
有政。吏批,行判書金世均,參議李會正,竝牌招不進,參判趙采夏進。
吏批啓曰,行判書金世均,參議李會正,竝牌招不進,小臣獨政未安,何以爲之?敢稟。傳曰,仍爲之。以朴定陽爲副應敎,趙秉稷爲校理,洪在瓚爲修撰,金尙萊爲奉常主簿,金東軾·金復性·姜永壽爲典籍,南鎬元爲安州牧使,尹致稷爲碧潼郡守,檢書官單金英喜。再政。以洪萬植爲執義,權膺善爲司成,李弼信爲假監役。三政。以呂奎奭爲假監役,假監役李弼信,今超通政,朝官年八十,依法典加資。
弘文館啓曰,新除授副應敎朴定陽,校理趙秉稷,修撰洪在瓚,竝卽牌招察任,何如?傳曰,允。
辛未九月二十一日辰時,上御紫薇堂。進講入侍時,講官金在顯,參贊官金聲根,侍讀官金裕行,記事官兪鎭學·徐正淳·李根命,各持詩傳第二卷,以此進伏訖。上曰,史官分左右。上開卷。在顯,讀自匏有苦葉,止厚之至也。仍釋義訖。上曰,雉鳴术其牡,反於常理,夫婦之際,宜其量度禮義而行也。在顯曰,飛曰雉,走曰牡,牡以雉飛之,而求走之牡者,反常也,此章,言其夫婦之不量禮義而反常,有如是也。上曰,谷風之詩,少無怨棄之辭,猶有望夫之情,雖不若關雎之樂而不淫,哀而不傷,而其意亦厚矣。在顯曰,聖敎然矣,行道遲遲,中心有違者,足雖欲去,心不忍去也,夫婦以義,而君臣亦以義焉。故孔子之去魯,則遲遲吾行,孟子之去齊,則三宿而出晝,此亦足與心違之意也。上曰,夫婦有重故曰,刑于寡妻,所以二南之化爲盛,而桃夭之詩,甚好矣。在顯曰,刑妻之化,莫如乎二南之化行俗成,尤見於桃夭,蓋夫婦,以和爲貴,是以關雎章曰,琴瑟友之,鍾鼓樂之。此章以谷風和而雨澤降,比夫婦和而家道成,故記曰,夫婦和,家之肥也。仍奏曰,此章以篈韮無以下體,比其不可以顔色之衰,而棄其德音之美也。凡人之以貌取之者,每多失之子羽,昔唐之裴度,爾貌不揚而靈臺莫狀,故出將入相,身佩安危,至今稱爲名臣,苟有其德,則貌雖醜而不可棄也。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,宗廟冬享大祭,遣大臣攝行,一依親祭例磨鍊。
政院啓曰,摠戎使李周喆,掃墳事,廣州地今方出去矣,所佩密符,何以爲之?而將兵之任,不可一刻無摠察之人,何以爲之?敢稟。傳曰,仍佩往來,兵判兼察。
政院啓曰,摠戎使兵判兼察事,命下矣。兼察摠戎使姜㳣卽爲牌招,聽傳敎,何如?傳曰,允。
政院啓曰,卽者檢閱李根命以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金鶴鎭·徐正淳·趙鍾翼,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
以檢閱金鶴鎭·徐正淳·趙鍾翼,牌不進罷職傳旨。傳曰,只推。
傳曰,奉審閣臣入侍。
兵曹啓曰,惠山僉使鄭澤源,以其母年八十,法不當遠離,改差,何如?傳曰,允。
檢閱李根命疏曰,伏以臣,於持彼之中,卽接家信,則臣本生母,素患痰癖之證,近因日候之驟寒,調將失宜,寢食俱損,委頓床玆,臣自聞此報,滿心憂煎,按住不得,玆敢忙陳短章,徑出禁扃。伏乞聖慈,俯賜矜諒,亟遞臣職,俾便救護,仍治臣罪,以肅朝綱焉云云。省疏具悉。爾其勿辭救護。
辛未九月二十二日辰時,上御紫薇堂。進講入侍時,講官趙基應,參贊官趙定熙,侍讀官鄭學默,記事官兪鎭學·徐正淳·李根命,各持詩傳第二卷,以次進伏訖。上曰,史官分左右。上開卷。基應,讀自涇以渭濁,止谷風六章。仍釋義訖。
辛未九月二十二日辰時,上詣眞殿。茶禮親行入侍時,行都承旨金元植,左承旨金聲根,右承旨趙定熙,左副承旨李承宇,右副承旨李時夏,同副承旨李昌漢,記事官兪鎭學·趙鍾翼·李根命,檢校直提學李載冕·閔升鎬·趙成夏,直提學南廷順·趙慶鎬,檢校直閣李鎬翼·姜,直閣朴鳳彬,檢校副提學趙慶鎬,副提學洪遠植,應敎趙秉鎬,副校理鄭學默,修撰李秀萬,副修撰尹用求·閔泳穆,以次侍立。時至通禮跪啓請出次。上具翼善冠·袞龍袍·玉帶·黑皮靴,出齋殿。通禮導上詣版位,行拜四禮,仍詣盥洗位,盥洗訖,通禮導上詣第一室尊所,近侍監酌訖。通禮啓請跪。上跪。元植奉香,昌漢奉爐。上三上香訖。元植,奉盞跪進。上執盞,以授昌漢。昌漢跪受,奠于案上。上連獻三盞,次詣第二室·第三室·第四室·第五室·第六室,行禮如儀訖。通禮導上降復位,仍行四拜禮訖。通禮跪啓禮畢,時原任大臣,進前問候訖。上還入齋殿,命退承史。諸臣以次退出。
辛未九月二十二日申時,上御紫薇堂。奉審閣臣入侍時,右承旨趙定熙,假注書李熙圭,記事官白時洽,記注官尹相殷,待敎韓耆東,以次進伏訖。上曰,史官分左右。上命閣臣進前。耆東,進前奏曰,臣承命馳詣華寧殿,殿內奉審則安寧,仍詣健陵,陵上奉審則安寧,碑閣·丁字閣奉審則無頉,仍詣顯隆園,園上奉審則安寧,碑閣·丁字閣奉審則無頉,還詣華寧殿,焚香安寧之意,敢此仰達矣。上曰,殿內陵園,太平乎?耆東曰,太平矣。上曰,何時行事乎?耆東曰,曉頭行事矣。上曰,秋事則已過,而沿路年形,何如云乎?耆東曰,臣之所徑處,則已盡收穫,而聞諸村民,則今年,爲大熟云矣。上曰,列邑,皆然云乎?耆東曰,皆然云矣。上曰,史官就座,仍命閣臣先退。又命退。諸臣以次退出。
上在景福宮。停常參·經筵。
自人定至四更,灑雨下雨,測雨器水深三分。
趙寅熙啓曰,左副承旨李承宇,今日不爲仕進,卽爲牌招,何如?傳曰,允。
傳曰,檢校典翰李根秀·李會正·李冕榮,竝減下,原任典翰權鼎鎬,檢校差下。
政院啓曰,左右史不可不備,檢閱金鶴鎭·徐正淳·趙鍾翼,旣有只推之命,竝卽牌招,推移入直,何如?傳曰,允。
以檢閱金鶴鎭·徐正淳·趙鍾翼,牌不進罷職傳旨。傳曰,只推。
傳曰,典翰有闕之代,前望入之。
執義洪萬植啓曰,臺閣與廟堂,相與可否,則時相子姪之居是職者,厥有引避之規矣。臣生父淳穆,方帶議政之銜,請命遞斥臣職。答曰,依允。典翰前望入之。洪萬植落點。
議政府啓曰,卽見全羅右水使李敏宇狀啓,則羅州可佳島漂到異國人二十二名,問情則乃是琉球國人之逢風漂到者,而船隻破傷,願得我船還歸云矣。怒濤駭浪,折檣摧帆,驚怯餘生,宜其望切速還,而頃在辛亥,本邑飛禽島,有與此一般之事,至有借船歸送之擧,今亦以漕船中最完且大者一二隻,量宜出給,待風發送後狀問,未發前供饋禁雜等節,使之各別擧行,期無疎忽失待之弊事,分付,何如?傳曰,允。
議政府啓曰,卽見東萊府使鄭顯德狀啓,則薩摩州漂倭十名所載船,回到本府時,訓導安東晙,使之留泊于設門內洋,仍爲住接於館中。今番書契下來後,卽令入送,俾除淹留之費者,交隣後創有之更張也,痛革謬例,快祛邑瘼,合施酬勞之典,而事係干恩,請令廟堂稟旨分付矣。旣革其謬,又祛其瘼,不有誠信之見孚,曷以得此,該任譯守,令待窠除授,以示酬勞之意,何如?傳曰,允。
弘文館啓曰,原任典翰權鼎鎬,檢校差下事,命下矣,卽爲牌招察任,何如?傳曰,允。
禮曹啓曰,卽接鎭岑進士朴台錫所志,則以爲,族叔桂,嫡妾俱無子,以其同姓十二寸弟橘第三子元錫,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩家與受,明有可據,而不得登聞者,許令該曹,論理草記事,載在法典,而門長朴台錫所訴,旣如此,朴橘第三子元錫,立爲朴桂之後,何如?傳曰,允。
御營廳啓曰,本廳中軍尹善應身病甚重,勢難察任,改差,何如?傳曰,允。
辛未九月二十三日辰時,上御紫薇堂。進講入侍時,知經筵林肯洙,參贊官李時夏,侍讀官鄭學默,假注書李熙圭,記注官尹相殷·石宗珍,各持詩傳第二卷,以次進伏訖。上曰,史官分左右。上開卷。肯洙讀自式微式微,止旄丘四章。仍釋義訖。
上在景福宮。停常參·經筵。
藥房提調趙性敎,副提調金元植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,伏慮區區,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日常參·經筵,取稟。傳曰,停。
李承宇啓曰,同副承旨李昌漢,今日不爲仕進,卽爲牌招,何如?傳曰,允。
政院啓曰,左右史不可不備,檢閱金鶴鎭·徐正淳·趙鍾翼,旣有只推之命,竝卽牌招,推移入直,何如?傳曰,允。
以檢閱金鶴鎭·徐正淳·趙鍾翼牌不進罷職傳旨,傳曰,只推。
政院啓曰,新除授典翰洪萬植,當爲下批矣,政官牌招開政,何如?傳曰,允。
傳曰,軍資都提調之代,柳判府事爲之。
傳曰,在外敦寧都正許遞,今日政,差出。
傳曰,在外臺諫許遞,今日政,差出。
奎章閣啓曰,檢書官金英喜有身病,勢難供職,減下,其代以前薦人申聖雨,依已例除取才差下,令該曹口傳付軍職,使之冠帶常仕,何如?傳曰,允。
以吏曹參議李會正,牌不進罷職傳旨。傳曰,只推。
有政。吏批,行判書金世均進,參判趙采夏,參議李會正,竝牌招不進,以朴蘭壽爲大司諫,金演壽爲執義,郭基洛爲掌令,朴容大爲持平,李載悳爲正言,金勉根爲敦寧都正,李承秉爲假監役,典翰單洪萬植,檢書官單申聖雨。再政。以崔鳳九爲宗府正,柳龍䥁爲兵曹佐郞,任夏準爲假監役,假監役李承秉,今超通政,朝官年八十,依法典加資。三政。以趙東植爲典籍。
兵批,判書姜㳣進。
兵批,啓曰,惠山僉使,今當差出,而擬望之人乏少,已準朔同道虞候及他道守令,竝擬,何如?傳曰,允。以尹泰經爲副摠管,趙大永爲僉知,柳鶴珪爲宣傳官,吳明默·李義龍爲五衛將,林益芳·張洛喜爲昌德將,李秀翼爲訓鍊僉正,任尙鎬爲文兼,權一燮爲武兼,張龍㴤爲守門將,兪鎭泰爲開城中軍,沈能武爲惠山僉使。
兵批,啓曰,北虞候,今當差出,而擬望之人乏少,同道僉使,竝擬,何如?傳曰,允。
再政。以韓興敎爲訓鍊判官,權秉銖爲北虞候,同知單林益芳,僉知二單吳明默·李義龍。三政。以李興魯爲訓鍊主簿,姜耆會爲波知僉使,同知單張洛喜。四政。以元世翼爲忠壯將,李儒植爲武兼。
兵曺啓曰,因大臣筵奏,保寧陞作府使,本官革罷,使水使仍兼,一依黃海水營例事,蒙允矣。保寧本是洪州鎭管,而水使今爲兼帶,則不當爲他鎭管減下之意,敢啓。傳曰,知道。
兵曹,以趙台顯爲御營中軍。
御營廳啓曰,今九月二十四日騎士都試時,各技優等人,別單書入之意,敢啓。傳曰,知道。
領議政金炳學箚曰,伏以,臣之現前兼銜,耐其已耐之久,亦此久而又久矣。太廟之肅將敬謹,軍監之積儲餼料,舌院之掌總象胥,此皆莫重莫緊去處,而以臣鹵莽譾劣,妄欲其兼管竝攬者,誠愚而好用,迷不知復之甚焉耳。臣自受命以來,未始不冒煩丐解,而辭未達意,或致聖鑑之遺照,與其一往虛縻,終底僨誤,毋寧自缷免,獲全微諒之爲耦俱妥當,聖明於此,苟賜諒燭,則鞶帶之褫,必不待於終朝矣。用具短牘,仰塵聰聽,敢望殿下,亟鐫臣諸司提調之任,俾幸公私,千萬大願云云。答曰,省箚具悉卿懇。所辭諸務,何可竝解?軍資都提調,今姑許副,卿其諒之。仍傳曰,此批答,遣史官傳諭。
辛未九月二十四日辰時,上御紫薇堂。進講入侍時,講官金世均,參贊官李承宇,檢討官李秀萬,記事官兪鎭學,記注官石宗珍·安翊豐,各持詩傳第二卷,以此進伏訖。上曰,史官分左右。上開卷。世均,讀自簡兮簡兮,止泉水四章。仍釋義訖。上命授書算于世均。上讀新受音十遍訖。世均,還納書算。上曰,萬舞是文武舞之總名乎?世均曰,萬舞之萬字,卽舞字之義也。上曰,此章賢者不得其位,仕於伶官,其時雖有賢人,不能用,賢者徒思聖明之世,無怨尤之言,詩人忠厚之意,於此可見矣。世均曰,只歎其不遇者,尤可見其人之賢矣。上曰,左執籥右執翟,是文武舞之規乎?世均曰,然矣。我國廟社景慕宮享禮之時,亦有是儀矣。上曰,果然矣。亦曾有親見者矣。上曰,衛女嫁於諸候,思歸本國,而不敢擅行,乃言遠父母兄弟,問及諸姑伯娣,始也思歸,發於情也,終焉不行,止於初也,婦人之賢,推可知矣。世均曰,後世之適於他國者,可以取法於此矣。上曰,孔子刪詩,善惡皆載,而此詩,亦勸懲之義也。世均曰,聖敎至當矣。仍奏曰,簡兮篇,賢者仕於伶官而不得知,有慢世玩物之意。故一二三章,雖若自譽,實是自嘲也,至第四章,興其山榛隰苓,以思西周,但言盛世之聖明,不論衰世之幽闇,其詞甚婉,可見詩人之忠厚矣。蓋伶氏在昔黃帝之時,使伶倫造律呂,世掌樂官,故後世號樂官爲伶官,而論語,亦有樂官之賢者太師摯適齊,是孔子之所嘗論詩者也,擊磬襄入於海,是孔子之所嘗學琴者也。上曰,此因論語所載,一則夫子之所論詩,一則夫子之所學琴者,其賢可知也。世均曰,誠然矣。今此碩人,其人雖賢,雜於侏儒俳優之間,能卷而懷之。張子言,東方朔似之,東方朔,以漢武帝之臣,縱有才能,不得展布,官不過侍郞,位不過執戟,常好談諧,而時時直諫,有所補益,聖王用人之道,惟以賢與不肖進退之,不以親疎顯微取舍之,然後庶可以野無遺賢,俊乂在官,以致郅隆之治矣。上曰,講官之言是矣。人主用人,惟當擇其賢否,若以親疎取舍,則國何以爲國乎?世均曰,聖敎至此,臣不勝欽仰萬萬矣。又奏曰,凡人之背公營私者,惟恐人知,不謀於衆,而泉水夫人,博詢而不行,其思歸,思之正也,謀及,謀之正也,恐害於義而止,事之正也,其始其終,無不出於正,雖讀書讀義之士,猶難之,況婦人乎?其賢可知矣。
上在景福宮。停常參·經筵。
中宮殿誕日,大殿·大王大妃殿·王大妃殿·大妃殿,宗親·儀賓·內閣·政院·玉堂·百官,口傳問安。答曰,知道。中宮殿,宗親·儀賓·內閣·政院·玉堂·百官,單子問安。答曰,知道。
政院啓曰,明日常參·經筵取稟,傳曰,停。
政院啓曰,議政府郞廳來言,今日賓廳日次,而中宮殿誕日問安相値,不得來會云矣,敢啓。傳曰,知道。
都摠府啓曰,今日入直內三廳武兼禁軍及軍兵等,中日當爲習射技放,而問安相値,不得設行之意,敢啓。傳曰,知道。
以司謁白俊爀手本,別監梁基煥身爲入直,無端逃走,其罪狀,令攸司從重科治事。傳曰,令秋曹期於捉得後以聞。
辛未九月二十五日巽時,上御紫薇堂。進講入侍時,判府事李裕元,講官趙性敎,參贊官李昌漢,侍讀官洪健植,假注書李熙圭,記事官趙鍾翼·李根命,各持詩傳第二卷,以次進伏訖。上曰,史官分左右。裕元進前奏曰,數日日氣甚冷,而今日則稍解,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,中宮殿彌月之期幾滿,諸節連得太平乎?上曰,平順矣。裕元曰,每當臨産之朔,常常起步於房闥之間,似好矣。上曰,或有時起步於房闥矣。裕元就座,上誦前受音一遍訖。仍開卷。性敎讀自出自北門,止北風三章。仍釋義訖。上命授書算于性敎。上讀新受音十遍訖。性敎還納書算。上曰,衛之忠臣,貧窶如此,而莫知其艱,無勸士之道矣,然而無懟憾之辭,終歸於天,其忠矣。性敎曰,困苦極矣,而終無去心,忠之至也,事君之道,當如是矣。裕元曰,小註有衛之忠臣,處其變而不失其道者,可以爲萬世臣子之法也。上曰,北風章言,賤者旣去,貴者亦去,則其國之危亂,可知矣。性敎曰,然矣。北門·北風,皆亂世之所作也,氣象愁慘,有不足取,而詩三百篇,一言而蔽曰,勸懲而已,則北門之忠臣,爲萬世事君之經法,衛國之暗君,爲百王使臣之鑑戒,一章之內,勸懲備焉。夫子所以存此詩者,其垂世勸懲之意,深且切也。健植曰,衛之忠臣,處於變亂,以天實爲之之語,自歎其困苦,少無怨懟,其事君無二志,於此可見矣。唐太宗詩曰,疾風知勁草,板蕩識誠臣,此之謂也。昌漢曰,講官·儒臣,備陳無餘,臣無容更達矣。裕元曰,北門之終窶且貧,鞠躬盡瘁,死而後已者也,北風之携手同行,見幾而作,不俟終日者也。上曰,北門章之處亂世不去者,專任國事而然也。北風章之擕手同行者,不任國事而去之矣。性敎曰,北門之臣,王事埤益,則無可去之義,北風之人,官守無責,則見幾而作,隨其所遇,事各不同也。昔殷之末,微子去之,箕子爲囚,比干諫而死,三人之行不同,而夫子稱之以殷有三仁者,或去或死或囚而不辭,同出於至誠惻怛之心,而一循乎義理之正故也。裕元曰,御下之道,亶在乎此,聖學之深得旨義,不勝欽頌矣。上掩卷,命史官就座。仍命大臣先退。又命退。諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,景慕宮都提調之代柳判府事爲之。傳曰,軍器都提調之代柳判府事爲之。
禮曹啓曰,卽接谷城幼學李炳守所志,則以爲同姓七寸姪喜聞,嫡妾俱無子,以其同姓六寸弟喜冕子蓮福,欲爲繼後,兩家諸族,相議完定,而喜聞夫妻,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記,載在法典,而門長李炳守所訴旣如此,李喜冕子蓮福,立爲李喜聞之後,何如?傳曰,允。
禁衛營啓曰,本營千摠徐光復,以前任碧潼郡守,上來尙遠,領軍之職,久曠可悶,改差,何如?傳曰,允。
奎章閣啓曰,檢書官申聖雨有身病,勢難供職,減下,其代以前薦人李燽應,依已例除取才差下,令該曹口傳付軍職,使之冠帶常仕,何如?傳曰,允。
刑曹啓曰,以司謁白俊爀手本,別監梁基煥,身爲入直,無端逃走,其罪狀令攸司從重科治事。傳曰,令秋曹期於捉得後以聞事,命下矣。成命之下,別監梁基煥,今已自現之意,敢啓。傳曰,其委折,詳査以入。
兵曹啓曰,今九月二十六日癸丑卯初一刻十三分立冬,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·漢城府,一體頒火之意,敢啓。傳曰,知道。
判府事李裕元箚曰,伏以臣,奉有太社·南殿·閟宮太常之銜,已屢閱歲矣。肅將拱護,虔奉粢盛,職事俱係愼重奔走供仕,固何敢言勞?而見以保護之任,日次起居之外,行將就直本院,則事務每多相妨,私分滋甚悚惶,至於禁衛兼管,尤非臣所可冒據,玆敢略綴文字,仰瀆崇聽。伏乞聖明,俯垂鑑諒,遞臣五提擧,俾便公私焉云云。答曰,省箚具悉卿懇。所辭諸務,何可竝解?閟宮都提擧,今姑許副,卿其諒之。仍傳曰,此批答,遣史官傳諭。
右議政洪淳穆箚曰云云。答曰,省箚具悉卿懇。所辭諸務,何可竝解?武庫都提調,今姑許副,卿其諒之。仍傳曰,此批答,遣史官傳諭。
辛未九月二十六日辰時,上御紫薇堂。進講入侍時,知宗正卿李承輔,參贊官李時夏,檢討官尹用求,假注書李熙圭,記事官趙鍾翼·李根命,各持詩傳第二卷,以次進伏訖。上曰,史官分左右。上開卷。承輔讀自靜女其姝,止二子乘舟二章。仍釋義訖。
上在景福宮。停常參·經筵。
政院啓曰,明日常參·經筵,取稟。傳曰,停。
政院啓曰,摠戎使李周喆疏批依施事,命下矣。將兵之任,不可一刻無摠察之人,何以爲之?敢稟。傳曰,訓將兼察,
政院啓曰,摠戎使,訓將兼察事,命下矣。兼察摠戎使李元熙,卽爲牌招,聽傳敎,何如?傳曰,允。
議政府薦望,以鄭歧源爲摠戎使。
政院啓曰,新除授摠戎使鄭歧源,卽爲牌招,傳授密符敎諭書,何如?傳曰,允。
營建都監啓曰,摠戎使鄭歧源,本都監提調差下,何如?傳曰,允。
弘文館啓曰,新除授典翰洪萬植,卽爲牌招察任,何如?傳曰,允。
兵曹啓目粘連,觀此南兵使李鍾承啓本,則親騎衛方希彦,以鐵箭三矢,俱入於沒技,有違法意,置之,何如?判付啓,觀此粘連辭意,則當允下,而方希彦之遠射沒技,旣已修啓矣,今番則初有之事也,特依他技例施行,此後更勿如是登聞之意,分付爲良如敎。
判尹李周喆疏曰,伏以臣,才不足以擔要劇,智不足以周規劃,卽貿然一靺韋凡流,而冒據軍旅之重任,亦可謂耐久焉耳。此豈才略智局,或有所無踰於臣者而然,卽惟我殿下庇燾之恩,天地洪大,不欲無一物不遂厥性,然其於駑蹄之質,無效於服箱,康瓠之物,不適於器用,何哉?夫摠營之務,方諸他營,雖或曰小去處云,而其緩急之共濟,表裏之相須,以臣所覩,少無差歇,至若京邑之管轄,城樓之庤儲,其爲莫謹莫愼,反有重於他營,則此果如臣空疎,所可擔夯做去者乎?壁壘旌旗之彩,詩書禮樂之敦,使之委畀於如臣者流,古今以來,萬萬無是理,而臣之尙此蹲據,亦唯曰一分數不明者也。噫,臣於將兵之任,已是一軍之驚,而又況周流二營,蟠泊六載,全蔑涓埃之報,徒增榮寵之極,以臣看臣,此何人斯?若夫一味恬然,不思所以自爲之計,則人論之以臣嗤點,且屬緩聲,戎政之緣臣廢弛,此豈細故也哉?此臣所以乞解一念,寤寐弸結,厚自冀幸於全保之大德生成之厚澤者也,玆陳由中之懇,仰要體下之恩。伏乞聖明,諒臣言之非出飾讓,念重任之不容久冒,將臣摠戎使之任,亟行遞斥,俾公私兩幸,不勝大願至祝,臣無任云云。答曰,省疏具悉。所請依施。
典翰洪萬植疏曰,伏以臣,卽匪才蔑識之一眇末後進耳,早竊科第,已犯不幸之戒,而過蒙洪造,猥綴華貫,載筆尺天之威,橫經隻日之講,薰沐雨露,龍光遍身,居恒媿懼,若隕淵谷。忽伏奉除旨,以臣爲弘文館典翰,仍有牌召狎臨,典式莫越,雖不得不趨詣祗肅,粗伸叨謝之忱,若臣滿心惝怳,繼以恧蹙,歷屢日而靡有措矣。夫是職也,自昔稱名選,而其望峻故,其才亦難,苟非其人,寧曠不備,挽近尤重斯位,設爲圈法,遴揀之竗,較有別焉。顧今俊彦,縱不及古昔盛際,必其文質俱美,望實兼著,論思啓沃,可資典學,而顧問可備,以至演綸,而聲明文敎之煥然可述,始乃官無其選之或謬,人無其任之不稱,名器又從以益重焉。匪意如臣顓蒙遽爾,濫竽於其間,是猶黃流之注瓦缶,繪彩之施溝木,其在創會圈開雋塗之美制,竊恐緣臣無似致有乖刺之甚也。臣受稟脆薄,自幼善病,荒嬉失學,無一藝能之粗可藉手,故平素志望,不敢爲進取計,惟勉守謹拙之家規,庶幾寡過而已。今若不早揆度,諉以已肅,恃寵自恣,晏然蹲據,則止竟是累天哲而墜庭訓,臣雖闇愚,明知其必然,所以僥冒之爲懼,濫分之爲戒,區區微諒之不能自已者,此也。玆敢披露衷懇,仰瀆崇嚴。伏乞聖明,諒蕪辭之匪出飾讓,念華選之莫宜謬玷,將臣新授瀛銜,顯賜鐫改,俾官方重而私分安,不勝幸甚,臣無任云云。省疏具悉。爾其勿辭察職。
辛未九月二十七日辰時,上御紫薇堂。進講入侍時,講官李參鉉,參贊官李昌漢,侍讀官洪健植,假注書李泰元,記事官趙鍾翼·李根命,各持詩傳第二卷,以次進伏訖。上曰,史官分左右。上開卷。參鉉讀自汎彼栢舟,止牆有茨三章。仍釋義訖。
上在景福宮。停常參·經筵。
政院啓曰,明日常參·經筵,取稟。傳曰,停。
議政府啓曰,卽見全羅監司李鎬俊狀啓,則羅州可佳島漂到彼人供饋等節,着意擧行,而該島處在大洋之水路險遠,物種輸運,報牒往來,實難趁期。且漂着已過數朔,則殘島事力,亦所當念,姑令移住附近島事,請令廟堂稟旨分付矣。纔已借船發送之意,稟覆行會,而如有遲滯之端,姑先觀勢移住,未爲不可,以此分付,何如?傳曰,允。
議政府啓曰,卽見黃海監司徐元輔狀啓,則本道儒生公道會,當爲設行,而農形未免近歉,多士來往之弊,不可不念,待明秋合設事,請令廟堂,稟旨分付矣。去來往接之際,不無主客俱困之弊,依狀請施行,何如?傳曰,允。
奎章閣啓曰,原任待敎徐相翊母喪第三日,依定式遣檢書官致弔,仍爲勸粥以來之意,敢啓。傳曰,知道。
刑曹啓曰,逃走別監梁基煥自現草記。傳曰,其委折,詳査以入事,命下矣。謹依傳敎,梁基煥,到底査實,則所供內,以爲正月分,始爲啓下擧行,而年纔十八,全沒頭緖,且家計貧寒,衣服難繼,屢由渠房,不得減下。故果以愚騃之心,罔念入番之所重,肆然逃避,而雖自現,自顧罪犯,死無足惜,惶恐遲晩云矣,旣伏承詳査以入之命,詳査以入之意,敢啓。傳曰,知道。放送。
刑曹啓曰,別監梁基煥査實草記。傳曰,知道。放送事,命下矣。謹依傳敎,梁基煥,卽爲放送之意,敢啓。傳曰,知道。
吏曹啓目粘連,觀此弘文館典翰洪萬植上疏,則以臣本生父右議政臣淳穆,方帶春秋館監事矣。臣之所兼編修官,其爲應避,典式攸在,亟令選部,照例鐫改亦爲白臥乎所,玉堂與監事相避,則春秋減下,載在法典矣。典翰洪萬植所兼春秋館編修官之銜,今姑減下,何如?啓依允。
典翰洪萬植疏曰,伏以臣,猥叨見職,冒眛控辭,未獲準兪,冞增悚恧,而第臣本生父右議政臣淳穆,方帶春秋館監事矣。臣之所兼帶編修官,其爲應避,典式攸在,玆敢短章陳籲。伏乞聖慈,俯垂鑑諒,亟令選部,照例鐫改,俾存公格,不勝幸甚,臣無任云云。省疏具悉。疏辭,下該曹稟處。
辛未九月二十八日辰時,上御紫薇堂。進講入侍時,講官鄭基世,參贊官李承宇,檢討官尹用求,假注書李熙圭,記事官趙鍾翼·李根命,各持詩傳第二卷,以次進伏訖。上曰,史官分左右。上開卷。基世讀自君子偕老,止君子偕老三章。仍釋義訖。上曰,首章責之也,二章問之也,三章惜之也,辭婉意深,可見詩人之寬厚矣。基世曰,聖敎至當矣。凡君子之責人,辭不迫而意則切,今以此章言之,極言服飾之盛,容儀之美,而若其每章之末,微有譏刺之意,此可見詩人寬厚,意在言外者也。仍奏曰,象服,卽法度之服也,有其位者有其服,有其服者有其德,德典服相稱然後,姑可爲有儀可象之服,而此章,盛言其服,以譏其不稱也。蓋詩人之讚美刺譏,多指衣服而言,周公德稱其服,則美之以衮衣繡裳,曹人服不稱德,則譏之以三百赤芾,亦惟君上,以其服勸其臣,故賢者受之,則不賢者勸焉,才者得之,則不才者勸焉,書曰五服五章,又曰車服以庸,卽此義也。承宇曰云云,用求曰云。上掩卷。仍敎曰,講官近何久未登筵乎?基世曰,間因還營,近未得入參矣。上曰,近候稍寒,領府事諸節,何如?基世曰,臣父間者就養于臣之任所,留一望而還,到底洪私,闔門感頌矣。上曰,老人若行氣,則諸節似當有勝矣。基世曰,泉性甚合,寢啖果勝矣。上曰,精力近亦如常云,果然乎?基世曰,寢食雖不甚損,精思近益不逮矣。上曰,待日氣稍暄,一次登筵,好矣。基世曰,每有一番登對之誠,而殿陛升降,筵席周旋,果難如意,祗有耿戀之忱云矣。上曰,廣州農形何如乎?基世曰,夏間有暵乾之憂,近因秋候之調順,年形幸得免歉矣。上命史官就座,仍命講官先退。又命退。諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,在外玉堂敦寧都正許遞,政官牌招開政。
傳曰,呈告藝文提學許遞,今日政差出。
傳曰,左副承旨·右副承旨,竝許遞,前望入之。
承旨前望入之,李殷春·金亮淵落點。
政院啓曰,新除授右副承旨李殷春,時在京畿利川地,斯速乘馹上來事,下諭,何如?傳曰,許遞,前望入之。
承旨前望入之,李起鏞落點。
傳曰,交河郡守之代,以已準朔人擬入。
趙定熙啓曰,新除授同副承旨金亮淵,卽爲牌招,何如?傳曰,允。
以咸鏡監司金壽鉉狀啓,北靑府人命渰死事,傳曰,聞甚矜惻,元恤典外,別加顧助,如有生前身還布,竝蕩減事,廟堂措辭分付。
觀象監啓曰,産室廳待令日官林兢淵·崔道淵,泛鐵官金在奎,奏時官金勉孺·權碩鳳差定之意,敢啓。傳曰,知道。
吏曹啓曰,成均典籍姜永壽,繕工監假監役官任夏準,俱以身病,呈狀乞遞,竝改差,何如?傳曰,允。
兵曹啓曰,僉知中樞府事趙大永,宣傳官柳鶴珪,五衛將吳明默·李義龍,文臣兼宣傳官任尙鎬,武臣兼宣傳官權一燮,守門將張龍珪,俱以身病,勢難供職,呈狀乞遞,竝改差,何如?傳曰,允。
有政。吏批,行判書金世均,參議李會正,竝牌招不進,參判趙采夏進。
吏批啓曰,行判書金世均,參議李會正,竝牌招不進,小臣獨政未安,何以爲之?敢稟。傳曰,仍爲之。
以洪鍾大爲副應敎,姜爲校理,李東韻爲敦寧都正,金尙鉉爲藝文提學,愼㘽祐爲兵曹佐郞,李貞夏爲富平府使,檢書官單李燽應。故學生李光夏贈監察,孝行卓異,贈職事,承傳。再政。以柳龍䤴爲司藝,鄭昌東爲典籍,李冕九爲假監役,林佐漢爲結城縣監。假監役李冕九,今超通政,朝官年八十加資。四政。以李承紀爲獻陵令。五政。以兪鎭遠爲景慕宮令。六政。以任百憲爲司饔主簿。七政。以李兢在爲內贍主簿。八政。以黃觀周爲引儀。
兵批,參知崔尙儒進。以金聖運爲舒川僉使。
弘文館啓曰,新除授副應敎洪鍾大,校理姜,竝卽牌招察任,何如?傳曰,允。
議政府啓曰,卽見忠淸監司金炳始狀啓,則備陳綿農歉荒之狀,仍請各軍布以木上納者,自今年十月,至明年九月,兵曹及各營門各衙門,竝純錢,訓局砲保,一體純錢代納,舒川等七邑苧納軍布,亦許限明秋,以錢代納事,竝請令廟堂稟旨分付矣。軍需攸係,固不可隨請輒代,而民情所關,亦不宜一切靳許。兵曹及各營,五分一,各衙門,純錢代納,砲保,事體不輕,置之,苧納許代,雖非事目所載,本色旣無其路,依狀請施行,何如?傳曰,允。
三軍府啓曰,卽接兵曹所報,則禁軍習陣,木曹連因有故,不得行操云矣,敢啓。傳曰,知道。
禁衛營啓曰,本營字內崇禮門東邊頹城改築處女墻,今已改築畢役之意,敢啓。傳曰,知道。
又啓曰,臣進詣南關王廟,有頉處看審修改後,別單書入之意,敢啓。傳曰,知道。
御營廳啓曰,東關王廟有頉處,臣監董修改後,別單書入之意,敢啓。傳曰,知道。
辛未九月二十九日辰時,上御紫薇堂。進講入侍時,講官姜㳣,參贊官趙定熙,侍讀官金裕行,假注書李泰元,記事官趙鍾翼·李根命,各持詩傳第二卷,以次進伏訖。上曰,史官分左右。上開卷,㳣讀自爰采唐矣,止鶉之奔奔二章,仍釋義訖。
上在景福宮。停常參·經筵。
自午時至人定,灑雨下雨,測雨器水深三分。
藥房都提調李裕元,提調趙性敎,副提調金元植啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
政院啓曰,明日常參·經筵,取稟。傳曰,停。
傳曰,禮房承旨,馳詣宗廟·景慕宮,奉審摘奸以來。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
宗親府啓曰,明日,卽天漢殿朔奉審日次,臣邦鉉,進詣擧行之意,敢啓。傳曰,知道。
司饔院啓曰,卽者鷹師契貢人等所訴內,日下生雉,今十月初一日爲始,例以本色封進,而今年則節序差早,草樹尙茂,鷹獵無路,萬無本色封進之望。限獵得間,願以活鷄,姑爲代封云矣。莫重供上,自下不敢擅便,惶恐敢啓。傳曰,知道。姑爲代封。
禮曹啓曰,卽接全羅監司李鎬俊移文,則以爲咸平縣鄕校聖殿,年久頹落,間多滲漏,及今修葺計料,告由移還安祭香祝,自本曹啓稟下送云矣。咸昌縣鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
兵曹啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
兵曹啓曰,來十月·十一月當,上番騎兵一百四十二名所着襦衣,本曹點考後,仍令該曹題給之意,敢啓。傳曰,知道。
辛未九月三十日巽時,上御紫薇堂。藥房入診,進講同爲入侍時,都提調李裕元,提調趙性敎,副提調金元植,假注書李熙圭,記事官金鶴鎭·李根命,副修撰閔泳穆,待敎韓耆東,監事洪淳穆,講官趙基應,參贊官金元植,檢討官閔泳穆,假注書李泰元,記事官金鶴鎭·李根命,各持詩傳第二卷,以次進伏,醫官李慶年·李漢慶·李忠淵·李碩柱,進伏楹外訖。上曰,史官分左右。裕元,進前奏曰,今日日氣陰冷,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,醫官待令矣,使之入診乎?上可之。慶年等,以次入診,退伏楹外訖。裕元曰,脈候奏之。慶年等,起伏奏曰,脈候左右三部調均矣。裕元曰,湯劑無議定者乎?慶年等曰,無議定者矣。裕元曰,中宮殿諸節,連爲太平乎?上曰,平順矣。裕元曰,中宮殿診察,何以爲之乎?上曰,連爲平順,置之。裕元曰,産室處所,已承下敎,尤不勝慶祝,而其餘稟定事,後日登筵,當仰達矣。上曰,醫官先退,都相提調以下,仍參講筵。特命賜講冊于都提調·提調·閣臣·史官。上誦前受音一遍訖,仍開卷,基應,讀自定之方中,止定之方中三章,仍釋義訖。上命授書算于基應,上讀新受音十遍訖,基應,還納書算。上曰,文公,以大布之衣·大帛之冠,務材訓農,通商惠工,敬敎勸學,授方任能,元年革車三十乘,季年乃三百乘,致此中興,文公,可謂賢君矣。基應曰,衛文公,雖不敢比論於堯·舜·禹·湯,而在春秋之世,優爲賢君矣。上曰,言馬數之衆多,則人民之殷富,推可知矣。基應曰,人主一心,爲萬化之原,充實淵深,無事不擧,無物不遂,何獨馬數之衆多而已?此特指其殷庶,故稱騋牝三千,而蓋君心之所推,卽萬幾之繁也。舜之命官則曰,疇若予上下草木鳥獸,禹之懋德則曰,曁鳥獸魚鱉咸若,由此觀之,聖人德化之所及,可知矣。文公騋牝三千,亦由於其心也。裕元曰,國君之富,數馬以對,卽此之謂也。淳穆曰,古之賢君,誠心以行善政,其效非獨牧馬而已。所以魯頌駉章,思無邪,思馬斯徂者,由僖公立心之遠,卽與此章之秉心塞淵,騋牝三千,同一義也。上曰,人和所推,馬畜亦蕃,人心旣和,則物豈有未遂者乎?上曰,君以民爲天,民以食爲天,君非民,何以爲國乎?裕元曰,臣向筵仰奏矣。可畏非民,聖經語也。民至愚而神,殿下之日用動靜,擧皆知之。雖九重深邃,莫顯乎隱,是以謂之民嵒,嵒謂險也。淳穆曰,民苟足,則國無有不足,惟患民不足,不患國不足矣。上曰,國有倉廩府庫,而使民塡于溝壑,則國不可以爲國矣。基應曰,有若有言曰,百姓足,君孰與不足,百姓不足,君孰與足,未有百姓足而君不足也。裕元曰,賢君,藏財於民,使民殷富而自足,則國隨以强,所以講官所奏,百姓不足,君誰與足者,是也。淳穆曰,國富而民貧,俾不得保其産,是乃本實先拔,而倘若國貧而民富,雖有水旱盜賊,何足爲憂乎?又奏曰,衛爲狄之滅,厥有所由矣。懿公,好鶴,使之乘軒食祿,如是爲政,而何以保其國乎?上曰,此是衛遭狄亂,國人不戰,曰使鶴,鶴實有祿之謂也。基應曰,衛侯之使鶴乘車,人皆怨之,文王之靈囿白鳥,民皆樂之,聖惡之分,於此可見矣。裕元曰,懿公,有好鶴之癖,至於三百之多,若以此癖,措之於善,則豈有遭亂之理乎?是故聖人之戒,在禽荒也。上曰,藥房提調,亦講官也,文義奏之。性敎曰,秉心塞淵一句語,卽此章之綱領。塞淵,卽誠實淵深之意也。存心誠實,則措諸政令事爲之間,無所往而不成,故人君一心,爲萬化之原。自夫堯·舜三代,傳授心法,只是誠實上做工而已也。泳穆曰,楚邱之營,上稽天時,下相土宜,中順人事,規橅施爲,已不苟然。且其所樹之木,皆所以備禮樂之用,君子之於禮樂,不可斯須去身,有如是也。語曰,十年之計,莫如種木,百年之計,莫如種德。衛公,於覆敗遷徙之餘,而操心以實,慮事必遠,猶能光復舊物,克致殷盛。況藉旣安之業,處可爲之時,勉强行道,圖功久大,則德積而禮樂興,可與三古比隆,區區富彊之效,有不足言者矣。元植曰,講官儒臣,備陳無餘,臣無容更達矣。淳穆曰,此三章,天時·地理·人和之俱備,儒臣,已有所奏,而定之方中,揆之以日,天時也,升彼虛矣,降觀于桑,地理也,星言夙駕,稅于桑田,人和也。天時·地理·人和之所相協宜,致此中興富盛之業,而蓋經營宮室,必用十月者,以其爲農隙也。故古者役民講武,每於此時,而厥或非其時焉,則春秋書之,以垂譏貶矣。上曰,予於講筵,已聞之矣。凡國之用民力,必候農隙然後,可以民不失農,農不違時矣。基應曰,聖敎誠然矣。上曰,一章二章,始其營作相度之功而言之也,三章,則終其富盛之業而言也。淳穆曰,此詩之作,追述文公之遷都建國,成就中興之業,而原其所以致玆殷富之盛,實基於大布·大帛之儉德矣。上曰,天時·地理·人和,旣如是相協,而又以大布·大帛,尙其儉德,則中興之盛,推可知矣。裕元曰,右相所奏天時·地理·人和,深得此章之要,而提調所奏秉心塞淵,卽一心誠實之義。凡人君一心,萬事之本,是以自合於三才,能勤於農桑,又致生殖之蕃庶矣。上曰,在上之人,尤可以尙儉爲務矣。淳穆曰,自古人君,未有不由儉而興,由奢而替,其理孔昭矣。性敎曰,儉德,亦本於秉心塞淵。蓋誠實者,虛僞之對也,虛僞,又侈靡之本也。人君,以誠實秉心,則固無虛僞之事,而侈靡之風不作,誠實之德日彰矣。上曰,然矣。秉心若誠實無僞,則侈靡之風,自可不作矣。裕元曰,虛僞,誠實之反,未有趨虛僞而造誠實者也。於此,可辨奢儉之別也。上曰,予亦知其如此,而見侈靡之物,不能無好之之心矣。淳穆曰,華美之所好,固是常情,而苟其遏人欲存天理這般工夫,充積於中,則雖見外物之悅眼,無足以移其心矣。裕元曰,此是聖人之言也。儉是修德之基,種福之源也。殿下,旣知好好之心,則當有慥慥之工,是心足以王者,可見於今日矣。殿下有恤民之心,民可有樂生之道,殿下有克儉之念,民有於變之效,此不必遠求於外,在於殿下方寸,何待來日?惟當卽今行之。堯·舜之道,亦在日用常行之間也。淳穆曰,古語云,城中好大袖,四方全匹帛。蓋上有好,下必有甚者,如是焉,而以外間私家言之,凡於居處衣服飮食,窮極奢麗,而未見其後福綿遠矣。上曰,果然矣。毋論上下,奢侈則非矣。淳穆曰,以子路之賢,衣弊褞袍,與衣狐貉者立而不恥。矧惟爲生民立道,爲萬世開太平,慥慥不已者在此,豈可役心於外物乎?所以周·召公之告武王,不役耳目,百度惟貞者此也。上曰,固知儉德最善,而爲儉儘不易矣。裕元曰,由儉入奢易,由奢入儉難矣,而爲儉之道,在我而已矣。淳穆曰,推此聖心,凡於日用事物,恒以不足爲足,念念積久,則崇儉,亦其中一事,似非甚難矣。上曰,右相之言,眞是切當矣。裕元曰,遏人欲存天理,孟子旨義也,殿下,曾講是書,伏想領會矣。留有餘不盡之福,以遺子孫,聖帝明王,皆有儉德,子孫昌盛,儒臣所奏種德百年者也。上曰,近來侈風,無以加此矣。裕元曰,侈靡之習,至于今日而極矣。爲文章以表貴賤,第今侈風日盛,上下無辨矣。淳穆曰,矯革侈俗,惟在君上導率之何如,而今之痼弊,莫有甚於此者矣。上曰,法服外常着衣服,必不當奢麗矣。裕元曰,冕服之用我國織造,不用錦緞,是崇儉之德也。淳穆曰,法服固當致美,以存儀章,而此外所御之服,務從儉約,甚協垂裕之大德矣。上曰,翼廟儉德,曾有仰聆,而所御衣襨,多是補綴其弊,純廟服御,常澣濯,而以其時舊衣,翼廟亦嘗服之矣。淳穆曰,純廟儉德,臣嘗逮覿,而所御便服,是疎苧而澣濯矣。上曰,此在何時乎?淳穆曰,臣於丙戌年,以童蒙入侍時仰瞻矣。上曰,純廟曁翼考,罕御緞屬,而恒存恤民之念,每敎曰,此無或有害於百姓否?慈聖,以屢有承聞,爲下敎矣。裕元曰,英廟朝窓戶,屢以休紙,補而綴之,其時財阜民盛,尙稱聖代矣。淳穆曰,以一人治天下,不以天下養一人,故恤民一念,寔祖宗傳授心法矣。上曰,京師之民,無他徭役之侵,而外邑則田結軍布,皆出於民,視若容易自生之物,豈非可憫乎?淳穆曰,外邑民惟正之供,固所當然,而其他徵索之弊,朝廷所不知者甚多,是以小民生活,極可哀憐矣。裕元曰,一粒一絲,皆出於民,故純廟嘗以無或有害於民爲敎。今殿下,取之有節,則民可以安其生矣。上曰,判府事之言,正合予意矣。裕元曰,欲法堯·舜,當法祖宗,殿下惟當仰法純·翼兩聖朝儉德焉。上曰,欲法堯·舜,當法祖宗,雖一政一事,豈敢不仰法乎?上曰,閣臣文義奏之。耆東曰,衛文公,莅政於懿公失德之後,移建楚邱之宮室,而惟永終是圖,樹以美材,將興禮樂之器,時或命駕,親勸農桑之務,則宜其國人之歡悅,而乘馬之騋牝者,至於三千之多,尤可見人主一心,亶由乎誠實淵深,而所以致此也。上曰,衛地在冀·兗之境,故其土宜桑,見於小註矣。基應曰,衛在濟·河之間,而卽兗州也。禹貢於兗州,言桑土旣蠶者,以其土宜於桑也,故稱之矣。上掩卷。裕元曰,臣俄於筵中,有所失儀,不勝惶恐矣。故事章服解紐,則承旨例爲請推,而忠厚之意,縱有安徐,懍慄則極矣。上曰,大臣之言過矣。何必以是爲嫌乎?裕元曰,臣曾以史官登筵,見故大臣筵中落帽,使司謁取來而着之,蓋手取則禮貌尤欠敬故耳。臣妄效故大臣事,使司謁結紐,愧悚之心,何可已也?上曰,官服解紐,自是易有者,而予於頃日擧動,亦有解紐之時矣。大臣在筵中,非獨此也,苟當可使之事,使司謁爲之,有何不可乎?裕元曰,自上雖曲加包容,而咫尺前席,臣分安得不嚴畏乎?淳穆曰,判府事所陳,以有古規而然,而大抵臣等筵中出入,慮或失儀,恒所憧憧矣。上曰,設或失儀,固無傷,而如是小心,則上下情志,豈可流通乎?淳穆曰,一堂上下,情志之流通,固是臣子至榮大願,而若其小心謹畏,則有不敢暫忽,所以古人云,不違顔咫尺天威矣。上命史官就座,仍命大臣先退。又命退,諸臣以次退出。日記廳堂上閔泳達。郞廳李載崐·朴台淳。
上在景福宮。停常參·經筵。
自前夜人定至開東,灑雨下雨,測雨器水深九分。
政院啓曰,明日常參·經筵,取稟。傳曰,停。
又啓曰,右副承旨李昌漢,今日不爲仕進,卽爲牌招,何如?傳曰,允。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
又啓曰,檢書官李燽應有身病,勢難供職,減下,其代以前薦人趙台鎬,依已例,除取才差下,令該曹口傳付軍職,使之冠帶常仕,何如?傳曰,允。
辛未十月初一日辰時,上御紫薇堂。進講入侍時,講官朴永輔,參贊官金亮淵,侍讀官鄭學默,假注書李熙圭,記事官趙鍾翼·李根命,各持詩傳第二卷,以次進伏訖。上曰,史官分左右。仍開卷,永輔讀自螮蝀在東,止相鼠三章,仍釋義訖。上曰,蝃蝀章,淫奔之詩也。雖不足言,而末章下註,不能自守其貞信之節,而不知天理之正云者,是在上者之責。自上若率之以正,則下豈有不正乎?二南,文王之化及於列國而竝正,由是觀之,此詩之如此,亦上不以正之故也。永輔曰,誠然矣。衛詩,至牆有茨·鶉之奔奔,眞不可道也。如是則國安得不亡,在下者亦豈不有甚焉乎?上曰,人而不爲正心修身,何可參於人乎?相鼠章之不死何爲者,果是也。永輔曰,然矣。相鼠之詩人,嫉惡甚峻,而一節深於一節,體大於皮齒,禮重於儀止。至胡不遄死,亦責無以加矣。仍奏曰,南國被文王之化,女子洗其舊染,能知其貞信自守,其詩有漢廣·行露等篇。衛文公起於破滅之餘,勤儉爲治,敬敎勸學,於是乎桑間·濮上之俗,日漸遷悟,奏效至此。上曰,昨日講筵,已有所敎矣。大抵上之人,率下以正,則下豈不以正乎?永輔曰,然矣。仍奏曰,如蝃蝀之詩,能惡淫而順命,相鼠之刺無禮,干旄之慕賢人,非復舊日衛風。文公非大賢之君,其化猶能如是,況賢於文公者乎?風之善惡,專係於上之導率,於此等詩,尤可見矣。學默曰,云云。亮淵曰,云云。永輔曰,此卷之言女子有行遠父母兄弟,凡三處。此上泉水,此下竹竿,皆衛女嫁於諸侯,思歸寧而不可得,意出於懇慕,而辭止於禮義。此章則以他人而譏刺,言女子在父母之側無幾,而不知爲悵戀,但懷婚姻而冒行,文同而義異也。上掩卷,仍敎曰,今年畿內農形,何如?永輔曰,昨年西沿災邑,今又告災,而反有加焉。喬桐爲最尤甚,通津·金浦·仁川·富平·高陽·陽川·文河·永宗,擧皆慘歉,坡州·長湍之半亦然矣。東南北諸邑,僅爲免歉矣。上曰,果如昨年,則甚可憫然也。永輔曰,昨年所下之惠澤,今亦得蒙,然後災民可以救活矣。上命史官就座,仍命講官先退。又命退,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,行都承旨金元植,左承旨金聲根,右承旨趙定熙,左副承旨李起鏞不爲仕進,同副承旨金亮淵式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨李起鏞牌不進罷職傳旨,傳曰,只推。
政院啓曰,左副承旨李起鏞牌不進,院中只有臣一人,伴直無人。右承旨趙定熙,所當牌招,而拘於廳規,不得請牌,何以爲之?敢稟。傳曰,牌招。
以右承旨趙定熙牌不進罷職傳旨,傳曰,只推。
辛未十月初二日辰時,上御紫薇堂。進講入侍時,同經筵尹滋悳,參贊官李昌漢,檢討官洪在瓚,假注書李熙圭,記事官趙鍾翼·李根命,各持詩傳第二卷,以次進伏訖。上曰,史官分左右。仍開卷,滋悳讀自孑孑干旄,止我心則憂,仍釋義訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,同副承旨金亮淵,今日不爲仕進,卽爲牌招,何如?傳曰,允。
以同副承旨金亮淵牌不進罷職傳旨,傳曰,只推。
兵曹啓曰,入直武兼申錫奎,以其親病,呈辭出去。其代具重亮,當爲替直,而門鑰已下,趁未入來,以致闕直之境,事未前有,萬萬駭然。具重亮,不可無警,令該府拿問處之,何如?傳曰,特爲安徐。
御營廳啓曰,本廳哨官崔道吉,身病甚重,勢難察任,改差,何如?傳曰,允。
敦寧都正李東韻疏曰云云。省疏具悉。所請依施。
辛未十月初三日辰時,上御紫薇堂。進講入侍時,講官金在顯,參贊官李起鏞,侍讀官鄭學默,假注書金在鼎,記事官趙鍾翼·李根命,各持詩傳第二卷,以次進伏訖。上曰,史官分左右。仍開卷,在顯讀自旣不我嘉,止載馳四章,仍釋義訖。上曰,載馳章之義,昨筵亦言之,而許穆公夫人,憫衛之亡而欲往者,情理也,大夫之止其去者,禮義也。上下各得其道,豈不賢哉?在顯曰,聖敎然矣。許穆夫人,始以衛宗國之顚覆,急欲歸唁者,情也,終因許大夫之跋涉,竟不得行者,禮也。情爲輕而禮爲重,故非以許臣之言而不敢行也,不欲循情而壞禮也。許夫人,以女子而能識情禮輕重之別,可謂賢矣。上曰,宣姜之醜惡極矣,而許穆夫人與公子壽之賢乃如此,於是乎宣姜之惡益顯,而女子之善尤著矣。在顯曰,發問及此,睿學之克臻高明,有可以仰認矣。臣不勝欽仰萬萬。上曰,文公亦宣姜之子乎?在顯曰,然矣。上曰,文公之賢,不下於壽與許夫人也。在顯曰,壽之至行,已著於史,亦載於五倫行實,而又有宋桓夫人,以宣姜之女而賢矣。文公勤儉,爲中興之主矣。上曰,宣姜之女,又有宋桓夫人之賢,以若宣姜之醜惡,其二子二女,何如彼其賢乎?在顯曰,以宣公·宣姜之醜且惡,爲其子女者,宣無所觀感,而凡人之生,各有賦性,故其善其惡,不係氣類,而亦在乎自强于爲善耳。仍奏曰,凡文義,每於聖意未發處,反覆仰陳,而此章旨義,已悉於前後下問之中,融會貫通,發所未發,更無敷衍之辭矣。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,左副承旨李起鏞,同副承旨金亮淵,今日不爲仕進,竝卽牌招,何如?傳曰,允。
以左副承旨李起鏞,同副承旨金亮淵牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
政院啓曰,明日傳香禮房承旨,當爲齋宿,同副承旨金亮淵,旣有只推之命,更爲牌招,何如?傳曰,允。
以同副承旨金亮淵再牌不進罷職傳旨,傳曰,只推。
承文院啓曰,卽見盛京禮部咨文,則以爲,本年冬季統巡箚派義州城守尉松齡,自十月起,至十二月,前往巡査之意,預行知照云矣。回咨依例撰出,定禁軍騎撥下送灣府,傳給鳳城將處,以爲轉致盛京之地,何如?傳曰,允。
兵曹啓曰,今十月初六日宗廟·永寧殿冬享大祭時,守門當爲塡差,而本曹郞廳·都摠府郞廳·五衛將,除入直與差祭·呈辭·受由在外·未肅拜,排擬苟艱,依定式,軍門將官,代差以入之意,敢啓。傳曰,知道。
辛未十月初四日辰時,上御紫薇堂。進講入侍時,同經筵徐璟淳,參贊官趙定熙,檢討官洪在瓚,假注書柳,記事官趙鍾翼·李根命,各持詩傳第二卷,以次進伏訖。上曰,史官分左右。仍開卷,璟淳讀自瞻彼淇隩,止淇隩三章,仍釋義訖。
上在景福宮。停常參·經筵。
藥房都提調李裕元,提調趙性敎,副提調金元植啓曰,伏未審日間,聖體若何,寢睡·水刺之節,何如?臣等率諸御醫,趁入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政金炳學無時急稟定事,左議政未差,右議政洪淳穆差祭,不得來會云矣,敢啓。傳曰,知道。
又啓曰,左副承旨李起鏞,同副承旨金亮淵,今日不爲仕進,竝卽牌招,何如?傳曰,允。
傳曰,同副承旨許遞,前望入之。
承旨前望入之,金益容落點。
傳曰,判尹外京兆堂上竝許遞,政官牌招開政。
傳曰,未肅拜臺諫許遞,今日政差出。
傳曰,傳香承旨,馳詣宗廟永寧殿,奉審摘奸以來。
議政府啓曰,卽見鎭撫使金善弼所報,則軍布米一千一百八十五石,卽將士支放之需,而今秋穡事,酷被荐歉,窮蔀民情,責捧末由。軍布米,以詳定代錢,移付於各道,錢木布秩支放,則以別餉米中,姑先推移,待明春砲糧畢捧磨鍊,還充爲辭矣。歉餘民力,有難如例責納,依報辭許施,何如?傳曰,允。
又啓曰,卽見鎭撫使金善弼所報,則本府耗還二千石,卽將士支放之需,而丙寅,因朝令,司倉還米,蕩減停退後,從民願排捧,已過幾年,而經擾之餘,民情遑汲,耗還特令蠲蕩,年例支放,以砲糧米中,磨鍊計料,而自今至明春給,代以別餉米推移上下,爲辭矣。始因民願而排捧,終因民情而蠲蕩,諒亦事勢之不容不然,而年例給代之推移上下,實合方便,依報辭施行事,分付,何如?傳曰,允。
又啓曰,卽見忠淸監司金炳始所報,則以爲,公州牧庚午條大同米一千石所載船,致敗於舒川長巖浦,勢將改色上納,而窮民事力,萬無更斂之道,大同米竝船價,以代錢上納爲辭矣。正供事體,有不可遽議許代,而船主沙格,旣無徵捧之路,窮蔀民力,無再斂之道,則法意雖甚難愼,群情實合體恤,依報辭,特許代錢上納,以爲趁速究竟之地,何如?傳曰,允。
又啓曰,卽見咸鏡監司金壽鉉分等狀啓,則安邊等十七邑,置之稍實,會寧等四邑,置之之次,長津等三邑,置之尤甚,後錄諸條,竝請令廟堂稟旨分付矣。今年關北年形之爲均占大有,卽其聽聞攸及,而南北之稍優稍遜,抑亦常年之所恒有者也,分等依此許施。其一,尤甚邑新還當捧中三分一停退,待明秋還捧事也。目下民力,藉曰少紓,來歲竝督,反有添弊之慮,置之。其一,新還當捧中,毋論尤甚·之次邑,限折半,以相當穀,準折代捧,待明秋還作本色事也。其一,慶源己巳停退折米,姑爲仍停事也。其一,乙未未捧還之指徵無處者,依前仍停事也。其一,文川流絶還,官屬逋民未捧,竝姑仍停事也。其一,甲山·三水·富寧·慶興流絶還,姑爲仍停事也。其一,茂山流絶還,姑爲仍停事也。其一,尤甚邑,限明秋勿定配所事也。其一,明川以南進俸吏,姑爲停止事也。其一,推奴徵債,限明秋防禁事也。諸條所請,俱合便民之政,竝依施,何如?傳曰,允。
又啓曰,卽見忠淸監司金炳始災實分等狀啓,則泰安等十八邑鎭,置之尤甚,公州等二十五邑,置之之次,淸風等十二邑,置之稍實,各樣災四千八百九十一結八十四負九束,特許準劃,後錄諸條,竝請令廟堂稟旨分付矣。其一,軍保歲抄磨勘,勿爲定限,使之流伊充定,各鎭編伍軍兵歲末成冊,一體退行事也。其一,洪州等十二邑鎭,各司所納箭竹,量宜權減事也。其一,尤甚邑,限明秋勿定配所事也。其一,推奴徵債,限明秋防塞事也。東作而春候旣調,西成而霜信且退,狀本中農歌之互答,豐聲之早騰,卽其實際語也。至夫圭璧之中間乍擧,樂歲之所或不免,而向後沿邑極備之警,不過是幾時日而止,可幸桑楡,蔚然有收,此其聲聞之所悉及者也。度支事目,旣不頒降,所請災結,竝置之,尤甚,以之次施行。其餘諸條,俱係便民之政,依施,箭竹,限三分一權減,何如?傳曰,允。
吏曹啓曰,成均館典籍鄭昌東,繕工監假監役官李宗稙,俱以身病,呈狀乞遞,竝改差,何如?傳曰,允。
兵曹啓曰,昌德宮衛將林益芳·張洛喜,俱以病難供職,呈狀乞遞,竝改差,何如?傳曰,允。
有政。吏批,行判書金世均進,參判趙寅熙,參議李會正竝牌招不進。以洪健植爲持平,趙耆永爲左尹,任百溵爲右尹,崔相綰爲敦寧都正,金國顯爲典籍,李栽淇爲假監役,方漢豐爲安奇察訪。檢書官單趙台鎬,分敎官單朴昇陽,兼執義單朴鳳彬,豐春君單趙耆永。再政。以李載純爲副校理,金羽休爲工曹參議,李兢在爲引儀,崔鳳昇爲假監役。右尹單任百溵,左尹單趙耆永。假監役李栽淇,今超通政,朝官年八十一,依法典加資。三政。以朴鳳彬爲司僕正,李恒愚爲內贍主簿。四政。以洪在能爲禮賓主簿,兼直閣單朴鳳彬。五政。以金炳驪爲瓦署別提。六政。以李哲應爲掌苑別提。
兵批,判書姜㳣進。以鄭岐源爲知訓鍊,趙寅熙爲副摠管,尹夏楨爲同知,劉運五爲僉知,洪俊模爲宣傳官,閔寬顯·鄭基玄爲五衛將,李光希·金聲振爲昌德將,洪在瓚爲文兼,洪大恂爲武兼,全永泰爲守門將,守判府事單閔致庠。
弘文館啓曰,新除授副校理李載純,卽爲牌招察任,何如?傳曰,允。
三軍府啓曰,慶尙道榮川郡砲手十一名,豐基郡別砲手十名,新寧縣射夫三十名,砲手二十名,靈山縣別砲手二十名,龍宮縣砲手二十名,比安縣砲軍十五名,平安道定州牧砲軍一百名,黃海道康翎縣砲軍二十名,設置報來矣,敢啓。傳曰,知道。
辛未十月初五日巽時,上御紫薇堂。藥房入診,進講同爲入侍時,都提調李裕元,提調趙性敎,副提調金元植,假注書金在鼎,記事官金鶴鎭·李根命,直閣朴鳳彬,副校理洪健植,以次進伏,領事金炳學,講官金世均,參贊官趙定熙,侍讀官洪健植,假注書金在鼎,記事官金鶴鎭·李根命,各持詩傳第二卷,以次進伏,醫官李慶年·李漢慶·洪翼普·金在瑚,進伏楹外訖。上曰,史官分左右。裕元進前奏曰,夜來雪深,朝氣甚寒,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,醫官待令,使之入診乎?上可之。慶年等次第診候,退伏楹外訖。裕元曰,脈候奏之。慶年等曰,脈候左右三部調均矣。裕元曰,湯劑別無議定者乎?慶年曰,湯劑無所議定者矣。裕元奏曰,中宮殿診察,何以爲之乎?上曰,連爲安順,不必診察矣。裕元曰,此時診候,頻頻仰問,自是舊例,故敢此仰達矣。炳學曰,格例卽然,載於故事矣。裕元曰,産室設廳,隔在數日,尤不勝慶祝之至。炳學曰,在外卿宰,亦多上來云矣。上曰,藥房先退,都提調仍參講筵。上命內侍曰,又持一卷講冊而來也。裕元曰,先爲開講,而冊子則臣等輪看,恐好矣。上曰,判府事着眼鏡也。裕元曰,臣眼昏,不着眼鏡,無以看字,講筵特,每煩上敎,私分尤甚惶蹙。此後則不如冒悚因着之爲愈,故敢此仰達矣。上曰,如是爲之也。炳學曰,年老講官之不待下敎,許着眼鏡,已有聖敎矣。上曰,然矣。上誦前受音一遍訖,仍開卷。世均讀自考槃在澗,止譚公惟私,仍釋義訖。上命授書算于世均,上讀新授音十遍訖,世均還納書算。上曰,此云永矢不告者,以其所樂,何爲而不告於人耶?世均曰,此賢者隱居行義,盤桓自適,樂其所樂,不要時人知之,固是隱者之本色也。上曰,然則賢者隱處,無戚戚之意,而以其所樂,不欲自矜於人也。裕元曰,周易云遯世無憫,卽此之謂也。世均曰,不見是而亦無憫。炳學曰,應時需用,功業赫赫,非不爲樂,而賢者隱處,亦無戚戚之意,而自得其樂也。世均曰,考槃之賢者,邁永矢,卽乾卦之遯世而無憫,顔子之陋巷不改樂者也。上曰,一簞食一瓢飮,不改其樂之謂耶?世均曰,誠然矣。其志高尙,則天子不得臣,諸侯不得友。上曰,人君之於賢者,有可師者,有可友者也。炳學曰,人君之招賢者,有師之者,有臣之者矣。上曰,伊尹·傅說·太公望,皆師事之人也。世均曰,殷之甘盤,亦師事者也。炳學曰,古有不召之臣,卽謂此考槃碩人之流也。上曰,是故,有聘幣迎賢之禮也。炳學曰,漢照烈之於諸葛亮,亦猶是也。世均曰,昭烈爲興復漢室,三顧而迎之,惟聖王御世,可以誠心致之。成湯之於伊尹,高宗之於傅說,周武王之於呂尙是也。上曰,殷宗,夢傅說而圖象求之,誠亦異哉。世均曰,先儒之論云,譬如懸鏡照物。裕元曰,殷高宗圖形而求傅說,厥象肖,文王之遇呂尙,卜之曰,非熊非羆,所獲覇王之輔。世均曰,至若漢之嚴子陵,光武舊友,而帝雖親屈,猶偃臥加足帝腹,竟不就,而光武爲成其志,寔由恢弘之度,包乎天地也。炳學曰,子陵加足帝腹,太史奏客星犯紫微,古之太史,善觀天象有如是,而非光武,亦不能成子陵之志矣。裕元曰,以足加腹,欲試光武之意,而太史所奏之如是,誠宜矣。上曰,果有此說也。光武非子陵,則何可同臥乎?炳學曰,子陵,光武故人,故如是,而其一絲淸風,久猶不泯。昔陶淵明,自彭澤歸路,心有內愧,黃昏過釣臺矣。上曰,釣臺在何處乎?世均曰,在於富春山中,而古人云,先生之風,山高水長。裕元曰,此乃天子不得而臣之者也。世均曰,夫君子,達則兼善天下,窮則獨善其身,方今之世,亦豈無考槃之賢乎?聖明在上,旁求禮寵,可底於野無遺賢矣。至於碩人之詩,衛人以莊姜有美德而不見答,賦而歎之,蓋關雎之詩,以琴瑟鍾鼓之樂,有麟趾螽斯之慶,至於本支百世之盛,是誠萬化之原,治國之本也。於此兩詩,可見世代之浸降,而詩人勸懲之意,亦可知也。健植曰,云云。定熙曰,云云。上掩卷。仍敎曰,大臣俄言在外卿宰多上來云矣,年老卿宰,亦多上來否?炳學曰,臣聞奉朝賀李敦宇,纔已入來,而柳判府事則數日間似當入城云,其餘在外之人,亦多上來者云矣。上命史官就座,仍命大臣先退。又命退,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,明日進講停。
三軍府啓曰,卽見平安監司韓啓源狀啓,則作隊軍入防冬操,自是已例,而年形旣未免歉,軍伍尙多闕額,特許停免事,請令三軍府稟處矣。輪操雖是應行之例,而停止亦爲便民之政,依狀請施行事,分付,何如?傳曰,允。
奎章閣啓曰,檢書官趙台鎬有身病,勢難供職,減下,其代以前薦人朴柱炫,依已例,除取才差下,令該曹口傳付軍職,使之冠帶常仕,何如?傳曰,允。
司譯院啓曰,釜山前訓導安東晙,間以親病遞歸矣。聞其親病,今已向差,而況當倭館有事之會,此時此任,難付生手,訓導特爲仍任,從近下往,以爲句當之地,何如?傳曰,允。
辛未十月初六日辰時,上御紫薇堂。進講入侍時,講官朴珪壽,參贊官李昌漢,檢討官李秀萬,假注書柳,記事官趙鍾翼·李根命,各持詩傳第二卷,以次進伏訖。上曰,史官分左右。仍開卷,珪壽讀自手如柔荑,止碩人四章,仍釋義訖。
上在景福宮。停常參·經筵。
産室設廳後,大殿·大王大妃殿·王大妃殿·大妃殿,宗親·儀賓·藥房·內閣·政院·玉堂口傳問安。答曰,知道。中宮殿,藥房口傳問安。答曰,知道。宗親·儀賓·內閣·政院·玉堂單子問安。答曰,知道。
政院啓曰,明日常參·經筵,取稟。傳曰,停。
又啓曰,時原任大臣爲承候來待矣。傳曰,入侍。
又啓曰,宗正卿爲承候來待矣。傳曰,入侍。
又啓曰,諸閣臣爲承候來侍矣。傳曰,入侍。
又啓曰,諸儒臣爲承候來待矣。傳曰,入侍。
傳曰,儀賓同爲入侍。
傳曰,時原任大臣入侍時,藥房三提調同爲入侍。
傳曰,柳判府事相面,積有歲月矣。耿耿之懷,恒切于中,今聞入城云,予甚充然。遣史官存問,仍以數日調攝登筵事,傳諭。
傳曰,右副承旨許遞,前望入之。
承旨前望入之,兪晠煥落點。
傳曰,興寅君,宗正卿李載冕,行護軍閔升鎬,直赴李載兢,自今月二十日別入直。
內醫院啓曰,中宮殿産室廳別掌務官,鄭在晩差下之意,敢啓。傳曰,知道。
又啓曰,産室廳待令醫官以下員役等,依例供饋事,分付該曹之意,敢啓。傳曰,知道。
又啓曰,中宮殿産室,今旣排設矣。臣等自今日輪回直宿於本院,待令醫官竝直於差備近處,別入直醫官,亦令其處所輪直之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而産室設廳間,姑爲停止之意,敢啓。傳曰,知道。
兵曹啓曰,僉知中樞府事金性一,五衛將南有彦·李始愚·權基禎,武臣兼宣傳官李敎增,守門將李弼永,俱以病難供職,呈狀乞遞,宣傳官趙根榮,除授在外,上來無期云,竝改差,何如?傳曰,允。
辛未十月初七日午時,上御紫薇堂。時原任大臣,宗正卿,儀賓,諸閣臣,諸儒臣承候,藥房三提調同爲入侍時,左承旨金聲根,記事官兪鎭學·金鶴鎭·李根命,領府事鄭元容都提調李裕元,領議政金炳學,右議政洪淳穆,都提調趙性敎,副提調金元植,南寧尉尹宜善,判宗正卿李景宇,完平君李昇應,知宗正卿李景夏·李周喆·李承輔·李章濂,宗正卿李會淳·李載冕·李寅命·李徹宇·李邦鉉·李沇應·李寅卨,原任提學鄭基世·曺錫雨,提學金大根,原任直提學金炳㴤·李㘾·金炳地,檢校直提學閔升鎬·趙成夏,直提學南廷順,檢校直提學韓敬源,直提學趙慶鎬,原任直閣鄭健朝·李承純,檢校直閣李世用·金永壽·洪殷謨·李鎬翼·姜,直閣朴鳳彬,原任待敎趙鳳夏·尹滋悳·鄭範朝·檢校待敎金奎軾,待敎韓耆東,原任副提學趙龜夏·兪致善·沈舜澤,檢校副提學趙敬夏,副提學洪遠植,原任典翰李會正,檢校典翰金奎弘·李承宇·權鼎鎬·金性均,典翰洪萬植,應敎趙秉鎬,副應敎洪鍾大,副校理鄭學默·李載純,修撰洪在瓚·李秀萬,副修撰尹用求·閔泳穆,以次進伏訖。上曰,史官分左右。元容進前奏曰,冬候晴暄,聖體,若何?上曰,一樣矣。元容曰,大王大妃殿氣候,何如?上曰,一樣矣。元容曰,王大妃殿氣候,何如?上曰,一樣矣。元容曰,大妃殿氣候,何如?上曰,一樣矣。元容曰,中宮殿氣候,何如?上曰,安順矣。元容曰,性天惟祖宗,默佑陰隲,中宮殿誕彌之月載屆,日吉辰良,産室已設,上而慈聖嘉悅,下而臣民慶祝,宗社萬億之休,實基於今日矣。歡忭攢頌之忱,何以形達乎?裕元進前奏曰,今朔卽中宮殿誕彌之月也,慶忭欣祝之忱,日加一日,而日吉辰良,産室已設,區區下情,尤不勝萬萬歡欣矣。炳學進前奏曰,入此月以來,群情一倍顒祝,而産室今已設廳,中外臣民,尤切歡忭之忱矣。淳穆進前奏曰,天命之所眷顧,人心之所蘄嚮,彌月載屆,竊仰邦慶,指日有之,而今玆産室設廳以後,中外群情歡忭攢祝之忱,尤不容勝達矣。上曰,産室廳已爲排設,慈殿爲宗社所重,尤加豫悅,是爲欣幸。炳學曰,柳判府自鄕上來云,而老人行止,不得趲程,似於日間入城云矣。上命聲根曰,柳判府入城,自本院微稟也。裕元曰,産室設廳之日,每請中宮殿診候矣。使待令醫官入診,何如?上曰,依爲之。裕元曰,産室設廳,每在前期三朔,故藥院三提調,自設廳日輪直,而至當朔,則例爲竝宿矣。今番則設廳在於當朔,三提調自今日竝直,而承候官,亦爲別入直,何如?上曰,提調姑爲輪直,自十三日竝直,而承候官別入直,方有下敎矣。命書傳敎曰,興寅君,宗正卿李載冕,行護軍閔升鎬,直赴李載兢,自今二十日別入直。裕元曰,産室醫官,當朔無輪直之例,事體不當然矣。上曰,依爲之。出擧條裕元曰,設廳後擧行,各司例爲待令,而前或有因下敎,姑勿待令之時,今番則何以爲之乎?上曰,依己巳年例爲之。出擧條裕元曰,副提調入直之時,若値政院備員之公故,勿令進參,使之專意擧行於本院,何如?上曰,依爲之。出擧條裕元曰,俄者賜饌於藥房三提調,至及院屬,飽以恩德,裹送家人,榮耀極矣。元容曰,恩賜亦及於臣等,不任榮感之至。上曰,諸大臣賜饌之命,俄已承聆於慈殿矣。炳學曰,今日九耋大臣,登筵獻壽祈福,此誠人之上瑞,國之盛事也。上曰,果然國之盛事也。炳學曰,此大臣寢啖如常,筋力尙爲康健,而俄見午前進食,已至四次矣。上曰,筋力何如是康健耶?裕元曰,臣常見其居家動靜,則飮食不至過飽,居處皆適寒暖,凡於所欲爲之事,一切撙節矣。此爲此大臣生平工夫,故壽至大耋,筋力康强,疾病亦罕,此臣自幼時所覩者,以臣等今日之狀,難以跂及矣。元容曰,判府事之言過矣。臣之精力,何能如是乎?裕元曰,陞降步屧,尙不扶杖,尤驗其平日攝養之功矣。淳穆曰,此大臣壽登九耋,身常康健,蓋平日攝養之效爲多矣。上曰,領相俄亦言之矣。此眞人之上瑞,國之盛事。筋力之康强,殆不似九十老人,尙可登筵,須從近一入講筵,以副予佇待之意。元容曰,後日謹當强力登筵矣。上曰,史官就座。仍命大臣先退。又命退,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
注書兪鎭學書啓,臣敬奉聖敎,馳往傳諭于東部蓮花坊蓮花洞契判府事柳厚祚所住處,則以爲,臣退伏鄕廬有年矣,獲伏承我中宮殿胎候,誕屆彌月,産室設廳,載涓吉辰,此誠宗社萬億年無疆之休。臣雖癃痼已深,有不容偃處遐外,扶舁登途,間遇風雪,感祟添劇,未克趕程,竟違今日候班,自顧義分,惶凜無地。千萬不自意,簪筆之臣,臨宣聖旨,恩言曠絶,以臣調攝晉接,臣雙擎感惶,莫省攸措。謹當初十日登對,仰覲耿光,粗伸戀結之忱云矣,敢啓。傳曰,知道。
傳曰,柳判府事,夜間善攝,無以休憊,遣史官存問。聞初十日登筵云,以初九日登筵事,傳諭。
事變假注書金昌倫書啓,臣敬奉聖敎,傳諭于判府事柳厚祚所住處,則以爲,王人荐臨,傳宣聖諭,善攝休憊,眷眷垂問,仍命明日登對,恩數曠絶,且惶且感。謹當扶舁趨造,獲伸覲耿之忱云矣,敢啓。傳曰,知道。
三軍府啓曰,卽接訓鍊都監所報,則今十月初九日,習陣日次,而大將臣李元熙有身病,不得行操云矣,敢啓。傳曰,知道。
辛未十月初八日辰時,上御紫薇堂。進講入侍時,講官曺錫雨,參贊官趙定熙,檢討官尹用求,假注書盧德純,別兼春秋趙康夏,記事官李根命,各持詩傳第二卷,以次進伏訖。上曰,史官分左右。仍開卷,錫雨讀自氓之蚩蚩,止不可說也,仍釋義訖。
上在景福宮。停常參·經筵。
中宮殿,藥房口傳問安。答曰,知道。
政院啓曰,明日常參·經筵,取稟。傳曰,停。
傳曰,今日進講,柳判府事同爲入侍。
傳曰,明日進講停。
三軍府啓曰,卽接禁衛營所報,則今十月初十日,習陣日次,而大將臣李章濂有身病,不得行操云矣,敢啓。傳曰,知道。
兵曹啓曰,今月十二日,一內禁軍番次,而該番將李儒增,身病猝重,無望供職,呈狀乞遞,改差,其代,依承傳,口傳擬入,何如?傳曰,允。
兵曹口傳政事,以李周興爲內禁將。
右巡廳啓曰,去夜二更五點量,光化門摘奸歸路,傳漏近處,有喧雜之聲,故執捉一漢,則謂以司憲府所屬,不爲從令,五六漢,猝入巡卒於憲府內,亂打送之。巡檢法意,何等嚴重,而有此無前之變,厥漢所爲,萬萬駭然,依例移送秋曹之意,敢啓。傳曰,知道。巡綽事體,何等嚴重,而有此無前之事,痛惋極矣。令秋曹照法嚴繩,常時不飭之失,在所難免,憲府官員,竝施重推之典。
吏曹啓目,粘連,觀此全羅監司李鎬俊狀啓,則樂安郡守李昌濂,三載居官,百度修擧,頌聲藹蔚,民惜其去。捐廩募財,實心董役,目今增彩之節,日後修補之方,必當始者終之,未可付之生手,而瓜將向熟,特許仍任,俾終實效,論賞請仍一款,竝令該曹稟處,兵曹覆啓內,該郡守仍任一款,非臣曹所管,令吏曹稟處亦爲白臥乎所,道臣狀辭旣如此,依狀請施行,何如?啓,依所啓施行爲良如敎。
敦寧都正崔相綰疏曰,云云。省疏具悉。所請依施。
辛未十月初九日巽時,上御紫薇堂。進講入侍時,判府事柳厚祚,講官趙性敎,參贊官兪晠煥,侍讀官金裕行,記事官兪鎭學·趙鍾翼·李根命,各持詩傳第二卷,以次進伏訖。上曰,史官分左右。厚祚進前奏曰,冬候晴暄,聖體,若何?上曰,一樣矣。厚祚曰,寢睡·水刺之節,何如?上曰,一樣矣。厚祚曰,大王大妃殿氣候,何如?上曰,一樣矣。厚祚曰,王大妃殿氣候,何如?上曰,一樣矣。厚祚曰,大妃殿氣候,何如?上曰,一樣矣。厚祚曰,中宮殿氣候,何如?上曰,安順矣。仍敎曰,卿在鄕積有歲月矣。耿耿之懷,恒切于中,今始相面,甚爲充然矣。厚祚曰,積違之餘,今始登筵,區區下情,伏願仰瞻天顔矣。上可之。厚祚仰瞻訖,奏曰,四年之後,今於咫尺,仰瞻玉色,孚尹旁達,臣不勝萬萬慶祝。仍奏曰,惟天眷佑我家邦,中宮殿下,誕屆彌月之期,日吉辰良,産室設廳,宗社莫大之慶也,萬億無疆之休也。上而貽慈聖嘉悅,下而切臣民忭祝,協氣歡聲,已見其洋溢區宇。臣在鄕承聞,扶舁登途,期趁初七候班,而觸冒雨雪,不能趲程,始於伊日晩後入城,區區下忱,未敢自安,匪意王人屢臨,恩數隆重,臣是何人,乃可當此?逖違之餘,誠切獻賀,冒登前席,彌切感惶矣。上曰,慈衷爲宗社所重,預爲嘉悅,是用欣幸。上誦前受音一遍訖,仍開卷,性敎讀自桑之落矣,止氓六章,仍釋義訖。上命授書算于性敎。上讀新受音十遍訖,性敎還納書算。上曰,淫奔之婦,至於見棄而歸,則爲言兄弟之所不容,固其理勢然也。性敎曰,女子一有失節,餘無足可觀。雖於同氣之間,尙不見容,況於他人乎?上曰,然矣。非但女子爲然,凡爲士君子,一或失節,則豈可以齒於人乎?性敎曰,誠然矣。上章大註,亦以士君子立身一敗,萬事瓦裂比之,其爲垂戒之旨切矣。仍奏曰,靜言思之,不思其反云者,悔心之發也。人莫不有良心,故雖淫奔之婦人,猶有悔悟之思,可以見本然之良心也。上曰,然矣。良心人皆有之,自堯·舜三代以下,至於賢不肖,所同得於天者也。從其善邊爲善人,從其惡邊爲惡人歟?性敎曰,然矣。天賦之初,人無有不善,故孟子道性善。夫心之體,如水之淸鏡之明,惟其爲物欲之蔽,淸者濁,明者昏。物欲者,水之渣滓,鏡之塵垢也。渣滓淨盡,塵垢刮去,然後依舊是水之淸鏡之明。彼濁而昏者,豈水之性鏡之體也?雖下愚,非無本心之良,故昏濁之中,善端有時乎發見,可以見天賦本然之良心,終有所不泯者矣。裕行曰,此章,淫婦爲人所棄,悔悟之作也。非但閨門之爲如此,士君子之立身,若有一敗有於此,雖躬自悼矣,亦莫可奈何。晠煥曰,講官·儒臣,備陳無餘,臣無容更達矣。厚祚曰,今於筵中,伏覩我殿下臨講發問,玉音朗徹,辭理貫暢,邇來聖學之將就高明,臣固欽仰萬萬,而夫詩經之義,其爲感發善心之最要者也。伏願燕閒之中,終始念玆,益勉溫繹之工,千萬顒祝。上掩卷敎曰,卿之在鄕,已多年所,道臣·守令治績之臧否,想有所詳聞而詳知矣。道臣治績,何如,而守令亦皆如何做治耶?厚祚曰,臣所居之地,與巡營相距百餘里,而聞其政治固善,而守令亦皆謹愼做治云矣。上曰,今年農形,何如?厚祚曰,始有大登之望矣。中間雖有少損,統以計之則豐年矣。上曰,所經沿路,何如?厚祚曰,入畿內沿路,穀價翔貴云,則似不免於歉年矣。上曰,卿在鄕之間,亂民種種作鬧,必致驚慮也。厚祚曰,其間晉州·寧海·鳥嶺之變,不勝痛惋,而此輩之適出於嶺南,尤不勝羞憤之極矣。上曰,鳥嶺賊徒捕捉之際,得無誤捉者云否?厚祚曰,臣於來時,聞之慶倅之言,或不無誤捉者云,而向日傳敎,以玉石俱焚之慮,屢勤下敎。臣亦在鄕,伏見傳敎下者,欽恤好生之德,尤可仰揣,而從此以往,自下奉行,庶當惕念審愼,必無誤捉之慮矣。上曰,卿所居之地,距京幾里?厚祚曰,四百八十里矣。上曰,今日登筵,在積阻之後,當賜饌矣。厚祚曰,謹當退而祗受矣。上曰,在此受之也。厚祚祗受訖,起伏奏曰,恩眷若是隆重,尤不勝萬萬感惶矣。上曰,卿今住蓮池洞云,是卿之第耶,抑舍館歟?厚祚曰,是臣年前所置之私第也。上命史官就座,仍命大臣先退。又命退,諸臣以次退出。
上在景福宮。停常參·經筵。
辰時,灑雨下雨,測雨器水深一分。
中宮殿,藥房口傳問安。答曰,知道。藥房都提調李裕元,提調趙性敎,副提調金元植啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
又啓曰,左副承旨趙定熙,今日不爲仕進,卽爲牌招,何如?傳曰,允。
傳曰,承候官別入直日字,更以今十三日爲之。
以左副承旨趙定熙牌不進罷職傳旨,傳曰,只推。
政院啓曰,臣依定式,進詣香室奉審,則香祝櫃·祝板袱子精潔之意,敢啓。傳曰,知道。
又啓曰,臣今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
三軍府啓曰,卽接御營廳所報,則今十一日習陣日次,而大將臣任商準有身病,不得行操云矣,敢啓。傳曰,知道。
刑曹啓曰,右巡廳啓辭內,去夜二更五點量,光化門宮墻摘奸歸路,傳漏近處,有喧雜之聲,故執捉一漢,則謂以司憲府所屬,不爲從令,五六漢,猝入巡卒於司憲府門內,亂打送之。巡檢法意,何等嚴重,而有此無前之變,厥漢所爲,萬萬駭然,依例移送秋曹之意,敢啓。傳曰,知道。巡綽事體,何等嚴重,而有此無前之事,痛惋極矣。令該曹照法嚴繩,常時不飭之失,在所難免,憲府官員,竝施重推之典事,命下矣。謹依傳敎,毆打巡卒之罪人吳喜寬·吳昌成·朴大吉·韓用植等,依大明律,犯夜打奪者,杖七十,徒一年半之文,喜寬江原道平昌郡,昌成旌善郡,大吉忠淸道鴻山縣,用植黃澗縣徒一年半定配所,竝卽押送,而杖段,時値停刑,依例許贖之意,敢啓。傳曰,知道。
上在景福宮。停常參·經筵。
中宮殿,藥房口傳問安。答曰,知道。輪直後,大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上·大司諫口傳問安。答曰,知道。大妃殿,藥房口傳問安。答曰,知道。宗親·儀賓·內閣·政院·玉堂·朝廷二品以上·六曹堂上·大司諫單子問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂口傳夕問安。答曰,知道。大妃殿,藥房口傳夕問安。答曰,知道。宗親·儀賓·內閣·政院·玉堂單子夕問安。答曰,知道。
藥房口傳啓曰,臣等卽伏聞承候官所傳言,則大妃殿,以痰滯之症,今有靡寧之候,湯劑自內煎進,下情伏不勝驚慮之至。亟許臣等,率醫官入診,詳承症候,議定湯劑,千萬顒祝,惶恐敢啓。傳曰,知道。患候尙未快復,自今日輪直。
大妃殿進御寧神導痰湯一貼製入事,榻前下敎。
傳曰,領議政,大妃殿別入直。
傳曰,戶曹判書金炳國,副校理李載純,大妃殿別入直。
傳曰,進講停。
傳曰,産室廳,藥院三提調輪回入直,姑爲置之。
內醫院啓曰,戶曹判書金炳國,副校理李載純別入直事,命下矣。依下敎,自今日別省記入直之意,敢啓。傳曰,知道。
又啓曰,領議政金炳學別入直事,命下矣。依下敎,自今日別省記入直之意,敢啓。傳曰,知道。
又啓曰,本院輪直事,命下矣。臣等自今日輪直本院,而醫官金鴻男·李忠淵·金在瑚·吳漢寬,竝爲直宿於大妃殿差備近處,李重植·彭繼述·金榘,本院待令,崔好植,本院別入直,醫女二名,亦爲依例待令之意,敢啓。傳曰,知道。
兵曹啓曰,同知中樞府事尹夏楨,僉知中樞府事劉運五,宣傳官洪俊謨,五衛將閔寬顯·鄭基玄,昌德宮衛將李光希·金聲振,武臣兼宣傳官洪大恂,守門將全永泰,俱以病難供職,呈狀乞遞,竝改差,何如?傳曰,允。
又啓曰,文臣兼宣傳官洪在瓚,以其病難供職,呈狀乞遞,改差,何如?傳曰,允。
又啓曰,文臣兼宣傳官姜,以其病難供職,呈狀乞遞,改差,何如?傳曰,允。
又啓曰,卽見全羅右水使李敏宇,靑山鎭城蝶修築,城門創建監董人請賞狀啓,則有違格例,原狀啓還下送,使之改修整上送,該帥臣不可無警,推考,何如?傳曰,允。
上在景福宮。停常參·經筵。
中宮殿,藥房口傳問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上·大司諫口傳問安。答曰,知道。大妃殿,藥房口傳問安。答曰,知道。宗親·儀賓·朝廷二品以上·六曹堂上·大司諫單子問安。答曰,知道。
藥房都提調李裕元,提調趙性敎,副提調金元植啓曰,伏未審夜間,聖體若何?寢睡·水刺之節,何如?大妃殿調攝中氣候,何如?昨日寧神導痰湯進御之後,諸節益有差勝之效乎?臣等率諸醫官,趁早入侍,詳承症候,議定繼進當否。臣等不任區區憂慮,敢此問安,竝爲仰稟。答曰,知道。大妃殿諸節,尙未快復,卽爲入診。
藥房口傳啓曰,臣等卽伏聞醫官所傳之言,則大妃殿脈候,雖爲調均,諸節尙未康旺,區區下情,轉益焦迫。此時臣等之竝爲直宿,事體道理,不可暫緩,玆敢相率仰籲,亟許臣等竝直之命,千萬顒祝,惶恐敢啓。答曰,知道。不必直宿矣。
大妃殿進御寧神導痰湯一貼繼進事,榻前下敎。
傳曰,大妃殿晩後諸節,稍有勝度,夕問安置之。傳曰,大妃殿諸節,漸臻勝度,輪直置之。
藥房口傳啓曰,大妃殿諸節,漸臻勝度,今伏承本院輪直置之〈之〉命,日夕憧憧憂慮之餘,誠不勝萬萬歡忭,而第伏慮諸節尙在靜攝,湯劑連爲繼進,尤宜頻承症候,隨時議定,則臣等不敢遽然撤退,敢此齊籲。伏乞亟許臣等依前入直,千萬顒祝,惶恐敢啓。答曰,知道。諸節漸臻常度,湯劑自內煎進矣。卿等退去,問安置之。
傳曰,産室廳,藥院三提調輪回入直,依前爲之。
傳曰,統制使有闕之代,平安兵使蔡東健除授。
兵曹,知三軍府事單蔡東健。
三軍府薦望,以趙台顯爲平安兵使。
議政府啓曰,新統制使,方在安州兵營任所矣。此時統營之許久曠務,委屬可悶,統使赴任前,姑令中軍,代主將司令,平安兵使趙台顯,待下批,亦使之不日辭朝,給馬下送,以爲次次交代之地,何如?傳曰,允。
又啓曰,統制使鄭圭應,在任卒逝矣。返柩時擔軍,依法典題給事,分付,何如?傳曰,允。
兵曹啓曰,兼司僕將洪俊謨,時無職名,依例口傳付軍職,何如?傳曰,允。
又啓曰,內外中日停止間,文臣朔試射,武臣堂上堂下試射,竝依例停止之意,敢啓。傳曰,知道。
義禁府啓曰,保放罪人釜山前僉使趙儀顯所犯加下,今已準捧之意,敢啓。傳曰,知道。加下今爲準捧,固當照律嚴勘,而此是善治守令之子也,爲念渠父之治績,特爲安徐,只以十年禁錮。
上在景福宮。停常參·經筵。
中宮殿,藥房口傳問安。答曰,知道。
備忘記,波知僉使姜耆會下直,長弓一張,長箭一部,片箭一部,筒兒一箇賜給。
政院啓曰,玉堂上下番俱空,事甚未安。應敎趙秉鎬別兼春秋進,校理姜內閣進,副校理李載純別入直,修撰一員未差,典翰洪萬植,副應敎洪鍾大,校理金裕行,修撰李秀萬,副修撰尹用求·閔泳穆,竝卽牌招,推移入直,何如?傳曰,允。
傳曰,入直玉堂許遞,前望入之。
玉堂前望入之,李載悳落點。
傳曰,呈告戶曹參判,在外工曹參議,許遞,今日政差出。
吏曹啓曰,軍資監正丁馨敎,繕工監假監役崔鳳昇,俱以身病,呈狀乞遞,竝改差,何如?傳曰,允。
有政。吏批,行判書金世均,參議李會正病,參判趙采夏進。吏批啓曰,行判書金世均,參議李會正,俱以病不來,小臣獨政未安,何以爲之?敢稟。傳曰,仍爲之。以李建弼爲戶曹參判,金元性爲敦寧都正,李漢永爲工曹參議,李肇信爲軍資正,檢書官單朴柱炫。統制使蔡東健,今超資憲,加資事承傳,樂安郡守李昌濂,今加通政,特許仍任事承傳。贈兵參蔡學永贈左參贊例兼,統制使蔡東健考,故同知林箕鎭贈吏參例兼,吏曹參判林翰洙考。故府使朴翰男贈兵參知訓例兼,忠節卓異,贈職事承傳。再政。以趙熙重爲正言,權益洙爲修撰,金禹洙爲禮曹參議,趙日永爲假監役,金昌鉉爲睿陵參奉。三政。以韓益源爲假監役。假監役趙日永,今超通政,朝官年八十六,依法典加資。
兵批,判書姜㳣進。以李玄璣爲同知,金性一爲僉知,元世爲訓鍊都正,李存植爲宣傳官,申命夔·崔性善爲五衛將,黃普淵爲文兼,具然軾爲宣傳官,張振鶴爲武兼,鄭極榮爲守門將,張鍾暉爲元山別將。乾川權管單金基周,同知單金哲源,僉知三單,崔膺祖·崔敬善·尹吉大,三道統制使兼慶尙右道水軍節度使單蔡東健,知三軍府事單蔡東健,平安兵馬節度使單趙台顯。再政。以申錫基爲武兼。同知單李光希,僉知三單,閔寬顯·鄭基玄·申命夔。
義禁府啓曰,保放罪人釜山前僉使趙儀顯所犯加下準捧事草記批旨內,知道,加下今爲準捧,固當照律嚴勘,而此是善治守令之子也,爲念渠父之治績,特爲安徐,只以十年禁錮事,命下矣。趙儀顯,十年禁錮,放送之意,敢啓。傳曰,知道。
上在景福宮。停常參·經筵。
中宮殿,藥房口傳問安。答曰,知道。
傳曰,禮房承旨,馳詣宗廟·景慕宮,奉審摘奸以來。
奎章閣啓曰,明日卽奉謨堂冬孟朔奉審日次,臣等進詣擧行之意,敢啓。傳曰,知道。
又啓曰,檢書官朴柱炫有身病,勢難供職,減下,其代以前薦人李玄度,依已例,除取才差下,令該曹口傳付軍職,冠帶常仕,何如?傳曰,允。
宗親府啓曰,明日卽天漢殿冬孟朔大奉審日次,臣等與儀賓·閣臣,進詣擧行之意,敢啓。傳曰,知道。
又啓曰,明日卽天漢殿望奉審日次,臣鍾浩,進詣擧行之意,敢啓。傳曰,知道。
兵曹,以任興準爲御營中軍。
弘文館啓曰,新除授副校理李載悳,修撰權益洙,竝卽牌招察任,何如?傳曰,允。
承文院啓曰,卽見北京禮部咨文出來者,准總理衙門咨稱,前往朝鮮布國人一名,通事一名,係被船戶等謀害,訊無干涉朝鮮情事査照云矣。以承領之意,撰出回咨,定禁軍,騎撥下送灣府,傳給鳳城將處,以爲轉致北京之地,何如?傳曰,允。
刑曹啓曰,卽接慶尙監司金世鎬文移,則星州牧徒三年定配罪人崔再甲,限滿云矣。取考曹上配案,則再甲以私門用刑罪,戊辰十月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在景福宮。停常參·經筵。
中宮殿,藥房口傳問安。答曰,知道。直宿後,大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上,六曹堂上口傳問安。答曰,知道。大妃殿,分藥房口傳問安。答曰,知道。宗親·儀賓·內閣·政院·玉堂·朝廷二品以上·六曹堂上單子問安。答曰,知道。
藥房都提調李裕元,提調趙性敎,副提調金元植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆無時急稟定事,左議政未差,不得來會云矣,敢啓。傳曰,知道。
傳曰,大妃殿患候,日前稍有勝度,故輪直置之矣。今又添損,萬萬悶迫。藥院固當直宿,而伏承慈敎,若曰旣設産室而竝直,則擧行之際,實多窒礙,事體所在,特出分司,專意擧行爲可爲敎。柳判府事分都提調爲之,上護軍金炳喬分提調差下,同副承旨李昌漢分副提調差下,仍爲直宿。
藥房口傳啓曰,臣等卽伏見傳敎下者,大妃殿患候添損,至有分司特出之命,臣等旣在闕中,亦承諸節,下情萬萬驚慮。分司未入之前,不敢一刻稽緩,玆敢相率仰籲。伏乞亟許臣等率醫官先爲入診,議定湯劑,千萬顒祝,惶恐敢啓。答曰,知道。此批答,分提調承批。
內醫院啓曰,直宿事,命下矣。臣等自今日竝直於武兼廳,而廳號以分內醫院爲之。別掌務官金溵差下,醫官金鴻男·李忠淵·金在瑚·吳漢寬,竝爲直宿於大妃殿差備近處,李重植·彭繼述·李炳夏,本院待令,崔好植,本院別入直,醫女二名,亦爲依例待令之意,敢啓。傳曰,知道。
又啓曰,今此大妃殿直宿時,差備待令醫官以下員役供饋等節,令該曹依例擧行,何如?傳曰,允。
傳曰,鎭撫營軍器造成所,惠廳錢十萬兩移劃事,分付。
奎章閣啓曰,景慕宮望廟樓,今望奉審,無頉之意,敢啓。傳曰,知道。
又啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
宗親府啓曰,臣等與儀賓·閣臣,進詣天漢殿,御眞展奉,奉審無頉之意,敢啓。傳曰,知道。
辛未十月十五日巽時,上御麟趾堂。藥房入診入侍時,都提調李裕元,提調趙性敎,副提調金元植,記事官兪鎭學·金鶴鎭·李根命,修撰李秀萬,待敎韓耆東,以次進伏,醫官李慶年·李漢慶·朴時永·全東爀,進伏楹外訖。上曰,史官分左右。裕元進前奏曰,今日日氣陰冷,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,諸節差有勝度矣。裕元曰,中宮殿氣候,何如?上曰,安順矣。裕元曰,大妃殿患候之稍有勝度,雖伏承聖敎,而諸節若何,湯劑今進何劑乎?上曰,湯劑自內煎進,而遄復常度,方此顒祝矣。裕元曰,醫官待令,使之入診乎?上可之。慶年等次第診候,退伏楹外訖。裕元曰,脈候奏之。慶年等奏曰,脈候左右三部調均矣。裕元曰,湯劑別無議定者乎?慶年曰,湯劑無所議定者也。裕元曰,中宮殿入診,何以爲之乎?上曰,連爲平順,不必入診矣。裕元曰,此月已半矣。臣等竝宿亦有日,而仰惟我慈聖殿下企待之衷,當如何哉?上曰,甚爲企待矣。上曰,三提調或有所看事,輪回出入,可也。裕元曰,雖有已例,月已半矣,且率醫官入直,則何可擅離乎?事體不敢也。上曰,已有己巳之例,今亦依此爲之也。裕元曰,聖度曲加軫念,臣等非不惶感,姑難出入,第觀實故奉行矣。上命史官就座,仍命大臣先退。又命退,諸臣以次退出。
上在景福宮。停常參·經筵。
中宮殿,藥房口傳問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳朝問安。答曰,知道。大妃殿,分藥房口傳朝問安。答曰,知道。宗親·儀賓·內閣·政院·玉堂·朝廷二品以上·六曹堂上單子朝問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳夕問安。答曰,知道。大妃殿,分藥房口傳夕問安。答曰,知道。宗親·儀賓·內閣·政院·玉堂·朝廷二品以上·六曹堂上單子夕問安。答曰,知道。
藥房分都提調柳厚祚,分提調金炳喬,分副提調李昌漢啓曰,伏未審夜間,聖體若何,寢睡·水刺之節,何如?大妃殿調攝中氣候,何如?昨夜湯劑自內煎進之後,益有差勝之效乎?臣等率諸御醫,趁早入侍,詳承症候,議定當進湯劑爲宜。臣等不任區區憂慮,敢此問安,竝爲仰稟。答曰,知道。
大妃殿進御桂附理中湯一貼製入事,榻前下敎。
政院啓曰,直宿間,視事頉稟之意,敢啓。傳曰,知道。
兵曹啓曰,宣傳官李熙觀·李存植,五衛將申命夔·崔性善,文臣兼宣傳官李載悳,武臣兼宣傳官張振鶴,守門將鄭極榮,俱以病難供職,呈狀乞遞,竝改差,何如?傳曰,允。
上在景福宮。停常參·經筵。
中宮殿,藥房口傳問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳朝問安。答曰,知道。大妃殿,分藥房口傳朝問安。答曰,知道。宗親·儀賓·內閣·政院·玉堂·朝廷二品以上·六曹堂上單子朝問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳夕問安。答曰,知道。大妃殿,分藥房口傳夕問安。答曰,知道。宗親·儀賓·內閣·政院·玉堂·朝廷二品以上·六曹堂上單子夕問安。答曰,知道。
藥房分都提調柳厚祚,分提調金炳喬,分副提調李昌漢啓曰,伏未審夜間,聖體若何,寢睡·水刺之節,何如?大妃殿調攝中氣候,何如?昨日桂附理中湯進御之後,果有差勝之效乎?臣等率諸御醫,趁早入診,詳承症候,議定繼進當否爲宜。臣等不任區區憂慮,敢此問安,竝爲仰稟。答曰,知道。
大妃殿進御桂附理中湯,依前方一貼製入事,榻前下敎。
議政府啓曰,卽見平安監司韓啓源分等狀啓,則稍實各邑,不爲擧論,平壤等十六邑,置之之次,定州等二十八邑,置之尤甚,後錄諸條,竝請令廟堂稟旨分付矣。其一,各邑鎭帳外火田,限四分一權減,鎭堡給代不足條,戶結排斂中區劃事也。其一,陳田·火田,還加起執摠,依近例停免事也。其一,各宮房,各衙門屯土,從實執摠,俾無白徵事也。其一,新設城餉米分耗條,排用於東泮支放及營下砲手設料,而尤甚邑中定州等五邑城餉停捧,依前關擧行,外他尤甚邑,年形失稔,別無異同,量災淺深,較邑大小,今年當捧條中,限折半限三分一,姑爲停退事也。其一,尤甚邑,限明秋勿定配所事也。其一,推奴徵債,限明秋防塞事也。淸分南北,災有淺深,而便經懷襄,旣致汰墊,統論全省,庶可以領略,分等依施。五邑城餉,旣令停捧,則其餘尤甚邑,亦不可不念,以仍分樣,參量民力,一體許施,外他諸條,俱係便民之方,竝依施,何如?傳曰,允。
又啓曰,卽見黃海監司徐元輔災實分等狀啓,則海州等八邑,置之尤甚,黃州等九邑,置之之次,平山等六邑,置之稍實,各樣災二千五百七十三結九十五負,特許準劃,後錄諸條,竝請令廟堂稟旨分付矣。其一,還摠小米,限折半,以相當穀代捧,待明秋還作本邑事也。其一,訓·禁·御三營結作米,以錢上納事也。其一,海州·平山·鳳山,司饔院納保米,白川掌樂院納保米,依已例,每名二兩式上納事也。其一,延安等五邑均廳免稅米太,依已例,以詳定執錢上納事也,其一,推奴徵債,限明秋防塞事也。其一,尤甚邑,限明秋勿定配所事也。先暵後澇,始慮於痒稼,當秋調候,終見其收楡。原隰雖未均登,峽野俱免失稔,自有聲聞之攸及。所請災結,置之,尤甚,以之次施行。結作米,軍需有重,不可許代,竝以本色上納,其餘諸條,以其便民,旣成年例,依施,何如?傳曰,允。
又啓曰,卽見全羅監司李鎬俊災實分等狀啓,則務安等六邑,置之尤甚,興德等二十四邑鎭,置之之次,錦山等二十六邑鎭,置之稍實,新舊災一萬五千五十九結四十八負,特許準劃,後錄諸條,竝請令廟堂稟旨分付矣。其一,訓局砲保,折半代錢,兵曹各軍門與各衙門納布,竝以純錢代捧事也。其一,京外所納箭竹,尤甚邑全數,之次邑折半蠲減事也。其一,尤甚邑勿定配所事也。其一,推奴徵債,限明秋防塞事也。東作而雨知時,西成而霜退信,此誠農夫之慶,少康之年,設有數邑之災損,便是千章之尺朽。所請新災,依他道例置之,尤甚,以之次施行。舊災査括,前後朝飭,不啻申嚴,而其所査起,不過零星而止者,有欠事體,另加爬櫛,期準元摠。軍布,旣有所言,未可遽議,而民情攸係,亦不可不念,兵曹及各營,五分一,各司純錢代納,砲保所關不輕,勿論,箭竹三分一權減,推徵防塞,依施,何如?傳曰,允。
又啓曰,卽見水原留守申錫禧災實狀啓,則新舊災二百九十七結四負三束,特許劃下,推奴徵債,限明秋防塞事,竝請令廟堂稟旨分付矣。圭璧捷應,三農就緖,桑楡所收,百穀用成,誠同人于野,大有之年,隨溢透鹹,比玉有瑕。所請災結,置之,舊陳,期於査括,以復元摠。推徵防塞,依施,何如?傳曰,允。
又啓曰,卽見廣州留守鄭基世災實狀啓,則新災二十九結九十八負一束,特許準劃,流來舊災餘在七十四結五負七束,連加搜括,隨起出稅計料,而癸酉·庚辰排捧還,依已例仍停事,竝請令廟堂稟旨分付矣。夏澇雖經,耕耘順其時,秋霜且退,沃瘠皆善就,大同逢吉,傳稱康年,所請災結,置之。舊災査括,朝飭申嚴,另加爬櫛,期於復摠。癸·庚排捧還,姑令依前仍停,何如?傳曰,允。
又啓曰,頃因湖西年分狀啓,所請各樣災四千八百九十一結八十四負九束置之之意,覆啓行會矣。卽見該道臣金炳始狀啓,則復陳穡事失稔之狀,特許準劃事,令廟堂稟旨分付矣。曾所覆啓,旣因聲聞而斟酌者,則道臣再請,雖出於爲民告心,如干災損,比若寸朽尺瑕,樂歲之所不免。所請災結,依前置之,何如?傳曰,允。
上在景福宮。停常參·經筵。
中宮殿,藥房口傳問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上·大司諫口傳朝問安。答曰,知道。大妃殿,分藥房口傳朝問安。答曰,知道。宗親·儀賓·內閣·政院·玉堂·朝廷二品以上·六曹堂上·大司諫單子朝問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上·大司諫口傳夕問安。答曰,知道。大妃殿,分藥房口傳夕問安。答曰,知道。宗親·儀賓·內閣·政院·玉堂·朝廷二品以上·六曹堂上·大司諫單子夕問安。答曰,知道。
藥房分都提調柳厚祚,分提調金炳喬,分副提調李昌漢啓曰,伏未審夜間,聖體若何,寢睡·水刺之節,何如?大妃殿調攝中氣候,何如?桂附理中湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢此問安,竝爲仰稟。答曰,知道。
大妃殿進御桂附理中湯一貼製入事,榻前下敎。
三軍府啓曰,卽接訓鍊都監所報,則今十月十九日習陣日次,而內外中日停止間,依例停操云矣,敢啓。傳曰,知道。
兵曹啓曰,卽見濟州牧使趙羲純狀啓,則本島處在海防重地,較藝之方,不容少緩。別銃手,依兵水營例,別設砲科,每年一開場,居首人直赴殿試事,令該曹稟處矣。係是科制創始,臣曹不敢擅便,令廟堂稟處,何如?傳曰,允。
上在景福宮。停常參·經筵。
中宮殿,藥房口傳問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上·大司諫口傳朝問安。答曰,知道。大妃殿,分藥房口傳朝問安。答曰,知道。宗親·儀賓·內閣·政院·玉堂·朝廷二品以上·六曹堂上·大司諫單子朝問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上·大司諫口傳夕問安。答曰,知道。大妃殿,分藥房口傳夕問安。答曰,知道。宗親·儀賓·內閣·政院·玉堂·朝廷二品以上·六曹堂上·大司諫單子夕問安。答曰,知道。
藥房分都提調柳厚祚,分提調金炳喬,分副提調李昌漢啓曰,伏未審夜間,聖體若何,寢睡·水刺之節,何如?大妃殿調攝中氣候,何如?昨日桂附理中湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢此問安,竝爲仰稟。答曰,知道。
大妃殿進御桂附理中湯一貼製入事,榻前下敎。
議政府啓曰,卽見全羅監司李鎬俊狀啓,則本道公都會,當爲設行,而今秋穡事,晩霖爲災,擧子齎糧,試邑供億,在所當念,待明年合設事,請令廟堂稟旨分付矣。儒生裹糧,試邑貽弊,俱合有關念,許令退行於明秋,何如?傳曰,允。
又啓曰,卽見京畿監司朴永輔狀啓,則本道儒生公都會,固當設行,而今此災歲,擧子往來,實係當念,待明秋設行事,請令廟堂稟旨分付矣。事勢如是,已例亦多,依狀請許施,何如?傳曰,允。
又啓曰,卽見鎭撫使金善弼狀啓,則公都會及春秋等都試,竝與昨秋停退條,固當設行,而今年農形,又判慘歉,待明秋合設事,請令廟堂稟旨分付矣。今年事勢,似當不得不然,都會與都試,竝令待明秋合設,何如?傳曰,允。
三軍府啓曰,卽接禁衛營所報,則今十月二十日習陣日次,而內外中日停止間,依例停操云矣,敢啓。傳曰,知道。
上在景福宮。停常參·經筵。
中宮殿,藥房口傳問安。答曰,知道。大殿·大王大妃殿·王大妃殿·中宮殿,宗親·儀賓·內閣·政院·玉堂·朝廷二品以上·六曹堂上口傳朝問安。答曰,知道。大妃殿,分藥房口傳朝問安。答曰,知道。宗親·儀賓·內閣·政院·玉堂·朝廷二品以上·六曹堂上單子朝問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳夕問安。答曰,知道。大妃殿,分藥房口傳夕問安。答曰,知道。宗親·儀賓·內閣·政院·玉堂·朝廷二品以上·六曹堂上單子夕問安。答曰,知道。
藥房都提調李裕元,提調趙性敎,副提調金元植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,中宮殿氣候安順,卿等不必入侍矣。大妃殿患候,尙未快復,不勝憧憧。大王大妃殿·王大妃殿·大妃殿·中宮殿,口傳問安。答曰,知道。
藥房分都提調柳厚祚,分提調金炳喬,分副提調李昌漢啓曰,伏來審夜間,聖體若何,寢睡·水刺之節,何如?大妃殿調攝中氣候,何如?昨日桂附理中湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。
大妃殿進御桂附理中湯前方中,加蓮肉二錢,一貼製入事,榻前下敎。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
傳曰,有實故摠管許遞,前望入之。
禮曹,來十二月十六日行社稷臘享大祭,香祝親傳,取稟,奉敎敬依。
禮曹,來十二月十六日行宗廟臘享大祭,香祝親傳,取稟,奉敎敬依。
禮曹,來十二月十六日,行景慕宮臘享大祭,香祝親傳,取稟,奉敎恭依。
三軍府啓曰,卽接御營廳所報,則今十月二十一日習陣日次,而內外中日停止間,依例停操云矣,敢啓。傳曰,知道。
上在景福宮。停常參·經筵。
中宮殿,藥房口傳問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳朝問安。答曰,知道。大妃殿,分藥房口傳朝問安。答曰,知道。宗親·儀賓·內閣·政院·玉堂·朝廷二品以上·六曹堂上單子朝問安。答曰,知道。輪直後,大殿·大王大妃殿·王大妃殿·中宮殿,藥房·內閣·政院·玉堂·口傳問安。答曰,知道。大妃殿,分藥房口傳問安。答曰,知道。內閣·政院·玉堂單子問安。答曰,知道。
藥房分都提調柳厚祚,分提調金炳喬,分副提調李昌漢啓曰,伏未審夜間,聖體若何,寢睡·水刺之節,何如?大妃殿調攝中氣候,何如?昨日桂附理中湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢此問安,竝爲仰稟。答曰,知道。
大妃殿進御桂附理中湯前方中,減人蔘二錢·附子一錢,一貼製入事,榻前下敎。
備忘記,仇寧萬戶金元敏下直,長弓一張,長箭一部,片箭一部,筒兒一部賜給。
傳曰,大妃殿晩後諸節,稍有勝度,且承屢屢下敎,不敢不奉承,直宿,以輪直爲之。
藥房口傳啓曰,卽伏見傳敎下者,本院輪直之命,臣等不勝欣幸之忱,而第伏念大妃殿氣候,雖臻勝度,其在事體,臣等之遽然輪直,萬萬未安。伏乞特令臣等依前竝直,千萬顒祝,惶恐敢啓。答曰,知道。大妃殿諸節,漸有勝度,不必如是矣。
議政府薦望,以洪祐吉爲咸鏡監司。
摠管前望入之,都摠管金壽鉉落點。
政院啓曰,吏曹郞廳來言,咸鏡監司下批政事,取稟。傳曰,當日爲之。
吏曹啓曰,奉常寺判官徐相敦,繕工監假監役官韓益源,俱以身病,呈狀乞遞,竝改差,何如?傳曰,允。
有政。吏批,行判書金世均進,參判趙采夏,參議李會正病。以趙性敎爲左參贊,洪萬植爲奉常判官,孟祖述爲假監役。檢書官單李玄度,咸鏡監司單洪祐吉,分敎官單朴永基,承文著作單全洪敎,校書著作單玉景鍊。故司果李一運贈戶議,司猛李鎭觀贈樂正,已上同知李熙聞兩代。再政。以曺殷承爲禮曹參議,柳序喆爲假監役。典翰單洪萬植,左參贊單嚴錫鼎,右參贊單趙性敎。假監役孟祖述,今加通政,朝官年八十五,依法典加資。兵批,參知崔尙儒進。同知單金聲振,僉知單崔性善,兼咸鏡道兵馬水軍節度使單洪祐吉。
議政府啓曰,卽見京畿監司朴永輔災實分等狀啓,則稍實各邑,不爲擧論,喬桐等十邑鎭,置之尤甚,楊州等二十五邑,置之之次,新災三千結,特許準劃,後錄諸條,竝請令廟堂稟處矣。始暵終澇,沙覆蟲損,殆是耳目之攸及。極無極備之際,峽野沿浦,縱有被災之淺深,統論全省,未免穴農。分等依施。所請災結,今秋穡事,與昨年有間,二千結特爲劃下,必須精實俵給,以爲宣布德意之地。其一,尤甚邑中喬桐·通津還餉身布,只抄災民等之當納,特姑停退,待明秋收捧事也。顧念仳離之狀,合有懷保之方,依施。其一,尤甚十邑鎭之元還,本色米分給外,今春錢分條,竝耗代錢收捧,待明春還分充數事也。本色難辦,事勢卽然,許以代錢收捧。其一,大興·臨津·長山等餉穀,依已例,全數捧留本邑,附近民之自願輸納者,依願許施,耗條竝爲代錢輸送事也。係是軍需,未可以有請輒施,而此時民情,不得不念,今年則自願輸納者外,姑令邑留,耗條亦許代錢。其一,禁·御兩營江都留餉米太及守·摠兩營別抄牙兵身米,依已例,代錢收捧事也。其一,各衙門·各宮房屯土,勿拘定摠,從實收稅事也。其一,推奴徵債,限明秋防塞事也。其餘諸條,俱是便民之方,竝依狀請施行,何如?傳曰,允。
又啓曰,卽見江原監司申應朝分等狀啓,則尤甚各邑,不爲擧論,江陵等七邑,置之稍實,原州等十九邑,置之之次,後錄諸條,竝請令廟堂稟旨分付矣。雨暘燠寒,不失其時,原濕沿峽,俱獲有秋,是謂大同,足稱上瑞,分等依施。其一,寧越所在麟坪大君房出稅田畓十六結九十一負九束內,七結三十七負五束,以各年川浦,指徵無處,昨秋仰請從實時起收稅,而永無田形,更不得起墾,今亦依昨年例,以時起九結五十四負四束,定式施行事也。此不可永以爲式者,姑依昨年例許之,而一入川浦,移易不得者,大非事體攸在,更加査括,期於復摠。其一,各軍門屯稅及各宮房·各衙門有土免稅,勿爲比摠,從實收稅之意,捧甘嚴飭事也。其一,推奴徵債,限明秋防塞事也。其餘諸條,俱係便民之方,依施,何如?傳曰,允。
又啓曰,卽見兵曹草記啓下者,因濟州牧使趙羲純狀啓,本道別銃手,依內陸兵水營例,別設砲科,每年一次開場,居首一人,直赴殿試事,令廟堂稟處事,允下矣。海防備豫,銃砲可仗,重邊固圉,水陸攸同,而科試勸奬,亦多近例,依狀請施行,何如?傳曰,允。
吏曹啓目,前權管申鴻來名字,改以鴻均,出身元厚民名字,改以厚翊事告狀,依例令藝文館給帖,何如?啓,依允。
上在景福宮。停常參·經筵。
中宮殿,藥房口傳問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳朝問安。答曰,知道。大妃殿,分藥房口傳朝問安。答曰,知道。宗親·儀賓·內閣·政院·玉堂·朝廷二品以上·六曹堂上單子問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂口傳夕問安。答曰,知道。大妃殿,分藥房口傳夕問安。答曰,知道。宗親·儀賓·內閣·政院·玉堂單子夕問安。答曰,知道。
藥房分都提調柳厚祚,分提調金炳喬,分副提調李昌漢啓曰,伏未審夜間,聖體若何,寢睡·水刺之節,何如?大妃殿調攝中氣候,何如?昨日桂附理中湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢此問安,竝爲仰稟。答曰,知道。
大妃殿進御桂附理中湯,依前方一貼製入事,榻前下敎。
傳曰,左副承旨許遞,前望入之。
承旨前望入之,南廷龍落點。
傳曰,三使臣入侍。
辛未十月二十二日巳時,上御紫薇堂。三使臣入侍時,右承旨趙定熙,記事官兪鎭學·金鶴鎭·李根命,冬至兼謝恩正使閔致庠,副使戶曹參判李建弼,書狀官司僕正朴鳳彬,以次進伏訖。上曰,史官分左右。仍命三使臣進前,致庠等以次進前。上曰,遠路善爲往還也,寒程難矣。致庠曰,節使之行,每在寒節,而山海關以內,向西南而行,故不甚寒云矣。上曰,久不相見矣,仰瞻,可也。致庠等仰瞻訖。上命賜貂帽·扇子·藥物等屬,致庠等,以次祗受訖。上曰,上使今始初行耶?致庠曰,臣於庚戌年,以書狀官住還矣。上曰,然則愈於初行也。彼中事可聞者,善覘以來也。致庠曰,臣猥忝專對之任,何敢曰能,而如有所覘察事,謹當詳爲覘察矣。上命史官就座,仍命三使臣先退。又命退,承史以次退出。
上在景福宮。停常參·經筵。
中宮殿,藥房口傳問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳朝問安。答曰,知道。大妃殿,分藥房口傳朝問安。答曰,知道。宗親·儀賓·內閣·政院·玉堂·朝廷二品以上·六曹堂上單子朝問安。答曰,知道。大妃殿,分藥房口傳夕問安。答曰,知道。
藥房分都提調柳厚祚,分提調金炳喬,分副提調李昌漢啓曰,伏未審夜間,聖體若何,寢睡·水刺之節,何如?大妃殿調攝中氣候,何如?昨日桂附理中湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區伏慮,敢此問安,竝爲仰稟。答曰,知道。
大妃殿進御桂附理中湯,依前方一貼製入事,榻前下敎。
傳曰,大妃殿諸節,漸臻勝度,夕問安置之。
傳曰,自明日進講爲之。
傳曰,有實故摠管許遞,前望入之。
奎章閣啓曰,檢書官李玄度有身病,勢難供職,減下,其代以前薦人崔翊根,依已例除取才差下,令該曹口傳付軍職,使之冠帶常仕,何如?傳曰,允。
禮曹啓曰,卽接慶尙監司金世鎬移文,則以爲,昆陽郡鄕校聖殿,修治年久,頹圮日至,今將修改計科,告由移還安祭香祝,自本曹啓稟下送云矣。昆陽郡鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
咸鏡監司洪祐吉疏曰,云云。答曰,省疏具悉。卿其勿辭,往欽哉。
戶曹參判李建弼疏曰,云云。答曰,省疏具悉。所請依施。
上在景福宮。停常參·經筵。
中宮殿,藥房口傳問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。大妃殿,分藥房口傳問安。答曰,知道。
藥房分都提調柳厚祚,分提調金炳喬,分副提調李昌漢啓曰,伏未審夜間,聖體若何,寢睡·水刺之節,何如?大妃殿調攝中氣候,何如?昨日桂附理中湯進御之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢此問安,竝爲仰稟。答曰,知道。
大妃殿進御參圓湯,一貼製入事,榻前下敎。
政院啓曰,明日常參·經筵,取稟。傳曰,停。
傳曰,大妃殿諸節,漸有差勝之度,朝問安置之。
禮曹啓曰,各陵園所,今秋植木播橡,依定式擧行後,株數·斗數,區別報來,別單書入,而健陵·顯隆園植木,則本府留守,已爲狀聞矣,敢啓。傳曰,知道。
又啓曰,郊壇,四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇·南郊雩祀壇·漢江壇·司寒壇·北郊祈雨壇·厲壇次第看審,則各壇壇上下及四面紅箭門,墻垣階砌,俱爲無頉,而馬祖壇南邊紅箭門,祈雨壇南邊紅箭門顚仆。卽爲修改事,分付該監,此後看護等節,另加申飭之意,敢啓。傳曰,知道。
辛未十月二十四日巳時,上御麟趾堂。進講入侍時,右議政洪淳穆,講官趙基應,參贊官南廷龍,檢討官閔泳穆,記事官兪鎭學·金鶴鎭·李根命,各持詩傳第二卷,以次進伏訖。上曰,史官分左右。淳穆進前問候,各殿問候訖。基應讀自籊籊竹竿,止芄蘭二章,仍釋義訖。文義缺上曰,講官着眼鏡,此後不待更敎而着之也。淳穆曰,每因悚惶,不敢遽然先着,而致煩聖敎,亦所不安,此後自當着之矣。上曰,非徒致煩,有欠情志之流通矣。
上在景福宮。停常參·經筵。
中宮殿,藥房口傳問安。答曰,知道。大妃殿,分藥房口傳夕問安。答曰,知道。
藥房都提調李裕元,提調趙性敎,副提調金元植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿調攝中氣候,何如?中宮殿氣候,何如?臣等不任區區伏慮,敢此問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
藥房分都提調柳厚祚,分提調金炳喬,分副提調李昌漢啓曰,伏未審夜間,聖體若何,寢睡·水刺之節,何如?大妃殿調攝中氣候,何如?昨日參圓湯進御之後,益有差勝之效乎?臣等率諸御醫,趁早入診,詳承症候,議定當進湯劑爲宜,臣等不任區區憂慮,敢此問安,竝爲仰稟。答曰,知道。
大妃殿進御參圓湯,依前方一貼製入事,榻前下敎。
政院啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
議政府啓曰,卽見慶尙監司金世鎬災實分等狀啓,則尤甚各邑,不爲擧論。慶州等三十邑,置之稍實,昌原等三十二邑,置之之次,各樣災九百九十一結七負七束,特許準劃,東萊府與西生鎭,築城基卜,竝許免賦稅事,請令廟堂稟旨分付矣。惜乾不至極無,作霖且非巨浸,候調而耕耘得其時,霜退而收獲亦有秋。此疆彼界,在在穰穰,推以尤甚之不擧,可見沃瘠之俱登。二等分劑,依施。以其幅員之廣大,縱知災摠精約,沿峽之若而優遜,殆是康年之常有,所請災結置之。至於東萊·西生城基賦稅之頉免,事理之必然,使之從實尺量,毋或濫執之意,申飭,何如?傳曰,允。
又啓曰,卽見慶尙監司金世鎬狀啓,則彦陽縣改量,今纔了畢,而比庚午,摠加爲二百十四結三十二負七束,自今年以新量結數施行事,請令廟堂稟處矣。改量自是巨役,而措劃亦旣方便,經界無紊亂之歎,田制有釐正之效,是誠列邑之所未易得者也。一以新量案施行之意,分付,何如?傳曰,允。
又啓曰,卽見水原留守申錫禧狀啓,則本營別驍士及列校秋等都試火砲科,當爲設行,而連値事故,限內不得擧行,待明春合設事,請令廟堂稟旨分付矣。以若事勢,似合停退,依所請許施,何如?傳曰,允。
又啓曰,卽見水原留守申錫禧狀啓,則本府公都會,當爲設行,而連値事故,限內不得擧行,待明年合設事,請令廟堂稟旨分付矣。旣有事故,退多已例,依狀請,使之待明年合設,何如?傳曰,允。
又啓曰,旣見廣州留守鄭基世狀啓,則各樣都試,當爲設行,而年歲未優,且値催科,竝待明春合設,儒生公都會,一體退行事,請令廟堂稟旨分付矣。儒武之赴擧,糧資亦可念,依狀請,使之待明年退行,何如?傳曰,允。
又啓曰,卽見永宗僉使李秉淑狀啓,則防營·禦邊兩廳軍官武士等都試與火砲科,當爲設行,而許多武士之歉歲裹糧,不可不念,退行明秋事,請令廟堂稟處矣。海防歲儉,武士資斧之難辦,在所當念,依狀請許施,何如?傳曰,允。
又啓曰,旣見忠淸監司金炳始狀啓,則道內儒生公都會覆試,當爲設行,而今年穡事,實不免歉,庚午·辛未兩年條覆試,特許待明秋合設事,請令廟堂稟旨分付矣。爲念擧子之齎糧,許其都會之退行,已例旣多,依狀請施之,何如?傳曰,允。
承文院啓曰,卽見別齎咨官回便帶來咨文,則總理衙門,以美國兵船滋擾情形,據咨會議。朝鮮係中國,休戚相關,雖無陳請,預爲調停,冀與西洋各國,不致生釁。嗣後如有前項事情,隨時攔阻,力勸彼此相安之意,具奏奉旨,且行照會美國,竝錄原奏知照云矣。本國事到底勤摯,實爲感激,另撰申謝回咨,定禁軍騎撥下送灣府,傳給鳳城將處,以爲轉致北京之地,何如?傳曰,允。
兵曹啓曰,僉知中樞府事金在南,五衛將兪永柱·李浩臣·李宜信,武臣兼宣傳官成夏元,守門將魚命鳳,俱以病難供職,呈狀乞遞,竝改差,何如?傳曰,允。
辛未十月二十五日巽時,上御麟趾堂。藥房入診,進講同爲入侍時,都提調李裕元,提調趙性敎,副提調金元植,記事官兪鎭學·金鶴鎭·李根命,檢校直閣洪殷謨,副修撰閔泳穆,判府事李裕元,講官趙性敎,參贊官金元植,檢討官閔泳穆,記事官兪鎭學·金鶴鎭·李根命,各持詩傳第二卷,以次進伏,醫官李慶年·鄭禮秀·洪翼普·李碩柱,進伏楹外訖。上曰,史官分左右。裕元進前奏曰,日氣甚寒,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿調攝中氣候,何如?上曰,益臻康復,萬萬忭祝矣。裕元曰,諸節益臻康復,群情不勝慶祝之忱矣。裕元曰,中宮殿氣候,何如?上曰,安順矣。裕元曰,醫官待令,使之入診乎?上可之。慶年等次第診候,退伏楹外訖。裕元曰,脈候奏之。慶年等曰,脈候左右三部調均矣。裕元曰,湯劑別無議定者乎?慶年曰,湯劑無所議定者矣。裕元曰,中宮殿,亦爲入診乎?上曰,一向平順,而自內間或入診矣。裕元曰,此月無多日,臣民顒祝之情,去益彌切矣。時以宣氣甚好,醫書亦有此說矣。上曰,藥房先退。上誦前受音一遍訖,仍開卷。性敎讀自誰謂河廣,止伯兮四章,仍釋義訖。上命授書算于性敎。上讀新受音十遍訖,性敎還納書算。上曰,此云宣姜之女,爲宋桓公夫人,生襄公而出歸于衛,襄公卽位,夫人思之,而義不可往,何謂也?性敎曰,桓公出妻之事,無可證據,而旣出則與廟絶,故其子雖卽位,義不可以私反矣。裕元曰,桓公出妻之事,雖未詳,而以此章觀之,襄公亦不能盡子之責,故宣姜作此詩。此與鄭莊公掘地相見之事雖異,而皆不得盡處變之道者矣。上曰,章下註云,生則致其孝,沒則盡其禮,襄公不能盡此之道,故有此議也。裕元曰,小註亦有歲時問安之說,然似是貶辭。父雖不慈,子不可以不孝矣。性敎曰,夫人雖不得反,在襄公,固當恭爲子職,而以此詩觀之,實有所未盡於子道也。上曰,婦人不堪憂思之苦,寧甘心於首疾。蓋兵亦是赤子也,雖有不得已出師之擧,亦不可不愼也。此時則用兵不以其道,故其怨思也,至此之甚矣。性敎曰,誠然矣。武字,取止戈之義,聖人不得已用武,槪可見矣。裕元曰,兵者凶器,是以聖人不得已而用之,亦以時而發之矣。性敎曰,聖人能通天下之志,是以能盡體下之情。雖不得已而用兵,尤爲愼重其事,必敍其室家之情,念其勤勞之狀。哀傷惻怛之意,若恫在己,有足感動,故衆皆視死樂赴,無怨懟之辭,此治世之詩也。非惟用兵爲然,雖太平無虞之世,爲治之本,亦在乎體下之情。民間疾苦,稼穡艱難,尤宜先知,救災而恤患,勞農而休民。以一國爲一家,視百姓如一身,有父母之恩,若臂指之,使上下通情,沕然無間,此誠古昔聖王體下之治,有以致昇平之象者也。泳穆曰,婦有四德,容居其一。櫛縰衿帨,是日用之常,而此婦人之蓬首不沐,豈其情之所欲哉?惟以怨苦憂想,甘心自廢,此正仁人君子哀傷惻怛處也。且其誰適爲容者,不但以君子不在,無所爲悅,其貞一不貳之操,亦可見於辭語之表。當衛俗傷敗之時,有此賢德,所以爲先王之澤,惟有存者矣。元植曰,講官·儒臣,備陳無餘,臣無容更達矣。裕元曰,講官已陳之,而體下之情,王政之當先也。人君若懋體下之情,則行者忘勞苦,居者無怨咨,此章與汝墳詩之所由作也。以伯兮之朅,爲王前驅,則其用不得其所,可知也。書云,匹夫匹婦,不獲自盡,民主罔與成厥功,此聖人編詩之意,可見戒後王重民力也。上曰,聖訓固明矣,而服其善而戒其不善,是爲勸懲之道也。仍掩卷敎曰,柳判府上來有愼節,未及調攝,又爲逐日勞撼於分司之役,間幾日從便進參甚好。大臣預以此意諭之也。裕元曰,謹當傳宣聖意,而此敎卽今日文義中體下之政,然柳判府雖承下敎,必難奉行矣。上曰,老人何可番番入參乎?裕元曰,敬大臣,卽我列聖朝盛德也,今殿下體下之恩,孰不欽仰乎?曾見藥院日記,則輪直之時,都相有病,則不參居多,此非創行之例矣。上曰,柳判府京第在東村,故止宿樞府云,果然耶?裕元曰,留京之處,在於東村,詣闕稍遠,故每止宿於樞府矣。聖敎至此,想當從便進參矣。上命史官就座,仍命大臣先退。又命退,諸臣以次退出。
上在景福宮。停常參·經筵。
中宮殿,藥房口傳問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。大妃殿,分藥房口傳問安。答曰,知道。宗親·儀賓·內閣·政院·玉堂·朝廷二品以上·六曹堂上單子問安。答曰,知道。大妃殿,分藥房口傳夕問安。答曰,知道。
藥房分都提調柳厚祚,分提調金炳喬,分副提調李昌漢啓曰,伏未審夜間?聖體若何,寢睡·水刺之節,何如?大妃殿調攝中氣候,何如?昨日參圓湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢此問安,竝爲仰稟。答曰,知道。
大妃殿進御參圓湯一貼,依前方製入事,榻前下敎。
政院啓曰,明日常參·經筵,取稟。傳曰,停。
司饔院啓曰,山雉漸出,自明日復舊封進之意,敢啓。傳曰,知道。
摠管前望入之,副摠管李鍾承落點。
三軍府薦望,以具春喜爲南兵使。
吏曹啓曰,繕工監假監役官柳序喆,以其身病,呈狀乞遞,改差,何如?傳曰,允。
吏曹啓目,副護軍裴碩文名字,改以永赫,前正言崔溶名字,改以濬,前五衛將趙景鎬名字,改以廷鎬,前五衛將李偰名字,改以,前五衛將李觀基名字,改以種植,出身李碩基名字,改以敎植,出身李秉求名字,改以秉恒,出身申鍾興名字,改以燾均,副司果李學基名字,改以敏植,出身申棚名字,改以事告狀。依例令藝文館給帖,何如?啓,依允。
辛未十月二十六日巳時。上御麟趾堂。進講入侍時,同知事李會淳,參贊官金聲根,檢討官李秀萬,假注書金洪敎,記事官趙鍾翼·李根命,各持詩傳第二卷,以次進伏訖。上曰,史官分左右。仍開卷。會淳讀自有狐綏綏,止木瓜三章,仍釋義訖。
上在景福宮。停常參·經筵。
中宮殿,藥房口傳問安。答曰,知道。大妃殿,分藥房口傳問安。答曰,知道。
藥房分都提調柳厚祚,分提調金炳喬,分副提調李昌漢啓曰,伏未審夜間,聖體若何?寢睡·水刺之節,何如?大妃殿調攝中氣候,何如?昨日參圓湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢此問安,竝爲仰稟。答曰,知道。
大妃殿進御參圓湯,依前方一貼製入事,榻前下敎。
政院啓曰,明日常參·經筵,取稟。傳曰,停。
傳曰,臺諫竝許遞,政官牌招開政。
傳曰,呈告敦寧都正許遞,今日政差出。
有政。吏批,行判書金世均進,參判趙采夏,參議李會正竝牌招不進。吏批啓曰,臺諫多窠,今當差出,而擬望之人乏少,外任竝擬,何如?傳曰,允。以姜蘭馨爲大司憲,朴孝正爲大司諫,宋奎灝爲執義,崔弘周爲司諫,趙光容·金炳洙爲掌令,奇觀鉉·李能華爲持平,魚允中爲獻納,閔載晉·金鼎獻爲正言,閔泳緯爲戶曹參判,吳漢泳爲敦寧都正,李定根爲假監役。奉常參奉單金昌倫,檢書官單崔翊根。故學生李根燮贈監察,孝行卓異,贈職事,承傳。再政。以申佐模爲工曹參判,洪在鉉爲戶曹參議,成夏慶爲右通禮,金兢鉉爲假監役,金基洪爲濟州判官,尹致琮爲江原都事。趙東植爲平安都事,假監役李定根今超通政,朝官年八十七,依法典加資。三政。以尹基周爲典輸。
兵批,參議趙文顯進。咸鏡南道兵馬節度使單具春喜。
刑曹啓曰,卽接江原監司申應朝文移,則江陵府徒一年定配罪人張可也山,限滿云矣。取考曹上配案,則可也山,以詬辱士夫罪,庚午九月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
刑曹啓曰,卽接忠淸監司金炳始文移,則陰城縣徒一年半定配罪人裵學大,限滿云矣。取考曹上配案,則學大以敺人抗拒罪,庚午五月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
上在景福宮。停常參·經筵。
中宮殿,藥房口傳問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。大妃殿,分藥房口傳問安。答曰,知道。宗親·儀賓·內閣·政院·玉堂·朝廷二品以上·六曹堂上單子問安。答曰,知道。大妃殿,分藥房口傳夕問安。答曰,知道。
藥房分提調金炳喬,分副提調李昌漢啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日參圓湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢此問安,竝爲仰稟。答曰,知道。
大妃殿進御參圓湯,依前方一貼製入事,榻前下敎。
政院啓曰,明日常參·經筵,取稟。傳曰,停。
傳曰,同副承旨許遞,前望入之。
承旨前望入之,閔羲軾落點。
政院啓曰,新除授同副承旨閔羲軾,卽爲牌招,何如?傳曰,允。分藥房副提調李昌漢減下,閔羲軾差下。
以咸鏡監司金壽鉉狀啓,端川府使李奎遠,城堞修築,實心做事,褒賞令該曹稟處事,傳曰,該府使加資,許用營將履歷。
議政府啓曰,卽見京畿監司朴永輔所報,則永平郡穡事荐歉,民力邑勢,俱難支吾。庚午·辛未兩年條均廳納大同米與田米,特許詳定代納爲辭矣。正供自有定規,事體未可闊狹,而畿農優遜,不無聲聞,則今於屢施之餘,本色責納,民情可念。兩年條中,只以小米,特許代錢,何如?傳曰,允。
又啓曰,岡梱,箇滿不遠矣。此帥臣,按梱以後,許多聲績,久爲軍民之所願留,而見今營廨之役,尙未告竣,此時遞易,委屬可悶。黃海兵使梁憲洙,特加一瓜仍任,以責成效,何如?傳曰,允。
刑曹啓曰,以忠淸道徒流案中洪州配囚姜鳳欽,江原道徒流案中通川配囚崔天大,放字書下矣。謹依書下,竝放送事,分付各該道臣之意,敢啓。傳曰,知道。
上在景福宮。停常參·經筵。
中宮殿,藥房口傳問安。答曰,知道。大妃殿,分藥房口傳問安。答曰,知道。
藥房都提調李裕元,提調趙性敎,副提調金元植啓曰,伏未審夜間,聖體若何,寢睡·水刺之節,何如?臣等率諸御瞖,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿調攝中,氣候,何如?中宮殿氣候,何如?臣等不任區區伏慮,敢此問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
藥房分都提調柳厚祚,分提調金炳喬,分副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日參圓湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢此問安,竝爲仰稟。答曰,知道。
大妃殿進御三圓湯,依前方一貼製入事,榻前下敎。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
宗親府啓曰,明日卽天漢殿朔奉審日次,臣進詣擧行之意,敢啓。傳曰,知道。
奎章閣啓曰,檢書官崔翊根有身病,勢難供職,減下,其代,以前薦人呂敬燮,依已例,除取才差下,令該曹口傳付軍職,使之冠帶常仕,何如?傳曰,允。
辛未十月二十九日巽時,上御麟趾堂。藥房入診入侍時,都提調李裕元,提調趙性敎,副提調金元植,記事官兪鎭學·金鶴鎭·李根命,檢校待敎金奎軾,修撰權益洙,以次進伏,醫官李慶年·李漢慶·洪翼普·李命錫,進伏楹外訖。上曰,史官分左右。裕元進前奏曰,數日連寒,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿調攝中,氣候,何如?上曰,諸節漸臻康復矣。裕元曰,中宮殿氣候,何如?上曰,安順矣。裕元曰,大妃殿諸節,俄已承敎,而比前益有勝度乎?上曰,諸節果漸復常度,慶幸之心,何可形喩?裕元曰,不勝萬萬慶祝矣。仍奏曰,其間大妃殿問安等節,伏想勞動必多,諸節不瑕有損乎?上曰,別無所損矣。裕元曰,醫官待令,使之入診乎?上可之。慶年等入診,退伏楹外訖。裕元曰,脈候奏之。慶年曰,脈候左右三部調均矣。性敎顧謂醫官曰,湯劑別無議定者乎?慶年曰,別無議定者矣。裕元曰,伏聞産室廳待令醫官所傳,則中宮殿入診,俄已自內爲之,而諸節連爲太平,不勝慶幸萬萬矣。仍奏曰,開月卽明日也,臣民顒祝之忱,去而益切。踰朔已是休徵,而在醫家,亦以爲甚好矣。上曰,史官就座。仍命大臣先退。又命退,諸臣以次退出。日記廳堂上閔泳達。郞廳李載崐·朴台淳。
上在景福宮。停常參·經筵。
中宮殿,藥房口傳問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上,口傳問安。答曰,知道。大妃殿,分藥房口傳問安。答曰,知道。宗親·儀賓·內閣·政院·玉堂·朝廷二品以上·六曹堂上,單子問安。答曰,知道。大妃殿,分藥房口傳夕問安。答曰,知道。
藥房分都提調柳厚祚,分提調金炳喬,分副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日蔘圓湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢此問安,竝爲仰稟。答曰,知道。
大妃殿進御養心湯,二貼製入事,榻前下敎。
傳曰,大妃殿別入直,從便輪回。
傳曰,在外臺諫許遞,政官牌招開政。
傳曰,判尹外,京兆堂上許遞,今日政差出。
兵曹啓曰,禁軍別將許熠,今旣瓜滿,改差,何如?傳曰,允。
兵曹,以李鶴榮爲禁軍別將。
奎章閣啓曰,景慕宮望廟樓,今朔奉審無頉之意,敢啓。傳曰,知道。
假注書三字缺書啓,臣於本月初一日辰時量,以外南山植木摘奸事,敬奉聖敎,出崇禮門。至南關王廟主山及案山植木處,看審是白乎則,松橡鬱密是白遣,自靑鶴亭至舊失火處,面面周審,則老木穉株,叢帀茂盛是白遣,自典牲署後面,至冷井洞,則大木參差,擁蓋一山是白遣,下詣南壇看審是白乎則,壇砌門墻,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則松林蒙翳是白遣,詣漢江壇看審是白乎則,亦爲無頉是白遣,自雁峰伏兵峴,至畵景谷,則樹木茂密是白遣,由斗湖而詣司寒壇看審是白乎則,亦爲無頉是白遣,自無學峰所經外南山諸處詳審是白乎則,別無斫㾗之意,敢啓。傳曰,知道。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱。雖非啓請邑,都政前,以限滿守令,勿拘純望,通瀜備擬,以爲次次遷轉之地,雖値口傳政事之時,亦爲一體擧行,便成近例,今亦依此爲之,何如?傳曰,允。
又啓曰,瓦署別提金炳驪,受由過限,不上來,繕工監假監役官金兢鉉,以其身病,呈狀乞遞,竝改差,何如?傳曰,允。
兵曹啓曰,五衛將朴离舜,以其病難供職,呈狀乞遞,改差,何如?傳曰,允。
又啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疎滯之地,何如?傳曰,允。
有政。吏批,行判書金世均,參議李會正,竝牌招不進,參判趙采夏進。吏批啓曰,行判書金世均,參議李會正,竝牌招不進,小臣獨政未安,何以爲之?敢稟。傳曰,仍爲之。以趙名龜爲司諫,金學秀·吳尙鉉爲掌令,鄭㵙爲持平,尹錫圭爲正言,南廷順爲左尹,鄭範朝爲右尹,趙日永爲敦寧都正,李承靖爲瓦署別提。檢書官單呂敬燮。端川府使李奎遠,今加通政,加資事承傳,故學生李益盛贈戶佐,李埜贈監察,忠節卓異,贈職事承傳。再政。以李選鎔爲引儀,尹龍鎭爲假監役,邊應參爲禮賓參奉。三政。以南啓薰爲掌樂主簿,李祖翼爲假監役。假監役尹龍鎭今超通政,朝官年八十,依法典加資。四政。以洪秉均爲禁府都事。兵批,判書姜㳣進。以趙羲轍·趙根榮爲宣傳官,南有彦·權基禎·李始愚爲五衛將,李昌鎔爲訓鍊僉正,姜爲文兼,李敎增爲武兼,李弼永爲守門將,梁雲涉爲九月別將。黃海兵使梁憲洙,特加一瓜,仍任事承傳。再政。以李奎鳳爲宣傳官,同知單權基禎。三政。以元世煜爲訓鍊都監把摠。四政。以宋啓憲爲都摠經歷。五政。以南基赫爲訓鍊判官。
以吏曹參議李會正牌不進罷職傳旨,傳曰,只推。
承文院啓曰,院製述官金商禹仕滿,代吏文學官南七祐陞付,其代,幼學許松差下,付軍職冠帶常仕,何如?傳曰,允。
宗親府啓曰,璿源各派冠童錄名,成冊修正以入,而舊件請出之意,敢啓。傳曰,知道。
敦寧都正吳德泳疏曰云云。省疏具悉。所請依施。
上在景福宮。停常參·經筵。
中宮殿,藥房口傳問安。答曰,知道。
大妃殿,分藥房口傳夕問安。答曰,知道。
藥房分提調金炳喬,分副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日養心湯進御之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢此問安,竝爲仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
大妃殿進御養心湯,依前方二貼製入事,榻前下敎。
傳曰,發遣吏郞,諸執事淸齋與否,摘奸以來。
上在景福宮。停常參·經筵。
中宮殿,藥房口傳問安。答曰,知道。大殿·大王大妃殿·王大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上,口傳問安。答曰,知道。大妃殿,分藥房口傳問安。答曰,知道。宗親·儀賓·內閣·政院·玉堂·朝廷二品以上·六曹堂上,單子問安。答曰,知道。大妃殿,分藥房口傳夕問安。答曰,知道。
藥房分都提調柳厚祚,分提調金炳喬,分副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日養心湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。
大妃殿進御養心湯,前方中加蓮肉一錢,二貼製入事,榻前下敎。
傳曰,禮房承旨,馳詣景慕宮,奉審摘奸以來。
以平安兵使蔡東健狀啓,西林僉使崔祥麟,新設砲手,修補城廨軍械,褒賞令該曹稟處事,傳曰,聞甚嘉尙,特爲加資,限一瓜仍任。
訓鍊都監啓曰,本局中軍趙羲復,身病猝重,勢難察任,改差,何如?傳曰,允。
奎章閣啓曰,檢書官呂敬燮,有身病勢難供職,減下,其代,以前薦人金甲淳,依已例除取才差下,令該曹,口傳付軍職,使之冠帶常仕,何如?傳曰,允。
御營廳啓曰,本廳千摠趙存昇,身病甚重,勢難察任,改差,何如?傳曰,允。
禮曹啓曰,卽接靈山幼學裵永綏所志,則以爲族叔以祺,摘妾俱無子,以其同姓十八寸兄大振第三子碩文,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長裵永綏所訴,旣如此,裵大振第三子碩文,立爲裵以祺之後,何如?傳曰,允。
上在景福宮。停常參·經筵。
元子誕生後,大殿·大王大妃殿·王大妃殿·大妃殿,宗親·儀賓·內閣·政院·玉堂,口傳問安。答曰,知道。百官單子問安。答曰,知道。中宮殿,宗親·儀賓·內閣·政院·玉堂·百官,單子問安。答曰,知道。大殿·大王大妃殿·王大妃殿·大妃殿,內閣·政院·玉堂,口傳夕問安。答曰,知道。中宮殿,內閣·政院·玉堂,單子夕問安。答曰,知道。
藥房分都提調柳厚祚,分提調金炳喬,分副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日養心湯繼進之後,益有差勝之效乎?臣等率諸御醫,趁早入診,詳承症候,議定當進湯劑以入爲宜。臣等不任區區憂慮,敢此問安,竝爲仰稟。答曰,知道。旣承大妃殿下敎,今日診候置之,可也。
藥房口傳啓曰,臣等卽伏聞産室廳待令醫官所傳,則中宮殿諸節,微有産漸之候云矣。臣等率諸御醫,入診後,議定湯劑以入爲宜,敢啓。答曰,知道。入診自內爲之矣,佛手散一貼製入。
傳曰,中宮殿,今日卯時,誕生元子,諸般擧行,令該曹依例爲之。
政院啓曰,藥房三提調,伏聞中宮殿順産,元子誕降,不勝懽欣慶抃,來詣請對矣。傳曰,時原任大臣·宗正卿·儀賓·諸閣臣·儒臣·禮堂,同爲入侍。
藥房都提調李裕元,提調趙性敎,副提調金元植啓曰,伏未審俄間,聖體若何?中宮殿氣候,何如?元子宮氣候,何如?臣等不任懽抃之忱,敢此問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。
內醫院啓曰,小兒醫,自今當爲依例待令矣。內醫金正善·李兢柱,御醫差下,議藥同參李海昌·吳漢寬,待令差下,與御醫李章赫,使之輪回別入直,何如?傳曰,允。
內醫院啓曰,臣等自今日,移直於思政門近處之意,敢啓。答曰,不必移直,仍直本院,可也。
又啓曰,進上駞酪粥,自今日限七日,例例停止之意,敢啓。答曰,知道。
傳曰,分藥房夕問安及間日問安,竝置之。
傳曰,自今日限三日,禁屠,御供亦爲停止。
傳曰,進講待下敎。
傳曰,邦簶無疆,元良誕生,我宗社之所默佑陰隲,亦我慈聖豊功大德,有以致含飴之慶也。揄徽揚美,誠忱攸切,而仰體撝謙之盛,雖不敢張大其儀,當於庭賀之日,親上致詞·箋文·表裏于大王大妃殿矣。該房知悉。
禮曹啓曰,傳曰,中宮殿,今日卯時,誕生元子,諸般擧行,令該曹依例爲之事,命下矣。謹稽謄錄,則告宗廟·永寧殿·社稷·景慕宮,行於第三日,領敎陳賀,行於第七日,今亦依此擧行乎?敢稟。傳曰,依此擧行。
又啓曰,今此元子誕生,稱慶陳賀時,大殿·大王大妃殿·王大妃殿·大妃殿·中宮殿,陳賀箋文,方物·物膳,依例封進事,知委京外,箋文頭辭,令文任撰出,何如?傳曰,允。外道方物·物膳,置之。
又啓曰,庭賀之日,親上致詞·箋文·表裏于大王大妃殿事,命下矣。今初十日,殿下出御勤政殿階上,親上致詞·箋文·表裏後,臨殿受賀之節,依例磨鍊乎?敢稟。傳曰,依例磨鍊。
又啓曰,元子宮,供上之節,今十一月初四日爲始,擧行之意,分付該司,何如?傳曰,依己巳年例爲之。
又啓曰,元子誕生告廟·社祭,第三日定行事,草記,傳曰,依此擧行事,批下矣。今十一月初六日,宗廟·永寧殿·社稷·景慕宮,依例遣大臣設行事,知委,何如?傳曰,允。
御營廳啓曰,本廳千摠李樂熙身病甚重,勢難察任,改差,何如?傳曰,允。
護軍金尙鉉疏曰云云。答曰,省疏具悉。卿其勿辭行公。
辛未十一月初四日午時,上御康寧殿。藥房三提調請對時,原任大臣·宗正卿·儀賓·諸閣臣·儒臣·禮堂,同爲入侍時,都提調李裕元,提調趙性敎,副提調金元植,記事官兪鎭學·金鶴鎭·李根命,左承旨金聲根,假注書全洪敎,領府事鄭元容,判府事李裕元,領議政金炳學,判府事柳厚祚,右議政洪淳穆,南寧尉尹宜善,永平君李景應,判宗正卿李景宇,完平君李昇應,知宗正卿李景夏·李周喆·李承輔·李章濂,宗正卿李會淳·李邦鉉·李升洙·李寅命·李徹宇·李沇應·李義根,原任提學金炳冀·尹定鉉·金炳國·鄭基世·曺錫雨,提學金大根,原任提學申錫禧,原任直提學金炳㴤·李㘾·金炳地,檢校直提學趙寧夏·李載冕·閔升鎬·趙成夏,直提學南廷順,檢校直提學韓敬源,直提學趙慶鎬,原任直閣李承純,檢校直閣李世用·洪殷謨·李鎬翼·姜,原任待敎趙鳳夏·尹滋悳·閔奎鎬·鄭範朝·洪承億,檢校待敎金奎軾·金演壽,待敎韓耆東,原任副提學趙龜夏·兪致善,檢校副提學李明應·趙敬夏,副提學洪遠植,原任典翰金昌熙·李會正,檢校典翰金奎弘·李起鎬·李承宇·權鼎鎬,原任典翰金性均,典翰洪萬植,應敎趙秉鎬,副應敎洪鍾大,校理金裕行,副校理李載悳·李載純,修撰李秀萬,副修撰尹用求·閔泳穆,禮曹判書李參鉉,參判趙寅熙,以次進伏訖。上曰,史官分左右。元容等進前問候,各殿問候訖。元容曰,皇天祖宗,眷顧隲佑,坤殿順産,元子誕降,宗社臣民萬億年無疆之休,慶抃欣祝,何可形達乎?仰想慈聖嘉悅之心,尤當如何?此實殿下誠孝所致。伏不勝欽頌萬萬,懽聲協氣,洋溢於八域之內矣。裕元曰,皇天祖宗,眷顧隲佑,坤闈彌月,元良誕降,宗社億萬年磐泰之基,伊自今日,擧一國攢手顒祝者,孰有過於此乎?我殿下,上以供慈聖之懽,下以副臣民之望,孝之至也,慶莫大也。懽聲協氣,洋溢于區宇之內,臣等不勝蹈舞欣抃之至。炳學曰,惟天惟祖宗,垂佑我家邦,中宮殿下,篤生我元子,祥叶虹渚,頌騰星海。上供慈聖之懽,下副臣民之祝,萬億年磐泰之基,自今伊始。八域群情,擧莫不欣抃攢戴,而臣等,恭遇莫大之慶,尤不勝手舞足蹈之忱矣。厚祚曰,邦籙無疆,元良誕降,上而慈聖懽悅,下而臣民抃祝,此實由於皇天祖宗,默佑陰隲,而亦由我殿下之德之孝,有以孚格,用致今日萬億年磐泰之基也。有國大慶,孰大於是?臣等伏不勝攢頌蹈舞之至。淳穆曰,震索應期,元子誕降,有國之慶,孰大於是?慈聖之所喜悅,臣庶之所抃祝,皆殿下敬天法祖之盛德,膺受多福。萬億年盤泰之丕基,肇自今日,臣等於懽聲洋溢之中,竊不勝攢頌舞蹈之忱矣。上曰,宗社之慶,莫大於此,慈聖怡悅,下情尤爲慶祝。裕元曰,邦家之慶,孰大於此哉?羹飯連爲善進,而諸節何如乎?上曰,善進羹飯而順下矣。炳學曰,誕降之前則以胎敎,誕降之後則以身敎,而身敎之道,無有過於尙儉,導之以儉,是乃惜福之道也。上曰,大臣之言是也,將以儉導之矣。裕元曰,儉者福之源也,導之以儉,乃是膺福之基也。上曰,誠然矣。是以有以儉爲德之語矣。裕元曰,聖敎至當矣。知而行之爲貴,徒知而不之行焉,則是文具也,何足爲貴乎?上曰,大臣之言,尤爲甚好,當體念矣。淳穆曰,儉之爲德,其於養正之道,最爲大矣。上曰,領府事以九耋大臣,猶此登筵,可見筋力之康强,而近節何如乎?元容曰,幸依前狀矣。裕元曰,筋力在家則尤好,而九耋大臣,今日登筵,甚稀貴矣。炳學曰,其筋力,去益康强,少無不逮矣。上曰,筋力尙康,故登筵矣。裕元曰,擧國同慶之時,安得不入來乎?上曰,待日候稍溫,一入講筵,甚好矣。元容曰,第觀賤狀,更當一登筵席矣。上曰,領府事,歷事五朝,而逮覩今日之慶,想益懽抃矣。元容曰,今日之慶,薄海臣庶,所共蹈舞,而臣之慶抃之忱,尤萬萬倍切矣。上曰,尹奉朝賀進前。定鉉進前。上曰,近節何如?定鉉曰,每當寒節,咳嗽爲苦,今冬則幸安過矣。上曰,今日筵說,頒諸朝紙。上曰,領府事後日講筵,必爲入參,勿負予眷眷之意也。元容曰,聖敎勤摯,臣不奉承乎?上曰,必爲入來也。元容曰,屢屢下敎之下,何敢言老乎?若有可强之時,則謹當登筵,仰瞻天顔,詳承元子宮覃訏岐嶷之喜矣。裕元奏曰,洗胎每在於第三日,而己巳·丁亥,因下敎第七日爲之矣。今番則以何日爲之乎?上曰,依己巳年例爲之。出擧條裕元曰,捲草祭,每以第七日設行,捲草官與引儀,前期二日直宿闕中矣。今亦使之如例擧行,何如?上曰,依爲之。出擧條裕元曰,內醫金正善·李兢柱,同參李海昌,竝御醫差下,與御醫李章赫·吳漢寬,竝差備待令,使之輪回入直,何如?上曰,依爲之。出擧條參鉉奏曰,稱慶陳賀時,外道方物·物膳置之事,命下矣。在前陳賀,外道方物·物膳置之之時,各殿進獻,議政府·六曹物膳及京廳方物,京畿物膳,則例爲封進。今亦依前例封進事,知委,何如?上曰,依己巳年例爲之。出擧條參鉉曰,其餘擧行條件,筵退後,當次第草記稟定矣。上曰,依爲之。出擧條上命史官就座,又命大臣先退,諸臣以次退出。
上在景福宮。停常參·經筵。
大殿·大王大妃殿·王大妃殿·大妃殿,內閣·政院·玉堂,口傳朝問安。答曰,知道。中宮殿,內閣·政院·玉堂,單子朝問安。答曰,知道。大殿·大王大妃殿·王大妃殿,內閣·改院·玉堂,口傳夕問安。答曰,知道。中宮殿,內閣·政院·玉堂,單子夕問安。答曰,知道。
藥房都提調李裕元,提調趙性敎,副提調金元植啓曰,伏未審夜間,聖體若何?中宮殿氣候,何如?元子宮氣候,何如?臣等慶忭之忱,經夜益切,敢此問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。藥房分提調金炳喬,分副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日養心湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區伏慮,敢來問安,竝此仰稟。答曰,知道。
大妃殿進御養心湯,依前方二貼製入事,榻前下敎。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
傳曰,旣承慈敎矣。今番陳賀方物置之事,分付禮曹。
傳曰,禮房承旨,馳詣社稷·宗廟·永寧殿·景慕宮,奉審摘奸以來。
政院啓曰,卽者社稷署官員來言,今此元子誕生告由祭,神位版出安奉還時,提調一員,當爲進參,而都提調李裕元藥院直,提調沈承澤有身病,不得進參云,提調卽爲牌招,何如?傳曰,提調許遞,前望入之。
社稷提調前望入之,曺錫雨落點。
又啓曰,卽者社稷署官員來言,今此元子誕生告由祭,神位版出安奉還時,提調一員,當爲進參,而都提調李裕元藥院直,提調曺錫雨有身病,不得進參云,提調卽爲牌招,何如?傳曰,許遞,前望入之。
社稷提調前望入之,金世均添書落點。
藥房都提調李裕元,提調趙性敎,副提調金元植啓曰,伏未審午間,聖體若何?中宮殿氣候,何如?元子宮氣候,何如?臣等不任懽忭之忱,敢此問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。
兵曹,以李鳳億爲都監中軍。
上在景福宮。停常參·經筵。
大殿·大王大妃殿·王大妃殿·大妃殿,宗親·儀賓·內閣·政院·玉堂,口傳朝問安。答曰,知道。朝廷二品以上·六曹堂上,單子問安。答曰,知道。中宮殿,宗親·儀賓·內閣·政院·玉堂·朝廷二品以上·六曹堂上,單子朝問安。答曰,知道。大殿·大王大妃殿·王大妃殿·大妃殿,內閣·政院·玉堂,口傳夕問安。答曰,知道。中宮殿,內閣·政院·玉堂,單子問安。答曰,知道。
藥房都提調李裕元,提調趙性敎,副提調金元植啓曰,伏未審夜間,聖體若何?中宮殿氣候,何如?元子宮氣候,何如?臣等懽忭之忱,歷日彌切,敢此問安。答曰,知道。大王大妃殿·王大妃殿·大妃殿·中宮殿。口傳問安。答曰,知道。
藥房分都提調柳厚祚,分提調金炳喬,分副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日養心湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區伏慮,敢來問安,竝此仰稟。答曰,知道。
大妃殿進御養心湯,依前方二貼製入事,榻前下敎。
藥房口傳啓曰,今日乃中宮殿,分娩後第三日也。洗沐吉時擇入,而不無勞動觸風之慮,似當十分謹愼,元子宮保護之節,尤不可不愼,只用手巾略拭,恐爲得宜,敢啓。答曰,知道。
藥房都提調李裕元,提調趙性敎,副提調金元植啓曰,伏未審午間,聖體若何?中宮殿氣候,何如?元子宮氣候,何如?臣等不任懽忭之忱,敢此問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。
傳曰,頒敎文中,赦句添入。
政院啓曰,頒敎文中,赦句添入事,命下矣。某罪以下宥之乎?敢稟。傳曰,雜犯死罪以下,竝宥。
傳曰,有實故玉堂許遞,前望入之。
吏曹啓曰,今此冬至祭官,當爲磨鍊,而除老病·公頉,實無推移排比之路。依前例,刑官·司饔院官員及年六十以上人員,通瀜塡差以入,而其中時無職名人,令該曹,口傳付軍職,何如?傳曰,允。
上在景福宮。停常參·經筵。
大殿·大王大妃殿·王大妃殿·大妃殿,宗親·儀賓·內閣·政院·玉堂,口傳朝問安。答曰,知道。中宮殿,宗親·儀賓·內閣·政院·玉堂,單子朝問安。答曰,知道。大殿·大王大妃殿·王大妃殿·大妃殿,內閣·政院·玉堂,口傳夕問安。答曰,知道。中宮殿,內閣·政院·玉堂,單子夕問安。答曰,知道。
藥房都提調李裕元,提調趙性敎,副提調金元植啓曰,伏未審夜間,聖體若何?昨日中宮殿,洗浴後氣候,何如?元子宮洗浴後,氣候,何如?臣等懽忭之忱,歷日彌切,敢此問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。
藥房分提調金炳喬,分副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日養心湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區㐲慮,敢來問安,竝此仰稟。答曰,知道。
大妃殿,進御養心湯,二貼製入事,榻前下敎。
藥房都提調李裕元,提調趙性敎,副提調金元植啓曰,伏未審午間,聖體若何?中宮殿氣候,何如?元子宮氣候,何如?臣等不任懽忭之忱,敢此問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。
議政府啓曰,賀儀只隔,未付軍職人,令該曹口傳付軍職,使之參班,何如?傳曰,允。
吏曹啓目,粘連,觀此忠淸監司金炳始狀啓,則以爲金井察訪金宗益,今已箇滿,而三載攸爲,一心在公。絶站之驛,隨事捄痼,立馬之戶,每圖蠲費,殘廩之捐補,果係殫力。臨歸而輿情之願借,亦所當念是如爲白臥乎所。守令·察訪,瓜滿差代,乃是金石之典是白乎矣,道臣狀辭,旣如此,依狀請施行,何如?啓依允。
上在景福宮。停常參·經筵。
大殿·大王大妃殿·王大妃殿·大妃殿,宗親·儀賓·內閣·政院·玉堂,口傳朝問安。答曰,知道。朝廷二品以上·六曹堂,單子問安。答曰,知道。中宮殿,宗親·儀賓·內閣·政院·玉堂·朝廷二品以上·六曹堂上,單子問安。答曰,知道。大殿·大王大妃殿·王大妃殿·大妃殿,內閣·政院·玉堂,口傳夕問安。答曰,知道。中宮殿,內閣·政院·玉堂單子夕問安。答曰,知道。元子卒逝後,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。百官單子問安。答曰,知道。
藥房都提調李裕元,提調趙性敎,副提調金元植啓曰,伏未審夜間,聖體若何?中宮殿氣候,何如?元子宮氣候,何如?臣等懽忭之忱,歷日彌切,敢此問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。
藥房分都提調柳厚祚,分提調金炳喬,分副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日養心湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區伏慮,敢來問安,竝此仰稟。答曰,知道。
大妃殿進御養心湯,依前方二貼製入事,榻前下敎。
藥房都提調李裕元,提調趙性敎,副提調金元植啓曰,伏未審午間,聖體若何?中宮殿氣候,何如?元子宮氣候,何如?臣等不任懽忭之忱,敢此問安。答曰,知道。大殿·大王大妃殿·王大妃殿·大妃殿·中宮殿,口傳問安。答曰,知道。
內醫院啓曰,御醫別入直事,蒙允矣。御醫李章赫·金正善·李兢柱·吳漢寬·李海昌,自第七日輪回入直之意,敢啓。傳曰,知道。
吏曹啓曰,卽接司僕寺牒報,則以爲再明日親臨陳賀敎是時,本寺正,例爲進輿差備,而正朴鳳彬,奉命出疆矣。以在京無故人,卽速變通,差備擧行之地云。正朴鳳彬改差,其代,口傳備擬以入之意,敢啓。傳曰,知道。
吏曹口傳政事,以李載悳爲司僕正,直閣單朴鳳彬。
傳曰,今日亥時,元子以大便不通之症,不幸,産室廳撤罷。
傳曰,日前祗告廟社與閟宮矣。元子今旣不幸,則事當只行告由,而此無已例,禮判就議廟堂,卽爲擧行。
藥房口傳啓曰,元子宮卒逝,出於千萬意外,大殿·中宮殿,驚疚之懷,何以堪抑?經日惟憂之餘,聖體易致受捐,臣等不勝焦遑之至。二錢重人蔘粟米飮,煎入于兩殿。而臣等雖伏承産室廳撤罷之命,其在憂慮之忱,何敢遽然退去乎?仍直本院,詳察聖候之意,惶恐敢啓。答曰,知道。粟米飮置之,三提調仍直,不必如是,卿等退去。
藥房口傳再啓曰,㐲承口批旨,有退去之命。中宮殿分娩,未滿七日,且當驚疚之時,諸節益致受損。臣等職在保護,焦慮轉甚,玆敢冒悚仰籲,亟許臣等依前仍直本院之意,惶恐敢啓。答曰,知道。中宮殿諸節,別無所損,卿等退去。
上在景福宮。停常參·經筵。
元子卒逝後翌日,大殿·大王大妃殿·王大妃殿·大妃殿·中宮殿,藥房口傳問安。答曰,知道。宗親·儀賓·內閣·政院·玉堂·朝廷二品以上·六曹堂上,單子問安。答曰,知道。
藥房都提調李裕元,提調趙性敎,副提調金元植啓曰,伏未審夜間,聖體若何?伏惟聖上,以止慈之情,當疚懷之餘,諸節易致受損,臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿調攝,氣候,何如?中宮殿氣候,何如?臣等不任區區憂慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,大妃殿諸節,漸臻康復,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
藥房分都提調柳厚祚,分提調金炳喬,分副提調閔羲軾啓曰,伏未審夜間,聖體若何?寢睡·水刺之節,何如?大妃殿調攝中,氣候,何如?昨日養心湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區伏慮,敢來問安,竝此仰稟。答曰,知道。
大妃殿進御養心湯,依前方二貼製入事,榻前下敎。
傳曰,發遣吏郞,諸執事淸齋與否,摘奸以來。
禮曹啓曰,傳曰日前祗告廟社與閟宮矣。元子今旣不幸,則事當只行告由,而此無已例,禮判就議廟堂,卽爲擧行事,命下矣。臣參鉉,謹依下敎,就議廟堂,則諸大臣以爲,前此而旣祗告矣,今其不幸,則只行告由,允合事宜云矣。依此擧行,而宗廟·永寧殿·社稷·景慕宮告由文,今十一月初十日擧行事,分付,何如?傳曰,允。只行告由文擧行。
又啓曰,今十一月初十日,大王大妃殿,親上致詞·箋文·表裏儀註,及大王大妃殿·王大妃殿·大妃殿·中宮殿,百官陳賀儀註,直爲書入各殿之意,敢啓。傳曰,知道。
又啓曰,今此元子宮喪禮,當自臣曹,參互磨鍊,而儀節旣無可據,山地遣禮郞與相地官,看審以來,造墓及擔軍,令該曹擧行,何如?傳曰,看審與該曹擧行,竝置之。
又啓曰,元子,今旣不幸矣。今初十日,稱慶陳賀,停止之意,敢啓。傳曰,知道。
承文院啓曰,卽見盛京禮部咨文出來者,則本年夏季統巡會時,緣由具奏,奉旨知照矣。依例撰出回咨,入送盛京,而都京禮部咨文,則漂民高才淑等出送事奏聞咨,今纔出來,謝恩表正副本及禮部咨文,星火修正,安寶後,順付回撥,使之罔夜咨傳於使臣所到處,何如?傳曰,允。
奉常寺啓曰,各陵園冬至祭享所用,藥果煎造後,進上看品藥果二十立,依定式封進之意,敢啓。傳曰,知道。
上在景福宮。停常參·經筵。
藥房提調趙性敎,副提調金元植啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿調攝中,氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,大妃殿諸節,稍有勝度,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
藥房分提調金炳喬,分副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日養心湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。
大妃殿進御地黃飮子,二貼製入事,榻前下敎。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
又啓曰,啓覆,例於陽復前擧行,而三公不備,不得如例擧行之意,敢啓。傳曰,知道。
傳曰,大妃殿患候,輪直依前爲之。
傳曰,時原任大臣,率禮堂明日來待。
傳曰,興寅君宗正卿李載冕,行護軍閔升鎬,直赴李載兢,別入直退去。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,藥院都提調有闕之代,前望入之。
內醫都提調前望入之,判府事柳厚祚落點。
傳曰,藥院提調許遞,前望入之。
內醫提調前望入之,金炳喬落點。
傳曰,都承旨許遞,前望入之。
承旨前望入之,尹秉鼎落點。
三軍府啓曰,卽接御營廳所報,則依定式十一月·十二月習陣,不爲設行云矣,敢啓。傳曰,知道。
判府事李裕元箚曰,伏以臣於日昨,自本院退出,忽嬰寒疾,頭眩如觸,臂重如懸,積聚之祟,從以闖肆,連試和解之劑,一味昏倒,見今彈束蠢動,萬無其望。日次起居之班,趨走爲恭,臣分然也,而似此病狀,將不免瘝曠之罪,包悚齎慄,疾聲呼籲於天地父母之下。伏乞聖慈,俯垂鑑諒,將臣藥院之銜,亟許鐫改,俾公私幸焉云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。
上在景福宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷二品以上·六曹·大司諫,冬至單子問安。答曰,知道。
藥房都提調柳厚祚,提調金炳喬,副提調閔羲軾,啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日地黃飮子進御後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
大妃殿進御地黃飮子,依前方二貼製入事,榻前下敎。
備忘記,南兵使具春喜下直,長弓一張,長箭一部,片箭一部,筒兒一箇,賜給。
政院啓曰,明日·再明日,仁陵忌辰祭,齋戒·正日相値,視事頉稟之意,敢啓。傳曰,知道。
傳曰,原任待敎洪承億,馳詣仁陵,奉審摘奸,仍留監祭,仍詣獻陵,一體奉審以來。
政院啓曰,時原任大臣,率禮堂,依下敎來待矣。傳曰,入侍。
傳曰,明年壬申,卽開國八回甲也。我太祖·太宗,創業垂統,在是年,嚮明出治,在是闕。予小子嗣有丕丕基,惟先王成憲是監,政令施措,典章文物之美,仰述國初定制,而是闕今旣重建,是年又當舊紀,揄揚盛典,克擧而行之,則事若有待,禮亦可援矣。伏承慈聖下敎,且諸大臣之議,一辭詢同。太祖大王追上尊號,太宗大王追上尊號儀節,令該曹擇日擧行,政官牌招開政,都監堂郞差出。傳曰,今此議號時,文衡會圈,使之擧行。
傳曰,議號日字,望間擇入。
傳曰,上號都監都提調,以柳判府事爲之。
以南兵使李鍾承狀啓,親騎衛都試時,閑良方希彦,鐵箭三矢,入於沒技秩,不審法典,惶恐待罪事,傳曰,鐵箭沒技,自甲戌年,因大臣筵奏,多有已行云,則必是該曹之不審而然耶?事屬旣往,卿其勿待罪事,回諭。
賓廳,文衡會圈,七點,尹定鉉·李敦宇·朴珪壽·申錫禧·趙性敎·金世鎬,以上取六人。
吏曹啓曰,繕工監假監役官李祖翼,以其身病,呈狀乞遞,改差,何如?傳曰,允。
有政。吏批,行判書金世均,參判趙采夏,參議李會正竝進。太祖大王追上尊號·太宗太王追上尊號都監都提調單判府事柳厚祚,提調三單,金炳國·李承輔·李參鉉,郞廳五單,徐雲輔·李徽圭·李秀殷·兪能煥·鄭基春。以鄭學默爲副校理,成在平爲敦寧都正,金用鍊爲引儀,張允植爲軍器主簿,李寬英爲司宰奉事,李熹謙爲假監役。弘文館大提學單朴珪壽,藝文館大提學單朴珪壽,知成均館事單朴珪壽,檢書官單金甲根。熙川郡守趙載恒,萬頃縣令李謇熙,已上相換。金井察訪金宗益限一瓜仍任事,承傳,西林僉使崔祥麟,今加嘉善。兵批,參議趙文顯進。副司猛許松,西林僉使崔祥麟,限一瓜仍任事,承傳。
弘文館啓曰,新除授副校理鄭學默,卽爲牌招察任,何如?傳曰,允。
禮曹啓曰,今此冬至,諸道所封賀箋中,河東府使李宅鎬,雖非應封官,以別軍職封進矣。一體看審,捧入之意,敢啓。傳曰,知道。
又啓曰,傳曰議號日字,望間擇入事,命下矣。令日官李秉洪推擇,則今十一月十六日·十八日俱吉云,以何日定行乎?敢稟。傳曰,十八日定行。
又啓曰,太祖大王追上尊號·太宗大王追上尊號儀節,令該曹擇日擧行事,命下矣。吉日以何間推擇乎?敢稟。傳曰,正月旬前擇入。
辛未十一月十一日午時,上御麟趾堂。時原任大臣,率禮堂入侍時,行都承旨尹秉鼎,假注書全洪敎,記事官趙鍾翼·李根命,領議政金炳學,判府事柳厚祚,右議政洪淳穆,禮曹判書李參鉉,參判趙寅熙,參議曹殷承,以次進伏訖。上曰,史官分左右。上命大臣進前,炳學等,進前問候,各殿問候訖。上曰,明年卽我太祖·太宗,建邦啓土,化家爲國之八回甲,而立經陳紀,嚮明出治,誕垂靈長之業,皆在是關矣。是闕今旣重建,是年又當舊紀,聖德神功,克擧崇揚之典,則庶伸予小子追報之誠,而我慈聖,亦有下敎,故召見卿等,欲與之相議矣。炳學曰,兩聖祖聖德神功,至百世有不敢忘者,而禮樂典章之美,節文制度之盛,創始之在是闕,今其建邦啓土之舊紀,又八回其甲矣。我殿下,嗣無疆大歷服,重建是闕,且當舊紀,闡揚功德,寔仰繼述之孝,特降明旨,用副群情焉。厚祚曰,明年卽我太祖·太宗兩聖朝,創垂肇基之八回甲也。聖神相承,式至今日,惟我殿下,誕受丕基,重建法宮,繼述之孝,于有光焉。擧國臣民,欽仰攢頌,而竊伏念臨御重建之宮,復値八回之甲,舊邦新命,無疆惟休,其在報本追遠之誠,合有揚徽闡美之典。特降成命,以副輿望,千萬顒祝之至。淳穆曰,洪惟我太祖大王,應天順人,大〈啓〉肇造之業,太宗大王,開家承家,誕垂靈長之緖,丕謨丕烈,如天之覆地之載,式至今日,休有用申。明年壬申,卽建邦之八周甲也。我殿下,嗣無疆歷服,臨此正衙,遇此舊紀,乃有此下詢,是爲昭大德之揄揚,光聖孝之追報,彌千億禩,迓續景命之會,環東土生靈所共蘄祝者也。臣等,幸際熙運,宛覩國初氣像,不勝其頌美,而惟願亟降明旨,以賁飾曠有之典焉。炳學曰,肅廟癸亥,有兩聖朝上號之擧,而今爲二百年矣。今我殿,下有此盛典之誕擧,臣不勝欽仰攢頌之至矣。上曰,癸亥卽我太宗大王登科之歲也。淳穆曰,然矣。上曰,尊號爲幾字乎?炳學曰,尊號與諡號,每以八字議上,而肅廟癸亥,則太祖室,以正義光德四字,追加諡號,太宗室,以睿哲成烈四字,追加諡號,以其太祖·太宗室當初諡號,只是四字故矣。淳穆曰,宗廟各室諡號,原是八字爲規,而太祖·太宗室諡號只四字,故所以肅廟癸亥追上四字,以備八字之規矣。上曰,前焉而太祖·太宗室諡號之爲四字,後焉而各室諡號之爲八字,其典式之參差,果有所不安矣。上曰,太祖·太宗議號時,典禮重大,文衡會圈,使之擧行,似好矣。炳學曰,兩室議號,大典禮也,今此文衡之差出擧行,允合事體矣。上曰,領議政是前之大提學乎?炳學曰,臣嘗冒忝矣。淳穆曰,領相,以大臣與前之大提學,俱有命招矣。上曰,卿宰中文學貯望者,爲幾人乎?炳學曰,多有其人矣。淳穆曰,見方濟濟矣。上曰,奉朝賀亦可以入圈乎?炳學曰,文衡之爲任,不輕而重,則奉朝賀入圈,雖無已例,若有自上特敎,則自當無礙矣。淳穆曰,雖無已例之可據,此在自上處分矣。炳學曰,奉朝賀旣入新圈,則舊圈中,奉朝賀尹定鉉,自當依例入圈矣。上曰,將以幾人爲圈乎?炳學曰,將以五人爲圈,而合舊圈一人,則當爲六人矣。上曰,尹定鉉文學,果何如?炳學曰,博學强記,主於從順,經緯經史,至老不倦矣。厚祚曰,此重臣,文學之深邃,自有公議矣。淳穆曰,文章自有典則,聰明而亦且博洽,顧今大耋之年,猶爲好學不倦矣。上曰,予亦熟聞其如是矣。炳學曰,臣登科時,尹定鉉爲命官,而臣則冒主文苑之席。此重臣之仍未拜是職,雖緣致政之故,臣心則嘗切愧恧。今其復入是圈,實爲之幸甚,而臣亦與有榮焉。淳穆曰,以若文學宿望,豈可不爲是職,而特致政休退,今已十數年故矣。上曰,判府事在鄕而亦聞之乎?厚祚曰,臣於在鄕時,亦熟聞此重臣之如是矣。上曰,申錫禧文學,與尹定鉉,何如?炳學曰,經術之深邃,文章之贍富,別無優劣,而右相與此臣,久爲僚員,詳知其抱負。都承旨之於尹定鉉爲近親,故亦嘗薰灸矣。淳穆曰,文章·經術,互相對待,而申錫禧今方需用,尹定鉉雖今年老,尙誦四書集註,聰明不少衰矣。上曰,都承旨之於尹定鉉,爲幾寸親乎?秉鼎曰,臣於此臣,爲十四寸孫行,則雖不阿私而言,後生初學,皆有所取則,而臣亦嘗受學矣。上曰,故判書尹行恁,亦善於文章乎?炳學曰,不但文學之邁倫,正廟朝春塘臺動駕時,以承旨陪扈,自靑陽門奉書傳敎,至于降輿時,浩穰辭敎,無一差錯,其聰明有如是矣。淳穆曰,尹定鉉之聰明,亦趾其美,平日看書,過目成誦,其論故事,以文而不以言,誦傳幾十行,每容易矣。上曰,父子之載名文苑,甚是美事矣。炳學曰,此重臣則父子載名,而申錫禧之兄錫愚,亦入是圈,終未拜此職。臣則嘗從學於錫愚,而臣獨冒忝,尙切慊愧矣。仍奏曰,奉朝賀之入於衡圈,旣承自上特敎,則從今以後,自當著爲定式矣。上曰,旣有一番此例,則當爲定式矣。上曰,筵說頒諸朝紙。參鉉奏曰,議號,有當日擧行之例,有擇日擧行之例,今番則何以爲之乎?上曰,擇日擧行,可也。出擧條參鉉曰,追上尊號議定時儀節,當爲磨鍊,而謹稽謄錄,則追上尊號議號單子,無親受之節,而有親臨法殿,受百官進箋之例矣。今亦依此擧行乎?上曰,依此例爲之。出擧條秉鼎曰,文衡會圈事,命下矣。時原任大臣·前之大提學·政府東西璧·六卿·判尹,卽爲命招,使之會圈,何如?上曰,依爲之。出擧條秉鼎曰,文衡會圈事,命下矣。今日政下批,何如?上曰,依爲之。出擧條上曰,史官就座。仍命大臣先退。又命退。諸臣以次退出。
上在景福宮。停常參·經筵。
藥房都提調柳厚祚,提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日地黃飮子繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢此問安,竝爲仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
大王大妃殿進御二錢重人蔘粟米飮,自今日一貼式限二貼煎入事,榻前下敎。
大妃殿進御二錢重人蔘粟米飮,自今日一貼式限二貼煎入事,榻前下敎。
大妃殿進御地黃飮子,依前方二貼製入事,榻前下敎。
政院啓曰,左副承旨兪晠煥,今日不爲仕進,卽爲牌招,何如?傳曰,知道。
傳曰,向來各宮房與各班家之禁養,毋得廣占事,有所飭敎,此是予意攸在。近聞此飭之後,班家之禁養自如,小民之狼狽尤甚云,自廟堂更加嚴飭。而部字內許民歸葬,此爲互相入葬之意,而近來班戶,亦葬於此,因爲禁養,從意爲之,民怨狼藉云。此亦廟堂,分付各營及京兆,已葬之地與賜牌外,班家新入葬,各別嚴斷,使都民必有終歸之所。而又不無京班家之奪人塚壓腦入葬,臆移其塚,撤其石物,禁其香火之弊云,此豈神理人情之可行者乎?此則隨其聞,各別禁斷,俾勿干和。
議政府啓曰,頃因湖南年分狀啓,所請軍布,兵曹各營五分一,各司純錢代納,訓局砲保,置之之意,覆啓行會矣。卽見該道臣李鎬俊狀啓,則復陳綿農慘歉之狀,仍請砲保折半,兵曹各軍門竝爲純錢事,更令廟堂,稟旨分付矣。道臣之至於再請,雖諒其有不得已者,而軍需攸重,旣難闊狹,邇來京營事勢之艱匱,亦不可不念,置之,何如?傳曰,允。
禮曹啓曰,以太祖大王追上尊號·太宗大王追上尊號吉日,何間推擇,取稟草記,傳曰,正月旬前擇入事,命下矣。令日官李秉洪推擇,則壬申年正月初四日爲吉云,以此日定行乎?敢稟。傳曰,以此日定行。
禁衛營啓曰,本營哨官朴兢壽,身病猝重,勢難察任,改差,何如?傳曰,允。
統制使蔡東健疏曰,云云。答曰,省疏具悉。卿其勿辭察任。
上在景福宮。停常參·經筵。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日地黃飮子繼進之後,益有差勝之效乎?臣等,率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
大妃殿進御資壽解語湯,二貼製入事,榻前下敎。
政院啓曰,明日常參·經筵,取稟。傳曰,停。
又啓曰,左承旨金聲根,右承旨金益容,今日不爲仕進,竝卽牌招,何如?傳曰,允。
傳曰,奉審閣臣入侍。
以左承旨金聲根牌不進罷職傳旨,傳曰,只推。
禮曹啓曰,今此太室追上尊號時,親上冊寶之節,依例磨鍊乎?敢稟。傳曰,親上磨鍊。
又啓曰,謹稽謄錄,則在前追上尊號時,頒敎陳賀,每以上冊寶翌日磨鍊矣。今亦依已例,來正月初五日擧行,而以親臨磨鍊乎?敢稟。傳曰,親臨磨鍊。
奎章閣啓曰,檢書官金甲淳,有身病,勢難供職,減下,其代,以前薦人安駿玉,依已例除取才差下,令該曹,口傳付軍職,使之冠帶常仕,何如?傳曰,允。
兵曹判書姜㳣疏曰,今於南兵營親騎衛都試回啓,而臣之不審之罪著矣。取見該帥臣謄報措辭,以甲戌因大臣筳稟行會,多有已行之例云,故詳閱謄錄,則政府及臣曹,甲戌年例,俱入灰燼,無處憑據,只有壬午一番可援者。然大典會通成於近年,而親騎衛鐵箭下小註曰,咸鏡道則否。臣未敢知甲戌行會之如何,旣在會通新刊之前,而不以此補入,則臣曹何敢一毫低昂其間乎?緣臣疎闇,至有帥臣再啓自明之擧,臣之悚恧,無地自容。乞賜鑑燭,刋臣銜勘臣罪,俾職事無曠焉云云。答曰,省疏具悉。此與問備有異,何必如是?卿其勿辭焉。
大護軍朴珪壽疏曰,云云。答曰,省疏具悉。卿於是任,已有儲望,勿辭行公。
辛未十一月十三日巳時,上御麟趾堂。奉審閣臣入侍時,行都承旨尹秉鼎,假注書車有聲,記事官趙鍾翼·李根命,原任待敎洪承億,以次進伏訖。
上在景福宮。停常參·經筵。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日資壽解語湯進御後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
大妃殿進御資壽解語湯,依前方二貼製入事,榻前下敎。
政院啓曰,明日常參·經筵,取稟。傳曰,停。
又啓曰,右副承旨李昌漢,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
奎章閣啓曰,明日卽書香閣望奉審日次,臣進詣擧行之意,敢啓。傳曰,知道。
宗親府啓曰,明日卽天漢殿望奉審日次,臣進詣擧行之意,敢啓。傳曰,知道。
政院啓曰,今此陳賀時,京外箋文頭辭,令文任撰出事,命下矣。藝文提學金尙鉉未肅拜,卽爲牌招,何如?傳曰,允。
禁衛營啓曰,本營中軍李鳳儀,身病猝重,勢難察任,今姑改差,何如?傳曰,允。
又啓曰,今十一月十九日,本營諸將官射講時,柳葉箭小布,連五巡沒技人,依例別單書入之意,敢啓。傳曰,知道。
兵曹,以尹善應爲禁衛中軍。
上在景福宮。停常參·經筵。
藥房都提調柳厚祚,提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿調攝中,氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,大妃殿諸節,漸臻勝度,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
藥房口傳啓曰,大妃殿昨日資壽解語湯,繼進之後,益有差勝之效乎?臣等率諸御醫,趁早入診,詳承症候,議定當進湯劑。千萬顒祝,惶恐敢啓。答曰,知道。
大妃殿進御資壽解語湯,依前方二貼製入事,榻前下敎。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
又啓曰,明日常參·經筵,取稟。傳曰,停。
又啓曰,右承旨金益容,今日不爲仕進,卽爲牌招,何如?傳曰,允。
以右承旨金益容牌不進罷職傳旨,傳曰,只推。
以都摠府摠管變通差出事草記,傳曰,允。竝許遞。
以兵曹參判李鶴榮變通差出事草記,傳曰,允。許遞。
奎章閣啓曰,景慕宮望廟樓,今望奉審無頉之意,敢啓。傳曰,知道。
兵曹口傳政事,以李裕膺爲都摠管,閔泳緯·韓敦源·南廷益·李玄翼·尹善應·李鳳儀爲副摠管。
吏曹口傳政事,以閔冑顯爲兵曹參判。
大護軍朴珪壽疏曰,云云。答曰,省疏具悉。已悉前批矣。卿不必如是,卽爲膺命。
上在景福宮。停常參·經筵。
自前夜人定至開東,灑雨下雨,測雨器水深六分。
藥房提調金炳喬,副提調閔羲軾啓曰,㐲來審夜間,聖體若何,寢睡·水刺之節,何如?大妃殿調攝中,氣候,何如?昨日資壽解語湯繼進後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。
大妃殿進御資壽解語湯,依前方二貼製入事,榻前下敎。
政院啓曰,明日常參·經筵,取稟。傳曰,停。
又啓曰,兵曺參判閔冑顯,曉旣承牌,肅單今始來呈,揆以事體,萬萬未安。原單子雖不得不捧入,不可無警,推考,何如?傳曰,允。
禮曹啓曰,今此太祖大王追上尊號·太宗大王追上尊號,稱慶陳賀時,大殿·大王大妃殿·王大妃殿·大妃殿·中宮殿,箋文·方物·物膳,依例封進事,知委京外,箋文頭辭,令文任撰出,何如?傳曰,允。外道方物·物膳,置之。
上在景福宮。停常參·經筵。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日資壽解語湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
大妃殿進御資壽解語湯,依前方二貼製入事,榻前下敎。
政院啓曰,明日殿座相値,視事頉稟之意,敢啓。傳曰,知道。
又啓曰,右副承旨李昌漢,今日不爲仕進,卽爲牌招,何如?傳曰,允。
政院啓曰,因禮曹草記,今此太祖大王追上尊號。太宗大王追上尊號陳賀時,京外箋文頭辭,令文任撰出事,命下矣。大提學朴珪壽未肅拜,卽爲牌招,何如?傳曰,允。
又啓曰,因禮曹單子,今十八日太祖大王追上尊號·太宗大王追上尊號議定時,原任大臣,政府東西壁,館閣堂上,六曹參判以上,判尹,三司長官,稟旨命招事,啓下矣。竝待開門命招,何如?傳曰,允。
吏曹啓曰,因議政府申飭,受由上京守令,自臣曹催促,則晉州牧使成鼎鎬,身病猝重,不得下去云。其身病旣如是,則有難强令還任,罷黜,何如?傳曰,允。
傳曰,晉州牧使之代,驪州牧使洪澈周除授,驪州之代林川郡守高奭鉉除授,林川之代,廣州判官李泰應除授,廣判之代,前牧使成鼎鎬除授,傳曰,明日出宮門路,以思政門爲之,摠戎廳啓曰,本廳哨官李圭一·韓敏秀·金炳軾·黃世昌身爲兼參軍,字內生松犯斫,極爲狼藉,而不能禁斷,又不提納,揆以擧行,萬萬駭然,竝汰去之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而輪直相値,不得設行之意,敢啓。傳曰,知道。
大護軍朴珪壽疏曰云云。答曰省疏具悉。議號滿日,古例已備,卽爲肅命。
上在景福宮。停常參·經筵。
議號後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上,口傳問安。答曰,知道。還內後,藥房·內閣·政院·玉堂,口傳問安。答曰,知道。
藥房都提調柳厚祚,提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中氣候,何如?昨日資壽解語湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,二貼製入事,榻前下敎。
政院啓曰,明日常參·經筵,取稟。傳曰,停。
賓廳,太祖大王追上尊號望,應天肇統廣勳永命,太宗大王追上尊號望,建天體極大正啓佑。
政院啓曰,太祖大王追上尊號。太宗大王追上尊號,議號單子,旣已啓下矣。招致禮郞,傳授之意,敢啓。傳曰,知道。
禮曹啓曰,諸道正朝朝賀箋文及稱慶陳賀箋文,當爲各定差員陪進,而在前如此之時,有一差使員兼進之例,今亦依此擧行事,分付,何如?傳曰,允。
三軍府各曰,卽接訓鍊都監所報,則今十一月十九日習陣日次,而夏而六月·七月,冬而十一月·十二月,停操事,曾有受敎,依例停止云矣,敢啓。傳曰,知道。
又啓曰,慶尙道安東府別破陣五十名,東萊府親兵衛別砲手一百名,別騎衛別砲手五十名,慶山縣砲軍十六名,眞寶縣別砲手二十名,義興縣砲手二十名,全羅道樂安郡別武士五十名,光陽縣砲軍三十名,扶安縣砲軍六十名,辛未四月設置,火砲軍四十名,今又加設,合一百名,平安道寧邊府別騎士一百名,昌城府別衛士一百五十名,江界府別衛士五十名,成川府砲軍三十名,朔州府砲軍一百名,肅川府砲手三十名,中和府別衛士五十名,慈山府砲軍十名,鐵山府別衛士二十名,咸從府砲手三十名,興武士二十名,龍川府選衛士三十名,龜城府攔後士一百十一名,庚午十月設置,砲手二十名,今又加設,合一百三十一名,价川郡虎威士三十名,郭山郡別衛士三十名,博川郡砲軍二十名,渭原郡砲兵一百名,嘉山郡砲軍二十名,祥原郡砲兵三十五名,龍岡縣別衛士二十一名,永柔縣砲手三十名,順安縣別衛士二十五名,三登縣砲手八名,江西縣善衛士五十名,泰川縣別驍軍砲手五十名,殷山縣壯衛士二十名,東津鎭義砲士四十名,車嶺鎭別砲軍十五名,設置報來矣,敢啓。傳曰,知道。
工曹判書李承輔疏曰,伏以惟我殿下,誕拊熙洽之運,克軫追報之孝,肆當聖祖創業之舊紀,寔遵肅廟闡徽之懿典,兩室之鴻號加隆,萬世之鳳曆無疆。此誠莫大之盛典,中外臣庶,不任欽頌攢祝之忱。仍伏念臣,奉有恩誥,忝叨文苑,已浹月于玆矣。間因控辭無階,未敢唐突瀆擾,而兢惕之私,愈久愈切。迺者議號有命,館閣當參,臣以璿潢屬籍,躬遭嘉會,獲覩天日之摹畫,私心榮感,自倍餘人。禮鉅義重,固當竭蹶趨承,而顧臣所叨,循分揣量,萬不近似。至若典誥策而贊笙鏞之化,掌考課而選髦乂之材,雖文衡之專管,而兩館之銜,亦或有承乏冒當之時,則其責任之淸峻,非他汗漫職司之比也。苟非學術鑑識,菀爲一世之所推詡者,莫宜居之也審矣。臣根賦庸鈍,懶散成習,已自早年,不克家庭之訓課,又乏師道之薰灸,擧業章程,專沒頭緖,作者型範,漠如面墻,倖竊科第,亦將三十年矣。鉛槧舊工,如隔前塵,今焉鬢髮已霜,神思遁索,甚至居常書牘,撏紙吮毫,輒不成樣。由是而交遊朋儕之間,未嘗以文學見待,以臣視臣,猶覺靦然,世之議臣,謂將如何?且臣猥廁講官之列,有時乎抗顔登對,開釋旨義,裨益聖工,尙矣無論,發問疑難,應對討論,每患瞢眜。其本末淺深,已有淵鑑之所照燭,臣何必張皇爲說哉?今若以寵除爲榮,職名爲侈,而揚揚翶翔乎淸燕邃嚴之地,則是不識廉恥之一鄙夫耳。天牌儼臨,典式莫違,玆敢隨詣朝房,刳瀝仰瀆。伏乞聖慈,特垂鑑諒,將臣所帶弘文提學之任,劃賜鐫改,俾公器無濫,私分獲安焉云云。答曰,省疏具悉。卿其勿辭行公。
辛未十一月十八日申時,上詣勤政殿。太祖·太宗追上尊號議號,百官進箋,親受入侍時,行都承旨尹秉鼎,左承旨金聲根,右承旨金益容,左副承旨兪晠煥,右副承旨李昌漢,同副承旨閔羲軾,假注書缺,記事官金鶴鎭·徐正淳,別兼春秋趙秉鎬·朴定陽·崔鳳九·金永穆·朴容大,檢校直提學趙寧夏·李載冕·閔升鎬·趙成夏,直提學南廷順·趙慶鎬,檢校直閣洪殷謨·李鎬翼,檢校待敎金奎軾,待敎韓耆東,檢校副提學鄭健朝,副提學洪遠植,檢校典翰權鼎鎬,典翰洪萬植,副校理鄭學默·李載純,修撰權益洙·李秀萬,副修撰尹用求·閔泳穆,以次侍立。時至,通禮,跪啓請外辦。上具遠遊冠·絳紗袍,乘輿出思政門。藥房提調趙性敎,副提調尹秉鼎,進前問候訖。仍詣勤政殿。通禮跪啓請降輿,上降輿。又跪請執圭,承旨進圭。上執圭陞座。引儀引宗親·文武百官,入就位,行四拜禮。展箋官二人,對擧箋函,陞自東階,奉進於御座前。引儀唱跪,宗親·文武百官跪。宣箋官讀箋文訖。引儀唱四拜,宗親·文武百官行四拜禮。通禮跪啓禮畢。大臣進前問候訖。通禮跪啓請釋圭,上釋圭降座。通禮跪啓請乘輿。入思政門,承旨請出標信解嚴。上還內,諸臣以次退出。
上在景福宮。停常參·經筵。
藥房都提調柳厚祚,提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿,調攝中氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方二貼製入事,榻前下敎。
政院啓曰,明日常參·經筵,取稟。傳曰,停。
傳曰,政官牌招開政。
傳曰,呈告同敦寧,泮長,在外敦寧都正,許遞,今日政差出。
傳曰,鳥嶺作變諸賊之現囚京外者,間囚事會,未及處分矣。今則不必曠延時日,湖·嶺分囚罪人等,爲先押上于各其巡營,這這推覈,區別登聞事,廟堂,三懸鈴知委。
政院啓曰,行都承旨尹秉鼎,左承旨金聲根,右承旨金益容,不爲仕進,右副承旨李昌漢式暇出去,同副承旨閔羲軾藥院直,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
禮曹啓曰,今此太祖大王追上尊號。太宗大王追上尊號冊寶,內入內出處所,以何殿磨鍊乎?敢稟。傳曰,勤政殿爲之。
又啓曰,謹稽謄錄,則在前太室追上尊號時,改題主一節,不爲磨鍊矣。今亦依此擧行乎?敢稟。傳曰,依此擧行。
又啓曰,謹稽謄錄,則在前追上尊號冊寶,皆以子時擧行矣。今番追上尊號寶冊時刻,亦以來正月初四日子時磨鍊乎?敢稟。傳曰,依此磨鍊。
又啓曰,來十二月十六日,宗廟臘享大祭親行時,永寧殿,依例遣大臣攝行,何如?傳曰,允。
又啓曰,來十二月十六日,行宗廟臘享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
吏曹啓曰,前牧使成鼎鎬,廣州判官除授事,命下矣,方在罷散中,亦在前任長城府使·晉州牧使時,解由未出中,何以爲之?敢稟。傳曰,敍用勿拘。
又啓曰,繕工監假監役官李熹謙,以其身病,呈伏乞遞,改差,何如?傳曰,允。
有政。吏批,行判書金世均,參判趙采夏進,參議李會正牌招不進。吏批啓曰,大司成今當差出,而擬望之人乏少,外任竝擬,何如?傳曰,允。以朴齊寅爲同敦寧,權鼎鎬爲敦寧都正,趙準夏爲大司成,沈啓文爲假監役,李承靖爲鴻山縣監。檢書官單安駿玉,晉州牧使單洪徹周,驪州牧使單高奭鉉,林川郡守單李泰應,廣州判官單成鼎鎬,已上除授事承傳。再政。以李萬稙爲刑曹參議,權奭圭爲假監役。假監役沈啓文今加通政,朝官年八十,依法典加資。
兵批,判書姜㳣進。以金在南爲僉知,金東壽爲宣傳官,兪永柱·李浩臣·李宜臣爲五衛將,趙秉弼爲文兼,李鉉九·成夏元爲武兼,魚命鳳爲守門將。
三軍府啓曰,卽接禁衛營所報,則依定式十一月·十二月習陣,不爲設行云矣,敢啓。傳曰,知道。
吏曹啓目,粘連,觀此京畿監司朴永輔狀啓,則以爲陽川縣令金秀煥,五載居任,一心奉公,見今民有菜色,官及苽熟矣。俵災未勘,設賑旁午,凡屬賙恤,付之生手,姑爲仍任,俾責終效亦爲白有臥乎所。瓜滿差代,雖是金石之典,設賑邑守令,不可徑遞,依狀請,姑爲仍任,何如?啓,依允。
上在景福宮。停常參·經筵。
藥房都提調柳厚祚,提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,大妃殿諸節,漸臻勝度,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
藥房口傳啓曰,大妃殿,昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑。千萬顒祝,惶恐敢啓。答曰,知道。
大妃殿進御四物安神湯,依前方二貼製入事,榻前下敎。
政院啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
禮曹,來壬申年正月初四日,行宗廟春享大祭親祭,取稟,奉敎敬依。
禮曹,來壬申年正月初六日,行社稷祈穀大祭,香祝親傳,取稟,奉敎敬依。
追上尊號都監啓曰,宗廟上冊寶時,冊寶欌奉審,先期擇日,自都監擧行,曾有已例矣。今番奉審吉日,令該曹依例推擇擧行,何如?傳曰,允。
以黃海監司徐元輔狀啓,海州牧人命渰死事,傳曰,人命渰死,若是夥多,聞甚矜惻。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
傳曰,自明日進講爲之。
政院啓曰,行都承旨尹秉鼎,左承旨金聲根,不爲仕進,左副承旨兪晠煥,式暇出去,右副承旨李昌漢式暇,同副承旨閔羲軾藥院直,院中只有臣一人,伴直無人。左承旨所當牌招,而拘於廳規,不得請牌,何以爲之?敢稟。傳曰,牌招。
以左承旨金聲根牌不進罷職傳旨,傳曰,只推。
追上尊號都監啓曰,本都監都廳·郞廳二望,別單書入之意,敢啓。傳曰,知道。
都廳二單,崔鳳九·趙秉轍。
又啓曰,本都監監造官六望,別單書入之意,敢啓。傳曰,知道。
監造官六單,李邁秀·金永稷·金學秀·任百謹·鄭顯恩·金墢。
又啓曰,本都監郞廳·監造官分房,別單書入之意,敢啓。傳曰,知道。
又啓曰,本都監別看役,前郡守姜潤,僉知玄濟昇,差下,使之看役,何如?傳曰,允。
又啓曰,闕內待令郞廳,以入直武臣兼宣傳官,輪回察任,何如?傳曰,允。
又啓曰,玉冊文製述官·書寫官,及樂章文製述官,金寶箋文書寫官實預差,別單書入之意,敢啓。傳曰,知道。
太祖大王玉冊文製述官,領府事鄭元容,預差奉朝賀李景在,書寫官興寅君最應,預差南寧尉尹宜善,樂章文製述官右參贊趙性敎,預差大護軍李興敏,金寶篆文書寫官兵曹判書姜㳣,預差大護軍趙基應,太宗大王玉冊文製述官,領議政金炳學,預差右議政洪淳穆,書寫官知事李宜翼,預差上護軍金炳喬,樂章文製述官大護軍朴珪壽,預差寧豊君崔遇亨,金寶篆文書寫官上護軍趙秉昌,預差上護軍任百秀。
奎章閣啓曰,檢書官安駿玉,有身病,勢難供職,減下,其代,以前薦人李周燮,依已例除取才差下,令該曹口傳付軍職,使之冠帶常仕,何如?傳曰,允。
御營廳啓曰,本廳諸將官射講時,柳葉箭連五巡全布人,別單書入之意,敢啓。傳曰,知道。
上在景福宮。停常參·經筵。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方二貼製入事,榻前下敎。
政院啓曰,明日常參·經筵,取稟。傳曰,停。
又啓曰,右副承旨李昌漢,今日不爲仕進,卽爲牌招,何如?傳曰,允。
以咸鏡前監司金壽鉉狀啓,咸興府人命渰死事,傳曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
領府事鄭元容箚曰,恭惟我聖上奉先思孝,繼序不忘,慶是年之八回,喜是宮之重建,仰承慈敎,俯協僉詢,謹將追上我太祖·太宗兩聖祖尊號。是禮也至重且大,當使詞垣宗匠,秉筆撰述,祖功宗德,被之金石,堯勳舜華,編之典謨,猗其休哉。乃以臣名,太祖大王玉冊文製述官矣。臣本文辭謏陋,固不能稱塞明旨,況今惛耄,全無省識,文字之役,尙復可論?當此莫大之慶會,苟有可强之精思,則臣實榮幸,豈敢冒瀆,故爲辭免之計哉?伏乞俯察癃憒之狀,亟收臣製述官之任云云。答曰,省箚具悉卿懇。是禮之文字爲役,在卿不宜丐免,況聰明精思之無減前日乎?卿勿更辭,卽爲撰進。仍傳曰,此批答,遣史官傳諭。
辛未十一月二十一日巳時,上御麟趾堂。進講入侍時,右議政洪淳穆,講官朴珪壽,參贊官金益容,侍講官洪鍾大,假注書李錫弘,記事官趙鍾翼·李根命,各持詩傳第三卷,以次進伏訖。上曰,史官分左右。淳穆進前問候,各殿問候訖。上開卷。珪壽讀自彼黍離離,止黍離三章,仍釋義訖。
上在景福宮。停常參·經筵。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方二貼製入事,榻前下敎。
政院啓曰,明日常參·經筵,取稟。傳曰,停。
又啓曰,左副承旨兪晠煥,今日不爲仕進,卽爲牌招,何如?傳曰,允。
傳曰,瓜近初仕作窠,幼學李載夏,令該曹口傳擬入。
以慶尙監司金世鎬狀啓,丹城縣監鄭基永身死事,傳曰,令該曹口傳擇差,催促下送。
吏曹口傳政事,以李載夏爲懿陵參奉。
刑曹啓曰,卽接慶尙監司金世鎬文移,則盈德縣徒三年定配罪人金成祿,限滿云矣。取考曹上配案,則成祿以搶奪人財罪,戊辰十月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
敦寧都正權鼎鎬疏曰云云。省疏具悉。所請依施。
辛未十一月二十二日巳時,上御麟趾堂。進講入侍時,講官姜㳣,參贊官李昌漢,侍讀官金裕行,假注書李錫弘,記事官趙鍾翼·李根命,各持詩傳第三卷,以次進伏訖。上曰,史官分左右。上開卷。㳣讀自君子于役,止君子陽陽二章,仍釋義訖。
上在景福宮。停常參·經筵。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方二貼製入事,榻前下敎。
政院啓曰,明日常參·經筵,取稟。傳曰,停。
吏曹口傳政事,以李容元爲丹城縣監。
義禁府啓曰,黃海監司徐元輔狀啓內,長淵府使李昌鎬,不可以已遞勿論,其罪狀,令攸司稟處事,啓下矣。李昌鎬下去京畿楊州地云,依例發遣府書吏,拿來,何如?傳曰,待待命拿囚。
辛未十一月二十三日巳時,上御麟趾堂。進講入侍時,講官李參鉉,參贊官李昌漢,侍讀官金裕行,假注書金在鼎,記事官趙鍾翼·李根命,各持詩傳第三卷,以次進伏訖。上曰,史官分左右。上開卷。參鉉,讀自揚之水,止揚之水三章,仍釋義訖。
上在景福宮。停常參·經筵。
藥房都提調柳厚祚,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方二貼製入事,榻前下敎。
政院啓曰,明日乃是小寒,日㬉間,視事頉稟之意,敢啓。傳曰,知道。
傳曰,伏承慈敎,若曰自甲子以後,許多經費,擧皆節用,而至於舊供,尙今未遑,不無往來于心者久矣。今以舊供上一版,特爲出給爲敎。慈聖經遠之盛念,孰不欽仰?以此意分付戶·惠廳。
內醫院啓曰,提調金炳喬,今日問安,不爲仕進,卽爲牌招,何如?傳曰,允。
辛未十一月二十四日巳時,上御麟趾堂。進講入侍時,講官鄭基世,參贊官金聲根,侍讀官金裕行,假注書金在鼎,記事官趙鍾翼·李根命,各持詩傳第三卷,以次進伏訖。上曰,史官分左右。上開卷。基世,讀自中谷有蓷,止中谷有蓷三章,仍釋義訖。上曰,此章言凶年饑饉,室家相離,困窮之甚,而民無怨懟之辭,此非平王之敎化也,乃先王之遺澤也。故其忠厚之心如是也。基世曰,聖敎至當矣。今周德旣衰,仁政不行,年荒民散,至於此極,而初無怨對過甚之詞,只以遇人艱難爲說者,可見其厚之至而安於命也。苟非先王之遺澤入人者深,豈能然乎?上曰,西周至於幽王,而平王始爲東遷乎?基世曰,周之王業,公劉基於豳,太王造於岐,文王大於豊,武王成於鎬,此謂西周,而止於幽王。止於平王時,避犬戎之亂,而始遷於洛陽,是謂東周矣。上曰,上章言平王,以申國近楚,數被侵伐,遣畿內之民而戍之,推此一事而觀之,其爲治之無道可知矣。如是而年荒,民散之患,烏得免乎?基世曰,誠然矣。至使討賊之師,反爲報施之擧,更何足爲論哉?上曰,其時室家相離之情狀,寧不惻怛哉?基世曰,王政之本,在於黎民不饑不寒,而此時,則民不堪其苦,至於仳離,而上不知恤,如是而何以爲政乎?仍奏曰,凡爲國之道,雖値水旱飢饉之時,必有備豫賑濟之方,使民免於顚連散離之患,而無歎息愁恨之聲,然後可以爲國。是以傳曰,國無一年之蓄,國非其國。故三年而餘一年之蓄,九年而餘三年之蓄,所以備水暵不虞也。今周之時,則一有旱憂,民不保居,以至室家相棄,而上不能發倉廩移粟米,以賑濟之,此詩人所以傷時多艱,覽物興歎者也。若周先王之世,萬邦有屢豊之瑞,百室樂婦子之寧,則豈有如此詩之作乎?卽此而其治亂盛衰之義,可以觀矣。聲根曰云云。裕行曰云云。上掩卷,敎曰,領府事近日諸節,何如?基世曰,臣父近狀幸安矣。上曰,向日冒寒登筵,而還第後,果無損節乎?基世曰,向日登筵以後,尙今以覲耿〈光〉爲幸矣。上曰,九耋老人之筋力尙旺,誠罕有之事也。基世曰,起居動作則雖如常,而精思則日益不逮矣。上命史官就座,仍命講官先退。又命退,諸臣以次退出。
上在景福宮。停常參·經筵。
自開東至申時,灑雨下雨,測雨器水深八分。
藥房都提調柳厚祚,提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿調攝中氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
藥房口傳啓曰,大妃殿,昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑。千萬顒祝,惶恐敢啓。答曰,知道。諸節漸有差勝之度,卿等不必入侍矣。
大妃殿進御四物安神湯,依前方二貼製入事,榻前下敎。
傳曰,大臣·政府堂上,引見。
傳曰,此時守令,不可曠官,新差守令,竝自政府分付,不日下送。
兵曹啓曰,昌德宮·昌慶宮,捉虎事,命下矣。龍虎營牙兵六十名,別牙兵五十九名,與訓·禁·御·摠戎廳四營軍,合力行獵之意,敢啓。傳曰,知道。
禁衛營啓曰,謹依統長李在澤口傳下敎,昌德宮·昌慶宮內,有虎跡處,發遣善放砲手四十名,將校率領,行獵之意,敢啓。傳曰,知道。
辛未十一月二十五日巳時,上御麟趾堂。藥房入診,大臣·政府堂上引見,同爲入侍時,都提調柳厚祚,提調金炳喬,副提調尹秉鼎,檢校直閣洪殷謨,假注書金在鼎,記事官徐正淳·李根命,行都承旨尹秉鼎,假注書金在鼎,事變假注書□□□,記事官徐正淳·李根命,領議政金炳學,右議政洪淳穆,政府堂上趙秉昌·李周喆·金世均·李承輔·鄭岐源·李章濂·李元熙·李參鉉·趙性敎·姜㳣·任商準·李鶴榮·趙羲復,校理金裕行,以次進伏,醫官李重植·李漢慶·李碩柱·李命錫,進伏楹外訖。上曰,史官分左右。厚祚進前問候,各殿問候訖。仍奏曰,醫官待令,使之入診乎?上可之。重植等以次診候,退伏楹外訖。厚祚顧謂重植等曰,脈候詳爲奏之。重植等奏曰,脈候左右三部調均矣。上命醫官先退。上曰,次對爲之。炳學奏曰,臣近在禁直,承聞太院君所敎,則我殿下向有微感之候,宮中人欲禳之,殿下下敎曰,禳之闕中,則或不有妨於家人乎?禳之闕外,則或不有妨於吾民乎?是無異於若恫在己,其亟止之。大哉王言,於休盛矣。雖宋景公之不禳熒惑,漢昭烈之不禳的盧,仁心仁聞,何以加此乎?臣退與諸臣,相告欣然,太平萬歲,攢手頌祝矣。竊伏念,殿下之愛民恤民,藹然如春噓而物茁,凡於一政令一事爲,懇懇爲民之念,臣之而奉敎者亦屢矣,而由臣不似,未嘗有一半分對揚之擧,此固臣之罪也。今進講詩經,卽風謠善惡之所勸懲也,民間之艱難疾苦,悉載於此。下民之寒暑怨咨,古與今不甚相遠,而其體驗躬行之際,自有感發興起之妙。苟殿下克推今日之心,常思今日之敎,跬步之頃,造次不忘,則功利所及,使斯民長在春風和氣中。伏願懋哉懋哉。上曰,曾有是事,而何足道哉?大臣所奏,當體念矣。出擧條厚祚曰,我殿下一念元元,若恫在己,筵說絲綸之間,臣亦仰觀而仰聞者久矣。今此聖敎之若是懇惻,萬億之休,其永肇自今始,此非但臣等之所共欽祝,中外瞻聆,莫不攢手感戴。竊願以此仁心,恒留聖衷,則如傷若保之至澤,益復浹洽於含生之類,豈不盛哉,豈不休哉?淳穆曰,頃因領相,始伏聞有此聖敎。仁愛盛德,與物無間,一念之善,景星卿雲矣。昔漢文帝以祠官祝釐,皆歸福朕躬,不爲百姓,其令無有所祈,式至于今,光于簡冊。若我殿下忘己之恫,慮人之及,深切推廣之念,遠有盛於此者矣。進德之工,養善爲大,勿謂一時之細微,恒存此心於施措之際,其所及物之至澤,豈可勝書乎?上曰,曾有是事,而何足道哉?大臣所奏切實,當體念矣。炳學曰,故判書徐戴淳妻貞敬夫人洪氏,自遭崩城之慟,絶粒不食,未旬月而毅然下從,其卓異之行,實爲公議之歆歎。似此烈節之表厥宅里,王政之所先務,特施綽楔之典,樹之風聲,何如?上曰,依爲之。出擧條仍敎曰,年前趙判府事夫人後,又有此事,甚稀貴矣。炳學曰,前僉使韓尙烈,曾莅法聖,以軍器公廨之捐廩修補,因道臣褒啓,許用防禦履歷,遞歸後,且經水使。前縣監趙載升,曾莅康津,以紀績茂著,亦因道臣褒啓,特爲加資,許用營將履歷,旋移靑山島僉使,適當新設之初,其所建置綽有條理。而其後韓尙烈·趙載升,以法聖·康津事,俱被繡論,前後履歷,竝草記勿施矣。蓋因繡啓體重,雖至還收之境,其捐廩與治績,尙有公議之不泯,且似此人之還復舊踐,多有已例之可援。韓尙烈之水使,趙載升之邊地,特許前日履歷,以爲疎鬱之地,何如?上曰,依爲之。出擧條炳學曰,蔭倅之自縣陞郡·府者,近例則不得直擬牧使,而惟間經營下邑,或經內職甄復者,或以縣監,經監令·郡守而擬牧使者,或別薦及相換者勿拘,此其政規。然而淸州·晉州·黃州·安州四牧,巡兵雖異,營下則一也。臣意,則自縣陞郡·府者此四牧,則兼用營下之例,無礙直擬,恐好,故敢達矣。上曰,依爲之。出擧條炳學曰,四州牧使之兼用營下之例,纔已仰奏,而守令褒貶時,軍政勤慢,觀察使與節度使相議,卽會通攸載也。雖以兵營營下邑言之,民事治否,縱有道伯之品第,軍政勤慢,亦爲兵使之管轄,竝依兼營將守令之例,兵使亦爲封進褒貶之意,著爲定式,何如?上曰,依爲之。出擧條炳學曰,水虞候,以瓜滿作散之故,年前曾有遞付之事,而又因虛司果之積滯,旋卽還寢,仍無區處矣。朝家官人,皆有進途,惟獨水虞候則不然,實有向隅之歎。臣意則每都政,兵虞候一窠,守令例遷外,或有他窠,則以水虞候陞擬,散政差出時,若無曾經守令·四品內職人,則以宣·部薦,水虞候中,陞移。而宣薦,則自有循例區處,部薦則又必至兵虞候,而無歸屬,軍器副正,日後通望時,曾經守令及兵虞候人中,備擬之意,著爲定式,俾開前進之路,恐合疎鬱之政,故敢達矣。上曰,依爲之。出條擧炳學曰,卽見摠戎廳所報,則兩湖及海西月課銃藥之兩貢契造納者,品甚麤劣,乃以本營所儲,推移換送云矣。陰雨緩急之備,莫先於此,而昔因外邑措備之疎忽,始自軍門而製分,又設貢契而造送矣。至英廟朝,兩契移屬摠戎廳,製造於鍊戎臺,分送各處,寔爲守城募民而然也。嶺南,則近立本送兵營,造給列邑者,亦是通變之政,而今其貢契造法不古,莫可堪用,則合有更張之道。兩貢契革罷,竝與嶺南條而復舊例,專屬該營門,賑廳所下米錢木,依例移送,使之從便造送各該邑之地,而苟或銃不完·藥不猛·丸不滿重,則工匠與監造軍校,用以師律,不飭之將臣,亦施重勘之意,著爲定式,何如?上曰,依爲之。出擧條炳學曰,大護軍金壽鉉,政府堂上還差,何如?上曰,依爲之。出榻敎炳學曰,贊成之於參贊,法不得陞降矣。崇政贊成時,參贊毋得以崇祿人擬望,階雖同品,座次玆在贊成之右,則亦勿擬望事,著式施行,何如?上曰,依爲之。出擧條炳學曰,朝官年八十人之加資,士族婦女年九十人之封爵,卽優老盛典,而朝官之年至九十,士族婦女之年至百歲,則仍無示意之擧者,恐是欠事。從今以往,朝官年九十人,筵稟後特施加資之典,土族婦女年滿百歲者,亦爲筵稟封爵,何如?上曰,朝官年八十,士族婦女年九十,皆有示意,而至於九十·百歲,豈獨無之乎?依爲之。出條擧上曰,豈以往昔則八九十最爲高年,而百歲之壽罕有而然耶?大抵人之多壽,莫盛于今矣。炳學曰,誠如聖敎矣。人之多壽,莫近日若,而在昔則八九十最爲高年而然矣。炳學曰,前銜學官之檢擬賓獄參奉,旣有定式矣。前銜檢書官,亦依此例,無礙照望事,分付,何如?上曰,依爲之。出擧條炳學曰,臣又以筵說,有所仰達者矣。仍奏曰,昨伏見傳敎下者,奉承慈聖下敎,至有舊供上還出給之命,此爲經遠之宏謨也。竊念我慈聖,至仁大德,史不勝書者,不止今日此事,則揚徽闡美,誠禮卽然,而撝謙之盛,向旣承聞,有不敢遽爾仰請。至若東土臣庶,蹈舞攢祝之忱,實無以形容仰達,而臣與掌賦之臣,常有此議,曠延歲月,未卽仰徹,今於處分之下,萬億年無疆之休,其永肇基于此矣。第念供上一版之出給,已是久遠之策,而以此一事推之,聖上無窮之盛念,慈聖爲國之至意,自可以仰揣,尤不勝慶抃之至。厚祚曰,惟我殿下,仰體我慈聖聖德,有此舊供上還供之命,萬歲經遠之謨,自近伊始,其將永有補於節以制度之義,瞻聆所及,孰不欽誦?裕國裕民,莫非我慈天庇覆,而實是殿下,推廣德義,鞏固邦本之會也。伏願懋哉懋哉。淳穆曰,昨伏奉傳敎下者,慈聖殿下,以舊供一版,特爲出給,此乃百司省郞之權輿,萬世經遠之軌範。凡係瞻聆,疇不欽仰攢頌,而蓋節用爲愛民之本,今玆慈念之逈出尋常,豈止裨補於經費?誠以損上益下,爲生民之道者也。殿下仰體此至意,懋昭儉德,推以及於裕民,使彼元元,咸戴慈恩之如天,是臣等區區祈祝矣。上曰,慈聖爲念經遠之謨,以舊供還出給事,屢有下敎,故昨日始出傳敎矣。炳學曰,此筵說,頒諸朝紙,何如?上曰,好矣。上命大臣就座。秉鼎曰,諸宰奏事。秉昌曰,別無所奏者矣。秉鼎曰,玉堂所懷奏之。裕行曰,停講之餘,近復伊始,群情顒祝,曷有其已?伏望體天不息,無有間斷,淸燕之暇,時加溫繹,克有緝熙光明之效,是所區區仰祝矣。上曰,所陳當留念矣。出擧條上曰,史官就座。仍命大臣先退,又命退,諸臣以次退出。
上在景福宮。停常參·經筵。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中氣候,何如?作日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大妃殿諸節,漸有差勝之度,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方二貼製入事,榻前下敎。
傳曰,呈告泮長許遞,前望入之。
大司成前望入之,李會正落點。
傳曰,吏曹參議有闕之代,前望入之,
吏曹參議前望入之,申錫年落點。
政院啓曰,卽者檢閱趙鍾翼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金鶴鎭·徐正淳,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
以檢閱金鶴鎭·徐正淳牌不進罷職傳旨,傳曰,只推。
承文院啓曰,卽見都京禮部咨文,則抄錄奕榕等,奏査禁朝鮮難民,現在悉數飭交,差員領回,竝籌墊給川資銀兩,曁嚴飭邊卡加意防範,毋任再行偸越事,奉旨知道,恭錄諭旨知照云矣。銀兩之備送厚春,邊禁之加意申飭,已有前咨,而今亦不可不具由回咨,措辭撰出,定禁軍騎撥下送灣府,傳給鳳城將處,使之轉致北京之地,何如?傳曰,允。
摠戎廳啓曰,謹依統長李在澤口傳下敎,昌德宮·昌慶宮內,有虎跡處,發遣善放砲手三十名,將校率領行,獵四十名將校率領,宮墻外把守之意,敢啓。傳曰,知道。
檢閱趙鍾翼疏曰,伏以臣於筵退之後,獲接家信,則臣母素患痰癖之祟,挾感添劇,委頓床玆,家僮繼踵,歸視是促。臣自聞此報,方寸煎迫,按抑不得,庸敢忙陳短章,徑出禁扄。伏望聖慈,俯垂鑑諒,亟遞臣職,俾便歸護,仍治臣罪,以肅朝綱焉云云。省疏具悉。爾其勿辭救護。
辛未十一月二十六日巳時,上御麟趾堂。進講入侍時,講官金世均,參贊官李昌漢,侍讀官金裕行,假注書金在鼎,記事官趙鍾翼·李根命,各持詩傳第三卷,以次進伏訖。上曰,史官分左右。上誦前受音一遍訖,仍開卷。世均,讀自綿綿葛藟,止葛藟三章,仍釋義訖。上命授書算于世均,上讀新受音十遍訖。世均還納書算。上曰,今此流離之民,但言終遠兄弟,何謂也?世均曰,下詢及此,聖學之日臻光明,可以仰揣,誠萬萬欽祝矣。臣固於此,常所未解者,而亦無先儒之所論,然蓋言終遠兄弟,則內而離父母,外而別宗族,可推而知矣。上曰,言其兄弟,則遠其父母可知矣,去其鄕里家族,則其流離失所可知矣。世均曰,誠然矣。上曰,采葛章言,一日不見,如三月·如三秋·如三歲,三月三秋,有久近之義歟?世均曰,三月三秋,似無久近之別,而三月以月言,三秋以序言,三歲以年言也。此固一節深一節,而亦是叶韻也。仍奏曰,葛藟之詩,民間疾苦之善形容者也。雖在昇平之世,若値飢饉,則民之顚連離家,流寓他鄕者,旣失族親,無所依托,往之呼其老者而曰父母,長者而曰兄,彼聞之者固宜收而撫之,如父母之視子,兄之視弟,而乃恝然若罔聞,其情窮且慼矣。似此之時,在上者必賑之恤之,如救焚拯溺,圖所以溝壑袵席,而是時周室東遷,爲民父母,不能子民,民散至此,其世衰可見矣。上曰,世不衰微,則民何流散乎?以此觀之,可知其周政之寢衰也。世均曰,民國至此,而不能勞來而奠居之,此周之所以未克中興也。上曰,觀此民情,寧不矜惻哉?世均曰,詩人至以微物之尙有托,興人之無所依,使人感發,其哀矜惻怛之心如此。采葛之詩,以其所思情流不止,謂之淫奔之辭矣。裕行曰云云。昌漢曰云云。
上在景福宮。停常參·經筵。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大妃殿諸節,漸有差勝之度,卿等不必入侍矣。
大妃殿進御四物安神湯,依前方二貼製入事,榻前下敎。
議政府啓曰,卽見慶尙監司金世鎬狀啓,則東萊府改量,已於春初了畢,而牧場等地經界紊亂者,一體打量,無論民結·牧結,自今年爲始,以新量結行用事,請令廟堂稟處〈矣〉。叩籌計摠,旣成正案,依狀辭施行,何如?傳曰,允。
又啓曰,卽見慶尙監司金世鎬狀啓,則本營都試畢場後,試取砲科一人,而今年依新定式,營下及各邑新設別破陣,擇取火砲科十人,則向前一人試取,係是疊設,姑爲停止事,請令廟堂稟處矣,事理自當如此,依狀辭施行,何如?傳曰,允。
戶曹啓曰,舊供上一版出給事,命下矣。己未加供中,一百七人宣飯及衣纏減下數,別單書入之意,敢啓。傳曰,前後加供,別單書入,景祐宮·景壽宮供上,一體書入。
兵曹啓曰,昌德宮內,旣已提虎,龍虎營·各營行獵軍,撤罷之意,敢啓。傳曰,知道。
訓鍊都監啓曰,謹依統長李在澤口傳下敎,都城內外有虎跡處,分發善放砲手,將校率領,始自北岳行獵,而龍虎營·禁衛營·御營廳·摠戎廳,合力擧行之意,敢啓。傳曰,知道。
御營廳啓曰,本廳中軍任興準,身病甚重,勢難察任,改差,何如?傳曰,允。
兵曹,以李鳳儀爲御營中軍。
辛未十一月二十七日巳時,上御麟趾堂。進講入侍時,講官趙基應,參贊官金聲根,檢討官尹用求,假書注金在鼎,記事官徐正淳·李根命,各持詩傳第三卷,以次進伏訖。上曰,史官分左右。上開卷。基應讀自大車檻檻,止邱中有麻三章,仍釋義訖。
上在景福宮。停常參·經筵。
藥房都提調柳厚祚,提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方二貼製入事,榻前下敎。
傳曰,在外臺諫許遞,政官牌招開政,如有違牌,勿爲呼望。
傳曰,見窠皆令差出。
吏曹啓曰,繕工監假監役官柳奭圭,以其身病,呈狀乞遞,改差,何如?傳曰,允。
有政。吏批,行判書金世均·趙采夏竝式暇,參議申錫年進。吏批啓曰,行判書金世均,參判趙采夏,竝式暇,小臣獨政未安,何以爲之?敢稟。傳曰,只出緊任。以洪鍾大爲司諫,尹時榮·劉學洙爲掌令,任泰五爲持平,朴齊敎爲兵曹參議,尹泰經爲同義禁,李鎬翼爲兵曹正郞,尹橚爲刑曹正郞,具永植爲監察。檢書官單李周燮。前縣監趙載升,今加通政,復資事承傳,陽川縣監金秀煥,姑爲仍任事承傳。再政。以朴定陽爲副應敎,李羲浩爲敦寧都正,鄭泰好爲同春秋,安敎熙爲司藝,李寅赫爲景慕宮令,柳鳳春爲假監役。兵曹參議單崔尙儒,參知單朴齊敎。三政。以南啓薰爲睿陵令,徐夏淳爲假監役。假監役柳鳳春,今超通政,朝官年八十,依法典加資。
兵批,判書姜㳣進。以洪淳大爲副摠管,李赫準爲僉知,趙存億·李載明·金章集爲五衛將,姜奎馨爲訓鍊主簿,蔡殷默爲武兼,徐相誾爲守門將,金鍾玉爲南園別將,朴潤宇爲白馬別將。僉知二單,李浩臣·李宜臣。再政。以朴海一爲訓鍊僉正,洪秉稷爲武兼。僉知三單,金章集·李載明·趙存億。三政。以申杓熙爲都摠都事。四政。以李敎七爲訓鍊主簿。五政。以任衡準爲武兼。
內醫院啓曰,年例各殿宮進上臘藥所入,牛黃玖拾捌部壹錢肆分陸里伍毫,麝香壹佰伍拾柒部肆分壹里,令戶曹·宣惠廳進排,而丙申定式牛黃參拾參部玖分壹里參毫,以本院春秋兩等元貢中,取用,何如?傳曰,允。
政院啓曰,罷漏自有定時矣,法意亦爲嚴重,而五鼓纔下,徑打光化門鍾,事未前有,極爲驚駭。當該打鍾軍,令攸司依律科治,不能禁飭之兵曹入直堂上,從重推考,何如?傳曰,允。
吏曹啓目,粘連,觀此開城留守李寅應狀啓,則以爲本府經歷金玉來,捐廩而修繕公廨,興儒而出付經書,管屬悅服,群黎安堵,限一瓜仍任,以副民望亦爲白有臥乎所。瓜滿差代,乃是金石之典,且瓜期尙有七朔之遠,似當置之是白乎矣,狀辭旣如此,限一瓜仍任,何如?啓依允。
辛未十一月二十八日巳時,上御麟趾堂。進講入侍時,講官曺錫雨,參贊官金益容,檢討官權益洙,假注書李泰元,記事官徐正淳·李根命,各持詩傳第三卷,以次進伏訖。上曰,史官分左右。上開卷。錫雨讀自緇衣之宜兮,止緇衣三章,仍釋義訖。
上在景福宮。停常參·經筵。
藥房都提調柳厚祚,提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿調攝中氣候,何如?中宮殿氣候何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,大妃殿諸節,漸臻勝度,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
藥房口傳啓曰,大妃殿,昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑。千萬顒祝,惶恐敢啓。答曰,知道。大妃殿諸節,漸臻勝度,卿等不必入侍矣。
大妃殿進御四物安神湯,依前方二貼製入事,榻前下敎。
政院啓曰,左承旨金聲根,右副承旨李昌漢,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
又啓曰,筵說修正,何等審愼,而今二十七日進講筵說,多有錯誤,致勤下詢,記注之如是疎忽,萬萬駭然。今方改修正以入,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,檢閱趙鍾翼,由限已過,卽爲牌招入直,何如?傳曰,允。
以左承旨金聲根牌不進罷職傳旨,傳曰,只推。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
宗親府啓曰,明日卽天漢殿朔奉審日次,臣進詣擧行之意,敢啓。傳曰,知道。
以司謁口傳下敎曰,日前供上一版出給後,該曹只以內人宣飯與衣練減下,別單書入,而不及於御供。以此意分付戶·惠廳·工曹,禦供減下,一體書入,
以檢閱趙鍾翼牌不進罷職傳旨,傳曰,只推。
傳曰,禮房承旨,馳詣宗廟·景慕宮,奉審摘奸以來。
弘文館啓曰,新除授副應敎朴定陽,卽爲牌招察任,何如?傳曰,允。
兵曹啓曰,去夜更聲呼傳之際,打鍾近仗軍士,五更二點,誤聽以五更三點,徑先打鐘,事未前有,萬萬驚駭。常時不能檢飭之失,臣不勝惶悚,而打鍾近仗軍士等,自臣曹,嚴棍懲勵,何如?傳曰,允。
兵曹啓曰,謹依草記批旨,徑先打鍾之近仗軍士盧景宅·金龍錫等,各嚴棍十五度,懲勵之意,敢啓。傳曰,知道。
又啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
義禁府啓目,長淵府使李昌鎬原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
辛未十一月二十九日巳時,上御麟趾堂。進講入侍時,右議政洪淳穆,講官金在顯,參贊官兪晠煥,侍讀官鄭學默,假注書李泰元,記事官金鶴鎭·李根命,各持詩傳第三卷,以次進伏訖。上曰,史官分左右。淳穆進前問候,各殿問候訖。上開卷。在顯讀自將仲子兮,止將仲子三章,仍釋義訖。上曰,此雖淫奔之詩,猶畏父兄與人之多言,則庶幾禮義,而宜列於鄭風之首也。在顯曰,然矣。鄭國地廣而沃,人繁而麗,故俗尙蕩佚,詩多淫奔,而人性本善,雖或物慾之弊,猶知禮防之畏,所以此詩之首於鄭風也。上曰,我里·我墻·我園,無乃自遠漸近之義乎?在顯曰,然矣。自踰里及墻園,則知其漸入於近也,自父兄至人言,則見其益憚於遠也。蓋人有畏憚,然後於禮不悖。雖以人主之尊,上而畏天之威,下而顧畏于民喦。至若唐宗畏魏徵之嗔,漢帝憚汲黯之嚴,此皆聖德之有光,聖學之所勉也。上曰,畏字,誠是極難處也。淳穆曰云云。在顯曰,大臣所言穎考叔之食舍肉,出於諷諫之意。孔子曰,諫有五義,吾從其諷,人臣事君,諷諫勝於直斥也。上曰,不以斥言而微辭寓諷,使人主自悟,果好矣。日記廳堂上閔泳達郞廳李載崐·朴台淳
上在景福宮。停常參·經筵。
藥房分提調金炳喬,分副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區伏慮,敢來問安,竝此仰稟。答曰,知道。大妃殿諸節,漸有差勝之度,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方一貼製入事,榻前下敎。
政院啓曰,左右史不可不備。檢閱趙鍾翼,旣有只推之命,卽爲牌招入直,何如?傳曰,允。
政院啓曰,初五日,朝參日次,而崇陵忌辰祭正日相値,頉稟之意,敢啓。傳曰,知道。
傳曰,禮房承旨,馳詣受香諸處,奉審摘奸以來。
以檢閱趙鍾翼牌不進罷職傳旨,傳曰,只推。
政院啓曰,卽者檢閱金鶴鎭·徐正淳,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
以檢閱金鶴鎭·徐正淳牌不進罷職傳旨,傳曰,只推。
議政府啓曰,長淵前府使李昌鎬,以本邑定配罪人逃躱未捕事,方自金吾,杖一百私罪照律矣。大抵死囚失捕,係是重罪,而守令之公罪施行,旣載律文,則配囚失捕,其與死囚有間,而守令之私罪照律,不無反重之嫌。從今爲始,似此議讞,必以本律照勘後,公罪收贖之意,著爲定式,何如?傳曰,允。
禮曹啓曰,今此太室追上尊號冊寶內出後,自勤政殿,奉詣宗廟時,殿下出就殿庭祗迎後,隨詣之節,依例磨鍊乎?敢稟。傳曰,依例磨鍊。
禮曹,來壬申年正朝朝賀時,應行節目,參考前例磨鍊爲白去乎,依此擧行,何如?判付啓,依所啓施行爲良如敎。
奎章閣啓曰,景慕宮望廟樓,今朔奉審無頉之意,敢啓。傳曰,知道。
又啓曰,檢書官李周燮,有身病勢難供職,減下,其代,以前薦人李聲宇,依已例,除取才差下,令該曹口傳付軍職,使之冠帶常仕,何如?傳曰,允。
兵曹啓曰,五衛將趙存億·李載明·金章集,文臣兼宣傳官李普淵,武臣兼宣傳官蔡完默,守門將徐相誾,俱以病難供職,呈狀乞遞,竝改差,何如?傳曰,允。
摠戎廳啓曰,謹依統長李在澤口傳下敎,都城內外,有虎跡處,發遣善放砲手,分界行獵矣。今日辰時量,彰義門外瓮巖近處,大豹虎一頭捉得,謹此封進,而捉虎軍,考例施賞,仍爲行獵之意,敢啓。傳曰,知道。日前東闕行獵時捉虎軍,一體施賞。
辛未十二月初一日巳時,上御麟趾堂。進講入侍時,講官李承輔,參贊官金聲根,侍讀官鄭學默,假注書李泰元,記事官金鶴鎭·李根命,各持詩傳第三卷,以次進伏訖。上曰,史官分左右。上開卷。承輔讀自叔于田,止叔于田三章,仍釋義訖。
上在景福宮。停常參·經筵。
藥房分提調金炳喬,分副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日四物安神湯進御後,益有差勝之道乎?臣等率諸御醫,趁早入診,詳承症候,議定當進湯劑爲宜。臣等不任區區伏慮,敢來問安,竝此仰稟。答曰,知道。大妃殿諸節,漸臻勝度,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方一貼製進事,榻前下敎。
金聲根啓曰,右承旨金益容,左副承旨兪晠煥,今日不爲仕進,竝卽牌招,何如?傳曰,允。
傳曰,吏·兵批歲抄點下者,依例捧傳旨。
以右承旨金益容牌不進罷職傳旨,傳曰,只推。
禮曹啓曰,太廟歲首展謁,例於歲翻後,當爲取稟,而來正月初四日,春享大祭親行,旣有成命矣。謹稽謄錄,則己巳正月初六日,春享大祭親行時,兼行歲首展謁,而版位設於宗廟廟庭,永寧殿殿庭矣。今亦依此磨鍊乎?敢稟。傳曰,依己巳年例磨鍊。
議政府啓曰,卽見忠淸監司金炳始狀啓,則鳥嶺賊徒被諸囚中,鄭始源等十七人,反覆鉤覈,容有可原,竝卽疎放,亶合平允。全河琳等十一人,情節駭惑,恐難酌處,竝與告變人鄭海淸,依前嚴囚,待讞究竟事,請令廟堂稟處矣。參情究跡,俱係䵝昧,雖反覆究詰,終爲橫罹而止,鄭始源等十七人,特爲疎放後啓聞。至於全河淋等十一人與告變人鄭海淸,未知營庭査覈之果何如,而所犯諸條,自當次第究竟,斯速論理登聞之意,分付,何如?傳曰,允。
三軍府啓曰,忠淸道黃磵縣砲軍三十名,辛未四月設置,二十名今又加設,合五十名,雙樹山城砲手三十名,設置報來之意,敢啓。傳曰,知道。
禁衛營啓曰,謹依統長李在澤口傳下敎,北岳城內分界,本營行獵,撤罷之意,敢啓。傳曰,知道。
兵曹啓目,粘連,觀此全羅右水使李敏宇狀啓,則蝟島僉使金翊相,實心圖報,公廨一新修改,軍器亦盡修繕,選武一百,新設賞格,逐月勸奬,如干鎭況,一不私橐,大得人和,借寇之狀遝至。其在激勸之道,宜有褒賞之典,待瓜期,限一瓜仍任事,令該曹稟處亦爲白有臥乎所。如干鎭況,一不私橐,公廨修改,軍器修補,新設選武,逐月勸奬,藥活病民,施借婚喪,借寇之狀遝至。以若乘障之一鎭將,誠心實績,若是茂著,極爲嘉尙,依狀請施行,何如?啓依允。
兵曹啓目,粘連,觀此全羅右水使李敏宇狀啓,則臨淄僉使韓興奎,一心奉公,殘鎭蘇完。且城堞崩頹,捐出殘廩,新築城堞,始役閱月,尙未竣役,限畢役仍任事,令該曹稟處亦爲白有臥乎所。捐出殘廩,新築城堞,尙未竣役,限畢役姑爲仍任,何如?啓依允。
義禁府啓目粘連,向前李昌鎬亦,配囚見失,縱出無妄,過限未捕,自有當律。以此照律,何如?啓依允。
又啓目粘連,長淵府使李昌鎬矣,本府議啓內,配囚見失,縱出無妄,過限未捕,自有當律。以此照律罪,杖一百,依新定式收贖,公罪。奉敎依允爲旀,功議各減一等爲良如敎,
辛未十二月初二日巳時,上御麟趾堂。進講入侍時,講官朴永輔,參贊官李昌漢,檢討官閔泳穆,假注書金在鼎,記事官徐正淳·李根命,各持詩傳第三卷,以此進伏訖。上曰,史官分左右。上開卷。永輔讀自叔于田,止大叔于田三章,仍釋義訖。上曰,上章與此章,皆鄭人,愛叔段之辭,美其多材好勇,而其實則叔段,只善於畋獵而已,非眞以仁武得衆也。永輔曰,然矣。叔段之事,只是貴公子豪槪,而其愛慕者,亦不過閭巷間輕薄少年耳。仍奏曰,此章文義,別無可敷衍仰奏者。共叔段之爲人,必是美容儀·善射御,武勇自誇,然以國君之介弟,不思地位之嫌逼,縱欲肆氣,竟至於敗,事見春秋。爲此詩者,未有遠慮,但見其美容儀·善射御,武勇自誇,而歎美不已,其亦平日飮酒服馬之儔,見識無足觀。夫子之編取,則蓋有深意,如共叔段之處地者,見此可以知戒矣。泳穆曰云云。昌漢曰云云。上掩卷,仍敎曰,日前已見狀啓矣。饑民賑恤,依昨年例爲之乎?永輔曰,昨年災邑,今又荐歉。昨年設賑,爲八邑鎭,今爲十一邑鎭,而饑口則比昨年加近萬口矣。設賑規例,當一依昨年爲之耳。上曰,自何日設賑,而間幾日給之乎?永輔曰,十一邑鎭中,喬桐爲最尤甚,故此則已爲始賑,通津爲次,故此則限歲前始賑。其餘則將以歲後始之,而二十日一次分給,分給之數爻,男壯米爲一斗,女壯及老弱,以次小減矣。方以賑資爲憂,前府使李載先,納租五百石,已送喬桐爲賑救,前縣監韓鳳敎,以萬兩錢補賑,分送各邑,所補誠不少矣。上曰,前年歉荒,今年又然,民情寧不矜惻哉?賑恤之政,必有實效,然後可以救荒矣。永輔曰,以是夙夜憂悶,期無捐瘠,而恐其不克負荷矣。至於分給,則近民者之責,饑口所給,寧或有不以實之慮?第猶未審,分遣臣營褊裨而摘奸矣。上曰,自營邑,雖有賑給,而吏校輩,或不無偸弄之弊,使褊裨摘奸,好矣。須各別申飭,期有實效也。永輔曰,謹當悉心對揚矣。
上在景福宮。停常參·經筵。
藥房都提調柳厚祚,提調金炳喬,副提調閔羲軾啓曰,節啓隆冬,寒事轉甚,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿調攝中,氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,大妃殿諸節,漸臻勝度,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
藥房口傳啓曰,大妃殿昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑。千萬顒祝,惶恐敢啓。答曰,知道。
大妃殿諸節,漸臻勝度,卿等不必入侍矣。
大妃殿進御四物安神湯,依前方一貼製入事,榻前下敎。
傳曰,日寒如此,輕囚放釋。
傳曰,日寒如此,內外各營入直軍兵及各門守門軍,薄衣與流丐,遣宣傳官,摘奸以來。
傳曰,在外臺諫許遞,政官牌招開政。
傳曰,在外兵曹參知·敦寧都正許遞,今日政差出。
兪晠煥啓曰,臣晠煥,敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則結案罪人二名,妖言騙財罪人一名,犯逋罪人五名,係是重囚,竝仍囚,其餘金士俊等二十二名,係是輕囚,故竝依傳敎,放送之意,敢啓。傳曰,知道。
禮曹啓曰,來壬申年正朝朝賀磨鍊節目,依所啓施行事,判下矣。謹稽謄錄,則正廟朝癸卯年正朝朝賀時,因特敎,內外命婦朝賀,及外陳賀習儀,竝爲權停矣。今番則何以爲之?敢稟。傳曰,竝爲權停。
吏曹啓曰,繕工監假監役官徐夏淳,以其身病,呈狀乞遞,改差,何如?傳曰,允。
有政。吏批,行判書金世均進,參判趙采夏,參議申錫年,竝牌招不進。吏批啓曰,豐川都護府使,今當差出,而本府以邊上重地,不可不擇差,他道有聲績守令,竝擬,何如?傳曰,允。
以金瓊爲掌令,趙秉弼爲持平,柳鳳春爲敦寧都正,鄭洛鉉爲兵曹參知,金壽鉉爲知春秋,趙秉三爲掌樂僉正,李炳夏爲掌樂主簿,趙性龜爲假監役,李奎遠爲豐川府使,鄭應哲爲麒麟察訪。檢書官單李聲宇。開城府經歷金玉來,限一瓜仍任事承傳,故學生金和集贈童敎,孝行卓異,贈職事承傳。再政。以金貞煥爲假監役,閔鼎鎬爲端川府使。假監役趙性龜,今超通政,朝官年八十一,依法典加資。
兵批,判書姜㳣進。以金相郁·鄭斗元·姜橏·金德坤爲五衛將,李承駿爲忠翊將,孫炳默·殷廷祿·洪在英爲昌德將,洪疇燮爲武兼,金泰熙爲守門將,李世榮爲忠淸水虞候,金大鉉爲釰山別將。壬海別將單金絡鉉。臨淄僉使韓興奎,姑爲仍任事承傳,蝟島僉使金翊相,限一瓜仍任事承傳。再政。以尹泰臣爲五衛將,洪瓚爲訓鍊判官。同知單李承駿,僉知二單金相郁·姜橏。三政。以尹奎善爲訓鍊主簿,同知單孫炳默。四政。以朱允燮爲部將,同知單洪在英。
以吏曹參議申錫年牌不進罷職傳旨,傳曰,只推。
辛未十二月初三日巳時,上御麟趾堂。進講入侍時,講官朴珪壽,參贊官兪晠煥,侍讀官鄭學默,假注書車有聲,記事官趙鍾翼·李根命,各持詩傳第三卷,以次進伏訖。上曰,史官分左右。上開卷。珪壽讀自淸人在彭,止羔裘三章,仍釋義訖。
上在景福宮。停常參·經筵。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區伏慮,敢來問安,竝此仰稟。答曰,知道。大妃殿諸節,漸臻勝度,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,前方一貼製入事,榻前下敎。
以平安監司韓啓源狀啓,楚山府使李會準,城堞·公廨,新建重修時,萬數措辦,十朔二設,極爲嘉尙,監蕫諸人,多月效勞,酬奬之典,論賞一款,令該曹稟處事,傳曰,該府使之殫竭誠心,極爲嘉尙,特許防禦履歷。
禮曹啓曰,來壬申正月初四日,行宗廟春享大祭親行時,永寧殿,依例遣大臣攝行,何如?傳曰,允。
禮曹啓曰,來壬申年正月初四日,行宗廟春享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
禮曹啓曰,來壬申年正月初四日,行宗廟春享大祭親行事,已有成命,而太祖大王追上尊號·太宗大王追上尊號吉日,亦以同日推擇啓下矣。親上冊寶後,親祭兼行之由,祭文中,措辭撰進,永寧殿攝行祭祝文中,一體添入事,竝爲分付,何如?傳曰,允。
禮曹啓曰,來壬申年正月初四日,太祖大王追上尊號·太宗大王追上尊號時,宗廟·景慕宮告由祭,謹依已例,同月初一日正朝祭兼行,社稷·永寧殿告由祭,同日一體設行,祝文添入撰出事,令藝文館擧行,獻官,依例以一品塡差事,竝爲分付,何如?傳曰,允。
禮曹啓曰,大祀誓戒之夜,如値陵寢忌辰,則誓戒進定於齋所,呼唱起寢之前,留門,初更爲之事,曾有受敎定式矣。今十二月十六日,行宗廟臘享大祭,誓戒在同月初九日三更四點子時正刻,而與長陵忌辰祭相値,誓戒定時,依定式進定於二更,何如?傳曰,允。
承文院啓曰,本院吏文學官許松有頉,代前學官柳章熙差下,付軍職,冠帶常仕,何如?傳曰,允。
又啓曰,卽見盛京禮部咨文出來者,本年季秋統巡會哨,緣由具奏,奉旨知照云矣。回咨依例撰出,順付回撥,下送灣府,傳給鳳城將處,以爲轉致盛京之地,何如?傳曰,允。
辛未十二月初四日巳時,上御麟趾堂。進講入侍時,同經筵李會淳,參贊官李昌漢,檢討官閔泳穆,假注書車有聲,記事官趙鍾翼·李根命,各持詩傳第三卷,以次進伏訖。上曰,史官分左右。上開卷。會淳讀自遵大路兮,止女曰鷄鳴三章,仍釋義訖。
上在景福宮。停常參·經筵。
藥房都提調柳厚祚,提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿調攝中,氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,大妃殿諸節,漸臻勝度,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
藥房口傳啓曰,大妃殿,昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑。千萬顒祝,惶恐敢啓。答曰,知道。大妃殿諸節,漸臻勝度,卿等不必入侍矣。
大妃殿進御四物安神湯,依前方一貼製入事,榻前下敎。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
傳曰,明日進講停。
宣傳官尹昌根書啓,以爲臣敬奉聖敎,薄衣摘奸,一一詳審,則所着至薄,寒苦最切者,各門騎兵崔連心等十六名矣,敢啓。傳曰,知道。衣資,令兵曹題給事,分付。
宣傳官李圭昇·柳錫夏書啓,以爲薄衣及流丐摘奸事,敬奉聖敎,馳往各營·各門,入直軍及守門軍等,一一詳審,則光熙門·興仁之門·惠化門卜直軍申六得等六名,彰義門·敦義門·昭義門·崇禮門卜直軍朴春景等八名,薄衣畏寒之狀,實爲矜惻。仍往東部流丐幕看審,則流丐二十二名,次往中部廣通橋上下幕,則上幕三十二名,下幕五十六名,仍往南門外流丐幕,則四十六名呼寒啼飢,景狀矜惻,故一一勞問,雖一名,無或逐出幕外之意,竝申飭於領首流丐處矣,敢啓。傳曰,知道。守門軍薄衣,令該營題給空石,與顧恤之方,令該廳題給事,分付。
奎章閣啓曰,檢書官李聲宇,有身病,勢難供職,減下,其代以前薦人尹弼求,依已例,除取才差下,令該曹付軍職,使之冠帶常仕,何如?傳曰,允。
摠戎廳啓曰,依統長李元根口傳下敎,彰義門外,本廳行獵將卒,撤罷之義,敢啓。傳曰,知道。
辛未十二月初五日巳時,上御麟趾堂。進講入侍時,判府事柳厚祚,講官李參鉉,參贊官金益容,侍讀官金裕行,假注書車有聲,記事官趙鍾翼·李根命,各持詩傳第三卷,以次進伏訖。上曰,史官分左右。厚祚進前問候,各殿問候訖。參鉉讀自有女同車,止籜兮二章,仍釋義訖。缺益容奏曰,今日卽崇陵忌辰祭正日,而誤以經筵無事書入,致勤下詢,不勝惶悚。當該注書,所當重勘,而本院請推之外,無他可施之罰,何以爲之乎?上曰,今番則初有之事,姑爲安徐,此後則各別申飭,可也。出擧條。
上在景福宮。停常參·經筵。
大王大妃殿誕日,大殿·王大妃殿·大妃殿·中宮殿,宗親·儀賓·內閣·政院·玉堂·百官,口傳問安。答曰,知道。
大王大妃殿,宗親·儀賓·內閣·政院·玉堂·百官,單子問安。答曰,知道。
藥房都提調柳厚祚,提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大妃殿諸節,漸臻勝度,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方一貼製入事,榻前下敎。
傳曰,旣承慈敎矣。宗廟臘享大祭,遣大臣攝行,一依親祭例磨鍊。
傳曰,檢校直提學趙寧夏,馳詣睿陵,奉審摘奸,仍留監祭,局內諸陵,一體奉審以來。
禮曹啓曰,來正月初五日,追上尊號稱慶陳賀儀節,當爲磨鍊,而伊日與社稷祈穀大祭齋戒相値矣。謹稽謄錄,則正廟朝甲寅元朝稱慶陳賀,與社稷祈穀大祭親行時,致齋相値,而以無前大慶,依舊例用樂。今亦依此,軒架·鼓吹以振作,磨鍊擧行,何如?傳曰,允。
禮曹,今十二月十六日,行宗廟臘享大祭,永寧殿攝行祭,香祝親傳,取稟,奉敎敬依。
禮曹啓曰,今此大王大妃殿誕日,諸道所封賀箋中,河東府使李宅鎬,雖非應封官,以別軍職封進矣。一體看審捧入之意,敢啓。傳曰,知道。
追上尊號都監啓曰,太祖大王金寶篆文,兵曹判書姜㳣書出,太宗大王金寶篆文,上護軍趙秉昌書出,正副本,謹此封進,以備睿裁後,入刻之意,敢啓。傳曰,竝正本入刻。
以咸鏡前監司金壽鉉狀啓,鏡城等邑饑民賑分時,鏡城判官朴寅羲,補納夥然,饒民出義,俱極嘉尙,褒賞之典,令廟堂稟處事,傳曰,願納諸人,極爲嘉尙,令廟堂拔例回啓。
御營廳啓曰,謹依傳敎,興仁之門卜直李乙龍·李在龍,光熙門卜直申六得·金聖吉,惠化門卜直崔士龍·金元伊處,各木一疋,去核二斤,考例以給之意,敢啓。傳曰,知道。
兵曹啓曰,謹依薄衣摘奸宣傳官尹昌根書啓判下,闕內各門薄衣騎兵羅連心等十六名處,木各一疋,去核各二斤,題給之意,敢啓。傳曰,知道。
上在景福宮。停常參·經筵。
藥房都提調柳厚祚,提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大妃殿諸節,漸臻勝度,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯一貼,依前方製入事,榻前下敎。進御二錢重人蔘粟米飮一貼式,自今日,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。大妃殿進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
備忘記,統制使蔡東健下直,長弓一張·長箭一部·片箭一部·筒兒一簡賜給。
政院啓曰,藥房三提調,持粟米飮來待矣。傳曰,封入。
傳曰,統制使入侍。
傳曰,吏曹參判有闕之代,前望入之。
吏曹參判前望入之,韓敬源落點。
吏曹參判趙采夏疏曰云云。答曰,省疏具悉。所請依施。
敎知三軍府事蔡東健書。王若曰,安得猛士守四方,將以折衝千里?可屬大事當一面,汝其都統諸軍。聽鼙之思,推轂而命。念玆兼二使重任,實是統三道巨防。地利扼馬島·壹歧,氛消鯨鯢之出海,水寨結龍驤萬舳,勢若虎豹之在山。風雲長護儲胥,猶古都督府施設,壁壘一新精彩,卽今大將壇指揮。惟卿,干城賢材,靺韋君子,自乃祖秉執之正,忠貞以爲箕裘,惟平生志氣不群,丈夫安事筆硯?鞱靲之奇略夙抱,歷外內而著績庸,笠轂之重望爭推,在緩急而可倚仗。玆授卿以三道統制使兼慶尙右道水軍節度使。卿其克體在心之簡,益恢藏胸之圖。迨天未陰,綢繆邊事,以關防爲重,終日如對,戰陣軍實,則組練必嚴。於戲,撤鎖鑰於北門,匪忽臨秋之戎馬,標銅柱於南海,佇看下瀨之樓船。故玆敎示,想宜知悉。知製敎閔泳穆製進。
辛未十二月初七日巳時,上御麟趾堂。進講,統制使同爲入侍時,講官姜㳣,參贊官金益容,檢討官李秀萬,假注書車有聲,記事官趙鍾翼·李根命,各持詩傳第三卷,統制使蔡東健,以次進伏訖。上曰,史官分左右。上開卷。㳣讀自彼狡童兮,止丰四章,仍釋義訖。缺上命統制使進前,東健進前。上曰,卿以平安兵使,好在而上來耶?東健曰,王靈攸曁,無事上來,而今年則以水災,年形歉荒,民情極爲矜憫,而牧使善爲措劃,結構奠接,庶免失巢之歎矣。上曰,已聞水災之如此矣。東健曰,民情之頷顑,不可形達矣。上曰,別無民弊耶?東健曰,安州餉穀三千石,壯衛士放料穀一千六百石,每以錢分穀捧矣。此則安州民,最爲痼瘼。故城堞·門樓之役,自雲峴宮,別下錢二萬兩內,用餘錢爲一萬八千兩,故每石,以三兩作立本,作還六千石,而每年取耗條,爲五百餘石,則不出幾年,可祛此弊。故稟定于大院君前,知委於新兵使矣。上曰,沿路農形,何如耶?東健曰,平壤·順安·肅川稍勝,而博川·嘉山·定州·郭山等邑尤甚,故各該邑守令,盡心對揚,戶米四斗五升,折半減捧,城餉亦爲折半停退矣。災民以此紓力,可免離散矣。上曰,卿今爲統制使下去,善爲赴任,實心對楊也。東健曰,臣素以不似,猥膺重寄,不知何以萬一對揚,萬萬惶懍矣。以下缺
上在景福宮。停常參·經筵。
藥房副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日四物安神湯繼進之後,益有差勝之效乎?臣率諸御醫,趁早入診,詳承症候,議定當進湯劑爲宜。臣不任區區憂慮,敢來問安,竝此仰稟。答曰,知道。大妃殿諸節,漸臻勝度,爾不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方一貼製入事,榻前下敎。
政院啓曰,藥房副提調,持粟米飮來待矣。傳曰,封入。
傳曰,在外臺諫許遞,政官牌招開政,如有違牌,勿爲呼望。
傳曰,在外敦寧都正,呈告藝文提學·春秋許遞,今日政差出。
傳曰,奉審閣臣入侍。
議政府啓曰,本府公事官,自除拜月計仕,至二十朔,則待都政陞六,卽例也。公事官李容觀·鄭弘采·權鍾碩,取才被選,在昨年六月,則竝計閏朔,當於今臘仕滿陞六,而第其當初付職,以都政之過期,拖至七月矣。若自七月計仕,今臘都政,僅爲十九朔,不得陞六。夫被選在六月,而乃以付職之過期,又復淹留者,實不無滯鬱之歎。依初仕奏出例,竝使之六品職遷轉事,分付,何如?傳曰,允。
議政府啓曰,卽聞長水縣監遭艱云矣。此若遲待道啓後出代,則催科方張之時,民邑事,甚涉可悶,使之今日政差出,不多日內下送,何如?傳曰,允。
吏曹啓曰,成均館司藝安敎熙,繕工監假監役官金貞煥,俱以身病,呈狀乞遞,改差,何如?傳曰,允。
兵曹啓曰,宣傳官趙羲轍,內禁衛將李周興,五衛將金相郁·姜橏·尹泰臣·鄭斗元,忠翊衛將李承駿,昌德宮衛將孫炳默·殷廷祿·洪在英,文臣兼宣傳官趙秉弼,俱以病難供職,呈狀乞遞,竝改差,何如?傳曰,允。
有政。吏批,行判書金世均,參議申錫年,竝式暇,參判韓敬源進。吏批啓曰,行判書金世均,參議申錫年,竝式暇,小臣獨政未安,何以爲之?敢稟。傳曰,仍爲之。又啓曰,江華府判官,今當差出,而本府以營下劇邑,物衆地大,素稱難治,不可不擇差。同道及他道,有聲績已準限守令,竝擬,何如?傳曰,允。以李鍾律爲掌令,尹龍鎭爲敦寧都正,李源命爲藝文提學,尹泰經爲同春秋,鄭昌東爲司藝,閔羲轍爲瓦署別提,李秀翼爲公事官,鄭箕錫爲江華判官,兪鎭元爲長水縣監,檢書官單尹弼求。再政。以李根集爲引儀,黃基泰爲假監役,任泰準爲安城郡守。三政。以尹泰膺爲掌樂主簿,宋仁萬爲假監役,李秀殷爲抱川縣監。假監役黃基泰,今超通政,朝官年八十,依法典加資。
兵批,判書姜㳣進。以申泰益爲宣傳官,李常烈·許濯·韓復履·沈喜澤·權顥仁爲五衛將,金基柱爲忠翊將。同知單殷廷祿,僉知單尹泰臣,副司猛柳章熙。再政。以柳承烈爲訓鍊僉正。同知單許濯,僉知三單李常烈·韓復履·沈喜澤。三政。以張佑軫爲訓鍊判官,同知單金基柱。四政。以申鼎均爲訓鍊主簿,同知單權顥仁。五政。以柳羲東爲武兼。
兪晠煥啓曰,行都承旨尹秉鼎,左承旨金聲根不爲仕進,右承旨金益容式暇出去,右副承旨李昌漢式暇,同副承旨閔羲軾藥院進,院中只有臣一人,伴直無人。左承旨所當牌招,而拘於廳規,不得請牌,何以爲之?敢稟。傳曰,牌招。
以左承旨金聲根牌不進罷職傳旨,傳曰,只推。
辛未十二月初八日巽時,上御麟趾堂。進講入侍時,講官趙性敎,參贊官兪晠煥,侍讀官金裕行,記事官兪鎭學,記事官趙鍾翼·李根命,各持詩傳第三卷,以次進伏訖。上曰,史官分左右。上誦前受音一遍訖,仍開卷。性敎讀自東門之墠,止風雨三章,仍釋義訖。上命授書算于性敎。上讀新受音十遍訖,性敎還納書算。上曰,東門之墠,室邇人遠,卽淫奔之女,思其所與私之人,而不得見者也。風雨章,不夷不瘳不喜,亦淫奔之女,見其所私之人,而喜極之詞也。此皆淫風,只可以監戒者也。性敎曰,然矣。風俗移易。昔鄭之先公,好賢而作緇衣之詩,其時必無此俗。後嗣子孫,荒墜厥緖,不能以禮導下,故民俗之荒淫,至於此極。風俗之善惡,亦惟在於導率之如何。今此二章,別無他義,而爲懲惡監戒之資也。裕行曰,夫婦,人倫之大者。此時風俗淫靡,男女相悅,小無羞愧之心,此孔子所以放鄭聲也。晠煥曰,講官·儒臣,備陳無餘,臣無容更達矣。上掩卷,命史官就座。又命退,諸臣以次退出。
辛未十二月初八日巳時,上御麟趾堂。奉審閣臣入侍時,右副承旨兪晠煥,記事官兪鎭學·趙鍾翼,檢校直提學趙寧夏,以次進伏訖。上曰,史官分左右。上命閣臣進前。寧夏進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣禧陵,陵上奉審則安寧,碑閣·丁字閣奉審則無頉,仍詣孝陵,陵上奉審則安寧,碑閣·丁字閣奉審則無頉。還詣睿陵,仍留監祭,將事安寧之意,仰達矣。
上在景福宮。停常參·經筵。
藥房副提調閔羲軾啓曰,伏未審夜間,聖體若何,寢睡·水刺之節,何如?臣率諸御醫,趁早入診,詳承症候,議定當進湯劑爲宜。臣不任區區憂慮,敢來問安,竝此仰稟。答曰,知道。大妃殿諸節,漸臻勝度,爾不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方一貼製入事,榻前下敎。
備忘記,咸鏡監司洪祐吉下直,長弓一張,長箭一部賜給。
兪晠煥啓曰,右副承旨李昌漢,今日不爲仕進,卽爲牌招,何如?傳曰,允。
傳曰,咸鏡監司留待。
傳曰,咸鏡監司入侍。
追上尊號都監啓曰,本府都監郞廳李秀殷,除拜外任,其代工曹佐郞朴宣陽差下,使之察任,何如?傳曰,允。
三軍府啓曰,纔因政府草記,公事官初仕,奏出例陞六事,允下矣。本府從事官李柱翼·李建植被選日字,亦與公事官,無所異同,此亦一體六品職遷轉之意,分付,何如?傳曰,允。
義禁府啓曰,江華留守金善弼狀啓內,本府判官趙琦顯,爲先罷黜,其罪狀,令攸司稟處事,啓下矣。趙琦顯今方待命,拿囚之意,敢啓。傳曰,知道。
敎咸鏡監司洪祐吉書。王若曰,誕啓萬億年基命,其地則周西滸陶窑,共理二千石循良,斯任也宋北門鎖鑰。庸寄方面,特簡在心。眷彼關北一區,寔是海東重鎭。千里金湯天府,山河控虎踞之形,兩國衣冠月游,風雲護龍興之瑞。肆列朝撫綏之益軫,何近日凋弊之漸繁?旱澇飢饉之荐仍,全省罹庚癸之患,倉市互交之多僞,重宸勤乙丙之憂。苟欲使廿三州生靈,措諸袵席,莫如仗一介臣威重,作之屛翰。惟卿簪組故家,氷蘗宿望,學優則仕,仕優則學,遍揚文苑·籌司,寬以濟猛,猛以濟寬,歷典箕藩嶺臬。蓋忠孝廉約之操,有得詩禮之相傳,故通明鍊達之才,合試盤錯之利器。委畀斯重,當是時屬誰?詢謀僉同,非此人莫可。玆授卿以咸鏡道觀察使兼巡察使·兵馬水軍節度使·咸興府尹。卿其祗服寵命,克恢良圖。懲貪饕而簡賢能,益明黜陟之政,宣恩德而察幽隱,咸盡懷保之方。保障·繭絲,終始須勉乃力,武衛·文敎,緩急各適其宜。故玆敎示,想宜知悉。知製敎尹用求製進。
辛未十二月初九日巳時,上御麟趾堂。進講,咸鏡監司·前南兵使,同爲入侍時,講官金世均,參贊官金聲根,檢討官尹用求,記事官兪鎭學·趙鍾翼·李根命,各持詩傳第三卷,咸鏡監司洪祐吉,前南兵使李鍾承,以次進伏訖。上曰,史官分左右。上命監司進前,祐吉進前。上曰,寒程善爲下去,實心對揚也。祐吉曰,臣才疎識闇,已試蔑效,而今此重寄,寔出意外,萬萬惶恐。關北荐經歉荒,今年雖曰小康,流民未及還集云,其於懷保奠安之方,將未知何以對揚明命,尤不勝悚恐矣。上曰,關北,今年雖曰少勝,民情尙未輯安,而虎患邇來又甚云矣。祐吉曰,閤外,聞遞來南兵使言,則虎患尙未止息云矣。上曰,遞來南兵使進前,鍾承進前。上曰,善爲上來耶?鍾承曰,王靈攸曁,無事得達矣。上曰,來時日寒甚酷,行路想多間關矣。鍾承曰,日寒雪積,果難通涉矣。上曰,荐歉之餘,民情,何如?虎患近或漸息耶?鍾承曰,虎患不至己巳·庚午之甚,而咸興以北,尙未寢息,行人,今亦早宿晏行。營邑發砲行獵,設穽設機,另加申飭,而捕捉無多,以是爲憂矣。上曰,北路則想先爲下雪矣。鍾承曰,臣於來時見之,則鐵嶺以北,雪深至於丈許之積,道路難通,安邊·淮陽兩邑,募民除道,今則僅得通涉矣。上曰,北伯下去後,流民務先安輯,使無離散失所之弊,可也。祐吉曰,謹當盡心對揚矣。聲根曰,宣諭·別諭,何以爲之乎?上曰,出去爲之,可也。上命監司·兵使先退。上誦前受音一遍訖,仍開卷。世均讀自靑靑子衿,止揚之水三章,仍釋義訖。上命授書算于世均。上讀新授音十遍訖,世均還納書算。上曰,文義奏之。世均曰,鄭風之淫泆,尤甚於衛風,衛猶男悅女之詞,而鄭乃女惑男之語也。上曰,終鮮兄弟,是婚姻之兄弟,非謂親兄弟之言也。世均曰,爾雅,婦黨爲婚兄弟,壻黨爲姻兄弟,且詩傳,有宴爾新婚,如兄如弟之語,此皆親親之辭也。上曰,揚之水章,無信人言,人實誑汝者,其必疑人之或離間而言也。世均曰,其相愛,不以直道,故慮其有離間也。上曰,此兩章,淫風之尤甚者也,似別無他義也。世均曰,聖敎誠然矣。淫風鄭·衛雖同,鄭有甚焉,其詩二十一篇,淫泆之辭,七居其五。故夫子論爲邦,必以鄭聲爲戒,而刪詩時,不全然刋去者,蓋亦示懲於後世也。上曰,孔子,使爲國者,必鑑戒於鄭風,而存此詩也。世均曰,衛,武王弟康叔所封,遺風善俗,猶有存者,俗雖淫靡,亦不至甚,故厥享國爲九百餘年之久。鄭宣王弟桓公友所封,而其人物繁麗,情意駘蕩,風俗之淫靡爲如此,故享國不過四百餘年而止。蓋國家歷年久近,係於風俗淳漓之如何耳。上曰,以詩觀之,二南,風俗淳美,故周家之歷年悠久矣。世均曰,聖敎至當矣。今此兩詩小序云,子衿,刺學校廢也,揚之水,閔其無忠臣良士而作也,而朱子乃例以淫奔斥之。上曰,小序是何人所作,而別有冊子耶?世均曰,是見於詩經疏說,而所作之人,衆論不一,竟不指的矣。用求曰云云。聲根曰云云。
上在景福宮。停常參·經筵。
藥房都調提柳厚祚,副提調閔羲軾啓曰,伏未審夜間,聖體若何,寢睡·水刺之節,何如?臣等率諸御醫,趁早入診,〈詳察〉聖候爲宜。大王大妃殿氣候,何如?王大妃殿氣候,何如?大妃殿調攝中,氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,大妃殿諸節,漸臻勝度,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
藥房口傳啓曰,大妃殿,昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑。千萬顒祝,惶恐敢啓。答曰,知道。大妃殿諸節漸臻勝度,卿等不必入侍矣。
大妃殿進御四物安神湯,依前方一貼製進事,榻前下敎。
政院啓曰,議政府郞廳來言,今日賓廳日次,而褒貶相値,不得來會云矣,敢啓。傳曰,知道。
內醫院啓曰,提調金炳喬,今日問安,不爲仕進,卽爲牌招,何如?傳曰,允。
春秋館啓曰,今十二月十一日,本館秋冬等褒貶時,執筆堂上,當爲進參,而提學李源命,方在未肅拜,令政院待明朝牌招,以爲進參之地,何如?傳曰,允。
奎章閣啓曰,檢書官尹弼求,有身病,勢難供職,減下,其代以前薦人吳致鶴,依已例,除取才差下,令該曹口傳付軍職,使之冠帶常仕,何如?傳曰,允。
承文院啓曰,卽見盛京禮部咨文,則明年春季統巡箚派蓋妙城守尉載耀,限於十二月二十五日來省,自明年正月初一日起,至三月底止,前往巡査之處,預爲咨行知照云矣。回咨依例撰出,付撥下送灣府,傳給鳳城將處,以爲轉致盛京之地,何如?傳曰,允。
義禁府啓目,江華判官趙琦顯原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
辛未十二月初十日巳時,上御麟趾堂。進講入侍時,判府事柳厚祚,講官趙基應,參贊官李昌漢,侍讀官金裕行,記事官兪鎭學·徐正淳·李根命,各持詩傳第三卷,以次進伏訖。上曰,史官分左右。上開卷。基應讀自出其東門,止野有蔓草二章,仍釋義訖。以下缺
上在景福宮。停常參·經筵,
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大妃殿諸節,漸臻勝度,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方一貼製入事,榻前下敎。
政院啓曰,藝文提學李源命,疏批已下,卽爲牌招,何如?傳曰,允。
司饔院啓曰,今日供上生雉,腐傷體少,屢次點退,使之改色,與前無異。日勢漸晩,雖不得捧入,而該供人等所訴內,天氣隆寒,合氷已久,捉得無路,限捉得間,願以活鷄代封云矣。在前如此之時,曾有稟告代封之例,而莫重御供,自下不敢擅便,惶恐敢啓。傳曰,知道。代封。
兵曹啓曰,今月十四日,一內禁軍番次矣。該番將有闕之代,依承傳,口傳擬入之意,敢啓。傳曰,知道。
兵曹啓曰,五衛將金德坤,以其病難供職,呈狀乞遞,改差,何如?傳曰,允。
兵曹口傳政事,以李種兢爲內禁將。
以慶尙監司金世鎬狀啓,淸河縣監李純謙,以其親病,連呈辭狀,不得己罷黜事,傳曰,如此治績之人,何以遞解也?禮山縣監,令該曹口傳相換。
吏曹,淸河縣監李純謙,禮山縣監張胤植,已上相換事承傳。
大護軍李源命疏曰云云。答曰,省疏具悉。卿其勿辭行公。
辛未十二月十一日巳時,上御麟趾堂。進講入侍時,講官曺錫雨,參贊官金益容,侍讀官鄭學默,假注書車有聲,記事官兪鎭學·徐正淳·李根命,各持詩傳第三卷,以次進伏訖。上曰,史官分左右。上開卷。錫雨讀自溱與洧方渙渙兮,止溱洧二章,仍釋義訖。
上在景福宮。停常參·經筵。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大妃殿諸節,漸臻勝度,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方製入事,榻前下敎。
傳曰,檢校直閣姜,馳詣顯隆園,奉審摘奸,仍留監祭,仍詣健陵·華寧殿,一體奉審以來。
兪晠煥啓曰,明日傳香,禮房承旨,當爲齋宿。右承旨金益容,所當牌招,而拘於廳規,不得請牌,何以爲之?敢稟。傳曰,牌招。
吏曹啓曰,繕工監假監役官宋仁萬,以其身病,呈狀乞遞,改差,何如?傳曰,允。
義禁府啓目粘連,向前趙琦顯亦,言辭擧措,有違體例,縱或發明,焉逭當勘?以此照律,何如?啓依允。
又照目粘連,江華判官趙琦顯矣,本府議啓內,言辭擧措,有違體例,縱或發明,焉逭當勘?以此照律,罪杖八十收贖,奪告身三等,私罪。奉敎依允爲旀,功減一等爲良如敎。
辛未十二月十二日巳時,上御麟趾堂。進講入侍時,講官金在顯,參贊官兪晠煥,檢討官閔泳穆,記事官兪鎭學·徐正淳·趙鍾翼,各持詩傳第三卷,以次進伏訖。上曰,史官分左右。上開卷。在顯讀自鷄旣鳴矣,止還三章,仍釋義訖。上曰,鷄鳴章,聞蠅聲而爲鷄鳴,則或恐其晩,每存警畏之意,眞古之賢妃也。在顯曰,蠅之疑鷄,警於耳也,月之疑明,警於目也。心常恐晩,以疑爲眞,此可認賢妃,欲其君之早朝勤政也。上曰,甘與子同夢,情也,無庶予子憎,義也,此亦賢妃愛君之道也。昔文王之爲治,刑于寡妻,以御于家邦。此章賢妃,不下於二南之后妃矣。在顯曰,今此發問於小註,而瀜會貫通,聖學之高明,有可以仰揣矣。上曰,外有忠良之夾輔,內有賢妃之爲助,自可以國治矣。在顯曰,自古哲辟,以勤爲政,非徒良臣朝夕之誨,亦由賢妃夙夜之警。太王之太姜,王季之太任,文王之太姒,武王之邑姜是已。上曰,三山李氏註,周之姜后,齊之衛姜,楚之樊妃,皆稱賢妃,而許升之妻,亦謂貞女也。在顯曰,周之姜后,以宣王之晏朝,脫簪待罪,王乃勤政,遂致中興。楚之樊妃,以莊王之好獵,不食禽獸之肉,王乃感悔,竟成覇業。齊之衛姬,見桓公之足高氣强,警其好戰,此則賢妃也。許升之妻,流涕諫夫,升乃千里從師,卒以成名,此則貞女也。此皆見於他書矣。上曰,還章,人君好田獵,國人化之,不自知其非,反自相譽。處君師之位,一善一惡,人皆效則,此不可不愼也,小註云,哀公所致,此事,見於何書?在顯曰,在於小序。蓋上有好者,下有甚者,故吳王好劍客,百姓多瘡瘢,楚王好細腰,宮人多餓死。爲人君者,可不戒哉?上曰,雖或田獵,而與民同樂則好矣。在顯曰,聖敎然矣。治化已成,遊豫爲度,則百姓見羽旄之美·車馬之聲,而欣欣然有喜色,此之謂同樂也。上曰,不與民同樂,則擧疾首蹙頞也。在顯曰,鄒書進講,已有年矣,而至今領會,聖聰之卓越,萬萬欽仰。仍奏曰,向以進講筵說,每於淸宴時,更繹之意,仰達,而此於溫故知新之工夫,大有助焉。上曰,講說修入,則每取覽矣。上掩卷,仍敎曰,以苞苴事,屢有申飭,而近聞猶或有此弊云,豈有如許駭惋之習乎?在顯曰,苞苴之禁,前後飭敎嚴截,孰敢不奉承而復有此習乎?上曰,此等之習,固當痛懲,而姑爲容貸,今日此敎之後,若或復蹈前習者,自有入聞之道,斷當嚴繩矣。在顯曰,以聖上仁恕之德,不卽摘發而勘處,今有此令申之飭,而終不悛戢,則此自作之蘖,不可逭也。不知而犯者,猶謂眚災,而知而故犯者,自歸於怙從,雖施加倍之律,允合懲勵之典矣。上曰,果以三令五申之意,有此更飭,今日筵說,頒諸朝紙。
上在景福宮。停常參·經筵。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大妃殿諸節,漸臻勝度,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方一貼製入事,榻前下敎。
傳曰,在外玉堂許遞,政官牌招開政。
傳曰,呈告金吾堂上·春秋許遞,今日政差出。
傳曰,在外敦寧都正許遞,今日政差出。
政院啓曰,卽者社稷署官員來言,今此臘享大祭,神位版出安奉還時,提調一員,當爲進參,而都提調李裕元在外,提調金世均有身病,不得進參云。提調卽爲牌招,何如?傳曰,提調許遞,前望入之。
戶曹啓曰,前後加供,別單書入之意,敢啓。傳曰,知道。年前雲峴宮移屬尙宮一人·侍女一人·水母三人,合五供,移屬中宮殿。
三軍府啓曰,武臣中,熟鍊鞱略跗注之人,各薦幾人事,命下,而向於筵中,以試藝取才,有所仰奏矣。試取入格者,今爲十一人,故謹具別單書入之意,敢啓。傳曰,知道。
有政。吏批,行判書金世均,參判韓敬源,竝牌招不進,參議申錫年進。吏批啓曰,行判書金世均,參判韓敬源,竝牌招不進,小臣獨政未安,何以爲之?敢稟。傳曰,只出緊任。以洪在瓚爲修撰,李弼信爲敦寧都正,任百秀爲判義禁,沈承澤爲知義禁,鄭順朝爲同春秋,檢書官單吳致鶴。再政。以趙熙周爲假監役。兵批,參議崔尙儒進。
辛未十二月十三日巳時,上御麟趾堂。進講入侍時,講官朴珪壽,參贊官金聲根,侍讀官鄭學默假注書車有聲,記事官徐正淳·趙鍾翼,各持詩傳第三卷,以次進伏訖。上曰,史官分左右。仍開卷。珪壽讀自俟我於著乎而,止東方之日二章,仍釋義訖。
上在景福宮。停常參·經筵。
藥房都提調柳厚祚,提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日四物安神湯繼進之後,益有差勝〈之〉效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大妃殿諸節,漸臻勝度,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方一貼製入事,榻前下敎。
社稷提調前望入之,姜㳣落點。
傳曰,禮房承旨,馳詣宗廟·景慕宮,奉審摘奸以來。
以咸鏡監司金壽鉉狀啓,中軍金泰衡,城堞·衙舍,捐廩修建,褒奬,令該曹稟處事,傳曰,實績旣如是,實爲嘉尙,特許邊地履歷。
傳曰,發遣吏郞,諸執事淸齋與否,摘奸以來。
傳曰,明日出宮門路,以思政門爲之。
傳曰,永禧殿·景慕宮展謁,來正月旬前擇入。
三軍府別薦,出身李根應·南歧源·金永豐·金履坤·具鍾書·朴準鎔·李尙鉉·李奎賢·尹秉悳·李彰烈,閑良金錫容。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
宗親府啓曰,明日,卽天漢殿望奉審日次,臣明應,進詣擧行之意,敢啓。傳曰,知道。
吏曹啓曰,新除授江華判官鄭箕錫,以其親病,呈狀乞遞。親病旣如是,則有難强令赴任,改差,何如?傳曰,延安府使,令該曹口傳相換。
又啓曰,江華府判官鄭箕錫,延安府使李奭信相換事,命下矣。鄭箕錫前任安城郡守,解由未出,李奭信前任通川郡守,亦在解由未出中,何以爲之?敢稟。傳曰,勿拘。
吏曹,江華判官鄭箕錫,延安府使李奭信,已上相換事承傳。
禮曹啓曰,永禧殿·景慕宮展謁,來正月旬前擇入事,命下矣。令日官李秉洪推擇,則來正月初六日·初十日俱吉云。以何日定行乎?敢稟。傳曰,以初六日爲之。儲慶宮展拜,一體磨鍊。
兵曹啓曰,今十二月十六日社稷·宗廟·永寧殿·景慕宮臘享大祭時,守門當爲塡差,而本曹郞廳·都摠府郞廳·五衛將,除入直與差祭·呈辭·未肅拜·在外,排擬苟艱。依定式,軍門將官,代差以入之意,敢啓。傳曰,知道。
御營廳啓曰,本廳哨官尹廷淳,身病甚重,勢難察任,改差,何如?傳曰,允。
司僕寺啓曰,羅州牧場,方有釐整之事,難付生手,監牧官趙章夏,待瓜滿,姑爲仍任,何如?傳曰,允。
刑曹啓曰,卽接江原監司申應朝文移,則襄陽府徒一年半定配罪人金載玄,限滿云矣。取考曹上配案,則載玄,以拒逆官令罪,庚午六月到配,限滿的實。依法典放送後,徒流案頉下事,分付道臣之意,敢啓。傳曰,允。
辛未十二月十四日巳時,上御麟趾堂。進講入侍時,講官姜㳣,參贊官兪晠煥,檢討官李秀萬,記事官兪鎭學·徐正淳·趙鍾翼,各持詩傳第三卷,以次進伏訖。上曰,史官分左右。仍開卷。㳣讀自東方未明,止南山四章,仍釋義訖。
上在景福宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿調攝中,氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,大妃殿諸節,漸臻勝度,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
藥房口傳啓曰,大妃殿,昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑。千萬顒祝,惶恐敢啓。答曰,知道。大妃殿諸節,漸臻勝度,卿等不必入侍矣。
大妃殿進御四物安神湯,依前方一貼製入事,榻前下敎。
政院啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
傳曰,永禧殿香祝,亦當親傳矣,該房知悉。
傳曰,禮房承旨,馳詣社稷·宗廟·永寧殿·永禧殿·景慕宮,奉審摘奸以來。
傳曰,日寒如此,輕囚放釋。
傳曰,奉審閣臣入侍,
禮曹,太室追上尊號習儀,初度十二月二十一日,再度二十二日,三度二十八日。
以司謁口傳下敎曰,別監全寶錫擧措駭妄,定配。
兪晠煥啓曰,臣晠煥敬奉聖敎,馳往義禁府,取考囚徒案則無時囚。仍往典獄署,取閱囚徒案,則結案罪人二名,妖言騙財罪人一名,犯逋罪人五名,係是重囚,故仍囚。其餘他錢不報,敺打雜技,各司直囚罪人李興燁等二十六名,係是輕囚,故依傳敎放送之意,敢啓。傳曰,知道。
奎章閣啓曰,景慕宮望廟樓,今望奉審無頉之意,敢啓。傳曰,知道。
敦寧府啓曰,府郞廳等,今秋冬等褒貶等第,當爲磨勘,而以領事未差,不得爲之之意,敢啓。傳曰,知道。
忠勳府啓曰,今辛未年秋冬等褒貶,當爲磨勘,而有司堂上靈豐君臣朴永輔時在藩任,安昌君臣權有身病,無以備員,限內不得爲之之意,敢啓。傳曰,知道。
宗親府啓曰,今秋冬等,府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
禮曹啓曰,各陵園·本曹郞廳·四學童蒙敎官·通禮院·禮賓寺·東西活人署·圖畫署官員等,今辛未年秋冬褒貶等第以入,而宗廟署·社稷署·永禧殿·景慕宮·承政院·成均館·奉常寺·典牲署·掌樂院·東西氷庫·觀象監·內醫院·司譯院·典醫監·惠民署·東南關王廟官員等褒貶,各其司,領事·都提調·提調及堂上有故,不得一時磨勘之意,敢啓。傳曰,知道。
兵曹啓曰,本曹今辛未年秋冬等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
兵曹啓曰,宣傳官申泰益,五衛將李常烈·許濯·沈喜澤·韓復履,忠翊將金基柱,俱以病難供職,呈狀乞遞,竝改差,何如?傳曰,允。
吏曹啓曰,卽伏見全羅道褒貶啓本,則龍安縣監李遇永之遇字,誤以愚字書之。奏御文字,何等愼審,而如是誤錯,不審之失,不可無警。該道道臣推考,何如?傳曰,允。
三軍府啓曰,今日三廳薦揀擇時,取見薦單,則松都出身朴文翼·尹慶奎·龐友亮被選矣。一都之內,三人竝擧,不無淆雜之慮,多點之龐友亮,許令施行,其餘二人,更加詳採,以爲次次剡擧之意,分付宣傳官廳,何如?傳曰,允。
承文院啓曰,卽見盛京禮部咨文,則本年秋季統巡會哨緣由,具奏奉旨知照矣。依例撰出回咨,定禁軍,騎撥下送灣府,傳給鳳城將處,以爲轉致盛京之地,何如?傳曰,允。
以贊儀玄鍏拿處傳旨,傳曰,分揀。
刑曹啓曰,以司謁口傳下敎曰,別監金寶錫,擧措駭妄,定配事,命下矣。謹依下敎,罪人寶錫,忠淸道洪州牧定配所,卽爲押送之意,敢啓。傳曰,分揀放送。
刑曹啓曰,罪人金寶錫,忠淸道洪州牧定配所押送草記還入,傳曰,分揀放送事,命下矣。謹依傳敎,罪人金寶錫,卽爲放送之意,敢啓。傳曰,知道。
辛未十二月十五日巳時,上詣勤政殿月臺。社稷·宗廟·永寧殿·永禧殿·景慕宮臘享大祭香祝,親傳入侍時,行都承旨尹秉鼎,左承旨金聲根,右承旨金益容,左副承旨兪晠煥,右副承旨李昌漢,同副承旨閔羲軾,注書缺記事官金鶴鎭,別兼春秋朴定陽·金永穆·朴容大,檢校直提學閔升鎬,直提學南廷順,檢校直提學韓敬源,檢校直閣李鎬翼,待敎韓耆東,副提學洪遠植,典翰洪萬植,副校理鄭學默,修撰李秀萬,以次侍立。時至,通禮跪啓請外辦。上具翼善冠·袞龍袍,乘輿出思政門。藥房提調·副提調尹秉鼎,進前問候訖。仍詣勤政殿月臺。通禮跪啓請降輿。上降輿。通禮導上,入就版位南向立。引儀引諸獻官等,進詣版位之左。上跪。香室官員,奉香祝,跪授益容,益容以次跪受以進。上以次受之,以授獻官等。獻官等,以次跪受而興。上興。通禮導上,降就階下祗送位西向立。獻官等,奉香祝由正路出。上鞠躬祗送訖。聲根進前奏曰,笏記讀奏之做錯,萬萬駭然。當該通禮院官員,所當重勘,而本院請推之外,無他可施之罰,何以爲之乎?上曰,事過後拿處,可也。出擧條仍入幕次。少頃,通禮跪啓請出次。上出次,乘輿至思政門外。承旨請出標信解嚴。上還內,諸臣以次退出。
辛未十二月十五日巳時,上御麟趾堂。進講入侍時,判府事柳厚祚,講官李參鉉,參贊官李昌漢,侍讀官鄭學默,記事官兪鎭學·徐正淳·趙鍾翼,各持詩傳第三卷,以次進伏訖。上曰,史官分左右。仍開卷。參鉉讀自無田甫田,止敝笱三章,仍釋義訖。
辛未十二月十五日酉時,上御麟趾堂。奉審閣臣入侍時,右副承旨李昌漢,假注書車有聲,記注官尹相殷,記事官徐正淳,檢校直閣姜,以次進伏訖。上曰,史官分左右。仍命奉審閣臣進前。進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉,仍詣華寧殿,殿內奉審則安寧。還詣顯隆園,仍留監祭,將事安寧之意,敢達矣。
上在景福宮。停常參·經筵。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大妃殿諸節,漸臻勝度,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方一貼製入事,榻前下敎。
傳曰,再明日柑製,通方外爲之,試紙,用大好紙,處所以勤政殿,親臨磨鍊。
傳曰,在外敦寧都正許遞,今日政差出。
傳曰,傳命不審之中官黃胤明,從重推考。
議政府啓曰,卽見咸鏡前監司金壽鉉狀啓,則本營南北兵營及吉州牧各營邑,已爲新設砲科,而外他各邑鎭,亦依已例,課朔試放計劃,取優等各一人,明年爲始,各營親騎衛都試時,城津等十邑鎭,轉報北兵營,洪原等六邑,轉報南兵營,安邊等八邑,報來本營,與都試,一體登聞。閑良許赴殿試,出身施以加資事,請令廟堂稟旨分付矣。尙武之地,固圉之道,不容不如此後已,依狀請許施,何如?傳曰,允。
吏曹啓曰,繕工監假監役官趙熙周,以其身病,呈狀乞遞,改差,何如?傳曰,允。
有政。吏批,行判書金世均,參議申錫年,竝牌招不進,參判韓敬源進。吏批啓曰,行判書金世均,參議申錫年竝牌招不進,小臣獨政未安,何以爲之?敢稟。傳曰,仍爲之。以金裕行爲司諫,李鳳德爲掌令,趙性龜爲敦寧都正,檢書官單金養浩。再政。以黃普淵爲校理,李章億爲假監役。故折衝趙奎榮,贈戶參例兼,學行卓異,贈職事承傳。
兵批,判書姜㳣進。以趙性敎爲都摠管,趙載升爲宣傳官,梁柱漢·李南弼·李泰亨·鄭翯烈爲五衛將,崔錫琦爲忠翊將,韓用國·金基鍵·金利鍵爲昌德將,申聲均爲武兼。赴戰嶺別將單崔用鍵,中嶺別將單李勉夏。再政。以趙羲豐爲副摠管,宋啓憲爲右捕從。同知單李南弼,僉知三單梁柱漢·李泰亨·鄭翯烈。三政。以沈宜浩爲都摠經歷,同知單韓用國。四政。以李興魯爲訓鍊判官,同知單金基鍵。五政。以金秉圭爲訓鍊主簿,同知單金利鍵。六政。以朴昌連爲守門將,同知單崔錫琦。
以吏曹參議申錫年牌不進罷職傳旨,傳曰,只推。
義禁府啓曰,再明日柑製,通方外爲之時,本府都事,皆爲赴擧,只有武都事一員,當直入直,而本府入直·公事回公都事,及勤政門·隆文樓門·隆武樓門禁亂都事,無以推移。假都事五員,令該曹口傳差出,以爲分排擧行之地,何如?傳曰,允。
弘文館啓曰,校理金裕行,移拜司諫,上番闕直,事甚未安。典翰洪萬植,應敎趙秉鎬,副應敎朴定陽,校理姜,副校理鄭學默·李載純,竝卽牌招,推移入直,何如?傳曰,允。
追上尊號都監啓曰,冊寶封裹吉日,令日官推擇,則今月二十一日巽時爲吉云。以此日時定行之意,敢啓。傳曰,知道。
辛未十二月十六日辰時,上御麟趾堂。進講入侍時,講官趙性敎,參贊官金聲根,檢討官李秀萬,假注書金龜永,記事官徐正淳·趙鍾翼,各持詩傳第三卷,以次進伏訖。上曰,史官分左右。上誦前受音一遍訖,仍開卷。性敎讀自載驅薄薄,止猗嗟三章,仍釋義訖。上命授書算于性敎,上讀新受音十遍訖。性敎還納書算。上曰,載驅章,別無旨義,而猗嗟章,以禦亂兮,微意可見。射足以禦亂,誠不足以事母,表裏若是不同,其何以正國乎?性敎曰,然矣。家齊然後國治,而子道大乖,則不能齊家,將何以治國乎?況射藝者,尤非人君之所當先務也。上曰,然矣。射亦武技也,苟有用武之事,武臣自在,何用躬自執射乎?昔漢文帝,却千里馬,可謂知治國之道也。性敎曰,誠然矣。漢文帝之詔却千里馬,深得君人之道,至今爲美事。蓋人君,不作無益,不親細務。百司庶府,各有職掌,何必區區勞神於無益之末技乎?觀於此詩,人君取人之道,亦可以推知也。人之儀貌·技藝,外也末也,力學篤行,內也本也。大凡取人之道,必先內後外,貴本賤末,則鮮有所失,若徒以容貌,不考德行,則失人者多。故夫子曰,以貌取人,失之子羽。子羽狀貌雖惡,業修而名著,夫子所以稱之也。上曰,人君取人,當以實行爲本,豈以貌取之哉?性敎曰,然矣。晉之王衍,神采俊秀,而徒尙淸談,卒致晉末之亂,五代之安千秋,狀貌堂堂,而素欠文行,未免沒字碑之稱。張良人傑也,而狀貌如婦人好女,裵度賢相也,而其貌不揚,其身不長。觀夫四人者,賢不肖如彼懸甚,取人不當以貌,尤昭然可考矣。秀萬曰,車騶如是其盛,魯道如是其顯,行人如是其多,而文姜,猶無羞愧之心,豈弟游翔而忘返,則其違禽獸不遠矣。聲根曰,小註,亦有此意,而情態形容之著於詩,如畫工之妙。蓋詩人之鋪敍疑奧,可見一節之甚矣。上掩卷,命史官就座。又命退,諸臣以次退出。
上在景福宮。停常參·經筵。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大妃殿諸節,漸臻勝度,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方一貼製入事,榻前下敎。
政院啓曰,右承旨金益容,今日不爲仕進,卽爲牌招,何如?傳曰,允。
傳曰,明日進講停。
政院啓曰,卽者副校理鄭學默,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
議政府啓曰,右參贊趙性敎,除拜摠管矣。職務相妨,所帶摠管之任,今姑許遞,何如?傳曰,允。
弘文館啓曰,新除授校理徐相敦,時在忠淸道洪州地,經筵入番事緊,請斯速乘馹上來事,下諭。答曰,許遞。
又啓曰,副校理鄭學默,陳疏徑行,上番闕直,事甚未安,典翰洪萬植,應敎趙秉鎬,副應敎朴定陽,校理姜,副校理李載純,竝卽牌招,推移入直,何如?傳曰,允。校理一員未差之代,前望入之。
玉堂前望入之,金完秀落點。
傳曰,明日出宮門路,以思政門爲之。
弘文館啓曰,新除授校理金完秀,時在京畿高陽地,經筵入番事緊,請斯速乘馹上來事,下諭。答曰,依啓。
奎章閣啓曰,檢書官金養性,有身病,勢難供職,減下,其代以前薦人金卨鉉,依已例,除取才差下,令該曹口傳付軍職,使之冠帶常仕,何如?傳曰,允。
禮曹啓曰,卽接社稷署所報,則明日柑製試取時,本署官員,俱爲觀光云矣。依定式,本曹佐郞洪羲燮,假官差送,以爲代直後赴試之地,何如?傳曰,允。
禮曹啓曰,卽接永禧殿官員所報,則明日柑製試取時,本殿官員,俱爲觀光云矣。依定式,假官一員,令吏曹以成均館官員口傳啓下,以爲代直後赴試之地,何如?傳曰,允。
兵曹啓曰,慶尙監司金世鎬狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹,有更試草記之例,今日宣薦內禁衛試取時,同爲試取之意,敢啓。傳曰,知道。
又啓曰,嶺南別試武士,更爲試取事,草記允下後,以其本道入格技藝試取,則慈仁閑良朴英璡,病不上來,大邱閑良金章魯,蔚山閑良柳致璋,柳葉箭入格,大邱閑良金在煥,蔚山閑良崔震昊,片箭入格,金山閑良崔永萬,講書入格,永川閑良朴東春擧沙入格。在前抄上武士試取時,武技之中式者閑良,直赴殿試,能講與擧沙者閑良,或直赴會試,或軍門調用,依判下擧行矣。今此柳葉箭入格金章魯·柳致璋,片箭入格金在煥·崔震昊,講書入格崔永萬,擧沙入格朴東春,竝別單書入之意,敢啓。傳曰,知道。
摠戎廳啓曰,本廳中軍吳夏泳,身病甚重,勢難察任,改差,何如?傳曰,允。
兵曹,以李熙昇爲摠戎中軍。
副校理鄭學默疏曰云云。省疏具悉。爾其勿辭救護。
辛未十二月十七日巳時,上御麟趾堂。進講入侍時,講官趙基應,參贊官李昌漢,侍讀官鄭學默,假注書金龜永,記事官趙鍾翼·李根命,各持詩傳第三卷,以次進伏訖。上曰,史官分左右。仍開卷。基應讀自糾糾葛屨,止汾沮洳三章,仍釋議訖。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大妃殿諸節,漸臻勝度,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方一貼製入事,榻前下敎。
以司謁口傳下敎曰,追上尊號習儀,兼行於三度習儀。
議政府啓曰,卽見全羅右水使李敏宇狀啓,則琉球國漂人物故,屍體檢驗前,經先殯〈埋〉之差員,黑山鎭別將李繕罪狀,〈請〉令攸司稟處矣。假殯與厚埋,一從彼人攸願,則前此而未及檢驗,雖謂之忙後錯了可矣。該鎭將論罪一款,特爲安徐,至於掘檢,則不必重新擧行,以此分付,何如?傳曰,允。
兵曹啓曰粘連,觀此平安監司韓啓源狀啓,則中軍韓用昇,恩威竝行,軍民咸頌,城村賴安,衆情恐失。老江僉使李時默,修葺公廨,海防改觀,撫恤鎭民,流散還集,當此歉歲,亦多捐救,報苽在邇,鎭民願借。合有褒嘉之典,待瓜滿,特許仍任事,令該曹稟處亦爲白有臥乎所。中軍韓用昇之恩威竝行,城村賴安,僉使李時默之修葺公廨,流散還集,殊爲嘉尙,竝依狀請施行,何如?啓依允。
兵曹啓目粘連,觀此慶尙監司金世鎬狀啓,則晉州營將韓用默,到底綜明,旣嚴且廉,村無偸竊之患,民切惜去之情,姑爲仍任事,令該曹稟處亦爲白有臥乎所。旣嚴且廉,村無偸竊之患,民切惜去之情,依狀請施行,何如?啓依允。
兵曹啓目粘連,觀此慶尙監司金世鎬狀啓,則大丘營將朴愼永,材優幹辦,百務修擧,巨盜次第就捕,鎭隷無敢盜橫,民情安堵,輿情惜去,姑爲仍任事,令該曹稟處亦爲白有臥乎所。材優幹辦,百務修擧,鎭隷無敢盜橫,民情安堵惜去,依狀請施行,何如?啓依允。
辛未十二月十八日巳時,上詣勤政殿。柑製儒生通方外試取入侍時,行都承旨尹秉鼎,左承旨金聲根,右承旨金益容,左副承旨兪晠煥,右副承旨李昌漢,同副承旨閔羲軾,記事官兪鎭學·金鶴鎭,別兼春秋朴定陽·金永穆·朴容大,檢校直提學李載冕·閔升鎬,直提學南廷順,檢校直提學韓敬源,檢校直閣洪殷謨·李鎬翼·姜,待敎韓耆東,檢校副提學李明應,副提學洪遠植,典翰洪萬植,修撰李秀萬,副修撰尹用求·閔泳穆,以次侍立。時至,通禮跪啓請外辦。上具翼善冠·袞龍袍,乘輿出思政門。藥房提調金炳喬,副提調尹秉鼎,進前問候訖,仍詣勤政殿。通禮跪啓請降輿,上降輿陞座。秉鼎奏請出標信開布城,使儒生入場,仍讀奏入門單子訖。又奏曰,從陞中,有試官蒙點人,使之下去,一體行禮乎?上可之。讀券官朴珪壽·金尙鉉·韓敬源,對讀官申錫年·李會正·趙肅夏·李鎬翼·姜·洪萬植,行四拜禮訖,以次就位。上命試官進前,珪壽等進前。上命書表題,擬周群臣賀百室盈止。珪壽等跪書讀奏訖。萬植等,捧出懸之。上命試官權退,仍入小次。秉鼎,以司謁入稟,先張已入,請出標信開布城,使呈券儒生次次出送。又稟收券旣多,考試何如,上命考試。又稟取幾人,上命取十人。少頃,上出次,命行科次。萬植讀奏第一張句訖,珪壽跪稟書等。上曰,第一張書正三下,第二張書草三下,其餘竝書次上。珪壽書等訖。承旨坼封內讀奏訖。上命書傳敎曰,柑製居首表三下進士韓章錫,直赴殿試,之次草三下幼學朴容奭,直赴會試,之次次上幼學蔡恒九等二人,竝給二分,之次次上幼學趙秉弼等二人,給一分,之次次上生員李命宰等四人,各陸奏約選一件賜給。又命書傳敎曰,入格儒生,明日待令。通禮跪啓禮畢。上降座,仍至思政門外。承旨請出標信解嚴。上還內,諸臣以次退出。
上在景福宮。停常參·經筵。
藥房提調金炳喬,副提調閔羲軾啓曰,親臨柑製,勞動旣多,伏未審夜間,聖體若何,寢睡·水刺之節,何如?大妃殿調攝中,氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大妃殿諸節,漸臻勝度,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方一貼製入事,榻前下敎。
傳曰,弘文提學有闕之代,前望入之。
弘文提學前望入之,金尙鉉落點。
傳曰,右副承旨許遞,前望入之。
承旨前望入之,韓聖根落點。
傳曰,公事不審之中官鄭泰吉,推考。
傳曰,入格儒生入侍。
以李時泓拿處傳旨,傳曰,分揀。
三軍府啓曰,京畿朔寧郡砲軍二十名,忠淸道淸安縣砲軍二十名,設置報來之意,敢啓。傳曰,知道。
兵曹啓曰,謹依口傳下敎,左右番武藝別監技藝居首孫有貞·張永祿,木布各二疋,之次韓弘旭·辛興吉,木布各一疋題給之意,敢啓。傳曰,知道。
辛未十二月十九日巳時,上御麟趾堂。進講入侍時,講官鄭基世,參贊官兪晠煥,檢討官洪在瓚,記事官兪鎭學·徐正淳·趙鍾翼,各持詩傳第三卷,以次進〈伏〉訖。上曰,史官分左右。仍開卷。基世讀自園有桃,止園有桃二章,仍釋義訖。上曰,此章,詩人憂其國小而無政,歌謠以行乎國中。魏侯若聞以大悔悟,急爲扶顚持危之謀,發政施仁,銳意爲治,則晉豈能驟滅其國乎?基世曰,國之治亂,不在乎壤地之小大也。孟子告滕文公曰,今滕絶長補短,將五十里也,猶可以爲善國矣。上曰,湯以七十里,爲政於天下,文王方百里以興,國之興廢,不在壤地之大小矣。基世曰,詩人之興物,有所可觀者。桃棘果之小者,亦用其實,以爲殽食,以興,國有民雖寡,能用則治,今不能用其民,故心憂之也。詩人旣有憂國之心,至發於歌謠,則必以謀國之道,宜有所咨詢,而人皆責之驕而不之問焉,此所以魏國之不能扶危者也。古者聖王,立誹謗之木,擇芻蕘之言,以致郅隆之化,其治亂之道,於此可見矣。上曰,魏以地狹而偏急如此,而何以傳世長久乎?基世曰,魏俗儉嗇褊急,而不聽忠臣志士之言,亦不能悔悟,故歷年不過五六十年,爲後人之歎惜也。上曰,雖無歌謠之詠歎,亦知其國政之如何,而況有忠臣志士,憂國詠歎,發爲歌謠,旣已如此,而猶不能知,國何以爲國乎?基世曰,古者太師,陳詩以觀民風,欲知其風俗之美惡,政令之得失矣。今此魏國,政事日非而不自知,反責其憂國永歎之人,而自以爲非,此與子思之告衛君曰,君之國事,將日非矣,君出言,自以爲是,而卿大夫莫敢矯其非,大夫出言,自以爲是,而士庶人莫敢矯其非者,相似矣。晠煥曰云〈云〉。在瓚曰云云。上掩卷,仍敎曰,領府事近節,何如?基世曰,臣父近幸如前樣矣。上曰,其間還營,日昨上來耶?基世曰,爲幹營務,四五日留營,而日前上來矣。上命史官就座,仍命講官先退。又命退,諸臣以次退出。
辛未十二月十九日午時,上御慈慶殿。入格儒生入侍時,左副承旨兪晠煥,記事官兪鎭學·徐正淳·趙鍾翼,以次進伏,進士韓章錫等,序立階下訖。上曰,史官分左右。晠煥進前奏曰,待令儒生,使之陞堂,奏職姓名乎?上可之。章錫等,以次進前奏職姓名訖,退立階下。晠煥奏請頒賞。儒生等,行四拜禮訖,仍退出。晠煥奏曰,笏記讀奏,做錯非細,致勤下詢,萬萬駭然。當該通禮院官員,所當重勘,而本院請推之外,無他可施之罰,何以爲之乎?上曰,拿處,可也。出擧條上命史官就座。仍命退,承史以次退出。
上在景福宮。停常參·經筵。
藥房都提調柳厚祚,提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿調攝中,氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,大妃殿諸節,漸臻勝度,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
藥房口傳啓曰,大妃殿昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑。千萬顒祝,惶恐敢啓。傳曰,知道。大妃殿諸節,漸臻勝度,卿等不必入侍矣。
大妃殿進御四物安神湯,依前方一貼製入事,榻前下敎。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
傳曰,嫡王孫·王孫之折受與供上,宜居於大君·王子之下,郡主·縣主,宜居於公主·翁主之下。其餘嬪以下,亦有隆殺之別,而度支定例,多有未遑者存。令度支更爲從量釐正,別單以入。
傳曰,奉保夫人梁氏·金氏,旣已身死,供上置之,墓土價,各二千兩,自惠廳題給,以此定式。
傳曰,奉保夫人李氏供上,自壬申正月爲始,依例磨鍊。
傳曰,奉保夫人旣有供上,則月祿疊授,事甚無義。祿牌,自今永革事,分付吏·戶曹。
傳曰,百官頒祿,與員役·軍兵放料,以當朔排定,已有著式矣。今當歲底,殘司冷官·員投·軍兵,許多艱乏之狀,不見是圖。自今年爲始,正月條則例於以臘月分給事,分付戶曹·長興庫·各營·各司。
傳曰,副學·典翰外,玉堂竝許遞,政官牌招開政。
傳曰,在外敦寧都正許遞,今日政差出。
禮曹,來壬申年二月初四日,行社稷大祭,香祝親傳,取稟,奉敎敬依。
禮曹,來壬申二月初六日,行景慕宮春享大祭親祭,取稟,奉敎恭依。
弘文館啓曰,應敎·副應敎,校理二員,副校理二員,修撰二員,副修撰二員未差,下番闕直,事甚未安。檢校典翰李起鎬·李承宇·權鼎鎬·金性均,竝卽牌招,推移姑降入直,何如?傳曰,允。
吏曹啓曰,繕工監假監役官李章億,以其身病,呈狀乞遞,改差,何如?傳曰,允。
兵曹啓曰,內禁將李種兢,宣傳官李南輯,五衛將梁柱漢·李南弼·李泰亨·鄭翯烈,忠翊衛將崔錫琦,俱以病難供職,呈狀乞遞,改差,何如?傳曰,允。
兵曹啓曰,昌德宮衛將金基鍵·韓用國·金利鍵,俱以病難供職,呈狀乞遞,竝改差,何如?傳曰,允。
有政。吏批,行判書金世均,參議申錫年,竝牌招不進,參判韓敬源進。
吏批啓曰,行判書金世均,參議申錫年,竝牌招不進,小臣獨政未安,何以爲之?敢稟。傳曰,仍爲之。以朴定陽爲應敎,金演壽爲副應敎,朴容大·洪健植爲校理,黃普淵·李秀萬爲副校理,李載純·鄭學默爲修撰,徐相敦·李晩耆爲副修撰,洪載厚爲敦寧都正,檢書官單金卨鉉。再政。以安孝定爲假監役,學諭單金承勳。三政。以李鎬仁爲假監役。假監役安孝定,今超通政,朝官年八十,依法典加資。
兵批,判書姜㳣進。以李源命爲都摠管,朴承大爲宣傳官,李元會爲內禁將,申郁朝·李寅七·崔敬善·金錫龍爲五衛將,朴膺臣爲曹司五衛將,趙秉行爲忠翊將,金魯成·金啓憙·申衡淳爲昌德將,韓昌履爲訓鍊判官,宋述煥爲三防別將。大邱營將朴愼永,晉州營將韓用默,以上姑爲仍任事承傳,平安監營中軍韓用昇,老江僉使李時默,待瓜滿,特許仍任事承傳。再政。以金基昇爲訓鍊主簿。同知單金魯成,僉知三單申郁朝·李寅七·朴齊臣。三政。以徐學錫爲守門將,同知單金啓憙。
以吏曹參議申錫年,牌不進罷職傳旨,傳曰,只推。
傳曰,文廟釋奠·南壇祭,竝以親臨磨鍊。
傳曰,右副承旨許遞,前望入之。
承旨前望入之,王庭揚落點。
兪晠煥啓曰,行都承旨尹秉鼎,左承旨金聲根,右承旨金益容,不爲仕進,同副承旨閔羲軾藥院進,院中只有臣一人,伴直無人。新除授左副承旨王庭揚,所當牌招,而拘於廳規,不得請牌,何以爲之?敢稟。傳曰,牌招。
辛未十二月二十日巳時,上御麟趾堂。進講入侍時,右議政洪淳穆,講官朴珪壽,參贊官兪晠煥,侍講官洪萬植,記事官兪鎭學·金鶴鎭·趙鍾翼,各持詩傳第三卷,以次進伏訖。上曰,史官分左右。仍開卷。珪壽讀自陟彼岵兮,止十畝之間二章,仍釋義訖。
上在景福宮。停常參·經筵。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大妃殿諸節,漸臻勝度,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方一貼製入事,榻前下敎。
政院啓曰,來二十五日朝參日次,而徽慶園忌辰祭齋戒相値,頉稟之意,敢啓。傳曰,知道。
尹秉鼎啓曰,左承旨金聲根,今日不爲仕進,卽爲牌招,何如?傳曰,允。
傳曰,今日大院君晬辰,令都承旨問候以來。
傳曰,金吾堂上竝許遞,前望入之。
金吾堂上前望入之,判義禁金世均,知義禁朴珪壽,同義禁李參鉉·趙性敎落點。
弘文館啓曰,下番姑降入直,事甚未安。新除授修撰李載純,副修撰李晩耆,竝卽牌招,推移入直,應敎朴定陽,副應敎金演壽·洪健植·朴容大,副校理黃普淵·李秀萬,一體牌招察任,何如?傳曰,允。
弘文館啓曰,新除授修撰鄭學默,時在廣州地,副修撰徐相敦,時在忠淸道洪州地,經筵入番事緊,請竝斯速乘馹上來事,下諭。答曰,許遞,前望入之。
玉堂前望入之,修撰金永穆,副修撰閔泳穆落點。
王庭揚啓曰,行都承旨尹秉鼎,須資出去,左承旨金聲根,傳旨未下,右承旨金益容式暇,右副承旨兪晠煥,追上尊號習儀進,同副承旨閔羲軾藥院進,院中只有臣一人,伴直無人,左副承旨卽爲牌招,何如?傳曰,允。
以左承旨金聲根牌不進罷職傳旨,傳曰,只推。
議政府啓曰,萊伯之再報其瓜,行且不遠矣。此倅之茂績,已是京外之所聞所知,而城堞之修築,邊門增重,田結之改量,民勢獲安,似此良手,群情猶恐或失。東萊府使鄭顯德,待箇滿,更加一瓜仍任,益責成效,何如?傳曰,允。
御營廳啓曰,本廳諸將官,今年射講都計劃居首人,別單書入之意,敢啓。傳曰,知道。
摠戎廳啓曰,本廳諸將官,今辛未年射講居首人,依例別單書入之意,敢啓。傳曰,知道。
辛未十二月二十一日巳時,上御麟趾堂。進講入侍時,同經筵徐璟淳,參贊官王庭揚,檢校典翰權鼎鎬,假注書李會龍,記事官徐正淳·趙鍾翼,各持詩傳第三卷,以次進伏訖。上曰,史官分左右。仍開卷。璟淳讀自坎坎伐檀,止伐檀三章,仍釋義訖。
上在景福宮。停常參·經筵。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?昨日四物安神湯繼進之後,益有差勝之效乎?臣等率諸御醫,趁早入診,詳承症候,議定當進湯劑爲宜。臣等不任區區憂慮,敢來問安,竝此仰稟。答曰,知道。大妃殿諸節,漸臻勝度,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿進御四物安神湯,依前方一貼製入事,榻前下敎。
傳曰,伏承大妃殿敎,若曰,輪直今至幾朔,且當歲底,而近日諸節,快有勝度,輪直置之事,屢有所懇惻之敎。雖不敢遽爾撤直,其在道理,豈敢不承順?輪直與別入直,姑爲撤罷。
藥房口傳啓曰,大妃殿諸節,快有勝度,今伏承本院輪直,姑爲撤罷之命,日夕憧憧憂慮之餘,誠不勝萬萬歡欣慶忭。而第伏念諸節,尙在靜攝,湯劑連爲繼進,尤宜詳承症候,隨時議定,則臣等有不敢遽然撤退,敢此齊籲。伏乞亟許,臣等依前入直,千萬顒祝,惶恐敢啓。答曰,不必如是,卽爲退去。
傳曰,大妃殿進御四物安神湯,自明日停止。
傳曰,永惠翁主駙馬,今當揀擇,自十二歲至十四歲禁婚,而四祖無顯官者·應頉者外,捧單。初揀擇日字,以來正月念後擇入。
禮曹啓曰,永惠翁主駙馬,今當揀擇,自十二歲至十四歲禁婚,而四祖無顯官者·應頉者外,捧單,初揀擇日字,以正月念後擇入事,命下矣。初揀擇吉日,令日官李秉洪推擇,則來正月二十六日辰時爲吉云,以此日時擧行,而京外當爲知委,京中則今十二月三十日,外方近道則來正月初五日,中道則同月初十日,遠道則同月十五日定限,捧單子上送事,撥馬行會。而自前駙馬揀擇時,國姓及他貫籍李氏,當代異姓八寸親,寡家及只有父者,形體有疾者,出繼子之已出立案者,竝勿禁婚。此七條外,家長之遭故者,及鄕品家,僉·萬戶之類,竝勿捧單。今亦依此知委,何如?傳曰,允。
傳曰,入直玉堂許遞,前望入之。
玉堂前望入之,副校理李秀萬,副修撰李載悳落點。
傳曰,齊陵·厚陵,當親祭矣,該房知悉。日字,以來壬申三月旬前擇入,臨津渡涉時,舟橋置之,以結船等待。
傳曰,齊陵·厚陵親祭後,詣麗太祖顯陵親行奠酌禮矣,該房知悉。
以司謁口傳下敎曰,齊陵·厚陵幸行時,軍令,待下敎。
禮曹啓曰,宸誠所格,皇穹垂佑,大妃殿患候,遄臻康復,慶溢宮闈,歡均朝野。告廟·頒敎·陳賀等節,係是應行之例,卽爲擇吉擧行,何如?傳曰,待下敎擧行。
禮曹啓曰,傳曰,齊陵·厚陵親祭矣,該房知悉。日字,以來壬申三月旬前擇入事,命下矣。令日官推擇,則來三月初六日·初七日俱吉云,以何日定行乎?敢稟。傳曰,以初一日定行。
弘文館啓曰,新除授修撰金永穆,副修撰閔泳穆,竝卽牌招察任,何如?傳曰,允。
傳曰,鳥嶺作變賊漢之捉上京廳者,間因事故,未及處分矣。捕廳在囚罪人鄭歧鉉·李弼濟·鄭玉鉉,竝捉上王府,設鞫得情。傳曰,委官,右議政爲之。
事變假注書金昌倫改差,代以柳爲事變假注書。
傳曰,內侍府書員之捕廳在囚兩漢罪狀,令廟堂稟處。
左右捕盜廳啓曰,因鞫廳標紙,臣廳在囚罪人鄭歧鉉·李弼濟·鄭玉鉉等,押送義禁府之意,敢啓。傳曰,知道。
義禁府啓曰,罪人鄭歧鉉·李弼濟·鄭玉鉉,具格拿來,南間囚之意,敢啓。傳曰,知道。
義禁府啓曰,今此推鞫時,假都事十員,令該曹口傳差出,以爲擧行之地,何如?傳曰,允。
義禁府問事郞廳四單,朴定陽·趙肅夏·洪殷謨·金奎軾。
摠戎廳啓曰,本廳哨官鄭鶴善,身病猝重,勢難察任,改差,何如?傳曰,允。
吏曹啓目,粘連,觀此弘文館校理洪健植上疏,則以爲臣兄臣遠植,方帶副提學矣。臣所兼春秋之銜,其爲應避,與前無異,亟遞臣所帶兼銜亦爲白有臥乎所。相避之法,在下當遞,弘文館校理洪健植所帶春秋館記注官之銜,今姑減下,何如?啓依允。
校理洪健植疏曰云云。省疏具悉。疏辭下該曹稟處。
辛未十二月二十二日巳時,上御麟趾堂。進講入侍時,講官李承輔,參贊官金益容,檢討官李晩耆,假注書李允宇,記事官徐正淳·趙鍾翼,各持詩傳第三卷,以次進伏訖。上曰,史官分左右。仍開卷。承輔讀自碩鼠碩鼠,止碩鼠三章,仍釋義訖。
上在景福宮。停常參·經筵。
藥房都提調柳厚祚,提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中,氣候,何如?輪直雖已撤罷,下情不勝憧憧。臣等率諸御醫,趁早入侍,詳承症候議定繼進當否爲宜。臣等不任區區伏慮,敢來問安,竝此仰稟。答曰,知道。大妃殿諸節,快有勝度,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,卽者檢閱趙鍾翼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金鶴鎭·徐正淳,謂有館規,聯疏徑出,原疏纔已退却矣。竝所當禁推傳旨,而此與無端徑出有異,推考警責,仍卽牌招,推移入直,何如?傳曰,允。
以檢閱金鶴鎭·徐正淳牌不進罷職傳旨,傳曰,只推。
以平安監司韓啓源狀啓,厚昌郡富盛面杜芝洞山間匪類,乘夜越來,放火民家,不善防守,以致犯越,該郡守趙瑋顯罪狀,令攸司稟處,事關邊情,常時不飭,臣亦惶恐待罪事,傳曰,卿勿待罪。該倅則未及戒嚴設備,有此豕突之患,不必論勘,姑令戴罪擧行。被燒民戶,從厚助給,趁卽結構奠接,毋至失所棲屑之嘆事,分付,可也。
以平安兵使趙台顯狀啓,厚昌山間匪類,放火民家,該郡守趙瑋顯罪狀,令攸司稟處,不飭之失,惶恐待罪事,傳曰,卿其勿待罪事,回諭。
奎章閣啓曰,檢書官金卨鉉,有身病,勢難供職,減下,其代以前薦人宋鍾悳,依已例,除取才差下,令該曹口傳付軍職,使之冠帶常仕,何如?傳曰,允。
又啓曰,原任直閣李承五,母喪卒哭日,依定式,遣檢書官,勸肉以來之意,敢啓。傳曰,知道。
戶曹啓曰,謹奉傳敎,嫡王孫·王孫以下折受結釐正,別單書入之意,敢啓。傳曰,知道。
義禁〈府〉啓曰,文書浩繁,擧行多端,掌樂正李敦夏,副司果趙宇熙,校理洪健植·朴容大,問事郞廳加差下,何如?傳曰,允。
罪人弼濟等原情,又推後,捧遲晩。
罪人弼濟等捧結案。
義禁府罪人弼濟,年四十七,結案白等,矣身根脚段,父鍾源,父矣父元圭,母安召史,母矣父奎默,竝只故白良乎,父母以胎生於忠淸道洪州地,移居于鎭川地,入籍居生是白乎旀。行凶節次段,本以獰悍之性,素蓄凶逆之圖,出沒湖·嶺,嘯聚徒黨,憑藉讖緯,煽動人心。所綢繆者,興訛造訕,所包藏者,稱兵召亂,作變不止一再。其地則鎭川·晉州·寧海,化身可謂千億,變名則明叔·成七·濟潑。閃忽叵測,凶譎益甚,假托儒會,萃匪類於嶺藪,謀奪兵械,逞狂鋒於郡邑。妄稱岐鉉之不凡,看作奇貨,直指海島而爲期,肆發大談。凶肚逆腸,已盡掀露,寸斬萬戮,猶有餘罪。向來漏網,神人共憤,終爲就縛,天綱莫逭,覆載之所不容,晷刻之所難貸。謀反大逆不道的實,遲晩的只罪。大明律謀反大逆條云,凡謀反及大逆,但共謀者,不分首從,皆凌遲處死,同律死囚覆奏大報條云,其犯十惡之罪,應死者,決不待時亦爲白有臥乎等用良,弼濟段,不待時凌遲處死爲白乎事。
義禁府罪人岐鉉,年三十五,結案白等,矣身根脚段,父東基,父矣父煥耆,母朴召史,母〈矣〉父志和,竝只故白良乎,父母以胎生於京畿龍仁,移居于忠淸道丹陽地,入籍居生是白乎旀。行凶節次段,梟獍之腸,鬼蜮其性,締結無賴之輩,醞釀不軌之圖。稱樵雲以道僧,妖書往來,號弼濟爲異人,凶謀綢繆。妄信誕說,敢懷射天之謀,假托儒會,相與指日爲期。稔惡旣極,律凶愈甚,以至關防莫嚴之地,有此軍器圖奪之計。惟其蛇盤蚓結,便作萑盜之勢,苟或豕突狼奔,幾致莽戎之變。神目如電,醜類莫逃,賊首墮水,罪人其得。情節畢露於捕招,斷案已著於鞫供,三尺自在,一刻難貸。謀反大逆的實,遲晩的只。大明律謀反大逆條云,凡謀反及大逆,但共謀者,不分首從,皆凌遲處死,同律死囚覆奏待報條云,其犯十惡之罪,應死者決不待時亦爲白有臥乎等用良,岐鉉段,不待時凌遲處死爲白乎事。
義禁府罪人玉鉉,年三十八,結案白等,矣身根脚段,父德基,生父東基,父矣父煥日,母召史,母矣父名不知,竝只故白良乎,父母以胎生於京畿龍仁地,移居于忠淸道丹陽地,入籍居生是白乎旀。知情不告節次段,岐鉉爲弟,弼濟與交,甘作逋逃之淵藪,轉成奸究之根窩。指日約束,與共烏合之徒,乘夜窺覘,同赴鳥嶺之會,爛熳和應,掀露無餘,綢繆包藏,憤惋差甚。屢指輸款,難掩凶圖之潛蓄,斷案旣成,焉逭王章之莫嚴?知情不告的實,遲晩〈的〉只罪。大明律謀反大逆條云,知情故縱隱藏者斬,同律死囚覆奏待報條云,其犯十惡之罪,應死者決不待時亦爲白有臥乎等用良,玉鉉段,不待時斬爲白乎事。
問事郞廳,以鞫廳大臣意啓曰,罪人弼濟罪犯,係是劇逆大憝,不可晷刻假息於覆載之間。旣捧結案,軍器寺前路,不待時凌遲處死,仍令王府,考适·雲例擧行,何如?傳曰,允。
傳曰,推鞫撤罷。
議政府啓曰,卽見左右捕盜廳所報,則江華押上强盜姜斌煥·李轍根·金所回,到底鉤覈,則姜斌煥,本以無恒産之類,東西漂泊,昨冬與李轍根,遂設欺騙富民之計,僞造木印,偕往海西,不諧而歸。轉到助浦,有寧遠上納錢裝載船,故敢生剽奪之心,同乘其船,行到玉浦,拔刀刺殺三人,令轍根使喚所回,結縛舡中諸人之際,爲浦民被捉云矣。由來醞釀,無往非絶悖至慝,而況于貨殺人,若是兇憯,前後情跡,有不足晷刻容貸。罪人姜斌煥·李轍根,出付該營,大會軍民,梟首警衆。至於金所回,藉曰年幼沒覺,隨往隨來,而行凶之場,干連則然矣。移送秋曹,嚴刑一次,遠惡地,限己身定配,勿揀赦典事,分付,何如?傳曰,允。
議政府啓曰,卽見左捕廳所報,則京江舡主鄭仲億,捧載扶安大同八百石,七月到泊江華,竝爲斥賣,更往古阜等地,歇價貿穀,九月晦間,上納京廳云矣。公穀所重,果何如,而姿意幻弄,私自放賣,最晩入倉,乃至三朔之久?此雖與全數乾沒,煞有間焉,若其情跡之叵測,不可以公納之苟然入充,有所闊狹,而此而傅生,國法無可施之地。在囚罪人鄭仲儉,出付該營,大會軍民,梟首警衆,何如?傳曰,莫重國穀,恣意幻弄,顧其罪雖難闊狹,而第其公穀已準充,則此與乾沒有異矣。特推好生之意,移送秋曹,嚴刑一次,遠惡地充軍,勿揀赦典。
議政府啓曰,傳曰,內侍府書員之捕廳在囚兩漢罪狀,令廟堂稟處〈事〉,命下矣。僞踏啓字,雖有首從之別,國穀之積年偸竊,數至幾千石之多,則此其罪,固無彼此之殊。況郭漢之僞踏啓字,太漢畢竟相和而相應,則亦豈但以知情不告定罪也乎?在囚罪人郭允基·太敬瑨,竝出付該營,大會軍民,梟首警衆,何如?傳曰,允。至於太漢,則愚蠢沒覺者也。僞踏啓字,旣有首從之可分,國穀偸竊,亦由郭漢之所爲,則不可無輕重之別。特貸一縷,移送秋曹,嚴刑一次,遠惡地充軍,勿揀赦典。
左右捕盜廳啓曰,謹依議政府草記批旨,臣廳在囚罪人鄭仲儉,移送秋曹之意,敢啓。傳曰,知道。
又啓曰,謹依議政府草記批旨,臣廳在囚罪人姜斌煥·李轍根·郭允基等三漢,竝出付御營廳之意,敢啓。傳曰,知道。
又啓曰,謹依議政府草記批旨,臣廳在囚罪人太敬瑨·金所回等兩漢,爲先移送秋曹之意,敢啓。傳曰,知道。
御營廳啓曰,謹依啓下傳旨,罪人姜斌煥·李轍根·郭允基,竝當爲梟首,而今已日暮。薄昏勿以死刑,載在法典,明日擧行之意,敢啓。傳曰,知道。
兵曹啓目粘連,觀此全羅兵使柳寅協狀啓,則順天營將洪運燮,詗盜恤民,各盡其宜,村絶報警,民無橫罹。羅州營將李敏哲,剛明戢盜,有口皆誦,又捐薄廩,衙舍改觀。俱以瓜限,軍民莫不願借,令該曹稟處亦爲白有臥乎所,順天營將洪運燮之村絶報警,民無橫罹,羅州營將李敏哲之剛明戢盜,有口皆誦,又捐限薄廩,衙舍改觀,殊爲嘉尙。今若瓜限而差代,實有虧簣之歎,兩鎭營將,姑爲仍任,俾責成效之地,何如?啓依允。
吏曹啓目粘連,觀此弘文館副校理黃普淵上疏,則以爲,臣外從四寸兄都承旨臣尹秉鼎,方帶春秋館修撰官矣。臣之所帶兼記注官之銜,其爲應避,典式攸在,照例遞改亦爲白有臥乎所,相避之法,在下當避,弘文館副校理黃普淵,所兼春〈秋〉館記注官之銜,今姑減下,何如?啓依允。
副校理黃普淵疏曰,伏以臣,日昨伏奉玉署除旨,召牌儼臨,臣感恩怵義,雖已張皇出肅,而臣外從四寸兄都承旨臣尹秉鼎,方帶春秋館修撰官矣。臣之所兼記注之銜,其爲應避,典式攸在,玆敢短章控籲。伏乞聖明,俯垂鑑諒,亟令選部,照例遞改,以存公格,不勝幸甚。臣無任云云。省疏具悉。疏辭,下該曹稟處。
檢閱趙鍾翼疏曰,伏以臣,卽接家信,則臣母素患痰癖之祟,近又添劇,委頓床玆,家僮踵至,歸視是促。臣聞此報,方寸煎灼,按抑不得,玆敢忙陳短章,徑出禁扃。伏乞聖慈,俯賜諒察,亟遞臣職,俾便救護,仍治臣罪,以昭法紀焉云云。省疏具悉。爾其勿辭救護。
上在景福宮。停常參·經筵,
藥房副提調閔羲軾啓曰,伏未審夜間,聖體若何,寢睡·水刺之節,何如?大妃殿調攝中氣候,何如?輪直雖已撤罷,下情不勝憧憧。臣率諸御醫,趁早入侍,詳承症候,議定繼進當否爲宜。臣不任區區任伏慮,敢來問安,竝此仰稟。答曰,知道。大妃殿諸節,快有勝度,爾不間必入侍,逐日間問安,竝置之。大王大妃殿·王大妃殿·大妃殿·中宮殿,口傳問安。答曰,知道。
傳曰,大君以下折受結與供上,今爲釐正矣。以此著式,更爲刊印於定例事,分付度支。
政院啓曰,左右史不可不備。檢閱金鶴鎭·徐正淳,旣有只推之命,竝卽牌招,推移入直,何如?傳曰,允。
以檢閱金鶴鎭·徐正淳牌不進罷職傳旨,傳曰,只推。
傳曰,法司堂上竝許遞,政官牌招開政。
傳曰,在外敦寧都正許遞,今日政差出。
以全羅監司李鎬俊狀啓,古阜郡守朴奎東,頌聲蔚然,隣境豎碑,公廨繕葺,軍器修補,民瘼矯捄,前後捐廩,合爲萬餘兩。扶安縣監鄭友鉉,捄弊修械,不費民力,且設火砲,其所捐財,亦近萬數。旣著茂績,合施褒賞事,竝令該曹稟處事,傳曰,兩倅之如是捐廩,極爲嘉尙。古阜郡守朴奎東陞敍,以別薦例施行,扶安縣監鄭友鉉,施以璽書之典。
吏曹啓曰,繕工監假監役官李鎬仁,以其身病,呈狀乞遞,改差,何如?傳曰,允。
兵曹啓曰,宣傳官金東壽,五衛將申郁朝·李寅七·金錫龍,忠翊衛將趙秉行,昌德宮衛將金魯成·金啓憙·申鳳淳,俱以病難供職,呈狀乞遞,竝改差,何如?傳曰,允。
有政。吏批,行判書金世均,參判韓敬源,竝牌招不進,參議申錫年進。吏批啓曰,行判書金世均,參判韓敬源,竝牌招不進,小臣獨政未安,何以爲之?敢稟。傳曰,只出緊任。以李豐翼爲刑曹判書,南性元爲判尹,尹泰經爲刑曹參判,金基纘爲左尹,李奎夏爲右尹,丁義轍爲敦寧都正,李起鏞爲刑曹參議,檢書官單宋鍾德。再政。以徐美淳爲假監役。
兵批,參知鄭洛鎔進。黃拓坡權管單金處牧,同知單申衡淳,僉知單趙秉行。順天營將洪運燮,羅州營將李敏哲,以上姑爲仍任事承傳。
大司憲姜蘭馨,大司諫朴孝正,執義宋奎灝,司諫金裕行,掌令尹時榮,持平奇觀鉉·趙秉弼,獻納魚允中,正言閔載晉·尹錫圭等箚曰,卽伏見鞫廳議讞,則有罪人弼濟·岐鉉·玉鉉等酌處之擧,相顧愕貽,不勝憂歎。蓋此三賊,俱是劇逆也。本以蟣蝨之賤,恒懷梟獍之性,煽動愚民,自稱山東主人,締結雜類,至謂南京擧事,藏蹤湖·嶺,敢行稱亂。樵雲之投詩,視若奇貨,草爲之約會,計覘軍械,蛇盤蚓結,醞釀不軌。凶肚逆節,俱已掀露,則兩鉉·弼濟,一而二二而一也。罪惡旣無輕重,則王章宜無異同,而今此好生之德,遽有首從之分,岐鉉之元惡大憝,而止讞以謀反大逆,玉鉉之爛熳和應,而止論以知情不告,三尺未伸,輿憤愈鬱。伏請岐鉉與玉鉉,竝施以弼濟已施之律,亦如适·雲之例云云。答曰,省箚具悉。岐鉉·玉鉉兩罪人酌處,此旣稱停矣。不必加律,其勿更煩。
三軍府啓曰,卽接御營廳所報,則謹依啓下傳旨,罪人姜斌煥·李轍根·郭允基,梟首次,今十二月二十三日,大將臣任商準,率諸將官·將校·軍兵,出去蔓川坪云矣,敢啓。傳曰,知道。
義禁府啓曰,謀反大逆不道罪人弼濟,謀反大逆罪人岐鉉等,旣已承服正刑矣。其父母·妻妾·子女·祖孫·兄弟·娣妹,子之妻妾,伯叔父兄弟之子,年歲·姓名·存沒·居住,令漢城府考出帳籍,亦爲分付五部及各該道,應坐諸人,一一査出,修成冊牒報後,依律擧行,而籍沒家産,破家。瀦澤等事,令各該司,捧承傳擧行,何如?傳曰,允。
御營廳啓曰,謹依啓下傳旨,罪人姜斌煥·李轍根·郭允基,大會軍民於蔓川坪,梟首警衆之意,敢啓。傳曰,知道。
吏曹啓目,前水使鄭志鉉名字,改以志鎔,兵曹參知鄭洛鉉名字,改以洛鎔,訓主鄭益鉉名字,改以益鎔,出身鄭昌鉉名字,改以昌鎔,出身鄭泰鉉名字,改以泰鎔,出身鄭悳鉉名字,改以悳鎔,出身李㙽名字,改以啓英,出身金炳夏名字,改以昞植事,告狀,依例令藝文館,給帖,何如?啓依允。
上在景福宮。停常參·經筵。
藥房提調金炳喬,副提調閔羲軾啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,大妃殿氣候一樣,中宮殿氣候安順,卿等不必入侍矣。大王大妃〈殿〉·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議〈政〉金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
政院啓曰,左右史不可不備。檢閱金鶴鎭·徐正淳,旣有只推之命,竝卽牌招,推移入直,何如?傳曰,允。
以檢閱金鶴鎭·徐正淳牌不進罷職傳旨,傳曰,只推。
戶曹啓曰,嫡王孫以下諸嬪房,折受結釐正別單,今旣啓下矣。朴貴人房結數,今爲六百結,前受八百結中,減二百結,方淑儀結數,今爲五百五十結,前受五百結外,五十結加定以送之意,敢啓。傳曰,方淑儀加結五十結,朴貴人減結二百結中劃給,其餘一百五十結,姑置於當收未收秩,以爲次次分排。
兵曹啓曰,每都政新資五窠,例爲差出,而營將·中軍·虞候,姑無準二十朔者,舊堂積滯,不可不念。在前如此之時,舊資營將·中軍·虞候朔數最多者,推移內遷,多有已例,今亦依此擧行,何如?傳曰,允。
大司憲姜蘭馨,大司諫朴孝正,執義宋奎灝,司諫金裕行,掌令尹時榮,持平奇觀鉉·趙秉弼,獻納魚允中,正言閔載晉·尹錫圭等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請大逆不道罪人鍾一·振采,竝施适·雲之例。措辭見上請楸子島安置罪人崔鳳周,黑山島定配罪人奎和,更爲設鞫得情,快正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反大逆不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人鄭在永,蝟島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士元,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人汝江,亟施适·雲已施之律,知情不告罪人敦浩,施以孥戮之典焉。措辭見上噫嘻痛矣。亂臣賊子,何代無之,〈而〉豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之無遺育易種者審矣。岐鉉則爲逋逃之主,而弼濟之奇貨也,玉鉉則爲奸凶之魁,而弼濟之根窩也。憑藉讖緯,煽動人心者弼濟,而岐賊實爲其主張,醞釀禍機,嘯聚徒黨者弼濟,而玉賊實爲之謀主。萑盜之警,屢發於郡邑,莽戎之變,潛伏於嶺關,一境從以騷訛,百靈罹其凶害。究厥心腸,論其罪惡,則弼濟,卽兩鉉也,兩鉉,便一弼賊也。何幸神目如電,天網莫逃,二賊束手,一時授首,固知作孽者,理難逭焉,有罪者,勢必伏焉。弼賊之律,旣施以适·雲已行之例,則今此岐·玉之罪,浮於弼賊,而乃反以弼賊之次律施之者,豈非失刑之大哉乎?請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。答曰,不允。岐鉉等事,已有昨日箚批矣。勿煩。
傳曰,臺諫竝許遞,前望入之。
刑曹啓曰,義禁府啓辭內,謀反大逆不道罪人弼濟,謀反大逆罪人岐鉉等,旣已承服正刑矣。其父母·妻妾·子女·祖孫·兄弟·娣妹,子之妻妾,伯叔父兄弟之子,年歲·姓名·存沒·居住,令漢城府考出帳籍,亦爲分付五部及〈各〉該道,應坐諸人,一一査出,修成冊牒報後,依律擧行,而籍沒家産,破家·豬澤等事,令各該司,捧承傳擧行,何如?傳曰,允事批下矣。弼濟·岐鉉等,奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
上在景福宮。停常參·經筵。
金聲根啓曰,左副承旨王庭揚,今日不爲仕進,卽爲牌招,何如?傳曰,允。
政院啓曰,左右史不可不備。檢閱金鶴鎭·徐正淳,旣有只推之命,趙鍾翼由限已過,竝卽牌招,推移入直,何如?傳曰,允。
戶曹啓曰,御供及尙宮以下宣飯·衣纏,與景慕宮·慶壽宮供上,奉保夫人梁氏·金氏所供物種減下,奉保夫人供上,依例分付宣惠廳,何如?傳曰,允。
傳曰,明日出宮門路,以思政門爲之。
兵曹啓曰,今十二月二十六日辛巳戌初一刻十二分,立春正月節改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·漢城府,一體頒火之意,敢啓。傳曰,知道。
上在景福宮。停常參·經筵。
還內後,藥房·內閣·政院·玉堂,口傳問安。答曰,知道。
傳曰,藥院都提調有闕之代,前望入之。
內醫都提調前望人之,右議政洪淳穆落點。
議政府啓曰,向以嶺南後漕倉稅船,到興陽致敗之色吏文尙遇等五罪人,自完營,査實登聞之意,覆啓行會矣。卽見該道臣李鎬俊狀啓,則稅穀,今旣殆半鉤拯,不可以餘數未拯,歸之於故敗。色吏·沙格等十七名,竝姑牢囚。虛張石數,敢售挾襍之浦民孫益西等二漢,其在懲勵,不可容貸。未拯穀潛拯偸取之浦民金守聲等三漢,自本營,分輕重勘處。興陽縣監李德純,不能盡數拯出,使其浦民,任自偸食,罪難全恕,竝請令廟堂稟處矣。故敗·不故敗,卽此囚死生攸關,而道啓中,穀物漂散,勢所必至云者,未嘗直歸之於故敗之眞贓,則此其然疑之設辭也。罪疑惟輕,不無存商。至於孫·李兩漢,慫慂挾襍之罪,有不可容貸,在囚諸漢,竝自本道監營,分輕重依律酌處後啓聞。地方官之拯糧除給,已是做錯,況一任拯穀之偸食,亦係不察。固當罷遣,有難全恕,而此時迎送之弊,不容不念,姑令戴罪擧行事,分付,何如?傳曰,允。
兵曹啓曰,宣傳官朴承大,五衛將李寅復·李敎春·任龍準,俱以病難供職,呈狀乞遞,竝改差,何如?傳曰,允。
義禁府啓曰,黃海監司徐元輔狀啓內,黃州牧使鄭憲朝罪狀,令攸司照法勘處事,啓下矣。鄭憲朝時在任所云,依例發遣府書吏,拿來,何如?傳曰,待待命拿囚。
判府事柳厚祚箚曰云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
辛未十二月二十七日子時,上詣勤政殿月臺。宗廟春享大祭受誓戒親臨入侍時,行都承旨尹秉鼎,左承旨金聲根,左副承旨王庭揚,右副承旨兪晠煥,同副承旨閔羲軾,注書缺,記事官金鶴鎭·徐正淳,別兼春秋朴定陽·崔鳳九·金永穆·朴容大,檢校直提學李載冕·閔升鎬,檢校直閣洪殷謨·李鎬翼·姜,檢校待敎金演壽,待敎韓耆東,副提學洪遠植,檢校典翰金性均,典翰洪萬植,校理洪健植,副校理黃普淵,修撰李載純,副修撰閔泳穆·李載悳,以次侍立。時至,通禮跪啓請外辦。上具遠遊冠·絳紗袍,乘輿出思政門。藥房提調金炳喬,副提調尹秉鼎,進前問候訖,仍詣勤政殿月臺。通禮跪啓請降輿,上降輿。通禮跪啓請執圭。秉鼎跪進圭,上執圭,詣版位南向立。秉鼎奏曰,從陞人中,有差祭人,使之下法,一體行禮,何如?上可之。贊儀唱四拜,諸享官及宗親·文武百官,皆行四拜禮訖。吏曹判書金世均讀誓文,刑曹判書李豐翼聽誓文訖。贊儀唱四拜,諸享官及宗親·文武百官,皆行四拜禮訖。通禮跪啓禮畢,仍啓請釋圭。上釋圭,秉鼎跪受圭。上乘輿至思政門,承旨請出標信解嚴。上還內,諸臣以次退出。
上在景福宮。停常參·經筵。
金益容啓曰,同副承旨閔羲軾,今日不爲仕進,卽爲牌招,何如?傳曰,允。
傳曰,進講待下敎。
以同副承旨閔羲軾牌不進罷職傳旨,傳曰,只推。
傳曰,來正月初一日,眞殿正朝茶禮,當親行矣,該房知悉。
傳曰,同副承旨許遞,前望入之。
承旨前望入之,李鍾兢落點。
傳曰,政官牌招開政。
傳曰,在外敦寧都正許遞,今日政差出。
以慶尙監司金世鎬狀啓,東萊府城堞·公廨修築新建時,官捐廩民出義,不費衆力,克竢巨役,該府使鄭顯德,與監蕫人論賞一款,令該曹稟處事,傳曰,官而捐廩,民而出義,不煩民力,亟圖改觀,可知其悉心治績矣。不可無示意,該府使鄭顯德,施以璽書表裏之典,願納諸人,令廟堂從長稟處。
吏曹啓曰,繕工監假監役徐美淳,以其身病,呈狀乞遞,改差,何如?傳曰,允。
有政。吏批,行判書金世均,參議申錫年,竝牌招不進,參判韓敬源進。吏批啓曰,行判書金世均,參議申錫年,竝牌招不進,小臣獨政未安,何以爲之?敢稟。傳曰,仍爲之。以洪鍾雲爲大司憲,李後善爲大司諫,張皓根爲執義,金顯龜爲司諫,趙漢益·李肇信爲掌令,任泰五·李學年爲持平,洪健植爲獻納,趙秉弼·權載喆爲正言,李定根爲敦寧都正,鄭泰好爲同經筵,池弘寬爲興海郡守,李用基爲三嘉縣令,檢書官單徐有淑。故學生金致連·李鍾河,已上贈童敎,孝行卓異,贈職事承傳。再政。以吳麟泳爲校理,金正浩爲軍資正,李澤爲禮曹佐郞,洪龜華爲監役。
兵批,判書姜㳣進。以李鍾承爲副摠管,李寅命爲同知,尹致遠·鄭泰源爲宣傳官,申鼎熙·韓弘烈·申明均·金思翊·曺秉斗·趙奎煥爲五衛將,姜之勳·車始昌·朴泰溵爲昌德將,任鳳準爲武兼,具羲鉉爲守門將,司果洪疇·金泰熙。
以吏曹參議申錫年牌不進罷職傳旨,傳曰,只推。
王庭揚啓曰,明日傳香,禮房承旨,當爲齋宿。右承旨金益容,所當牌招,而拘於廳規,不得請牌,何以爲之?敢稟。傳曰,牌招。
以右承旨金益容牌不進罷職傳旨,傳曰,只推。
奎章閣啓曰,檢書官宋鍾悳有身病,勢難供職,減下,其代以前薦人徐有淑,依已例,除取才差下,令該曹口傳付軍職,使之冠帶常仕,何如?傳曰,允。
上在景福宮。停常參·經筵。
藥房提調金炳喬,左副承旨王庭陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,頒敎文中,赦句添入。
政院啓曰,頒敎文中,赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中,赦句添入事,命下矣。大提學朴珪壽,旣入闕中,使之添入,何如?傳曰,允。
禮曹啓曰,來壬申年正朝朝賀時,大王大妃殿·王大妃殿·大妃殿·中宮殿,百官陳賀儀註,直爲書入各殿之意,敢啓。傳曰,知道。
又啓曰,來正月初一日,行弘陵正朝祭享時,本陵兩官,當爲進參,而令有闕未差,無以擧行云矣。令未差之代,卽令該曹,以在京無故人,口傳差出,以爲備員將事之地,何如?傳曰,允。
吏曹口傳政事,以尹麟求爲弘陵令。
政院啓曰,卽者社稷署官員來言,今此尊號告由祭,神位版出安奉還時,提調一員,當爲進參,而都提調李裕元,提調姜㳣,俱有身病,不得進參云。提調卽爲牌招,何如?傳曰,提調許遞,前望入之。
社稷提調前望入之,李參鉉落點。
以都摠府摠管變通差出事草記,傳曰,允。許遞。
兵曹口傳政事,以尹宗善·任應準·韓敦源·李邦鉉·申正熙·鄭雲龜爲副摠管。
弘文館啓曰,新除授校理吳麟泳,卽爲牌招察任,何如?傳曰,允。
大司憲洪鍾雲,大司諫李後善,執義張皓根,掌令趙漢益·李肇信,獻納洪健植,持平李學年,正言趙秉弼·權在喆等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道罪人鍾一·振采,竝施适·雲之例。措辭見上請謀反大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反大逆不道罪人鍾三·鳳周,竝施孥戮之典焉。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人鄭在永,蝟島減死定配罪人朴晩源,荏子島減死定配罪人沈永澤,島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士元,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例,施之焉。措辭見上答曰,不允。
獻納洪健植,正言趙秉弼·權載喆等啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律。輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。新除授司諫金顯龜,時在五字缺字地,請斯速乘馹上來事,下諭。答曰,不允。下諭事,許遞。
執義張皓根,掌令趙漢益·李肇信,持平李學年等啓曰,新除授持平任泰五,時在五字缺字地,請斯速乘馹上來事,下諭。答曰,許遞。
傳曰,公事不審之中官吳有恒,從重推考。
兪晠煥啓曰,明日傳香,禮房承〈旨〉,當爲齋宿。右承旨金益容,所當牌招,而拘於廳規,不得請牌,何以爲之?敢稟。傳曰,牌招。
兵曹啓曰,來壬申年,各處頒給信漢符別單,各宮房新定式頒給新漢符,及文宰二品以上,武臣·蔭官·曾經摠管人員,章標頒給別單,修整以入之意,敢啓。傳曰,知道。
義禁府啓曰,前令尹永求,亟施竄配之典事,承傳啓下矣。尹永求全羅道錦山郡竄配,而以承傳內辭意,具罪目,依例發遣府羅將,押送配所,何如?傳曰,允。
吏曹啓目粘連,觀此慶尙監司金世鎬狀啓,以爲漆原縣監沈宜稷,城堞改築,軍器修繕,別砲設始,作隊施賞等,諸般施措,咸得其宜,一新改觀,捐廩爲四千餘兩。其在奬勸,宜有褒賞,令該曹稟處矣。似當施以兒馬賜給之典,上裁,何如?啓依允。
吏曹啓目粘連,觀此慶尙監司金世鎬狀啓,以爲召村察訪李稷重,修葺公廨,矯捄驛弊,十五屬驛,次第蘇完,而瓜期將近,民情惜去,姑爲仍任事,令該曹稟處事亦爲白有臥乎所。道臣狀啓,旣如此,姑爲仍任,何如?啓依允。
掌令趙漢益疏略曰,夫耳目之任,專藉乎言議風采,而以臣譾劣疎闊,將何耐當得去乎?乞賜遞斥,以安私分焉。竊念士大夫處世行己,禮義相尙,名檢是重,而邇者一種悖戾之徒,前令尹永求是耳。渠以衣冠之裔,甘居駔儈之列,早穿利竇,不顧廉防,出沒京鄕,揚眉吐氣,其寓湖中也。豪奴悍僕,絡繹道路,推捉相望,攘奪無厭,傍近之民,往往有蕩産呼號者。向來堤川公納之從中乾沒,又渠家悖弟也。不加罪罰,只解官職,宜其訟愆改圖,而去益閃忽,莫掩醜謗,自放名敎之外,乃速狼藉之目,聽聞駭惑,姻戚唾鄙。此不深誅,則恐非懲一勵百之道。臣謂尹永求,亟施竄配,以戒來後,斷不已也云云。省疏具悉。此人之有此事,曾所駭然,而今日之得此聲,可謂益聞所不聞。所請依施。
上在景福宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·百官,除夕單子問安。答曰,知道。
都摠府曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而宗廟肄儀相値,不得來會云矣,敢啓。傳曰,知道。
尹秉鼎啓曰,左承旨金聲根,今日不爲仕進,卽爲牌招,何如?傳曰,允。
傳曰,同副承旨許遞,前望入之。
承旨前望入之,柳冀大落點。
傳曰,眞殿茶禮傳敎,還入。
傳曰,禮房承旨,馳詣社稷·宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
議政府啓曰,賀儀隔日,未付軍職之人,令該曹口傳付軍職,使之參班,何如?傳曰,允。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
宗親府啓曰,明日卽天漢殿朔奉審日次,臣徹宇,進詣擧行之意,敢啓。傳曰,知道。
傳曰,明日出宮門路,以思政門爲之。
兵曹啓曰,內禁衛將李元會,五衛將趙奎煥,昌德宮衛將姜世勳·車始昌·朴泰溵,俱以病難供職,呈狀乞遞,五衛將申鼎熙前任忠州營將,韓泓烈前任全州營將,金思翊前任尙州營將,申明均前任黃海監營中軍,曺秉斗前任南虞侯,俱在任所,上來間,該廳番次苟艱云。竝改差,何如?傳曰,允。
奎章閣啓曰,檢書官徐有淑,有身病,勢難供職,減下,其代以前薦人林徽洙,依已例,除取才差下,令該曹口傳付軍職,使之冠帶常仕,何如?傳曰,允。
吏曹啓目粘連,觀此全羅監司李鎬俊狀啓,則以爲光陽縣監趙承顯,經擾之後,勵精圖治,軍器·戰艦,一新修改,校宮享儀,砲軍加料,前後捐廩,數旣不少,而瓜期已迫,輿情惜去。似此優異之績,特許仍任事,請令該曹稟處事爲白有臥乎所。道臣狀辭,旣如此,姑爲仍任,何如?啓依允。
知三軍府事李元熙疏曰云云。答曰,省疏具悉。卿其勿辭調病。日記廳堂上閔泳達郞廳李載崐·朴台淳