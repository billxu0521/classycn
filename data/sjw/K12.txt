上在昌德宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·百官歲謁單子問安。答曰,知道。
王世子定號後,大殿·大王大妃殿·王大妃殿·大妃殿·中宮殿·世子宮,宗親·儀賓·內閣·政院·玉堂·朝廷二品以上·六曹堂上口傳問安。答曰,知道。
韓昌府夫人喪卒哭,中宮殿,宗親·儀賓·藥房·內閣·政院·玉堂·朝廷二品以上·六曹單子問安。答曰,罔極。
中宮殿望哭後,藥房·內閣·政院·玉堂口傳問安。答曰,罔極。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳曰,故左議政金弘根妻貞敬夫人尹氏,故奉朝賀李景在妻貞敬夫人閔氏,故右議政任百經妻貞敬夫人嚴氏,衣資食物,令該曹輸送。
傳曰,柳奉朝賀,衣資食物,令本道輸送,遣地方官存問。
藥房口傳啓曰,親臨受賀,已有成命,而見今日寒猝劇,風候乖宜,此時勞動,恐有欠於節宣保嗇之方,伏乞亟許收還,千萬顒祝。惶恐,敢啓。答曰,知道。
傳曰,正朝陳賀,權停。
政院啓曰,社稷提調沈承澤牌不進推考傳旨,今方捧入,而今此祈穀大祭,神位版出安奉還時,提調一員,當爲進參,而如是違牌,事甚未安。更爲牌招,何如?傳曰,允。
又啓曰,時原任大臣率禮堂,依下敎來待矣。傳曰,入侍。
奎章閣啓曰,參下檢書官徐周輔,仕日已滿三十朔,依定式,六品職遷轉事,分付吏曹,何如?傳曰,允。
奎章閣啓曰,景慕宮望廟樓今朔奉審,無頉之意,敢啓。傳曰,知道。
禮曹啓曰,製述文臣年滿五十一歲人員,專經文臣年滿四十一歲人員,竝依前例,減下別單書入,而御覽官案,亦爲改修正以入之意,敢啓。傳曰,知道。
禮曹啓曰,今乙亥年正朝朝賀時大殿·大王大妃殿諸道所封箋文中,萬頃縣令朴準成,蔚珍縣令金振永,雖非應封官,俱以別軍職封進矣,一體看審捧入,而星州牧使徐光斗,纔已貶罷,安州牧使鄭翼永,方在罪謫中,所封箋文,依前例不爲捧入之意,敢啓。傳曰,知道。
漢城府啓曰,朝官年八十應資老人別單,已爲修正以入,而前縣監尹滋明,遺漏於昨年別單矣。依已例追入之意,敢啓。傳曰,知道。
禮曹啓曰,太廟歲首展謁吉日,以何間推擇乎?敢稟。傳曰,旬前擇入。
禮曹啓曰,景慕宮展謁,每於孟春孟秋,取稟事,定式矣。今春展謁吉日,以何間推擇乎?敢稟。傳曰,旬前擇入。
禮曹,今正月二十二日明憲淑敬睿仁正穆弘聖章純貞徽王大妃殿誕日陳賀時,應行節目,參考前例磨鍊爲白去乎,依此擧行,何如?啓,旣承王大妃殿下敎,權停爲良如敎。
兵曹啓曰,今正月初五日,仁政門百官朝參日次,而宗廟·永寧殿春享大祭齋戒相値。在前如此之時,多有退行之例,當月內十一日國忌齋戒相値,二十一日·二十五日,皆是應行之日,以何日定行乎?敢稟。傳曰,停。
傳曰,今年卽我太祖大王誕降九回甲也。元子衣尺稍長,冊儲之行於是年,實爲固邦本光先業之義,而慈聖嘉悅之盛意,亦以事非偶然爲敎。元子以爲王世子冊封,令儀曹擇日擧行。
臺諫前望單子入之,持平李秀萬落點。
傳曰,副校理有闕之代,副司果趙鍾弼除授。
傳曰,發遣吏郞,諸執事淸齋與否,摘奸以來。
奎章閣啓曰,原任直提學閔升鎬喪卒哭日,依定式遣檢書官,勸肉以來之意,敢啓。傳曰,知道。
禮曹啓曰,以太廟展謁取稟草記,傳曰,旬前擇入事,命下矣。令日官李秉洪推擇,則今正月初六日·初九日俱吉云,以何日定行乎?敢稟。傳曰,初六日定行。
禮曹啓曰,以景慕宮展謁取稟草記,傳曰,旬前擇入事,命下矣。令日官李秉洪推擇,則今正月初六日·初九日俱吉云,以何日定行乎?敢稟。傳曰,初六日定行。
政院啓曰,卽者泰陵正朝祭獻官李敎復書啓,則謁者訓鍊院判官鄭宗鈗,不爲待令,至有本齋郞兼行之擧云。祀典所重何如,而謁者之不爲待令,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
臺諫前望單子入之,大司諫趙肅夏添書落點。
吏曹,副校理單趙鍾弼除授事,承傳。
傳曰,臺諫有闕之代,前望單子入之。
吏曹啓曰,密陽府使李周夏,親病沈重,萬無遠赴之望云,改差,何如?傳曰,淮陽府使相換。
吏曹啓曰,長水縣監洪淳一,親病沈重,萬無離側遠赴之望云,改差,何如?傳曰,兔山縣監相換。
吏曹啓曰,密陽府使李周夏,淮陽府使李敬稙相換事,命下矣。密陽府使李周夏,以前任載寧郡守,方在解由未出中,淮陽府使李敬稙,以前任金堤郡守,方在解由未出中,何以爲之?敢稟。傳曰,勿拘。
傳曰,有實故玉堂許遞,前望單子入之。
傳曰,春坊差出時,勿拘解由擬入。
傳曰,臺諫竝許遞,前望單子入之。
臺諫前望單子入之,大司諫金完秀添書落點。
禮曹啓曰,謹稽謄錄,則東宮冊禮後,陳賀行於翌日,而庚申年則因下敎,當日爲之矣。今番則何以爲之乎?敢稟。傳曰,翌日爲之。
戶曹啓曰,奉朝賀柳厚柞,時在慶尙道尙州地,令地方官衣資食物輸送,仍令存問之意,分付該道道臣,何如?傳曰,允。
兵曹啓曰,陞資拜營將者,瓜滿前以不職遞罷,則勿計朔數多少,還收資級,載在法典,而虞候依營將例施行矣。今此前平安兵虞候沈宜稷,入於繡啓,旣已罷黜,所授加資,依例還收之意,敢啓。傳曰,知道。
禮曹啓曰,王世子定名,擇日會議事,伏承下敎矣。定名吉日,令日官李秉洪推擇,則今正月初七日巽時爲吉云,以此日定行,何如?傳曰,以此日定行。
禮曹啓曰,王世子冊封吉日,二月內擇日擧行事,伏承下敎矣。冊禮吉日,令日官李秉洪推擇,則來二月十八日巽時,二十八日辰時俱吉云,以何日定行乎?敢稟。傳曰,以十八日定行。
御營廳啓曰,本廳別將洪南周,身病甚重,勢難察任,改差,何如?傳曰,允。
有政。吏批,判書趙基應,參判洪淳大進,參議李正魯在外。
吏批啓曰,春坊多窠,今當差出,而擬望之人乏少,承旨及外任竝擬,何如?傳曰,允。
以李最應爲世子傅,宋近洙爲左賓客,金炳德爲右賓客,閔致庠爲左副賓客,尹滋悳爲右副賓客,趙肅夏爲輔德,閔泳穆爲兼輔德,李冑榮爲弼善,尹用求爲兼弼善,韓章錫爲文學,金九鉉爲兼文學,趙鍾弼爲司書,朴憙陽爲兼司書,金弘集爲說書,李載兢爲兼說書,李淳翼·李正魯·閔昌植·李起鏞爲司饔副提調,柳爲相禮,贊善單任憲晦,祭酒單任憲晦,王世子冊封都監都提調望,領府事李裕元,領敦寧金炳學,判府事洪淳穆,判府事姜㳣,判府事朴珪壽,左議政李最應,右議政金炳國,以李裕元爲都提調,提調三單李豐翼·洪祐吉·閔致庠,郞廳六單徐雲輔·嚴錫瓘·趙性鎬·洪善周·朴孝憲·柳進徽,掌樂提調趙敬夏,尙衣提調李鎬俊,已上相換事承傳,密陽府使李周夏,淮陽府使李敬稙,長水縣監洪淳一,兔山縣監金永文,已上相換事承傳。
兵批,行判書李載元進,參判李珪永病,參議鄭匡始病,參知張時杓入直,承旨缺。以尹宗儀爲左翊衛,李喬榮爲右翊衛,李憲稙爲左司禦,洪善周爲右司禦,金永應爲左翊贊,柳敎祚爲右翊贊,李淵翼爲左衛率,朴世秉爲右衛率,金應漢爲左副率,鄭元世爲右副率,金炳休爲左侍直,尹致祖爲右侍直,金五鉉爲左洗馬,徐公淳爲右洗馬,訓鍊判官加設單李載旭,訓鍊正申樂熙陞敍,依定式加資,南桃浦萬戶金明河施以加資之典事,兵曹覆啓判下,前平安兵虞候沈宜稷今降禦侮。
勸農綸音。王若曰,咨爾方伯居留牧守之臣,明聽予一人誥。國以民爲命,民以食爲命,非穀曷食,非農曷穀?古先哲王,知其然也,懷保小民,惟農之務,祥正而靑旗肅事,土膏而朱紘戒典。史帥陽官,以命我主伯亞旅,淸甽冷風,罔敢或愆于耕穫,庶穀用成,黎民乃粒。詩之有臣工保介,書之有九歌九功,皆所以勸之也。肆惟我祖宗,一念元元,先知稼穡之艱難,每歲孟春,用訓明農之政,迄用康年,式至于今日,休予小子,曷其不于我祖宗成憲是監哉?夫農者,原濕阪險,相其土也,種穋秠穈,辨其種也,錢鎛銍鎌,簡其器也,溝洫澮堰,備其災也。望杏瞻浦,以趨其時,吹籥擊鼓,以筞其懶,上夫中夫,人無遺力,上田中田,地無遺利,夫然後是穮是蔉,乃克有秋,惟爾牧爾衆,尙欽念哉。對越上帝,時暘時雨,惟予一人在,利農焉興之,害農焉除之。勤於農者,勞而倈之,惰於農者,戒而飭之,祗若休命,服厥畎畝,亦惟爾牧爾衆在。嗚呼,農夫之慶,卽惟我邦家之慶也。一乃心力,交相勗勵,豐年穰穰,偕登泰階,以副予九重宵旰之念,故玆敎示,想宜知悉。行都承旨鄭範朝製進。
領府事李裕元疏略曰,臣旣負無限之罪戾,反被無限之恩眷,屢納命召,輒下溫綍,慰解敦勉,愈往愈勤,至有譴罷者再,付處者一,而以開進身之路。無狀賤臣,豚魚之不若,擧筆仰對,自不忘一箇去字。噫,臣雖去也,非東岡守志之士,又非考槃永矢者流,秪欲粗修名檢,庶幾爲一分尊朝廷酬國恩之地,而情已窮矣,言已竭矣。臣旣解相職,無所羈縻,雖使之放浪形骸,優遊餘景,何所不可,而今殿下,必欲致之於輦穀之下者,誠以簪履舊物,不忍遽棄,俾隨諸大夫後,以伸起居之禮。然顧此跋前㚄後之蹤,更以何顔,趨登文陛,陪侍咫尺之天,退對朝紳,自廁大官之列乎哉?又此陳乞,伏望聖明,亟令鐫臣職名於朝籍,許其安身守分於荒僻之野,少延殘喘,歌詠德澤焉。臣無任云云。答曰,省疏具悉卿懇。日昨別諭,以朝體之不得不然,往事之不足介懷,罄予衷曲,意謂卿幡然回悟矣。今見來章,不覺惘然失圖,而是豈平日仰成於卿,倚毗於卿者耶?卿雖釋負,時屆元正,萬品皆新,卽起簉朝,告予嘉謨嘉猷,益殫匡濟之責,深所望也。仍傳曰,此批答,遣史官,傳諭,仍與偕來。
乙亥正月初一日□時,上御熙政堂。時原任大臣率禮堂入侍時,行都承旨鄭範朝,假注書洪淳謨,記事官金弘集·沈相萬,領敦寧金炳學,判府事洪淳穆·朴珪壽,左議政李最應,右議政金炳國,禮曹判書洪祐吉,參判睦仁培,參議閔昌植,以次進伏訖。上曰,史官分左右。仍命大臣進前。炳學進前問候,各殿問候訖。炳學曰,元子宮衣尺漸長,睿質夙就,聖心嘉悅,群情欣祝矣。仍奏曰,臣等昨奉聖敎,率禮堂入侍矣。上曰,當有下敎矣。今年卽我太祖大王誕降八回甲也。元子宮衣尺稍長,是歲冊封,事非偶然,故眞殿已行祗告,慈聖亦承稟定,卿等之意,以爲何如?炳學曰,今年異於他年,而睿齡新添,以冊儲下詢,名正則禮益重,位定則福益隆。四重之謠,萬億之休,臣不任歡欣慶祝之至。淳穆曰,月正元月,以國本大計,有此處分,是乃泰山盤石之宗,宗社生民之福,歡欣忭祝之群情,無容勝達矣。珪壽曰,萬億年無疆之休,正在今日,歡欣慶忭之忱,不勝仰達矣。最應曰,元子宮衣尺漸長,睿質夙就,此皇天列祖之所眷佑。今玆早定位號,所以對揚皇天之休命,寵受列祖之靈休,臣不任欣忭慶祝之至。炳國曰,正前星之位,建承華之號,則國勢可以鞏固,寶籙可以靈長,臣不任欣忭之忱。炳學曰,今逢千一之會,仰觀莫大之慶,下情之蹈舞頌祝,不勝仰達矣。淳穆曰,從古有國以來,此爲莫大之慶,而成命一布,協氣歡聲,必將洋溢區宇矣。珪壽曰,早定國本,實宗社生靈無疆之福,區區慶忭,曷有其極乎?最應曰,此是宗社莫大之慶,則歡欣蹈舞之情,朝野惟均矣。炳國曰,今此成命一頒,歡聲協氣,其將際天盤地矣,八域群情,蹈舞惟均,萬萬慶祝,無一形達矣。上曰,纔見領府事附奏,則當有上疏矣,何時上來云乎?最應曰,附奏,臣未及見之,而如此慶會,似當上來矣。炳國曰,今日慶祝之心,領府事自當倍切,似可從近上來矣。上曰,如此慶會,其必上來矣。最應曰,冊禮擇吉後,奏請使卽當差出,待都監會同,卽爲開政差出,何如?上曰,依爲之。出榻敎祐吉曰,王世子冊禮吉日,令儀曹擧行事,命下矣。以何間推擇乎?上曰,二月內擇日擧行。出榻敎祐吉曰,王世子定名,當爲先期擇吉,應參人員,命招會議,而或有自內書下之時。今番則何以爲之乎?上曰,命招會議,可也。出擧條祐吉曰,王世子冊禮,前期當有告廟社之節。宗廟·永寧殿·社稷·景慕宮告由祭,依例擇日設行,何如?上曰,依例爲之。出擧條祐吉曰,王世子冊禮後陳賀時,大殿·大王大妃殿·王大妃殿·大妃殿·中宮殿京外箋文方物物膳及世子宮方物物饌,依例封進之意知委,而箋文頭辭,則列朝已例,不爲別撰,仍舊遵用矣。今亦依此擧行,何如?上曰,依爲之。出擧條祐吉曰,王世子供上,自今日當爲磨鍊封進,而各道所封新産物膳及各名日與別陳賀方物物膳·各朔朔膳,亦爲一體擧行之意,知委京外,何如?上曰,依爲之。出擧條範朝曰,世子宮師傅·賓客·春桂坊都監都提調以下,竝當差出,政官牌招開政,何如?上曰,依爲之。出榻敎
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,吏曹郞廳來言,應資老人下批政事,取稟。傳曰,當日爲之。
傳曰,禮房承旨馳詣社稷,奉審摘奸以來。
玉堂前望單子入之,副校理黃益秀落點。
李應夏啓曰,行都承旨鄭範朝式暇,行左承旨南廷龍,右承旨金奎弘,左副承旨申獻求不爲仕進,右副承旨金炳翊監祭進,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
傳曰,發遣吏郞,諸執事淸齋與否,摘奸以來。
禮曹啓曰,王世子冊禮儀節,當爲磨鍊,而謹稽謄錄,大明會典,有太子年幼則遣使冊封於所居宮之文,故我朝亦遵而行之。今當依此擧行,而東宮方在沖年,謹依已例,受冊時具雙童髻·空須幘·七章服,保姆抱奉,就拜位行禮事,磨鍊擧行,何如?傳曰,允。
禮曹啓曰,三名日及各殿誕日陳賀時,王世子當有進致詞表裏之禮,而謹稽列朝已例,冠禮前則稟旨權停,自內只進表裏,而冊禮前則竝與自內進表裏之節,而不爲磨鍊矣。今亦依此擧行乎?敢稟。傳曰,依此擧行。
禮曹啓曰,謹稽列朝已例,東宮如在沖年則冊禮後,各殿朝謁及進謝箋陳賀之禮,竝爲權停,自內只進表裏矣。今亦依此擧行乎?敢稟。傳曰,依此擧行。
禮曹啓曰,王世子冊禮後,坐堂受賀之節,當爲磨鍊,而謹稽各年謄錄,則或有權停之例,或有權停例行禮之例,今番則何以爲之乎?傳曰,依例爲之。
刑曹啓曰,兵曹啓辭內,卽接鍾閣守直官崔元植來告內,今日辰時量,南平居宋完培,越墻打鍾,故捉致査問,則謂有鳴冤之端云矣。無論本事之何如,以遐方殘氓,偸入守直之所,撞打懸鍾,事未前有,不可尋常處之。宋完培,移送法司,照律嚴繩,不能守直之當該習讀,爲先汰去,其罪狀,令攸司從重勘處,何如?傳曰允事,批下矣。謹依傳敎,罪人宋完培,依大典會通訴冤條云,冒濫上言,事理重者,杖百徒三之文,杖一百後,黃海道信川郡定配所卽爲押送,當該習讀官崔元植,依大明律不應得爲而爲之,事理重者杖八十之文,決杖八十後,放送之意,敢啓。傳曰,知道。
義禁府啓曰,卽接月令醫員趙宜默手本,則以爲,時囚罪人鄭宗鈗,素患重疾,又添浮症,轉側須人,食領全却,氣息奄奄,目下症形,實爲危劇云。罪人病勢如此,則一邊保放,一邊草記,載在法典,鄭宗鈗,姑爲保放之意,敢啓。傳曰,知道。
兵曹啓曰,宣武祠守直官馮念祖,以其病難供職,呈狀乞遞,改差,何如?傳曰,允。
傳曰,世子宮兼長番·出入番·中官等,每朔祿上下,依壬申年例爲之。
政院啓曰,吏曹郞廳來言,政事當日爲之事命下,而判書趙基應,參判洪淳大,俱以病不來,參議李正魯在外,不得開政云。判書·參判,竝卽牌招,何如?傳曰,待明朝牌招。
戶曹啓曰,世子宮供上,自今月初一日爲始封進事,自禮曹筵奏而擧行事,命下矣。世子宮供上乳母以下內人等,宣飯·衣纏各種,別單書入之意,敢啓。傳曰,知道。
傳曰,凡於設都監時,至近宗室一員·提調一體差下事,年前有所傳敎矣。此非舊例,自今置之事,分付宗府及吏曹。
上在昌德宮。停常參·經筵。
政院啓曰,明日常參·經筵,取稟。傳曰,停。
李應夏啓曰,左副承旨申獻求牌不進,伴直無人,右承旨金奎弘,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,假注書盧德龍有身病,勢難察任,今姑改差,何如?傳曰,允。
以左副承旨申獻求牌不進罷職傳旨,傳曰,只推。
傳曰,禮房承旨馳詣受香所,奉審摘奸以來。
弘文館啓曰,新除授副校理黃益秀,卽爲牌招察任,何如?傳曰,允。
傳曰,新除授春·桂坊,竝今日內謝恩。
傳曰,贊成有闕之代,前望單子入之。
贊成前望單子入之,左贊成李敦宇添書落點。
李應夏啓曰,行都承旨鄭範朝式暇,行左承旨南廷龍,左副承旨申獻求不爲仕進,右承旨金奎弘牌招不進,右副承旨金炳翊監祭進,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
兵曹啓曰,集賢門入直校卒,直所係是桂坊,桂坊今已設始,則勢將撤罷,而在前如此之時,集賢門入直軍,竝直於銅龍門,率領將校解送矣。今亦依此擧行,何如?傳曰,允。
以右承旨金奎弘牌不進罷職傳旨,傳曰,只推。
兵曹啓曰,僉知中樞府事趙龜永,宣傳官金泰益·李容益,內禁將尹永夏·李鳳魯,五衛將李南輪·安榏·康洛奎·李勉夏,忠翊將尹誠謨,景福宮衛將朴奎煥·朴鳳悅,慶熙宮衛將元漢永·安光學,文臣兼宣傳官鄭璣相,俱以病難供職,呈狀乞遞,守門將朴重敬,除授在外,過限未入仕,竝改差,何如?傳曰,允。
兵曹啓曰,世子宮差備內員役,朔下衣資雇立,別單書入之意,敢啓。傳曰,知道。
禮曹啓曰,世子宮供上京畿所封每朔朔膳·望膳,依例磨鍊,別單書入之意,敢啓。傳曰,知道。
訓鍊都監啓曰,本局局別將尹,身病猝重,勢難察任,改差,何如?傳曰,允。
義禁府啓曰,卽接原州牧徒配罪人金聖運戶奴呈狀,則其上典,以前任舒川浦僉使事,徒三年定配於江原道原州牧,而今年爲七十,依法典許贖爲辭矣。取考律文,則大明律犯罪時未老疾條云,年六十九以下,徒役未滿限,年入七十,聽〈准〉老疾收贖。金聖運,今年已滿七十,依律文收贖放送,何如?傳曰,允。
義禁府啓曰,昨年十一月二十九日,慈母前別將金基灝,名以鎭將,勒貸殘戶,謂有親病,逃歸他道本家罪,拿來草記蒙允,發遣府羅將於平壤地矣。卽接平安監司趙成夏牒報,則金基灝,本以海西之人,慈母別將遞任還歸之後,更不投跡於本道境內,故使之譏詗於箕·海隣近諸處,多日跟探,終無影響,今來羅將處,不得押上云,必是逃避而然矣。似此無嚴蔑法之漢,不可以曾經城將,有所拘礙,更爲嚴飭於箕·海兩道監司處,另加譏詗,期於捉上之意,分付,何如?傳曰,允。
兵曹啓曰,每都政新資五窠,例爲差出,而營將·中軍·虞候,姑無準二十朔者,且舊堂積滯,亦不可不念。在前如此之時,新舊資營將·中軍·虞候朔數最多者,推移內遷,多有已例。今亦依此擧行,何如?傳曰,允。
兵曹啓曰,今正月初六日大駕詣宗廟展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,武衛所善騎隊一哨,訓局馬軍二哨,步軍五哨,都統使率領爲先廂,訓局步軍一哨,御營步軍二哨,兩營騎士各一番,御將率領爲後廂,禁軍三番隨駕,別抄軍一哨,領付中央陣,訓將率本局餘軍二哨,馬軍一哨留陣,餘軍留營置之。
吏曹啓曰,楊州牧使李載先戶奴呈狀內,矣身上典,身病猝重,不得下去云。罷黜,何如?傳曰,允。
政院啓曰,卽見兵曹草記,則今日漏鼓未下,徑先打鍾云。事未前有,萬萬驚駭,常時不能檢飭之兵曹·訓鍊院堂上,竝推考,何如?傳曰,允。
禮曹啓曰,永禧殿展謁,非酌獻禮年次,則每於歲首,太廟展謁,一體展謁事,曾有定式矣。今番則何以爲之乎?敢稟。傳曰,一體磨鍊。
禮曹啓曰,王世子冊禮後,廟宮展謁之禮及親祭亞獻之節,動駕時闕外迎送之儀,當爲依禮文,取稟,而謹稽列朝已例,冠禮前此等禮節,不爲磨鍊矣。今亦依已例,不爲磨鍊之意,敢啓。傳曰,依此磨鍊。
禮曹啓曰,謹稽壬申年冊禮謄錄,則初二度習儀時,只諸執事進參,三度習儀時,百官進參,而陳賀習儀,亦依近例,不爲磨鍊矣。今番亦依此擧行乎?敢稟。傳曰,依此爲之,可也。
禮曹啓曰,王世子受冊及翌日百官賀·王世子權停例行禮處所,以何堂擧行乎?敢稟。傳曰,以熙政堂爲之。
禮曹啓曰,今此王世子冊禮時,用遣使冊封之儀事,命下矣。正副使,依例令該曹差出,何如?傳曰,允。
右副承旨金炳翊書啓,臣承命馳詣星壇,壇上神位版奉審則無頉,祭物·祭器·祭井看審則精潔,諸執事·進排官·佾舞·工人摘奸則無頉矣。臣則仍留監祭,待將事還奉神位版後,復命之意,敢啓。答曰,知道。
事變假注書朴應冕狀啓,臣於本月初一日,敬奉批旨,馳往傳諭楊州嘉梧谷領府事李裕元所住處,則以爲,深夜荒材,史官臨傳聖批,細細十行,諄諄敎飭,感惶靡措之中,伏聞春宮冊禮成命,盛儀將擧,薰膄祥和之氣,溢於中外,臣與鄕隣父老,以手加額,口呼千歲,不勝蹈舞之至。第臣微末去就,迄未出場,首尾三數朔之間,丙枕之靡安,職由於是,朝象之不靖,亦由於是。臣是何人,一向逋慢,䀨䀨不已,全昧酬應之支煩乎?元朝之晉接曰慶也,而臣未能聯參,西樞之舊銜收簪也,而臣不能祗肅。且臣前席所奏原任行公之語,不免告以不實之科,則臣之罪尤莫逃於欺天,而重負我殿下推心置腹之至意也。況今跛躄皆起之時,歡祝先於悚恧,情地難於膠執,不敢偃處郊巷,冒入城闉,粗伸分義之重,更俟未勘之罪,簪筆偕來之命,出於格外,尤爲悶隘,亟命先爲召還云矣。大臣今向京城,而臣旣承偕來之命,故亦爲隨入事,入啓。踏啓字。
假注書盧德龍改差,代以韓炳洙爲假注書。
吏曹啓目,永懷園守奉官趙時植,登科後年滿五十,六品職遷轉,何如?啓,依允。
有政。吏批,判書趙基應牌招不進,參判洪淳大,參議李正魯在外,承旨缺。吏批啓曰,判書趙基應牌招不進,參議李正魯在外未肅拜,小臣獨政未安,何以爲之?敢稟。傳曰,仍爲之。
吏批啓曰,南部居前五衛將具三鉉呈狀內,矣身父折衝載麟,今年爲八十歲,幼學金尙權呈狀內,矣身父前虞候在昇,今年爲八十一歲,黃海道安岳居幼學金膺說呈狀內,矣身父前五衛將相錕,今年爲八十歲,平安道龍岡居幼學金光秀呈狀內,矣身父前參奉寅黼,今年爲八十歲,江原道原州居幼學兪鎭亨呈狀內,矣身父前縣監致中,今年爲八十歲,忠淸道公州居出身朴浩臣呈狀內,矣身父前參奉燾進,今年爲八十歲,而俱以見漏於朝官秩云,故考見官案,則其年果爲的實矣。在前如此之人,啓稟蒙思,旣有已例,今日政加資下批之意,敢啓。傳曰,知道。吏批啓曰,江原道洪川居幼學李喜大呈狀內,矣身父幼學秀凡,今年爲九十歲,忠淸道鎭岑居幼學金元春呈狀內,矣身父幼學光珏,今年爲九十二歲,京畿加平居幼學李漢淳呈狀內,矣身父幼學時鎭,今年爲一百歲,全羅道長城居幼學金魯秀呈狀內,矣身父幼學邦澤,今年爲九十歲,黃海道海州居幼學李哲鉉呈狀內,矣身父幼學會龜,今年爲一百歲,幼學姜圭淵呈狀內,矣身父幼學文煥,今年爲一百歲,江原道狼川居幼學宋在成呈狀內,矣身父幼學泗珍,今年爲九十二歲,全羅道順天居幼學金一成呈狀內,矣身父幼學敬八,今年爲一百歲,咸鏡道咸興居幼學文日煥呈狀內,矣身父幼學璟,今年爲一百歲,水原居幼學黃鳳基呈狀內,矣身父幼學鍾文,今年爲一百歲,而俱以見漏於各道應資老人抄啓中,故考見帳籍,則其年果爲的實矣。在前如此之人,啓蒙恩,旣有已例,今日政加資下批之意,敢啓。傳曰,知道。
吏批啓曰,卽伏見慶尙道應資老人抄啓,則前都正南驥陽,壬申年以朝官年八十二,已蒙恩資,而又入於今番抄啓中矣。不審之失,不可無警,該道臣推考,南驥陽加資,置之,何如?傳曰,允。
吏批啓曰,時從臣父年七十人,別單書入之意,敢啓。傳曰,知道。
以李敦宇爲貳師,朴容大爲校理,黃耆淵爲副校理,成泰永爲掌樂主簿,前判書朴孝正今加正憲,宗正卿李南轅今加資憲,前同知李敎益今加嘉義,前承旨兪世煥,前參議金曾鉉·黃鍾林,前僉知吳秉權,折衝具載麟今加嘉善,前縣監成羲默·尹滋明·兪致中·沈樂愼今加通政,前監役任可常,前學官尙致豐,前參奉朴燾進·金寅黼今超通政,前虞候金在昇今加通政,已上朝官年八十,依法典加資。統制使李周喆今加崇祿,侍從臣宗正卿李邦鉉父,任實縣監鄭駿和今加通政,年七十侍從臣前正言鄭顯英父,進士張漢斗今超通政,年七十侍從臣前兵曹參議張泰秀父,幼學金生洵今超通政,年七十侍從臣前持平金尙茂父,幼學姜益會今超通政,年七十侍從臣前正言姜永奎父,幼學金義顯今超通政,年七十侍從臣前正言金昌一父,幼學洪秉善今超通政,年七十侍從臣前持平洪贊燮父,已上加資事,承傳。再政。以魚秉璿爲禁府都事,具然相爲龜城府使,知宗正卿單李南轅,故通德金在華贈吏參例兼,故判官金箕熙贈吏議,已上同知金曾鉉兩代,故學生李廷說贈戶參·金吾例兼,故學生李宗漢贈左承旨,故學生李璜贈僕正,已上同知李秀凡三代。
兵批,行判書李載元進,參判李珪永病,參議鄭匡始病,參知張時杓入直,承旨缺。兵批啓曰,平安兵虞候,今當差出,而擬望之人乏少,他道中軍竝擬,何如?傳曰,允。
兵批啓曰,訓鍊正,今當差出,而擬望之人乏少,外任竝擬,何如?傳曰,允。以李鎬俊·李寅應·李南轅爲知事,金曾鉉爲副摠管,梁憲洙爲知訓鍊,李昌容爲僉知,尹爲訓鍊都正,李熙昇爲兼訓鍊都正,洪在升·金善敎爲宣傳官,趙存興·申樂熙爲內禁將,元錫五爲兼司僕將,閔致一·徐奎彦·李敏中·李鳳憲·李承渥·李宗懋爲五衛將,李鍾植爲忠翊將,洪謹周爲忠壯將,金鍾喆·金章煥爲景福將,崔日鎭·韓昌瑜爲慶熙將,李鍾觀爲訓鍊正,黃耆淵爲文兼,梁柱翼爲御營從事官,李喆九爲部將,沈相雨爲守門將,金箕赫爲全羅右水使,沈宜春爲平安中軍,李浩臣爲平安兵虞候,金禎吉爲古群山僉使,鄭大鉉爲包伊萬戶,朴永郁爲南桃浦萬戶,李建壽爲咸興監牧官,全弘權爲元山別將,雲寵權管單朴孝男,副司果趙炳瑥·廉致璹·李豐來。再政。以柳雲魯爲宣傳官,安基鎬爲訓鍊主簿,李起東爲武兼,崔義臣爲慶尙中軍,同知單金鍾喆,僉知三單申樂熙·李敏中·閔致一。
兵曹口傳政事,以王景說爲宣武祠守直官。
祭酒任憲晦疏略曰,臣自承許遞亞銓,移授都憲之聖批,日以已免者爲幸,未解者爲懼,敎旨又以臣爲成均館祭酒者,一日之內,恩除相續,聖眷彌隆,臣聞命惝怳,若隕淵谷。噫,師儒之席,地望淸峻,古所謂蒼玉名班,朱服榮選。惟昔寧陵之世,設此官以處先正文正公臣宋浚吉,以先正大賢,猶以格例稀闊,力辭不已。自玆以後二百年間,繼之者不過數十人,而亦無不逡巡辭避,則其爲選之難,爲任之重可知也,是豈可以空疎蔑學,如臣等輩,苟然充數者乎?臣心惶恧,尙屬餘事,名器屑越,所關至大,竊爲公朝,惜此擧措也。臣之從初自畫於選職者,非敢飾讓也,誠以分所不堪,不容冒沒耳。乃於垂死之年,忽自渝其素守,揚揚彈冠,進據臯比之座,果成何狀人哉?且臣之從子臣穉宰之筮仕,亦出於特恩,則臣是何人,宜被慢命之誅,而乃誤待賢之禮,又至斯極也?夫竊人之財,名之爲盜,況持虛名而欺聰,攬取許多非分之榮寵,若固有之,久而不歸,其爲可恥,何止穿窬之比哉?伏乞亟命有司,治臣前後欺盜之罪,以謝人言,仍將臣國子新除,竝筵職官銜,永爲刊削,俾臣賤喘,安意就溘,則雖死之日,猶生之年也。第臣竊有一端彝性,消泐不盡,如向日之葵,至瘁而猶傾,野人之芹,忘陋而欲獻者。嗚呼,國勢岌嶪,民憂傾洞,災沴竝作,變異疊出,目下萬事,無一可恃,而所恃者惟殿下一心耳。從古言治者,莫不本於人主一心,人主一心,萬化之原也。惟學不以明此心,惟敬可以存此心,二者爲國祚祈天永命之基本。臣之此時此言,雖若迂遠,實理實事,實不外此。伏願實心舊發,實心惕厲,以勉聖學三字爲時措之第一義諦。且伏念向來頒曆之典,濫及於臣,臣屑瀆爲懼,泯默祗受,揆分惶汗,至今未已,又有賜米之命。臣跧伏草菜,一向違逋,則卽一田夫村氓之負罪者耳,何敢與供職之官僚,混被恩禮乎?敢此附陳,卽冀收還之恩,尤增惶恐焉。臣無任云云。答曰,省疏具悉卿懇。予以必致之心,用亶備摯,而卿以必辭之諦,巽章又至。此是予誠禮淺薄,終未能感孚而然也。悵失之極,彌切慙歎。卿於學埴,雖自謙退,予則謂學莫如卿,卿於選職,雖曰畫守,予則謂選莫似卿,而況今目下萬事,無一可侍,卿言是矣。以卿碩德令望,勉回遐心,展致澤之效,勗敦範之義,予所急急於卿也。且元良錫冊,肇簡吉期,此正祈命導祥之會,濟濟分坊,皆應茂柬,而貳儲導迪之任,三善贊翊之謨,非卿莫可,則在卿老成之地,忠愛之忱,其所欣聳,必倍輿情矣。値玆元正,萬品方新,至若靑臺之頒,白粲之賜,不過授時優老之常典也。卿其安意領受,幡然卽起,以慰予側席眷眷之望焉。仍傳曰,此批答,遣地方官,傳諭。
上在昌德宮。停常參·經筵。
藥房提調李鎬俊,副提調金奎弘啓曰,三陽泰來,百祿鼎臻,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,明日宗廟春享大祭齋戒相値,視事,頉稟之意,敢啓。傳曰,知道。
又啓曰,前檢閱金弘集,還付檢閱薦狀公事,啓下矣。令該曹口傳單付,牌招入直,何如?傳曰,允。
兵曹啓曰,人定法意,何等審愼,而今日漏鼓未下,徑先打鍾,事未前有,萬萬駭然。當該習讀官,令攸司從重科治,誤傳之項傳漏軍,自臣曹嚴棍懲勵,何如?傳曰,允。
政院啓曰,假注書洪淳謨有身病,勢難察任,今姑改差,何如?傳曰,允。
又啓曰,卽見冬至兼謝恩使諺書狀啓出來事,平安監司·義州府尹狀啓,則去月二十七日自義州封發者及今月初一日自箕營封發者,今始到院,直撥之如是遲滯,事甚未安。不能檢飭之該道臣及義州府尹竝推考,該陪持,令攸司從重科治,何如?傳曰,允。
吏曹口傳政事,檢閱單金弘集。
內醫院啓曰,進上及諸醫所用鍼子,例有三年一次造成之規,而今年乃是當次之年,依例精造進上後,分給諸醫,何如?傳曰,允。
御營廳啓曰,本廳千摠梁柱華·洪台燮,騎士將梁載洙,俱有身病,勢難察任,竝改差,何如?傳曰,允。
傳曰,發遣吏郞,諸執事淸齋與否,摘奸以來。
傳曰,卽見冬至使諺書狀啓,則雖無牌文,諸般擧行,不可不預先講究,時原任大臣·戶禮判,同爲來待。
弘文館啓曰,新除授校理朴容大,卽爲牌招察任,何如?傳曰,允。
弘文館啓曰,新除授副校理黃耆淵,時在京畿果川地,經筵入番事緊,請斯速乘馹上來事,下諭。答曰,許遞,前望單子入之。
兵曹啓曰,謹依批旨,傳漏軍鄭春化,嚴棍二十度,懲勵放送之意,敢啓。傳曰,知道。
義禁府啓曰,再明日動駕時,本府都事全數進參,而都事閔星勳,奉命在外,新除授都事魚秉璿在外,無以推移,竝令該曹口傳相換,以爲分排擧行之地,何如?傳曰,允。
兵曹啓曰,昨日政事中,全羅右水使末望具明鉉,去十一月已爲作故者,未能照察,矇然檢擬,臣不勝惶悚,而原望筒,改付標以入之意,敢啓。傳曰,知道。
御營廳啓曰,本廳千摠,騎士將,今當差出,而擬望之人乏少,外任竝擬,何如?傳曰,允。
御營廳啓曰,因兵曹草記,集賢門入直軍十名,竝直於銅龍門,率領將校解送之意,敢啓。傳曰,知道。
御營廳啓曰,本廳軍色從事官徐夔淳,身病甚重,勢難察任,改差,何如?傳曰,允。
假注書洪淳謨改差,代以趙昌夏爲假注書。
政院啓曰,時原任大臣·禮判,依下敎來待矣。傳曰,入侍。
兵曹啓曰,今正月初六日宗廟·永寧殿春享大祭,守門當爲塡次,而本曹郞廳·都摠府郞廳·五衛將,除入直與呈辭·受由·在外·未肅拜,排擬苟艱,依定式,軍門將官及前銜軍職,代差以入之意,敢啓。傳曰,知道。
吏曹啓目粘連,觀此全羅左道暗行御史呂圭益書啓,則光州前牧使趙雲漢,綾州前牧使尹宖善,雲峰前前縣監金箕瑞,和順前縣監姜文永,獒樹前察訪玉景鍊等段,繡啓旣請令攸司,稟處,更無可論是白遣,南原前府使尹宖善段,酷杖專出鉗制之術,賂金不厭壑充之慾,宮米三百五十七石,卽宮結二百七十餘結之所出者,而米則混同磨鍊於原稅總添載,上納結則每結二十四兩式收捧,合錢六千四百八十七兩零內四千八百兩,民庫加下劃報,一千六百兩零任置於由吏李大淑處,仍無歸屬。由吏李大淑兩年任賂,合爲八千兩,戶長李啓淳一千兩,壬申都書員趙學吉一千兩,癸酉都書員金時夏一千兩,甲戌都書員徐享俊一千兩,補民色梁廷潤五百兩,癸酉大同色李鍾武等四人處一千五百兩,外他加捧條三千兩式,兩年所捧六千兩,遞歸時戶長一千兩,隨陪一千兩,吏房梁孟錫一千七百兩,上項合錢二萬五千三百兩零是白遣,田結之十二月作伕,正月發令,三月上納,邑例是白去乙,昨年則十月作伕,星火所捧七萬餘兩,各公錢四萬餘兩之多,不卽出給,官吏挪貸,及其淸錢革罷之後,每百以常平二十兩式,散四貿取,苟充其數,將欲還給民間,再徵常平。居任三載,在官無幾,民有無倅之歎,吏橫售奸之計是如爲白有臥乎所,旣以前任綾州牧使,繡啓旣請令攸司稟處是白乎則,今姑勿論爲白乎旀。寶城前前郡守李悳初段,差任決訟,惟賂是視,都倉色四百兩,首刑吏二百兩,吏房一千三百兩,首通引一百兩,都使令二百兩,座首三百兩,兵校一百兩,首奴一百五十兩,蘆洞面名不知李氏山訟債五十兩,大谷面曺仲鎭山訟債四十兩,合錢二千八百四十兩是如爲白乎旀。求禮前縣監方孝涵段,三載居官,一念營私,大同會減米中,進上馱價之入於官用三百五十兩零,大同廳單關米代錢之歸於私橐一百九十兩,辛未·壬申兩年還作錢之高價取剩七百六十兩,大同廳記付之殖利本錢勒執於衙錄一千七百八十兩零,壬申冬五兩結頭錢條中剩結之收捧私用一千一百兩零,庚午年幼學錢加捧中虛錄乾沒一百十六兩,合錢四千二百九十兩零,凡厥所犯,無非不法是如爲白有臥乎所,上項兩邑前任守令,竝只令該府拿問處之爲白乎旀。龍潭縣令南啓薰段,檢行多率,盍念貽弊?糴捧替鄕,難免容奸,縱彼瑣謗,賴此實心是如爲白有臥乎所,從重推考爲白乎旀。任實前縣監林徹洙段,朱墨多㗇俳優之場,素規宜檢瞻聆之地,百餘戶鐵鐵居之,破稧添布縱有補,四十斤焰硝之瞞錄入庫,太欠爽實是如爲白有臥乎所,推考爲白乎旀。南原府使洪秉僖段,十餘萬金淸錢,幸就全數之完,四十八坊窮蔀,賴無再懲之歎,巨逋淸帳,悖類斂跡是如爲白乎旀,南平縣監李渭在段,儒雅可見文士規範,寬嚴不用俗吏科臼,不惜官廩,隨處捐補二千八百兩是如爲白有臥乎所,似此茂績,宜示激勸之擧,上項兩邑守令,似當竝施陞敍調用之典是白乎旀。潭陽前府使金蘊淳段,爲治一心做去,斂民無事不蠲,上納木減於市直,海長竹除其雜費,無往非惠,尙見遺愛是如爲白乎旀,茂朱前府使成大永段,愷悌其人,廉明爲治,革錢後每結四兩之減價,民旣蒙惠,上納中六百餘兩之捐廩,吏亦免逋是如爲白乎旀,淳昌郡守金靖鎭段,都結察隱,革罷砲料,從長復設,八千五百之還錢充完,二千五百之耗作捐補,績著初政,譽蔚全境是如爲白乎旀,前郡守趙台永段,公於訟嚴於束,精其糴捐其俸,劣米代錢一千一百八十兩零,鳥銃價一千七百五十兩,自官捐補,此其最著之大略是如爲白乎旀,玉果縣監趙秉浩段,六千石還逋之刷勘,七十結宮米之移送,捐俸於修械設砲,一千五百兩,需米逐年減價,爲惠實多是如爲白乎旀,同福縣監李秀永段,還錢査縮必懲,明於察隱,麰穀稱斛以平,嚴於束濕是如爲白有臥乎所,上項五邑前後守令,似當竝施兒馬賜給之典是白乎矣,係干恩賞,臣曹不敢擅便,上裁敎是白乎旀。監司趙性敎,前監司李鎬俊段,繡啓論列,俱甚推奬是白乎矣,道臣體重,今姑勿論爲白乎旀,其餘本道守令·察訪,沿路守令·察訪等段績乏優異,疵無顯著,竝只置之爲白乎旀,其外梱帥·虞候·營將·邊將·監牧官等乙良,令兵曹,稟處,何如?啓,依回啓施行爲良如敎。
乙亥正月初四日□時,上御誠正閣。時原任大臣·禮曹判書同爲入侍時,左副承旨申獻求,假注書韓炳洙,記事官金弘集·沈相萬,領府事李裕元,領敦寧金炳學,判府事洪淳穆·朴珪壽,左議政李最應,右議政金炳國,禮曹判書洪祐吉,以次進伏訖。上曰,史官分左右。仍命大臣進前。裕元進前問候,各殿問候訖。上白,鄭勉洙疏,誠無前之事,極爲痛駭矣。裕元曰,此皆臣之罪也。上曰,此事予亦知之,大臣曾買於趙心泰家者也,華城幸行時,果見於路傍矣。以此不近理之事,誣斥大臣,豈有如許悖漢乎?裕元曰,聖度包容至此,臣今日登筵,更以何顔仰對我殿下乎?臣自今以往,皆殿下所賜之日也。上曰,大臣處義,誠爲過當矣。裕元曰,下敎如此,不勝惶悚矣。最應曰,俄伏承戶禮判同爲來待下敎,而戶判適出城,値門限,未及登筵矣。上曰,下敎前出城,未及聞知而然歟?最應曰,然矣。上曰,俄見冬至使諺書狀啓,則皇上崩逝云,不勝驚愕。諸般措備,不可不趁早講定也。裕元曰,狀啓謄報,臣等亦見之,而皇上晏駕之報,極爲驚愕。諸般措備之趁早稟定,甚好矣。最應曰,卽伏見冬至使別狀啓,則皇帝晏駕之報,驚愕何言?姑未見頒示我國文蹟,而旣見彼地公文,則便是的奇,儐使差出,不直遲待牌文,以致窘急。上護軍趙秉昌,遠接使差下,政官令政院牌招開政,單付問禮官,依近例令關西道伯,以道內文堂下守令中差定,儀註齎送於儐使之行,何如?上曰,依爲之。出榻敎最應曰,迎詔翌日,當有陳慰之行矣。陳慰兼進香使,今日政差出,以爲治裝等待之地,迎接都監堂·郞,同爲差出,何如?上曰,依爲之。出榻敎上曰,皇上崩逝,似是痘症也。裕元曰,似是痘後添症矣。炳學曰,狀啓有云天花,此是痘症之謂也。裕元曰,彼人最所忌,痘症也。上曰,彼地痘症,何爲如是耶?裕元曰,似因其風土氣質而然也。上曰,新皇帝已登極云矣。裕元曰,然矣。上曰,新皇帝年紀,今爲幾何?裕元曰,未能詳知矣。上曰,新皇帝,卽醇親王之子云,醇親王乃道光之子,而咸豐之第幾弟乎?炳學曰,醇親王,聞是咸豐之第七第云矣。裕元曰,醇親王,道光之子也,故新皇帝,以光緖改元,似爲承道光統緖也。上曰,誠然矣。上曰,勅使可於何時出來乎?炳國曰,回還若値霖雨之時,彼地道路,難以通涉,則勅行似當慮此而趁三月間出來矣。裕元曰,成服後泒勅,過公除後始上馬,則似於二月內出來矣。上曰,我國使臣,何時入去耶?裕元曰,待勅使入京後,卽爲拜表矣。臣待罪灣府,多經勅行,或有牌文出來後,勅使有故,則有更泒之時,或中路有故,則以瀋陽官員泒送之時,所以遲速,未可預度矣。上曰,其時勅行,果何時也?裕元曰,道光時矣。缺
上在昌德宮。停常參·經筵。
政院啓曰,大司憲·掌令二員·持平二員未差,監察茶時之意,敢啓。傳曰,知道。
又啓曰,明日動駕相値,視事,頉稟之意,敢啓。傳曰,知道。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,右副承旨金炳翊,同副承旨李應夏,今日不爲仕進,竝卽牌招,何如?傳曰,允。
又啓曰,假注書趙昌夏,時無職名,令該曹依例付軍職,冠帶常仕,何如?傳曰,允。
又啓曰,明日大駕詣宗廟,入齋室後,大王大妃殿·王大妃殿·大妃殿問安,何承旨進去乎?敢稟。傳曰,右承旨進去。
又啓曰,吏曹判書趙基應,參判洪淳大牌不進推考傳旨,今方捧入,而開政命下之後,如是違牌,事甚未安。參議李正魯在外,判書·參判,竝更牌招,何如?傳曰,允。
傳曰,傳香承旨馳詣宗廟·永寧殿,奉審摘奸以來。
傳曰,還宮時,貢市堂上率貢市人,敦化門外待令。
傳曰,說書有闕之代,前望單子入之。
傳曰,右賓客有闕之代,前望單子入之。
弘文館啓曰,上番闕直,事甚未安。應敎金九鉉,副應敎趙秉弼,校理姜之馨,竝卽牌招,推移入直,何如?傳曰,允。
吏曹口傳政事,禁府都事魚秉璿,繕工主簿金喆淵,已上相換事承傳,禁府都事閔星勳,司宰奉事李鶴年,已上相換事承傳。
政院啓曰,卽者景慕宮官員來言,明日春展謁時,提調一員當爲進參,而都提調朴珪壽有身病,提調兪致崇在外,不得進參云,何以爲之?敢稟。傳曰,提調許遞,前望單子入之。
又啓曰,假注書韓炳洙有身病,勢難察任,今姑改差,何如?傳曰,允。
以司謁口傳下敎曰,明日宗廟展謁後,仍詣景慕宮展拜,次詣永禧殿展謁矣,該房知悉。
傳曰,發遣吏郞,諸執事淸齋與否,摘奸以來。傳曰,明日出宮內門路,以協陽門爲之。
吏曹啓曰,耆老守直官王昌彦,昭寧園守奉官李允九,西學訓導李泰元,俱以身病,呈狀乞遞,竝改差,何如?傳曰,允。
奎章閣啓曰,守宮檢校待敎徐相翊,待開門牌招,何如?傳曰,允。
傳曰,安州牧使金奭鎭,遂安郡守鄭謙植相換。
假注書韓炳洙改差,代以洪淳馨爲假注書。
景慕宮提調前望單子入之,李承輔落點。
有政。吏批,判書趙基應牌不進,參判洪淳大進,參議李正魯在外,承旨缺。吏批啓曰,判書趙基應牌招不進,參議李正魯在外未肅拜,小臣獨政未安,何以爲之?敢稟。傳曰,仍爲之。以朴孝憲爲漢城庶尹,李敏善爲監察,姜蘭馨爲陳慰兼進香使,尹滋承爲副使,姜爲書狀官,李敎稙爲楊州牧使,遠接使單趙秉昌,迎接都監提調單閔致庠,郞廳八單徐夔淳·徐雲輔·柳龍䥁·申興均·金世基·尹橚·鄭基曾·具然翼,公事郞廳單金翼濟。再政。以成泰永爲長興主簿,安州牧使金奭鎭,遂安郡守鄭謙稙,已上相換事承傳。三政。以李宣應爲掌樂主簿,耆老所守直官單李泰元,西學訓導單朴應冕。
兵批,行判書李載元病,參判李珪永進,參議鄭匡始差祭,參知張時杓病,承旨缺。同知單金章煥,僉知二單李鳳憲·李承渥。
水原留守宋近洙上疏。大槪,宮銜新命,歷日惶恧,兼暴難冒之義,冀蒙亟遞之恩事。答曰,省疏具悉。所請依施。
知宗正卿李寅應疏曰,臣檢飭無素,過大行虧,竭蹶愚忱,只勉夷險直前,究竟國事之僨敗,身名之僇辱,至于西京待罪,無復餘地,顚末悉露於淵鑑,彈駁已騰於臺章,訖今惶恧,背寒猶粟。摘發諸條又登,直指臣所奏,臣情到此,無論疑似之如何,萬被誅殛,揆分實甘,而顧何敢較絜,張皇呶呶,若自爲辨明,而差毫之謬,責有過情,銷骨之冤,忍莫隱痛,則安得不仰首哀鳴於天地父母之前?第念繡啓法意,按廉則十分綜詳,貶褒則一字謹嚴,然後抵罪者,只自反躬,蒙恩者,亦不靦顔,而至若竹橋碑閣事,臣於在營,聖敎勤摯,自以爲萬一展效之階,鳩財塗雘之貲,龜石磨泐之費,逐條區劃,合有七千五百餘金,事幾垂成,經歸未竣。及夫時守臣代任,乃反歸咎,而指贏謂絀,竟自居功,而因利乘便,圖借籌題,追加民斂,至於三萬。以其五六間建造,若是容入之極夥,婦女兒童之所未必信,古今俚語之亦未或聞。繡論之褒以捐廩者,何其擠護之淵膝,枉直之逕庭也?臣始未能仰體對揚,終未能遣懷緘默,一則臣罪,二則臣罪。聖度天大,薄勘旋敍,止於置對,周廬·西樞新除,又此特叨,臣雖木石豚魚,感泣洪造,容有涯量,而憑恃寵榮,依舊冥擿,則人之恥臣,必將有倍於臣之恥人。伏乞刊臣職名,仍治臣負犯之重,以謝物論焉。臣無任云云。答曰,省疏具悉。遂事何必爲引?卿其勿辭行公。
上在昌德宮。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。
展謁還入齋室後,藥房·內閣·政院·玉堂口傳問安。答曰,知道。仍詣景慕宮,入齋室後,藥房·內閣·政院·玉堂口傳問安。答曰,知道。
展謁還入齋室後,藥房·內閣·政院·玉堂口傳問安。答曰,知道。仍詣永禧殿,入齋室後,藥房·內閣·政院·玉堂口傳問安。答曰,知道。
展謁還入齋室後,藥房·內閣·政院·玉堂口傳問安。答曰,知道。仍詣儲慶宮,入幕次後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,今此勅使出來時,黃州·平壤·安州·定州·義州五處迎尉使及平壤問安假承旨,依近例,以道內守令借銜差下,御帖及空名帖,遠接使齎去,以爲從便奉傳之地,而亦爲下諭于兩西道臣及各其守令處,使之擧行,何如?傳曰,允。
又啓曰,今此勅使出來時,問禮官,依近例自該道道臣,以道內文堂下守令,藝文館校理借銜,使之擧行事,下諭于該道臣處,儀註,使遠接使齎去,何如?傳曰,允。
傳曰,右副賓客有闕之代,前望單子入之。
傳曰,戶兵換房。
傳曰,禮房承旨與同副承旨,分詣受香諸處,奉審摘奸以來。
傳曰,侍衛軍兵毛具,從便爲之。
侍講院啓曰,新除授司書趙鍾弼,時在全羅道全州矣,斯速乘馹上來事,下諭,何如?傳曰,允。
金奎弘啓曰,臣以大王大妃殿·王大妃殿·大妃殿問安進去,下直之意,敢啓。傳曰,知道。
傳曰,冊禮時竹冊文製述官,領府事爲之。
傳曰,兼弼善許遞,前望單子入之。
禁衛營啓曰,謹依下敎,隨駕將校·軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕將校·軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕與留陣將校·軍兵等處,乾犒饋分給之意,敢啓。傳曰,知道。
奎章閣啓曰,大駕今已還宮,守宮檢校待敎徐相翊,依定式減下,何如?傳曰,允。
刑曹啓曰,罪人金召明,全羅道康津縣極邊定配,卽爲押送之意,敢啓。傳曰,知道。
兵曹啓曰,謹依下敎,隨駕將校·軍兵等處,乾犒饋分給之意,敢啓。傳曰,知道。
義禁府啓曰,寶城前前郡守李悳初,求禮前縣監方孝涵,拿問處之事,傳旨啓下矣。李悳初,下去忠淸道堤川地,方孝涵,下去京畿果川地云,依例發遣府書吏,竝拿來,何如?傳曰,待待命拿囚。
政院啓曰,因禮曹單子,今初七日王世子定名時,時原任大臣·政府東西壁·六卿·判尹·館閣堂上·六曹參判·三司長官,令政院命招會議事,啓下矣。竝待開門,命招,何如?傳曰,允。
政院啓曰,明日王世子定名時,春秋館堂上當爲進參,而同春秋姜晉奎在外,何以爲之?敢稟。傳曰,許遞,前望單子入之。
政院啓曰,明日王世子定名時,三司長官當爲進參,而大司憲前望未下,大司諫金完秀在外,何以爲之,而副提學未差之代,政官牌招,開政差出,何如?傳曰,許遞,與未差之代,前望單子入之。
又啓曰,卽者義禁都事來言,今日動駕時,衛外擊錚人嚴進學,移送秋曹云矣,敢啓。傳曰,知道。
左賓客前望單子入之,宋近洙落點。
傳曰,左賓客宋近洙,雖在外任,異於道伯,且見帶輔養官,特爲兼帶。
兼弼善前望單子入之,李鎬翼添書落點。
說書前望單子入之,朴斗陽落點。
副提學前望單子入之,金炳始落點。
同春秋前望單子入之,金學初落點。
臺諫前望單子入之,大司憲金有淵,大司諫鄭順朝落點。
右副賓客前望單子入之,洪祐吉落點。
冊禮都監敎命文製述官領敦寧金炳學,預差判府事朴珪壽,書寫官左議政李最應,預差李承輔,竹冊文製述官領府事李裕元,預差判府事洪淳穆,書寫官尹宜善,預差尹滋悳,敎命二字篆文書寫官李敦宇,預差金世均,玉印篆文書寫官右議政金炳國,預差金輔鉉,都廳二單李鎬翼·趙宇熙,監造官六單趙秉度·南岐元·沈能肅·金五鉉·李浩稙·尹成勳。
乙亥正月初六日,大駕詣宗廟·景慕宮·永禧殿展謁。仍詣儲慶宮展拜,擧動入侍時,行都承旨鄭範朝,行左承旨南廷龍,右承旨金奎弘,左副承旨申獻求,右副承旨金炳翊,同副承旨李應夏,史官缺,檢校直提學金輔鉉·李鎬俊·尹滋悳·閔奎鎬·趙定夏·李載冕,直提學鄭範朝,檢校直閣李喬翼·金永壽·閔泳穆,直閣尹用求,待敎李載兢,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調李鎬俊,副提調金奎弘,進前問候訖,由協陽門。通禮跪啓請降輿乘輦,上降輿乘輦,由肅章門·進善門,出敦化門,進發至宗廟大門外。通禮跪啓請降輦乘輿,上降輦乘輿,由東夾門,入齋室。展謁時至,上改具冕服以出,通禮導上由東神門,詣版位。贊儀唱四拜,上行四拜禮,陞詣殿內,各室奉審訖,通禮導上出西神門。藥房提調進前奏曰,步輦待令矣。缺仍詣永寧殿版位,贊儀唱四拜,上行四拜禮,陞詣殿內,各室奉審訖。通禮導上還出東神門,乘輿,宗廟至南神門外,降輿步過,還乘輿入齋室。少頃,通禮跪啓請出次,上改具翼善冠·衮龍袍以出。通禮跪啓請乘輿,上乘輿出大門外。通禮跪啓請降輿乘輦,上降輿乘輦,進發至景慕宮大門外。通禮跪啓請降輦乘輿,上降輦乘輿,入齋室。展謁時至,上改具冕服以出,通禮導上詣版位。贊儀唱四拜,上行再拜禮,陞詣殿內奉審訖,仍詣望廟樓版位,行四拜禮,陞詣殿內,捲帳奉審訖,還入齋室。命書傳敎曰,永禧殿展謁後,當詣儲慶宮展拜矣,該房知悉。又命書傳敎曰,儲慶宮展拜時,百官行禮置之,先後廂軍兵,路上留駐。少頃,通禮跪啓請出次,上改具翼善冠·衮龍袍以出。通禮跪啓請乘輿,上乘輿出宮大門,降輿乘輦,至永禧殿大門外。通禮跪啓請降輦乘輿,上降輦乘輿,由東夾門,入齋室。展謁時至,上改具冕服以出,通禮導上詣版位。贊儀唱四拜,上行四拜禮,陞詣殿內,各室奉審訖。領府事李裕元,領敦寧金炳學進前奏曰,今朝日氣稍寒矣,侵早勞動,聖體,若何?上曰,一樣矣。裕元曰,日吉辰良,冊禮旣有成命,中外臣民,懽忭蹈舞,而臣於定號之日,在外未參,下情伏不勝悵悚矣。上曰,予心亦悵然矣。仍敎曰,今番竹冊文,領府事製進,似好矣。裕元曰,臣本蔑學,而且有文衡大臣,使之製進,恐好矣。上曰,巽辭過矣。裕元曰,臣果蔑學,不堪承當矣。上曰,首相製進,亦多古例,而文衡大臣則亦當撰進敎命文矣。珪壽曰,竹冊文之使首相製進,聖意切當,恐不宜辭也。炳學曰,今此聖敎,果至當矣。上還入齋室。少頃,上改具翼善冠·衮龍袍以出。通禮跪啓請乘輿,出大門外,降輿乘輦,至儲慶宮大門外。通禮跪啓請降輦乘輿,入齋室。展拜時至,通禮導上詣版位,上行再拜禮,陞詣宮內,奉審訖,還入齋室,問安勿爲之事,下敎。少頃,通禮跪啓請外辦,上乘輿出宮大門,降輿乘輦,至敦化門外。命書傳敎曰,貢市堂上率貢市人入侍。詢瘼訖,入敦化門,至仁政門外,通禮跪啓請降輦乘輿,上降輦乘輿,入協陽門。兵曹判書跪稟放仗,承旨請出標信。上由宣化門還內,諸臣以次退出。
上在昌德宮。停常參·經筵。
世子宮定名定字後,大殿·大王大妃殿·王大妃殿·大妃殿·中宮殿·世子宮,宗親·儀賓·內閣·政院·玉堂·朝廷二品以上·六曹口傳問安。答曰,知道。
政院啓曰,明日常參·經筵,取稟。傳曰,停。
又啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,輪對日次矣,敢稟。傳曰,當次人受點後,日次待令。
吏曹,左副賓客單洪祐吉,右副賓客單閔致庠,傳曰,世子定名後,仍爲定字以入。
冊禮都監啓曰,敎命文竹冊文製述官·書寫官及玉印敎命篆書文書寫官,別單書入之意,敢啓。傳曰,知道。
冊禮都監啓曰,本都監別看役,以長湍府使姜潤,前五衛將金載禹,副司果李惇奎,前判官方天鏞,出身張泓奎,司正崔相默差下,何如?傳曰,允。
冊禮都監啓曰,王世子冊禮時都監事目,別單書入之意,敢啓。傳曰,知道。
冊禮都監啓曰,都廳郞廳及監造官,別單書入之意,敢啓。傳曰,知道。
冊禮都監啓曰,都廳郞廳·監造官分房,別單書入之意,敢啓。傳曰,知道。
冊禮都監啓曰,闕內待令郞廳,依前例,以入直武兼差下,使之輪回察任,何如?傳曰,允。
冊禮都監啓曰,監造官趙秉度·南岐元·沈能肅·李浩稙·尹成勳,時無職名,令該曹口傳付軍職,何如?傳曰,允。
禮曹啓曰,世子宮封進各道新産物膳及朔膳·誕日物膳·名日方物物膳,謹依貢膳定例及謄錄所載磨鍊,別單書入,而自今正月朔膳爲始,卽速封進之意,分付各該道帥臣,何如?傳曰,允。
成均館啓曰,儒生上旬輪次,當爲設行,而大提學未差,不得爲之之意,敢啓。傳曰,知道。
侍講院啓曰,新除授說書朴斗陽,卽爲牌招入直,何如?傳曰,允。
侍講院啓曰,本院及翊衛司員役及行用之物,依前例磨鍊,別單書入之意,敢啓。傳曰,知道。
政院啓曰,奏請使待都監會同差出事,命下矣。政官牌招開政,何如?傳曰,允。
賓廳啓曰,王世子定名在卽,而須經稟定,當用一字名乎,抑用二字名乎?若用一字,則偏傍當取何字乎?敢稟。答曰,名用一字,以土邊爲之。
傳曰,今日異於他日,輕囚放釋。
吏曹,王世子冊封時,正使單領府事李裕元,預差左議政李最應,副使單李鼎在,預差金大根。
兵曹啓曰,左翊贊金永應,以其身病,呈狀乞遞,改差,何如?傳曰,允。
御營廳啓曰,本廳千摠李寅喜,前任東津僉使柳箕東,前任高山里僉使騎士將方允明,前任加里浦僉使,具在任所,上來尙遠,久曠可悶,竝改差,何如?傳曰,允。
兵曹口傳政事,副司勇趙秉度·南岐元·沈能肅·李浩稙·尹成勳。
有政。吏批,判書趙基應牌招不進,參判洪淳大進,參議李正魯在外,承旨缺。吏批啓曰,判書趙基應牌招不進,參議李正魯在外未肅拜,小臣獨政未安,何以爲之?敢稟。傳曰,仍爲之。以李裕元爲陳奏兼奏請使,金始淵爲副使,朴周陽爲書狀官,書筵官單任憲晦。
兵批,行判書李載元病,參判李珪永病,參議鄭匡始病,參知張時杓入直進,承旨缺。同知單崔日鎭。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
李應夏啓曰,臣應夏,敬奉聖敎,馳往義禁府,取考囚徒案,則保放罪人申弘均,以陽德前縣監,罪犯貪饕,鄭宗鈗,以泰陵謁者,不爲待令,時囚罪人崔德峻,以比安前縣監,鏽論不輕,俱係重囚。故竝仍囚,仍詣典獄署,取考囚徒案,則勒奪民錢徵納間,家僮嚴囚罪人一名,因傳敎勘處間,嚴囚罪人一名,不可以輕囚論,故仍囚。其餘他錢不報,虛傳官令,各司直囚罪人劉容柱等十七名,俱是輕囚,故竝依傳敎,放送之意,敢啓。傳曰,知道。
政院啓曰,假注書趙昌夏有身病,勢難察任,今姑改差,何如?傳曰,允。
都摠府啓曰,副摠管南廷益,以漢城左尹,本府坐起進參事,晝仕出去之意,敢啓。傳曰,知道。
弘文館啓曰,下番副修撰臣尹致聃,以訓鍊都監從事官,今日軍布捧上時,晝仕出去之意,敢啓。傳曰,知道。
禮曹啓曰,取考謄錄,則自前傳訃勅時,去結彩,而下馬宴,以茶禮磨鍊,亦以素膳措備矣。今此遠接使齎傳,問禮官儀註,依此磨鍊之意,敢啓。傳曰,知道。
禮曹啓曰,遠接使齎傳,問禮官儀註,當爲磨鍊,而取考各年謄錄,己未·庚辰·辛酉年則受勅處所,因特敎以崇政殿磨鍊,庚戌年則以明政殿爲之矣。今番則何以爲之乎?敢稟。傳曰,崇政殿爲之。
吏曹啓曰,今此客使出來時,兩西迎尉使,例以道內堂上守令下批矣。臨時若或有頉,則往復變通之際,將未免費却多日,有緩不及事之慮,迎慰使中,若有不得不更爲塡差之事,道臣以便近處守令,先爲塡差,借銜亦以已下批之職塡書後,具由狀聞之意,措辭知委於兩西道臣處,何如?傳曰,允。
政院啓曰,行大司憲金有淵牌不進,掌令二員,持平二員未差,監察茶時之意,敢啓。傳曰,知道。
傳曰,在外吏曹參議許遞,前望單子入之。
吏曹參議前望單子入之,徐相翊落點。
御營廳啓曰,本廳千摠騎士將,今當差出,而擬望之人乏少,外任竝擬,何如?傳曰,允。
假注書趙昌夏改差,代以趙益元爲假注書。
傳曰,再明日次對,依例來會。
以璿源譜略修正時校正堂上以下別單,傳曰,校正前有司堂上興寅君判宗正卿李最應內下大豹皮一令賜給,完平君判宗正卿李昇應內下大豹皮一令賜給,知宗正卿李承輔,宗正卿李載冕,各內下虎皮一令賜給,跋文製述官前大提學趙性敎熟馬一匹賜給,監印堂上宗正卿李升洙加資,國朝御牒書寫官知宗正卿李會正熟馬一匹面給,校正堂上永平君判宗正卿李景應內下大豹皮一令賜給,判宗正卿奉朝賀李敦宇,判宗正卿完陵君李景宇,各內下豹皮一令賜給,知宗正卿李景夏·李周喆·李載元·李彙重·李東鉉·李載鳳·李南軾·李會淳·李寅應,宗正卿李秉文·李鍾承·李南轅·李寅命·李義根·李徹宇·李敦應·李邦鉉·李沇應·李鍾浩·李容直·李明應·李寅卨·李容儀·李珪永,竝熟馬一匹賜給,纂修監印正李載純,前正趙秉鎬·金奎軾·權膺善·金裕行,典籤朴興壽,前典籤徐相祖·金九鉉,典簿申泰鼎,前典簿韓始東,主簿金鳳鎬,前主簿鄭基春·李哲應·李起鎬,直長尹致祖,前直長姜凡秀·徐弘淳·尹永進,竝兒馬一匹賜給,參奉李完鎭,前參奉李啓夏,忠義李祖應,兼郞廳李晩沼,前兼郞廳李會錫·李榏重,郞廳李鳳植,前郞廳李容晢,竝陞六,別看役前五衛將李周兢,前縣監李熙均,竝相當職調用,寫字官趙漢斌守令待窠擬入,李象桓,以其子卽付實官,隨窠陞實,金秀永從自願施賞,李鍾禎瓜近察訪作窠擬入,崔仁植六品職待窠擬入,金永㷽,監牧官待窠,隨先擬入,林漢雋,以其子卽付實官,隨窠陞實,林鴻植外職調用,全宅慶等七人,印札畫員李昌鈺,竝本衙門高品付料,白禧培,以其弟卽付實官,隨窠陞實,卞鍾完·金濟淳,竝卽付實宦,待窠陞實,校正唱準金潤植·金錫九·林斗鎭,日官李興善,竝本衙高品付料,其餘綠事·員役·工匠等,竝依判下施賞。
以璿源譜略修正時校正堂上以下別單,傳曰,校正堂上領宗正卿興寅君李最應內下大豹皮一令賜給,永平君判宗正卿李景應,完平君判宗正卿李昇應,判宗正卿奉朝賀李敦宇,各內下大豹皮一令賜給,判宗正卿完陵君李景宇內下豹皮一令賜給,知宗正卿李承輔·李景夏·李周喆·李載元·李彙重·李東鉉·李載鳳·李南軾·李會淳·李寅應·李會正·李秉文,宗正卿李鍾承·李南轅·李升洙·李寅命·李義根·李徹宇·李敦應·李邦鉉·李沇應·李載冕·李鍾浩·李容直·李明應·李寅卨·李容儀·李珪永,竝熟馬一匹賜給,有司堂上完平君判宗正卿李昇應,內下大豹皮一令賜給,知宗正卿李承輔,宗正卿李載冕,各內下虎皮一令賜給,監印堂上完平君判宗正卿李昇應熟馬一匹面給,國朝御牒書寫官宗正卿李寅卨加資,跋文製述官判府事朴珪壽內下大豹皮一令賜給,纂修監印正閔泳商加資,典籤朴興壽,典簿申泰鼎,主簿金鳳鎬,直長尹致祖,竝陞敍,參奉李完鎭,前參奉李啓夏,忠義李祖應,兼郞廳李晩沼,郞廳李鳳植,竝陞六,別看役前五衛將李周兢,前縣監李熙均,竝相當職調用,寫字官趙漢斌守令待窠擬入,李象桓,以其子卽付實官,隨窠陞實,全宅慶加資,金季永從自願施賞,李鍾禎瓜近察訪作窠擬入,崔仁植六品職待窠擬入,金永㷽監牧官待窠隨先擬入,劉晉祜察訪待窠擬入,林漢雋,以其子卽付實官,隨窠陞實,林鴻植外職調用,全宅慶等七人,印札畫員李昌鈺,竝本衙門高品付料,白禧培,以其弟卽付實官,隨窠陞實,卞鍾完·金濟淳,竝卽付實官,待窠陞實,其餘寫字官·校正·唱準·日官·錄事·員役·工匠等,依判下施賞。
傳曰,今番賞典中,一人雖兼數事,毋得疊授。
兵曹啓目粘連,全道左道暗行御史呂圭益書啓吏曹回啓內,梱帥·營將·虞候·邊將·監牧官等乙良,令兵曹,稟處事,啓下矣。觀此全羅左道暗行御史呂圭益書啓,則順天前前營將洪運燮段,繡啓旣請令攸司稟處,更無可論是白遣,全州營將柳冀伯段,前勘未警,舊習尙存,日事騙財,無所不至,府南面米石里·川越里兩村,卽工匠爲業之里,而勒加雜技之罪,原戶摠二百三十餘戶內,除其最貧之十餘戶,其他二百餘戶,則每戶七兩二錢式,勒捧贖錢,合爲一千五百兩零是白遣,州內富民李末石,韓蒙致兩漢,無端捉囚,勒捧四百兩,以上合錢爲一千九百兩零是白夞除良,山訟債訟,無不干涉,一境繹騷,民情嗷嗷是如爲白有臥乎所,工匠爲業,稱以雜技徵贖,富民捉囚,無端勒捧,債訟無不干涉,一境繹騷,民情嗷嗷,似此不法之類,不可尋常處之,爲先罷黜,其罪狀,令該府拿問處之爲白乎旀。左水虞候崔性哲段,全昧幕務,校豈可信,不檢庫錢,責時何歸?柔懶成習,振刷無望是如爲白有臥乎所,不檢庫錢,柔懶成習,係是不職,罷黜爲白乎旀。前兵使宋熙直段,職是節度,體自尊大,運對之一初,縱有做去,債帳之許多,盍察善歸,有囑必有施,徒事私計之是較,以名不以技,罔念國試之攸重,以若期望,誠極慨惜是如爲白有臥乎所,徒事私計之是較,罔念國試之攸重,從重推考爲白乎旀。前兵虞候尹啓榮段,誠切圖報,可驗施爲,在任不過十朔,捐補殆近千金,各廳捄弊,軍器新備,無非實績,尙多傳頌是如爲白有臥乎所,捐廩捄弊,軍器新備,殊甚嘉尙,似當施以兒馬賜給之典是白乎矣,係干恩賞,不敢擅便,上裁敎是白乎旀。左水使李圭浩段,繡啓雖有褒嘉,帥臣事體,與守令邊將有異,今姑勿論爲白乎旀。其餘梱帥·營將·虞候·邊將·監牧官等,別無優績,亦無顯疵,竝只置之,何如?啓,依回啓施行爲良加敎。
左議政李最應箚曰,臣於扈衛之任,屢叨不一叨,劣有歲月于玆矣。材官較藝,宿衛管轄,非臣疏闇所可久冒,而況今猥據相職,例兼禁營提擧,則軍務去處,不宜兼摠。伏乞聖明,將臣所帶扈衛之任,亟許鐫免焉。取進止。答曰,省箚具悉卿懇。軍務兼摠,已有其例,何可遞解?卿其諒之。仍傳曰,此批答,遣史官,傳諭。
奉朝賀李敦宇疏曰,臣淹伏城闉,祗俟慶日,忽伏奉贊成特點,繼而有貳師之命。殿下豈謂臣螢爝之光微,有可以仰輔光輪之輝哉?特以臣忝輔養之列,故俾得以趨拜於儀文物采之間,榮之至也,寵之極也。臣雖至愚,豈不知此職之不敢言私,而第臣有一步移易不得者。夫人臣之旣退者,不可復進,卽鐵劃之限也。自古名碩,守之甚嚴,一謝簪紱,永矢靡渝,朝廷亦不以職事誥命,縻其身而奪其志者,蓋所以敦尙禮防,風勵世敎也。臣之昔日告退,非以規便而自佚也,斷斷是庸碌無可需之才,衰邁有難强之病。幸蒙我殿下憫憐而成就之,十年田間,歌詠聖澤,今若白首餘景,重理朝衣,傴僂蹣跚趨走班級,人必指笑之曰,才加於昔歟,病愈於今歟?昔何退而今何進也,則以臣視臣,亦無以自解,名檢敗矣,廉恥蔑矣。顚例狼狽,無復餘地,窮迫之極,徑歸鄕次,疾聲呼籲。伏乞亟勘臣擅難,以肅朝綱,收還臣新除,俾仍前銜焉。臣無任云云。答曰,省疏具悉。昔退今進,雖緣自劃,先公後私,蓋亦參量。今於元儲定冊,必備師保,則予所特選,非徒記簪,卿所固辭,難托懸車,而成美之地,非欲奪志,依前輔養之例,勿爲肅謝,須勉贊翼之職焉。
吏曹判書趙基應上疏。大槪,虛縻久益悚恧,實病近復添苦,敢陳披瀝之懇,冀蒙鐫斥之恩事。答曰,省疏具悉。實病旣如此,所請依施。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招入直,何如?傳曰,允。
又啓曰,吏曹郞廳來言,判書有闕,政事,取稟。傳曰,當日爲之。
義禁府啓曰,保放罪人鄭宗鈗,還囚捧供以入,而病勢一向未差,仍爲保放之意,敢啓。傳曰,知道。
輔養廳啓曰,今月初十日日次,依例進見之意,敢啓。傳曰,權停。
都摠府啓曰,副摠管尹宇善,以同義禁,本府坐起,晝仕出去之意,敢啓。傳曰,知道。
兵曹口傳政事,大護軍趙基應。
政院啓曰,假注書洪淳馨有身病,勢難察任,今姑改差,何如?傳曰,允。
又啓曰,行大司憲金有淵牌不進,執義·掌令二員·持平二員未差,監察茶時之意,敢啓。傳曰,知道。
宗親府郞廳單李範直,忠義單李觀和。
冊禮都監啓曰,各房始役,令日官推擇,則今月初九日巽時爲吉云,以此日時擧行,何如?傳曰,允。
冊禮都監啓曰,各房自今日始役,監造官一員,輪回人直之意,敢啓。傳曰,知道。
吏曹啓曰,司僕寺正洪永禹,以其身病,呈狀乞遞,改差,何如?傳曰,允。
吏曹啓曰,平安道平壤府居幼學金弘圭呈狀內,矣身祖前五衛將膺和,今年爲八十歲,而見漏於本道應資老人抄啓中,未蒙恩資云,故自臣曹考見癸酉式生進榜目,則其年果爲的實矣。在前如此之人,追後啓稟蒙資,多有已例,今日政加資下批之意,敢啓。傳曰,知道。
傳曰,明日次對,待下敎。
李應夏啓曰,行都承旨鄭範朝,行左承旨南廷龍,右承旨金奎弘不爲仕進,左副承旨申獻求式暇,右副承旨金炳翊式暇出去,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,假注書趙益元,時無職名,依例付軍職,冠帶常仕,何如?傳曰,允。
又啓曰,臣吏兵批兼進之意,敢啓。傳曰,知道。
傳曰,啓字誤踏之中官朴奎鉉,推考。
假注書洪淳馨改差,代以崔鼎獻爲假注書。
義禁府啓曰,保放罪人鄭宗鈗,還囚議處以入,而病勢一向未差,仍爲保放之意,敢啓。傳曰,知道。
義禁府啓曰,全州營將柳冀伯,拿問處之事,傳旨啓下矣。柳冀伯,時在任所,依例發遣府書吏,交代後拿來,何如?傳曰,待待命拿囚。
以右承旨金奎弘牌不進罷職傳旨,傳曰,只推。
義禁府啓目,法聖前前僉使朴元陽原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。義禁府啓目,訓鍊判官鄭宗鈗原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
義禁府啓目,永川前郡守李建栻原情云云。問目內辭緣,泛稱遲晩,刑推得情,何如?啓,除刑推議處爲良如敎。
義禁府啓目,比安前前縣監崔悳峻原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
義禁府啓目,求禮前縣監方孝涵原情云云。傳旨內辭緣,泛稱遲晩,刑推得情,何如?啓,除刑推議處爲良如敎。義禁府啓目粘連,向前方孝涵亦,還作錢取用,記簿條勒執,俱是不法,結頭剩歸私,進上價入用,尤係濫習,敢肆偸弄,恣行貪饕,以此照律,何如?啓,依允。
義禁府啓目粘連,向前崔悳峻亦,人吏復,何關於官長,任訟賂,難免其貪汚,以此照律,何如?啓,依允。
義禁府啓目粘連,向前朴元陽亦,庫錢冒下,其果彌縫之計,任賂夥多,雖有發明之端,原啓臚列,若是狼藉,揆以經法,難免重勘,以此照律,何如?啓,依允。
義禁府啓目粘連,向前鄭宗鈗亦,旣闕陪香,又失趨享,以致陵官之兼行,至登獻官之論啓。祀典收重,法意莫嚴,自有已勘之例,施以定〈配〉之典,何如?啓,依允。
義禁府啓目粘連,向前李建栻亦,吏校任之差輒納賂,猶屬餘事,結木價之剩取歸私,何其不法,專事貪鄙,不遺巨細,以此照律,何如?啓,依允。
有政。吏批,判書未差,參判洪淳大進,參議徐相翊式暇,同副承旨李應夏進。
吏曹判書新通,金在顯添書落點。
吏批啓曰,判書金在顯,家在城外,參議徐相翊式暇,小臣獨政未安,何以爲之?敢稟。傳曰,仍爲之。以朴齊晠爲宗府正,姜爲司僕正,李用一爲司僕判官,李秉薰爲宗府參奉,申鴻朝爲中學敎授,宗府忠義單李觀和,郞廳單李範直,知宗正卿單李升洙,宗正卿李升洙今加資憲,李寅卨今加嘉義,宗府正閔泳商今加通政,已上加資事,承傳。
兵批,行判書李載元,參判李珪永病,參議鄭匡始呈辭受由,參知張時杓進,同副承旨李應夏進。同知單韓昌瑜,僉知單李宗懋。
左議政李最應箚子。大槪,病未趨造,乞被威罰事。答曰,省箚具悉卿懇。愼節奉慮,次對自當退定,卿其安心調理。至於廟務積滯,極爲可悶,雖未登筵,先爲稟裁,是所望也。仍傳曰,此批答,遣史官,傳諭。
開城留守韓敦源疏略曰,保釐之責,本自綦重,築斯之役,亦旣浩穰,而蔑有措辦,及瓜而仍之,晉秩而榮之,人言之來,臣安得免乎?今見前守臣李寅應疏,則指意所在,專着臣身,至以竹橋碑閣事,尤有所張皇。臣不欲呶呶辨明,以傷事面,而其在事君無隱之道,亦何敢泯默受之,不思所以擧實仰暴乎?蓋此碑閣之役,前守臣曾有七千餘金區劃,而其所不敷者,臣亦隨處經紀,已卽告竣,均蒙賞典,臣何嘗獨居其功,何嘗憑藉是役,一毫加斂於民耶?第惟城役時,未勘條之數夥多,旣爲中外之所共見諒者也。迺者前秋府民之狀,有所揆地題判,而句語中碑閣未勘條三萬兩云者,乃是城役未勘條也,實非碑閣未勘條也。臣若因利乘便,圖借籌題,則烏可以七千餘金容入之碑閣,衍之爲三萬兩未勘之碑閣,甘自歸於竊鐵之科乎?前守臣此言,只看其籌題中碑閣二字,認以爲眞個是碑閣未勘條之爲三萬,至謂臣指贏爲絀,追加民斂,抑亦不思之甚矣。苟使臣盡職於對揚,見孚於平日,以若同朝忠厚之風,必不疑人於不當疑之地,一則臣罪,二則臣罪,反躬自悼,寧欲無言。仍伏念臣從前求解之念,何嘗晷刻暫弛于中哉?寵靈之隆摯,而無詻圖酬,知慮之淺短,而轉益糊塗,矧且來頭之支調繁劇,目下之蓄儲杇罄,塗抹不得,究竟狼狽,勢所必至,臣安敢不趁早丐免,以冀終始生成之澤也?伏望勿謂臣因事而處義,亟遞臣居留之任焉。臣無任云云。答曰,省疏具悉。不必如是爲引,卿其勿辭,益勉居留之責。
上在昌德宮。停常參·經筵。
藥房副提調金奎弘啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,爾不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
金炳翊啓曰,右承旨金奎弘牌不進,伴直無人。行左承旨南廷龍,所當牌招,而拘於廳規,不得請牌,何以爲之?敢稟。傳曰,牌招。
鄭範朝啓曰,臣範朝,今日入直禁軍戎器點考進去,下直之意,敢啓。傳曰,知道。
政院啓曰,臣依定式進詣香室奉審,則香祝樻·祝板·褓子精潔之意,敢啓。傳曰,知道。
又啓曰,事變假注書朴應冕有身病,勢難察任,今姑改差,何如?傳曰,允。
鄭範朝啓曰,臣依定式進詣仁政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣,敢啓。傳曰,知道。
政院啓曰,左副承旨申獻求,今日不爲仕進,卽爲牌招,何如?傳曰,允。
禮曹,來丙子式年進士鄕·漢城試初試,來八月二十日,生員鄕·漢城試初試,同月二十二日,文武科鄕·漢城試初試,九月初四日,雜科初試,同月十五日。
政院啓曰,行大司憲金有淵牌不進,執義·掌令二員·持平二員未差,監察茶時之意,敢啓。傳曰,知道。
弘文館啓曰,校理朴容大別兼春秋進,副校理黃益秀呈辭受由,一員未差,上番闕直,事甚未安。應敎金九鉉,副應敎趙秉弼,校理姜文馨,竝卽牌招,推移入直,何如?傳曰,允。
都摠府啓曰,副摠管尹宇善,以同義禁坐起進參事,晝仕出去之意,敢啓。傳曰,知道。
義禁府啓曰,時囚罪人李建栻·崔悳峻·朴元陽·方孝涵等,係是贓賄流配,依法典,竝不付功議以入之意,敢啓。傳曰,知道。
義禁府啓曰,時囚罪人鄭宗鈗,施以定配之典,議處公事判付內,依允矣。鄭宗鈗,全羅道礪山府定配,而以議啓內辭意具罪目,依例發遣府羅將,押送配所,何如?傳曰,允。
禮曹啓曰,圖畫署有別遞兒祿窠,而畫員中勤勞國役者,使之次次許付矣。付祿人全聖祜有頉代,官生李明均,勤勞最多,依例許付,何如?傳曰,允。
議政府啓曰,卽者戶曹所報,則曹儲罄竭之中,又當支勅與使行,諸般需用,排比無路,錢限三十萬兩,卽爲劃下爲辭矣。大農經費之知底告罄,已極憂悶,而目下需用,果係浩大,俱不容不另劃乃已。就湖南癸丑會錄穀一萬石,船儲置米五千石,船米五千石,壬戌移劃穀五千石,甲午別置米五千石,湖西甲子合錄米三萬石,嶺南軍作穀一萬五千石,宣惠廳穀二萬五千石,竝折米劃給,以此作錢取用,而一自蕩還定摠之後,非不知着手之爲難,以今京外事勢,實無他容措,而然耗入見縮者,商確報府,以爲充代之意,分付各該道臣,何如?傳曰,允。
議政府啓曰,因慶尙左道暗行御史朴定陽書啓,前前監司金世鎬,前後所犯,俱係難貰,而道臣體重,令廟堂,稟處事,吏曹粘目啓下矣。繡啓臚列旣如此,則合有審問而論斷,令該府拿處,至於幕裨冊客之許多作奸,亦不可置而勿論,令秋曹捉致嚴覈,以爲勘罪之地,何如?傳曰,允。
議政府啓曰,因平安道淸南暗行御史洪萬植書啓,兵曹覆啓內,前前兵使蔡東健,繡啓若是臚列,而將臣體重,令廟堂,稟處事,允下矣。制梱之任,本自不輕,繡衣之論,如是有據,許多所犯,誠爲慨然,令該府拿問處之,何如?傳曰,允。
議政府啓曰,京畿監司閔台鎬,忠淸監司沈舜澤,水原留守宋近洙,廣州留守李㘾,昨冬以公都會請退事,有所稟啓矣。都會之有故退行,已多其例,竝依狀請許施之意,分付,何如?傳曰,允。
傳曰,廟啓區劃,雖出於不獲已之擧,挽近諸道穀摠,到底枵然,則此時別作,極涉難愼。穀作錢置之,特下錢十萬兩,自度支撙節排用,凡百冗費,一切省減。
政院啓曰,卽者吏曹郞廳來言,新除授龜城府使具然相,兩司當爲署經,而只有行大司憲金有淵,行大司諫鄭順朝,不得備員署經云,何以爲之?敢稟。傳曰,除署經。
吏曹啓曰,未下直守令,自臣曹催促,則楊州牧使李敎稙,身病猝重,不得下去云,罷黜,何如?傳曰,安邊府使,令該曹口傳相換,催促下送。
吏曹啓曰,受由上京守令,自臣曹催促,則永柔縣令洪淳肯,親病沈重,不得下去云,改差,何如?傳曰,安城郡守,令該曹口傳相換,不日下送。
義禁府啓曰,因全羅左道暗行御史呂圭益書啓,吏曹回啓內,光州前牧使趙雲漢,綾州前牧使尹宖善,和順前縣監姜文永,雲峰前前縣監金箕瑞,獒樹前察訪玉景鍊等,繡啓旣請令攸司稟處,更無可論爲辭,兵曹回啓內,順天前前營將洪運燮,繡啓旣請令攸司稟處,更無可論爲辭矣。趙雲漢,下去京畿果川地,尹宖善,下去楊州地,金箕瑞,下去平安道平壤地,姜文永,下去慶尙道尙州地,玉景鍊,下去全羅道光州地云,依例發遣府書吏羅將,竝拿來,洪運燮,以鐵島僉使,時在任所,依例發遣府書吏,交代後拿來,何如?傳曰,竝待待命拿囚。
兵曹啓曰,今正月十一日,武臣賓廳武經講書日次,而國忌齋戒相値,不得爲之之意,敢啓。傳曰,知道。
吏曹口傳政事,楊州牧使李敎稙,安邊府使李熙準,已上相換,永柔縣令洪淳肯,安城郡守金炳右,已上相換事承傳。
兵曹啓曰,右司禦洪善周,以其病難供職,呈狀乞遞,改差,何如?傳曰,允。
義禁府照目粘連,比安前縣監崔悳峻矣本府議啓內,人民復,何關於官長,任訟賂,難免其貪汚罪。以此照律,罪杖一百收贖,告身盡行追奪,流三千里定配,私罪。奉敎依允。
義禁府照目粘連,求禮前縣監方孝涵矣本府議啓內,還作錢取用,記簿條勒執,俱是不法,結頭剩歸私,進上價入用,尤係濫習,敢肆偸弄,姿行貪饕。以此照律,罪杖一百收贖,告身盡行追奪,流三千里定配,私罪。奉敎依允。
義禁府照目粘連,永川前前郡守李建栻矣本府議啓內,吏校任之差輒納賂,猶屬餘事,結木價之剩取歸私,何其不法,專事貪鄙,不遺巨細。以此照律,罪杖一百收贖,告身盡行追奪,流三千里定配,私罪。奉敎依允。
義禁府照目粘連,法聖前僉使朴元陽矣本府議啓內,庫錢冒下,其果彌縫之計,任賂夥多,雖有發明之端,原啓臚列,若是狼藉,揆以經法,難免重勘。以此照律,罪杖一百收贖,告身盡行追奪,流三千里定配,私罪。奉敎依允。
校理姜文馨疏略曰,臣於昨年,猥膺持斧之任,明不足以曲察蔀隱,威不足以憚壓州鎭,滿心惶恧,迄今未已,果於前松留臣李寅應自辨之疏出,而臣所僨誤,又畢露無餘矣。繡廉法意之十分綜詳,一字謹嚴,臣豈不知,而至於此守臣事,以其保釐之重望,同朝之厚風,略擧疵政之入聞者,而未敢索言,若責以不能綜嚴,則臣安得不受以爲過也?第其碑閣一事,碑役之始,固在於前守臣莅營之時,而其所區劃七千五百餘金,槪歸於輦運磨礱,丹雘工價之費而已,建閣所入材石瓦鐵之屬,一無措備。繼而時守臣,殫心經紀,隨事捐補,碑以竣役,閣以煥新,此臣所以歷論成績,美其捐廩也。至若三萬金加斂云者,是在臣過境之後,臣未知措處之如何,而其於碑閣之役,初無相關,則今何可囫圇爲說,欲歸臣於爽實妄褒之科,以擠護枉直等句,一筆驅勒之哉?只緣臣人微言輕,無所見孚,致此呶呶,莫非滄浪,玆敢略具短章,冒瀆崇聽。伏乞俯賜鑑燭,刊臣所帶之職,治臣當勘之律。臣方自劾之不暇,何敢贅他,而區區蘄祝,惟在聖學之將就。顧今歲籥載新,春晷漸舒,伏願日御講筵,頻接臣隣,討論經史,以基郅隆之化焉。臣無任云云。省疏具悉。何如是紛紜爲引?爾其勿辭察職。尾附事,當留念矣。
上在昌德宮。停常參·經筵。
備忘記,茂山都護府使高濟煥下直,長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,明日常參·經筵,取稟。傳曰,停。
又啓曰,右承旨金奎弘,同副承旨李應夏,今日不爲仕進,竝卽牌招,何如?傳曰,允。
又啓曰,吏曹判書金在顯,除拜後過三日不爲出肅,依定式推考警責,仍卽牌招察任,何如?傳曰,允。
弘文館啓曰,上番闕直,事甚未安。副修撰鄭璣相·尹致聃,竝卽牌招,推移姑陞入直,何如?傳曰,允。
事變假注書朴應冕改差,代以金永濟爲事變假注書。
冊禮都監啓曰,郞廳洪善周,以繕工副正,移拜司禦,而兩銜竝遞矣。時無職名,副正之任,仍察之意,分付吏曹,何如?傳曰,允。
義禁府啓曰,時囚罪人崔悳峻·朴元陽·方孝涵·李建栻流三千里定配,議啓公事判付內,依允矣。崔悳峻全羅道龍安縣,朴元陽·方孝涵平安道肅川府,李建栻全羅道益山郡,竝流三千里定配,而以議啓內辭意具罪目,依例發遣府書吏羅將,押送于各其配所,何如?傳曰,允。
政院啓曰,行大司憲金有淵牌不進,執義·掌令二員·持平二員未差,監察茶時之意,敢啓。傳曰,知道。
以右承旨金奎弘,同副承旨李應夏牌不進罷職傳旨,傳曰,只推。
假注書趙益元書啓,臣於本月初十日辰時量,以東南北郊諸壇奉審摘奸事,敬承聖敎,馳詣星壇,奉審階砌·曲墻及紅箭門壇上下莎草,俱爲無頉,仍詣風雲雷雨壇,奉審階砌·曲墻及紅箭門壇上下莎草,俱爲無頉,仍詣雩祀壇,奉審階砌·曲墻及紅箭門壇上下莎草,俱爲無頉,仍詣漢江龍壇,奉審階砌·曲墻及紅箭門壇上下莎草,俱爲無頉,仍詣司寒壇,奉審階砌·曲墻及紅箭門壇上下莎草,俱爲無頉,以日暮止宿,十一日平明,馳詣先農壇,奉審階砌·曲墻及紅箭門壇上下莎草,俱爲無頉,仍詣先蠶壇,奉審階砌·曲墻及紅箭門壇上下莎草,俱爲無頉,仍詣祈雨壇,奉審階砌·曲墻及紅箭門壇上下莎草,俱爲無頉,仍詣厲壇,奉審階砌·曲墻紅箭門壇上下莎草,俱爲無頉,仍爲復命之意,敢啓。傳曰,知道。
三軍府啓曰,諸道春操稟啓,今已齊到矣。詰戎之歲有再講,乃不容不應行者,而比年久停之餘,將欲卒伍徵發,必不無有妨農務。今春八道四都水陸諸操·巡歷巡點,竝姑停止,官鎭門聚點,堤堰處移役,使之着意擧行事,分付,何如?傳曰,允。
義禁府啓曰,慶尙前前監司金世鎬拿處事,傳旨啓下矣。金世鎬,下去京畿果川地云,依例發遣府都事拿來,何如?傳曰,待待命拿囚。
義禁府啓曰,卽接月令醫員鄭熙秀手本,則以爲,時囚罪人蔡東健,素患痰癖之症,有時闖發,又添毒感,食飮全却,目下症形,實爲不輕云。罪人病勢如此,則一邊保放,一邊草記,載在法典矣。蔡東健,姑爲保放之意,敢啓。傳曰,知道。
訓鍊都監啓曰,本局中軍鄭雲翼,千摠徐光勳,俱有身病,勢難察任,竝改差,何如?傳曰,允。
知宗正卿李升洙上疏。大槪,八座晉秩,歷日震懍,敢陳披瀝之懇,冀蒙收還之恩事。答曰,省疏具悉。卿其勿辭行公。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,右承旨金奎弘,左副承旨申獻求,同副承旨李應夏,今日不爲仕進,竝卽牌招,何如?傳曰,允。
傳曰,吏曹參判有闕之代,前望單子入之。
吏曹參判前望單子入之,鄭順朝落點。
政院啓曰,行大司憲金有淵牌不進,執義·掌令二員·持平二員未差,監察茶時之意,敢啓。傳曰,知道。
以右承旨金奎弘,左副承旨申獻求,同副承旨李應夏牌不進罷職傳旨,傳曰,只推。
弘文館啓曰,上番姑陞入直,事甚未安。應敎金九鉉,副應敎趙秉弼,校理姜文馨,竝卽牌招,推移入直,何如?傳曰,允。
金炳翊啓曰,行都承旨鄭範朝不爲仕進,行左承旨南廷龍式暇出去,右承旨金奎弘,左副承旨申獻求,同副承旨李應夏牌不進,院中只有臣一人,伴直無人。同副承旨,旣有只推之命,更爲牌招,何如?傳曰,允。
兵曹,以具春喜爲訓鍊都監中軍。
義禁府啓曰,卽接月令醫員鄭熙秀手本,則以爲,時囚罪人金世鎬,素患疝積,又添毒感,食飮全却,目下症形,實爲危劇云。罪人病勢如此,則一邊保放,一邊草記,載在法典矣。金世鎬,妨爲保放之意,敢啓。傳曰,知道。
傳曰,右副承旨外,承旨竝許遞,前單子入之。承旨前望單子入之,金炳始·李喬翼·李淳翼·曺殷承·趙秉鎬落點。
禮曹啓曰,卽接大興幼學朴龍漢所志,則以爲,七寸侄榶,嫡·妾俱無子,以其同姓十二寸兄楧第二子奎魯,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長朴龍漢所訴旣如此,朴楧第二子奎魯,立爲朴榶之後,何如?傳曰,允。
御營廳啓曰,本廳千摠張鳳昊前任高嶺僉使,崔致永前任惠山僉使,騎士將金陽鍊前任訓戎僉使,俱在任所,上來尙遠,久曠可悶,竝改差,何如?傳曰,允。
政院啓曰,卽見副護軍李承澤陳疏到院者,則軍銜陳疏,旣係禁令,三品官之頭辭衍語,且違格例,原疏所當退却,而係是言事,雖不得不捧入,不可無警。從重推考,何如?傳曰,允。
傳曰,卽見李承澤疏,則遣辭之凶悖,用意之陰險,胡至此極?此大臣之不用此石,卽朝野所共知也。向來鄭勉洙之疏,已極無倫,而渠敢復襲謊說,搆逼大臣,若是無嚴,朝體之乖敗,法綱之頹墮,莫此爲甚。爲先嚴刑三次後,遠惡島安置。
傳曰,前銜陳疏,勿爲捧入事,屢度申飭,而又如是捧入,是豈道理?捧納承旨禁推。
傳曰,向者鄭勉洙之疏,卿之自引,已是萬萬過擧也。予所開示,罄無餘蘊,卿所被誣,析無餘疑,而今番李承澤疏,尤極無據,不可以人言責之。以卿體重之地,老成之量,益當不動聲色,正笏立朝,上以副寡躬倚毗之望,下以折悖類嘗試之計,然後乃可爲維持鎭靖之道。且慶禮在邇,製冊也敦匠也,皆卿難辭之任,則何必芥滯乎?萬不近理之荒說,反自事體之虧損乎?卿其深諒,卽爲還第事,遣檢校直閣金永壽,傳諭于領府事,仍與偕來。
傳曰,泮長有闕之代,前望單子入之。
吏曹參判洪淳大上疏。大槪,敢陳實病難强之狀,冀蒙見職亟遞之恩事。答曰,省疏具悉。所請依施。
奉朝賀李敦宇縣道疏。答曰,省疏具悉。卿之素執,予非不知,而卿之聞望,實合是任。且慶禮在邇,須卽上來肅命,輔予元良,予亦當有成就卿志之日矣。
副護軍李承澤疏略曰,臣於目下事,有不容泯默者,玆敢出位冒陳,惟殿下垂察焉。昨冬前掌令孫永老,疏斥領府事李裕元,其所論列,蔑有餘地,集千古宵小,極惡罪戾,叢萃一身。繼又前正言鄭勉洙,以華城碑石事,有所論彈。臣取見其自明之疏,則始言乙卯買得於趙心泰家恩賜之物,又言乙丑考見文蹟,則有石懸在記簿,前後之言,何若是乖刺?果是趙家恩賜之物,則何爲懸在記簿,而十年之後,始知爲公納乎?此石之作爲墓碑,兩邑之人,丁寧目見,焉敢誣也?蓋此碑之移運也,本土之士,作詩譏斥,遠近傳誦,知其萬目之莫掩,衆口之難防。暗斲麤惡之他石,冒稱移來之本碑,埋置邱隴之下,及其眞贓之綻露也,急於粧撰,乃敢曰不用,而仍置屬之本營,此所謂欺人之不足,而至於欺天者也。無嚴無憚,胡至此極?無論事之有無,言之虛實,雖微末庶官,遭此彈駁,固當悚恧縮伏,自訟愆尤之不暇,彼居具瞻之地,其位望何如,而憑托恩諭之頻繁,揚揚復入,晏然若無故者然,苟有一分彝性,寧容若是?伏乞聖明,淵然深思,明示好惡,以爲礪廉防而警具僚焉。臣無任云云。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,行大司憲金有淵呈辭,執義·掌令二員·持平二員未差,監察茶時之意,敢啓。傳曰,知道。
金炳翊啓曰,臣伏承禁推之命矣。依定式,遞差傳旨捧入之意,敢啓。傳曰,知道。
政院啓曰,卽者檢閱沈相萬,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,前望修正,何等審愼,而昨日承旨前望中,有所錯誤,致勤下詢,事甚疏忽,萬萬未安。當該堂上,不可無警,推考,何如?傳曰,允。
又啓曰,卽省檢閱金弘集,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
大司成前望單子入之,洪淳學落點。
傳曰,臺諫有闕之代,政官牌招開政,如有違牌,勿爲呼望。
傳曰,摠管竝許遞,今日政差出。
都摠府啓曰,副摠管南廷益,以漢城右尹,本府坐起進參事,晝仕出去之意,敢啓。傳曰,知道。
都摠府啓曰,副摠管洪淳大,時無職名,令該曹口傳付軍職,何如?傳曰,允。
以司謁口傳下敎曰,李承澤上疏捧入時擧行書吏,令兵曹決棍懲勵。
兵曹啓曰,謹依口傳下敎,承政院書吏洪仁源,決棍十度懲勵之意,敢啓。傳曰,知道。
弘文館啓曰,上番姑陞入直,事甚未安。應校金九鉉,副應敎趙秉弼,校理姜文馨,竝卽牌招,推移入直,何如?傳曰,允。
政院啓曰,左右史不可不備,別兼春秋朴容大·金明鎭·金永哲,竝卽牌招,推移入直,何如?傳曰,允。
三軍府啓曰,武臣越薦人,別單書入,而原單子待啓下,出給各該廳,使之按例擧行事,分付,何如?傳曰,允。
義禁府啓曰,副護軍李承澤,爲先嚴刑三次後,遠惡島安置事,承傳啓下矣。李承澤,今方待命拿囚,卽當刑推,而連値齋日,過齋後擧行,何如?傳曰,允。
傳曰,呈告知春秋·同義禁·兵曹參議許遞,今日政差出。
傳曰,呈告弘文提學許遞,前望單子入之。
弘文提學前望單子入之,金在顯落點。
政院啓曰,吏曹判書金在顯,疏批已下,一體牌招,何如?傳曰,允。
傳曰,承旨有闕之代,前望單子入之。
承旨前望單子入之,閔泳穆落點。
傳曰,藝文提學有闕之代,前望單子入之。
藝文提學前望單子入之,申應朝落點。
兵曹口傳政事,以梁桂顯爲內乘。
兵曹啓曰,陞資拜營將者,瓜滿前以不職遞罷,則勿計朔數多少,還收資級,載在法典,而全州營將柳冀伯,入於繡啓,旣已罷黜,所授加資,依例還收之意,敢啓。傳曰,知道。
兵曹啓曰,同知中樞府事洪秉琬·申在儉,僉知中樞府事李建中,宣傳官柳雲魯·金善敎·洪在升,內禁將申樂熙,五衛將金益洪·李宗懋,曹司五衛將李泰應,景福宮衛將金章煥·金鍾喆,慶熙宮衛將崔日鎭·韓昌瑜,文臣兼宣傳官李能華·黃耆淵,守門將沈相雨,俱以病難供職,呈狀乞遞,五衛將李敏中前任晉州營將,李承瀘前任順天營將,李鳳憲前任洪州營將,俱在任所,上來間該廳番次苟艱云,慶尙監營中軍崔義臣,身病猝重,萬無登途赴任之望云,竝改差,何如?傳曰,允。
義禁府啓曰,卽接月令醫員鄭熙秀手本,則以爲,時囚罪人金炳翊,素患疝積,處冷橫亘,又得毒感,食飮全却,目下症形,實爲危劇云。罪人病勢如此,則一邊保放,一邊草記,載在法典矣。金炳翊,姑爲保放之意,敢啓。傳曰,飭已施矣,分揀放送。
左右捕盜廳啓曰,田昌植爲名漢,自楊州獄捉來,臣等合坐嚴覈,則初焉呑吐而橫豎,終焉納款而兇悖。本性雖曰狂易,似此罪犯之窮兇絶悖者,不可晷刻容貸於覆載之間,而自臣廳不敢擅便,姑爲嚴囚,恭俟處分之意,敢啓。傳曰,知道。此是狂易之漢,更無可問之端,移送秋曹嚴刑,遠惡地減死定配。
司僕寺啓曰,咸興監牧官李範壽,以其身病,呈狀乞遞,改差,何如?傳曰,允。
議政府啓曰,奏請使纔已差出,而使號當以陳奏兼奏請使爲稱,令該曹,更爲付標啓下,何如?傳曰,允。
有政。吏批,判書金在顯,參判鄭順朝進,參議徐相翊式暇,承旨缺。以金永壽爲大司諫,閔泳商爲兵曹參議,李升洙爲知春秋,洪在鉉爲同義禁,李鍾禎爲召村察訪,注書單沈相學,繕工副正洪善周仍任事承傳,成均博士單朴龍栽,學正單林相僖,禮曹參判兼完原君李惟命贈吏判兼左賓客例兼,知宗正卿李升洙考。再政。兵曹參議單張時杓,參知單閔泳商。
兵批,行判書李載元進,參判李珪永病,參議未差,參知張時杓入直,承旨缺。以徐衡淳爲都摠管,李根弼·李南轅·鄭順朝·洪淳大·南廷益·洪遠植·黃鍾林·吳夏泳·金箕錫爲副摠管,洪承億·李敎益爲同知,李秉淑爲僉知,洪宅周·金義性·李鍾緖爲宣傳官,李泰熙爲內禁將,鄭甫鉉·具光植·李敎春·姜文瓚·李寅恭爲五衛將,洪圭爲曹司五衛將,崔興龍·高尙鎭爲景福將,金致植·李致淳爲慶熙將,金永應爲右司禦,朴齊文爲左翊贊,黃益秀·李晩瀅爲文兼,申相珪爲御營把摠,宋鍾五爲右侍直,李愼爀爲守門將,李宗懋爲慶尙中軍,李獻宇爲加里浦僉使,李世鉉爲咸興監牧官,同仁權管單韓鎭奎。再政。以金基鉉爲忠壯將,李希稙爲中樞經歷,同知單崔興龍,僉知三單鄭甫鉉·具光書·姜文馨,全州營將柳冀伯今降禦侮。三政。以李觀應爲都摠都事,同知二單高尙鎭·金致植,僉知單李寅恭。
政院啓曰,新除授注書沈相學,卽爲牌招入直,何如?傳曰,允。
吏曹判書金在顯上疏。大槪,天官特授,歷日惶懍,敢陳不稱之實,冀蒙亟遞之恩事。答曰,省疏具悉。卿其勿辭行公。
檢閱沈相萬疏曰,伏以臣於持被之中,卽接家信,則臣母素患痰癖之症,近因日候之不調,一倍添劇,委頓床玆,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣見帶之職,以便救護,仍治臣擅難之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,行大司憲金有淵,執義·掌令二員·持平二員未差,監察茶時之意,敢啓。傳曰,知道。
奎章閣啓曰,明日卽書香閣春孟朔大奉審日次,時原任閣臣,依節目進詣擧行之意,敢啓。傳曰,知道。
都摠府啓曰,副摠管南廷益,以漢城右尹,本府坐起進參事,晝仕出去之意,敢啓。傳曰,知道。
以別兼春秋朴容大·金明鎭·金永哲,檢閱金弘集牌不進罷職傳旨,傳曰,只推。
傳曰,傳香承旨馳詣宗廟·景慕宮,奉審摘奸以來。
政院啓曰,左右史不可不備,別兼春秋朴容大·金明鎭·金永哲,檢閱金弘集,旣有只推之命,竝卽牌招,推移入直,何如?傳曰,允。
宗親府啓曰,明日卽天漢殿春孟朔奉審日次,臣等與儀賓閣臣,進詣擧行之意,敢啓。傳曰,知道。
左右捕盜廳啓曰,批旨內,此是狂易之漢,更無可問之端,移送秋曹嚴刑,遠惡地減死定配事,命下矣。罪人田昌植,移送秋曹之意,敢啓。傳曰,知道。
兵曹啓曰,今此陳慰兼進香使一行赴燕時,所把驛馬,預先分定,然後可無窘急之弊。今亦依例前期知委,而應把驛馬三十二匹內,忠淸道六匹,全羅道八匹,慶尙道十三匹,來二月二十日京中逢點,江原道三匹,咸鏡道二匹,直送安州,來二月二十二日逢點事,各道監司處行移,何如?傳曰,允。
注書沈相學病,代以洪淳謨爲假注書。
檢校直閣金永壽狀啓,臣於本月十三日丑時量,敬奉聖諭,馳往傳諭于楊州上道面嘉梧洞領府事李裕元所住處,則以爲,臣餘殃未已,積罪未勘,人言之來,臣身幾弊,臣將何辭防人之口,聖上復何以庇臣之辜乎?奔走鄕村,若窮無歸,千萬夢寐之外,特命內閣之臣,傳宣聖旨,首尾百四十七言,開釋誨諭,無非雨露霜雪之敎。臣奉讀未半,不覺失聲感泣,罔知攸措。凡人臣之遭際何限,而豈有如臣今日之所受者乎?此臣前所以忘其身而冒進者耳。今也因一碑石,事端層生,貽憂九重,傳笑八方,實是臣不肖之罪,而本事之虛實,已有聖鑑所燭,臣不敢呶呶。至若荐罹慘駁,不思縮伏,憑托恩諭之頗繁,夤緣慶會之莫重,復入脩門,壞損廉防,臣所自訟之不暇,以此聲罪,臣當受而爲過,情踪到此,更有何顔?若復妄恃寵靈,揚揚騫翥,自同無故,則眞個是忍恥含羞,從他笑罵者也。臣之去就,於斯可刊,謹當收召心神,冒入文字,冀被威罰,邇列之相守陋荒,尤切悚悶,亟令召還云矣。臣旣承仍與偕來之命,故姑爲仍留事,入啓。踏啓字。
以忠淸監司沈舜澤狀啓,鴻山縣監李喆在,妻三寸也,法當相避,令該曹照例稟處事,傳曰,令該曹,金溝縣令相換。
禮曹啓曰,皇壇壇上及祭器等物,每年孟春,戶禮曹堂上奉審事,曾有定式矣。今正月十八日,臣曹與戶曹堂上,進去奉審後,稟處,何如?傳曰,允。
訓鍊都監啓曰,本局哨官李海慶,身病猝重,勢難察任,改差,何如?傳曰,允。
禁衛營啓曰,本營中軍李奎奭,身病甚重,勢難察任,今姑改差,何如?傳曰,允。
傳曰,自今日至明日,弛禁。
刑曹啓曰,左右捕盜廳啓辭內,田昌植爲名漢,自楊州獄捉來,臣等合坐嚴覈,則初焉呑吐而橫豎,終焉納款而兇悖,本性雖曰狂易,似此罪犯之窮凶絶悖者,不可晷刻容貸於覆載之間,而自臣廳不敢擅便,姑爲嚴囚,恭俟處分之意,敢啓。傳曰,知道。此是狂易之漢,更無可問之端,移送秋曹嚴刑,遠惡地減死定配事,命下矣。謹依批旨,罪人田昌植,嚴刑一次後,咸鏡道三水府遠惡地,減死定配所,卽爲押送之意,敢啓。傳曰,知道。
同敦寧尹滋承上疏。大槪,敢陳實病難强之狀,冀蒙使銜變通之恩事。答曰,省疏具悉。實病旣如此,所請依施。
上在昌德宮。停常參·經筵。
藥房都提調李最應,提調李鎬俊,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,行大司憲金有淵呈辭,執義·掌令二員·持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
以別兼春秋朴容大·金明鎭·金永哲,檢閱金弘集牌不進罷職傳旨,傳曰,只推。
奎章閣啓曰,景慕宮望廟樓今望奉審,無頉之意,敢啓。傳曰,知道。
政院啓曰,左右史不可不備,別兼春秋朴容大·金明鎭·金永哲,檢閱金弘集,旣有只推之命,竝卽牌招,推移入直,何如?傳曰,允。
弘文館啓曰,校理朴容大別兼春秋進,姜文馨掃墳事出去,副校理黃益秀呈辭在外,一員未差,上番闕直,事甚未安。應敎金九鉉,副應敎趙秉弼,竝卽牌招,推移入直,何如?傳曰,允。
內醫院啓曰,陰竹縣監朴時永,旣遞外任,令該曹口傳付軍職,議藥同參趙錫洪,待令差下,使之輪回入診,何如?傳曰,允。
宗親府啓曰,臣等與儀賓閣臣,進詣天漢殿,御眞展奉奉審,無頉之意,敢啓。傳曰,知道。
奎章閣啓曰,臣等進詣書香閣,御眞展奉奉審,無頉,而奉謨堂及閣內諸處,亦爲無頉之意,敢啓。傳曰,知道。
議政府啓曰,左參贊徐衡淳,有司堂上李根弼,除拜摠管矣。職務相妨,所帶摠管之任,竝姑許遞,何如?傳曰,允。
傳曰,今十八日,當詣景祐宮展拜,歷拜南延君祠宇矣,該房知悉。門路,曜金門爲之。
傳曰,明日人日製,通方外爲之,試紙用大好紙,弘文提學待明朝牌招。
兵曹啓曰,因內醫院草記,陰竹縣監朴時永,旣遞外任,令該曹口傳付軍職事,允下,而方在罷散中,何以爲之?敢稟。傳曰,敍用。
兵曹口傳政事,副司果朴時永。
兵曹,以李邦鉉爲禁衛中軍。
義禁府啓曰,副護軍李承澤,嚴刑三次後,遠惡島安置事,承傳啓下矣。李承澤,嚴刑一次,訊杖第三十度停刑,而依法典,待栲訊限滿,更加嚴刑之意,敢啓。傳曰,知道。
大司成洪淳學上疏。大槪,國子新命,揆分不稱,敢陳披瀝之懇,冀蒙鐫改之恩事。省疏具悉。爾其勿辭察職。
副修撰鄭璣相上疏。大槪,敢陳至切之懇,冀蒙矜許之恩事。省疏具悉。疏辭,令該曹,稟處。
奉朝賀李敦宇縣道疏。答曰,省疏具悉。贊成之任,例兼貳師,故予之初意,特爲貳師之所重,而卿之固懇,一向如是,所辭贊成,特爲許施。至若貳師,旣非實銜,依輔養官之例,勿爲肅謝行公。且書寫之任,尤不管於實職之有無,卿勿更辭。
領府事李裕元疏略曰,伏以古之人遭彈,或自靖其身,終老林下者有之,或復起爲人,死於王事者有之,是誠兩行不悖,俱爲聖人氓耳。臣始欲自靖而不得,終焉復起而又不得,一彈而不足,至於再彈三彈,臣之遭彈,迄無可已。噫,臣亦四維中一物,今乃欺揚譏刺,全沒顧藉,尺幅之間,無言不加,無事不評,甚至於他山之石,投在其中,以眞以假,曰用曰否。幸賴天日之明,曲賜分析,使一世洞然無疑,臣雖愚迷,寧不知感?已漬之衣,乾曝靡期,已杇之株,昭蘇無日,跋前疐後,喘息未定,吹毛檢膚之徒,一往苛摘,聽者瑩而傳者訛,駸駸然莫可收拾。臣於是若蟲豸之無識,不念恩數之隆,分義之虧,有遭輒奔,行路指點,臣之一身昌披,已無可言,窺覘朝象,良非細憂,無寧鏟跡城闉,永伏田廬,畢此生於雨露涵育之中也。且臣近日名位太盛,以官則率皆管攝,以罪則每多倖逭,此尤臣人恕鬼猜之一端,而第以見任言之,冊禮諸差備,曠務滋悚,宿帶諸提擧,亦不宜久瘝。惟聖明,天地於臣,父母於臣,諒臣情地,將臣職名,竝行遞改,下臣司敗,亟治臣逋慢瀆擾之罪焉。臣無任云云。答曰,省疏具悉卿懇。卿之今番出城,予心悵惘,益倍於前,一次明諭,敷盡衷曲,以卿達識弘量,宜卽釋然,而乃反如是自引,此何義諦,此何爻象?古人遭彈,或有自靖,或有復起,誠如卿言,今卿所遭,自靖可乎,復起可乎?大抵橫逆之未,自古名碩,或有未免,而彼所誣罔,不過一套謊說,雖有百彈,卿有何損,卿有何愧?且冊禮在邇,諸般差備,所重尤別,以私言之,則斷無自靖之義,以公言之,則卽爲復起之時,而至若所帶諸任,亦何可遽遞?卿其勿辭,幸須遄返,以鎭朝象,與同慶會,勿孤予眷眷之望。仍傳曰,此批答,偕來閣臣,更爲傳諭,期於偕來。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,右副承旨閔泳穆,今日不爲仕進,卽爲牌招,何如?傳曰,允。
又啓曰,弘文提學金在顯,旣已承牌矣。藝文提學申應朝,一體牌招,同參考試,何如?傳曰,允。
以別兼春秋朴容大·金明鎭·金永哲,檢閱金弘集牌不進罷職傳旨,傳曰,只推。
傳曰,同副承旨持此御題,與弘文提學偕往泮宮,試取以來。
政院啓曰,左右史不可不備,檢閱金弘集,旣有只推之命,沈相萬,由限已過,竝卽牌招,推移入直,何如?傳曰,允。
又啓曰,假注書崔鼎獻有身病,勢難察任,今姑改差,何如?傳曰,允。
傳曰,戶刑換房。
義禁府啓曰,保放罪人金世鎬·蔡東健等,還囚捧供以入,而病勢一向未差,竝仍爲保放之意,敢啓。傳曰,知道。
義禁府啓曰,今此人日製,通方外爲之,時本府都事,皆爲赴擧,只有武都事一員,當直入直,而本府入直公事·回公都事,無以推移,假都事二員,令該曹口傳差出,以爲分排擧行之地,何如?傳曰,允。
吏曹啓曰,贈諡文簡公李景在延諡,定行於今月十七日本第云矣,敢啓。傳曰,知道。
義禁府啓曰,卽接月令醫員鄭熙秀手本,則以爲,時囚罪人趙雲漢,素患疝積,處冷添劇,尹宖善·柳道奭等,素患痰癖之症,挾感復發,目下症形,竝爲危劇云。罪人病勢如此,則一邊保放,一邊草記,載在法典矣。趙雲漢等,竝姑爲保放之意,敢啓。傳曰,知道。
趙秉鎬啓曰,臣敬奉御題,與弘文提學金在顯偕往泮宮,人日製儒生試取,則收券爲四百十張矣。捧入之意,敢啓。傳曰,知道。
兵曹啓曰,今正月十八日大駕詣景祐宮展拜後,歷拜南延君祠宇時,門路曜金門爲之事,命下矣。依前例,廣智營·西營入直軍各二十名除出,訓鍊大將率領,曜金門外設布帳外排立,東營·集春營入直軍各二十名除出,禁衛大將率領,除旗鼓只率前排,桂洞屛門排立,何如?傳曰,依前爲之。曜金門外,都統使率領排立,桂洞屛門,訓鍊大將率領排立。
都摠府啓曰,今月十八日景祐宮動駕時,侍衛·寶劍·守宮,當爲備員,而都摠管李南轅,副摠管洪遠植,俱有實病,黃鍾林在外,二員未差,無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞。
以右副承旨閔泳穆牌不進罷職傳旨,傳曰,只推。
以檢閔〈沈〉相萬牌不進罷職傳旨,傳曰,只推。
傳曰,人日製賦居首三下幼學李憲稙,直赴殿試,之次草三下幼學南廷福,直赴會試,之次次上幼學金應漢等二人,竝給二分,之次次上幼學洪承穆等二人,竝給一分,之次次上幼學趙定鎬等四人,各奎章全韻一件賜給。
傳曰,入格儒生,明日待令。
奎章閣啓曰,檢書官洪鍾譱,今日省記,以檢書官邊應奎,私自書送,徑先出去,事甚該妄。臣之常時不能操飭,不勝惶悚,當該檢書官,不可仍置,令該府拿問處之,何如?傳曰,允。爾亦推考。
假注書崔鼎獻改差,代以朴應冕爲假注書。
吏曹啓目粘連,觀此開城留守韓敦源狀啓,則本府經歷洪羲獜,莅任以來,隨事勤勵,綜明之治,廉潔之操,闔境稱譽,瓜期不遠,民情願借,且當支勅煩劇,恐非生手所能,限一年仍任事,令該曹,稟處亦爲白有臥乎所,守臣狀辭旣如此,依狀請施行,何如?啓,依允。
吏曹啓目粘連,觀此弘文館副修撰鄭璣相上疏,則以爲,臣之偏母年今八十有一矣,本生母年又七十有九矣,楡景漸迫,冉冉垂殘,癃病侵尋,日就澌鑠。且臣家素貧寒,菽水之供,旣已難繼,薑桂之補,尤不可論。奉檄之喜,君子不鄙,專城之養,昔人所榮。伏願殿下,特推體下之仁,曲察由中之懇,因命選部,畀臣一小縣,得遂便養之誠亦爲白有臥乎所,鄭璣相家貧親老之狀,卽通朝所共知,許畀一邑,俾伸至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓,依回啓施行爲良如敎。
義禁府啓目,梁山前前郡守孫相馹原情云云。傳旨內辭緣,泛稱遲晩,所當請刑是白乎矣,曾經待從,勿爲請刑,載在法典,議處,何如?啓,依允。
義禁府啓目,平安前前兵使蔡東健原情云云。傳旨內辭緣,泛稱遲晩,所當請刑是白乎矣,曾經梱帥,勿爲請刑,載在法典,議處,何如?啓,依允。
義禁府啓目,慶尙前前監司金世鎬原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處何如?啓,依允。
義禁府啓目,盈德前縣令李選鎔,慈仁前縣監許稷等原情云云。傳旨內辭緣,泛稱遲晩,李選鎔段,刑推得情,許稷段,所當請刑是白乎矣,曾經侍從,勿爲請刑,載在法典,議處,何如?啓,依允爲旀。李選鎔段,除刑推議處爲良如敎。
義禁府啓目,和順前縣監姜文永原情云云。問目內辭緣,泛稱遲晩,刑推得情,何如?啓,除刑推議處爲良如敎。
義禁府啓目,慈仁前前縣監柳道奭原情云云。問目內辭緣,泛稱遲晩,刑推得情,何如?啓,除刑推議處爲良如敎。
義禁府啓目,綾州前牧使尹宖善原情云云。問目內辭緣,泛稱遲晩,刑推得情,何如?啓,除刑推議處爲良如敎。
義禁府啓目,光州前牧使趙雲漢原情云云。問目內辭緣,泛稱遲晩,刑推得情,何如?啓,除刑推議處爲良如敎。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,行大司憲金有淵呈辭,執義·掌令二員·持平二員未差,監察茶時之意,敢啓。傳曰,知道。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點後,日次待令。
又啓曰,右副承旨閔泳穆,今日不爲仕進,卽爲牌招,何如?傳曰,允。
玉堂前望單子入之,副校理洪永禹落點。
傳曰,入格儒生入侍。
以右副承旨閔泳穆牌不進罷職傳旨,傳曰,只推。
內醫院啓曰,院議藥同參金榘有頉,代外醫安秉直差下,令該曹口傳付軍職,冠帶常仕,何如?傳曰,允。
兵曹啓曰,明日動駕時,本曹堂上侍衛,當爲備員,而新除授參知閔泳商,在外未肅拜,不得進參,令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。許遞,前望單子入之。
兵曹參知前望單子入之,金聲根落點。
檢校直閣金永壽狀啓,臣於本月十六日未時量,疏批更爲傳諭于領府事李裕元所住處,則以爲,臣刳瀝封疏,席藁竢罪,溫批遽降,百八十八言,字字恩光,林木生輝,臣百稽祗奉,五內戰悼。夫橫逆之來,誣罔之說,在古名碩,誠無損無愧,而臣則眇末之賤,汚衊之蹤,自靖與復起,茫無其期,只自誤聖恩而辱君命而已也。噫,士之出處,或召不俟駕,而有時乎偃蹇,或始雖循墻,而終至於勉承。然若如臣者,事自外至,言從人出,泥滓屢加,沾體塗趾,雖一心趨朝,如水赴壑,纔欲進身,有足如縻,臣情到此,亦奈之何?儻以忘國厚眷,便私爲計,則天日昭昭,必卽殛滅之矣,臣焉敢爲此?不敢仍伏弊廬,進詣城外,謹當更以一疏,仰請罔赦之嚴誅,西淸邇臣之久滯委巷,去益惶隘,亟令召還云矣。大臣方齎疏前進,而臣旣承期於偕來之命,故亦爲隨往事,入啓。踏啓字。
議政府啓曰,道臣之春秋行部,爲其省耕斂而然,則固不當積久廢擱,而京畿·兩西,客使行將臨境,外他諸道,昨秋年成不齊,此時供億之弊,合有軫念。今春八道巡審竝停止,北道陵寢。畿內陵園奉審,依近例,以秩高守令替行,何如?傳曰,允。
傳曰,右副承旨許遞,前望單子入之。承旨前望單子入之,金炳翊落點。
趙秉鎬啓曰,行都承旨金炳始,行左承旨李喬翼不爲仕進,右承旨李淳翼式暇,左副承旨曺殷承式暇出去,右副承旨未差,院中只有臣一人,伴直無人。左承旨所當牌招,而拘於廳規,不得請牌,何以爲之?敢稟。傳曰,牌招。
傳曰,明日出宮內門路,以協陽門爲之。
禮曹啓曰,皇壇奉審吉日,以今正月十八日已爲啓下,而伊日動駕相値,更爲推擇,則同月二十一日爲吉云,以此日擧行,何如?傳曰,允。
兵曹口傳政事,以姜蘭馨·李敦相·任孝準爲都摠管,兪世煥·李邦鉉爲副摠管,副護軍單閔泳穆,副司勇單安秉直。
兵曹,副摠管單李敦相·林孝準。
吏曹,兵曹參議單金聲根,參知單張時杓。
傳曰,卿以萬萬不當之事,一向處義,再煩封章,已不知其可,而前後批旨,亦旣開釋無餘。卿庶幾悉此苦心,宜其駕屨之不俟,終始自阻,有若相持,此何義諦,此何事體?予之失望大矣,卿之牢執過矣。況以無據謊說,致此乖激?予於卿倚毗,何如,卿於予忠愛,何如,而見今冊儲之日不遠,敦工之役甚迫,且竹冊製進,其責尤重,卿何可言私於此時此任乎?予言至此,卿雖連封十疏,予則必致乃已,卿其諒之,卿其諒之。卽速還第,無使予日勞於側席之望事,偕來閣臣,更爲傳諭于領府事,期於偕來。
領府事李裕元疏略曰,伏以臣有百疪纇,無一可取之物也。徒藉先蔭,混到穹階,立朝三十五年于玆,耿耿一心,未嘗不欲竭其識慮,盡其筋力,報答國恩之萬一,而識旣不逮,力又不及,夙夜憂懼,衾影亦愧,畢竟彈駁荐至,數朔之間,三出城門,人之爲言,亦云極矣。每因聖眷之出常,不得不黽勉趨膺,而至於今日,受罵益深,喪敗身名,更無餘地,惴惴然如在網羅之中,欲左肘右將,前跌後顚,不識處身之所。只有號呼祈祝,一縷求全,仰望乎天地父母之下,而謬寵誤恩,盈涯溢分,奔到鄕里,未及卸鞍,摛文近臣,踵臨宣諭,仍有偕來之命。是擧也,林下宿德,曾一見之,未聞加之於如臣碌碌者類,臣之惶隘靦然,容有可已?臣荷此殊遇,受此隆誨,終不能奉承,殆非人理之所可爲,而惟臣丹赤,常懸於日邊,荒山野水,不間於殿陛之奉侍,淸曉深更,倍切於宸極之瞻望。臣身雖退,一息尙存之前,何敢頃刻而忘吾君乎?所以前後章奏,罄悉悃臆,恭俟威罰,不惟不罪,反侈格外之敬禮,其或日月之明,莫照重蔀,河海之大,難容眇身而然歟?進退皆窮,偃息尤悚,走伏城外,冒死申籲。伏望聖上,俯垂鑑諒,亟降鈇鉞之誅,以警具僚焉。臣無任云云。答曰,省疏具悉卿懇。日昨批旨,罄悉無餘,意謂卿幡然回悟,卽爲入闉,今見附奏與中路陳章,旋切悵歎失圖。大抵被人彈駁,自古有之,只論虛實,乃可進退,而今卿被彈,萬萬虛罔一無事,則始引不當之義,終劃不越之限,非但予所未曉,聽之輿論,皆曰過擧。且値莫大之慶,敦工方張,製冊之任,尤係所重,程限有日,不可少緩。卿須深諒於公私輕重之別,義在可否之間,勿復趑趄,卽爲還第事,偕來閣臣,傳諭,期於偕來。
乙亥正月十七日□時,上御熙政堂。入格儒生入侍時,同副承旨趙秉鎬,假注書朴應冕,記事官金弘集·沈相萬,以次進伏,入格儒生,序立階下訖。上曰,史官分左右。承旨奏曰,入格儒生,已盡待令,使之以次陞堂,奏職姓名乎?上可之。儒生等以次進前,奏職姓名,退伏楹外訖。承旨奏請儒生等使之頒賞行禮,儒生等行四拜禮訖。承旨奏請儒生等使之先退,儒生等以次退出。
上在昌德宮。停常參·經筵。
大駕詣景祐宮展拜,還入齋室後,藥房·內閣·政院·玉堂口傳問安。答曰,知道。詣南延君祠宇展拜,還入景祐宮齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,行大司憲金有淵呈辭,執義·掌令二員·持平二員未差,監察茶時之意,敢啓。傳曰,知道。
又啓曰,今日動駕時,承旨當爲備員,右副承旨金炳翊,不爲仕進,卽爲牌招,何如?傳曰,允。
三軍府啓曰,卽接訓鍊都監所報,則今正月十九日,習陣日次,而大將臣李景夏有身病,不得行操云矣,敢啓。傳曰,知道。
政院啓曰,右副承旨金炳翊,疏批已下,卽爲牌招,何如?傳曰,允。
傳曰,侍衛軍兵毛具,從便爲之。
傳曰,侍衛軍兵雨具,從便爲之。
兵曹啓曰,謹依下敎,侍衛軍兵等處,別饒次分給之意,敢啓。傳曰,知道。
訓鍊都監啓曰,謹依下敎,侍衛與環衛排立將官·將校·軍兵等處,別饒次分給〈之〉意,敢啓。傳曰,知道。
禁衛營啓曰,謹依下敎,侍衛與環衛軍排立軍兵等處,別饒次各其營分給之意,敢啓。傳曰,知道。
御營廳啓曰,本廳騎士將成宗鎬,身病甚重,勢難察任,改差,何如?傳曰,允。
御營廳啓曰,謹依下敎,侍衛·本廳軍兵等處,別饒次分給之意,敢啓。傳曰,知道。
傳曰,政官牌招開政。
檢校直閣金永壽狀啓,臣於本月十八日疏批一度,傳諭于領府事李裕元所住處,鱗次敬奉敦諭,更爲傳諭,則以爲,臣偃處鄕廬,徒荷恩數,極涉悚懍,進伏近城之地,瀝血祈懇,出於事勢窮迫,萬不獲已也。自古大官之騰於論劾,列於聲罪,而冒居其位,揚揚無恥者,何嘗有之乎?一或遭彈,則從其願而斥退之,特以朝廷事面而然耳。今臣所處,雖與時任有間,具瞻則一也。所以不避瀆褻,累犯天威,上以答聖眷,下以罄積蘊,而每煩呼籲,輒增惶恐之恩言,及至今日,隆批之下,繼有十行敦敎,敎之以冊儲不遠,敦工甚迫。且以製冊之程限有日,反覆誨諭,至責以公私輕重之別,臣雖豚魚之不若,寧忘九重之日勞,牢執微諦之不越乎?其在人臣分義,不敢不奉承德意,姑且入城,席藁私次,以俟嚴誅,實爲不報之報,邇列之臣,隨處相守,萬萬可悶,亟令先爲召還云。大臣今還京第,而臣旣承期於偕來之命,故亦爲隨入事,入啓。踏啓字。
右副承旨金炳翊疏略曰,向有前銜疏之勿爲捧入,前後飭敎,不啻截嚴者,而日前李承澤前銜之疏,臣獨在院,有此捧入,論厥辜犯,合置重律,今玆承宣恩點,惶隕感泣,益不知措躬之所也。此際召牌儼臨,臣何敢晏若無故,冒沒趨承?乞遞臣職,另施當律焉。臣無任云云。省疏具悉。遂事何必爲引?爾其勿辭察職。
乙亥正月十八日□時,大駕詣景祐宮展拜。仍詣南延君祠宇展拜,擧動入侍時,行都承旨金炳始,行左承旨李喬翼,右承旨李淳翼,左〈副〉承旨曺殷承,右副承旨金炳翊,同副承旨趙秉鎬,史官缺,檢校直提學金輔鉉·李鎬俊·閔奎鎬·趙寧夏·李載冕,直提學鄭範朝,檢校直閣李喬翼·姜,直閣尹用求,待敎李載兢,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李鎬俊,副提調金炳始,進前問候訖。由協陽門·肅章門·進善門,出曜金門,入景祐宮後墻門。通禮跪啓請降輿。上降輿,入齋室,問安勿爲之事下敎。展拜時至,通禮導上詣版位,贊儀唱再拜。上行再拜禮,陞詣宮內奉審訖,仍詣誠一軒版位,行四拜禮,陞詣殿內,命閣臣捲帳奉審訖。上還入齋室,命書傳敎曰,和嬪廟,遣內侍看審以來。又命書傳敎曰,豐恩府院君內外祠版,遣都承旨看審以來。又命書傳敎曰,左議政夫人祠版,遣內侍看審以來。又命書傳敎曰,貞夫人李氏祠版,遣內侍看審以來。少頃,通禮跪啓請出次。上出次,乘輿,至南延君宮降輿,詣版位。贊儀唱再拜。上行再拜禮,陞詣祠宇內奉審訖。上入小次。小頃,通禮跪啓請出次。上出次,乘輿,由後墻門,出曜金門,入協陽門。承旨請出標信解嚴。上由宣化門還內,諸臣以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,同副承旨趙秉鎬,今日不爲仕進,卽爲牌招,何如?傳曰,允。
又啓曰,吏曹判書金在顯,參判鄭順朝,參議徐相翊牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝卽牌招,何如?傳曰,允。參議只推,一體牌招。
輔養廳啓曰,今月二十日日次,依例進見之意,敢啓。傳曰,權停。
刑曹啓曰,罪人任炯常·尹象采,一竝捉來,到底嚴覈,則炯常所供內以爲,身爲戶幕,掌內事,豈敢曰不知,而繡論中許多作奸者,未知果指何事,而點檢始終,無一所犯云,象采所供內以爲,本以士族,初無居冊之事,而與道伯,曾有親分,往來營中而已,至於事務,無所相關云矣,兩招雖極發明,旣登繡論,有難全恕,自曹考律勘處,何如?傳曰,允。
三軍府啓曰,卽接禁衛營所報,則今正月二十日,習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
傳曰,呈告同敦寧許遞,今日政差出。
議政府啓曰,見今勅行,知在早晩,州郡迎送之際,不可重貽其弊,京畿兩西支勅各邑,勿爲遷轉事,分付銓曹,何如?傳曰,允。
政院啓曰,行大司憲金有淵呈辭,執義·掌令二員·持平二員未差,監察茶時之意,敢啓。傳曰,知道。
兵曹啓曰,知中樞府事李敎益,僉知中樞府事尹致和,宣傳官洪宅周·金義性,內禁將李泰熙,五衛將李寅恭,景福宮衛將崔興龍·高尙鎭,慶熙宮衛將金致植·李致淳,守門將李愼爀,俱以病難供職,呈狀乞遞,五衛將鄭甫鉉前任公州營將,具光植前任江原監營中軍,李敎春前任咸鏡監營中軍,姜文瓚前任南虞候,俱在任所,該廳番次苟艱云,竝改差,何如?傳曰,允。
傳曰,永禧殿都提調有闕之代,右議政爲之。
以同副承旨趙秉鎬牌不進罷職傳旨,傳曰,只推。
以大司諫金永壽牌不進罷職傳旨,傳曰,只推。
以吏曹參議徐相翊牌不進罷職傳旨,傳曰,只推。
御營廳啓曰,本廳騎士將,今當差出,而擬望之人乏少,外任竝擬,何如?傳曰,允。
御營廳啓曰,本廳千摠金泰益,身病甚重,勢難察任,改差,何如?傳曰,允。
假注書沈相學病,代以鄭寅性爲假注書。
臺諫前望單子入之,持平裵象鉉落點。
禮曹啓曰,世子宮進獻諸道所封每朔朔膳及各名日物膳別單,謹依貢膳定例,已爲磨鍊啓下矣,謹考謄錄,則京畿·咸鏡道所封誕日物膳,忠淸道所封誕日物膳及冬至物膳,已有封進之例,今亦依前例別單書入之意,敢啓。傳曰,知道。
有政。吏批,判書金在顯,參議徐相翊牌招不進,參判鄭順朝進,承旨缺吏批啓曰,判書金在顯,參議徐相翊,竝牌招不進,小臣獨政未安,何以爲之?敢稟。傳曰,仍爲之。以金曾鉉爲同敦寧,沈相漢爲禮曹參議,徐臣輔爲同經筵,任應準爲同春秋,洪兢周爲陳慰兼進香副使,鴻山縣監李喆在·金溝縣令朴宣陽,已上相換事承傳,迎接都監提調單閔致庠,贈吏議黃基玉,贈吏判金吾例兼,副摠管黃鍾林考。
兵批,行判書李載元進,參判李珪永病,參議金聲根,呈辭受由,參知張時杓入直,承旨缺以吳秉權爲同知,張漢斗爲僉知,韓友燮·朴熙大爲宣傳官,金夏淵爲內禁將,金膺和·李豐周·金漢運·李轍相·朴容洙爲五衛將,徐永錄·張潤明爲景福將,朴仁哲·金禹成爲慶熙將,洪秉稷爲都摠經歷,趙羲仁爲訓鍊判官,金尙鍾爲守門將,朴來正爲助羅浦萬戶,黃初連爲造山萬戶,羅暖權管單鄭恒燮,同知單李致淳。再政。以黃魯直爲訓鍊判官,同知單朴仁哲,僉知二單,李轍相·朴容洙。
領府事李裕元疏曰,伏以臣迫於嚴命,冒沒入城,實緣冊禮所重而然,有不可顧他,而凡人之異於禽獸者,以其有廉恥,故臣旣失廉恥,黽勉登途,全昧縮伏之義,以是見之,前之出也,今之入也,何一切之相反也,責諭之下,德意隆摯,雖木石,可以知感,慶禮之時,敦工有程,雖跛躄,可以皆聳,臣厚沐國恩,臣身非臣之有,則不敢終始逋慢,重犯辜負之罪,而淸議之嘲訕,謂維不張,群猜之喧豗,若川難防,臣今白首衰邁之年,拚棄放倒,自入於壞廉之科,更汚淸明之朝乎?臣之所憂懼者,惟在於是,臣之所呼籲者,亦惟由於是,不避煩瀆,短章申暴於天地父母之前。伏乞聖慈,遞臣兼帶諸銜,勘臣未勘之律,俾公私兩幸焉,臣無任云云。答曰,省疏具悉卿懇。渴望之餘,昨聞還第,予心充然,喜而不寐,今又以出入之相反,如是爲引,此何言也?此何言也,此時跛躄之皆聳,卿言是矣,以卿擔負之大,責任之重,前者逬出,已是過矣,今始還入,尙云晩矣,則何慮廉維之有壞,豈或淸議之有咈乎?少勿逡巡却顧,而至若所帶諸銜,卿懇旣如是,南殿提擧,今姑勉副,卿其諒之。仍傳曰,此批答,遣史官傳諭。
上在昌德宮。停常參·經筵。
藥房副提調金炳始啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨曺殷承,今日不爲仕進,卽爲牌招,何如?傳曰,允。
三軍府啓曰,卽接御營廳所報,則今正月二十一日,習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
傳曰,輪對官前後受點人,明日待令。
以水原留守宋近洙狀啓,支勅一款,還屬於元定邑富平,以爲擧行事,令廟堂稟處事,傳曰,依癸丑節目例施行。
禮曹啓曰,朔望若値別祭,則只行別祭事,載在禮文矣。來三月初一日行宗廟·景慕宮朔祭,與寒食節享相値,依禮文,兼行於節享事,知委擧行,而原啓本中,以此磨鍊以入之意,敢啓。傳曰,知道。
禮曹啓曰,大報壇祭享,每年三月上旬內,擇日設行事,曾有定式矣,吉日令日官金晉祜推擇,則來三月初六日爲吉云,以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
義禁府啓曰,時囚罪人李承澤,栲限已滿,加刑一次,訊杖第三十度停刑,而更待栲限,連加嚴刑之意,敢啓。傳曰,知道。
義禁府啓曰,保放罪人金世鎬·蔡東健·趙雲漢·尹宖善·柳道奭等,還囚議處以入,而病勢一向未差,竝仍爲保放之意,敢啓。傳曰,知道。
義禁府啓曰,卽接月令醫員鄭熙秀手本,則以爲,時囚罪人鄭顯德,素患疝積之症,中路觸寒,狹感闖發,目下症形,實爲危劇云,罪人病勢如此,則一邊保放,一邊草記,載在法典矣,鄭顯德姑爲保放之意,敢啓。傳曰,知道。
政院啓曰,行大司憲金有淵呈辭,執義·掌令二員·持平一員未差,裴象鉉在外,監察茶時之意,敢啓。傳曰,知道。
以右副承旨曺殷承牌不進罷職傳旨,傳曰,只推。
以大司諫金永壽牌不進罷職傳旨,傳曰,只推。
傳曰,臺諫竝許遞,前望單子入之。
臺諫前望單子入之,掌令金基龍落點。
注書李敎夏病,代以白永濟爲假注書。
議政府啓曰,卽見節使諺啓,則前月已爲泒勅,而起程日字,更探登聞云矣。上馬遲速,雖難遙度,儐使之行,不爲淹滯,依已例,使之從近啓程,都監會同,亦係緊急,大護軍金壽鉉,館伴差下,何如?傳曰,允。
傳曰,二十五日次對,進定於再明日。
刑曹啓曰,前前嶺營裨將冊客任炯常·尹象采,考律勘處草記。傳曰,允事,命下矣。謹按律文,則大明律雜犯罪,有曰,不應得爲而爲之,事理重者,杖八十,罪人炯常·象采,竝依此律,各杖八十後,放送之意,敢啓。傳曰,知道。
兵曹啓曰,坼見諸道褒貶啓本,則黃海水使閔成鎬啓本中,吾叉浦僉使金澤潤,以家近無傷,益勉圖報爲目,平安兵使朴承儒啓本中,麟山僉使金得弼,以奚言小疵爲目,平安監司趙成夏啓本中,慈母別將李完成,以典守不輕爲目,則俱宜置中考,而置諸上考,忠淸兵使李敎昌啓本中,兵虞候洪臣厚,以薄警公也,佇見來效爲目,統制使李周喆啓本中,永登萬戶崔永僖,以事事靡懈爲目,平安監司趙成夏啓本中,保山別將趙章信,以旣無顯疵,佇見來效爲目,黃龍別將胡聖根,以松禁宜勉爲目,俱宜置下考,而置諸上考,殊無嚴明殿最之意,各該道帥臣,竝推考警責。吾义浦僉使金澤潤,麟山僉使金得弼,慈母別將李完成,竝中考施行,忠淸兵虞候洪臣厚,永登萬戶崔永僖,保山別將趙章信,黃龍別將胡聖根,竝下考施行,何如?傳曰,允。
義禁府啓目,粘連,向前姜文永亦,不睦罪雜技窩,其曰可居,暗捧標勒納錢,是可忍爲,鄙瑣何論,貪汚許多,以此照律,何如?啓依允。
義禁府啓目,粘連,向前金世鎬亦,犯旣狼藉,事多鄙瑣,供辭發明,縱有可據之端,論啓深重,自無參恕之道,以此照律,何如?啓依允。
義禁府啓目,粘連,向前柳道奭亦,貪饕爲政,巨細不遺,以此照律,何如?啓依允。
義禁府啓目,粘連,向前尹宖善亦,廣開奸竇,惟利是射,犯贓夥多,繡論明的,以此照律,何如?啓依允。
義禁府啓目,粘連,向前趙雲漢亦,還加分之査出取用,此何道理,民願納之仍歸私橐,全無法紀,外他貨賂,莫非貪汚,以此照律,何如?啓依允。
義禁府啓目,粘連,向前孫相馹亦,鄕任校任之賂物何多,剩錢贖錢之染指可駭,貪汚至此,焉逭重勘,以此照律,何如?啓依允。
義禁府啓目,粘連,向前蔡東健亦,鉤取公貨,掊克民財,貪汚畢露,繡論無擬,以此照律,何如?啓依允。
義禁〈府〉啓目,粘連,向前李選鎔亦,願納取剩,畓訟納賂,係是不法,宜有當勘,許稷段,作事瑣細,難掩貪鄙,竝只以此照律,何如?啓依允。
義禁府啓目,東萊前前府使鄭顯德原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓依允。
義禁府啓目,泰仁縣監趙中植原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
義禁府啓目,檢書官洪鍾善原情云云。傳旨內辭緣,泛稱遲晩,刑推得情,何如?啓,飭已施矣,分揀放送。
上在昌德宮。停常參·經筵。
政院啓曰,來二十五日,朝參日次矣,敢稟。傳曰,停。
又啓曰,明日王大妃殿誕日相値,視事頉稟之意,敢啓。傳曰,知道。
又啓曰,大司憲·執義·掌令一員·持平二員未差,掌令金基龍在外,監察茶時之意,敢啓。傳曰,知道。
傳曰,輪對官入侍。
禁衛營啓曰,謹依本營兼內吹今春等習角賞單啓下,姜熙昌等十一名處,各木綿二疋施賞之意,敢啓。傳曰,知道。
義禁府啓曰,時囚罪人金世鎬·蔡東健·趙雲漢·尹宖善·李選鎔·許稷·柳道奭·孫相馹·姜文永等,係是贓賄流配,依法典,竝不付功議以入之意,敢啓。傳曰,知道。
義禁府啓曰,保放罪人金世鎬·蔡東健·趙雲漢·尹宖善·柳道奭等,還囚照律,鄭顯德還囚,議處以入,而病勢一向未差,仍爲保放之意,敢啓。傳曰,知道。
政院啓曰,假注書鄭寅性,有身病,勢難察任,今姑改差,何如?傳曰,允。
御營廳啓曰,本廳兼內吹今春等習角賞格,謹依判下,李昌鎭等十一名處,各木二疋施賞之意,敢啓。傳曰,知道。
訓鍊都監啓曰,本局兼內吹今春等習角賞格,謹依判下單子,木綿二十四疋,施賞之意,敢啓。傳曰,知道。
兵曹啓曰,內吹螺赤及龍虎營兼內吹螺赤等,今春等習角賞格木,謹依判下別單,分等施賞之意,敢啓。傳曰,知道。
義禁府啓曰,時囚罪人金世鎬·蔡東健·趙雲漢·尹宖善·姜文永·許稷·李選鎔,流三千里定配公事,判付內依允矣。金世鎬平安道中和府,蔡東健全羅道珍山郡,趙雲漢平安道永柔縣,姜文永全羅道錦山郡,許稷茂朱府,李選鎔益山郡,竝流三千里定配所,而以議啓內辭意,具罪目,依例發遣府書吏·羅將,押送于各其配所,何如?傳曰,允。
禮曹啓曰,臣祐吉,與戶曹判書臣閔致庠,進詣皇壇奉審,則奉室大草芚二浮,壇上黃花席二張,黃帕一件,饌卓一坐,饌卓巾二件,尊卓一坐,尊卓巾一件,甲黃帳一浮內一幅,甲黃幕一浮內一幅,內簷甲黃帳二浮內一幅,油遮日六浮,道里具內十張,白布遮日一浮內一幅,白木揮帳三浮內一幅,小束乼二艮衣。敬奉閣中竹二箇,典祀廳仰遮油芚三張,三甲所六艮衣,從享位俎床三坐,小牲匣蓋具二坐,雉尾箒一柄雉尾兺,油遮日二浮,道里具內十張,排設竹五箇,竝破,改備事,分付各該司,何如?傳曰,允。
假注書鄭寅性改差,代以許綸爲假注書。
假注書許綸有頉,代以白奎燮爲假注書。
義禁府照目,粘連,平安前前兵使蔡東健矣,本府議啓內,鉤取公貨,掊克民財,貪汚畢露,繡論無疑,以此照律,罪杖一百收贖,告身盡行追奪,流三千里定配,私罪。奉敎依允。
義禁府照目,粘連,盈德前縣令李選鎔,慈仁前縣監許稷矣,本府議啓內,李選鎔段,願納取剩,畓訟納賂,係是不法,宜有當勘。許稷段,作事瑣細,難掩貪鄙,竝只以此照律罪,各杖一百收贖,告身盡行追奪,竝流三千里定配,私罪。奉敎依允。
義禁府照目,粘連,慈仁前前監〈司〉柳道奭矣,本府議啓內,貪饕爲政,巨細不遺,以此照律,罪杖一百收贖,流三千里定配,以喪後勘斷,依法典收贖,只告身盡行追奪,私罪。奉敎依允。
義禁府照目,粘連,慶尙前前監司金世鎬矣,本府議啓內,犯旣狼藉,事多鄙瑣,供辭發明,縱有可據之端,論啓深重,自無參恕之道,以此照律,罪杖一百收贖,告身盡行追奪,流三千里定配,私罪。奉敎依允。
義禁府照目,粘連,綾州前牧使尹宖善矣,本府議啓內,廣開奸竇,惟利是射,犯贓夥多,繡論明的,以此照律,罪杖一百收贖,告身盡行追奪,流三千里定配,私罪。奉敎依允。
義禁府照目,粘連,光州前牧使趙雲漢矣,本府議啓內,還加分之査出取用,此何道理,民願納之仍歸私橐,全無法紀,外他貨賂,莫非貪汚,以此照律,罪杖一百收贖,告身盡行追奪,流三千里定配,私罪。奉敎依允。
義禁府照目,粘連,和順前縣令姜文永矣,本府議啓內,不睦罪雜技窩,其曰可居,暗捧標勒納錢,是可忍爲,鄙瑣何論,貪汚許多,以此照律,罪杖一百收贖,告身盡行追奪,流三千里定配,私罪。奉敎依允。
義禁府照目,粘連,梁山前郡守孫相馹矣,本府議啓內,鄕任校任之賂物何多,剩錢贖錢之染指可駭,貪汚至此,焉逭重勘,以此照律,罪杖一百收贖,流三千里定配,以喪後勘斷,依法典收贖,只告身盡行追奪,私罪。奉敎依允。
義禁府啓目,粘連,向前鄭顯德亦,任賂訟賂,何若是多,僧錢科錢,竝所不遺,加付取剩,旣係不法,濫杖傷命,宜有當勘,以此照律,何如?啓依允。
義禁府啓目,粘連,向前趙中植亦,還庫錢之欠逋,稅木價之較加,因繡飭,雖已充減,在經法,難以全恕,以此照律,何如?啓依允。
奉朝賀李敦宇縣道疏。答曰,省疏具悉。向來特除,非落致仕也,卿何不諒而屢籲乎?予不欲奪卿之志,故贊成已許遞矣,貮師依輔養官例,除肅拜,而仍以三字銜兼帶之,此一時權宜之政,亦爲卿曲爲之地,其勿更辭,書寫之任,餘日尙多,亦不必變通矣。
乙亥正月二十一日□時,上御熙政堂。輪對官入侍時,同副承旨趙秉鎬,假注書白永濟,記事官金弘集·沈相萬,以次進伏。輪對官中樞都事李濟鉉,禮曹正郞白鳳三,瓦署別提尹滋善,尙瑞直長柳令均,吏曹正郞黃起源,掌樂正李國應,司僕僉正李容準,造紙別提朴敦壽,敦寧判官趙膺圭,戶曹正郞金奭鉉,議政府公事官朴容大,司成李肇信,禁府都事李麟榮,都摠經歷李漢景,軍器副正申楨,宗廟令趙秉業,內贍奉事李弼應,刑曹正郞李秉泓,軍資判官申萬求,掌苑別提柳進徽,氷庫別提李容晳,濟用主簿安懽,氷庫別提閔致億,校書判校洪憲述,典籤朴興壽,忠勳府都事尹橚,工曹正郞吳宅禹,典牲判官黃義龍,養賢主簿金斗淵,引儀安亨植,平市主簿閔觀鎬,廣興守金胤鉉,承文判校申泰皞,司圃別提黃猷淵,禮曹正郞柳龍䥁,瓦署別提丁學敎,儀賓都事金聖鎬,兵曹正郞白義行,尙瑞副直長李建膺,司饔主簿金觀濟,奉常僉正金玉來,吏曹正郞裴相奎,司僕主簿具然翼,造紙別提朴寅陽,敦寧主簿洪祐鼎,戶曹佐郞閔泳稷,漢城判官南廷翊,司藝任鶴準,禁府都事洪恩燮,禮賓主簿李膺耆,都摠經歷韓義錫,進伏楹外訖。上曰,史官分左右。秉鎬奏曰,輪對官等,已盡待令,使之以次進前,奏職姓名履歷乎?上可之,缺容大曰,議政府公事官臣朴容大,履歷,戊辰十一月柑製賜第,庚午四月翰林召試被選,同月檢閱單付,同年十月注書除拜,同月檢閱還付,同年十二月特敎陞六,別兼春秋差下,辛未正月弘文錄,同日副修撰除拜,癸酉四月獻納除拜,甲戌三月本職差下,同年六月掌令通擬,同年十一月應敎除拜,乙亥正月校理除拜,仍帶本職矣,職掌,幸行時飯果摘奸,科場糾察事,所懷無乎?事缺上曰,輪對官之奏對,每多做錯,日後則預爲鍊習,不敢如是生疎之意,申飭各司,可也。秉鎬曰,謹當依下敎,一一嚴飭矣。秉鎬奏曰,當該輪對官掌苑別提柳進徽,濟用主簿安權,工曹正郞吳宅禹,奏對之際,做錯非細,所當重勘,而本院請推之外,無他可施之罰,何以爲之乎?上曰,拿處,可也。缺秉鎬奏請輪對官使之先退。
上在昌德宮。停常參·經筵。
王大妃殿誕日,大殿·大王大妃殿·大妃殿·中宮殿·世子宮,宗親·儀賓·內閣·政院·玉堂·百官口傳問安。答曰,知道。王大妃殿,宗親·儀賓·內閣·政院·玉堂·百官單子問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義·掌令一員·持平二員未差,掌令金基龍在外,監察茶時之意,敢啓。傳曰,知道。
義禁府啓曰,保放罪人鄭顯德,還囚照律以入,而病勢一向未差,仍爲保放之意,敢啓。傳曰,知道。
義禁府啓曰,時囚罪人鄭顯德,係是贓賄流配,依法典不付功議以入之意,敢啓。傳曰,知道。
傳曰,大臣·政府堂上引見。
輔養廳啓曰,世子宮內入千字·孝經·小學·大全諺解·全韻玉篇,板本新刻事,命下矣。始役日字,令日官池有達推擇,則今月二十六日辰時爲吉云,以此日時爲之之意,敢啓。傳曰,知道。
以柳進徽·安懽·吳宅禹囚單子,傳曰,飭已施矣,分揀放送。
臺諫前望單子入之,持平鄭元時落點。
義禁府照目,粘連,東萊前前府使鄭顯德矣,本府議啓內,任賂訟賂,何若是多,僧錢科錢,竝所不遺,加付取剩,旣係不法,濫杖傷命,宜有當勘,以此照律,罪杖一百收贖,告身盡行追奪,流三千里定配,又永不敍用,私罪。奉敎依允。
義禁府照目,粘連,泰仁縣監趙中植矣,本府議啓內,還庫錢之欠逋,稅木價之較加,因繡飭雖已充減,在經法難以參恕,以此照律,罪笞五十收贖,解見任別敍,私罪。奉敎爲旀,功減一等爲良如敎。
行上護軍李經在上疏大槪,敢陳難强之實,冀蒙體諒之恩事。答曰,省疏具悉。實病旣如此,所請依施。
行上護軍趙秉昌疏,略曰,臣卽有罪未勘之踪也。向來慶會之收敍,尙切感悚,伊時賀班之冒參,久愈慙恧,所以退伏郊坰,自訟愆尤,不意上國有事,大僚筵奏,請差臣遠接使之銜,特蒙允可,事迫延勅,義重往役,此時此任,固宜愼揀,而遽及於負罪如臣者,臣誠惝怳,莫究厥由。噫,臣於再昨冬,待罪秋曹,猥陳愚昧之見,自速違傲之罪,律以邦憲,嶺海非夐,而惟輕之典,薄施譴削,至今追惟,不覺感淚被面,滌蕩之恩,已極曠絶,拂拭之眷,尤出尋常,豈不竭蹶趨承於積違戀結之餘,而顧臣情踪之危蹙,何可以時月之稍久,恬若無故,諉以王事之靡盬,自犯小人之無憚,庸敢齎慄瀝懇,亟遞臣儐价之任,仍議臣當勘之律焉,臣無任云云。答曰,省疏具悉。遂事何必爲引,卿其勿辭行公。
乙亥正月二十二日□時,上御熙政堂。大臣·政府堂上引見入侍時,右承旨李淳翼,假注書白奎燮,事變假注書金永濟,記事官金弘集·沈相萬,左議政李最應,右議政金炳國,政府堂上金大根·李承輔·李景夏·李載元·李豐翼·鄭健朝·朴齊寅·洪祐吉·金在顯·閔致庠·姜蘭馨·徐相鼎·梁憲洙·金輔鉉·趙寧夏·鄭範朝,副校理黃益秀,以次進伏訖。上曰,史官分左右,仍命大臣進前。最應進〈前〉問候,各殿問候訖,缺上命次對爲之。最應曰,朱子告君之辭,有曰燕閒蠖濩之中,虛明應物之地,天理有未純,人慾有未盡,天理未純,是以爲善不能充其量,人慾未盡,是以除患不能去其根,一念之頃,公私邪正,是非得失之機,明分角立,交戰於其中。又曰,自今以往,一念之頃,則必謹而察之,此爲天理耶,爲人慾耶?果天理也,則敬而充之,而不使其少有壅閼,果人慾也,則敬以克之,而不使其少有凝滯。推而至於言語動作之間,用人處事之際,無不以是裁之,則聖心洞然,中外融徹,無一毫之私慾,得以介乎其間,而天下之事,將爲陛下之所欲爲,無不如志矣,竊伏念朱子,大賢也,而告君之辭,不過如此,則此爲忠言讜論,丁寧無疑矣。顧以如臣空疎蔑裂,實無以藉手於事我聖明之地,謹以是爲殿下誦之,惟願澄省焉。上曰,所陳如是懇摯,敢不服膺乎?出擧條最應曰,自古明君哲辟,治國之務,莫大於恤民,而恤民之本,又在於節財用也。惟我殿下臨御以來,軫念元元之盛德至意,卓越百王,環八域圓顱方趾之類,愛戴涵育於渥澤之中,厥惟久矣,而至於今番勅需劃下,至矣盡矣,特敎一頒,公私事計,兩得其宜,雖古之明君哲辟,恤民聖政,無以過之也。臣不勝欽仰萬萬。伏願聖明,兢兢業業,恒存此心,則大爲國家之幸,而生民之福也,懋哉懋哉。上曰,所陳切實,當服膺矣。出擧條最應曰,卽見京畿監司閔台鎬所報,則見今勅需之措劃無術,道內儲置米二千六十石,依昨年例,以本色,劃付本營,執錢取用,且還米中四千石,亦爲執錢,其餘不足條,自營邑更當措處,而還穀割本,終有所欠,各邑留庫穀中四千石,限十年加分取耗,還充其數爲辭矣。勅行之需用時急,物力之辦備無路,事甚罔措,方切憂悶,而今此所請,旣有可援之例,且是權宜之政,則不必靳許,竝依報辭施行,何如?上曰,依爲之。出擧條最應曰,勅奇已出來,固知沿路擧行,照例爲之,而與其臨時警責,未若先事操飭,贈給銀子,必擇品備待,毋至點退貽羞之境,至於館宇鋪陳之鮮新,接待供億之誠勤,務存事體,無或少忽之意,另飭於畿·西·三道,雖以我國言之,使星來往之外,許多不緊名色,糜費不少,各邑守宰,不揀直路與出站,凡干事務,切勿委之吏鄕,躬自照檢,俾無夤緣作奸,憑藉濫下之弊,各該道臣,亦隨事綜察,務從省費,差員之量宜兼行,後行將之勿爲差定,竝依已例,便宜擧行事,一體分付,何如?上曰,依爲之。出擧條最應曰,侍從臣父年七十加資,自是典式也,副護軍趙準永,當爲推恩,而所后家無可施處,其本生父,年今七十云,依例移施之意,分付銓曹,何如?上曰,依爲之。出擧條最應曰,朝官年九十人,特施加資事,旣有年前筵稟矣,今亦有應資人云,依已例施行,何如?上曰,依爲之。出擧條最應曰,登科十年人之筵稟陞六,係是應行之典,而今亦有限滿人云,依例以六品職調用事,分付,何如?上曰,依爲之。出榻敎最應曰,江原監司尹秉鼎瓜報矣,此道臣著績優異,且廨役未竣,姑爲仍任,何如?上曰,依爲之。出榻敎炳國曰,歲籥載新,邦籙無疆,震邸定名,封冊且涓吉,萬億洪休,其永肇自今始,大小群情,胥切忭祝,而今於群情忭祝之會,一倍顒望殿下者,卽惟曰典學是耳,臣聞爲學之道,莫先於窮理,窮理之要,必在於讀書,夫人稟天賦之性,萬物備於一身,明其理而盡其性,則皆可以參天地贊化育,而凡修齊治平,理亂興衰,厥有至著至微之理,具於經訓吏策之中,欲窮天下之理,而不卽是以講究,則將何明大道,而定取舍于以建中於民乎?此爲學之先窮理,而窮理之必讀書者也。臣又聞讀書之法,莫貴於循序而致精,夫心不好之,而怠忽間斷,則非循序也,心雖好之,而貪多務廣,則非致精也,要之無所成而後已。苟能鑑此,而有以反之,則心潛於一,久而不移,如鏡之明,如水之止,以之讀書窮理,以之應事接物,將無所往而不通,無所處而不當,此其循序致精之本,在於心,而聖人爲學之成始成終者也。竊覸我殿下,勤御經筵,日親方冊,修齊治平之要,理亂興衰之幾,固已讀其書而窮其理矣,涵泳乎其所已知,敦篤乎其所已能,主一無過,至德凝道,則與天地同其大,與日月同其明,萬事循其則,萬物得其所,唐·虞之治,可以復覩,此又殿下一心,爲萬化之原者也。況今敎養春宮,罔不在厥初,所以啓迪開發之方,亦無過於自殿下典學上求之,伏願勿以臣愚之言,爲卑近,而深留聖念,益迓靈長之福,庸答蘄嚮之忱,不勝區區攢禱矣。上曰,所陳如是懇摯,敢不服膺乎?出擧條淳翼曰,諸宰奏事。承輔曰,向以漕船致敗,沙格査實梟警事,有所仰奏矣。昨年大同船臭載,合爲二十一隻,其中未拯穀最多者,卽聖堂倉白字船,珍島海南竝載船,左漕倉地字船,合三隻也,參以事理,究其形便,則致敗之穀,本無渙散之法,積在於所沈之水中,而今此三隻船所載穀物,皆各千石零也。未拯或爲九百餘石,或爲八百餘石,豈有若是夥多之理乎?其所作奸,明若觀火,此若因循掩寘,不爲懲創,其將無所顧忌,今年故敗,必倍於昨年,寧不大可憂悶乎?聖堂倉白字船沙工安弼基,珍島海南竝載船船主金昌和,左漕倉地字船沙工朴志茂,竝各梟首於臭載境上,以爲懲後來嚴漕法,斷不可已,其餘未拯者九百石以下船主·沙工,竝卽押送原籍官,不日督徵後,依定式刑配,無或如前玩愒,俾有實效之意,別般嚴飭於京兆及各該道臣,擧行形止,使之隨卽啓聞,何如?上曰,依爲之。出擧條承輔曰,昨春惠廳所在淸錢,爲一百四十餘萬兩,而擇出常平,移庤他庫,劃送各處之時,屢次出納,自然欠縮,爲一萬五千兩之多,不能先事操飭,萬萬悚然,而諒其事勢,則不過是每兩一分式見縮也,事當以淸錢,徵出於擧行役人輩,而此輩俱是至貧無依者,今若督責,則便是白徵,有所不忍,其在寧失於民之意,合有顧念,此數則特爲蕩減,勿爲懸錄於會計冊子,似好,故敢此仰達矣。上曰,依爲之。出擧條祐吉曰,臣以春坊事,有所仰達者,王世子冊禮日,例爲書筵取稟,而師傅·賓客相見禮前,不得開筵,自是古規,今番則何以爲之乎?上曰,依前例爲之。出擧條祐吉曰,冊禮陳賀,各殿進表裏,先爲看品於世子宮,例也,而壬申年因下敎,除看品矣,今番則何以爲之乎?上曰,依壬申年例爲之。出擧條淳翼曰,玉堂所懷奏之。益秀曰,臣學識淺陋,才具蔑劣,忝叨論思之列,不敢以見職自居,且無所仰裨聖學,然第伏念致治之要,專資於講學,講學之本,亦在於誠心,湯之日新,文王之緝熙,莫非誠一字也。竊伏覩講筵停撤,將近數朔,至於召對,久不臨御,恐有欠於念終始典于學之義也,今此歲華載新,春晷漸舒,頻接臣隣,討論經史,實爲聖學之本,伏願懋哉懋哉。上曰,所陳當留念矣。出擧條淳翼曰,卽見義州府尹·平安監司望後巡檢狀啓,則書以光緖年號者,雖緣當初節使諺啓而然,頒行之前,因循書塡,事涉如何?此後頒行前,則依前修啓之意,知委恐好,故敢此仰達矣。上曰,依爲之。出擧條
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,左副承旨曺殷承,同副承旨趙秉鎬,今日不爲仕進,竝卽牌招,何如?傳曰,允。
又啓曰,大司憲·執義·掌令一員·持平一員未差,掌令金基龍,持平鄭元時在外,監察茶時之意,敢啓。傳曰,知道。
傳曰,藥院都提調有闕之代,右議政爲之。
政院啓曰,假注書白永濟,有身病,勢難察任,今姑改差,何如?傳曰,允。
義禁府啓曰,時囚罪人鄭顯德,杖一百流三千里定配,又永不敍用,照律公事,判付內依允矣。鄭顯德杖一百收贖,告身盡行追奪,流三千里當定配所以入,而前以他罪,方在咸鏡道文川郡竄配中,以前罪目,添書今番,永不敍用,依例發遣府書吏,還發配所,何如?傳曰,允。
義禁府啓曰,時囚罪人李承澤,栲限已滿,加刑一次,訊杖第三十度,今已準三次矣。李承澤,全羅道珍島府金甲島安置,而以承傳內辭意,具罪目,依例發遣府書吏,押送配所,何如?傳曰,允。
義禁府啓曰,卽接月令醫員鄭熙秀手本,則以爲,時囚罪人李輔應,素患疝積之症,處冷添劇,目下症形,實爲危劇云,罪人病勢如此,則一邊保放,一邊草記,載在法典矣。李輔應姑爲保放之意,敢啓。傳曰,知道。
奎章閣啓曰,原任提學金炳冀喪,依定式遣檢書官,傳給內賜賻物,仍爲致弔恤孤,勸粥致祭以來之意,敢啓。傳曰,知道。
以左副承旨曺殷承牌不進罷職傳旨,傳曰,只推。
假注書白永濟改差,代以洪鍾運爲假注書。
義禁府啓目,陽川前縣令李輔應原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
左議政李最應箚子大槪,乞解藥院之任事。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答遣史官傳諭。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,假注書白奎燮,有身病,勢難察任,今姑改差,何如?傳曰,允。
又啓曰,大司憲·執義·掌令一員·持平一員未差,掌令金基龍,持平鄭元時在外,監察茶時之意,敢啓。傳曰,知道。
傳曰,左副承旨許遞,前望單子入之。
承旨前望單子入之,徐相翊落點。
義禁府啓曰,保放罪人李輔應,還囚議處以入,而病勢一向未差,仍爲保放之意,敢啓。傳曰,知道。
冊禮都監啓曰,今此冊禮時,玉印篆文書寫官右議政金炳國,正副本旣已書寫,謹此封入,以備睿覽之意,敢啓。傳曰,正本入刻。
傳曰,吏曹參議有闕之代,前望單子入〈之〉。
假注書白奎燮改差,代以沈鎭奎爲假注書。
迎接都監啓曰,取考謄錄,則傳計勅行時,不設宴享,只行茶禮矣。今番宴享,色郞廳勿爲差出,以禮賓寺·內資寺擧行,使盤膳色郞廳,兼管茶禮之意,敢啓。傳曰,知道。
迎接都監啓曰,臣等與諸郞廳,會同開坐,檢飭迎勅諸事,而應行事目及啓下郞廳八員外,不足郞廳二員加差,別單書入之意,敢啓。傳曰,知道。
迎接都監加差郞廳二單,朴顥陽·趙秉弼。
義禁府啓目,粘連,向前李輔應亦,加下條之仍爲不報,已極沒廉,校役錢之亦歸私用,尤極悖理,論啓指的,重律難逭,以此照律,何如?啓依允。
上在昌德宮。停常參·經筵。
藥房都提調金炳國,提調李鎬俊,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿·世子宮口傳問安。答曰,知道。
進御加味地黃湯,自今日五貼式,日次製入事,榻前下敎。
政院啓曰,明日常參·經筵,取稟。傳曰,停。
又啓曰,大司憲·執義·掌令一員·持平一員未差,掌令金基龍,持平鄭元時在外,監察茶時之意,敢啓。傳曰,知道。
都摠府啓曰,副摠管金箕錫,以漢城左尹,本府坐起時進參事,晝仕出去之意,敢啓。傳曰,知道。
義禁府啓曰,時囚罪人李輔應,還囚照律以入,而病勢一向未差,仍爲保放之意,敢啓。傳曰,知道。
義禁府啓曰,時囚罪人李輔應,係是贓賄流配,依法典,不付功議以入之意,敢啓。傳曰,知道。
傳曰,訓鍊大將李景夏,禁衛大將趙寧夏相換。
兵曹,訓鍊大將單趙寧夏,禁衛大將單李景夏。
政院啓曰,新除授訓鍊大將趙寧夏,禁衛大將李景夏,竝卽牌招,傳授命召,何如?傳曰,允。
以司謁口傳下敎曰,宮墻行巡復舊例爲之事,分付各營。
義禁府照目,粘連,陽川前縣令李輔應矣,本府議啓內,加下條之仍爲不報,已極沒廉,校役錢之亦歸私用,尤所悖理,論啓指的,重律難逭,以此照律,罪杖一百收贖,而流二千里定配,以喪後勘斷,依法典收贖,只告身盡行追奪,私罪。奉敎依允。
乙亥正月二十五日□時,上御熙政堂。藥房入診入侍時,都提調金炳國,提調李鎬俊,副提調金炳始,假注書沈鎭圭,記事官金弘集·沈相萬,以次進伏。醫官李慶年·李忠淵·金在瑚·李基徹,進伏楹外訖。上曰,史官分左右。仍命大臣進前,炳國進前問候,各殿問候訖。炳國曰,醫官待令,使之入診,上可之。慶年等以次診候,退伏楹外訖。鎬俊顧謂醫官等曰,脈候奏之。慶年等起伏奏曰,脈候左右三部調均矣。鎬俊曰,湯劑別無議定者乎?慶年等曰,加味地黃湯恐好矣,進御加味地黃湯,自今日五貼式,日次製入事,榻前下敎。缺
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,右副承旨金炳翊,今日不爲仕進,卽爲牌招,何如?傳曰,允。
又啓曰,大司憲·執義·掌令一員·持平一員未差,掌令金基龍,持平鄭元時在外,監察茶時之意,敢啓。傳曰,知道。
吏曹啓曰,今二十八日都目政事爲之之意,敢啓。傳曰,知道。
御營廳啓曰,謹依下敎,宮墻外行巡,東營入直軍三十名,集春營入直軍二十五名,各其將官率領,復舊例通同巡察之意,敢啓。傳曰,知道。
禮曹啓曰,因江原道暗行御史柳別單,議政府覆啓內,橫城幼學安光瑾,麟蹄故學生李魯奎,安峽故學生李德樞褒揚事,令該曹稟處事,允下矣。取考其別單,則橫城幼學安光瑾,地雖寒微,人稱至孝,其事母也,澣衣供旨,必躬執而不令子弟代之,細瑣家事,必咨行而不以言耄寢之,其丁憂也,三年哭泣,如袒括之日,七旬遭艱,如孺子之慕,課日省墓,不以風雨而廢之,終歲居廬,不以疾病而離焉。士林請褒,營邑嘉奬,麟蹄故學生李魯奎,孝哉期人,蔚然有聞,其侍湯也,斫指點血,設壇祈禱,以蘇旣終之命,屢月求藥,氷魚自躍,三年侍墓,靈泉自湧,如非天神格感,豈能致此,多士之齊聲請褒,亦已有年。安峽故學生李德樞,自幼知孝,及長篤行,年甫十五,遭其父喪,居憂哀毁踰節,終身慕父,每見血淚之沾襟,殫誠事母,至有雇傭而供旨,母有疾病,願食雉肉,雉忽入庭,遂捕以供,乃得疾愈,鄕黨欽歎,士林請褒,亦爲百有餘年云矣。橫城幼學安光瑾,麟蹄故學生李魯奎·安峽,故學生李德樞,孝行純至,旣登繡單之博採,又有廟覆之請褒,李魯奎·李德樞,竝施贈職之典,安光瑾,令本道食物量宜題給,以示嘉奬之意,恐合樹風之政,而事係恩典,臣曹不敢擅便,上裁,何如?傳曰,依回啓施行。
傳曰,臺諫有闕之代,前望單子入之。
臺諫前望單子入之,大司諫鄭順朝落點。
吏曹參議前望單子入之,閔泳穆落點。
傳曰,吏曹參判有闕之代,前望單子入之。
吏曹參判前望單子入之,韓敬源落點。
兵曹口傳政事,副護軍金永壽。
以右副承旨金炳翊牌不進罷職傳旨,傳曰,只推。
訓鍊都監啓曰,本局從事官尹致聃,身病猝重,勢難察任,改差,何如?傳曰,允。
訓鍊都監啓曰,謹依下敎,宮墻外行巡,今日爲始,復舊例爲之之意,敢啓。傳曰,知道。
吏曹啓曰,成均館典籍韓圭覲·孫相喆·尹基周,俱以身病,呈狀乞遞,竝改差,何如?傳曰,允。
政院啓曰,前望修正,何等審愼,而吏曹參判前望,有所錯誤,致勤下詢,臣之矇然捧入,不勝惶悚,當該吏曹堂上,不可無警,推考,何如?傳〈曰〉,允。爾亦推考。
又啓曰,行大司諫鄭順朝,旣在闕中,不爲肅謝,直爲出去,事甚未〈安〉。推考,何如?傳曰,允。
禮曹啓曰,郊壇四孟朔,遣禮郞看審有無頉,自該曹草記事,曾有定式矣,發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,此後看護等節,另加申飭之意,敢啓。傳曰,知道。
禁衛營啓曰,謹依下敎,宮墻外行巡,復舊例爲之之意,敢啓。傳曰,知道。
義禁府啓曰,卽接月令醫員鄭熙秀手本,則以爲,時囚罪人徐曾輔,素患痰癖之症,挾感復發,食飮全却,目下症形,實爲危劇云,罪人病勢如此,則一邊保放,一邊草記,載在法典矣,徐曾輔姑爲保放之意,敢啓。傳曰,知道。
禮曹,今此王世子冊禮習儀,初度來二月初四日,二度同月十一日,三度同月十三日。
吏曹啓目,粘連,觀此慶尙右道暗行御史朴履道書啓,則昌原前府使尹錫五,善山前府使洪肯謨,泗川前縣監李會英等,繡啓旣請,令攸司稟處,更無可論是白遣,泗川前前縣監柳冀大段,憑藉公役,惟意簸弄,吏任則睦祖玄處一千二百兩,李昌燁處五百兩,徐文聃處三百兩,睦正斗·徐仁斗·李南箕·李昌根等處,各一百兩,朴齊範·李昌柱·朴齊聲·朴正根·金準永等處,各二百兩,金允文處一百兩,李南淑處四百兩,李瑀成處五十兩,鄕任則孫尙殷處一千一百兩,船主訟債則劉明會·孫道公等處,各二百兩,官奴陞校債錢八百兩,各人贖罪捧賂,合三千兩,役費除減,縱云夥多,剩餘歸屬,皆不分明,瑣謗未已,罪犯難恕是如爲白乎旀,金泉前察訪宋祥淳段,二載居住,不思牧政,一念營私,厚拾瑣謗,馬料色處一百二十兩,復戶色一百五十兩,禮兵色處三百三十兩,兵房色處四百七十兩,觀賓驛吏兵色處七百兩,八鎭驛吏·兵房處六百兩,安林·茂溪·楊原驛吏·兵房等處,各二百五十兩,省草驛民朴驗察處,捧賂二百兩,差出任掌官奴先伊處,捧賂三百兩,差出官廳庫子及吏廳庫子馬匹改立時,八鎭驛四百五十兩,金楊驛三百兩,餘外各驛,二三十兩·三四十兩,前後所捧錢,合四千餘兩,有此貪鄙,合施重勘是如爲白有臥乎所,上項前任守令,一驛察訪,竝令該府拿問處之爲白乎旀,知禮縣監李寅赫段,性善年衰,局殘弊劇,吏搰校橫,奈忽束薪,客滿公堂,訟決多囑,身在醉鄕,邑務無刷是如爲白乎旀,熊川縣監李鼎宇段,性本個滯,政欠剛果,公務不能周察,猾胥得志,還弊殆同越視,小民失望是如爲白有臥乎所,上項守令,竝只罷黜爲白乎旀,安義前縣監尹秀東段,畓訴之永賣勒退,實緣偏聽,山訟之先葬還掘,不無誤決,書院田畓發賣,瑣謗或及於捧賂,校宮衙舍修理,醜說胡至於徵錢,工役浩大,施措糢糊,數千兩之中間消瀜,雖多,一二吏之欺蔽左右,不察是如爲白有臥乎所,罷職爲白乎旀,聞慶縣監兪鎭龜段,勸文士而考藝必勤,繩技類而徵贖不及是白乎矣,官酒盡蟻浮之趣,太守醉也,戶布有駁雜之歎,少民怨焉是如爲白有臥乎所,從重推考爲白乎旀,星州前前牧使趙雲兢段,績著屢典,威惠竝行,訴牒之聽斷如流,必也無訟,廨舍之修繕告訖,煥然改觀,倉謬洞察,奸猾莫敢容手,結剩減給,婦孺皆亦加額,似此優績,合有褒典是如爲白乎旀,善山府使李鎬肅段,本之綜核,濟以剛明,新延刷價之全退,律己也廉,減還詳還穀之拔本,從民所願,捧糴極精,斗斛不濫,差任從勞,權衡如稱,實心做去,何憂漏船,正在良手得來,幸見欹器復整,百廢皆興,一境咸頌是如爲白乎旀,丹城前縣監李容元段,古家遺範,循吏治法,經濟手段,豈直百里之才,文學政事,儘好一副之規,廨役之木石俱備,薄廩實捐,漕稅之斗斛甚精,他邑豎碑,訟牒之聽理,鑑空衡平,需米之減價,氷淸蘖苦,結頭錢與秋作,措劃有方,各項上納之月當,了勘無滯,驗四境之謠,實一省之最是如爲白有臥乎所,似此茂績,宜有激勸之擧,上項三邑前後守令,似當竝施陞敍調用之典爲白乎旀,開寧縣監李康準段,少年良吏,六百兩之蠲給刷價,半千金之捐恤漂戶,訟決無滯,革弊有方,合施盤錯,鑿之中窾,細無遺毫,井井有條,似此優異,合有褒嘉是如爲白乎旀,鎭海前縣監鄭元時段,爲人文雅,做紀剛明,煮硝有省斂之譽,官廩特捐,平斛祛濫捧之弊,倉糴皆精,泒任則干囑不行,輒令抽籤,聽訟也立落無冤,寧有滯瀆,似比良手,合有褒典是如爲白有臥乎所,上項兩邑前後守令,似當施兒馬賜給之典是白乎矣,係干恩賞,臣曹不敢擅便,上裁敎是白乎旀,監司洪坃,沿路京畿監司閔台鎬,廣州留守李㘾段,繡啓論列,俱甚推詡是白乎矣,道臣守臣體重,今姑勿論爲白乎旀,其餘本道守令·察訪及沿路守令·察訪等段,績乏優異,疵無顯著,竝只置之爲白乎旀,其餘梱帥·中軍·虞候·營將·邊將·監牧官等乙良,令兵曹稟處,何如?啓,依回啓施行爲良如敎。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來初一日,輪對日次矣,敢稟。傳曰,當次人受點後,日次待令。
又啓曰,大司憲·執義·掌令一員·持平一員未差,掌令金基龍,持平鄭元時在外,監察茶時之意,敢啓。傳曰,知道。
武衛所啓曰,本所哨官,今當差出,而擬望之人乏少,外任竝擬,何如?傳曰,允。
都摠府啓曰,副摠管南廷益,以漢城右尹,本府坐起時進參事,晝仕出去之意,敢啓。傳曰,知道。
侍講院啓曰,冊禮不遠,贊善任憲晦,時在忠淸〈道〉全義地,請斯速乘馹上來事,下諭,何如?傳曰,允。
傳曰,發遣吏郞,諸執事淸齋與否,摘奸以來。
迎接都監啓曰,今番迎勅時儀節及贈給,一依辛酉年例擧行之意,分付各該司,亦爲知委於儐使及開城留守·三道道臣處,何如?傳曰,允。
傳曰,統制使有闕之代,安昌君權容燮除授。
三軍府啓曰,本府從事官洪埰,自除拜月計仕,則將於來二月,仕滿陞六,而今當都政,僅爲十九朔矣,依初仕奏出例,使之六品職遷轉事,分付,何如?傳曰,允。
議政府啓曰,公事官李尙鉉·李奎賢,仕日不足,未滿十日,依近例竝六品職遷轉事,分付銓曹,何如?傳曰,允。
議政府啓曰,奉化縣監今有闕矣,如斗之邑,積弊且痼,果難付之生手,以聲績素著人,勿拘常格,各別檢擬事,分付銓曹,何如?傳曰,允。
義禁府啓曰,泗川前前縣監柳冀天·金泉前察訪宋祥淳等,拿問處之事,傳旨啓下矣。柳冀天,前以他罪,方在全羅道萬頃縣流三千里定配中,宋祥淳,下去慶尙道金泉地云,依例發遣府書吏·羅將,竝拿來,何如?傳曰,待待命拿囚。
禁衛營啓曰,本營從事官李秀萬,身病甚重,勢難察任,今姑改差,何如?傳曰,允。
兵曹啓曰,同知中樞府事吳秉權,僉知中樞府事張漢斗,宣傳官李熙大·李鍾緖,內禁將金夏淵,五衛將金膺和·金漢運·李豐周·李轍相·朴容洙,忠壯將金基鉉,景福宮衛將徐永祿·張潤明,慶熙宮衛將朴仁哲,文臣兼宣傳官李晩瀅·黃益秀,守門將金尙鍾,俱以病難供職,新除授雲寵權管南相庸,父年八十歲,同仁權管韓鎭奎,母年七十六歲,羅暖權管鄭恒燮,父年七十五歲,俱以法不當遠離赴任之望,呈狀乞遞,竝改差,何如?傳曰,允。
統制使李周喆辭職疏,答曰,省疏具悉。所請依施。
書筵官任憲晦疏,略曰,是年,卽我太祖大王誕降之九回甲,則其事非偶然,誠如慈敎矣,臣何幸須臾無死,與覩斯慶,愛戴忭祝,曷有其極,朝夕就木之臣,孱喘綿綿僅存,只以鄕曲之故,未蒙日月之照,前後恩禮,不啻隆重,今又伏承批旨,反覆懇至,至以誠禮淺薄,未能感孚爲敎,臣罪到此,益無所逃,貮儲導迪之任,三善贊翊之謨,尤非臣分所敢承當者,恭惟本朝,自祖宗來,化理郅隆,而莫不惓惓於蒙養,其諭敎之早,左右之選,規模宏遠,條理詳密,今日宗社大計,亦莫急於輔養儲嗣,其不可一毫疎略也明矣。乃以至庸極陋,萬萬無似之賤臣,苟充侍講之員,卽其大疎略之一大端,蔑些補於當時,貽厚譏於後世,非細故也,此只從廉防一邊說耳,顧臣痼疾繩髓,月加日添,宛轉床席,死亡在卽,使臣感恩畏義,欲偸咫尺之守,效趨走之恭,決不可得,舒究其情,亦云窮且慼矣。昔文元公臣吳熙常,常自謂輔導一事,竊有苦衷血腔,欲泯不得者,前後章奏,懇懇陳說,不止一再,而及拜是職,則必辭乃已,豈不以忠愛之心雖切,情勢之拘自在故歟?臣無能爲役於先輩,而今日所値,偶與之同,亦何敢不以先輩之所自處者,爲法乎?特垂哀矜,亟改臣所帶職名,向叨頒米之恩,揆分增場,不敢遽承,聖敎敎以優老常典,俾之安意領受,則不惟更瀆之爲懼,抑亦以臣子歸美顯仁之誠,猶可因此而少伸,故臣謹百拜而受命,至於歲末,道臣所輸致米肉,則有不敢一例領受者,顧臣無用,虛生覆載之間,無猷爲坐食農民之所生,眞所謂一蠧,而蠧中之尤甚者也。雖周急之物,猶不當每每冒受,況以繼廩爲名,則題目有異,尤非人人之所可堪承者,伏願還收恩命,用安私分焉,臣無任云云。答曰,省疏具悉卿懇。予於卿,前後批諭,罄悉必致之心,卿於予,前後章奏,尙靳賁然之恩,是豈予倚毗卿渴望卿之本意乎?昨冬批下之時,適値隆寒,老人登程,亦所關慮,以新春簉朝爲期者,寔出於誠禮也,迨玆獻發稍久,意謂谷跫在卽,今見來章,又此浼浼,惘然失圖,不知攸復,卿試思之,顧今悠悠萬事,亶在於蒙養我元良,早敎我元良,而此時此任,捨卿宿德邃學,而更屬伊誰乎?所以予之倚毗渴望於卿,日以愈切者,此也。矧又今年,卽我太祖大王誕降九回甲也,是歲冊儲,事非偶然,涓吉在邇,擧國同慶,政是四方來賀之時也,以卿延頸之忱,必當有不俟駕之盛擧矣,予安得不喜而不寐,側席凝佇乎?吳文元公云云,此有大不然者,古昔儒賢之出而行道,以輔導匡弼,任爲己責者,磊落相望,似不待予告,而卿應歷歷記知,則恐不當引而爲例也。望卿更勿辭巽,不日幡然,庸副予倚毗渴望之至意焉。至若米肉之賜,卽祖宗朝優老之故事也,尤不必辭,卿其安心領受。仍傳曰,此批答,遣地方官傳諭。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,左副承旨徐相翊,今日不爲仕進,卽爲牌招,何如?傳曰,允。
又啓曰,大司憲·執義·掌令一員·持平一員未差,掌令金基龍,持平鄭元時在外,監察茶時之意,敢啓。傳曰,知道。
又啓曰,兵曹郞廳來言,統制使下批政事,取稟。傳曰,今日政下批。
又啓曰,御營大將梁憲洙,以東關王廟獻官,今方受香出去矣,所佩命召,何以爲之?而將兵之任,不可一刻無摠察之人,何以爲之?敢稟。傳曰,仍佩往來,兵判兼察。
政院啓曰,卽者義禁府都事來言,時囚罪人徐曾輔,當爲捧供,而判義禁李景夏,有身病,知義禁南廷順,同義禁洪在鉉,俱爲在外,同義禁尹宇善,呈辭受由,不得開坐云,何以爲之?而判義禁卽爲牌招,何如?傳曰,允。判義禁外,竝許遞,今日政差出。
又啓曰,御營大將,兵判兼察事,命下矣。兼察御營大將李載元,旣在闕中,使之聽傳敎,何如?傳曰,允。
吏曹啓曰,今都目大政時,本曹堂上不可不備員,而參判韓敬源,在外未肅拜,參議閔泳穆,未肅拜,令政院牌招,以爲同參開政,何如?傳曰,允。
傳曰,在外吏曹參判許遞,前望單子入之。
吏曹參判前望單子入之,南廷益落點。
傳曰,吏曹參議許遞,前望單子入之。
吏曹參議前望單子入之,閔泳穆落點。
傳曰,雖非親政,注書·尙瑞院官員,依例陞六。
傳曰,有實故與實病玉堂許遞,今日政差出。
傳曰,臺諫竝許遞,今日政差出。
傳曰,同經筵竝許遞,今日政差出。
傳曰,皇朝人·忠臣·淸白吏子孫·軍功人及西北·松都人落仕最久人,各別收用事,分付兩銓。
傳曰,摠管竝許遞,今日政差出。
傳曰,禮房承旨,馳詣受香諸處,奉審摘奸以來。
傳曰,安山郡守之代,未準朔守令中擬入。
冊禮都監啓曰,今此冊禮時,敎命文草圖書書寫官左議政李最應,旣已書寫,謹此封入,以備睿覽之意,敢啓。傳曰,知道。
冊禮都監啓曰,竹冊文草圖書書寫官判敦寧尹宜善,旣已書寫,謹此封入,以備睿覽之意,敢啓。傳曰,知道。
司僕寺啓曰,咸興監牧官李世鉉,身病猝重,改差,何如?傳曰,允。
假注書洪鍾運陞六,代以李鎬喆爲假注書。
假注書沈鎭奎陞六,代以許綸爲假注書。
兵曹口傳政事,副護軍單閔泳穆。
議政府啓曰,臨陂縣令之代,今將差出,而邑弊漸滋,矯捄政急,勿拘常格,各別擇差擬入之意,分付銓曹,何如?傳曰,允。
奉常寺啓曰,東耤親耕田所種九種,先農祭後,卽爲起墾付種之意,敢啓。傳曰,知道。
以右副承旨徐相翊牌不進罷職傳旨,傳曰,只推。
弘文館啓曰,修撰一員,副修撰一員未差,下番闕直,事甚未安。修撰尹升求,副修撰尹致聃,竝卽牌招,推移入直,何如?傳曰,允。
兵曹啓曰,同知中樞府事安義默,僉知中樞府事姜學賢,五衛將金俊鉉·沈賢澤,新除授忠淸監營中軍張好仁,俱以病難供職,呈狀乞遞,竝改差,何如?傳曰,允。
以司謁口傳下敎曰,常賤中,如有初仕可合者,復舊例檢擬事,分付銓曹。
吏曹啓曰,贈諡文獻公趙斗淳延諡,定行於今月二十九日本第云矣,敢啓。傳曰,知道。
傳曰,望筒遲滯之吏·兵判推考。
弘文館啓曰,下番闕直,事甚未安。副校理洪永禹,卽爲牌招,姑降入直,何如?傳曰,允。
政院啓曰,開坐事,命下矣。新除授知義禁尹滋悳,同義禁金鶴根·兪世煥,竝卽牌招,何如?傳曰,允。
傳曰,望筒遲滯之吏·兵判推考。
都目政事,吏批,判書金在顯,參判南廷益進,參議未差,承旨缺吏批啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令司久任時推人員,竝擬,何如?傳曰,允。
史批啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣,今秋冬等褒貶,不得爲之,故當出六品者,未免積滯,依例遷轉,何如?傳曰,允。
吏批啓曰,蔭仕六品官陞五品者,每於過都政後,照擬,而見今在職者,絶無經一考之人,五品官無以推移備擬,依例勿拘陞敍,何如?傳曰,允。
吏批啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。吏批啓曰,星州牧使今當差出,而本州以嶺南雄邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
以李弼應爲宗府直長,李道權爲尙衣直長,金龍鎭爲司䆃奉事,閔斗鎬爲社稷令,李稷鉉爲星州牧使,館伴使單金壽鉉,江原監司尹秉鼎,姑爲仍任事承傳,開城經歷洪羲,限一年仍任事承傳,以宋龜玉爲內贍奉事,趙章敎爲長興奉事,申鎬永爲永川郡守,李敏性爲居昌府使,洪在鼎爲奉化縣監,典籍三單蔡東夏·金基宅·李晦洙,以兪致益爲造紙別提,金顯澤爲典設別提,柳志養爲義盈主簿,金奎升爲內贍主簿尹永進爲社稷令,李輔仁爲司饔直長,金秀藎爲同圃直長,黃浩德爲懿寧園直長,趙寬在爲內資直長,兪致益爲戶曹佐郞,軍資直長單李承愚,以姜翼秀爲禁府都事,金奎洛爲司饔奉事,趙鍾禹爲掌苑奉事,朴泳敎爲禁府都事,趙秉浩爲天安郡守,李元應爲造紙別提,姜穎秀爲臨陂縣令,李顯永爲玉果縣監,柳沂秀爲眞寶縣監,趙羲仁爲鎭海縣監。
吏批啓曰,江陵大都護府使,今當差出,而本府以關東雄邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
以李承祐爲徽寧園直長,柳令均爲監察,趙命敎爲江陵府使,鄭駿和爲珍山郡守,李寅述爲康翎縣監。
吏批啓曰,公州牧判官,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
以李建膺爲尙瑞直長,鄭奎和爲繕工奉事,金大鉉爲公州判官,閔斗鎬爲任實縣監,李起鎬爲始興縣令,崇仁殿奉事單金蘅澤,崇靈殿奉事單金畢秉,以尹昌燮爲尙瑞副直長,李寬英爲顯陵令,閔觀鎬爲靖陵令,李浩善爲光陵令,尹橚爲鎭川縣監,李建膺爲掌樂主簿,李淵九爲濟用副奉事,尹象儀爲安山郡守,李秉奎爲英陽縣監,權鍾悳爲長鬐縣監,前正趙雲涉,今加通政,年七十侍從臣前承旨趙準永本生父推恩移施事承傳,前都正趙日永,今加嘉善,朝官年九十加資事承傳,以尹昌燮爲尙瑞直長,柳進徽爲社稷令,尹滋善爲懿陵令,李承胄爲軍威縣監,洪鍾萬爲陰竹縣監,趙鍾純爲漢城主簿,鄭渪爲尙瑞副直長,朴齊弘爲恩津縣監,李兢在爲果川縣監,金洛鉉爲知禮縣監,趙正熙爲氷庫別檢,趙爰夏爲宗廟副奉事,兪程煥爲景慕宮令,南廷翊爲忠勳都事,鄭寅台爲求禮縣監,閔種烈爲刑曹正郞,洪岐周爲漢城判官,李冕奎爲恭陵令,沈遠澤爲珍島府使,金演奎爲海南縣監,李晦愚爲掌院別提,李恒信爲瓦署別提,金奎升爲司僕主簿,韓羲錫爲柒原縣監,李肇秀爲永禧殿令,趙玄夏爲敬陵令,尹應燮爲刑曹佐郞,李夔憲爲柒谷府使,張弘植爲靈巖郡守,李奭鎭爲引儀,李敏泰爲仁陵令,李爲平市主簿,李建膺爲漢城主簿,趙鍠爲熊川縣監,姜湕爲氷庫別提,李容觀爲思陵令,金炳夏爲司䆃主簿,鄭璣相爲彦陽縣監,黃基源爲黃山察訪,韓致殷爲西部令,鄭日愚爲濟用主簿,任錫準爲掌樂主簿,李恒信爲尙衣僉正,閔泳稷爲景慕宮令,任錫準爲引儀,李元應爲監察,黃夏謙爲高山察訪,鄭志喆爲戶曹佐郞,李玄翼爲右尹,尹滋悳爲知義禁,金鶴根爲同義禁,金㽥爲金泉察訪,洪鍾運爲典籍,李僖魯爲同春秋,兪世煥爲同義禁,金慶淵爲吏曹正郞,洪鍾運爲監察,李奎學爲掌樂主簿,朴順陽爲司宰僉正,金曾鉉爲刑曹參判,尹爲兵曹佐郞,沈鎭圭爲典籍,李奎學爲引儀,黃鍾林爲同敦寧,尹弘大爲慈城郡守,任奎鎬爲掌樂主簿,丁大肇爲司饔主簿,權有善爲造紙別提,金洛熙爲兼引儀,李源集爲假監役,南啓夙爲瓦署別提,沈鎭圭·李圭燮爲監察,兼春秋單尹,以南啓夙·李源集·趙時植·洪炳一爲監察,成純永爲典獄主簿,徐周輔爲內贍主簿,林時益爲瓦署別提,安膺浩爲軍器判官,趙晩植爲監察,金秉圭爲碧沙察訪,安敎熙爲參禮察訪,李鳳奎·申鍾百爲監察,金鏞先爲禮賓主簿,黃觀周·黃夏欽爲監察,張仁煥爲典籍,李景昌爲軍器主簿,林時益爲監察,崔在淵爲引儀,尹宇善·成彝鎬·申佐模爲同經筵,閔奎鎬爲弘文提學,李升洙爲大司憲,閔昌植爲大司諫,徐胄淳爲執義,金震休爲兵曹參議,安兢遠爲監察,吳長善爲司諫,白義行·李東榮爲掌令,趙時植·洪炳一爲持平,洪在纘爲獻納,洪鍾運·李鳳奎爲正言,洪萬植爲應敎,李載純爲副應敎,白鳳三爲兵曹正郞,沈觀燮爲禮曹佐郞,洪羲燮爲司藝,愼㘽祜爲奉常主簿,金永穆爲副修撰,吳仁泰爲禮曹正郞,文萬哲爲瓦署別提,李海洙爲監察,金鳴魯爲典籍,元在貞爲刑曹正郞,吳奎泳爲監察,權中璿爲軍器主簿,奉常參奉單金永濟,以崔光紳爲假監役,權錫耆爲東部都事,宋秉琮爲童蒙敎官,李載哲爲敦寧參奉,申用休爲慶基殿參奉,張錫龜爲厚陵參奉,元錫亨爲昌陵參奉,鄭寅壽爲順陵參奉,洪鍾善爲寧陵參奉,任周鎬爲惠陵參奉,成信永爲弘陵令,鄭一源爲健陵參奉,金甲秀·金命來爲昭寧園守奉官,韓炳洙爲永懷園守奉官,崔光駿爲假引儀,禁府都事姜翼秀,司宰奉事閔星勳,已上相換,宗府直長李弼應,司饔直長李勝宇,已上相換,禁府都事朴泳敎,濟用奉事朴永軾,已上相換,司圃直長金秀藎,司饔直長李輔仁,已上相換。
兵批,行判書李載元進,參判李珪永病,參議未差,參知張時杓進,承旨缺兵批啓曰,今日都目政事時,本曹堂上,不可不備,而參判李珪永,病不來,參議未差,參判李珪永,令政院牌招,同參政事,何如?傳曰,允。
兵批啓曰,營將·中軍·虞候·僉使,今當差出,而擬望之人乏少,已準朔守令及營將·中軍·虞候·察訪,竝擬,何如?傳曰,允。
兵批啓曰,訓鍊正今當差出,而擬望之人乏少,外任竝擬,何如?傳曰,允。
兵批啓曰,五衛將辛百重·咸熙萬·兪漢極·朴鍾健,守門將白麟錫,俱以病難供職,呈狀乞遞,新除授同仁權管吳啓甲,母年今爲七十六歲,長壽別將金弘民,父年今爲七十五歲,俱以法不當遠離赴任,呈狀乞遞,竝改差,何如?傳曰,允。
兵批啓曰,同知中樞府事金龜淵,宣傳官申肯鉉,景福宮衛將金龍祐·李勉基,慶熙宮衛將吳誠孝·金箕昌,俱以病難供職,呈狀乞遞,竝改差,何如?傳曰,允。
兵批啓曰,統制使外登壇施行後,因該營所報,首校依京營門例久勤間差之,南材別將一窠,永付自辟矣,外登壇今旣革罷,則南材別將,依前以久勤間差之意,敢啓。傳曰,知道。
兵批啓曰,五衛將玄昔運·朴陽燮·兪達源,景福宮衛將崔壽鳳·李甲元,慶熙宮衛將李秉璿·金光玟,守門將白獻錫,俱以病難供職,呈狀乞遞,竝改差,何如?傳曰,允。
兵批啓曰,五衛將金漢榮·林崙洙,景福宮衛將姜永淳·秋喜純,慶熙宮衛將蘇和輔·金廷郁,俱以病難供職,呈狀乞遞,新除授全羅監營中軍李昌植,父年今爲七十六歲,法不當遠離赴任,呈狀乞遞,竝改差,何如?傳曰,允。
兵批啓曰,同知中樞府事柳得魯·玄濟元,僉知中樞府事柳泓,五衛將李德宏·南泰祥,景福宮衛將孫寅植·李賢植·全亨哲·張準基,慶熙宮衛將韓鳳得·朴景錫·金禹成·李盛桓·崔斗翰,五衛將李枝茂·李種植·林羽鍾,守門將丁啓煥,新除授忠淸監營中軍禹昌均,全羅監營中軍李命揆,俱以病難供職,呈狀乞遞,竝改差,何如?傳曰,允。
兵批啓曰,僉知中樞府事韓用遠,五衛將金渭駿·金致和·黃智浩·林慶浩·朴允亨,守門將崔希曄,俱以病難供職,呈狀乞遞,同仁權管鄭一驊,母年今爲七十六歲,徐志淑,父年今爲七十五歲,法不當遠離赴任,呈狀乞遞,竝改差,何如?傳曰,允。
以柳得魯爲同知,柳泓爲僉知,具禹鉉爲宣傳官,丁啓煥爲守門將,趙載恒爲東津僉使,李鳳憲爲宣傳官,李熙正爲洪州營將,李鍾觀爲公州營將,鄭周默爲全州營將,具永植爲順天營將,李漢榮爲黃海中軍,李種植·林羽鍾·李枝茂爲五衛將,柳昌魯爲訓戎僉使,李斗鉉爲江原中軍,金俊鉉·沈賢澤爲五衛將,趙鼎夏爲忠淸兵虞候,申林爲慶尙右兵虞候,崔錫弘爲黃海水虞候,安義默爲同知,姜學賢爲僉知,朴周陽爲文兼,張好仁爲忠淸中軍,李熙鼎爲全羅左水虞候,魚秉琇爲晉州營將,洪鍾勳爲咸鏡中軍,宋淳億爲南虞候,朴英煥爲蛇渡僉使,金尙鉉爲注文僉使,朴陽燮·兪達源·玄昔運爲五衛將,金麟浩爲守門將,金章默爲西生僉使,金駿求爲訓鍊正,李熙斌爲鐵島僉使,李泰熙爲阿耳僉使,朴潤根爲永登萬戶,李興祿爲天城萬戶,南啓定爲高山里僉使,白樂憲爲惠山僉使,閔義鎬爲高嶺僉使,金沂休爲羅州營將,李命揆爲全羅中軍,張準奎·全亨哲爲景福將,李盛桓·崔斗翰爲慶熙將,崔宗俊爲咸興監牧官,南泰樺·李德宏爲五衛將,禹昌均爲忠淸中軍,李斗祥爲吾义浦僉使,李國寧爲井浦萬戶,玄濟元爲同知,金英國爲所己萬戶,李東善爲多慶浦萬戶,張彩文爲木浦萬戶,金麟浩爲鳥嶺別將,金致和·金渭駿爲五衛將,李學性爲文城僉使,趙義鎭爲老江僉使,全亨哲爲麟山僉使,文慶愛爲副摠管,殷震榮爲景福將,白麟錫爲守門將,金相翼爲鉢浦萬戶,金弘民爲長壽別將,辛百重·咸熙萬爲五衛將,崔光淳爲忠淸中軍,李成爲柔遠僉使,申在鉉爲保山別將,朴鍾健·兪漢極爲五衛將,鄭㵙爲文兼,田啓應爲馬島萬戶,宋榮淳爲西平浦萬戶,洪秉善爲僉知,金制河爲五衛將,裵德化爲守門將,金華勉爲美錢僉使,李淇舜爲吾老梁萬戶,金翊鎭爲都摠管,徐承輔爲副摠管,李春英爲景福將,姜熙老·尹喜孫爲慶熙將,具載麟爲同知,金銀萬爲潼關僉使,申興成爲唐浦萬戶,金基洪爲幕嶺萬戶,朴麟祥爲方山萬戶,金庚勳爲乶下僉使,金光信爲玉江萬戶,金鍾默爲阿山萬戶,金漢敎爲慈母別將,鞠文榮爲金城別將,洪在鉉·李啓魯爲副摠管,姜永淳·秋僖純爲景福將,李昌植爲全羅中軍,黃智浩·朴允亨·林慶浩爲五衛將,李重鉉爲豆毛浦萬戶,金之璉爲黃龍別將,韓用遠爲僉知,崔希曄爲守門將,宋仁瓚爲臨淄僉使,黃正河爲天摩僉使,金鼎玄爲古豐山萬戶,李鶴榮·吳夏泳·具春喜爲副摠管,金廷郁·蘇和輔爲慶熙將,金漢榮·林崙洙爲五衛將,沈寅澤·李起東爲訓鍊主簿,金翼秀爲笠巖別將,李靖宇爲內禁將,徐光泰爲訓鍊判官,鄭仁采·李秉德爲武兼,崔禹錫爲長壽別將,鄭雲翼爲副摠管,崔壽鳳·李甲元爲景福將,金光玟·李秉璿爲慶熙將,吳萬善爲忠壯將,閔箕泳·李奎虎爲訓鍊主簿,金東韻爲禁衛把摠,金敎益爲左捕從,李奎大·李夔憲爲訓鍊僉正,申錫基·南宮沅爲訓鍊主簿,白瓛錫爲守門將,尹善應爲副摠管,孫寅植·李賢植爲景福將,朴景鳳爲慶熙將,任原鎬爲宣傳官,李敎元爲都摠都事,柳完秀爲訓鍊判官,具達祖爲武兼,金炳萬爲部將,金翼濟·朴宗秉爲訓鍊副正,李根應·金泰熙爲訓鍊主簿,洪秉稷爲摠戎把摠,金在爀·韓昌壽爲景福將,朴準榮·安壽文爲慶熙將,金弘毅爲守門將,白南卨爲都摠經歷,韓興敎·沈宜淳爲武兼,李容仁爲守門將,吳應脩爲全羅中軍,金龜淵爲同知,洪性源爲五衛將,朴宗秉爲宣傳官,鄭寅錫爲都摠都事,李希稙爲禁衛把摠,金邦澤爲五衛將,金龍祐·李勉基爲景福將,金箕昌·吳誠孝爲慶熙將,尹致和爲僉知,金明河爲五衛將,任原鎬爲訓鍊副正,崔吉鎭爲中樞經歷,李秉泓爲武兼,金駿鉉爲宣傳官,李載驥爲都摠經歷,李能淵爲訓鍊僉正,蘇旺輔爲南材別將,鄭岐永爲都摠經歷,李容佑爲中樞都事,元俊常爲都摠都事,張志庸爲訓鍊判官,許璥爲訓鍊主簿,高貞鎭爲五衛將,韓泰憲·韓炳敎爲景福將,孫武祚·李甫國爲慶熙將,韓岐錫爲訓鍊判官,尹秉燮·南俊元·兪果煥爲訓鍊主簿,李敎臣爲武兼,趙存植爲宣傳官,尹暎爲武兼,金光雨爲守門將,鄭益鎔爲訓鍊都監把摠,胡學俊爲林土別將,李乾夏爲曹司五衛將,林秀東·崔成崙爲景福將,金致五·辛應煥爲慶熙將,柳錫夏爲都摠經歷,趙存植爲訓鍊僉正,李寬植爲訓鍊判官,尹光軾爲武兼,金敬宗爲撫夷萬戶,申在儉爲同知,許璡爲宣傳官,李龍淵爲訓鍊判官,宋義浩·韓基榮爲訓鍊主簿,朴憲東爲武兼,梁濟夏爲守門將,尹守榮·李秉世爲宣傳官,柳春榮爲武兼,權致鎬·李明善爲部將,金益景·李鶴濂·許永老·尹聖哲·朴東柱·李容華·裵榮樂爲守門將,李康默爲西道參軍,北道參軍單李絢宇,同仁權管〈四〉單鄭一驊·吳啓甲·高厚珪·徐志淑,羅暖權管單白喆洙,大陂兒權管單裵德化,寅火堡權管單金商一,羅暖權管單姜弼魯,雲寵權管單任泰斗,同仁權管單李淇榮,西水羅權管單金龜相,嗭洞權管單李善會,小吉號里權管單姜孝吉,訓鍊判官安膺浩,主簿李俊成·金□均·安基浩,已上加設,依定式減下。以張湳奎·金潤九·全昌烈·韓允基爲訓鍊判官,加設同知單朴時仲,僉知三單,金泰鉉·元世翼·李暐沼,統制使單權容燮,訓鍊主簿單李啓鉉,唐浦萬戶陳道律,天城萬戶吳東洽,以上今加折衝。洪州營將李熙正,公州營將李鍾觀,全州營將鄭周默,順天營將具永植,黃海中軍李漢榮,以上今加折衝,以上加資事承傳。訓鍊副正單申肯鉉,同知二十單,李豐周·金漢運·金膺和·朴陽燮·金禹成·李盛恒·崔斗翰·姜熙老·尹喜孫·蘇和輔·金光玟·韓鳳得·張潤明·徐永祿·張準奎·李春英·秋僖純·姜永淳·李甲元·崔壽鳳,僉知二十一單,金俊鉉·沈賢澤·兪達源·玄昔運·李種植·林羽鍾·李枝茂·南泰樺·李德宏·金致和·金渭駿·辛百重·咸熙萬·兪漢極·朴鍾健·金制河·黃智浩·朴允亨·洪性源·金明河,副司果鄭志植·李忠鎬·梁柱植·徐相誾·趙載完·李容軾·李康殷·柳·姜雲馨·李鼎烈·金益模·李春運·陳有林·金履坤·李珽周·鄭九鉉·姜溭·尹秉悳·廉致璹·尹初鉉·許應·李尙鉉·李奎賢·洪埰,已上竝單付。
傳曰,守令·邊將·初仕人,皆令明日待令。
司饔院啓曰,奉事金秀藎,時帶燔造官之任,而今日都政,司圃直長遷轉矣,燔事方張,不可付之生手,本院直長中相換,以爲竣事,何如?傳曰,允。
兵曹啓目,粘連啓下是白有亦,慶尙右道暗行御史朴履道書啓,吏曹回啓內,梱帥·中軍·營將·虞候·邊將·監牧官等乙良,令兵曹稟處事,啓下矣。觀此慶尙右道暗行御史朴履道書啓,則前統制使蔡東健段,繡啓臚列,若是狼藉是白乎矣,將臣體重,令廟堂稟處爲白乎旀,鳥嶺別將黃胤坤段,失禮何足責備是如爲白有臥乎所,難免其責,罷黜爲白乎旀,唐浦萬戶陳道律段,點軍饋米,畐卒稱譽,巡野給錢,農民傳頌是如爲白乎旀,天城萬戶吳東洽段,貿米贈飢,咸頌愛恤之惠,捐錢賞射,亦盡勸武之方是如爲白有臥乎所,兩鎭將之或點軍饋米,巡野給錢,或貿米贈飢,捐錢賞射,以若殘鎭,如是實績,俱極嘉尙。唐浦萬戶陳道律,天城萬戶吳東洽,竝似當施以加資之典是白乎旀,安骨前萬戶金錫奎段,捐薄廩而補厥痼弊,守殘鎭而嚴於防隘,群情咸惜,實爲嘉尙是如爲白有臥乎所,以若殘況,捐廩補弊,殊此嘉尙。似當施以兒馬賜給之典是白乎矣,係干恩賞,不敢擅便,上裁敎是白乎旀,其餘梱帥·中軍·營將·虞候·邊將·監牧官等,別無優績,亦無顯疵,竝只置之,何如?啓,依回啓施行爲良如敎。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,諫院無詣臺之員,除在外外,未肅拜人員,竝卽牌招,何如?傳曰,允。
又啓曰,同副承旨趙秉鎬,今日不爲仕進,卽爲牌招,何如?傳曰,允。
輔養廳啓曰,今月三十日日次,依例進見之意,敢啓。傳曰,權停。
弘文館啓曰,下番姑降入直,事甚未安。副修撰尹致聃,新除授副修撰金永穆,竝卽牌招,推移入直,應敎洪萬植,副應敎李載純,一體牌招察任,何如?傳曰,允。
議政府公事官二單,李興權·金東弼。
傳曰,守令·邊將·初仕人入侍。
議政府啓曰,因慶尙右道暗行御史朴履道書啓,兵曹覆啓內,前統制使蔡東健,繡啓臚列,若是狼藉,而將臣體重,令廟堂稟處事,允下矣。纔以安梱事,方在勘配,而今於嶺繡之啓,論列旣如此,且事在他營,段落各異,則亦不容不審覈,更令該府,拿問處之,何如?傳曰,允。
訓鍊都監啓曰,本局哨官尹泰元,身病猝重,勢難察任,改差,何如?傳曰,允。
御營廳啓曰,本廳哨官韓允基,身病甚重,勢難察任,改差,何如?傳曰,允。
迎接都監啓曰,本都監郞廳尹橚,移拜外任矣,其代忠勳都事南廷翊差下,使之察任,何如?傳曰,允。
以同副承旨趙秉鎬牌不進罷職傳旨,傳曰,只推。
以大司諫閔昌植,司諫吳長善,正言洪鍾運牌不進罷職傳旨,傳曰,只推。
義禁府啓曰,卽接月令醫員鄭熙秀手本,則以爲,時囚罪人李悳初,年過七十,猝得毒感,食飮全却,氣息奄奄,目下症形,實爲劇重云。罪人病勢如此,則一邊保放,一邊草記,載在法典矣。李悳初,姑爲保放之意,敢啓。傳曰,知道。
義禁府啓曰,保放罪人徐曾輔,還囚捧供以入,而病勢一向未差,仍爲保放之意,敢啓。傳曰,知道。
冊禮都監啓曰,本都監郞廳柳進徽,昨日政移拜社稷令矣,工役方張,職務相妨,所帶社稷令之任,令該曹閒司相換,何如?傳曰,允。
義禁府啓目,殷山前前縣監徐曾輔原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
義禁府啓目,寶城前前郡守李悳初原情云云。傳旨內辭緣,泛稱遲晩,所當請刑是白乎矣,年過七十,法不請刑,議處,何如?啓依允。
乙亥正月二十九日□時,上御熙政堂。守令·邊將·初仕人入侍時,左副承旨徐相翊,右副承旨金炳翊,假注書李鎬喆,記事官金弘集·沈相萬,以次進伏,守令初仕人進伏楹外,邊將等序立階下訖。上曰,史官分左右。相翊奏請守令·初仕人等,已盡待令,使之以次進前,奏職姓名。守令·初仕人等,以次進前,奏職姓名訖。相翊奏請邊將則使宣傳官擧行,宣傳官以次奏邊將等職姓名訖。相翊奏請守令·邊將·初仕人使之先退,守令·邊將·初仕人等,以次退出。
上在昌德宮。停常參·經筵。
藥房提調李鎬俊,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
王大妃殿進御加減歸脾湯,自今日五貼式,日次製入事,榻前下敎。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而左議政李最應,無時急稟定事,右議政金炳國,有身病,領議政未差,不得來會云矣,敢啓。傳曰,如道。
傳曰,禮房承旨,馳詣宗廟·景慕宮,奉審摘奸以來。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
政院啓曰,刑曹參判金曾鉉,除拜後過三日不爲出肅,依定式推考警責,仍卽牌招察任,何如?傳曰,允。
宗親府啓曰,明日,卽天漢殿朔奉審日次,臣明應,進詣擧行之意,敢啓。傳曰,知道。
以大司諫閔昌植,執義徐胄淳,司諫吳長善,掌令白義行,持平洪炳一,正言洪鍾運·李鳳奎牌不進罷職傳旨,傳曰,只推。
弘文館啓曰,下番副修撰臣金永穆,以訓鍊都監從事官,今日軍布捧上時,晝仕出去之意,敢啓。傳曰,知道。
冊禮都監啓曰,本都監別看役姜潤所帶長湍府使,以支勅邑,職務相妨,閒邑守令,令該曹口傳相換,使之專意擧行,何如?傳曰,允。南陽府使相換。
義禁府啓曰,前統制使蔡東健,更令該府,拿問處之事,傳旨啓下矣。蔡東健,以他罪,定配於全羅道珍山郡,而卽伏見押去都事金喆鎭狀啓啓下者,則蔡東健,發行至京畿始興縣,病勢陡劇,不得趲程云矣,卽使該都事金喆鎭,還爲押來之意,分付,何如?傳曰,允。
訓鍊都監啓曰,本局哨官梁柱植,身病猝重,勢難察任,改差,何如?傳曰,允。
禮曹啓曰,卽接淸州幼學閔致順所志,則以爲,族弟致德,嫡妾俱無子,以其同姓二十二寸弟致學第二子昌鎬,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處呈狀矣,凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長閔致順所訴旣如此,閔致學第二子昌鎬,立爲閔致德之後,何如?傳曰,允。
內醫院啓曰,院議藥同參朴時永有頉代,外醫鄭楫差下,令該曹口傳付軍職,冠帶常仕,何如?傳曰,允。
行護軍徐承輔疏略曰,臣於昨秋待罪周廬將,有殿座侍衛之事,而以臣父病忽添,敢於寶劍之單,錄懸實故,以致變通之請矣,自顧悚恧,無地容措,聖度包荒,罰止譴罷,纔經數月,復授前職而甄敍,又伏奉華誥,臣不勝感激,豈無蹶叨謝之思哉,第惟愆尤之頌,雖久愈切,廉防之重,未敢自壞,短章仰瀆,乞遞臣職焉,臣無任云云。答曰,省疏具悉。遂事何必爲引,卿其勿辭行公。日記廳堂上金宗漢。郞廳盧台鉉。
上在昌德宮。停常參·經筵。
徐相翊啓曰,來初五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
徐相翊啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐相翊啓曰,今乙亥年京外守令·邊將薦擧單子三百四十二度,依例捧入,而其中應薦不薦人,令該曹察推,何如?傳曰,允。
徐相翊啓曰,卽見京外邊將薦擧單子到院者,則泰安防禦使南啓宓,淮陽府使李敬稙,德源府使李龍憲,尾紙狹窄,無踏啓處,淸風府使李喬信,有所誤書,茂山府使李容勳,職銜有違格例,事甚疎忽,萬萬未安。原單子雖不得不捧入,不可無警,竝從重推考,何如?傳曰,允。
又啓曰,司諫吳長善,正言李鳳奎,持平洪炳一,旣入闕中,不爲傳啓,直爲出去,事甚未安。竝推考,何如?傳曰,允。趙秉鎬啓曰,前銜疏之勿爲捧入,前後飭敎,不啻截嚴,而前都事李純榮,因縣道封章,所當還下送,此與尋常言事,有異,雖不得不捧入,不可無警,從重推考,何如?傳曰,允。前銜陳疏,勿爲捧入事,申飭非一非再,而如是捧入,是豈事體道理乎,紀綱所在,不可仍置,爾則譴罷。
以大司諫閔昌植,執義徐胄淳,掌令白義行·李東榮,〈持平〉趙時植牌不進罷職傳旨,傳于徐相翊曰,只推。
假注書李鎬喆書啓,臣於本月初一日巳時量,以外南山植木摘奸事,敬奉聖敎,出崇禮門,至南關王廟主山及案山,植木處看審是白乎則,松橡鬰密是白遣,自靑鶴亭,至舊失火處,面面周審是白乎則,老木穉株,叢雜茂盛是白遣,自典牲署後面冷井洞,大木參差,擁蓋一山是白遣,下詣南壇看審是白乎則,壇砌門墻,竝無圯傷處,而主山及案山,樹木甚盛是白遣,自文峴至梨泰院後麓,水閣峴則土性瘠确,略有稚松是白遣,前至馬石橋,則松林蓊翳是白遣,仍詣漢江壇看審是白乎則,亦爲無頉是白遣,自鴈峯伏兵峴,至畫景谷,則樹木茂密是白遣,自斗湖,詣司寒壇看審是白乎則,亦爲無頉是白遣,自無學峯,所經外南山諸處,一一看審是白乎則,別無斫痕之意,敢啓。傳曰,知道。
傳于徐相翊曰,發遣吏郞,諸執事請齋與否,摘奸以來。
徐相翊,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
吏曹口傳政事,長湍府使姜潤,南陽府使鄭洛鎔,已上相換事承傳。
又以吏曹言啓曰,長湍府使姜潤,南陽府使鄭洛鎔,口傳相換事,命下矣。長湍府使姜潤,以前任通津府使,方在解由未出中,何以爲之?敢稟。傳曰,勿拘。
又以戶曹言啓曰,本曹正郞金奭鉉,纔已報瓜矣,見今曹務方殷,且有支勅擧行,難付生手,仍任,何如?傳曰,允。
又以承文院言啓曰,院製述官金勝均瓜滿代,副司果李時宇差下,使之付軍職,冠帶常仕,何如?傳曰,允。
又以迎接都監言啓曰,取考辛酉謄錄,則迎勅時殿內茶禮,館所茶禮,送勅時餞茶禮,竝爲設行矣,今亦依此擧行,何如?傳曰,允。
又以迎接都監言啓曰,取考辛酉傳訃勅謄錄,則接見茶禮時,御前床及勅使床,皆以素膳擧行,勅使飯俸,則皆以肉膳爲之矣,今亦依此擧行,而茶禮旣以素膳,則勅使入京後,各處茶啖,亦當以素膳爲之,京中如此,則外邑不可異同,沿路茶啖,皆以素膳擧行,建花除之,其他飯俸,用肉膳之意,分付各該司,一體知委於儐使及開城留守·三道道臣處,何如?傳曰,允。又以迎接都監言啓曰,勅使入京第三日,大臣例有請行茶禮之事,而取考辛酉謄〈錄〉,則依己未年例,不爲設行矣,今番則何以爲之乎?敢稟。傳曰,依辛酉年例爲之。
又以迎接都監言啓曰,取考傳訃勅謄錄,則勅使鋪陳之靑黑白色不一矣,〈己〉未因大臣議,以華色爲之,故庚戌·辛酉,遵用此例,今亦依此擧行之意,分付各該司,一體知委於儐使及開城留守·三道道臣處,何如?傳曰,允。
又以迎接都監言啓曰,勅使入京時,城內外街巷屛門及闕內設布帳,每令三軍門分排爲之矣,今亦依此擧行之意,分付,何如?傳曰,允。
又以迎接都監言啓曰,勅使入闕時及還來館所時,下隷輩觀光於紅馬木近處,每有雜遝之患,故自前三營門將卒,排立於闕外,禁喧等節,兵曹專當擧行,而都監所屬各差備人馬外,一竝嚴禁,各年迎勅時,百官皆從興化門入去,勅使詣館所時,百官皆從開陽門出來,俾無人馬紛雜之弊矣,今亦依此擧行之意,嚴飭,何如?傳曰,允。
又以迎接都監言啓曰,勅使入京時,禁雜人等節,自弘濟院·迎恩門,使御營廳·摠戎廳,除出校卒,嚴飭禁雜,自迎恩門至城內諸處,亦令三軍門·摠戎廳,分掌嚴禁,已有前例矣,今亦依此擧行之意,分付,何如?傳曰,允。
又以義禁府言啓曰,因慶尙右道暗行御史朴履道書啓,吏曹回啓內,昌原前府使尹錫五,善山前府使洪肯謨,泗川前縣監李會英等,繡啓旣請令攸司稟處,更無可論爲辭矣。尹錫五·洪肯謨等,下去京畿果川地,李會英下去高陽地云,依例發遣府書吏·羅將,竝拿來,何如?傳曰,待待命拿因。
又以義禁府言啓曰,卽接月令醫員李奎桓手本,則以爲,時因罪人洪肯謨·尹錫五等,素患痰癖之症,挾感復發,食飮全却,目下症形,俱爲不輕云。罪人病勢如此,則一邊保放,一邊草記,載在法典矣,洪肯謨·尹錫五等,姑爲保放之意,敢啓。傳曰,知道。
兵曹口傳政事,副司果單鄭楫。
上在昌德宮。停常參·經筵。
徐相翊啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于金炳翊曰,傳香承旨,馳詣景慕宮,奉審摘奸以來。
傳于徐相翊曰,明日,卽府大夫人晬辰也,行次所,遣宗正卿李明應,問候以來。
傳于徐相翊曰,承旨有闕之代,前望單子入之。
徐相翊啓曰,各道守令·邊將薦擧單子,每於正月內上送,自是例也,而平安道薦單,今始來到,事甚未安。原單子雖不得不捧入,該道臣不可無警,推考,何如?傳曰,允。
徐相翊啓曰,假注書李鎬喆,有身病,勢難察任,今姑改差,何如?傳曰,允。
李鎬喆改差,代以姜運馨爲假注書。
以司謁口傳下敎曰,李純榮上疏捧入時擧行書吏,令兵曹決棍除下。
徐相翊啓曰,行大司憲李升洙,執義徐胄淳,掌令白義行·李東榮,持平趙時植·洪炳一牌不進,監察茶時之意,敢啓。傳曰,知道。
以大司諫閔昌植,司諫吳長善,正言李鳳奎,執義徐胄淳,掌令白義行·李東榮,持平趙時植·洪炳一牌不進罷職傳旨,傳于徐相翊曰,只推。
傳于徐相翊曰,發遣吏郞,諸執事淸齋與否,摘奸以來。
金炳翊,以奎章閣言啓曰,原任提學尹定鉉喪卒哭日,依定式遣檢書官,勸肉以來之意,敢啓。傳曰,知道。
又以弘文館言啓曰,下番副修撰臣金永穆,以訓鍊都監從事官,今日軍布上下時,晝仕出去之意,敢啓。傳曰,知道。
又以禮曹言啓曰,今此王世子冊禮後,翌日陳賀時,大王大妃殿·王大妃殿·大妃殿·中宮殿,百官進致詞箋文表裏行禮儀註,直爲書入各殿之意,敢啓。傳曰,知道。
又以冊禮都監都提調意啓曰,今此冊禮時儀註笏記,依前例正書以入之意,敢啓。傳曰,知道。
又以冊禮都監都提調意啓曰,今此冊禮時班次圖,依前例圖出封入,以備睿覽之意,敢啓。傳曰,允。
又以兵曹言啓曰,禁軍別將申正熙,身病猝重,無望供職,呈狀乞遞矣,實病旣如此,則有難强令察任,改差,何如?傳曰,允。
兵曹,以吳夏泳爲禁軍別將。
徐相翊,以兵曹言啓曰,謹依口傳下敎,承政院書吏趙俊鈺,決棍十度,除下之意,敢啓。傳曰,知道。
又以訓鍊都監言啓曰,本局別將柳冀喆,身病猝重,勢難察任,改差,何如?傳曰,允。
又以禁衛營言啓曰,臣景夏,進詣南廟,有頉處看審修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董改修後,別單書入之意,敢啓。傳曰,知道。
又以義禁府言啓曰,卽接月令醫員李奎桓手本,則以爲,時囚罪人蔡東健,素患痰癖之症,一倍添劇,食飮全却,目下症形,實爲危劇云。罪人病勢如此,則一邊保放,一邊草記,載在法典矣。蔡東健姑爲保放之意,敢啓。傳曰,知道。
上在昌德宮。停常參·經筵。
金炳翊啓曰,明日常參·經筵,取稟。傳曰,停。
徐相翊啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金炳始啓曰,右承旨李淳翼,今日不爲仕進,卽爲牌招,何如?傳曰,允。
傳于金炳翊曰,禮房承旨與左副承旨,分詣受香諸處,奉審摘奸以來。
傳于徐相翊曰,遠接使留待。
傳于徐相翊曰,遠接使入侍。
承旨前望單子入之,金聲根落點。
徐相翊啓曰,行大司憲李升洙,執義徐胄淳,掌令白義行·李東榮,持平趙時植·洪炳一牌不進,監察茶時之意,敢啓。傳曰,知道。
以大司諫閔昌植,司諫吳長善,正言李鳳奎,執義徐胄淳,掌令白義行·李東榮,持平趙時植·洪炳一牌不進罷職傳旨,傳于徐相翊曰,只推。
傳于李淳翼曰,左議政回甲不遠,其日遣承旨,宣醞,賜二等樂,宴需,令度支從優輸送。
同副承旨金炳翊書啓,臣承命馳詣南壇,壇上神位版奉審則無頉,祭物祭器祭井看審則精潔,諸執事進排官·佾舞工人摘奸則無頉,仍詣木覔山神位版奉審則無頉,祭物祭器看審則精潔,諸執事進排官摘奸則無頉,仍詣漢江壇,壇上神位版奉審則無頉,祭物祭器看審則精潔,諸執事進排官摘奸則無頉,還詣南壇享所,仍留監祭,待將事,還奉神位版後,復命之意,敢啓。傳曰,知道。
李淳翼,以吏曹言啓曰,因承政院啓辭,守令應薦而不薦人,令該曹察推事,允下矣。行護軍姜健欽·金畯·趙錫中,俱爲應薦而不薦,竝推考警責,何如?傳曰,允。
又以禮曹言啓曰,宗廟·永寧殿·永禧殿殿內景慕宮室內,今春奉審,則俱爲無頉之意,敢啓。傳曰,知道。
又以奎章閣言啓曰,景慕宮望廟樓,今春大奉審,臣承輔,以本宮提調宗正卿兼進,而與儀賓,進詣展奉奉審,無頉之意,敢啓。傳曰,知道。
乙亥二月初三日午時,上御誠正閣。遠接使入侍時,右副承旨徐相翊,假注書姜運馨,記事官金弘集·沈相萬,遠接使趙秉昌,以次進伏訖。上曰,史官分左右。仍命遠接使進前,秉昌進前,上曰,勅奇姑未的知,而當先期往待耶?秉昌曰,臣取考謄錄,從前聞派勅之報,卽爲辭陛,自是已例,而若見牌文後登程,則非止窘跲,誠有不及之慮矣。上曰,然矣,下去時操飭沿路,接應之際,無或生弊,贈給物種,亦俾免見退之地,可也。秉昌曰,依下敎操飭,而至於贈給,回勅時始有之矣。上曰,然乎?秉昌曰,臣於年前,猥蒙伴送之役,故其時見之,而勅行上來時,則本無贈給之例矣。仍奏曰,支勅將近十年,故三道沿邑勅具,無一見存云,供饋等節,自當臨時取辦,而至若館宇修葺,鋪陳屛帳等屬,未知果能及期措備否,是甚憧憧惶悶,且勅行猶可按例接待,而我國使行,從此項背相連,爲弊滋多,三道中關西事勢,尤難着手,其將何以策應乎,極用憂慮處也。上曰,三道事勢,果不成說,極爲可悶,更加諭飭,期無民弊,可也。秉昌曰,當依下敎,諭飭館宇鋪陳等節之歷路檢察,亦載事目,而今聞沿邑館宇,至有全頹處,開城,方重建太平館云,臣下去時,隨處另飭矣。上曰,卿到義州,當遲留以待牌文耶?秉昌曰,臣於中路大邑,則留連數日,以次前進,而遇牌文於平壤,則可爲適中云,然未知果何如耳。上曰,牌文出來,似在何間耶?秉昌曰,向日節使諺啓,以正月念後,更探勅行起程日字以聞爲辭矣,今番當有別先來與雇人出送,未可知,然自北京離發十許日,可抵灣上,則或當有消息矣。上曰,諺啓果以是爲辭,幾日間可得有聞也。秉昌曰,臣亦奉使赴燕矣,離柵二十日,可抵北京,而每當新春,泥塗瀜解,趲程極艱,其能如期出來,亦未可必也,且牌文則或有前期牌文,或有馬頭牌文,其遲速不可預度矣。上曰,善爲下往,可也。相翊曰,在前勅使,若除京外宴享,則有別遣問安使,中路致謝之例,而今番則異於他時,只行勞問之意,分付儐臣,迎慰使中勞問使,依已例,從便擧行,而平壤問安假承旨,雖已啓下,若或臨時有頉,須以便近邑守令,道臣·儐臣推移塡差,借銜擧行後,狀聞之意,預爲下諭,何如?上曰,依爲之。出擧條上曰,迎慰勞問,有何別乎?秉昌曰,勅行時例有宴享,而亦有吉禮凶禮之殊,吉禮則勅使除宴享後,每行稱謝,而有五處迎慰使,凶禮則法不當勞問,故只有三處勞問使矣。上命賜藥物等屬,相翊受傳于秉昌,秉昌祗受訖,上曰,史官就座。仍命遠接使先退,又命退,承史以次退出。
上在昌德宮。停常參·經筵。
金炳翊啓曰,明日常參·經筵,取稟。傳曰,停。
李淳翼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金炳翊啓曰,臣炳翊,今日王世子冊禮初度習儀,進去下直之意,敢啓。傳曰,知道。
李淳翼啓曰,行大司憲李升洙,執義徐冑淳,掌令白義行·李東榮,持平趙時植·洪炳一牌不進,監察茶時之意,敢啓。傳曰,知道。
以大司諫閔昌植,司諫吳長善,正言李鳳奎,執義徐胄淳,掌令白義行·李東榮,持平趙時植·洪炳一牌不進罷職傳旨,傳于李淳翼曰,只推。
李淳翼啓曰,假注書許綸,有身病,勢難察任,今姑改差,何如?傳曰,允。
許綸改差,代以尹善柱爲假注書。
李淳翼啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
又啓曰,行都承旨金炳始,行左承旨李喬翼,右承旨金聲根,不爲仕進,右副承旨徐相翊式暇出去,同副承旨金炳翊習儀進,院中只有臣一人,伴直無人,同副承旨卽爲牌招,何如?傳曰,允。
又啓曰,卽見行副護軍徐奭輔陳疏到院者,則軍銜陳疏,旣係禁令,三品官之頭辭衍語,且違格例,原疏所當退却,而係是言事,雖不得不捧入,不可無警,從重推考,何如?傳曰,允。屢度嚴飭之下,前銜陳疏,又爲捧入,豈可如是?爾則施以竄配之典。
傳于李淳翼曰,李純榮·徐奭輔,誣逼君父,連投凶疏,豈不痛惋?似此之類,不可不明正其罪,竝令王府具格拿來。
以司謁口傳下敎曰,徐奭輔上疏捧入時擧行書吏,令該曹嚴刑一次,遠惡地定配。
守廳閣臣尹用求啓曰,坐直無人,行左承旨李喬翼,右承旨金聲根,竝卽牌招,何如?傳曰,允。
以同副承旨金炳翊牌不進罷職傳旨,傳于李喬翼曰,只推。
李喬翼啓曰,右承旨金聲根,承牌來詣朝房,有身病,不得入來,伴直無人,同副承旨金炳翊,旣有只推之命,更爲牌招,何如?傳曰,允。
傳于李喬翼曰,承旨有闕之代,前望單子入之。
李喬翼,以訓鍊都監言啓曰,本局別將李公濂,身病猝重,勢難察任,改差,何如?傳曰,允。
又以冊禮都監都提調意啓曰,謹考壬申儀軌,則竹冊文宣讀時,開張執事二人,以竹冊執事兼行矣,今番亦依此例擧行,何如?傳曰,允。
行兵曹判書李載元疏曰,伏以陽和舒長,茀祿昌熾,我王世子冊禮涓吉,褥儀將擧,宗社萬億年無疆之基,自今日益鞏固,歡忭祝慶,率普同情,仍伏念臣於本兵之任,何嘗一毫彷彿,而誠以感激隆眷,怵畏義分,冒沒蹲仍,居已經歲矣。掌諸營鈐轄之權,而部伍不能整肅,行韎韋黜陟之政,而人物不能激揚,徒貽尸素之譏,恒存負乘之戒,用是夙夜憂懼,若隕淵谷,祈免一念,如縛求解,伏況臣質本脆弱,年雖未衰,每値換節之時,則宿疴新恙,交相闖發,輒作幾日之苦,日前自政席出來,觸寒爲祟,添得感咳,痰火升於內,風眩作於外,水穀乍入,不得順下,神精昏迷,若隳烟霧,以此形症,萬難强策,昔宋臣歐陽脩之言,人臣稱病,不待廢其支體,然後辭,今臣病狀,雖不至委頓床玆,時日之內,彈束無望,臣安敢徒懷嚴畏,自阻於仁覆之下哉?玆敢不避瀆擾,仰籲宸聽,伏望聖慈,俯垂鑑察,亟遞臣所帶兵曹判書之任,俾重務無曠,微諒獲安焉。臣無任云云。答曰,省疏具悉。本兵重任,何可輕遞?卿其勿辭,調理行公。
吏曹判書金在顯疏曰,伏以天官銓選之重任,京察考課之大政,萬萬非如臣羸癃闇綿者,所可句當,惟是特簡之渥恩如天,纖埃之圖報無地,感磯居先,夷險欲前,且臣受任,適値政限,九流之序遷爲亟,一介之情私反輕,肆不得不包羞齎怵,恬然若固有,而冒行冢宰事,時則無私之天覆之,有明之日照之,振滯疏鬰,甄奇錄異,以對揚我聖上綜名核實之休,卽彝性也,亦臣職也。奈其智局才鈍,加之年邁神聵,計仕陞進,而罅漏爲多,循梯排擬,而鑄錯不一,或旋請勿施,或追稟釐改,仰而屢煩酬應,俯而厚招譏訕,雖蒙洪庇之藏垢,尙覺惶汗之透衫,今若以倖逭自喜,而不思其早退爲贖,則臣之罪愈大矣,豈但以過政爲瓜而已也?臣本祿仕中一凡流,非有芥鍾駟解樞機之操,與夫遐擧高邁之卓識偉節,惟其才具,各有所劃,澤不能承邱,而邱不能承川,若强是所不能,則是之謂蜉撼樹,而蚊負山也,必將前跋後疐而止,豈不懍然而懼哉?臣雖無狀,平日所藉手於事君者,惟誠與實耳,讓之不以誠,近詐也,告之不以實,矯情也,今臣仰首而鳴呼者,斷斷是素守赤心也。伏願聖慈,諒臣必辭之誠,憐臣難强之實,亟遞臣吏曹判書之任,俾公私耦幸,千萬至祝。臣無任云云。答曰,省疏具悉。長銓重任,何可輕遞?卿其勿辭行公。
上在昌德宮。停常參·經筵。
夜自五更至初六日開東,灑雨下雨,測雨器水深九分。
藥房都提調金炳國,提調李鎬俊,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
大妃殿進御兩儀君子湯,自今日五貼式,日次製入事,榻前下敎。
金炳翊啓曰,明日常參·經筵,取稟。傳曰,停。
又啓曰,行大司憲李升洙,執義徐冑淳,掌令白義行·李東榮,持平趙時植·洪炳一牌不進,監察茶時之意,敢啓。傳曰,知道。
金炳始啓曰,右承旨金聲根,右副承旨徐相翊,今日不爲仕進,竝卽牌招,何如?傳曰,允。
備忘記,羅州營將金沂休下直,長弓一張,長箭一部,片箭一部,筒兒一箇賜給。
金炳翊啓曰,奏御文字,何等審愼,而羅州營將金沂休下直肅單,有所誤書,致勤下詢,事甚疎忽,萬萬駭然。原單子今方改修正以入,而臣之矇然捧入,不勝惶悚,當該營將及通禮院官員,竝所當重勘,而本院請推之外,無他可施之罰,何以爲之?敢稟。傳曰,竝拿處,爾亦推考。
傳于金炳翊曰,吏·兵換房。
傳于金炳始曰,大臣·政府堂上引見。
以大司諫閔昌植,司諫吳長善,正言李鳳奎,執義徐冑淳,掌令白義行·李東榮,持平趙時植·洪炳一牌不進罷職傳旨,傳于金炳翊曰,只推。
承旨前望單子入之,李龍雨落點。
金炳翊啓曰,新除授同副承旨李龍雨,卽爲牌招,何如?傳曰,允。
以左副承旨徐相翊牌不進罷職傳旨,傳于金炳翊曰,只推。
傳于金炳翊曰,發遣吏郞,諸執事淸齋與否,摘奸以來。
傳于金炳翊曰,在外臺諫許遞,政官牌招開政。
金炳翊,以議政府言啓曰,昨秋因釡山訓導所告,年前出來書契,許令改修以來,而如有難從之辭語,則更爲斥退事,已有稟覆行會矣。卽見訓別等手本據萊府狀本,則彼倭所云改修書契中,雖有若而字刪去,終有所未安者。且原本之眞諺相襍,卽三百年所未有之事,而不欲先示任譯,乃以面議該府爲說者,非但約條之外,甚涉乖當,後弊可念,此則嚴加防塞,而第是積年相阻之餘,彼旣爲此幹事,遠勞涉海,交修隣誼,則在我誠信之道,合施拔例之擧,令府使出往館所,別設宴餉,以示朝家慰恤之厚意,其所謂副本書契,以眞書翻出云,卽地取見,苟有違格處,則逐條詳檢,據理退却,如以一竝改修而來呈云,則隨卽許納,復講舊好事,反覆曉諭於館倭後,形止斯速馳聞之意,三懸鈴知委,何如?傳曰,允。
又以吏曹言啓曰,因黃海監司鄭泰好狀啓,今當勅行不遠,此際曠官,一時爲悶,受由上京守令,竝令該曹催促下送事,允下矣。自臣曹催促,則白川郡守李秉奭,親病沈重,萬無還官之望云,其親病旣如是,則有難强令還任,改差,何如?傳曰,允。
又以義禁府言啓曰,承政院左副承旨李淳翼,施以竄配之典事,承傳啓下矣。李淳翼平安道中和府竄配,而以承傳內辭意,具罪目,依例發遣府書吏,押送配所,何如?傳曰,允。
又以義禁府言啓曰,李純榮·徐奭輔,竝令王府,具格拿來事,傳旨啓下矣。徐奭輔,發遣府都事,具格拿來,南間囚,李純榮,方在京畿楊根地云,卽爲發遣府都事,具格拿來之意,敢啓。傳曰,知道。
又以義禁府言啓曰,今此具格罪人在囚之時,時囚亦不可混處府中,時囚罪人李會英·朴寅羲·金箕瑞·崔志臣等,姑爲保放之意,敢啓。傳曰,知道。
又以刑曹言啓曰,以司謁口傳下敎曰,徐奭輔上疏捧入時擧行書吏,令該曹嚴刑一次,遠惡地定配事,命下矣。謹依傳敎,罪人朴桂弘,嚴刑一次後,慶尙道晉州牧遠惡地定配所,卽爲押送之意,敢啓。傳曰,知道。
又以迎接都監言啓曰,本都監郞廳南廷翊,嫌避勅使云,改差,其代漢城府判官洪岐周差下,使之察任,何如?傳曰,允。
乙亥二月初五日辰時,上御熙政堂。藥房入診,大臣·政府堂上引見同爲入侍時,都提調金炳國,提調李鎬俊,副提調金炳始,檢校直閣姜,副校理洪永禹,假注書姜運馨,記事官金弘集·沈相萬,行都承旨金炳始,假注書尹善柱,事變假注書金永濟,記事官金弘集·沈相萬,左議政李最應,右議政金炳國,知宗正卿李承輔·李景夏,左參贊徐衡淳,行大護軍鄭健朝,戶曹判書閔致庠,行大護軍李根弼,知訓鍊院事梁憲洙,行大護軍李鎬俊,副校理洪永禹,以次進伏。醫官李慶秊·李忠淵·金在瑚·李命錫等,進伏楹外訖。上曰,史官分左右。最應進前奏曰,近日日候漸暢,聖體,若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,大妃殿氣候,何如?上曰,一樣矣。最應曰,中宮殿氣候,何如?上曰,安順矣。炳國曰,醫官待令,使之入診乎?上可之。慶秊等以次入診訖,炳國曰,脈候奏之。慶秊等起伏奏曰,脈候左右三部調均矣。炳國曰,進御地黃湯,連爲順下乎?上曰,果順下矣。炳國曰,醫官使之先退乎?上曰,可也。藥房諸臣,仍留同參次對也,仍命次對爲之。最應曰,世子宮冊禮後,廚院副提調四員,例爲差出,而其中一窠宗班,二窠承旨二員,堂上春坊一員,蒙點例兼,竝令政院,隨窠差代事,正廟朝庚申,有受敎定式矣,今亦依此擧行事,分付,何如?上曰,依爲之。出擧條最應曰,東北道陵寢,禮堂奉審,每每退行,其在事體,誠爲悚悶,而見今民邑事力,實難責之以應行,姑令停止,待明年擧行,何如?上曰,依爲之。出擧條最應曰,畿甸·兩西,冠蓋將相望於道矣,供億之際,自多疲弊,三道及松都,今年條公都會都試,竝令退行於明春,官鎖門聚點,亦許停免,以爲一分紓力之地事行會,何如?上曰,依爲之。出擧條最應曰,近來法綱日解,奸弊歲滋,至於兩稅防納而極矣,防納之名,始於土豪輩,私執佃剩,防納官稅之謂也。其律已載法典,而若其莫重正供,到京防納,卽前所未聞之變怪,邦禁至嚴,典憲昭揭。且有前後筵飭,令久飭弛,無賴射利之徒,猶復蔑法恣行,寧不痛惋?往固勿論,臣亦無以指的仰陳,此若不痛加禁革,則其將國無法,而法無所施矣。蓋都下民食,專仰四方之委輸,而若防納無忌,則船漕當縮,船漕旣縮,則市糴隨騰,此必至之理也。蓋京江富漢之徒手下去,先受換錢,由陸上來者,梟示江邊,守令從重論罪,已載於大典會通漕轉條,且監色不與符同,則富漢無以售奸,守令嚴防操束,則監色焉敢弄手乎?自今如有似此現發,犯者依律施行,沙工監色,一體重究,不能覺察之守令,先罷後拿,爲先以此意,行會於三南·京畿·海西·關東諸道,俾各惕念,毋或自抵重律之地,亦爲嚴飭捕廳,使之嚴密譏詗,無論穀數寡多,隨所現捉,船主·沙格之一律,固無論,該倅與監色,亦依定式勘律。譏校輩或有暗地符同,有所入聞,則先從捕將草記論罪之意,申明提飭,何如?上曰,國典所載,不啻截嚴,且前後申飭,固何如,而冒法恣行,尙此不止,萬萬駭惋,竝依所奏,嚴飭痛禁,可也。出擧條上曰,此不可不各別痛禁者也,自廟堂申飭,俾無後弊也。最應曰,依下敎嚴飭矣。炳國曰,臣向伏見各道重囚審理判付下者,則諸罪人竝令全釋之,霈澤旁流,囹圄俱空,臣不勝欽仰萬萬,大慶之會,特施曠典,庚戌以後初有盛擧也,八方黎獻,孰不歡忭而攢祝矣乎?好生之德,洽于民心,自當不犯于有司,而第念有國所重,刑政是耳。可罪而不以其罪罪之,反非使民遠罪之意,夫聖人之用刑,實所以期至於無刑,則書所謂刑期于無刑者,此也。繼自今凡於似此去處,深存聖念,一弛一張,克審克愼,是臣區區之望,而臣旣與聞刑獄之事,故敢此仰達矣。上曰,所奏如是,敢不體念乎?出擧條上曰,審理事,旣有庚戌已例,當此廣慶之會故爲之,而大臣之言甚好,果宜審愼處也。炳國曰,廣慶之會,有此處分,是異數也,而無知愚民,認以爲常,或慮輕犯,有所仰奏,聖敎至此,臣不勝欽仰萬萬矣。炳國曰,向以兩西道臣迎勅時,因特敎帥臣替行事,有所下敎,而臣退考已例,則從前未有特敎替行之時矣。上曰,然則置之,可也。仍敎曰,東萊府使狀啓,尙未回啓,何故也?最應曰,此係交隣大事,故擬於時·原任大臣爛確停當後,回啓矣。上曰,卽速回啓,仍爲三懸鈴知委,可也。最應曰,下敎如此,謹當卽爲回啓矣。上曰,所來書契,終不受見,殊非誠信之道,且彼倭旣有受見後,如有難從之事,雖百番見退,渠當還受以去爲約,今番第令取見,苟有違格處,更爲退斥,未爲不可也。最應曰,聖敎誠然矣。炳國曰,倭情本自狡黠,前言準信,且書契之眞諺相雜,前所未有,然一番詳檢後,果有違格處,據理退却,實合事體矣。上曰,館倭聞欲攔出,以面議該府爲說云,此不可許之,其令萊伯,出往館所,別設宴餉,以示慰恤之意,而反覆曉諭,似好矣。炳國曰,彼倭之從前攔出,每因下納等事,而今番則謂以使體自別,欲爲出來面議於萊府者,與尋常攔出,有異,此是約條之外,則極涉乖當,尤何可許之乎?宴餉則實爲綏遠之義,且因此而詳探其情,果甚好,誠如聖敎矣。上曰,狀啓上來,已多日,不可不卽速稟處也,倭情別無可疑,可以灼知矣。炳國曰,左相所奏,欲與大臣爛議,務歸至當故也。上曰,今番書契,有所改修云矣。炳國曰,昨秋其所請三件事中,以書契改修以來事,領府事已有稟覆行會者矣,今此書契中,只刪天子二字,而皇字大字,終不改之云矣。上曰,今番差倭,乘火輪船而來云,此是與洋夷相通故也,然此非先爲盤詰者也。炳國曰,聖敎誠然矣,而從前差倭往來,每乘飛船,而今乘火輪船而來者,豈不有駭聽聞乎?雖不必到底盤詰,亦不可置之勿問也。上曰,火輪船,中原進日亦用之,而水行甚神速云矣。炳國曰,火輪船之制度,甚奇巧,往來之迅速,莫過於此,故中國亦用之云矣。上曰,東萊距此千里,行關時三懸鈴,使之罔夜下去,可也。炳國曰,聖敎至當,萊府修啓後,朝廷處分,必當日夜苦待矣,三懸鈴行會,則自可罔夜下去矣。上曰,大臣就座。炳始曰,諸宰奏事。承輔等曰,無所奏矣。炳始曰,玉堂所懷奏之。永禹曰,臣濫竊科第,忝廁經幄,恩感萬萬,而才識短淺,雖不敢以見職自居,區區愚衷,恒所蘄祝。惟我殿下,治隆二帝,道長三王而已,竊伏念堯之文思,舜之文德,禹之文命,文王之爲文,莫不以文致平,則此皆典學中出來也。二帝三王之大經大法,布在方策,伏願聖明,懋時敏而又日新,勤開講筵,頻接臣隣,益勉將就之工,克躋光明之域,則此實萬億年無疆之休,懋哉懋哉。上曰,所陳當留念矣。出擧條炳始曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座。仍命大臣先退,又命退,諸臣以次退出。
上在昌德宮。停常參·經筵。
自開東至申時,灑雨下雨,測雨器水深一寸四分。
金炳翊啓曰,明日常參·經筵,取稟。傳曰,停。
李龍雨啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
傳于金炳翊曰,禮房承旨,馳詣先農壇,奉審摘奸以來。
傳于李龍雨曰,藥院都提調有闕之代,前望單子入之。
備忘記,洪州營將李熙昌下直,長弓一張,長箭一部,片箭一部,筒兒一箇賜給。
內醫院都提調前望單子入之,領府事李裕元落點。
李龍雨啓曰,吏曹判書金在顯,參判南廷益,參議閔泳穆牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,一體牌招。
傳于李龍雨曰,法司堂上竝許遞,今日政差出。
傳于李龍雨曰,呈告知春秋許遞,今日政差出,傳于李龍雨曰,在外摠管許遞,今日政差出。
李龍雨啓曰,吏曹參議閔泳穆,疏批已下,一體牌招,何如?傳曰,允。
傳于李龍雨曰,白川郡守之代,準朔守令中擬入。
傳于李龍雨曰,孟山縣監沈東瑾,楊根郡守李秉悌相換。
李龍雨啓曰,行大司憲李升洙,執義徐胄淳,掌令白義行·李東榮,持平趙時植·洪炳一牌不進,監察茶時之意,敢啓。傳曰,知道。
以大司諫閔昌植,司諫吳長善,正言李鳳奎,執義徐胄淳,掌令白義行·李東榮,持平趙時植·洪炳一牌不進罷職傳旨,傳于李龍雨曰,只推。
有政。吏批,判書金在顯,參判南廷益,牌招不進,參議閔泳穆進,右副承旨金炳翊進。啓曰,判書金在顯,參判南廷益,牌招不進,小臣獨政未安,何以爲之?敢稟。傳曰,只出緊任。
金炳翊,以吏批言啓曰,全羅道南原居前持平柳廷植呈狀內,矣身父前僉知泓,今年爲八十二歲,而未蒙恩資云。故考見政案,則其年果爲的實矣,在前如此之人,追後啓稟蒙恩,旣有已例,今日政加資下批之意,敢啓。傳曰,知道。
以朴海淳爲獻納,梁憲洙爲刑曹判書,金壽鉉爲判尹,申泰運爲刑曹參判,李僖魯爲左尹,申佐模爲右尹,鄭匡始爲刑曹參議,許傳爲知經筵,金輔鉉爲知春秋,趙中植爲白川郡守,殷成浩爲參禮察訪,戶曹正郞金奭鉉,姑爲仍任事承傳,社稷令柳進徽,敦寧判官趙膺奎,已上相換事承傳。
李龍雨,以兵曹言啓曰,五衛將高貞鎭·金邦澤·洪性源·金明河,曹司五衛將洪圭,部將李喆九,守門將金益景·朴東柱,俱以病難供職,宣傳官李鳳憲,除授在外,上來無期云,美錢僉使金華勉,母年今爲七十八歲,玉江萬戶金光信,父年今爲八十歲,乾原權管朴秀麟,母年今爲七十五歲,嗭洞權管李善會,母年今爲七十六歲,俱以法不當遠離赴任,呈狀乞遞,竝改差,何如?傳曰,允。
兵批,行判書李載元進,參判李珪永病,參議金震銖病,參知張時杓入直,同副承旨李龍雨進。以兵批言啓曰,統制使外,登壇革罷復舊施行事,命下矣。統制中軍李種兢減下,依前以虞候差出之意,敢啓。傳曰,知道。
以李寅命爲都摠管,洪淳大·任應準·李文永·鄭完默爲副摠管,金弼求爲宣傳官,崔漢綺·白弘彦·李周悳·卞承淵·劉景煥爲五衛將,沈宜東爲曹司五衛將,李恒儀爲訓鍊僉正,李義洙爲部將,許燉·張泓奎爲守門將,李文容爲統虞候,安周瑨爲坡知僉使,韓炳敎爲美錢僉使,金亨祚爲月串僉使,張漢用爲玉江萬戶,石泰鉉爲三田渡別將,嗭洞權管單裵榮樂,同知單韓炳敎,僉知三單,金邦澤·金漢榮·林崙洙,大護軍徐相鼎·洪遠燮,護軍金曾鉉·李玄翼·金箕錫·金龜淵·李種兢,副護軍李根命·具春植·吳昌善,副司直洪在瓚,副司正魚秉玧,以上竝單付,統制中軍李種兢減下事承傳。
傳于金炳翊曰,見窠皆令差出。
吏批。再政。金東韻爲工曹佐郞,李敏泰爲泰仁縣監。
兵批。再政。許焌爲忠翊將,李載驥爲禁衛把摠,金信默爲守門將,同知單高貞鎭,僉知三單,李乾夏·沈宜東·崔漢綺,大護軍金元植,副護軍李源珪。
吏批。三政。洪祐鼎爲仁陵令。
兵批。三政。李在頀爲都摠經歷,同知單李勉基,僉知單白弘彦·李周悳·卞承淵,護軍柳泓。
吏批。四政。金永謨爲敦寧主簿,孟山縣監沈東瑾,楊根郡守李秉悌,已上相換事承傳。
兵批。四政。李圭昇爲都摠都事,同知單金在爀,僉知單劉景俊。五政。朴憲東爲訓鍊主簿,同知單辛應煥。
六政,曺錫七爲武兼,同知單金致五,副摠管單李寅命。
李龍雨,以義禁府言啓曰,保放罪人徐曾輔·李悳初等,還囚議處,尹錫五·洪肯謨·蔡東健等,還囚捧供以入,而病勢一向未差,竝仍爲保放之意,敢啓。傳曰,知道。
又以義禁府言啓曰,今此具格罪人在囚之時,時囚亦不可混處府中,時囚罪人金沂休·吳憲秀等,姑爲保放之意,敢啓。傳曰,知道。
又以訓鍊都監言啓曰,本局千摠李敏哲,身病猝重,勢難察任,改差,何如?傳曰,允。
又以御營廳言啓曰,本廳軍色從事官權益洙,身病甚重,勢難察任,改差,何如?傳曰,允。
又以御營廳言啓曰,本廳騎士將李種龍,身病甚重,勢難察任,改差,何如?傳曰,允。
兵曹啓目,粘連,觀此南兵使趙羲豐狀啓,則坡知僉使具春植母,年今爲七十歲是如乎,邊將之無兄弟親年七十,呈遞歸養,載在法典,遞改一款,令該曹稟處亦爲白有臥乎所,邊將之親年七十歲無兄弟者,許遞其任,載在法典。坡知僉使具春植,依法典改差,何如?判付啓依允。
義禁府啓目,粘連,向前徐曾輔亦,儒鄕名帖之貨賂,預下添料之請錢,俱係貪汚,焉逭重勘,以此照律,何如?判付啓依允。又啓目,粘連,向前李悳初亦,差任決訟,惟賂是視,貪鄙許多,宜有當勘,以此照律,何如?判付啓依允。又啓目,昌原前府使尹錫五原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?判付啓依允。又啓目,前統制使蔡東健原情云云。傳旨內辭緣,泛稱遲晩,所當請刑是白乎矣,曾經梱帥,勿爲請刑,載在法典,議處,何如?判付啓依允。又啓目,泗川前縣監李會英原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載〈在〉法典,議處,何如?判付啓依允。又啓目,郭山前郡守崔志臣原情云云。傳旨內辭緣,泛稱遲晩,所當請刑是白乎矣,年過七十,法不當請刑,議處,何如?判付啓依允。又啓目,雲峰前前縣監金箕瑞原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,善山前府使洪肯謨原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,鏡城前前判官朴寅羲原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
右議政金炳國箚曰,伏以臣忝叨藥院之銜,甫一旬有餘于玆矣,任重保護,分當殫竭,且臣膺命,姑不稽久,則顧何敢爲丐免之計,而臣於歲前,右腕屈伸處,忽有痰核之成腫,今焉自右,而又趨左矣,其痛若刺,其堅如石,凡於運用,甚難自力,重之素患脚氣,與生俱生,牽引而坐立俱妨,麻木而轉動亦艱,强所不强,昨進文陛,其拘攣蹣跚之狀,庶爲淵鑑之所俯察,而及夫公退,一倍添肆,時日之間,彈束無望,起居之禮,何等綦重,曠隳職事,罪著慢蹇,病裏惶蹙,靡所容措,用敢抖擻神思,冒入文字,伏望聖慈,特許通變,俾便公私焉云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于金炳翊曰,此批答遣史官傳諭。
吏曹參議閔泳穆疏曰,伏以臣,學謏才疎,不適任使,揆分則合處於散冗,量力則莫致於淸要,而邇來驟躐,罔非華顯,左歷右敭,冥進不已,公朝設官,殆若專爲臣地,是豈臣夢想攸到哉?以故每奉一番恩命,輒增一層老懼,不敢以事過而少弛,日者三銓特旨,已是萬萬分外,而乍遞旋授,謬恩之又何至此也。淸官美職,人孰不爲榮爲幸,而在臣則適以仰愧俯怍,處而不安于心,動而靡所措躬,臣情到此,其亦戚矣,藉使臣,堪居是任,資歷最淺,未經通擬,循勞視次,當後群彦,今一朝突過,若薪居上,其於官方何?格外特點,恩若私覆,跡異平進,故施於當施之人,物情猶懼不協,加之至庸極愚如臣者,則其於公議何?至若天官參選,冠於諸曹,銓綜職方,甄別流品,其責不輕,甚任至要,有不暇論也。其餘神理惡盈,易致過福之災,匪材冒據,必速僨事之辜,猶屬臣身,又不足言也。惟是官方,不可由臣而壞,特恩不可由臣而誤,公議不可由臣而咈,此關聖政得失,不容晏然而已也。從前所叨,無往非踰濫,而冒昧承膺,至於新銜,視爲艮限,不敢前進者,豈先黷而後貞哉,蓋有不得已焉耳,玆敢悉暴衷懇,仰瀆崇聽。伏乞俯垂鑑諒,將臣新授職名,亟許鐫改,以幸公私,不勝大願,臣無任云云。省疏具悉。爾其勿辭察職。
上在昌德宮。停常參·經筵。
金炳翊啓曰,來十一日,朝參日次矣,敢稟。傳曰,停。
又啓曰,明日王世子誕日相値,視事頉稟之意,敢啓。傳曰,知道。
李龍雨啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,來十一日,輪對日次矣,敢稟。傳曰,當次人受點後,日次待令。
又啓曰,行大司憲李升洙,執義徐胄淳,掌令白義行·李東榮,持平趙時植·洪炳一牌不進,監察茶時之意,敢啓。傳曰,知道。
以大司諫閔昌植,司諫吳長善,獻納朴海淳,正言李鳳奎,執義徐胄淳,掌令白義行·李東榮,持平趙時植·洪炳一牌不進罷職傳旨,傳于李龍雨曰,只推。
傳于李龍雨曰,右承旨許遞,前望單子入之。
承旨前望單子入之,閔昌植落點。
傳于金炳翊曰,在外玉堂許遞,前望單子入之。
玉堂前望單子入之,校理徐胄淳,副修撰黃耆淵落點。
金炳翊,以弘文館言啓曰,下番副修撰臣金永穆,以訓鍊都監從事官,今日軍布上下時,晝仕出去之意,敢啓。傳曰,知道。
以金沂休囚單子,傳于李龍雨曰,飭已施矣,分揀放送。
以司謁口傳下敎曰,明日館學儒生處,當頒餻矣,左承旨與泮長,偕往頒給。
金炳翊,以吏曹言啓曰,今此文宣王釋奠祭,祭官當爲磨鍊,而祭官中時無職名人,令該曹口傳付軍職,何如?傳曰,允。
李龍雨,以兵曹言啓曰,因承政院啓辭,邊將應薦不薦人,令該曹察推事,允下矣。行大護軍李孝淳·文慶愛,行護軍愼尙欽·李啓魯·姜健欽·姜晉奎·王庭揚·金昌鼐·任百溵·李承淵·宋在璿,承文院判校申泰皞,奉常寺正李鳳德,軍器寺正李龍緖,軍資監正宋彙仁,俱爲應薦而不薦,竝依法典推考警責,何如?傳曰,允。
又以義禁府言啓曰,通禮院假引儀崔光駿拿處事,傳旨啓下矣。崔光駿係是雜技,依例移送秋曹之意,敢啓。傳曰,飭已施矣,分揀放送。
又以奉常寺都提調·提調意啓曰,祭享所用春等中脯,今二月初七日始造之意,敢啓。傳曰,知道。
又以禁衛營言啓曰,本營騎士將李承鶴,身病猝重,勢難察任,改差,何如?傳曰,允。
上在昌德宮。停常參·經筵。
王世子初度日,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷百官單子問安。答曰,知道。世子宮,宗親·儀賓·內閣·政院·玉堂·朝廷百官單子問安。答曰,知悉。
金炳翊啓曰,明日社稷節祭齋戒相値,視事頉稟之意,敢啓。傳曰,知道。
李龍雨啓曰,行大司憲李升洙未肅拜,掌令白義行·李東榮,持平趙時植·洪炳一呈辭,執義未差,監察茶時之意,敢啓。傳曰,知道。
金炳翊啓曰,原任大臣,爲承候來待矣。傳曰,入侍,玉堂二品以上·承史,同爲入侍。
又啓曰,時·原任閣臣,爲承候來待矣。傳曰,入侍。
又啓曰,宗正卿,爲承候來待矣。傳曰,入侍,儀賓同爲入侍。
傳于金炳翊曰,輔養官·諭善入侍。
傳于金炳翊曰,傅·貮師·賓客·春桂坊入侍。
傳于李喬翼曰,傳香承旨,馳詣文廟,奉審摘奸以來。
金炳翊啓曰,卽者社稷署官員來言,今此春享大祭神位版出安奉還時,提調一員,當爲進參,而都提調李裕元,提調沈承澤,俱有身病,不得進參云,提調卽爲牌招,何如?傳曰,允。
又啓曰,社稷提調沈承澤牌不進推考傳旨,今方捧入,而春享大祭神位版出安奉還時,當爲進參,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之。
社稷提調前望單子入之,趙基應落點。
傳于金炳翊曰,世子傅·貮師·賓客·贊善·春桂坊,別單書入。
傳于金炳翊曰,輔養官·諭善以下,別單書入。
傳于金炳翊曰,世子宮承言色李敏榮·黃胤明,首堂上柳賁然,竝加資,資窮者代加。
傳于金炳翊曰,世子宮所屬,依判下施賞事,分付戶·兵曹。
金炳翊啓曰,弘文提學閔奎鎬,旣入闕中,不爲肅謝,直爲出去,事甚未安。推考,何如?傳曰,允。
傳于金炳翊曰,發遣吏郞,諸執事淸齋與否,摘奸以來。
傳于金炳翊曰,明日出宮門路,以協陽門爲之。
傳于閔昌植曰,輕囚一體放釋。
行都承旨金炳始,行左承旨李喬翼,右承旨徐相翊,左副承旨金炳翊,右副承旨李龍雨,同副承旨閔昌植等啓曰,伏以臣等卽伏見傳敎下者,有濟州牧圍籬安置罪人崔益鉉放之命,臣等相顧愕眙,竊不勝憂歎之至。噫,此罪人負犯至重,關係甚大,臺論尙此峻嚴,輿情久益沸鬰,顧何可遽施宥釋,不少留難也哉?今日處分,固知出於遇喜廣慶之聖念,而王章不可屈也,公議不可遏也。臣等忝在惟允,義難緘默,玆敢相率聯籲,伏願亟寢成命焉,惶恐,敢啓。答曰,今日異於他日,有所特放矣,何可如是,卽爲頒布。
李龍雨,以三軍府言啓曰,卽接訓鍊都監所報,則今二月初九日蔓川坪聚軍操鍊云矣,敢啓。傳曰,知道。
又以三軍府言啓曰,纔因訓鍊都監所報,今二月初九日習陣設行之意啓稟,而卽接該營所報,則親臨應製相値,不得行操云矣,敢啓。傳曰,知道。
金炳始,以吏曹言啓曰,別兼春秋金永哲父輔鉉,除拜知春秋矣,依癸酉受敎定式,知春秋改差,何如?傳曰,允。
金炳翊,以禮曹言啓曰,卽接宗廟署所報,則明日應製試取時,本署官員,俱爲觀光云矣,依定式本曹佐郞沈觀燮,假官差送,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日應製試取時,本宮官員,俱爲觀光云矣,依定式假官一員,令吏曹以成均館官員,口傳啓下,以爲代直後,赴試之地,何如?傳曰,允。
傳于閔昌植曰,臺諫竝許遞,前望單子入之。
閔昌植,以刑曹言啓曰,傳曰,文蔭武朝官竄配以下及士庶徒流以下罪名,一竝蕩滌事,命下矣。謹依傳敎,江原道徒配罪人鐵原金吉孫,江陵金義直,金城朴小某蘭,春川金今石,平昌廉五兼,杆城韓聖石,高城李石山,洪川李點白,金化金軫奎,金城鄭完守,通川廉宗玉,金化尹殷卜,洪川李基英,楊口薛聖俊,洪川李仁錫。忠淸道徒配罪人魯城韓炳柱,藍浦柳春吉,禮山孫龍伊·鄭鳳根,恩津崔柱寬,靑山石良汝,洪州劉珍圭·李光殷,連山卜寬哲,新昌權有文,靑陽朴五成,文義尹日祚,燕崎李基福。黃海道徒配罪人遂安金元甫,長淵金宜容,鳳山玄能白·金泰岩,康翎朴基弘·李光徽,松禾孫永和,豐川李興伯·李冕羲·金文玉,載寧金萬石,白川鄭利國,安岳崔純錫,信川宋完培,延安金哲宗。平安道徒配罪人鐵山金錫煥,三和田山汝,江東朴兢和,順安南魯瞻。全羅道徒配罪人雲峰梁孟必,求禮朴必英,益山李長善,昌平車哲伊,龍潭柳曾民,益山吉二星,靈光河致聿。慶尙道徒配罪人星州姜成甫,河東吳鳳鶴。咸鏡道徒配罪人德源盧文七等,俱是徒配,竝卽放送事,分付各該道臣,其餘流配·充軍·不限年減死島配等罪人,不爲擧論之意,敢啓。傳曰,知道。
又以都摠府言啓曰,明日春塘臺親臨應製儒生試取敎是時,侍衛·寶劍,當爲備員,而副摠管李寅命在外,具春喜呈辭受由,吳夏泳,以禁軍別將率領進,鄭雲翼,有實病,一員未差,無以備員,令政院稟旨變通,仍令該曹,口傳差出,待下批,牌招,以爲備員進參之地,何如?傳曰,允。許遞,前望單子入之。
摠管前望單子入之,副摠管南廷益·鄭順朝·李炳敎·白樂莘·申桓落點。
兵曹口傳政事,副司果尹基周·黃基鴻,以上竝單付。
閔昌植,以義禁府言啓曰,明日應製,通方外爲之時,本府都事,皆爲赴擧,只有武都事一員,當直入直,而本府入直,回公都事及通化門·月覲門·集春門·靑陽門·明光門禁亂都事,無以推移,假都事七員,令該曹口傳差出,以爲分排擧行之地,何如?傳曰,允。
又以冊禮都監都提調意啓曰,今此冊禮時,敎命篆文書寫官奉朝賀李敦宇,正副本旣已書寫矣,謹此封入,以備睿覽之意,敢啓。傳曰,知道。正本爲之。
應敎洪萬植,副應敎李載純,校理徐胄淳·朴容大,副校理洪永禹·黃益秀,修撰尹升求·金永哲,副修撰金永穆·黃耆淵等聯名箚曰,伏以臣等卽伏見院議批旨下者,始知有濟州牧圍籬安置罪人崔益鉉放之命,臣等相顧愕眙,竊不勝憂歎之至。夫國之所以爲國者,隄防也,人之所以爲人者,義理也,隄防不嚴,則國不爲國,義理不明,則人不爲人,豈不大可懼也?噫,此罪人之負犯至重,關係甚大,臺論尙此未息,輿情久愈轉鬰,雖聖人好生之德,何可遽施以宥釋之典乎?今日處分,固知出於廣慶之會,而莫嚴者王章也,莫遏者公議也,臣等職在論思,不敢泯默,相率聯籲。伏乞聖明,淵然深思,亟降反汗之音焉云云。答曰,省箚具悉。已諭於院議之批矣。
行大司憲李升洙,司諫吳長善,掌令白義行·李東榮,持平趙時植·洪炳一,獻納朴海淳,正言李鳳奎等聯名箚曰,伏以臣等卽伏見院議啓辭批旨下者,始知有濟州牧圍籬安置罪人崔益鉉放釋之命矣。臣等相顧愕眙,竊不勝憂歎之至。噫,此罪人負犯,何如?關係何如?渠以痴騃之類,猥蒙拂拭之恩,苟有彝性不泯,圖報一念,宜倍餘人,而始焉投匭,旣是陰祕,繼又陳章,尤極絶悖,是豈今日臣子所敢萌諸心,而發諸口者乎?當初之罪犯,旣如彼緊重,前後之臺章,又若是嚴峻,而罰止島配,尙此假貸,已是失刑之大者也,此豈可與尋常雜犯之遇赦宥釋者,一例擧論乎?以聖人好生之德,迨此大慶之會,特垂曠絶之恩,臣等實不勝欽仰攢頌,而第伏念莫嚴者王章也,莫遏者公議也,此若一任其蕩然,則豈可曰國有三尺乎?臣等職忝言地,按住不得,玆敢相率聯籲。伏乞聖明,淵然深思,亟收成命,以重邦憲焉云云。答曰,省箚具悉。已諭於玉堂之批,勿煩。
乙亥二月初八日午時,上御熙政堂。時原任大臣·閣臣·宗正卿承候,儀賓·玉堂·輔養官·諭善·傅·貮師·賓客·春桂坊·二品以上承史同爲入侍時,行都承旨金炳始,行左承旨李喬翼,右承旨徐相翊,左副承旨金炳翊,右副承旨李龍雨,同副承旨閔昌植,記事官沈相學·李敎夏,記事官金弘集·沈相萬,別兼春秋朴容大·金明鎭·金永哲,領府事李裕元,領敦寧金炳學,判府事洪淳穆·朴珪壽,左議政李最應,右議政金炳國,原任提學金大根,原任直提學李載元·李㘾·金輔鉉·李鎬俊·尹滋悳·閔奎鎬·趙寧夏·李載冕·趙慶鎬·鄭健朝·金始淵,檢校直閣金永壽·姜,原任直閣朴鳳彬,直閣尹用求,原任待敎李秉文·趙鳳夏·洪承億,知宗正卿李承輔·李景夏·李寅應,宗正卿李容直·李敦應·李沇應·李寅卨·李明應·李珪永,南寧尉尹宜善,錦陵尉朴泳孝,應敎洪萬植,副應敎李載純,校理徐胄淳,副校理洪永禹·黃益秀,修撰尹升求,副修撰金永穆·黃耆淵,輔養官李敦宇·宋近洙·金炳德,右諭善閔泳穆,傅李最應,貮師李敦宇,左賓客宋近洙,右賓客金炳德,左副賓客洪祐吉,右副賓客閔致庠,輔德趙肅夏,兼輔德閔泳穆,弼善李胄榮,兼弼善李鎬翼,文學韓章錫,兼文學金九鉉,司書趙鍾弼,兼司書朴憙陽,說書朴斗陽,兼說書李載兢,左翊衛尹宗儀,右翊衛李喬榮,左司禦李憲稙,右司禦金永應,左翊贊朴齊文,右翊贊柳敎祚,左衛率李淵翼,右衛率朴世秉,左副率金應漢,右副率鄭元世,左侍直金炳休,右侍直宋鍾五,左洗馬金五鉉,右洗馬徐公淳,吏曹判書金在顯,戶曹判書閔致庠,禮曹判書洪祐吉,行兵曹判書李載元,刑曹判書梁憲洙,行工曹判書李豐翼,判尹金壽鉉,知敦寧朴齊寅,完陵君李景宇,安昌君權容燮,知事申櫶·金學性,上護軍金炳喬·金世均,行大護軍趙龜夏·李源命·金炳雲·金應均·金翊鎭·許傳·洪鍾雲,戶曹參判朴來萬,行護軍金基纘,禮曹參判睦仁培,行護軍成彝鎬·金學初·金炳淵·趙寅熙·徐元輔·洪淳大·鄭順朝·洪鍾華·南廷龍·任應準·任孝準·趙熙哲·趙羲復·趙敬夏·金尙鉉·李敏庠·李熙昇·吳夏泳·任興準·鄭雲龜·李熙永·鄭完默,吏曹參判南廷益,刑曹參判申泰運,工曹參判朴元陽,右尹李僖魯,德寧君李文永,以次進伏訖。上曰,史官分左右。裕元·炳學·淳穆·珪壽·最應·炳國進前,裕元奏曰,日候溫和,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮氣度,近更何如?上曰,平順矣。裕元曰,今日卽初度也,下情慶祝,猶有加於昨年,伏想聖心欣滿,而慈聖嘉悅,尤當何如哉。炳學曰,今日歡祝之忱,中外大小之所同然,而國勢鞏固,人心維繫,益迓萬億無疆之休,慶忭攢頌,曷以形達乎?淳穆曰,周歲之頃,善就岐嶷,如是太平,今當初度日,歡忭群情,八域惟均,而稟賦之豐厚,福祿之盛大,有可以推玆仰揣,尤切欽頌攢祝之至矣。珪壽曰,臣仰瞻稍久,伏想其間,姿象漸就,岐嶷,肥膚益加豐潤,此日慶祝之忱,益無以形容仰達矣。最應曰,今日忭歡,果無以形達矣。炳國曰,國家萬億年無疆之休,又自今日伊始,九如之頌,四重之歌,天心默佑,民情益切,歡欣慶忭,不勝形達矣。上曰,予果以慈聖嘉悅,爲喜也,俄者賜餻,果皆善啖耶?裕元曰,果已祗受共飽,而初度設餻,卽是故事矣。上命左議政,奉抱王世子以出,令諸臣竝瞻,炳學曰,臣則今始仰瞻矣。上曰,然矣,右相向暫見之矣,近日則能解呼爺呼孃,時或扶腕弄筆,劃成書字矣。裕元曰,如是夙就,尤不勝聳欣矣。炳學曰,已自嬉遊之時,弄筆劃字,便是天縱而然,他日好學,亦可以仰揣矣。上曰,常欲出外,且喜嚮明矣。裕元曰,稟陽之氣,故喜向明朗處矣。炳學曰,日候溫和之時,嚮明灑風,亦好矣。裕元曰,姿表近益凝重矣。淳穆曰,枕骨益就豐盈矣,諸臣承命遍瞻,有頃,奉抱還入。裕元曰,日候迨此晴佳,誠不偶然矣。上曰,甚佳矣。炳學曰,斯亦見天心之悅豫矣。上曰,領府事旣管産室設廳之事,又帶冊禮都監之銜,歡欣必倍他人矣。裕元曰,孰無慶祝之忱,而臣心果切矣。上曰,向日事又何過擧也。裕元曰,敦迫臣以冊禮之重,故臣旣不遑他顧,復入城闉,此事惟當奉行矣。上曰,貮師進前。敦宇進前,上曰,何日上來乎?敦宇曰,再昨日上來矣。上曰,其間好在否?敦宇曰,一食息,皆聖恩也。上曰,城內無家乎?敦宇曰,鄕屋可安餘年,而上來則多有可住處矣。上曰,筋力甚好矣。裕元曰,素攝養故少病矣。上曰,果能攝養耶?裕元曰,一生善攝,未有少失云矣。敦宇就座,上曰,欲示同慶之意,通衢頒餻,館學亦有是賜,而首善之地,不可無別般識喜之擧,故欲於明日,設科試士矣。裕元曰,頒餻試士,果是盛擧也。炳學曰,頒餻設科,古有是例,而況今日慶會乎?上曰,隔一日出令,倘無窘迫耶?裕元曰,令雖夕出,猶可趁期矣。上命書傳敎曰,今日,卽世子宮初度也,仰體慈聖嘉悅之意,宜有飾喜,而擧國同慶之日,不可無示意於首善之地,明日應製,通方外爲之,試紙用大好紙,春塘臺親臨磨鍊。仍敎曰,文武科竝設,卽用辛亥年例也。裕元曰,以今日廣慶之擧,雖無例之事,猶可創設,況是已例乎?上命書傳敎曰,儒生明將試取,而儒武何異,昌德宮·昌慶宮入直將官·將校·武士·軍兵,當試取,日字待下敎,閑良小布一巡,軍兵鳥銃一巡應試事,分付。仍敎曰,初度日春·桂坊入參,事甚稀貴,故欲下別單書入之命矣。裕元曰,幸覩如此莫大之慶,餘生無恨矣。上命書傳敎曰,輔養官·諭善以下,別單書入。又命書傳敎曰,世子傅·貳師·賓客·贊善·春桂坊,別單書入。又命書傳敎曰,世子宮所屬,依判下施賞事,分付戶·兵曹。仍敎曰,已例亦有初度日赦典矣。裕元曰,廣慶覃恩,有何靳惜乎?上命書傳敎曰,文蔭武朝官竄配以下及士庶徒配以下,竝放,罪名一竝蕩滌,令各該司,今日內草記行會,儒生停擧,亦爲蕩滌事,分付成均館。仍敎曰,大臣就座。炳始曰,春坊正書朝報及疏箚,例自冊禮日爲始書入矣,今亦依此擧行乎?上曰,依例爲之。出擧條炳始曰,侍近仗軍士五名責立,自是前例矣,今番則何以爲之乎?上曰,依例爲之。出擧條仍敎曰,史官就座,命大臣先退。又命退,諸臣以次退出。
上在昌德宮。停常參·經筵。
金炳翊啓曰,明日常參·經筵,取稟。傳曰,停。
閔昌植啓曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,全羅右水使金箕赫下直,長弓一張,長箭一部,片箭一部,筒兒一箇賜給。
傳于金炳翊曰,禮房承旨,馳詣社稷,奉審摘奸以來。
傳于閔昌植曰,濟州牧圍籬安置罪人崔益鉉放。
傳于閔昌植曰,玉堂竝許遞,前望單子入之。
行都承旨金炳始,行左承旨李喬翼,右承旨徐相翊,左副承旨金炳翊,右副承旨李龍雨,同副承旨閔昌植等啓曰,伏以臣等敢效繳還之義,顒俟反汗之音,及伏奉批旨以今日異於他日,何可如是,卽爲頒布爲敎,愕然失圖,益不勝抑鬰之至。臣等雖甚愚迷,豈不仰揣我聖上廣慶覃恩之盛意,而第念莫重者刑政也,莫嚴者隄防也。以若負犯,以若關係,何可與尋常罪犯之遇赦宥釋者,一槪論之乎?臣等之不避瀆擾,冒悚更籲者,是豈可已而不已者也。伏乞聖明,更加三思,亟賜還寢焉,惶恐,敢啓。答曰,已諭於前批,不必更煩,卽爲頒布。
院議再啓,伏以臣等之屢瀆天聽,冀寢成命者,是豈獨臣等之言哉,卽大同之論也,王府之丹書昭載,臺閣之聲討且嚴,今若特推好生,遽然全釋,則竊恐隄防由是而益壞,義理由是而漸晦,殿下苟念及於此,則必不待臣等之覼縷,而有所俯燭矣。連承嚴批,極知其惶懍,而出納之地,奉行無路,玆敢相率荐籲。伏乞穆然深思,亟降兪音焉,惶恐,敢啓。答曰,至再至三,一向相持,是何事體,是何道理?卽速頒布。
以世子傅·貮師·賓客·春桂坊別單,傳于李龍雨曰,傅李最應,內下大豹〈皮〉一令賜給,貮師李敦宇,內下豹皮一令賜給,左賓客宋近洙,右賓客金炳德,各內下大虎皮一令賜給,左副賓客洪祐吉,右副賓客閔致庠,贊善任憲晦,各內下虎皮一令賜給,輔德趙肅夏,兼輔德閔泳穆,各內下大鹿皮一令賜給,弼善李胄榮,兼弼善李鎬翼,文學韓章錫,兼文學金九鉉,司書趙鍾弼,兼司書朴憙陽,說書朴斗陽,兼說書李載兢,左翊衛尹宗儀,右翊衛李喬榮,左司禦李憲稙,右司禦金永應,左翊贊朴齊文,右翊贊柳敎祚,左衛率李淵翼,右衛率朴世秉,左副率金應漢,右副率鄭元世,左侍直金炳休,右侍直宋鍾五,左洗馬金五鉉,右洗馬徐公淳,各內下鹿皮一令賜給,其餘員役等,竝依判下施賞。
以輔養官·諭善以下別單,傳于李龍雨曰,輔養官李敦宇·宋近洙·金炳德,各內下豹皮一令賜給,左諭善任憲晦,內下大虎皮一令賜給,右諭善閔泳穆,內下大鹿皮一令賜給,其餘員役·工匠等,竝依判下施賞,傳于徐相翊曰,世子宮兼長番柳賁然,承言色李敏榮加資,資窮代加,黃胤明加資,兼長番鄭之良·金圭復·柳載賢·李孝元·李漢容,各粉紅生紬一疋,藍生紬一疋內下,文有用·朴奎鉉,各柳綠生紬一疋,藍生紬一疋內下,兼薛里徐相圭·金洛亨,兼掌務李昌根·朴珪植,兼差備金鍊熙·金魯鉉·朴鍾祿·吳秉直·金德和·李敏五·李東礪,各春紬一疋,木一疋內下,司鑰尹東善·趙興龍,竝從願施賞,傳于閔昌植曰,今番賞典中,一人雖兼數事,毋得疊授,閔昌植啓曰,臣昌植,敬奉聖敎,馳往義禁府,取閱囚徒案,則時囚罪人徐奭輔·李純榮,係是重囚,申弘均,以陽德縣監,勒取民錢,賣鄕賣任,徐曾輔,以殷山前前縣監,儒鄕貨賂,加下不報,李悳初,以寶城前前郡守,差任決訟,惟賂是視,尹錫五,以昌原前府使,移貿米加捧,役餘錢私用,洪肯謨,以善山前府使,隱結移徵,賣任捧賂,李會英,以泗川前縣監,結頭取剩,技贖私橐,朴寅羲,以鏡城前前判官,還穀虛留,加下不報,蔡東健,以前統制使,嶺繡論列,金箕瑞,以雲峯前前縣監,捧賂技贖,爲五千四百餘兩,崔志臣,以郭山前郡守,訟決差任,無非挾雜,吳憲秀,以高原郡守,行査作奸,京債冤徵,不可以輕囚論,竝仍囚,仍詣典獄署,取考囚徒案,則時囚罪人私奴文吉,以前陽德縣監申弘均家僮,勒奪民錢,徵納間嚴囚,故仍囚,其餘他錢不報各司直囚罪人劉容柱等,係是輕囚,竝依傳敎,放送之意,敢啓。傳曰,知道。
李龍雨,以議政府言啓曰,日前因萊府狀本,倭人齎來改修書契中,違格者,設饗時取見,據理責退事,覆啓行會矣,卽又見該府使黃正淵狀啓謄報,則枚擧訓別等手本,以爲書契原副本之彼倭謄示者,今方上送,而見其書意,且有還納圖書,自着新印之說,路引格式,亦爲改來,故竝令責諭云矣。彼國之官制,藉曰變更,而圖書造給,非徒相信而然,旣成不易之規,則初無兩國之講定,遽欲創行於今日乎?雖以路引言之,改式且係違格,竝爲善辭曉諭,俾毋得更聒,形止斯速馳聞事,知委,何如?傳曰,允。
又以議政府言啓曰,全羅道羅州牧黑山島漂到大國人五名,當不日上來矣,依近例入接弘濟院後,更爲問情,所着衣袴,分付各該司,依例題給,而別定驛官,替付於沿路譯學,仍飭各該道臣,使之定差員,次次領送,亦令彎府,預先馳通于鳳城將處,以爲渡江後護送之地,何如?傳曰,允。
又以三軍府言啓曰,卽接禁衛營所報,則今二月初十日習陣日次,而大將臣李景夏,有身病,不得行操云矣,敢啓。傳曰,知道。
又以吏曹言啓曰,文蔭武朝官竄配以下及士庶徒配以下,罪名一竝蕩滌事,命下矣。前牧使李載先·尹宖善,前府使李祉秀·朴珪熙,姜奎馨,前郡守李賢器·金疇鎬·金祖憲·李國寧·金復容,前縣令宋熙成·李輔應·李源興,前縣監玄鍏·李容詢·尹禹鉉·張胤植·李獻春·李升烈·李鍾信·李寅赫·李鼎宇·尹秀東·趙龜鎬·徐圭淳·姜文永·金周鎭·李裕烈·李寅翼·金亮淵,前察訪吳鎭東,以上方在罷職中,前牧使具然泓,前府使柳翼東·洪昇厚,前郡守金疇鎬·池弘寬·孫相馹,前縣令宋熙成·李輔應,前縣監李舜宰·李琦鉉·尹禹鉉·柳道奭,以上方在奪告身中,前監司金世鎬,前承旨趙秉鎬,以上方在譴罷中,前承旨金善柱,方在刊削中,前府使鄭顯德·朴珪熙,以上方在永不敍用中,前獻納金瑛默,方在永刊仕版中,前令尹永求,方在永刊仕籍中,淸風府使李喬信,信川郡守朴受晩,朔寧郡守洪顯普,砥平縣監李敎應,咸昌縣監李晩昇,禮安縣監尹致能,前郡守金祖憲,以上方在居中,前牧使徐光斗,前府使姜駿秀,前郡守趙熙奭,前縣監李東稙·權秉曄·洪祐仁,以上方在居下中,以上竝蕩滌之意,敢啓。傳曰,知道。
又以吏曹言啓曰,今此社稷大祭,壇上執禮前司諫吳長善,時無職名,令該曹口傳付軍職,何如?傳曰,允。
兵曹口傳政事,副司果單吳長善,兵曹口傳政事,副司果單朴容大·金永哲·金永穆,閔昌植。以奎章閣言啓曰,頒賜冊子安寶次,奎章閣之寶請出之意,敢啓。傳曰,知道。
閔昌植,以迎接都監言啓曰,卽見京畿監司閔台鎬狀本,則勅行時沿路禁辟之節,楊州·高陽·坡州·長湍等邑所在守·摠兩營屬軍校,每邑各一百五十名式抄出擧行事,曾有定式,今番禁辟軍校,楊州·高陽則守·摠兩營屬牙兵束伍標下軍,坡州·長湍則摠戎廳屬別驍士,每邑各一百五十名,就附近面里抄出排立事,令迎接都監稟旨分付云矣。近來勅行時,沿路禁辟軍,以楊州·高陽·坡州·長湍軍校各一百五十名,每爲出用,今亦依例擧行之意,分付道臣,何如?傳曰,允。
又以迎接都監言啓曰,勅使接見茶禮時,御床,用淡薑茶,上副勅,床用白毫茶,已爲定式矣,今亦依此擧行,何如?傳曰,允。
又以迎接都監言啓曰,取考各年謄錄,則勅使到迎恩門時,自廚院,兩勅及通官等處,各以酒肴一盤入給。又自都監,略備酒肴,分饋跟役矣。今亦依此擧行,何如?傳曰,允。
又以迎接都監言啓曰,今此迎勅時,爲慮觀光人之囂遝分聒,以各營中軍中,不參隨駕之人,率標下軍,仍領先牌軍,具軍威,自慕華館,前行於勅使頭局,另加禁辟,而自闕門往館所時及回還日,一體擧行事,曾有筵稟定式矣。今亦依已例,以不參隨駕營門,使之擧行,何如?傳曰,允。
又以迎接都監言啓曰,今番勅使留館時,大臣茶禮,依辛酉年例,旣不設行,則入京第三日,乃是空日,別茶啖依例排入,若於回程前,又値空日,別茶啖亦爲備待,何如?傳曰,允。
又以輔養廳言啓曰,今月初十日日次,依例進見之意,敢啓。傳曰,權停。
李龍雨,以兵曹言啓曰,文蔭武朝官竄配以下及士庶徒配以下,一竝蕩滌事,命下矣。前營將柳冀伯,前中軍梁柱漢·申定均,前虞候沈宜稷·崔性哲,前僉使趙存昱·金然成·全榮喆·池得源,前萬戶河鎭洙·李天秀·吳貞潤·林景亮·尹弘謙,前別將申泰鉉·黃胤坤·金載奎·金學道,前權管金佐鳳·金利奎·金鼎九,以上方在罷職中,前營將吳致永·孫珪憲,前僉使李奎璿·金聖運,以上方在奪告身中,前營將吳致永,方在給牒中,前僉使金洛輝·金錫疇·金得弼·金澤潤,前別將沈魯泰·李完成,以上方在居中,前虞候洪臣厚,前僉使孫養倫,前萬戶金元植·金貞根·崔永僖,前別將李廷穆·趙章信·胡聖根,以上方在居下,竝蕩滌之意,敢啓。傳曰,知道。
又以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛將官·將校·軍兵與排立軍·環衛軍等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
又以扈衛廳言啓曰,謹依下敎,將官·將校·員役·軍兵等處,乾犒饋分給之意,敢啓。傳曰,知道。
領府事李裕元箚曰,伏以臣伏奉應製讀券官之命,此日此擧,固知我聖上覃恩廣會之意,際玆歡聲協氣之中,孰敢不樂爲之周旋,而昨日筵退,素患積聚之證,木旺猝肆,橫互衝撐,喘喘然不省四到,似此見狀,彈束趨詣,其勢末由,不避猥屑,忙陳短章。伏乞聖慈,俯垂鑑諒,將臣試役,亟行變通,俾幸公私,仍治臣瀆撓之罪,不勝大願。取進止。答曰,省箚具悉卿懇。愼節奉慮,所辭試役之任,許副,卿其安心調理。仍傳于閔昌植曰,此批答,遣史官傳諭。
領府事李裕元,領敦寧金炳學,判府事洪淳穆,判府事朴珪壽,左議政李最應,右議政金炳國,聯名箚曰,伏以國家大慶之會,闓澤覃惠,淪浹熏腴,寔惟導和迎祥之意也。邇來雷雨作解,蕩垢滌瑕,歡聲協氣,際天蟠地,而至若干犯之至重,關係之甚大,未嘗與尋常編配,混議肆赦之典,今此濟州牧圍籬安置罪人崔益鉉特放之命,竊不勝相顧憂歎之至。蓋此罪人,干犯,何如?關係,何如?當初鞫訊未竟,尙今輿憤益鬰,海島假息,已是失刑,而遽施全釋,不少留難,則將何以伸王章而循公議乎?承宣,殿下之喉舌,而繳還之,三司,殿下之耳目,而抗論之,此臯陶之爲士爭執於帝宥之三者也。且況人主之馭世嚮威是也,人臣之藉手典刑是也,一或嚮威弛而典刑隳,則方來之憂,猶不可勝言,此臣等所以相率聯籲,冒干聰聽者也。伏乞聖明,更加三思,寢還成命,俾嚴隄防焉。取進止。答曰,省箚具悉卿等之懇。崔益鉉事,果因慶會而特放者也,以卿等老成之地,似不必如是,卿等其深諒之。仍傳于閔昌植曰,此批答,遣史官傳諭。
應敎洪萬植,副應敎李載純,校理徐胄淳·朴容大,副校理洪永禹·黃益秀,修撰尹升求·金永哲,副修撰金永穆·黃耆淵等箚曰,伏以,臣昨以圍籬安置罪人崔益鉉放事,猥陳聯箚,冀降反汗,及伏奉批旨下者,臣等愕然失圖,不勝抑鬰之至。罪著罔赦,而三尺之法未伸,情涉絶悖,而一縷之命尙貸,此固失刑之大者,而今當擧國同慶之會,特推聖人好生之德,臣等非不知聖意之攸在,而隄防因此而益壞,義理因此而益晦,則豈不懍然而心寒哉?院啓旣未承允愈之音,臺箚亦未蒙開納之命,輿情莫洩,公議愈激,臣等所以深慮而竊懼者也。玆敢不避煩瀆,相率申籲。伏乞聖明,更加三思,亟寢成命焉。取進止。答曰,省箚具悉。如是紛紜,是何道理,更勿煩話。
應敎洪萬植,副應敎李載純,校理徐胄淳·朴容大,副校理洪永禹·黃益秀,修撰尹升求·金永哲,副修撰金永穆·黃耆淵等箚曰,伏以臣等一籲再籲,尙不知止者,豈可已而不已也哉。誠以金石之不可毁劃,權衡之不可低昂,亶在乎隄防義理,而國之所維持者此也,人之所秉執者此也。今玆非常之特命,雖出於包荒之聖德,公議不可遽遏,王章在所必伸,臣等所以深憂遠懼,不揆猥屑,相率申瀆。伏乞聖明,穆然深思,亟賜允兪,以正國綱,以循群情焉。取進止。答曰,省箚具悉。已諭於前批,何必如是紛紜乎?
弘文提學閔奎鎬疏曰,伏以邦籙無疆,景運咸湊,震邸初度載回,冊禮吉期漸邇,謄嘉頌於四重,鞏丕基於萬億,歡聲協氣,洋溢陬澨,仍伏念臣於前月,奉有文苑之命,始焉震懼,繼以惝惑,莫省謬簡之何以至此也。國朝右文興敎,詞宗之選,最稱峻嚴,兩館是已。斯任也,賁龍章而潤皇猷,鋪鴻藻而振大雅,鑑別英雋,則粉黼冠冕,鼓吹聲明,則玉佩笙鏞,文軌繇玆而淳漓,士氣以之而弛張,其爲裨治敎而關世道,顧何如也?必須地望茂實,學殖淵宏,足以贊周家作人之化,奏嘉祐多士之功者,方可以立幟詞壇,掉鞅藝圃,淵雲燕許,風斯下矣,此掄遴之所審愼也,名碩之所逡巡也。臣是何人,玷此名選,臣幼而失學,長而善病,一第成名,又犯不幸,玩歲荒嬉,旣抛螢窓之苦,遭時騫翥,未免獜楦之譏,經史之博焉,而未涉津筏,功令之末焉,而莫覩藩籬,禿筆無鋒,荒碑沒字,宜亦莫逃於淵鑑,而苟然畀之以文林之崇科,寧不爲累於量能授職之政也。又況銓注單擧,天點低加,强取依樣之葫蘆,妄效居前之糠粃,人以爲榮,臣實騂汗,臣以無似,久荷聖朝不世之遇,游雲龍之庭,躡金馬之閨,淸銜華貫,兜攬殆遍,齒纔强仕,滾躋九棘之列,驟躐冥升,已無限節,而今又侈之以不衷之服,注之於已滿之器,則上而貽朝著之羞,下而招身家之災,孤負聖明特達之知,而無以卒天地生成之澤,此臣之所大懼也。爰居之耳,聞鍾已眩,僬僥之肩,談鼎猶赬,臣奉誥有日,寢愧夢驚,冒參試役,彌增踧踖,玆敢歷陳衷私,仰瀆崇聽。伏望聖慈,俯垂鑑諒,將臣新授弘文館提學之任,劃賜禠鞶,俾公器無褻,微分獲安焉,臣無任云云。答曰,省疏具悉。卿其勿辭行公。
乙亥二月初九日巳時,上詣春塘臺。應製試取入侍時,行都承旨金炳始,行左承旨李喬翼,右承旨徐相翊,左副承旨金炳翊,右副承旨李龍雨,同副承旨閔昌植,記事官沈相學·李敎夏,記事官金弘集·沈相萬,別兼春秋朴容大·金明鎭·金永哲,檢校直提學趙寧夏·趙慶鎬,檢校直閣閔泳穆·李鎬翼·姜,直閣尹用求,校理徐胄淳·金永穆·黃耆淵,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調李鎬俊,副提調金炳始,進前奏曰,侵早勞動,聖體,若何?上曰,一樣矣。仍出協陽門·建陽門·銅龍門·靑陽門,詣春塘臺,上降輿陞座。炳始奏曰,讀券官南廷益,有拘忌,不得來侍矣,仍讀奏入門單子。又奏曰,侍衛從陞中,有試官蒙點人,使之下去,一體行禮乎?上可之,讀券官議政府右參贊閔奎鎬,行大護軍金輔鉉,對讀官行副護軍李起鏞·兪晩源,成均館大司成洪淳學,禮曹參議沈相漢,弘文館副修撰金永穆,副司果趙秉弼,奎章閣待敎李載兢,藝文館檢閱金弘集,承政院注書沈相學,行四拜禮,以次就位。上曰,社稷大祭,今日設行,而用樂何故也,知入也。炳翊奏曰,問于禮曹,則攝行故用樂云矣。上命試官進前,書賦題四方來賀,限申時,奎鎬等跪書讀奏訖,對讀官跪受懸題。炳始曰,先張已入,請出標信,呈券儒生,使之次次出送乎?上曰,以已下標信擧行也。命試官權退,命書傳敎曰,侍衛軍兵·排立軍與設布城外環衛軍兵,令各其營乾犒饋。上入小次,炳始,以司謁稟考試,上可之,又稟取幾人。上曰,取三十人。又稟科次,上出次,命試官進前,上曰,擇其善作三券弁首也。上親覽三券,特書三中一,三中二,三中三,命其次書三下,其餘書次上,奎鎬書等訖,相學讀奏第一張二句,命止之。炳始坼封讀奏訖,上命書傳敎曰,應製賦居首三中一生員尹定求,之次三中二,幼學洪鍾永,之次三中三,幼學柳,竝直赴殿試,之次·三下生員洪祐悳等三人,竝直赴會試,之次·次上進士徐世淳等三人,竝給二分,之次次上幼學鄭雲夏等三人,竝給一分,之次次上幼學尹晦榮等十八人,各奎章全韻一件賜給。又命書傳敎曰,入格儒生明日待令,上曰,三科中,如有尙在場內者,招入也。定求承命進前,奏職姓名,上曰,做工果優乎?定求曰,素蔑劣矣。上曰,爾年幾何?定求曰,臣年三十五矣。上命承旨墨戲進退,炳始擧行訖,上曰,試官先退,通禮跪啓請禮畢,上降座乘輿。宣傳官稟懸燈,由出宮門路,至宣化門外,龍雨請出標信解嚴。兵曹判書李載元,稟放仗,由宣化門還內,諸臣以次退出。
上在昌德宮。停常參·經筵。
藥房副提調金炳始啓曰,親臨應製,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
世子宮口傳問安。答曰,知道。
金炳翊啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而左議政李最應,無時急稟定事,右議政金炳國,有身病,領議政未差,不得來會云矣,敢啓。傳曰,知道。
閔昌植啓曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,晉州營將魚秉琇,全州營將鄭周默,老江僉使趙義鎭,方山萬戶朴麟祥下直,各長弓一張,長箭一部,片箭一部,筒兒一箇賜給。
傳于閔昌植曰,入格儒生入侍。
注書沈相學病,代以金大胤爲假注書。
傳于李龍雨曰,興完君回甲,在今月十六日,追惟往昔,愴懷曷已?其日遣承旨,致祭于祠版。
李龍雨,以三軍府言啓曰,卽接御營廳所報,則今二月十一日習陣日次,而大將臣梁憲洙,有身病,不得行操云矣,敢啓。傳曰,知道。
兵曹口傳政事,副司果單李載純。
閔昌植,以義禁府言啓曰,濟州牧圍籬安置罪人崔益鉉放送事,承傳啓下矣,崔益鉉臺論方張,不得擧行之意,敢啓。傳曰,特敎之下,何可如是遲緩,卽速擧行。
又以義禁府言啓曰,文蔭武朝官竄配以下竝放,罪名一竝蕩滌事,承傳啓下矣。全羅道益山郡竄配罪人金善柱,流三千里定配罪人李源興·金復容·李建栻·李選鎔,珍山郡流三千里定配罪人徐圭淳·柳相吉·李寅翼·蔡東健,錦山郡流三千里定配罪人李秀殷·姜文永,咸悅縣流三千里定配罪人趙龜鎬·郭文永,高山縣流三千里定配罪人趙台顯,礪山縣流三千里定配罪人李種懿·趙存億,定配罪人鄭宗鈗,萬頃縣流三千里定配罪人柳冀天,茂朱府流三千里定配罪人鄭翼永·李晩運·許稷,沃溝縣流三千里定配罪人金亮淵,龍安縣流三千里定配罪人李裕烈·金商吉·崔悳峻,金溝縣流三千里定配罪人方漢豐,慶尙道昌原府竄配罪人安時協,東萊府卽其地定配罪人安東晙,聞慶縣流三千里定配罪人姜奎馨,流三千里定配又永不敍用罪人朴珪熙,豐基郡流三千里定配罪人吳德泳,尙州牧流三千里定配罪人李奎應·蔡奎鳳,平安道中和府竄配罪人李淳翼,流三千里定配罪人趙奭熙·金世鎬,流三千里定配又十年禁錮罪人李周憲,肅川府流三千里定配罪人李昌會·朴元陽·方孝涵,順安縣流三千里定配罪人尹宖善,永柔縣流三千里定配罪人趙雲漢,咸鏡道文川郡竄配又永不敍用罪人鄭顯德,安邊府流三千里定配罪人方孝隣,黃海道谷山府減等定配,又五年禁錮罪人金斗河,江原道春川府保安驛徒一年半定配罪人任泰準,淮陽府銀溪驛徒二年定配罪人金周鎭等,竝放送事,分付於各該道道臣之意,敢啓。傳曰,竄配以下,不無輕重之別,判堂就議廟堂,更爲草記。
李龍雨,以冊禮都監都提調意啓曰,敎命·竹冊·玉印,謹依禮曹啓下單子,今十三日內入,而敎命則令政院臨時稟旨安寶,何如?傳曰,允。
又以冊禮都監都提調意啓曰,本都監各房工役,今已告完,工匠竝皆放送之意,敢啓。傳曰,知道。
領府事李裕元箚曰,伏以臣於冊禮諸差備,何敢有辭免之計,而素患積祟,一倍添劇,擁衾呻囈,猝難蠢動,習儀只隔,末由趨參,其在事體,不得不據實仰暴,以冀恩諒。伏乞聖慈,燭臣情狀,將臣敦匠之銜及正使之任,亟行變通,至於藥院提擧,不宜一任瘝曠,亦命遞改,俾便公私,千萬幸甚。取進止。答曰,省箚具悉卿懇。愼節奉慮萬萬,一時之祟,自當勿藥,諸務何可遽解,習儀勿爲進去,卿其安心調理。仍傳曰,此批答遣史官傳諭。
乙亥二月初十日未時,上御熙政堂。入格儒生入侍時,同副承旨閔昌植,記事官李敎夏,記事官金弘集·沈相萬,以次進伏。生員尹定求,幼學洪鍾永·柳,生員李奎鵬,幼學鄭雲夏·趙秉鼎·具鳳書·成龍鎬·金道性·朴英壽·趙臣熙·李東宇·李載阮·李範臣·李裕宰·李起鍾·朴泳鈺·閔泳奎·崔命夏·權鍾淑,序立階下訖,上曰,史官分左右。昌植進前奏曰,入格儒生中,洪祐悳等十人,有身病,不得待令矣,待令儒生,使之陞堂奏職姓名乎?上可之。定求等,以次陞堂,奏職姓名,退立階下訖,昌植曰,使之頒賞行禮乎?上可之,頒賞行禮訖,昌植曰,儒生等使之退出乎?上曰,唯。仍命史官就座,又命退,承史以次退出。
上在昌德宮。停常參·經筵。
李龍雨啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,來十六日日次儒生殿講日次,而英陵忌辰祭齋戒相値,頉稟之意,敢啓。傳曰,知道。
備忘記,柔遠僉使李成,乶下僉使金庚勳,古豐山萬戶金鼎玄下直,各長弓一張,長箭一部,片箭一部,筒兒一箇賜給。
金大胤在外,代以鄭元夏爲假注書。
金炳翊啓曰,臣炳翊,今日王世子冊禮再度習儀進去下直之意,敢啓。傳曰,知道。
又啓曰,卽者吏曹郞廳來言,泰仁縣監李敏泰,當爲署經,而兩司前望未下,不得署經云,何以爲之?敢稟。傳曰,除署經。
李龍雨啓曰,明日傳香禮房承旨,當爲齋宿,左副承旨金炳翊,所當牌招,而拘於廳規,不得請牌,何以爲之?敢稟。傳曰,牌招。
金炳翊啓曰,今十九日王世子冊禮陳賀時,頒敎文當爲製進,藝文提學申應朝,待明朝牌招,使之製進,何如?傳曰,允。
兵曹,以趙羲復爲禁軍別將。
金炳翊,以吏曹言啓曰,文蔭武朝官竄配以下及士庶徒配以下,竝放,罪名一竝蕩滌事,命下矣。前郡守吳秉善·金斗河,前判官李周憲,以上方在禁錮中,前郡守吳秉善,方在罷職奪告身中,以上竝蕩滌之意,敢啓。傳曰,知道。
又以禮曹言啓曰,皇帝登極慶賀表式咨文,纔已出來,而以光緖元年書之矣。旣見公文,則同治年號,不宜仍舊爲稱,自今爲始,各樣文書,以光緖元年書之事,知委京外,而外官則文書到日爲始行用事,分付,何如?傳曰,允。
又以成均館大司成意啓曰,文廟守僕,依宗廟·社稷守僕例,試才抄擇,別單啓下事,曾有定式矣,守僕李羲燁汰去,代以生徒守僕試才抄擇,備三望受點次,別單書入之意,敢啓。傳曰,知道。
又以承文院言啓曰,今者新皇帝登極慶賀表式頒發咨及月前出來御名避寫咨,上年秋季統巡會哨緣由咨,本年春季統巡官派送咨,合四道回咨,竝按例撰出,騎撥下送灣府,傳給鳳城,轉致盛京·北京之地,何如?傳曰,允。
李龍雨,以義禁府言啓曰,濟州牧圍籬安置罪人崔益鉉放事,雖伏承卽速擧行之命,而聲討峻嚴,臺論方張,格例莫敢違越,成命之下,不得擧行之意,惶恐敢啓。傳曰,飭敎之下,豈可如是,卽速擧行。
又以訓鍊都監言啓曰,本局中軍具春喜,身病猝重,勢難察任,改差,何如?傳曰,允。
又以御營廳言啓曰,本廳騎士將閔泳益,身病甚重,勢難察任,改差,何如?傳曰,允。
金炳翊,以冊禮都監都提調意啓曰,敎命·竹冊·玉印封裹吉日時,令日官李秉洪推擇,則今月十三日辰時爲吉云,以此日時擧行之意,敢啓。傳曰,知道。
又以冊禮都監提調意啓曰,今日本都監再度習儀時,都提調正使,當爲進參,而方蒙由暇,不得擧行,何以爲之?敢稟。傳曰,今日習儀,以副使代行。
領府事李裕元箚曰,伏以臣猥陳病狀,乞解諸務,不惟不賜允兪,反紆曠絶之異數,命臣勿參習儀,俾便調理,仰戴洪造,極爲感惶,第臣所抱之證,已非時日可痊,且有目下情私之萬萬難冒者,縱不敢煩瀆宸聰,而莫重儀節,緣臣病故,其將闕其位次,以損事體,尤非臣義分之所敢安也。聖念雖軫於曲費,微諒尤悚於冒當,玆敢不避猥屑,仰干崇嚴,伏望聖上,亟遞臣諸差備及藥院之任,俾幸公私,不勝大願。取進止。答曰,省箚具悉卿懇。昨日之批已悉矣,雖有難冒之事,諸務不可臨時遞解,卿其深諒,切勿更辭。仍傳于李龍雨曰,此批答,遣史官傳諭。
上在昌德宮。停常參·經筵。
李龍雨啓曰,明日常參·經筵,取稟。傳曰,停。
李龍雨啓曰,大司憲·執義·掌令二員·持平二員未差,監察茶時之意,敢啓。傳曰,知道。
李龍雨啓曰,同副承旨閔昌植,今日不爲仕進,卽爲牌招,何如?傳曰,允。
備忘記,麟山僉使金亨喆下直,長弓一張,長箭一部,片箭一部,筒兒一箇賜給。
傳于閔昌植曰,禮房承旨馳詣社稷·宗廟·永寧殿·景慕宮,奉審摘奸以來。
注書李敎夏病,代以趙東萬爲假注書。
傳曰,啓字誤踏中官李用善,從重推考。
兵曹,以李鍾承爲訓鍊都監中軍。
兵曹,以李奎奭爲摠戎中軍。
傳于閔昌植曰,以諭以批,罄悉予至意,殆乎辭已竭矣,想卿宜有相感幡然之圖,而一日二日,尙此寥寥,愧誠禮之淺薄,慨遐志之膠固,招徠求助,何時不切,而顧予寡昧,學不能進德,治無以徯志,宵旰憧念于中,政須長德宿儒之常左右切磋啓沃,所以仰成於卿,渴望於卿,愈往愈摯者此也。況我元良誘掖敎導之方,最今急務,卿於是任,宜無可辭,初度已過,在卿延頸之忱,自倍餘人,而冊禮涓吉,又載邇,値此擧國同慶之會,予之凝竚翹誦,卿之愛戴蘄祝,尤當如何,春候近和,愼節亦當康復,望須趁期簉朝,一以賁飾晠典,一以匡濟時艱,庸副予側席惓惓之望事,遣史官傳諭于贊善。傳于閔昌植曰,頒敎文中,赦句添入。
閔昌植啓曰,頒敎文中赦句添入事,命下矣。某罪以下宥之乎?敢稟。傳曰,雜〈犯〉死罪以下竝宥。
又啓曰,頒敎文中赦句添入事,命下矣。藝文提學申應朝,旣在闕中,使之添入,何如?傳曰,允。
傳于閔昌植曰,右承旨·左副承旨許遞,前望單子入之。
傳于閔昌植曰,發遣吏郞,諸執事淸齋與否,摘奸以來。
閔昌植啓曰,行都承旨金炳始,行左承旨李喬翼,不爲仕進,右承旨·左副承旨未差,右副承旨李龍雨,須資出去,院中只有臣一人,伴直無人,右副承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,洪鍾軒·趙肅夏落點。
臺諫前望單子入之,大司諫李起鏞添書落點。
傳于閔昌植曰,輔德有闕之代,前望單子入之。
輔德前望單子入之,李起鏞添書落點,傳于閔昌植曰,臺諫有闕之代,前望單子入之。
閔昌植啓曰,明日傳香禮房承旨,當爲齋宿,新除授右承旨洪鍾軒,所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,副護軍單金炳翊,閔昌植,以奉常寺都提調·提調意啓曰,祭享所用春等中脯三百六十三貼,今二月十二日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
李龍雨,以訓鍊都監言啓曰,本局千摠白南益,身病猝重,勢難察任,改差,何如?傳曰,允。
又以義禁府言啓曰,濟州牧圍籬安置罪人崔益鉉放事,連伏承卽速擧行之命,而見今聲討峻嚴,臺論方張,格例莫越,成命之下,不得擧行之意,惶恐敢啓。傳曰,屢度申飭之下,豈敢如是,卽速擧行。
以司謁口傳下敎曰,崔益鉉放只草記,令政院各別嚴飭,卽速捧入。
又以義禁府言啓曰,濟州牧圍籬安置罪人崔益鉉放事,承傳啓下矣,全羅道濟州牧圍籬安置罪人崔益鉉,撤去圍籬後放送事,分付該道道臣之意,敢啓。傳曰,知道。
又以義禁府言啓曰,以本府草記,全羅道益山郡竄配罪人金善柱等四十七人,竝放送事,命下矣。臣景夏,就議于左議政李最應,右議政金炳國,更爲區別輕重以入之意,敢啓。傳曰,知道。
又以義禁府言啓曰,全羅道益山郡竄配罪人金善柱,流三千里定配罪人李源興·金復容·李建栻·李選鎔,珍山郡流三千里定配罪人徐圭淳·柳相吉·李寅翼,錦山郡流三千里定配罪人李秀殷·姜文永,咸悅縣流三千里定配罪人趙龜鎬·郭文永,礪山府流三千里定配罪人李鍾懿·趙存億,定配罪人鄭宗鈗,萬頃縣流三千里定配罪人柳冀天,茂朱府流三千里定配罪人鄭翼永·許稷,沃溝縣流三千里定配罪人金亮淵,龍安縣流三千里定配罪人李裕烈·金商吉·崔悳峻,金溝縣流三千里定配罪人方漢豐,慶尙道昌原府竄配罪人安時協,聞慶縣流三千里定配罪人姜奎馨,流三千里定配又永不敍用罪人朴珪熙,豐基郡流三千里定配罪人吳德泳,尙州牧流三千里定配罪人李奎應·蔡奎鳳,平安道中和府竄配罪人李淳翼,流三千里定配罪人趙奭熙,流三千里定配又十年禁錮罪人李周憲,肅川府流三千里定配罪人李昌會·朴元陽·方孝涵,順安縣流三千里定配罪人尹宖善,咸鏡道安邊府流三千里定配罪人方孝隣,江原道春川府保安驛徒一年半定配罪人任泰準,淮陽府銀溪驛徒二年定配罪人金周鎭等,竝放送事,分付於各該道道臣,咸鏡道文川郡竄配又永不敍用罪人鄭顯德,平安道中和府流三千里定配罪人金世鎬,慶尙道東萊府卽其地定配罪人安東晙,黃海道谷山府減等定配又五年禁錮罪人金斗河,全羅道高山縣流三千里定配罪人趙台顯,茂朱府流三千里定配罪人李晩運,平安道永柔縣流三千里定配罪人趙雲漢,全羅道珍山郡流三千里定配罪人蔡東健等,竝置仍秩,何如?傳曰,允。
又以刑曹言啓曰,承傳定配罪人中康津金召明,碧潼尹湙,晉州朴珪弘,鏡城安聖直,甲山曺秉昌,放字書下矣,謹依書下,竝卽放送事,分付各該道臣之意,敢啓。傳曰,知道。
行大護軍李根弼疏曰,伏以惟天惟祖宗,眷佑我邦家,我世子宮冊禮將擧,百祿鼎臻,八域延頸,此誠萬億年無疆之休,臣民慶忭,曷有其極?仍伏念臣之見帶政府有司之任,不比汗漫職事,政府何等重地,廟謨何等劇務,而如臣謭劣,如臣空疎,初不近似於參聞承佐之責,矧臣稟受至薄,疾病相仍,老不至篤,而衰朽昏聵,有甚於篤老之人,重以風痰所祟,形證委苦,多在鄕廬,刀圭爲命,而邇來賓對之筵,種種以在外懸頉者,非徒任非其人,竝與其任而便闕一員,虛縻蹲冒,萬萬悚恧,玆敢略具短牘,摭實控懇,欲望聖慈,特垂諒察,亟許遞改,俾安私分,千萬至祝,臣無任云云。答曰,省疏具悉。所請依施。
上在昌德宮。停常參·經筵。
金炳始啓曰,明日常參·經筵,取稟。傳曰,停。
李龍雨啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于洪鍾軒曰,傳香承旨,馳詣受香諸處,奉審摘奸以來。
李龍雨啓曰,前望修正何等審愼,而昨日承旨前望,有所錯誤,致勤下詢,事極未安。當該吏曹堂上,不可無警,推考,何如?傳曰,允。
以司謁口傳下敎曰,世子傅·賓客·春桂坊·都監都提調以下,當賜饌矣,留待。
傳于閔昌植曰,今番試射放,試射則當親臨,試放則明日北營先爲設行,都統使·兵判進去監試,以武衛郞廳兵曹一軍色郞廳爲參試官,一中以上,修正別單以入事,分付武衛所及兵曹,入格軍兵則試射日頒賞次,待令事,分付。
金永濟奉命在外,代以盧德龍爲假注書。
閔昌植,以吏曹言啓曰,今此景慕宮望祭大祝前修撰尹升求,時無職名,令該曹口傳付軍職,何如?傳曰,允。
又以吏曹言啓曰,文蔭武朝官竄配以下及士庶徒配以下竝放,罪名一竝蕩滌事,命下矣。前承旨李淳翼·金善柱,前牧使鄭翼永·尹宖善,前府使吳德泳·柳相吉·柳冀天·姜奎馨·朴珪熙·李奎應·蔡奎鳳,前郡守金復容·李建栻·李鍾懿·李昌會,前掌令安時協,前謁者鄭宗鈗,前判官李周憲·任泰準,前縣令李源興·李選鎔,前縣監金亮淵·許稷·徐圭淳·李寅翼·李秀殷·姜文永·趙龜鎬·李裕烈·金商吉·崔悳峻·趙奭熙·方孝涵·金周鎭,前察訪方孝隣·方漢豐,以上方在被謫蒙放中,竝蕩滌之意,敢啓。傳曰,知道。
又以吏曹言啓曰,文蔭武朝官罪名一竝蕩滌事,命下矣。譴罷前監司金世鎬,永不敍用前府使鄭顯德,禁錮前郡守金斗河,日前奉承傳一體蕩滌草記蒙允,而方在定配未蒙放中,金世鎬·鄭顯德·金斗河罪名蕩滌,竝勿施之意,敢啓。傳曰,知道。
洪鍾軒,以冊禮都監提調意啓曰,今此冊禮時,竹冊文謄書玉印印出本,同爲粧貼二件,謹此封入之意,敢啓。傳曰,知道。
又以冊禮都監都提調意啓曰,敎命冊印,旣已內入,本都監堂郞,不爲仕進之意,敢啓。傳曰,知道。
閔昌植,以義禁府言啓曰,今此具格罪人在囚之時,時囚亦不可混處府中,時囚罪人玉景鍊,姑爲保放之意,敢啓。傳曰,知道。
又以義禁府言啓曰,保放罪人徐曾輔·李悳初等還囚照律,尹錫五·洪肯謨·李會英·朴寅羲·蔡東健·金箕瑞·崔志臣等,還囚議處以入,而竝仍爲保放之意,敢啓。傳曰,知道。
又以義禁府言啓曰,時囚罪人徐曾輔·李悳初等,係是贓賄流配,依法典竝不付功議以入之意,敢啓。傳曰,知道。義禁府啓目,粘連,向前崔志臣亦,訟決視賂,何其鄙也?任差姿賣,若是夥然,推諸所犯,宜置重法,以此照律,何如?判付啓依允。又啓目,粘連,向前尹錫五亦,貪鄙吝嗇,營營汲汲,莅任五載,流毒四境,以此照律,何如?判付啓依允。又啓目,粘連,向前李會英亦,來還穀豈是挪貸之物,牛皮隻銅,皆因射利而貿,加斂取剩,俱違經法,雜贖暗賂,尤係貪虐,以此照律,何如?判付啓依允。又啓目,粘連,向前朴寅羲還穀虛留,何不區劃,由吏加下,亦所當報,以此照律,何如?判付啓依允。又啓目,粘連,向前蔡東健亦,犯簿穀作,何不充給,支放錢餘,仍無歸屬,科賂任債,何若是多,義分廉防,隨而掃如,以此照律,何如?判付啓依允。又啓目,粘連,向前洪肯謨亦,軍木之掩置裁減,不有朝令,還穀之挪貸無分,是何糴法,前後獵取,罔非無名,許多鄙瑣,皆是不法,以此照律,何如?判付啓依允。又啓目,粘連,向前金箕瑞亦,任賂〈則〉齋任·鄕任·差面任而不遺,訟賂則畓訟·債訟·頃軍訟而皆有,以若貪饕,宜有重勘,以此照律,何如?判付啓依允。又啓目,粘連,寶城前前郡守李悳初矣,本府議啓內,差任決訟,惟賂是視,貪鄙許多,宜有當勘,以此照律,罪杖一百收贖,而流三千里定配,以其年七十三,依律文收贖,只告身盡行追奪,私罪。奉敎依允。又啓目,粘連,殷山前前縣監徐曾輔矣,本府議啓內,儒鄕名帖之貨賂,預下添料之淸錢,俱係貪汚,焉逭重勘?以此照律,罪杖一百牧贖,告身盡行追奪,流三千里定配,私罪。奉敎依允。
上在昌德宮。停常參·經筵。
自申時至人定,灑雨下雨,測雨器水深七分。
洪鍾軒啓曰,明日常參·經筵,取稟。傳曰,停。
閔昌植啓曰,大司憲·執義·掌令二員·持平二員未差,監察茶時之意,敢啓。傳曰,知道。
洪鍾軒啓曰,右副承旨李龍雨,今日不爲仕進,卽爲牌招,何如?傳曰,允。
阿山萬戶金鍾默下直,長弓一張,長箭一部,片箭一部,筒兒一箇賜給。
洪鍾軒啓曰,興完君回甲日,祠版遣承旨致祭事,命下矣。何承旨進去乎?敢稟。傳曰,都承旨進去。
洪鍾軒啓曰,左議政回甲日,遣承旨宣醞事,命下矣。何承旨進去乎?敢稟。傳曰,都承旨進去。
傳于洪鍾軒曰,禮房承旨,馳詣宗廟·景慕宮,奉審摘奸以來。
傳于閔昌植曰,明日春到記親臨矣,處所仁政殿爲之,右承旨馳往泮宮,今日夕食堂收取以來。
傳于閔昌植曰,濟州御乘馬進上時牧使李熙忠,內下筒箇一部賜給,色吏等依判下施賞。
傳于閔昌植曰,禁將有闕之代,御將梁憲洙除授。
傳于閔昌植曰,御將有闕之代,右參贊閔奎鎬除授。
議政府,禁衛大將梁憲洙,御營大將閔奎鎬。
兵曹,禁衛大將單梁憲洙,御營大將單閔奎鎬。
兵曹,知三軍府事單閔奎鎬。
洪鍾軒啓曰,新除授禁衛大將梁憲洙,御營大將閔奎鎬,竝卽牌招,傳授命召,何如?傳曰,允。
傳于洪鍾軒曰,藥院提調許遞,前望單子入之。
傳于閔昌植曰,呈告弘文提學許遞,前望單子入之。
弘文提學前望單子入之,李源命落點。
以司謁口傳下敎曰,左議政回甲不遠,宴需錢五千兩,米三十石,粘米十五石,眞末五斗,淸蜜五斗,眞油五斗,卽爲輸送事,分付該曹。
閔昌植啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,副護軍徐相翊,副司果吳麟泳·朴海淳·金永穆。
兵曹口傳政事,副司果單尹升求。
洪鍾軒啓曰,御營大將閔奎鎬牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,御營大將閔奎鎬再牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,將兵重任,豈可如是違牌?從重推考,更爲牌招。
以右副承旨李龍雨牌不進罷職傳旨,傳于洪鍾軒曰,只推。
傳于洪鍾軒曰,明日出宮門路,以協陽門爲之。
洪鍾軒,以宗親府言啓曰,明日,卽天漢殿望奉審日次,臣敦應,進詣擧行之意,敢啓。傳曰,知道。
又以吏曹言啓曰,卽接通禮院牒報,則以爲,明日親臨仁政殿,春到記儒生試取敎是時,左右通禮,不可不備,而左通禮尹時榮,右通禮洪敬燮,竝合三呈旬,無以備員,卽速變通,以爲及時擧行之地云。左通禮尹時榮,右通禮洪敬燮,竝改差,其代,口傳備擬以入之意,敢啓。傳曰,知道。
吏曹口傳政事,以姜文馨爲左通禮,以朴容大爲右通禮。
洪鍾軒,以禮曹言啓曰,大年號,以光緖元年書之事,纔已頒示京外矣。今二月十九日冊禮賀箋頭辭中,大年號改付標以入,待啓下當爲行會,而外道箋文已封發處,則勢無以及期知委,年號雖爲相左,勿拘捧入,何如?傳曰,允。
又以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以義禁府言啓曰,今此具格罪人在囚之時,時囚亦不可混處府中,時囚罪人宋祥淳,姑爲保放之意,敢啓。傳曰,知道。
又以義禁府言啓曰,保放罪人尹錫五·洪肯謨·李會英·朴寅羲·蔡東健·金箕瑞·崔志臣等,還囚照律以入,而竝仍爲保放之意,敢啓。傳曰,知道。
又以義禁府言啓曰,時囚罪人尹錫五·洪肯謨·李會英·朴寅羲·蔡東健·金箕瑞·崔志臣等,係是贓賄流配,依法典,竝不付功議以入之意,敢啓。傳曰,知道。
又以義禁府言啓曰,時囚罪人徐曾輔,杖一百流三千里定配,照律公事,判付內依允矣。徐曾輔,杖一百收贖,告身盡行追奪,全羅道錦山郡流三千里定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人洪肯謨·尹錫五·金箕瑞·李會英·朴寅羲·蔡東健等,杖一百流三千里定配,照律公事,判付內依允矣。洪肯謨·尹錫五·金箕瑞·李會英·朴寅羲·蔡東健等,各杖一百收贖,告身盡行追奪,洪肯謨全羅道珍山郡,尹錫五平安道中和府,金箕瑞咸鏡道安邊府,李會英全羅道咸悅縣,朴寅羲平安道孟山縣,竝流三千里定配,而以議啓內辭意,具罪目,依例發遣府書吏·羅將,押送于各其配所,蔡東健流三千里,當定配所以入,而前以他罪,方在全羅道珍山郡流三千里定配中,以前罪目,添書今番罪目,依例發遣府都事,還發配所,何如?傳曰,允。
義禁府啓目,粘連,鏡城前前判官朴寅羲矣,本府議啓內,還穀虛留,何不區劃,由吏加下,亦所當報,以此照律,罪杖一百收贖,告身盡行〈追奪〉,流三千里定配,私罪。奉敎依允。又照目,粘連,郭山前郡守崔志臣矣,本府議啓內,訟決視賂,何其鄙也,任差恣賣,若是夥然,推諸所犯,宜置重法,以此照律,罪杖一百收贖,而流三千里定配,以其年七十三,依律文收贖,只告身盡行追奪,私罪。奉敎依允。又照目,粘連,善山前府使洪肯謨矣,本府議啓內,軍木之掩置裁減,不有朝令,還穀之挪貸無分,是何糴法,前後獵取,罔非無名,許多鄙瑣,皆是不法,以此照律,罪杖一百收贖,告身盡行追奪,流三千里定配,私罪。奉敎依允。又照目,粘連,前統制使蔡東健矣,本府議啓內,記簿穀作,何不充給,支放錢餘,仍無歸屬,科賂任債,何若是多,義則廉防,隨而掃如,以此照律,罪杖一百收贖,告身盡行追奪,流三千里定配,私罪。奉敎依允。又照目,粘連,昌原前府使尹錫五矣,本府議啓內,貪鄙吝嗇,營營汲汲,莅任五載,流毒四境,以此照律,罪杖一百收贖,告身盡行追奪,流三千里定配,私罪。奉敎依允。又照目,粘連,雲峰前前縣監金箕瑞矣,本府議啓內,任賂則齋任·鄕任·差面任而不遺,訟賂則畓訟·債訟·頉軍訟而皆有,以若貪饕,宜有重勘,以此照律,罪杖一百收贖,告身盡行追奪,流三千里定配,私罪。奉敎依允。又照目,粘連,泗川前縣監李會英矣,本府議啓內,下米還穀,豈是挪貸之物,牛皮隻銅,皆因財利而貿,加斂取剩,俱違經法,雜贖暗賂,尤係貪虐,以此照律,罪杖一百收贖,告身盡行追奪,流三千里定配,私罪。奉敎依允。
贊善任憲晦疏曰,伏以臣於昨冬,伏奉明春元良初度時簉朝之命,而臣病伏田間,形格勢禁,罔克及期進身而利見,臣不勝惶恐,間嘗陳章,乞伏逋慢之罪。玆者守土之臣,臨宣聖批,不惟不誅,十行諄諄,反若家人父子間相語者,臣雙擎拜稽,感極涕零。又伏承承政院前月二十七日成貼有旨,以冊禮不遠,令臣乘馹上來者,臣聞命驚懍,益不知措躬之所也。噫,千萬醜差之小臣,本不合充數於宮僚,前已仰陳無餘矣,今不必更事覼縷,以瀆宸嚴。第臣實非潔身長往者流,當此慶會,延頸一念,炳然如丹,自有不命猶承之義,而況諭旨之懇惻,又迥出尋常者乎?臣之前後自列,固不敢一毫飾詐,而在今日而圖便己私,其可曰,秉彝中物乎?冒沒膺命,粗伸義分,仍參盛禮,獲瞻睿質,實臣至願,且盡露瘢釁,以俟聖明,親見其不肖,然後棄之,亦可也。惟是廉義維之於前,疾病拘之於後,且其疾病之劇,不啻倍蓰於昨冬,寢啖俱廢,心骨交鑠,長時昏倒,晷刻難保,以若形證,萬萬無蠢動之計,臣之隘蹙煎灼,寧欲速化而無知也,苟非然者,其仰副今春簉朝之聖敎,亦已久矣,尙何待於再命,有若索價邀寵者然哉。臣雖淟涊,亦何敢爲此也?臣每於收召之下,輒陳病狀,極知猥越,號籲之辭,不敢不以實。伏願殿下,特垂哀憐,收還成命,俾臣得免負罪於泉壤,千萬幸甚。至於恩賜米肉,以祖宗朝優老故事爲敎,使之安心領受,是亦豈臣之所敢聞也。臣固當辭之又辭,以必承財處爲度,而顧聖念隆篤,若斯其至,有難一切牢讓,不獲已恭承恩命,彌增惶愧已矣,臣無任云云。答曰,省疏具悉卿懇。卿必上來於冊禮前,故企望之際,忽見如是巽章,是豈所望哉。日前之敦諭,又已悉矣,卿必參於慶會,然後可謂愛戴之心,予又爲喜,何不諒之乎?卽卽來參,以副切急至意,深望深望。仍傳于洪鍾軒曰,此批答,遣地方官傳諭。
上在昌德宮。停常參·經筵。
藥房副提調金炳始啓曰,伏未審日間,聖體若何,寢睡·水刺之節,何如?臣率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知悉。王大妃殿進御加減歸脾湯,自後日次停止事,榻前下敎。
金炳始啓曰,明日常參·經筵,取稟。傳曰,停。
李龍雨啓曰,大司憲·執義·掌令二員,持平二員未差,監察茶時之意,敢啓。傳曰,知道。
議政府郞廳來言,今日賓廳日次,而殿座相値,不得來會云矣,敢啓。傳曰,知道。
傳于洪鍾軒曰,禮房承旨,馳詣受香所,奉審摘奸以來。
內醫院提調前望單子入之,金世均落點。
趙肅夏啓曰,御營大將閔奎鎬三牌不進推考傳旨,今方捧入,而命召傳授,一時爲急,如是違牌,事甚未安。卽爲牌招,何如?傳曰,申飭之下,終不承膺,是何道理?記過待令。
傳于趙肅夏曰,御營大將閔奎鎬,記過分揀,傳授命召。
傳于金炳始曰,領中樞府事李裕元,復拜相職。
金炳始啓曰,領中樞府事李裕元,復拜相職事,命下矣。政官牌招,開政下批,何如?傳曰,允。
有政。吏批,行判書金在顯,參判南廷益,竝牌招不進,參議閔泳穆進,右承旨洪鍾軒進。啓曰,判書金在顯,參判南廷益,竝牌招不進,小臣獨政未安,何以爲之?敢稟。傳曰,只出緊任。
領議政單李裕元,復拜相職事傳敎。
世子師單領議政李裕元。
閔昌植,以兵批言啓曰,領中樞今方有闕矣。依例從座目,判中樞洪淳穆陞付之意,敢啓。傳曰,知道。
又以兵批〈言〉啓曰,前僉使朴元陽,前五衛將趙存億,方在被謫蒙放中,蕩滌之意,敢啓。傳曰,知道。
兵批,行判書李載元病,參判李珪永病,參議金震休病,參知張時杓進,左副承旨趙肅夏進。以李義植爲大興僉使,領府事洪淳穆,同知單洪性源,僉知加設單李載先,大護軍池弘寬,護軍朴來萬·李祉秀·吳致永,副護軍金聲根·趙秉鎬·李淳翼·金善柱·吳德永·金亮淵·許稷·具然泓·柳相吉·柳翼天·李奎應·趙存億·方孝涵·洪昇厚,副司直洪萬植·白義行·李東榮·徐胄淳·洪永禹·黃益秀·趙時植·洪炳一,副司果尹致聃·黃耆淵·洪鍾運·李衡奎。
傳于李喬翼曰,今玆復授卿元輔之職,予意豈徒然哉?向日許副,特以禮待之地,難孤卿苦懇者也。予之所倚毗,固無間於往日今日。而卿之所擔夯,或有異於居位去位。故期欲致卿而任卿者,誠以國計民憂之可虞非一,而將藉卿老成而仰成焉耳。且冊儲隔日,惟師之任,待卿而備,以卿惓惓愛戴,宜其卽起膺命,與予同慶。玆宣敷心之諭,臨軒而竢之事,遣左承旨,傳諭于領議政,仍與偕來。
金炳始啓曰,領議政李裕元敦諭,遣左承旨傳諭,仍與偕來事,命下矣。行左承旨李喬翼,卽爲牌招,何如?傳曰,允。
傳于趙肅夏曰,軍器提調,都統使例兼單付事,分付銓曹。
行左承旨李喬翼書啓,臣於本月十五日二更量,敬奉聖諭,馳往傳諭于西部養生坊倉洞契議政府領議政李裕元所住處,則以爲,臣曩於中書之任,求解而未卽解,俟罪而不加罪,屢犯天威,睯不知變,以單以疏,竟蒙恩諒,還守本分,若籠禽之放藪,池魚之縱壑,感戴洪造,期畢餘生。千萬不自意,重拜之命,又及於鞶褫之餘,十行溫諭,字字鄭重,仍遣承宣,命與階來,臣五內失守,四體靡措。噫。元輔是何等職也,臣是何如人也,而朝改暮除,不少難愼,寵命三錫,及於一身,恩旨之褻越,固無可言,而獨不念人不稱官,官以人卑乎?始臣一辭而請退者,爲官之重也,今臣硬執而難進者,亦爲官之重也。臣何敢有命輒膺,全忘其身之陋,而壞損廉防也哉?倉卒附對,難以縷悉,謹當冒入文字,庸暴肝血之懇。近侍之臣,陋地相隨,極爲悚惶,亟命召還云矣。臣旣承偕來之命,故姑爲仍留之意,敢啓。傳曰,知道。
傳于李喬翼曰,春到記講居首略進士崔在澈,製述賦居首三下生員李奎鵬,竝直赴殿試,講之次略幼學方夏鎭等八人,製述之次草三下生員吳炳文,竝直赴會試,講之次略幼學李鍾華,製述之次次上進士吳聖默等二人,竝給二分,講之次略幼學金震祐等七人,製述之次次上進士成奎永等二人,竝給一分,講之次略生員金龍煥等九人,製述之次次上生員李憲應等四人,各奎章全韻一件賜給。
傳于金炳始曰,入格儒生明日待令。
洪鍾軒,以議政府言啓曰,舟橋堂上有闕之代,右參贊閔奎鎬差下,使之察任,何如?傳曰,允。
又以議政府言啓曰,全羅道羅州黑山島漂到大國人五名,入接弘濟院後,使本府公事官及譯官,詳細問情,別單書入。而今此漂人,皆願速歸,留一宿發送,何如?傳曰,允。
又以禮曹言啓曰,世子宮供上及諸道所封方物物膳,已爲磨鍊啓下矣。京畿所封日下雉鮮供上,自冊禮日爲始,封進事,分付,何如?傳曰,允。
又以禮曹言啓曰,卽接宗廟署所報,則明日三日製試取時,本署官員,俱爲觀光云矣。依定式本曹正郞吳仁泰,假官差送,以爲代直後赴試之地,何如?傳曰,允。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以兵曹言啓曰,卽接西所衛將李愇沼牒報,則本所字內明禮門前北邊小松一株,因風顚仆云。令該所依例斫去之意,敢啓。傳曰,知道。
又以兵曹言啓曰,謹依下敎,侍衛軍兵等處,別饒次分給之意,敢啓。傳曰,知道。
又以訓鍊都監言啓曰,謹依下敎,侍衛與排立將官·將校·軍兵等處,別饒次分給之意,敢啓。傳曰,知道。
又以禁衛營言啓曰,謹依下敎,侍衛與排立軍兵等處,別饒次分給之意,敢啓。傳曰,知道。
又以御營廳言啓曰,謹依下敎,侍衛·本廳軍兵等處,別饒次分給之意,敢啓。傳曰,知道。
又以義禁〈府〉言啓曰,明日三日製,通方外爲之時,本府都事皆爲赴擧,只有武都事一員,當直入直,而本府公事·回公都事,無以推移,假都事二員,令該曹口傳差出,以爲擧行之地,何如?傳曰,允。
左議政李最應箚曰,伏以,臣昨伏見口傳下敎者,以臣回甲不遠,有宴需令該曹輸送之命,臣不勝惶懼榮感之極。第伏念彼勅我使之迎送往來,在於當前,而度支枵然,百用俱絀,此時尤非恩賜若是蕃庶之時也。玆敢略具短章,仰暴微腔。伏願殿下,亟賜收還,俾安私分,千萬懇祝之至。取進止。答曰,省箚具悉卿懇。回甲自別於他日,則豈可無宴需輸送乎?卿其勿辭,安心領受。仍傳于閔昌植曰,此批答遣史官傳諭。
大護軍李源命疏曰,伏以,臣卽者受點於到記殿講考官,固當竭蹶趨承,而第臣於昨年,猥叨試役,罪著僨誤,情蹤之惶蹙,前疏已罄陳,今不敢復申,而追訟愆尤,久益慙悚。從此試席一步,便成艮限之莫越者,廉防不宜放倒,情勢決難冒膺,玆敢短章控實。伏乞聖明,俯垂鑑諒,亟賜變通,以幸公私,不勝至祝。臣無任云云。答曰,省疏具悉。往事何必爲引?卿其勿辭考講。
乙亥二月十五日辰時上詣仁政殿。春到記儒生分製講試取入侍時,行都承旨金炳始,行左承旨李喬翼,右承旨洪鍾軒,左副承旨趙肅夏,右副承旨李龍雨,同副承旨閔昌植,假注書鄭元夏·趙東萬,記事官金弘集·沈相萬,檢校直提學閔奎鎬·趙寧夏,檢校直閣金永壽·閔泳穆·李鎬翼·姜,直閣尹用求,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李鎬俊,副提調金炳始,進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,詣仁政殿,降輿陞座。炳始進前奏曰,侍衛從陞人中,有試官蒙點人,使之下去,一體行禮乎?上可之。讀券官右議政金炳國,行上護軍金世均,行護軍鄭順朝,對讀官吏曹參議閔泳穆,行副護軍趙濟華,副司果朴鳳彬·金永穆,文學韓章錫,副司果朴周陽,考官知宗正卿李承輔,行大護軍李源命,行護軍金炳淵,參考官大司成洪淳學,行副護軍鄭煥翼,副司直閔種默·申錫淵,行四拜禮,入就位。炳國進前奏曰,風日甚寒,聖體,若何?上曰,一樣矣。炳國曰,寢睡·水刺之節,何如?上曰,一樣矣。炳國曰,大王大妃殿氣候,何如?上曰,一樣矣。炳國曰,王大妃殿氣候,何如?上曰,一樣矣。炳國曰,大妃殿氣候,何如?上曰,一樣矣。炳國曰,中宮殿氣候,何如?上曰,安順矣。炳國曰,王世子氣候,何如?上曰,太平矣。上曰,夜間風雨,大是乖宜,今日則夬晴不至甚寒也。炳國曰,當春則每多風雨之時矣。仍奏曰,俄伏見傳敎下者,宿德元輔,復入中書矣。朝野想望之餘,已是萬幸,而臣則僚相之間也,尤不勝欣喜。上曰,領相之復入中書,尙云晩矣。予方以是爲喜,其在僚相之地,尤當欣幸也。炳國曰,果切欣幸矣。炳始曰,儒生今方入場矣,出標信開布城乎?上可之。炳始讀奏入門單子。上命書題賦與民同樂,限申時。世均跪書讀奏訖,章錫·周陽,捧出懸題,昌植奉進講冊望單子。上落點于周易。承輔曰,大文爲之乎?抽籤爲之乎?上曰,雖大文爲之,各別善考,可也。炳國曰,風勢尙此未定,殿內稍冷,移時殿座,恐有妨於節宣之方,故敢此仰達矣。上曰,方欲入小次矣。炳始稟呈券儒生次次出送。傳曰,侍衛與排立軍兵,令各其營,別饒次分給。炳始稟考試又稟取幾人。命取十人。炳始稟科次。上出次命科次。周陽讀奏第一張二句。上曰,止之。炳國曰,書等何以爲之乎?上曰,第一張書正字三下,第二張書草三下,其餘書次上。炳國書等訖。上命坼封。炳始坼封讀奏訖。傳曰,明日三日製,通方外爲之,試紙用大好紙,弘文提學待明朝牌招。上命大臣先退。傳曰,考官李承輔命官爲之。傳曰,還宮當自內爲之矣,該房知悉。上降座還內,諸臣以次退出。
上在昌德宮。停常參·經筵。
金炳始啓曰,明日常參·經筵,取稟。傳曰,停。
李龍雨啓曰,大司憲·執義·掌令二員,持平二員未差,監察茶時之意,敢啓。傳曰,知道。
備忘記,楊州牧使李熙準,順天營將具永植下直,各長弓一張,長箭一部,片箭一部,筒兒一箇賜給。
金炳始啓曰,臣炳始,今日興完君祠版致祭進去,下直之意,敢啓。傳曰,知道。
傳于洪鍾軒曰,今日興完君回甲,旣爲致祭矣。有此科聲,事非偶然,直赴李載完賜樂。
傳于李喬翼曰,入格儒生入侍。
傳于李喬翼曰,武士試射日字,待下敎事,已有下敎矣,皆令明日來待,當以親臨矣。只應射人具戎服待令,旣非大殿座,侍衛及繖扇置之,承旨試官入侍事,分付。
傳于李喬翼曰,明日試射時試官,都統使·禁御將·入直閣臣·玉堂各一員·武衛從事官及三營武從事官爲之。
傳于李喬翼曰,右承旨持此御題,與弘文提學,偕往泮宮,試取以來。
李喬翼啓曰,右承旨持此御題,與弘文提學,偕往泮宮,試取以來事,命下矣。右承旨洪鍾軒,卽爲牌招,何如?傳曰,允。
洪鍾軒啓曰,弘文提學李源命,旣已承牌,藝文提學申應朝,一體牌招,同參考試,何如?傳曰,允。
行左承旨李喬翼書啓,臣於本月十六日午時量,敬奉聖批,更爲傳諭于議政府領議政李裕元所住處,則以爲,臣幸賴聖明熏沐洗濯,恩批遽下,慰藉踰分,責勵嚴重,且感且惶,靡所容措。臣焉敢不當辭而辭,甘犯負國之罪也?惟其已漬之衣,尙未澣曝,已朽之株,無望昭穌,有不可自廁於士君子之列。而値玆春宮初度之月,迺有冊禮涓吉之擧,授臣以太師之職,命臣以正使之任,俾臣周旋於祥雲瑞靄之中。臣雖復玷身名,厚受嗤點,遑恤私義於蹈舞之地哉?臣於是,他不暇顧,冒沒呈身,容俟時日,復申血懇,邇列之臣,陋地相守,極爲惶悶,亟命先爲召還云矣。臣旣承期於偕來之命。故姑爲仍留之意,敢啓。傳曰,知道。
傳于李喬翼曰,領相明日簉朝云,爲國事萬幸,偕來承旨還入,以安大臣之心。
傳于李喬翼曰,金吾堂上有闕之代,前望單子入之。
李喬翼啓曰,臣敬奉御題,與弘文提學李源命,偕往泮宮,三日製通方外儒生試取,則收券爲四百七十張矣,捧入之意,敢啓。傳曰,知道。
傳于李喬翼曰,三日製賦居首三下一幼學閔泳奎,之次三下二幼學李載完,竝直赴殿試,之次草三下幼學金炳應,直赴會試,之次次上幼學金思原等二人,竝給二分,之次次上幼學白亨權等二人,竝給一分,之次次上幼學李益應等三人,各奎章全韻一件賜給。傳于李喬翼曰,入格儒生明日待令。
玉堂前望單子入之,應敎金明鎭,副應敎趙秉弼,校理金晩植·李秀萬,副校理朴齊晠·金玉均,修撰朴海淳·朴周陽,副修撰洪永禹·閔種默落點。
閔昌植,以吏曹言啓曰,永懷園守奉官韓炳洙,以其身病,呈狀乞遞,改差,何如?傳曰,允。
又以吏曹言啓曰,慶尙都事黃起鴻,以其身病,呈狀乞進,改差,何如?傳曰,允。
李龍雨,以禁衛營言啓曰,本宮軍色從事官金明鎭,身病甚重,勢難察任,今姑改差,何如?傳曰,允。
又以禁衛營言啓曰,本營哨官金昌烈,身病猝重,勢難察任,改差,何如?傳曰,允。
領議政李裕元疏曰,伏以,人臣受爵而辭者不一,而上所以體下之道,各遂其情而已。於其辭以疾病,或可以强之,辭以匪才,亦可以强之,至於事關廉防,則有難靳其許,而未嘗不伸其情也。臣之前後情踪之難冒,義諦之必辭,若擔者之求卸,縛者之求解,懇懇不已者,祗爲重其廉防也。今此重授,又及於已遞之身,三數朔之內,謬恩無漸,以臣代臣,若將非臣莫可。噫。臣本常調下品,文質無當,上有邱山之施,下無絲毫之效。而以言乎爲人,則今日之臣,不過是前日之臣也,今日何異於前日,而前日之所辭,乃可受之於今日乎?不當受而受,是負心也,不當辭而辭,是負國也。其或有一於此,能行〈於〉世而立於朝者,臣未之聞也。傳曰,匹夫之志難奪,聖人之於匹夫,不强其所不可强,則臣敢不以聖人之不强,仰望於我殿下,無物不遂無事不燭之下也。參倚已熟,承膺無路,玆敢不避煩屑,冒瀆崇嚴。伏望聖慈,俯垂鑑諒,亟遞臣議政之銜,以重公器,以安私分焉。臣無任云云。答曰,省疏具悉卿懇。以卿後拜其相職,爲國事也。疏中以不當辭而辭,是負國爲言,卿必不負國,則豈可不爲卽日出膺乎?況今冊禮隔日,而師又爲之,卿其深諒,卽卽筵朝,以副企望之意。仍傳曰,此批答,偕來承旨,更爲傳諭,期於偕來。
左議政李最應箚曰,伏以,臣於昨日,冒陳血懇,及奉批旨,不惟不賜收還,反邀隆摯之溫諭,臣於是,尤不勝悚蹙之私矣。夫恩賜,異數也,曠典也。孰不榮耀感頌,而至於臣今日所蒙,卽前後罕有之殊寵至渥,決非私分所敢安也。玆庸忙具短牘,洊瀆崇嚴。伏乞聖明,俯垂鑑諒,特賜還收之恩焉。取進止。答曰,省箚具悉卿懇。昨日之批,悉告矣。何不深諒乎?然而苦懇,旣又如是,宴需不得已還收,卿其安心。仍傳曰,此批答遣史官傳諭。
右參贊閔奎鎬疏曰,伏以,臣空疎一白面耳,厚蒙我殿下濯磨之恩,淸貫峻秩,殆遍一身,揆分濫溢,不啻若江河之注盆盎,居恒懍惕,臨淵墜谷,不圖今夢因之外,是何非常之誤簡,至此値也?臣神遁精爽,不覺四體之靡措矣。夫世之當是任者,如非山西門戶,世熟鞱鈐,則必在帶礪之舊,肺腑之起者,誠以司命萬夫,干城一國,而不宜注意之虛除而夫夫可據也。噫,臣果有周勳旂常之紀乎,有漢威文籍之通乎?禁中頗·牧,尤非可稱,則臣之是任,祗見其榜樣不得,而不特書生談兵之爲可愧耳,揀非其材,則屋必傾,陶非其工,則器必窳,將非其人,則國必危,臣以一介外臣,有百不肖,無一可能,而遽受壁壘旌旗之任,則四方之嘲,只爲臣身招災而止,一軍之驚,其奈戎政之解體何哉?抗命之悚,罪積違牌,記過之嚴,義重受符,雖不得不一肅而退,以此諉之已出,萬萬非臣之哀情也。玆收驚魄,冒瀆宸嚴。伏乞聖慈,曲垂大專槃物之仁,亟收新除授職名,俾重器無玷,本分獲安,不勝至祝大願云云。答曰,省疏具悉。今此特除,非爲初創,已例亦多,故爲之者也。卿何如是?更勿固辭行公。
吏曹參判南廷益疏曰,伏以,王世子初度已過,冊禮在邇,歡聲協氣,洋溢區宇,仍伏念臣於銓銜,曾縻蔑效,今玆重叨,冞增惶恧,頃在周廬,遽蒙恩點,而大政臨開,元非俟駕之地,亦無循墻之暇,不得已隨卽趨肅,備員貳佐,因循蹲冒,至今數旬矣。臣素有痰痞之祟,兼苦注春之症,形脆肢痿,無以彈束,與其久瘝於不稱之職,徒滋悚蹙,不若疾聲於必呼之義,以冀恩思遞,故玆敢短章仰籲。伏乞聖慈,俯垂矜諒,亟賜鐫免,俾公私耦幸焉。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
趙肅夏啓曰,來二十一日朝參日次矣,敢稟。傳曰,停。
洪鍾軒啓曰,明日王世子冊禮,再明日陳賀相値,視事頉之意,敢啓。傳曰,知道。
又啓曰,來二十一日輪對日次矣,敢稟。傳曰,當次人受點,後日次待令。
李龍雨啓曰,大司憲·執義·掌令二員,持平二員未差,監察茶時之意,敢啓。傳曰,知道。
金炳始啓曰,臣炳始,今日左議政回甲宣醞進去,下直之意,敢啓。傳曰,知道。
傳于閔昌植曰,今日卽左議政回甲也,遣史官存問以來。
傳于洪鍾軒曰,領議政留待。
傳于洪鍾軒曰,領議政入侍。
傳于洪鍾軒曰,入格儒生入侍。
金吾堂上前望單子入之,判義禁金世均落點。
洪鍾軒啓曰,玉堂上下番俱空,事甚未安。新除授應敎金明鎭,副應敎趙秉弼,校理金晩植·李秀萬,副校理朴齊晠·金玉均,修撰朴海淳·朴周陽,副修撰洪永禹·閔種默,竝卽牌招,推移入直,何如?傳曰,允。
傳于趙肅夏曰,待敎李載兢陞六。
傳于趙肅夏曰,原任待敎李載兢,檢校差下。
兵曹口傳政事,副司果單李載兢。
洪鍾軒,以奎章閣言啓曰,原任待敎李載兢,檢校差下事,命下矣。卽爲牌招察任,何如?傳曰,允。
傳于洪鍾軒曰,兼說書有闕之代,前望單子入之。
兼說書前望單子入之,沈相學落點。
傳于趙肅夏曰,入直將官·將校·武士試射未畢試,二十日北營爲之,都統〈使〉·禁將進去監試,三營武從事官,參試官爲之,頒賞待下敎。
洪鍾軒,以議政府言啓曰,賀儀隔日,侍從未付軍職人,令該曹口傳付軍職,使之參班,何如?傳曰,允。
傳于洪鍾軒曰,卿宰·侍從臣·牧府使中罷削人,竝敍用,令該曹口傳付軍職,使之入參慶禮。
傳于洪鍾軒曰,文侍從·武邊禦蔭·牧府使以上未付軍職人,一體付軍職。
傳于趙肅夏曰,明日出宮門路,以協陽門爲之。
兵曹口傳政事,副司直洪敬燮·尹時榮·李錫弘·申克休·趙東植·金泰煥·金德濟·李秉鶴·林俊養·金顯喆·玄弼濟·金來顯·韓圭覲·金秉喆,以上竝單付。
三軍府從事官單李濟善。
又以禮曹言啓曰,世子宮供上京畿所封日下雉鮮,自冊禮日爲始封進事,已爲啓下矣。日下雉鮮磨鍊,別單書入之意,敢啓。傳曰,知道。
又以內醫院都提調意啓曰,本院提調,例不得兼帶刑獄之官,而提調金世均,除拜判義禁矣。所帶判義禁,今姑許遞,何如?傳曰,允。
又以弘文館言啓曰,新除授校理金晩植,時在京畿楊根地,李秀萬,時在驪州地。經筵入番事緊,請斯速乘馹上來事,下諭,答曰,依啓。
趙肅夏,以武衛所言啓曰,本所軍兵大比較入格優等者,當爲付祿,而訓局中旬後,有付祿十八窠矣。就其中副護軍·副司直·副司果·副司正各一窠,合四窠,移付本所事,分付兵曹及訓局,何如?傳曰,允。
又以禁衛營言啓曰,本營中軍李邦鉉,身病甚重,勢難察任,今姑改差,何如?傳曰,允。
又以禁衛營言啓曰,本營千摠趙儀顯,身病猝重,勢難察任,改差,何如?傳曰,允。
又以義禁府言啓曰,今此具格罪人在囚之時,時囚不可混處府用,時囚罪人柳冀天,姑爲保放之意,敢啓。傳曰,知道。
右參贊閔奎鎬疏曰,伏以,臣猥控血懇,未格天孚,靑冥鐵鉞,由臣而輕,太乙鉤陳,由臣而疎,是豈臣巽避之衷情哉?退自循省,惶愧愈深,蓋臣平日,踪涉榮祿,戀係名利,凡官職之淸美者,有除輒受,則宜乎聖明之不諒,而一疏祈免,徒歸飾讓之科也。臣之前後兜攬,何莫非非分?第於見授之任,實有所大懼者,耕當于奴,織當于婢,軍旅之事,不可責之書生,臣之大懼者一也。人非衛·霍,地異鄧·竇,敦說詩禮,則一無所近似,折衝樽爼,則萬不及古人,未卜師中之貞吉,殆同覇上之兒戲,臣之大懼者二也。家世儒素,根孤植弱,立朝盈盛,兄管節度,弟司甲兵,人譏不來,鬼猜必至,臣之大懼者三也。今若憑藉已受之符,視作仍授之席,則眞個程不識之不直一文,而豈不使高大蔚笑,賦詩退虜耶?殿下於臣,旣拂拭之矣,又栽培之矣,恩至厚也,澤至渥也。今乃上褻國威,下玷戎權,以招道家之忌,以致負乘之寇,使臣懷懼於淸明之世,則恐累天地生成之仁,而且臣素抱貞疴,當此兌序,而闖肆委囈,試射有命,實無以蠢動,至於頉稟,而又奉飭敎之屢下,臣之罪於是焉滋大矣。伏乞聖慈,俯垂鑑諒,亟收推轂之儀,改命仗鉞之任,俾私分少安,公器無濫,仍治臣逋慢之罪,不勝大願。臣無任云云。答曰,省疏具悉。昨日之批已悉矣,勿爲更辭,事體之當然,而又爲陳疏,是豈道理乎?試役,卿其調理。
江原監司尹秉鼎疏曰,伏以,歲紀泰來,邦籙鼎臻,太祖朝誕降之朞重回,世子宮冊儲之儀將擧,此誠萬億年無疆之休也。臣與關東父老,北望遙祝,不勝懽忭蹈舞之至。臣伏念臣待罪東藩,已閱星霜于玆矣。匪才冒叨,報蔑涓埃,居常慙悚,若隕淵谷,卸免一念,未嘗食息已也,而荏苒時月,瓜期已及,治薄束裝,鞶遞是竢,千萬不自意廟堂啓稟,聖旨允可,特下姑仍之命,奬詡旣往,勉圖方來,殆若臣有嘉猷茂績,而迫於箇滿,未克盡究者然,臣聞命以還,惶霣愧恧,蓋不省所以自措也。二千石長吏,久於其官,西京所以致治也,然指良有司,非夫人而皆然也。苟於不勝其任者,强加策勵,求以歲計之餘,則鮮有不瘝官而敗事者矣。顧臣樗櫟之才,本自冗散,狗馬之齒,已非强壯,而兼以水土爲祟,風痰成痼,病與年邁,頹墮日甚,寄命於刀圭之間,凡大小事務,交於前,或神精昏瞀,而艱於覆校,或才識疎陋,而濡於裁決,以若庸品,擔玆重寄,僨誤之至,非朝伊夕,而彌縫牽補,幸免大何者,是豈始料所及哉?雖以廨役言之,經紀未趁其時,措劃未得其方,今旣周歲,尙遲竣功,雖緣力絀擧贏,戞戞其難,苟能早自退讓,以付能者,豈至若是遷就也哉?今若憑恃格外恩命,徊徨盤礴於已試蔑效之地,宜退而不進,則前日幸免大何者,終必不免,其於聖鑑之貽累,物議之嗤玷,何哉?且念澄淸之地,不宜貪榮,旬宣之任非爲養病,則左右商度,臣之可去決矣,玆敢略暴衷懇,仰瀆崇嚴。伏乞聖明,俯垂鑑諒,亟遞臣見任,回授可堪之人,以幸國事,以安私分,不勝大願。臣無任云云。答曰,省疏具悉。今審之特爲仍任,治績優異也,卿其勿辭,益勉藩宣之責。
乙亥二月十七日巳時,上御熙政堂。領議政入侍時,左副承旨趙肅夏,假注書趙東萬,記事官金弘集·沈相萬,領議政李裕元,以次進伏訖。上曰,史官分左右。裕元進前奏曰,近日日候,去益和暢,聖體,若何?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮冊禮隔日,欣忭萬萬,而世子宮諸節,連爲泰平乎?上曰,善爲遊嬉矣。裕元曰,臣於今日,以世子師肅拜,尤不勝慶祝之忱矣。上曰,他大臣孰不爲然,而至於領相之心,尤當自別。世子師間久不備,卿之膺此任,誠云晩矣。裕元曰,臣於世子師,則愛戴居先,不暇顧他,而至於中書之任,萬萬不敢承當。今番出膺,雖因慶會,不得容旋,將於禮成後,積誠更懇,冀蒙處分矣。上曰,卿之附奏他不暇顧云者,其言誠然,而且卿疏,以不當辭而辭,是負國爲言,卿不負國,則必不當辭,故予亦以是批之,又以此銘心,如或不當辭而辭,則得無近於負國乎?卿必以此銘心,毋至更辭也。裕元曰,伏承恩批,以此爲敎,臣之今日之出,卽不敢負國也,而必辭而辭,是當辭也。上曰,今番之事,亦不當辭而辭者也。上下相孚之地,豈可如是乎?裕元曰,臣今出肅,實是仰望於聖明,而仰望者亶在於早晩間特垂體諒,俾遂曲成之恩也。上曰,體諒之說,予不欲聞,其勿更提,俾予得安寢食,是所望也。裕元曰,前後以臣之去就,仰貽丙枕之不安,非止一再,早自永退,則臣之去就,不有槪於聖衷,而可以寢食安寧矣。上曰,向來大臣處義,誠過當矣。悖疏諸條,予已洞悉無餘,何足爲引乎?裕元曰,淵鑑雖盡洞燭,臣之情踪,安得不如是乎?仍奏曰,臣纔已貮極門肅拜,卽往春坊,承命入侍,下情歡忭之忱,尤爲無量矣。上曰,貮極門肅拜,誠罕有之事也。世子輔導之任,專恃於卿,見職尤不可辭也。裕元曰,輔導之責,安有時原任之間乎?上曰,諸大臣皆當輔導,曷若身居師保之職乎?裕元曰,聖心若不棄一介賤臣,則臣之成就,自有其日矣。上曰,廟務久爾積滯,而間頗如干裁處云矣。裕元曰,聞廟務姑無留滯者,而廟務非一人所可裁斷,僚相分勞,自昔然矣,不必首相然後爲之矣。上曰,時相雖掌廟務,當與首相相議,亦故事也。卿今出膺時任,予心尤爲充然矣。裕元曰,臣雖解任投散,豈無圖報之地乎?上曰,圖報之心果切當,旣欲圖報,則何可辭時任乎?裕元曰,圖報元不以去就有間矣。上曰,冊禮都監,今無他事乎?裕元曰,冊印內入後,更無他,方有儀軌之役矣。上曰,然矣。仍敎曰,正日當以公服行禮乎?裕元曰,然矣,服色甚稀貴矣。舊例陪冊,出仁政門外改服,而事多窒礙,故臣與副使相議,都監行禮後,將以公服擧行。上曰,儀節雖少殊,事勢不得不然矣。上曰,大臣旣爲世子師矣。且世子方欲出外遊嬉,使之出來相見好矣。仍命挾侍抱奉世子宮出來。裕元起立奉瞻。上曰,大臣試抱之也。裕元奉抱奏曰,睿姿儼然天成矣。上曰,初度盤,多有把弄,凡節頗夙,大臣久居師席,善爲輔導也。仍敎曰,今比所着,乃上衣也。裕元曰,此果上服,而別無華侈,只無令過暖好矣。挾侍抱奉世子宮,還入。上曰,大臣就座。仍命史官就座,次命大臣先退,又命承史以次退出。
乙亥二月十七日午時,上御熙政堂。入格儒生入侍時,左副承旨趙肅夏,假注書鄭元夏,記事官金弘集·沈相萬,以次進伏。幼學閔泳奎·李載完·金思原·金思轍·李益應等,以次序立階下訖。上曰,史官分左右。肅夏奏曰,入格儒生中金炳應等五人,有身病,不爲待令。今此待令儒生,使之陞堂奏職姓名乎?上可之。泳奎等,以次進前起伏,奏職姓名訖。肅夏奏曰,儒生使之頒賞行禮乎?上可之。儒生等行禮訖,上曰,儒生使之退出,而其中直赴二人,仍留。命承旨退出墨戲也。肅夏奏曰,招入院隷擧行乎?上可之。肅夏退立楹外,墨戲,泳奎等仍爲進退訖。上命泳奎等退出,仍命史官就座,又命承史以次退出。
上在昌德宮。停常參·經筵。
自辰時至申時,灑雨下雨,測雨器水深三分。
王世子冊禮還內後,藥房·內閣·政院·玉堂口傳問安。答曰,知道。
王世子冊禮後,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷二品以上·六曹堂上·奉朝賀單子問安。答曰,知道。
世子宮,宗親·儀賓·內閣·政院·玉堂·朝廷二品以上·六曹堂上·奉朝賀單子問安。答曰,知道。
李龍雨啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于金炳始曰,文蔭武自鄕上來參班人,在京時付祿,下去時,年六十以上人給鋪馬糧資事,分付吏·兵曹。
兵曹口傳政事,副護軍尹,副司果安時協,以上竝單付。
兵曹,以申桓爲禁衛中軍。
傳于金炳始曰,師·傅·貮師·賓客·春桂坊·都監都提調以下,當賜饌矣,留待。
傳于李龍雨曰,輕囚罪人爲先放釋。
李龍雨啓曰,臣龍雨,敬奉聖敎,馳往義禁府,取閱囚徒案,則時囚罪人徐奭輔·李純榮,係是重囚,申弘均,以陽德前縣監,勒取民錢,賣鄕賣任,吳憲秀,以高原郡守,行査作奸,京債冤徵,玉景鍊,以獒樹前察訪,差任捧賂,公錢乾沒,宋祥淳,以金泉前察訪,驛吏等處捧賂,馬匹改立時捧錢,爲四千餘兩,柳冀天,以泗川前前縣監,任賂訟債,贖罪捧賂,不可以輕囚論,竝仍囚,仍詣典獄署,取考囚徒案,則時囚罪人私奴文吉,以前陽德縣監申弘均家僮,勒奪民錢,徵納間嚴囚,故仍囚,其餘他錢不報,非理健訟,隱匿訟民,各司直囚罪人鄭仁元等十八名,係是輕囚,故竝依傳敎,放送之意,敢啓。傳曰,知道。
又啓曰,卽者義禁府都事來言,明日頒赦時,本府所管罪人等放未放,當爲分秩書入,而判義禁未差,次堂例不得擧行云,何以爲之,而判義禁未差之代,政官牌招,開政差出,何如?傳曰,前望單子入之。
金吾堂上前望單子入之,判義禁吳取善落點。
李龍雨啓曰,明日頒赦時,本府罪人等放未放,當爲分秩書入矣,新除授判義禁吳取善,卽爲牌招,何如?傳曰,允。
傳于洪鍾軒曰,冊禮時正副使·都監都提調·提調以下及春桂坊官員以下各差備等,別單書入。
傳于李龍雨曰,明日出宮門路,以協陽門爲之。
洪鍾軒,以冊禮都監都提調意啓曰,王世子冊禮儀軌事目,別單,書入之意,敢啓。傳曰,知道。
又以三軍府言啓曰,卽接訓鍊都監所報,則今二月十九日習陣,而陳賀相値,不得行操云矣,敢啓。傳曰,知道。
左副承旨趙肅夏疏曰,伏以,臣外祖領議政臣李裕元,方帶春秋館領事矣,臣兼帶修撰官之銜,其爲應避,典式攸在,玆敢短章控籲。伏乞聖明,俯垂鑑諒,亟令選部,照例遞改,以存公格,不勝幸甚,臣無任云云。省疏具悉。疏辭下該曹稟處。
世子宮敎命文。王若曰,繼大人照四方,建儲所以固本,有元良貞萬國,立嫡所以守祧,載稽禮彝,庸賁寶典,咨爾元子某,冑澈居正,睿表應祥,后稷卽有邰家,已兆於誕實匍匐之狀,文王之爲世子,蓋本乎生而明聖之姿,中某律吹銅,允叶靑史氏記,問若干衣尺,喜見朱芾斯皇,周成在襁褓之中,必須師保正事,庖羲著匕鬯之象,亶由蒙養聖功,肆惟三代之久安,莫如貮邸之早諭,緬九回繞樞之甲,慶會適符於今年,値初度懸弧之辰,慈情倍悅於是月,旣擧沐浴正名之禮,爰咨謳歌延頸之忱,玆命爾爲王世子,爾其保赤子之良知,履靑宮之正位,無違父母,惟仁孝通乎神明,當法祖宗,惟誠敬儼若天命,勗我家傳授之訓,四勿·九經,待端士輔翼之箴,三善一物,屛衣服器玩之侈,習與長化與成,遠便僻邪佞之言,喩諸德歸諸道,先自孔聖之孝經,朱子之小學,名言在玆,以至神堯曰文思,大舜曰溫恭,有爲若是,於戲,乾元得少陽之副,嚮五福於範疇,前星扶太極之尊,奠萬世於磐泰,故玆敎示,想宜知悉。王世子竹冊文。王若曰,重离繼明,普兆庶之絲望,貮極正位,益恢萬億之鞏基,式循典章,誕宣冊命,咨爾元子某,受天洪祚,爲國元良,祥叶虹流,符英廟降彩之歲,謨承燕翼,供慈殿繞〈膝〉之歡,海潤星輝,謳歌攸屬,龍姿日表,視聽不凡,雖於孩提嬉戲之時,可見藹然仁性,矧玆英睿岐嶷之質,蓋已儼如成人,猗尺衣日長若干,而瑤曆歲回初度,宗祧神人之有托,于予心其無憂乎?王家世嫡之是崇,惟國本亦已定矣,長子主器,按羲經震索之文,太史奉書,稽漢家豫建之策,是年也値聖朝甲紀,先業彌光,以禮則遵我家已行,懿典載擧,玆冊爾爲王世子,爾其祗膺丕禠,克懋宏圖,作善降之百祥,今天其命,好德本乎五福,先民有言,晨昏婉愉,孝莫先於繼述,春夏詩禮,學須至於光明,凡格致誠正修齊治平次第之工,宜知其職分所當性分所有,若堯·舜·禹·湯·文·武·周·孔相傳之法,必當乎人心惟危道心惟微,愼乃儉而玩好自祛,御以寬而便佞則遠,行而爲法,動而爲道,所擴充者良知良能,入則有保,出則有師,常聞見者正言正事,淵臨氷履,寧或忽於策詞,月恒日升,無不宜於茀祿,故玆敎示,想宜知悉。
乙亥二月十八日辰時,上詣仁政殿。王世子冊禮入侍時,行都承旨金炳始,行左承旨李喬翼,右承旨洪鍾軒,左副承旨趙肅夏,右副承旨李龍雨,同副承旨閔昌植,記事官沈相學·李敎夏,記事官金弘集·沈相萬,檢校直提學金輔鉉·李鎬俊·尹滋悳·閔奎鎬·李載冕·趙寧夏·趙慶鎬,檢校直閣金永壽·閔泳穆·李鎬翼·姜,直閣尹用求,檢校待敎李載兢,以次侍立。時至,通禮跪啓請外辦,上具冕服,乘輿出宣化門。藥房提調金世均,副提調金炳始,進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,詣仁政殿月臺,降輿。炳始進圭,上執圭陞座。肅夏奏曰,請出標信開作門,宗親·文武百官,使之入參,何如?上曰,以已下標信擧行也。贊儀唱鞠躬四拜興平身,都監都提調以下宗親·文武百官行四拜禮。引儀引使者以下,由東偏門入就位。贊儀唱鞠躬四拜興平身,使者以下行四拜禮,都監都提調以下,陞詣西向立。鍾軒進當座前,跪啓傳敎,由東門出,執事者對擧敎命冊印案,由正門從之。鍾軒降詣,執事者西向立,執事者擧案由正階西向立,都監都提調以下降復位。鍾軒稱有敎,贊儀唱跪,使者以下皆跪。鍾軒宣敎曰,冊立元子爲王世子,命卿等展禮宣訖。贊儀唱鞠躬四拜興平身,使者以下行四拜禮,執事者以敎命函,進傳鍾軒,鍾軒受之,以授正使,正使跪受置於案。鍾軒取冊函印綬,以次授正使如儀訖,鍾軒陞詣侍立。贊儀唱鞠躬四拜興平身,使者以下行四拜禮,執事者擧敎命冊印案,由正門出仁政門,各置于彩轝,鍾軒及都監都提調以下,使者以下陪行,至熙政堂,行禮如儀。贊儀唱鞠躬四拜興平身,宗親·文武百官行四拜禮,通禮跪啓禮畢。上命書傳敎曰,還宮門路,以仁和門爲之。上降座釋圭,炳始受圭,上乘輿至仁和門外,兵曹判書李載元稟放仗,肅夏請出標信解嚴,上還內,諸臣以次退出。
上在昌德宮。停常參·經筵。
洪鍾軒啓曰,明日常參·經筵,取稟。傳曰,停。
李龍雨啓曰,大司憲·執義·掌令二員,持平二員未差,監察茶時之意,敢啓。傳曰,知道。
洪鍾軒,以禮曹言啓曰,王世子坐堂受賀時,具遠遊冠·絳紗袍,百官以黑團領行禮,乃是續五禮儀補所載,而英廟朝乙未年王世孫聽政日,坐堂受賀時,有百官朝服行禮之命,春坊日記則其日坐堂受賀時,改具翼善冠·衮龍袍,百官黑團領行禮事載錄,而純祖朝丁亥年王世子坐堂受賀時,則因臣曹草記,以黑團領磨鍊事批下矣。今番則以何服色擧行乎?敢稟。傳曰,王世子以空頂幘·絳紗袍磨鍊,百官以黑團領行禮。
傳于閔昌植曰,傳冊官禮房承旨洪鍾軒,擧行輔德李起鏞,禮貌官兼輔德閔泳穆,竝加資,奉敎命冊郞·春桂坊,各兒馬一匹賜給。
傳于閔昌植曰,宣敎官·左右通禮,竝加資。
傳于閔昌植曰,日吉辰良,冊儲禮成,此乃皇天祖宗,篤佑積慶於邦家者也。上以供慈聖嘉悅之歡,下以答臣民欣告之心,仰遵列朝彝典,不可無識喜之擧。朝官年七十,士庶年八十,而未至緋玉之階者,竝加一資,諸道舊還三十萬石,貢人舊遺在一萬石,市民徭役限三朔,泮人徭役限三十日蕩滅,軍錢結錢,僧役稅錢·貢錢,竝量宜蠲減,以示廣慶之意。
傳于閔昌植曰,陳賀時各差備以下,別單書入。
傳于閔昌植曰,輔養官以下別單書入,傳于閔昌植曰,尙方提調以下別單書入。
傳于閔昌植曰,老人加資,朝官則只以曾經正職人施行事,知委吏·兵曹。
傳于閔昌植曰,行副護軍金翼鉉·李淳翼,竝百官加親授。
傳于閔昌植曰,中官李裕鼎·柳東燮,世子宮中官李漢容·文有用,竝百官加親授,傳于閔昌植曰,今日賞典中一人,雖兼數事,毋得疊授。
傳于閔昌植曰,師·傅·貮師·賓客·春桂坊,當賜饌矣,留待。
傳于閔昌植曰,明日左議政進謝箋,當親受矣。該房知悉,處所便殿爲之。
閔昌植啓曰,吏曹郞廳來言,百官加下批政事,取稟。傳曰,當日爲之。
李龍雨啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
又啓曰,卽者義禁府都事來言,今日頒赦時,本府所管罪人等放未放,當爲分秩書入,而新除授判義禁吳取善,有身病,次堂例不得擧行云,判義禁卽爲牌招,何如?傳曰,允。
傳于李龍雨曰,判義禁許遞,前望單子入之。
判義禁前望單子入之,崔遇亨落點。
傳于李龍雨曰,新除授判義禁,卽爲牌招。
又以敦寧府言啓曰,王世子冊禮,今已順成,宗社莫大之慶矣。御牒及譜冊修整之役,不容少緩,依例修錄,何如?傳曰,允。
又以禮曹言啓曰,今此王世子冊禮翌日陳賀時,諸道所封箋文中,蔚珍縣令金振永,珍島府使沈遠澤,雖非應封官,俱以別軍職封進矣。一體看審捧入之意,敢啓。傳曰,知道。
又以輔養廳言啓曰,今月二十日日次,依例進見之意,敢啓。傳曰,權停。
李龍雨,以三軍府言啓曰,卽接禁衛營所報,則今二月二十日習陣日次,而大將臣梁憲洙,以監試進去,不得行操云矣,敢啓。傳曰,知道。又以吏曹言啓曰,在前頒赦時,有別歲抄書入之例,今番則何以爲之?敢稟。傳曰,書入。
又以司饔院監膳提調意啓曰,各道所封物膳進上,例皆前期封進,而咸鏡道所封陳賀物膳進上,無端闕供,其所擧行,萬萬駭然。當該道臣,爲先推考,遲滯委折,使之査實馳啓,何如?傳曰,允。
閔昌植,以宗親府言啓曰,王世子冊禮順成,實是宗社莫大之慶,卽當記載於國朝御牒及璿源譜略。而在前如此之時,多有自本府擧行之例,或有設廳之例,今番則何以爲之?敢稟。傳曰,本府擧行。
又以兵曹言啓曰,今二月二十日禁軍戎器點考日次,而本曹有故,不得設行,後日退行之意,敢啓。傳曰,知道。
敎中外大小臣僚耆老軍民閑良人等書。王若曰,蒼震啓祥,得長男於一索,黃离繼照,居正體於貮儲,惟今日定號東宮,賴皇天垂祉王室,念元良建立之必豫,蓋歷代憲章之有恒,若昔周家之始稱,可見肇殷及夏,亦稽漢朝之備制,特尊儀宸承華,斯統緖之遠圖,奚但問寢而視膳?實付托之攸重,厥惟監國而撫軍,顧予躬叨承丕基,而景貺永錫祚胤,幹枝符英廟虹流之歲,應五百聖作之期,莞簟安慶都雲覆之辰,際千一河淸之運,洊雷受鼎,徵赫靈於接牢,貫月呑珠,協粹氣於吹律,睠玆幼齡之方晬,夙彰神明之令譽,玉裕金聲,稟休和之純性,龍章鳳質,挺偉麗之異姿,聰睿若契生知,猗徇齊而標德,岐嶷表于載誕,保貽燕而裕昆,永惟邦籙之增綿,亶係國本之早定,衍嗣樹嫡,四,方由一人而貞,主鬯承祧,少陽繫兆庶之望,太母享含飴之樂,謂復屆於舊甲旃蒙,沖子鍾精醇之眞,喜漸長於若干衣尺,肆以宗廟之大計,式遵列聖之弘規,端冕執經,南郊東序之次第以往,冑筵問學,隆師親友之率是而行,鳳綸載楊,仰洪業之彌固,龜筮竝吉,慶名位之亟崇,已於二月十八日,封爲王世子,鶴禁銅闈,陳簡冊典謨之訓,鷄戟銀榜,新車服仗衛之儀,左右前後皆正人,俾資講說規諷,孝仁禮義所以敎,發爲愛敬溫文,三代有道之長,心與化而智與習,億年無疆之頌,工則歌而士則箴,旣虔告於諏晁,又播修於是日,擧切延頸而願戴,爭先覩於前星,允宜推心而加諸,屬旁流於霈澤,自本月十九日昧爽以前,除謀反大逆·謀叛,子孫謀殺驅罵祖父母·父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚强竊盜外,雜犯死罪以下,徒流付處·安置充軍·已至配所·未至配所,已發覺·未發覺,已決正·未決正,咸宥除之,敢以宥旨前事,相告言者,以其罪罪之,在官者各加一資,資窮者代加,於戲,萬靈胥悅,八域同歡,品物昭蘇於泰和,光輪輝潤之莫不欣忭,覃恩汪濊於渙汗,滌瑕蕩垢之詎緩布宣,故玆敎示,想宜知悉。大護軍申應朝製進
乙亥二月十九日巳時,上詣仁政殿。王世子冊禮後陳賀入侍時,行都承旨金炳始,行左承旨李喬翼,右承旨洪鍾軒,左副承旨趙肅夏,右副承旨李龍雨,同副承旨閔昌植,記事官沈相學·李敎夏,記事官金弘集·沈相萬,別兼春秋金明鎭·金永哲,檢校直提學金輔鉉·李鎬俊·尹滋悳·閔奎鎬·李載冕·趙寧夏·趙慶鎬,檢校直閣金永壽·閔泳穆·李鎬翼·姜,直閣尹用求,檢校待敎李載兢,以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調金世均,副提調金炳始,進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,詣仁政殿降輿。炳始進圭,上執圭陞座,宗親·文武百官入就位。贊儀唱鞠躬四拜興平身,宗親·文武百官行四拜禮,皆跪,代致詞官致詞訖,宗親·文武百官行四拜禮,皆跪,鍾軒出階西向立,稱有敎還侍立,宣敎官副司果洪萬植宣敎訖,宗親·文武百官行四拜禮,皆跪搢笏三叩頭。贊儀唱山呼,宗親·文武百官拱手加額曰千歲。贊儀唱山呼,宗親·文武百官拱手加額曰千歲。贊儀唱再山呼,宗親·文武百官拱手加額曰千千歲,宗親文武百官行四拜禮。展箋官對擧箋案,入置於座前,宣箋目官宣訖,還置於案,宗親·文武百官皆跪,宣箋官宣訖,宗親·文武百官平身,典儀跪啓禮物請付攸司,宗親·文武百官行四拜禮,皆跪,代致詞官致詞訖,承文院官捧致詞函,禮曹正郞捧箋文函,濟用監官捧禮物函,以次跪進,領議政李裕元,以次受之,以授大王大妃殿尙傳,尙傳以次跪受,宗親·文武百官行四拜禮,王大妃殿·大妃殿·中宮殿行禮如上儀,通禮跪啓禮畢。領議政李裕元,領敦寧金炳學,判府事洪淳穆·朴珪壽,左議政李最應,右議政金炳國,以次進前。裕元曰,日吉辰良,王世子冊儲禮成,今朝淸佳,臨殿受賀,懽聲如雷,此時聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,昨日盛禮之後,王世子邸下諸節太平乎?上曰,太平矣。又敎曰,王世子受賀,或有權停之例,而在廷臣工,必有願覩盛擧之心,故俄於禮曹草記,以依例磨鍊書下矣。裕元曰,實副臣等延頸之望矣。仍奏曰,王世子冊禮順成,賀儀已擧,陳奏之行,不容少緩,而見今客使有期,遲速未可預料,拜表以七月推擇,別奏文及奏請文,所重自別,令文任撰出事,分付,何如?上曰,依爲之。出擧條仍敎曰,何時欲爲拜表乎?裕元曰,勅奇尙無指的,彼地事情,又未知如何,而過勅後潦暑且至,臣意則待七月作行,恐好,故有此陳達矣。上曰,事勢似然矣。上降座釋圭。炳始受圭。上乘輿出仁政門,至宣化門外,兵曹判書李載元跪稟放仗,肅夏請出標信解嚴,上還內,諸臣以次退出。
上在昌德宮。停常參·經筵。
藥房提調金世均,副提調金炳始啓曰,日吉辰良,冊禮順成,賀儀誕擧,群情慶忭,連日臨殿,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
世子宮口傳問安。答曰,知道。
趙肅夏啓曰,大司憲·執義·掌令二員,持平二員未差,監察茶時之意,敢啓。傳曰,知道。
閔昌植啓曰,議政府郞廳來言,今日賓廳日次,而領議政李裕元,右議政金炳國,有身病,左議政李最應,無時急稟定事,不得來會云矣,敢啓。傳曰,知道。
又啓曰,右承旨洪鍾軒,今日不爲仕進,卽爲牌招,何如?傳曰,允。
備忘記,慈城郡守尹弘大下直,長弓一張,長箭一部,片箭一部,筒兒一箇賜給。
傳于閔昌植曰,世子宮供上設行日及冊禮日供上各該司郞官以下別單書入。傳于閔昌植曰,世子宮供上設行日及冊禮日監膳司饔副提調以下,別單書入。
趙肅夏啓曰,卽者義禁府都事來言,今此赦文書,當爲修正以入,而新除授判義禁崔遇亨,有身病,次堂例不得擧行云。判義禁卽爲牌招,何如?傳曰,如是懸病,是豈道理?從重推考,許遞,前望單子入之,待下批卽爲牌招察任。
判義禁前望單子入之,李承輔落點。
禮曹,來四月初二日行宗廟夏享大祭,親祭取稟,奉敎敬依。
傳于閔昌植曰,戶曹參判有闕之代,前望單子入之。
傳于閔昌植曰,有實故與實病摠管許遞,前望單子入之。
傳于閔昌植曰,別歲抄點下者,依例捧傳旨。
注書沈相學病,代以崔定錫爲假注書。
閔昌植啓曰,卽者檢閱沈相萬,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱金弘集,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招察任,何如?傳曰,允。
又啓曰,左右史不可不備,別兼春秋金明鎭·金永哲,竝卽牌招,推移入直,何如?傳曰,允。
又啓曰,撥路申飭,何等截嚴,而義州府尹都京禮部咨文出來事狀啓,今二月十四日酉時封發者,今始到院,直撥之遲滯,萬萬未安。不能申飭之該道臣及義州府尹,竝推考,當該陪持,令攸司科治,何如?傳曰,允。
又啓曰,卽者吏曹郞廳來言,政事當日爲之事命下,而判書金在顯,參判南廷益,俱以病不來,參議未差,不得開政云。判書·參判,竝卽牌招,何如?傳曰,允。
傳于閔昌植曰,今日政賞典下批。
傳于閔昌植曰,判尹外,京兆堂上竝許遞,今日政差出。
傳于閔昌植曰,在外敦寧都正許遞,今日政差出。
閔昌植,以宗親府言啓曰,前輔德李起鏞,今已陞資矣,宗正卿依例差下,令該曹下批,何如?傳曰,允。
趙肅夏,以三軍府言啓曰,卽接御營廳所報,則今二月二十一日習陣日次,而大將臣閔奎鎬,有身病,不得行操云矣,敢啓。傳曰,知道。
閔昌植,以吏曹言啓曰,奉常寺主簿愼㦳祜,東學敎授趙秉弼,慶基殿參奉申用休,昌陵參奉元錫亨,俱以身病,呈狀乞遞,竝改差,何如?傳曰,允。
又以禮曹言啓曰,今此王世子與師傅賓客相見禮儀註,參考禮文磨鍊,直入世子宮之意,敢啓。傳曰,知道。
又以禮曹言啓曰,王世子冊禮,祗告廟社,頒赦八方,此實宗社億萬年無疆之基,當此擧國同慶之日,設科取人,乃是應行之典,今番慶科,以何科設行,而以何間擇吉乎?敢稟。傳曰,依顯廟朝丁未年例設行。
又以禮曹言啓曰,以王世子冊禮慶科取稟草記,依顯廟朝丁未年例設行事批下矣。取考謄錄,則顯廟朝丁未,以王世子冊禮慶〈科〉,設行別試,而初場論表,終場策問,咸聚京中,分三所各取二百人,除講經試取矣。今亦依此設行,而科名以王世子冊禮慶科別試稱號,何如?傳曰,允。取千人。
趙肅夏,以兵曹言啓曰,宣傳官金弼求,五衛將崔漢綺·白弘彦·李周悳·卞承淵·劉景俊,曹司五衛將沈宜東,景福宮衛將林秀東·崔成崙,慶熙宮衛將金致五·辛應煥,文臣兼宣傳官朴周陽,部將李義洙,守門將許燉,俱以病難供職,呈狀乞遞,竝改差,何如?傳曰,允。
閔昌植啓曰,行都承旨金炳始,藥院進,行左承旨李喬翼,緣故出去,右承旨洪鍾軒牌不進,左副承旨趙肅夏,廚院進,右副承旨李龍雨,式暇出去,院中只有臣一人,伴直無人。左副承旨趙肅夏,所當牌招,而拘於廳規,不得請牌,何以爲之?敢稟。傳曰,牌招。
閔昌植啓曰,吏兵批兼進之意,敢啓。傳曰,知道。
以右承旨洪鍾軒牌不進罷職傳旨,傳于閔昌植曰,只推。
以義禁府赦單子,傳于閔昌植曰,權鳳煥·李容勳·柳冀伯·洪運燮放。
以義禁府赦單子,傳于閔昌植曰,金基灝放。
以義禁府赦單子,傳于閔昌植曰,吳憲秀·玉景鍊·宋祥淳·柳冀天放。
以冊禮時正使·副使都監都提調以下,春桂坊官員以下各差備等別單,傳于閔昌植曰,正使,領議政李裕元,鞍具馬一匹面給,副使右贊成金大根,熟馬一匹面給,都監都提調領議政李裕元,鞍具馬一匹面給,提調行工曹判書李豐翼,禮曹判書洪祐吉,戶曹判書閔致庠,各熟馬一匹面給,都廳兼弼善李鎬翼,副司果趙宇熙,竝加資,郞廳戶曹正郞徐雲輔,禮曹佐郞嚴錫瓘,工曹正郞趙性鎬,繕工副正洪善周,漢城庶尹朴孝憲,敦寧判官柳進徽,竝陞敍,監造官司勇趙秉度·南岐元·沈能肅,洗馬金五鉉,司勇李浩稙·尹成勳,別工作繕工主簿魚秉璿,竝陞敍,敎命執事戶曹正郞徐雲輔,繕工副正洪善周,擧案執事刑曹正郞徐再淳,漢城主簿李建膺,褥席執事長興奉事趙章敎,竹冊執事司僕僉正李容準,敦寧判官柳進徽,擧案執事漢城主簿趙鍾純,掌樂主簿任奎鎬,褥席執事內資直長趙寬在,玉印執事漢城庶尹朴孝憲,軍資判官金益承,擧案執事戶曹佐郞兪致益,工曹正郞趙性鎬,褥席執事繕工副奉事金龜根,擧讀冊案執事忠勳都事南廷翊,工曹正郞李敎象,褥席執事內資奉事尹滋祿,各加一資,資窮者代加,敎命文製述官領敦寧金炳學,書寫官左議政李最應,竹冊文製述官領議政李裕元,書寫官判敦寧尹宜善,敎命二字篆文書寫官奉朝賀李敦宇,玉印篆文書寫官右議政金炳國,各熟馬一匹面給,師李裕元,傅李最應,各內下大豹皮一令賜給,貮師李敦宇,內下豹皮一令賜給,左賓客宋近洙,右賓客金炳德,左副賓客洪祐吉,右副賓客閔致庠,各內下虎皮一令賜給,贊善任憲晦,內下大豹皮一令賜給,輔德李起鏞,兼輔德閔泳穆,依壬申年例捧傳旨,弼善李冑榮,兼弼善李鎬翼,文學韓章錫,兼文學金九鉉,司書趙鍾弼,兼司書朴憙陽,說書朴斗陽,兼說書沈相學,竝準職,左翊衛尹宗儀,右翊衛李喬榮,左司禦李憲稙,右司禦金永應,左翊贊朴齊文,右翊贊柳敎祚,左衛率李淵翼,右衛率朴世秉,左副率金應漢,右副率鄭元世,左侍直金炳休,右侍直宋鍾五,左洗馬金五鉉,右洗馬徐公淳,竝右職,輔養官李敦宇·宋近洙·金炳德,左諭善任憲晦,各內下豹皮一令賜給,右諭善閔泳穆,內下大鹿皮一令賜給,各差備官各加一資,資窮者代加,左通禮姜文馨,右通禮朴容大,竝加資,相禮柳,依壬申年例捧傳旨,贊儀朴鍾元,掌儀崔在淵,竝守令待窠首先窠擬入,東西唱引儀閔致億,察訪待窠首先擬入,安亨植,引接假引儀權世圭·玄景運,依壬申年例施賞,別監役南陽府使姜潤,內下生皮筒箇一部賜給,前五衛將金載禹,前判官方天鏞,竝守令待窠首先擬入,副司果李惇奎,守令待窠擬入,守門將張泓奎,陞六,司正崔相默,譯院等第調用,擇日官李秉洪,守令待窠首先擬入,朴應祚,該衙門高品付料,奏時官安貞植·池運舟,各上弦弓一張賜給,朴冕奎加資,金樂集,監牧官待窠首先擬入,其餘計士·寫字官·畫員·員役·樂工·工匠等,竝依判下施賞。
以世子宮供上設行日及冊禮日監膳司饔副提調以下別單,傳于閔昌植曰,監膳提調行護軍金基纘,副提調同副承旨閔昌植,各內下鹿皮一令賜給,郞廳奉事金奎洛,前直長兪致益,依庚申年例,其餘員役等,竝依判下施賞。
以世子宮供上設行日及冊禮日供上各該司郞官以下別單,傳于閔昌植曰,戶曹版籍司郞廳金奭鉉·徐雲輔,前例房郞廳金奭鉉,別例房郞廳徐雲輔,工曹正郞李敎衆·趙性鎬·吳宅禹,佐郞金東韻·金世基·宋圭復,內資奉事尹滋祿,內贍直長鄭應夔,義盈奉事李鼎宇,司䆃前奉事李啓夏,司圃直長李輔仁,前直長金顯澤,司宰前奉事李鶴秊,濟用主簿安懽,長興奉事趙章敎,掌苑別提盧炳稷·李晦愚,奉事趙鍾禹,東氷庫別提姜湕,別檢趙正熙,西氷庫別提李容晢,別檢李東宇,竝依庚申年例,其餘計士·員役等,竝依判下施賞。以陳賀時各差備官以下別單,傳于閔昌植曰,宣敎官洪萬植加資,展敎官兵曹正郞姜永壽,兵曹佐郞金鼎燮,宣箋官司成李肇信,展箋官禮曹佐郞吳斗映,兵曹佐郞崔奭奎,各兒馬一匹賜給,左通禮姜文馨,右通禮朴容大,竝加資,贊儀朴鍾元,階下典儀崔在淵,東西唱引儀安亨植·閔致億,代致詞官假引儀崔光駿,宣箋目官兼引儀李鼎善,致詞箋文陪進官承文著作白奎燮,香官朴應冕,忠義衛李尙浩,各上弦弓一張賜給,奏時官朴一遠加資,金勉孺,監牧官待窠首先窠擬入,其餘員役·樂工等,竝依判下施賞。
以尙方房提調以下別單,傳于閔昌植曰,提調行兵曹判書李載元,內下虎皮一令賜給,行護軍趙敬夏,副提調行都承旨金炳始,各內下鹿皮一令賜給,僉正李恒信,主簿洪在能·金龜洛,別提金準永,直長李道權,各上弦弓一張賜給,計士李容九等二人,竝別提除授,其餘員役·工匠等,竝依判下施賞。
傳于閔昌植曰,兼長番內官柳賁然·鄭之良·金圭復·柳載賢·李孝元·李漢容·文有用·朴奎鉉,承言色內官李敏榮·黃胤明,各兒馬一匹賜給,挾侍李敏和·黃胤明,擧行旣多,特爲加資,資窮者代加,兼薛里內官徐相圭·金洛亨,兼掌務內官李昌根·朴珪植,兼差備內官金鍊熙·金魯鉉·朴鍾祿·吳秉直·金德和·金鍾淳·李敏五·李東礪,各上弦弓一張賜給,尙傳李敏榮,敎命差備石泰元·金圭復,竹冊差備梁重吉·鄭之良,玉印差備柳賁然·朴光錫,達字差備文有用,擔筒箇差備朴奎鉉,各兒馬一匹賜給,其餘司鑰·別監等,竝依判下施賞。
傳于閔昌植曰,別軍職李鍾承·李敎獻·李奎燮·白樂貞·申正熙·金泰郁·申奭熙·吳永運·李載先·李敏臯·沈遠澤·申肯鉉·梁柱顯·徐光承·任原鎬·王昌鎬·吳聖模·尹興求·李允用·李兢鎔·李奎大·尹光翼·金鴻求·尹昌根·李恒儀·李承白·李載旭·李淸烈·韓鎭行·尹泳奎·李章憲·柳冀命·崔丙斗·李錫珪,竝依壬申年例爲之。
有政。吏批,判書金在顯,參判南廷益進,參議未差,同副承旨閔昌植進。以趙康夏爲吏曹參議,朴定陽爲輔德,李正魯爲兼輔德,趙秉弼爲兼弼善,閔泳穆爲左尹,李起鏞爲右尹,金奭均爲敦寧都正,朴容大爲戶曹參議,李承輔爲知經筵,朴顥陽爲左通禮,吳長善爲右通禮,崔應珏爲刑曹正郞,尹基周爲奉常主簿,李載兢爲東學敎授,羅錫熙爲大同察訪,崔處心爲慶尙都事,成瑀鎬爲禁府都事,副護軍金翼鉉·李淳翼,已上今加嘉善,百官加親授,右承旨洪鍾軒,輔德李起鏞,吏曹參議閔泳穆,已上今加嘉善,副司果洪萬植,左通禮姜文馨,右通禮朴容大,兼弼善李鎬翼,副司果趙宇熙,已上今加通政加資事承傳,前五衛將白興洙,今加嘉善,朝官年九十加資事承傳,兼春秋單高景唆·金在鼎·殷成浩·黃夏謙,密陽府使李敬稙,三陟府使金秉淵,稷山縣監李在馥,典籤朴尙壽,前正金奭均,牧使李恒翼·金佑鉉,郡守李賢器·李在·徐頀淳·朴宗永·柳致潤·沈宜明·柳萬會·崔觀秀·吳奎煥·鄭舒朝·閔應善·尹冕求·曺百承·閔致萬·尹鎬善·李琦鉉·李秉五·宋永老,前正朴齊鴻·尹泰亨·李晩翊·沈宜健·趙雲柱·李寅正·姜薰·鄭基承·鄭淵和·洪良厚·李世翼,前府使閔世鎬·張瀷,翊衛尹宗儀,前府使黃鍾奭,前牧使徐兢淳·呂重燮,前縣監李政宇·趙秉興·徐七輔,前縣監洪祐明·崔在三·李羲道·徐有英·金性翼·趙冕鎬,前參奉元錫亨·洪寅燮,前假監役嚴錫泰·沈翼之·李僖謙·金善煥·李宏德·李恕謙·徐美淳·申梡,前監察張漢軫,前察訪李濟民,前校理李舜儀·金奎運,前執義曺克承,前正郞任百東,前掌令安國鎭·金圭衡·趙基衡·李澤,前監察李鶴凡,前正言李晩松,前縣監趙錫元·成俊鎬·崔悳岐·林衡鎭,前令金秀榦,前庶尹李俊英,前參奉權敬善·李廷玉·尹行元,前假監役周相炫·成吉鎬·沈喜之,前掌令林文洙·金羽熙,軍資判官申萬求,前都事沈獻鼎,前判官白贊洙,前僉正閔種淑,前縣監金秀煥,前假監役柳來鳳,前察訪李興鎭·具載燾,前牧使鄭基洛,前縣監李寅喬·李敏泓·李遇永·李敎德·金茂淳·韓鵬履·李源星·李寅赫·李仲淵,前假監役宋友濂·慶銑·李敏敬·申錫萬·韓義敎·李承鉉,前參奉宋持準·黃基定·任洪常,前都事李敏時·金宅義,禮賓主簿李膺耆,軍器正李龍緖,前掌令羅采五,副司果李承穆·朴公鎭,前縣監金肇演·鄭在周·尹獻采,前令李一鎭,前監察李根鎭·李明五·李奎浩,前奉事申夏善,前都事李秉祖,前監役李秉沆·金德載·李文榮·徐范淳·李棋重·任百興·申耆永,前參奉李會壽,前主簿張希建,前掌令姜晳一,前正李根厚,前副正李圭昌,前府使李象億·李承臣,前監察權翊仁,前縣監李會楨,前假監役李玄穆·李華應·沈魯冕,前都事鄭龜東,前參奉朴頤休,谷城縣監李公愚,大同察訪金龍銓,前縣監尹浹,前參奉鄭文源,前正言蔡容默,縣監金沃淳,前判官李先耆,已上今加通政,朝官年七十加資事承傳。
兵批,行判書李載元進,參判李珪永病,參議金震休入直,參知張時杓病,同副承旨閔昌植進。以鄭文升爲知事,洪南周爲訓鍊都正,李鍾益爲宣傳官,宋熙直爲內禁將,金寅黼·金錫敦·任可常·洪宜周·崔榮遠爲五衛將,金佑鉉爲曺司衛將,朴昌潤·韓昌一爲景福將,李光植·金學仁爲慶熙將,洪疇燮·河承洛爲訓鍊主簿,尹致聃爲文兼,尹泰駿爲洗馬,具明錫爲部將,鄭宗鎚·李根文爲守門將,康龍基爲明月萬戶,沈孝晉爲古突山別將,金潤淳爲金井別將,濟州監牧官單金載全·乾源權管單李善會,同知單韓昌壽,護軍申佐模·李僖魯·金翼鉉·李淳翼·閔泳穆,副護軍金在獻·白弘洙·洪萬植·姜文馨·朴容大·李鎬翼·趙宇熙·朴興壽·金奭均·李恒翼·金佑鉉·李賢器·李在·徐頀淳·朴宗永·李政宇·趙秉興·徐七輔·洪祐明·崔在三·李羲道·徐有英·金性翼·元錫亨·洪寅燮·嚴錫泰·沈翼之·李憙謙·金善煥·李宏德·李恕謙·徐美淳·申梡·徐兢淳·趙冕鎬·李濟民·李舜儀·曺克承·任百東·安國鎭·李澤·趙基衡·金奎運·李晩松·朴齊鴻·尹泰亨·李晩翊·沈宜健·柳致潤·沈宜明·柳萬會·李俊英·申萬求·趙陽元·成駿鎬·權敬善·李廷玉·周相炫·金圭衡·蔡容默·張漢軫·成吉鎬·沈喜之·李錫凡·崔悳駿·金秀榦·林衡鎭·金羽熙·林文洙·尹行元·閔致萬·沈能鼎·吳奎煥·白贊洙·金觀秀·趙雲柱·呂重燮·具載燾·李興喆·張瀷·閔種淑·金秀煥·柳成鳳·李承穆·朴頤休·金茂淳·李寅正·姜薰·鄭基承·鄭基洛·尹宗儀·黃鍾奭·鄭舒朝·閔應善·尹冕求·曺百承·李寅喬·李敏泓·李遇永·李敎德·韓鵬履·李源星·李寅赫·李仲淵·宋友濂·慶銑·宋持準·李敏敬·申錫萬·李敏時·韓宜敎·李承鉉·金宅義·任洪常·李膺耆·李龍緖·張希建·朴公鎭·鄭淵和·洪良厚·李世翼·閔世鎬·尹鎬善·李琦鉉·李秉五·宋永老·金肇演·鄭在周·尹獻采·李一鎭·李根鎭·李明五·申命善·李秉沆·金德載·李文榮·徐范淳·李淇重·李秉祖·申耆永·任百興·李會壽·權翊仁·李承臣·李會楨·姜晳一·李根厚·李圭昌·李象億·李玄穆·李華應·沈魯冕·鄭龜東·金弼求,副司果金五鉉·張泓奎,副司正李濟善,訓鍊主簿李寅祿·金光賢,以上竝單付,朝官年七十以上人加資事承傳。
吏批,再政。以明夏律爲典籍,左尹單李起鏞,右尹單閔泳穆。
兵批,再政。以李奎桓·朴冕夏爲武兼,同知單金廷郁,僉知三單,金寅黼·金錫敦·任可常,護軍白興洙,副護軍羅采五·金沃淳·尹洙·鄭文源·李奎浩·金龍銓,副司果趙秉度·南岐元·沈能肅·李浩稙·尹成勳,以上竝單付,部將具明錫,守門將李根文,以上朝官年七十加資事承傳。
吏批,三政。以張泓奎爲軍器主簿。
兵批,三政。以閔寬植爲禁衛把摠,金駿鉉爲御營把摠,同知單孫武祚,僉知洪宜周·崔榮遠·金佑鉉,前部將李義洙,以上朝官年七十加資事承傳。四政,以柳冀斗爲宣傳官,崔萬鍾爲部將,尹致憲爲守門將,同知單朴景錫,副護軍李寅祿·金光賢·具明錫·李根文·李義洙。
五政。以李能淵爲右捕從,禹致榮爲守門將,同知金龍祐,守門將尹致憲,以上朝官年七十加資事承傳。
六政。以徐光永爲訓鍊僉正,趙存命爲守門將,同知單李輔國,副護軍尹致憲,守門將禹致榮,以上朝官年七十加資事承傳。
七政。以權中璿爲訓鍊判官,宋秉瓚爲左翊衛,李命潤爲守門將,同知單金致和,副護軍禹致榮,守門將趙存命,以上朝官年七十加資事承傳。
領議政李裕元箚曰,伏以,日吉辰良,王世子冊禮順成,宗祧有托,震索膺萬年之圖,輿情導和,离明叶八域之頌,臣於是,初掌敦工之役,復行使者之任,周旋於和風瑞靄之中,榮之至矣,勞何有焉,而錫馬之典,混及於無似賤臣,圉人牽來,閭里動色,感恩怵義,靡所容措,夫寵典或褻,則有違乎愼惜矣,私分一踰,則自歸乎僥濫矣,所以古之得此賞者,擧皆逡巡却顧,不敢承當也,玆敢不避煩屑,忙陳短章。伏乞聖慈,俯垂鑑諒,亟命收還,俾公私兩幸焉。取進止。答曰,省箚具悉卿懇。卿其勿辭,安心領受。仍傳于閔昌植曰,此批答遣史官傳諭。
領敦寧金炳學箚曰,伏以,惟天惟祖宗,眷佑我家邦,震鬯增亨,离照啓明,顯冊光宣於春邸,縟儀誕擧於昕庭,進而仰瞻岐嶷之容,退而益切愛戴之忱,蹈舞歡忭,曷以形達?臣於此際,伏見都監別單判下者,以臣之製進敎命文,伏蒙錫馬之命,拜稽踧踖,何敢領有,臣於大述作大鋪敍,灼知其萬萬無能,而自托觚墨之間,得備工藝之末,卽臣至榮也,大願也,更有何可紀之勞,可酬之勩,冒承殊典,踰濫至此乎?惜名愼賞,明主所以馭世也,矧今端本出治,百度咸貞,而綜名懋實之政,若或緣臣而貽累,則私心悚恧,尤當,何如?用敢略綴文字,干瀆崇嚴。伏望聖慈,特寢成命,使恩施無褻,微諒獲全焉。取進止。答曰,省箚具悉卿懇。卿其勿辭,安心領受。仍傳于閔昌植曰,此批答遣史官傳諭。
右議政金炳國箚曰,伏以,星輝海潤,冊禮順成,日吉辰良,賀儀誕擧,上承宗祧繼體之重,下副臣民延頸之望,於是時,昵瞻离明之照,仰頌泰盤之安,退而與滿庭冠佩,益不勝愛戴蹈舞之忱,迺者飾慶之擧,遍覃執役之員,以臣之名忝玉印篆文書寫官,混被錫馬之典,且悚且愧,踧踖靡措,臣於篆籕之體,素昧程式,而躬逢盛會,粗殫微誠,榮莫大焉,分所當然,何嘗有毫末可紀之勞,匪須之恩,罔功之賞,若是其不少留難乎?聖人之惜繁纓,明主之藏弊袴,以其施予之存限節,而毋或踰濫也。天駟臨門,義當乘謝,而循顧自量,悚恧居先,玆敢具牘奏知,伏望聖慈,俯垂鑑燭,亟令收還臣所蒙恩賞,則私心感祝,如新受賜矣。取進止。答曰,省箚具悉卿懇。卿其勿辭,安心領受。仍傳于閔昌植曰,此批答遣史官傳諭。
右參贊閔奎鎬疏曰,伏以,可奪三軍之帥,而不可奪匹夫之志者,蓋三軍之帥易求,而匹夫之志難得也。臣之志,豈敢曰不在溫飽,不在榮利,而惟其匹夫之諒,不念三軍之重,荐犯瀆擾,獲罪爲期者,良以鷦鼴之微量,粗識匪分之爲可懼,苟冒之爲可愧焉耳,委寄冞隆,株守愈迷,達宵繞壁,歷日忘飱,上而惜公朝顚倒之策,下而懷私門濫溢之憂,終未得可諉之說,秪見其不稱之端,介冑之容,臣其有乎?壁壘之彩,臣其能乎?明號令嚴部伍,非臣之學也,整宿衛峙儲胥,非臣之才也。空然白面,坐攬旄鉞,而諉以怵迫義分,遂至撓奪本情,則當初巽避,殆無異以防要君矣。軍陣節制之間,將焉用彼帥哉?今夫干將莫邪,天下之利器也,夜光隋侯,天下之至寶也,然怯夫見之,色沮而走,窶人得之,心怛而退者,彼豈不利與寶哉?特以志本不在,猝然遇之故也。是以理或出非常,事或過本分,則其有不狂惑放倒者幾希矣,惟我殿下,明竝日月,富有山河,堂堂三軍之正,何患乎無帥,而必使匹夫之賤,齎志抱鬱,窮迫而靡所歸也哉?數日之內,僩然忍然,有若妄蹲謬據者,第値慶會,不敢以微末去就,仰煩酬應,今焉可以言私,則廢却公務,泥首薦藁,雨露霜雪,惟望上天之載。伏願聖明,察臣苦懇之辭,亟遞見職,俾獲自伸,則實覆燾涵育之至恩大德,而仍治臣煩猥之罪,以昭法紀焉。臣無任云云。答曰,省疏具悉。至再至三,如是煩諭,事體道理,可乎?君命之重,當知之矣。
檢閱沈相萬疏曰,伏以,臣卽接家信,則臣母素患積聚之祟,挾感添肆,委頓床玆,臣聞報煎灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣職,俾便救護,仍治臣罪,以昭法紀焉。臣無任云云。答曰,省疏具悉。爾其勿辭救護。
乙亥二月二十日辰時,上御便殿。左議政進謝箋,親受入侍時,行都承旨金炳始,行左承旨李喬翼,左副承旨趙肅夏,右副承旨李龍雨,同副承旨閔昌植,記事官沈相學·李敎夏,記事官金弘集·沈相萬,檢校直提學趙慶鎬,直閣尹用求,以次侍立。時至,通禮跪啓請外辦,上具翼善冠·衮龍袍,陞座。左議政李最應入就位。炳始奏曰,侍衛中有後拜行禮人,使之下去,何如?上可之。贊儀唱鞠躬四拜興平身,最應行四拜禮,仍跪,讀箋官讀訖,贊儀唱俯伏興四拜興平身,最應行四拜禮,通禮跪啓禮畢。上曰,左議政進前。賤臣承命傳諭,最應陞殿。上命後拜人,同爲入侍。檢校待敎李載兢,行兵曹判書李載元,宗正卿李載冕,前敎官李載阮,宗正卿李明應,宗正卿李沇應,完平君李昇應,典牲副奉事李載夏,副司果李載純·李載悳等隨而進。最應奏曰,連日勞動,聖體,若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,大妃殿氣候,何如?上曰,一樣矣。最應曰,中宮殿氣候,何如?上曰,安順矣。最應曰,恩數曠絶,闔門榮耀,感激惶懍,實無以形達矣。上曰,何足稱謝乎?已自內廚,爲備午饌,雖不腆,望須善進也。命設饌于前,以銀甖法醞,注銀盃。令炳始以傳,最應跪受而飮,起奏曰,秪蒙恩饋,旣醉且飽,退當與家人,分嘗珍味,詑揚隆寵矣。上曰,盃與甖,竝爲携歸也。最應曰,聖眷及此,尤不勝萬萬感頌矣。上曰,大臣先退,又命退,諸臣以次退出。
上在昌德宮。停常參·經筵。
閔昌植啓曰,來二十五日朝參日次矣,敢稟。傳曰,停。
又啓曰,明日常參·經筵,取稟。傳曰,停。
李龍雨啓曰,大司憲·執義·掌令二員,持平二員未差,監察茶時之意,敢啓。傳曰,知道。
李龍雨啓曰,左副承旨趙肅夏牌不進,伴直無人,右承旨洪鍾軒,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
戶曹參判前望單子入之,李朝應落點。
崔定錫有頉,代以白永濟爲假注書。
注書李敎夏病,代以林相僖爲假注書。
以別兼春秋金明鎭·金永哲,檢閱金弘集牌不進罷職傳旨,傳于閔昌植曰,只推。
閔昌植啓曰,左右史不可不備,別兼春秋金明鎭·金永哲,檢閱金弘集,旣有只推之命,竝卽牌招,推移入直,何如?傳曰,允。
以左副承旨趙肅夏牌不進罷職傳旨,傳于李龍雨曰,只推。
以京畿監司閔台鎬狀啓,長湍府使鄭洛鎔,遭母喪事,傳于閔昌植曰,令該曹口傳,各別擇差,不日下送。
吏曹口傳政事,以李樂熙爲長湍府使。
摠管前望單子入之,都摠管李景宇·沈承澤,副摠管李玄翼·洪遠植·李僖魯·李鶴榮·趙羲復·鄭雲翼落點。
傳于李龍雨曰,摠戎使有闕之代,行護軍李熙昇除授。
議政府,摠戎使單李熙昇。
兵曹,摠戎使單李熙昇。
兵曹,同知三軍府事單李熙昇。
李龍雨啓曰,新除授摠戎使李熙昇,卽爲牌招,傳授密符及敎諭書,何如?傳曰,允。
吏曹啓目粘連,觀此承政院左副承旨趙肅夏上疏,則以爲,臣外祖領議政李裕元,方帶春秋館領事矣,臣兼帶修撰官之銜,其爲應避,典式攸在,亟令選部,照例改亦爲白有臥乎所,相避之法,在下當遞矣,承政院左副承旨趙肅夏所兼帶修撰官之銜,今姑減下,何如?啓,依允。
敎嘉善大夫同知三軍府事摠戎使李熙昇書。王若曰,南國詠干城之才,孰膺殊錫,北門寄鎖鑰之任,爰摠戎機,綸綍誕宣,壁壘增彩,睠彼漢北一鎭,實是海東重關,控山河襟帶之形,緩急是伏,按甲兵靲鞱之制,經理斯在,殆同趙氏之晉陽,保障三輔,有若漢家之馮翊,管轄五營,際當昇平比久之餘,不無機務漸疎之弊,惟此任寔出於心簡,當是時迨畀乎手良,惟卿,世將家風,淸朝卿月,威望聲續之俱重,乃祖肖孫,文武忠勇之兼全,名門遺範,玆授卿云云。卿其祗服寵命,克益殫衛·藿之誠,無泛苞桑之戒,措國勢於泰山磐石,海晏河淸,壯軍容於緩帶輕裘,文鞱武略,故玆〈敎示〉,想宜知悉。知製敎洪永禹製進
領議政李裕元疏曰,伏以,臣狂愚冥頑,不識事體之輕重,有懷必達,自速罪戾,泥首席藁,惟鈇鉞是俟,聖度天大,不加之罪,溫諭屢宣,假借備至,嚴命愈迫,回旋不得,少伸叩謝之忱,臣之放倒顚躓,固無論淸議之論臣者,果復何如也,噫,臣亦殿下之一赤子耳,慈母之於赤子,飢飽寒煖,各適其性,苟或失宜,疾病隨至,臣之爵祿,浮於飽煖,臣之所遭,甚於疾病,臣敢不以慈母煦育之恩,厚望於仁覆之下哉?九重之虞憂特切,三足之備數政急,只爲君命之攸重,且値慶會之莫大,不有其身,冒沒出膺者,豈或血氣之衰,不思在得之戒而然歟?臣今老矣,實無寸長之可言,若其水火燥濕生死,向前臣所自信,而其奈精爽已耗,力不從心,尋常事務,擧皆遺忘,朝判夕視,不辨何時做過,至於陞降趨走之際,蹣跚匍匐,咫尺承聆之地,聵聾褎充,失儀齎悚,非止一再,以此見之,臣之瓠落無用,淵鑑之所照也,同朝之所知也。政本重地,百責竝萃,四方具瞻,似此廢棄之物,雖縶之如駒,絡之如牛,其何以擔着一場之馳,半畝之耕乎?古語曰,陳力就列,不能者止,如臣之不能自力,末由强策者,惟當止其所止矣。玆敢不避瀆屑,仰干崇嚴。惟聖上,亟遞臣相職,仍許臣放退田野,任便養閒,得以少延殘喘焉。臣無任云云。答曰,省疏具悉卿懇。卿又何如是辭巽乎?冊禮之前出膺者,卿之斷斷愛戴,故予爲盛幸者也,又此陳疏,是豈恃望於卿者耶?雖屢屢爲辭,必不許副矣。卿其深諒,勿爲更煩,企望企望。仍傳于閔昌植曰,此批答遣史官傳諭。
左議政李最應箚曰,伏以,日吉辰良,王世子冊禮順成,宗社靈長,生民嚮福,實吾東方萬世無疆之基,歡忭蹈舞,匝域同情,迺者廣慶之念,普施覃恩之擧,以臣猥忝敎命書寫之役,混被錫馬之寵。夫以毫墨,供奉盛禮,卽臣之職分,榮固至矣,勞於何有?自顧僥濫,不勝惶懼,玆敢略具短章,仰暴衷懇。伏願聖明,俯垂鑑諒,亟命收還,俾安私分焉。取進止。答曰,省箚具悉卿懇。卿其勿辭,安心領受。仍傳于閔昌植曰,此批答遣史官傳諭。
上在昌德宮。停常參·經筵。
趙肅夏啓曰,明日常參·經筵,取稟。傳曰,停。
李龍雨啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于趙肅夏曰,懸病承旨竝牌招。
傳于趙肅夏曰,坡州牧使李熙甲,長湍府使李樂熙,令該曹口傳相換,不日下送。
李龍雨啓曰,右尹閔泳穆,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣。吏曹參議趙康夏,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
以別兼春秋金永哲,檢閱金弘集牌不進罷職傳旨,傳于李龍雨曰,只推。
趙肅夏啓曰,左右史不可不備,別兼春秋金永哲,檢閱金弘集,旣有只推之命,竝卽牌招,推移入直,何如?傳曰,允。
以吏曹參議趙康夏牌不進罷職傳旨,傳于趙肅夏曰,只推。
趙肅夏,以三軍府言啓曰,御營大將閔奎鎬,謂有身病,去夜不爲發巡云,未知實病之,何如,而事體所在,誠極未安。施以罷職之典,何如?傳曰,屢度之疏,已悉無餘,而又有稱病,至於闕巡之境,萬萬駭然。不可以罷職而止,施以刊削之典。
趙肅夏啓曰,卽見三軍府草記,則御營大將閔奎鎬,謂有身病,去夜不爲發巡云。巡綽法意,何等嚴重,而有此闕巡之擧者,事未前有,極爲未安。該營大將所當重勘,而本院請推之外,無他可施之罰,何以爲之?敢稟。傳曰,已諭於武府之批矣。
又啓曰,御營大將閔奎鎬,施以刊削之典事,命下矣。將兵之任,不可一刻無摠察之人,何以爲之?敢稟。傳曰,兵判兼察。
又啓曰,御營大將,兵判兼察事,命下矣。兼察御營大將李載元,卽爲牌招聽傳敎,何如?傳曰,允。
以江華留守趙秉式狀啓,判官李貞夏,遭本生母喪事,傳于李龍雨曰,令該曹口傳差出,催促下送。
吏曹口傳政事,以申錫游爲江華判官。
李龍雨,以議政府言啓曰,新皇帝登極詔勅,今將臨頒矣。兩詔兼付,出於特例,宜有稱謝之擧,進賀兼謝恩使,令政院,政官牌招,開政差出,以爲治裝等待,擇日啓程之地,何如?傳曰,允。
又以禮曹言啓曰,世子宮供上所封京畿封進日下雉鮮,磨鍊別單,已爲啓下矣。日下雉鮮,今旣封進,則朔望雉鮮,自在減下,別單書入之意,敢啓。傳曰,知道。
又以禮曹言啓曰,卽接文義幼學吳宗稷所志,則以爲,族姪亨晩嫡妾俱無子,以其同姓八寸弟亨得第三子寅錫,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長吳宗稷所訴,旣如此,吳亨得第三子寅錫,立爲吳亨晩之後,何如?傳曰,允。
行大護軍善蘭馨疏曰,伏以,臣於月前,猥膺進香使命,其事則唁衛也,其責則咨周也,祗當啓處之不遑,何敢言私,而第臣父祖墳山,在於高陽·始興等地,久未上冢,行將出疆矣,楊柳雨雪,固知薄言而旋,松楸霜露,不無曠省之感,顧今新歲暫掃,冷節一澆,或因拜章而許行,亦從呈辭而給由,則此誠情禮之所在,孝理之攸及也。況臣遠離之際,孺慕之心,尤切於人,玆敢短章陳暴,仰瀆崇嚴。伏乞聖明,俯垂鑑諒,辭陛前,許臣往省,俾情私得伸,千萬至祝。臣無任云云。答曰,省疏具悉。卿其往省焉。
行右承旨洪鍾軒疏曰,伏以,歲在旃蒙,回舊甲於龍興,冊建重离,際昌辰於虹流,國本磐泰,邦慶飾賁,加額延頸,小大同情,臣職忝近密,獲覩盛擧,奔奏於儀文物采之間,舞蹈於歡聲協氣之中,榮實與有,勩何可紀,而迺者謬恩遽降,以臣名在禮房,授臣爲嘉善大夫,臣誠震懍惶惕,靡所容措。臣聞聖王馭世,爵賞必愼,人臣事君,辭受是嚴,矧玆車服之庸,位望俱隆,金貂之飾,禮數自異,秩視諸宰,惟德是命,何嘗以如臣顓劣,如臣空疎,畀之而不少留難,進之而晏若倘來者乎?噫,臣之通籍文纓,十有六年于玆矣,肖翹之蠢,普被生成之化,荄卉之枯,均霑昫濡之澤,歷試外內,而絲毫之報蔑稱,夷考前後,而瘝隳之罪滋大,循分齎慄,徒宜投置閑散,遇慶覃惠,詎懷貪慕寵榮,恩誥纔頒,闔門動色,告喜之私,慰悅偏母,貤贈之典,將及泉塗,情理獲伸,到底曲遂,臣實感泣,何苦辭爲,而第臣素履無著,緋衣猶濫,今若更展一步,猥廁貳秩,徒諉趨走,靦顔承膺,則負乘僨敗,在臣身,雖無足恤,其於天哲之累,器使之誤,顧何如哉?反覆究度,廉維莫越,玆敢悉暴衷懇,仰瀆崇聽。伏願聖慈,亟垂鑑燭,特收臣新授資級,以愼爵賞,以嚴辭受,公私幸甚。臣無任云云。答曰,省疏具悉。卿其勿辭行公。
左尹李起鏞疏曰,伏以,皇天篤佑,王世子邸下冊禮載成,此誠宗社萬億年無疆之休也。姿表豐潤,漸就岐嶷,九如之頌,四重之歌,中外大小之所同然也。仍念臣千萬夢想之外,雙擎華誥,臺選宮銜,俱出特恩,未敢知如臣微末,何以得此於聖明也?雖在庭班,獲睹盛儀,已是慶幸萬萬,猥忝執事之列,周旋於儀文物采之間,升降於歡聲協氣之中,鴻渥龍光,若偏臣身,班退攢祝,惟切山呼之忱,迺者懋賞之典,晉臣一堦,爲嘉善大夫,奉有成命,若無容措也。國有慶禮,推廣其恩澤,至及於群有司,乃所以重其事也。然名器所不可不愼,必其人積以功能,核其望實,洽然爲輿論所歸,然後擧而畀之,詎可以臣至憃極劣,而擬議於其間乎?臣有老母在堂,攀誥告喜,若爲臣目下慰悅,而臣之門戶極單寒,已往歷踐,罔非踰濫,今若又恬然冒進,則全昧知足之義,徒抱冥升之譏,以私而臣之情蹤,斷斷如此,以公則有不敢由臣,而上累磨勵之政,左右思惟,無以自解,玆敢披露衷懇,仰瀆崇嚴。惟聖明軫器,使之各適其宜,亟收臣新授資秩,以重官方而安微分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
洪鍾軒啓曰,明日常參·經筵,取稟。傳曰,停。
李龍雨啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,同副承旨閔昌植,今日不爲仕進,卽爲牌招,何如?傳曰,允。
備忘記,吾老梁萬戶李淇舜下直,長弓一張,長箭一部,片箭一部,筒兒一箇賜給。
傳于洪鍾軒曰,秋判外,刑曹堂上竝許遞,今日政差出。
傳于洪鍾軒曰,呈告兵曹參判與工曹參議許遞,今日政差出。
傳于洪鍾軒曰,敦寧都正許遞,今日政差出。
傳于李龍雨曰,飭已施矣。前御營大將閔奎鎬分揀,仍任前職,卽爲牌招,傳授命召。
以別兼春秋金永哲,檢閱金弘集牌不進罪職傳旨,傳于洪鍾軒曰,只推。
洪鍾軒啓曰,左右史不可不備,檢閱沈相萬,由限已過,卽爲牌招入直,何如?傳曰,允。
又啓曰,吏曹判書金在顯,參判南廷益,參議趙康夏牌不進推考傳旨及罷職傳旨,今方捧入。而開政命下之後,如是違牌,事甚未安。判書陳疏,參判更爲牌招,何如?傳曰,允。參議只推,一體牌招,如有違牌,勿爲呼望。
傳于洪鍾軒曰,進賀兼謝恩使書狀,以新錄中擬入。
傳于李龍雨曰,御營大將疏批已下,卽爲牌招,傳授命召。
李龍雨啓曰,御營大將閔奎鎬牌不進推考傳旨今方捧入。而命召傳授,一時爲急,如是違牌,事甚未安。更爲牌招,何如?傳曰,允。
洪鍾軒啓曰,卽者檢閱金弘集,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
又啓曰,左右史不可不備,檢閱沈相萬,旣有只推之命,更爲牌招,何如?傳曰,允。
吏曹口傳政事,坡州牧使李熙甲,長湍府使李樂熙,已上相換事承傳。
以同副承旨閔昌植牌不進罷職傳旨,傳于李龍雨曰,只推。
洪鍾軒,以吏曹言啓曰,西部都事朴永聞,以其身病,呈狀乞遞,改差,何如?傳曰,允。
李龍雨,以兵曹言啓曰,同知中樞府事申在儉,宣傳官李鍾益,五衛將金寅黼·金錫敦·任可常·洪宜周·崔榮遠,曹司五衛將金祐鉉,忠翊衛將許焌,部將崔萬鍾,守門將鄭宗鍵·李命潤,俱以病難供職,呈狀乞遞,改差,何如?傳曰,允。
有政。吏批,判書金在顯受由在外,參判南廷益式暇,參議趙康夏進,行右承旨洪鍾軒進。以吏批言啓曰,判書金在顯,受由在外,參判南廷益式暇,小臣獨政未安,何以爲之?敢稟。傳曰,只出緊任。以李淳翼爲刑曹參判,金翼鉉爲兵曹參判,李羲道道爲敦寧都正,李鎬翼爲刑曹參議,姜文馨爲工曹參議,申泰運爲同經筵,趙秉弼爲宗府正,李昇應爲進賀兼謝恩使,李僖魯爲副使,沈東獻爲書狀官,徐鶴淳爲金海府使,李敏臯爲萬頃縣令,右參贊閔奎鎬,司圃提調閔奎鎬,已上仍任前職事承傳,故通德李公圭,贈吏參宗正卿例兼,左尹李起鏞考,前察訪洪鍾健·李羲豐·金宗益,前參奉柳琠·張晦根·李權根,前別提鄭舜容,前府使李龍夏·金在鶴,前監察趙恩植,前假監役李學永·李在永·崔秉懿·趙熙周·李祥奎·洪光厚,前執義李承德,前奉事金啓永,前都事趙錫龍,前府使洪秉瑋,前主簿李憲養,前正宋正熙,前縣監朴熙淳·彭在義,副司果丁若演·李義修·李承業,前監役李鶴沼,前縣監金貞坤,前牧使吳光默,前參奉鄭墧,已上朝官年七十,今超通政加資事承傳。
兵批,判書李載元進,參判未差,參議金震休,參知張時杓,右副承旨李龍雨進。以韓應晩爲同知,柳雲老爲宣傳官,金義顯·姜學賢·崔煌·吳昌善·金南彦爲五衛將,金觀秀爲曹司〈五〉衛將,洪祐聖爲忠翊將,李鍾植爲部將,李象羲·元浚·沈相雨爲守門將,林基宙爲黃海兵虞候,金健秀爲古今島僉使,金周成爲忠淸水虞候,金錫文爲慶尙左水虞候,乫軒洞權管單胡亨文,同知單殷震榮,護軍申泰運·申在儉,副護軍張錫龍·金奭均·洪鍾健·柳琠·鄭舜容·李羲豐·李龍夏·趙恩植·李學永·李在永·鄭墧·李承德·金啓永·崔秉懿·趙錫龍·金在鶴·張晦根·洪秉瑋·李憲養·宋正熙·朴希淳·趙熙周·李祥奎·黃基定·李光耆·彭在義·李鍾益·趙存命,以上竝單付。黃海兵虞候申鍾應,忠淸水虞候姜文欽,慶尙左水虞候權致煥,以上朝官年七十,今加折衝加資事承傳。傳于洪鍾軒曰,見窠皆令差出。
吏批,再政。以李恒信爲軍資判官,金世基爲社稷令,閔羲轍爲厚陵令,李德來爲禮賓主簿,洪承烈爲西部都事,李獻燮爲昌陵參奉,兪鎭萬爲慶基殿參奉,張逵鴻爲永懷園守奉官,承文副正字單韓炳洙,分敎官單閔致玉,兼春秋單羅錫熙,故學生李老奎,贈監察例兼,孝學卓異,贈職事承傳。
兵批,再政。以李秉呂爲訓鍊判官,趙羲完·李載驥爲武兼,同知單崔成崙,僉知三單,金義顯·姜學賢·崔煌,副護軍吳光默·丁若演·李鶴沼·李義修·李權根·李承業·金貞坤·金宗益·李興喆·洪光厚·申鍾應·權致煥·姜文欽,副司果申錫完,以上竝單付。
吏批,三政。以沈宜絢爲尙衣僉正,金永謨爲工曹佐郞,李肇秀爲崇陵令。
兵批,三政。以吳奎泳爲訓鍊主簿,李載頀爲禁衛把摠,具達祖爲禁衛從事官,同知單孫寅植,僉知三單,吳思善·金南彦·金觀秀。
吏批,四政。以朴寅陽爲永禧殿令,金五鉉爲敦寧主簿。
兵批,四政。以李敎元爲都摠經歷,李敎七爲武兼,同知單韓泰憲,前縣令朴光鎭,前縣監鄭碩彦·兪鎭國·崔遇基,前虞候申泰翕·玄用信·宋在烈·金奎鉉,前察訪孫致榮,前監牧官姜鳳瑞·李奎錫,前別提朴英湜,前主簿白弼洙·邊鎭弘·李一遠,前僉使吳泰煥·崔命俊,前萬戶鄭聖得,前別將羅弘彦,前武兼柳一老·劉璘源·韓道學,前守門將金道進·朴昌連·朴昌植,副司果具升鉉·金致鍾·權景濟·趙羲濟,以上朝官年七十,今加折衝加資事承傳。
吏批,五政。以任錫準爲造紙別提。
兵批,五政。以李根應爲都摠都事,趙羲周爲左捕從,同知單林秀東,副護軍安周瑨·朴光鎭·禹鎭國·鄭碩彦·白弼洙·柳一魯·具升鉉·趙羲斗·崔遇基·申泰翕·玄用信·宋在烈·金奎鉉·孫致榮·姜鳳瑞·李奎錫·朴英湜·邊鎭弘·李一遠·吳泰煥·崔命俊·鄭聖得·羅弘彦·劉璘源·韓道榮·韓道進·朴昌連·朴昌植·金百行·金致鎰·權景濟,以上竝單付。
吏批,六政。以李獻耇爲引儀,李澤永爲監察。
李龍雨,以兵批言啓曰,新除授波知僉使安周瑨,父年今爲七十八歲,法不當遠離赴任,呈狀乞遞,邊將之親年七十五歲以上者,許遞其任,載在法典,改差,何如?傳曰,允。
兵批,六政。以韓岐錫爲訓鍊僉正,金益聲爲訓鍊主簿,同知單李賢植。
七政。以南俊元爲訓鍊判官,河錫洛爲武兼,金鍾華爲五衛將,同知單朴準永。
八政,以李容仁爲訓鍊主簿,同知單金箕昌。
九政。以申鴻均爲守門將,同知單李秉璿,副護軍金泓。
傳于洪鍾軒曰,應敎·副應敎許遞,前望單子入之。玉堂前望單子入之,應敎朴鳳彬,副應敎金九鉉落點。
兵曹口傳政事,副司果單金明鎭。
洪鍾軒,以承文院言啓曰,卽見都京禮部出來咨,則登極詔書,兼付於傳訃勅之意,奉上諭知照云矣。回咨措辭撰出,付撥下送灣府,傳給鳳城,轉致北京之地,何如?傳曰,允。
吏曹判書金在顯疏曰,伏以,商哲長發,篤慶重輝於前星,漢儲豫建,縟儀賁飭於吉日,王世子坐堂受賀,諸大夫搢笏行禮,仰瞻貳極之尊,睿姿天縱,俯和四重之歌,歡聲雷動,此誠我宗社萬億年無疆惟休,猗歟,盛哉。仍伏念臣冒據匪據者,雖或一日二日,而猶且赧赧然蹙蹙然,矧經一大政,又拖兩箇月,月初申籲,天高未格,卽因莫大慶會,不敢更煩微懇,顧今日可言其遞,惟聖明可許其去,且臣區區情理,竊有萬萬悶急者,臣之父母墳,在於水原地,公而職事所絆,私而衰疚常纏,不得一掃塋域,已爲五易寒暑,昨夏恒雨,防斧多頹,而未及補,今春解凍,莎草又蹲,而不成封,爲人子聞此驚迫,不終日卽當跋涉,而近例雖有徑行,見銜未敢擅離,玆用仰號於我殿下孝理之政。伏乞聖慈,俯賜曲諒,特許臣身之所縛,而無曠天官之地,亦憐臣心之如矢,而俾伸風樹之慕,千萬至祝。臣無任云云。答曰,省疏具悉。卿其勿辭往省焉。
右參贊閔奎鎬疏曰,伏以,臣抱惶隘之私,三陳苦懇,情窮辭蹙,迫於觸藩,擅行撤綽,嚴譴遂降,悚慄冞積,蒼皇靡措,出伏城外,是皆臣誠不足以孚格天地,行不足以見諒君父,罪戾自陷,甘伏斧椹,聖度天大,過費造化,威罰不終,濫職復縻,召牌儼臨,承膺無路,臣且感且悚,尤不知死所矣。夫臣盈盛之懼,猶復前也,逋慢之愆,猶復前也,無當不稱之實,又復猶前也,而憑恃恩貸,揚揚呵擁,偃然處萬夫之長,則臣之前後哀鳴,盡爲無誠不實,而徒歸紙上之空言矣。靜究厥由,又添死罪之一,以若情踪,萬無對部曲而治幕府,玆敢猥陳衷私,冒瀆崇嚴。伏乞聖明,亟收旋仍之命,夬施積逋之勘,以肅朝綱,以嚴師律,千萬血懇至祝。臣無任云云。答曰,省疏具悉。旣問備矣,不必如是,卽爲入來受符。
右尹閔泳穆疏曰,伏以,惟天惟祖宗,眷佑我邦家,震邸正位,溫文夙彰,珊冊靑輅,式昭彝典,於萬斯年,惟休無疆,環海含齒之倫,莫不延頸係心,胥欣嘉會,如臣忝齒講肆,依近離暉,與覩爲榮,蔑勩可紀。迺者覃慶之恩,命臣進資,臣資一進,而於是貳卿矣,渥踰涯分,怵然震惕,未敢知熙朝懋官懋賞之政,胡爲過當至此也?臣聞王者制治,官人爲大,簡畀之情,孰非可愼,而況是秩卽成周之中大夫,唐·宋之侍郞,車服旌異,地望殊絶,人主之所不爾汝者也。太上以德,其次以功,雖其下者年勞久次,以待中材,擧以授之,必有其說,無其實而加之位,止竟爲寵其身榮其名之歸,則王朝爵祿,豈亶使然哉?且臣是數年前一韋褐也,策名今幾何時,由靑而緋,由大夫而卿,如攀相輪者,循梯拾級,不少留足,孟進不已,每念雨露之澤,不宜偏施,嬰兒之病,常在過飽,此理明甚,不待智者,而有所劑量也。臣之本末長短,天鑑在上,物議在下,固無可論於尙德之擧,而罔功而賞,倖門之所由啓,匪才而據,官常之所由隳,可不懼哉?臣之近來叨冒,罔非踰濫,而猶是周流三品,今若加進一步,則前日以爲踰濫者,反斯在下,非賤分之所安也。榮途驟陞,古亦有之,然一歲超遷,四時仕宦,僅一二見,臣比數子,尤爲凌躐,非綿之可堪也,參前倚衡,臣之蔑有承膺也決矣。玆敢悉暴衷懇,仰瀆崇嚴。伏乞聖慈,俯賜鑑諒,將臣新授資級,劃命還收,實終始生成之澤焉。臣無任云云。答曰,省疏具悉。卿其勿辭行公。
行護軍金翼鉉疏曰,伏以,日吉辰良,王世子冊禮順成,慶大宗祊,歡遍陬澨,此誠萬億無疆之休,千一莫盛之擧也。臣猥隨諸大夫後,獲瞻睿姿,夙就岐嶷,儼然天成,凡百在廷,孰不蹈舞,而臣亦延頸愛戴,竊幸嘉會之躬逢也。不圖鰲忭之餘,遽蒙龍光之錫,加以亞卿之階,迥出常格之外,如臣愚憃,何以得此于明主也?固知廣慶之盛念,特侈覃恩之異數,然臣初無儀文效力之勞,又非俊良登崇之材,緋玉之列,尙愧不衷,金貂之榮,豈或妄希,而淸朝命德,若是屑越,上累天鑑,下玷名器,諒亦非細矣。臣之無似,臣實自知,出入邇列,疎拙畢露,周旋寮寀,庸陋莫甚,廣都爲政,則難謂理事之不廢,孟嘉察俗,則未免問吏之可笑,無寸所長,有尺之朽,未知則哲之聖,何所取臣,而不愛嚬笑,一至此哉?且臣年來門戶盈盛,懍若履氷,而又不幾月,兄躋八座,弟躐貳卿,譬如添注於滿器,加驟於走轍,其所以招損而戒覆者,當復,何如?玆敢披素輸赤,仰瀆宸嚴。伏乞聖明,俯垂鑑諒,亟收臣新授嘉善之秩,俾安涯分,以重爵賞,千萬祈幸焉。臣無任云云。答曰,省疏具悉。卿其勿辭行公。
上在昌德宮。停常參·經筵。
洪鍾軒啓曰,明日常參·經筵,取稟。傳曰,停。
李龍雨啓曰,大司憲·執義·掌令二員,持平二員未差,監察茶時之意,敢啓。傳曰,知道。
備忘記,公州營將李鍾觀,撫夷萬戶金敬宗,幕領萬戶金基洪下直,各長弓一張,長箭一部,片箭一部,筒兒一箇賜給。
事變假注書金永濟書啓,臣於本月十二日亥時量,敬奉聖諭,馳往傳諭于忠淸左道全義縣東面上蘆場贊善任憲晦所住處,則以爲,臣竊伏惟我元良冊禮,在於明日,大小同慶,而臣名叨宮僚,坐違召命,則罪合被勘,敢於日前,冒上自列之疏,疏未及徹,而別諭,又以賁飾晠典,匡濟時艱爲敎,敎意不啻隆重,臣病心惶惕,危喘益促,臣非禽獸,寧不感激?思所以變動,第臣情勢,已有所陳於前章者,其所謂廉義維之者姑無論,只以目下疾病言之,顧今出拜之際,奄奄垂盡,八顚九倒之狀,卽王人之所目擊,苟有一分半分可以自力,而飾詐欺天,天厭之天厭之矣。臣之實情,雖非飾詐,慢命之罪則大矣。臣伏藁竢誅之外,更無所達云矣,敢啓。傳曰,知道。
傳于李龍雨曰,別單賞典遲滯之中官,竝推考。
以檢閱金弘集牌不進罷職傳旨,傳于閔昌〈植〉曰,只推。以檢閱沈相萬再牌不進罷職傳旨,傳于閔昌植曰,只推。
閔昌植啓曰,左右史不可不備,檢閱金弘集·沈相萬,旣有只推之命,竝卽牌招,何如?傳曰,允。
李龍雨啓曰,御營大將閔奎鎬牌不進推考傳旨,今方捧入。而命召傳授,一時爲急,如是違牌,事甚未安。卽爲牌招,何如?傳曰,如是違牌,終不受符,是何事體?記過待令。
傳于李龍雨曰,御營大將閔奎鎬,記過分揀,傳授命召。
議政府,御營大將單閔奎鎬,兵曹,知三軍府事單閔奎鎬。
兵曹,御營大將單閔奎鎬。
傳于閔昌植曰,左副承旨許遞,前望單子入之。
承旨前望單子入之,趙濟華落點。
閔昌植,以禮曹言啓曰,卽接驪州幼學李祖殷所志,則以爲,族兄祖興嫡妾俱無子,以其同姓十六寸祖胤第三子俶,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得聞者,許令該曹,論理草記,事載法典,而門長李祖殷所訴,旣如此,李祖胤第三子俶,立爲祖興之後,何如?傳曰,允。
又以奎章閣言啓曰,檢校直提學閔奎鎬,仍任前職事,命下矣。卽爲牌招察任,何如?傳曰,允。
又以弘文館言啓曰,新除授應敎朴鳳彬,卽爲牌招察任,何如?傳曰,允。
又以弘文館言啓曰,新除授副應敎金九鉉,時在水原地,經筵入番事緊,請斯速乘馹上來事,下諭。答曰,依啓。
禮曹,陳奏兼奏請使拜表吉日,來七月初六日卯時,方物封裹同月初三日。
吏曹參議趙康夏疏曰,伏以臣,以菲才魯識,輪翤無當,微分只合於冗散,初心不及於淸峻,而通籍以來,十有餘年,外內驟躐,輒居人先。凡世所稱華而膴者,做得殆遍,有若非此莫可者,是豈臣或有分寸之可取也?旣不能量材度能,有除輒膺,又豈臣不識辭受,全昧廉隅而然哉?誠以偏荷不世之恩,惟義分是怵焉耳。今玆銓部新除,胡爲而謬及於臣也?夫國有六職,選部爲最,銓秤人物,黜陟官方,雖在長席,與問參論,亦資佐貳,可否乎通塞,承乏焉代斲,以至享帖之排塡,所係無非綦重,遴揀之愼,地望之別,非閑司漫局之可比,而苟非才猷鑑識,言議標望,爲世所推,則上不宜濫授,下不可冒據也明矣。臣本寡交,性又疎迂,班簿公格,殆不知爲何事,則今乃畀之以不勝之任,是何異於策駑而致遠,驅蛟而負重哉?是故,雖古昔賢能,官以銓名,莫不退步,臣非敢援依是例,崇飾禮讓,顧今舊次儲望,才彦林立,遽以眇然新進,越序陞遷,謂將周旋於激揚之地,恬若稍可堪承云爾,則臣心自愧,已無容措,人之爲言,亦當如何?職任之不輕,旣如彼,臣才之空疎,又如是,其於去就,亦已審矣,開政有命,牌望路阻,雖不得已章皇祗肅,仍爲蹲冒,轉益疎恧,玆敢悉暴衷懇,仰瀆崇嚴。伏乞聖明,諒臣言之寔出苦懇,念名器之不可輕授,將臣所帶之職,亟許鞶褫,公私幸甚。臣無任云云。省疏具悉。爾其勿辭察職。
上在昌德宮。停常參·經筵。
藥房提調金炳世,同副承旨閔昌植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
趙濟華啓曰,明日常參·經筵,取稟。傳曰,停。又啓曰,大司憲·執義·掌令二員,持平二員未差,監察茶時之意,敢啓。傳曰,知道。又啓曰,議政府郞廳來言,今日賓廳日次,而領議政李裕元,左議政李最應,右議政金炳國,有身病,不得來會云矣,敢啓。傳曰,知道。
傳于趙濟夏曰,傳香承旨,馳詣社稷,奉審摘奸以來。趙濟華,以內醫院提調意啓曰,副提調金炳始,今日問安,不爲仕進,卽爲牌招,何如?傳曰,允。趙濟華啓曰,刑曹參判李淳翼,除拜後過三日不爲出肅,依定式推考警責,仍卽牌招察任,何如?傳曰,允。以檢閱金弘集·沈相萬牌招不進罷職傳旨,傳于趙濟華曰,只推。趙濟華啓曰,左右史不可不備,檢閱金弘集·沈相萬,旣有只推之命,竝卽牌招入直,何如?傳曰,允。李龍雨啓曰,奏御文字,何等審愼,而行副護軍洪鍾學,掃墳呈辭,有所錯誤,致勤下詢,事甚未安。原呈辭使之改修正以入,而臣之矇然捧入,不勝惶悚,洪鍾學不可無警,推考,何如?傳曰,允。爾亦推考。傳于趙濟華曰,吏曹參判有闕之代,前望單子入之。
吏曹參判前望單子入之,尹滋承落點。傳于趙濟華曰,在外摠管竝許遞,令該曹口傳差出。
兵曹口傳政事,以閔泳穆爲都摠管,李淳翼·李起鏞·洪鍾軒爲副摠管。
兵曹,副摠管單閔泳穆。
傳于趙濟華曰,都承旨·右副承旨外,承旨竝許遞,前望單子入之。趙濟華啓曰,臣與同副承旨閔昌植伴直矣。纔已許遞出去,伴直無人,行都承旨金炳始,所當牌招,而拘於廳規,不得請牌,何以爲之?敢稟。傳曰,牌招。承旨前望單子入之,金鶴根·李正魯·李世用·趙秉鎬落點。趙濟華啓曰,行都承旨金炳始牌不進,伴直無人,新除授同副承旨趙秉鎬,卽爲牌招,何如?傳曰,允。趙濟華,以戶曹言啓曰,各道年終錢穀御覽會計,每於翌年二月二十五日,啓請修正,自是定式,而咸鏡道北關六鎭等邑,程途絶遠,近因積雪,道路不通,文簿來勘,不得趁限之由,文移臣曹,全羅道會案,限內不爲上來,又無狀聞謄移之事,有違格例,該道臣推考,都會官從重推考,御覽會計,待其會案齊到,修正以入之意,敢啓。傳曰,知道。吏曹參判南廷益疏曰,伏以,日吉辰良,王世子冊禮順成,大庭呼嵩,普土同歡,仍伏念臣於亞銓之銜,再叨匪據,一病爲瘝,日前丐免之章,未蒙恩諒,錯莫失圖,繼益悚惶,時丁慶會,舞蹈於峩璋之列,連承政牌,奔奏於採薪之餘,而粗效微分之竭蹶,竟致宿祟之闖劇,退伏床玆,歷日呻囈,以今萎薾之狀,實無以更自彈束,不得已冒悚申籲,仰瀆崇嚴。伏乞聖慈,俯諒由中之懇,特軫體下之念,亟賜遞免,俾便公私之地,臣無任云云。答曰,省疏具悉。所請依施。行護軍洪兢周疏曰,伏以臣,猥忝專對之列,行將待勅奇而首塗矣。臣之父母墳山,在京畿竹山地,而緣臣疾恙之恒苦,以致汛掃之久曠,風樹之感,瞻濡露而彌〈切〉,星槎之行,經溽暑而當還,迨原濕載馳之前,得邱壠暫省之路,則其在事如生之道,庶伸出必告之誠,玆敢冒悚陳籲,仰干聽卑之天。惟聖慈,俯垂鑑諒,許臣八九日恩暇,俾便數百里私行,則不第臣情理之爲幸,寔聖人體下之仁也。臣無任云云。答曰,省疏具悉。卿其往省焉。
上在昌德宮。停常參·經筵。
自午時至申時,灑雨下雨,測雨器水深六分。
趙濟華啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,右承旨李世用,時在京畿楊根地,斯速乘馹上來事,下諭,何如?傳曰,允。
又啓曰,同副承旨趙秉鎬,今日不爲仕進,卽爲牌招,何如?傳曰,允。
備忘記,坡州牧使李樂熙下直,長弓一張,長箭一部,片箭一部,筒兒一箇賜給。
趙濟華啓曰,卽者吏曹郞廳來言,萬頃縣令李敏臯,當爲署經,而兩司不備,不得署經云,何以爲之?敢稟。傳曰,除署經。
以忠淸監司沈舜澤狀啓,公州牧人命渰死事,傳于趙濟華曰,聞甚驚慘,元恤典外別加顧助,未拯屍身,期於拯得,如有生前身還布,竝蕩減事,廟堂措辭分付。
趙濟華啓曰,同副承旨趙秉鎬,承牌來詣朝房,有身病,不得肅謝,伴直無人。新除授左副承旨李正魯,所當牌招,而拘於廳規,不得請牌,何以爲之?敢稟。傳曰,牌招。
以檢閱金弘集·沈相萬牌不進罷職傳旨,傳于趙濟華曰,只推。
趙濟華,以吏曹言啓曰,今此大報壇祭攝行祭獻官,當以時原任大臣中塡差,而領議政李裕元,藥院都提調,例不得塡差,領敦寧府事金炳學,領中樞府事洪淳穆,行判中樞府事朴珪壽,左議政李最應,右議政金炳國,俱以身病,不得進參,大臣中無可差之員,何以爲之?敢稟。傳曰,資窮宗親·儀賓中塡差。
又以吏曹言啓曰,今此寒食祭祭官,當爲磨鍊,而除老病公頉外,實無推移排比之路,故依近例刑官·司饔院官員及年七十以上人,通融塡差以入,而其中時無職名人,令該曹口傳付軍職,何如?傳曰,允。
又以兵曹言啓曰,今此王世子冊禮慶科別試,依丁未年例爲之,文武科初試日字,來四月初十日設行事,自禮曹推擇啓下矣。取考謄錄,則武科初試,依文科例,咸聚京師試取,而取六百人矣。今番則取幾人乎?敢稟。傳曰,允,取千人。
又以都摠府言啓曰,新除授副摠管洪鍾軒,時無職名。令該曹口傳付軍職,何如?傳曰,允。
又以漢城府言啓曰,朝官年七十,士庶年八十,未至緋玉之堦者,各加一資事,命下矣。朝官則吏兵曹,已爲擧行,而士庶則自臣府知委各部,今方搜訪,待其報來,當爲修啓,而八道·四都,亦自臣府,一體知委之意,敢啓。傳曰,知道。
又以迎接都監言啓曰,本都監郞廳金世基,移拜社稷令矣。其代以工曹佐郞宋圭復差下,使之察任,何如?傳曰,允。
兵曹口傳政事,護軍單李喬翼。
兵曹口傳政事,護軍單洪鍾軒。
趙濟華,以司譯院都提調·提調意啓曰,通文館志續編,依原定式開印,而其編輯之役,刊讎之費,專使譯官,擔當擧行矣。今於訖役之後,不可無酬勞之政,校正官漢學堂上金景遂·李尙健·韓文奎·吳慶錫·李泰秀·李應三·李應寅·朴有性·金載禹·李容肅,倭學堂上吳致默·李熙聞,監印堂上高鎭華·金秀男·李應相,堂下洪憲柱·金世鎭,竝施加資之典,何如?傳曰,允。
奉朝賀李敦宇疏曰,伏以,周祜益篤,漢儲豫建,宗社億萬年無疆,實基於此,舞蹈謳歌,澨陬尙然。臣以已退之蹤,猥從宮僚之後,初度日獲瞻睿姿,漸就岐嶷,又於受冊時,周旋於祥雲瑞靄之中,歡忭極矣,志願畢矣。臣之始奉恩除,雖在從仕時,已非其人,慶會備員,又緣臣而創初有之例,萬萬悚惶,萬萬愧恧,特牖迷之盛,曲軫之念,迥出尋常,匪今而古,果有如臣幾人?臣若不感戴銘鏤,則眞豚魚之愚耳,所以逡巡在彼,唯諾在此者,亦臣之萬不獲已也。今焉禮成,不容仍帶,非但揆分而在所當然。顧玆衰癃之病,班退益添,尙此委綴,疾痛呼父母,人情之常也。臣安得不攢手蘄望於殿下也?今將還尋鄕路,冒控文字。伏乞聖慈,俯垂鑑諒,亟遞臣貳師之銜,俾全生成之化焉。臣無任云云。答曰,省疏具悉。貳師之任,不必如是遞解,仍帶而從便往來。
刑曹參判李淳翼疏曰,伏以,惟天之眷佑彌隆,是歲之慶運重回,我王世子升儲受冊之禮,已告成矣。衣尺夙就,匕鬯增重,供至歡於東朝,係衆望於匝域,萬億邦命,自今伊始,凡在顱圓趾方,孰不手舞足蹈?仍伏念臣於月初,適叨喉銜,徒知言事之莫遏,若昧飭敎之屢勤,孽由自作,罪固罔赦,而乃聖度天大,罰止薄竄,纔登嚴程,旋賜恩環,繼有收敍之命,聖念雖摯於廣慶,私心滋悚於倖逭,屛伏郊坰,未效跛躄之起,瞻昻觚稜,祗切戀結之忱,不意賞加之典,混及於臣,晉臣以嘉善堦,又授以秋曹銜,臣拚誥齎慄,五內失守,未知負犯如臣者,何以得此。夫貳卿,峻袠也,名級也,古所稱命德之具也。班綴差亞於八座,朝章稍殊於六聯,其所進庸,槪非一道,文學才諝,未易多得,而聞望先之,勞勩次之,亦或以踐歷久近,資序先後,而上下之捨此而進,則倖門啓焉,曷嘗有百無肖似,似臣者類,濫竽而竊吹乎哉?臣姿本庸軟,性迂拙,卽一樗之散而器之窳耳,承籍世蔭,遭値晟代,策名以來,前後躐揚,罔非僥逾,恩重邱山,報蔑涓滴,每省躬揆分,不啻若集木履氷,豈料孟晉無漸,冥升不已,止竟爲災身累國,而莫之恤也哉?臣聞翾飛鶩遠則局,短步急走則疐,物理然,而衆嗤至,臣身狼狽,固不足論,而熙朝授量之政,不其盭乎?歷日也久,而未敢爲承膺計者,不第臣自知也審。罪有所未勘,情有所未安,又是臣難冒之一端私諦也。玆敢罄控忱辭,仰干聽卑之下。惟聖上,諒臣實懇,察臣匪才,亟收臣新授資級與職名,仍擬臣當被之律,俾朝綱肅而名器重焉。臣無任云云。答曰,省疏具悉。旣問備矣,何必爲引?卿其勿辭行公。
同副承旨趙秉鎬疏曰,伏以,臣向蒙恩譴,惶蹙訟愆,幸際慶會,旋降收敍之命,卽又伏奉除旨,以臣爲承政院同副承旨者,臣於是,感激悚懍,益不知措躬之所也。第伏念今臣所叨之職,實臣已僨之地,而罰不蔽辜,爵返媒榮,何敢以時日之稍久,晏然自恕,殆若無故者然哉?召牌荐臨,承膺無路,玆敢短章自列。伏乞聖明,俯垂鑑諒,亟遞臣見帶之職,以安微分,仍治臣瀆擾之罪,以肅朝綱焉。臣無任云云。省疏具悉。旣問備矣,何必爲引?爾其勿辭察職。
上在昌德宮。停常參·經筵。
趙濟華啓曰,明日常參·經筵,取稟。傳曰,停。
李正魯啓曰,大司憲·執義·掌令二員,持平二員未差,監察茶時之意,敢啓。傳曰,知道。
趙濟華啓曰,來初一日輪對日次矣,敢稟。傳曰,當次人受點,後日次待令。
備忘記,美錢僉使韓炳敎下直,長弓一張,長箭一部,片箭一部,筒兒一箇賜給。
傳于趙濟華曰,晦日次對,依例來會。
趙濟華,以議政府言啓曰,卽見全羅左道暗行御史呂圭益別單,則其一,平日·山日兩島,屬之靑山鎭,以從民願事也。靑山島之自某指〈某〉,欲爲劃付,其意無怪,而況有民願者乎?但不識所屬地方之事勢如何,關問道臣處之。其一,畿·湖便近邑,作爲三年窠,谷城縣永作六年窠事也。三年與六年,不甚相遠,且爲迎送,不無方便,事係官制,有難遽議,置之。其一,還穀更勿移轉,結排條每結特減一錢事也。移轉之弊,已爲痛禁,而遵朝令,其咎焉歸,至於結排,幾盡釐革,則此不可濫斂,量宜裁減。其一,道內儲置米八千石中,各邑之每年用下七千五百石,永以儲置遵行,餘在五百石,名以甲戌還錄米,會付還簿,逐年糶糴事也。儲置剩米,事當逐年會錄,而這間許多年,未知如何措處,繡論之別立名目,付之還簿云者,深得糴法,依此施行,歲末成冊,懸錄上送。其一,順天等七邑之統營穀,本邑船運,爲弊甚多,自該營定送營校,從時價執錢事也。統穀濫捧,匪今斯今,而穀變爲錢,不無窒礙,置之,濫捧之弊,令本道道臣,往復師臣,各別禁斷。其一,南原扇子紙物之輸納巡營時,浪費殆多,代錢磨鍊,自營貿用事也。扇紙輸納,非徒南原一邑,則有難遽許,繡論旣如此,令本道裁處。其一,封山各邑黃腸斫取時,敬差官更勿下送,使其地方官,替行事也。黃腸斫取時,敬差官下送,所重自別,不可以廚傳之弊,有所拘礙,置之。其一,全州稅穀之移捧群山,轉輸極艱,依前還捧於本府利西面事也。祛一弊則生一弊,邑捧與鎭捧,其弊則一也。但於轉輸之勞,不無爲念,行之旣久,習於眼目,其在新不創舊不革之義,不可遽議,置之。其一,結斂一款,更勿擧論,而如有大關民,〈弊〉邑報巡營,營報廟堂事也。結斂之革罷,年前伏奉下敎,到底關飭,則安有科外之斂,而外道如有公用之事,則輒歸於結,謂之以當年條,因循不悛,結民則不識用於何處,惟令是納,是豈可行之事乎?繡衣此論,深知民瘼。令道臣面飭守宰,毋敢復蹈前習。其一,各邸吏役價之添排責徵,較量存減,而繡行決處者,毋敢違越之意,嚴飭事也。京邸巡邸梱邸之役價,年增歲加,至有民擾而極矣,而營邑無以禁止,常所痛駭。今此繡行之釐正,井井有條,依節目施行,毋敢毁劃之意,分付,何如?傳曰,允。
又以議政府〈言〉啓曰,卽見全羅右道暗行御史嚴世永別單,則其一,各營正軍中,抄出丁壯,各定將領,設屯作農,敎習技藝,其餘資保收布軍之錢木所收者,統計列邑,每戶每結,幾許間年分排定事也。屯田之規,未嘗非良制,而我國軍丁,收布居先,洞排結白徵黃徵,用均一之政,逃故代頉,雖是正法,戶布設行,已至幾年之久,且無橫侵之弊,則猝難變通,今姑仍置。其一,各邑鎭宜松山植木,使之別般責考其勤慢,以爲殿最,私養山另飭禁斫,山腰以上火田冒耕者,依法典痛禁事也。封山之童濯,火田之冒耕,纔有行會禁斷,而補植之方,另加申飭。其一,使星濫把,營屬情費,申明著式,另加嚴禁,位土賣買者,設驛丞躬行打量,還付該站,賣買者竝施重律,橫奪復戶,這這還推事也。驛弊之滋甚,有不可勝言,前後申飭,不啻截嚴,位土還推,等事,馬匹充額之政,申明舊規。其一,牛疫熾行,屠宰甚多,自今爲始,嚴飭列邑官廚,只許月三屠,場庖私屠,一切痛禁,犯者一一刑配,守令隨現論勘事也。濫屠之弊,浮於疫斃,繡論深得肯綮,而朝家令飭,視若弁髦,極爲寒心,犯者刑配,守令論勘,依此施行。其一,格浦設鎭之初,移劃黔毛鎭之給代外,鎭卒無他料資,宜有措劃事也。初以雄鎭,末乃凋殘,鎭卒之無以仰哺,事勢固然,已有昨年關飭,其顧恤之方,自巡營更加措劃。其一,堤堰之可鑿蒙利者,使其堤下佃夫,疏鑿儲水,或移點束伍,竝力董飭,冒耕者依律刑配事也。堤堰修治,最是大政,而近日抛置不擧,束伍移役,便成文具,且奸細之輩,或圖得京關,或符同宮差,破完射利,罔有其極,如有似此之弊,道臣一一狀聞,以爲嚴處之地。其一,各邑之民庫用下,無敢混雜,加斂一款,更不擧論之意,關飭營邑,另成節目遵行事也。民庫加下,輒爲民斂,大是痼弊,而苟究其源,官用之不爲官下,而許多襍用,混入於其中而然也。此非但三南爲爾,兩西尤甚,民斂等事,一切防塞之意,關飭於諸道。其一,社還作錢,申飭道臣,更不得變通事也。社還之精實,可資緩急,朝家之所知也。其斂散之際,各別操飭,毋至浪費事,分付,何如?傳曰,允。
又以議政府言啓曰,卽見慶尙左道暗行御史朴定陽別單,則其一,昨年災形,本道尤甚,俵災一款,尤爲加恤事也。年分已爲磨勘,今難着手,置之。其一,梁山·榮川兩邑被災,爲一道之最,川反浦落中,梁邑一百四十四結零,榮邑三十六結零,姑爲頉給事也。兩邑災形,縱有指的,春耕已屆,有難追頉,而昨冬俵災,已爲優劃,庶有顧恤之方。其一,各邑結價,稱停磨鍊,毋至如前濫觴,都結一切嚴禁事也。結價不均,大爲民瘼,筵奏行會,不啻丁寧,其在對揚,必當十分詳察,而本道成冊,尙未報來,使之斯速修上,至於都結,邑例不一。令飭所在,宜爲禁斷。其一,器械製造,軍伍鍊習,別般關飭於道帥臣事也。軍伍之鍊習,器械之精緻,亦有筵奏行會,使之申明舊規,毋得泛忽。其一,砲軍糧料,講究措劃,自各其邑,每月試放計劃,至年終,拔其優等,報于兵營,或付科試,或陞軍校事也。試放本意,在於取其優等,今此所論,實有意見,依此施行。其一,還穀之加作移貿,一切嚴防,別作錢毋敢擧論,移貿之不得不措處者,則邑名石數及移劃之由,狀聞後施行事也。加作·別作·移轉·移貿等許多弊瘼,已爲詳陳於右道繡單,依此施行。其一,順興逋還,年久虛留,排斂移貿,民邑殘敗,行會本道,爛議釐正事也。本邑還弊,最於一道,繡論若是勤渠,令道臣關問可捄之方,期有實效。其一,社還作錢,嚴立科條,更勿毁劃,出納之際,吏隷作奸者,施以重律,守令嚴飭事也。社還本是爲民而設也,吏隷胡爲而作奸乎?切勿使此輩干涉,嚴立科條,俾無敢毁劃。其一,漕船新造,勿爲專委於都差邑,自船在邑,修報巡營,還米預下,與作錢應下,就該邑除留米中,從時價計除,密陽則立本條,切勿仍置,移送他邑事也。此弊彼瘼,何處不痼,而至於漕弊,莫可收拾,所論諸條,合有商量,令道臣條條釐革。其一,釜山前訓導安東晙之前後罪犯,不可無依律勘處,而此後則公米木取剩,與作弊之端,關飭道臣及該府使,另行禁斷事也。公木米之措處,安東晙之用律,待倭館事究竟,更爲稟處,何如?傳曰,允。
議政府啓曰,卽接慶尙右道暗行御史朴履道別單,則其一,統營移轉穀捧糴時加捧之弊,與情費補縮名色,一切省減,新補餉米定式外,毋得加俵,作錢別勿以時價準捧,而若或襲謬,帥臣重勘,該史刑配事也。統營,嶠南之大去處也,餼廩之資,比他尤殷,故其所收之際,不無濫觴之慮。繡衣只以民瘼而言,本營量其所捧而爲準,則惟當去其太甚,俾公私俱便,另飾帥臣,別出條例,悉心矯捄,所謂新補餉米之年年加俵,作爲厲民之階,一體使之釐正。其一還穀作錢時,京司應作及年例外,毋得加作,移貿分排,只從應移貿石數區劃,而以價錢出給之晩時,每多還寢之弊,關飭道臣,定式狀聞事也。移貿及加作等弊,纔有筵奏行會矣。此果爲民切骨之瘼,而奸吏輩看作利竇,朝移暮移,俄幻今幻,點其文簿,使人不得其端緖,且或晩時出給,末或還寢,統作營邑之弊藪,若不猛省矯革,將至邑不爲邑,民隨而莫可支安,依繡單一一定式施行。其一,熊川縣還多民少,奸弊漸滋,移貿一款,永勿擧論,其矯捄〈之〉方,關問道臣,從長措處事也。邑小糴富,奸弊且架,至登繡單,令道臣另探裁處。其一,各驛位土之川浦永頉者,査櫛給災,閒雜人之濫騎責供,隨現嚴繩事也。驛弊諸條,已有關飭者,其川浦之査櫛也,閒雜之濫騎也,竝各別釐革。其一,各邑吏額,一依法典施行,任債名色,永爲嚴禁,筆債原定外,毋敢濫捧事也。吏額之除減,行會屬耳,必當捧而行之,至若筆債等許多名目,令道臣酌定以給,毋至濫雜。其一,外邑上納時,各司元情費外,毋得濫捧,而若或違越,與受同罪之意,定式施行事也。情費申飭,前後筵敎,何等截嚴,而尙不知戢,極爲痛惋,從今以後,與受同罪之意,捧甘各衙門,何如?傳曰,允。
又以議政府言啓曰,卽見咸鏡道暗行御史趙秉世別單,則其一,道內還穀,近多蠲蕩,各邑加下,數甚夥多,且差需與支差穀,見存無幾,將至無邑廢市之境,別般措劃,折米限三萬石,作還取耗事也。道內還穀,原來不敷,而至於差需穀,尤無以支調,添還之論,的有先見,令道臣爛熳講確,從長登聞。其一,各邑還餉之盡分取耗,極爲疎虞,毋論某衙門穀,皆令半留事也。盡分本是法外,或因窮春民情,不得已許之,而若用半留之規,則非不好矣。各項公用之不足,未能的知,盡分與半留,隨時變通,以完糴政。其一,小詳定·小小詳定,作爲吏鄕輩刷逋之方,而又設捧逋所名色,侵族徵鄰,民受其害,自今以往,上項此弊,永爲革罷,犯逋千石以上梟首,百石以上次律施行事也。詳定自有其數,小詳定小小等名色,未知創自何時,而其中捧逋所云者,最爲厲民之階,不可不痛革乃已,吏逋之分等用律,法典攸在,依此施行。其一,改量之節,勿任吏鄕,另飭各社里領任,田畓結中浦落者,移充於泥生,陳荒者移充於新起,瘠薄卜多者,移充於膏腴卜少處,使之比前摠以入,定式施行事也。此落彼生,檢舊,起新,自是法例,而挽近此規全抛,一有汰落,永作荒陳,言念田政,極爲駭歎。今此繡論,確有可據,申明舊規。其一,麝香進上,與外他藥材監封時,審藥之點退本色,濫捧代錢,無弊不有,邑鎭難保,科外討索,竝爲嚴防事也。進上點退,未嘗不由於恪勤奉公,而末來生弊,不無挾雜之端,捧上時勿爲專任任官,親審監封。其一,各邑大同庫歲入,自田稅中取用,而川浦減稅,應入歲絀,該庫加下,無邑不有,自本道濫下冒錄之弊,一番另査後,從實數劃報事也。本道大同庫,卽他道之民庫也。用度無節,簿上加簿,至有年前廟稟特蕩之擧,而自是之後,一任吏鄕,不爲句檢,以致此境,令道臣査其實用,以爲劃下。其一,襦紙衣之轉輸頒給,自致減縮,遠程馱費,亦爲不少,襦衣一領,定價五兩,祗衣一領,定價三兩,永作代錢事也。襦紙衣之因特敎復舊,亶出於爲邊民無衣之盛意,且爲錢鈔之易於乾沒而然也。以本色下送,則綿貴之鄕,必有一半分就煖之效,所請置之。其一,毋論公逋私債,族徵一款,另加防塞,若有現發,則犯漢刑配,該守令重勘事也。分族之弊,愈往愈甚,京鄕牟利之徒,謂本土逖遠,威脅官長,恣行不法,其來久矣。伊來此弊,莫可禁遏,念彼民情,極爲矜惻,如或更有此等之事,先爲捉囚營獄,報府嚴處。其一,吉州故僉樞林宗七特施超贈事也。此則令該曹稟處,何如?傳曰,允。
又以議政府言,啓曰,卽見平壤道淸北暗行御史沈東獻別單,則其一,憑藉邊禁,校卒輩恣行侵虐,江村殆虛,自今以後,使江邊之民,到底詗所捉彼人財貨,專屬於詗捉者,自官庭依漂胡例,還渡入送,奏聞上國,我民潛越者,彼亦依此例,奪財押還,自我國梟示,邊邑徵贓,永爲革罷事也。邊禁之蕩然,莫今時若,校卒作弊,尤爲難祛,而邊民之替行詗察,係是法外,惟當操束官隷,毋至恣橫,至若徵贓一款,的有可據,然後可以行之,而如或暗自和應,有所現發,則以法從事,俾杜後弊。其一,江界等三邑五鎭貢蔘,一從定數施行,更無敢如前濫排事也。貢蔘之數,自有定例,加一分不得,減一分不得,則安有橫徵之弊,而近來許多名目,層生疊出,至有登諸章奏,覆啓屬耳,依前行會,另加禁斷。其一,城餉還,竝自城倉邑倉,主管斂散,折半留置,以備不虞,監色輩偸弄濫捧之弊,別般嚴禁事也。本道穀簿,只有城餉,而分留斂散之際,其弊滋甚,繡論不無的確,令道臣從長措處。其一,使行卜馱與草料,定數外,更勿許給事也。使行卜馱草料等淆雜之弊,已有前此行會,勿以文具視之,各別察飭,期有實效。其一,神光鎭移設於厚州舊邑,俾免虛疎事也。鎭而爲邑,邑而爲鎭,擧皆難愼,而已設之鎭,移置他所,不無窒礙之端,置之。其一,義州夜一浦通商一款,永爲革罷,行商浦所,移設於鴨綠江一處,則潛商犯越,可以察禁事也。關市之譏而不征,古法攸在,而近因公用之艱絀,未嘗無權宜之政,此不可永久任置,以啓無窮之憂,而鴨江通商,本載事目,令道臣關問灣府,另送耳目,俾無淆雜之弊。其一,淸北都會,設於定州,試取四人,而因沿江九邑之路遠難赴,初試一窠,移付楚山,九邑之士,爭此一窠,情狀冤菀,依定州都會三窠例,加設二窠於楚山都會,詩賦講各取一人,以爲激勸事也。試取額數,自有定制,行之且久,雖有士論之齎鬱,有難變通,置之,何如?傳曰,允。
兵曹,來四月十五日王世子冊禮慶科別試武科初試時規矩,鐵箭三矢,一百十步,片箭三矢,一百三十步,一巡二中,二技取一技落點。
又以三軍府言啓曰,卽見慶尙右道暗行御史朴履道別單,則以爲,右兵營設砲頒料之資,以本營支放穀中,一千五十石作錢取用,軍餉穀九千五百石立本取剩,排比軍需,而第其還戶之詳定受還,時價納還,白徵數倍,則窮蔀民弊,不可不念,就營還中一千石,以詳定價施行,因此欠縮六七千兩,本州及安義査徵錢中三千兩劃補,餘外不足數爻,砲軍三百名中,二百名付之元額,一百名付之額外,元額輪番頒料,額外停番收料,以補支放之需,恐合便宜之政事,請令三軍府稟處矣。本營砲軍,非謂數多,而餼廩常所艱絀,故有此通變之論也。三百與二百,其數不甚相遠,額內與額外,奉公則惟均,令帥臣量其可行而措處,至於還穀之爲民瘼者,亦爲釐正事,一體分付道臣,何如?傳曰,允。
又以禮曹言啓曰,卽接恩津幼學金顯淳所志,則以爲,同姓四寸弟一淳嫡妾俱無子,以其同姓四寸兄德淳子敏根,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理,載在法典,而門長金顯淳所訴旣如此,金德淳子敏根,立爲金淳一之後,何如?傳曰,允。
又以奉常寺都提調意啓曰,各陵園墓寒食祭享所用藥果煎造後,進上看品藥果二十立,依定式封進之意,敢啓。傳曰,知道。
又以禁衛營言啓曰,本營軍色從事官李載兢,身病甚重,勢難察任,今姑改差,何如?傳曰,允。
上在昌德宮。停常參·經筵。
自辰時至申時,灑雨下雨,測雨器水深一寸。
趙秉鎬啓曰,明日常參·經筵,取稟。傳曰,停。
李正魯啓曰,大司憲·執義·掌令二員,持平二員未差,監察茶時之意,敢啓。傳曰,知道。
備忘記,阿耳僉使李泰熙下直,長弓一張,長箭一部,片箭一部,筒兒一箇賜給。
傳于趙秉鎬曰,明日次對待待下敎。
傳于李正魯曰,今番試射放時,入格將官·將校·武士·軍兵等頒賞次,明日待令事,分付。
以司謁口傳下敎曰,戶曹郞廳持賞格,明日來待。
傳于趙秉鎬曰,長湍府使李熙甲,豐德府使吳益善,令該曹口傳相換,不日下送。吏曹口傳政事,長湍府使李熙甲,豐德府使吳益善,以上相換事承傳。
趙秉鎬,以吏曹言啓曰,長湍府使李熙甲,豐德府使吳益善相換事,命下矣。長湍府使李熙甲,以前任坡州牧使,方在解由未出中,何以爲之?敢稟。傳曰,勿拘。
又以輔養廳言啓曰,今月二十九日日次,依例進見之意,敢啓。傳曰,權停。
兵曹啓目粘連,觀此前統制使李周喆啓本,則蟾津別將陳濟弼,到防以後,一心靡懈,火藥·旗竹·旗桶·雉羽·鎗鏃,竝爲新備,鳥銃·校子弓·黑角弓修補,鎭衙·倉庫及三門,一新改建,諸般所入錢,爲二千九百兩,鎭門各洞給錢三百五十兩內一百兩,結稧殖利,以爲公用,二百五十兩,買給雌牛,使相作農,前後自備錢,合爲三千二百五十兩之多,以此鎭廩未滿三百,自辦經費,軍民咸頌乙仍于,採探施措,果無爽實,其在勸奬之道,合有褒賞之典,令該曹稟處亦爲白有臥乎所,軍物之新備修補,衙舍之一新改建,給錢結禊,買牛作農,前後自備錢,合爲三千二百五十兩之多,以若殘廩,自辦經費,極爲嘉尙,似當施以加資之典是白乎矣,係干恩賞,不敢擅便,上裁,何如?判付。啓,依回啓施行爲良如敎。
領議政李裕元箚曰,伏以,臣之出膺,秪爲冊禮時備員,不遑他顧而已,至於廟務一款,非臣所可擔夯,猥陳一疏,雖承敷心之諭,早晩卸解,非〈但〉臣自劃,卽一世之所共知也。忽伏奉賓對來會之命,一次冒進,有何義諦之可舛,而見今素抱貞疾,一倍闖肆於公私奔奏之餘,重之以春風料峭,砭肌寒粟,午燠稍加,灼心熏熱,一日之內,或擁衾而杜蟄,或開戶而納颷,乍赴旋仆,非止一再,此火升於內,而氣鬱於內,醫言難治之症,擧皆危而憫之,咫尺脩門,末由趨造,以殿下慈覆之天,庶幾垂憐而哀矜之,而在臣分義,尤不勝惶懍矣。妄恃寵靈,文字仰籲。伏乞聖上,亟遞臣本兼諸職,仍治臣慢命之罪,以警具僚焉云云。答曰,省箚具悉卿懇。愼節奉慮,賓對自當退行矣。卿其勿辭,安心調理。仍傳于趙秉鎬曰,此批答遣史官傳諭。
上在昌德宮。停常參·經筵。
藥房提調金世均,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
世子宮口傳問安。答曰,知道。
趙秉鎬啓曰,明日日食救食相値,視事頉稟之意,敢啓。傳曰,知道。
李正魯啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于趙秉鎬曰,傳香承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于趙秉鎬曰,藥院提調許遞,前望單子入之。
內醫提調前望單子入之,朴齊寅落點。
傳于趙濟華曰,兵房承旨入侍。
以京畿監司閔台鎬狀啓,宗廟薦新生蛤,日氣尙寒,姑未産出,限內不得封進,惶恐待罪事,傳于趙濟華曰,勿待罪事,回諭。
趙秉鎬,以宗親府言啓曰,明日,卽天漢殿朔奉審日次,臣珪永,進詣擧行之意,敢啓。傳曰,知道。
趙濟華,以武衛所言啓曰,本所大比較,卽軍兵奬勸之義也,物力不敷,依總衛營中旬例,以關西遼軍木一百同,區劃取用,何如?傳曰,允。
兵曹口傳政事,副護軍閔昌植,副司果洪敬燮·尹時榮,以上竝單付。
趙秉鎬,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
趙濟華,以都摠府言啓曰,副摠管李起鏞,以漢城府左尹,府坐起進參事,晝仕出去,而逐日煩稟未安,入番間除草記往來之意,敢啓。傳曰,知道。
趙秉鎬,以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成李肇信,典籍金斗淵,俱爲差祭,直講金昌倫,合三呈旬,時無入直之員,以他郞官,姑爲代直,何如?傳曰,允。
奉朝賀李敦宇疏曰,伏以,臣猥將實病難强之狀,冒陳行尋尋路之由,冀蒙體諒,及奉批旨,職名則諭以仍帶,往來則許以從便,縱未獲遂至願,猶可退伏舊居,今將發行之際,侍講院吏,來布聖恩,授以治行之資,臣是何人,乃敢當此?雖尋常寵齎,固萬萬感戴,而此誠夢想所未到之格外異數也。所以萬萬悚惶,無地自容,夫朝家賜予,必有其名,人臣冒受,亦有所據,然後上下義諦,始乃得宜。今所蒙被,臣自視臣,有何可名可據之自解乎?緣臣一人,而仰累我聖德,臣寧忍爲,揆諸私分,以此陳懇,極涉猥越,而硜硜微諒,有不能自已,忙具短章。伏乞聖明,俯垂此惶隘之情,亟命收還,仍治臣傲慢之罪,以安賤分焉。臣無任云云。答曰,省疏具悉。特賜之事,何必如是乎?卿其勿辭,安心受之。
行水原府留守宋近洙疏曰,伏以,天人訢合,月日吉良,震邸主鬯,冊禮誕擧,上承慈聖燕翼之謨,俯答群生延頸之望,萬億年無疆之籙,寔基於此,臣適添邇班,獲覩盛意,歡欣忭祝,尤倍餘人。仍伏念臣以無似,方待罪華南分司,而月前又叨賓客之銜,繼伏奉恩敎,以居留異於道伯,仍令兼帶,賤末進退,有何輕重,而特行聖念,若是隆摯,臣於是,感惶震惕,他不暇顧,顚倒肅命,而退而思之,居留稍異藩任,而猶爲外官也,賓客雖非實銜,而自是內職也,朝廷官制,內外職截然有分,外而不得兼內,內而不得兼外,非徒典式之自來如此,卽亦理勢之不得不然也。臣今外內兼綰,恬若固有,莫重官制,自臣身壞了,實非義分之所敢自安,宜卽陳籲乞免,而慶禮在前,未敢煩瀆,今始略綴短牘,冒溷崇聽。伏乞聖慈,俯賜鑑諒,將臣所帶宮銜,亟命遞改,以重官方,以安私分,千萬顒祝。臣無任云云。答曰,省疏具悉。不必無例,如是爲言也,卿其勿辭,兼帶行公。
上在景福宮。停常參·經筵。
日有食之。
政院啓曰,明日常參·經筵,取稟。傳曰,停。
又啓曰,卽者軍器寺郞廳來言,明日日食救食時,提調一員,當爲進參,而都提調李裕元受由,提調李載元,兵曹判書進,趙寧夏,司僕提調進,無以擧行云,何以爲之?敢稟。傳曰,副正代行。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
禮曹啓曰,今三月二十三日,大妃殿誕日,陳賀節目,當爲磨鍊,而其日與國忌齋戒相値矣。謹稽謄錄,則在前如此之時,以無故日啓稟退行,曾有定式,而二十四日·二十五日·二十六日,連値齋日,以二十七日退行,磨鍊節目,何如?傳曰,允。
傳曰,初五日次對,進定於明日。
奎章閣啓曰,原任提學金炳冀喪,卒哭日,依定式遣檢書官,勸肉以來之意,敢啓。傳曰,知道。
奎章閣啓曰,卽接內需司牒報,則咸興·永興兩本宮,別大祭時造燭封香吉日,今月十七日辰時,衣襨·香燭·祭品奉詣吉日,同月十八日卯時,俱吉云,以此日時擧行之意,敢啓。傳曰,知道。
禁衛營啓曰,本營騎士別將柳冀大,身病猝重,勢難察任,改差,何如?傳曰,允。
傳曰,宗廟副奉事有闕之代,敍陞擬入。
傳曰,健元陵獻官,自今爲始,復舊例塡差事,分付吏曹。
禮曹今三月二十三日,明純徽聖正元粹寧大妃殿下誕日陳賀,以二十七日退行事,草記允下矣。應行節目,參考磨鍊,依此擧行,何如?啓,旣承大妃殿下敎,權停爲良如敎。
吏曹口傳政事,以南廷顯爲典籤,李載哲爲宗廟副奉事。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,右副承旨趙濟華,今日不爲仕進,卽爲牌招,何如?傳曰,允。
弘文館啓曰,下番副修撰臣閔種默,以大報壇祭祭官,今日肄儀時,晝仕出去之意,敢啓。傳曰,知道。
傳曰,大臣·政府堂上引見。
傳曰,中宮殿入診及産室設廳日字,以旬前擇入。
傳曰,在外敦寧都正許遞,今日政差出。
傳曰,內閣提學有闕之代,今日政差出。
傳曰,漢城判尹許遞,前望單子入之。
判尹前望單子入之,閔奎鎬添書落點。
訓鍊都監啓曰,本局中軍李鍾承,身病猝重,勢難察任,改差,何如?傳曰,允。
訓鍊都監啓曰,本局千摠申命徹,身病猝重,勢難察任,改差,何如?傳曰,允。
傳曰,兼說書有闕之代,前望單子入之。兼說書前望單子入之,沈相萬落點。
政院啓曰,卽見北評事洪健植會寧開市大國人還歸狀啓,則不善封裹,油痕狼藉,事甚疎忽,極爲未安。所當還下送,而係是邊情,雖不得不捧入,不可無警,從重推考,何如?傳曰,允。
內醫院啓曰,中宮殿産室廳,以旬前擇入事,命下矣。令日官金濟正推擇,則今月初六日卯時爲吉云,以此日時擧行之意,敢啓。傳曰,知道。
內醫院啓曰,中宮殿産室廳別入直,御醫,李慶年鍼醫鄭昌祖·議藥同參鄭一龜差下,別掌務官,金溵差下之意,敢啓。傳曰,知道。
內醫院啓曰,中宮殿産室廳待令書員,延鳳仁·吳商默·趙衡鎭·崔玟羲·高成鎭·張元植·醫女月香·順喜差下之意,敢啓。傳曰,知道。
政院啓曰,注書有闕之代,被薦人李復永·李正來·李範祖薦狀,依例成送吏曹之意,敢啓。傳曰,知道。
兵曹啓曰,今此陳賀敎是時,文侍從武邊禦蔭牧府使以上自鄕上來參班人,在京時付祿下去時,年六十以上人,給鋪馬糧資事,命下矣。武邊禦以上,無一人參班,文侍從京畿楊根副司果李建容·慶尙道安東副司果權魯淵·柳星杓·平安道定州副司果玄濟弼·趙光濟,俱爲上來,留京時付祿,其中柳星杓·玄濟弼,年過六十,還下去時,給鋪馬糧資事,分付各該道臣及賑恤廳之意,敢啓。傳曰,知道。
兵曹啓曰,同知中樞府事韓應晩·僉知中樞府事李東洙·內禁衛將宋熙直·五衛將金義顯·金鍾華·姜學賢·吳昌善·崔煌·全南彦,曹司衛將金觀秀,部將李鍾植,俱以病難供職,宣傳官具禹鉉,文臣兼宣傳官鄭㵙,除授在外,過限未肅拜,竝改差,何如?傳曰,允。
兵曹啓曰,高嶺僉使閔義鎬,素患痰癖之症,每當換節之時,一倍添劇,時月之內,萬無登途遠赴之望,呈狀乞遞矣。實病旣如此,則有難强令赴任,且邊將之任,不可循例改差,罷黜,何如?傳曰,礪山府使權寅秉相換。
吏曹啓曰,受由上京守令,自臣曹催促,則高陽郡守姜凡秀·淸道郡守洪淳迥,俱以身病,猝重,萬無還官之望云。其身病旣如是,則有難强令還任,罷黜,何如?傳曰,允。
承文院啓曰,日食已過,禮部回咨,依例撰出,付撥下送灣府,使之傳給鳳城將處,以爲轉致北京之地,何如?傳曰,允。
傳曰,高陽郡守之代,未準朔守令中擬入。
傳曰,左副承旨許遞,今日政差出。
侍講院啓曰,卽接翊衛司所報,則昨日黃昏,本司使令金慶植,被打於左番武監李興大等處云,而與掖隷,如是作梗,事甚惶悚,該使令金慶植,卽爲汰去之意,敢啓。傳曰,知道。
有政。吏批,判書金在顯·參判尹滋承進,參議未差,承旨缺,以閔奎鎬爲內閣提學,閔泳商爲承旨,朴齊寅爲右參贊,金在鶴爲敦寧都正,金翊鎭爲捲草官,許傳爲藝文提學,徐相德爲敦寧參奉,李復永爲注書,鄭晉默爲高陽郡守,趙冕夏爲淸道郡守。開城分敎官單崔柱錫,前持平李敏銖,年七十一,副司果朴載瑋·前別提全宜鍾,已上,年七十已上今加通政,加一資事承傳,高嶺僉使閔義鎬·礪山府使權寅秉,已上相煥事,承傳。再政。以金元植爲知敦寧,李渭在爲文義縣令,全東爀爲安峽縣監,校書提調單閔奎鎬。三政。以閔泳稷爲南平縣監。四政。以魚秉璿爲景慕宮令。五政。以成純永爲繕工主簿。六政。以秦錫好爲典獄主簿,故吏議閔東鏞,贈吏參例兼,故正郞閔致福,贈吏議,已上,右尹閔泳穆兩代。
兵批,行判書李載元進,參判金翼鉉·參議金震休入直,參知張時杓病,承旨。缺以李祉秀·金昌鼐爲副摠管,柳泓爲同知,崔秉懿爲僉知,金弼求爲宣傳官,李奎顔爲內禁將,尙致豐·尹明鎭·李在聲·金鍾浩·金光順·王殷疇爲五衛將,申梡爲曹司衛將,趙龍鎬爲右翊贊,沈東獻爲文兼,南宮濮爲部將,朴仕賢爲獨仇味僉使,張羲泰爲鷺梁別將,知事單韓文奎,同知單金學二。
政院啓曰,新除授注書李復永,卽爲牌招入直,何如?傳曰,允。
奎章閣啓曰,新除授提學閔奎鎬,事當卽爲牌招,而時値夜深,待明朝牌招,何如?傳曰,允。
行護軍李僖魯上疏。大槪,敢陳至切之懇,冀蒙恩諒事。答曰,省疏具悉。所請依施。
乙亥三月初二日□時,上御熙政堂。大臣·政府堂上引見入侍時,行都承旨金炳始,假注書林相禧,事變假注書盧德龍,記事官金弘集·沈相萬,領議政李裕元,左議政李最應,右議政金炳國,政府堂上,李承輔·李豐翼·鄭健朝·朴齊寅·金壽鉉·金在顯·閔致庠·梁憲洙·李熙昇,副校理朴齊晠,以次進伏訖。上曰,史官分左右。仍命大臣進前。裕元進前問侯,各殿問侯訖,裕元曰,春宮諸節,連爲太平乎?上曰,間有微感,近則快差矣。炳國曰,智慮漸就之際,例有如此之候,而今又復常,伏切欣祝。上曰,喜欲出外,故如是耳。裕元曰,本支蕃衍,莫大之事也。最應曰,擇日設廳,下情欣幸萬萬矣。炳國曰,坤聖胎憂今至當朔,螽斯詵詵之慶,本支百世之祝,下情不任攢祝之至。上曰,東朝甚爲喜悅,予心亦喜也。上曰,俄有政命矣。裕元曰,雖有政命,所重之事,更爲請政矣。炳國曰,事係重大,雖已有政命,自下之又爲請政,自上之又爲命下,少無爲礙,且曾多已例矣。上命炳始,俄下開政傳敎還收。炳國曰,今若還收,則實爲方便矣。裕元曰,産室廳待令醫官,依例排望擬入,而別入直醫官及別掌務官,亦爲依例擧行矣。上可之。裕元曰,借地法,當書中宮殿姓氏,故敢此仰達矣。上曰,依已例爲之。裕元曰,産室廳成命,群情欽祝矣。先爲稟定者,已皆蒙允。而諸般事,筵退後,或稟或草記擧行矣。上曰,庚申年例何如乎?裕元曰,庚申年則國計有餘,雖有如干蕩減,少無艱絀,而近則國計罔涯,庚申之十分一蠲減,有難援其例而行之。今當用三十分之一矣。上曰,無乃太少乎?善爲措劃,歸利於民也。裕元曰,惠及於民,聖意若是懇切,孰不感頌,而顧今事勢,三十分之一,難以輕減矣。上曰,太少矣。有何益於民乎?裕元曰,聖意至此,則雖靡此事,民得以賴活,而此若過減,則各司·各營給代,將何以爲之乎?聖衷所在,無以盡心奉行,萬萬惶悚矣。上曰,桂坊處所,果甚狹矣。何如是至此耶?裕元曰,宣仁門內春桂坊處所,古則廣闊矣,近則擧皆頹圮,今不知何處,設何直所矣。上曰,翼廟朝,曾經春桂坊人之在朝者,幾人乎?裕元曰,金大根·李鼎在·吳議善·金穰根·鄭文升如干人矣。上曰,趙秉恒,亦曾經人也。桂坊沈某有之,其名云何?裕元曰,臣未得記憶,問于諸宰仰達矣。因顧問諸宰,皆未有仰對。上曰,鄭文升,年最多,幾何乎?裕元曰,八十八歲矣。炳國曰,李鼎在,亦八十八歲矣。上曰,欲示意,有此下詢,卿等之意何如乎?裕元曰,此果稀貴之事,甚盛矣。最應曰,惟在自上處分矣。炳國曰,翼廟朝春桂坊之今番入參,事甚稀貴矣。上曰,注書幾朔陞六乎?炳始曰,十五朔矣。上顧裕元曰,翰林幾朔陞六乎?裕元曰,翰林,本無朔數,古有十年在直之人,俾習於筵體及朝廷間事,近年每以一年爲準,如或拖至數三年,則謂支離,實非古法,而近則新進濟濟,故或蒙特下之處分矣。上曰,卿言誠然矣。仍命次對爲之。裕元曰,伏承中宮殿胎候,今至當朔,本支百世,子孫千億,伊自今日,不任歡忭之忱,前期設廳,曾有已例,故敢此仰達矣。上曰,中宮殿入診及産室設廳日字,以旬前擇入。出擧條裕元曰,産室設廳,擇日擧行事,命下矣。捲草官,令政院政官牌招開政差出,何如?上曰,依爲之。出榻敎裕元曰,臣之强所難强,據玆匪據,蹶趨走,不遑他顧者,只爲慶禮在卽焉耳,慶禮之前,不敢言去就,慶禮之後,妄陳一疏,未蒙允兪之音。今日登筵,亦有歡忭之忱而然矣。今番慶禮,卽宗社萬億年無疆之休也,是誠我殿下仁如唐堯,而膺華封之祝,德如周文,而叶麟趾之頌,衍寶籙於綿瓞,鞏丕基於磐石,太平萬世,自今伊始,猗歟盛矣。曷任蹈舞?伏願殿下,益懋德敎,洋溢乎區宇,普施仁政,淪浹乎生民,擧一世熙熙然躋之春臺之上,和氣致祥,諸福益臻,以之啓佑我世子,垂裕我世子,俾我世子壽而臧,俾我世子,昌而大,如恒如升,如松之盛,上而答眷顧悅豫之天心,下而副蘄嚮愛戴之民情,是臣之區區攢祝也。上曰,所陳切實,當服膺矣。出擧條裕元曰,春宮冊封禮成後,輔養廳官員,例爲稟旨減下矣。依已例輔養官諭善,竝減下,何如?上曰,依爲之。出擧條裕元曰,春坊兼官之無實職人,只以兼銜行公,古例卽然,臣意則依內閣檢校例,遞實職後,口傳付軍職似好,故敢此仰達矣。上曰,依爲之。出擧條裕元曰,春坊處所,其制比古稍狹,猶可容接,而至於桂坊直所,尤不成樣,數三間之內,官吏無以容接云,顧今度支事勢,有難經紀於土木等事,而此不可因循以過,簡其制度,卽爲造給之意,分付,何如?上曰,依爲之。出擧條裕元曰,陳賀日,有各道舊還及貢人遺在特蕩之命,覃恩廣惠,非不欽仰,而昨年因傳敎,諸舊還隨所存竝爲蠲免,貢人遺在,乙丑全蕩之後,今無可施,只以軍錢·結錢·僧錢·貢錢,量宜裁減,而經稟後可以擧行,故敢此仰達矣。上曰,依爲之。出擧條齊寅曰,曾前大臣與君出彊時,有御醫一員進去之例矣。今番奏請使·謝恩使出彊時進去醫官,自本院長望以入,何如?上曰,依爲之。出擧條承輔曰,璿源譜略,今方修正矣。王世子諱字·字銜,當爲奉書於御牒,使宗臣·閣臣,進詣奉安處,奉審後紀載,允合事體,何以爲之乎?上曰,依爲之。出擧條承輔曰,璿源譜略修正時,王世子,當以邸下二字紀載,而每爲筵稟後擧行矣。今亦依例奉書之意,分付宗府,何如?上曰,依爲之。出擧條承輔曰,惠局郞廳柳敎祚,除拜翊贊矣。取考各年謄錄,則惠郞除拜桂坊,以職務相妨,筵稟後遞改桂坊,還仕本廳,旣有已例。而見今本廳事務,極其旁午,不可以他郞替行,柳敎祚所帶翊贊之任,今姑改差,何如?上曰,依爲之。出擧條缺炳始曰,玉堂所懷奏之。齊晠曰,伏以臣,屢叨見職,昵侍前席,伏覩聖學光明,不勝欽仰攢祝,以臣謏寡,更有何仰勉,而第伏念帝王致治之本,卽惟講學一事而已,惟我殿下,勤御講筵,則雖閭巷匹庶,莫不欣然相告,此靡他也。國家生民之休戚,由學問而無微不燭,政令時措之得失,由學問而必有裁量故耳。殿下以臣民顒望之此心,爲心,則豈不一時間斷乎?況世子宮溫文天挺,岐嶷日就,今於命哲·命吉之初,惟其見聞習孰之方,資以講學,涵養氣質,薰陶德性,則雖在孩提遊嬉之時,必將是效,是則習與知長,化與心成矣。古人身敎之法,遇物之誨,良有以也。間緣慶禮,屢月停講,而顧今春序已闌,華煦漸長,復御講對,允合此時,將臣仰達,特賜開納,深軫緝熙之工,俾作燕貽之謨,是臣區區之望也。上曰,所陳當留念矣。出擧條炳始曰,上注書沈相學,仕日今已準朔,仕滿狀依例成送吏曹,何如?上曰,依爲之。出擧條
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,同副承旨閔泳商,今日不爲仕進,卽爲牌招,何如?傳曰,允。
奎章閣啓曰,新除授提學閔奎鎬敎旨安寶次,濬哲之寶,請出之意,敢啓。傳曰,知道。
議政府啓曰,會寧開市,今已完畢,令槐院,撰出咨文,順付回撥,下送灣府,使之傳給鳳城將處,以爲傳致北京之地,何如?傳曰,允。
議政府啓曰,本府有司堂上有闕之代,漢城判尹閔奎鎬差下,使之察任,何如?傳曰,允。
兵曹,以李奎奭爲訓鍊都監中軍。
以司謁口傳下敎曰,武衛所外大門新建所,把守事,令兵曹,分付該營。
禮曹啓曰,來四月初二日,行宗廟夏享大祭親行時,永寧殿依例遣大臣攝行,何如?傳曰,允。
禮曹啓曰,來四月初二日,行宗廟夏享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
傳曰,左副承旨許遞,前望單子入之。
承旨前望單子入之,李根命落點。
觀象監啓曰,今此中宮殿産室廳排設時,待令日官金濟正·全兢錫,泛鐵官韓敎直·朴珣周,奏時官金勉孺·趙源浩差下,使之擧行,何如?傳曰,允。
刑曹啓曰,産室〈設〉廳,在於今月初六日矣。依定式自設廳日,至順娩後百日,停刑,坐衙·設屠,三七日內勿爲之事,分付八道·四都之意,敢啓。傳曰,知道。
兵曹啓曰,武衛所外大門新建所,限畢役間,建陽門入直軍十名除出,晝察夜巡之意,敢啓。傳曰,知道。
吏曹參判尹滋承上疏。大槪,亞銓新命,歷日震懍,暫膺雖怵,義分仍冒,有愧廉防,敢陳不稱之實,冀蒙亟遞之恩事。答曰,省疏具悉。卿其勿辭行公。
上在昌德宮。停常參·經筵。
政院啓曰,明日大報壇祭齋戒相値,視事頉稟之意,敢啓。傳曰,知道。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,左副承旨趙秉鎬,今日不爲仕進,卽爲牌招,何如?傳曰,允。
訓鍊都監啓曰,因兵曹草記,武衛所外大門新建所,限畢役間建陽門入直軍十名除出,晝察夜巡之意,敢啓。傳曰,知道。
弘文館啓曰,副應敎金九鉉·校理李秀萬,自鄕上來云,卽爲牌招察任,何如?傳曰,允。
傳曰,發遣吏郞,諸執事淸齋與否,摘奸以來。
傳曰,安東晙之罪犯,已所痛惋矣。欺蔽朝廷,多年作奸於公米木,至於民怨狼藉,邊政騷擾者,皆由於此故也,何可容貸?東萊府定配罪人安東晙,令府使,卽其境上,大會軍民,梟首警衆事,廟堂三懸鈴行會。
議政府啓曰,月前,以倭人宴饗事書契,違格還納,新印行用路引改式等事,連有所稟覆行會矣。卽見東萊府使黃正淵狀啓,則枚擧訓別等手本,以爲依關辭一一曉諭,則彼倭之宴饗日,諸條儀例,預先講定云者,俱違舊例,亦涉叵測,且以面譚本府之說,作爲攔出恐動之計,後弊所關,有難遽行,設宴,更請令廟堂稟處矣。別宴饗之特設,寔出於懷綏之至意,而拚棄三百年舊規,妄說四五件創例,事之駭歎,莫此爲甚。大抵朝家之處分,前何嘗失信於彼,而今乃變幻約條,換着衣裳,故欲相持者,其意所在,誠未可曉也。任譯輩之不能事事,煩瀆不已,大違事體,從當重勘,而姑先戴罪擧行,雖以該府使言之,邊政若是懈慢,不可置而勿問。施以重推之典,宴饗等諸般事,依舊式施行之意,嚴飭行會,何如?傳曰,允。
兵曹,以李鍾承爲摠戎中軍。
成均館啓曰,文廟守僕久任一窠,旣已有闕,以守僕梁奉憲,以爲久任之意,敢啓。傳曰,知道。
吏曹啓曰,大報壇祭攝行祭進幣瓚爵官趙濟華,時無職名。令該曹,口傳付軍職,何如?傳曰,允。
上在昌德宮。停常參·經筵。
自巳時至未時,灑雨下雨,測雨器水深四分。
藥房提調朴齊寅·副提調金炳始啓曰,伏未審日間,聖體若何,寢睡·水刺之卽,何如?臣等率諸御醫,赴早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,左副承旨趙秉鎬,今日不爲仕進,卽爲牌招,何如?傳曰,允。
傳曰,禮房承旨馳詣大報壇,奉審摘奸以來。
兵曹口傳政事,副護軍單趙濟華。
都摠府啓曰,副摠管李起鏞,以漢城右尹,本府坐起時進參事,晝仕出去之意,敢啓。傳曰,知道。
奎章閣啓曰,提學閔奎鎬疏批已下,卽爲牌招察任,何如?傳曰,允。
弘文館啓曰,上番闕直,事甚未安。副應敎金九鉉·校理李秀萬·副校理朴齊晠,竝卽牌招,推移入直,何如?傳曰,允。
以左副承旨趙秉鎬牌不進罷職傳旨,傳曰,只推。
議政府啓曰,春務旁午之時,守令曠官,極爲可悶,而慶州府尹林翰洙,上京許久,屢度促還,終無變動,未知病情之如何,而事體所在,誠甚未安。令該曹,嚴飭,使之不日下送,還任日字,亦令道臣登聞事,分付,何如?傳曰,允。此是善治守令,不日下送。
吏曹啓曰,金海府使徐鶴淳,親病沈重,萬無遠赴之望云,改差,何如?傳曰,伊川府使口傳相煥。
吏曹啓曰,金海府使徐鶴淳·伊川府使李容儀相換事,命下矣。伊川府使李容儀,以前任南陽府使,方在解由未出中,何以爲之?敢稟。傳曰,勿拘。
傳曰,儒疏申飭事前後截嚴矣,今此挾雜之徒,又如是無嚴,極爲痛惋。疏頭柳道洙,製疏李學洙,都廳李相喆·徐昇烈,亟令秋曹,嚴刑一次,遠惡地定配,當日押送,其餘則亦令秋曹逐送。
吏曹口傳政事,金海府使徐鶴淳·伊川府使李容儀,已上相換事,承傳。
漢城判尹閔奎鎬疏曰,伏以,臣於戎垣匪據,屢辭不獲命,則感恩怵義,黽勉趨承,然悸魄未定,慙汗未收,曾未幾日,又伏蒙恩點,以臣爲奎章閣提學,臣尤震越靡容,誠不知措躬矣。殿下於臣,覆載如天地,涵濡如雨露,德至厚也,澤至渥也,夫何今日,使招過福之災,有如不少愛臣,世之爲父母者,非不慈愛其赤子,然哺不使滿量,衣不使重帛,特其過飽之致,脹,過煖之致㿈焉耳,今臣之愚騃,何異赤子之無省,而食之無節,服之不稱,駸駸然養成百害,其爲父母之急,將不止脹㿈而已。嗚呼,從古文武之臣,遭際明時,終身期望,一得而爲榮者,果何物歟?臣乃左兜右攬,竝綰於數旬之間,此眞負版之蟲,力竭而不知休也。天道惡盈,理必無幸,臣何以堪之?臣何以堪之?臣在西淸華宇,蓋嘗待制矣,蓋嘗直學士矣。徽猷寶文,是臣宿硏,則豈以身被雲漢,乎奉琬琰,更爲崇飾之例讓哉?良以濫恩稠疊,穹班迥別,益微身饕進之悔,累聖朝苟授之政也。昔宋世蘇軾,表辭閣職曰,伏惟陛下,察其才有所短,不欲强置之禁嚴,知其進不由人,故特保全其終始,臣雖萬萬非軾之比,而竊願殿下之處臣,亦若是矣。玆敢悉暴衷素,冒控崇嚴。伏乞聖明,諒臣過濫之分,憐臣危迫之情,亟收新授之命,仍將所帶戎符,竝賜遞解,俾守一分知足之戒,卒蒙上天曲遂之澤,則私分幸甚,公器幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
中宮殿産室設廳後,大殿·大王大妃殿·王大妃殿·大妃殿·世子宮,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
産室廳醫官書啓,中宮殿産室,今日卯時排設之意,銓次啓達。傳曰,知道。
傳曰,檢校直提學李鎬俊,馳詣健陵,奉審摘奸,仍留監祭,顯隆園華寧殿,一體奉審以來。
産室廳啓曰,中宮殿産室,今當排設,而謹考前例,設廳後當朔則三提調竝直本院矣。臣等自今日入直,待令醫官及別入直醫官,各其處所入直,進排各司,使之依例待令之意,敢啓。傳曰,知道。進排各司,姑勿待令。
産室廳啓曰,産室廳待令醫官以下員役等,依例供饋事,分付該曹之意,敢啓。傳曰,知道。
傳曰,藥房三提調入侍。
訓鍊都監啓曰,本局局別將李敎獻,身病猝重,勢難察任,改差,何如?傳曰,允。
摠戎廳啓曰,本廳中軍李鍾承,身病甚重,勢難察任,改差,何如?傳曰,允。
傳曰,發遣吏郞,諸執事淸齋與否,摘奸以來。
政院啓曰,卽者吏曹郞廳來言,新除授安峽縣監全東赫,當爲署經,而兩司不備,不得署經云,何以爲之?敢稟。傳曰,除署經。
議政府啓曰,昨以慶州府尹林翰洙催促下送事,有所啓稟,至蒙不日下送之處分矣。卽聞該曹,連加督還,一向稱病,無意發程云,事體所在,極爲慨然。飭敎之下,尤不可曲恕,令該府拿問處之,何如?傳曰,允。
吏曹啓曰,慶州府尹林翰洙,病實難强,不得下去云。其身病旣如是,則有難强令還任,罷黜,何如?傳曰,已有政府之批矣。
禁衛營啓曰,木營千摠李容謙,身病猝重,勢難察任,改差,何如?傳曰,允。
兵曹啓曰,武衛所外大門新建所,今已畢役,把守軍兵,還爲入直之意,敢啓。傳曰,知道。
刑曹啓曰,謹依傳敎,罪人柳道洙·李學洙·李相喆·徐昇烈等,當爲嚴刑,而時値停刑,不得用刑,柳道洙,咸鏡道吉州牧,李學洙,平安道楚山府,李相喆,成鏡道甲山府,徐昇烈,平安道碧潼郡,竝遠惡地定配所,卽爲押送,其餘諸儒,一竝逐送之意,敢啓。傳曰,知道。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
傳曰,禮房承旨馳詣先蠶壇,奉審摘奸以來。
訓鍊都監啓曰,本局千摠元世,身病猝重,勢難察任,改差,何如?傳曰,允。
義禁府啓曰,今此具格罪人在囚之時,時囚亦不可混處府中,時囚罪人林翰洙,姑爲保放之意,敢啓。傳曰,知道。
傳曰,飭已施矣,慶州府尹林翰洙,拿處分揀,自銓曹,嚴飭不日下送。
訓鍊都監啓曰,因兵曹草記,武衛所外大門新建所,今旣畢役,把守軍兵,還爲入直之意,敢啓。傳曰,知道。
注書李復永病,代以崔鼎獻爲假注書。
兵曹以申橚,爲摠戎中軍。
禁衛營啓曰,本營千摠李敎復,身病猝重,勢難察任,改差,何如?傳曰,允。
禮曹啓曰,卽接羅州幼學朴靖來所志,則以爲,同姓七寸叔準悌嫡妾俱無子,以其同生弟準孝子泰來,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長朴靖來所訢旣如此,朴準孝子泰來,立爲朴準悌之後,何如?傳曰,允。
義禁府啓曰,時囚罪人林翰洙,飭已施矣,拿處分揀事,命下矣。林翰洙放送之意,敢啓。傳曰,知道。
吏曹啓目,掌樂院主簿李宣應名字,改以純應,武兼尹㙉名字,改以墉事,爲等如告狀,依例令藝文館給帖,何如?啓,依允。
左議政李最應箚子。大槪,申控衷懇,乞解扈衛之任事。答曰,省箚具悉卿懇。扈衛之任,本非劇務也。何必如是爲辭?卿其諒之。仍傳曰,此批答,遣史官傳諭。
兵曹,來四月初十日王世子冊禮慶科別試武科初試規矩,鐵箭三矢一百十步,片箭三矢一百三十步,一巡二中以上,二技取一技落點。
上在昌德宮。停常參·經筵。
備忘記,潼關僉使金銀萬下直,長弓一張·長箭一部·片箭一部·筒兒一箇賜給。
政院啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳曰,禮房承旨,馳詣昭寧園,奉審摘奸以來。
三軍府啓曰,卽接訓鍊都監所報,則今三月初九日,習陣日次,而內外中日停止間,依例停操云矣,敢啓。傳曰,知道。
訓鍊都監啓曰,本局局別將申棨,身病猝重,勢難察任,改差,何如?傳曰,允。
吏曹啓曰,慶州府尹林翰洙,自臣曹,嚴飭傳敎催促,則一向病勢難强,萬無以下去云,不得已罷黜,何如?傳曰,屢度飭敎之下,終不下去,豈有如是道理?施以刊削之典。
傳曰,在外與有實故摠管許遞,與未差之代,前望單子入之。
摠管前望單子入之,都摠管,金有淵,副摠管,洪淳大·任孝準·李敦相·李邦鉉·金箕錫·鄭完默·具春喜落點。
上在昌德宮。停常參·經筵。
自卯時至人定灑雨下雨,測雨器水深一寸五分。
備忘記,統制使權容燮下直,長弓一張·長箭一部·片箭一部·筒兒一箇賜給。
政院啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
三軍府啓曰,卽接禁衛營所報,則今三月初十日習陣日次,而內外中日停止間,依例停操云矣,敢啓。傳曰,知道。
傳曰,統制使留待。
傳曰,統制使入侍。
傳曰,說書有關之代,前望單子入之。
說書前望單子入之,金文濟落點。
傳曰,奉審閣臣留待。
傳曰,奉審閣臣入侍。
禮曹啓曰,王世子冊禮慶科別試,分三所設行事,已爲啓下,而在前分三所設場時,一所,禮曹,二所,成均館,三所則或通工·刑曹設行,或以漢城府設行,或以明倫堂設行矣。今番別試一二所,則當依近例,以三軍府·成均館定行,而見今工·刑曹間隔峻墻,有難通場,漢城府地勢狹隘,三所則依舊例以明倫堂設行,何如?傳曰,允。
義禁府啓曰,江原監司尹秉鼎伏啓內,三陟營將宋熙昇,爲先罷黜,其罪狀,令攸司稟處事,啓下矣。宋熙昇,時在任所,依例發遣府書吏交代後,拿來,何如?傳曰,待待命拿囚。
知敦寧金元植縣道疏。答曰,省疏具悉。卿其勿辭行公。
乙亥三月初九日未時,上御熙政堂。統制使入侍時,同副承旨李根命,假注書崔鼎獻,記事官金弘集·沈相萬,統制使權容燮,以次進伏訖。上曰,史官分左右。仍命統制使進前。容燮進前訖。上曰,統營,管轄三道,且與鄰國交界,其於詰戎之政,備禦之策,悉心對揚也。容燮曰,謹當恪勤奉公矣。上曰,近聞統營事勢,多不如前云,善爲下去,另加措處,可也。容燮曰,當依下敎爲之矣。上曰,何日到營乎?容燮曰,二十四日,可以到營矣。上曰,何處交龜乎?容燮曰,晉州地交龜矣。上曰,前統使離發後,營門必空,誰當守營乎?容燮曰,虞候似當留營矣。上曰,晉州距統營幾許里乎?容燮曰,百有餘里矣。上曰,曾經嶺南邊地守令乎?容燮曰,曾無所經處矣。上曰,然則經何道官乎?容燮曰,臣曾經高敞郡守·朔州府使·鐵原府使·黃海水使·全罷兵使·喬桐水使·寧邊府使·平安兵使矣。上曰,統營軍政,比他處爲勝矣。容燮曰,然矣。上曰,鍊習團束之方,各別盡心,管下之道諸邑軍政,亦須行關董飭,期有實效,可也。容燮曰,謹當悉心擧行矣。上命統制使先退。根命奏曰,宣諭·別諭,何以爲之乎?缺
乙亥三月初九日□時,上御熙政堂。奉審閣臣入侍時,同副承旨李根命,假注書崔鼎獻,記事官金弘集·沈相萬,檢校直提學李鎬俊,以次進伏訖。上曰,史官分左右。仍命奉審閣臣進前。鎬俊進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物祭器祭井看審則精潔,諸執事摘奸則無頉,仍詣顯隆園,園上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣健陵,仍留監祭,將事安寧之意,敢達矣。上曰,何時將事乎?鎬俊曰,四更量行事矣。上曰,留宿水原而來乎?鎬俊曰,行到水原府少憩而來矣。上曰,何處遇雨乎?鎬俊曰,自水原冒雨離發矣。上曰,此雨頻多,路必泥滑也。鎬俊曰,今日之雨,江水纔添矣。上曰,水幾生乎?鎬俊曰,江流不至過漲,比常時少添矣。上曰,所率皆無頉渡涉乎?鎬俊曰,皆無事渡涉矣。上曰,春牟皆生,而當此播種之時,頻雨或不爲害否?鎬俊曰,春牟善生,可占大有,而今日以前之雨,不至於過矣。缺。
上在昌德宮。停常參·經筵。
藥房都提調李裕元·提調朴齊寅·副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿·世子宮,曰傳問安。答曰,知道。
備忘記,礪山都護府使閔義鎬下直,長弓一張·長箭一部·片箭一部·筒兒一箇賜給。
政院啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李裕元,無時急稟定事,左議政李最應·右議政金炳國,有身病,不得來會云矣,敢啓。傳曰,知道。
三軍府啓曰,卽接御營廳所報,則今三月十一日習陣日次,而內外中日停止間,依例停操云矣,敢啓。傳曰,知道。
傳曰,檢閱金弘集·沈相萬,竝陞六。
傳曰,前檢閱金弘集·沈相萬,別兼春秋差下。
侍講院啓曰,新除授說書金文濟,時在京幾果川地,斯速乘馹上來事,下諭,何如?傳曰,允。
政院啓曰,前檢閱金弘集·沈相萬,別兼春秋差下事,命下矣。令該曹,口傳單付,竝卽牌招入直,何如?傳曰,允。
吏曹口傳政事,別兼春秋二單,金弘集·沈相萬。
傳曰,前慶州府尹林翰洙,分揀仍任前職,嚴飭下送事,分付銓曹。
兵曹口傳政事,副司果二單,金弘集·沈相萬。
傳曰,左副承旨許遞,前望單子入之。
承旨前望單子入之,李起鎬落點。
閔泳商啓曰,臣與左副承旨趙秉鎬伴直矣。纔已許遞出去,伴直無人,同副承旨李根命,卽爲牌招,何如?傳曰,允。
政院啓曰,卽者副護軍李鵬純,陳疏到院矣。軍銜陳疏,旣有禁令,所當退却,而係是言事,雖不得不捧入,撥以事體,不可無警,從重推考,何如?傳曰,允。
傳曰,進賀副使,令該曹,口傳差出。
閔泳商啓曰,同副承旨李根命牌不進,伴直無人,新除授右承旨李起鎬,所當牌招,而拘於廳規,不得請牌,何以爲之?敢稟。傳曰,牌招。
以同副承旨李根命牌不進罷職傳旨,傳曰,只推。
以司謁口傳下敎曰,李鵬純疏,與向日諸疏有異,故雖不爲別處分,而此後則此等疏,亦勿捧入,自政院,直爲退却。
副護軍李鵬純疏略曰,愚憤自激,按住不得,玆敢冒死一陳,伏願殿下,垂察焉。噫,彼慶尙監司洪坃,素以狂悖之性,兼有貪鄙之習,偏荷仁天之拂拭,驟躋卿月之班綴,一自按節之後,罔念産刹之報,惟思谿壑之充,言語不擇而自底體貌之乖損,刑罰無章而以致政令之顚倒,外示沽衙,內售掊克,要窠吏任,朝差而夕汰,議送民狀,昨立而今落,列邑吏輩之上使,項背接續,營門校卒之討索,頭面改換,干囑肆行,財賂沓至,省內無辜之人,捧錢贖配,已過十餘,林下讀書之士構罪囚獄,非止一二,非但營邑之物情,極爲洶洶,以至遠近之人心,俱是嗷嗷,此是於渠薄物細故也,又有罔赦之罪,難貰之案,以彯拂雲下四字,肆然題判於民狀,噫,爲今日北面於殿下之廷者,何敢以此不敬無嚴之說,指斥雲宮,全無顧忌?伏願廓揮乾斷,明正洪坃之罪,以洩神人之憤焉。臣無任云云。省疏具悉。爾言挾雜矣。
乙亥三月初十日□時,上御熙政堂,藥房入診入侍時,都提調李裕元,提調朴齊寅,副提調金炳始,假注書崔鼎獻,記注官金英烈,記事官尹,直閣尹用求,以次進伏,醫官李慶年·李好錫·李基徹·趙錫洪,進伏楹外訖。上曰,史官分左右。仍命大臣進前。裕元曰,春雨頗頻,日候亦不宜,此時聖體,若何?上曰,一樣矣。問寢睡·水刺,各殿問侯,仍奏曰,進御湯劑,若調適則多進好矣。上曰,果適宜,故欲多進矣。裕元曰,向者咳嗽之證,近臻復常乎?上曰,近則少可矣。裕元曰,臣嘗偶得此祟,殆近十年爲苦矣。上曰,此證或多許久未痊者矣。裕元曰,此證,在於寢睡之穩不穩,若早寢早起,則神氣和平矣。上曰,誠如卿言矣。蔓蔘茶可治之云,故試之矣,果有效也。裕元曰,藥治雖不可已,而終不若寢睡安穩之爲愈,且有微汗之時,遽冒風寒,則嗽證輒發如期矣。上曰,然矣。仍命挾侍,奉抱世子宮以出。裕元,奉抱仰瞻曰,東宮漸就岐嶷,伏不勝欣悅之至,步屧移運,非久可覩矣。上曰,遊嬉漸長,或敲牖聽響,出外則不欲入內,且倣拜跪之狀,向日見百官行禮故也。裕元曰,凡節若是夙就,伏想嘉悅無比,私家兒戲,多以習拜爲先矣。齊寅·炳始,亦承命奉抱。裕元曰,所着之服,與私家兒戲無異,甚庸欽仰矣。上曰,居常所着,不過如此,至如小周衣,亦不令着之矣。裕元曰,不近奢侈之服,果是養福之源也。孩提之時,一任其嬉遊,皇皇之聲,亦是保養之道矣。上曰,間經感證,肥膚頗減矣。裕元曰,旣向平復,自當充完矣。齊寅曰,兒少之時,或有微疴,差疹後充實豐盈,猶勝於前矣。上曰,近雨太過,牟麥無損耶?裕元曰,牟麥則雖或少損,別無大段,而注秧將近,比雨無節,此誠可悶矣。仍奏曰,今番皇帝登極進賀方物,當爲磨鍊,而詔書順付及賜縀謝恩,亦當以有方物磨鍊,照例擧行之意,分付該曹·該院,何如?上曰,依爲之。裕元曰,卽見冬至使先來狀啓,則改年號後,曆書更爲頒送云矣。我國亦當援用此例,御覽三曆,退出改張以入,其外使之從便改之似好,而有難擅便,敢此仰達矣。上曰,旣有皇曆,更頒三曆,當自內改之矣。裕元曰,改刊之役,亦不容易,自內改之果好便矣。仍奏曰,卽見全羅監司趙性敎所報,則全州府兵曹納番布閏月條,每番責微無處,到今積至爲一年條,而辦納末由,特許純代上納爲辭矣。五歲再閏,積至三十年,統計其數爲一千六百餘疋之多,則本邑責納,不無偏重,使之代納,不害爲兩便之政,依所報施行,何如?上曰,依爲之。裕元曰,向以禁衛新營所在軍器畢役事,筵奏蒙允矣。聞物財艱絀,尙未竣役,且無句管之人,抛寘不擧云。令本營大將梁憲洙,察其器械,檢其文簿,從速磨勘,何如?上曰,依爲之。裕元曰,臣閤外聞之,則春坊番次排定之下敎,果允當矣。上曰,果有所排下者矣。裕元曰,禁中入直人,若帶春坊兼銜,則以兼直,依已例省記恐好矣。上曰,兼直則當直何如耶?裕元曰,春坊直所,勢當暫曠,而省記則以某司入直懸之,且內閣翰苑,亦有兼直之例矣。上曰,此後則兼直,可也。仍敎曰,近日漕船,每致愆期,事甚駭然。向日則雖緣淸錢革罷之後,事力艱窘而然,更復如是,則裝載官·沙格輩,令各該司,草記論勘之意,關飭,可也。裕元曰,漕船淹滯,不得不各別操飭者,謹當依下敎嚴關矣。上曰,灣府·萊府犯越申禁事,屢有飭敎,而此弊猶然,何以則痛禁耶?裕元曰,惟在自上嚴防之如何矣。上曰,潛商亦是巨弊,隨現捉斷施當律,可也。裕元曰,潛商之弊,灣府尤甚,臣在本府時,未嘗不痛禁,牟利輩百計潛越,或由關北,或由海西,蹊徑不一矣。上曰,海西·關北,一竝發關嚴禁,可也。裕元曰,謹依筵敎之截嚴,措辭關飭矣。上曰,史官就座。裕元曰,檢閱,俄蒙陞六之特敎矣。上曰,有之矣。裕元曰,檢閱許久供仕之餘,蒙此處分,似必榮感,而私分亦當幸甚矣。上曰,自此可免鎖直矣。裕元曰,別兼亦輪回入直,而比時史頗間歇矣。上曰,大臣在翰林幾年乎?裕元曰,翰林仕日雖不多,別兼則三年帶行矣。賤臣未及就座。裕元曰,史官就座之後,記注則爲之矣。上曰,然矣。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,右承旨李起鎬,時在京畿高陽地,斯速乘馹上來事,下諭,何如?傳曰,允。
傳曰,右承旨許遞,前望單子入之。
承旨前望單子入之,鄭稷朝落點。
禮曹啓曰,取考各年謄錄,則迎勅日崇政殿接見勅使後,殿下還內,隨時行成服禮矣。今番亦當依此磨鍊,而殿下成服時處所,別設幄次擧行乎?敢稟。傳曰,幄次擧行。
禮曹啓曰,今此傳訃勅使宣勅後,當有成服節次,而東宮方在沖年,故王世子成服一節,不爲磨鍊之意,敢啓。傳曰,知道。
禮曹啓曰,取考己未庚辰辛酉謄錄,則成服後三日除服時,依成服時例,自上自內行禮,而百官行禮於崇政殿庭矣。今亦依此磨鍊之意,敢啓。傳曰,知道。
禮曹啓曰,取考己未·庚辰·庚戌·辛酉謄錄,則大小使臣及外官等成服節次,皆於勅書到京日,一齊擧行,三日而除矣。今亦依前例,待勅書到京日停當,先期知委,何如?傳曰,允。
吏曹口傳政事,以李淳翼爲進賀兼謝恩副使。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
戶曹啓曰,各司各種甲戌元貢內,除當年用下餘數米,七千七百四十四石十斗二升九合九夕,錢一千八十七兩五分,分道磨鍊別單書入之意,敢啓。傳曰,知道。
吏曹啓曰,西部都事洪承烈,以其身病,呈狀乞遞,改差,何如?傳曰,童蒙敎官宋明老相換。
吏曹口傳政事,西部都事洪承烈,童蒙敎官宋明老,已上相換事,承傳。
訓鍊都監啓曰,本局從事官金永穆·局別將安鶴善,俱有身病猝重,勢難察任,竝改差,何如?傳曰,允。
政院啓曰,卽者吏曹郞廳來言,康翎縣監李寅述,當爲署經,而兩司不備,不得署經云,何以爲之?敢稟。傳曰,除署經。
議政府啓曰,勅行牌文,今已出來矣。大護軍金有淵,伴送使差下,何如?傳曰,允。
禮曹啓曰,取考謄錄,則郊館迎勅後還宮時,只六曹堂郞各一員隨駕矣。今亦依此磨鍊之意,敢啓。傳曰,知道。
禮曹啓曰,迎送勅出還宮時,以駕轎磨鍊,曾有定式,今亦依此擧行,而取考各年謄錄,則翌日館所擧動時,因特敎,亦以駕轎磨鍊矣。今番則何以爲之?敢稟。傳曰,駕轎磨鍊。
禮曹啓曰,取考庚辰謄錄,則因臣曹草記,崇政殿迎勅後還宮時,大賀至敦化門外入幄次,改具無揚黑圓領袍事,蒙允矣。近因下敎,迎勅後還宮時及館所擧動出還宮時,闕門外改服之節,置之,仍以淺淡服擧行,而儀註,不爲改磨鍊,辛酉年則因臣曹草記,改服之節,依例磨鍊事,命下矣。近因下敎,迎勅後還宮時,御衮袍,館所擧動與勅使回還日,竝以衮袍出宮,至敦化門外,改具白袍,而送勅後還宮時,亦以衮袍擧行矣。今番則何以爲之乎?敢稟。傳曰,改服之節,依例磨鍊。
禮曹啓曰,卽接濟州牧使李熙忠所報,則以爲,旌義郡守牒報內,本郡社稷壇,在於西城外三里許,而正月初七日北風大作之夜,野火延燒,變及於神室,兩位版奉出,具奠告由,權安于淨潔處,神室今方不卜日改建,還安祭香祝,按例啓稟下送云矣。旌義郡社稷神室改建還安祭香祝幣,令該司,急速磨鍊下送,以爲從便卜日設行事,分付,何如?傳曰,允。
承文院啓曰,卽見盛京禮部出來咨,則據邊外匪類搶奪等情奏請,嗣後貢使之往還,出沠馬隊,保護迎送事,議定章程,奉旨遵照云矣。護行之節,若是勤摯,以感謝之意,撰出回咨,付撥下送灣府,傳給鳳城將,轉致盛京之地,何如?傳曰,允。
以黃海監司鄭泰好狀啓,薦新生石秀魚,設網看檢,而尙無魚形,未能捉得,限內不得封進,惶恐待罪事,傳曰,勿待罪事,回諭。
上在昌德宮。停常參·經筵。
備忘記,波知僉使洪昌燮下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
又啓曰,大司憲·執義,掌令二員·持平二員未差,監察茶時之意,敢啓。傳曰,知道。
漢城府啓曰,朝官年七十,士庶年八十,而未至緋玉之階者,各加一資事,命下矣。朝官則吏·兵曹已爲擧行,士庶則知委各部,搜訪報來,故別單書入。而幼學李廷七·任百源,年過九十,幼學金致欽·南呂重,年九十,則歲首應資,當入而見漏。故問其委折,則俱以爲移㝢京鄕,不能奠接之致,見漏於應資時云矣。一體書入之意,敢啓。傳曰,知道。
以司謁口傳下敎曰,迎送勅與館所動駕時改服之節,依辛酉年例磨鍊事,分付禮曹。
禮曹啓曰,皇帝登極慶表式咨文,纔已出來,而以光緖元年書之矣。旣見公文,則同治年號,不宜仍舊爲稱,自今爲始,各樣文書,以光緖元年書之事,知委京外,而外官則文書到日爲始行用事,分付,何如?傳曰,允。
訓鍊都監啓曰,本局千摠白樂賢,身病猝重,勢難察任,改差,何如?傳曰,允。
全羅監司趙性敎疏曰,伏以,皇天眷佑,邦籙無疆,靑宮進冊,啓萬年鞏固之基,昕庭頒賀,均八域蹈忭之情,縟儀載擧,慶祝冞切。仍伏念臣以菲才,猥膺特簡之命,忝殿南服,居然周歲于玆矣。宵旰之憂勤焉而不能仰體,生靈之仳離焉而不能懷綏,威望不足以殫壓,才猷不足以剸理,一往伈泄,瘝素而止,蚤夜悸恐,若隕淵谷。夫湖南,大都會也,環海沃壤,民殷物豐,轄衝委輸之爲一國關係,較諸道尤有別焉。而挽近以來,百弊滋興,昔之殷富,今焉凋瘵,而況泉貨多窘,水災孔酷,各項公納,率歸無麪之飥,八口窮蔀,未見有粟而食,難棘顚連之狀,在在皆然。于斯時也,雖使廣其儲蓄,勤于撫字,如宋富弼之於靑州,朱子之於南康,猶懼其判渙而未克有濟,如臣疏闇,尤何以承當?惟我殿下,惕然南顧,十行綸綍,辭旨懇惻,頒下帑金,而賑賙之,添劃災結而均惠之,拯之溝壑之中,置之袵席之上。湖以南億萬生民,戴恩蹈德,保有再造之日,皆我聖上賜也,亦賴全省守土之臣,奔走承令,宣布德意,各率其職耳。臣於是際,未嘗有一政一令,仰裨聖治,而只是虛縻重寄,道內之一冗員而已,每自循省,惶汗浹背。方今農祥在卯,民事不可少緩,稅捧旁午,漕轉自有程限。緣畝窮乏,思所以補助,駕海運輸,思所以利濟,上而無愆於正供,下而不失於農作,此其大政,而固爲觀察之責者也。若乃財賦之鉤校,卷領之糾檢,皆可以關國計之贏絀,繫民生之榮瘁者,固不可一二計。而已試蔑效,卽亦淵鑑之所悉燭也,今又淟涊蹲冒,强責其所不能,則公而重僨誤之咎,私而增辜負之罪,參倚左右,玆任之不宜久叨也審矣。且臣自少善病,今焉賤齒衰邁,南來風土殊宜,肝木乘時,胃土壞敗。種種眩暈,發作無常,方其劇也,神思迷瞀。朝之顯判,夕已遺忘,堆案簿牒,率多停閣,如是而尙可因循冒居於庶務至煩之地也哉?玆敢悉暴衷情,仰瀆崇嚴。伏乞聖慈,曲察由中之懇,特垂體下之念,亟賜遞改,卽命差代,俾重任無曠,私分獲安,千萬幸甚。臣無任云云。答曰,省疏具悉。重任何可輕遞?卿其勿辭,益勉藩宣之責。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員·持平二員未差,監察茶時之意,敢啓。傳曰,知道。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
宗親府啓曰,明日,卽天漢殿望奉審日次,臣寅應,進詣擧行之意,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
政院啓曰,假注書崔鼎獻,有身病,勢難察任,今姑改差,何如?傳曰,允。
傳曰,同副承旨許遞,前望單子入之。
承旨前望單子入之,徐正淳落點。假注書崔鼎獻改差,代以白奎燮爲假注書。
司譯院啓曰,迎勅時,御前通事,每以漢語鍊熟人擇定,而淸學堂上金履周,階梯不及,依已例加資,使之擧行,何如?傳曰,允。
傳曰,武衛提調有闕之代,行大護軍金輔鉉除授。
以慶尙監司洪坃狀啓,興海郡守趙靖顯,以其身病,屢呈辭狀,不得已罷黜事,傳曰,令該曹,口傳差出,不日下送。
知宗正卿李承輔疏曰,伏以,皇天春佑,王世子冊禮誕擧,儲位已定,邦本永革。此誠八域咸戴之願,萬年泰磐之基,歡欣蹈舞,小大同情。仍伏念臣一介書生耳,財賦出納,全昧方向,軍旅糧餉,尤何擬論?臣於武衛·惠局之任,未嘗一毫近似,而久據匪據,淹時閱歲,無所稱塞,徒積瘝隳。陛戟釣陳,蔑贊陰雨之綢繆,團伍節制,又乏威望之憚壓,創始之初,決不當苟然充冒也審矣。出入肅嚴之班,固知與榮,貽笑宿衛之列,諒非細故,此已臣可解之端也。至若泉貨矯革之後,經用極其艱絀,而莫之措劃,漕賦臭載之餘,支調從以虧欠,而莫之牽補。泄泄粥粥,塗抹不得,兼以神思遁遞,簿書裁斷,有時遺忘,程限督飭,太半疏漏,量己挈職,不啻若蚊負而駑馳。且來頭責應,尤倍浩穰,晝宵量度,實無計策。以若才能,以若智慮,雖欲左右彌縫,此乃行不得說不去也。悚恧悶隘,何嘗食息而弛于中哉?徒知榮寵之爲大,不顧國計之僨敗,靦然蹲冒,則非但乖義分而傷廉防,一世之譏議,倘復如何?迨此卸免,少贖愆尤,實爲幸於絲毫知足之意,亦有光於曲諒體下之德也。且臣積苦痰痞,當此換敓之時,偶感風寒之祟,一倍呻楚,委頓床玆。喘嗽迭發,而胸膈硬如懸石,眩暈隨作,而神識茫如墜霧。時日彈束,自力視務,其勢末由,非直罪上添罪,亦將病中添病。玆敢不避猥越,仰瀆聽卑之天。伏乞聖慈,俯垂鑑諒,亟遞臣所帶武衛·惠局兩提擧,回授可堪,俾公私兩幸焉。臣無任云云。答曰,省疏具悉。重任不可輕遞,而情實旣如是,所請依施。
上在昌德宮。停常參·經筵。
藥房都提調李裕元·提調朴齊寅·副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
自前夜四更至開東,灑雨下雨,測雨器水深七分。
政院啓曰,明日常參·經筵,取稟。傳曰,停。
又啓曰,大司憲·執義,掌令二員·持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李裕元·左議政李最應,無時急稟定事,右議政金炳國,有身病,不得來會云矣,敢啓。傳曰,知道。
奎章閣啓曰,景慕宮望廟樓,今望奉審,無頉之意,敢啓。傳曰,知道。
吏曹,武衛所提調單金輔鉉除授事,承傳。
政院啓曰,卽者吏曹郞廳來言,南平縣監閔泳稷,當爲署經,而兩司不備,不得署經云。何以爲之?敢稟。傳曰,除署經。
司饔院啓曰,辛酉勅行時,殿內及館所接見·茶禮,御前及勅使前,黑漆床卓·靑色揮巾,送勅時,以除服後改用朱漆床卓·紅色揮巾矣。今亦依此進排之意,分付各該司,何如?傳曰,允。
司饔院啓曰,勅使茶禮饌品,今將修啓,而取考辛酉傳訃勅謄錄,則殿內及館所接見時,御前及勅使床,皆以素膳擧行,送勅時則以除服後肉膳擧行矣。今亦依此備待,何如?傳曰,允。
吏曹口傳政事,以李恒儀爲興海縣監。議政府啓曰,行大護軍金輔鉉,武衛所提調除授事,命下矣。宣惠堂上,依定式例兼,使之察任,何如?傳曰,允。訓鍊都監啓曰,本局局別將李文永,身病猝重,勢難察任,改差,何如?傳曰,允。
以江華留守趙秉式狀啓,藏史閣·璿源閣,今方修改,而冊子移還奉之節,令春秋館·宗親府官員,下來擧行事,傳曰,今此春耕之時,兩司官員之下去,不無廚傳之弊矣。今番則置之,移還奉之節,留守擧行事,自廟堂分付。
贊善任憲晦疏略曰,臣於此時,猥忝宮僚,材旣不稱,病亦難强,不能趍膺恩命獲瞻縟儀,兢惶踧踖,竊擬陳章自列,嚴畏囁嚅。內下匪頒之賜,及四殿各下恩例,忽洎於賤臣,滿心悚縮,不暇以榮爲喜也。臣積違嚴命,未嘗一日出而供職,登雷肆之筵,侍溫文之容,則有罪云乎,何勩之可紀,乃與夙夜之賢,當事服勞者,一視而混施哉?伏望亟鐫臣本兼諸職,仍命收還恩齎焉。臣無任云云。答曰,省疏具悉卿懇。今番冊禮,卿之不能上來,曷勝企望?頒賜之物,是已例矣。何必如是爲言而巽章乎?卿其勿辭安受。春日和暢,卽爲登途,副予如渴之意。仍傳曰,此批答,遣地方官傳諭。
上在昌德宮。停常參經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員·持平二員未差,監察茶時之意,敢啓。傳曰,知道。
弘文館啓曰,校理金晩植,自鄕上來云,卽爲牌招察任,何如?傳曰,允。
傳曰,左副承旨許遞,前望單子入之。承旨前望單子入之,成彛鎬落點。
傳曰,戶·禮換房。
政院啓曰,明日造燭封香時,禮房承旨,當爲齋宿。行左承旨金鶴根,所當牌招,而拘於廳規,不得請牌,何以爲之?敢稟。傳曰,牌招。
兵曹啓曰,今此進賀兼謝恩使一行赴燕時,所把驛馬,預先分定然後,可無窘急之弊。今亦依例前期知委,而應把驛馬三十二匹內,忠淸道六匹,全羅道八匹,慶尙道十三匹,來四月初十日,京中逢點,江原道三匹,咸鏡道二匹,直送安州,來四月十二日逢點事,各道監司處,行移,何如?傳曰,允。
政院啓曰,新除授承旨成彛鎬,資是嘉義,行都承旨金炳始,乃是嘉善,座次有違格例,何以爲之?敢稟。傳曰,新除授承旨許遞,前望單子入之。承旨前望單子入之,嚴世永落點。
禮曹啓曰,大祀誓戒之夜,如値陵寢忌辰,則誓戒正時,進定於齋所呼唱起寢之前,留門初更爲之事,曾有受敎定式矣。來四月初二日行宗廟夏享大祭誓戒,在今三月二十四日三更四點子時正刻,而與英陵忌辰祭相値。誓戒正時,依定式進定於二更,何如?傳曰,允。
傳曰,戶曹參判許遞,前望單子入之。
以司謁口傳下敎曰,今番迎勅後除服前三日內,闕內各處入直官員服色,勿爲改服事,分付禮曹。
上在昌德宮。停常參·經筵。
備忘記,高山里僉使南啓定下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
又啓曰,大司憲·執義,掌令二員·持平二員未差,監察茶時之意,敢啓。傳曰,知道。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
又啓曰,三皇忌辰日親行望拜禮,前期一日,以稟事,曾有定式矣。今十九日毅宗皇帝忌辰日親行望拜禮,何以爲之?敢稟。傳曰,北苑望拜禮,當親行矣。
傳曰,政官牌招開政。
傳曰,有實故玉堂許遞,今日政差出。
傳曰,在外同敦寧都正許遞,今日政差出。
傳曰,秋判外刑曹堂上,竝許遞,今日政差出。
吏曹啓曰,通禮院左通禮朴顥陽·南學敎授徐胄淳,俱以身病,呈狀乞遞,竝改差,何如?傳曰,允。
戶曹參判前望單子入之,洪兢周落點。
政院啓曰,卽者禮曹郞廳來言,明日咸興·永興兩本宮衣襨·香燭奉詣時,堂上一員,當爲齋宿進參,而判書洪祐吉有實病,參判未差,參議沈相漢在外,無進參之員云。判書卽爲牌招,何如?傳曰,判書·參判許遞,今日政差出。
又啓曰,卽者吏曹郞廳來言,興海郡守李恒儀,當爲署經,而兩司不備,不得署經云,何以爲之?敢稟。傳曰,除署經。
弘文館啓曰,下番闕直,事甚未安。副修撰一員未差,修撰朴海淳·朴周陽·副修撰閔種默,竝卽牌招,推移入直,何如?傳曰,允。
傳曰,在外應敎許遞,前望單子入之。
傳曰,在外摠管許遞,前望單子入之。
摠管前望單子入之,都摠管李秉文,副摠管李容直·李敏庠·申桓落點。
兵曹啓曰,同知中樞府事柳泓,僉知中樞府事崔秉懿,宣傳官柳雲魯,五衛將尙致豐·金光順·金鍾浩·李在聲·尹明鎭,曹司衛將申梡,景福宮衛將朴昌潤·韓昌一,慶熙宮衛將李光植·金學仁,俱以病難供職,呈狀乞遞,竝改差,何如?傳曰,允。
兵曹啓曰,陞資拜營將者,瓜滿前以不職遞罷者,勿計朔數多少,還收資級,載在法典矣。三陟營將宋熙昇,旣已罷黜,所授加資,依例還收之意,敢啓。傳曰,知道。
司饔院啓曰,勅使接見時茶禮,以九器磨鍊,則例以武臣跪進,而自乙未以後跪進置之,代以饌案床矣。今亦依此擧行之意,敢啓。傳曰,知道。
以吏曹參議趙康夏牌不進罷職傳旨,傳曰,只推。
兵曹口傳政事,副護軍單李鎬翼。
兵曹啓曰,謹考謄錄,則在前迎勅動駕時,出還宮門路,或由崇禮門,或由敦義門,而近年迎勅動駕時,出宮門路,崇禮門,還宮門路,敦義門爲之矣。今番則何以爲之乎?敢稟。傳曰,出宮門路,崇禮門,還宮門路,敦義門爲之。
傳曰,弘文提學許遞,前望單子入之。
弘文提學前望單子入之,趙基應落點。
傳曰,今番朝官年七十加資人,竝敦寧都正·五衛將口傳加設單付事,分付兩銓。
戶曹啓曰,慶熙宮泥洞築臺,追慕洞碑閣·淨業院碑閣·戲竹軒,依定式發遣本曹郞廳奉審,則姑無頉處之意,敢啓。傳曰,知道。
戶曹啓曰,臣缺與正郞臣缺進詣昌福宮,與守直內官,眼同看審,則各殿堂以下諸處,姑無頉處之意,敢啓。傳曰,知道。
戶曹啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
有政。吏批,判書金在顯進,參判尹滋承·參議趙康夏牌招不進,承旨缺。以李載兢爲副修撰,金世均爲禮曹判書,趙日永爲同敦寧,閔泳穆爲禮曹參判,李起鏞爲兵曹參判,洪鍾軒爲刑曹參判,洪萬植爲刑曹參議,洪佑明爲敦寧都正,任憲大爲禮曹參議,鄭基世·趙基應爲知經筵,李載純爲左通禮,李胄榮爲南學敎授。伴送使單金有淵,宗正卿單李鳳儀,分敎官單朴履玉。慶州府尹林翰洙,仍任前職事,及前郡守李景赫,年七十一,參奉南學淳,年七十二,監役吳致性,年七十五,縣監趙秉魯,年七十三,察訪徐永根,年七十,已上今超通政加一資事,承傳。再政。以李啓魯爲左尹,任孝準爲右尹,具光書爲監祭。兵批,行判書李載元進,參判未差,參議金震休入直,參知張時杓病,承旨缺。以白興洙·金載禹爲同知,李敏庠爲兼訓鍊都正,徐義淳爲僉知,金夢求爲宣傳官,金生洵·李復憲·張羲級·李時用·朴存澤爲五衛將,申耆永爲曹司衛將,安思弼·崔昌鎭爲景福將,朴啓璋·尹秉浩爲慶熙將,李秉德爲訓鍊僉正,王錫疇爲三陟營將。同知單金光順,僉知三單,尙致豐·尹明鎭·李在聲。前萬戶李膺奭,金有聲·金泓翊·具載厚以上,今加折衝,朝官年七十以上人加資事,承傳。三陟營將宋熙昇,今降禦侮。再政。以黃守憲爲訓鍊主簿。同知單安壽文,僉知三單,金鍾浩·金生洵·申梡。三政。李澤永爲部將。同知單吳誠孝,僉知三單,李復憲·張羲級·李時用,訓鍊主簿加設單李錫珪。四政。宣傳官加設單南俊熙。
大護軍金輔鉉疏曰,伏以,天祐宗祊,王世子冊儲禮成,億萬休命,自今伊始,擧一世咸囿於懽聲協氣之中,猗歟盛哉。仍伏念臣不才冥升,猥廁九卿,盈盛之懷,食息靡解。不意武衛提調特除之命,忽隕自天,臣滿心兢惕,尤莫省攸措矣。竊伏惟我殿下聖神威武,新設壁壘之彩,思益宿衛之狀,則其幕府句校,糧饟委積,固已萬萬不輕之任也。兼管惠局,一國式貢,於是焉出納,四方均輸,於是焉灌,軍國所重,不特監鈇輸運而止耳。從古財賦之臣,在漢惟耿壽昌,在唐惟列劉晏,在宋惟陳恕。其人之心計疆力,皆獨步當世,然未嘗提轄營衛與聞軍簿。而臣卽一箇迂裔也,平生耳目,不越乎記誦批抹,而家常拮据,尙奈他不可千乘之賊,豈臣之所能治,九府之法,豈臣之所能學?市租以食士之籌劃,輸漕以給軍之便宜,臣又不識何術,則其令殿前親軍宿抱而歇者,決非如臣空疏所能自必也。以殿下天鑑之孔昭,微臣本末,宜無不燭,而今於八色困瘁,九賦艱絀之時,乃使爰兵饟而責支峙,豈不仰累聖簡之時,而其於國計,何哉,軍馬,何哉?古人有以不習金穀,力辭要塗者,況臣才諝之素頑,不獨金穀之不習,則侏儒之挽强弩,勢不知自傷而已矣。伏願聖明,念戎務制置之重,察貢賦關係之大,毋使强臣不能,而亟收特降之旨,回授可堪之人,則公私幸甚焉。臣無任云云。答曰,省疏具悉。卿其勿辭行公。
上在昌德宮。停常參·經筵。
自辰時至人定,灑雨下雨,測雨器水深五分。
政院啓曰,明日北苑望拜禮親行相値,視事頉稟之意,敢啓。傳曰,知道。
又啓曰,大司憲·執義,掌令二員·持平二員未差,監察茶時之意,敢啓。傳曰,知道。
又啓曰,明日北苑望拜禮時,闕字牌及爐盒,當爲奉來。門路,以何處爲之乎?敢稟。傳曰,集成門爲之。
弘文館啓曰,新除授副修撰李載兢,卽爲牌招察任,何如?傳曰,允。
傳曰,賜物遲滯之中官文用奎,從重惟考。
玉堂前望單子入之,應敎李胄榮落點。
傳曰,明日望拜禮後,當御春塘臺,參班儒武應製·試射矣。弘文提學,待明朝牌招,武士則兵判試藝於北營。
傳曰,景福宮三殿閣重建矣。武衛提調及從事官·戶曹判書·別例房郞廳,專管擧行,始役日子,今月晦前擇入事,分付。
傳曰,明日出宮門路,以協陽門爲之。
都摠府啓曰,明日北苑望拜禮親行時,侍衛·寶劍,當爲備員,而副摠管趙羲復,以禁軍別將,率領進,李敏庠·任孝準·李邦鉉·李炳敎,俱有實病,李容直·申桓,俱有實故。令政院稟旨變通,仍令該曹,口傳差出,待下批,牌招,以爲進參之地,何如?傳曰,允。許遞,前望單子入之。
摠管前望單子入之,副摠管,韓應國·南廷益·鄭順朝·李玄翼·金炳淵·李珪永·任興準落點。
都摠府啓曰,明日北苑望拜禮親行時,侍衛·寶劍,當爲備員,都摠管李秉文·副摠管任興準·李玄翼,俱有實故,韓應國在外,鄭完默差祭。令政院,稟旨變通,仍令該曹,口傳差出,待下批,牌招,以爲進參之地,何如?傳曰,允。差祭摠管與都摠管外,竝許遞,前望單子入之。
摠管前望單子入之,副摠管李奎奭·申正熙·李敎獻落點。
臺諫前望單子入之,大司憲洪鍾雲,大司諫鄭匡始,執義徐胄淳,司諫朴鳳彬,掌令金正浩·南湜,獻納沈東獻,持平李能華·趙龍九,正言尹㻻·閔羲泰落點。
以司謁口傳下敎曰,內閣提學閔奎鎬,此後動駕與殿座時,依例從陞。
上在昌德宮。停常參·經筵。
大殿詣北苑入幕次後,藥房·內閣·政院·玉堂口傳問安。答曰,知道。望拜禮還入幕次後,藥房·內閣·政院·玉堂問安。答〈曰〉,知道。
政院啓曰,明日常參·經筵,取稟。傳曰,停。
又啓曰,右尹任孝準,除拜後過三日不爲出肅,依定式推考警責,仍卽牌招察任,何如?傳曰,允。
弘文館啓曰,新除授應敎李胄榮,卽爲牌招察任,何如?傳曰,允。
傳曰,禮房承旨馳詣宣武祠,奉審摘奸以來。
吏曹啓曰,慶州府尹林翰洙,自臣曹連加催促,則病勢一向難强,萬無還官云。罷黜,何如?傳曰,允。
吏曹口傳政事,敦寧都正加設一百五十一單,趙雲柱·朴齊鴻·尹泰亨·李晩翊·沈宜健·李寅正·姜薰·鄭基永·鄭淵和·洪良厚·李世翼·李根厚·李恒翼·金佑鉉·徐兢淳·呂重燮·鄭基洛·張瀷·黃鍾奭·閔世鎬·李象億·李承臣·朴興壽·李承穆·李賢器·李在·徐頀淳·柳致潤·沈宜朋·柳萬會·金觀秀·鄭舒朝·閔應善·尹鎬善·尹冕求·閔致萬·李琦鉉·李承五·宋永老·趙秉興·趙冕鎬·金秀煥·李圭昌·崔在三·徐有英·趙陽元·崔悳峻·林衡鎭·李寅喬·李敏泓·李愚永·李敎德·韓鵬履·李源星·李寅爀·金肇演·尹獻來·申萬求·尹宗儀·沈能鼎·李敏時·金宅義·李秉祖·閔種淑·李俊英·張漢軫·金秀榦·李一鎭·李錫凡·李根鎭·李明五·李圭浩·權翊仁·申命善·宋友濂·慶銑·李敏敬·韓義敎·尹行元·沈喜之·成吉鎬·周相鉉·嚴錫泰·沈翼之·李憙謙·金善煥·李宏德·李恕謙·徐美淳·李承鉉·李秉沆·金德載·李文榮·申耆永·任百興·李玄穆·李華應·沈魯冕·元錫亨·洪寅燮·權敬善·李廷玉·黃基定·宋持準·任洪常·朴頤休·鄭文源·李龍夏·趙恩植·李學永·李在永·鄭墧·崔德懿·趙錫龍·洪秉瑋·宋廷熙·朴希淳·趙熙周·李祥奎·李鶴沼·吳光默·洪光厚·金泓·吳致性·南孝淳·柳琠·朴載緯·趙熻·鄭在周·金性翼·張希建·張晦根·朴宗永·曺百承·李政宇·徐七輔·金茂淳·李會楨·成駿鎬·李仲淵·尹洙·李先耆·李濟民·李膺耆·李會壽·洪鍾建·鄭舜容·金啓求·趙秉魯·金沃淳·鄭龜東。
乙亥三月十九日□時,上詣北苑望拜禮,仍詣春塘臺,參班儒生應製試取入侍時。行都承旨金炳始,行左承旨金鶴根,右承旨鄭稷朝,左副承旨嚴世永,右副承旨鄭海崙,同副承旨徐正淳,史官缺,提學閔奎鎬,檢校直提學金輔鉉·李鎬俊·尹滋悳·趙寧夏·李載冕·趙慶鎬,直提學鄭範朝,檢校直閣李鎬翼,直閣尹用求,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調朴齊寅·副提調金炳始,進前問候訖。由建陽門·銅龍門·靑陽門,詣降輿所,通禮跪啓請降輿。上降輿入幕次。望拜禮時至,上改具黑團袍·素玉帶以出。通禮導上詣版位,上行四拜禮,參班儒生皆行四拜禮訖。仍詣香案前,通禮跪啓請三上香。承旨奉香,承旨奉爐,上三上香。通禮跪啓請四拜,上行四拜禮。通禮跪啓請禮畢。又跪啓請乘輿,上乘輿,入小次。少頃,上改具翼善冠·衮龍袍,乘輿至春塘臺。通禮跪啓請降輿,上降輿陞座。承旨奏請出標信,開布城,使儒生入之。仍讀奏入門單子訖,承旨奏請試官行禮。弘文提學趙基應,率應製儒生行四拜禮訖,入就位。上命試官進前,基應進前訖。仍命書題,銘冽泉門,限申時。基應跪書讀奏訖,對讀官奉出懸之。鶴根曰,三皇忌辰日,戶房承旨與禮曹堂上·戶曹郞廳,當爲宣武祠奉審,而若値節祭日,則禮房承旨,有兼行奉審之例,今番則何以爲之乎?上曰,兼行,可也。出擧條正淳曰,兵曹判書李載元,參班武士試藝事,北營進去矣。別侍衛不可不備,何以爲之乎?上曰,次堂擧行。出擧條上入小次。承旨以司謁,入稟考試,上命考試。少頃,上出次陞座。仍行科次。對讀官讀奏第一張,基應,奏請書等,仍書等訖。承旨奏請坼封,仍坼封訖。上命書傳敎曰,參班儒生應製,銘居首三下副司勇金興均,直赴殿試,之次草三下進士金疇鉉,直赴會試,之次次上前郡守洪淳逈等二人,竝給二分,之次次上幼學金翊洙等二人,竝給一分,之次次上幼學尹秉綬等四人,各奎章全韻一件賜給。又命書傳敎曰,入格儒生,明日待令。又命書傳敎曰,直赴金興均賜樂。又命書傳敎曰,還宮,當自內爲之矣,該房知悉。上降座,承旨請出標信解嚴。諸臣以次退出。
上在昌德宮。停常參·經筵。藥房都提調李裕元,提調朴齊寅,副提調金炳始啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,行大司憲洪鍾雲,執義徐胄淳,掌令金正浩·南湜,持平趙龍九在外,李能華呈辭,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李裕元,無時急稟定事,左議政李最應,右議政金炳國,有身病,不得來會云矣,敢啓。
傳曰,入格儒生入侍。
禮曹啓曰,皇帝喪訃,旣有勅奇,今三月二十三日聖節望闕禮,依例停行之意,敢啓。傳曰,知道。
禮曹啓曰,景慕宮夏享大祭,當以五月上旬擇日設行,而連値國忌及拘忌,無以推擇涓吉矣。在前如此之時,已有中旬推擇之例,今亦依已例,以中旬磨鍊以入之意,敢啓。傳曰,知道。
禮曹啓曰,平壤武烈祠祭,例以八月中丁日設行,而今年八月中丁,在於十三日,與貞陵忌辰祭相値。在前本祠祭,與國忌相値,則以三丁日退行事,曾有定式矣。來八月武烈祠祭,依定式以三丁二十三日,磨鍊以入之意,敢啓。傳曰,知道。
傳曰,右承旨許遞,前望單子入之。
承旨前望單子入之,鄭海崙落點。傳曰,別軍職李敏臯·金振九·沈遠澤·尹興求·李恒儀,竝減下。
禁衛營啓曰,本營千摠,今當差出,而可擬之人乏少,外任竝擬,何如?傳曰,允。
禁衛營啓曰,本營哨官閔台植,身爲兼參軍,不勤巡山,爲先汰去之意,敢啓。傳曰,知道。
禁衛營啓曰,本營千摠金東奭,身病猝重,勢難察任,改差,何如?傳曰,允。
御營廳啓曰,本廳軍色從事官朴顥陽,身病甚重,勢難察任,改差,何如?傳曰,允。
迎接都監啓曰,今此勅行時,上·副勅·通官·頭目等贈給物種數爻,三道及開城府,俱爲報來,故別單書入之意,敢啓。傳曰,知道。
迎接都監啓曰,因司饔院啓辭,送勅時則以除服之後用肉膳事,命下矣。廚院旣用肉膳,通官·頭目等床,亦以肉膳備待之意,敢啓。傳曰,知道。
政院啓曰,明日傳香禮房承旨,當爲齋宿,新除授右副承旨鄭海崙,卽爲牌招,何如?傳曰,允。
禮曹,來五月十二日行景慕宮夏享大祭香祝親傳,取稟。奉敎恭依。
乙亥三月二十日□時,上御熙政堂。入格儒生入侍時,行左承旨金鶴根,記事官李復永,記注官吳宅善,別兼春秋金弘集,以次進伏,入格儒〈生〉,序立階下訖。上曰,史官分左右。鶴根,奏請儒生等已盡待令,使之以次陞堂,奏職姓名。儒生等以次進前,奏職姓名,退立階下訖。鶴根奏請儒生等使之頒賞行禮,儒生等行四拜禮訖。鶴根奏請儒生等先退,儒生等以次退出。上命史官就座。又命退,承史以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,行大司憲洪鍾雲,執義徐胄淳,掌令金正浩·南湜,持平趙龍九在外,李能華呈辭,監察茶時之意,敢啓。傳曰,知道。
又啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
傳曰,太廟夏享大祭,遣大臣攝行,一依親祭例磨鍊。
禮曹,來四月初二日行宗廟夏享大祭親祭取稟,還入,奉敎攝儀改書下。
以司謁口傳下敎曰,身爲齋儒,符同亂類,以儒疏稱托,而虐民奪財,聽聞駭惋矣。如此不法之類,不可置於首善之地,齋儒李健陽,亂類人鄭南容·洪鍾善·朴璿鉉,竝爲先移送秋曹,遠惡地定配,三倍道當日押送事,分付。
傳曰,慶州府尹有闕之代,令該曹口傳差出。
傳曰,左副承旨許遞,前望單子入之。
承旨前望單子入之,趙秉世落點。
議政府啓曰,固城府使有闕矣。本邑,大役方張,不可一日無主管之人,令該曹,各別口傳擇差,使之不日下送,何如?傳曰,允。
吏曹口傳政事,以閔泳商爲慶州府尹,申相珪爲固城府使。
政院啓曰,道臣之非拿問與削黜,則凡狀啓,毋得以都事替行,而慶尙監司洪坃,謂以方遭彈駁,不得行公,以假都事,遽爾修啓,事體所在,誠極未安。原狀啓,今方還下送,而該道臣,不可無警,推考,何如?傳曰,允。當有處分,原狀啓捧入。
刑曹啓曰,謹依傳敎,罪人李健陽,咸鏡道明川府,鄭南容,三水府,洪鍾善,鏡城府,朴璿鉉,富寧府,竝遠惡地定配所。當日三倍道押送之意,敢啓。傳曰,知道。
傳曰,向日李鵬純疏諸條,皆是挾雜而構誣矣。道臣,不念重任,至於廢務,是何道理乎?此不可推考而止,慶尙監司洪坃,施以罷職之典。
上在昌德宮。停常參·經筵。
政院啓曰,明日大妃殿誕日相値,視事頉稟之意,敢啓。傳曰,知道。
又啓曰,行大司憲洪鍾雲,執義徐胄淳,掌令金正浩·南湜,持平趙龍九在外,李能華呈辭,監察茶時之意,敢啓。傳曰,知道。
又啓曰,今此勅使接見時說話,依例書入,而或不無未盡之處。令廟堂,增刪,以備御覽,何如?傳曰,允。
傳曰,飭已施矣,慶尙監司洪坃,卽爲分揀,以更無敢廢務之意,廟堂分付,三懸鈴行會。
兵曹口傳政事,五衛將九十單,金貞坤·李權根·李憲養·金宜鍾·徐永根·李羲豐·李義修·李承業·金宗益·彭在義·李興喆·李龍緖·李景赫·白贇洙·申鍾應·權致煥·吳奎煥·趙存命·禹致榮·尹致憲·李義洙·具明錫·李根文·具載燾·李寅祿·金光賢·朴光鎭·姜文欽·鄭碩彦·兪鎭國·崔遇基·申泰翕·玄用儉·宋在烈·金奎鉉·孫致榮·姜鳳瑞·李奎錫·朴英湜·白弼洙·邊鎭弘·李一遠·吳泰煥·崔命俊·鄭聖得·羅弘彦·柳一魯·劉璘源·韓道崇·金道進·朴昌連·朴昌植·金石行·具升鉉·金致鎰·權景濟·趙羲斗·朴尙春·南弘成·梁義遜·金聲潤·閔泳昌·蔣萬興·鄭德基·李鳳信·李義修·李仁懋·閔周鎬·金賢淳·閔致學·魚命鳳·洪獻周·南錫胤·李大榮·李學一·徐漢玉·金應錫·咸榮碩·李完䫝·李周範·金殷孫·尹致遠·金性澤·金宇八·安橓·李膺奭·金有聲·金泓翊·具載厚·河弘遠·
武衛所·戶曹啓曰,景福宮三殿閣重建始役吉日時,令日官推擇,則今月二十七日午時爲吉云。以此日時擧行之意,敢啓。傳曰,知道。
以司謁口傳下敎曰,儒疏姓名知入事,屢有飭敎,而不善擧行,萬萬痛駭。成均館行首守僕及首吏,爲先汰去,移送秋曹,照律嚴繩。
禮曹啓曰,卽接善山幼學李秉坤所志,則以爲,同姓七寸叔景穆,嫡妾俱無子,以其同姓六寸弟胤穆第四子必坤,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受明有可據,而不得登聞者,許令該曹,論理草記稟處事,載在法典,而門長李秉坤所訴旣如此,李胤穆第四子必坤,立爲李景穆之後,何如?傳曰,允。
上在昌德宮。停常參·經筵。
大妃殿誕日,大殿·大王大妃殿·王大妃殿·中宮殿·世子宮,宗親·儀賓·內閣·政院·玉堂·百官口傳問安。答曰,知道。大妃殿,宗親·儀賓·內閣·政院·玉堂·百官單子問安。答曰,知道。
備忘記,三陟營將王錫疇,高陽郡守鄭晉默下直,各長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
又啓曰,行大司憲洪鍾雲,執義徐胄淳,掌令金正浩·南湜,持平趙龍九在外,李能華呈辭,監察茶時之意,敢啓。傳曰,知道。
又啓曰,今此勅使出來時,開城府別問安使,假承旨,依近例以道內守令啓下,御帖及名帖上來,親受下去,以爲臨時擧行之地事,本道監司及該守令處,下諭,何如?傳曰,允。
傳曰,進香使拜表日子,來四月初三日定行。
武衛所·戶曹啓曰,景福宮三殿閣重建時,南陽府使姜潤,本所監官同知金載禹,司譯院前參奉吳慶然,軍器主簿張泓奎,守門將金信默,別看役差下,使之擧行,何如?傳曰,允。
迎接都監啓曰,三道支勅差使員,自各該道,俱爲報來,故別單書入。而沿路各差備官中,或有遞易,隨其追報,鱗次改付標以入之意,敢啓。傳曰,知道。
刑曹啓曰,謹按律文,則大明律制書條有曰,稽緩制書者,罪止杖一百。成均館行首守僕洪命植,首吏李民完,依此律當爲決杖,而時値停刑,竝杖一百收贖,放送之意,敢啓。傳曰,知道。
以司謁口傳下敎曰,齋儒與亂類輩,已處分矣。其同類人李中振·李壽瀅·李章浩·李炳秀,亦竝令秋曹,一體擧行事,分付。
禮曹進香使拜表,來四月初三日辰時,方物封裹,同月初一日。
議政府啓曰,因政院啓辭,勅使接見說話,依例書入,而或不無未盡處,令廟堂增刪,以備御覽事,允下矣。說話措語,略加釐改,還送政院之意,敢啓。傳曰,知道。
御營廳啓曰,本廳哨官朴文煥,身病甚重,勢難察任,改差,何如?傳曰,允。
上在昌德宮。停常參·經筵。
自申時至人定,灑雨下雨,測雨器水深二分。
備忘記,玉江萬戶張漢用下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
又啓曰,行大司憲洪鍾雲,執義徐胄淳,掌令金正浩·南湜,持平趙龍九在外,李能華呈辭,監察茶時之意,敢啓。傳曰,知道。
注書李復永病,代以崔鼎獻爲假注書。
假注書崔鼎獻有頉,代以白永濟爲假注書。
刑曹啓曰,謹依傳敎,罪人李中振,平安道昌城府,李壽瀅,江界府,李章浩,朔州府,李炳秀,龍川府,竝遠惡地定配所,當日三倍道押送之意,敢啓。傳曰,知道。
承文院啓曰,卽見二道咨文出來者,則一是上年交易通官派送事也。此與先期承淮有異,回咨措辭撰出。而一是長淵漂漢人領去齎咨官例賞銀兩事,此則按例撰出,付撥下送灣府,傳給鳳城將處,使之入送盛京·北京之地,何如?傳曰,允。
禮曹啓曰,各陵·園所今春植木及播橡,依定式擧行,株數·斗數,區別報來,故別單書入。而健陵·顯隆園植木,則本府留守已爲區別狀聞矣。敢啓。傳曰,知道。
吏曹啓目,直赴李載阮名字,改以載完事,告狀。依例令藝文館給帖,何如?啓,依允。
上在昌德宮。停常參·經筵。
藥房都提調李裕元,提調朴齊寅,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿·世子宮口傳問安。答曰,知道。
自前夜人定至開東,灑雨下雨,測雨器水深三分。
政院啓曰,明日常參·經筵,取稟。傳曰,停。
又啓曰,行大司憲洪鍾雲,執義徐胄淳,掌令金正浩·南湜,持平趙龍九在外,李能華呈辭,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李裕元,無時急稟定事,左議政李最應·右議政金炳國,有身病,不得來會云矣,敢啓。傳曰,知道。
傳曰,政官牌招開政。
傳曰,在外敦寧都正許遞,今日政差出。
議政府啓曰,卽見廣州留守李㘾狀啓,則本營守堞軍官都試及火砲科,當爲設行,而見今農務方殷,竝待秋合設事,請令廟堂,稟旨分付矣。獎勸武士,雖是大政,當此窮春,兵農相妨,依狀請施行,何如?傳曰,允。
傳曰,加設敦寧都正·五衛將,竝減下。
政院啓曰,卽者吏曹郞廳來言,固城府使申相珪,兩司當爲署經,而諫院則雖已署經,憲府則行大司憲洪鍾雲·執義徐胄淳,掌令金正浩·南湜,持平趙龍九在外,只有持平李能華一人,不得備員署經云。何以爲之?敢稟。傳曰,一司除署經。
吏曹啓曰,通禮院左通禮李載純,以其身病,呈狀乞遞,改差,何如?傳曰,允。
吏曹啓曰,新除授慶州府尹閔泳商戶奴呈狀內,矣上典,親病沈重,萬無離側遠赴之望云。其親病其如是,則有難强令赴任,改差,何如?傳曰,允。
禁衛營啓曰,本營千摠申錫源,以前任薪島僉使,上來尙遠。久曠爲悶,改差,何如?傳曰,允。
以吏曹參議趙康夏牌不進罷職傳旨,傳曰,只推。
有政。吏批,判書金在顯進,參判尹滋承,參議趙康夏牌招不進,承旨缺。以尹滋明爲敦寧都正,閔奎鎬爲知義禁,李起鏞爲同春秋,洪永禹爲左通禮,曺殷承爲慶州府尹。兼執義單姜,成均博士單林相僖,分敎官單朴敏性。兵批,行判書李載元進,參判李起鏞病,參議金震休差祭,參知張時杓入直,承旨缺。以金壽鉉爲知事,李鳳儀爲同知,李綺年爲宣傳官,黃琦·金仁郁·洪喜周·李文億·李昶赫爲五衛將,金奭均爲曹司衛將,李鳳夏·全致文爲景福將,趙永勳·韓德衡爲慶熙將,朴宗秉爲御營把摠,梁柱甲爲薪島僉使,林大弘爲廢茂山萬戶。判府事加設單姜蘭馨,僉知二單,朴存澤·申耆永。再政。以林百鉉爲宣傳官。同知單全致文。
乙亥三月二十五日□時,上御熙政堂。藥房入診入侍時,都提調李裕元,提調朴齊寅,副提調金炳始,假注書白永濟,記注官李徽圭,記事官金永哲,直閣尹用求,以次進伏,醫官李慶年·金在瑚·李碩柱·李命錫,進伏楹外訖。上曰,史官分左右。仍命大臣進前,裕元進前奏曰,微雨之餘,日候晴佳,聖體,若何?上曰,一樣矣。寢睡·水刺之節,何如?上曰,一樣矣。各殿問候訖,仍奏曰,咳嗽餘證,近則夬復乎?上曰,自試蔓蔘,此證向減,久服而後始知有顯效,果良藥也。大臣,亦試蔓蔘好矣。裕元曰,臣亦嘗有此祟,而雖未試蔓蔘,良方莫如穩寢矣。上曰,果然矣。仍命醫官入診,裕元曰,穩寢與失睡,見於脈候,詳診則可察矣。上曰,古之良醫,有以絲縷,繫乎人之臂而診其脈者,果然乎?裕元曰,古書亦有之,而似必有診察於脈度之外,別有他術矣。慶年等,以次入診,退伏楹外訖。齊寅曰,脈候奏之。慶年等曰,脈候左右三部調均矣。齊寅曰,湯劑別無更爲議定者乎?慶年等曰,別無議定矣。裕元曰,近日進御之湯劑,日久則自可奏效矣。仍奏曰,伏聞産室待令醫官所傳,則今日自內,已爲入診于中宮殿,而脈度平順云,不勝喜幸。頻頻入診,以盡保護之方,好矣。上曰,一向安順矣。裕元曰,聞世子宮,間以感候欠寧云,近果復常乎?上曰,向因滯物頗緊,近則少勝。以其食念之漸生,見物欲吞,是所可悶矣。裕元曰,漸有食念,卽因胃氣充實而然,是亦可喜也。而遊嬉之際,散寘之物,尤易誤吞,十分戒愼,勿使把弄,似好矣。上曰,把翫之物,每使以縷繫之而給之矣。裕元曰,臣等昨蒙異數,賞花後苑,兼有珍饌之特賜,飽頌聖德。頓忘鎖直之久矣。上曰,不腆之需,聞果善噉云,甚可喜也。裕元曰,諸臣果皆飽食,而此固盛擧也。臣等識其事,相與攢頌矣。上曰,時時遊賞,有何所妨乎?裕元曰,聖敎雖甚感激,何可頻入內苑乎?上曰,旣有閣監守直,則此與他所無異矣。裕元曰,此曾臣二十年前出入之所,而今復承命入見,不覺追念興感矣。上曰,卿安得無此懷耶?此間頗有佳致,花辰尤好矣。裕元曰,看花如看聖人之書,含英咀華,玩心潛味,則愈看而愈好。易繫生出一枝之象,做虞舜一度之治。今雖花辰已過,花意尙留,如聖人之道,留在方策,不能親炙,可以想象其氣像。看花如書,看書如花,自合於聖人之道矣。臣敢以看花之說,陳之。上曰,卿言誠好矣。裕元曰,內差備諸處所,或有滲漏頹圮之處。此是先王遺澤所在,間間修葺恐好。物財亦不至過費矣。上曰,隨處修補好矣。仍敎曰,景福宮三殿閣修理之事,不可一任抛寘,故使之擇日始役矣。裕元曰,此誠不可已之擧,而見今經用甚窘,未知何以措辦也。上曰,廟堂不爲措劃,則何可經紀乎?裕元曰,廟堂亦安有長策乎?惠廳雖云枵如,自當有某樣措辦之道矣。財之所聚,怨之所興,自上切勿以生財爲念。設或因不獲已之用,任怨理財之事有之,臣下猶可爲之,至尊之地,決不可行之。此臣所以冒死仰達者也。上曰,誠如卿言矣。近年以宮闕之役,生財興怨,亦多矣。裕元曰,意外之用,安得不如是乎?聞今戶曹留在錢,不滿幾萬兩云,誠不可使聞於隣國也。上曰,戶曹,本是財賦之所,胡爲而枵蕩至此也?裕元曰,別無侈狀靡費之端,而自至於此,臣之所憂歎者也。上曰,曾聞戶·惠廳,每當意外之用,雖十萬之財,不難辦備矣。近日則何不如曩時樣耶?裕元曰,前日則穀簿殷富,故措劃有裕,今則不然矣。上曰,蕩還以後,國用雖如是艱絀,小民則有益乎?裕元曰,其時則少益於民,國用則匱竭。蓋蕩減之政,不可數數行之,故朱子以爲蕩減之澤,不歸於下,誠格言也。臣未嘗以蕩減二字,仰陳於前,殿下念臣所奏,勿好蕩減之政,甚好矣。仍奏曰,見今客使壓境,京城下馬,指日可期。而沿路禁雜之節,已爲行關,儐臣·道臣,想當各別申飭。至於接見之際,班次之不整,侍衛之紛遝,未免悚惶之歎。前以此等事,嚴敎非止一再,而每當勅行,又復如前,莫非紀綱解弛之致也。今番則外自作門,內至殿門,下隷輩一切嚴禁,毋敢出入,宣傳官·軍職·摠郞等堂上·堂下差備人,亦毋敢移一步之地,而如或不尊令式,擅離位次,則先自兵曹判書,從重論警,斷不可已。且館所禁雜,專在於迎接都監諸堂上,俾不得疏忽之意,一體申飭,何如?上曰,依爲之。仍敎曰,雖有屢飭,每每若是,寧不貽羞於他國乎?裕元曰,壬辰時,天將李如松,方列行陣,適値大雪,堆積過腰,而部伍不離一步,軍容之整肅如此。我國則班次侍衛之內,錯亂喧聒,法禁不行,此專由於紀綱之解弛。以上國之人,見此紛遝,則豈非可悶乎?上曰,今番則另加申飭,俾無此習,可也。勅行,何時渡江,何間抵京耶?裕元曰,渡江似在念三四間,京城下馬,當在來月初七日間,而每到鳳凰城,爲其休憊淨身,輒留一日矣。上曰,斯速抵京則似好矣。裕元曰,臣等直宿顒祝之心,亦不無相値之慮。而其遲其速,不必操縱,任其所行,惟待天意好矣。且大賓,不可强令驅馳,列路排站,又不可窘束。惟當一任之恐好矣。上曰,卿之迎送勅行,爲幾次乎?裕元曰,在灣府,再經勅行,在海營,一經之矣,仍奏曰,向因沁留狀請,別驍士激勸之方,以該營,自辟邊將中推移輪差事,筵稟行會矣。卽見該守臣趙秉式所報,則丙寅年統禦營移屬本營時,統禦久勤,隨以移屬,而喬桐則特設防營久勤一窠矣。今旣復舊,則統禦久勤,自當還屬,而防營久勤,今寘勿論,特以此窠,付之別驍士廳,隨其番長久勤,枚移兵曹,以爲區處之地爲辭矣。本營事,朝家之軫念,非比尋常,則已許之窠,不必靳許,依所報施行,何如?上曰,依爲之。仍敎曰,防營久勤窠,與統禦久勤窠換寘耶?裕元曰,一則還屬,一則創設,而今則防營窠寘之矣。仍奏曰,卽見平安監司趙成夏狀啓,則本營陪持軍官勞苦之狀,誠爲矝憐,而未蒙一視之澤,依海營·灣府例,道內黃龍別將一窠,特許自辟事,請令廟堂稟處矣。箕撥,雖與灣撥有異,旣有海西已例,則有難靳持。依所報施行,何如?上曰,依爲之。仍敎曰,箕營撥軍,無區處窠耶?裕元曰,前無此窠矣。灣府則鄕人爲之,海營則校屬爲之,箕營·安營·岡營等處,軍牢爲之也。上曰,黃龍鎭,在何邑乎?裕元曰,在龍岡地矣。上曰,命召·通符改造事,取見銀臺便攷,則正廟朝乙卯,不以年號之改頒,有所新造,蓋倣馬牌之仍用雍正年號故也。裕元曰,旣有已例,不必改造,事體難愼矣。上曰,命召·通符外,符信之不書年號,何意也?裕元曰,雖未詳知,似蓋稍重之意矣。上曰,虎符之稱最久,自漢上郡太守始之矣。裕元曰,果然,漢之虎符,卽銅符也。上曰,命召旣有仍舊之例,今番亦依爲之,而不必出諸傳敎,政院知悉,可也。炳始曰,今承勿爲新造之下敎,謹當依此擧行矣。上曰,旣始新造,則當有戶曹用下記矣。裕元曰,造工用下,戶曹自當有處之之道矣。仍奏曰,臣昨見玉流川行閣門牕,或有閪失,事甚驚駭。分付捕廳,以爲詞察推捉之地,似好矣。上曰,申飭可也,而此是役事時所爲云。裕元曰,水門傷圮處,不可不修葺。其在防守之道,亦不可虛徐,令度支,卽速修治似好矣。上曰,以此意分付可矣。而或有修葺之事,使戶曹擧行,則只憑前例而已,雖尋常門牕,前日所無者,不欲新創矣。裕元曰,各司擧行,惟例是憑,故或多此弊。而九重深邃,一榭一礎,無非列聖朝所經始者,則其在肯堂肯構之道,安得不隨處補葺乎?上曰,如有頹圮處,則何可抛寘,而不思所以補葺乎?裕元曰,諸處所奉列聖朝御筆,煥然可覩矣。上曰,列聖朝筆法,皆可敬也,而英廟朝,畫工亦盡美,在司饔提擧時,砂器畫本,施采奉獻于肅廟,今奉大內矣。裕元曰,宣廟,亦工於畫矣。上曰,果然矣。大臣見之乎?裕元曰,臣嘗往五臺山時,得見月精寺所藏印本畫紙,乃宣祖所畫也,搨以別號圖書矣。上曰,列聖朝皆有別號圖書矣。裕元曰,古則內殿,皆有別號,公·翁主,亦有圖書,此本亦在五臺山矣。上曰,宣廟畫帖,在於五臺山寺,予亦似聞之,而必是流傳而去矣。裕元曰,聞以施舍內下矣。上曰,尊德亭,奉仁廟御筆,卿見之乎?裕元曰,臣已仰瞻,而亦奉宣廟御筆矣。上曰,以此見之,玉流川之傳,其來久矣。仍敎曰,宣祖手札三帖,在於大內,而曾於壬辰年,賜卿先祖文忠公者也,皮函有首揆開坼四字,札辭則皆論國事,而以三南安危,付托隆重,又與敦諭體裁略同。細細字劃,合爲七十餘張矣。裕元曰,此帖之奉在,今始得聆,而似在三南都體察時事也。上曰,卿家故蹟,亦無此事之記在否?裕元曰,未得見之。此帖想是臣宗家奉納矣。上曰,正廟時,蔡相濟恭·金相煜,皆有御札之蒙賜,亦在內藏矣。裕元曰,古者大臣附奏有云,伏承手札,又奉敦諭云云,則其有手札,可知矣。上曰,仁廟畫本,卿家有之云,果然耶?裕元曰,臣之先祖文忠公,嘗侍宣祖,見諸王子書畫,以仁廟所畫柳枝繫馬圖,乞賜而還,晩年,贈昇平府院君金瑬曰,此圖可待主而還之,其後昇平,與仁祖,有風雲之期,竟爲元勳。先正臣宋時烈,跋其畫帖矣。上曰,似見於內藏記聞,未詳何書矣。裕元曰,此事詳載於朴世采文集中,亦載宋先正文集矣。上曰,屢經兵燹,列祖御筆,遺逸頗多,甚可惜也。裕元曰,以若屢經艱險,猶幸奉藏之尙得如此矣。上曰,列聖朝手札中,亦多安寶者矣。裕元曰,古則疏章,皆踏圖書,而近見不允批答,亦安寶矣。內侍抱世子宮,遊於庭上,陞堂而入,諸臣起坐。裕元曰,膚少減,滯祟尙未快下矣。上曰,間果頗緊,今則少差矣。裕元曰,不必冒風,還入恐好矣。近則房內移步之節,比前日就乎?上曰,憑倚而立,非久似當行步矣。裕元曰,殿閣廣闊,亦多溫堗,庭上遊戲,姑不必頻數矣。日傘,使之閣內遮風似好矣。上曰,此是排設房所在,故如是遊戲也。齊寅曰,臣以藥材事,有所仰達矣。一年所用山査,至爲百餘斤,而原無卜定,只爲取用於貢人處,而每於六臘,或以草材計給。或以代錢出給矣,臣意則慶尙·忠淸·黃海·江原諸道卜定中,非所産而貿納難便者,及不緊用而斤數最多者,量宜減削,以山査代捧,何如?上曰,依爲之。仍敎曰,山査,何若是夥用,至爲每年百餘斤耶?齊寅曰,此是恒用之劑也。上曰,他藥材無不足之歎耶?齊寅曰,貢人處所進排者,每於六臘時,以草材只計斤數代給故,他藥材亦因山査之夥用,而代給無餘矣。齊寅曰,蔓蔘,亦是恒用之劑,而本院,原無所捧矣。聞是江原道所産云,自今爲定,春秋分等捧上之意,行關該道恐好。故敢此仰達矣。上曰,依爲之。仍敎曰,蔓蔘之味太甘矣。齊寅曰,其味如沙蔘矣。上曰,此獨江原道所産耶?齊寅曰,此非一道之遍在,惟江陵·五臺山有之云矣。上曰,斤數定幾許耶?齊寅曰,退當量宜裁定矣。上曰,藥院藥料,亦不如前耶?裕元曰,本院,見無藥料優儲者。此亦年年蕩減,而澤不能下究,徒使營邑藥色吏輩,夤緣肥己而已矣。上曰,後苑之遊,他日復爲之也。花雖向闌,猶堪賞玩矣。裕元曰,綠陰亦好矣。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,行大司憲洪鍾雲,執義徐胄淳,掌令金正浩·南湜,持平趙龍九在外,李能華呈辭,監察茶時之意,敢啓。傳曰,知道。
傳曰,進香使拜表處所,崇政殿爲之。
禁衛營啓曰,本營千摠梁柱甲,移拜薪島僉使矣。其代今當差出,而可擬之人乏少,外任竝擬,何如?傳曰,允。
摠戎廳殿曰,本廳千摠閔晢鎬,身病甚重,勢難察任,改差,何如?傳曰,允。
兵曹啓曰,今此迎勅動駕時,隨駕軍兵及慕華館環衛軍兵,當爲磨鍊,而謹考謄錄,則庚辰年迎勅動駕時,訓局馬軍五哨·步軍八哨·兩營騎士各一番,訓鍊大將都領,爲先後廂,三營及龍虎營·摠戎廳標下餘軍,禁衛大將都領,先詣慕華館環衛,禁軍入直外,全數磨鍊,餘軍留營·留陣。斥堠·伏兵,勿爲磨鍊,庚戌年迎勅動駕時,訓局步軍四哨·馬軍三哨,訓鍊大將率領,爲先廂,訓局步軍三哨·馬軍三哨,禁衛營京中哨軍一哨,御營大將率領,爲後廂,三營及龍虎營·摠戎廳餘軍,禁衛大將都領,先詣慕華館環衛,禁軍五番隨駕。辛酉年迎勅動駕時,訓局步軍三哨·馬軍一哨·兩營騎士各一番,禁衛大將都領,爲先後廂,三營及龍虎營·摠戎廳餘軍,御營大將都領,先詣慕華館環衛,禁軍一番隨駕,餘軍留營·留陣。斥堠·伏兵,連以置之矣。今番則何營軍兵隨駕,何營軍兵留陣,何營軍兵環衛,而禁軍及馬步軍·別抄軍,以幾番幾哨磨鍊,餘軍留營·留陣·斥堠·伏兵,何以爲之乎?敢稟。傳曰,本所善騎隊一哨,別將率領,前後分半隨駕,訓局馬軍二哨·步軍三哨,都統使率領,爲先廂,禁營步軍二哨·兩營騎士各一番,禁將率領,爲後廂,三營及龍虎營·摠戎廳餘軍,摠戎使都領,先詣慕華館環衛,禁軍三番隨駕,別抄軍一哨,領付中央陣,餘軍留營·留陣。斥堠·伏兵,竝置之。
迎接都監啓曰,卽接遠接使謄移,則上副勅·通官·跟役等姓名·年歲,後錄上送矣。正書以入之意,敢啓。傳曰,知道。
迎接都監啓曰,卽接遠接使謄移,則勅行今月二十三日渡江,義州止宿,二十四日離發,四月初七日入京,停當路程記,謄書上送矣。正書以入之意,敢啓。傳曰,知道。
迎按都監啓曰,卽接遠接使謄移,則城門上下馬砲,依例爲之,開閉門及初二·三吹,以鼓代行云矣,敢啓。傳曰,知道。
迎接都監啓曰,今此牌文中,通官二人,無大次區別矣,卽接遠接使謄移,則書以一大通官·二大通官,跟役十六名出來云。依此磨鍊擧行之意,分付各該司,何如?傳曰,允。
迎接都監啓曰,勅使入京日,百官見官禮,首譯言于勅使,則以停免爲言云矣,敢啓。傳曰,知道。
戶曹啓曰,時御所內各司,依定式發遣本曹正郞缺,與兵曹參判臣缺,佐郞臣缺,東所衛〈將〉臣缺,西所衛將臣缺,南所衛將臣缺,北所衛將臣缺,眼同看審,則姑無頉處之意,敢啓。傳曰,知道。
戶曹啓曰,上副勅贐行,二通官賞給,依辛酉年例磨鍊,別單書入之意,敢啓。傳曰,知道。
上在昌德宮。停常參·經筵。
備忘記,訓戎僉使柳昌魯下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
又啓曰,來初一日輪對日次,而宗廟夏享大祭相値,頉稟之意,敢啓。傳曰,知道。
戶曹啓曰,世子宮供上及內人以下宣飯所用各司元貢不足,物種參考前例,分道磨鍊,別單書入。而自今年正月初一日爲始,給價之意,分付宣惠廳,何如?傳曰,允。
傳曰,今二十九日,當詣毓祥宮·延祜宮·宣禧宮展拜矣。該房知悉。
以司謁口傳下敎曰,今二十九日,毓祥宮·延祜宮·宣禧宮·展拜後,還宮門路,以秋成門·神武門·光化門爲之事,分付。
兵曹口傳政事,副司果李載純。
迎接都監啓曰,勅使今已渡江,公事郞廳二員,以訓鍊主簿李奎虎,武兼李儒必差下,與前差郞廳,依例待令于闕下,書吏一人,亦爲擇定,使之擧行,何如?傳曰,允。
迎接都監啓曰,都廳郞廳朴顥陽,身病猝重,改差,其代前左通禮李載純差下,令該曹,口傳付軍職,使之察任,何如?傳曰,允。
兵曹啓曰,再明日動駕時,侍衛不可不備,而宣傳官韓友燮·金弼求,俱以病難供職,呈狀乞遞,李綺年,除授在外,上來無期云。竝改差,其代口傳差出,以爲進參之地,何如?傳曰,允。
兵曹啓曰,在前勅止宿弘濟院時,訓局軍一百名,前期定送,各別防護矣。今亦依此擧行之意,分付,何如?傳曰,允。
兵曹啓曰,迎勅時,闕內設布帳,自興化門,至崇政殿排設處,令訓·禁兩營,合力擧行,城內外道路屛門布帳,則亦令三營,分掌擧行,何如?傳曰,允。
兵曹啓曰,辛酉崇政殿迎勅習儀及登極頒詔習儀時,訓局出番軍一百名除出,慶熙宮各門分把,雜人一切嚴禁,而依例除標信擧行矣。今亦依此磨鍊,何如?傳曰,允。
兵曹啓曰,勅使傳語軍,例以禁·御兩營,輪回磨鍊矣。今番則以當次禁衛營軍一百名定送,習儀時則以四十名擧行之意,分付,何如?傳曰,允。
兵曹啓曰,在前迎勅習儀時,慕華館環衛軍兵,比正日減數排立矣。今亦依此擧行之意,分付各該營,何如?傳曰,允。
兵曹啓曰,勅使詣闕詣館所時回還日,以不參隨駕營中軍,率該營標下軍及訓局步軍一哨,除標信·除器械前導,嚴禁雜人,習儀日,亦依正日例擧行事,曾有定式。而今此迎勅動駕時,武衛所爲先廂,禁衛營爲後廂,摠戎廳先詣慕華館環衛,而訓鍊都監·御營廳,不參隨駕矣。今番則以何營中軍擧行乎?敢稟。傳曰,御營中軍擧行。
兵曹啓曰,在前崇政殿迎勅時,三營入直馬兵·騎士等,各留三名,餘皆除出,崇政門·麗春門·喜秋門把守,扈衛軍官六十名及標下軍,別將·所任軍官率領,興化門·開陽門分把,城內外街巷屛門,三營分掌把守,而除器械派立,嚴禁雜人,本曹與三營別定校卒,另加禁飭矣。今亦依此擧行,何如?傳曰,允。
兵曹啓曰,今此迎勅時,侍衛服色,當爲磨鍊,而謹稽辛酉謄錄,則迎勅出宮時,登極頒詔時,勅使接見後還宮時,侍衛將士及隨駕大將,用常時戎服,挾輦軍·槍劍軍,俱用常時服色,郊館迎勅時及勅使接見時,侍衛將士及隨駕大將,靑天翼·黑帶·黑笠,去笠飾,挾輦軍及槍劍軍,靑號衣·靑戰服磨鍊矣。今亦依此擧行,何如?傳曰,允。
兵曹啓曰,在前勅使入京日,慕華館環衛軍兵中,二哨除出,將官率領,勅行左右列立遮後,嚴禁雜人,而習儀日及勅使詣館所時,依此爲之。回還日則訓局出番軍二哨除出擧行,而各其日竝除標信·除器械擧行矣。今亦依此磨鍊,何如?傳曰,允。
兵曹啓曰,今三月二十九日大駕詣毓祥宮展拜,延祜宮展拜宣禧宮展拜時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊一哨,訓局馬軍二哨,步軍五哨,都統使率領,爲先廂,禁營步軍三哨,兩營騎士各一番,禁將率領,爲後廂,禁軍三番隨駕。別抄軍領付中央陣,餘軍留營,留陣置之。
承文院啓曰,卽見二道咨文出來者,則登極頒詔時賜緞事及兩詔頒發通官派送事也。回咨依例撰出,付撥下送灣府,使之傳給鳳城將處,以爲入送北京之地,何如?傳曰,允。
政院啓曰,奏御文字,何等愼重,而京畿監司閔台鎬進上生竹蛤等代封狀啓中,有所漏落,致勤下詢,事甚疏忽,誠極未安。原狀啓,今方還下送,使之改修正上送,而臣之矇然捧入,不勝惶悚。該道臣,不可無警,推考,何如?傳曰,允。爾亦推考。
兵曹口傳政事,以李敎應·趙承顯·申樂熙,爲宣傳官。
上在昌德宮。停常參·經筵。
政院啓曰,明日動駕,再明日宗廟夏享大祭齋戒相値,視事頉稟之意,敢啓。傳曰,知道。
又啓曰,行大司憲洪鍾雲,掌令南湜,持平趙龍九在外,掌令金正浩,持平李能華呈辭,監察茶時之意,敢啓。傳曰,知道。又啓曰,明日大駕詣毓祥宮,入齋室後,大王大妃殿·王大妃殿·大妃殿問安,何承旨進去乎?敢稟。傳曰,右承旨進去。
三軍府啓曰,卽接兵曹所報,則禁軍習陣,本曹連因有故,不得設行云矣,敢啓。傳曰,知道。
都摠府啓曰,明日動駕時,侍衛·寶劍·守宮,當爲備員,而都摠管李秉文,差祭,副摠管南廷益·鄭順朝·李奎奭·鄭完默·李珪永,俱有實故,申正熙有身病,李敎獻,別軍職進,無以備員。令政院,稟旨變通,仍令該曹,口傳差出,待下批牌招,以爲進參之地,何如?傳曰,允。差祭外竝許遞,前望單子入之。摠管前望單子入之,都摠管,李容熙·李寅應,副摠管,成載玉·尹滋承·李炳敎·李熙永·李文永落點。傳曰,在外京兆堂上許遞,前望單子入之。京兆堂上前望單子入之,左尹徐璟淳落點。禮曹,迎勅習儀,來四月初二日。吏曹啓曰,新除授慶州府尹曺殷承戶奴呈狀內,矣上典身病猝重,萬無遠赴之望云。其身病旣如是,則有難强令赴任,罷黜,何如?傳曰,允。口傳差出。奎章閣啓曰,守宮檢校直閣李淳翼,待開門牌招,何如?傳曰,允。
傳曰,發遣吏郞,諸執事淸齋與否,摘奸以來。
傳曰,明日出宮內門路,以協陽門爲之。
兵曹啓曰,庚辰年迎勅習儀時,庚戌年迎勅習儀時,挾輦軍四十名,禁軍入直外,全數磨鍊,先後廂軍兵,訓局軍三百名磨鍊,辛酉年迎勅習儀時,挾輦軍四十名,禁軍入直外,全數磨鍊,先後廂軍兵,訓局軍二百名,磨鍊矣。今番則何以爲之乎?敢稟。傳曰,依庚戌年例磨鍊。
兵曹啓曰,在前館所接見勅使時,別雲劍·別軍職侍衛·信箭宣傳官·承傳宣傳官各一員,侍衛·寶劍及兵曹堂上·郞廳各一員,承傳宣傳官·長槍手·挾輦軍,隨入大門內,其餘侍衛及槍劍軍·倭槍手,大門外留駐,交龍旗,作門外留駐矣。今亦依此擧行,何如?傳曰,允。
兵曹啓曰,今此迎勅動駕時,依下敎出宮門路,崇禮門爲之,還宮門路,敦義門爲之矣。送勅動駕時,出·還宮門路,何以磨鍊乎?敢稟。傳曰,竝以崇禮門爲之。
兵曹啓曰,回榜人之京以別單,外以狀聞後,加一資成給紅牌,自是定式。而卽見濟州牧使李熙忠所報,則本州居前五衛將張錫佐·通政申明重·及第朴慶禮·金載璉·姜尙玉,大靜居及第尹信彩,嘉慶乙亥武科及第,今年俱爲回榜是如報來。故考諸榜目,則六人之今年回榜,果爲的實。揆以法例,報狀事當還下送,自本牧狀聞後擧行,而今此回榜六人之年,皆近卒,且遠道往來之際,多費日子。則老人之事,有不可遲延,特爲拔例,成送花牌該牧,使之頒給,以爲優老之地,何如?傳曰,允。
迎接都監啓曰,迎勅習儀,依例爲之,仍行崇政殿茶禮習儀之意,敢啓。傳曰,知道。
迎接都監啓曰,勅使入迎恩門幕次後,以酒果饌品各盤,入傳兩勅,而通官及跟役等處,亦以酒肴分饋之意,敢啓。傳曰,知道。
迎接都監啓曰,卽接三道監司所報,則今此勅行時,沿路邑名·館名,有當避字,不可不變通,故朔寧,改以朔平,弘濟站,改以洪濟站,延安,改以鹽州,遂安,改以遂州,安岳,改以楊山,瑞興,改以龍泉,寧邊,改以延邊,寧遠,改以永遠,仇寧鎭,改以仇永鎭,肅川肅寧館,改以肅永館云矣,敢啓。傳曰,知道。
迎接都監啓曰,卽接遠使謄移,則遺詔及登極詔·賜物勅書各一本,謄出上送矣。各具別單正書以入之意,敢啓。傳曰,知道。
傳曰,左副承旨許遞,前望單子入之。
承旨前望單子入之,金奎弘落點。
訓鍊都監啓曰,本局局別將鄭完默,身病猝重,勢難察任,改差,何如?傳曰,允。
成均館啓曰,迎勅日,慕華館及崇政門外,儒生整齊等事,該曹節目,已爲啓下矣。自前迎勅時,假儒生祗迎等事,例以計士·律官·畫員·寫字官·日官·醫官·譯官中限四十人,分排擧行矣。今亦所屬各該司,預爲申飭知委之意,敢啓。傳曰,知道。
武衛所·戶曹啓曰,景福宮三殿閣重建役事浩多,軍器寺判官安膺浩·司譯院前判官方天鏞,別看役加差下,使之擧行,何如?傳曰,允。
義禁府啓曰,明日動駕時,本府都事,當爲全數進參,而都事孫振九遭艱,無以推移。其代,令該曹,口傳差出,以爲備員擧行之地,何如?傳曰,允。
吏曹口傳政事,以李正魯爲慶州府尹,金右根爲禁府都事。
上在昌德宮。停常參·經筵。
藥房都提調李裕元,提調朴齊寅,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
備忘記,惠山僉使白樂憲下直,長弓一張,長箭一部,片箭一部,筒兒一箇賜給。
毓祥宮·延祜宮·宣禧宮展拜,還入齋室後,藥房·內閣·政院·玉堂口傳問安。答曰,知道。
詣景福宮後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨口傳問安。答曰,知道。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
又啓曰,今此勅使回還時,開城府·平壤·義州三處別問安使,依迎例,以道內守令,借銜差下,御帖及空名帖,伴送使齎去,以爲從便擧行之地,而亦爲下諭于兩道道臣及各其守令處,何如?傳曰,允。
傳曰,禮房承旨馳詣宗廟·景慕宮,奉審摘奸,仍詣受香所,奉審摘奸以來。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
吏曹口傳政事,禁府都事金右根,典設別檢李宜文,已上相換。
金奎弘啓曰,臣以大王大妃殿·王大妃殿·大妃殿問安進去,下直之意,敢啓。傳曰,知道。
義禁府啓曰,今此勅使在館時,三門把守假都事三員,令該曹,預先口傳差出,以習儀時擧行之地,何如?傳曰,允。
宗親府啓曰,明日,卽天漢殿朔奉審日次,臣起鏞,進詣擧行之意,敢啓。傳曰,知道。
兵曹啓曰,謹依下敎,隨駕軍兵等處,別饒次分給之意,敢啓。傳曰,知道。
訓鍊都監啓曰,謹依下敎,侍衛將官·將校·軍兵等處,別饒次分給之意,敢啓。傳曰,知道。
禁衛營啓曰,謹依下敎,隨駕軍兵等處,別饒次分給之意,敢啓。傳曰,知道。
御營廳啓曰,謹依下敎,本廳隨駕軍兵等處,別饒次分給之意,敢啓。傳曰,知道。
宣惠廳啓曰,三月令宗廟薦新蕨菜,節序差晩,尙未採得,限內不得封進,臣則惶恐待罪。而在前如此之時,每有退限之例,待稍長卽爲封進之意,分付,何如?傳曰,允。卿勿待罪。
兵曹啓曰,來四月初二日宗廟永寧殿夏享大祭時,守門,當爲塡差,而本曹郞廳·都摠府郞廳·五衛將,除入直與受由在外·未肅拜,排擬苟艱,依定式軍門將官代差以入之意,敢啓。傳曰,知道。
傳曰,發遣吏郞,諸執事淸齋與否,摘奸以來。
奎章閣啓曰,大駕今已還宮,守宮檢校直閣李淳翼,依定式減下,何如?傳曰,允。
政院啓曰,卽者義禁府都事來言,今日動駕時,衛外擊錚罪人趙相信等四人,移送秋曹云矣,敢啓。傳曰,知道。
傳曰,禮·工換房。
戶曹啓曰,副勅別求請物種,別單書入之意,敢啓。傳曰,知道。
乙亥三月二十九日時,大駕詣毓祥宮·延祜宮·宣禧宮展拜,擧動入侍時。行都承旨金炳始,行左承旨金鶴根,右承旨金奎弘,左副承旨嚴世永,右副承旨鄭海崙,同副承旨徐正淳,史官缺,提學閔奎鎬,檢校直提學金輔鉉·尹滋悳·趙寧夏,直提學鄭範朝,檢校直閣閔泳穆·金永壽,李鎬翼·姜,直閣尹用求,檢校待敎李載兢,以次侍立。時至通禮跪啓請外辦,上具翼善冠·衮龍袍,乘輿出宣化門。藥房提調朴齊寅,副提調金炳始進前問候訖。出協陽門,通禮跪啓請降輿乘輦。上降輿乘輦,由肅章門·進善門,出敦化門進發。至毓祥宮大門外,通禮跪啓請降輦乘輿,上降輦乘輿。入齋室,問安勿爲之事下敎。命書傳敎曰,延祜宮·宣禧宮展拜時,百官行禮置之。展拜時,通禮導上詣版位。贊儀唱再拜,上行再拜禮。陞詣宮內奉審訖,仍詣冷泉亭版位,行四拜禮,陞詣殿內。命閣臣捲帳奉審訖。上命時原任大臣入侍。裕元進前奏曰,日氣和暢矣。侵早勞動,聖體,若何?上曰,一樣矣。仍爲下詢曰,諸大臣,仰瞻御眞,想已屢度于此矣。裕元曰,然矣。上曰,古今服色,多有稍異也。裕元曰,笠子制樣,果是古制也。炳國曰,古今果有異而然矣。上曰,笠纓甚狹,此亦昔者眞本矣。仍詢曰,第二本服色制度,似是別樣矣。裕元曰,昔日常服,卽帖裏矣。炳學曰,制度似是燕服也。裕元曰,比於昔日,近者衣服,每多稍異矣。上曰,諸大臣,詳細奉審焉。炳學曰,謹當奉審矣。仍詣延祜宮版位,行再拜禮,陞詣宮內奉審訖,仍詣宣禧宮版位,行再拜禮,陞詣宮內奉審。通禮導上還入齋室。上命書傳敎曰,大嬪廟·宜嬪廟,遣內侍看審以來。又命書傳敎曰,景福宮,當少駐矣,該房知悉。少頃,通禮跪啓請出次,上出次,乘輿出宮大門,由秋成門·神武門,詣乾淸宮,入幕次,命書傳敎曰,時·原任大臣,率武衛所提調·戶判入侍,又命書傳敎曰,隨駕軍兵,令各其營,別饒次分給。又命書傳敎曰,永昭廟·文禧廟,遣同副承旨,奉審以來。領議政李裕元,領敦寧金炳學,左議政李最應,右議政金炳國,武衛所提調金輔鉉,戶曹判書閔致庠,以次進伏訖。上命大臣進前。裕元曰,今日日候,去益淸和矣。上曰,日氣向晩尤佳矣。裕元曰,此闕自移御後,今始駐蹕,伏想聖心喜悅矣。上曰,然矣。裕元曰,俄者祗受賜饌,不勝惶感矣。上曰,賜饌雖不腆,諸大臣果下箸否?裕元曰,臣等果皆飽德矣。仍奏曰,臣等率武衛提調·戶判,依下敎登筵矣。上曰,再昨年火災以後,殿閣重修,尙此延拖,故財力雖不敷,今欲始役,已有向日傳敎矣。裕元曰,殿閣重修之役,誠不可已者也。其時回祿之變,尙此驚悚矣。炳學曰,三殿閣重修,係是不可已之事,而度支事力,恐有不敷之慮,是庸憧憧矣。最應曰,再昨年失火,尙切悚懼,而今玆重建,卽盛擧也,欽仰萬萬。然當此財匱之時,勿爲宏大壯麗似好矣。炳國曰,回祿後,重建之役,是不已之擧,而恐不必張大宏麗,今此左相所奏,甚好矣。上曰,殿閣修改,將欲經營矣。裕元曰,任事之臣,似當盡心奉行,下詢處之恐好矣。輔鉉曰,地形與間架,下敎然後,可以擧行矣。上曰,稍有改其制度,而實無太過之端矣。蓋前後殿閣,舊制則稍遠,若以新制爲之,則基址稍可接近好矣。炳學曰,間架則略加變通,而基址則不必移易矣。致庠曰,頃年營建時,殿閣基址,多有攜貳之說,畢竟審辦其舊址砌石而定之云。故古人之排布定基,似有見識而然,恐不必變其舊基矣。裕元曰,臣等未見新圖形,不敢仰對矣。致庠曰,只以舊基改建似好矣。炳國曰,此是國初開基者也。其時必當審察地形,則仍舊爲之,十分穩當也。上曰,此非欲廣大間架,而欲以其本址改建也。裕元曰,一從舊基然後,可以速成,若不然則將至多年矣。基址因舊,而工役則一任武衛提調及戶判擧行,自然就緖矣。炳學曰,址之不可移易,卽亦堂構之義也。炳國曰,只從本址而重建,果無容更達矣。最應曰,康寧殿·交泰殿·思政殿·紫薇堂,皆因國初舊基而爲之者也,慈慶殿,卽淸讌樓舊基,則今此重建,一從舊基恐好矣。炳學曰,麟趾堂,尤不宜移建矣。炳國曰,間架則原基址內,略略變通無妨,而亦不必稍增矣。上曰,此闕殿閣,不如昌德宮之位寘周密,無以辨內外,故將欲小變制度矣。裕元曰,大內本無內外之辨,惟在殿下用之之如何,而間架則惟在聖意裁處也。炳國曰,殿閣基址,當初似相地而擇定者,則雖毫髮之差,今無以變易矣,臣等冒悚煩達,如是之切,則其難愼,可以洞燭矣。輔鉉曰,以新基重建,非但役處之浩大,當此財力極艱之時,竣役恐未易。臣於年前,以營建提調,殿閣立柱時見之,則各殿閣,皆曾前舊基也。雖尺寸之地,恐不當進退。且重建,是不可已之擧,舊基亦不可移之事也。今仍舊址而定礎,一遵舊制而結構,略有間架,不得不變通,則大小群情,必曰當如是矣。如或新拓地形,張大制度,則工費亦不啻倍蓰,大小群情,必曰恐不當然,此亦不可不念也。臣意則一遵舊制,稍增間架,則財力半減,竣役甚易矣。最應曰,殿閣法意,隨其臨御而自可辨內外矣。若或小變舊基,則役事將至浩繁,閭巷小民,必將以爲殿下欲美宮室而然也,民情之訝惑,將何以解之乎?炳學曰,間架之廣狹,惟在變通之如何矣。裕元曰,誠然矣。夫民者至愚而神,舊基仍舊制營建,則民皆樂赴,而如或過變其制,民必謂興作,豈非可畏之事也?上曰,果不欲大更張,只當小小變作也。裕元曰,只因舊基,略加變作好矣。致庠曰,交泰殿後蛾眉砂,卽是天作,其下建殿,似有深意,而今若毁而移築,已失天形,亦非應砂角建殿之意矣。炳學曰,他殿閣基址,亦有微意之可見矣。裕元曰,雖尋常家宅,基址必當詳審,況殿閣處所乎?上曰,慈慶殿·紫薇堂,所距交泰殿稍遠,故欲移就近處而已,非欲爲別立新規也。輔鉉曰,只因舊基,則新建當爲四百餘間,而若毁舊移建,則似過七百餘間矣。裕元曰,若變作則間架果不少矣。輔鉉曰,財力措辦,令廟堂,善爲裁處恐好矣。裕元曰,廟堂,亦有何長策乎?戶·惠堂,自當擧行,而生財之方,自上不必講究矣。炳學曰,生財之方,豈可自上爲之乎?有司之臣,自當擧行矣。致庠曰,財力,旣無他措辦之道,勢將請劃於廟堂矣。炳學曰,見今國財枵罄,誠不勝萬萬悶然矣。裕元曰,以劉晏,爲善理財,以其不害於民而裕於國用矣。然若使今日當之,亦莫可奈何也。炳國曰,財力措辦,專在於還穀,而今則穀摠無多,極爲戞戞矣。輔鉉曰,惠廳時在七萬石,實非留在也,卽戶曹移劃條受置者及禁·御·摠戎三營軍支放條也。炳學曰,國穀收捧,旋卽上下,恒無餘儲矣。仍顧戶判曰,戶曹事勢則今爲如何?致庠曰,經用自來不敷,今年所用,非比他時。別使幾次與支勅,俱是不恒之用,目下貢價,與昨年木物措備價之未下,合爲十五萬兩。凡百窘艱,莫此時若也。裕元曰,今年國用太多,勅使兩次·別使五次接應之費,果不假量矣。最應曰,今日戶·惠堂旣登筵,還宮時親覽基址後,卽下處分,然後可以始役矣。若未下處分,則易致延拖,自下將何以監董乎?上曰,小爲變作,果不失舊基矣。裕元曰,因其勢而變作,亦無妨也。最應曰,只就本處重修,其中室堂制度,小可變通恐好矣。炳國曰,伏承不變舊基之下敎,不但以省費爲伏幸。裕元曰,大抵宮室,先觀基址。周公,亦嘗相宅矣。炳學曰,書曰,大相東土,其基作民明辟,詩云,定之方中,作于楚宮,此皆相宅之意也。致庠曰,宮殿基址,關係甚重,不可以形家俗說歸之。最應曰,國初開基,皆有意義,古人之見,必有勝於今人者矣。上曰,予將親覽然後,次次處分矣。最應曰,一番下敎之後,更無變改,是可以奉行。若或殿閣垂成,而又復變作,則群工疑眩,無訖功之日也。上曰,此闕營建時,亦未嘗皆用舊基矣。致庠曰,交泰殿·紫薇堂,皆仍舊號,則基址之不變,亦可知。而惟慈慶殿,卽請讌樓舊基矣。上曰,古者宮室之制度,多有偶作,故似然,而或有未便處矣。致庠曰,今此諸殿閣,有若品字形,故似有稍遠之嫌,然若以一字連建,則左右殿閣之相距,尤當稍間矣。輔鉉曰,複道不必連合原柱,更立另柱好矣。炳國曰,若以連接,又慮意外之慮,行閣與殿閣有異,此可以變其制度矣。最應曰,此等處所,隨宜變通好矣。炳學曰,圖形,從速內下然後,似可奉行矣。上曰,石材多不可用,長臺石,尤難仍用矣。輔鉉曰,誠然矣。其外階砌等石,多有可用者矣。裕元曰,聖心之所欲爲,臣等豈敢故爲仰拒?而此闕基址始役時,一國臣民,皆所目覩,今於重建之時,若或小有變制,則外人皆將知之,此不可欺也。今此懇懇,或恐有累於盛德也。古之帝王,有惜百金而不作一臺者矣。炳學曰,漢文帝,不過中主,然以中人一家之産,罷露臺之役。雖以我朝言之,古大臣,以一年國用之爲九萬兩,深致憂慮。此皆節用之意,而爲今日鑑法者矣。裕元曰,臣等雖無似,敢恃聖眷,冒死煩達,以冀開納。殿下何嘗不節用,又何嘗有侈大,而國用自然漸絀,誠爲可悶矣。最應曰,裕財莫如節用,若不節儉,當此財竭之時,戶惠堂,將何以擧行乎?炳國曰,臣等以節用仰達者,非敢曰殿下不爲節用也。節用之中,益加節用,則此是聖益聖之意也。上曰,基址親往詳審,然後圖形,更加斟量,從速成出矣。炳學曰,規制幸勿華麗加廣,是所區區之望也。上曰,誠然,而慈慶殿·紫薇堂兩處間架,將欲稍廣矣。致庠曰,交泰殿東邊則可以稍增。上曰,麟趾堂,在於紫薇堂奉綸門下,故前庭狹窄矣。炳學曰,誠然,而且蛾眉砂之在於交泰殿後,本有深意,不可剗去也。上曰,自蛾眉砂至勤政殿,素有脊脈也。最應曰,地脈不可不觀矣。雖閭家,無不另擇,矧玆宮室乎?上曰,蛾眉砂,初認爲造山也,近聞則乃是天作云,故不必欲變通矣。炳學曰,蛾眉砂,旣不剗去,則交泰殿之仍舊,推可仰揣矣。裕元曰,諸大臣論議切當矣。炳學曰,交泰殿後庭,雖曰狹窄,蛾眉砂,不可着手。炳國曰,若是洞燭,下情欽仰矣。最應曰,年前宮役時,地形無日不見,今若剗去蛾眉砂,擧皆憂歎矣。炳學曰,此役之多少變改,中外似當無人不知,幸不至張大焉。上曰,前者間架,亦爲四百餘間矣。裕元曰,四百餘間之重建,本非容易,而何可更加三百間之多乎?最應曰,原殿閣,不移舊基,則其餘行閣,從便變制,何害之有?上曰,外間將以剗去蛾眉砂知之乎?裕元曰,群情以是知之,傳說狼藉,擧切憧憧矣。上笑之。仍敎曰,諸大臣先往,看審以待也。炳學曰,今日已晩,臣等退出然後,可趁未暮前看審矣。上曰,史官就座。仍命大臣先退,又命諸臣退出。仍詣麟趾堂,至西階,仍命大臣進前。裕元進前奏曰,看審基址,則多與外樣有異矣。上曰,誠然矣。自麟趾堂至交泰殿,相距稍遠,而回祿以前則左右皆爲複道,而其舊基,尙有昭詳矣。最應曰,麟趾堂之建於此,本有意見,則仍置似好矣。上曰,當與舊制,小有變通之道耳。裕元曰,依舊制從略變通,似好矣。炳學曰,雖小變通,恐致力役之無限矣。上曰,卿等之言,豈敢不服膺,而麟趾堂,不可不變通也。裕元曰,此何敎也?何可毁撤乎?如欲變通,則雖更建一閣於慈慶殿之傍,麟趾堂,不可毁也。最應曰,麟趾堂,卽祖宗朝創設之舊基,則豈可毁撤乎?炳國曰,此亦是前基,則仍舊勿變。卽欲法堯·舜,當法祖宗。且堂號,以麟趾書揭,則豈不審愼乎?上曰,此堂,自前別無所用之時。裕元曰,前日晉接,在內處所爲之,故此堂,在於路傍。此何可以此毁完固之室堂乎?最應曰,自內臨御時,則似無妨矣。上曰,非不知也,當此改建之時,故爲言,而諸大臣所奏如此,豈不愼哉?炳學曰,此殿閣基址之移易,果係審愼,故屢屢仰達矣。上曰,今此來到回祿之舊基,所覩如是,還不如不見之爲愈矣。裕元曰,臣等亦然矣。炳國曰,所見果如何矣。上曰,麟趾堂前後行閣,何以磨鍊則爲好耶?炳國曰,行閣改建之際,雖不至宏麗,若內密修粧,則必多有其道矣。上曰,然則不必毁撤而改建矣,仍敎曰,西闕則此於此闕制樣,姑捨內外分明定界矣。裕元曰,大內,本是深嚴,故別無內外之辨,而殿閣,隨其臨御,則必無如何矣。炳學曰,誠然矣。此闕,亦以改建時,或有移換,則自下監董,恐難容易矣。最應曰,惟在殿下臨御而爲之耳。上曰,還宮後,更加斟量而處分矣。卿等以竢之,少頃,通禮跪啓請外辦,上出次。乘輿至勤政殿前,通禮跪啓請降輿乘輦,上降輿乘輦,由勤政門·興禮門,出光化門進發。由敦化門·進善門,入協陽門。通禮跪啓請降輦乘輿,上降輦乘輿。兵曹判書跪稟放仗,承旨請出標信解嚴。上由宣化門還內,諸臣,以次退出。日記廳堂上金宗漢。郞廳盧台鉉。
上在昌德宮。停常參·經筵。
中宮殿,藥房口傳問安。答曰,知道。
王大妃殿進御香砂君子湯,自今日五貼式,日次製入事,榻前下敎。
徐正淳啓曰,來初五日朝參日次矣,敢稟。傳曰,停。
又啓曰,明日迎勅習儀,再明日拜表相値,視事頉稟之意,敢啓。傳曰,知道。
嚴世永啓曰,行大司憲洪鍾雲,執義徐胄淳·掌令南湜,持平趙龍九在外,掌令金正浩,持平李能華呈辭,監察茶時之意,敢啓。傳曰,知道。
傳于徐正淳曰,禮房承旨馳詣宗廟·永寧殿,奉審摘奸以來。
嚴世永啓曰,摠戎使李熙昇,以迎勅習儀事,明日慕華館出去矣。所佩密符,何以爲之?敢稟。傳曰,仍佩往來。
徐正淳啓曰,事變假注書盧德龍,有身病,勢難察任,今姑改差,何如?傳曰,允。
又啓曰,今初七日迎詔後,頒敎文,當爲製進,藝文提學許傳,待明朝牌招,使之製進,何如?傳曰,允。
徐正淳,以奎章閣言啓曰,景慕宮·望廟樓,今朔奉審,無頉之意,敢啓。傳曰,知道。
嚴世永,以三軍府言啓曰,本府從事官韓昌履,奔走勤仕,再滿十五朔,依例陞敍或守令除授事,捧承傳施行,何如?傳曰,允。
又以兵曹言啓曰,動駕時,忠壯衛·忠翊衛等,各其將率領,闕門內祗迎事,臣曹節目中磨鍊啓下者。而昨日動駕出宮時,忠翊衛將李種植,偃處直所,不爲祗迎,揆以法意,萬萬駭然。不可仍置,爲先汰去,其罪狀,令該府,拿問處之,何如?傳曰,拿處。
又以兵曹言啓曰,今此迎勅動駕時,侍衛不可不備,而宣傳官李敎應,以其病難供職,呈狀乞遞。改差,其代口傳擬入,何如?傳曰,允。
又以兵曹言啓曰,明日迎勅習儀時,出番禁軍等,別將,當爲率領侍衛,而禁軍別將趙羲復,有身病,不得擧行。以二番內禁衛將李靖宇,使之兼別將擧行,何如?傳曰,允。
又以兵曹言啓曰,謹依口傳下敎,敦化門騎兵中二名,移立貳極門之意,敢啓。傳曰,知道。
以忠翊將李種植拿處傳旨,傳于嚴世永曰,飭已施矣,分揀。
嚴世永,以訓鍊都監言啓曰,今四月初二日迎勅習儀時,慕華館環衛,比正日減數排立事,自兵曹,草記蒙允矣。軍二百名,標下軍三十名,將校二人,將官率領擧行,而事畢後,依例解送之意,敢啓。傳曰,知道。
又以訓鍊都監言啓曰,今四月初二日迎勅習儀時,因兵曹節目,挾輦軍四十名,前後射隊軍三百名,標下軍七十名,將官率領擧行,而前導禁辟次,軍六十名,將校二人,定送御營廳之意,敢啓。傳曰,知道。
又以訓鍊都監言啓曰,今四月初二日迎勅習儀時,慶熙宮內各門把守次,軍一百名,設布帳把守次軍三十名,將校三人,門外屛門六十二處設布帳把守次,軍二百名,將七十二人,竝除器械擧行,而事畢後,依例解送之意,敢啓。傳曰,知道。
又以禁衛營言啓曰,因迎接都監移文,今此勅使前排大旗幟,入京時本營擧行矣。依前例大五方旗五面,中五方神旗五面,淸道旗一雙,黃門旗一雙,金鼓旗一雙,另擇奉持旗手,勅使入京日,自迎恩門至館所排立前導,而所經屛門,以布帳,堅實防遮,別定將校六人,軍二十名,竝爲除器械另加申飭,嚴禁雜人。今月初二日習儀時,將校一人,軍十名,領付于摠戎廳,郊館環衛陣,依兵曹節目,傳語軍四十名,以哨軍定送,別定將校,與部將,眼同禁飭之意,敢啓。傳曰,知道。
又以御營廳言啓曰,謹依兵曹草記批旨,今四月初二日迎勅習儀時,本廳標下軍七十名,訓局步軍一哨,中軍率領,除標信·除器械前導,嚴禁雜人,依正日例擧行之意,敢啓。傳曰,知道。
又以摠戎廳言啓曰,因迎接都監移文,今此勅使迎送時,都監堂上前排巡視旗手二雙,令旗手五雙,軍牢七雙,燈籠手一雙,隨率軍五雙,自本廳,別定次知執事,習儀日爲始,依例領送之意,敢啓。傳曰,知道。
上在昌德宮。停常參·經筵。
自人定至初三日開東,灑雨下雨,測雨器水深一寸七分。
金奎弘啓曰,行大司憲洪鍾雲,執義徐胄淳,掌令南湜,持平趙龍九在外,掌令金正浩,持平李能華呈辭,監察茶時之意,敢啓。傳曰,知道。
又啓曰,臣奎弘,今日迎勅習儀進去,下直之意,敢啓。傳曰,知道。
盧德龍改差,代以崔定錫爲事變假注書。
兵曹口傳政事,以鄭騏澤爲宣傳官。
傳于鄭海崙曰,左承旨·同副承旨許遞,前望單子入之。
承旨前望單子入之,朴齊寬·李起鎬落點。
傳于鄭海崙曰,秋曹堂上竝許遞,前望單子入之。
刑曹堂上前望單子入之,判書金壽鉉,參判金尙鉉,參議李源珪落點。
傳于鄭海崙曰,頒敎文中,赦句添入。
鄭海崙啓曰,頒敎文中赦句添入事,命下矣。某罪以下宥之乎?敢稟。傳曰,徒流以下竝宥。
又啓曰,頒敎文中赦句添入事,命下矣。藝文提學許傳,旣在闕中,使之添入,何如?傳曰,允。
以司謁口傳下敎曰,御帖六件,名帖十六件,造成內入事,分付。
鄭海崙啓曰,行都承旨金炳始,藥院直,左承旨金奎弘,習儀進,新除授右承旨李起鎬,右副承旨朴齊寬,未肅拜,左副承旨嚴世永,廚院進,院中只有臣一人。伴直無人,右副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,明日拜表,兩司當爲進參,除在外外,呈告人員,竝待開門牌招,何如?傳曰,允。
鄭海崙,以禮曹言啓曰,今此節使之回,因北京禮部知委,三節慶賀表文二十一度,還奉出來云矣。表文回來時,別無迎接儀節可據之例,而凡使行咨文,自承文院詣闕時,細仗·鼓吹前導,本院官員陪進矣。今亦依此例,表文到慕華館後,奉安于龍亭,細仗·鼓吹前導,本曹堂郞各一員,陪進詣闕,何如?傳曰,允。
又以司饔院檢擧提調意啓曰,崇政殿迎勅茶禮習儀後,館所茶禮習儀,仍爲設行於館所之意,敢啓。傳曰,知道。
又以兵曹言啓曰,今四月初二日戊辰辰初二刻八分立夏,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·漢城府,一體頒火之意,敢啓。傳曰,知道。
又以兵曹言啓曰,迎勅翌日館所動駕時,何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,依迎勅時例磨鍊,而先廂馬軍則本所善騎隊一哨,訓局馬軍一哨爲之。
又以兵曹言啓曰,禁軍別將趙羲復,身病猝重,無望供職,呈狀乞遞。實病旣如此,則有難强令察任,改差,何如?傳曰,允。
兵曹以李鍾承爲禁軍別將。
鄭海崙,以御營廳言啓曰,本廳中軍任興準,身病甚重,勢難察任,改差,何如?傳曰,允。
上在昌德宮。停常參·經筵。
自開東至未時,灑雨下雨,測雨器水深四分。
中宮殿,藥房口傳問安。答曰,知道。
李起鎬啓曰,行大司憲洪鍾雲,執義徐胄淳,掌令南湜,持平趙龍九在外,掌令金正浩,持平李能華牌不進,監察茶時之意,敢啓。傳曰,知道。
又啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
金奎弘啓曰,臣奎弘·世永,今日拜表進去,下直之意,敢啓。傳曰,知道。
以大司諫鄭匡始,獻納沈東獻,掌令金正浩,持平李能華牌不進罷職傳旨,傳于李起鎬曰,只推。
傳于朴齊寬曰,禮曹判書有闕之代,前望單子入之。
傳于朴齊寬曰,戶·禮換房。
朴齊寬啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·忠淸監營·全羅監營·慶尙監營·咸鏡監營,各一件營上事,自本院,依例成有旨下送,京各司應爲頒賜,二十六件,亦爲依例頒給之意,敢啓。傳曰,知道。
兵曹口傳政事,上護軍單金世均。
朴齊寬,以吏曹言啓曰,新除授慶州府尹李正魯戶奴呈狀內,矣上典親病沈重,萬無離側遠赴之望云。其親病旣如是,則有難强令赴任,改差,何如?傳曰,允。口傳差出。
吏曹口傳政事,以李敦相爲慶州府尹。
李起鎬,以兵曹言啓曰,在前迎勅動駕時,寶劍·別雲劍受點人員,例爲仍用於館所動駕時及送勅時矣。今亦依此擧行,何如?傳曰,允。
又以兵曹言啓曰,今此慕華館送勅後,還宮時侍衛將士及隨駕大將·挾輦軍·槍劍軍服色,俱以常時服色磨鍊之意,敢啓。傳曰,知道。
又以禁衛營言啓曰,本營千摠曺錫瓚,以前任滿浦僉使,上來尙遠,久曠爲悶,改差,何如?傳曰,允。
又以摠戎廳言啓曰,本廳千摠鄭健植,身病甚重,勢難察任,改差,何如?傳曰,允。
又以摠戎廳言啓曰,今此勅行時,自弘濟院,至迎恩門,其間防護禁雜人等節,令御營廳·摠戎廳,依近例擧行事,自迎接都監,草記蒙允矣。臣廳則勅使入京日,別定將校十人標下軍一百名,追慕峴越邊,至于弘濟院,禁辟等節,分掌嚴飭,勅使回還日,亦依此擧行之意,敢啓。傳曰,知道。
朴齊寬,以迎接都監言啓曰,勅使在館時,館門把守及館內守直房守·房子·各差備等,依近例名數別單書入之意,敢啓。傳曰,知道。
上在昌德宮。停常參·經筵。
中宮殿,藥房口傳問安。答曰,知道。
朴齊寬啓曰,明日常參·經筵,取稟。傳曰,停。
李起鎬啓曰,行大司憲洪鍾雲,執義徐胄淳,掌令南湜·持平趙龍九在外,掌令金正浩,持平李能華呈辭,監察茶時之意,敢啓。傳曰,知道。
禮曹判書前望單子入之,鄭基世落點。
鄭海崙,以兵曹言啓曰,今此大駕詣慕華館送勅時,何營軍兵隨駕,何營軍兵留陣,而禁軍及馬步軍·別抄軍,以幾番畿哨磨鍊,餘軍留營,慕華館環衛軍兵,何以爲之乎?敢稟。傳曰,依迎勅時例磨鍊。
又以迎接都監言啓曰,卽接遠接使謄移,則上副勅·兩通官自持來疋縷·各色緞三十四疋,分排於闕西·海西後,分授各邑與疋數,修成冊上送,故別單書入之意,敢啓。傳曰,知道。
兵曹,以申正熙爲御營中軍。
戶曹參判洪兢周疏曰,伏以,臣膺命出疆,纔已辭陛,瞻望觚稜,益切戀結之忱。竊計原隰往回,將至半歲之久,則見帶職名,不可虛縻,故玆從縣道,猥陳短章。伏乞聖明,亟遞改以安微分焉。臣無任云云。答曰,省疏具悉。所請依施。
上在昌德宮。停常參·經筵。
藥房都提調李裕元,提調朴齊寅,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢此問安,竝爲仰稟。答曰,知道。大王大妃殿·王大妃殿·大妃殿·中宮殿·世子宮口傳問安。答曰,知道。
中宮殿口傳問安。答曰,知道。
鄭海崙啓曰,明日常參·經筵,取稟。傳曰,停。
朴齊寬啓曰,議政府郞廳來言,今日賓廳日次,而領議政李裕元,無時急稟定事,左議政李最應,右議政金炳國,有身病,不得來會云矣,敢啓。傳曰,知道。
李起鎬啓曰,行大司憲洪鍾雲,執義徐胄淳,掌令南湜,持平趙龍九在外,掌令金正浩,持平李能華呈告,監察茶時之意,敢啓。傳曰,知道。
鄭海崙啓曰,注書有闕之代,被薦人李正來·李範祖·李喜元薦狀,依例成送吏曹之意,敢啓。傳曰,知道。
注書李敎夏陞六,代以崔鼎獻爲假注書。
鄭海崙啓曰,卽者副校理朴齊晟,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
鄭海崙,以弘文館言啓曰,副校理朴齊晟,陳疏徑出,上番闕直,事甚未安。應敎李胄榮,副應敎金九鉉·校理金晩植·李秀萬,副校理金玉均,竝卽牌招,推移入直,何如?傳曰,允。
傳于鄭海崙曰,禮曹判書·參議許遞,前望單子入之。
禮曹堂上前望單子入之,判書鄭基世,參議金鉐落點。
傳于鄭海崙曰,直提學未差之代,前望單子入之。
直提學前望單子入之,金炳始落點。
傳于鄭海崙曰,吏曹參議有闕之代,前望單子入之。
吏曹前望單子入之,嚴世永落點。
傳于鄭海崙曰,承旨有闕之代,前望單子入之。
承旨前望單子入之,金敬均落點。
傳于鄭海崙曰,兼輔德有闕之代,前望單子入之。
兼輔德前望單子入之,李正魯落點。
傳于朴齊寬曰,景福宮重建之役,卽不可已者,而若或有役民煩民之擧,則是豈予本意?度支錢二十萬兩,惠廳錢十萬,先爲劃下,以此補用事,分付。
鄭海崙,以吏曹言啓曰,卽接司僕寺牒報,則今此迎勅動駕敎是時,本寺正,例爲進輿差備,而正姜,奉命出疆矣。卽爲變通,及時擧行之地云。正姜改差,其代口傳備擬以入之意,敢啓。傳曰,知道。
吏曹口傳政事,以金明鎭爲司僕正。
傳于鄭海崙曰,今日亥時,中宮殿,誕生大君。該房知悉。
鄭海崙啓曰,藥房三提調,伏聞中宮殿解娩太平,不勝歡欣之忱,爲承候來待矣。傳曰,入侍。
又啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
又啓曰,宗正卿,爲承候來待矣。傳曰,入侍。
鄭海崙,以産室廳都提調·提調意啓曰,臣等自今日,移直於司饔院之意,敢啓。答曰,不必移直,仍直本院。
傳于李起鎬曰,輕囚放釋。
鄭海崙,以戶曹言啓曰,一大通官·二大通官別求請各種,別單書入之意,敢啓。傳曰,知道。
又以奎章閣言啓曰,王世子敎命竹冊,奉安于宙合樓事,命下矣。奉安吉日,令日官金濟正推擇,則今月十八日巽時爲吉云。以此日時擧行之意,敢啓。傳曰,知道。
又以奎章閣言啓曰,新除授直提學金炳始,卽爲牌招察任,何如?傳曰,允。
又以奎章閣言啓曰,新除授直提學金炳始,敎旨安寶次,濬哲之寶,請出之意,敢啓。傳曰,知道。
兵曹口傳政事,護軍單洪兢周,副護軍單李正魯,副司果單姜。
鄭海崙,以迎接都監言啓曰,卽接遠接使謄移,則勅行,今月初二日,瑞興龍泉館止宿,因雨勢霔下,風且陰惡,末由前進,願爲仍留,故不得已仍留本站,而路程更爲磨鍊謄書上送矣。同路程記,正書以入之意,敢啓。傳曰,知道。
吏曹參議趙康夏疏曰,伏以,臣於見職,冒據匪據,今已三月于玆矣。始焉感激居先,不敢固讓,繼而于瀆是懼,自歸淟涊,耿然一念,如縳求解。噫,官人之愼,莫盛於唐·虞,而必曰試可乃已,今臣卽已試蔑效之人,豈可一味伈泄,不思所以自處之道哉?上之所授,下之所受,抑有二說。若謂望實俱隆,非此莫可,則臣非其入,位著苟簡,僅止備數,則又非其時,臣於是職,其可久乎?以臣自恕,無辭可據,有識傍觀,當謂斯何?臣於注擬間,嘗代斲而做錯非細,醜拙畢露。雕玉非止一誤,鉛鋩未堪再剸,庶幾日月之明,有所俯燭,而靜言內省,不覺背自汗而顔發騂矣。今若徒懷嚴畏,不自爲計,則跡涉饕榮,愧深妨賢,適足爲無恥之鄙夫而已。臣之狼狽,固不足恤,而在淸朝四維之治,當復如何?且臣素患痰濕之祟,每當春夏交節,如期闖肆,近因朝晝異候,一倍添苦。阻食而胃土下澌,嘔咳而肺火上升,昏昏床玆,不省戶外,似此形證,時月之內,萬難蠢動。是豈臣養疴之坊侈銜之資而已乎?玆不得不悉暴情懇,恭俟鑑照。伏乞聖明,亟遞臣所帶銓銜,俾公器益重,私分獲安焉。臣無任云云。省疏具悉。所請依施。
副校理朴齊晟疏曰,伏以,臣於持被之中,卽接家信,則臣母素患痰癖,迨此換節之時,一倍添劇,促臣歸視。臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭,救護。
乙亥四月初五日巳時,上御熙政堂。藥房入診入侍時,都提調李裕元,提調朴齊寅,副提調金炳始,記事官李敎夏,別兼春秋金明鎭·金永哲,直閣尹用求,以次進伏,醫官李慶年·鄭一龜·李好錫·趙錫洪,進伏楹外訖。上曰,史官分左右。裕元,進前奏曰,數日日候連爲晴佳,聖體,若何?上曰,一樣。而日候果和暢矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,醫官待令,使之入診乎?上可之。慶年等,以次入診,退伏楹外訖,齊寅曰,脈候奏之。慶年等起伏奏曰,脈候左右三部調均矣。齊寅曰,湯劑別無更爲議定者乎?慶年等曰,別無議定者矣。上曰,勅行,緣雨而差退一日矣。初八〈日〉入來,則何日當還發耶?裕元曰,初十日似還發,而雖據例請留,必不聽之矣。上曰,大臣接見時,禮數必有異矣。裕元曰,引接,必降而揖,禮待頗摯。至於遠接使,監司以下則不然矣。上曰,大臣,曾有迎慰之行否?裕元曰,領相,例當進去,而臣於甲子年,以左相,承特敎替進矣。上曰,其時領相爲誰耶?裕元曰,趙斗淳也。上曰,迎慰時,承旨亦進去乎?裕元曰,承旨奉御貼進去,而迎慰者,非慰問,卽慰勞行役之謂也。仍奏曰,蔓蔘茶連爲進御乎?上曰,果連試矣。裕元曰,向旣承敎,故臣亦試啜,而其味頗甛矣。上曰,味則果甛矣。裕元曰,聞醫官之言,則今日亦自內入診于中宮殿,而脈度一向平順云,甚庸欣幸矣。上曰,果安順矣。裕元曰,世子宮氣候益旺乎?上曰,近則如常,而時或行之以膝,不扶而立矣。裕元曰,春·桂坊設始屬耳,姑無給代之需,至有今年用下,內下之擧,揆以事體,萬萬未安。就惠廳錢中每年限四千兩劃送,以爲排用之地,何如?上曰,依爲之。出擧條仍敎曰,此不得不如是劃給,而能無不足之慮耶?裕元曰,聞春·桂坊一年所用,得七千兩然後,可以分排矣。四千兩,纔以給代區劃,而其餘三千兩,不可不以筆債捧用。春坊則二千兩,桂坊則一千兩爲定,似好矣。上可之。裕元曰,桂坊,舊有廳直,如翰院廳直之樣,臣曾見之矣。上曰,予亦聞之,而書筵入參時,似當隨行矣。春坊,亦有廳直乎?裕元曰,春坊則無之矣。純祖朝,嘗眷愛桂坊,至以桂坊官過閤時前導,不能揚聲辟易,有所下敎矣。上曰,翰院廳直,爲幾名乎?裕元曰,翰院則四名,而桂坊則二名矣。今之新定大廳直名色,似是前日廳直矣。至於春坊書吏服色,曾着靑團領矣,今爲院吏所着矣。上曰,此或換制而然,而春坊吏,着靑團領,何意耶?裕元曰,欲辨其東宮隷屬而然也。上曰,今則似以內閣·玉堂書吏之兼帶,而仍着紅團領也。裕元曰,兩西邑之晝宵憧憧者,惟在於支勅一事,而每經一勅,必更辦一需,以爲副急,卽是定規。至若凡具,一一收儲,雖無令飭,自當擧行,而挽近以來,勅行一過之後,便寘相忘之域。銀貨之措備,已無可論,舖陳屛帳,開門爛用,視若無主之物,此專由於奉公無意而然也。顧今封典勅冬間可以出來,而此勅我國之接待,尤爲自別,預先知委京外,應係支需,毋敢如前抛寘之意,申飭,何如?上曰,依爲之。出擧條裕元曰,勅使回還間,百官自推考人員,以至無祿官,一竝進參,載在儀註,俾覩其威儀也。近來班儀之不能成樣,縱緣器具之不逮,亦不無占便之成習,興言及此,萬萬慨然。今番迎勅時,則先自郊館,整齊班次,如有稱病不參之人,捧現告拿問處之。至於禁襍之事,纔有日前筵奏,而自掖屬以下,隨現捉出付兵曹,不待草記,嚴棍懲勵,何如?上曰,依爲之。出擧條仍敎曰,以班儀申飭事,前後朝令,顧何如?而雖以日前毓祥宮動駕時言之,東西班次,全不成樣,此專田於占便而然。寧有如許事體乎?先自迎勅時,各別整飭,無敢如前怠慢也。裕元曰,班儀之若是解弛,誠甚慨然矣。仍奏曰,回還冬至使首譯吳慶錫,當有事之時,諸般周旋,擧皆順便。效勞不少,依已例特爲加資似好,故敢此仰達矣。上曰,依爲之。出擧條裕元曰,臣以迎慰使,初七日當進弘濟院,當日入來,而其間之暫離直所,極爲憧憧矣。上曰,伊日當往返,而卿等之所顒望者,安知不巧爲相値也?裕元曰,勅行,每於早朝,只飮溫湯少許,卽爲起程,晩還館所,始食飯供矣。上曰,伊日不得不夙駕矣。仍敎曰,御貼,都承旨當持來,而名貼則留之耶,還之耶?裕元曰,名貼,亦還授,而傳授之際,雙手擎奉,其禮甚敬矣。上曰,大國之禮待我邦,果隆且摯矣。裕元曰,果然矣。炳始曰,上注書李敎夏,仕日今已準朔,仕滿狀,依例成送吏曹,何如?上曰,依爲之。出擧條裕元曰,臣衰邁日甚,近又聽瑩,酬酢之際,或未能詳聆矣。上曰,老境例有此祟,而安知不復得如常乎?昔之人九十有益健者矣。裕元曰,文彦博,宋之耆老,而有植立不動之像,後代之人,何可及之乎?上曰,卿之筋力,猶尙不衰矣。裕元曰,每自筵退,輒頹唐不能收拾矣。上曰,以今所見之狀,猶可期三十年無恙矣。裕元曰,聖敎雖出於厚望之意,而獲蒙三字銜恩許之敎,然後可以安保餘生矣。上曰,諒俟卿耄耋難强之日而許之矣,更勿以此等說,相聞也。以卿斷斷爲國之誠,亦不宜更言退也。裕元曰,爲國之忱,雖欲老當益壯,而其於見狀之日益衰朽,何哉?上曰,中書之職,本非奔走致力之地,則何憂衰境之難强乎?裕元曰,氣力漸澌,神精轉耗,許多廟務,其何以擔夯乎?上曰,世子宮敎命竹冊,見在大內,舊規則留藏于沁都外奎章閣,而今無此閣,將欲藏置于宙合樓矣。裕元曰,下敎允當。定名單子,亦奉此處矣。用求曰,旣承下敎,自本閣擇日擧行乎?上曰,擇日擧行,可也。仍敎曰,世子官玉印,動駕時常隨者也。且大殿則有原寶,故尊號寶藏于宙合樓,而世子宮則只有玉印,故置于大內矣。裕元曰,然則不必竝奉于宙合樓矣。內侍奉抱世子宮以出,諸臣起伏。裕元曰,諸節益就岐嶷矣。黑荏油果良劑矣,近果連進乎?上曰,近使種種服之,而嬉遊漸健,門窓之紙或多打破矣。裕元曰,氣健故有此嬉也。仍奏曰,昨日又蒙賜饌,臣等祗受共飽矣。上曰,果善噉?而朝夕飯外,有何所啜乎?裕元曰,只再食矣,八日將近,燈棚已設,果盛事也。中國則每於上元張燈,士女爭覩矣。上曰,卿作燕行幾次乎?裕元曰,前日一次入去,而今秋又入去,則三十年再有此行矣。上曰,筋力雖邁,行役欲爲之乎?裕元曰,臣雖衰頹,至於今番使行,敢不踴躍前進乎?上曰,往返之期,當在何間乎?裕元曰,七月拜表,勢不得不更退幾日,而九月可抵北京,復命當在十一月內矣。上曰,其間可費五箇月矣。廟務必多積滯,是甚可悶也。裕元曰,臣之有無,不必爲念,而左右相自在,何患裁斷之無人乎?上曰,卿旣以衰老,欲辭廟務,則遙程行役,尤當難堪,是誠奉慮也。裕元曰,廟務勞心,故決非衰耗者所可擔責,至於行役,只藉人力而行,有何爲難乎?上曰,赴燕之路,或有捷近之可從者乎?裕元曰,使行,只遵貢路矣。上曰,响馬賊,近則浸息云乎?裕元曰,賊匪自相勦減,今無此患云。而道光盛際,竊發無警,邊圉有固,其泰平無虞之像,臣亦見之矣。今則不然,至於我邦之長淵·豐川等地,亦有唐船之出沒,皆前所未聞者也。上曰,大國之漸不如前,亦因紀綱頹弛而然也。仍敎曰,勅使在彼地,騶從威儀,似必甚盛,上國送勅之費,亦應不少矣。裕元曰,果然矣。其所經店次,皆先期修理,先導後擁,威儀甚壯,至擁紅傘矣。我使則比上國,果甚草率,而至於別使一行,不過上下三四十人,尤不若冬行矣。上曰,三使臣行資,不爲艱乏耶?裕元曰,書狀則稍優,本無廚房故也,副使,每患不足矣。上曰,諸使臣在塗,服何服乎?裕元曰,服色,本無常制,或着氅衣,或戴方冠而去矣。上曰,渡江後換着而去耶?裕元曰,然矣。上曰,彼人,知大臣之行乎?裕元曰,上价,本是大臣窠,而正卿入去,則輒假判府之銜。上國人亦知之,故必問之矣。上曰,別使則象譯隨從,比冬行似不多矣。裕元曰,別使則譯官,未滿十員,到灣亦多落後矣。上曰,至於商賈,亦應不若冬行矣。裕元曰,商賈,近亦凋殘,雖冬行時,不如前樣,而別行則本無商賈隨行矣。上曰,別行,亦有蔘穴乎?裕元曰,別行譯官,本無此等之物,故皆不願入矣。上曰,景福宮役事,諸大臣之言,旣屢屢,故將欲一仍舊貫,不至張大矣。裕元曰,從諫如流之盛,欽仰萬萬。宮役,從可速就,亦可甚幸矣。上曰,然則物力不至過入,而爲先始役之資,不得不斯速措辦。戶曹錢二十萬兩,惠廳錢十萬倆,使之劃送于役所,可也。裕元曰,三十萬,頗有不足之慮,少不下五十萬,似可經紀矣。上曰,次次措辦,無妨矣。舊石材,似皆不用矣。裕元曰,石材中,或有仍用者,而窓戶亦多可用云矣。上曰,見今戶·惠廳事勢,雖數十萬兩,亦難卽地辦助,良庸悶歎也。裕元曰,國家所恃而資用者,卽戶·惠廳,而此亦幾至枵蕩,豈不可悶乎?然聖上,旣燭此狀,日以爲悶,則戶·惠廳,從可有充完復古之望矣。上曰,醫官退去。仍敎曰,史官就座。命大臣先退,又命退。諸臣,以次退出。
乙亥四月初五日亥時,上御觀物軒。藥房三提調·時原任大臣·閣臣·宗正卿承候入侍時,都提調李裕元,提調朴齊寅,副提調金炳始,記事官李復永,別兼春秋金明鎭·金永哲,同副承旨鄭海崙,假注書崔鼎獻,別兼春秋金明鎭·金永哲,領議政李裕元,領敦寧金炳學,領府事洪淳穆,判府事朴珪壽,左議政李最應,右議政金炳國,原任提學金大根·金炳德,提學閔奎鎬,原任直提學金炳㴤,檢校直提學金輔鉉·趙寧夏·趙慶鎬,檢校直閣閔泳穆,原任直閣李世用,檢校直閣金永壽·李鎬翼,直閣尹用求,原任待敎李秉文·洪承億,檢校待敎李載兢,判宗正卿完平君李昇應,知宗正卿李載元,宗正卿李載冕,以次進伏訖。上曰,史官分左右。裕元曰,坤殿順娩,大君誕生,群情歡欣,伏想聖心嘉悅矣。炳學曰,坤殿順娩後,玉候太平,下情慶祝,不勝形達矣。淳穆曰,順娩之如是,竊不勝慶幸。而麟趾之頌,於斯爲盛矣。珪壽曰,螽斯·麟趾之頌,方興未艾,不勝歡欣攢祝矣。最應曰,飯羹善進,而玉候太平,益不勝慶忭之忱矣。炳國曰,本支如是蕃衍,下情不勝慶幸矣。上曰,慈聖嘉悅,故予心尤爲喜幸矣。裕元曰,分娩後,胞衣仍卽順下,飯羹亦爲善進,諸節萬安乎?上曰,別無他證矣。裕元曰,保護之節,自內益加審愼,似好矣。上曰,當自內另加保護矣。齊寅曰,洗胎,每在於第三日,而因下敎,又有第七日爲之之例。今番則以何日擧行乎?上曰,昨年何日爲之耶?裕元曰,第三日擧行矣。上曰,今番則如何爲之乎?裕元曰,每於第三日擧行,亦或有第七日擧行,而此何有輕重之別乎?上曰,第三日擧行也。海崙曰,坐直外,諸承旨無省記,不敢留在於院中,亦不敢各歸私次。退宿朝房,曾有已例,故敢此仰達矣。上曰,依例爲之。海崙曰,諸閣臣,似當如是矣。上曰,依例爲之。海崙,入直禁軍·扈衛軍官等,亦不敢任其出入矣。何以爲之乎?裕元曰,此皆應行之前例,亦無有輕重,已爲定奪之外,或有稟定者,則微稟擧行,未爲不可矣。上可之。上曰,史官就座。仍命大臣先退。又命退,諸臣,以次退出。
上在昌德宮。停常參·經筵。
中宮殿解娩翌日,大殿·大王大妃殿·王大妃殿·大妃殿·中宮殿·世子宮,內閣·政院·玉堂口傳問安。答曰,知道。大殿·大王大妃殿·王大妃殿·大妃殿·中宮殿·世子宮,內閣·政院·玉堂口傳夕問安。答曰,知道。
藥房都提調李裕元,提調朴齊寅,副提調金炳始啓曰,伏未審夜間,聖體若何?中宮殿氣候,何如?臣等不任喜幸之忱,敢此問安。答曰,知道。中宮殿氣候平順矣。大王大妃殿·王大妃殿·大妃殿中宮殿·世子宮口傳問安。答曰,知道。
鄭海崙啓曰,明日常參·經筵,取稟。傳曰,停。
李起鎬啓曰,行大司憲洪鍾雲,執義徐胄淳·掌令南湜,持平趙龍九在外,掌令金正浩,持平李能華呈辭,監察茶時之意,敢啓。傳曰,知道。
鄭海崙啓曰,臣依定式進詣香室奉審,則香祝樻·祝板·袱子,精潔之意,敢啓。傳曰,知道。
藥房都提調李裕元,提調朴齊寅,副提調金炳始啓曰,伏未審午間,聖體若何?中宮殿氣候,何如?臣等冞切喜幸之忱,敢此問安。答曰,知道。中宮殿氣候平順矣。大王大妃殿·王大妃殿·大妃殿中宮殿·世子宮口傳問安。答曰,知道。
傳于鄭海崙曰,別試初試,更以旬後擇入,殿試放榜,亦一體退行。
傳于鄭海崙曰,在外禮判許遞,前望單子入之。
禮曹判書前望單子入之,崔遇亨落點。
吏曹口傳政事,以李載純爲司僕正。
上在昌德宮。停常參·經筵。
中宮殿解娩後第三日,大殿·大王大妃殿·王大妃殿·大妃殿·世子宮,宗親·儀賓·內閣·政院·玉堂·朝廷二品以上·六曹堂上口傳問安。答曰,知道。
中宮殿,宗親·儀賓·內閣·政院·玉堂·朝廷二品以上·六曹堂上單子問安。答曰,知道。
大殿·大王大妃殿·王大妃殿·大妃殿·中宮殿·世子宮,內閣·政院·玉堂·口傳夕問安。答曰,知道。
藥房都提調李裕元,提調朴齊寅,副提調金炳始啓曰,伏未審夜間,聖體若何?中宮殿氣候,何如?臣等歡欣之忱,歷日彌切,敢此問安。答曰,知道。中宮殿氣候平順矣。大王大妃殿·王大妃殿·大妃殿·中宮殿·世子宮口傳問安。答曰,知道。
鄭海崙啓曰,自明日,勅使回還間,視事頉稟之意,敢啓。傳曰,知道。
金奎弘啓曰,來十一日朝參日次矣,敢稟。傳曰,停。
又啓曰,行大司憲洪鍾雲,執義徐胄淳,掌令南湜,持平趙龍九在外,掌令金正浩,持平李能華呈辭,監察茶時之意,敢啓。傳曰,知道。
鄭海崙啓曰,來十一日輪對日次矣,敢稟。傳曰,當次人受點,後日次待令。
金奎弘啓曰,臣奎弘,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道
又啓曰,明日大駕詣慕華館,入幕次後,大王大妃殿·王大妃殿·大妃殿問安,何承旨進去乎?敢稟。傳曰,右承旨進去。藥房都提調李裕元,提調朴齊寅,副提調金炳始啓曰,伏未審午間,聖體若何,中宮殿氣候,何如?臣等不任喜幸之忱,敢此問安。答曰,知道。中宮殿氣候平順矣。大王大妃殿·王大妃殿·大妃殿·中宮殿·世子宮口傳問安。答曰,知道。
傳于朴齊寬曰,今審慶科別試武一所,三仙坪爲之。
傳于朴齊寬曰,明日出宮內門路,以協陽門爲之。
傳于鄭海崙曰,在外禮曹判書許遞,前望單子入之。
禮曹判書前望單子入之,李源命落點。
傳于鄭海崙曰,左副承旨許遞,前望單子入之。
傳于鄭海崙曰,勅行別慰問使行護軍洪承億,明日進去。
傳于朴齊寬曰,明日動駕,待勅行到京日,更爲磨鍊。
以慶尙假都事林徹洙狀啓,薦新生竹笋,節候差早,姑未萌芽,限內不得封進,惶恐待罪事,傳于鄭海崙曰,勿待罪事,回諭。
鄭海崙,以吏曹言啓曰,卽接司僕寺牒報,則今此迎勅動駕敎是時,本寺正,例爲進輿差備,而正金明鎭,嫌不進,不得進參矣,卽爲變通,及時擧行之地云。正金明鎭改差,其代口傳備擬以入之意,敢啓。傳曰,知道。
又以吏曹言啓曰,捲草敎是時,差備官前縣監方漢喆,前察訪安喆榮,時無職名,令該曹,口傳付軍職,何如?傳曰,允。
又以禮曹言啓曰,傳曰,別試初試,更以旬後擇入,殿試放榜,亦一體退行事,命下矣。別試文武科吉日,令日官李秉洪,更爲推擇,則初試,今四月十五日,殿試,同月二十二日,放榜,來五月初一日卯時爲吉云。以此日時,知委擧行,何如?傳曰,允。
兵曹口傳政事,副司果方漢喆·安喆榮,以上竝單付。
兵曹口傳政事,副司果單金明鎭。
朴齊寬,以兵曹言啓曰,今番慶科別試武一所,三仙坪爲之事,命下矣。節目單子,改付標以入之意,敢啓。傳曰,知道。
鄭海崙,以承文院言啓曰,冬至兼謝恩使回便帶來咨中,時憲書補行事,則按例回咨,而三節方物移準事及使臣加賞事,以前頭使行具表伸謝之意,撰咨入送,謝恩二起,以無方物磨鍊,順付於進賀使便之意,分付該曹,何如?傳曰,允。
又以迎接都監言啓曰,卽接遠接使謄移,則上副勅房頭目,適有身病,前進末由,請留幾曰,故治療間仍留此站。路程排站,更爲停當,追于登聞計料云矣。敢啓。傳曰,知道。
上在昌德宮。停常參·經筵。
自辰時至人定,灑雨下雨,測雨器水深七分。
自人定至初九日開東,灑雨下雨,測雨器水深二寸二分。
中宮殿解娩後第四日,大殿·大王大妃殿·王大妃殿·大妃殿·中宮殿·世子宮,內閣·政院·玉堂口傳問安。答曰,知道。
大殿·大王大妃殿·王大妃殿·大妃殿·中宮殿·世子宮,內閣·政院·玉堂口傳夕問安。答曰,知道。
藥房都提調李裕元,提調朴齊寅,副提調金炳始啓曰,伏未審夜間,聖體若何,中宮殿氣候,何如?昨日洗浴後,一向萬安乎?臣等喜幸之忱,歷日冞切,敢此問安。答曰,知道。中宮殿氣候平順矣。大王大妃殿·王大妃殿·大妃殿·中宮殿·世子宮口傳問安。答曰,知道。
鄭海崙啓曰,明日常參·經筵,取稟。傳曰,停。
金奎弘啓曰,行大司憲洪鍾雲,執義徐胄淳,掌令南湜,持平趙龍九在外,掌令金正浩,持平李能華呈辭,監察茶時之意,敢啓。傳曰,知道。
承旨前望單子入之,洪淳學落點。
藥房都提調李裕元,提調朴齊寅,副提調金炳始啓曰,伏未審午間,聖體若何,中宮殿氣候,何如?臣等不任歡欣之忱,敢此問安。答曰,知道。中宮殿氣候平順矣。大王大妃殿·王大妃殿·大妃殿中宮殿·世子宮口傳問安。答曰,知道。
傳于鄭海崙曰,直赴李憲稙,別入直。傳于鄭海崙曰,勅行別慰問使完平君李昇應,明日進去。
金奎弘啓曰,密符親納,例也,而前統使李周喆,謂有身病,使其褊裨,替納,事甚未安。推考,何如?傳曰,允。
鄭海崙啓曰,卽見慶尙道假都事林徹洙狀啓,則監司洪坃,謂以情勢轉益惶蹙,依前廢務云。原狀啓今方還下送,而飭敎之下,又復如是者,萬萬未安。該道臣從重推考,何如?傳曰,允。當有處分矣。原狀啓捧入。
傳于鄭海崙曰,禮曹判書·參判竝許遞,前望單子入之。
禮曹堂上前望單子入之,判書徐衡淳,參判閔泳穆落點。
鄭海崙,以議政府言啓曰,慶州,以嶠南巨邑,許久曠務,極爲可悶。新除授府尹李敦相,令該曹,催促下送,赴任日子,令道臣,考察登聞之意,分付,何如?傳曰,允。
又以戶曹言啓曰,上副勅別求請各種,別單書入之意,敢啓。傳曰,知道。
又以迎接都監言啓曰,卽接遠接使謄移,則勅行,仍留坡州牧,路程更爲磨鍊,入京當在今月十二日,而同路程記,謄書上送矣。正書以入之意,敢啓。傳曰,知道。
吏曹參議嚴世永疏曰,伏以,臣卽庸庸碌碌之一賤品耳,猥蒙拂擢,前後踐敡,涯量已踰。內外歷試,涓埃靡效,其辜山積,其懼淵隕,榮途一步,何敢望進及於華膴之列?而月前遽伏承銀臺除命,周旋數旬,榮耀已極,不意今者,又伏奉除旨,以臣爲吏曹參議者。臣誠惝恍悸懔,莫省攸措。夫熙朝命官,何莫非難愼,而至若銓衡參佐,卽古周官小冢宰也,甄別流品,鑑識人才,操八方而進退之,領六官而裁持之。雖與長堂有間,時或與聞於遴選之地,可否於通塞之際,則爲任之綦重,非閒曹漫局可比。由是前輩名碩,每於此職,莫不逡巡而退讓之。況如臣姿本憃愚,才又謏寡,班簿資格,全沒趨嚮,注擬條式,都屬茫昧,以臣視臣,其不可承當也審矣。噫,弱材而支鉅廈,不撓則仆,小器而厚積,不溢則敗,此乃物理之固然。而今若貪戀寵榮,恬若自有,則其爲謬聖恩而招衆議,貽累於則哲之明,果何如哉?日昨候班,義分攸重,雖不得不冒沒出肅,病心慙恧,經宵冞切。玆敢悉暴衷情仰瀆崇聽。伏乞聖慈,念公器之不宜虛授,諒微懇之非出飾讓,將臣所帶職名,亟賜鐫改,以重官方,以幸私分焉。臣無任云云。省疏具悉。爾其勿辭察職。
上在昌德宮。停常參·經筵。
中宮殿解娩後第五日,大殿·大王大妃殿·王大妃殿·大妃殿·世子宮,宗親·儀賓·內閣·政院·玉堂·朝廷二品以上·六曹堂上口傳問安。答曰,知道。
中宮殿,宗親·儀賓·內閣·政院·玉堂·朝廷二品以上·六曹堂上單子問安。答曰,知道。
大殿·大王大妃殿·王大妃殿·大妃殿·中宮殿·世子宮,內閣·政院·玉堂口傳夕問安。答曰,知道。
藥房都提調李裕元,提調朴齊寅,副提調金炳始啓曰,伏未審夜間,聖體若何?中宮殿氣候,何如?臣等喜幸之忱,日以益切,敢此問安。答曰,知道。中宮殿氣候平順矣。大王大妃殿·王大妃殿·大妃殿·中宮殿·世子宮口傳問安。答曰,知道。
鄭海崙啓曰,明日常參·經筵,取稟。傳曰,停。
金奎弘啓曰,行大司憲洪鍾雲,執義徐胄淳,掌令南湜,持平趙龍九在外,掌令金正浩,持平李能華呈辭,監察茶時之意,敢啓。傳曰,知道。
傳于朴齊寬曰,向日飭敎,不啻嚴重矣。若以君命爲畏,豈可一向廢務乎?慶尙監司洪坃,以補外施行,姑令戴罪擧行。
傳于朴齊寬曰,左副承旨許遞,前望單子入之。
承旨前望單子入之,趙秉世落點。
傳于鄭海崙曰,勅行將近京城,南寧尉尹宜善,明日進去,迎慰以來。
藥房都提調李裕元,提調朴齊寅,副提調金炳始啓曰,伏未審午間,聖體若何?中宮殿氣候,何如?臣等不任喜幸之忱,敢此問安。答曰,知道。中宮殿氣候平順矣。大王大妃殿·王大妃殿·大妃殿中宮殿·世子宮口傳問安。答曰,知道。
鄭海崙,以吏曹言啓曰,因議政府草記,慶州府尹李敦相,使之催促下送事,允下矣。自臣曹催促,則今月十七日下去云矣。敢啓。傳曰,知道。
朴齊寬,以戶曹言啓曰,今此勅使出來時,高陽別問安中使齎去禮單磨鍊,別單書入之意,敢啓。傳曰,知道。
又以迎接都監言啓曰,勅使齎來賜物,遠接使別定差使員重林察訪金弘信,先送都監矣。令尙衣院官員,呈納承政院之意,敢啓。傳曰,知道。
上在昌德宮。停常參·經筵。
中宮殿解娩後第六日,大殿·大王大妃殿·王大妃殿·大妃殿·中宮殿·世子宮,內閣·政院·玉堂口傳問安。答曰,知道。
大殿·大王大妃殿·王大妃殿·大妃殿·中宮殿·世子宮,內閣·政院·玉堂口傳夕問安。答曰,知道。
藥房都提調李裕元,提調朴齊寅,副提調金炳始啓曰,伏未審夜間,聖體若何?中宮殿氣候,何如?臣等歡欣之忱,歷日冞切,敢此問安。答曰,知道。中宮殿氣候平順矣。大王大妃殿·王大妃殿·大妃殿·中宮殿·世子宮口傳問安。答曰,知道。
鄭海崙啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政李裕元,無時急稟定事,左議政李最應,右議政金炳國,有身病不得來會云矣,敢啓。傳曰,知道。
洪淳學啓曰,行大司憲洪鍾雲,執義徐胄淳,掌令南湜,持平趙龍九在外,掌令金正浩,持平李能華呈辭,監察茶時之意,敢啓。傳曰,知道。
藥房都提調李裕元,提調朴齊寅,副提調金炳始啓曰,伏未審午間,聖體若何?中宮殿氣候,何如?臣等不任喜幸之忱,敢此問安。答曰,知道。中宮殿氣候平順矣。大王大妃殿·王大妃殿·大妃殿·中宮殿·世子宮口傳問安。答曰,知道。
金奎弘,以兵曹言啓曰,今四月十一日,武臣賓廳武經講書日次,而勅行入京隔日,不得爲之之意,敢啓。傳曰,知道。
鄭海崙,以迎接都監言啓曰,卽接遠接使謄移,則勅行今初九日,自坡平館離發,而際因風雨,又爲請留,故不得已仍留一日,路程記更爲磨鍊,入京當在今月十二日,而同路桯記,謄書上送矣。正書以入之意,敢啓。傳曰,知道。
上在昌德宮。停常參·經筵。
中宮殿解娩後第一七日,大殿·大王大妃殿·王大妃殿·大妃殿·世子宮,宗親·儀賓·內閣·政院·玉堂·朝廷二品以上·六曹堂上口傳問安。答曰,知道。
中宮殿,宗親·儀賓·內閣·政院·玉堂·朝廷二品以上·六曹堂上單子問安。答曰,知道。
藥房都提調李裕元,提調朴齊寅,副提調金炳始啓曰,伏未審夜間,聖體,若何?中宮殿氣候,何如?七日已屆,臣等益不勝欣幸之忱,敢此問安。答曰,知道。中宮殿氣候平順矣。大王大妃殿·王大妃殿·大妃殿·中宮殿·世子宮口傳問安。答曰,知道。
鄭海崙啓曰,自明日勅使回還間,視事頉稟之意,敢啓。傳曰,知道。
洪淳學啓曰,行大司憲洪鍾雲,執義徐胄淳,掌令南湜,持平趙龍九在外,掌令金正浩,持平李能華呈辭,監察茶時之意,敢啓。傳曰,知道。
藥房口傳啓曰,今日乃中宮殿解娩後第七日也,捲草祭,旣已設行,産室廳撤罷矣。臣等與諸醫官,依例退出,而差備待令醫官,則姑爲仍留,何如?惶恐,敢啓。答曰,知道。待令醫官及兒醫各一人,輪回入直于本院。
鄭海崙啓曰,藥房三提調,爲承候來待矣。傳曰,入侍。
又啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
又啓曰,宗正卿,爲承候來待矣。傳曰,入侍。儀賓同爲入侍。
又啓曰,假注書崔鼎獻,有身病,勢難察任,今姑改差,何如?傳曰,允。
崔鼎獻改差,代以金羽均爲假注書。
傳于鄭海崙曰,禮房承旨加資。
傳于鄭海崙曰,産室廳都提調以下,別單書入。
鄭海崙啓曰,明日大駕詣慕華館,入幕次後,大王大妃殿·王大妃殿·大妃殿問安,何承旨進去乎?敢稟。傳曰,右副承旨進去。
傳于朴齊寬曰,政官牌招開政。
傳于朴齊寬曰,在外敦寧都正許遞,今日政差出。
傳于朴齊寬曰,今日政,賞典下批。
傳于朴齊寬曰,今番賞典中,一人雖兼數事,毋得疊授。
傳于朴齊寬曰,明日出宮內門路,以協陽門爲之。
傳于朴齊寬曰,大君房次知內官金羲明加資,資窮代加。
以産室廳都提調以下別單,傳于朴齊寬曰,都提調領議政李裕元,鞍具馬一匹面給,子婿弟侄中,初仕調用。提調右參贊朴齊寅,副提調行都承旨金炳始,別兼春秋金明鎭,捲草官行大護軍金翊鎭,竝加資。前注書李敎夏,準職除授,注書李復永,陞六,捲草官陪進內資直長趙寬在,兒馬一匹賜給,淸道次知部將劉秉悳·李鳳春,竝該營調用。御醫玄光宣,以其子,卽付內醫,待窠首先陞實。金在瑚,以其子,譯院等第調用,李命錫,以其弟,譯院等第調用。李基徹,以其弟,蒙學等第待窠,首先調用。李慶年,以其孫,卽付內醫,待窠首先陞實。鍼醫鄭光殷·鄭昌祖,加資。待令醫官鄭禮秀,以其子,譯院等第,首先調用,鄭在英,守令待窠,首先擬入。洪顯普,前後效勞旣多,以其子,漢學敎授待窠,首先調用。李漢慶,以其婿,三曆官調用。別掌務官金溵,以其姪,漢學等第,首先調用。議藥同參趙錫洪,內醫待窠陞實。高,瓜近監牧官作窠差送。鄭一龜,御醫李好錫,掌務官崔性協,竝相當職調用。鄭在晩,以其子,譯院等第調用。寫字官李斗赫,卽付實官,待窠陞實。畫員金大榮,相當職調用。捲草時東西唱副司果方漢哲,六品職待窠,首先擬入。安喆榮,外職陞敍。待令日官金濟正,瓜近察訪作窠差送,全兢錫,諏吉官待窠,首先調用。泛鐵官韓敎直·朴珣周,竝相當職調用,奏時官金勉孺,瓜近察訪作窠差送。趙源祜,本廳兼敎授調用。命白絲封進尙衣提調兵曹判書李載元,熟馬一匹賜給,提調行護軍趙敬夏·副提調行都承旨金炳始,各半熟馬一匹賜給。僉正沈宜絢,主簿洪在能·金龜洛,別提金準永,直長李道權,命白米陪進長興主簿成泰永,各上弦弓一張賜給。其餘員役等,竝依判下施賞。
傳于朴齊寬曰,産室廳次知鄭之良,承傳色李敏和·李孝元,竝加資,資窮者代加。從事官李敏五·林正淇,竝加資。中宮殿承傳色梁重吉·李敏和,竝加資,資窮者代加。薜里全應圭·李敏五,掌務元宜亨·李東礪,差備金基萬,竝加資,李時協·申泰鉉·朴學璉·崔鳳曄·金履圭,竝令內府陞敍。壽進宮次知柳賁然加資,資窮代加。其餘司謁·司鑰·別監·中藥·員役等,依判下施賞。
趙秉世,以吏曹言啓曰,東學敎授李載兢,以其身病,呈狀乞遞,改差,何如?傳曰,允。
金奎弘,以兵曹言啓曰,羽林衛將白榮洙,旣已仍直,入直禁軍一百人,使之一宿於龍虎營,明日替直之意,敢啓。傳曰,知道。
又以兵曹言啓曰,同知中樞府事金載禹,僉知中樞府事徐美淳,內禁將李奎顔,五衛將黃琦·金仁郁·李文億·李昶赫,曹司五衛將金奭均,景福宮衛將全致文·李鳳夏,慶熙宮衛將趙永勳·韓德衡,文臣兼宣傳官沈東獻·尹致聃,俱以病難供職,呈狀乞遞。新除授嗭洞權管裵榮樂,母年今爲七十五歲,法不當遠離赴任,呈狀乞遞。竝改差,何如?傳曰,允。
有政。吏批,判書金在顯,參判尹滋承,竝牌招不進,參議嚴世永進,右副承旨趙秉世進。啓曰,判書金在顯·參〈判〉尹滋承,竝牌招不進,小臣獨政未安,何以爲之乎?敢稟。傳曰,仍爲之。
以任可常爲敦寧都正。副司果李濟,年七十二,前參奉安景華,年七十五,前縣監王錫綏,年七十一,已上今加通政,加一資事,承傳。右參贊朴齊寅,今加崇政,行大護軍金翊鎭,今加正憲,行都承旨金炳始,今加嘉義,同副承旨鄭海崙,今加嘉善,副司果金明鎭,今加通政,已上加資事,承傳。分敎官單鄭東漸,兼掌令李建昌減下,兼養賢奉事單李昇燁,奉常奉事單洪淳謨。
趙秉世啓曰,注書有闕之代,被薦人李範祖·李喜元薦狀,依例成送吏曹之意,敢啓。傳曰,知道。
兵批,行判書李載元進,參判李起鏞病,參議金震休入直,參知張時杓病,同副承旨朴齊寬進。以李根弼爲知事,金履周爲同知,沈履澤爲副摠管,黃鎭奎爲僉知,李熙訥爲內禁將,趙澐祥·金龜成·李普逸·李斗鎔爲五衛將,李奎顔爲曹司衛將,朴秀良爲忠壯將,安榏爲御營騎士將,尹德煥·金應麟爲景福將,鄭孔玖·金繼曾爲慶熙將,金永穆·朴周陽爲文兼,崔益贊爲白峙僉使,李正馥爲伐登僉使。嗭洞權管單胡俊斗,同知單李鳳夏,僉知三單,李文億·李昶赫·金奭均。上護軍鄭基世,大護軍李源命,護軍,金鶴根·洪鍾軒·李啓魯·金載禹·柳芝煥,副護軍,金敬均·徐正淳·李起鎬·李東旭·趙康夏·任憲大·洪萬植·尹滋明·金明鎭,副司果李敎夏·李復永,以上竝單付。前主簿申義鍊,前僉使朴慶煥,三千浦權管姜英鎬,已上,朝官年七十以上,今加折衝加資事,承傳。
吏批。再政。以尹滋悳爲左參贊,李承輔爲知春秋,洪正厚爲東學敎授,李正來·李範祖爲注書。
趙秉世啓曰,新除授注書李正來·李範祖,竝卽牌招,推移入直,何如?傳曰,允。
吏批。三政。左參贊單朴齊寅,右參贊單尹滋悳。
朴齊寬,以三軍府言啓曰,今此勅使迎送動駕時,左邊捕盜大將李鍾承,以禁軍別將,隨駕,右邊捕盜大將白樂貞,以武衛所別將,先廂隨駕矣。在前如此之時,有曾經大將權察之例,回鑾間行護軍趙羲復,姑令察任,何如?傳曰,允。
朴齊寬啓曰,因三軍府草記,今此迎送勅動駕時,左邊捕盜大將李鍾承,以禁軍別將,隨駕,右邊捕盜大將白樂貞,以武衛所別將,先廂隨駕,在前如此之時,有曾經大將權察之例,回鑾間行護軍趙羲復,姑令察任事,允下矣。權察左右邊捕盜大將趙羲復,卽爲牌招聽傳敎,何如?傳曰,允。
趙秉世,以奎章閣言啓曰,守宮檢校提學金大根,待開門牌招,何如?傳曰,允。
又以內醫院都提調·提調意啓曰,院御醫李慶年,以其孫,卽付內醫,待窠首先陞實,玄光宣,以其子,卽付內醫,待窠首先陞實,議藥同參趙錫洪,內醫待窠陞實事,判下矣。依判下李恕根·玄行健·趙錫洪,姑付內醫,待窠陞實之意,敢啓。傳曰,知道。
又以承文院言啓曰,卽見三節表式頒發禮部咨文出來者,則以爲,二十七月之內三大節,毋庸進表,惟光緖二年正朝令節,援照同治元年例,進表稱賀,而至兩宮·皇太后三節,仍進表慶賀事,具奏奉旨及皇上聖節,一倂知照云矣。回咨,按例撰出,而新皇嗣位之初,元朝則體段自別,故例有一起,方物全備入送之擧,今亦照例磨鍊,付送於歲幣使之意,分付該曹。皇太后三節,則例無進表稱賀事,緣由咨文,依例撰出,竝與表式回咨,同爲付撥下送灣府,使之傳給鳳城將處,以爲轉致北京之地,何如?傳曰,允。
又以承文院言啓曰,每於新皇嗣服之初,聖節及三節合倂與否,遣咨官探來,而今番則聖節日字,旣先知會矣。三節合倂與否,則不必專探也,來頭賀使便,撰咨入送,何如?傳曰,允。
又以觀象監領事·提調意啓曰,今此中宮殿新生大君阿只氏藏胎處,當自本監看審後,前期備三望受點擧行,而英廟朝乙酉,有只用外陶缸,御苑淨潔處藏置事,受敎定式矣。今番則何以爲之乎?敢稟。傳曰,備三望受點擧行。
又以訓鍊都監言啓曰,金虎門入直軍一百名,弘化門入直軍一百名,建陽門入直軍六十名,別武士二人·永肅門入直局出身十人,崇智門入直局出身十人,明禮門入直漢旅三人,守直官一員,以精潔之類,各別抄定。把摠李圭常,哨官李寅喆·趙漢翼,局別將李敎益,今日竝爲留宿於北營,明日使之替直之意,敢啓。傳曰,知道。
又以禁衛營言啓曰,本營千摠白樂薰,身病猝重,勢難察任,改差,何如?傳曰,允。
又以迎接都監言啓曰,卽接遠接使移文,則勅使明日入京,軍令,以辰正三刻書出云矣,敢啓。傳曰,知道。
又以迎接都監言啓曰,卽接遠接使謄移,則上副勅及一大通官,各出物種,請納于大院位前,故同物名後錄輸送,令迎接都監,以爲送納云矣。物目數爻,別單書入之意,敢啓。傳曰,知道。
乙亥四月十一日辰時,上御觀物軒。藥房三提調,時原任大臣·閣臣·宗正卿,承候儀賓同爲入侍時,都提調李裕元,提調朴齊寅,副提調金炳始,記事官李復永,別兼春秋金明鎭,左承旨洪淳學,記事官李復永,別兼春秋金明鎭·金弘集,領議政李裕元,領敦寧金炳學,領府事洪淳穆,判府事朴珪壽,左議政李最應,右議政金炳國,原任提學金大根,提學閔奎鎬,原任直提學金炳㴤·李㘾,檢校直提學金輔鉉·李鎬俊·尹滋悳·趙慶鎬,直提學鄭範朝,原任直閣鄭健朝·金始淵,檢校直閣李喬翼·閔泳穆·金永壽·李鎬翼,直閣尹用求,原任待敎趙鳳夏·徐相翊·韓耆東,知宗正卿李承輔·李秉文,宗正卿李珪永,以次進伏訖。上曰,史官分左右。裕元進前奏曰,今日溫和,天氣甚好。聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,今已康復乎?上曰,姑未快復,漸向蘇完矣。裕元曰,中宮順娩七日,諸節太平,臣等不勝萬萬慶祝。今又召接於咫尺之地,齊聲頌禱,下情歡欣無比矣。上曰,今當七日,東朝尤爲嘉悅,而予心亦喜矣。裕元曰,今以東朝嘉悅之念,安得不然乎?仍奏曰,阿只氏數日動靜何如乎?上曰,比前稍勝矣。裕元曰,閭巷間新生兒,每多有此證矣。上曰,予亦聞如此矣。炳學曰,間果下大便乎?上曰,始則大小便俱不通,數日內小便通利,而大便尙未下矣。裕元曰,小便順則大便自當隨以順下,而善爲吮乳,則大便,亦可順下矣。上曰,今日日氣果淸和矣。裕元曰,近日之雨,果是知時好雨也。今日晴佳,明日似當如是矣。上曰,其間多日入直,想應爲難矣。裕元曰,今當有臣等退出之意入稟,而多日在直之餘,下情不勝悵戀矣。上曰,似當悵戀也。裕元曰,臣今旣竣事,區區下情,惟願速賜成就矣。上曰,國事非止於一二,何可以一件事,已竣求退乎?屢屢陳請,尙不許副,卽相信之意也。裕元曰,臣之才與力,俱不逮,何以堪勝國事乎?上曰,國事當於可爲時爲之,更勿辭巽。是所望也。裕元曰,聖敎如此,臣情抑鬰矣。上曰,爲國事而然,何有抑鬰乎?仍敎曰,予亦屢屢如是,大臣更勿以此相聞也。裕元曰,臣之情勢,不得不然。曲遂其願,是乃天地生成之澤也。上曰,予當有成就卿志之日,卿其俟之,切勿更辭也,大臣如是辭巽,則予之寢食靡安矣。裕元曰,下敎如此過中,臣實惶蹙,罔知攸措矣。上曰,此非批諭間例辭也,寔出衷曲。予不多誥矣。裕元曰,以一介臣之去就,何至於仰煩聖慮,而寢食靡安之境乎?上曰,非但以大官去就爲然,實爲國事而然也。裕元曰,惟伏望更加三思,而特下處分。是臣至切之望也。上曰,大臣雖屢屢固辭,決不勉從,以此諒之也。裕元曰,中書故事,大官,前席辭巽而退中止者,未之有也。上曰,古者亦有筵奏後,更不固辭者也。裕元曰,古之大臣去就之中止者,或因國有大事而然矣。今則時平無事,有何中止之端也?上曰,年來國事,專藉卿裁決,益勉體國之誠,是所厚望也。裕元曰,臣雖退,有諸大臣在,國事自當就緖。且大臣,於國事,不以居位去位有間也。上曰,雖然,原任豈可同於時任之視務乎?卿雖屢辭,予則惟意堅執,然則上下相持,徒煩酬應矣。裕元曰,大臣去就,本自煩重矣。上曰,卿若屢辭不止,則以禮遇之義,不得不勉副,而旋卽復授矣。裕元曰,若或暫解旋授,則尤不敢出膺。故事亦然,更加洞燭,千萬血祝。臣旣得方寸之地,無隱仰達,重拜之日,是臣命卒之秋也。上曰,望須更勿辭巽也。裕元曰,臣雖萬萬惶悚,不得不更辭矣。上曰,大臣若如是堅執,則予亦不許也。裕元曰,臣情到此,轉益窮迫,只俟威罰而已矣。上曰,卿言誠過當矣。裕元曰,以臣弘濟院別迎慰使,纔已下直,筵退後,卽當出往矣。上曰,然矣。都承旨亦當進去乎?炳始曰,臣亦進去矣。上曰,史官就座。仍命大臣先退。又命退,諸臣,以次退出。
上在昌德宮。停常參·經筵。
大駕詣慕華館,入幕次後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
大殿·世子宮,遣宮官問安。答曰,知道。
還詣慶熙宮,入幕次後,藥房·內閣·政院·玉堂口傳問安。答曰,知道。
接見茶禮,還入幕次後,藥房·內閣·政院·玉堂口傳問安。答曰,知道。還宮後,宗親·儀賓·藥房·內閣·政院·玉堂·朝廷二品以上·六曹口傳問安。答曰,知道。
趙秉世啓曰,司僕寺內乘來言,捲窓取稟。傳曰,捲三窓。
鄭海崙啓曰,注書李正來,時在京畿楊州地,斯速乘馹上來事,下諭,何如?傳曰,允。
又啓曰,勅使回還間,事變假注書,依例別省記入直之意,敢啓。傳曰,知道。
朴齊寬啓曰,臣以大王大妃殿·王大妃殿·大妃殿問安進去,下直之意,敢啓。傳曰,知道。
又啓曰,臣齊寬,今日館所問安進去,下直之意,敢啓。傳曰,知道。
又啓曰,臣承命馳詣館所問安,則上·副勅以爲,勞動之餘,還內萬安,不勝欣幸,而又賜勞問,尤切感謝云矣,敢啓。傳曰,知道。
又啓曰,臣齊寬,敬奉聖敎,馳往義禁府,取考囚徒案,則時囚罪人李純榮·徐奭輔,係是重囚,申弘均,以陽德縣監,勒取民錢,賣鄕賣任,不可以輕囚論,故仍囚。仍詣典獄署,取閱囚徒案,則推覈間嚴囚罪人二名,前陽德縣監申弘均,勒奪民錢,徵納嚴囚,私奴一名,係是重囚,故竝仍囚。其餘敺打人物·他錢不報,各司直囚罪人池昌鈺等二十六名,係是輕囚,故竝依傳敎放送之意,敢啓。傳曰,知道。
傳于鄭海崙曰,中官孔在衡·金耆英,百官加親授。
鄭海崙啓曰,明日大駕詣館所,入幕次後,大王大妃殿·王大妃殿·大妃殿問安,何承旨進去乎?敢稟。傳曰,右副承旨進去。
傳于鄭海崙曰,明日出宮內門路,以協陽門爲之。
鄭海崙啓曰,頒赦事,命下矣。未承授推考傳旨,自本院,依例爻周之意,敢啓。傳曰,知道。
鄭海崙,以議政府言啓曰,靈光郡守李萬稙,今已箇滿矣。此倅素有聲績,吏民咸借其去,更加一瓜仍任,俾責終始之效,何如?傳曰,允。
又以吏曹言啓曰,在前頒赦時,有別歲抄書入之例。今番則何以爲之?敢稟。傳曰,書入。
又以戶曹言啓曰,上勅·副勅·一大通官別求請物種,上勅,請貿器皿,別單書入之意,敢啓。傳曰,知道。
金奎弘,以兵曹言啓曰,謹依下敎,隨駕與環衛軍兵等處,別饒次分給之意,敢啓。傳曰,知道。
鄭海崙,以內醫院都提調·提調意啓曰,御醫崔性協,以其子,卽付內醫,待窠首先陞實事,判下矣。依判下崔奎憲,姑付內醫,待窠陞實之意,敢啓。傳曰,知道。
又以觀象監領事·提調意啓曰,今此大君阿只氏胎封處,備三望受點擧行事,命下矣。取考本監所在謄錄,則其中坐向吉利地,只是忠淸道洪州牧高南面烽燧山下艮坐之原,慶尙道順興府浮石寺後鳳凰峯下亥坐之原,江原道原州府新林驛案山雉獄山麓白雲山下午坐之原三處。而入錄,已爲年久,難保無頉,依舊例發送本監相土官,更加看審後,備望以入,待稟下以爲涓吉之地,何如?傳曰,允。
又以觀象監領事·提調意啓曰,本監天文學三曆官朴鍾大有頉代,前正崔興淵,術業精明,除取才塡補,何如?傳曰,允。
又以承文院言啓曰,今此勅使齎來傳訃遺詔·登極詔書及賜緞勅書,提調一員,陪進奉安于奉安閣後,仍行奉審之意,敢啓。傳曰,知道。
金奎弘,以訓鍊都監言啓曰,謹依下敎,隨駕與環衛將官·將校·軍兵等處,別饒次分給之意,敢啓。傳曰,知道。
又以禁衛營言啓曰,銅龍門入直軍三十名,各別精抄,使哨官一員率領,一宿於新營,今日替直之意,敢啓。傳曰,知道。
又以禁衛營言啓,謹依下敎,隨駕軍兵等處,別饒次分給之意,敢啓。傳曰,知道。
又以御營廳言啓曰,謹依下敎,隨駕與環衛本廳軍兵等處,別饒次分給之意,敢啓。傳曰,知道。
又以摠戎廳言啓曰,謹依下敎,本廳隨駕與環衛將校·軍兵等處,別饒次分給之意,敢啓。傳曰,知道。
又以摠戎廳言啓曰,本廳哨官尹吉炳·金夏卿,受由過限,尙不來現,竝汰去之意,敢啓。傳曰,知道。
鄭海崙,以迎接都監言啓曰,勅使到紅箭門,家丁十四名,使之落後,先入館所之意,敢啓。傳曰,知道。
又以迎接都監言啓曰,敕使來入館所之意,敢啓。傳曰,知道。
又以迎接都監言啓曰,勅使旣入館中,各色郞廳,輪回直宿之意,敢啓。傳曰,知道。
又以迎接都監言啓曰,勅使歇所,茶啖排入之意,敢啓。傳曰,知道。
又以迎接都監言啓曰,通官等賜茶床,分入各房之意,敢啓。傳曰,知道。
領議政李裕元箚曰,伏以,神人保佑,坤殿順娩,玉度彌康,麟趾衍慶,誠不勝懽欣攢頌之至。卽伏見藥院別單下者,以臣忝在都提擧之任,混蒙蕃庶之典,且有任子之恩。此上賞也,殷裳韓袴,猶當愼惜,況臣屢叨是任,冒受匪頒,非止一再者乎?七日之直纔撤,三錫之命繼降,感激恩數,固當乘而謝之。自顧踰分,惶懍居先,玆敢不避煩屑,忙陳短章。伏乞聖明,俯賜鑑諒,亟令收還,俾公私兩幸焉。取進止。答曰,省箚具悉卿懇。卿其勿辭,安心領受。仍傳于朴齊寬曰,此批答,遣史官傳諭。
敎中外大小臣僚·耆老·軍民·閑良人等書。王若曰,龍德御天,寶座升於宸北,鳳詔銜命,華蓋臨於海東。率循彝章,庸亶播誥。顧偏邦僻處於左海,而洪渥厚被於先皇。春曰朝夏曰宗,粗勉小事大之悃,日所照露所墜,克推邇可遠之恩。方祝三壽作朋,遽驚干歲厭世。何幸遺大投艱之日,爰覩嗣先宅丕之休。謳歌朝覲之所歸,人心率服,聰明睿智之能盡,天命誕膺。玆當率土之同歡,特推內服之均視,休恤之大歷初嗣,尤感專价之遠勞。哀慶之兩詔兼頒,特軫敝邦之不腆。是誠曠絶之澤,詎忽感戴之忱?日月若臨,薄四海而共被,雷雨作解,與萬物而同欣。自本月十二日昧爽以前,除謀反大逆·謀叛·子孫謀殺敺罵祖父母父母·妻妾謀殺夫·奴婢謀殺主·謀故殺人·魘魅蠱毒,關係國家綱常,贓汚·强竊盜·雜犯,死罪外,徒流以下付處·安置·充軍·已至配所·未至配所·已發覺·未發覺·已決正·未決正,咸宥除之。敢以宥旨前事,相告言者,以其罪罪之。在官者各加一資,資窮者代加。於戲,紫泥十行,偏荷東漸之敎,靑邱八域,冞切北拱之誠,故玆敎示,想宜知悉。藝文館提學臣許傳製進。
乙亥四月十二日辰時大駕詣慕華館。迎勅擧動入侍時,行都承旨金炳始,行左承旨鄭海崙,右承旨洪淳學,左副承旨金奎弘,右副承旨趙秉世,同副承〈旨〉朴齊寬,記事官李範祖,假注書金羽均,事變假注書崔定錫,別兼春秋金弘集·沈相萬,提學閔奎鎬,檢校直提學趙寧夏·趙慶鎬,直提學鄭範朝,檢校直閣李喬翼·閔泳穆·李鎬翼,直閣尹用求,檢校待敎李載兢,以次侍立。時至,通禮跪啓請外辦,上具翼善冠·袞龍袍,乘轎出宣化門。藥房提調朴齊寅,副提調金炳始進前奏曰,侵早勞動,聖體,若何?上曰,一樣矣。仍出協陽門,由肅章門·進善門,出敦化門。左通禮跪啓請駕少駐,侍臣上馬畢,左逋禮跪啓請進發。駕由鍾閣·銅峴前路,出崇禮門外。駕前後鑼鼓大吹打作行,少頃止。至慕華館幕次前,左通禮跪啓請降轎。上降轎,左右通禮前導入幄次,宗親·文武百官各就位。傳曰,遠接使·京畿監司入侍。遠接使趙秉昌,京畿監司閔台鎬進前。上曰,善爲下去,支勅別無爲弊者,而支供等節,亦無弊乎?秉昌曰,三道道臣·沿路守令,擧皆殫誠供億,支勅之際,幸得無事矣。上曰,京畿無事支過,得無民弊乎?台鎬曰,臣道內,亦得無事支過,別無民弊矣。上曰,坡州·高陽兩邑仍留,得免大弊乎?台鎬曰,亦無大弊矣。上曰,遠接使往還間,首尾爲幾日乎?秉昌曰,自辭陛至今日,爲六十八日矣。上曰,畿伯,似不至多日也。台鎬曰,十二日矣。上曰,上副勅及通官,皆順便云,果然否?秉昌曰,果皆順便,無弊上來矣。上曰,上副勅,如是無弊,可幸也。秉昌曰,誠萬幸矣。上曰,見勅使時服色,亦如此乎?秉昌曰,行路則靑帖裏·黑帶也,見勅使,則着淺淡服,是儀註所在也。上曰,畿伯,亦如此乎?台鎬曰,然矣,行路服色,用無紋天翼矣。上命遠接使·京畿監司先退。又命退,承史以次退出。上以司謁傳命曰,勅使離發,今至何處與否,續續知入。少頃,勅使到北作門信地,訓局別破陣,放砲三聲畢。左通禮跪啓請出次,上改具翼善冠·淺淡·烏犀帶·黑皮靴以出。左贊禮徐衡淳,右贊禮閔泳穆前導,就祗迎位。宗親·文武百官,改着淺淡服·黑角帶,以次侍立。傳訃勅書及登極詔書龍亭至。左通禮跪啓請鞠躬,上鞠躬。龍亭過後,左通禮跪啓請平身,上平身。領議政李裕元進前奏曰,侵早勞動,聖體,若何?上曰,一樣矣。裕元曰,今番勅行,中路留延之際,事多難便,而首譯李容肅,效勞甚多。宜有示意之擧,特爲加資,何如?上曰,依爲之。左通禮跪啓請乘轎,上乘轎。由敦義門,入興化門·建明門·廣達門·顯謨門。左通禮跪啓請降轎,上降轎,入興政堂。齊寬問安于三殿後復命。上以司謁傳命曰,勅使入來與否,續續知入。少頃,勅書及詔書入來。上由資政門,詣崇政殿小次。勅書及詔書至,左右贊禮前導,就祗迎位。勅書·詔書龍亭,由正門入,勅使下輿從入。左通禮跪啓請鞠躬,上鞠躬,龍亭過後,上平身。龍亭陞殿,上還入小次。問安勿爲之事,下敎。引禮引勅使,詣黃幄內。捧勅書,由正門,入就殿內,勅使捧勅書及詔書,各置于案。引禮引勅使就位。左通禮跪啓請出次,上出次,就拜位,行四拜禮。司香三上香,上俯伏興平身。宗親·文武百官,同贊禮,導上由西階,至殿戶外。炳始·海崙,前導入詣受勅位北向立。勅使稱有制,炳始啓請跪,上跪,勅使捧勅書,西向授,上受勅書,以授炳始,還置於案。炳始啓請俯伏叩頭興平身,上平身。炳始·海崙,前導出戶外,贊禮前導至殿階,上東向立。捧勅官禮曹正郞吳仁泰·柳龍䥁,宣勅官司成李肇信,展勅官兵曹正郞白鳳三,禮曹佐郞沈觀燮,由東階陞。捧勅官詣勅案前,勅使捧勅書。授捧勅官,傳捧勅書,由正門,出就宣讀位。引禮引勅使,出至殿階,上西向立。捧勅官,以勅書授宣勅官,宣勅官跪受,以授展勅官。展勅官跪受,立對展,宗親·文武百官跪。宣勅官宣讀訖,捧勅官,捧勅書入置於案,俱降復位。宗親·文武百官俯伏叩頭興平身。引禮引勅使,還入就位。贊禮導上降復拜位。左通禮啓請跪俯伏哭,上俯伏哭,宗親文武百官同。左通禮啓請止哭興四拜興平身,上止哭,興四拜興平身。左通禮跪啓禮畢。引禮引勅使,出就次。贊禮導上入小次,問安勿爲之事下敎。炳始啓請遣史官,問安于勅使。定錫承命詣勅使幕次問安後,回傳於炳始,以司謁入奏。頒詔時至,引儀引宗親·文武百官,改服黑團領,就位。左通禮詣小次前跪啓請出次,上改具翼善冠·衮龍袍以出。引禮引勅使,詣黃幄內,捧詔書及賜物,入就殿內,各置於案。引禮引勅使,就位。贊禮導上就拜位。左通禮跪啓請四拜興平身,上四拜興平身。左通禮跪啓請跪,上跪,司香三上香。左通禮跪啓請俯伏興平身,上平身,贊禮導上由西階至殿戶外。炳始·海崙,前導入詣受詔位,北向立。勅使稱有制,炳始啓請跪。上跪,勅使捧詔書及賜物,西向授,上受詔書,以授炳始,還置於案。炳始啓請三跪九叩頭興平身,上三跪九叩頭興平身。宗親·文武百官同,炳始·海崙,導上出戶外。贊禮前導,至殿階,上東向立。捧詔官兵曹正郞姜永壽,兵曹佐郞崔奭奎,宣詔官副修撰閔種默,展詔官承文判校申泰皞,承文校檢韓龍珪,由東階陞。捧詔官詣詔案前跪。引禮引勅使,詣詔案前。捧詔書,授捧詔官,捧詔官傳捧詔書,由正門,出就宣讀位。引禮引勅使,出至殿階上西向立。捧詔官,以詔書,授宣詔官,宣詔官跪受,以授展詔官。展詔官跪受,立對展。宣詔官宣讀訖,捧詔官捧詔書,入置於案,俱降復位。贊禮導上降復拜位,左通禮跪啓請三跪九叩頭,上三跪九叩頭。左通禮跪啓請山呼,上曰,萬歲。又啓請山呼,上曰,萬歲。又啓請再山呼,上曰,萬萬歲。宗親·文武百官同,左通禮跪啓請四拜興平身,上四拜興平身。左通禮跪啓請禮畢。引禮引勅使,出就次。贊禮導上由西階,就幄次後,問安勿爲之事下敎。炳始啓請遣史官問安于勅使。定錫承命詣勅使幕次問安後,回傳於炳始,以司謁入奏。接見時至,左通禮跪啓請出次。上改具翼善冠·淺淡服·烏犀帶·黑皮靴以出。贊禮導上至西正門外,引禮引勅使,由東正門,入就殿內拜席頭,西向立。炳始·海崙導上由西正門,入就殿內拜席頭,東向立。上命御前通事趙熙一·李世用,譯官通事李容肅·吳慶錫,請行再拜禮。兩勅云不敢當。命傳語曰,是禮也,不敢從命。兩勅又辭曰,不敢當。命傳語曰,賓主初見,禮不可廢。況僉大人,奉皇命遠臨,敢不如儀。兩勅云,願行揖禮。命傳語曰,大人有命,不敢不從。當行揖禮,而拜無交拜之禮,則揖亦不可以交揖。主人先揖,大人答揖,而一時竝揖於兩大人,亦涉欠敬,先揖上勅大人,次揖副勅大人好矣。兩勅云,如命。上行揖禮,兩勅亦答揖。揖禮畢,上曰,時原任大臣入侍。羽均,承命往諭領議政李裕元,領敦寧金炳學,判府事洪淳穆,判府事朴珪壽,左議政李最應,右議政金炳國入侍。命傳語曰,皇穹不弔,大行皇帝賓天,哀痛之忱,何可勝言?兩勅云,天下無福,遽至於斯,哀慟哀慟。命傳語曰,大行皇帝自何間有何患候,而千萬意慮之外,遽至於斯也?兩勅云,去年冬患痘候後,有傷於風寒,竟不醫治,哀痛哀痛。命傳語曰,大行皇帝臨御十三年,深仁厚澤,普洽八域。至於小邦,視同內服,偏被殊渥,恒切感頌。今承遺詔,尤極驚痛。兩勅云情禮想必如是矣。命傳語曰,大行皇帝晏駕之後,率土臣民,若無所憑依,今皇帝纘承大統,改元頒詔,曷任欣忭,慶賀之忱?兩勅云,天命維新,四海同歡。命傳語曰,皇上哀毁中,氣候,何如?兩勅云安康安康。命傳詔曰,兩宮皇太后悲疚餘氣候,何如?兩勅云,康旺康旺。又云大王大妃殿問安若何,大院位問安若何?命傳語曰,山陵大禮,涓在何間否?兩勅云,山陵未卜,儀節猝難辦備。命傳語曰,皇上御極之初,軫念小邦,恩詔兼頒,加以寵錫,眷顧隆重,報答無地也。兩勅云,按着成憲,不必過引。命傳語曰,請坐椅子。兩勅云,請一齊坐椅子。命傳語曰,諸王貝勒平安否?兩勅云,都好都好。命傳語曰,近候不調,道路險遠,僉大人勞撼旣多,無甚損節?兩勅云,托庇平順。命傳語曰,雨水間頗頻,仍中路多日淹滯,想必添。而湫隘之站,不腆之供,尤不適宜,豈勝愧悚?兩勅云,此是恒有之事,非關人爲。況供億不匱,安息安息。命傳語曰,宴享·軍威等節,一竝減除,可認爲小邦省弊之盛念,尤切感謝。兩勅云,此時哀遑中,不得照例。命傳語曰,皇華遠辱,遐陬動色,雖與常時有異,不得如例設宴,略備茶禮,欲表微誠矣。兩勅云,軍固然矣,萬勿爲嫌。命傳語曰,物雖不腆,强爲下箸。兩勅云,謹遵命。上命進茶,司饔院提調一人,進揮巾於上前,假提調二人,進揮巾於兩勅前。上執茶鍾,擧示,兩勅亦執茶鍾擧示。命傳語曰,更爲進茶,何如?兩勅云,滿飮。茶禮訖,提調跪進果盤於上前,假提調又進果盤於兩勅前。上擧箸示,兩勅亦擧箸示。命傳語曰,通官以下賜茶,何如?兩勅云好矣。命招通官等於楹外,各賜茶。通官等各跪受飮茶,叩頭拜謝。命傳曰,款敍無窮,禮難屢瀆,請撤床。兩勅云請撤。命傳語曰,僉大人跋涉之餘,勞憊必多,不敢請永夕之穩敍。而館宇凡節,雖未免樸陋,惟願善加調護。明當躬進,以探起居矣。兩勅云,勞動旣多,萬望勿爲動駕,以安寸心。命傳語曰,請行拜禮。兩勅云不敢不敢。命傳語曰,僉大人之敎旣如此,請行揖禮。上行揖禮,兩勅同行揖禮訖。炳始·海崙,導上出至戶外,贊禮前導,至崇政門東向立。引禮引勅使,至崇政門西向立。兩勅云請先回駕。命傳語曰,主人之禮,不可闕也。兩勅云,何必如是拘礙。命傳語曰,僉大人盛意雖如此,應行之禮,何可已也?兩勅云,尤所不安。命傳語曰,謹遵命。引禮引勅使出。炳始啓請遣史官,問安于勅使,定錫承命詣建明門外問安後復命,以司謁入奏。上仍由廣達門·顯謨門,入興政堂。傳曰,回還三使臣入侍。冬至兼謝恩使李會正,副使沈履澤,書狀官李建昌,進前訖。上曰,遠路無事往返乎?會正曰,王靈攸曁,果得無事往還矣。上曰,今番入燕,巧値皇帝崩逝,比諸他時,想多事也。會正曰,同治崩逝之報,得聞於中路,而留館之日,雖無他事,較諸常時,果有事矣。上曰,皇帝崩逝,新皇尙幼,民情時象,果如前晏然否?會正曰,然矣。同治皇帝,意在致治,遽爾晏駕,人多追慕之懷云。朝野之象,則如前晏然矣。上曰,皇帝年紀,今爲五歲乎?會正曰,然矣。上曰,皇帝登極,何其遲緩爲經年之境耶?會正曰,登極則在去年十二月初八日,而頒詔陳賀,則在正月二十日矣。上曰,入燕之時,詳聞彼奇以聞之意,有所筵敎,則果有聞見之可言者乎?會正曰,雖未有奇聞異見,所經處聞見,詳載書狀官聞見錄矣。上曰,果入覽矣。彼地年形何如耶?會正曰,關內外,年成爲八九分云矣。上曰,新皇帝見之乎?會正曰,頒詔時雖入參,班次稍遠,且不召接,故未得瞻望矣。上曰,皇帝幼沖之致耶?會正曰,在前則便殿召見,賜宴宣醞,而今番則無有此擧,似緣幼沖之致也。上曰,昨年寧古塔城失守云,果緣何故也?會正曰,似是土匪作孽也。不日討平,而其釁未能詳聞矣。上曰,大國,洋倭,不至更肆乎?會正曰,關內外,洋館處處有之,往來無常,而別無肆釁云矣。上曰,皇帝之崩逝,果有傷痛底意否?會正曰,同治以有爲之主,遽爾崩殂,果多傷痛之樣矣。上曰,皇后,是緣何故而遽崩乎?會正曰,自皇帝崩逝後,意在自絶,呑金之際,爲宮人所救云矣。臣離館後中路得聞,則因絶食飮而崩逝云矣。上曰,前皇帝之病,是何祟云耶?會正曰,天花印痘証,而患痘後,不能調攝,轉成腫祟,竟至不諱云矣。上曰,新皇,是同治四寸云,果然耶?會正曰,然矣。道光之第七子醇親王奕環之子也,卽咸豐之侄,同治之四寸矣。上曰,皇帝名字音,是湉乎?會正曰,然矣。上曰,康熙字典覓見,果有此字矣。會正曰,臣等未及考見矣。上曰,載字,是排行耶?會正曰,然矣。上曰,同治無昭穆繼嗣之人,以四寸入承乎?會正曰,非無昭穆之人,而不爲立嗣,未知其何故也。上曰,有昭穆之人不立乎?會正曰,有惇親王之孫也。上曰,惇親爲誰耶?建昌曰,道光有子八人,而咸豐,序居第五,惇親·恭親·醇〈親〉,皆其兄弟也。上曰,今則幾親王生存乎?會正曰,有二親王,一則醇親,一則恭親也。上曰,恭親·醇親,同腹云乎?會正曰,未聞其詳矣。上曰,傳聞之說,則慈禧皇太后,與今皇所生母,爲兄弟云,果然否?會正曰,聞傳說,則慈禧與新皇帝所生母,爲姨從行云矣。上曰,同治,仍不立嗣乎?會正曰,兩皇太后有敎,今皇若生子,入承同治昭穆之意,書之金藤藏之矣。上曰,無他邊釁云否?會正曰,別無所聞矣。上曰,生番事近則如何?會正曰,今則無事云矣。上曰,皇帝雖幼沖,果有夙就云否?會正曰,臣聞諸朝士,則果有稱譽也。上曰,朝士多從遊乎?會正曰,有從遊者,而彼人之待我國人,果是相敬極致款厚矣。上曰,書狀,想多壯觀也。建昌曰,登極頒詔前,正·副使則雖不出館外,臣則職品,異於正·副使,故縱或往往遊觀,別無奇聞異見之可達也。上曰,市肆閭里,亦晏然否?會正曰,誠然矣。以國恤之致,不張上元之燈,不設戲子等物矣。上曰,海淀姑未重修乎?會正曰,此卽西山之傍也。臣等亦爲往觀,而燒燼雖久,所見猶爲愁痛。而同治有意重建,求聚村石,未及經始而崩矣。上曰,馴象見之否?會正曰,見之而象之,爲形果壯大,高可爲二丈餘,乘降有二層鐙子矣。上曰,幾匹有之乎?會正曰,二匹矣。上曰,皇太后徽號稱慶云,宜有別使,而果聞此說否?會正曰,五月間議號云,而姑未有頒詔,則未得詳聞矣。上命三使臣先退。仍命退,承史以次退出。傳曰,諸司預備。傳曰,隨駕與環衛軍兵,令各其營,別饒次分給。上改具翼善冠·衮龍袍,乘轎出顯謨門。炳始進前奏曰,通官賜茶時,擧行極爲稽緩,事甚駭然。當該進排官,所當重勘,而本院請推之外,無他可施之罰,何以爲之乎?上曰,拿處,可也。傳曰,擧行遲滯之當該官員,捧現告,事過後拿處。上出廣達門·建明門·興化門,路由鍾閣把子橋,入敦化門,由進善門·肅章門,入協陽門還內。諸臣,以次退出。
上在昌德宮。停常參·經筵。
迎勅翌日,大殿·大王大妃殿·王大妃殿·大妃殿·中宮殿·世子宮,宗親·儀賓·內閣·政院·玉堂口傳問安。答曰,知道。
大殿,朝廷二品以上·六曹堂上單子問安。答曰,知道。
大駕詣南小館,入幕次後,藥房·內閣·政院·玉堂口傳問安。答曰,知道。
世子宮,遣宮官問安。答曰,知道。
大王大妃殿·王大妃殿·大妃殿,遣承旨問安。答曰,知道。
接見說話,還入幕次後,藥房·內閣·政院·玉堂口傳問安。答曰,知道。
還宮後藥房·內閣·政院·玉堂口傳問安。答曰,知道。
藥房提調朴齊寅,副提調金炳始啓曰,郊館迎勅,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
金奎弘啓曰,司僕寺內乘來言,捲窓取稟。傳曰,捲三窓。
鄭海崙啓曰,宰臣行護軍洪承億,館所問安進去,下直之意,敢啓。傳曰,知道。
又啓曰,宰臣,馳往館所問安,則上·副勅以爲,連賜勞問,尤不勝感謝云矣,敢啓。傳曰,知道。
洪淳學啓曰,臣以大王大妃殿·王大妃殿·大妃殿問安進去,下直之意,敢啓。傳曰,知道。
又啓曰,吏曹郞廳來言,百官加下批政事,取稟。傳曰,爲之。
又啓曰,明日大駕詣慕華館,入幕次後,大王大妃殿·王大妃殿·大妃殿問安,何承旨進去乎?敢稟。傳曰,右承旨進去。
傳于金奎弘曰,明日出宮門路,以協陽門爲之。
以黃海監司鄭泰好狀啓,進上乾秀魚卵等,節序差早,限內不得封進,惶恐待罪事,傳于鄭泰好曰,勿待罪事,回諭。
洪淳學啓曰,卽者義禁府都事來言,今日動駕時,衛外擊錚人吳倫模等十人,移送秋曹云矣,敢啓。傳曰,知道。
鄭海崙,以吏曹言啓曰,別歲抄書入事,命下矣。居下一體書入乎?敢稟。傳曰,一體書入。
又以吏曹言啓曰,南學敎授李胄榮,以其身病,呈狀乞遞,改差,何如?傳曰,允。
又以吏曹言啓曰,司饔院主簿崔秉翰,思陵參奉李中慶,俱以身病,呈狀乞遞,竝改差,何如?傳曰,允。
傳于鄭海崙曰,淸風府使之代,未準朔守令中擬入。
有政。吏批,判書金在顯病,參判尹滋承進,參議嚴世永病,行左承旨鄭海崙進。啓曰,判書金在顯·參議嚴世永,俱以病不來,小臣獨政未安,何以爲之乎?敢稟。傳曰,仍爲之。以沈東獻爲南學敎授,洪鍾漢爲淸風府使,金胤鉉爲和順縣監。靈光郡守李萬稙,更加一瓜仍任事,承傳。
兵批,行判書李載元病,參判李起鏞病,參議金鎭休病,參知張時杓入直進。同知單朴啓璋,僉知三單,趙祥·金龜成·李普逸。大護軍洪鍾雲,副護軍申義鍊·朴慶煥·姜英鎬,副司直徐胄淳·朴鳳彬·南湜·趙龍九,副司果尹㻻·閔羲泰,以上竝單付。
吏曹口傳政事,平市令元用星,造紙別提朴敦壽,已上相換事,承傳。
洪淳學啓曰,今此別試初試文科一·二·三所,武科一·二所監試官,兩司各一員,當爲進參,而行大司〈憲〉洪鍾雲,執義徐胄淳,掌令南湜,持平趙龍九,司諫朴鳳彬,正言尹㻻·閔羲泰在外,無以備員受點。何以爲之?敢稟。傳曰,竝許遞,前望單子入之。
臺諫前望單子入之,大司憲金炳雲,執義權益洙,司諫張晧根,掌令黃起鴻,持平金基龍,正言方孝隣·李麟圭落點。
鄭海崙,以禮曹言啓曰,卽接宗廟署所報,則今此別試初試試取時,本署官員,俱爲觀光云矣。依定式本曹正郞吳仁泰,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則今此別試初試試取時,本署官員,俱爲觀光云矣。依定式本曹佐郞沈觀燮,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則今此別試初試試取時,本殿官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則今此別試初試試取時,本宮官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又以奎章閣言啓曰,兼檢書官元用星,時帶平市令,而職務相妨,令該曹,口傳閒司相換,何如?傳曰,允。
洪淳學,以義禁府言啓曰,明日動駕時,本府都事,當爲全數進參,而都事孫振九遭艱,無以推移。其代令該曹,口傳差出,以爲備員擧行之地,何如?傳曰,允。
又以義禁府言啓曰,再明日慶科別試文武科初試時,本府都事,皆爲赴擧,只有武都事一員,當直入直。而本府入直公事回公都事及文一·二·三所,武一·二所禁亂都事,無以推移。假都事七員,令該曹,口傳差出,以爲分排擧行之地,何如?傳曰,允。
又以義禁府言啓曰,今此具格罪人在囚之時,時囚不可混處府中,時囚罪人沈宜絢,姑爲保放之意,敢啓。傳曰,知道。
鄭海崙,以司饔院檢擧提調意啓曰,送勅茶禮,依辛酉年已例,以肉膽磨鍊啓下矣。勅使回程,在除服前,改以素膳,付標於啓目中以入。而床卓·揮巾,亦以黑漆·靑色擧行之意,敢啓。傳曰,知道。
又以迎接都監言啓曰,勅使館所茶啖,依例排入之意,敢啓。傳曰,知道。
又以迎接都監言啓曰,卽者差備譯官來言,勅使明日欲爲回程云。故臣等依例進西宴廳,請留之意,敢啓。傳曰,知道。
又以迎接都監言啓曰,臣等進詣西宴廳,使差備譯官,以上敎請留,則兩勅以爲,今旣竣事,亦以休息,返命時急,不可久留,明日必欲回程云矣。在前勅使欲爲回還,則都監諸臣,先爲請留,又有承旨請留·大臣請留·中使請留之例。待下敎擧行之意,敢啓。傳曰,知道。
傳于鄭海崙曰,勅使明日回程云,遣都承旨請留。
金炳始啓曰,臣承命馳往館所請留,則上·副勅以爲,奉命遠來,旣已竣事,盛敎雖如是勤摯,明日不可不回程云矣,敢啓。傳曰,知道。
傳于鄭海崙曰,領議政進去,更爲請留。
鄭海崙,以迎接都監言啓曰,勅使回程牌文,今月十四日起行書出,先爲發送之意,敢啓。傳曰,知道。
又以迎接都監言啓曰,卽者差備譯官來言,勅使發行軍令,今月十四日午刻書出云矣,敢啓。傳曰,知道。
又以迎接都監言啓曰,勅使回還路程記書出,而今月十四日,自京離發,二十四日當到義州云。以此分付於伴送·開城留守·三道道處,而路程記書入之意,敢啓。傳曰,知道。
又以迎接都監言啓曰,勅使元禮單,例贈都求請,通官以下元禮單,都求請各項物種,或以本色持去,或以折銀持去。分付戶曹,區別懸註,追後別單書入之意,敢啓。傳曰,知道。
又以迎接都監言啓曰,卽者差備譯官來言,上·副勅禮單馬,竝折銀持去云矣,敢啓。傳曰,知道。
又以迎接都監言啓曰,卽者差備譯官來言,勅使回還時,黃傘二柄·龍旗·御仗·欽差牌·肅靜牌·回避牌各二對,竝作馱以去云矣,敢啓。傳曰,知道。
又以迎接都監言啓曰,上副勅元禮單,各贈給,通官·跟役等贈給,無弊入給之意,敢啓。傳曰,知道。
乙亥四月十三日辰時,大駕詣南小館。擧動入侍時,行都承旨金炳始,行左承旨鄭海崙,右承旨金奎弘,左副承旨趙秉世,右副承旨朴齊寬,同副承旨姜文馨,記事官李範祖,假注書金羽均,事變假注書崔定錫,別兼春秋金弘集·沈相萬,提學閔奎鎬,檢校直提學趙寧夏·趙慶鎬,直提學鄭範朝,檢校直閣李喬翼·閔泳穆·李鎬翼,直閣尹用求,檢校待敎李載兢,以次侍立。時至,通禮跪啓請外辦。上具翼善冠·衮龍袍,乘轎出宣化門。藥房提調朴齊寅,副提調金炳始進前奏曰,連日勞動,聖體,若何?上曰,一樣矣。仍出協陽門,由肅章門·進善門,出敦化門外。入幄次,通禮跪啓請進發,上改具翼善冠·淺淡服·烏犀帶·黑皮靴以出。駕由鍾閣·銅峴前路,至南小館,降轎所。通禮跪啓請降轎,上降轎。入幄次後,問安勿爲之事下敎。炳始曰,啓請遣史官,奉御帖問安於上·副勅。羽均,承命詣館所問安。兩勅云,不敢當。雙手祗奉御帖,還授通事曰,極爲不安。羽均,回傳於炳始,以司謁入奏。少頃,通禮跪啓請出次,上出次,通禮前導,入正廳前西階下。引禮引兩勅,迎于東階下。上命傳語曰,大人先陞。兩勅云不敢當,請國王先陞。命傳語曰,大人當先陞,主人何敢先陞?兩勅云不敢當,請同陞。上由西階,陞廳東向立,兩勅由東階,陞廳西向立。命傳語曰,請行再拜禮。兩勅云不敢承命。命傳語曰,禮不敢廢。兩勅云請同行揖禮。命傳語曰,大人久立,亦甚未安,奉大人命,同行揖禮。仍行揖禮,就椅訖。上曰,時·原任大臣入侍。羽均承命往諭于領議政李裕元,左議政李最應,右議政金炳國,領敦寧金炳學,領府事洪淳穆,判府事朴珪壽入侍。命傳語曰,日候不適,館宇湫隘。僉大人勞頓之餘,夜來起居,何如?兩勅云,館宇乾淨,安息安息。命傳語曰,館所支待之節,非不另飭,而多有未盡之歎,不勝慊悚矣。兩勅云,一無所虧,益感盛念。命傳語曰,上勅大人尊庚幾何?上勅云,四十八。又曰,國王春秋幾何?命傳語曰,二十四歲。命傳語曰,副勅大人,尊庚幾何?副勅云,四十二。上勅云,聞大君誕降,不勝慶忭。擬作吉祥祝嘏,國服在身,未能遂誠。命傳語曰,侍下情地,尤切喜幸。命傳語曰,昨日暫奉,未獲穩敍,耿耿餘懷,經宵曷已?願以茶果,更伸未罄之誠矣。兩勅云,今蒙光臨,少慰昨日未盡之菲懷。命傳語曰,此是常禮,何可廢也?兩勅云,尤感尤感。上命進茶,司饔院提調一人,進揮巾於上前,假提調二人,進揮巾於兩勅前。提調以茶鍾,進上前,假提調,亦以茶鍾,進兩勅前。上執茶鍾擧示,兩勅亦執茶鍾擧示。茶禮訖,提調跪進果盤於上前,假提調又進果盤於兩勅前。上擧箸示,兩勅亦擧箸示。命傳語曰,通官以下賜茶,何如?兩勅云,領敎。命招通官等於楹外,各賜茶,通官等跪受,飮茶叩頭拜謝。命傳語曰,請撤床。兩勅云,謹依命。撤床訖,命傳語曰,僉大人之遠臨海外,實不易得之會,豈勝欣愜?館舍疎陋,膳羞菲薄,極知其未安,而更願多日安息,以做穩攄,是所望也。兩勅云,奉命今至三朔,歸心如矢,不可逗遛。命傳語曰,僉大人之原隰驅馳,亦旣久矣,幸望勿孤請留之至意,安心少住也。兩勅云,皇命在身,實不敢承命。命傳語曰,竊欲竟日奉話,而久坐寒廳,恐損貴體,請辭歸。兩勅云遵命。命傳語曰,館宇雖未便適,更願僉大人,善加調息。當於旋旆之日,奉別於郊館矣。兩勅云,課日奉敍,足慰景仰之忱,何必遠送?命傳語曰,再三煩請,亦涉未安,當另遣近臣,以盡未了之懷矣。兩勅云,豈敢又勞貴价?命傳語曰,請行拜禮。兩勅云,不敢當。命傳語曰,應行之禮,屢次不行,心甚未安。今番則請行拜禮。兩勅云,不敢當。命傳語曰,請行揖禮。兩勅云如例。上擧手揖,兩勅亦答揖。贊禮導上出至西階,引禮引勅使至階下,上出宴享廳西中門。裕元進前奏曰,今日朝候淸爽。侵早勞動,聖體,若何?上曰,一樣矣。上曰,今日日氣果甚好矣。最應曰,領相,以藥房提調,蒙子壻弟姪調用承傳,而無可爲之人,如欲爲之,則苟且云矣。上顧領相曰,何以則爲好耶?裕元曰,恩典雖極感惶,無可爲之人,還收似好矣。最應曰,如欲爲之,則妻侄可合,而無其例云矣。上曰,以此爲之,有何不可耶?最應曰,旣蒙特敎,則又用特例似好。瓜近敎官作窠,勿拘年紀擬入,似好矣。上曰,如是爲之也。最應曰,以此分付銓曹乎?上可之。仍入幕次,傳曰,諸司預備。少頃,通禮跪啓請出次,上出小次,乘轎,仍進發。駕至敦化門外,入幄次,傳曰,問安勿爲之事下敎。上改具翼善冠·衮龍袍以出。由敦化門·進善門·肅章門·協陽門,入宣化門還內。諸臣,以次退出。
上在昌德宮。停常參·經筵。
大駕詣慕華館入幕次後,藥房·內閣·政院·玉堂口傳問安。答曰,知道。
世子宮,遣宮官問安。答曰,知道。
大王大妃殿·王大妃殿·大妃殿,遣承旨問安。答曰,知道。
接見說話,還入幕次後,藥房·內閣·政院·玉堂口傳問安。答曰,知道。
還宮後,宗親·儀賓·內閣·政院·玉堂·朝廷二品以上·六曹堂上口傳問安。答曰,知道。
趙秉世啓曰,司僕寺內乘來言,捲窓,取稟。傳曰,捲三窓。
鄭海崙啓曰,明日常參·經筵,取稟。傳曰,停。
金奎弘啓曰,臣奎弘,今日館所問安進去,下直之意,敢啓。傳曰,知道。
傳于鄭海崙曰,禮房承旨,馳詣宗廟·景慕宮,奉審摘奸以來。
金奎弘啓曰,臣馳往館所問安,則上·副勅以爲,俺門穩宿,今方回程,屢承勞問,益不勝感謝云矣,敢啓。傳曰,知道。
洪淳學啓曰,臣以大王大妃殿·王大妃殿·大妃殿問安進去,下直之意,敢啓。傳曰,知道。
鄭海崙啓曰,勅使旣已回程,事變假注書,依例減省記之意,敢啓。傳曰,知道。
又啓曰,事變假注書崔定錫,有身病,勢難察任,今姑改差,何如?傳曰,允。
崔定錫改差,代以許綸,爲事變假注書。
傳于鄭海崙曰,政官牌招開政。
傳于趙秉世曰,法司堂上竝許遞,前望單子入之。刑曹堂上前望單子入之,判書李鎬俊,參判洪鍾軒,參議徐正淳落點。
京兆堂上前望單子入之,判尹李會正,右尹沈履澤,添書落點,左尹李啓魯落點。
傳于趙秉世曰,在外法司堂上許遞,前望單子入之。京兆堂上前望單子入之,左尹尹滋承落點。
傳于鄭海崙曰,右承旨許遞,前望單子入之。
承旨前望單子入之,姜文馨落點。
傳于朴齊寬曰,工曹參議有闕之代,前望單子入之。
工曹參議前望單子入之,徐正淳落點。
傳于金奎弘曰,刑曹參議有闕之代,前望單子入之。
刑曹參議前望單子入之,趙濟華落點。
傳于趙秉世曰,通川郡守之代,準朔守令中擬入。
有政。吏批,判書金在顯進,參判未差,參議嚴世永牌招不進,右副承旨趙秉世進。啓曰,今此王世子冊禮慶科別試文科初試試官,今當磨鍊以入,而擬望之人乏少,閣臣竝擬,何如?傳曰,允。
又啓曰,大司成,今當差出,而擬望之人乏少,外任竝擬,何如?傳曰,允。
又以吏批言啓曰,平安道平壤府居幼學崔商學呈狀內,矣身父前五衛將濟一,今年爲八十歲,而見漏於本道朝官年八十秩,未蒙恩資云。故考見癸酉式生進榜目,則其年果爲的實矣。在前如此之人,追後抄啓加資,多有已例,今日政加資下批之意,敢啓。傳曰,知道。
以尹用求爲弼善,洪祐昌爲大司成,朴順陽爲廣興守,閔哲鎬爲司饔主簿,鄭景朝爲童蒙敎官,鄭復源爲思陵參奉,趙夔熙爲通川郡守,金勉孺爲迎華察訪,金濟正爲松羅察訪,前參奉朴齊範,今加通政,朝官年七十,加一資事,承傳。
兵批,行判書李載元進,參判李起鏞侍衛,參議金震休入直,參知張時杓侍衛,右副承旨朴齊寬進。
同知單趙永勳,僉知單李斗鉉,大護軍金壽鉉,護軍金尙鉉·徐璟淳·任孝準·崔濟一,副護軍李源珪·朴齊範,副司勇李敎榮,以上竝單付。吏批,再政。以金獻鎭爲司宰僉正,鄭在英爲義興縣監。
傳于趙秉世曰,吏曹參判有闕之代,前望單子入之。
以司謁口傳下敎曰,今番文科別試初·終場,連日設行事,分付于四館所。
傳于朴齊寬曰,義興縣監鄭在英,陽城縣監閔泳學,令該曹,口傳相換。
吏曹,口傳政事,義興縣監鄭在英,陽城縣監閔泳學,已上相換事,承傳。
禮曹,進賀兼謝恩使拜表,來五月十二日辰時,方物封裹,同月初九日。
趙秉世啓曰,武科初試一所試官韓敬源·洪淳大在外,無以備員受點,令該曹,更爲擬入,何如?傳曰,允。
朴齊寬啓曰,卽者義禁府都事來言,今日動駕時,衛外擊錚人李敦禹等十人,移送秋曹云矣,敢啓。傳曰,知道。
又啓曰,肅謝法意,何等愼重,而文二所參試官洪正厚,以東學敎授,旣呈肅單,又懸在外,事未前有,極爲駭然。所當重勘而本院請推之外,無他可施之罰,何以爲之?敢稟。傳曰,拿處。
朴齊寬,以宗親府言啓曰,明日,卽天漢殿夏孟朔大奉審日次,臣等與儀賓·閣臣,進詣擧行之意,敢啓。傳曰,知道。
趙秉世,以戶曹言啓曰,今此支勅時,二大通官別求請官板五經五套內,禮記二套,左傳一套代,四書一套持去之數,付籤書入之意,敢啓。傳曰,知道。
又以禮曹言啓曰,大小科陳試人草記許赴事,曾有定式矣。乙丑十月九日製入格給二分,幼學李善用,丙寅三月三日製入格給二分,幼學李在斗·洪承稷,丁卯二月人日製入格給二分,幼學邊奎弘,同年九月九日製入格給二分,幼學沈魯益給一分,幼學金鉉三,同年十一月柑製入格給二分,幼學李台永,戊辰三月三日製入格給二分,幼學程洛羲,己巳十一月柑製入格給一分,幼學鄭徹朝,庚午三月三日製入格給一分,幼學金信雄,辛未十二月柑製入格給一分,幼學宋圭元,俱爲陳試,故取考其所受公文,則明白無疑,而在喪及朞服未葬人,竝許陳試,法典所載,一竝許赴於今此別試文科初試,使之較藝等第之意,分付,何如?傳曰,允。
又以禮曹言啓曰,卽接四館所牒呈,則癸酉七月秋到記殿講入格給一分幼學金翊龍,乙亥二月春到記殿講入格給二分幼學李鍾華,俱以講經生,兼有製工,今番別試,從願許赴事,報來矣。製述講經,直赴會試及給分人,勿論增式年別試,從願許赴事,載在法典,幼學金翊龍等二人,依願許赴於今此別試文科初試,使之較藝等第之意,分付,何如?傳曰,允。
又以禮曹言啓曰,卽接四館所牒呈,則乙亥正月人日製入格幼學李憲稙,同年二月儒生應製入格生員尹定求,幼學洪鍾永·柳,同年同月春到記殿講入格進士崔在徹,製述入格生員李奎鵬,同年同月三日製入格幼學閔泳奎·李載完,同年三月參班儒生應製入格副司勇金興均,以上直赴殿試。甲戌五月參班儒生應製入格幼學金炳夔,同年同月館學儒生應製入格生員韓致肇,幼學尹泰鼎·申泰哲·楊時翰·洪在選·韓禹錫·張文煥·曺錫俊·趙衡夏·孫有祖,生員姜應周·趙東善,幼學李鍾崑,同年八月秋到記製述入格幼學李奎翼,同年同月九日製入格幼學李鎬奭,乙亥二月儒生應製入格生員洪祐悳,幼學車濟南,同年同月春到記製述入格生員吳炳文,同年同月三日製入格幼學金炳應,同年三月參班儒生應製入格進士金疇鉉,以上,直赴會試。甲戌五月參班儒生應製入格進士尹秉成,同年同月館學儒生應製入格生員宋周憲,幼學盧逵鵬·金應澤,生員李鍾夏,幼學閔泳奭·姜琦永·趙忠熙·金錫仁·韓膺錫·全昇濬,進士徐世淳·崔允行,生員朴順陽,幼學洪淳肯·徐光溎,同年七月七夕製入格幼學吳琬善·睦景錫·閔輔勳·洪曾厚·趙秉民,同年八月秋到記製述入格生員洪承烈,進士南廷麟,同年同月九日製入格幼學嚴之明·申炳休,乙亥正月人日製入格幼學金應漢·南俊熙,同年二月儒生應製入格幼學黃盛淵·洪在遠,同年同月春到記製述入格進士吳聖默,生員黃夔仁,同年同月三月製入格幼學金思原·金思轍,同年三月參班儒生應製入格前郡守洪淳迥,幼學尹相衍,以上給二分。甲戌五月參班儒生應製入格幼學金宗根·金弼洙,同年同月館學儒生應製入格幼學宋永祖·李在馨·朴尙秀·朴遇馨·尹致順·李台永·高鳳儀·黃鍾悳·柳善根·柳元錫·韓應源·吳翼善,進士李冕相,幼學宋祖憲,生員黃會淵,幼學金善均,同年七月七夕製入格幼學徐肯淳·李源中·許璟·姜敬熙,進士洪岐周,同年八月秋到記製述入格進士兪致誠,同年同月九日製入格幼學沈健澤·閔丙漢,乙亥正月人日製入格幼學洪承穆·朴駿彬,同年二月儒生應製入格幼學鄭雲夏·朴齊參·趙秉鼎,同年同月春到記製述入格進士成奎永,同年同月三日製入格幼學白亨權,進士李喆壽,同年三月參班儒生應製入格幼學金翊洙,以上給一分事,命下,竝於今番別試文科分等許赴事報來矣。直赴殿試幼學李憲稙等九人,直赴於別試文科殿試,直赴會試,幼學金炳夔等二十一人,今番別試文科殿試,旣兼會試,依例許赴,給二分,進士尹秉成等三十五人,給一分,幼學金宗根等三十五人,依例許赴於別試文科初試,使之較藝等第之意,分付,何如?傳曰,允。
朴齊寬,以兵曹言啓曰,謹依下敎,隨駕與環衛軍兵等處,別饒次分給之意,敢啓。傳曰,知道。
又以奎章閣言啓曰,明日,卽書香閣夏孟朔大奉審日次,時·原任閣臣,依節目進詣擧行之意,敢啓。傳曰,知道。
又以奎章閣言啓曰,大駕今已還宮,守宮檢校提學金大根,依定式減下,何如?傳曰,允。
又以義禁府言啓曰,今此具格罪人在囚之時,囚不可混處府中,時囚罪人柳龍鐍,姑爲保放之意,敢啓。傳曰,知道。
又以訓鍊都監言啓曰,謹依下敎,隨駕與環衛將官·將校·軍兵等處,別饒次分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,別饒次分給之意,敢啓。傳曰,知道。
又以御營廳言啓曰,謹依下敎,隨駕與環衛本廳軍兵等處,別饒次分給之意,敢啓。傳曰,知道。
又以摠戎廳言啓曰,謹依下敎,本廳隨駕與環衛將校軍兵等處,別饒次分給之意,敢啓。傳曰,知道。
又以迎接都監領議政意啓曰,臣承命來詣館所,使首譯,先呈名帖,仍以御帖奉來之意,言于兩勅請留,則兩勅以爲,盛意勤摰,至於遣大臣請留,不勝感謝,然皇旨在身,返命時急,不可久留,無以從命,尤爲不安云矣。御帖,使都監郞廳,陪進承政院,臣則以爲,退去之意,敢啓。傳曰,知道。
又以迎接都監言啓曰,大臣承命,來詣館所,使首譯,先呈名帖,仍以御帖奉來之意,言于兩勅請留,則兩勅以爲,盛意勤摯,至於遣大臣請留,不勝感謝,然皇旨在身,返命時急,不可久留,無以從命,尤爲不安云矣。大臣仍爲退去之意,敢啓。傳曰,知道。
又以迎接都監言啓曰,勅使離發館所之意,敢啓。傳曰,知道。
又以迎接都監言啓曰,卽者差備譯官來言,勅使以爲,弘濟院,旣是過站,大臣承旨,勿爲出來云矣,敢啓。傳曰,知道。
又以迎接都監言啓曰,勅使自館所,轎子作行之意,敢啓。傳曰,知道。
又以迎接都監言啓曰,勅使已踰沙峴,臣等退去之意,敢啓。傳曰,知道。
大護軍鄭健朝疏曰,伏以天休荐臻,宗祊衍本支之慶,坤度彌康,蔞室撤起居之班,歡欣攢祝,小大同情。仍伏念臣見擬於文科初試試官之望,天牌儼臨矣,義在駕屨,固當竭蹶之不暇,而第臣於昨夏,猥忝監試會圍主試之任,以物議之不叶,自速人言,而聖度包容,倖逭郵罰,至今追惟,背汗體粟,自玆以往,凡係試役,鐵限在前,不惟臣自劃也審矣,抑亦同朝之所共諒也。豈敢以時月之稍久,恬若無故,抗顔冒膺,壞損廉維也哉?牌望路阻,冞增惶隘,玆敢忙陳短章,仰瀆崇聽。伏乞聖明,俯賜鑑燭,亟命鐫改,仍治臣逋慢之罪,以昭法紀焉。臣無任云云。答曰,省疏具悉。往事何必爲引?卿其勿辭,試牌體重,卽爲入來。
副司果睦承錫疏曰,伏以臣於昨年增廣監試覆試時,猥蒙二所參試之命,未克對揚聖意,竟不免人言之來,聖恩雖極寬恕,臣心愈久惶縮。今於慶科別試,試牌儼臨,追惟宿愆,有不敢晏然承膺,玆敢忙陳短章,仰瀆崇嚴。伏乞聖慈,俯賜鑑諒,亟賜變通,勘臣未勘之罪,以重試體,以安私分焉。臣無任云云。省疏具悉。往事何必追引?試牌體重,卽爲入來。
乙亥四月十四日辰時,大駕詣慕華館。送勅擧動入侍時,行都承旨金炳始,行左承旨鄭海崙,右承旨金奎弘,左副承旨趙秉世,右副承旨朴齊寬,同副承旨姜文馨,記事官李範祖,假注書金羽均,事變假注書崔定錫,別兼春秋金弘集·沈相萬,提學閔奎鎬,檢校直提學趙寧夏·趙慶鎬,直提學鄭範朝,檢校直閣李喬翼·閔泳穆·李鎬翼,直閣尹用求,檢校待敎李載兢,以次侍立。時至,通禮跪啓請外辦,上,具翼善冠·衮龍袍,乘轎出宣化門。藥房提調朴齊寅,副提調金炳始進前奏曰,連日勞動,聖體,若何?上曰,一樣矣。仍出協陽門,由肅章門·進善門,出敦化門,入幄次後,問安勿爲之事下敎。上,改具翼善冠·淺淡服·烏犀帶·黑皮靴。通禮跪啓請出次,上,出次,駕由鍾閣,至銅峴前路。右承旨金奎弘,問安于勅使後復命曰,臣承命馳詣館所問安,則上·副勅以爲,連日勞動之餘,過夜寢睡安寧,不勝欣幸,俺們亦穩宿,今將起程,而連遣近侍委問,益切感悚,今日郊外臨餞,則仰請停止矣。又何以動駕?惟望諸節萬安云矣。仍出崇禮門外,駕前後鑼鼓代吹打作行,少頃止,至慕華館降轎所。通禮跪啓請降轎,上,降轎。領議政李裕元,左議政李最應,右議政金炳國,進前奏曰,連日勞動,聖體,若何?上曰,一樣矣。仍入幄次。少頃,勅使至,通禮跪啓請出次,上,出次。炳始·奎弘,前導至階上,引禮引勅使,亦至階上。上,命通事傳語曰,請先陞,兩勅云請同陞。上,由西階陞壇東向立,兩勅由東階陞壇西向立。命傳語曰,請行再拜禮,兩勅固辭,請行揖禮,仍相揖,就椅訖。上曰,大臣入侍。羽均,承命往諭于領議政李裕元,左議政李最應,右議政金炳國,入侍。命傳語曰,日氣一向不調,僉大人諸節,何如?不勝耿耿矣。兩勅曰,調息無損,不必費神。命傳語曰,館所凡節,多不稱情,縱荷僉大人厚恕,主人之心,去益不安。兩勅云,厚蒙盛念,感極感極。又曰,凡諸預備等節,莫不整齊,莫不眷念,遠來之人,極爲感激,無以爲謝。命傳語曰,諸凡支應,多有不稱,而非但厚恕,返荷交誼繾綣,感愧感愧。又命傳語曰,主人之誠禮淺薄,留館未幾,使蓋言旋,瞻悵之外,尤切慙歎,聊將數器,粗伸餞禮。兩勅云又此遠駕送行,尤不勝感悚萬萬。上命進茶。司饔院提調一人,進揮巾於上前,假提調二人,進揮巾於兩勅前,提調進茶鍾於上前,假提調亦進茶鍾於兩勅前。命傳語曰,郊次茶禮,雖甚草率,必爲加箸也。兩勅云,當飽吃。上,執茶鍾擧示,兩勅亦執茶鍾擧示,茶禮訖。提調進果盤於上前,假提調又進果盤於兩勅前。上,擧箸示,兩勅亦擧箸示。命傳語曰,通官以下賜茶,何如?兩勅云,謹遵。仍命招通官·跟役等,各賜茶。通官·跟役等,跪受飮茶叩頭。仍命譯官通事,各賜藥物,通官·跟役等跪受叩頭拜謝,竝退。命傳語曰,昨旣請留而不許,今焉戒駕而將發,瞻望行塵,曷勝沖悵?兩勅云屢荷厚眷,感不盡言,今當拜別,一般怊悵。命傳語曰,館所霎晤,猶有餘悵,今當拚別,尤無以爲懷,又値初熱,惟願在途愼重。兩勅云勞動太多,請早回駕,又蒙賜跟隨等多珍,益切感謝感謝。命傳語曰,去留之際,豈無拜禮乎?請行拜禮。兩勅云,不敢。命傳語曰,再請拜禮。兩勅云不敢當,請同行揖禮,仍行揖禮訖。命傳語曰,星槎一啓,前路脩夐,更願千萬保重。兩勅云,惟望國王,千萬保重。命招通官·跟役等,諭以好去之意。贊禮導上降自西階,引禮引勅使,降自東階。兩勅仍乘輿離發,各於輿上,擧手作揖,上,答揖,送之階端。裕元進前奏曰,日候淸佳,勞動旣多,聖體,若何?上曰,一樣矣。今番勅行,果無弊乎?裕元曰,誠然矣。度支支勅等節,殫誠倍前,果得無弊過行,誠萬幸,而古語曰,賓不顧視,謂之優接,果無顧瞻矣。傳曰,伴送使入侍。伴送使金有淵,進前。上曰,所經沿路,各別申飭,無至疎忽之弊,可也。有淵曰,謹依下敎奉行矣。上曰,回還時,亦爲申飭,無弊於列邑,似好矣。有淵曰,謹依聖敎矣。上曰,回還之期,當在何時耶?有淵曰,勅行還渡江日字,姑難的知,則復命日字,亦難質對矣。上曰,無頉往返,可也。仍命退,還入幕次後,傳曰,隨駕與環衛軍兵,令各其營,別饒次分給,淳學,問安于兩殿後復命。少頃,通禮跪啓請出次,上,改具翼善冠·衮龍袍,以出。通禮跪啓請進發,駕由崇禮門·銅峴·鍾閣,入敦化門,由進善門·肅章門·協陽門,入宣化門還內,諸臣,以次退出。
上在昌德宮。停常參·經筵。
送勅翌日,大殿·大王大妃殿·王大妃殿·大妃殿·中宮殿·世子宮,宗親·儀賓·內閣·政院·玉堂口傳問安。答曰,知道。
大殿,朝廷二品以上·六曹堂上單子問安。答曰,知道。
藥房提調朴齊寅,副提調金炳始啓曰,郊館送勅,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
趙秉世啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政李裕元,無時急稟定事,左議政李最應,右議政金炳國,有身病,不得來會云矣,敢啓。傳曰,知道。
又啓曰,同副承旨姜文馨,今日不爲仕進,卽爲牌招,何如?傳曰,允。
又啓曰,左邊捕盜大將李鍾承,以武二所試官,慕華館今方出去,右邊捕盜大將白樂貞,以武一所試官,三仙坪今方出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,卽者應敎李胄榮,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,假注書金羽均,有身病,勢難察任,今姑改差,何如?傳曰,允。
金羽均改差,代以林相僖爲假注書。
趙秉世,以宗親府言啓曰,臣等與儀賓·閣臣,進詣天漢殿,御眞展奉奉審,無頉之意,敢啓。傳曰,知道。
吏曹參判前望單子入之,韓敬源落點。
趙秉世,以禮曹言啓曰,今此別試文科初試時,陳試人許赴事,已爲草記允下,而壬申八月九日製入格給二分生員洪顯昇,遭故陳試,今番別試初試,許赴較藝事,今始來呈矣。依例許赴之意,分付,何如?傳曰,允。
又以禮曹言啓曰,卽接四館所牒呈,則乙亥二月春到記殿講入格給一分幼學金奭烈,以講經生,兼有製工,今番別試,從願許赴事,報來矣。製述講經直赴會試及給分人,勿論增式年別試,從願許赴事,載在法典。幼學金奭烈,依願許赴於今番別試文科初試,使之較藝等第之意,分付,何如?傳曰,允。
又以禮曹言啓曰,今此慶科別試文科殿試節目,當爲磨鍊,而凡於殿試親臨與命官,前期稟旨後擧行事,曾有定式矣。今番則何以爲之?而處所,以何處擧行乎?敢稟。傳曰,春塘臺親臨磨鍊。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣書香閣,御眞展奉奉審,無頉,而奉謨堂及閣內諸處,亦爲無頉之意,敢啓。傳曰,知道。
又以弘文館言啓曰,應敎李胄榮,陳疏徑出,上番闕直,事甚未安。副應敎金九鉉,校理金晩植·李秀萬,副校理朴齊晠·金玉均,竝卽牌招,推移入直,何如?傳曰,允。
又以弘文館言啓曰,應敎李胄榮,陳疏受由,副應敎金九鉉,校理金晩植·李秀萬,副校理朴齊晠·金玉均,俱有身病,上番闕直,事甚未安。副修撰李載兢,內閣進,閔種默,試所進,修撰朴周陽,卽爲牌招,姑陞入直,何如?傳曰,允。
又以內醫院都提調·提調意啓曰,外醫李恕根·玄行健·崔奎憲,議藥同參趙錫洪,卽付內醫,待窠陞實事,命下矣。李恕根·玄行健·崔奎憲·趙錫洪,令該曹,口傳付軍職,冠帶常仕,何如?傳曰,允。
以沈宜絢囚單子,傳于姜文馨曰,飭已施矣,分揀放送。
以柳龍䥁囚單子,傳于姜文馨曰,飭已施矣,分揀放送。
以東學敎授洪正厚拿處傳旨,傳于姜文馨曰,飭已施矣,分揀放送。
趙秉世,以文三所試官意啓曰,今此慶科別試初試,方開場,而擧子數多,明倫堂前庭狹窄,萬無容接之道,在前如此之時,或有下輦臺通設之例,今亦依已例通設之意,敢啓。傳曰,知道。
姜文馨,以武一所試官意啓曰,臣所,今日平明開場,擧子捧單數,自天字至出字半字,合爲二千三百六十人矣。先自片箭試取,而元貫革外,加設六貫革,合爲八貫革試取之意,敢啓。傳曰,知道。
又以武二所試官意啓曰,臣所,今日平明開場,擧子捧單數,自天字至岡字半字,合爲二千三百八十二人矣。先自片箭試取之意,敢啓。傳曰,知道。
又以武一所試官意啓曰,臣所,今日片箭應射擧子,二千三百六十人內,入格二百三十五人矣。日暮姑停之意,敢啓。傳曰,知道。
又以武二所試官意啓曰,臣所,今日片箭應射擧子,二千三百八十二人內,入格三百六十八人矣。片箭今已畢試,鐵箭,鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子十六人內,入格三人矣。日暮姑停之意,敢啓。傳曰,知道。
吏曹啓目,前假注書金弘濟名字,改以萬濟事告狀,依例令藝文館給帖,何如?判付啓依允。
領議政李裕元箚曰,伏以臣纔退靑綾之直,越添素嬰之疾,一日之內,證勢屢變,火升之時,如盛夏擁爐,寒縮之際,如隆冬潑氷,甚則麂眼矇矓,行舟視物,鮎身委苶,枯木同形,尫羸之狀,自顧愧恧,以人見臣,其將謂何?此猶屬騈拇之祟,每値客證外攻,遍體醜穢,有不可近,將爲聖世之棄物。我殿下天地於臣,父母於臣,雖欲陶甄之生成之,至於病情之莫可收拾,其何以使臣絶而更續,死而復甦乎?臣之所倖望,惟在於恬以養性,靜以攝生,蔘朮爲補,糜粥自恃,獲保殘喘之日,頌君恩於田野,畢餘生於邱隴,是臣區區之血願也。不避煩,文字仰籲,欲望聖上,諒臣情地,先遞臣藥院之任,俾捨劇就閒,隨意調治,千萬幸甚云云。答曰,省箚具悉卿懇。今以先遞爲言,未曉卿意,愼節雖奉慮,保護之職,姑無以勉副,卿其安心調理。仍傳于趙秉世曰,此批答,遣史官傳諭。
行左承旨鄭海崙疏曰,伏以邦庥洊臻,天璜篤慶,七日已過,壼度彌康,昌熾之頌,欣幸之忱,大小同情。仍伏念臣儱侗憒劣之一山野措大耳。才疎學蔑而徒藉祖先之庇蔭,根孤植弱而猥荷聖朝之陶鎔,節次推遷,滾躋緋玉。然曾不能絲毫報效,又未有筋力奔走,居恒悚恧,汗背騂顔。日前忽伏奉承宣除旨,逖違之餘,願切覲光,乃敢冒昧出膺,此何足爲媒恩徼寵之資,而屬値倖會,遽蒙進資之命,臣資一進,卽階嘉善,而秩二品矣。惝恍震駴,靡所容措。臣聞人主之出信藏禮,甄物範俗,惟爵賞是已,爵,所以勸德,賞,所以懋功,苟欲遴揀失當,畀授不協,雖庶常流品,尙無以納於軌而率於職,矧玆卿月之班,古所謂命有德也,虞夏車服之典,固已尙矣,漢唐金貂之選,抑又重焉。或以文學,或以才諝,或以功勞,立賢雖無方,要之皆有實績可紀,臣於此三者,無一髣髴,而幸遭彌月之慶,適叨夙夜之銜,有事爲榮,無勞可稱,今乃援以舊例,不復考覈名實,而虛辱恩寵,則淸朝官人之政,似不當若是苟然。且臣承門戶零替之餘,匪才通籍,亦云倖耳,區區所藉手者,惟家傳之謹拙而已,豈有進取一念,及於崇顯哉?臣有母在堂,年踰七耋,華誥告榮,班衣承歡,豈不爲人子之至願大幸,而猶且徊徨踧踖,不敢冒據者,鶢鶋之鍾鼓,樗櫟之文繡,適足以累聖德而招物議,豈不大可懼哉?連値從邁,冒沒祗肅,而反復思惟,承當無路,歷屢日冞增惶蹙,玆敢輸寫衷懇,仰瀆崇嚴。伏乞聖慈,體諒先聖惜纓之訓,察微臣循墻之義,亟收臣新授資級,以重官方,以安賤分焉。臣無任云云。答曰,省疏具悉。卿其勿辭行公。
應敎李胄榮疏曰,伏以臣於持被之中,卽接家信,則臣父素患痰癖之症,迨此換節之時,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
鄭海崙啓曰,明日常參·經筵,取稟。傳曰,停。
姜文馨啓曰,行大司憲金炳雲,執義權益洙,掌令金正浩·黃起鴻,持平李能華,試所進,金基龍在外,監察茶時之意,敢啓。傳曰,知道。
鄭海崙啓曰,右承旨金奎弘,今日不爲仕進,卽爲牌招,何如?傳曰,允。
以領議政李裕元初度呈辭,傳于鄭海崙曰,不允。批答。王若曰,計十年五入中書,予則必致於鼎度,繼前日四度辭牘,卿胡若浼於遯荒,不欲助爲理耶,寧忍捨而去也?惟卿,元老德望,世臣家聲,忠貞,何如?經術,何如?器量,何如?望已儲蜚英之始,仰成也切,眷毗也切,期待也切,視之爲龜蓍之尊,自先朝而托魚水之歡,再登璧府之星履,逮寡躬而置鰲扉之列,特揀玉節之風觀。苟究夾贊之弘裨,尤多勤勞之著績,策儲之盛禮克擧,同慶於聲明物采之間,莞寢之吉祥荐臻,殫誠乎起居保護之際。三事幸列於具備,實由情志之相孚,一堂方洽於遭逢,初非去就之可議。故此肩仔之責冞重,況復首揆之任不輕,談笑而鎭物者多,斯靳乞骸之屢懇,功利之及人也廣,允副加額之群情。不料注意之政深,遽見遜章之爰徹,年齡纔過於絳甲,尙喜康疆,醫藥常抛於靑囊,亦難推諉。朝野之想望交切,方賴卿敏識英猷,江湖之優閑非時,宜體我苦心至意,毋或邁邁然若是,益殫斷斷兮無他。於戲,碩畫廊廟,旣宿蘊得展今日,勝事園林,遂初服自有其時,綸如出而衷曲庸敷,幡然改而來章亟斷,所辭宜不允,故玆敎示,想宜知悉。知製敎臣朴海淳製進。
以右承旨金奎弘牌不進罷職傳旨,傳于趙秉世曰,只推。
趙秉世,以戶曹言啓曰,今番勅行時,上副勅元禮單·例贈贐行·都求請·別求請,及通官以下元禮單·賞給·都求請·別求請各項物種,或折銀或以本色持去者,元數區別懸註,別單書入之意,敢啓。傳曰,知道。
又以奎章閣言啓曰,直提學金炳始,疏批已下,卽爲牌招察任,何如?傳曰,允。
又以弘文館言啓曰,上番闕直,事甚未安。應敎李胄榮,陳疏受由,副應敎金九鉉,校理金晩植·李秀萬,副校理朴齊晠·金玉均,竝卽牌招,推移入直,何如?傳曰,允。
姜文馨,以武一所試官意啓曰,臣所,今日平明開場,昨日未畢試片箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日片箭應射擧子二百七十人內,入格五十二人,而昨日入格二百三十五人,合爲二百八十七人矣。片箭今已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子五百七十四人內,入格二百八人矣,兩技旣爲畢試,今方修整榜目之意,敢啓。傳曰,知道。
又以武二所試官意啓曰,臣所今日鐵箭應射擧子七百六十四人內,入格一百二十六人,昨日入格三人,片箭入格三百六十八人,合爲四百九十七人矣。雖未滿原額,兩技皆已畢試,仍爲修整榜目之意,敢啓。傳曰,知道。
左參贊朴齊寅疏曰,伏以泰人之占,歲歲獻吉,玆當重乾之月,迺有索艮之慶,大小群情,莫不抃祝,皆以爲螽斯麟趾之詠,復作於今日也,猗歟盛哉。第伏念臣於昨年,參叨保護之任,幸値邦慶,濫蒙恩資,迄未乾背上之惶汗,今於別單判下也,臣名又爲混入,進臣以崇政之階,臣奉誥惝怳,五內失守,莫省所以自措也。臣是何人,躬遭千一慶會,邇來數年之間,以是職受是恩者,屢矣。荷天地幈幪之仁,沐雨露霑濡之澤,稀有之慶,臣輒與榮,曲成之眷,臣輒居先,歷數在廷,未有如臣之冥升者也。臣之本末長短,有不可誣者,自夫策名文綴,凡卄年所,如行者在塗,跋履不息,惴一念如集于木。矧玆上卿峻秩也,位次地分,旣崇且顯,服章之貴,上侔三事,班聯之別,下絶八座,自非宿德碩望,爲當時所推重,則莫宜居之。今臣粗效職分,幸莫大焉,夤緣事會,倖而有之,非但有違於愼簡之政,亦將貽累於則哲之知,而綜名覈實之道,恐不當若是也。先民有言,名器不可以假人,又曰,服之不衷,身之災也,劑量公私,承膺無計,謹具文字,方擬仰徹,適値郊館動駕,班儀將備,若臣見叨,不敢不參,冒沒出肅,諒非獲已,而因仍蹲冒,實非素心,玆敢披瀝陳懇於宸嚴之下。伏乞聖慈,俯垂鑑諒,亟收臣新授資級,俾官方重而微分安焉。臣無任云云。答曰,省疏具悉。卿其勿辭行公。
行都承旨金炳始疏曰,伏以天休滋至,麟趾占百男之慶,坤度彌康,蔞室撤七日之直,臣民欣祝,小大同情,況臣居夙夜之職,忝保護之列,區區微忱,有倍餘人。仍伏念臣於日者,奉有奎章閣直提學之命,在院聽批,震越靡措,只緣典式莫嚴,怵畏居先,不得不攀誥祗肅,而身縻禁直,淟涊蹲冒,以至今日,淵谷之懍,愈久愈切。臣於是職,才具聲實,初非志望攸及,則今豈敢張皇稱述,妄效飾讓之美,而蓋其地分之情切,遴揀之華峻,官寧不備,人不輕授,非如尋常差遣之比,顧臣鹵莽譾劣,學荒識闇,悾悾無尺寸之長,倖藉先蔭,厚沐洪造,前後竽濫,愧懼已甚,而性本疎拙,病又侵尋,斂跡名場,投置閑散,隨分自安,惟以獲免大戾,爲貼額之銘符,詎意雨露之滋,不遺苦窳,日月之光,若偏煦覆,邇來近密之周旋,亦多時月,而迺玆夢想不到,誤恩又加,使之躡西淸列仙之班,窺東壁群玉之府,奉雲漢之昭回,致笙鏞之賁飾,此何異於康瓠敝帚,竝享魯郜之方鼎,瓦缶葦籥,錯奏嚳虞之英箾乎?竊恐祕省名選,繇臣而壞了,中震心簡,緣臣而玷焉,將以憑伏寵靈,彯纓文石,實微諒之所不敢出也。且於藥院別單判下,獲蒙加級之典,尤切罔功之愧,揆分揣量,轉益惶懍,庸敢悉暴衷懇,仰瀆崇嚴。伏望聖慈,俯垂鑑諒,竝許鐫改,以重名器,以安賤私。臣無任云云。答曰,省疏具悉。爾其勿辭察職。
大司成洪祐昌疏曰,伏以臣憃愚湔劣,直一韋布賤品耳。倖際明時,濫竊科名,旋蒙繆恩,擢置瀛館,橫經講肆,昵近耿光,纔閱半載,進秩通政,居然爲下大夫,于玆八九年餘矣。何夫日月之明,若有私照而然,而在臣一身,榮耀已足,涯分已踰,寢夢亦驚,食息靡安,而自是闔門頂戴,居恒悸懼,乃者除旨又降,以臣爲成均館大司成者,惝惶踧蹐,益不知措躬之所矣。此卽古之國子長也,上古成均,尙矣無論,至於辟雍頖宮米廩瞽宗,小大殊名,其制則一,而其所以養士興學,樂育英材,用作他日經世之器,自三代式克至今日,此其爲關係天下國家之重,每如是矣。是故,苟非通經學古模範一世者,莫或居之。逮至叔季,百度隳壞,雖未能一遵古初,材不借異,故彼勝於此,則無世不然,而曷嘗有如臣之無狀,初無輿論,亦蔑已試,而輒擬叨據,若是無難者乎?今使臣,擧而授之百執事之一任,尙不堪負荷,況臣才具鹵下,學不通古今,識不徧事務,每爲同儕之嗤點久矣,而其將抗顔於皐比之座,晏然爲師儒之長,則臣雖放倒昌披,不自省其靦然羞惡,恐必不待招誨,而列者之笑,已先譁然呵然矣。顧今髦彦濟濟,何患無人,而我殿下必欲使賤臣,醜劣畢露,無復餘地後乃已也哉?玆敢略綴短章,冒瀆崇嚴。伏惟天地父母,俯垂鑑諒,將臣所帶職名,回授可堪之人,使名器無玷,賤分獲安,不勝大願。臣無任云云。答曰,省疏具悉。爾其勿辭察職。
上在昌德宮。停常參·經筵。
姜文馨啓曰,來二十一日,朝參日次矣,敢稟。傳曰,停。
朴齊寬啓曰,明日常參·經筵,取稟。傳曰,停。
姜文馨啓曰,行大司憲金炳雲,執義權益洙,掌令金正浩·黃起鴻,持平李能華,試所進,金基龍在外,監察茶時之意,敢啓。傳曰,知道。
朴齊寬啓曰,來二十一日,輪對日次矣,敢稟。傳曰,當次人受點後,日次待令。
以領議政李裕元再度呈辭,傳于朴齊寬曰,不允。批答。王若曰,兼善獨善,君子適時中之宜,進憂退憂,輔相任天下之重,未嘗或邁邁去也,蓋欲救岌岌勢焉。此時誠何等時?固多溢目之艱棘,若濟曁汝其濟,誰是良手之副梢?經費絀而國計蕩然,政須李文靖節用,紀綱頹而民生瘁矣,若爲韓樞密泰安。三殿之丹雘將新,宜資廟籌之裁處,萬里之冠蓋相續,更竚公事之榦當。顧衆務治若絲棼,而宏猷思賴石畫,肆今日老成之圖任,矧惟卿休戚之與同?允邁殷世臣選勞,文敬肖孫·文貞肖子,自期宋宰相做業,忘家耳國·忘私耳公。若其移孝而爲忠,固知節靡渝之操,間者乍遞而旋授,寔出簡惟在之心。此誠明良交修之機,實非大臣告退之日。隱憂每一念也,殆中夜之屢興,辭牘至再可乎?非平昔之所望。伊門闌存滿盈之戒,縱嘉撝謙之衷,倘廈氈貽獨運之勞,安在補益之道?於戲,誠著夙夜,纔退內局之候班,契深風雲,宜體前席之溫諭,欽承宣渙之旨,勉回乞解之思,故玆敎示,想宜知悉。知製敎朴海淳製進。
朴齊寬,以禮曹言啓曰,今此別試文科初試時,陳試人許赴事,已爲草記允下,而戊辰十一月柑製入格給二分幼學兪鎭奎遭故陳試,今番別試初試,許赴較藝事,今始來呈矣。依例許赴之意,分付,何如?傳曰,允。
姜文馨,以兵曹言啓曰,王世子冊禮慶科別試武科殿試節目,當爲磨鍊,而凡於殿試親臨與命官,前期稟旨後磨鍊事,曾有定式矣,今番則何以爲之,而處所,以何處擧行乎?敢稟。傳曰,春塘臺親臨磨鍊。
又以奎章閣言啓曰,王世子敎命竹冊奉安吉日,更爲擇入事,命下矣。令日官洪命煥推擇,則來五月初一日卯時爲吉云,以此日時擧行之意,敢啓。傳曰,知道。
又以弘文館言啓曰,上番闕直,事甚未安。應敎李胄榮陳疏受由,副應敎金九鉉,校理金晩植·李秀萬,副校理朴齊晠·金玉均,竝卽牌招,推移入直,何如?傳曰,允。
上在昌德宮。停常參·經筵。
自午時至人定,灑雨下雨,測雨器,水深二分。
自人定至五更,灑雨下雨,測雨器,水深二分。
中宮殿解娩後,第二七日,大殿·大王大妃殿·王大妃殿·大妃殿·世子宮,宗親·儀賓·內閣·政院·玉堂口傳問安。答曰,知道。
中宮殿,宗親·儀賓·內閣·政院·玉堂單子問安。答曰,知道。
大君卒逝後,大殿·大王大妃殿·王大妃殿·大妃殿·中宮殿·世子宮,宗親·儀賓·內閣·政院·玉堂·朝廷二品以上·六曹堂上口傳問安。答曰,知道。
藥房提調朴齊寅,副提調金炳始啓曰,伏未審日間,聖體,若何?中宮殿氣候,何如?日屆二七,臣等益不勝歡喜之忱,敢來問安。答曰,知道。中宮殿氣候平順矣。大王大妃殿·王大妃殿·大妃殿·中宮殿·世子宮口傳問安。答曰,知道。
鄭海崙啓曰,明日常參·經筵,取稟。傳曰,停。
姜文馨啓曰,行大司憲金炳雲,執義權益洙,掌令金正浩·黃起鴻,持平李能華,試所進,金基龍在外,監察茶時之意,敢啓。傳曰,知道。
注書李範祖病,代以趙昌夏爲假注書。
以領議政李裕元三度呈辭,傳于趙秉世曰,不允批答。
王若曰,前言尙未諭耶?謂卿志感回而可挽,辭章奚又至也?慨予誠淺薄而莫孚,其蒼生何非素望者?予聞列聖朝名相,莫如文忠公績庸,華胄兼地望之隆,國之巨室,箕喪襲世濟之美,卿其肖孫。公平正直之自持,曰有所受,文學政事之兼備,靡適不宜,欲使朝廷而知尊,所以台府之重授。登庸縱閱於三燧,猶謂未盡其宏猷,輔翼尤急於貳儲,必欲有資乎宿德,斯有上下昭融之托契,初無出處行藏之可言。惟寡昧倚重者深,庶諒敦批,胡連日遜單之徹,徒煩應文?於戲,使涑水尙臥洛中,固當造朝之不暇,而韋皐未歸林下,寧忍明時之便休?卿其諒之。辭已竭矣,所辭宜不允,故玆敎示,想宜知悉。弘文館修撰臣朴海淳製進。
傳于姜文馨曰,今日戌時,新生大君卒逝。
藥房口傳啓曰,大君阿只氏卒逝,出於千萬意外,伏惟兩殿驚疚之懷,何以堪抑?累日惟憂之餘,聖體恐致受損,臣等不勝憂慮之忱。二錢重人蔘粟米飮,煎入于兩殿之意,惶恐,敢啓。答曰,知道。
朴齊寬啓曰,藥房提調·副提調,爲承候來待矣。傳曰,不必入侍矣。
又啓曰,時·原任大臣,爲承候來待矣。傳曰,不必入侍矣。
又啓曰,時原任閣臣,爲承候來待矣。傳曰,不必入侍矣。
又啓曰,宗正卿,爲承候來待矣。傳曰,不必入侍矣。
進御二錢重人蔘粟米飮,自今日一貼式,煎入事,榻前下敎。
中宮殿,進御二錢重人蔘粟米飮,自今日一貼式煎入事,榻前下敎。
朴齊寬啓曰,藥房提調·副提調,持粟米飮來待矣。傳曰,封入。
以司謁口傳下敎曰,未成殤,禮曹草記擧行等節,勿爲之。
姜文馨啓曰,試官之出榜詣闕,例也,而武一所監試官沈東獻·黃起鴻,謂有身病,自外徑歸,事甚未安。竝推考,何如?傳曰,允。
姜文馨,以禮曹言啓曰,今此別試文科初試時,陳試人許赴事,已爲草記允下,而丙寅七月七夕製入格給一分幼學金正根,遭制陳試,辛未正月人日制入格給一分幼學李根容,遭故陳試,竝於今番別試初試,許赴較藝事,今始來呈矣。依例許赴之意,分付,何如?傳曰,允。
又以戶曹言啓曰,各道年終錢穀御覽會計,待咸鏡道·全羅道會案齊到,修正以入之意,前已草記矣。咸鏡道·全羅道會案,今纔上來,御覽會計,修正次請出之意,敢啓。傳曰,知道。
又以奎章閣言啓曰,御考恩賜乙亥二月頒餻後,應製直赴殿試生員尹定求,幼學洪鍾永,幼學柳元帖及小帖文,依節目粘連成給,知委禮曹及四館所,許赴於今此慶科別試殿試之意,敢啓。傳曰,知道。
上在昌德宮。停常參·經筵。
大君卒逝翌日,大殿·大王大妃殿·王大妃殿·大妃殿·中宮殿·世子宮,藥房·內閣·政院·玉堂口傳問安。答曰,知道。
藥房提調朴齊寅,副提調金炳始啓曰,伏未審夜間,聖體,若何?伏惟聖上,以止慈之情,當疚懷之餘,諸節易致受損,臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不勝區區憂慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
鄭海崙啓曰,藥房提調·副提調,持粟米來待矣。傳曰,封入。
又啓曰,明日常參·經筵,取稟。傳曰,停。
姜文馨啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
鄭海崙啓曰,假注書趙昌夏,時無職名,令該曹,依例付軍職,冠帶常仕,何如?傳曰,允。
以領議政李裕元四度呈辭,傳于鄭海崙曰,卿其安心調理事,遣史官傳諭。
姜文馨啓曰,行大司憲金炳雲,執義權益洙,掌令金正浩,持平李能華,試所進,金基龍在外,黃起鴻牌不進,監察茶時之意,敢啓。傳曰,知道。
以獻納沈東獻,掌令黃起鴻牌不進罷職傳旨,傳于姜文馨曰,只推。
以司謁口傳下敎曰,大君喪,兵判陪行,而命召仍佩往來。
鄭海崙啓曰,試官之出榜詣闕,例也,而文二所監試官李能華·方孝隣,謂有身病,自外徑歸,事甚未安。竝推考,何如?傳曰,允。
又啓曰,試官之出榜詣闕,例也,而文一所監試官金炳雲·張皓根,謂有身病,自外徑歸,事甚未安。竝推考,何如?傳曰,允。
姜文馨啓曰,試官之出榜詣闕,例也,而武二所監試官權益洙·李麟圭,謂有身病,自外徑歸,事甚未安。竝推考,何如?傳曰,允。
傳于鄭海崙曰,藥院提調許遞,令該曹,口傳差出。
吏曹口傳政事,以閔奎鎬爲內醫提調。
傳于姜文馨曰,判義禁有闕之代,前望單子入之。
判義禁前望單子入之,閔奎鎬添書落點。
姜文馨,以三軍府言啓曰,卽接禁衛營所報,則今四月二十日習陣日次,而大將臣梁憲洙,有身病,不得行操云矣,敢啓。傳曰,知道。
鄭海崙,以內醫院都提調·提調意啓曰,議藥同參趙錫洪,移差內醫代,外醫李時成差下,令該曹,口傳付軍職,冠帶常仕,何如?傳曰,允。
姜文馨,以都摠府言啓曰,副摠管沈履澤,以漢城府右尹,本府坐起進參事,晝仕出去之意,敢啓。傳曰,知道。
鄭海崙,以文三所試官意啓曰,今此慶科別試文科初試,今方出榜,而無賴亂類,稱以士子,攔入試所,叫嚷作拏,曉喩不退,盡攫已考試券,無難裂破,擧措駭悖,作頭六名,爲先移送秋曹是乎旀,臣等不可晏然考試,故不得已罷場是白遣,惶恐待罪之意,敢啓。傳曰,知道。如此悖類,何可尋常處之?移送六漢,爲先別般嚴覈,徒黨之逃躱者,令法司,刻期捉得。
上在昌德宮。停常參·經筵。
藥房副提調金炳始啓曰,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
金奎弘啓曰,藥房副提調,持粟米飮來待矣。傳曰,封入。
進御人蔘粟米飮,自明日停止事,榻前下敎。
中宮殿進御人蔘粟米飮,自明日停止事,榻前下敎。
金奎弘啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政李裕元,右議政金炳國,有身病,左議政李最應,無時急稟定事,不得來會云矣,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨朴齊寬,今日不爲仕進,卽爲牌招,何如?傳曰,允。
以領議政李裕元五度呈辭,傳于金奎弘曰,卿其安心調理事,遣史官傳諭。
傳于金奎弘曰,公事不審之中官趙東鎭,推考。
金奎弘啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以大司諫鄭匡始,司諫張皓根,獻納沈東獻,正言方孝隣,執義權益洙,掌令金正浩·黃起鴻,持平李能華牌不進罷職傳旨,傳于金奎弘曰,只推。
傳于金奎弘曰,左承旨·右副承旨·同副承旨,竝許遞,前望單子入之。
承旨前望單子入之,李起鎬·閔泳商·朴容大落點。
金奎弘啓曰,行都承旨金炳始,藥院進,新除授右承旨李起鎬,右副承旨閔泳商,同副承旨朴容大未肅拜,左副承旨趙秉世式暇,院中只有臣一人,伴直無人。同副承旨朴容大,卽爲牌招,何如?傳曰,允。
金奎弘,以三軍府言啓曰,卽接御營廳所報,則今四月二十一日,習陣日次,而大將臣閔奎鎬,有身病,不得行操云矣,敢啓。傳曰,知道。
又以禮曹言啓曰,卽接四館所牒呈,則今此慶科別試文科初試三所,旣已罷場,則給分及陳試許赴人之赴三所者,無以付榜,故後錄牒報爲辭矣。試所則雖已罷場,恩賜則宜有區別,三所已呈券恩賜儒生二十人,隨其入格年次,分付於一·二所榜末,以爲許赴殿試之地,何如?傳曰,允。
兵曹,今四月二十二日王世子冊禮慶科別試武科春塘臺親臨殿試敎是時,原榜人及直赴會試人規矩,片箭三矢一百三十步,一巡一中,騎蒭一次二中,柳葉箭五矢一百二十步,一巡二中,三技取二技落點。
兵曹,今四月二十二日王世子冊禮慶科別試武科春塘臺親臨殿試敎是時,直赴殿試人規矩,片箭三矢,一百三十步,一巡一中,騎蒭一次一中,柳葉箭五矢一百二十步,一巡二中,三技取一技,落點。
朴容大,以弘文館言啓曰,校理金晩植,副校理朴齊晠,呈辭在外,上番闕直,事甚未安。應敎李胄榮,副應敎金九鉉,校理李秀萬,副校理金玉均,竝卽牌招,推移入直,何如?傳曰,允。
金奎弘,以都摠府言啓曰,副摠管沈履澤,以漢城府右尹,本府坐起進參事,晝仕出去之意,敢啓。傳曰,知道。
又以武衛所言啓曰,今四月二十二日春塘臺親臨慶科別試武科殿試時,本所將校·軍兵及武藝別監中,直赴殿試應試人及應頉人單子,書入之意,敢啓。傳曰,知道。
上在昌德宮。停常參·經筵。
夜自一更至二十二日開東,灑雨下雨,測雨器水深一寸。
閔泳商啓曰,來二十五日,朝參日次矣,敢稟。傳曰,停。
又啓曰,明日殿座相値,視事頉稟之意,敢啓。傳曰,知道。
趙秉世啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
以領議政李裕元六度呈辭,傳于閔泳商曰,遣史官封還。
備忘記,薪島僉使梁柱甲下直,長弓一張,長箭一部,片箭一部,筒兒一箇賜給。
閔泳商啓曰,行都承旨金炳始,試所承旨蒙點矣。所當牌招,而拘於廳規,不得請牌,何以爲之?敢稟。傳曰,牌招。
趙秉世啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以大司諫鄭匡始,司諫張皓根,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳于趙秉世曰,只推。
閔泳商啓曰,今此試官望中,時無職名人,令該曹,口傳付軍職,何如?傳曰,允。
兵曹口傳政事,副護軍單洪淳學,副司果單高時勉。
傳于趙秉世曰,武科殿試,慕華館命官爲之。
傳于趙秉世曰,考官李載元,命官爲之。
趙秉世啓曰,明日慕華館命官武科殿試時,兩司當爲進參城上所,牌招言送,何如?傳曰,允。
傳于閔泳商曰,明日出宮門路,以協陽門爲之。
閔泳商,以吏曹言啓曰,卽接通禮院牒報,則以爲,明日親臨殿試敎是時,左右通禮,不可不備,而左通禮未差,右通禮吳長善,合三呈旬,卽速變通及時擧行之地云。右通禮吳長善改差,左通禮未差之代,竝口傳備擬以入之意,敢啓。傳曰,知道。
趙秉世,以兵曹言啓曰,明日春塘臺親臨殿試時,本曹堂上·郞廳·侍衛及各差備,當爲備員,而參判李起鏞,有身病,不得進參,令政院,稟旨變通,正郞徐夔淳,身病猝重,呈狀乞遞,今姑改差,其代竝令該曹,以在京無故人口傳差出,參判待下批,牌招,以爲進參之地,何如?傳曰,允。許遞。
吏曹口傳政事,以鄭海崙爲兵曹參判,李胄榮爲兵曹正郞,李肇信爲左通禮,權魯淵爲右通禮。
閔泳商,以禮曹言啓曰,大小科陳試人,草記許赴事,曾有定式矣。丙辰二月別試初試入格幼學柳國衡,乙丑十月九日製入格直赴會試幼學李定老,給二分幼學黃世夏,給一分幼學尹泰英,丙寅二月璿派應製入格直赴會試生員李載允,丁卯二月人日製入格直赴會試幼學洪熹鍾,改名鍾晢,己巳三月三日製入格給二分幼學李承禮,給一分進士閔善鎬,同年九月參班儒生應製入格直赴會試進士崔尙浩,庚午三月三日製入格直赴會試幼學李敎豐,壬申四月三日製入格直赴會試幼學趙秉昇,癸酉三月春到記製述入格直赴會試進士洪肯厚,同年八月九日製入格直赴會試幼學閔泳國,同年十二月柑製入格直赴會試幼學任永鎬,甲戌正月人日製入格給二分進士李敎榮,俱爲陳試,而給分儒生黃世夏·尹泰英·李承禮·閔善鎬·李敎榮則甲戌增廣文科初試時,已赴恩賜矣。取考其所受公文,則明白無疑,而在喪及朞服未葬父子俱參人,竝許陳試,法典所載,試官相避人之許以陳試,亦有定式矣。今番別試殿試,旣兼會試,一竝許赴之意,分付,何如?傳曰,允。
又以禮曹言啓曰,卽接四館所牒呈,則癸酉式年文科會試入格幼學韓秉濟,遭故未赴,今已闋服,許赴於今番殿試事,報來矣。幼學韓秉濟,許赴於今此別試文科殿試之意,敢啓。傳曰,知道。
又以禮曹言啓曰,卽接四館所牒呈,則甲戌復科儒生幼學鄭度仁,遭故未付,今已闋服,許赴於今番殿試事,報來矣。幼學鄭度仁,付之今番別試文科殿試榜末,一體放榜之意,敢啓。傳曰,知道。
又以禮曹言啓曰,卽接四館所牒呈,則乙亥二月春到記殿講入格直赴會試幼學梁漢容·金,俱以講經生,兼有製工,今番別試,從願許赴事,報來矣。今番別試殿試,旣兼會試,幼學梁漢容等二人,已例許赴之意,分付,何如?傳曰,允。
又以禮曹言啓曰,卽接春川幼學李東䂓所志,則以爲,同姓三寸叔翼濟嫡妾俱無子,以其同姓十二寸弟光濟第二子東禮,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長李東規所訴旣如此,李光濟第二子東禮,立爲李翼濟之後,何如?傳曰,允。
又以禮曹言啓曰,卽接全州幼學鄭載和所志,則以爲,族兄世良嫡妾,俱無子,以其同姓十二寸弟仁瑞第二子致朝,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長鄭載和所訴旣如此,鄭仁瑞第二子致朝,立爲鄭世良之後,何如?傳曰,允。
朴容大,以兵曹言啓曰,明日殿座時,出入番禁軍等,別將,當爲率領侍衛,而禁軍別將李鍾承,有身病,不得擧行,以一番內禁衛將李熙訥,使之兼別將擧行,何如?傳曰,允。
又以兵曹言啓曰,去癸酉式年武科初試入格康彭林,甲戌增廣別試武科初試入格姜興周,庭試初試入格白龍鎭·康載淳·高明鶴等,來訴本曹,願赴於今番殿試矣。本州以候風駕海之致,初試人隨其上來,許赴於當前他科,載在法典,故取考其各年榜目及該牧公文,則初試入格,果爲的實,依法典許赴於明日殿試之意,敢啓。傳曰,知道。
又以兵曹言啓曰,直赴殿試奉承傳別武士李鼎周等四百二十六人,直赴會試奉承傳馬兵白文興等三十二人,隨其錄名,依例許赴於明日殿試之意,敢啓。傳曰,知道。
又以兵曹言啓曰,今此慶科別試武科殿試時,直赴殿試人,應試,別單書入之意,敢啓。傳曰,知道。
又以訓鍊都監言啓曰,今此慶科別試武科殿試時,本局軍兵中直赴殿試應試人,別單書入之意,敢啓。傳曰,知道。
又以禁衛營言啓曰,今此慶科別試武科殿試時,本營直赴應試人,別單書入之意,敢啓。傳曰,知道。
又以禁衛營言啓曰,本營千摠權應燮,身病猝重,勢難察任,改差,何如?傳曰,允。
又以御營廳言啓曰,今四月二十二日,王世子冊禮後慶科別試武科春塘臺親臨殿試時,本廳將校直赴應試人,別單書入之意,敢啓。傳曰,知道。
又以摠戎廳言啓曰,今四月二十二日王世子冊禮慶科別試武科春塘臺親臨殿試敎是時,本廳屬南陽別驍士·別砲軍,坡州·長湍別驍士,直赴殿試,應試人別單書入之意,敢啓。傳曰,知道。
行知三軍府事閔奎鎬疏曰,伏以臣荷天大造,無所逃焉,冥升驟躐,踰分溢涯,以至手分天章,足躡河魁,則藐末一軀,殆若蝜蝂之不起,而乃者金吾特命,又下於千萬夢因之外,臣誠惶駴震懍,不啻嬰兒之聞霆,瞎夫之臨淵矣。夫量能而授官,度德而命爵,聖主之大柄也,固當其愼其難,不加非人,殿下何所取臣,而崇秩顯職,不少愛惜,朝除夕遷,有若非此子莫可者乎?古有一歲中超遷者,是其才望器識,有足壓服一世,然,猶復書之史冊,千古無二,則臣果何人,未及半載,越階超等,進進而不知止,致淸朝積薪之歎,犯大易負乘之戒哉?且弱線而引長,則其絶也立見,駑足而驟急,則其蹶也必至,臣之前後躋攬,無一非引長驟急焉耳。顧何嘗絲毫勝堪,而一則感激恩造,一則怵迫義分,未敢終辭,因仍蹲冒,故聖明不知臣庸陋,謂可以或備器使,而榮寵之奬擢之,遂至於此也。然則臣所以上誤則哲,下壞廉隅者,合居何辟?是乃臣之罪也。是乃臣之罪也,玆效循墻之義,兼暴褫鞶之願。伏乞淵鑑,俯垂澄察,將臣新授上階,畫賜鐫改,毋俾名器屑越,臣身狼狽,實天地生成之澤。臣無任云云。答曰,省疏具悉。卿其勿辭行公。
知宗正卿李會正,宗正卿李起鏞,行護軍尹宇善,工曹參議徐正淳,副護軍李應辰,左通禮洪永禹,副司果沈相萬等疏曰,伏以臣等以空疎劣之姿,猥膺慶科考試之命,固當一心殫竭,精白對揚,仰體九重付畀之念,下副八方蘄嚮之情,而其奈臣等才不幹事,望乏鎭物,乃於坼榜之際,猝有亂類輩攔入試院,叫嚷作挐之擧,實是前古所未有之一變怪也。其在事體,不敢抗顔出榜,竟至罷場之境,試體緣臣等而壞隳,多士由臣等而失望,以臣視臣,亦難自逭,慙恧惶隘,歷日靡措,玆敢不避猥越,庸效古人自劾之義。伏乞聖明,亟命司敗,論臣等當勘之律,以爲爲人臣溺職僨事者之戒焉。臣等無任云云。答曰,省疏具悉。卿等施以罷職之典。
副司果尹升求疏曰,伏以臣見擬於文科殿試對讀官之望,召牌儼臨,固當竭蹶趨承,而臣於昨年,猥參試役,致速人言,至今追惟,滿心惶恧,試席一步,便作艮限,臣豈可冒沒出膺,自壞廉隅也哉?玆敢不避猥越,忙陳短章。伏乞聖明,亟賜變通,仍治臣瀆撓之罪,以肅朝綱焉。臣無任云云。省疏具悉。往事何必追引?試牌體重,卽爲入來。
上在昌德宮。停常參·經筵。
自開東至人定,灑雨下雨,測雨器,水深三分。
閔泳商啓曰,明日常參·經筵,取稟。傳曰,停。
趙秉世啓曰,卽者兵曹郞廳來言,今日親臨殿試時,別侍衛不可不備,而行判書李載元,以武科殿試試官,慕華館出去,次堂,例不得擧行云,何以爲之?敢稟。傳曰,次堂擧行。
藥房口傳啓曰,春塘臺親臨試士,已有成命,時刻將屆,儀衛皆備,而見今雨勢連霔,頓無開霽之意,此時觸冒勞動,恐非大聖人節宣之方。伏乞亟寢成命,千萬顒祝,惶恐,敢啓。傳曰,知道。
傳于閔泳商曰,雨勢如此,文武科殿試日字,以晦前,更爲擇入,放榜,一體退行。
以司謁口傳下敎曰,試紙,令四館所,預爲頒給。
傳于閔泳商曰,文初試三所,旣已罷榜矣,館學儒生應製,二十五日,通方外爲之,試紙,用大好紙,春塘臺親臨磨鍊。
傳于閔泳商曰,飭已施矣,文初試三所試官罷職,竝分揀。
閔泳商啓曰,吏曹郞廳來言,大臣置處政事,取稟。傳曰,當日爲之。
傳于閔泳商曰,呈告工曹判書許遞,今日政差出。
朴容大啓曰,假注書趙昌夏,有身病,勢難察任,今姑改差,何如?傳曰,允。
趙昌夏改差,代以金學洙爲假注書。
閔泳商,以吏曹言啓曰,議政府領議政李裕元勉副事,命下矣。當爲領敦寧,從座目下批,而判敦寧,尹宜善今方見帶,何以爲之?敢稟。傳曰,領敦寧,領府事下批。
又以禮曹言啓曰,傳曰,雨勢如此,文武科殿試日字,以晦前更爲擇入,放榜,一體退行事,命下矣。令日官李秉洪,更爲推擇,則文武科殿試,今四月二十八日,放榜,來五月十三日卯時爲吉云。以此日時定行,何如?傳曰,允。
又以內醫院都提調意啓曰,本院提調,例不得兼帶金吾之任,而提調閔奎鎬,除拜判義禁矣。所帶判義禁,今姑許遞,何如?傳曰,允。
有政。吏批,判書金在顯病,參判韓敬源進,參議嚴世永病,右副承旨閔泳商進。啓曰,判書金在顯,參議嚴世永,俱以病不來,小臣獨政未安,何以爲之?敢稟。傳曰,仍爲之。
又啓曰,玉堂東璧,今當差出,而擬望之人乏少,外任〈竝擬〉,何如?傳曰,允。
以洪健植爲應敎,徐相鼎爲工曹判書,金奭均爲戶曹參議,金輔鉉爲知經筵,朴齊寅爲判義禁,鄭健朝爲知春秋,李建昌爲司成,鮮于錞爲崇仁殿參奉。領敦寧單李裕元,承文正字單韓炳洙,副司果朴東龜,今加通政,朝官年七十七加資事,承傳。贈吏判閔致五,贈左贊成,例兼贈吏參閔相燮,贈吏判例兼,已上知三軍府事兼判義禁閔奎鎬兩代。學生鄭,贈吏參例兼,學生鄭在純,贈吏議,學生鄭進煥,贈僕正,已上,兵曹參判鄭海崙三代。成均進士李根五,贈吏參例兼,前守慶州府尹李正魯考。故學生洪在赫,贈吏參例兼,故學生洪寧燮,贈吏議,故僉正洪秉翼,贈僕正,已上,刑曹參判洪鍾軒三代。故學生閔正鏞,贈吏參例兼,故郡守閔致秉,贈吏議,已上前守慶州府尹閔泳商兩代。
兵批,行判書李載元病,參判鄭海崙病,參議金震休入直進,參知張時杓病,同副承旨朴容大進。以兵批言啓曰,因吏曹草記,領敦寧領府事下批事,命下矣。領中樞洪淳穆,依例從座目判中樞加設降付,其代,領敦寧金炳學下批之意,敢啓。傳曰,知道。
以河廷容爲南固別將,高翔宇爲盆山別將,領府事單金炳學,判府事加設單洪淳穆,同知單朴昌潤,上護軍李豐翼,護軍李啓魯,副護軍朴齊寬·姜文馨·朴東龜,以上竝單付。
朴容大,以兵曹言啓曰,今此慶科別試武科殿試時,執鼓官,例以訓鍊正塡差,而正金駿求呈辭在外,依例以訓鍊副正金翼濟塡差之意,敢啓。傳曰,知道。
又以都摠府言啓曰,副摠管尹滋承,以漢城府左尹,本府坐起進參,晝仕出去之意,敢啓。傳曰,知道。
又以禁衛營言啓曰,本營千摠,今當差出,而可擬之人乏少,外任竝擬,何如?傳曰,允。
領議政李裕元疏曰,伏以臣於議政之任,冒沒出膺,非要榮寵也,又非貪戀也,特爲慶禮,只鬲義分居先,不遑他顧,繼有産室設廳之命,持綾儤直,粗效保護之忱,荏苒時日,已至三數朔之間,是豈臣初心所定,而事會之來,莫敢言私,靦然面目,愧恧難擡,人之誹笑,將謂斯何?夫士大夫行檢禮維,自合於進退得中然後,始可藉手事君,而臣則其進無常,其退失當,其進之時,無非可退之時,而乍黜旋授,恩命隆赫,臣之惶蹙靡措,愈往愈深。臣若經術文學,可以補君德,才諝謨猷,可以濟時艱,則猶可以强策奔走,而臣無一能焉。風采器識,可以備具瞻,德望雅量可以鎭淆俗,則猶可以擔夯贊襄,而臣無一能焉,卽不過一碌碌凡調耳。久淹鄕村,學圃學農,尙不識燥濕高低之宜,顧今老白首無用之物,其何以辦章物表,謀體斷論,如古大臣自任安危者乎?殿下召臣於退居之餘,任之以當世之務者,今有年所,臣之本末長短,庶幾燭悉,則臣之精力,果勝於前日,才具亦加於往年乎?若精力不逮,才具無當,則非但虧其身名,其於國事,亦將隨以僨誤,以臣一介之微,累於聖德,貽羞淸朝,良非細憂。然則臣以何顔,復登文陛,時伸起居之禮,自同往日之爲也哉?前席誨諭,不啻申複,雖木石豚魚,可以知感,臣則一往請退,不能奉承德意之萬一,木石豚魚之不若,已無可言。且臣病情,屢陳於長單,見狀委涰,有非時日可起,則惟望缷下重務,得遂療治之願,而夢寐發囈,不離於無官身輕之句。伏乞聖上,特垂生成之澤,亟遞臣見帶之銜。至於藥院之職,雖伏奉調理之命,病旣如是,情亦窮迫,一體鐫改,千萬血祝之至。臣無任云云。答曰,省疏具悉卿懇。屢次不允之批,卿何不諒乎?然而苦懇旣如是,所辭議政之銜,姑爲勉副。至於嘗藥之任,不必竝解,卿其諒之。仍傳于朴容大曰,此批答,遣史官傳諭。
江華留守趙秉式疏曰,伏以惟我中宮殿下,順娩萬安,玉度冞康,百世本支,益基於此,臣民慶忭,小大同情。臣於是際,現縻保釐之任,曠闕起居之禮,戀慕之忱,曷有其極?日與一島軍民,頌禱無疆之休而已。仍伏念臣之父母墳山,在京畿長湍地矣。霜露旣嬗,風樹搖感,高牙大纛,一往展掃,卽爲人子至榮也,而經歲待罪,尙不敢以區區情私,仰干崇聽,非自阻於孝理之下,誠以義急往役,不遑他顧也。今則名山祕藏之室,修理幾竣,環海重堞之頹,隨築居半,事務稍歇,可以言私,而且塋域有事,非臣躬幹,無由經紀,征涉之役,不過是數晝之程,則如蒙四三日恩暇,在公無瘝曠之慮,在私占往廻之便,故玆敢短章仰籲。伏乞聖慈,俯垂鑑諒,特許恩由,俾伸至情,千萬血祝。臣無任云云。答曰,省疏具悉。卿其往省焉。
上在昌德宮。停常參·經筵。
自酉時至人定,灑雨下雨,測雨器,水深一分。
夜自二更至二十四日開東,灑雨下雨,測雨器,水深一寸二分。
閔泳商啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以大司諫鄭匡始,司諫張皓根,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳于朴容大曰,只推。
閔泳商,以弘文館言啓曰,校理金晩植·李秀萬,副校理朴齊晠呈辭在外,上番闕直,事甚未安。副應敎金九鉉,副校理金玉均,新除授應敎洪健植,竝卽牌招,推移入直,何如?傳曰,允。
又以承文院言啓曰,卽見盛京禮部出來咨,則以爲,本年夏季統巡,箚派開原城守尉溥英前往事,知照云矣。回咨按例撰出,付撥下送灣府,傳給鳳城將處,轉致盛京之地,何如?傳曰,允。
又以承文院言啓曰,卽見都京禮部出來咨,則邊匪·盤踞等處交界地方,嚴密防範,切勿疎虞事,奉上諭遵照云矣。此與例咨有異,回咨,令文任撰出,順付回撥,下送灣府,傳給鳳城將處,以爲轉致北京之地,何如?傳曰,允。
朴容大,以義禁府言啓曰,再明日應製,通方外爲之時,本府都事,皆爲赴擧,只有武都事一員,當直入直,而本府入直公事回公都事及月覲門·通化門·明光門·靑陽門·集春門禁亂都事,無以推移,假都事七員,令該曹,口傳差出,以爲分排擧行之地,何如?傳曰,允。
上在昌德宮。停常參·經筵。
自開東至午時,灑雨下雨,測雨器,水深六分。
李起鎬啓曰,明日殿座相値,視事頉稟之意,敢啓。傳曰,知道。
趙秉世啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以大司諫鄭匡始,司諫張皓根,獻納沈東獻,正言方孝隣,執義權益洙,掌令金正浩·黃起鴻,持平李能華牌不進罷職傳旨,傳于趙秉世曰,只推。
以慶尙監司洪坃狀啓,蔚山府無賴民輩,攔入東軒,亂打官屬,擔舁官長,將欲過境,該府使鄭基大,不得罷黜事,傳于趙秉世曰,該府使,姑令戴罪擧行,亂民與結斂事,令道臣,査覈措處,罔夜登聞事,廟堂措辭三懸鈴行會。
李起鎬,以議政府言啓曰,以慶尙監司洪坃狀啓,蔚山府亂民作鬧事,傳曰,該府使,姑令戴罪擧行,亂民與結斂事,令道臣,査覈措處,罔夜登聞事,廟堂措辭三懸鈴行會事,命下矣。近來民習,雖曰獰悍,豈料變怪之至此也?設令官有所失,民有可冤,於邑於營,具由稱屈,以冀釐革可矣,而不此之爲,乃反嘯聚無賴,突入政堂,捽打官隷,舁去命吏者,是何悖慝之擧乎?法綱隳矣,分義蔑矣,其在杜亂懲惡之道,不容不到底鉤覈,按法處斷,而揆以事體,參諸已例,恐不宜只令道査而止。安東府使洪澈周,蔚山府按覈使差下,令該曹,口傳單付,使之馳往該邑,斯速行査,分首從區別登聞。大抵吏逋,何關於民,而無難加之於結,致此滋擾之境,該府使固當卽地罷拿,而以令兇頑之民心,徒爲適中其願,謹依判付,姑令戴罪擧行,待査事究竟,更爲論勘。變出省內,藉曰意外,按察有失,其責焉歸?該道臣,姑先施以越俸之典。且以左兵使言之,當初事端,縱非所管,追後擒捕,未免疎忽,不可無警,從重推考。吏逋顚末,結斂委折,與按使,詳査修啓事,分付。此邑作鬧之後,愚頑之類,暋不知畏,如或有煽動而繼起者,隨所捉先斬後啓之意,一體嚴飭,知委於道帥臣處,何如?傳曰,允。
又以禮曹言啓曰,卽接宗廟署所報,則明日應製試取時,本署官員,俱爲觀光云矣。依定式本曹正郞吳仁泰,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則明日應製試取時,本署官員,俱爲觀光云矣。依定式本曹佐郞沈觀燮,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日應製試取時,本殿官員,俱爲觀光云矣。依定式假官一員,令吏曹,以成均館官員,口傳啓下,以爲代直後,赴試之地,何如?傳曰,允。
又以禮曹言啓曰,卽接景慕宮官員所報,則明日應製試取時,本宮官員,俱爲觀光云矣。依定式假官一員,令吏曹,以成均館官員口傳啓下,以爲代直後,赴試之地,何如?傳曰,允。
趙秉世,以兵曹言啓曰,明日殿座時,入直禁軍等,別將,當爲率領侍衛,而禁軍別將李鍾承,有身病,不得擧行,以一番內禁衛李熙訥,使之兼別將擧行,何如?傳曰,允。
又以兵曹言啓曰,來五月初一日入番騎兵,例於今月二十五日點考,而殿座相値,不得開坐,載在法典,二十七日退行之意,敢啓。傳曰,知道。
知宗正卿李會正疏曰,伏以臣於日昨,猥陳自劾,威罰是俟,及伏奉批旨下者,特施薄罷,罪不掩辜,滿心惶感,跧伏自訟,不意聖度天大,分揀之恩命,旋降於不日之間,見職自如,晏若無事,臣誠怔震越,不省攸措。第伏念莫嚴者試體也,莫墜者國綱也。臣旣迷闇巽弱,不能事事,以致僨誤,一則臣罪,二則臣罪,顧何敢憑恃寵靈,靦然冒進,罔念同朝之貽羞,厚招多士之笑罵哉?左右參倚,恧蹙轉甚,玆敢披瀝衷情,更瀆崇嚴。伏乞聖明,俯垂鑑諒,亟勘臣未盡勘之律,以存廉防,俾安微私,千萬幸甚。臣無任云云。答曰,省疏具悉。往事何必爲引?卿其勿辭行公。
上在昌德宮。停常參·經筵。
藥房提調閔奎鎬,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
金奎弘啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
趙秉世啓曰,行大司憲金炳雲,執義權益洙,掌令金正浩·黃起鴻,持平李能華呈辭,金基龍在外,監察茶時之意,敢啓。傳曰,知道。
金奎弘啓曰,今日殿座,承旨當爲備員,右副承旨閔泳商在外,何以爲之?敢稟。傳曰,許遞,前望單子入之。
承旨前望單子入之,趙康夏落點。
吏曹口傳政事,蔚山府按覈使單洪澈周。
趙康夏,以奎章閣言啓曰,明日,臣等進詣仁政殿東月臺,王世子敎命竹冊請出之意,敢啓。傳曰,知道。
又以奎章閣言啓曰,頒賜冊子安寶次,奎章之寶,請出之意,敢啓。傳曰,知道。
金奎弘,以禁衛營言啓曰,本營千摠柳興秀,以前任椒島僉使,上來尙遠,久曠可悶,改差,何如?傳曰,允。
乙亥四月二十五日午時,上詣春塘臺。應製試取入侍時,行都承旨金炳始,左承旨趙康夏,右承旨金奎弘,左副承旨李起鎬,右副承旨趙秉世,同副承旨朴容大,記事官李範祖,假注書金學洙,別兼春秋金永哲·金弘集·沈相萬,提學閔奎鎬,檢校直提學金輔鉉·尹滋悳·趙寧夏·趙慶鎬,直提學鄭範朝,檢校直閣李喬翼·閔泳穆·金永壽·李鎬翼,直閣尹用求,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調閔奎鎬進前奏曰,侵早勞動,聖體,若何?上曰,一樣矣。由協陽門·建陽門·銅龍門·景化門·靑陽門,詣春塘臺。通禮跪啓請降輿陞座,上,降輿陞座。炳始進前奏曰,儒生今當入場矣。出標信,開布城,何如?上曰,以已下標信,擧行,可也。炳始曰,從陞人中,有試官蒙點人,使之下去行禮乎?上,可之。引儀引讀券官行大護軍趙基應,行護軍鄭範朝·李喬翼,對讀官行副護軍趙康夏·金性均·李根秀,副司果尹祖榮·沈相學,入就位。引儀唱鞠躬四拜興平身,基應等,行四拜禮訖。炳始讀奏入門單子訖。上,命試官進前。基應等進前。上,命書題。基應等跪,書表擬陶唐群臣賀光被四表,格于上下,限申時,仍讀奏訖。祖榮·相學,奉出懸之。引儀唱儒生行禮。輔鉉奏曰,景福宮三殿閣重建之役,以惠廳錢十萬兩劃送事,命下矣。本廳時在,無他措辦之道,只有摠外漕留米三萬石,今雖執錢取用,每年剩餘,可以取次立本,故以此先爲劃送,而其餘不足條,以甲胄價錢一萬二千兩,充數爲好,而此則有難擅便,敢此仰達矣。上曰,依爲之。出擧條上曰,試官權退。上,入小次,傳曰,別雲劍·兵摠府堂上·堂上閣臣入侍,承旨堂上,對讀官竝讀券官加差下,堂下閣臣·入直玉堂,竝對讀官加差下,使之分考。以司謁入稟曰,今番取幾人乎?上,命取百人。上,出次,命科次。基應奏曰,書等何以爲之乎?上曰,第一張,正三下一,第二張,正三下二,第三張,正三下三,其餘七十七張,草三下,其餘二十張,竝書次上也。基應書等訖。相學,讀奏第一張第一句。上曰,止之。炳始曰,坼封內何以爲之乎?上曰,承旨坼封讀奏。炳始,跪坼封內讀奏。上曰,諸承旨輪回讀奏封內也。承旨讀奏訖。傳曰,館學儒生應製表居首三下一幼學洪承穆,三下二幼學李起鍾,三下三幼學張斗植,竝直赴殿試,之次草三下幼學李容稙等七十七人,竝直赴會試,之次次上幼學金鐸鳴等二十人,各奎章全韻一件賜給。傳曰,入格儒生,明日待令。傳曰,還宮,當自內爲之矣,該房知悉。通禮跪啓禮畢。上,降座,入小次。康夏請出標信解嚴。諸臣,以次退出。
上在昌德宮。停常參·經筵。
朴容大啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,訓鍊大將趙寧夏,以武衛都統使,中旬監試事,洗馬坪今方出去矣。所佩命召,何以爲之?敢稟。傳曰,仍佩往來。
又啓曰,右邊捕盜大將白樂貞,以武衛所別將,中旬監試事,洗馬坪今方出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,卽者應敎洪健植,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,吏曹郞廳來言,大臣置處,政事,取稟。傳曰,當日爲之。
傳于朴容大曰,藥院都提調有闕之代,前望單子入之。
傳于朴容大曰,在外戶曹參議許遞,今日政差出。
注書李範祖病,代以崔鼎獻爲假注書。
傳于朴容大曰,入格儒生入侍。
朴容大啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以大司諫鄭匡始,司諫張皓根,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳于朴容大曰,只推。
朴容大啓曰,行都承旨金炳始,內閣進,左承旨趙康夏,廚院進,右承旨金奎弘,左副承旨李起鎬,不爲仕進,右副承旨趙秉世,式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨李起鎬牌不進,伴直無人。右承旨金奎弘,所當牌招,而拘於廳規,不得請牌,何以爲之?敢稟。傳曰,牌招。
以左副承旨李起鎬牌不進罷職傳旨,傳于朴容大曰,只推。
傳于金奎弘曰,同副承旨許遞,前望單子入之。
金奎弘啓曰,臣吏·兵批兼進之意,敢啓。傳曰,知道。
金奎弘,以議政府言啓曰,進賀使拜表,已爲擇日啓下,而見今使价絡續,沿路各站之夫馬備待,實無容措之暇,更以五月念後擇入事,分付,何如?傳曰,允。
又以議政府言啓曰,皇后崩逝事,彼地公文,自灣府,已有謄書上送者,則陳慰兼進香使,又不可不趁卽差定,令政院,政官牌招,開政差出,以爲淑裝等待之地,何如?傳曰,允。
傳于金奎弘曰,陳慰兼進香使書狀官,以新錄中擬入。
有政。吏批,判書金在顯,參判韓敬源,竝病,參議嚴世永進,右承旨金奎弘進。啓曰,判書金在顯,參判韓敬源,俱以病不來,小臣獨政未安,何以爲之?敢稟。傳曰,只出緊任。金奎弘,以吏批言啓曰,領敦寧府事李裕元勉副事,命下矣,依例送西之意,敢啓。傳曰,知道。
以洪良厚爲戶曹參議,李秉文爲陳慰進變兼謝恩使,趙寅熙爲副使,鄭元和爲書狀官,柳敎祚爲平昌郡守,領敦寧李裕元勉副事,承傳,領敦寧單金炳學,前參奉柳燾,年七十,假監役李得容,年七十三,察訪嚴坰,年七十七,已上今超通政,朝官年七十加資事承傳。
兵批,行判書李載元病,參判鄭海崙病,參議金震休病,參知張時杓入直進,右承旨金奎弘進。以兵批言啓曰,前領敦寧李裕元,自吏曹送西事,命下矣。領中樞今方有闕,依例下批之意,敢啓。傳曰,知道。
領府事單李裕元,同知單韓昌一,副護軍閔泳商·朴容大·金奭均·李得容·柳燾·嚴坰,以上竝單付。
傳于金奎弘曰,見窠皆令差出。
吏批。再政。以徐友淳爲義盈奉事,故僉知申梡,贈吏參例兼,前兵曹參判申道熙本生考。
承旨前望單子入之,金炳翊落點。
金奎弘,以弘文館言啓曰,應敎洪健植,陳疏徑出,上番闕直,事甚未安。校理金晩植·李秀萬,副校理朴齊晠·金玉均,呈辭在外,副應敎金九鉉,卽爲牌招入直,何如?傳曰,允。
又以弘文館言啓曰,應敎洪健植,陳疏受由,副應敎金九鉉,有身病,校理金晩植·李秀萬,副校理朴齊晠·金玉均,呈辭在外,上番闕直,事甚未安。副修撰李載兢,內閣進,修撰朴海淳,副修撰閔種默,竝卽牌招,推移姑陞入直,何如?傳曰,允。
又以都摠府言啓曰,副摠管沈履澤,以漢城府右尹,本府坐起進參事,晝仕出去之意,敢啓。傳曰,知道。
領敦寧李裕元箚曰,伏以臣妄恃上天之恩,全昧唐突之罪,以單以疏,瀆擾崇聽,非止一再,而聖度廣大,不加之誅,反侈溫批,許解縻身之職名,放他鄕園之自適,感戴洪造,如新受賜。卽者置處之命,以臣爲領敦寧之銜,銓臣,雖以東班爲尙,按例陞付,臣於是府,元無冒據之義,曾在同敦之拜,旣不得行公,則今玆之任,何有異同?且臣病狀,一直無減,藥院日次,闕參居多,實無職責之可論,而竊有區區情私,臣之先塋有事,不得不躬檢乃已,其在分義,末由擅離,玆敢不避煩屑,文字仰籲。伏望聖上,亟遞臣敦府·藥院等職,以存公格,以安私分焉。臣無任云云。答曰,省箚具悉卿懇。所辭之銜,竝玆勉副,卿其諒之。卿其諒之,仍傳于朴容大曰,此批答,遣史官傳諭。
應敎洪健植疏曰,伏以臣於持被之中,卽接家信,則臣父素患積氣,一倍添劇,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
乙亥四月二十六日午時,上御熙政堂。入格儒生入侍時,同副承旨朴容大,假注書金學洙,記注官金英烈,別兼春秋沈相萬,以次進伏,幼學洪承穆·李起鍾·張斗植·李容稙·宋鍾應·李膺稙·金在欽·閔馨稙,生員金奎升,進士朴喜容,幼學趙定鎬·金永悳,進士金升集,幼學李獻稙·朴容奭·李絢宰·鄭亨模·成箕永·宋圭善·黃世浩,進士尹徹求,幼學朴熙秀·沈能學·徐相勛·宋政玉·昔文浩·閔泳夏·韓師錫·曺麟默·南宮簬·朴秀範·文俊極·李豐應·宋鍾協·李泰永,業儒李奎準,序立階下訖。上曰,史官分左右。容大曰,入格儒生中,洪承憲等六十四人,有身病,不得待令矣。待令儒生,使之陞堂奏職姓名乎?上,可之。承穆等,以次進前,奏職姓名,至李起鍾。上,敎曰,汝之祖父,間果下去乎?起鍾奏曰,三月下去矣。上曰,何時果上來乎?起鍾曰,姑未的知矣。上曰,汝之科聲,似可得聞乎?起鍾曰,道路稍遠,明日則似可得聞矣。上曰,爲幾里乎?起鍾曰,爲二百五十里矣。上曰,放榜時則可以上來乎?起鍾曰,然矣。斗植等繼奏職姓名,還立階下訖。容大曰,頒賞行禮乎?上,可之。頒賞行禮訖。容大曰,儒生使之退出乎?上,可之。仍命史官就座,又命退,承·史以次退出。
上在昌德宮。停常參·經筵。
趙康夏啓曰,明日殿座相値,視事頉稟之意,敢啓。傳曰,知道。
金奎弘啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨李起鎬,右副承旨趙秉世,今日不爲仕進,竝卽牌招,何如?傳曰,允。
趙康夏啓曰,來初一日輪對日次矣,敢稟。傳曰,當次人受點後,日次待令。
又啓曰,假注書金學洙,有身病,勢難察任,今姑改差,何如?傳曰,允。
金學洙改差,代以吳益泳爲假注書。
趙康夏啓曰,卽者修撰朴周陽,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂上下番俱空,事甚未安。應敎洪健植,陳疏受由,校理金晩植·李秀萬,副校理朴齊晠·金玉均,呈辭在外,修撰朴周陽,陳疏徑出,副修撰李載兢,內閣進,副應敎金九鉉,修撰朴海淳,副修撰閔種默,竝卽牌招,推移入直,何如?傳曰,允。
又啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以大司諫鄭匡始,司諫張皓根,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳于趙康夏曰,只推。
趙康夏啓曰,明日慕華館命官殿試時,兩司當爲進參,城上所,牌招言送,何如?傳曰,允。
又啓曰,行都承旨金炳始,試所承旨蒙點矣。所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者兵曹郞廳來言,明日親臨殿試時,別侍衛不可不備,而行判書李載元,以武科殿試試官,慕華館出去,次堂例不得擧行云,何以爲之?敢稟。傳曰,次堂擧行。
趙秉世啓曰,文科殿試對讀官沈相萬,謂有情勢,奉牌闕外,陳疏到院,原疏雖不得不捧入,事體所在,誠極未安。從重推考,何如?傳曰,允。
傳于趙秉世曰,明日出宮門路,以協陽門爲之。
金炳翊,以禮曹言啓曰,因議政府草記,進賀兼謝恩使拜表日字,更以五月念後擇入事,允下矣。令日官金晉祜,更爲推擇,則拜表吉日,來五月二十五日卯時,方物封裹,同月二十二日爲吉云,故,原粘目中改付標以入之意,敢啓。傳曰,知道。
又以禮曹言啓曰,卽接四館所牒呈,則壬申七月七夕製入格直赴殿試幼學宣俊采,遭故未赴,今已闋服,許赴於今番殿試事,報來矣。幼學宣俊采,依例許赴於今此別試文科殿試之意,敢啓。傳曰,知道。
又以禮曹言啓曰,卽接四館所牒呈,則乙亥四月館學儒生應製入格幼學洪承穆·李起鍾·張斗植,以上,直赴殿試。幼學李容稙·洪承憲·宋鍾應·朴致穆·池閏河·李膺稙·金在欽·閔馨植·朴勝學·劉觀國·金炳琬,生員金奎升,進士朴喜容,幼學韓相琦·金獻相·趙定鎬·張履廷·金永悳,進士洪在善,幼學池櫓,進士朴敦陽·金升集·趙台熙,幼學李獻稙·朴容奭·李絢宰·權載夔·尹敎承·韓秉翕·林徹相,進士尹相徹,幼學趙重夏·鄭亨模,進士金進淵,幼學金華埴·鄭寅錫·成箕永,生員柳寅睦·李敬翼,幼學宋圭善·金炳澍·金德洙·黃世浩,進士尹徹求,幼學李錫胤,進士尹命燮·金鳳休,幼學趙東直·洪在準·朴熙秀·成涑·沈能學·徐相勛·沈宜悳·沈東民·金永年,生員李憲應,幼學金錫濟·洪俊植·宋政玉·尹榮悳·崔遇式·李周燮·金正學·昔文浩·閔泳夏·權鍾遠·洪大雲·金鐸洙·宣致麟·宣昺圭·尹應斗·金炳應·韓師錫·李康汶·曺麟默·南宮簬,以上,直赴會試事命下,竝於今番別試,分等許赴事,報來矣。幼學洪承穆等三人,直赴於今此別試文科殿試,幼學李容稙等七十七人,今番殿試,旣兼會試,一體許赴之意,分付,何如?傳曰,允。
趙秉世,以兵曹言啓曰,明日殿座時,出入番禁軍等,別將當爲率領侍衛,而禁軍別將李鍾承,有身病,不得擧行,以一番內禁將李熙訥,使之兼別將擧行,何如?傳曰,允。
又以都摠府言啓曰,副摠管沈履澤,以漢城府右尹,本府坐起進參事,晝仕出去之意,敢啓。傳曰,知道。
修撰朴周陽疏曰,伏以臣於持被之中,卽接家信,則臣母素患蛔積之祟,忽又添劇,食飮全阻,藥餌無效,委頓床笫,轉側須人,家僮踵至,促臣歸視。臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
別兼春秋沈相萬疏曰,伏以臣見擬慶科殿試對讀官之望,召牌儼臨,固當蹶趨承,而第臣於曩日,猥參三所初試,試役僨誤非細,敢效自劾,惟威罰是俟。不意聖度天大,罪止薄罷,旋又恩揀,職名如故,臣於是,滿心惶隘,罔知攸措。距今甫七八日間事耳,寢夢猶悸,背汗未乾,有不敢憑恃寵靈,晏若無故也明矣。艮限在前,進身無路,玆敢不避僭越,忙陳短章。伏乞聖明,俯垂鑑諒,亟賜變通,仍勘臣未盡勘之律,以重試體,以安微分焉。臣無任云云。省疏具悉。遂事何必爲引?試牌體重,卽爲入來。
上在昌德宮。停常參·經筵。
趙康夏啓曰,明日常參·經筵,取稟。傳曰,停。
金奎弘啓曰,臣奎弘,今日慕華館命官,武科殿試進去,下直之意,敢啓。傳曰,知道。
傳于趙康夏曰,京兆堂上竝許遞,前望單子入之。
京兆堂上前望單子入之,判尹鄭基世,左尹任應準落點,右尹李承五,添書落點。
以司謁口傳下敎曰,凡殿座與動駕時入直玉堂,依例從陞。
李起鎬,以議政府言啓曰,卽見忠淸監司沈舜澤狀啓,則稅船致敗作奸罪人京船主金昌和,嶺南左漕倉沙工朴枝茂,當爲梟首於臭載境上,而金漢則今已在囚,朴漢則昨冬因病身死,原籍官公文,分明無疑,而不先狀聞,直爲施律,恐涉輕遽,請令廟堂稟處矣。朴漢之未卽施律,雖極痛惋,因病致斃,如是的實,此則自在勿論,見囚金漢,依該廳關文,梟警後形止馳聞事,分付,何如?傳曰,允。
又以禮曹言啓曰,來五月十三日卯時,王世子冊禮慶科別試文武科放榜時,親臨與權停例,何以爲之?而處所,以何處擧行乎?敢稟。傳曰,仁政殿親臨磨鍊。
又以禮曹言啓曰,郊壇,四孟朔,遣禮郞,看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣·階砌,俱爲無頉,此後看護等節,另加申飭之意,敢啓。傳曰,知道。
又以禮曹言啓曰,卽接新昌幼學曺允學所志,則以爲,同姓四寸弟允明嫡妾,俱無子,以其同姓八寸弟允化第二子元振,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長曺允學所訴旣如此,曺允化第二子元振,立爲曺允明之後,何如?傳曰,允。
趙秉世,以兵曹言啓曰,謹依下敎,侍衛軍兵等處,別饒次分給之意,敢啓。傳曰,知道。
又以都摠府言啓曰,副摠管尹滋承·沈履澤,時無職名,令該曹,口傳付軍職,何如?傳曰,允。
兵曹,口傳政事,護軍,尹滋承·沈履澤,以上竝單付。
金炳翊,以承文院言啓曰,卽見盛京禮部出來咨,則以賊匪盤踞交界地方嚴密防範事,將軍衙門,准都京禮部飛咨,轉行知照云矣。此與日前出來北京咨文,別無異辭,回咨,一例撰出,同爲付撥下送灣府,傳給鳳城將處,轉致盛京之地,何如?傳曰,允。
趙秉世,以訓鍊都監言啓曰,謹依下敎,侍衛與排立將官·將校·軍兵等處,別饒次分給之意,敢啓。傳曰,知道。
又以禁衛營言啓曰,謹依下敎,侍衛與環衛軍兵等處,別饒次分給之意,敢啓。傳曰,知道。
又以御營廳言啓曰,謹依下敎,侍衛本廳軍兵等處,別饒次分給之意,敢啓。傳曰,知道。
又以扈衛廳言啓曰,謹依下敎,將官·將校·員役·軍兵等處,別饒次分給之意,敢啓。傳曰,知道。
吏曹啓目粘連,觀此弘文館修撰朴海淳上疏,則以爲,臣父母,少素多病,寧日恒尠,年近八耋,轉益癃痼,暫違調將,則一倍添劇,而甘瀡之供,藥餌之需,一未效爲子之職,臣情至此,豈不誠懇且迫也哉?伏乞天地父母,克推興孝之政,俯垂體諒之眷,特命選部,畀臣一小邑,伸其反哺之私亦爲白有臥乎所,朴海淳之家貧親老,卽通朝之所共知,許畀一邑,俾伸至情,允合於孝理之政是白乎矣。經幄之臣,出補外邑,事體不輕,臣曹不敢擅便,上裁,何如?判啓,依回啓施行爲良如敎。
乙亥四月二十八日辰時,上詣春塘臺。慶科別試殿試試取入侍時,行都承旨金炳始,左承旨趙康夏,左副承旨李起鎬,右副承旨趙秉世,同副承旨金炳翊,記事官李範祖,假注書吳益泳,別兼春秋金永哲·金弘集·沈相萬,提學閔奎鎬,檢校直提學金輔鉉·尹滋悳·趙寧夏,直提學鄭範朝,檢校直閣李喬翼·閔泳穆·金永壽·李鎬翼,直閣尹用求,應敎洪健植,修撰朴海淳,以次侍立。時至,通禮跪啓請外辦,上,具翼善冠·衮龍袍,乘輿出宣化門。藥房提調閔奎鎬,副提調金炳始進前奏曰,侵早勞動,聖體,若何?上曰,一樣矣。由協陽門·建陽門·銅龍門·靑陽門,詣春塘臺。通禮跪啓請降輿,上,降輿,陞座。炳始讀奏入門單子訖,仍奏曰,直赴張斗植試張,未及安寶云,何以爲之乎?上曰,安寶以給也。炳始奏曰,侍衛從陞人中,有試官蒙點者,使之下去,一體行禮乎?上,可之。讀券官,吏曹判書金在顯,漢城左尹尹滋承,行護軍南廷益,對讀官,吏曹參議嚴世永,成均館大司成洪祐昌,弘文館應敎洪健植,副司果沈相萬等,率儒生,行四拜禮,各就座訖。炳始請出標信,使之入于布城乎?上,可之。仍命試官進前。在顯·滋承,俯伏訖。上,命書賦題,邦家之基。在顯起伏奏曰,限以何時乎?上曰,限申時。仍命曰,書頭各書道號。在顯·滋承,仍奉御題,起伏讀奏訖。炳始跪稟懸題。健植·相萬等,奉出懸題。上,入幕次。炳始以司謁入稟曰,先張已入,出標信開布城,呈券儒生,使之次次出送,何如?上,命已下標信擧行。炳始以司謁入稟曰,考試乎?上,可之。上,出次。在顯,稟取幾人乎?上曰,取二十人。炳始讀奏收券單子訖。在顯,次第考試。上曰,落,以道號分類,仍命炳始,京試券中,取三張以來。又命康夏,全羅道試券落中,取一張以來。又命用求,京畿試券中,取一張以來。又命起鎬,咸鏡道落中取一人以來。又命秉世,慶尙道試券落中,取一張以來。又命弘集,忠淸道試券落中,取一張以來。又命範祖,平安道試券中取一張以來。仍命在顯曰,取來試券,俱無違格乎?在顯奏曰,皆無欠處矣。上曰,與試官取考,混同出榜,可也。炳始進前奏曰,科次書等,何以爲之乎?上曰,竝塡以三中。在顯書等訖。相萬進伏讀券第一張至二句。上,命止之。炳始奏曰,坼封乎?上曰,承旨坼封,可也。炳始以次坼封,讀奏至第十張。上曰,遞讀奏之。康夏讀奏至第十張。上,又命遞讀奏之。起鎬讀奏至第八張。上,又命遞讀奏之。秉世讀奏畢至七張。上,命滋悳進前。滋悳進。上曰,卿之子登科,奇幸也。工夫何如耶?滋悳曰,甚未擧矣。上曰,似應善導矣。上曰,還宮前,禁軍先詣,其委折,使宣傳官知入。宣傳官白南益奏曰,見其儀杖之預備,禁軍輩輕率先動矣。上曰,常時不能檢飭之禁軍別將記過。上曰,侍衛與排立軍兵,令各其營,別饒次分給。出傳敎仍命曰,還宮,當自內爲之矣,該房知悉。又敎曰,禁軍別將,記過分揀。兵曹參判鄭海崙啓請放杖。炳翊請出標信解嚴。還內後,諸臣以此退出。
上在昌德宮。停常參·經筵。
金炳翊啓曰,明日常參·經筵,取稟。傳曰,停。
金奎弘啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金炳翊啓曰,卽者應敎洪健植,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者別兼春秋沈相萬,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,別兼春秋金永哲·金弘集,竝卽牌招,推移入直,何如?傳曰,允。
內醫都提調前望單子入之,領府事李裕元落點。
吏曹口傳政事,左尹單李承五,右尹單任應準。
金炳翊啓曰,吏曹郞廳來言,新恩下批政事,取稟。傳曰,當日爲之。
傳于金炳翊曰,在外戶曹參議,呈告工曹參議,竝許遞,今日政差出。
金奎弘啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以大司諫鄭匡始,司諫張皓根·獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳于金奎弘曰,只推。
金奎弘啓曰,今此端午帖製述人中,時無職名人,令該曹,口傳付軍職,何如?傳曰,允。
以慶尙監司洪坃狀啓,蔚山府亂民輩散去事,傳于金炳翊曰,亂民雖已散去,首倡諸漢,刻期捉得,嚴覈登聞事,廟堂措辭分付于道帥臣及按覈使。
兵曹口傳政事,副司果,吳長善·徐夔淳,以上竝單付。
金奎弘啓曰,明日傳香,禮房承旨當爲齋宿。左承旨趙康夏,所當牌招,而拘於廳規,不得請牌,何以爲之?敢稟。傳曰,牌招。
金炳翊,以宗親府言啓曰,璿源譜略修正事,命下矣。宗正卿,逐日輪回仕進,使之校正監董,何如?傳曰,允。
又以吏曹言啓曰,奉常寺主簿郭基洛,成均館直講金昌倫,東學敎授洪正厚,耆老所守直官李泰元,俱以身病,呈狀乞遞,竝改差,何如?傳曰,允。
有政。吏批,判書金在顯病,參判韓敬源進,參議嚴世〈永〉病,左承旨趙康夏進。啓曰,判書金在顯,參議嚴世永,俱以病不來,小臣獨政未安,何以〈爲之〉?敢稟。傳曰,仍爲之。以金永秀爲戶曹參議,金奎運爲工曹參議,洪在鉉爲同經筵,金昌倫爲奉常主簿,朴周陽爲東學敎授,文萬哲爲濟原察訪。
兵批,行判書李載元病,參判鄭海崙入直進,參議金震休病,參知張時杓病,同副承旨金炳翊進。同知單金應麟,副護軍徐正淳·洪良厚,副司果韓致肇,以上竝單付。
吏批。再政。瓦署別提單裴翊承,武科甲科第一人,故學生柳鎭房,贈戶參例兼,故學生柳堉,贈左承旨,故學生柳之煥,贈僕正,已上,同知柳泓三代,新及第李容元,今加通政,登科前資窮,依法典加資,耆老所守直官單金禹鉉。
金炳翊,以弘文館言啓曰,應敎洪健植,陳疏徑出,上番闕直,事甚未安。校理金晩植·李秀萬,副校理朴齊晠·金玉均,呈辭在外,副應敎金九鉉,卽爲牌招入直,何如?傳曰,允。
又以弘文館言啓曰,應敎洪健植,修撰朴周陽,陳疏受由,副應敎金九鉉,有身病,校理金晩植·李秀萬,副校理朴齊晠·金玉均,呈辭在外,副修撰李載兢,內閣進,上番闕直,事甚未安。副修撰閔種默,卽爲牌招,姑陞入直,何如?傳曰,允。
應敎洪健植疏曰,伏以臣日昨,以親病,陳章歸護,刀圭連試,方寸煎灼,際伏奉試牌儼臨,竭蹶趨膺,仍爲鎖直本館,卽者又接家信,則臣父所患積氣,一向添劇,促臣歸視。自聞此報,按住不得,荐陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
別兼春秋沈相萬疏曰,伏以臣於持被之中,卽接家信,則臣母素患痰癖之症,近因涼燠不均,將攝失宜,一倍添劇,委淹床玆,急伻踵至,歸視是促。臣自聞此報,方寸煎灼,明發不寐,玆敢忙陳短章,徑出禁扄。伏乞聖明,俯垂鑑諒,亟遞臣別兼之銜,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
藥房提調閔奎鎬,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
王大妃殿,進御香砂君子湯,自今日停止事,榻前下敎。
趙康夏啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
金炳翊啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙康夏啓曰,右承旨金奎弘,右副承旨趙秉世,今日不爲仕進,竝卽牌招,何如?傳曰,允。
傳于趙康夏曰,禮房承旨,馳詣宗廟·景慕宮,奉審摘奸以來。
傳于趙康夏曰,新及第李載完,放榜日,興完君祠版,遣承旨致祭。
以別兼春秋金永哲·金弘集牌不進罷職傳旨,傳于趙康夏曰,只推。
趙康夏啓曰,左右史不可不備,別兼春秋金永哲·金弘集,旣有只推之命,竝卽牌招,推移入直,何如?傳曰,允
金炳翊啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以大司諫鄭匡始,司諫張皓根,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳于金炳翊曰,只推。
以右承旨金奎弘牌不進罷職傳旨,傳于金炳翊曰,只推。
趙康夏啓曰,端午帖製述人,旣已抄啓矣。弘文提學趙基應,待明朝牌招,以爲出韻科次之地,何如?傳曰,允。
趙康夏,以宗親府言啓曰,璿源譜略修正事,命下矣。國朝御牒書寫官一員,監印堂上一員,以宗正卿中差出,何如?傳曰,允。
又以宗親府言啓曰,璿源譜修正事,命下矣。本府郞廳九員,使之逐日仕進,纂修監董,而差祭安徐,凡公會勿參,何如?傳曰,允。
又以宗親府言啓曰,明日,卽天漢殿朔奉審日次,臣會正,進詣擧行之意,敢啓。傳曰,知道。
又以禮曹言啓曰,今此別試文科殿試榜目中,丙科第八人幼學金復性居住,以星州懸錄,而取考初試原榜,則居住,以果川書之矣。金復性之變幻居住,至於冒占者,揆以法紀,萬萬駭然。原榜目中,爲先拔去,付標以入,而其罪狀,令該曹,照律勘處,何如?傳曰,允。如此士習,萬萬痛駭。欺君之罪,不可尋常處之。金復性,嚴刑一次,濟州牧限己身定配,當日押送。
又以禮曹言啓曰,卽接前敦寧都正宋持準單子,則以爲,同姓四寸弟持榮嫡妾,俱無子,以其同姓二十二寸兄持道子顯玉,欲爲繼後,兩家諸族,相議完定,而養家俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長宋持準單辭旣如此,宋持道子顯玉,立爲宋持道之後,何如?傳曰,允。
又以禮曹言啓曰,卽接楊州幼學李麟煥所志,則以爲,族叔源儉嫡妾,俱無子,以其同生弟愼儉子鳳煥,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長李麟煥所訴旣如此,李愼儉子鳳煥,立爲李源儉之後,何如?傳曰,允。
又以禮曹言啓曰,卽接楊州幼學朴宗欽所志,則以爲,同姓四寸弟尙欽嫡妾,俱無子,以其同姓〈十〉一寸弟顯斗第二子泰鳳,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,〈明有〉可據而不得登聞者,許令該曹,論理事,載在法典,而門長朴宗欽所訴旣如此,朴顯斗第二子泰鳳,立爲朴尙欽之後,何如?傳曰,允。
又以禮曹言啓曰,卽接井邑幼學金龍浩所志,則以爲,同生兄鍾浩嫡妾,俱無子,以其同姓八寸濟宗第三子貞植,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長金龍浩所訴旣如此,金濟宗第三子貞植,立爲金鍾浩之後,何如?傳曰,允。
又以奎章閣言啓曰,明日臣等進詣仁政殿東月臺,王世子敎命竹冊,請出之意,敢啓。傳曰,知道。
又以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以弘文館言啓曰,上番闕直,事甚未安。應敎洪健植,陳疏受由,校理金晩植·李秀萬,副校理朴齊晠·金玉均,呈辭在外,副應敎金九鉉,卽爲牌招入直,何如?傳曰,允。
又以弘文館言啓曰,應敎洪健植,陳疏受由,副應敎金九鉉,有身病,校理金晩植·李秀萬,副校理朴齊晠·金玉均,呈辭在外,副修撰李載兢,內閣進,上番闕直,事甚未安。修撰朴周陽,由限已過,與副修撰閔種默,竝卽牌招,推移姑陞入直,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來初五日朝參日次,而綏陵忌辰祭齋戒相値,頉稟之意,敢啓。傳曰,知道。
以別兼春秋金永哲·金弘集牌不進罷職傳旨,傳曰,只推。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
奎章閣啓曰,今日臣等進詣仁政殿東月臺,請出王世子敎命竹冊,奉安于宙合樓之意,敢啓。傳曰,知道。
弘文館啓曰,上番闕直,事甚未安。應敎洪健植,陳疏受由,校理金晩植·李秀萬,副校理朴齋晠·金玉均,呈辭在外,副應敎金九鉉,卽爲牌招入直,何如?傳曰,允。
政院啓曰,左右史不可不備,別兼春秋金永哲·金弘集,旣有只推之命,竝卽牌招,推移入直,何如?傳曰,允。
又啓曰,行大司憲金柄雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以大司諫鄭匡始,司諫張皓根,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳曰,只推。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
又啓曰,今此端午祭,祭官依近例,刑官·司饔院官員年七十以上人,通瀜塡差以入,而其中時無職名人,令該曹口傳付軍職,何如?傳曰,允。
傳曰,卽見箕伯狀啓,則安州中使齎傳禮單物種,未及傳致於渡江之前云。寧有如許事體?其中間遲滯委折,詳査馳啓事,廟堂分付于三道道臣。
注書李範祖病,代以洪淳謨爲假注書。
禁衛營啓曰,本營哨官吳啓玉,身病猝重,勢難察任,改差,何如?傳曰,允。
刑曹啓曰,謹依傳敎,罪人金復性,嚴刑一次後,濟州牧限己身定配所,當日押送之意,敢啓。傳曰,知道。
議政府啓曰,以慶尙監司洪坃狀啓,蔚山府亂民諸漢,申飭搜捕事,傳曰,亂民之雖已發去,首倡諸漢,刻期捉得,嚴覈登聞事,廟堂分付于道帥臣及按覈使事,命下矣。恃頑而聚其黨,逞志而脅其官,犯分干紀,孰甚於此?繼又碎獄縱囚,毁家劫舍,公貨民財,則恣意攫奪,簿冊軍物,則敢行扯破,似此變怪,古所罕聞,而作鬧已在半月,擒獲徒無一漢,慨然之極,寧欲無言。且道啓中,兵使之遣裨遣校,屢度申諭,亂民始爲散歸云者,是何擧措也?初未猛力而緝捉,末乃阻怯而求解,此不可但以罷軟論。該兵使鄭志鎔,亟施譴罷之典。且以道臣言之,此時詗戢之政,若是稽緩,慶尙監司洪坃,爲先從重推考,使之星火嚴飭於各鎭營。亂類諸漢,刻期跟捕後,馳啓事,三懸鈴知委,何如?傳曰,允。
又啓曰,傳曰,卽見箕伯狀啓,則安州中使齎傳禮單物種,未及傳致於渡江之前云,寧有如許事體?其中間遲滯委折,詳査馳啓事,廟堂分付于三道道臣事,命下矣。客使纔已渡江,禮單趁未齎送,其在誠信之道,不成事體,莫此爲甚。卽令度支,物種如數措備,罔夜撥馬下送于灣府,以爲轉致之地。該中官苟能着意領往,安有此無前之擧乎?其罪狀,令該府拿問勘處。雖以所經列邑言之,排站替運之不善操飭,極涉駭忽。以此嚴關于京畿·松都·兩西道帥臣處,使之斯速馳聞後,更爲稟處,何如?傳曰,允。
成均館啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成李建昌呈旬,直講未差,典籍金斗淵呈旬,時無入直之員,以他郞姑爲入直,何如?傳曰,允。
侍講院啓曰,武衛所書牌,以傳敎內辭意,趙春石捉去之際,旗手四五十名,各持稜杖,突入院中,言辭悖慢,至於書吏使令,無數亂打於院庭,使令四名,幾至死境,水工軍士,亦皆被打,衣冠裂破,本院所重,體貌自別,無難攔入,有此無前之悖擧,萬萬驚悚,何以爲之?敢稟。傳曰,當有處分矣。
以京畿監司閔台鎬狀啓,薦新生眞魚節序差早,限內不得封進,惶恐待罪事,傳曰,勿待罪事,回諭。
兵曹啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
吏曹參議嚴世永疏,略曰,英陵端午祭典祀官差定之日,司諫臣張皓根,稱有身病,推詰享吏,至於縛打捽曳,繼又躬及臣家,逕投享帖而去。臣於是,滿心惶蹙,雖不得不及時變通,而始旣不克審差,終又不免生疣,一則臣罪,二則臣罪,亟賜斥退焉。臣無任云云。省疏具悉。祀典所重,豈可如是?張皓根施以刊削之典。爾不必爲引。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨金炳翊,今日不爲仕進,卽爲牌招,何如?傳曰,允。
又啓曰,假注書吳益泳,有身病,勢難察任,改差,何如?傳曰,允。
以別兼春秋金永哲·金弘集牌不進罷職傳旨,傳曰,只推。
傳曰,承文副正字李喜元,修撰除授。
政院啓曰,左右史不可不備,別兼春秋金永哲·金弘集,旣有只推之命,沈相萬由限已過,竝卽牌招,推移入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,當日爲之。
傳曰,翰圈爲之。
弘文館啓曰,上番闕直,事甚未安。應敎洪健植,由限已過,與副應敎金九鉉,竝卽牌招,推移入直,何如?傳曰,允。
假注書吳益泳改差,代以沈相薰爲假注書。吏曹,修撰單李喜元除授事承傳。
政院啓曰,行大〈司〉憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以大司諫鄭匡始,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳曰,只推。
以別兼春秋金永哲·金弘集牌不進罷職傳旨,傳曰,只推。
傳曰,在外工曹參議許遞,今日政差出。
戶曹啓曰,禮單物種,更爲磨鍊以入之意,敢啓。傳曰,知道。
吏曹啓曰,成均館司成李建昌,典籍金斗淵·張仁煥,俱以病呈狀乞遞,竝改差,何如?傳曰,允。
奉常寺啓曰,各陵園端午祭享所用藥果煎造後,進上看品藥果二十立封進之意,敢啓。傳曰,知道。
義禁府啓曰,中官周鍾悳拿問勘處事,傳旨啓下矣。周鍾悳,自黃州地未及上來云,依例發遣府書吏,所到處拿來,何如?傳曰,待待命拿囚。
傳曰,監膳不善照檢之都薛里內官柳賁然·鄭泰吉,從重推考,薛里內官李賢模汰去。
政院啓曰,翰圈爲之事,命下矣。別兼春秋金永哲·金弘集,旣有只推之命,竝更牌招,以爲會圈之地,何如?傳曰,允。
兵曹口傳政事,副司果金斗淵,傳曰,飭已施矣,且迎送之弊,不可不念。慶尙左兵使鄭志鎔罷職分揀,姑令戴罪擧行。
司饔院啓曰,去月二十八日黃海道朔膳物種中,秀魚卵多有造作封進,至有査實之處分。進獻事體,何等嚴重,而初不致察,有此無前之事,揆以法意,萬萬駭然。當該封進官捧現告,爲先罷黜,令該府拿問勘處。雖以道臣言之,亦難免失檢之責,施以罷職之典。領來陪持,出付攸司,査覈嚴繩,秀魚卵還下送,使之更爲封進,而臣等亦矇未照察,惶恐待罪之意,敢啓。傳曰,知道。此不可尋常處之,而特爲斟量,道臣施以越俸之典,爾等從重推考。
政院啓曰,黃海道朔膳物種中,乾秀魚卵造作封進,致勤査實之命,進上法意,所重,何如?而初不審愼,有此無前之擧,萬萬驚駭。當該封進官及監封道臣·監膳郞廳,竝所當重勘,而本院請推之外,無他可施之罰,何以爲之?而擧行員役及該陪持,竝出付秋曹,以爲嚴覈之地,何如?傳曰,允。已諭於廚院之批矣。郞廳拿處。
刑曹啓曰,謹依司謁口傳下敎,捉囚罪人張順吉·劉伯伊等,到底嚴覈,則順吉供內以爲,渠家在於樓洞近處,而班家作挐之時,初不往參,則當初事端,何以知得乎?渠之妹家,在於近洞,故暫往之際,忽被推捉云。伯伊供內以爲,渠家雖在於樓洞,以鍮器匠生涯,自昨年長在於東門外居舍,則今此無賴輩之作挐與否,漠然不知,而昨日以三從兄負逋事,代囚於禁衛新營矣,今於移囚本曹之時,始聞事狀云矣。旣伏承問招以入之命,故嚴査以入之意,敢啓。傳曰,知道。移囚右捕廳。
翰林會圈三點,洪英植·吳益泳·鄭寅性·李鎬喆·李命宰·金羽均·李壽榮·趙昌夏,以上取八人。
傳曰,翰林召試,明日仁政殿命官爲之。
政院啓曰,翰林召試,明日仁政殿命官爲之事,命下矣。監事以下館閣堂上,竝待開門命招,何如?傳曰,允。
三軍府啓曰,頃因慶尙右道暗行御史朴履道別單,右兵營營還不足,以砲料減定事,覆啓行會矣。卽見該兵使徐相岳狀啓,則以爲,砲軍三百名中,二百名付之元額,一百名付之額外,額外停番料米三百五十石劃補,實爲便宜事,請令三軍府稟處矣。收料添劃,似有定見,依狀請施行,何如?傳曰,允。
禮曹啓曰,取考謄錄,則乾隆戊辰,道光癸巳,皇后喪進香之行,以祭需乾柿之徑霾,易致腐傷,代封榛子矣。今亦依已例,以乾柿一十貼代,榛子一十斗磨鍊以入之意,敢啓。傳曰,知道。
政院啓曰,卽者吏曹郞廳來言,判書金在顯,參判韓敬源,參議嚴世永,俱以病不來,不得開政云。竝卽牌招,何如?傳曰,竝待明朝牌招。
判府事朴珪壽箚曰,伏以臣,伏聞前月海西朔膳魚卵,乃有雜品贗造而充數者,致有査實之命,不勝驚悚,繼以駭歎。竊伏念御供所需,關係重大,採取辦備之際,收合封進之日,及夫到院監捧之時,其所致敬盡誠,外而道臣守令,內而提擧屬官,擧皆洞洞屬屬,靡不用極,而乃者意外,有此無前之事,臣誠惶恐疑怪,莫曉其故矣。臣忝在廚院都提調之任,其不能操飭於平日,於斯莫掩,玆敢短箚自列,冀降威罰焉。取進止。答曰,省箚具悉卿懇。本院擧行,難免不審,故監膳提擧果問備,而郞廳亦以處分,卿則不必如是爲引矣。仍傳曰,此批答遣史官傳諭。
行判尹鄭基世上疏大槪,苫塊餘喘,念絶榮途,敢陳悲苦之私,冀蒙矜諒之恩事,答曰,省疏具悉。卿其勿辭行公。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·差祭外,呈告人員,竝卽牌招,何如?傳曰,允。
假注書沈相薰有頉,代以朴應冕爲假注書。
刑曹啓曰,謹依批旨,罪人張順吉·劉伯伊,竝移囚右捕廳之意,敢啓。傳曰,知道。
漢城府啓曰,濟州三邑民數,今始上來,依例入錄之意,敢啓。傳曰,知道。
奎章閣啓曰,御考恩賜儒生直赴帖,過科後,令成均館收聚,自本閣爻周後啓稟事,曾有定式矣。今番慶科別試殿試後,御考恩賜直赴殿試生員尹定求,幼學洪鍾永,幼學柳前所受直赴帖,自成均館竝收聚以來,故依定式爻周之意,敢啓。傳曰,知道。
弘文館啓曰,新除授修撰李喜元,卽爲牌招察任,何如?傳曰,允。
政院啓曰,行都承旨金炳始,試所承旨蒙點矣。所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲金炳雲,執義權益洙,掌令金正浩·黃起鴻呈辭,持平李能華差祭,金基龍在外,監察茶時之意,敢啓。傳曰,知道。
又啓曰,吏曹判書金在顯,參判韓敬源,參議嚴世永牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
又啓曰,明日傳香,禮房承旨,當爲齋宿。左承旨趙康夏,所當牌招,而拘於廳規,不得請牌,何以爲之?敢稟。傳曰,牌招。
以大司諫鄭匡始,獻納沈東獻,正言方孝麟,執義權益洙,掌令金正浩·黃起鴻牌不進罷職傳旨,傳曰,只推。
傳曰,翰林召試取四人。
義禁府啓曰,今此具格罪人在囚之時,時囚亦不可混處府中,時囚罪人邊應參,姑爲保放之意,敢啓。傳曰,知道。
政院啓曰,左右史不可不備,翰林召試被選人李鎬喆,令該曹口傳付職,牌招入直,何如?傳曰,允。
吏曹口傳政事,檢閱單李鎬喆。
義禁府啓曰,朔饍封進官黃州牧使金善根,安岳郡守趙秉鈺,鳳山郡守尹喜秀,載寧郡守吳敬善等拿問勘處事,傳旨啓下矣。趙秉鈺·尹喜秀,俱在任所,依例發遣府書吏,差兼官後拿來,金善根·吳敬善等,亦在任所云,依例發遣府羅將,竝拿來,何如?傳曰,待待命拿囚。
兵曹啓曰,今番殿試榜目中,多有誤書處,原榜目竝付標以入之意,敢啓。傳曰,知道。
有政。吏批,判書金在顯進,參判韓敬源,參議嚴世永式暇,承旨缺。以李載純爲司諫,李寅正爲工曹參議,柳在魯爲軍器正,李晩瀅爲司成,張仁澤爲直講,尹時榮·李喆南爲典籍,尙禹鉉爲雲峯縣監,學諭二單車驥衡·崔憙龍,分敎官單梁夏鎭,前參奉吳順泳,年七十二,今超通政加一資事承傳。再政。以黃耆淵爲司僕正,別將白樂貞,今加嘉義加資事承傳。
兵批,行判書李載元,試所進,參判鄭海崙差祭,參議金震休入直進,參知張時杓,侍衛進,承旨缺。以李種植爲扈衛別將,崔益贊爲礪峴僉使,韓處禧爲西城別將,城山別將單金志豐,同知單安思弼。
左承旨趙康夏,右承旨金奎弘等聯名疏曰,伏以臣等待罪廚院,副提擧監膳所重,尤爲自別,迺者海西朔膳秀魚卵之封進也,以他物扮造,致承査實之命,臣等卽當日監膳提擧也,滿心惶懍,無地自容。苟能審愼於捧上之際,安有致此?以臣論臣,合抵何罪,而及夫自本院,請勘該道道守臣,臣等亦爲俟勘,伏承批旨下者,聖度天大,止於問備,罪重罰輕,深增蹙蹙,薄警未足蔽辜,私分轉益恐悚,玆敢不避猥屑,聯陳自劾。伏乞聖明,下臣司敗,律以當勘之律,以爲不職者戒焉。臣無任云云。省疏具悉。旣問備,何必爲引?
左尹李承五上疏大槪,甫闋私制,無望榮塗,敢陳悲苦之懇,冀蒙矜諒之恩事。答曰,省疏具悉。卿其勿辭行公。
上在昌德宮。停常參·經筵。
政院啓曰,明日·再明日綏陵忌辰祭齋戒正日相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外差祭外,呈告人員,竝卽牌招,何如?傳曰,允。
又啓曰,左副承旨李起鎬,右副承旨趙秉世,今日不爲仕進,竝卽牌招,何如?傳曰,允。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,直閣尹用求,馳詣綏陵,奉審摘奸,仍留監祭,局內諸陵,一體奉審以來。
傳曰,班家作挐諸漢之斯速捕捉事,屢度申飭,不啻截嚴,而延拖屢日,尙多漏網,揆以擧行,極爲駭然。左右捕將,爲先從重推考,使之不日捉得事,分付。
司饔院啓曰,今日全羅道生竹笋進上來到,而多有朽傷,萬無捧入之路。進獻事體,何等嚴重,而如此不謹,揆以法意,萬萬未安。當該封進官,令該道捧現告罷職,道臣亦難免不飭之失,從重推考,領來陪持之人,令本道嚴繩,進上則還下送,使之更爲封進,何如?傳曰,允。
政院啓曰,行大司憲金炳雲,掌令金正浩·黃起鴻牌不進,執義權益洙,持平李能華差祭,金基龍在外,監察茶時之意,敢啓。傳曰,知道。
以左副承旨李起鎬,右副承旨趙秉鎬牌不進罷職傳旨,傳曰,只推。
禮曹啓曰,卽接京畿監司閔台鎬移文,則以爲,抱川縣鄕校聖殿滲漏,今方改瓦,告由移還安祭香祝,自本曹啓稟下送云矣。抱川縣鄕校聖殿修改時,先告事由移還安祭香祝,卽令該曹,照例磨鍊下送,從便卜日設行之意,竝爲分付,何如?傳曰,允。
以掌令金正浩·黃起鴻,獻納沈東獻,正言方孝隣牌不進罷職傳旨,傳曰,只推。
兵曹啓曰,今此陳奏兼奏請使一行赴燕時,所把驛馬,預先分定,然後可無窘急之弊,今亦依例前期知委,而應把驛馬三十二匹內,忠淸道六匹,全羅道八匹,慶尙道十三匹,來六月二十日京中逢點,江原道三匹,咸鏡道二匹,直送安州,來六月二十二日逢點事,各道監司處行移,何如?傳曰,允。
上在昌德宮。停常參·經筵。
藥房提調閔奎鎬,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
世子宮口傳問安。答曰,知道。進御二錢重人蔘粟米飮,自今日一貼式,限二貼煎入事,榻前下敎。大王大妃殿進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,藥房提調·副提調,持粟米飮來待矣。傳曰,封入。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,副應敎金九鉉,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
弘文館啓曰,副應敎金九鉉陳疏徑出,校理金晩植·李秀萬,副校理朴齊晠·金玉均,呈辭在外,上番闕直,事甚未安。應敎洪健植,卽爲牌招入直,何如?傳曰,允。
又啓曰,上番闕直,事甚未安。修撰朴海淳,副修撰閔種默,竝卽牌招,推移入直,何如?傳曰,允。
傳曰,摠管竝許遞,前望單子入之。
摠管前望單子入之,都摠管徐衡淳·鄭健朝·任商準·趙龜夏,副摠管成彝鎬·趙寅熙·南廷益·李鶴榮·李邦鉉·洪鍾軒落點。
政院啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以大司諫鄭匡始,司諫李載純,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳曰,只推。
開城留守韓敦源上疏大槪,久縻滋悚,實病難强,敢陳衷懇,冀蒙恩諒事。答曰,省疏具悉。重任不可輕遞,卿其勿辭,益勉保釐之責。
副應敎金九鉉上疏大槪,情急歸護,拜章徑出,乞被擅離之罪,以肅朝綱事。省疏具悉。爾其勿辭救護。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,藥房提調·副提調,持粟米飮來待矣。傳曰,封入。
弘文館啓曰,上番闕直,事甚未安。應敎洪健植,卽爲牌招入直,何如?傳曰,允。
政院啓曰,注書李正來,自鄕上來云。卽爲牌招入直,何如?傳曰,允。
以大司諫鄭匡始,司諫李載純,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳曰,只推。
弘文館啓曰,上番闕直,事甚未安。修撰朴海淳,副修撰閔種默,竝卽牌招,推移入直,何如?傳曰,允。
傳曰,奉審閣臣入侍。
訓鍊都監啓曰,本局從事官李載兢,身病猝重,勢難察任,改差,何如?傳曰,允。
吏曹口傳政事,檢閱單趙昌夏。
吏曹判書金在顯疏,略曰,臣之生質,已稟六極之弱,見今頹景奄迫,每經一番政,輒臥十日床,實病難强者旣如此,重任不勝者又如彼,私宜亟遞,公亦當黜,不爾則躬逢純熙之世,頂戴至公之天,得乎見職,朔已改四,陳情疏亦至四,將臣銓職,改授望實可堪之彦,俾臣沈疴,得蒙醫藥,以濟之恩,仍議瀆撓之罪,亦示孤負者戒焉。臣無任云云。答曰,省疏具悉。重任何可輕遞?卿其勿辭,益勉恢張之責。
乙亥五月初六日□時,上御熙政堂。奉審閣臣入侍時,右副承旨趙秉世,假注書朴應冕,記注官李徽圭,記事官李鎬喆,直閣尹用求,以次進伏訖。上曰,史官分左右,仍命奉審閣臣進前。用求進前奏曰,臣承命馳詣綏陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審則無頉。還詣綏陵,仍留監祭,將事安寧之意,敢達矣。上曰,諸陵上太平乎?用求曰,太平矣。上曰,何時將事乎?用求曰,夜至二更量將事矣。上曰,何時發行乎?用求曰,將事後卽爲發行,而入都已罷漏矣。上曰,農形,何如?而何穀有可觀者乎?用求曰,牟麥漸爲向熟,其將占登云矣。上曰,移秧乎?用求曰,歷路適未見移秧矣。上曰,近旱之餘,昨日之雨,只爲鈴滴,未得洽足矣。用求曰,臣之所經處,則雨頗淋漓,民情慰洽矣。鎬喆奏曰,臣以本館事,有所仰達者矣。翰林召試被選人,間月付職,自是古規,而若値左右史不備之時,則徑稟後,不待月限,循例連付,亦多已例,被選當次人趙昌夏,令該曹口傳單付,牌招入直,何如?上曰,依爲之。上曰,翰林召試被選人,間月付職,雖是古規,而今番則連月付職,可也。鎬喆曰,時政記纂修事緊,新除授檢閱趙昌夏,署前行公,何如?上曰,依爲之。缺
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來十一日朝參日次,而孝昌園忌辰祭正日相値,頉稟之意,敢啓。傳曰,知道。
又啓曰,來十一日輪對日次矣,敢稟。傳曰,當次人受點,後日次待令。
傳曰,右副承旨許遞,前望單子入之。承旨前望單子入之,李鎬翼落點。
弘文館啓曰,上番闕直,事甚未安。應敎洪健植,卽爲牌招入直,何如?傳曰,允。
議政府啓曰,有司堂上鄭健朝,見帶摠管矣。職務相妨,摠管之任,今姑改差,何如?傳曰,允。傳曰,新及第金興均唱榜日,永恩府院君內外祠版,遣承旨致祭。
傳曰,飭已施矣,司饔院官員,分揀放送。
刑曹啓曰,謹依傳敎,罪人金泰恒·吳益燮等,捉致嚴覈,則泰恒供內以爲,渠以司饔院書吏擧行,而去月二十八日夜,黃海道封進乾秀魚卵捧上時,一二部抽栍看品,則果無頉,故與水刺間擧行員役輩,依例捧上矣。今月初二日朝生頉之後,更爲看品,則造作奸狀,十分無疑,到今思之,當初之不能一一看品者,萬萬惶悚,而毋論某進上,自本院抽栍看品,出給水刺間員役,使之捧上,乃是已行之例,故今亦依此擧行而已。其〈作〉奸委折,實所不知,而身爲員役,不善照察之罪,惶恐遲晩云。益燮供內,渠以長連下吏,爲陪持當次,待令于巡營門矣,進上物種,盛樻鎖金,堅封出給,故領到司饔院,無頉上納矣。千萬不意,以造作作奸事,至有此嚴問之境,萬萬惶悚,罔知攸措,至於從何作奸之情節,實是不知云矣。該院員役,旣與水刺間員役,同爲擧行,不可無一體査問,故庫城上朴愿植,捉致査覈,則供內以爲,去月二十八日夜,黃海道乾秀魚卵,捧上時,抽栍看品矣。今月初二日朝生頉之後,更爲一一看品,則果爲作奸,而毋論某進上,恐或傷損,抽栍一二種看品,卽已行之規例,故今亦依此擧行矣。有此意外之頉,萬萬惶懔,不知攸達云矣。莫重供上,不能照察,致此無前之頉,揆以法紀,萬萬痛駭。固當依律勘處,而旣伏承嚴覈之命,故嚴覈以入之意,敢啓。傳曰,別無可覈之端,竝特爲放送。
政院啓曰,新除授同副承旨李鎬翼,卽爲牌招,何如?傳曰,允。
又啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以大司諫鄭匡始,司諫李載純,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳曰,只推。
注書李正來病,代以尹貞植爲假注書。
義禁府啓曰,時囚罪人邊應三,飭已施矣,分揀放送事,命下矣。邊應三分揀放送之意,敢啓。傳曰,知道。
刑曹啓曰,謹依批旨,金泰恒·朴愿植·吳益燮,竝爲放送之意,敢啓。傳曰,知道。
禮曹啓曰,因北部業儒沈宜軫擊錚原情,爲其嫡兄宜斗立後事,臣曹覆啓判付內,依其願許施事,判下矣。謹依聖敎,沈宜聞第三子秉澤,立爲沈宜斗之後,立案成給之意,敢啓。傳曰,知道。
以兵曹禁軍祿試射設行單子,傳曰,各廳參下兼仕中,如有入格者,依例陞六。
傳曰,勅行纔過,又當農節,此時迎送之弊,不可不念。海西罷職守令,特爲分揀,姑令戴罪擧行。
傳曰,當景福宮移御矣,該房知悉,日字今月晦前擇入。
以司謁口傳下敎曰,景福宮移御時,修理之節,令武衛所·戶曹擧行。
弘文館啓曰,上番闕直,事甚未安。修撰朴海淳,副修撰閔種默,竝卽牌招,推移姑陞入直,何如?傳曰,允。
義禁府啓曰,海西罷職守令,特爲分揀,姑令戴罪擧行事,命下矣。黃州牧使金善根,安岳郡守趙秉鈺,鳳山郡守尹喜秀,載寧郡守吳敬善,特爲分揀,姑令戴罪擧行事,分付該道臣之意,敢啓。傳曰,知道。
檢閱趙昌夏疏曰,伏以臣,猥膺名掄,祗肅隆命,而第臣之本生兄左承旨臣康夏,例兼春秋館修撰官矣,臣所帶記事官之銜,在法當遞。伏乞聖明,俯垂鑑諒,亟命選部,照例鐫改,以存公格,以安私分,不勝幸甚焉,臣無任云云。省疏具悉。疏辭許令該曹稟處。
上在昌德宮。停常參·經筵。
政院啓曰,明日當參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日,親行望拜禮,何以爲之?敢稟。傳曰,遣承旨奉室奉審。
又啓曰,前銜疏之勿爲捧入,前後飭敎,不啻截嚴,而前大司諫成夏慶,因縣道封章,旣係禁令,且多違格,所當還下送,而係是言事,雖不得不捧入,不可無警,從重推考,何如?傳曰,允。
兵曹啓曰,來秋冬等祿試射時,柳葉箭沒投人別單書入之意,敢啓。傳曰,知道。
禮曹啓曰,傳曰,當景福宮移御矣,該房知悉,日字晦前擇入事,命下矣。吉日令日官李秉洪推擇,則今五月二十五日,大殿·大王大妃殿·王大妃殿·大妃殿·中宮殿·世子宮爲吉云。以此日定行乎?敢稟。傳曰,二十八日定行。
又啓曰,試考恩賜直赴給分帖,過科後,令成均館收聚爻周後草記事,曾有定式矣。卽接成均館所報,則今番別試殿試時,直赴殿試儒生幼學宣俊采·李憲稙,進士崔在澈,生員李奎鵬,幼學閔泳奎·李載完,副司勇金興均,幼學洪承穆·李起鍾·張斗植,直赴會試儒生生員吳炳文,幼學李容稙·洪承憲·尹膺斗,給分儒生幼學趙忠熙·宋圭元等十六人,登科直赴會試金炳夔等一百六人,給分儒生進士尹秉成等八十九人,未參榜合儒生二百十一人,前所受直赴給分帖,一竝收聚以送矣。依定式爻周之意,敢啓。傳曰,知道。
政院啓曰,假注書朴應冕,有身病,勢難察任,今姑改差,何如?傳曰,允。
又啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以大司諫鄭匡始,司諫李載純,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳曰,只推。
弘文館啓曰,上番闕直,事甚未安。應敎洪健植,卽爲牌〈招〉,副應敎金九鉉,由限已過,一體牌招,推移入直,何如?傳曰,允。
右邊捕盜廳啓曰,謹依下敎,壯洞李司果奭永家僮一名,使之起送,則其家以爲家中,只有一奴,而當日亂類之突入也,宣言此家奴子,爲先捉去云,則一箇奴子,恐怯逃走,他無家人之在傍者矣。特敎之下,不可晏然,以此奴子等待,而此奴子段,其時旣不在家目覩,則當日光景,全然不知云,何以爲之?敢稟。傳曰,知道。家僮面質置之。
兵曹啓曰,今此中旬試才時,射砲技藝入格之類別單中,各其名下懸註以入,而賞格木一軍色所儲,本自不敷,每以二軍色所儲中取用矣,今亦依已例,限五十同,移來頒賞,何如?傳曰,允。
傳曰,左副承旨許遞,前望單子入之。
金炳翊啓曰,行都承旨金炳始,不爲仕進,左承旨趙康夏,廚院進,右承旨金奎弘服制,左副承旨未差,同副承旨李鎬翼式暇,院中只有臣一人,伴直無人。左承旨所當牌招,而拘於廳規,不得請牌,何以爲之?敢稟。傳曰,牌招。
傳曰,再明日次對,依例來會。
弘文館啓曰,上番闕直,事甚未安。修撰李喜元,副修撰閔種默,竝卽牌招,推移姑陞入直,何如?傳曰,允。
假注書朴應冕改差,代以崔憙龍爲假注書。
刑曹啓曰,機捕罪人洪八得,今始自現,故到底嚴覈,則所供內,八得,卽渠父之別名,渠名則景煥也,而居生於樓洞近處矣。去月二十六日黃昏,洞里居安在正,與班家下隷,有所相詰,衂血而歸,言於姜永錫,則姜漢聞此憤激,與安漢,更向班家時,渠亦隨往,行到司圃洞,逢着班家下隷,略言其打人流血之事而歸矣。其翌日自班家,有推捉之擧,仍爲逃避於郊外,聞老母之被捉,今始自現,則這間更鬧之事,漠然不知云,故捧直招以入之意,敢啓。傳曰,知道。移囚右捕廳。
吏曹啓目粘連,觀此藝文館檢閱趙昌夏上疏,則以爲,臣之本生兄左承旨康夏,例兼春秋館修撰官矣。臣所帶記事官之銜,在法當遞,亟令選部,照例鐫改,以存公格亦爲白有臥乎所,史官所帶春秋,例不得減下,左承旨趙康夏所兼春秋館修撰官之任,依例減下,何如?啓依允。
吏曹啓目,武科新及第張星鉉名字,改以宜鉉,尹永植名字,改以榮植,出身韓進源名字,改以鎭國,池弘默名字,改以弘淳,權在德名字,改以在豐,梁東翰名字,改以柱翰,前五衛將金洛吉名字,改以洛均,權基夏名字,改以缺夏事爲等如,告狀依例令藝文館給帖,何如?啓依允。
前大司諫成夏慶疏,略曰,臣於病伏之中,聞諸道路之言,則近日法筵之開講,每多停掇云。臣固知我殿下親摠萬機,有不可專精於方冊上而然也。然而學文,是出治之第一關鍵也。是以古先哲王,莫不由學而進德,況以我聖上天縱之資,修學文之功,則進德之盛,倘復如何哉?伏願殿下,日開講筵,尙書·論·孟,輪次講習,法堯·舜之道德,懋湯·武之仁義,慕尼師之志學,仰鄒聖之垂敎,以盡曾子三省之功,則大有輔於進德爲治之道矣。漢唐以來,治亂之蹟,俱載於綱目一部中,日講之間,又設召對,涉獵通史,討論事實,以治世之嘉言善政,爲加勉之道,以衰世之邪說悖德,爲懲厲之方,則熙雍之治,不期而自臻矣。伏願殿下,日開講筵,以答臣民之顒望焉。臣無任云云。省疏具悉。所陳如是切實,當留念矣。
上在昌德宮。停常參·經筵。
自前夜二更至初九日開東,灑雨下雨,測雨器水深二寸。
自開東至午時,灑雨下雨,測雨器水深一寸九分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左承旨趙康夏牌不進,伴直無人。行都承旨金炳始,所當牌招,而拘於廳規,不得請牌,何以爲之?敢稟。傳曰,牌招。
傳曰,刑·工換房。
以左承旨趙康夏牌不進罷職傳旨,傳曰,只推。
政院啓曰,假注書尹貞植,有身病,勢難察任,今姑改差,何如?傳曰,允。
傳曰,右副承旨許遞,前望單子入之。
政院啓曰,行都承旨金炳始,左承旨趙康夏,同副承旨李鎬翼,竝卽牌招,何如?傳曰,允。
承旨前望單子入之,趙夏慶·李龍雨落點。
弘文館啓曰,上番闕直,事甚未安。應敎洪健植,副應敎金九鉉,竝卽牌招,推移入直,何如?傳曰,允。
傳曰,明日次對,原任大臣一體來會。
政院啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
又啓曰,明日傳香,禮房承旨,當爲齋宿,左副承旨李龍雨,卽爲牌招,何如?傳曰,允。
又啓曰,明日次對,兩司當爲進參,除在外外,未肅拜·呈告人員,竝卽牌招,何如?傳曰,允。
以大司諫鄭匡始,司諫李載純,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳曰,只推。
刑曹啓曰,謹依批旨,罪人洪景煥,移囚右捕廳之意,敢啓。傳曰,知道。
弘文館啓曰,上番闕直,事甚未安。修撰李喜元,副修撰閔種默,竝卽牌招,推移姑陞入直,何如?傳曰,允。
禮曹,今五月十二日行景慕宮夏享大祭,香祝親傳取稟,還入奉敎,攝儀改書下。
上在昌德宮。停常參·經筵。
藥房都提調李裕元,提調閔奎鎬,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日景慕宮夏享大祭齋戒相値,視事頉稟之意,敢啓。傳曰,知道。
又啓曰,行大司憲金炳雲,執義權益洙,掌令金正浩·黃〈起〉鴻,持平李能華牌不進,金基龍在外,監察茶時之意,敢啓。傳曰,知道。
又啓曰,右副承旨成夏慶,時在京畿始興地,斯速乘馹上來事,下諭,何如?傳曰,允。
以大司諫鄭匡始,司諫李載純,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳曰,只推。
傳曰,戶房承旨與禮曹堂上·戶曹郞廳,依定式馳詣宣武祠,奉審以來。
假注書尹貞植改差,代以白奎燮爲假注書。
義禁府啓曰,今此具格罪人在囚之時,時囚亦不可混處府中,時囚罪人周種悳,姑爲保放之意,敢啓。傳曰,知道。
傳曰,大臣·政府堂上引見。
傳曰,發遣吏郞,諸執事淸齋與否,摘奸以來。
傳曰,慶科別試文武科放榜,以今月十九日退行。
傳曰,各營中旬直赴殿試人,今番別試,一體放榜。
弘文館啓曰,上番闕直,事甚未安。應敎洪健植,副應敎金九鉉,竝卽牌招,推移入直,何如?傳曰,允。
司譯院啓曰,漢學堂上吳膺賢,係是久次之人,特加一資,漢學堂下譯官方天鏞·金仁栻·李應昌,履歷俱備,特施加資之典,以爲來頭任使之地,何如?傳曰,允。
議政府啓曰,以日本書契事,謹依下敎,取考東萊府使黃正淵狀啓,則以宴饗節次及書契圖書等違式諸條,令任譯等,連加曉諭於幹事倭處,雖有數件事之從順,外他諸條,終始煩懇,欲爲面呈該府云,故更加嚴責,宴饗使之依舊式設行爲辭矣。書契之不由馬島,自其外務省送來者,三百年所無之事,則其不可許接,一也。交隣文字,不有謙恭,稱謂之間,妄自尊大,則其不可許接,二也。特設宴饗,寔出柔遠之德意,而諸般儀節,頓變前規,則其不可許接,三也。事係邊政,極爲審愼,而不可止令訓導,連事責諭,別遣解事譯官,逐條歸正,斯速登聞後,更爲稟處,何如?傳曰,允。
乙亥五月初十日□時,上御熙政堂。藥房入診時,原任大臣·政府堂上引見入侍時,都提調李裕元,提調閔奎鎬,副提調金炳始,直閣尹用求,假注書白奎燮,記事官李鎬喆·趙昌夏,行都承旨金炳始,假注書白奎燮,事變假注書許綸,記事官李鎬喆·趙昌夏,領敦寧金炳學,判府事洪淳穆·朴珪壽,左議政李最應,右議政金炳國,政府堂上李承輔·金世均·金炳㴤·李載元·金炳德·朴齊寅·李㘾·李容熙·徐衡淳·李源命·鄭健朝·洪祐吉·金翊鎭·金炳地·金在顯·閔致庠·任商準·徐相鼎·梁憲洙·李會正·李鎬俊·金輔鉉·尹滋悳·韓敦源·李熙昇·趙寧夏·南廷益·鄭範朝,修撰朴海淳,以次進伏。醫官李慶年·李漢慶·金在瑚·李碩柱,進伏楹外訖。上曰,史官分左右,仍命大臣進前。裕元進前問候,各殿問候訖。裕元曰,醫官待令,使之入診乎?上可之。慶年等以次診候,退伏楹外訖。裕元曰,脈候奏之。慶年等起伏奏曰,脈候左右三部調均矣。上命醫官先退。裕元曰,世子宮氣候,何如乎?上曰,果爲充實,而遊嬉太過矣。裕元曰,縱或出外,勿使之過冒暑氣,恐好矣。炳學曰,氣稟甚好,故如此矣。上曰,領府事間作鄕行乎?裕元曰,臣幸蒙恩諒,有此復見天日,是恩數也。果有鄕第之行,而所經處麥農,幾爲向熟,實維豐年之兆,而移秧亦及其時矣。上曰,旱餘甘雨,亦爲洽足矣。裕元曰,京中則雖有旱意,郊外則前雨果洽足矣。上曰,大臣苦懇,予已聽施,則予之所望,卿何不副乎?裕元曰,不擇夷險,乃臣之本心也,若以可堪之任,使之,則臣何敢不奉行,而如以不可强之事,責之,臣無以奉行矣。上曰,大臣屢屢呈辭,故雖如是,然予心則缺然矣。裕元曰,廟務則雖原任,相議措處,而如臣庸愚,久任中書,徒費挽執矣。上曰,是何言也?大臣挽執之說,何自巽之過也。裕元曰,詩云縶之維之,此用於賢者,而如臣之備,無異挽執矣。上曰,何日入來耶?裕元曰,臣自承復蒙藥院之任,不敢偃處,數日前入來,重任乍曠,萬萬惶悚矣。上曰,藥院之任,不能出城外宿,故暫爲許副矣。裕元曰,臣見帶藥院,屢歷月矣,恩點之下,姑爲行公,從當仰懇,復尋鄕路矣。上曰,何爲而欲頻頻下鄕乎?裕元曰,若使臣往來鄕廬,則臣雖老矣,在京之日,何敢規避於國之大論乎?裕元曰,臣等伏承時·原任一齊來會之命,冒登前席,有何下詢之事乎?上曰,倭館書契回啓事,宜有博詢裁斷,而事係邊情,不可捱過,故有此來會之敎矣。裕元曰,倭館事之尙未出場,已有年之久矣。臣以此事,屢次仰奏,至有大擧措,而爲今之道,惟在於書契之捧不捧矣。外間以此事,其議不一,持正之論行,則權宜之政却,權宜之政行,則持正之論閣,邊釁之緩急,實係於此也。書契捧之,則雖有姑息之道,將來無窮之憂,有不可勝言,故其左其右,極爲難愼。如臣庸陋,旣無遠慮,無以斷近憂,惟願十分裁度而處分焉。炳學曰,領府事,已有所仰奏,而書契之不許捧納,以其數三句語而然矣。春秋之吳楚僭王也,王於其國而已,及夫送使列國,不曰王而稱寡君,不曰大國而稱蔽邑,則今此稱謂駭妄,非但三百年所未有者也,卽亦往牒所無,此所以積年靳持者也,且宴饗時,彼若不着前着之服,則實有大關後弊者也。此又不容不十分審愼,顧臣膚淺之見,則槪如是矣。淳穆曰,書契事捧與不捧之間,其說有異,延拖旣久,尙無歸一之論,其所難愼,有如是矣。當捧之論則曰,自昔中國待夷狄之道,以不治治之,爲其不欲生事也。今於此事,講修隣好,包容得其宜,未必自我先爲生釁也。不當捧之論則曰,此文字大違格式,非徒不可遽然許納,且以渠創條之拘礙,宴饗旣不得設,則固無以按例捧書,縱謂捧書而答之,安知無更有他事?事係邊政,非輕伊重,以臣淺見,不敢指的立言,惟願深加裁處焉。珪壽曰,日本書契之有此相持,今旣一年于玆矣。遠人之滯留煩聒,誠非細悶,今此詢問之下,諸大臣奏對,莫非思慮之遠,而彼書之稱爲僭妄,極可駭然,而寡君蔽邑禮讓謙恭之辭,恐難責備於島夷之鹵莾。其國之稱皇稱帝,蓋自周平王之世,今旣數千餘年矣,彼書之從其本國所稱,其亦臣子之不得不然者,則是惟在聖度包容如何而已。彼人之自謂變更國制,大修隣好者,于今見沮,未得許接,其必有憾恨生釁之端,十分可慮,則今此下詢,亶出於裁處之難愼故耳。來頭後弊,固所當念,而其時拒塞,不無其道,目下事端,彼必執言,區區憂慮,實在於此,今於前席,不敢張皇,凡其書契中某句某條之關念於聖衷者,一一下詢,則登筵大臣諸宰,皆當辨析仰對矣。伏願取其所長而處分焉。最應曰,日本書契,不由馬島,自外務省送來,三百年所無事也,不可許接,交隣文字,不有謙恭,稱號之間,妄自尊大,不可許接,特設宴饗,寔出柔遠之德意也,諸般儀節,頓變前日,不可許接也。第念彼國,旣廢馬島,變更官制,一新政令,故交隣之地,通好底意也,八年之間,砲砲不已,今非馬島之送來也,卽渠國之送來,而渠國臣子,自尊其君之辭也,非可隣邦之强令變改者也。其他辭意,渠旣略有改來,而旣令改來之後,又此相持幾朔,有非誠信之道,隣國如有失信,則生釁是慮,至愼至難之事,不可臆料仰對,上裁處之恐好矣。炳國曰,書契字樣之一點一劃,若不如前規,則直爲退却,卽例也,今此書契中數句語,不可與一點一畫之比,則至于今相持者此也,向以柔遠之意,有宴饗之處分,而惹出衣服正門等事,尙此延拖者,誠莫曉其意之所在也。今若捧納,雖曰無目下生釁之慮,而捧納以後,又安知無難從之請乎?係是交隣大事,不可不十分審愼,以臣淺見,豈敢遽然臆對乎?伏俟上裁。承輔曰,彼倭情形,今已攄得,則今何可臆料仰對乎?以經法言之,決難遽許捧納,而若用權宜之道,則向後事十分審愼,然後可以行之,以臣至愚,雖千回思慮,實無一得之見,惟願博詢裁處焉。世均曰,今此日本書契,旣違約條,且乖事體,前後情形,莫可料度,則雖曰柔遠之意,難行權宜,其在守經之義,恐合審愼,而大僚所奏,備陳無餘,臣無容他見矣。炳㴤曰,書契之受不受,卽經權之義,而彼倭之情,極涉叵測,交隣之地,宜示誠信,只從事理,務歸停當,而以臣淺見,無以臆對,惟願博詢裁處焉。載元曰,臣之仲父,已有所陳達,豈有他見乎?炳德曰,今此書契之受與退,自有經權之殊,從前約條,今忽違越,據理責退,斷不可已。以彼國之有所變更,交隣之或致失和,容有可否之論?諸大臣已有所備陳,以臣淺見,不敢質對,惟博詢而裁處焉。齊寅曰,彼倭之狡黠情形,無不至,而姑未及攄燭其實,則今不以遽然許施,以長其有求必得之習,向後事機,亦須十分詳審裁處,恐合事宜。以臣膚淺之見,屢回思量,果無一得之愚矣。惟願博詢而處之焉。奎鎬曰,諸大臣旣已備陳,臣無容他見矣。㘾曰,島夷情狀,本自狡黠,不可以恒情論,今此書契,有違格例,而許捧則損國體,不捧則易生釁隙。交隣數百載之餘,彼忽以講定之事,相持未決者,尤爲叵測。此係有國大事,不可不十分斟酌,以臣愚淺之見,何敢遽爾質對乎?惟願殿下,念哉念哉。容熙曰,倭書經歲不捧,實緣格式之大違故也。近以兵船跳踉,遽爾許捧,恐不無示弱之慮,而倭情叵測,宴饗不行,則構釁之漸,童子所知,今豈可以書契之受不受,判爲利害乎?以臣膚淺之見,不敢仰質矣。衡淳曰,彼倭之欲呈書契,隔年逗遛,極爲叵測,三百年不易之約條,豈可違劃而捧納乎?臣意則此外更無可達之事矣。源命曰,書契不捧,卽經法之當然,固有辭於天下,而但因此失和,則恐有欠於交隣之義。事係十分審愼,而第臣淺見懵陋,旣無事機之明透,何敢臆料質對乎?惟願博詢而裁處焉。健朝曰,日本書契,大僚所奏,備陳無餘,臣無容他見。但彼旣變更國制,則宜其送使,先事報聞,而不此之爲,擅改約條,違越舊規,屢年逗遛,煩聒不已,此彼先無禮而失信也。今若嚴辭責退,則交隣之誼,慮有失和,然揆以事體,遽難捧入。惟願博詢而裁處焉。祐吉曰,蓋此書契,許捧則損國體,不捧則啓邊釁,固是今日事情也。交隣數百載之餘,彼忽以意外之端,相持未決,已爲五六年所,實甚可怪,而此係有國大事也。以臣謏陋之見,顧何敢遽爾質對乎?書曰,至誠感神,矧玆有苗?惟願聖上,念哉念哉。翊鎭曰,倭情叵測,未知臆料,則今此書契,恐難遽許捧納,而八年相持,一直牢拒,雖或有失和之慮,其在守經之道,自有審愼。以臣愚淺之見,何敢質對乎?惟願博詢而裁處焉。炳地曰,書契之捧與不捧,事係審愼,而諸大臣所奏,已盡經權之義,以臣愚淺之見,無容更達。在顯曰,今此倭書格式,旣違約條,句語亦涉僭妄,不可以彼國之新有變更,有難曲恕,更爲據理曉諭,不必故生釁端。諸大臣所奏,已盡經權之義,以臣愚見,不敢質對。致庠曰,今此倭書,格旣違於約條,語殊涉於僭妄,退果得宜,受亦當責,許久相持,易致失和,而大僚所奏,俱擧經權,惟願亟降處分焉。商準曰,彼情本是叵測,書契極涉僭妄,退却今已多年,尙此迷不知改,必欲構釁,情形已著,到今受與不受,實關交誼,欲受則恐易見侮,不受則必致生慍,以臣愚見無定,仍斥之爲得宜,而其在審愼之道,伏願博詢裁處,以中經權焉。相鼎曰,大僚所奏,備陳無餘,以臣愚淺之見,何敢更事臆對,而今此書契措辭,與前變例,遽難捧納,國人之所共道也。若曰權宜,而有所曲副,則彼倭之狡黠情形,又不可測也。此政十分詳審之會,惟願博詢而處之焉。憲洙曰,彼雖內懷叵測之計,有此違式之書,然旣以講好爲名,則在我則當盡在我之道矣。受其書而答之,責其僭而斥之,恐未知如何,而旣有諸大臣奏對,臣無容更達。會正曰,倭書有違格例,邊情實難測度,而事係交隣,易致生釁,退與不退,惟在於經權,以臣愚見,不敢質對矣。鎬喆曰,幾百年交隣,自有不易之約條矣。彼國官制之變改,雖不必自我可否,外務省書契規式,一遵島主已行之例,然後始爲受上,恐合事體,而其在柔遠善隣之義,亦或有隨時從權之道,惟願博詢裁處焉。輔鉉曰,大僚所奏,備陳無餘,臣無容他見矣。滋悳曰,事係交隣,極涉審愼,以臣膚淺之見,不敢質對矣。敦源曰,倭情之叵測,雖未料度,書之遽許捧納,以臣淺見,固難質對,惟願博詢裁處焉。寧夏曰,事係交隣,極涉難愼,而大僚所奏,備陳無餘,臣無容他見。熙鼎曰,彼有違格之書,可知叵測之心,然而旣云和好,則在我事體,納其言而責其非,恐未知何如,而旣有諸大臣奏對,臣無敢更達矣。廷益曰,彼倭書契,多違格例,實難遽受,事有經權,克宜審愼,捧納與否,大關邊情,以臣膚淺,不敢臆對。範朝曰,今此書契之捧與退,諸大臣備陳經權之宜,而事係交隣,極涉難愼,以臣膚淺之見,有不敢質對矣。上曰,予欲聞衆言而裁處矣。今日日氣甚熱,退出賓廳,與諸宰相議歸正也。裕元曰,此在自上處分,有何更爲相議者乎?炳學曰,日熱如此,且有退議之下敎,退出後,諸宰之議,謹當以文字書入矣。最應曰,若受議而爲之,則恐或張大,惟在自上裁處矣。炳國曰,諸宰旣登前席,下詢可否好,而見今午熱如此矣。次第仰奏之際,自當稍遲,筵退後,各陳所見,以爲書入,亦好矣。炳國曰,臺諫之歲首次對外,不爲入參者,果非古法矣。上曰,此後則申飭,可也。最應曰,謹依下敎申飭矣。上曰,倭館事不得不回啓矣,諸宰意見,各書以入也。裕元曰,前以倭館事,多有仰奏,而迄無出場,誠可悶然矣。今日賓筵,異於他時次對,而如無歸一之處分,臣等循例退出,則此不可使聞於隣國,以是問之,其將如何爲言乎?上曰,我國事情,彼人何以知之耶?裕元曰,對馬島相距不遠,續之相傳,安知無細作之在於境內乎?炳學曰,每因我國人漏言而然,而今於此等事,臣等無遠慮,只俟上裁,不勝惶悚矣。裕元曰,景福宮重建,尙未始役矣,移御何爲下敎,而各殿宮處所,何以排備乎?上曰,往來兩闕之意,而各處所雖狹窄,不得不移御矣。裕元曰,當此財力不敷之時,經費將何以區劃乎?上曰,戶判必知其所入多少,而今番則似不至前日之費矣。致庠曰,旣無土木之費,則只是舖陳塗褙等修理,故所入似不過多矣。上曰,不過一年之間,舖陳何必盡爲新備乎?致庠曰,雖有舊排,多有渝傷,無以仍用矣。上曰,搬運雇價,似當不少矣。致庠曰,兵曹與軍契,竝爲擧行,姑未料所入多寡矣。上曰,武衛所亦當竝力矣。裕元曰,有事則輒以武衛所擧行,有何財力,番番有敎乎?臣敢請財力之出處矣。上曰,隨其所有,姑爲推用矣。炳學曰,武衛所財力,領府事區劃,故似可仰問矣。裕元曰,臣之所區劃,有難半年之支放,竊覸近日所用,實無以知其所出之處矣,今日武衛提調·都統使,同爲登筵,臣欲問之。上曰,僅僅用之矣。仍敎曰,移御時,政院日記毋或閪失之意,申飭也。炳學曰,謹奉下敎,申飭矣。裕元曰,內閣日省錄,已爲告竣,臣不圖如是速成矣。上曰,日省錄,比政院日記,尤爲昭詳,而自內之事,兼備矣。裕元曰,日省錄規式,一依親撰,日省之義,在於其中矣。上曰,此錄自正廟朝誕日始之矣。缺最應曰,顧今講筵之停,五有月矣。朱子曰,工夫易間斷,歲月難推尋,此乃學者切至之戒,而帝王之爲學也,當持此訓,拳拳服膺,則百度貞而萬化成矣,近自朝廷,遠曁草野,所攢手蘄祝者,聖學之日就也,所滿心憂歎者,講筵之久停也。竊伏惟淸燕之中,對越方冊,其必有沈潛乎淵衷,精進乎宸工,而猶不若雙隻廈氈,討論經史,國人洞然知殿下典學之終始,大業之富有也。迨此午漏之永,庚炎之前,頻開經幄,兼行召對,仍與登筵諸臣,論古今而析微奧,則勤學致理,表裏交修,將復見堯·舜之治,區區愚忱,寔出無隱。伏願留神澄省焉。上曰,所陳如是切實,敢不服膺乎?出擧條最應曰,財用之竭,爲今日最急之政。凡國之財,皆從土地人民而出,土地無缺矣,人民不耗矣,而財則竭矣,此其故何哉?卽惟曰,不節用耳。易曰,天地節而四時成,節以制度,不傷財不害民,蓋以天地之大,猶節而後,四時始成,故聖人垂戒,若是乎明且切。見今三殿閣重建,役之鉅也,而大農之經費旣枵,內帑之蓄貯亦空,惟聖衷憂勤,猶恐或傷財而害民,臣固欽仰萬萬。然其節用之方,亶出於殿下之示敦朴爲先矣。先正臣文成公李珥所進聖學輯要曰,自上以堯·舜茅茨土階爲心,內殿以馬后躬服大練爲法,節損宮中用度,使士大夫,觀感取則,達于庶民,然後天財不流,民力漸舒矣。臣敢以先正此言,誦之而獻焉。伏願聖明,懋哉懋哉。上曰,以節財崇儉,陳勉甚摯,謹當佩服矣。出擧條最應曰,國之所以維持者,曰紀綱,曰名分焉耳,此而或壞,則國不可爲國。挽近俗習漸渝,睯不畏法,至於今番掖隷之作拏班家事而極矣。日前嚴敎之下也,日月之明,雷霆之威,莫不欽仰,莫不警懼,其所施律,自有三尺,亂類諸漢,方囚捕廳,待同黨就捕,當用重辟而不貸矣。因此事有所提奏者,聞武衛所軍卒及春桂坊徒隷,罔念法意,敢肆恣橫,種種有閭里作弊之端云。此若不嚴加操制,將不無去益跳踉之慮,隨其現一一出付法司,照律重繩,斷不可已,故敢此仰達矣。上曰,當各別操飭矣。出擧條最應曰,捕廳之設,專爲戢盜,而戢之不嚴,盜之無憚,則安用捕廳爲哉?近日閭里之間,暮夜穿窬,在在入聞,至於明火突入,爛熳攫奪,輦轂肅淸之地,寧有如許變怪乎?左右捕將,竝從重推考,使之各別譏詗,毋敢玩愒事,嚴飭,何如?上曰,依爲之。出榻敎最應曰,名臣之世享,卽朝家記功顯忠之美典也。文忠公臣閔翼洙,趨詩禮之庭,篤忠貞之世,兼之以王佐之材器,平生尊慕先正臣文元公金長生之學,眞積力久,以上溯曾子門墻,而其學專用力於克去己私,辛壬士禍之後,痛君上之受誣,常曰爲今之道,凡立于朝者,一以辨君誣爲事,極言竭忠,而不然則毁冕入山,自明其志,以此爲出處大義,旌招恩禮,一不出膺,然朝廷士林,倚以爲名義領袖,英廟朝五十餘年,義理之炳若日星,實文忠倡論之力也。其祠版,永世不祧,庸寓崇報之典恐好,故敢此仰達矣。上曰,依爲之。出榻敎最應曰,今日賓對,因特敎,來府堂上實故外,擧皆入參,則臺閣之臣,何可無一人登筵,至承嚴敎乎?事體所在,誠極未安。違牌諸臺,竝施從重推考之典,何如?上曰,依爲之。出榻敎最應曰,卽見京畿監司閔台鎬所報,則楊根郡甲戌條大同田米,與均廳納田米,當爲上納,而土瘠民貧,辦納本色,萬無其路,依近例特許詳定代納,爲辭矣。正供法意,所重自別,固不當課歲許代,而瘠壤貧蔀,亦難强責,且有屢施之例,姑依報辭,以詳定上納事,分付該廳,何如?上曰,依爲之。出擧條最應曰,今番勅行之到畿站也,屢日滯留,誠非始慮攸及,而該道臣閔台鎬,原定支需之外,加辦別儲,不至窘跲,以若凋殘營樣,有此綢繆豫備,其在朝家事體,不容不量其容入之數,趁卽劃給,令畿營報本府,以爲區處之地,何如?上曰,依爲之。出擧條最應曰,慶州前府尹閔泳商,當爲追榮,而所后家曾祖,無可施云。依近例移施其本生,何如?上曰,依爲之。出擧條最應曰,行漢城判尹鄭基世,知敦寧金元植,竝政府堂上還差,何如?上曰,依爲之。出榻敎炳始曰,諸宰奏事,致庠曰,本曹經費,專資各道歲入,而湖南別備耗作,癸酉甲戌兩年條,爲八萬餘兩,其間所納,數甚零星,屢有關飭,亦無實效矣,此是都聚巡營上送者,則未知道臣操飭之如何?而必是列邑愆納之致,有不可一任其漫漶,令道臣未納各邑,枚擧狀聞,該守令以爲從重論勘,使之限一朔畢納,何如?上曰,依爲之。出擧條致庠曰,支勅時本曹所用銀子,爲八千餘兩,而庫在地銀,全不成樣,無以入用,故向以一萬二百餘兩,更爲鎔鍊,則品劣之故,滓鉛甚多,元數見縮,爲一千七百餘兩矣。朔會計銀行中,勢將以縮條懸錄,故先此仰達矣。上曰,依爲之。出擧條致庠曰,昨年春貨泉變通時,淸錢許捧期限甚促,幾日之間,本曹所捧,合爲九十餘萬兩矣,以竝湊委積之故,員役輩之叩數捧上,未能詳悉,竟致八千餘兩之欠縮,揆諸擧行,固當一一徵捧,而伊時事勢,容有可恕,依向日惠廳例,見縮條特許蕩減,恐未知如何。惟伏俟處分矣。上曰,依爲之。出擧條輔鉉曰,今番義盈庫加定貢物,以本廳原貢磨鍊事,自戶曹別單啓下,而取考謄錄,則無可援之近例,與戶判相議,以戶曹別貿,例自本廳上下恐好,故敢此仰達矣。上曰,依爲之。出擧條炳始曰,玉堂所懷奏之。海淳曰,伏以臣疎逖之蹤,猥廁經幄之列,初登前席,獲覩都兪之盛,榮幸已極,蘄祝萬萬,而今日之急務,只是講學一事也。第伏念聖學,緝熙光明,固不待勉强,然朱子曰,工夫易斷,義理難推尋,此訓最爲學問上切要也。邇來屢月停講,臣伏不勝憂愛之忱矣。見今晝晷方張,日氣未至亢熱,迨此召接儒臣,日開講筵,討論經史,無少間斷焉,則太平萬歲,實基於此。伏願殿下,懋哉懋哉。上曰,所陳當留念矣。出擧條炳始曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎
上在昌德宮。停常參·經筵。
自辰時至申時,灑雨下雨,測雨器水深二分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳曰,禮房承旨,馳詣景慕宮,奉審摘奸以來。
弘文館啓曰,上番闕直,事甚未安。應敎洪健植,副應敎金九鉉,竝卽牌招,推移入直,何如?傳曰,允。
李龍雨啓曰,行都承旨金炳始,右承旨金奎弘,不爲仕進,左承旨趙康夏式暇,右副承旨成夏慶在外,同副承旨李鎬翼式暇出去,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
禁衛營啓曰,本營中軍申桓身病甚重,勢難察任,今姑改差,何如?傳曰,允。
禁衛營啓曰,中旬賞試才時,各技沒技人,別單書入之意,敢啓。傳曰,知道。
摠戎廳啓曰,今此本廳中旬時將官·將校·軍兵等賞試才單子,及柳葉箭·片箭·鐵箭·騎芻·鳥銃沒技人,別單書入之意,敢啓。傳曰,知道。
御營廳啓曰,今春夏等中旬賞試才時,沒技人別單書入之意,敢啓。傳曰,知道。
以大司諫鄭匡始,司諫李載純,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳曰,只推。
禮曹啓曰,慶科別試文武科放榜,以今月十九日退行事,命下矣。仁政殿親臨之節,依前定奪,磨鍊擧行乎?敢稟。傳曰,依前磨鍊。
禮曹啓曰,今五月十九日親臨仁政殿慶科別試文武科放榜吉時,令日官推擇,則同日卯時爲吉云。以此時擧行,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨金奎弘牌不進,伴直無人。行都承旨金炳始,所當牌招,而拘於廳規,不得請牌,何以爲之?敢稟。傳曰,牌招。
以右承旨金奎弘牌不進罷職傳旨,傳曰,只推。
刑曹啓曰,謹依傳敎,罪人辛興煥·安義植·申昌均·宋泰殷·李能衡·沈鍾燁,竝別般嚴覈,則辛興煥供內,渠以綾州民,觀光次入場於三所,以出榜遲緩之致,群情拂鬱,果爲起鬧,而雖無躬犯,在傍觀之,則諸漢突入廳上,裂破試紙,其中知名者,卽不過醴泉張福儀一漢而已,其時作挐諸漢,一無知居住姓名者云。安義植供內,渠以梁山民,上來,從弟待榜次,往于該所,聞起鬧之聲,方欲避身,被捉於試所云。申昌均供內,渠以洪州民,呈券於三所,聞出榜之說,及到試門,忽捉於試所云。宋泰殷供內,渠以北靑民,轉到京城,以水桶商生涯,而粗解文字,爲渠兄呈券於三所後,聞出榜之說,欲見榜目而往,見捉於試隷云。李能衡供內,渠以慶州民,定主人於泮村,而呈券於一所,往于主人家矣,聞三所喧聒之聲,心甚訝怪,欲探事狀,猝地被捉云。沈鍾燁供內,渠以英陽民,年纔十七,初入京城,不知東西,而呈券於三所,退在主人家矣,轉聞出榜之說,忙忙往見,則云爲場內作挐,恐怯旋踵之際,被捉於試隷,而攔入試所之事,萬萬瞹眛云矣。觀於諸供,莫重國試,所謂悖類,無難作挐,裂破試券,究厥事狀,萬萬痛駭。固當分輕重依律勘處,而旣伏承嚴覈之命,故嚴覈以入,而徒黨之逃躱者,今方譏詗,期於刻期捉得計料,罪人所供之一漢,發捕待捉得,一體擧行之意,敢啓。傳曰,知道。如此亂類,若尋常處之,則其可曰國有紀綱乎?首唱辛興煥,不待拷限,嚴刑三次,遠惡島限己身定配,其餘諸漢,分輕重照法嚴勘。
弘文館啓曰,上番闕直,事甚未安。應敎洪健植,副應敎金九鉉,竝卽牌招,推移入直,何如?傳曰,允。
政院啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以大司諫鄭匡始,司諫李載純,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳曰,只推。
兵曹,以金箕錫爲禁衛中軍。
李龍雨啓曰,行都承旨金炳始牌不進,左承旨趙康夏式暇,右承旨金奎弘不爲仕進,右副承旨成夏慶在外,同副承旨李鎬翼內閣進,院中只有臣一人,伴直無人。同副承旨卽爲牌招,何如?傳曰,允。
刑曹啓曰,謹依批旨,罪人辛興煥,不待拷限,嚴刑三次後,全羅道康津縣古今島遠惡島限己身定配所,卽爲押送,安義植·申昌均·宋泰殷等,各嚴刑一次後,依大典會通諸科條,大小科場作亂罷場者,限己身降定水軍之文,依例令兵曹擧行,李能衡呈券於一所,被捉於三所,則似有可據之端,沈鍾燁,非但初入京城,年少沒覺者,則抑有可恕,故各嚴刑一次,懲勵放送,興煥所供張福儀,纔爲捉得,頭質嚴覈,則渠之發明,雖無足信,居住名字,俱爲相左,似是罪人之亂招,而旣出査庭,有難全釋,亦爲嚴刑一次,懲放之意,敢啓。傳曰,知道。
刑曹啓曰,古今島定配罪人辛興煥,草記批旨間,還囚典獄署矣。卽接該署主簿秦錫好牒報,則罪人辛興煥,因病物故云。使之摘奸,果爲的實,不得發配之意,敢啓。傳曰,知道。
吏曹啓目,前權管鄭民洙名字,改以完洙,武科新及第裴完乭名字,改以永豐,田奎用名字,改以圭鎔,出身崔道源名字,改以翊龍事爲等如,告狀依例令藝文館給帖,何如?啓依允。
上在昌德宮。停常參·經筵。
備忘記,雲峰縣監尙禹鉉下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。憲府無詣臺之員,除在外外,呈告人員,竝卽牌招,何如?傳曰,允。
以同副承旨李鎬翼牌不進罷職傳旨,傳曰,只推。
弘文館啓曰,上番闕直,事甚未安。應敎洪健植,副應敎金九鉉,竝卽牌招,推移入直,何如?傳曰,允。
傳曰,右承旨·同副承旨許遞,前望單子入之。
承旨前望單子入之,金敬均·洪萬植落點。
傳曰,有實故摠管許遞,前望單子入之。
摠管前望單子入之,都摠〈管〉李源命·趙龜夏,副摠管洪淳大·林翰洙·任應準·李鶴榮·李邦鉉·趙羲復落點。
傳曰,有實病玉堂許遞,前望單子入之。
玉堂前望單子入之,應敎李晩燾,副應敎徐冑淳落點。
政院啓曰,假注書崔憙龍,有身病,勢難察任,今姑改差,何如?傳曰,允。
又啓曰,司諫李載純,旣入闕中,不爲傳啓,直爲出去,事甚未安。推考,何如?傳曰,允。
又啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以執義權益洙,掌令金正浩·黃起鴻,持平李能華牌不進罷職傳旨,傳曰,只推。
政院啓曰,新除授同副承旨洪萬植,卽爲牌招,何如?傳曰,允。
兵曹啓曰,今番文三所科場作挐罪人安義植,全羅道雲峰縣,申昌均任實縣,宋泰鉉江原道高城郡,竝水軍充定,定驛子押送之意,敢啓。傳曰,知道。
以司謁口傳下敎曰,自今爲始,中日科依例設行。
右邊捕盜廳啓曰,謹依武衛所知彀官禹昌臣口傳下敎,班家作挐諸漢,一竝捉得,嚴覈取招,謹具文案以入,恭俟處分,而漏網諸漢,另加譏詗,期於捉得計料之意,敢啓。傳曰,知道。令廟堂稟處。
禁衛營啓曰,本營騎士別將洪圭,身病猝重,勢難察任,改差,何如?傳曰,允。
義禁府啓曰,今此具格罪人在囚時,時囚亦不可混處府中,罪人宋熙昇,姑爲保放之意,敢啓。傳曰,知道。
兵曹啓曰,回榜人之京以別單,外以狀聞後,加一資成給紅牌,自是定式,而平壤居折衝金正寬,居在鄕曲,未諳規例,不由監營,直受花牌次,其子履朋,持紅牌來訴臣曹,故考諸榜目,則今年回榜,果爲的實矣。揆以法例,事當還下送,自本道狀聞後擧行,而老人之事,不可遲待,似此人成給花牌,多有已例,今亦依例成給,何如?傳曰,允。
摠戎廳啓曰,今番中旬試才時,牢子中登科者爲七名,巡令手中登科者爲九名,吹鼓手中登科者爲七名,大旗手中登科者八名,塘報手中登科者爲五名,牙兵軍中登科者爲六名,帳幕軍中登科者爲六名,別破陣中登科者爲六名,而一哨中五卒登科,該將領請賞,旣有已例矣。牢子次知知彀官李膺秀,巡令手次知旗牌官李基禎,吹鼓手次知旗牌官李鳳烈,大旗手次知知彀官趙俊淳,塘報手次知旗牌官朴基炯,牙兵軍次知旗牌官金弘植,帳幕軍次知旗牌官李膺柱,別破陣次知旗牌官黃道源,當照例加資,而事係恩典,不敢擅便,令該曹考例稟處,何如?傳曰,允。
假注書崔憙龍改差,代以金昌夏爲假注書。
以黃海監司鄭泰好狀啓,安州中使齎去禮單,瑞興則交付旣不分明,鳳山則傳受亦不詳察,致此中路沈沒之擧,溺職之瑞興府使洪肯周,鳳山郡守尹喜秀,爲先罷黜,其罪狀,令攸司稟處,事出境內,不能預先操飭,臣亦惶恐待罪事,傳曰,令廟堂稟處。
吏曹啓目,武科新及第李承甲名字,改以斗淵,金興錫名字,改以宗錫,秦楨夏名字,改以仲杓,李冕永名字,改以冕承,鄭最善名字,改以最基,田容奎名字,改以容圭,車倫赫名字,改以好範事爲等如,告狀依例令藝文館給帖,何如?啓依允。
上在昌德宮。停常參·經筵。
自人定至十四日開東,灑雨下雨,測雨器水深一寸五分。
自開東至申時,灑雨下雨,測雨器水深三分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨洪萬植,今日不爲仕進,卽爲牌招,何如?傳曰,允。
又啓曰,新除授副摠管林翰洙,方在罷黜中,何以爲之?敢稟。傳曰,敍用。
傳曰,禮房承旨,馳詣宗廟·景慕宮,奉審摘奸以來。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
宗親府啓曰,明日,卽天漢殿望奉審日次,臣鳳儀,進詣擧行之意,敢啓。傳曰,知道。
弘文館啓曰,上番闕直,事甚未安。新除授應敎李晩燾,副應敎徐冑淳,竝卽牌招,推移入直,何如?傳曰,允。
政院啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以大司諫鄭匡始,司諫李載純,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳曰,只推。
都摠府啓曰,新除授副摠管林翰洙,時無職名,令該曹口傳付軍職,何如?傳曰,允。
兵曹口傳政事,護軍單林翰洙,副護軍單李鎬翼。
訓鍊都監啓曰,本局千摠尹,身病猝重,勢難察任,改差,何如?傳曰,允。
議政府啓曰,向以安州中使齎去禮單事,査問于所經各道矣。卽見黃海監司鄭泰好狀啓,則瑞興交付,旣不明的,鳳山傳受,亦不詳察,致此中路之沈沒,兩邑守令,爲先罷黜,其罪狀,令攸司稟處,各邑擧行校吏等,嚴覈取招,竝囚營獄爲辭,而令廟堂稟處事,命下矣。禮物之特送,事體固有所重,而替傳之際,全不審愼,下落無處,趁不贈給者,事未前有,貽羞非細。且其混付於進香卜馱云者,不過是該色輩私相酬酢,而旣無公文之的據,以此以彼,烏可免矇不覺察之罪乎?瑞興府使洪肯周,鳳山郡守尹喜秀,依道啓,爲先罷黜,令該府拿勘,事在省內,未能先事操飭,該道臣施以重推之典,其時不謹擧行之校吏等,令本道分輕重照律酌處後,登聞事,分付,何如?傳曰,允。
上在昌德宮。停常參·經筵。
藥房提調閔奎鎬,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,左副承旨李龍雨,今日不爲仕進,卽爲牌招,何如?傳曰,允。
承文院啓曰,院寫字官劉運元·李源益·彭翰周陞實代,劉漢敏·白萬甲·韓福源差下,依例付軍職,何如?傳曰,允。
都摠府啓曰,副摠管任應準,以漢城右尹,本府坐起時進參事,晝仕出去之意,敢啓。傳曰,知道。
宗親府,璿源譜略修正時,國朝御牒書寫官李沇應,監印堂上李敦應。
兵曹口傳政事,副司果金九鉉。
政院啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
又啓曰,假注書白奎燮,有身病,勢難察任,今姑改差,何如?傳曰,允。
以大司諫鄭匡始,司諫李載純,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳曰,只推。
以司謁口傳下敎曰,宣傳官·武兼·部將·守門將·摠郞·訓鍊院官員,近多受由,事甚駭然。此後則實病實故外,切勿給由,各廳武初仕人之不爲入仕者,到底査實,草記論汰事,分付兵曹。
奎章閣啓曰,景慕宮望廟樓,今望奉審,無頉之意,敢啓。傳曰,知道。
義禁府啓曰,瑞興府使洪肯周,鳳山郡守尹喜秀等拿勘事,傳旨啓下矣。洪肯周時在任所云,依例發遣府羅將拿來,尹喜秀亦在任所,依例發遣府書吏,差兼官後,拿來,何如?傳曰,待待命拿囚。
禁衛營啓曰,今番中旬試才時,一哨中五卒登科,該將領請賞,旣有已例矣。哨官李宓應,旗牌官金在輝·李貞奎·金龍漢·梁慶祿,知彀官魚友江,當照例加資,而事係恩典,不敢擅便,令該曹考例稟處,何如?傳曰,允。
假注書白奎燮改差,代以林相僖爲假注書。
政院啓曰,帥臣如非拿問與削黜,則例不得替行封啓,而慶尙左兵使鄭志鎔,謂以方呈辭狀,廢閣公務,倭船問情狀啓,使虞候替行,原狀啓係是邊情,雖不得不捧入,揆以事體,極涉駭然。所當重勘,而本院請推之外,無他可施之罰,何以爲之?敢稟。傳曰,從重推考。
以全羅監司趙性敎狀啓,因司饔院關生竹笋封進官綾州牧使金度根,潭陽兼任玉果縣監李顯永,求禮縣監鄭寅台,竝捧現告罷職,進獻何等綦重,而不善監封,臣之罪尤大,惶恐待罪事,傳曰,旣問備矣。卿其勿待罪事,回諭。
傳曰,武臣之無難廢務,誠極駭然。慶尙左兵使鄭志鎔,當嚴處,而念其迎送之弊,姑爲安徐,以更無敢如是之意,廟堂別般申飭。
傳曰,當此農節,迎送之弊,不可不念,向日罷職之湖南封進官,竝特爲分揀,姑令戴罪擧行。
吏曹參議嚴世永上疏大槪,敢陳實病難强之狀,冀蒙見職亟遞之恩事,省疏具悉。所請依施。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨洪萬植,今日不爲仕進,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以同副承旨洪萬植牌不進罷職傳旨,傳曰,只推。
以大司諫鄭匡始,司諫李載純,獻納沈東獻,正言方孝隣·李麟圭,執義權益洙,掌令金正浩·黃起鴻,持平李能華牌不進罷職傳旨,傳曰,只推。
傳曰,吏曹參議有闕之代,前望單子入之。
吏曹參議前望單子入之,李正魯落點。
傳曰,同副承旨許遞,前望單子入之。
承旨前望單子入之,鄭匡始落點。
吏曹啓曰,蔚山府使鄭基大,因該府民擾,前已自邑仍爲上京矣。催促罔夜下送,則身病猝重,不得下去云,罷黜,何如?傳曰,允。
成夏慶啓曰,行都承旨金炳始,左承旨趙康夏,不爲仕進,右承旨金敬均,式暇出去,左副承旨李龍雨式暇,新除授同副承旨鄭匡始,未肅拜。院中只有臣一人,伴直無人,同副承旨卽爲牌招,何如?傳曰,允。
議政府啓曰,卽見右捕廳草記啓下者,則班家作拏諸漢,嚴覈取招,謹具文案,以待處分爲辭,而批旨令廟堂稟處事,命下矣。紀綱雖曰頹弛,民習雖曰頑濫,突入班家,驅出士夫,亂捽毒打於通衢大道之上者,卽未聞未覩之一世變也。想其頭勢,亦足怖懍,似此兇悖之類,若不嚴正其罪,三尺之律,將施於何地,而敗俗無以整矣,亂萌無以折矣。所以荐降嚴敎,屢經盤覈,而其情其跡,掀露無餘,曰首曰從,輕重有殊,其在礪百之政,當用殲魁之典。罪人李熙益,出付軍門,大會軍民,梟首警衆,其餘諸囚,竝移送秋曹,參酌其罪,分等勘斷之意,分付,何如?傳曰,允。
以司謁口傳下敎曰,御營廳習陣,禁衛大將梁憲洙進去。
右邊捕盜廳啓曰,因議政府草記,班家作拏諸漢等酌處事,允下矣。臣廳在囚罪人劉命均·朴俊杓·金義榮·金周元·康允泰·金寬植·郭命碩·金善益·尹東奎·李昌錫·沈光鉉·鄭錫禕·金東元·金俊成·姜永石·安太鍾·洪景煥·張順吉·劉伯伊·申茂哲等二十名,竝移送秋曹之意,敢啓。傳曰,知道。
御營廳啓曰,罪人李熙益,當爲梟首,而今已日暮,薄昏勿行死刑,載在法典,明日擧行之意,敢啓。傳曰,知道。
傳曰,明日,時原任大臣來待。
濬川司啓曰,都廳尹改差之,代以御營廳別將李根永差下,使之察任,何如?傳曰,允。
吏曹啓目,出身韓用熙名字,改以用郁,武科新及第申泰淵名字,改以台淵,許名字,改以頊,金有陪名字,改以化景事爲等如告狀,依例令藝文館給帖,何如?啓,依允。
上在昌德宮。停常參·經筵。
政院啓曰,明日毓祥宮夏享大祭齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來二十一日朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,來二十一日輪對日次矣,敢稟。傳曰,當次人受點,後日次待令。
又啓曰,右承旨金敬均,今日不爲仕進,卽爲牌招,何如?傳曰,允。
傳曰,吏曹參判有闕之代,前望單子入之。
右邊捕盜廳啓曰,因議政府草記,班家作拏諸漢等酌處事,允下矣。臣廳在囚罪人李熙益,出付御營廳之意,敢啓。傳曰,知道。
三軍府啓曰,卽接御營廳所報,則謹依啓下傳旨,罪人李熙益梟首次,今月十七日禁御大將梁憲洙,率該廳諸將官·將校·軍兵,出去蔓川坪云矣,敢啓。傳曰,知道。
政院啓曰,時原任大臣,依下敎來待矣。傳曰,入侍。
又啓曰,卽者義禁府都事來言,時囚罪人周鍾悳等,當爲捧供,而判義禁朴齊寅,知義禁金翊鎭,俱有身病,同義禁兪世煥在外,一員未差,不得開坐云。何以爲之,而未差之代,政官牌招,開政差出,判義禁·知義禁,竝卽牌招,何如?傳曰,允。未差之代,前望單子入之。
金吾堂上前望單子入之,同義禁洪遠植落點。
政院啓曰,假注書金昌夏,有身病,勢難察任,今姑改差,何如?傳曰,允。
又啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
以右承旨金敬均牌不進罷職傳旨,傳曰,只推。
以執義權益洙,掌令金正浩·黃起鴻,持平李能華,司諫李載純,獻納沈東獻,正言方孝隣·李麟圭牌不進罷職傳旨,傳曰,只推。
議政府啓曰,本府有司堂上有闕之代,行都承旨金炳始差下,使之察任,何如?傳曰,允。
傳曰,發遣吏郞,諸執事淸齋與否,摘奸以來。
御營廳啓曰,本廳中旬賞試才時,大旗手·吹鼓手登科者,各爲五名,而一色中五卒登科,則該次知將校加資,曾有已例矣。大旗手次知知彀官嘉善鄭弘俊,吹鼓手次知旗牌官嘉義禹泰英,當照例加資,而事係恩典,不敢擅便,令該曹考例稟處,何如?傳曰,允。
御營廳啓曰,本廳中旬賞試才時,騎士登科者爲十三人,而五人登科,則該將領加資,曾有已例矣。別將折衝李根永,當照例加資,而事係恩典,不敢擅便,令該曹稟處,何如?傳曰,允。
御營廳啓曰,罪人李熙益,大會軍民於蔓川坪,梟首警衆之意,敢啓。傳曰,知道。
傳曰,今此處分,豈無別般斟量者乎?南間囚罪人李純榮·徐奭輔,特貸一縷,竝遠惡島姑先安置,當日押送。
假注書金昌夏改差,代以姜友馨爲假注書。
政院啓曰,卽者義禁府都事來言,時囚罪人周鍾悳等,當爲捧供,而判義禁朴齊寅,知義禁金翊鎭,俱有身病,同義禁兪世煥在外,新除授同義禁洪遠植,未肅拜,不得開坐云。在外何以爲之,而判義禁·知義禁·同義禁,竝卽牌招,何如?傳曰,允。在外同義禁許遞,前望單子入之。
武臣堂上朔試射試所啓曰,今日試射時,內禁衛將李熙訥,訓鍊都監別將李義錫,千摠趙明夏,資憲姜允欽,嘉善鄭聖得·文周行,折衝金興赫·姜興俊·金鍾桓,無緣不參。竝依承傳罷職,何如?傳曰,允。日後如有此習,則別般嚴處矣。
義禁府啓曰,南間囚罪人李純榮·徐奭輔等,特貸一縷,竝遠惡島,姑先安置,當日押送事,承傳啓下矣。竝解枷杻,移囚西間後,李純榮全羅道羅州牧智島,徐奭輔靈光郡荏子島,竝遠惡島安置,而以承傳內辭意,具罪目,依例發遣府書吏羅將,當日押送于各其配所,何如?傳曰,允。
刑曹啓曰,議政府啓辭內,卽見右捕盜廳草記啓下者,則班家作挐諸漢,嚴覈取招,謹具文案,以待處分爲辭,而批旨令廟堂稟處事,命下矣。紀綱雖曰頹弛,民習雖曰頑濫,突入班家,驅出士夫,亂捽毒打於通衢大道之上者,卽未聞未覩之一世變也。想其頭勢,亦足怖懍,似此兇悖之類,若不嚴正其罪,三尺之律,將施於何地,而敗俗無以整矣,亂萌無以折矣。所以荐降嚴敎,屢經盤覈,而其情其跡,掀露無餘,曰首曰從,輕重有殊,其在勵百之政,當用殲魁之典。罪人李熙益,出付軍門,大會軍民,梟首警衆,其餘諸囚,竝移送秋曹,參酌其罪,分等勘斷之意,分付,何如?傳曰,允事批下矣。謹依批旨,右捕廳罪人金周元等二十名,一竝捉致,考閱該廳文案,參究罪犯輕重,則金周元·金俊成等,雖非首魁,腸肚相連,其兇悖之習,二而一也。姜永錫,素以頑悖,今於作挐,不顧廣幅,倡聚黨類者也。右項三漢,罪難輕勘,竝施嚴刑島配。安相鍾·洪景煥,雖不入班家,當初起鬧者,卽此兩漢也,罪當刑配。劉命均·朴俊杓·金義榮·康允泰等四漢,雖云瞹眛,旣爲往參,則不可無懲,嚴刑一次懲放。李昌錫·郭命碩·金善益·尹東奎·沈光鉉·鄭錫禕·金東元·金寬植·張順吉·劉伯伊·申茂哲等十一漢,或云中路回還,或云不爲干涉,亦不可無警,竝杖一百懲放,何如?傳曰,允。常時不能操飭之司謁金致煥,行首別監金鳳奎定配。司鑰李仲星,行首別監嚴昌號,徒二年定配。司謁趙興龍,行首別監文奎英,從重科治。
大護軍金輔鉉疏,略曰,臣於政府,與聞機務者,今已周年有餘矣。是任也古之丞相長史,而臣本空疎,才不足以參決,識不足以善斷,簿書期會,尙此茫然無下手,則十年之前,固已試可蔑效,顧何敢冒悚蹲據?素患痰眩,遇勞輒加,家常日用,太半遺漏,不可以軍國大事,一任其瘝厥矣。伏願俯垂鑑諒,亟遞臣有司之任焉。臣無任云云。答曰,省疏具悉。實病旣如是,所請依施。
吏曹參判韓敬源上疏大槪,敢陳實病難强之狀,冀蒙見職鐫改之恩事。答曰,省疏具悉。所請依施。
乙亥五月十七日□時,上御熙政堂。時原任大臣入侍時,行都承旨金炳始,假注書林相僖,記事官李鎬喆·趙昌夏,領府事李裕元,領敦寧金炳學,判府事洪淳穆·朴珪壽,左議政李最應,右議政金炳國,以次進伏訖。上曰,史官分左右,仍命大臣進前。裕元進前問候,各殿問候訖。裕元曰,今日臣等承命入侍,有何下敎乎?上曰,近日疏儒事,一向煩聒,抑何故也?裕元曰,以疏儒事,嚴敎屢下,而尙不退去,極爲未安矣。炳學曰,屢度嚴飭之下,尙不退去,誠甚未安矣。上曰,以此事,欲爲一番洞諭者久矣。當初大院君行次,卽爲養閒,而外間人,或認以有事者然。前後投疏,語多誣逼,極然以大院君,歸之於過中之擧,又以予歸之於不能盡誠之科,都是此輩,無中生事,惟意簸弄也。雖在敵以下,倫紀之間,人所難言,況今日北面於予者乎?且以諸大臣言之,必知此輩之無嚴,而視若尋常,尙無一言懲討,不能無忱然矣。此輩之輒請動駕,亦近脅迫,予之動駕與否,何可因此輩之言,而進退之乎?諸大臣旣洞悉予意,退出賓廳,招致疏頭儒生,曉諭退送,如是之後,更有以此事陳疏者,此故犯也,斷當以犯上不道之律,施之矣。裕元曰,如是洞諭,萬萬欽仰,而責諭又若是鄭重,臣等極爲惶悚矣。炳學曰,聖敎若是鄭重,臣等轉益惶悚矣。淳穆曰,今者下敎,又使中外洞然而知矣。珪壽曰,如是洞諭之後,疏儒必當退去矣。最應曰,有此下敎,不勝欽誦矣。炳國曰,諸大臣已有所奏,而疏儒承此下敎,則必當退去矣。上曰,大院君,亦以此事不安,屢屢挽止,如是煩聒,尤極無嚴矣。又敎曰,李純榮·徐奭輔事,非不欲趁卽處分,而今日洞諭之前,卽昧爽也,此輩必不知予意而然也。將欲特貸一縷,諸大臣亦諒悉此意也。裕元曰,今此處分,亦出於洞然曉諭之聖念,臣有何他見乎?炳學曰,洞然下敎之後,又有此處分,欽仰萬萬矣。淳穆曰,聖度包容,特貸一縷,欽仰萬萬矣。珪壽曰,今此處分,寔出十分斟量,不勝欽仰矣。最應曰,聖度若是包容,臣不任欽仰矣。炳國曰,今此處分,臣亦不勝欽仰矣。上曰,比間雨事頻仍,得無損稼之慮耶?裕元曰,見鄕中貌樣,則不至於損稼矣。上曰,近年牛疫甚熾,多有斃云,私屠一切嚴禁之意,自廟堂各別申飭也。最應曰,牛禁事,屢已嚴關,而守宰之視以文具,不善操飭,故私屠之弊,一向不至矣。上曰,責在元帥,供職之道,豈容若是?以京中言之,二十三懸坊外,毋止疊設之意,亦爲申飭也。裕元曰,中國久不食牛肉矣。上曰,此等事比諸我國,則誠爲貴矣。最應曰,中國自有定規,故果如是矣。上曰,非徒禁私屠,疊屠亦加禁飭也。炳國曰,今此下敎之後,尤何敢不各別嚴禁乎?上曰,拘於人情,許施浸廣,則豈是恪謹奉承之義耶?最應曰,執法之官,每不嚴禁,致有此弊,而如是飭敎之下,孰敢不盡誠供職乎?上曰,法司之官,擇差久任,然後可責實效,趙靜庵事,是其前驗也。裕元曰,靜庵,爲都憲三日,男女分路,則其觀感興起之效,有如是矣。上曰,以日前作挐諸漢事觀之,必是酗酒而然也,非酒則豈無畏怯之心,而致此乎?炳學曰,果係耽飮而然矣。上曰,各別嚴禁,期有實效也。最應曰,謹依下敎矣。缺
上在昌德宮。停常參·經筵。
政院啓曰,明日文武科放榜相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,新及第李載完放榜日,興完君內外祠版,遣承旨致祭事,命下矣。何承旨進去乎?敢稟。傳曰,都承旨進去。
又啓曰,新及第金興均唱榜日,永恩府院君內外祠版,遣承旨致祭事,命下矣。何承旨進去乎?敢稟。傳曰,右承旨進去。
又啓曰,右副承旨成夏慶,今日不爲仕進,卽爲牌招,何如?傳曰,允。
三軍府啓曰,卽接訓鍊都監所報,則今五月十九日習陣日次,而親臨放榜相値,不得行操云矣,敢啓。傳曰,知道。
傳曰,蔚山府使之代,副護軍張錫龍除授,不多日內下送。
傳曰,禮房承旨,馳詣受香諸處,奉審摘奸以來。
傳曰,在外京兆堂上許遞,前望單子入之。
金吾堂上前望單子入之,同義禁尹滋承落點。
政院啓曰,行大司憲金炳雲,執義權益洙,掌令金正浩·黃起鴻,持平李能華牌不進,金基龍在外,監察茶時之意,敢啓。傳曰,知道。
又啓曰,假注書林相僖,有身病,勢難察任,今姑改差,何如?傳曰,允。
以右副承旨成夏慶牌不進罷職傳旨,傳曰,只推。
以執義權益洙,掌令金正浩·黃起鴻,持平李能華,司諫李載純,獻納沈東獻,正言方孝隣·李麟圭牌不進罷職傳旨,傳曰,只推。
吏曹,蔚山府使單張錫龍除授事承傳。
傳曰,原任直閣李世用,馳詣顯隆園,奉審摘奸,仍留監祭,健陵·華寧殿,一體奉審以來。
傳曰,明日出宮門路,以協陽門爲之。傳曰,公事不審之當該中官李漢容·朴奎鉉,竝推考。京兆堂上前望單子入之,判尹李容熙添書落點。
兵曹啓曰,今此移御景福宮時,大王大妃殿侍衛,謹依謄錄,分兵曹·分都摠府堂上·郞廳各二員,五衛將二員,武兼四員,禁軍五十人,前後牌訓局步軍四百名磨鍊,何如?傳曰,允。
兵曹啓曰,今此移御景福宮時,王大妃殿侍衛,謹依謄錄,分兵曹·分都摠府堂上·郞廳各二員,五衛將二員,武兼四員,禁軍五十人,前後牌訓局步軍四百名磨鍊,何如?傳曰,允。
兵曹啓曰,今此移御景福宮時,大妃殿侍衛,謹依謄錄,分兵曹·分都摠府堂上·郞廳各二員,五衛將二員,武兼四員,禁軍五十人,前後牌訓局步軍四百名磨鍊,何如?傳曰,允。
兵曹啓曰,今此移御景福宮時,中宮殿侍衛,謹依謄錄,分兵曹·分都摠府堂上·郞廳各二員,五衛將二員,武兼四員,禁軍五十人,前後牌訓局步軍四百名磨鍊,何如?傳曰,允。
兵曹啓曰,今此移御景福宮時,王世子陪衛節目,當爲磨鍊,而在前移御時,翊衛司全數,兵曹·都摠府堂上·郞廳各一員,五衛將二員,武兼八員,挾輿軍·訓局軍二十名,禁軍二十人,前後牌軍兵訓局步軍三百名磨鍊矣。今亦依此擧行,何如?傳曰,允。兵曹·都摠府堂上·郞廳各二員,五衛將六員,挾輿軍一百五十名,禁軍五十人,前後牌軍四百名磨鍊。
兵曹啓曰,今此移御景福宮時,順和宮移次儀節,當爲磨鍊,而謹考謄錄,則辛未年慶壽宮移次時,陪衛武兼二員,烏杖差備,內侍府陽繖雀扇差備,忠贊衛禁軍十人,淸道部將二員,前後牌訓局步軍六十名磨鍊矣。今亦依此磨鍊,何如?傳曰,置之。
禮曹啓曰,今此景福宮移御日,大王大妃殿·王大妃殿·大妃殿動駕時,殿下先詣祗迎處所,當爲稟定,而謹稽謄錄,則丁卯年移御時,因特敎,各殿動駕,竝衛內磨鍊,祗迎之節置之。戊辰年則各殿動駕,竝衛內磨鍊,祗迎處所,光化門內爲之,癸酉年則依丁卯年例磨鍊矣。今番則何以爲之乎?敢稟。傳曰,各殿動駕,衛內磨鍊,祗迎處所,景福宮洞口爲之。
吏曹啓曰,卽接司僕寺牒報,則明日親臨放榜時,本寺正,例爲進輿差備,而正黃耆淵,在外未肅拜,不得進參矣,卽爲變通,及時擧行云。正黃耆淵改差,其代口傳備擬以入之意,敢啓。傳曰,知道。
摠戎廳啓曰,本廳中軍申橚,呈辭在外,久曠可悶,改差,何如?傳曰,允。
傳曰,右副承旨許遞,前望單子入之。
承旨前望單子入之,金奎弘落點。
吏曹口傳政事,以洪健植爲司僕正。
刑曹啓曰,謹依傳敎,罪人金周元全羅道康津縣薪智島,金俊成興陽縣鹿島,姜永錫羅州牧智島,安太鍾黃海道安岳郡,洪景煥殷栗縣,竝定配所,而適値齋日,待用杖竝嚴刑一次後,卽爲押送。劉命均·朴俊杓·金義榮·康允泰等,竝嚴刑一次。李昌錫·郭命碩·金善益·尹東奎·沈光鉉·鄭錫禕·金東元·金寬植·張順吉·劉伯伊·申茂哲等,竝杖一百懲放,而亦待用杖擧行。金致煥黃海道白川郡,金鳳奎江原道洪川縣定配所。李仲星忠淸道天安郡,嚴昌號江原道鐵原府,徒二年定配所,竝卽押送之意,敢啓。傳曰,知道。
禮曹啓曰,今此景福宮移御時,王世子移次儀節,亦當磨鍊矣。王世子出宮時,當有乘輿以出,至闕門外,乘輦之節,而方在沖年,此等節次,不爲磨鍊,自內直爲乘輦出宮,而依純祖朝戊寅年例,衛內隨詣事磨鍊乎?敢稟。傳曰,衛內磨鍊。
假注書林相僖改差,代以崔鼎獻爲假注書。
吏曹參判前望單子入之,金學初落點。
奎章閣啓曰,今此移御時,書香閣所奉御眞,仍奉與移奉,何以爲之?敢稟。傳曰,以副輦移奉,諸般擧行置之。宙合樓所奉大王大妃殿癸酉新冊舊寶,予之冊寶,中宮殿敎命冊寶,世子宮敎命竹冊,奉安于修政殿。
吏曹啓目,武科新及第李漢奎名字,改以仁奎,朴順乭名字,改以弘壽事爲等如,告狀依例令藝文館給帖,何如?啓,依允。
上在昌德宮。停常參·經筵。
自卯時至巳時,灑雨下雨,測雨器水深二分。
政院啓曰,明日·再明日顯隆園忌辰祭齋戒·正日相値,視事頉稟之意,敢啓。傳曰,知道。
又啓曰,行大司憲金炳雲,執義權益洙,掌令金正浩·黃起鴻,持平李能華呈辭,金基龍在外,監察茶時之意,敢啓。傳曰,知道。
傳曰,臺諫竝許遞,前望單子入之。
臺諫前望單子入之,正言李正來添書落點。
都摠府啓曰,今日入直內三廳武兼禁軍及軍兵等,當爲中日習射技放,而親臨放榜相値,不得設行之意,敢啓。傳曰,知道。
兵曹啓曰,今五月二十日文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
三軍府啓曰,卽接禁衛營所報,則今五月二十日習陣日次,而大將臣梁憲洙,有身病,不得行操云矣,敢啓。傳曰,知道。藥房口傳啓曰,親臨放榜,已有成命,時刻將屆,儀衛皆備,而見今雨勢霏微,姑無開霽之意,此時觸冒勞動,恐非大聖人節宣之方。伏乞亟寢成命,千萬顒祝,惶恐敢啓。答曰,知道。
傳曰,文武科放榜,權停例爲之。
傳曰,右副承旨許遞。
傳曰,承旨有闕之代,新及第李容元除授。
傳曰,新及第李憲稙·趙龍鎬,校理除授,金綺秀·洪大重,副校理除授,副司果趙翼永,修撰除授。
注書李範祖病,代以白永濟爲假注書。
吏曹,同副承旨單李容元,校理二單,李憲稙·趙龍鎬,副校理二單,金綺秀·洪大重,修撰單趙翼永,以上除授事承傳。
金炳始啓曰,臣炳始,今日興完君內外祠版致祭進去下直之意,敢啓。傳曰,知道。
金敬均啓曰,臣敬均,今日永恩府院君內外祠版致祭進去下直之意,敢啓。傳曰,知道。
政院啓曰,新除授同副承旨李容元,卽爲牌招,何如?傳曰,允。
以司謁口傳下敎曰,景福宮重建之役方張,而聞私家亦有土木之擧云。重建畢役間,各別禁斷,如有現發者,家主與該府官員,當重勘矣,以此分付重建所及漢城府。傳曰,戶曹參判有闕之代,前望單子入之。
戶曹參判前望單子入之,李淳翼添書落點。
禁衛營啓曰,本營騎士別將元世,身病猝重,勢難察任,改差,何如?傳曰,允。宗親府啓曰,璿源譜略修正事,命下矣。王世子諱字,當爲入錄,而事體重大,跋文製述官,依例令政院稟旨擧行,何如?傳曰,允。
兵曹啓曰,今此移御景福宮時,大王大妃殿·王大妃殿·大妃殿·中宮殿侍衛,分兵曹·分都摠府堂上·郞廳各二員,五衛將二員,武兼四員,禁軍五十人,前後牌訓局步軍四百名式,磨鍊草記蒙允。王世子陪衛,特因下敎,兵曹·都摠府堂上·郞廳各二員,五衛將六員,挾輿軍一百名,前後牌軍兵四百名磨鍊。而在前各殿動駕節次,衛內磨鍊,則分司侍衛,依前磨鍊,禁軍及前後牌軍兵竝置之,而今番各殿動駕,亦以衛內磨鍊事,命下矣。禁軍及前後牌軍兵,王世子陪衛禁軍及前後牌軍兵,何以爲之乎?敢稟。傳曰,禁軍與前後牌軍兵置之。
政院啓曰,因宗親府草記,璿源譜略跋文製述官,令政院稟旨擧行事,允下矣。璿源譜略跋文,文衡當爲製進,而大提學未差,何以爲之?敢稟。傳曰,前前大提學製進。
上在昌德宮。停常參·經筵。
藥房提調閔奎鎬,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知,道。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,禮曹郞廳來言,御覽製述文臣,專經文臣案,修正次請出矣,敢啓。傳曰,知道。
弘文館啓曰,新除授修撰趙翼永,時在忠淸道忠州地,經筵入番事緊,請斯速乘馹上來事,下諭。答曰,許遞,前望單子入之。
玉堂前望單子入之,修撰尹升求落點。
三軍府啓曰,卽接御營廳所報,則今月二十一日習陣日次,而大將臣閔奎鎬,有身病,不得行操云矣,敢啓。傳曰,知道。傳曰,新恩謝恩,當親受矣,該房知悉。
政院啓曰,假注書姜友馨·白永濟,俱有身病,勢難察任,竝姑改差,何如?傳曰,允。
又啓曰,筵說修正,何等審愼,而今十七日時原任大臣入侍筵說中,有所誤書,致勤下詢,事甚疎忽,極涉駭然。原筵說,今方改修正以入,而臣之矇然捧入,不勝惶悚,當該注書所當重勘,而本院請推之外,無他可施之罰,何以爲之?敢稟。傳曰,拿處。
假注書姜友馨·白永濟改差,代以金興均·李載完爲假注書。
假注書金興均·李載完有頉,代以尹相萬·尹定求爲假注書。
禮曹,來七月初二日行宗廟·永寧殿秋享大祭,香祝親傳取稟。奉敎敬依。
以司謁口傳,下敎曰,飭已施矣。白川郡定配罪人金致煥,天安郡定配罪人李仲星,洪川縣定配罪人金鳳奎,鐵原府定配罪人嚴昌號,竝特爲放送。
傳曰,同副承旨許遞,前望單子入之。
刑曹啓曰,以司謁口傳下敎曰,飭已施矣。白川郡定配罪人金致煥,天安郡定配罪人李仲星,洪川縣定配金鳳奎,鐵原府定配罪人嚴昌號,竝特爲放送事,命下矣。謹依傳敎,罪人金致煥·金鳳奎·李仲星·嚴昌號等,竝卽放送之意,敢啓。傳曰,知道。
假注書尹相萬·尹定求有頉,代以趙臣熙·閔泳奎爲假注書。
副應敎徐冑淳上疏大槪,敢陳援例之章,冀蒙恩諒事。省疏具悉。疏辭下該曹稟處。
乙亥五月二十日未時,上御熙政堂。慶科別試文武科新恩謝恩親受入侍時,行都承旨金炳始,左承旨趙康夏,右承旨金奎弘,左副承旨金敬均,右副承旨鄭匡始,假注書姜友馨·白永濟,記事官李鎬喆·趙昌夏,直閣尹用求,以次進伏。郡守李容元,生員吳炳文,幼學康鴻擧·李容稙·魏鍾謙·趙忠熙·宋圭元·尹相萬·安昌範。右翊贊趙龍鎬,幼學趙錫萬·洪承憲,縣監洪大重,生員申悳均,幼學趙鍾雲,進士李秉臯,幼學尹應斗,敎官趙臣熙,縣監金綺秀,幼學宣俊采·洪鍾永·鄭度仁,生員尹定求,幼學李載完,業儒柳,生員李奎鵬,進士崔在澈,副司勇金興均,幼學閔泳奎·李起鍾·韓秉濟·張斗植·洪承穆·李憲稙·裴翊承,序立階下訖。上曰,史官分左右。炳始曰,文武擧人及率榜人,使之一體行禮乎?上可之。引儀唱四拜興平身,文武放榜人及率榜人,行四拜禮訖。炳始曰,文武擧人,使之宣醞乎?上可之。炳始承命宣醞訖。又奏曰,宣醞已畢,文武擧人,使之陞堂奏職姓名乎?上可之。容元等,以次進前,奏職姓名,退立階下訖。炳始曰,武科甲科第一人,亦使之陞堂奏職姓名乎?上可之。翊承進前,奏職姓名,退立階下訖。炳始曰,文武擧人,使之先爲出送乎?上可之。仍命史官就座,又命退,諸臣,以次退出。
上在昌德宮。停常參·經筵。
夜自五更至二十一日開東,灑雨下雨,測雨器水深三分。
自開東至酉時,灑雨下雨,測雨器水深三分。
政院啓曰,明日常參·經筵,取稟。傳曰,停。
又啓曰,來二十五日朝參日次矣,敢稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,左承旨趙康夏,右承旨金奎弘,今日不爲仕進,竝卽牌招,何如?傳曰,允。
承旨前望單子入之,南廷龍落點。
宗親府啓曰,璿源譜略修正事,命下矣。中宮殿世譜中,韓昌府夫人墓所地名,當爲入錄矣。今番一體修正之意,敢啓。傳曰,知道。
假注書趙臣熙·閔泳奎有頉,代以洪承穆·李起鍾爲假注書。
傳曰,宣傳官林百鉉,別軍職差下。
假注書洪承穆·李起鍾有頉,代以李容稙·趙忠熙爲假注書。
弘文館啓曰,新除授修撰尹升求,卽爲牌招察任,何如?傳曰,允。
以黃海監司鄭泰好狀啓,進獻之矇未覺察,惶恐待罪事,傳曰,旣問備矣,卿勿待罪事,回諭。
以左副承旨金奎弘牌不進罷職傳旨,傳曰,只推。
假注書李容稙·趙忠熙有頉,代以洪鍾永·洪承憲爲假注書。
傳曰,啓字誤踏之中官趙東鎭推考。
以江華留守趙秉式狀啓,草芝等鎭城堞修補時,監董人等,始終效勞,極爲嘉尙。中軍李基赫,捐出薄廩,厚助公役,示意之擧,竝令該曹稟處事,傳曰,都廳中軍李基赫,極爲嘉尙,特爲水使履歷,都監董前中軍趙謙熙,外職調用,其餘該曹稟處。
傳曰,奉審閣臣留待。
傳曰,奉審閣臣入侍。
以林相僖囚單子,傳曰,飭已施,分揀放送。
乙亥五月二十一日□時,上御熙政堂。奉審閣臣入侍時,右副承旨金敬均,假注書白永濟,記事官李鎬喆·趙昌夏,原任直〈閣〉李世用,以次進伏訖。上曰,史官分左右,仍命奉審閣臣進前。世用進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉。仍詣華寧殿,殿內奉審則無頉。還詣顯隆園,仍留監祭,將事安寧之意,敢達矣。上曰,園所陵上,俱爲太平乎?世用曰,太平矣。上曰,碑閣·丁字閣,皆無頉乎?世用曰,雨水頻仍,恐有滲漏之慮,故詳細奉審,則無頉矣。上曰,殿內亦太平乎?世用曰,殿內亦爲太平矣。上曰,何時行事乎?世用曰,園所無更漏,假量爲三更將事矣。上曰,何時離發,而何處止宿乎?世用曰,將事後,卽當登途,而今日復命則一也。沿路火具之弊,亦不可不念,故抵宿於水原,早卽發行矣。上曰,移秧何以爲之,而牟麥幾爲登場乎?世用曰,畓則以時雨之周洽,雖鹵瘠,盡爲移秧,秋牟盡刈,春牟正黃,以今所見,實爲豐徵矣。缺
上在昌德宮。停常參·經筵。
夜自二更至五更,灑雨下雨,測雨器水深一寸五分。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
金奎弘啓曰,臣奎弘,今日方物封裹進去下直之意,敢啓。傳曰,知道。
弘文館啓曰,新除授校理李憲稙·趙龍鎬,副校理金綺秀·洪大重,竝卽牌招察任,何如?傳曰,允。
宗親府啓曰,今此璿源譜略修正時,前監牧官李萬沼,東部令李浩德,別看役差下,使之察任,何如?傳曰,允。
假注書洪鍾永·洪承憲有頉,代以宋圭元·李秉臯爲假注書。
假注書宋圭元·李秉臯有頉,代以申悳均·吳炳文爲假注書。申悳均·吳炳文有頉,代以李奎鵬·趙鍾雲爲假注書。
假注書李奎鵬·趙鍾雲有頉,代以柳·趙錫萬爲假注書。
傳曰,禮房承旨,馳詣健元陵,奉審摘奸,仍留監祭,局內諸陵,一體奉審以來。
傳曰,政官牌招開政。
傳曰,同副承旨許遞,前望單子入之。
承旨前望單子入之,李源逸落點。
司僕寺啓曰,今此移御時,各差備入把馬,限九十匹,令兵曹知委。畿內各驛,使之直爲入把,何如?傳曰,允。
假注書柳·趙錫萬有頉,代以鄭度仁·崔在澈爲假注書。
政院啓曰,左副承旨金奎弘,考覈承旨蒙點矣。所當牌招,而拘於廳規,不得請牌,何以爲之?敢稟。傳曰,牌招。
吏曹啓曰,昌陵參奉李獻燮,全羅道都事金基周,黃海道都事金載瓛,俱以身病,呈狀乞遞,竝改差,何如?傳曰,允。
吏曹啓曰,因議政府申飭,受由上京守令,自臣曹催促,則成川府使李承宇,恩津縣監朴齊弘,俱以親病沈重,不得下去云。富平府使趙台永,古阜郡守趙熙軾,沔川郡守李源進,俱以身病猝重,不得下去云,其親病·身病,旣如是,則有難强令還任。成川府使李承宇,恩津縣監朴齊弘,竝改差。富平府使趙台永,古阜郡守趙熙軾,沔川郡守李源進,竝罷黜,何如?傳曰,允。
假注書鄭度仁·崔在澈有頉,代以安昌範·張斗植爲假注書。
義禁府啓曰,保放罪人周鍾悳·宋熙昇等還囚,捧供以入,而又添病狀,竝仍爲保放之意,敢啓。傳曰,知道。
傳曰,待敎會圈。
假注書安昌範·張斗植有頉,代以宣俊采·魏鍾謙爲假注書。
政院啓曰,待敎會圈事,命下矣。今日政下批,何如?傳曰,允。
又啓曰,吏曹判書金在顯,參判金學初牌不進推考傳旨,今方捧入。而開政命下之後,如是違牌,事甚未安。參議李正魯在外,判書·參判,竝更牌招,何如?傳曰,待明朝牌招,如有違牌,勿爲呼望。
奎章閣啓曰,待敎會圈事,命下矣。提學閔奎鎬,檢校直提學金輔鉉·李鎬俊·尹滋悳·趙寧夏·李載冕·趙慶鎬,直提學鄭範朝·金炳始,檢校直閣李喬翼·閔泳穆·金永壽·李鎬翼,檢校待敎李載兢,事當卽爲牌招,而時値夜深,竝待開門牌招,以爲會圈之地,何如?傳曰,允。
吏曹啓目,出身洪羲鍾名字,改以在應,洪萬億名字,改以鍾萬,洪應謨名字,改以鍾弼,李興基名字,改以憲珪,京畿中軍李熙益名字,改以熙寅,前持平金畹名字,改以事爲等如,告狀依例令藝文館給帖,何如?啓,依允。
吏曹啓目粘連,觀此弘文館副應敎徐冑淳上疏,則以爲,臣與右承旨臣金奎弘,有姨從應避之親矣。臣所兼春秋之銜,揆以典式,在所當遞,亟令選部,照例鐫改亦爲白有臥乎所,相避之法,在下當遞。弘文館副應敎徐冑淳所兼春秋之銜,今姑改差,何如?啓,依允。
義禁府啓目,中官周鍾悳原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在法典,議處,何如?啓,依允。
義禁府啓目,三陟營將宋熙昇原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。
黃海監司鄭泰好疏,略曰,臣濫叨藩毗,居然爲半載有餘矣。蔑一報效,露百瘡疣,至於月前朔膳魚卵事,而臣之不職之罪,尤無所逃矣。天廚之所供至重,海錯之所産有常,而旣不能操飭於擇品之際,又不能審愼於封進之時,有此無前之事。滿心惶恧,宜加勵精,而未幾之間,繼又有禮單遲滯之事,儐使之禮,尤所謹嚴,而職在省內,苟能團束列邑替傳之時,則寧有是哉?誠禮由臣而闕矣,事體由是而虧矣。論臣罪犯,合置何辟,而聖度天大,宜勘輒恕,惶蹙冞增,何敢晏若平常,自歸無忌憚之科也?玆敢短章自劾,亟遞臣所帶之任,仍治臣當勘之律焉。臣無任云云。答曰,省疏具悉。旣問備矣,何必如是爲引?卿其勿辭,益勉藩宣之責。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
假注書宣俊采·魏鍾謙有頉,代以康鴻擧·車驥衡爲假注書。
政院啓曰,假注書雖已改差,交代未及入來,則廳座仕進,例也,而假注書白永濟,謂以已遞,尙不入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
議政府啓曰,新除授蔚山府使張錫龍,不多日內下送事,命下矣。見今邑事旁午,不可遲延,令該曹給馬下送,何如?傳曰,允。
傳曰,工曹參議許遞,今日政差出。
傳曰,直閣尹用求,檢校差下。
傳曰,直閣會圈。
政院啓曰,直閣會圈事,命下矣。今日政下批,何如?傳曰,允。奎章閣待敎會圈七點,洪淳馨·李壽榮·金羽均以上取三人。直閣會圈七點,金永哲·沈相學·金弘集以上取三人。
奎章閣啓曰,直閣尹用求,檢校差下事,命下矣。卽爲牌招察任,何如?傳曰,允。
兵曹啓曰,今此移御景福宮時,隨駕營門當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊二哨,訓局馬軍一哨,步軍六哨,都統使率領,爲先廂。訓局馬軍一哨,步軍一哨,禁營步軍四哨,兩營騎士各一番,摠戎使率領,爲後廂。禁軍三番隨駕,別抄軍二哨,領付中央陣,訓局馬軍一哨,步軍二哨,訓局中軍代領留陣,餘軍留營置之。
兵曹啓曰,今二十八日移御時,各殿宮侍衛與世子宮陪衛,已爲磨鍊,而五衛將十三員,數甚不足,無以分排。分五衛將三員,亦爲差出,以爲備員之地,何如?傳曰,允。
傳曰,古阜郡守有闕之代,前判官李秀殷擬入。
傳曰,新溪縣令有闕之代,前縣監李商應擬入。傳曰,富平府使有闕之代,知中樞李秉淑擬入。
傳曰,恩津縣監有闕之代,勿拘常格,各別擇差。
傳曰,有實故玉堂許遞,今日政差出。
兵曹啓曰,謹依啓下,標紙錢文二千兩內入之意,敢啓。傳曰,知道。
兵曹啓曰,同知中樞府事金履周,五衛將趙澐祥·李普逸·金龜成·李斗鎔·任龍準·李東根·王殷疇。曹司五衛將李乾夏·李奎顔,慶熙宮衛將鄭弘玖·金繼曾,文臣兼宣傳官朴周陽,俱以病難供職,呈狀乞遞,竝改差。新除授高嶺僉使權寅秉,身病猝重,時月之內,萬無登道〈赴〉任之望,呈狀乞遞,邊將之任,不得循例改差,罷黜,何如?傳曰,允。
兵曹啓曰,新除授天摩僉使黃正河,母年今爲七十八歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,改差,何如?傳曰,允。兵曹啓曰,今此移御時,昌德宮衛將,當爲備員,使之輪回矣,三員今日政差出。景福宮衛將朴時仲·尹德煥·金應麟減下之意,敢啓。傳曰,知道。
禮曹啓曰,卽接江華留守趙秉式移文,則以爲本府鄕校大成殿,積年滲漏,將有時急傾頹之慮,故今方修改計料,告由移還安祭香祝,自本曹啓稟下送云矣。江華府鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
宣惠廳啓曰,郞廳趙鶴永·李源一,今將瓜滿矣。多有擧行事,竝爲仍任,何如?傳曰,允。
兵曹啓曰,景福宮建春門開閉門時,守門將一員定送,使之看檢之意,敢啓。傳曰,知道。
假注書康鴻擧有頉,代以韓炳洙爲假注書。
春秋館啓曰,列聖朝實錄,今二十五日,當爲移奉景福宮本館,而移奉後,不可曠直。宗府正·承文判校,輪回入直,何如?傳曰,允。
傳曰,尙衣僉正有闕之代,前郡守李承老擬入。
御營廳啓曰,今此移御景福宮時,各處入直軍數,當爲依前磨鍊,而本廳軍兵中二百名,移屬武衛所,內外入直有難排比,光化門入直軍六十名內十名,神武門入直軍三十名內五名,秋成門入直軍二十名內十名,西營入直軍三十名內十名,減數入直之意,敢啓。傳曰,知道。
以白永濟囚單子,傳曰,飭已施矣,分揀放送。
有政。吏批,判書金在顯進,參判金學初式暇,參議李正魯在外,承旨缺以任憲晦爲大司憲,徐正淳爲大司諫,洪健植爲執義,吳尙鉉爲司諫,李載兢·趙重麟爲掌令,吳成善·沈鎭圭爲持平,鄭鍾學爲獻納,沈相萬爲正言,金永哲爲修撰,金永哲爲直閣,洪淳馨爲待敎,兪世煥爲工曹參判,趙冕鎬爲工曹參議,李承五爲同經筵,尹滋悳·沈履澤爲同春秋,鄭基世爲弘文提學,金炳雲爲藝文提學,李承輔·李豐翼·趙龜夏·金有淵·李秉文爲分內醫提調,趙秉轍·嚴世永·洪鍾大·朴齊寬·金炳翊·金昌熙·閔昌植·李源珪爲分承旨。蔡東述·洪鍾學·李起鎬·李冕榮爲分兵曹。參議李龍雨·金明鎭·朴容大·李根命爲分兵曹參知。李載純·洪永禹·李建昌·徐夔淳爲分兵曹正郞。李復永·李敎夏·李元祺·朴奎燦爲分兵曹佐郞。金載瓛爲校書判校,李益應爲司僕主簿,李秉淑爲富平府使,閔泳商爲成川府使,朴齊萬爲錦山郡守,李容弼爲沔川郡守,李秀殷爲古阜郡守,李商應爲新溪縣令,閔種烈爲魯城縣監,沈能弼爲恩津縣監,沈宜絢爲安義縣監,鄭泌鉉爲軍威縣監,朴基陽爲全羅都事,金棱爲黃海都事。行護軍李熙鐵,今加嘉義,五子登科依法典加資。校書判校洪憲述,今加通政,滿三十朔,依法典陞堂上。前郡守李種懿,今加通政加資事承傳。兼掌令單沈東獻,兼養〈賢〉主簿單尹時榮,分敎官單黃浩錫,前郡守李濟元,今加通政,朝官年七十,加一資事承傳。再政。以姜鐸爲副修撰,沈東獻爲司僕正,李承老爲尙衣僉正,申興均爲刑曹正郞,閔洙郁爲綏陵令,金炳洙爲兵曹佐郞,閔哲鎬爲監察,權徹洙爲盈德縣監,李容元爲延豐縣監。大護軍趙基應,今加正憲,年七十三,侍從臣校理趙龍鎬父加資事承傳。兼校書校理單金永哲,弘文正字單洪淳馨,兼直閣單金永哲,兼待敎單洪淳馨,知春秋單尹滋悳。三政。以李德來爲刑曹佐郞,李晦愚爲獻陵令,宋圭復爲敬陵令,柳進徽爲長陵令。四政。以金五鉉爲工曹佐郞,鄭日愚爲禮賓主簿,李燮遠爲敦寧判官。五政。以金秉燮爲景慕宮令,金鏞先爲濟用判官。兵批,行判書李載元進,參判鄭海崙病,參議金震休入直,參知張時杓病,承旨缺兵批啓曰,滿浦僉使·高嶺僉使,今當差出,而擬望之人乏少,他道營將及中軍竝擬,何如?傳曰,允。以閔奎鎬爲知訓鍊,李容直·金益容·尹滋承·南廷益·李文永·李鳳儀·鄭完默·李敏喬〈爲〉分副摠管。李容肅爲同知,申奭熙爲訓鍊都正,柳寅煥爲宣傳官,申永翰爲內禁將。洪承澈·任翊準·李應寅·李在聲·韓應晩·姜和淳·李健爀·方孝涵·李俊成·康在五爲五衛將。柳琠爲曹司衛將,李寅復·李坰·金永錫爲分五衛將。張溶奎·鄭輔永·朴敏灝爲昌德將。張義錫·李鶴周爲慶熙將,李錫珪爲宣傳官,柳完秀爲訓鍊僉正。具然軾·李敎性·沈興澤·李昌權·梁弼煥·權鍾奭·李敏斗·沈宜昌爲分都摠都事。李裕憲爲左司禦,兪致喜爲右翊贊,李憲稙爲文兼,李能淵爲武兼,金疇鉉爲右洗馬,趙國顯·金在浩爲宣傳官,金準學爲武兼,柳寅衡·任昶鎬·蔡奎鵬·金炳式爲部將。李世應·沈漢奎·吳載爀爲守門將,尹鉉國爲西道參軍,李仁宇爲管城將,李熙大爲椒島僉使,韓用喬爲滿浦僉使,李熙益爲高嶺僉使,李東坤爲玉浦萬戶,朴達俊爲花水山別將。栗浦權管單李完耆,同知單尹秉浩,副司果尹守榮·柳春衡·南宮濮·李明善·朴重昇·沈相雨·李鶴濂·金信默。再政。以朴憲東爲訓鍊判官,李在頀爲右捕從,李正穆爲部將。同知單尹德煥,僉知三單,姜和淳·康在五·柳琠。三政。以趙存植爲禁衛把摠,張禹喆爲訓鍊主簿,同知單張義錫。四政。以權中璿爲訓鍊僉正,李德雨爲武兼,同知單韓德衡。五政。以李起東爲訓鍊判官,劉尙敏爲守門將,同知單朴敏灝。六政。以鄭昌鎔爲訓鍊主簿,同知單鄭弘玖。七政。以李南輪爲僉知,朴正秉爲武兼,同知單李鶴周。
奎章閣啓曰,新除授直閣金永哲,待敎洪淳馨,敎旨安寶次,濬哲之寶請出之意,敢啓。傳曰,知道。
奎章閣啓曰,新除授直閣金永哲,事當卽爲牌招,而家在城外,待明朝牌招。待敎洪淳馨,卽爲牌招入直,何如?傳曰,允。
上在昌德宮。停常參·經筵。
自開東至未時,灑雨下雨,測雨器水深五分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,左副承旨金奎弘,今日不爲仕進,卽爲牌招,何如?傳曰,允。
掌令李載兢啓曰,臣姿性庸陋,學識淺短,本不合於淸朝耳目之任,而掌憲除旨,忽下於夢想之外。臣感恩怵義,雖不得不張皇出肅,粗伸叨謝之忱,而第念臺閣之與廟堂,相可否,法意則然,故時相子侄之居是職者,厥有引避之嫌矣。臣父方帶議政之任,揆以公格,今臣見銜,不可仍冒,請命遞斥臣職。答曰,依啓。
傳曰,奉審承旨入侍。傳曰,萬東廟懸板,左承旨陪進奉揭。
以左副承旨金奎弘牌不進罷職傳旨,傳曰,只推。
以大司諫徐正淳,司諫吳尙鉉,獻納鄭鍾學,正言李正來·沈相萬,執義洪健植,掌令趙重麟,持平沈鎭圭牌不進罷職傳旨,傳曰,只推。
兵曹口傳政事,副司果單李載兢。
政院啓曰,明日拜表,兩司當爲進參,除在外外,未肅拜人員,竝待開門牌招,何如?傳曰,允。
弘文館啓曰,新除授副修撰姜鐸,卽爲牌招察任,何如?傳曰,允。
承文院啓曰,卽見都京·禮部二道咨文,則大行皇帝遺詔派員頒發事及貢使往還派兵護行事,具奏奉旨知照云,而俱是客臘發送者,始爲出來矣。今雖晩時承領,不可無回咨之擧,竝措辭撰出,付撥下送灣府,傳給鳳城將處,轉致北京之地,何如?傳曰,允。
禁衛營啓曰,今此移御景福宮時,各處入直軍數,當爲依前磨鍊,而本營軍兵中二百一名,移屬武衛所,內外入直,有難排比。光化門軍六十名內十名,神武門軍三十名內五名,春生門軍二十名內十名,東營軍三十名內十名,減數入直之意,敢啓。傳曰,知道。
漢城府啓曰,幼學李增達·金璣聲·金聲國·韓用仁·金卜喜·具應魯,見漏於應資時云矣。依已例一體追後書入之意,敢啓。傳曰,知道。
傳曰,明日當展謁眞殿行禮時,承史·閣臣·春桂坊·贊儀·引儀待令。
兵曹啓曰,今二十八日移御時,分兵曹正郞李建昌·李載純,分佐郞李復永,俱有身病,不得進參。竝令政院,稟旨變通,仍令該曹,以在京無故之人,口傳差出,以爲進參之地,何如?傳曰,豈可如是頉稟乎?各別申飭進參。
傳曰,承史·閣臣·春坊,待令翠微門外,在院承旨,待令于萬安門。行護軍林翰洙疏,略曰,臣待罪東京,恰爲周歲餘矣。且患不伏之祟,實有難强之勢,尋單銓曹,期於丐免者,不第臣稍存廉隅已也。迺者還任之命,特紆曠絶之私,在臣義分,何敢更事逡巡,而猶復一直違傲,若昧變動。夫以微末去就,屢至煩溷,論臣辜犯,合置何辟,而請罷之啓,曲蒙恩許,寬臣荐瀆之誅,開臣一伸之路,匪怒之敎,轉罪爲榮。退伏楸鄕,自訟愆尤,周廬除旨,遽下夢想之外,繼伏承收敍之恩,洪造如天,感悚無地。聞命之初,固當駕屨之不俟,而賤疾委劇,今姑擔還私次,以情則有難安之義,以踪則有未勘之罪。何可諉以旣往,晏若無故,恬然爲冒膺計哉?玆敢短章仰干,將臣前後所犯,亟議當被之律焉。臣無任云云。答曰,省疏具悉。遂事何必爲引?卿其勿辭行公。
贊善任憲晦疏,略曰,臣欺盜逋慢,十有五年矣,至於匪頒之典,則有輒受之,是可曰有廉義乎?三月虎皮縀屬之賜,去月亥囊歲畫之降也,或僅一辭而受之,或初不一辭而受之,且歲初,伏蒙賜給藥債物。臣呈單本縣,冀蒙轉聞財處,未知已達於宸聽否乎而又有道臣之行關本縣,輸致米肉者,亦已至三矣。噫,優老惠養,非不是美典,施之失當,反爲謬政,臣之宿病,去益危綴,萬一一朝溘然,死不得爲廉鬼也。冒死鳴籲,特垂矜察,亟命將臣本兼諸任,竝行刊汰,仍令道臣,勿復如前輸致米肉,又爲召還藥債物之接置閭家者,以幸公私,千萬大願焉。臣無任云云。答曰,省疏具悉卿懇。企竚之餘,巽章忽至,不覺失圖,至若賜物與米肉,多有已例,何必以此爲辭乎?還爲愧歎,幸勿更辭,安心必受,深所望也。仍傳曰,此批答遣地方官傳諭。
乙亥五月二十四日□時,上御熙政堂。奉審承旨入侍時,右副承旨金敬均,假注書韓炳洙,記事官李鎬喆·趙昌夏,以次進伏訖。上曰,史官分左右,仍命奉審承旨進前。敬均進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審則無頉。還詣健元陵,仍留監祭,將事安寧之意,敢達矣。上曰,各陵寢俱爲太平,而碑閣·丁字閣,亦皆無頉乎?敬均曰,詳細奉審,則俱爲太平矣。上曰,雨下何時乎?敬均曰,罷漏時始下矣。上曰,比於此處雨下時,稍爲晩也。敬均曰,然矣。上曰,沿路禾穀與兩麥何如乎?敬均曰,禾穀則雨水及時周洽,無不移秧,而秋牟已爲登場,春牟則幾爲向熟矣。上曰,雨不至過來乎?敬均曰,以今所見,似不至過矣。缺
上在昌德宮。停常參·經筵。
藥房提調閔奎鎬,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲任憲晦,持平吳成善在外,執義洪健植,掌令趙重麟,持平沈鎭圭牌,掌令一員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
以大司諫徐正淳,司諫吳尙鉉,獻納鄭鍾學,正言李正來·沈相萬,執義洪健植,掌令趙重麟,持平沈鎭圭牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而拜表相値,不得設行之意,敢啓。傳曰,知道。
政院啓曰,工曹參判兪世煥,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
傳曰,傳香承旨,馳詣宗廟·景慕宮,奉審摘奸以來。
傳曰,三使臣留待。
政院啓曰,卽者檢閱趙昌夏,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
奎章閣啓曰,待敎洪淳馨,疏批已下,卽爲牌招入直,何如?傳曰,允。
傳曰,有實病摠管許遞,前望單子入之。
以慶尙監司洪坃狀啓,進上生竹笋,節序差早,限內不得封進,惶恐待罪事,傳曰,勿待罪事,回諭。
政院啓曰,卽者檢閱李鎬喆,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
又啓曰,左右史不可不備,別兼春秋金永哲·金弘集,竝卽牌招,推移入直,何如?傳曰,允。
以軍器寺陳賀方物·進上甲冑,筒箇造成時監董提調以下別單,傳曰,都提調領府事李裕元,內下大豹皮一令賜給。提調同知三軍府事趙寧夏,內下豹皮一令賜給。監造官判官安膺浩,守令待窠,首先擬入。其餘員役·工匠等,竝依判下施賞。
摠管前望單子入之,都摠管金翊鎭落點。
義禁府啓曰,保放罪人周鍾悳·宋熙昇等,當爲還囚,議處以入,而病勢一向未差,竝仍爲保放之意,敢啓。傳曰,知道。
議政府啓曰,卽見東萊府使謄報,則書契事尙今相持云。萊府若以事理曉諭,則倭情雖狡,豈不自覺,而必是曉人不如是故也。大抵書契,曾無直呈朝廷之例,必由萊府而往復,則今亦自萊府,取見其書契,而可斥者斥之,可許者許之。以朝廷柔遠之德意,爲答以送,而今此譯官之別遣,俾知朝廷命意之重也。以此意飭諭於該府使處,何如?傳曰,允。
以司謁口傳下敎曰,自今爲始,王世子動駕時,長槍手二十名,使之別攔後。
兵曹啓曰,今月十九日武科放榜後,內禁衛張珽烈·李祚遠·朴承德,兼司僕尹秉浩,羽林衛閔種泌·金致晉,閑良朴聖信,選武軍官李輔洽,別破陣金相國,哨軍朴志景·朴春郁等,來到臣曹,謂以入格之人,未受花牌云,故詳考榜目,則果爲參榜,竟未受牌矣。頒牌之際,數多紛雜,以致換面冒受,使當者失牌,臣曹不能照察之失,不勝惶恐,而在前似此失牌之人,有追書安寶頒給之例。上項十一人之紅牌,亦令追書安寶,卽爲頒給,已失之紅牌,令左右捕廳,別般譏詗,期於捉得之意,分付,何如?傳曰,允。
兵曹啓曰,今此移御時,侍衛與陪衛,不可不備,而宣傳官柳寅煥,五衛將任翊準,分五衛將李坰·金永錫,分都摠都事李敎性·梁鼎煥,除授在外,上來無期云。竝改差,其代依例口傳差出,以爲侍衛備員之地,何如?傳曰,允。
以李容稙·韓晳東·趙臣熙·閔泳奎爲分假注書。
傳曰,今日眞殿行禮,王世子初爲祗謁,儀文雖省約,情禮則極伸,合有賞典之擧,入參閣臣·承旨·春坊,各半熟馬一匹賜給。史官·桂坊·通禮·相禮,各上弦弓一張賜給。贊儀·引儀等,各加一資,資窮者代加。擧行員役等,令該曹米綿,從厚施賞。
傳曰,眞殿次知中官,半熟馬一匹賜給。守僕等,令該曹米綿施賞。
傳曰,萬東廟懸板奉揭後,承旨仍爲奉審以來。
傳曰,三使臣入侍。
吏曹啓曰,出身金裕彦名字,改以裕性,朴冑煥名字,改以齊誾事爲等如,告狀依例令藝文館給帖,何如?啓,依允。
義禁府啓目粘連,向前周鍾悳亦,禮物領護,何等審愼,而有失操飭之嚴,致此無前之擧,揆以事體,焉逭當勘?以此照律,何如?啓,依允。
義禁府啓目粘連,向前宋熙昇亦,校帖贓徵,雖無指數誤捉,係是虐民濫刑,又有當勘,以此照律,何如?啓,依允。
弘文正字洪淳馨上疏。大槪,奎華新命,揆分震惕,暫膺怵義,仍冒滋悚,敢陳披瀝之懇,冀蒙鐫改之恩事。省疏具悉。爾其勿辭察職。
檢閱趙昌夏疏曰,伏以臣姿本譾劣,才又疎鈍,猥以匪意,敢被英選,持綾秉筆,呢覲耿光,分踰榮極,顧何敢言私,而第臣本生母,素患癖積之証,近因暑炎之轉熾,遂値調將之失宜,一倍添劇。含飮全却,刀圭是依,家僮踵至,促臣歸視,臣自聞此報,方寸焦熬,按住不得,玆敢忙陳短章,徑出禁扄。伏乞聖慈,俯垂矜諒,亟遞臣職,俾專歸護,仍治臣罪,以昭法紀焉。臣無任云云。省疏具悉。爾其勿辭求護。
乙亥五月二十五日□時,上與王世子,詣璿源殿。展謁入侍時,行都承旨金炳始,左承旨南廷龍,右承旨趙康夏,左副承旨金奎弘,右副承旨金敬均,同副承旨李源逸,記事官李範祖,假注書趙臣熙,缺提學閔奎鎬,檢校直提學金輔鉉·尹滋悳·趙寧夏,直提學金炳始,檢校直閣李喬翼·閔泳穆·金永壽·尹用求,直閣金永哲,檢校待敎李載兢,以次侍立。時至,通禮跪啓請外辦。上具翼善冠·衮龍袍以出,王世子具空頂幘·衮龍袍,隨輿由曜瑞門,詣殿庭版位。通禮跪啓請四拜,上行四拜禮,王世子行四拜禮,陞詣殿內,各室奉審訖。通禮導上降復位,又跪啓請禮畢。上入齋殿,王世子隨入齋殿,諸臣以次退出。
乙亥五月二十五日□時,上御誠正閣。三使臣入侍時,同副承旨李源逸,記事官李範祖·李鎬喆·趙昌夏,進賀兼謝恩使李昇應,副使李淳翼,書狀官沈東獻,以次進伏訖。上曰,史官分左右,仍命三使臣進前。昇應等進前訖。上曰,盛炎如此,遠程行勞,誠尤關念,而中原時事,雖有書狀官及首譯聞見別單,其外或有可聞事,正副使詳探以來,而書狀官見聞,勝於正副使,各別詳探,可也。昇應曰,耳目所覩聞,謹當詳探以來。上曰,三使臣皆初行乎?昇應曰,然。上曰,副使亦然乎?淳翼曰,臣亦初行矣。上曰,渡江當在何時乎?昇應曰,來月晦前,似可渡江矣。上曰,回還亦在何間乎?昇應曰,似爲九十月間,而其遲速,姑未可質言仰遠矣。上曰,今此使蓋絡繹,似可相逢,亦足爲懷也。昇應曰,然矣。回還之使,將入之使,似可次第見於往來之路,而彼中之奇,我國之信,似可相聞矣。上曰,別使異於節使,則留館當爲幾日乎?昇應曰,例雖二十日,若値潦水,則亦未知拖至幾日矣。上曰,抵燕時,太液池蓮,似應爛開矣,想必壯觀矣。昇應曰,七月念間,似可得抵,則可以得見矣。上命賜扇子臘藥。挾侍跪授源逸,源逸受傳于昇應,昇應等跪受訖。上曰,今當遠離,仰瞻,可也。昇應等仰瞻訖。上曰,遠路善爲往返,而彼中之事,別般詳探以聞也。上曰,史官就座。仍命三使臣先退,又命退,承史,以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右承旨趙康夏,右副承旨金敬均,今日不爲仕進,竝卽牌招,何如?傳曰,允。傳曰,啓字誤踏之中官朴奎鉉推考。
以別兼春秋金永哲·金弘集,檢閱李鎬喆牌不進罷職傳旨,傳曰,只推。
義禁府啓曰,再明日移御時,本府都事,以大駕各差備,全數進參,而大王大妃殿·王大妃殿·大妃殿·中宮殿·世子宮考喧都事,無以推移。假都事十員,令該曹口傳差出,以爲分排擧行之地,何如?傳曰,允。
義禁府啓曰,保放罪人周鍾悳·宋熙昇等,當爲還囚,照律以入,而病勢一向未差,竝仍爲保放之意,敢啓。傳曰,知道。
義禁府啓曰,時囚罪人宋熙昇,係是贓賄流配,依法典不付功議以入之意,敢啓。傳曰,知道。武衛所啓曰,今五月二十六日·二十七日景福宮移御放砲時,次知將官·將校及別破陣姓名·器械數爻,竝別單書入之意,敢啓。傳曰,知道。
政院啓曰,左右史不可不備,別兼春秋金永哲·金弘集,檢閱李鎬喆,旣有只推之命,竝卽牌招,推移入直,何如?傳曰,允。
奎章閣啓曰,直閣金永哲疏批已下,卽爲牌招入直,何如?傳曰,允。
以平安監司趙成夏狀啓,安州牧使鄭謙植身死事,傳曰,令該曹口傳,各別擇差,不日下送。
政院啓曰,大司憲任憲晦,持平吳成善在外,執義洪健植,掌令趙重麟,持平沈鎭圭牌不進,掌令一員未差,監察茶時之意,敢啓。傳曰,知道。
以右承旨趙康夏牌不進罷職傳旨,傳曰,只推。
以大司諫徐正淳,司諫吳尙鉉,獻納鄭鍾學,正言沈相萬,執義洪健植,掌令趙重麟,持平沈鎭圭牌不進罷職傳旨,傳曰,只推。
兵曹口傳政事,以具冑元爲宣傳官,李種懿·任龍準·蔡奎常爲分五衛將,尹泳翰·權秉曄爲分都摠都事。
宗親府啓曰,今此璿源譜略修正時,王世子諱字字銜單子奉審後紀載次,臣沇應,與入直閣臣,進詣宙合樓之意,敢啓。傳曰,知道。
政院啓曰,假注書韓炳洙,有身病,勢難察任,今姑改差,何如?傳曰,允。
傳曰,左承旨許遞,前望單子入之。
兵曹口傳政事,護軍單李淳翼。
禮曹啓曰,今五月二十八日移御景福宮時,大王大妃殿·王大妃殿·大妃殿·中宮殿出宮儀註,直爲書入各殿之意,敢啓。傳曰,知道。
義禁府啓曰,時囚罪人宋熙昇,杖一百收贖,告身盡行追奪,流三千里定配,照律公事,判付內依允矣。宋熙昇杖一百收贖,告身盡行追奪,慶尙道豐基郡,流三千里定配,而以議啓內辭意,具罪目,依例發遣府書吏,押送配所,何如?傳曰,允。
傳曰,臺諫有闕之代,政官牌招開政。
假注書韓炳洙改差,代以趙臣熙爲假注書。
吏曹口傳政事,以金完秀爲安州牧使。
吏曹啓曰,卽接司僕寺牒報,則以爲,再明日移御時,本寺正,例爲進輿差備,而正沈東獻,奉命出疆,以在京無故人,卽速變通,差備擧行云。改差,其代口傳備擬以入之意,敢啓。傳曰,知道。
分假注書趙臣熙移差,代以金興均爲分假注書。
義禁府照目粘連,三陟營將宋熙昇矣本府議啓內,校帖贓徵,雖無指數誤捉,係是虐民濫刑,又有當勘,以此照律,罪杖一百收贖,告身盡行追奪,流三千里定配,私罪,奉敎依允。
義禁府照目粘連,中官周鍾悳矣本府議啓內,禮物領護,何等審愼,而有失操飭之嚴,致此無前之擧,揆以事體,焉逭當勘?以此照律,罪杖六十收贖,奪告身一等,私罪,奉敎依允爲旀,功減一等爲良如敎。
修撰金永哲上疏。大槪,奎華新命,歷日震惕,秪肅雖緣典式,仍冒有愧廉防,敢陳不稱之實,冀蒙亟遞之恩事。省疏具悉。爾其勿辭察職。
戶曹參判李淳翼縣道疏。答曰,省疏具悉。所請依施。
上在昌德宮。停常參·經筵。
自申時至人定,灑雨下雨,測雨器水深三分。
政院啓曰,明日動駕相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,吏曹判書金在顯,參判金學初,參議李正魯牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,來初一日輪對日次矣,敢稟。傳曰,當次人受點,後日次待令。
又啓曰,假注書趙臣熙,時無職名,令該曹依例付軍職,冠帶常仕,何如?傳曰,允。
又啓曰,筵說修正,何等審愼,而昨日三使臣入侍筵說中,多有誤落,致勤下詢,事甚疎忽,極涉駭然。原筵說今方改修正以入,而臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考。
吏曹口傳政事,以洪正厚爲司僕正。
以別兼春秋金永哲·金弘集,檢閱李鎬喆牌不進罷職傳旨,傳曰,只推。
武衛所啓曰,今五月二十八日景福宮移御時,直房入直哨官一員,敎鍊官一員,別武士一人,善騎隊二十名,標下軍十名,移直於光化門外直房之意,敢啓。傳曰,知道。
都摠府啓曰,副摠管任應準,以漢城右尹,本府坐起時進參事,晝仕出去之意,敢啓。傳曰,知道。
兵曹啓曰,新除授內禁衛將申永翰,除授在外,上來無期,改差,何如?傳曰,允。
禁衛營啓曰,本營千摠朴寅遠,身病猝重,勢難察任,改差,何如?傳曰,允。
禁衛營啓曰,本營千摠,今當差出,而可擬之人乏少,外任竝擬,何如?傳曰,允。
禁衛營啓曰,本營騎士別將尹,身病猝重,勢難察任,改差,何如?傳曰,允。
禁衛營啓曰,本營騎士別將,今當差出,而可擬之人乏少,外任竝擬,何如?傳曰,允。
禁衛營啓曰,今五月二十八日移御景福宮時,依兵曹節目,內外各處入直將官·軍兵,當爲移直於時御所,而神武門入直,御營廳當次矣。來六月初一日本營軍二十五名,哨官率領替直,西營入直軍三十名·軍二十名,哨官率領,移直於光化門,與御營廳,間月輪回入直。廣智營入直軍二十名,哨官及新營入直把摠,率領,移直於東營。廣智營入直軍十名,別武士率領,移直於春生門。新營入直騎士二十五人,該番將率領,移直於三軍府,而三人除出,以護軍番。崇禮門·昭義門·木覓山,各一人分直,而竝待標信擧行。宮墻外軍舖七處,每舖軍二名外,東營入直軍十名,春生門入直軍四名除出,每舖二名,或加把,同爲守更。舖軍中五名式輪回除出,將校二人率領,分更巡綽,外營入直將官,依例考察,而新營將官二員,軍三十名率領仍直之意,敢啓。傳曰,知道。
侍講院啓曰,今此景福宮移御時,傳以下春·桂坊全數進參事,命下矣。貳師李敦宇,受由在外,贊善任憲晦在外,兼說書未差,無以備員,何以爲之乎?敢稟。傳曰,兼說書未差之代,今日政差出。
以咸鏡道放未放成冊,傳曰,金箕瑞放。
政院啓曰,左右史不可不備,別兼春秋金永哲·金弘集,檢閱李鎬喆,旣有只推之命,竝卽牌招,推移入直,何如?傳曰,允。
以別兼春秋金弘集,檢閱李鎬喆牌不進罷職傳旨,傳曰,只推。
以大司諫徐正淳,司諫吳尙鉉,獻納鄭鍾學,執義洪健植,持平沈鎭圭牌不進罷職傳旨,傳曰,只推。
傳曰,敦寧都正許遞,今日政差出。
傳曰,工曹參議許遞,今日政差出。
傳曰,明日出宮門路,以協陽門爲之。
兵曹啓曰,今此景福宮移御時,闕門把守京畿騎兵所減之數,爲二十一名矣。依已例所減騎兵二十一名還下送後,停番收布之意,分付該道道臣,何如?傳曰,允。
兵曹啓曰,在前景福宮移御時,光化門樓,打鍾與達夜明火矣。今亦依前擧行,何如?傳曰,允。
訓鍊都監啓曰,今此移御景福宮時,建陽門入直軍中五十名,當爲移直於新南營,而軍制變通後,軍數無以排比。十名減數磨鍊,永肅門入直局出身,依前以十名式磨鍊入直,何如?傳曰,允。
訓鍊都監啓曰,今五月二十八日移御景福宮時,因兵曹節目,金虎門入直哨官一員,軍一百名,移直於迎秋門。弘化門入直哨官一員,軍一百名,移直於建春門。承和門·內弓房·神武門三處入直局出身二十一人,永肅門入直局別將率領,合直於承和門。永肅門入直局出身十人,崇智門入直局出身十人,竝爲仍直。建陽門入直把摠一員,別武士二人,軍六十名,內別武士二人,軍二十名解送,把摠一員,軍四十名,北營入直。堂上將官一員,執事一員,七色軍四十名,竝移直於新南營,南營入直哨官一員,馬兵四十名,移直於三軍府。宮墻外軍舖七處,把卒各二名,新南營入直軍二名式除出加把,同爲守更。字內巡更將二人,以各舖軍中五名式,輪回除出率領,各其信地巡綽,而外營入直將官,亦爲依例考察之意,敢啓。傳曰,知道
御營廳啓曰,今五月二十八日移御景福宮時,依兵曹節目,各處入直將官·軍兵,移直於時御所,而光化門,禁衛營軍當次入直矣。來六月初一日本廳軍五十名,哨官一員率領替番,集春營入直哨官一員,軍二十五名,移直於神武門,與禁衛營,間月輪回入直。東營入〈直〉騎士將一員,騎士二十五人,移直於三軍府,而四人除出,以護軍番,興仁之門·惠化門·光熙門·五間水門,各一人式分直。東營入直把摠一員,哨官一員,軍二十名,移直於西營,別武士一人,東營入直軍十名,移直於秋成門,而竝待標信擧行。宮墻外軍舖七處,每處把卒二名外,西營入直軍十名,秋成門入直軍四名除出,每舖二名式加把,同爲守更。各舖軍中五名式輪回除出,將校二人,率領巡綽,外營入直將官,依例考察之意,敢啓。傳曰,知道。
義禁府啓曰,卽接全羅道茂朱府流三千里定配罪人李晩運戶奴呈狀,則其上典,今月初十日遭父喪云。定配罪人之遭親喪者,給暇歸葬,載在法典,李晩運,依法典歸葬間給暇之意,分付該道道臣,何如?傳曰,允。
傳曰,萊梱之代,勿拘常格,曾經邊地中擬入。
傳曰,釜山僉使之代,勿拘常格,別軍職林百鉉擬入。
兵曹啓曰,知中樞府事韓文奎,分五衛將蔡奎常·李鍾懿,曹司五衛將柳琠,昌德宮衛將張溶奎·鄭輔永·朴敏灝,慶熙宮衛將張義錫·李鶴周,翊衛司左司禦李裕憲,分都摠都事尹泳翰·權鍾奭,俱以病難供職,呈狀乞遞,竝改差,何如?傳曰,允。
兵曹口傳政事,五衛將加設八單,梁大龍·申義鍊·朴慶煥·姜英鎬·梁繼聖·劉章淵·宋彦淳·朴瑩律。有政。吏批,判書金在顯,參議李正魯進,參判金學初牌招不進。吏批啓曰,鐵原都護府使,今當差出,而本府以防禦重地,不可不擇差,他道守令·邊將竝擬,何如?傳曰,允。以金永穆爲掌令,洪淳馨爲兼說書,鄭順朝爲戶曹參判,宋泰鉉爲敦寧都正,尹宗儀爲工曹參議,朴鼎和爲鐵原府使。學正二單,洪淳謨·李昇燁,校書正字二單,白樂興·金永濟。兵批,行判書李載元進,參判鄭海崙病,參議金震休病,參知張時杓入直,承旨缺以尹埍爲知事,李僖魯爲同知,洪彦錫爲內禁將,李寬儀·李應華爲分五衛將,李敦復爲曹司衛將,朴時仲·千洛斗·邊義明爲昌德將,李應郁·李謙榮爲慶熙將,朴齊文爲左司禦,趙文奎·尹錫仁爲分都摠都事,尹相定爲忠淸兵使,張義錫爲天摩僉使,金昌鎰爲甕津別將。同知單安潤植,僉知三單,任龍準·徐奎彦·尹聲求。再政。以金永稷爲左翊贊,林百鉉爲釜山僉使。同知單李光植,僉知十單,李寬儀·李應華·梁大龍·申羲鍊·朴慶煥·姜英鎬·梁繼聖·劉章淵·宋彦淳·朴瑩律。兼鐵原防禦使單朴鼎和。
上在景福宮。停常參·經筵。
移御後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷二品以上·六曹·大司諫口傳問安。答曰,知道。世子宮,宗親·儀賓·藥房·內閣·政院·玉堂·春桂坊·朝廷二品以上·六曹·大司諫口傳問安。答曰,知道。
自前夜人定至開東,灑雨下雨,測雨器水深三寸二分。
自開東至人定,灑雨下雨,測雨器水深四寸。
政院啓曰,明日常參·經筵,取稟。傳曰,停。
承旨前望單子入之,李鎬翼落點。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
以檢閱李鎬喆牌不進罷職傳旨,傳曰,只推。
兵曹口傳政事,副司果單沈東獻,三軍府薦望,以梁柱華爲慶尙左水使。以平安道放未放成冊,傳曰,趙台顯·李晩運·洪肯謨·蔡東健·李會英·徐曾輔放。
政院啓曰,新除授右副承旨李鎬翼,卽爲牌招,何如?傳曰,允。
以全羅道放未放成冊,傳曰,金元鶴·趙雲漢·尹錫五放。
義禁府啓曰,咸鏡道放未放成冊啓下,安邊府流三千里定配罪人金箕瑞名下,放字書下矣。放送事,分付該道道臣之意,敢啓。傳曰,知道。
傳曰,侍衛軍兵雨具,從便爲之。
傳曰,隨駕軍兵,令各其營乾犒饋。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
禁衛營啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕將校·軍兵等處,乾犒饋分給之意,敢啓。傳曰,知道。
摠戎廳啓曰,謹依下敎,本廳隨駕將校·軍兵等處,乾犒饋分給之意,敢啓。傳曰,知道。
摠戎廳啓曰,謹依下敎,本廳策應所,今五月二十八日移接於訓局北營,而入直將卒,依例移直之意,敢啓。傳曰,知道。
奎章閣啓曰,今日臣等進詣宙合樓,陪奉大殿癸酉玉冊·玉寶,大王大妃殿癸酉玉冊,已巳玉寶,中宮殿丙寅敎命玉冊·金寶,癸酉玉冊,世子宮乙亥敎命竹冊,奉安于修政殿之意,敢啓。傳曰,知道。
傳曰,世子宮動輿時,陪從春桂坊以下,別單書入。
政院啓曰,卽者義禁府都事來言,今日動駕時,衛外擊錚罪人金正九等十一名,移送秋曹云矣,敢啓。傳曰,知道。
乙亥五月二十八日時,大駕詣景福宮。移御擧動入侍時,行都承旨金炳始,左承旨趙康夏,右承旨金奎弘,左副承旨金敬均,右副承旨李鎬翼,同副承旨李源逸,史官缺提學閔奎鎬,檢校直提學金輔鉉·李鎬俊·尹滋悳·趙寧夏·李載冕·趙慶鎬,提學鄭範朝·金炳始,檢校直閣李喬翼·閔泳穆·金永壽·李鎬翼·尹用求,直閣金永哲,檢校待敎李載兢,待敎洪淳馨,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調閔奎鎬,副提調金炳始,進前問候訖,詣協陽門外。通禮跪啓請降輿乘輦,上降輿乘輦,由肅章門·進善門,出敦化門進發,至光化門外。通禮跪啓請降輦,上降輦入幕次,問安勿爲之事下敎。少頃,大王大妃殿乘輦至,上出就祗迎位,鞠躬祗迎訖,還入幕次。王大妃殿·大妃殿乘輦次至,上出祗迎位,祗迎如儀訖。中宮殿乘輦,至路少駐。通禮跪啓請乘輿,上乘輿入光化門,中宮殿乘輦,隨入。王世子具雙童䯻·空頂幘·衮龍袍,乘輦隨入。上由興禮門·崇陽門,入永化門,至修政殿前。通禮跪啓請降輿,上降輿,陞詣殿內,御眞奉安如儀訖。兵曹判書跪稟放仗,承旨請出標信解嚴。上還內,諸臣以次退出。
上在景福宮。停常參·經筵。
自前夜人定至開東,灑雨下雨,測雨器水深一寸六分。
自開東至人定,灑雨下雨,測雨器水深一寸一分。
藥房都提調李裕元,提調閔奎鎬,副提調金炳始啓曰,日吉辰良,移御萬安,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
移御翌日,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷二品以上·六曹·大司諫口傳問安。答曰,知道。世子宮,宗親·儀賓·內閣·政院·玉堂·春桂坊·朝廷二品以上·六曹·大司諫口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭方張之時,憲府無詣臺之員,除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
宗親府啓曰,明日,卽天漢殿朔奉審日次,臣沇應,進詣擧行之意,敢啓。傳曰,知道。
兵曹啓曰,今五月各廳堂上武臣朔試射,臣曹連因有故,不得爲之之意,敢啓。傳曰,知道。
政院啓曰,時原任大臣,爲承候來待矣。傳曰,入侍。
又啓曰,時原任·閣臣,爲承候來待矣。傳曰,入侍。
又啓曰,宗正卿,爲承候來待矣。傳曰,儀賓同爲入侍。
又啓曰,大司憲任憲晦,持平吳成善在外,執義洪健植,掌令趙重麟·金永穆,持平沈鎭圭牌不進,監察茶時之意,敢啓。傳曰,知道。
以執義洪健植,掌令趙重麟·金永穆,持平沈鎭圭牌不進罷職傳旨,傳曰,只推。
奎章閣啓曰,明日,卽修政殿朔奉審日次,臣進詣擧行之意,敢啓。傳曰,知道。
奎章閣啓曰,臣進詣修政殿奉審,則閣內西邊斑子,有所滲漏,待快晴,卽速修改之意,分付該曹,何如?傳曰,允。
義禁府啓曰,各道放未放成冊啓下,全羅道高山縣流三千里定配罪人趙台顯,茂朱府流三千里定配罪人李晩運,珍山郡流三千里定配罪人洪肯謨·蔡東健,咸悅縣流三千里定配罪人李會英,錦山郡流三千里定配罪人徐曾輔,平安道龜城府遠惡地定配罪人李元鶴,永柔縣流三千里定配罪人趙雲漢,中和府流三千里定配罪人尹錫五等名下,放字書下矣。竝放送事,分付各該道道臣之意,敢啓。傳曰,知道。
乙亥五月二十九日□時,上御萬慶殿。時原任大臣·閣臣·宗正卿,同爲入侍時,左承旨趙康夏,假注書趙臣熙,記事官李鎬喆·趙昌夏,領府事李裕元,領敦寧金炳學,判府事洪淳穆·朴珪壽,左議政李最應,右議政金炳國,原任提學鄭基世·金大根·金炳德,提學閔奎鎬,原任直提學金炳㴤·李㘾,檢校直提學金輔鉉·尹滋悳,直提學鄭範朝·金炳始,原任直閣金始淵·李世用,檢校直閣李喬翼·閔泳穆·金永壽·尹用求,直閣金永哲,檢校待敎李載兢,待敎洪淳馨,知宗正卿李承輔·李秉文,宗正卿李鳳儀,以次進伏訖。上曰,史官分左右,仍命大臣進前。裕元進前問候,各殿問候訖。裕元曰,世子宮,昨日初有離次之節,過夜太平乎?上曰,人定後達夜善眠,而面部微有暈色處,別無他症矣。裕元曰,暑節或有此祟矣。炳國曰,暈色非過紅,則此是例祟也。上曰,微有紅暈,而似是暑熱也。炳國曰,昨日仰瞻動輿,歡欣忭祝,實是萬億年無疆之慶,而夾道臣民,擧切蹈舞之忱矣。裕元曰,春宮儀度,儼若成人,滿城觀者,莫不蹈舞矣。仍奏曰,臣入來時見之,則時御便殿閤門外,卽役所也。極其疎虞,役軍擧皆亂類,而使之無難出入,萬萬未安。令武衛所,別定規模,考標出入,無敢雜亂,至於出送之後,使統長,各別摘發,不至一人漏落恐好矣。上曰,所以另飭把守之殿閣至近,故欲立木柵矣。輔鉉曰,若設木柵,只通出入之路,不得遍行,則似無雜亂之弊矣。上曰,此果好矣,木柵斯速爲之,只通出入之路,可也。最應曰,立木柵而辨內外,不容少緩,卽速擧行恐好矣。上曰,柵而有標,則出入軍人,始可不雜矣。武衛提調,旣登筵矣,退卽擧行也。輔鉉曰,謹當下布,而役軍口換其名,考標出入,恐有半日妨役之慮,只從一路出入,則雖無考標,似可不雜矣。上曰,以何門出入乎?輔鉉曰,以光化門出入矣。上曰,何爲而以此門出入乎?輔鉉曰,軍人之食代爲便,故如是矣。上曰,然則不必由他路,只從此門出入,可也。仍敎曰,日熱如此,得無成霖之慮乎?裕元曰,早霖還爲妨矣。炳國曰,春夏之雨,未嘗不頻數,而今雨誠過矣。上曰,殿閣修理等節,皆新備矣,所入幾何?輔鉉曰,聞諸戶判,則假量爲三萬餘兩云矣。裕元曰,甚爲節用矣。上曰,闕內各司,姑令停役好矣。輔鉉曰,三殿閣重建畢役前,凡他修理,竝姑停止甚好矣。上曰,以此申飭,可也。輔鉉曰,日前前退修改時,牌將一人,木手二名,因作一日之役,此皆工匠輩占便不勤之弊,而以小妨大,每多如是矣。裕元曰,惠堂言是矣,以小害大,極爲可悶也。上曰,小役之妨於大役,實多矣,自內當禁飭,自外亦知悉擧行也。輔鉉曰,果相妨矣。上曰,至於工匠,必多自下招去之弊,下屬一切禁斷,而何司方有役乎?輔鉉曰,工匠招去之弊,謹當嚴禁,而春桂坊,有如干修改處,故不得不今方爲之矣,他司則姑不始役矣。上曰,各司似有不得不修整處,然此非緊急事,則從後始役,可也。上曰,治木今至幾何?輔鉉曰,爲數千餘箇矣。裕元曰,甚速矣。上曰,石役,何如?輔鉉曰,石役已始,而仍舊爲用者多矣。上曰,物財所入,當爲幾何?輔鉉曰,三殿閣所入,假量爲三十萬兩,而先已區劃,設有加入,似不甚多矣。裕元曰,三十萬兩,不爲不多,而此何可以畢役乎?役事所入,每每當初所料,有異矣。上曰,三殿閣幾朔則可以畢役乎?輔鉉曰,九月間,可以告竣云矣。上曰,何其速也?輔鉉曰,他役姑停,專力於殿閣,則似可速成矣。上曰,以此爲之也。仍敎曰,行閣則何間亦爲始建乎?輔鉉曰,來月初十日,優可始建云矣。上曰,依前圖重建,而無變改處矣。輔鉉曰,無變改處,故無他定之役,因此而役事可以速竣矣。裕元曰,是誠盛德事也,依前圖爲之,故如是順成,歡仰萬萬矣。上曰,今日則晦日也,三四朔間,果可以畢役乎?輔鉉曰,工匠之言雖如是,第觀工役之成,然後始可知矣。上曰,瓦子之輸來者爲幾何?輔鉉曰,瓦則間多輸來,而木亦多治矣。上曰,曾前已多治木之儲置者耶?輔鉉曰,別無治木之儲置者,而成命後,雇價都給,故工匠速就矣。裕元曰,此皆私家爲役之規,而近日公家亦行之,莫非苟且矣。上曰,行閣柱,比前稍低,可也。輔鉉曰,木材姑未裁截,退當擧行矣。上曰,行閣之高低,以慈慶殿行閣,爲準,可也。裕元曰,殿閣高低,自有尺數,今雖變通,似難如意矣。上曰,麥已熟矣,移秧方張矣,此雨其無害耶?裕元曰,麥已登場,秧亦已移,今雖成霖,如不支難,則不以爲災矣。上曰,必須門詣閤,想必稍遠矣。裕元曰,別無遠矣。炳學曰,曾前詣閤崇陽門,而差備內不甚遠矣。上曰,若自修正門入,前太遠矣。裕元曰修正門出入,臣曾未知矣。炳學曰,初御此闕時次對,有一次出入矣。上曰,果如是矣。裕元曰,臣曾一出入,不能記憶,臣之精力,昨日之事,輒多忘置,何可記十年間事乎?上曰,如此盛熱,燕行將何以爲之乎?裕元曰,此職世子宮封典事也,臣雖老且病,何可辭爲也?上曰,燕行爲之則爲之,而難則難矣。仍敎曰,燕行今爲再次乎?裕元曰,三十年前,果一次爲之矣。臣有區區私情矣,出疆之臣,未辭陛之前,每省先壠矣,臣出疆不遠,日間當以箚子仰懇矣。上曰,出疆之人,果省先壠矣。裕元曰,藥院之任,特蒙體諒,然後可以作行矣。上曰,藥院之任,果不得出城而宿矣。缺
日記廳堂上金宗漢。郞廳盧台鉉。
上在景福宮。停常參·經筵。
自開東至人定,灑雨下雨,測雨器水深四分。
政院啓曰,明日常參·經筵,取稟。傳曰,停。
政院啓曰,來初五日,朝參日次,而景陵忌辰祭齋戒相値,頉稟之意,敢啓。傳曰,知道。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
奎章閣啓曰,參下檢書官徐相翕,通計前仕,仕日已滿三十朔,依定式六品職遷轉事,分付吏曹,何如?傳曰,允。
兵曹啓曰,卽接西道參軍尹鉉國牒報,則訓鍊都監所授仁旺山北邊第一城廊近處,體城三間許頹圮云。爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
訓鍊都監啓曰,本局分授都城仁旺山北邊第一城廊近處,體城三間許頹圮,令該軍門卽速修築,把守軍兵,量宜定送事,自兵曹草記矣。今日爲始,砲手二十名,將校一人率領,限修築間,輪回守直之意,敢啓。傳曰,知道。
政院啓曰,翰林召試被選人,連月付職事,命下矣。當次人李命宰,令該曹口傳付職,牌招入直,何如?傳曰,允。
政院啓曰,大司憲任憲晦,持平吳成善,在外,執義洪健植,掌令趙重麟·金永穆,持平沈鎭圭牌不進,監察茶時之意,敢啓。傳曰,知道。
以大司諫徐正淳,獻納鄭鍾學,執義洪健植,掌令趙重麟·金永穆,持平沈鎭圭牌不進罷職傳旨,傳曰,只推。
吏曹口傳政事,檢閱單李命宰。
上在景福宮。停常參·經筵。
自人定至初二日開東,灑雨下雨,測雨器水深二分。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,藥院都提調有闕之代,前望單子入之。藥院都提調前望單子入之,李最應落點。
注書李範祖病,代以朴應冕爲假注書。
政院啓曰,大司憲任憲晦,持平吳成善在外,執義洪健植,掌令趙重麟·金永穆,持平沈鎭圭牌不進,監察茶時之意,敢啓。傳曰,知道。
以大司諫徐正淳,司諫吳尙鉉,獻納鄭鍾學,執義洪健植,掌令趙重麟·金永穆,持平沈鎭圭牌不進罷職傳旨,傳曰,只推。
李源逸啓曰,行都承旨金炳始,左承旨趙康夏,右承旨金奎弘,左副承旨金敬均,不爲仕進,右副承旨李鎬翼,式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
禁衛營啓曰,本營千摠鄭雲參,以前職鐵原府使,上來尙遠,久曠可悶,改差,何如?傳曰,允。
禁衛營啓曰,本營騎士別將李敎昌,以前任忠淸兵使,上來尙遠,久曠可悶,改差,何如?傳曰,允。
兵曹啓曰,卽接南道參軍任百圭牒報,則禁衛營所授崇禮門東邊第四城廊近處,體城一間許,頹圮云。爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
義禁府啓曰,卽接月令醫員李奎桓手本,則以爲,時囚罪人洪膺周,素患痰積,有時闖發,尹喜秀,素患痰癖,又添泄瀉,目下症形,俱爲危頓云。罪人病勢如此,則一邊保放,一邊草記,載在法典矣。洪膺周·尹喜秀等,竝姑爲保放之意,敢啓。傳曰,知道。
領府事李裕元箚子。大槪,敢控私懇,乞解藥院之任事。答曰,省箚具悉卿懇。所辭藥院之任,今姑勉副,卿其從便往省焉。仍傳曰,此批答,遣史官傳諭。
檢閱李命宰疏曰,伏以臣,猥膺名掄,祗肅隆命,而第臣與知春秋館事臣尹滋悳,有親査應避之嫌,臣所帶記事官之銜,在法當遞。伏乞聖明,俯垂鑑諒,亟命選部,照例鐫改,以存公格,以安私分,不勝幸甚云云。省疏具悉。疏辭,許令該曹稟處。
上在景福宮。停常參·經筵。
政院啓曰,明日當參·經筵,取稟。傳曰,停。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳曰,都承旨許遞,前望單子入之。承旨前望單子入之,任應準落點。
傳曰,藥院提調許遞,前望單子入之。藥院提調前望單子入之,鄭基世落點。
政院啓曰,假注書趙臣熙,有身病,勢難察任,今姑改差,何如?傳曰,允。
政院啓曰,大司憲任憲晦,持平吳成善,在外,執義洪健植,掌令趙重麟,金永穆,持平沈鎭圭牌不進,監察茶時之意,敢啓。傳曰,知道。
以大司諫徐正淳,司諫吳尙鉉,獻納鄭鍾學,執義洪健植,掌令趙重麟·金永穆,持平沈鎭圭牌不進罷職傳旨,傳曰,只推。
弘文館啓曰,副校理金綺秀,呈辭出去,上番闕直,事甚未安。應敎李晩燾,副應敎徐胄淳,校理李憲稙,趙龍鎬,副校理洪大重,竝卽牌招,推移入直,何如?傳曰,允。
武衛所,戶曹啓曰,景福宮四殿堂,上樑文製述官·書寫官實預差,懸板書寫官別單書入之意,敢啓。傳曰,知道。
武衛所,戶曹〈啓曰〉,交泰殿上樑文製述官領府事李裕元,預差水原留守宋近洙,書寫官知事金學性,預差行大護軍趙基應,懸板書寫官廣州留守李㘾。慈慶殿上樑文製述官領敦寧金炳學,預差奉朝賀李敦宇,書寫官行上護軍金世均。預差吏曹判書金在顯,懸板書寫官知宗正卿李會正。紫薇堂上樑文製述官判府事朴珪壽,預差行大護軍金炳㴤,書寫官知宗正卿李承輔。預差行大護軍李源命,懸板書寫官行大護軍李根弼。麟趾堂上樑文製述官判府事洪淳穆,預差行上護軍吳取善,書寫官行上護軍鄭基世。預差行大護軍金炳雲,懸板書寫官行大護軍趙龜夏。
政院啓曰,前銜疏,勿爲捧入事,前後飭敎,何等截嚴,而前縣監金炳昱,陳疏到院。旣係禁令,且多違格,所當退却,係是言事,雖不得不捧入,不可無警,從重推考,何如?傳曰,允。
以司謁口傳下敎曰,世子宮,日傘事知廳,房直一名朔下,大殿例上下。
兵曹啓曰,謹依口傳下敎,世子宮日傘事知廳房直一名朔下,別單書入之意,敢啓。傳曰,知道。
禁衛營啓曰,本營字內崇禮門東邊第四城廊近處,體城一間許頹圮處,把守軍兵,令該軍門量宜定送事,自兵曹草記矣。將校一人,軍十五名,嚴飭定送,限修築間,輪回守直之意,敢啓。傳曰,知道。
假注書趙臣熙改差,代以李容稙爲假注書。
兵曹口傳政事,行護軍金炳始。
前縣監金炳昱疏略曰,今聞倭虜,無端構釁,設使嘗試,其所謂書契之捧與不捧,在我國,顧非審且愼者乎?所以廟堂之議論,拖至八年,終不得歸一矣。小臣,竊不勝危懼之心,玆敢略擧前蹟,仰瀆崇嚴,俯賜採納,早圖決定焉。宣廟辛卯,我國通信使三人,至日本大版城,見關伯平秀吉,欲受書契而歸,秀吉,令還留江戶,則書契當修送矣。黃允吉·許筬,畏其威,卽欲發去,金誠一曰,吾輩,受君命而來,今不受書契而去,則義固不可。且江戶之前大版,相距幾百里,若有書辭可爭之端,將何以爲之耶?黃·許曰,彼夷狄,何足爲較?兩人徑先發行,金,不獲已隨去矣。及其書契到來也,觀書辭有曰,假途一超,直入大明國,語意極悖,雖欲辨爭,勢無奈何,只得順受而歸,此是先自見輕於平賊,而有壬辰之亂也。又謹按仁廟丁卯虜酋之到黃州也,至於講和,而及其歸也,無一卒中路迫擊,挫其銳氣。乃於丙子之變,媚稱皇帝陛下,其時忠義之臣,憤爭曰,將有加於此之事,且將何爲?主事者,不聽,終至城下之盟。蓋此兩件事,已有前鑑,而見今倭皇之妄自尊大,謂不足責備,任其跳踉,若使之稱陛下稱骨字,則亦可曰,不足責而安而受之乎?若曰,間於齊·楚,玉帛可以東西,則彼北京,獨無問罪之擧乎?且一字通告於北京,何也?其醞釀設心,的然可知,而況吧夏哩之爲主謀乎?彼洋賊之必欲甘心,固已久矣,而畢竟生事,在所難免,而其順受而見輕,曷若持正而逆折其奸萌乎?今亂之將生,固不在於書契之捧不捧,而機之大關,顧不在於義理之正不正乎?爲今時急之務,惟在將帥之得人,草野求賢,峙糇糧整隊伍,制厥器械,以圖應變之策,而初不汲汲於此,徒以持正之論,爲高。獨不觀丙丁諸賢扶綱常於萬古,明大義於天下,功則大矣,而曾未有出謀發策,先機制變,則有何補於當日成敗之事乎?豈曰,無才,奈不專任,每念及此,節節痛惜。傳曰,才不借於異代,顧今之勢,豈無其人乎?相臣·將臣,應有可屬之才,如可誠心,則可得爲用,必也專任,則可圖其功,蓋得其人而任之然後,峙糧整伍與器械等事,不患無備矣。若復玩愒時日,互相推讓,則是姑息之例套也,終非備預之良圖也。噫,今日,豈無言之時乎?豕突之患,看在目下,而君臣上下,若是恬嬉,豈非太息流涕,繼之以痛哭者乎?若使先正臣趙憲在,持斧陳疏,已有年所矣。慮昔虜汗之始稱帝號也,我使李廓,適在彼中,不參賀班,至於被箠流血,頭項常直,以示不屈之意。噫,今日朝廷,亦豈無其人歟?古語曰,人變甚於天變,第觀近日常漢之捽打朝士,賤武之批曳文官,悍卒之凌侮宰相,非止一再,而輦穀之下,是爲大變。且以儒疏言之,爻象不嘉,氣色殊乖,亦足爲召災之一端,至於列邑,犯分蔑倫之事,難以指僂,而各自分散,變怪百出。彼蔚山亂民,恐將走附於彼賊,而爲明璉之子,可不懼哉?今速出令,安集蔚民,梟示逋吏,則衆心成城,庶無民散之慮矣。臣復請以病喩,今國中之變怪爻象,卽內傷之症也,邊境構釁嘗試,乃外感之祟也。若先治內傷而元氣充然,則彼外感之祟,自可消除矣。臣有所著泰平五策一編,此是積年費慮,精誠所到也。倘蒙乙覽,而付之廟堂,爛議許施,則豈非民國幸甚?伏乞勿以人輕而廢言,專從持正之論,而禦防之策,劃卽講究,特軫安民之道,而措處之事,隨卽施行焉。臣無任云云。省疏具悉。所陳,當留念矣。
上在景福宮。停常參·經筵。
自酉時至人定,灑雨下雨,測雨器水深五分。
政院啓曰,明日再明日景陵忌辰祭齋戒·正日相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨李鎬翼,同副承旨李源逸,今日不爲仕進,竝卽牌招,何如?傳曰,允。
又啓曰,假注書李容稙,時無職名,令該曹依例付軍職冠帶常仕,何如?傳曰,允。
傳曰,待敎洪淳馨,馳詣景陵,奉審摘奸,仍留監祭,局內諸陵,一體奉審以來。
奉常寺啓曰,東耤親耕田所種大麥打作,則所出,爲六石十四斗,小麥打作,則所出,爲一石之意,敢啓。傳曰,知道。
政院啓曰,事變假注書許綸,有身病,勢難察任,今姑改差,何如?傳曰,允。
又啓曰,大司憲任憲晦,持平吳成善在外,執義洪健植,掌令趙重麟·金永穆,持平沈鎭圭牌不進,監察茶時之意,敢啓。傳曰,知道。
以右副承旨李鎬翼,同副承旨李源逸牌不進罷職傳旨,傳曰,只推。
以大司諫徐正淳,司諫吳尙鉉,獻納鄭鍾學,執義洪健植,掌令趙重麟·金永穆,持平沈鎭圭牌不進罷職傳旨,傳曰,只推。
以世子宮動輿時,陪從春桂坊以下別單,傳曰,傅李最應,內下大豹皮一令賜給。貳師李敦宇,內下豹皮一令賜給。左賓客宋近洙,右賓客金炳德,各內下大虎皮一令賜給。左副賓客洪祐吉,右副賓客閔致庠,贊善任憲晦,各內下虎皮一令賜給。輔德朴定陽,兼輔德李正魯,兼文學禮貌官金九鉉,各內下大鹿皮一令賜給。弼善尹用求,兼弼善趙秉弼,文學韓章錫,司書趙鍾弼,兼司書朴憙陽,說書金文濟,兼說書洪淳馨,各內下鹿皮一令賜給。分內醫提調李秉文,陪從閣臣尹滋悳·閔泳穆,各內下虎皮一令賜給。都摠管徐衡淳,內下大鹿皮一令賜給。副摠管李邦鉉,左翊衛李喬榮,右翊衛宋秉瓚,左司禦朴齊文,右司禦金永應,左翊贊兪致喜,右翊贊金永稷,左衛率李淵翼,右衛率朴世秉,左副率金應漢,右副率鄭元世,左侍直金炳休,右侍直宋鍾五,左洗馬尹泰駿,右洗馬金疇鉉,各內下鹿皮一令賜給。相禮柳,兵曹參議金震休,參知張時杓,各內下獐皮一令賜給。正郞白鳳三,佐郞金鼎燮,掌儀崔在淵,宣傳官李兢鎔·尹泳璣·徐光承·禹冀鼎·李錫珪·趙國顯,各內下長弓一張賜給。都摠都事元俊常·李根應,武兼李建植·李儒必·張佑軫·沈殷澤·鄭學淳·安珽求·具志鉉·李能淵,考暄假都事李興魯·鄭仁植,訓鍊都監哨官田載豐,相禮前引假引儀李雲承·金鏞賢·奏時官李善一·趙源祐,侍陪官李敬仁·崔奎憲,鍼醫李忠根,掌務官鄭在晩,各上弦弓一張賜給。別軍職金鴻求·李載旭·李章憲·柳冀命·崔丙斗·林百鉉,武衛所哨官金東韻,訓鍊都監把摠李翼熙,各內下筒箇一部賜給。司僕主簿李益應,僉正李容準,各內下帿弓一張賜給。五衛將李建爀,守令待窠擬入,方孝涵加資,李俊成·康在五,竝相當職調用。武衛所假把摠徐光復,內下生皮筒箇一部賜給。議藥同參高,陞六,其餘員役軍兵等,竝依判下施賞。
上在景福宮。停常參·經筵。
自開東至人定,灑雨下雨,測雨器水深一寸。
藥院提調鄭基世,副提調任應準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,合辭許久闕啓,事甚未安。除在外·未暑經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,慶尙左水使尹相定,移拜忠淸兵使,有除朝辭赴任之命矣。密符則以前所受,仍佩,諭書則改書安寶,使院吏齎傳,何如?傳曰,允。
兵曹啓曰,今此移御時,闕內各差備雇立釐正實數,別單書入之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而國忌·齋戒相値,不得設行之意,敢啓。傳曰,知道。
御營廳啓曰,本廳中軍申正熙,身病甚重,勢難察任,改差,何如?傳曰,允。
弘文館啓曰,上番校理臣李憲稙,以武衛所從事官,今日田稅米捧上時,晝仕出去,而每每草記,事涉煩瀆。日後則除草記往來之意,敢啓。傳曰,知道。
政院啓曰,假注書朴應冕,有身病,勢難察任,今姑改差,何如?傳曰,允。
又啓曰,大司憲任憲晦,持平吳成善在外,執義洪健植,掌令趙重麟·金永穆,持平沈鎭圭牌不進,監察茶時之意,敢啓。傳曰,知道。
以大司諫徐正淳,司諫吳尙鉉,獻納鄭鍾學,執義洪健植,掌令趙重麟·金永穆,持平沈鎭圭牌不進罷職傳旨,傳曰,只推。
政院啓曰,奏御文字,何等審愼,而今日申時仕記,有所錯誤,致勤下詢,事甚疎忽,極爲未安。原仕記,今方改修正以入,而臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
承文院啓曰,卽見盛京禮部出來咨,則羅州黑山島漂漢人,領去譯官,例賞頒發事矣。回咨,按例撰出,付撥下送灣府,傳給鳳城將處,轉致盛京之地,何如?傳曰,允。
事變假注書許綸改差,代以金永濟爲事變假注書。
吏曹啓目粘連,觀此藝文館檢閱李命宰上疏,則以爲,臣與知春秋尹滋悳,有親査應避之嫌,臣所帶記事官之銜,在法當遞。亟令選部,照例鐫改亦爲白有臥乎所,史官·春秋,例不得減下,知春秋尹滋悳,似當許遞是白乎矣,重臣兼帶遞仍當否,臣曹不敢擅便,上裁,何如?啓,依回啓施行爲良如敎。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左承旨趙康夏,今日不爲仕進,卽爲牌招,何如?傳曰,允。
傳曰,奉審閣臣留待。
傳曰,政官牌招,開政。
假注書朴應冕改差,代以李達賢爲假注書。
傳曰,京兆堂上竝許遞,今日政差出。
傳曰,在外刑曹堂上竝許遞,今日政差出。
傳曰,藝文提學有闕之代,前望單子入之。藝文提學前望單子入之,金尙鉉落點。
傳曰,工曹參議許遞,今日政差出。
傳曰,呈告禮曹判書·泮長許遞,今日政差出。
傳曰,在外兵曹參判許遞,今日政差出。
傳曰,奉審閣臣,入侍。
政院啓曰,大司憲任憲晦,持平吳成善在外,執義洪健植,掌令趙重麟·金永穆,持平沈鎭圭牌不進,監察茶時之意,敢啓。傳曰,知道。
以大司諫徐正淳,司諫吳尙鉉,獻納鄭鍾學,執義洪健植,掌令趙重麟,金永穆,持平沈鎭圭牌不進罷職傳旨,傳曰,只推。
以左承旨趙康夏牌不進罷職傳旨,傳曰,只推。
傳曰,啓字誤踏之中官文有用,推考。
摠戎廳啓曰,本廳中軍李鶴榮,身病沈重,勢難察任,改差,何如?傳曰,允。
以義州府尹黃鍾顯狀啓,禮單馬,多般藥治,竟爲致斃,惶恐待罪事。傳曰,勿待罪事,回諭。
議政府啓曰,全羅左水使李圭浩,以其身病,屢呈辭狀矣。實病旣如此,則有難强令察任,改差,何如?傳曰,允。
傳曰,見窠,皆令差出。
兵曹,以趙羲復爲御營中軍。
兵曹啓曰,同知中樞府事李容肅,宣傳官具胄元,申樂熙,五衛將洪承澈·李應寅·李在聲·韓應晩·姜和淳·方孝涵·李建爀·李俊成·洪宜周。昌德宮衛將千海斗·邊義明,慶熙宮衛將李應郁·李謙榮,俱以病難供職,呈狀乞遞,竝改差,何如?傳曰,允。
兵曹口傳政事,大護軍李鎬俊,副司果李載純。
有政。吏批,判書金在顯,參判金學初,牌招不進,參議李正魯進,承旨缺吏批啓曰,判書金在顯,參判金學初,竝牌招不進,小臣獨政未安,何以爲之?敢稟。傳曰,只出緊任。
以金壽鉉爲禮曹判書,金炳德爲刑曹判書,李根弼爲判尹,南廷益爲兵曹參判,沈履澤爲刑曹參判,金翼鉉爲左尹,洪遠植爲右尹,宋熙正爲工曹參議,趙準永爲大司成,李承輔爲判義禁。分承旨閔昌植·李源珪·金昌熙·金炳翊·洪鍾大·趙秉轍·嚴世永·朴齊寬。分兵曹參議李起鎬·蔡東述·李冕榮·洪鍾學。分兵曹參知李根命·朴容大·李龍雨·金明鎭。分兵曹正郞李建昌·李載純·洪永禹·徐夔淳。分兵曹佐郞李元祺·李敎夏·朴奎燦·李復永,已上減下。再政。以閔泳穆爲知春秋,左尹單洪遠植,右尹單金翼鉉,承文副正字金昌夏。前參奉金鍾休今超通政,年七十,特加一資事承傳。三政。同春秋單閔泳穆。
兵批,行判書李載元進,參判鄭海崙未差,參議金震休病,參知張時杓入直,承旨缺以李基俊爲同知,李奎書·李敎應爲宣傳官,蔡奎常爲內禁將,李應烈爲羽林將,李康鉉·兪致三·李暐沼·曺秉大·李圭河·金炳道·愼永弼·權尙喆·朴經鎭·金好仁·申錘爲五衛將。朴齊復爲忠翊將,金基鉉爲忠壯將,李鍾九·金秀性爲昌德將,金鎭黿·徐永稙爲慶熙將,尹錫仁爲宣傳官,李載經爲武兼,李裕臣·李鍾煥·秋益祚·金文煥爲守門將。吳信默爲大邱營將,金完哲爲長峰別將。同知單張溶奎,僉知三單,蔡奎常·李種懿·李謙榮。副司果李建宇·李世應·吳載爀·劉尙敏·池漢奎。分副摠管李容直·尹滋承·金益容·南廷益·李文永·李鳳儀·鄭完默·李敏庠。分五衛將李寅復·李寬儀·李應華。分都摠都事沈興澤·李昌權·尹錫仁·權秉曄·沈宜昌·趙文奎·具然軾·李敏斗,已上減下。慶尙左水使單梁柱華。
乙亥六月初六日辰時,上御萬慶殿。奉審閣臣入侍時,右承旨金奎弘,假注書李用稷,記事官趙昌夏·李命宰,待敎洪淳馨,以次進伏訖。上曰,史官分左右,仍命奉審閣臣進前。淳馨進前奏曰,臣承命馳詣景陵陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵陵上奉審則安寧,碑閣·丁字閣奉審則無頉。仍詣顯陵陵上奉審則安寧,碑閣·丁字閣奉審則無頉。仍詣穆陵陵上奉審則安寧,碑閣·丁字閣奉審則無頉。仍詣徽陵陵上奉審則安寧,碑閣·丁字閣奉審則無頉。仍詣崇陵陵上奉審則安寧,碑閣·丁字閣奉審則無頉。仍詣惠陵陵上奉審則安寧,碑閣·丁字閣奉審則無頉。仍詣元陵陵上奉審則安寧,碑閣·丁字閣奉審則無頉。仍詣綏陵陵上奉審則安寧,碑閣·丁字閣奉審則無頉。還詣景陵,仍留監祭,將事安寧之意,敢達矣。上曰,何時量將事乎?淳馨曰,三更量將事矣。上曰,將事時則果不雨耶?淳馨曰,果不雨矣。上曰,農形,何如?淳馨曰,臣所經之地,雨澤均適,秧役已畢矣。上曰,沿路川溪漲溢,不至於乘船耶?淳馨曰,不至於乘船而擔舁渡之矣。上曰,雨中泥程,得無作行之難乎?淳馨曰,泥濘果甚滑矣。上曰,史官就座。仍命奉審閣臣先退,又命退,承史,以此退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來初一日,朝參日次矣,敢稟。傳曰,停。
又啓曰,來初一日,輪對日次矣,敢稟。傳曰,當次人受點後,日次待令。
又啓曰,右副承旨李鎬翼,今日不爲仕進,卽爲牌招,何如?傳曰,允。
禁衛營啓曰,本營哨官具鳳鎬,身爲將官,射會作奸,萬萬駭妄,爲先汰去之意,敢啓。傳曰,知道。
禁衛營啓曰,本營千摠柳相吉,身病猝重,勢難察任,改差事,何如?傳曰,允。
議政府啓曰,忠淸兵使尹相定,方在萊營任所矣。兩梱重務,不宜久曠,新除授慶尙左水使梁柱華,使之從近辭朝,以爲次次交代之地,何如?傳曰,允。
政院啓曰,大司憲任憲晦,持平吳成善在外,執義洪健植,掌令趙重麟·金永穆,持平沈鎭圭牌不進,監察茶時之意,敢啓。傳曰,知道。
以右副承旨李鎬翼牌不進罷職傳旨,傳曰,只推。
以大司諫徐正淳,司諫吳尙鉉,獻納鄭鍾學,執義洪健植,掌令趙重麟·金永穆,持平沈鎭圭牌不進罷職傳旨,傳曰,只推。
宗親府啓曰,昨年璿源譜略修正時,五處璿源閣奉安件,謹依筵敎,待後都監擧行事草記,允下矣。今番一體印出,何如?傳曰,一體印出。
以司謁口傳下敎曰,春桂坊褒貶,依內閣例,師·傅·賓客磨鍊。
兵曹啓曰,宣傳官廳薦會,在卽,而新除授宣傳官李奎書,身病猝重,無望肅謝云。改差,其代,口傳差出,以爲會薦之地,何如?傳曰,允。
議政府啓曰,卽見蔚山府按覈使洪澈周狀啓,則本邑犯逋由吏金養舒,捉致盤覈,則所逋公錢,無計充報,至於結斂,竟致民擾。逋吏之正法警衆,斷不可已,故具格移囚于左兵營,以待處分。吏逋一萬五千八百餘兩,內査括諸條七千六百餘兩,另爲充補,而實餘在還作錢八千二百餘兩,自巡營區劃於他邑移貿,而尙未出給者也。虛留還之除耗排捧,旣有已例,以本邑之還租作錢歲殖條一千六百餘兩,自今年除耗排納,則不出五年,足可了勘,請令廟堂稟旨分付。前府使鄭基大,前前府使李羲性,不可以已遞而勿論,其罪狀,竝令攸司稟處矣。一府公貨,專委於一小吏之手,移此搬彼,眩幻乾沒,末流之害,窮蔀何辜?苟有一分法綱,無嚴無殫,乃至於斯乎?惹其鬧者,卽渠也,激其變者,亦渠也。亂魁殲殛之前,不容不先正其法,以謝嶎邑之民,罪人金養舒,令左兵營,大會軍民,梟首警衆,而按使與帥臣,同爲擧行。前府使鄭基大,逋吏任其逃躱而不施當律,加結徒事彌縫而馴致擾攘,況又加結之報營,本非許題者乎?前前府使李羲性,由吏遞改,奚其顚倒,始逋源委,胡爲掩置?上項兩守令,令該府拿問重勘,至若刷逋諸條,俱甚綜詳,依此施行,而八千餘金之還錢措處,實無其方。依狀請以邑還租歲入者,使之限五年除耗排捧,以爲築底淸帳之意,竝爲分付,何如?傳曰,允。
政院啓曰,卽見行護軍徐胄顯縣道疏,則不書尊號,有違格例,所當退却,而係是言事,雖不得不捧入,不可無警,推考,何如?傳曰,允。
護軍閔胄顯疏略曰,臣素患痰眩之祟,到今衰朽,一倍添劇,無時發作,往往暈倒,不出門外一步地,日月已稔矣。邦有大慶,未得趨參於末班,揆以分義,冞切悚惶。伏乞特治臣逋傲之罪,勿使齒於縉紳之列。臣方進自列之章,何敢贅引他說,而臣久處郊坰,目覩風俗頹敗之狀,人心渙散之機,如水益下,日甚一日。千弊萬瘼,不可以更僕數也,而惟是奔競一事,尤爲近日痼弊,夫無國則已,有國則不可以無用人之道矣,旣欲用之,則不可以無取人之制矣。唐·虞之治,三代之隆,亦必取人,而其制莫詳,然旌有進善,衢有迎賢,立賢無方,拾俊列位,大比德藝,群吏書獻賢能,無非所以取人者。而于斯時也,公道盛行,姦欺不生,及夫漢氏賢良之策,孝廉之貢,猶爲近古,降至隋唐,始行科擧取人之法,此非美規,而歷代因之,莫能改也。東國,僻在海隅,治法未具,取人無制,自夫麗代用雙冀言,以科目取人,倣中國而爲之,至今遵行,遂爲關和。雖有通天之學,絶人之行,除非科擧一路,無由進於行道之位,父敎其子,兄勉其弟,科業之外,更無他術。我國先正儒臣,擧未免做科業,行之已久,以至于近日,法綱漸弛,弊瘼滋生。平居不讀一卷書,不做半行文,聞有科奇,莫不朶頤流涏,科奇在秋,則預於春間圖北,明春有科,則預於今秋發行。奔走於公卿之門,投抵於形勢之塗,不顧體貌,不恤是非,身居嶺外而冒名於湖邑,家在京城而托籍於關東。蠅營狗苟,靡所不爲,而及其坼號之後,曳白之譏,粉紅之誚,物議諠騰,士林失望,習俗至此,將何以爲國乎?易繫曰,窮則變,變則通,董生曰,甚者必變而更化之,乃可理也。程夫子言,小變則小益,大變則大變,朱夫子言,朝廷,須罷三十年科擧之法,士人,須讀三十年明理之書,此正爲今日準備語也。爲今之計者,不思所以變通更化,而一任他流俗奔競,則臣恐讀書種子,自此而絶矣,禮義廉恥,自此而不張矣。鄒夫子嘗曰,上無禮下無學,賊民興喪無日矣。後唐臣康澄上疏,有曰,國有不足懼者,五,有深可畏者,六,這般格訓讜論,正是切中近日之病,而其所救藥之方,惟在得人任用,以爲興治化成禮俗之地也。臣於國家取人之政,未嘗不隱憂潛歎,永思矯捄之說,而實無其策,欲行三古薦選之法,則亦恐奸爲易行,虛實相蒙。欲祛其弊而還益其弊,夫科文,卽藝術也。比於德行道誼,差有依據,工拙易見,優劣自判。孔子曰,有德者必有言,有言者不必有德,有言者,不必有德,則有文者,不必有德,而有德者,必有言,則有文者,亦有有德者矣。古之人,亦有因文入道者,而宰相須用讀書,英雄無不識字,文學於男子事,亦爲最切矣。臣愚以爲,不如且就科目中,有所釐整,祛其爲弊,而存其要法也。自朝廷另擇主試之人,各省各二人,不拘文蔭,不拘品職高下,必取其志於道德,志於功名,而富貴貨利,不足以累其心者。不欺其心,對越上帝者,國耳公耳,至公無私者,文章學術,爲世所推者若而人,差送郡國,使之各其邑各其賓館,廣庭招致一邑人士。面試各體,而一境所推接長巨擘幾人,有不必試而先爲列書其次,彼去我去,不肯相下者,這這面試,定其高下,判其立落,各有定數,以爲成冊。而州一百人,府八十人,郡七十人,縣五十人,如或未滿此數,不必强充其數。若夫四學五部,亦爲量宜定數,一定之後,不得加減其數,才有所加,便有容私之慮,若過幾年,宜有成科死亡者,其所塡代,各自其鄕,指名聞官,官招致面試,以充其數。如有循私之端,亦聽其子孫族戚之呈邑呈營,歸正乃已,一初立法,極其履整,以爲永久遵用之地。而及夫臨科試士,必擇考官,亦用前法,無或容私,或有高尙肥遯,不肯就試者,亦有別岐登聞之道。如是則其爲儒士者,各安其鄕里,各勉其學業,或有漏案,亦不尤人,而有如射者之失諸正鵠,反求諸己也。或言王者之政,貴乎寬洪,不宜如是迫隘也。曰靑春作賦,皓首窮經,文章鳴一世,而終未成名,餓死蓬蓽,遺恨士林者,窮鄕遐土,在在相望,迫隘於窮寒文章之士,而寬洪於奔競僥倖之人,事理不當如是也。或言此法,似矣,而後來之弊,將見名閥豪右,盡入成冊,而寒門窮士,初不備數,曰初不備數,果爲冤枉,而猶愈於年年觀光,番番落榜,畢境敗家亡身,仍無基址也。思傳曰,爲政在人,取人以身,修身以道,修道以仁。伏願殿下,先正其心,先修其身,修道修仁,造到其極,則可以馴致於治平之盛,而思皇生國,濟濟爲用矣。臣以蟣蝨之微,妄論國家大計,罪合萬殞,伏乞留神裁省焉。臣無任云云。答曰,省疏具悉。所陳,當留念矣。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,漢城左尹洪遠植,除拜後,過三日不爲出肅,依定式推考警責,仍卽牌招察任,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而國忌·正日相値,不得設行之意,敢啓。傳曰,知道。
兵曹口傳政事,以尹永夏爲宣傳官。
政院啓曰,大司憲任憲晦,持平吳成善在外,執義洪健植,掌令趙重麟·金永穆,持平沈鎭圭牌不進,監察茶時之意,敢啓。傳曰,知道。
又啓曰,筵說修正,何等審愼,而今初六日奉審閣臣入侍筵說中,有所錯誤,致勤下詢,事甚疎忽,極爲未安。原筵說,今方改付標以入,而當該注書,所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,筵說修正,何等審愼,而去月二十九日,時原任大臣·閣臣·宗正卿承候入侍筵說中,有所錯誤,致勤下詢,事甚疎忽,極爲未安。原筵說,今方改付標以入,而臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
以大司諫徐正淳,司諫吳相鉉,獻納鄭鍾學,執義洪健植,掌令趙重麟·金永穆,持平沈鎭圭牌不進罷職傳旨,傳曰,只推。
義禁府啓曰,蔚山前府使鄭基大,前前府使李羲性等,竝拿問勘處事,傳旨啓下矣。鄭基大,下去廣州地,李羲性,以殷栗縣監,時在任所云。依例發遣府羅將,竝拿來,何如?傳曰,待待命拿囚。
大司成趙準永上疏。大槪,國子新命,揆分不稱,敢陳披瀝之懇,冀蒙鐫改之恩事。省疏具悉。爾其勿辭察職。
副修撰姜鐸上疏。大槪,敢陳至切之懇,冀蒙矜諒之恩事。省疏具悉。疏辭,許令該曹稟處。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右承旨金奎弘,右副承旨李鎬翼,今日不爲仕進,竝卽牌招,何如?傳曰,允。
又啓曰,大司憲任憲晦,持平吳成善,在外,執義洪健植,掌令趙重麟·金永穆,持平沈鎭圭牌不進,監察茶時之意,敢啓。傳曰,知道。
以右承旨金奎弘,右副承旨李鎬翼牌不進罷職傳旨,傳曰,只推。
以大司諫徐正淳,司諫吳尙鉉,獻納鄭鍾學,執義洪健植,掌令趙重麟·金永穆,持平沈鎭圭牌不進罷職傳旨,傳曰,只推。
政院啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
兵曹啓曰,禁軍別將李鍾承,身病猝重,無望供職,呈狀乞遞。實病旣如此,則有難强令察任,改差,何如?傳曰,允。
兵曹,以李奎奭爲禁軍別將。
傳曰,啓字誤踏之中官朴圭鉉,推考。
義禁府啓曰,保放罪人洪膺周·尹喜秀等,還囚,捧供以入,而病勢一向未差,竝仍爲保放之意,敢啓。傳曰,知道。
義禁府啓曰,卽接月令醫員李圭桓手本,則以爲,時囚罪人鄭基大,素患痰癖,又添泄瀉,目下症形,實爲危頓云。罪人病勢如此,則一邊保放,一邊草記,載在法典矣。鄭基大,姑爲保放之意,敢啓。傳曰,知道。
吏曹啓目粘連,觀此弘文館副修撰姜鐸上疏,則以爲,臣賦命險釁,幼遭愍凶,惟有偏母,相依以爲命,而年踰七十,氣息凜綴,苒苒如崦嵫之西景。計拙營産,誠愧負米,廚乏甘旨,每思一遂奉檄之願,粗效反哺之誠。伏乞天地父母,察臣懇迫之私,深追體諒之仁,特命選部,除臣一小縣,以爲便養之地亦爲白有臥乎所。姜鐸之家貧親老之狀,卽通朝之所共知,許畀一邑,俾伸至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓,依回啓施行爲良如敎。
義禁府啓目,蔚山前府使鄭基大原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
義禁府啓目,瑞興府使洪膺周,鳳山郡守尹喜秀等原情云云。傳旨內辭緣,泛稱遲晩,洪膺周段,刑推得情,尹喜秀段,所當請刑是白乎矣,曾經梱帥,勿爲請刑,載在法典,議處,何如?啓,依允爲旀,洪膺周段,除刑推議處爲良如敎。
上在景福宮。停常參·經筵。
藥房都提調李最應,提調鄭基世,副提調任應準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿·世子宮口傳問安。答曰,知道。
大妃殿進御兩儀君子湯,自今日停止,生脈君子湯五貼式,日次製入事,榻前下敎。
政院啓曰,明日常參·經筵,取稟。傳曰,停。
又啓曰,右承旨金奎弘,同副承旨李源逸,今日不爲仕進,竝卽牌招,何如?傳曰,允。
奎章閣啓曰,檢書官徐周輔,時帶內贍主簿,而職務相妨,令該曹口傳,閒司相換,何如?傳曰,允。
以大司諫徐正淳,司諫吳尙鉉,執義洪健植,掌令金永穆,持平沈鎭圭牌不進罷職傳旨,傳曰,只推。
政院啓曰,御營大將閔奎鎬疏批,依施事,命下矣。將兵之任,不可一刻無摠察之人,何以爲之?敢稟。傳曰,都統使兼察。
又啓曰,命召親納,例也,而前御營大將閔奎鎬,謂有身病,使其營校替納,事甚未安。推考,何如?傳曰,允。
又啓曰,御營大將,都統使兼察事,命下矣。兼察御營大將趙寧夏,卽爲牌招聽傳敎,何如?傳曰,允。
議政府薦望,以申櫶爲御營大將。傳曰,大臣政府堂上引見。
吏曹口傳政事,內贍主簿徐周輔,瓦署別提丁學敎,以上相換事承傳。
以右承旨金奎弘牌不進罷職傳旨,傳曰,只推。
兵曹,御營大將單申櫶。
議政府,御營大將單申櫶。
政院啓曰,新除授御營大將申櫶,卽爲牌招,傳授命召,何如?傳曰,允。
掌令趙重麟,獻納鄭鍾學等啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,其可曰國有常刑乎?噫,諸賊之眼無國母,恣行凶臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,傳旨未卽頒下,典刑尙稽快施,神人之憤惋,容有極哉?請物故罪人國榮,亟施孥戮之典焉。噫嘻痛矣。賊裕之罪,可勝誅哉?辛酉一疏,包凶畜禍,暗售梟獍之腸,都人尹姞等句語,排布陰譎,曲突徒薪之援比,指意凶憯。卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國家不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣。而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?原疏之陰憯,逆腸難掩,鞫招凶慝,斷案已成,雖未及結案,便是結案之劇逆,而安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典焉。噫嘻痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不到也。是乃窮天地亘宇宙之極逆大憝,雖幸天討略行,王章少伸,尙何足快洩伸人之憤也哉?鍾一則藉其門蔭,獲沾祿士,國家何負於渠,而梟心獍腸,與生俱生。幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨。五字八字之凶言,猶爲不足,而必以二字不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術。二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一也。今古所無之逆,不可只施治逆之常典,适·雲已行之例,不用於此兩賊,將何施乎?請大逆不道罪人鍾一,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉到南陽,凡爲群凶之指使,率皆挺身而樂赴。將臣家,將欲火攻,所營何事,店舍綢繆之言,致後,丁寧和應,南中兵火之說,延壽,爛熳酬酌,卽此數段,已足爲訛賊之眞贓斷案。至於正月十三日,卽是窮宙亘宇所未有未聞之極逆晴節,而無不參知,則罪之誅身,失之太輕,王章不嚴,輿情未洩。逆賊友文·光友,加施孥戮之典,致後·延壽,竝施孥籍之典焉。噫嘻痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周而相與同室,綢繆謀議,打成一片。論災異於南山面肆發憯悖之說,視奇貨於北謫而先倡負米之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典焉。噫嘻痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,鳳周凶謀逆節,無不同參,賊徒匪類,擧皆相通。親密守禎,許以死友,服事榮瑾,作爲血黨,究厥情犯,與兩賊,一而二,二而一也。旣已承款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命,遽降,憤鬱之輿論,轉深,言之膽掉,思之骨戰。此而謂無所窮容之,謂不足深誅而貸之,付之猶輕,不施極律,則伏莽之戒,燎原之漸,豈不大可懼哉,大可憂哉?請楸子島安置罪人崔鳳周,黑山島定配罪人李奎和,更爲得情,快正典刑焉。噫嘻痛矣。亂臣賊子,從古何限,而豈有如兢善之窮凶絶悖者乎?渠以袊纓之士族,陰結韎韋之悖類,指順性而約爲血黨,平日追逐所圖者,無非陰謀,冒雨宴集,所會者,盡是逆黨。至於二字凶言,旣露於鞫招,而三尺王章,只施於渠身,已是失刑之大者,負罪如此,關係如是,而豈可只以知情不告蔽之哉?輿情去益憤鬱,國論尙此沸騰。請知情不告罪人兢善,亟施孥戮之典焉。噫嘻痛矣。朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖蟣蝨之賤,旣托仕籍,則不可但以遐土蠢氓,論,而腕把至憯之牘,目閱絶悖之說,則奔走號遑,來告之不暇,而偃息恬嬉,不思所以人得而誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執注,謂以覻氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大。宜其窮覈情實,殄絶亂萌,施以順·馹已施之律,而三尺不加,一縷尙貸,使之暇息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻痛矣。鍾三·鳳周之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣坐。毁撤家廟,自歸禽獸之域,嘯聚徒黨,便成逋逃之藪,摯告別,事敎主,如嚴父,甘心護法,尊邪書,如神明。此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝。抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋。憯懷賣國之凶圖,倡出無根之妖言,煽動一世,眩惑衆聽,究厥情節,鍾三·鳳周,一而二,二而一也。近日邪行之肆行,禍機之醞釀,無不根窩於此,憂深伏莽,何異黃巾·錄林?禍將滔天,有浮於洪水猛獸。何幸太陽中天,奸狀莫〈掩〉,快伸三尺之章,遄伏肆市之典,神人之憤,庶可少洩,而似此賊魁,不可只誅其身而止。請謀叛不道罪人鍾三·鳳周,竝施孥戮之典焉。噫嘻痛矣。演承·洛承之罪,可勝誅哉?所謂邪蘖醜類,種下生種,斁倫悖常,人不爲人,根深窩成,蔓延蒂固,貪財色而狂誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登,而是爲渠叔,妖如洛承而是爲渠弟。一門淫朋,同惡相濟,積年浸染,賦性至慝,鳳周·在宜,俱是邪窩,寅緣在誼,交通鳳周·惟一·大洙,無非邪類,相識惟一,親知大洙,詭謀祕計,明若串貫還連,凶圖悖節互相蛇蟠而蚓結,至於洋醜之敬一,乃是邪學之巨魁也。渡海潛來,隱形匿影,如非偏惑於此,則初無相從之時,而偕弟屈膝,前席之相禮,甚恭,與婢慣面,內室之酒會頻來,通用錢貨,情誼倍加慇懃。輸送魚脯,饋遺從又絡繹,甘心設法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼。禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在於眩惑。慫慂乃兄,膽滋奸黠之萌,聯絡同黨,打成逋逃之藪,蓋此指劃排布,最爲至憯絶慝,其在綢繆和應,皆歸千罪萬惡。國人之曰可殺,猶屬緩聲,王法之所必誅,不宜少掩,究厥情節,其兄乃弟,卽一而二,二而一也。近日邪說肆行,皆緣此輩之接踵,憂深伏莽,何異白蓮·黃巾?禍將滔天,有浮洪水·猛獸。何幸天道孔昭,神理不僭,魯觀之斧鉞,已施,禹鼎之魑魅,莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典焉。噫嘻痛矣。亂臣賊子,從古何限,而豈有如喆增之窮凶極惡者乎?渠以蟣蝨之賤,素具梟獍之性,千罪萬惡,人類所不齒,至悖絶慝,擧世所共知,而濫廁衣冠之後,名在簪紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孼,穿奸竇而酷嗜邪術,慕異類而絶滅倫綱,潛懷不軌之圖,敢生射天之計。遂乃越海招寇,謀危邦國,至於年前海沿之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我人民。不待泄玉·千禧·玉千禧之祕傳帛書,而自有廣東·澳門之直通赫蹄,國人之曰可殺,猶屬緩聲,王法之所必誅,不宜少淹。及其捕招之出而情跡尤著,逮使之發而罪人斯得,天討可以大行,王章可以快伸,而噫,彼猷善之凶狡,乃敢先機營獲。聲氣直走於暗地,指劃素定於滅口,至使凶身,任其經斃,三尺之典憲,未可,寸刃之自戕,遽先,神人之憤,中外之惑,去益未解。此若以其身故而不施極律,則亂賊無所俱,而王法無所施矣。斬屍之法,雖無可據,孥戮之典,自有其例。請經斃罪人喆增,亟施嗣賊已施之律焉。噫嘻痛矣。鞫廳罪人晩植等之罪,可勝誅哉?渠以蟣蝨之賊,敢虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶計,此是近古所無之逆節也。巨魁成七,雖是漏網,晩植等諸罪人陰謀祕計,心腸貫一,仇機毒天,情跡無貳,若不大加懲創,亟施典刑,則亂臣賊子,其將接踵而起矣,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿情焉。噫嘻痛矣。亂臣賊子,從古何限,而豈有如今番鞫獄諸罪人之窮凶絶悖者乎?昌實·汝江,俱以蟣蝨之賤,素畜梟獍之腸,邪術之沈溺,而斁絶彝倫,異類之糾合,而醞釀禍機,敢生射天之心,暗售賣國之計。遂至越層溟而招冠,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,快伸三尺之〈章〉,遄伏肆市之典,神人之憤,庶可少洩,而似此君讎國賊,決不可孥戮而止。苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形跡極其誕祕,情節尤爲狡惡,與汝江,一而二,二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩。今此只誅其身,不可蔽其罔赦之極罪。請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣。亂臣賊子,何代無之,而豈有如今日弼濟·歧鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之無遺育易種者,審矣。歧鉉則逋逃之主,而弼濟之奇貨也,玉鉉則奸凶之魁而弼濟之根窩也。憑藉讖緯,煽動人心者,弼濟,而岐賊,實爲主張,醞釀禍機,嘯聚徒黨者,弼濟,而玉賊,實爲謀主。萑盜之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼濟,卽兩鉉也,兩鉉便一弼賊也。何幸神目如電,天網莫逃,三賊束手,一時授首,固知作孼者,難逭,有罪者,必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律,施之者,其非失刑之大者乎?諸謀反大逆罪人歧鉉,知情不告罪人玉鉉,一以弼濟所施适·雲之例,施之焉。噫嘻痛矣。亘萬古環六合,所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素畜梟獍之腸,欺人騙財,一生所業,何事,貪利忘義,萬死不顧其身。觀燈詩之誦傳,挑成怨憝之階,際山文之代綴,牢結凶慝之窩,四字隱語,罪有關於宗社,一句悖說,跡難容於穹隤。作之者,應龍,受頤指於潤根,寫之者,潤根,而得手法於應龍,丙箇凶種,打成一塊,前後唱和,綢繆醞釀,其實一而二,二而一也。何幸天道孔昭,乾斷赫然,帳殿親問之下,奸狀莫掩,端緖畢露,快伸三尺之章,竝伏肆市之典,神人之憤,庶可少洩,而似此君讎國賊,決不可戮其身而止。請犯上大逆不道罪人應龍·潤根,竝施适·雲之例。至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。噫嘻痛矣。亂臣賊子,從古何限,而豈有如今日興榮之極逆者乎?渠以乃祖之孫,世襲潛纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間,久蓄梟獍之性,兼藏鬼蜮之射。明火劫財,自家而及國,脅劍藏銃,隱身而除人,以至於托葬募丁,設計凶憯,合兵犯邑,造意陰祕,締結匪類,綢糾黨與,斜低軍號,負柴爲名,無非興榮之排布也。柒谷·安東,相應爲約,亦是興榮之經綸也。此有甚於綠林之嘯聚,亦相符於白蓮之糾結,究厥情跡,萬死猶輕,千剮難贖,至今思惟,骨戰膽掉,髮豎而眦裂也。宜有窮覈其罪,劓滅無遺,天討未加,鬼誅先加,至使凶身經斃,莽·卓之凶心,未暴,懿·溫之逆節,未彰,神人共憤,刑法失中。此若以其身之已死而不施極律,則亂賊無所懼,而王法無所施。至於鞫廳諸罪人言之,沈聃應之符同,張赫普之周旋,金應淵之連腸接肚,驗察之聽計從令,姻結則李士元之參涉,往會則林根實之和應,蛇盤蚓結,鵂鳴狼逐。或有謀主者,或有合勢者,心腸貫一,情踪無貳,端緖旣露,鞫覈未竟,酌處之處分,遽降,臣等愕然失圖,不勝憂惋。請經斃罪人興榮,亟行适·雲已施之例,亦施嗣賊孥戮之典。光州牧定配罪人沈聃應,興陽縣定配罪人張赫普,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快正邦憲,以重獄體焉。噫嘻痛矣。崔益鉉·朴遇賢之罪,可勝誅哉?崔益鉉,再疏中未專政之日以下幾句語,尤非人臣所敢道,而以至末端之妄引經傳,顯有指斥,其在疏不間親之義,何忍萌心發口哉?罪犯益著,覆載難容,王章未伸,輿憤愈鬱。且朴遇賢之凶疏,卽亘古所無之逆節也。肆然投匭,無所顧憚,設心至憯,造意絶悖,引用孝悌之說,而敢以夔齊等語,登諸文字,無嚴不敬,莫此爲甚。所謂爻象失和者,長吁短歎,耳語目說者,果指斥何人也?無輔於治,後世疵議云者,亦指斥何事也?字字陰慝,節節凶悖,何忍萌心發口,不覺骨顫膽掉矣。鞫訊方張,凶節旣露,而忍杖不服,端緖未究厥情狀,尤極狡惡,此而不嚴加誅戮,其可曰國有三尺乎?請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。噫嘻痛矣。孫永老之罪,可勝誅哉?渠以蟣蝨之類,敢肆梟獍之性,荒悖之說,發於疏章,字字無非奸黠,節節盡是謬妄,犯分干紀,眼無君父,此誠天地之所不容也,神人之所共憤也。淵鑑悉燭,以脅迫爲數,凶悖昭著,情狀畢露,究厥負犯,則不覺髮豎而膽掉,心寒而骨冷。三尺之法,固宜亟施,一縷之命,豈可暫貸?鞫事方張,專尙呑吐,狡性愈頑,不指根窩,王章將伸而反屈,輿憤方洩而愈鬱,關係旣重,酌處惟輕。此莫非大聖人好生之至仁盛德,而奈此奸猾之層生,綱紀之將墜乎?罪固罔赦,義在必討,請金甲島圍籬安置罪人孫永老,亟令王府,更爲設鞫,嚴覈得情,快正典刑焉。答曰,不允。
掌令趙重麟啓曰,新除授大司憲任憲晦,時在忠淸道全義地,持平吳成善,時在全羅道咸平地,請竝斯速乘馹上來事,下諭。答曰,許遞。
獻納鄭鍾學啓曰,梟示罪人性世與極逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典焉。答曰,不允。
義禁府啓曰,保放罪人洪膺周·尹喜秀·鄭基大等,當爲還囚,議處以入,而病勢一向未差,竝仍爲保放之意,敢啓。傳曰,知道。
義禁府啓目粘連,向前洪膺周·尹喜秀等亦,禮物替送,固當審愼,而瑞興之交付不明,鳳山之傳受未詳,俱係失察,焉可無罪?竝只以此照律,何如?啓,依允。
義禁府啓目粘連,向前鄭基大亦,欲刷積逋,科外加斂,雖出彌縫之計,以致擾攘之變,事係撓民,有難例勘,施以定配之典,何如?啓,依允。
知三軍府事閔奎鎬疏曰,伏以臣,猥膺重寄,待罪戎垣,殆玆五個月矣。顧臣處地材望,初何嘗毫末近背,而至於屢控而不獲辭,回避而無所逃,則黽勉包羞,至今抗顔於萬夫之長者,誠以上感天恩,下慴師律也。夫豈一日而妥于分哉?壁壘之彩,由臣而減,儲胥之重,由臣而輕,本末畢露,聖鑑孔昭,則前雖試可,今合乃已矣。臣爲是夙夜悸懍,若蹈虎尾,不啻重擔之思卸,而憧憧往來,積慮成疾,外若趨走,內實虛尫,譬猶弱乘加策,不顚則踣,人雖歇觀,臣寧不自知?玆敢短章輸悃,冒瀆崇嚴。伏乞聖慈,俯賜矜諒,亟遞臣御將之任,公而免僨誤之責,私而蒙生成之澤,實天地曲遂之仁也。臣無任云云。答曰,省疏具悉。卿之苦懇,如此,所請依施。
乙亥六月初十日,上御萬慶殿。藥房入診,大臣政府堂上引見入侍時,都提調李最應,提調鄭基世,副提調任應準,直閣金永哲,假注書李容稙,記事官趙昌夏·李命宰,右副承旨金敬均,假注書李容稙,事變假注書金永濟,記事官趙昌夏·李命宰,左議政李最應,右議政金炳國,政府堂上鄭基世·金壽鉉·金在顯·閔致庠·金元植·李根弼·梁憲洙·金輔鉉·尹滋悳·李熙昇·趙寧夏,掌令趙重麟,獻納鄭鍾學,校理趙龍鎬,以次進伏。醫官李慶年·金在瑚·李碩柱·李好錫,進伏楹外訖。上曰,史官分左右,仍命大臣進前。最應,進前問候,各殿問候訖。最應曰,醫官待令,使之入診乎?上可之。慶年等,以次進候,退伏楹外訖。最應曰,脈候奏之。慶年等,起伏奏曰,脈候,左右三部調均矣。上命醫官先退。上曰,今番冊禮後,應資之人,多有無籍冒年之弊云,各別申飭,可也。最應曰,謹當嚴飭矣。上曰,奢侈禁斷,已於昨年,有所申飭,而尙不禁止,國綱豈可如是解弛也。公服外,凡干侈濫,一切禁斷,可也。最應曰,有國之政,莫大於節儉,儉則節,節則儉也,承此聖敎,臣不勝欽仰萬萬矣。上曰,今番則另加嚴飭,期於禁止,可也。炳國曰,凡事有始有終,然後可以立法,而先急而後緩,徒致騷撓而已,日字之定,稍爲寬限,則自當令行禁止矣。最應曰,此等事,當令法司禁飭,而雖掖屬,一不容貸,可以立法,法之行不行,必自近而及遠,自上而達下也。先自掖隷嚴飭,則閭巷下賤,孰敢不畏法而知戢也?上曰,雖掖隷,如有犯禁者,先治後啓,可也。上曰,酗酒嚴禁事,間果申飭乎?最應曰,向承下敎之後,卽爲申飭於京外矣。炳國曰,以依關辭擧行之意,外道之所報,亦已上來矣。上曰,酒是狂藥云者,眞格言也。炳國曰,三爵而止,豈有酗酒之理乎?或至於亂,則下賤輩殺越之變,未嘗不由於此,此不容不嚴禁後已者矣。上曰,將欲酒禁矣。最應曰,下賤貧窮輩,或以酒爲療飢,則不可一切禁斷,而酗酒則不可不禁也。上曰,牛·酒·松,卽國典所禁矣。炳國曰,酒禁,非不國典所在,而如値大無之年,慮其米穀之費,曾或行之,而今則恐非其時。且中外,若承聞此聖敎,則的未知禁令之在何時,釀酒之弊,其將少減,米穀之費,自可無多,此無異於酒禁之效矣。上曰,然則姑置之也。上曰,冒籍也,侈習也,酗酒也,一切嚴禁,而禁奢條目,則依昨年申飭,至若限日,大臣退而議定,可也。仍敎曰,加資中,亦有遺漏之人,自政院更稟,可也。上曰,都令之父,其時桂坊爲何職乎?應準曰,爲副率矣。上曰,大護軍李鼎在,家計甚貧云矣。炳國曰,此重臣之子李承老,向承特敎而甄復,仰揣優老之聖恩矣。上曰,南綺元,年今幾何,而入於桂坊時,時年亦幾歲乎?最應曰,己巳生,而二十前,爲洗馬初仕矣。上曰,七人中,年紀孰爲最多乎?最應曰,李鼎在·鄭文升,俱是八十八歲矣。炳國曰,今日蒙恩諸臣之年紀,甚多,此亦盛事矣。上曰,然矣。最應曰,鄭文升則尙能讀書,步屧無減云矣。上曰,可期鄭領府事之壽也。仍敎曰,鄭領府家,本是壽門也,今藥院提調,間經三年草土,而別無所衰矣。上曰,今日下敎中,禁斷諸條,頒諸朝紙,可也。炳國曰,臣等旣承下敎,筵退後,謹當以筵說,內而捧甘,外而行關,使之揭付坊曲,則中外其將洞悉,恐不至於頒諸朝紙矣。上曰,皆可以知之,則不必頒諸朝紙也。炳國曰,京兆堂上,旣登筵,使之親承下敎,則似好矣。上曰,漢城判尹,亦悉此意,各別嚴飭,可也。根弼曰,謹當依下敎禁飭矣。缺上命次對爲之。最應曰,今番冊禮後,士庶年八十賜資,亶由於廣慶優老之至恩殊渥,而海西·關東之謄報本府者,厥數太多。故令漢城府考籍照檢,則無籍與冒年者,海西爲六十五人,關東爲三百九人之多矣。宣布之地,苟能另加詳核,則安有濫屑之至此乎?應資人,一依該府,考籍施行,兩道道臣,竝緘辭推考。且以京兆抄啓,言之,聽聞所及,亦欠精實,該堂上不可無警,捧現告,從重推考。因此而推之,近來籍法之蕩弛,可知,民戶之增減,漫不省察,軍丁之逋逃,又未査括,許多弊源,專係於此,寧有如許駭忽之事乎?從今以後,申明舊式,俾毋敢依前疎漏,免抵重究之意,一體嚴飭於京外,何如?上曰,依爲之。籍法所重,實係國政之大,各別嚴飭,無至如前蕩弛,可也。出榻敎最應曰,近來紀綱掃地,俗習益頑,乖悖之端,不一而足,念之及此,誠不覺寒心,而聞出身尹九鉉,謂有微憾於副護軍韓喆愚,猝入其家,不顧體面,捽曳踢打,無所不至云。其人則佐貳之列也,渠亦是武班之裔也,而行此駭惡之擧,殆前所未有之事也。苟不痛加懲戢,將來之憂,有不可勝言,尹九鉉,亟令秋曹,嚴刑遠配,以爲正頹綱杜悖習之地,何如?上曰,似此悖類,若不嚴繩,豈可曰,有國綱朝體乎?依所奏爲之。出擧條最應曰,卽見慶尙監司洪坃狀啓,則左兵使鄭志鎔,莅任以後,愛恤軍民,聲績藹蔚,瓜期將熟,群情惜去,該兵使,仍任一款,請令廟堂稟旨分付矣。此帥臣之夙著荗績,已有入聞,而纔經民擾,處事得宜,今及瓜代,輿誦願借,依道臣狀請,姑爲仍任,俾責終始之效,何如?上曰,依爲之。出榻敎最應曰,表厥宅里,樹之風聲,王政之大者也。故參判朴宗吉,三歲遭母喪,稍長聞人說鞠育恩,輒低聲泫然,其父在任病劇,斮指進血,再甦而復絶,哭擗踰制,千里返葬,三年廬墓,克盡居喪之節。其卓行如此,實合褒揚,特施綽楔之典,以勵風敎,似好,故敢此仰達矣。上曰,依爲之。出擧條最應曰,宗正卿李起鏞,當爲三代追榮,而所后家祖與曾祖,無可施處,依已例移贈其本生家之意,分付,何如?上曰,依爲之。出擧條最應曰,頃因淸南繡單,慈母山城所管七邑餉還,依舊上捧之意,覆啓行會矣。卽見該道臣趙成夏所報,則所屬各邑中,成川府之許令平捧,已爲年久,且多苦弊,依前施行,俾紓民力爲辭矣。有城無餉,非法意也,所以繡單之說弊者,卽此也,廟覆之備豫者,亦此也。第其成川一邑,平留旣久,猝責上捧,則民力艱窘,有倍前日,道臣所請,亦存深量,特依報辭施行,何如?上曰,依爲之。出擧條最應曰,故士人洪箕燮,辛壬死節,贈參判哲人之孫,而讀書林下,學行特著,儘爲一鄕之矜式,雅飭之士,多出其門,尙今爲儒林之所欽歎矣。似此之人,特施南臺贈職之典,恐好,故敢此仰達矣。上曰,依爲之。出擧條敬均曰,諸宰奏事。基世等曰,無所奏矣。敬均曰,臺諫所懷奏之。重麟曰,臣以遐土賤蹤,言議風采,本不合於淸朝耳目之官,而冒居言地,敢陳一言。自古帝王之治,本乎學問,學問之道,在乎正心,正心之要,在乎勤儉,是以,殷宗有終始之意,夏禹有惜陰之訓,斯莫非聖學中做出來也。伏覩我殿下,以天蹤之性,有就將之德,似無待乎進修之工,然而古語曰,聖而益聖,新而又新,聖新之道,捨是學何以哉?伏願我殿下,日御講對,討論經籍,諮訪治道,念玆在玆,孜孜不已,則唐·虞三代之盛,可以比隆,而億萬年無疆之休,實基於此也。伏願殿下,懋哉懋哉。上曰,所陳當留念矣。出擧條鍾學曰,臣以草莽賤品,樗櫟散材,本非擬於臺司喉舌之職,而濫竊恩除,叨忝言地,不敢以言輕而自外,敢陳一言于崇嚴之下,伏乞聖明,益加澄省焉。朱子曰,自古聖王,治天下之本,莫先於正心,正心之本,莫先於聖學。夫爲學之道,體羲皇夕惕之厲,勉殷湯昧爽之顯。則夜氣淸明之際,朝晝牲盡之氣,自然有得,而終始典學之念,日月將就之工,於斯漸磨,前聖後聖,一揆相承,丕啓我祖宗億萬年無疆之休矣。伏願殿下,懋哉懋哉。上曰,所陳當留念矣。出擧條敬均曰,玉堂所懷奏之。龍鎬曰,臣幸際慶會,濫竊科第,唱名日奉有玉暑特授之恩,臣以分寸無素之蹤,覲咫尺不違之顔,惶恧居先,榮耀已極。復何敢以論思之職,自居,而區區憂愛之忱,有不能自己,只願聖學,日臻於緝熙光明,臣聞之先聖曰,學而時習之,不亦悅乎?魯論開卷第一義,卽學也,前此尤可見學之義,大矣哉。雖閭巷匹庶,猶可慥慥自力,況帝王乎?所以夏禹勉惜陰之工,殷宗納務時之誨,此爲後世人主所當鑑法,伏望殿下,懋哉懋哉?上曰,所陳當留念矣。出擧條上曰,史官就座。仍命大臣先退,又命退,諸臣,以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,翼考春桂坊人之入參於今春冊禮賀班,事貴稀貴,奉朝賀李敦宇·任百秀子姪中,初仕調用。右贊成金大根,上護軍李鼎在·吳取善,大護軍鄭文升,護軍金穰根,副護軍南綺元竝加資。
政院啓曰,假注書李容稙,有身病,勢難察任,今姑改差,何如?傳曰,允。
又啓曰,卽者刑曹郞廳來言,副護軍韓喆愚家,作挐之出身尹九鉉,當爲嚴刑遠配,而行判書金炳德,呈辭受由,次堂,例不得擧行云,何以爲之?敢稟。傳曰,判書與在外參判許遞,前望單子入之。
傳曰,玉堂竝許遞,前望單子入之。
吏曹,直閣單金永哲,待敎單洪淳馨。
政院啓曰,大司憲·持平一員未差,執義洪健植,掌令趙重麟,金永穆,持平沈鎭圭牌不進,監察茶時之意,敢啓。傳曰,知道。
以大司諫徐正淳,司諫吳尙鉉,獻納鄭鍾學,執義洪健植,掌令趙重麟,金永穆,持平沈鎭圭牌不進罷職傳旨,傳曰,只推。
李源逸啓曰,行都承旨任應準,左承旨趙康夏,不爲仕進,右承旨金奎弘,式暇,左副承旨金敬均,式暇出去,右副承旨李鎬翼,內閣進,院中只有臣一人,伴直無人。右副承旨,所當牌招,而拘於廳規,不得請牌,何以爲之?敢稟。傳曰,牌招。
義禁府啓曰,時囚罪人鄭基大,施以定配之典,議處公事,判付內,依允矣。鄭基大,全羅道高山縣定配,而以議啓內辭意,具罪目,依例發遣府羅將,押送配所,何如?傳曰,允。
義禁府啓曰,保放罪人洪膺周·尹喜秀等,當爲還囚,照律以入,而病勢一向未差,竝仍爲保放之意,敢啓。傳曰,知道。
兵曹,以李鳳儀爲都監中軍。
假注書李容稙改差,代以車驥衡爲假注書。
義禁府照目粘連,瑞興府使洪膺周,鳳山郡守尹喜秀等矣本府議啓內,禮物替送,固當審愼,而瑞興之交付不明,鳳山之傳受未詳,俱係失察,焉可無罪?竝只以此照律,罪各笞五十收贖,解見任,別敍,竝只私罪,奉敎依允爲旀,各功減一等爲良如敎。
上在景福宮。停常參·經筵。
備忘記,釜山僉使林百鉉,大邱營將吳信默下直,各長弓一張·長箭一部·片箭一部·箇兒一箇賜給。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜外·呈告人員,竝卽牌招,何如?傳曰,允。
又啓曰,左副承旨金敬均,今日不爲仕進,卽爲牌招,何如?傳曰,允。
以右副承旨李鎬翼牌不進罷職傳旨,傳曰,只推。
都摠府啓曰,副摠管趙羲復,以御營中軍褒貶坐起進參事,晝仕出去之意,敢啓。傳曰,知道。
吏曹啓曰,褒貶坐起時,堂上不可不備,而參判金學初,病不來,令政院牌招,何如?傳曰,允。
政院啓曰,大司憲·持平一員未差,掌令趙重麟·金永穆,持平沈鎭圭牌不進,監察茶時之意,敢啓。傳曰,知道。
以左副承旨金敬均牌不進罷職傳旨,傳曰,只推。
以大司諫徐正淳,司諫吳尙鉉,獻納鄭鍾學,掌令趙重麟,金永穆,持平沈鎭圭牌不進罷職傳旨,傳曰,只推。
玉堂前望單子入之,應敎洪健植,副應敎金九鉉,校理權魯淵·李載純,副校理李秀萬·朴齊晠,修撰尹祖榮·金玉均,副修撰尹升求·閔種默落點。
政院啓曰,假注書李達賢,有身病,勢難察任,今姑改差,何如?傳曰,允。
又啓曰,玉堂上下番俱空,事甚未安。新除授應敎洪健植,副應敎金九鉉,校理權魯淵,李載純,副校理李秀萬·朴齊晠,修撰尹祖榮·金玉均,副修撰尹升求·閔種默,竝卽牌招,推移入直,何如?傳曰,允。
傳曰,有實故摠管許遞,前望單子入之。摠管前望單子入之,都摠管趙秉昌,副摠管金基纘·李沇應·洪坃·尹宇善·尹善應·鄭完默落點。
兵曹口傳政事,上護軍金炳德,副司果李憲稙。
御營廳啓曰,本廳軍色從事官金弘集,身病甚重,勢難察任,改差,何如?傳曰,允。
假注書李達賢改差,代以尹定求爲假注書。
兵曹,以任興準爲摠戎中軍。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,右承旨金奎弘,今日不爲仕進,卽爲牌招,何如?傳曰,允。
刑曹堂上前望單子入之,判書申應朝,參判尹滋承落點。
政院啓曰,大司憲·執義·持平一員未差,掌令趙重麟·金永穆,持平沈鎭圭牌不進,監察茶時之意,敢啓。傳曰,知道。
又啓曰,卽者刑曹郞廳來言,出身尹九鉉,當爲嚴刑遠配,而新除授判書申應朝,在外,次堂,例不得擧行云,何以爲之?敢稟。傳曰,許遞,前望單子入之。刑曹判書前望單子入之,李㘾落點。
以右承旨金奎弘牌不進罷職傳旨,傳曰,只推。
以大司諫徐正淳,司諫吳尙鉉,獻納鄭鍾學,掌令趙重麟·金永穆,持平沈鎭圭牌不進罷職傳旨,傳曰,只推。
奎章閣啓曰,檢書官徐周輔·徐相翕,減下,仍付兼檢書官,其代以在任遭故人金哲鉉,還差。前薦人趙長夏,亦依已例,除取才差下,令該曹口傳付軍職,使之冠帶常仕,何如?傳曰,允。
承文院啓曰,本院公事提調有闕之代,行護軍金炳始差下,使之察任,何如?傳曰,允。
傳曰,慶尙監司有闕之代,左參贊朴齊寅除授,使之不日辭朝。
傳曰,鳳山郡守尹喜秀,瑞興府使洪膺周,今已經勘罷職,竝分揀使之不日下送。
傳曰,廣州留守有闕之代,右參贊尹滋悳除授。
同知三軍府事趙寧夏疏曰,伏以臣,卽一白面書生耳。將兵之任,初不近似,而始玷一營之不足,至於兼綰武衛,終又進據元戎,恩寵在古亦罕,感激罔知攸報。在臣義分,固當庶竭駑鈍,粗效涓埃塵露之微,而其責至重,愈見其難擧,其才極劣,愈知其難勝。蓋戎者,國之大事,養之千日,用在一朝,居則有陰雨之戒,急則有介冑之勇,故自非韎韋之君子,師中之丈人,上不宜遽授,下不敢冒據。是豈年少如臣,望輕如臣者,所可忝叨,一任其僨事而不之恤哉?臣受命以來,蟠泊周年有餘,管轄三營于玆,非不思殫誠自效,毋負委寄之寵。然發號則壁壘不能增精彩,詰戎則部伍不能知紀律,尾閭泄而典守不嚴,韜略昧而節制甚疎,三軍之解體,一世之寒心,非細故也。且論臣所帶諸任,左兵柄而右籌務,舌院諸擧,槐院有司,無非莫重莫要之任,而揚揚滾滾,有若非此莫可。淸朝文武林立之列,不患無踰於臣者,如臣不肖鹵下,百無一能,竝有而久據,不知引去也哉?求解一念,日急一日,玆敢疾聲呼籲於聽卑之下。伏乞聖慈,俯諒臣心之至切,所帶諸任,竝賜體諒,臣不勝千萬顒祝焉。臣無任云云。答曰,省疏具悉。重務何可竝解?所辭中,政府槐院有司之任,依施。
掌令趙重麟疏略曰,臣遐土疎蹤,伏竊科第,識見庸陋,無一建白者,已有年所矣。日前猥承臺銜,甚惶且悚,罔知攸措。夫國家建置臺諫,爲耳目之任,言事之責,而臣於是職,曾不堪其任,明矣。伏乞聖慈,亟遞臣所帶職名。臣於丐免之章,不宜贅他,而目下切急之務,爲殿下陳之,伏乞垂察焉。一曰,勉聖學,臣竊觀殿下,臨御以來,宵旰憂勤,無一念不在於治國安民也。蓋古帝王修齊治平之要,一心萬化之原,皆從學問上做出來也。今殿下,廈氈燕濩之暇,頻接臣隣,講論經史,存養乎仁義道德之梱,鑑戒乎得失治亂之蹟。袵席安危之機,閭里慘舒之狀,瞭然若臨鑑求助,折衝得平,乃啓方冊,聖賢在座,質之在傍,而學問之道,無他,收其放心,念切在玆,則何患乎國之不治也?以至馴致極功,聖益聖新又新矣。苟欲效法於聖王之治,則可不常目於聖學乎?伏乞殿下,深繹臣言,凡五典笙簧,六藝筐篚,時時乙覽,則不勝幸甚。二曰,崇節儉,臣竊謂節儉者,卽治國之先務也。躬行於上而撙節乎財穀之用,克儉乎衣食之奉,臣下化之,莫不歸於節儉之風矣。一人節儉,一國丕應,一國節儉,八域率從,是知夏禹卑宮室而先盡力溝洫,故終致聲敎之訖四。漢文衣弋綈而先示朴於天下,故迺有露積之溢外,此所謂上有好者,下必有甚焉者也。噫,世俗漸渝,徒尙華靡,以至於臺輿下賤,身遍綺羅,市廛遊輩,口厭芻豢,此非豪侈之成習乎?如禁奢,惟在節儉二字上矣。人君,愼乃儉德而節用愛民,則數年之間,府庫自有畜儲,閭巷永賴資生矣。伏乞殿下,檢身若不及,則不勝幸甚。三曰,正名分,臣竊謂名分者,所以辨上下定民心,而夫春秋大一統者,不過正名分而已矣。我東,素以禮義之邦,稱以小中華者,亦以其名分之有等也。挽近以來,名分已紊,常漢之犯分蔑綱,往往層出,而目今時禮曹佐郞臣沈觀燮,僑居於軍校之隣舍矣。軍校自是悖頑之徒,凌視遐鄕之朝士,故招致責諭,則此漢,反生悍毒,無數毆打,又囑其捕校,結縛捉去,仍囚捕廳,當場光景,瞻聆極駭。此非但自滅其身,抑貽辱於朝班,則其於名分所在,孰不曰憤惋乎?軍校之行悖,捕校之不法,竝依律勘處,而雖以沈觀燮言之,苟於平時,操躬謹愼,則豈有如是無前之變怪?且以捕將言之,常時不能檢飭之失,在所難免,伏竢處分。嗚呼,已上所陳三條,臣所謂當今切急之務,而在殿下留神澄省焉。勉帝王之學,以盡誠正之工,煽節儉之風,以享豐富之樂,嚴名分之等,以杜凌侮之習焉。臣無任云云。省疏具悉。所陳當留念,而沈觀燮事,令廟堂詳査稟處。
上在景福宮。停常參·經筵。
自人定至十四日開東,灑雨下雨,測雨器水深四分。自卯時至人定,灑雨下雨,測雨器水深五分。
政院啓曰,明日,乃是初伏,自明日處暑間,視事頉稟之意,敢啓。傳曰,知道。
又啓曰,合辭許久闕啓,事甚未安。除未署經外·未肅拜外,呈告人員,竝卽牌招,何如?傳曰,允。
又啓曰,本院今春夏等褒貶,當爲磨勘,而行都承旨任應準,不爲仕進,不得如例磨勘之意,敢啓。傳曰,知道。
又啓曰,前銜疏勿爲捧入事,前後飭敎,何等截嚴,而卽見前縣令洪鍾泰疏,則前銜陳疏,家僮直呈,俱係禁令。所當退却,而係是言事,故雖不得不捧入,不可無警,從重推考,何如?傳曰,允。
又啓曰,卽者檢閱李命宰,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱李鎬喆·趙昌夏,謂有館規,聯疏徑出,原疏纔已退却矣。竝所當直捧禁推傳旨,而此與無難徑出有異,推考警責,仍卽牌招入直,何如?傳曰,允。
傳曰,今十八日眞殿茶禮親行矣,該房知悉。
吏曹,慶尙監司單朴齊寅,廣州留守單尹滋悳,除授事承傳。
兵曹口傳政事,副司勇金哲鉉·趙長夏。
奎章閣啓曰,明日,卽修政殿望奉審日次,臣進詣擧行之意,敢啓。傳曰,知道。
宗親府啓曰,明日,卽天漢殿望奉審日次,臣容直,進詣擧行之意,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放事,請出標信啓下矣。雨勢如此,不得設行之意,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
議政府啓曰,本府有司堂上有闕之代,吏曹判書金在顯差下,使之察任,何如?傳曰,允。
政院啓曰,大司憲·執義·持平一員未差,掌令趙重麟·金永穆,持平沈鎭圭牌不進,監察茶時之意,敢啓。傳曰,知道。
以大司諫徐正淳,司諫吳尙鉉,獻納鄭鍾學,掌令趙重麟·金永穆,持平沈鎭圭牌不進罷職傳旨,傳曰,只推。
弘文館啓曰,上番闕直,事甚未安。應敎洪健植,副應敎金九鉉,校理李載純,副校理李秀萬·朴齊晠,竝卽牌招,推移入直,何如?傳曰,允。
兵曹,兼慶尙道兵馬水軍節度使單,朴齊寅,兼南漢守禦使單,尹滋悳。
兵曹啓曰,今月十八日,大駕詣昌德宮,眞殿茶禮親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留陣,何以爲之乎?敢稟。傳曰,本府善騎隊一哨,訓局馬軍一哨,步軍五哨,都統使率領爲先厢。訓局馬軍一哨,御營步軍三哨,兩營騎士各一番,御將率領爲後厢,禁軍二番隨駕。別抄軍一哨領付中央陣,禁將率訓局馬軍一哨,該營步軍二哨,留陣,餘軍留營,置之。
訓鍊都監啓曰,本局局別將洪圭,身病猝重,勢難察任,改差,何如?傳曰,允。
政院啓曰,假注書尹定求,時無職名,令該曹依例付軍職冠帶常仕,何如?傳曰,允。
金敬均啓曰,行都承旨任應準,左承旨趙康夏,右承旨金奎弘,不爲仕進。右副承旨李鎬翼,式暇出去,同副承旨李源逸,式暇,院中只有臣一人,伴直無人。右承旨,所當牌招,而拘於廳規,不得請牌,何以爲之?敢稟。傳曰,牌招。
傳曰,臺諫有闕之代,政官牌招開政。
以右承旨金奎弘牌不進罷職傳旨,傳曰,只推。
以檢閱李鎬喆·趙昌夏牌不進罷職傳旨,傳曰,只推。
前縣監洪鍾泰疏略曰,丙寅洋醜,無異頑苗之賊矣。七日而來格,四朔而逃走,舞干之道及衛正斥邪之義,孰不仰殿下唐·虞之德乎?我國江華,海門闢於京口,地戶接于城頭,實是要衝之界,緊守之隘矣。永加鎭撫,別爲保障,大猶勝於西守函關,東制諸候,而亦邁古人之號曰百萬者也。外賊,指以將軍之壘,隣邦,稱以弓馬之營,拒海長城,視若天府,不敢容易生攻襲之計,莫能無難行侵犯之擧。我將,銳于登壇,彼賊,憚其窺梱,眞可謂一夫當關,萬夫莫開之險矣。國有外鎭之要,賊無內覘之釁,此實鎭國之大政,一自革罷以後,世皆嗟惜。伏望淵然深思,依舊復設,以幸爲國備守之道焉。且今倭騷論之,其書契之爲言,無非生釁之意也。旣欲生釁,則何必以書契一段,獨關安危乎?初不受書者,此乃先據嚴正,後杜痼弊,而示無忌憚之樣,有守禦之策者也。況復彼倭,符同洋賊,侵侮聖邦,曰書曰事,任自惹鬧,豈可隨容其情,專從渠言乎?受書之後,若或連有難處之端,則亦將何以措處?蓋受之而今或無危,後必有慮,不受而今或有慮,後必無危,寧爲今危,無爲後慮,可矣。伏乞留心澄省焉。臣無任云云。省疏具悉。非爾所知矣。
檢閱李命宰疏曰,伏以臣,唱第未幾,冒玷英選,簪筆周旋於香案咫尺之間,龍光被體,兢懼滿心,顧何敢唐突言私,而臣之偏母,年衰病深,刀圭爲命。在臣情理,實難離側,向於付職召牌,不遑他顧,趨走肅命者,卽惟曰感恩造而怵義分焉耳。今者持被之中,獲接家信,則臣母痰積之祟,此因溽暑,一倍添劇,廢寢阻食,委綴床玆。臣聞此報,方寸如灼,庸敢疾聲控籲,徑出禁扃。伏乞聖慈,俯垂矜諒,亟鐫臣職,俾便歸護,重勘臣罪,以昭法紀。臣無任云云。省疏具悉。爾其勿辭救護。
上在景福宮。停常參·經筵。
自人定至十五日開東,灑雨下雨,測雨器水深一寸七分。
藥房提調鄭基世,副提調任應準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
又啓曰,右副承旨李鎬翼,今日不爲仕進,卽爲牌招,何如?傳曰,允。
又啓曰,左右史不可不備,檢閱李鎬喆·趙昌夏,旣有只推之命,竝更牌招入直,何如?傳曰,允。
又啓曰,吏曹判書金在顯,參判金學初,參議李正魯牌不進推考傳旨,及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
進御加味地黃湯,自今日停止事,榻前下敎。
以司謁口傳下敎曰,自今爲始,別雲劍,復舊例通望以入。
傳曰,工曹參議許遞,今日政差出。
傳曰,呈告知春秋許遞,今日政差出。
傳曰,經筵竝許遞,前望單子入之。
政院啓曰,大司憲·執義·持平一員未差,掌令趙重麟·金永穆,持平沈鎭圭牌不進,監察茶時之意,敢啓。傳曰,知道。
又啓曰,卽者刑曹郞廳來言,出身尹九鉉,當爲嚴刑遠配,而新除授判書李㘾,以前任廣州留守,交龜前不得擧行云,何以爲之?敢稟。傳曰,許遞,今日政差出。
又啓曰,卽伏見諸道今春夏等褒貶啓本,則京畿水使吳晉泳,開城留守韓敦源,忠淸水使李泰鉉,黃海兵使李基碩,水使閔成鎬,全羅左水使李圭浩,右水使金箕赫,平安監司趙成夏,慶尙左水使尹相定,北兵使金永求,邊將無一人居中居下,江華留守趙秉式,平安兵使朴承儒,統制使權容燮,無一人居下,殊無嚴明殿最之意,竝推考警責,何如?傳曰,允。
傳曰,公事不審之中官趙東鎭,推考。
傳曰,見窠皆令差出。
以右副承旨李鎬翼牌不進罷職傳旨,傳曰,只推。
以大司諫徐正淳,司諫吳尙鉉,獻納鄭鍾學,掌令趙重麟·金永穆,持平沈鎭圭牌不進罷職傳旨,傳曰,只推。
奎章閣啓曰,景慕宮望廟樓,今望奉審無頉之意,敢啓。傳曰,知道。
吏曹啓曰,司僕寺正洪正厚,西學敎授朴鳳彬,俱以身病,呈狀乞遞,竝改差,何如?傳曰,允。
兵曹啓曰,同知中樞府事李基煥,宣傳官李敎應,內禁將洪彦錫·蔡奎常,羽林將李應烈,五衛將申錘·金好仁·朴徑鎭·愼永弼·權尙喆·曺秉大·李圭河·金炳道·康在五,守門將金文煥,西道參軍尹鉉國,俱以病難供職,呈狀乞遞,竝改差,何如?傳曰,允。
兵曹啓曰,本曹今乙亥年春夏等褒貶等第,磨鍊以入,而曹所屬軍器寺·司僕寺·典設司·訓鍊院,官員及部將等褒貶,因各其司提調及堂上有故,不得一體磨勘之意,敢啓。傳曰,知道。
兵曹啓曰,本曹今乙亥年春夏等褒貶啓本中,刀擦一處之意,敢啓。傳曰,知道。
宗親府啓曰,本府郞廳等今春夏等褒貶等第,當爲磨勘,而堂上俱有實病實故,限內不得爲之之意,敢啓。傳曰,知道。
敦寧府啓曰,本府郞廳等今春夏等褒貶等第,當爲磨勘,而以領府事金炳學身病,不得爲之之意,敢啓。傳曰,知道。
禮曹啓曰,各陵園·本曹郞廳·四學童蒙敎官,通禮院·禮賓寺·圖畫署,官員等今乙亥年春夏等褒貶,等第以入,而宗廟署·社稷署·永禧殿·景慕宮·承文院·成均館·奉常寺·典牲署·掌樂院·東西氷庫·東西活人署·觀象監·內醫院·司譯院·典醫監·惠民署·東·南關王廟官員等褒貶,各其司領事·都提調·提調及堂上,有故,或不備,不得一時磨勘之意,敢啓。傳曰,知道。
忠勳府啓曰,今乙亥年春夏等褒貶,當爲磨勘,而有司堂上寧豐君臣崔遇亨,在外,安昌君臣權容燮,時在統制營任所,無以備員,限內不得爲之之意,敢啓。傳曰,知道。
侍講院啓曰,今春夏等褒貶,本院官員等第,磨勘以入之意,敢啓。傳曰,知道。
義禁府啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
禁衛營啓曰,本營中軍金箕錫,身病甚重,勢難察任,改差,何如?傳曰,允。
訓鍊都監啓曰,本局從事官禁松參軍及諸將官今乙亥年春夏等褒貶,當爲等第,而都提調臣李裕元,在外,限內不得磨勘之意,敢啓。傳曰,知道。
奎章閣啓曰,本閣今乙亥年春夏等褒貶,當爲磨勘,而提學閔奎鎬有身病,一員未差,不得擧行,外閣褒貶,亦不得爲之之意,敢啓。傳曰,知道。
中樞府啓曰,本府郞廳及醫員錄事等,今乙亥年春夏等褒貶,當爲等第,而領中樞府事臣李裕元,在外,判中樞府事臣洪淳穆,臣姜㳣,臣朴珪壽,俱有身病,限內不得磨勘之意,敢啓。傳曰,知道。
儀賓府啓曰,府郞廳今春夏等褒貶等第,當爲磨勘,而南寧尉臣尹宜善,錦陵尉臣朴泳孝,俱有身病,限內不得爲之之意,敢啓。傳曰,知道。
耆老所啓曰,本所堂上,多有身病,無參座之人,今乙亥年春夏等褒貶,限內不得磨勘之意,敢啓。傳曰,知道。
吏曹啓曰,曹所屬司饔院官員等今春夏等褒貶,當爲等第,而因本院都提調有故,不得磨勘之意,敢啓。傳曰,知道。
濬川司啓曰,本司都廳及郞廳今春夏等褒貶,當爲等第,而臣等俱爲有故,限內不得磨勘之意,敢啓。傳曰,知道。
禁衛營啓曰,本營從事官·諸將官今乙亥年春夏等褒貶,當爲等第,而臣最應,有身病,限內不得磨勘之意,敢啓。傳曰,知道。
御營廳啓曰,本廳從事官及諸將官今乙亥年春夏等褒貶,當爲等第,而都提調臣金炳國,有身病,限內不得磨勘之意,敢啓。傳曰,知道。
弘文館啓曰,今春夏等褒貶,當爲磨勘,而以大提學不備,限內不得爲之之意,敢啓。傳曰,知道。
藝文館啓曰,本館今春夏等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
春秋館啓曰,本館今春夏等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
宣惠廳啓曰,本廳郞廳等,今乙亥年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
刑曹啓曰,今春夏等褒貶,當爲磨勘,而判書李㘾在外,限內不得磨勘以入之意,敢啓。傳曰,知道。
漢城府啓曰,本府郞廳及五部官員今乙亥年春夏等褒貶,當爲等第,而判尹臣李容熙有身病,限內不得磨勘之意,敢啓。傳曰,知道。
戶曹啓曰,本曹郞廳及所屬各司官員今乙亥年春夏等褒貶,依前例磨鍊以入,而軍資監·濟用監·長興庫·司䆃寺·內資寺·內贍寺·司圃署·平市署·五部,因都提調·提調·漢城府堂上有故,不得磨勘,而官員已多遷轉,難以考績,依近例蕩滌,何如?傳曰,允。
工曹啓曰,本曹郞廳今乙亥年春夏等褒貶,一度磨勘以入,而屬司繕工監·尙衣院·掌苑署·造紙署·瓦署·典涓司今乙亥年春夏等褒貶,因各其司提調有故,限內不得磨勘,而官員多有遷轉者,依近例蕩滌之意,敢啓。傳曰,知道。
都摠府啓曰,今乙亥年春夏等本府郞廳及部將等褒貶,當爲磨勘,而都摠管趙秉昌有身病,限內不得磨勘之意,敢啓。傳曰,知道。
武衛所啓曰,今乙亥年春夏等褒貶,當爲磨勘,而提調李承輔,都統使趙寧夏,俱有身病,限內不得磨勘之意,敢啓。傳曰,知道。
有政。吏批,判書金在顯,參判金學初,牌招不進,參議李正魯進,承旨缺。吏批啓曰,判書金在顯,參判金學初,竝牌不進,小臣獨政未安,何以爲之?敢稟。傳曰,只出緊任。
吏批啓曰,朝官年七十以上,曾經正職人加一資事,命下矣。考見京畿狀本,則前學官李羲本·趙基寅,渾入於朝官秩,而俱未徑正職,加資勿施,何如?傳曰,允。
以洪遠燮爲大司憲,南啓憲爲執義,卞鋈爲持平,金炳地爲刑曹判書,金佑鉉爲工曹參議,李秉文爲知義禁,閔奎鎬爲知春秋,李起鏞爲同義禁。右贊成金大根,今加輔國,上護軍吳取善·李鼎在,今加崇祿,大護軍鄭文升,今加崇政,行護軍金穰根,今加嘉義,副護軍南綺元,今加嘉善,已上加資事承傳,前縣監朴京壽今加通政,朝官年七十三特加一資事承傳,前水使李根永今加嘉善,五子登科加資事,覆啓判下。故僉知申梡贈吏參例兼,前兵曹參判申道熙本生考推恩移施事,承傳,故學生趙雲羽贈吏參例兼,故進士趙益鎭贈吏議,同敦寧趙日永兩代,故正郞洪在赫贈吏參例兼,故學生洪寧燮贈吏議,故僉正洪秉翼,贈僕正,刑曹參判洪鍾軒三代,故學生金大贈戶參例兼,故學生金元胄贈左承旨,故學生金詳顯贈僕正,前副摠管金昌鼎三代,故進士李根五贈吏參例兼,前守慶州府尹李正魯考,故學生李善榮贈吏議,故學生李相履贈僕正,宗正卿李起鏞本生兩代,故學生朴基周贈吏參依兼,故學生朴光奫贈吏議,故學生朴宗萬贈僕正,同知朴經鎭三代,故學生洪箕燮贈持平,學行卓異贈職事承傳,故學生曺錫愚贈吏參例兼,故通德曺善振贈吏議,故進士曺允翊贈僕正,前守慶州府尹曺殷承三代,故童敎金濟羽贈戶參例兼,故學生金克鎔贈左承旨,故出身金尙孝贈僕正,同知金廷根三代,故同知李龍求贈兵參例兼,五子登科人,依法典追贈,故學生金鏞贈監察,忠節卓異贈職事承傳,故學生閔升顯贈僕正,前守慶州府尹閔泳商本生曾祖考推恩移施事承傳,故僉知尹大淳贈戶參例兼,孝學卓異贈職事承傳,故學生梁宗海·梁錫豐贈監察,孝學卓異贈職事承傳,故學生梁宅河贈童敎,孝學卓異贈職事承傳,故郡守李種友贈左承旨,五子登科依法典贈職事承傳,故學生金鍾淳·庾泳龍贈監察,孝行卓異贈職事,故學生鄭仁健贈戶佐,孝行卓異贈職事承傳,故學生鄭仁俊·崔英準贈監察,孝行卓異贈職事承傳。再政。以李㘾爲左參贊,李根弼爲右參贊,閔泳穆爲司饔提調,權益洙爲右通禮,趙鍾弼爲西學敎授,承文副正字單權在九,兼掌令單朴周陽。三政。以李承輔爲判尹,檢書官二單,趙長夏·金哲鉉,宗正卿單李秉文,兼掌令單鄭元和,江界府使單鄭雲翼,承文著作單韓炳洙。
兵批,行判書李載元進,參判南廷益在外未肅拜,參議金震休病,參知張時杓入直,承旨缺。以鄭健朝爲知事,金箕錫爲同知,具然泓·李奎興爲內禁將,李種懿爲羽林將,朴顯寧·姜馨鎭·池常源·金義鳳·李宓應·片雲錫·金廷根·朴喜成·金爲五衛將,林九鉉爲部將,朴熙德·安善浩爲守門將,李範敎爲西道參軍,韓用善爲全羅左水使,李毅遠爲京畿中軍,宣傳官單白南益,同知單方孝涵,僉知三單,李應烈·申錘·金好仁,副司果黃鍾熙·具文會·秋益祚,慶尙左兵使鄭志鎔,姑爲仍任事承傳。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨金敬均,今日不爲仕進,卽爲牌招,何如?傳曰,允。
以檢閱李鎬喆·趙昌夏牌不進罷職傳旨,傳曰,只推。
弘文館啓曰,校理李載純呈辭出去,上番闕直,事甚未安。應敎洪健植,副應敎金九鉉,校理權魯淵,副校理李秀萬·朴齊晠,竝卽牌招,推移入直,何如?傳曰,允。
傳曰,中官韓秉烈,狂悖無論,嚴刑一次,遠惡島限己身定配。
傳曰,再明日眞殿茶禮時,時原任大臣·閣臣·宗親·儀賓·二品以上入參。
刑曹啓曰,謹依傳敎,罪人尹九鉉,嚴刑一次後,平安碧潼郡遠地定配所,卽爲押送之意,敢啓。傳曰,知道。
政院啓曰,假注書尹定求,有身病,勢難察任,今姑改差,何如?傳曰,允。
又啓曰,左右史不可不備,檢閱李鎬喆·趙昌夏,旣有只推之命,竝卽牌招入直,何如?傳曰,允。
又啓曰,大司憲洪遠燮在外,執義南啓憲,掌令趙重麟·金永穆,持平卞鋈·沈鎭圭牌不進,監察茶時之意,敢啓。傳曰,知道。
以大司諫徐正淳,司諫吳尙鉉,獻納鄭鍾學,執義南啓憲,掌令趙重麟·金永穆,持平卞鋈·沈鎭圭牌不進罷職傳旨,傳曰,只推。
兵曹,以申正熙爲禁衛中軍。
假注書尹定求改差,代以李載完爲假注書。
傳曰,吏兵批,歲抄點下者,依例捧傳旨。
義禁府啓曰,中官韓秉默,今方待命,拿囚之意,敢啓。傳曰,知道。
慶尙監司朴齊寅上疏,大槪嶺臬特命,萬萬震懍,敢陳披瀝之懇,冀蒙鞶遞之恩事。答曰,省疏具悉。卿其勿辭往欽哉。
廣州留守尹滋悳疏曰,伏以臣之本分,惟儒素焉已,拙約焉已,華顯,非所宜也,陳就,非所能也。而偏荷天眷,恩遇隆赫,軒翥名途,列于九卿,此於臣本分,萬有一襯當者乎?靜言思惟,中夜耿耿,過福是懼,蔑效是悚,安有絲毫妄念,復及於進取也哉?忽於日昨,特授臣以南城居留之任,渙音自天,震越于地,顧臣亦彝性所具也,豈不感激銘鏤?思所以彈誠圖酬,而第玆南城,卽保障重地也。摠制一營,捍衛上都,陰雨綢繆之備,風雲儲胥之護,非特漢三輔,宋兩京比焉耳。鎭是府者,必壯猷以籌劃之,威望以殫壓之,然後金湯爲之益固,鎭鑰得以增重,而如臣庸愚,如臣疎迂,尙可擬議於此乎?臣有老母在堂,若以節旄牙纛,導板輿而養專城,則在臣情私,固至榮大願,而猶此逡巡而不敢前者,萬萬非故飾崇讓也。誠以才有所不逮,任有所不堪,左右揣量,趨膺末由也。不揆猥屑,冒瀆聰聽。伏乞聖明,鑑臣諒臣,亟遞臣新授職名,俾公私兩幸焉,臣無任云云。答曰,省疏具悉。卿其勿辭察任。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來二十日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點後,日次待令。
又啓曰,明日大駕詣昌德宮後,大王大妃殿·王大妃殿·大妃殿問安,何承旨進去乎?敢稟。傳曰,左承旨進去。
又啓曰,假注書李載完,時無職名,令該曹依例付軍職,冠帶常仕,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
以檢閱李鎬喆·趙昌夏牌不進罷職傳旨,傳曰,只推。
奎章閣啓曰,守宮檢校待敎徐相翊,待開門牌招,何如?傳曰,允。
傳曰,右承旨·左副承旨許遞,前望單子入之。
兵曹啓曰,明日動駕時,本曹堂上侍衛,當爲備員,而新除授參判南廷益在外,參議金震休有身病,不得進參,令政院稟旨變通,仍令該曹,以在京無故人,口傳差出,待下批,牌招,以爲進參之地,何如?傳曰,允。許遞,前望單子入之。
兵曹堂上前望單子入之,參判尹宇善,參議李龍雨落點。
義禁府啓曰,中官韓秉默,嚴刑一次,遠惡島限己身定配事,傳旨啓下矣。韓秉默,嚴刑一次,訊杖第三十度後,全羅道興陽縣呂島,限己身定配,而以承傳內辭意,具罪目依例發遣府羅將,押送配所,何如?傳曰,允。
政院啓曰,行大司憲洪遠燮在外,執義南啓憲,掌令趙重麟·金永穆,持平卞鋈·沈鎭圭牌不進,監察茶時之意,敢啓。傳曰,知道。
以大司諫徐正淳,司諫吳尙鉉,獻納鄭鍾學,執義南啓憲,掌令趙重麟·金永穆,持平卞鋈·沈鎭圭牌不進罷職傳旨,傳曰,只推。
傳曰,明日出宮內門路,以思政門爲之。
李源逸啓曰,行都承旨任應準,左承旨趙康夏,不爲仕進,右承旨·左副承旨未差,右副承旨李鎬翼內閣進,院中只有臣一人,伴直無人,右副承旨,所當牌招,而拘於廳規,不得請牌,何以爲之?敢稟。傳曰,牌招。
奎章閣啓曰,綸綍三十五冊,日省錄五百四冊,補充畢役之意,敢啓。傳曰,知道。
傳曰,綸綍·日省錄補充時,監董閣臣以下,別單書入。
傳曰,臺諫竝許遞,前望單子入之。
傳曰,右副承旨許遞,前望單子入之,承旨前望單子入之,李起鏞·金性均落點,金明鎭添書落點。
都摠府啓曰,今月十八日動駕時,侍衛寶劍,當爲備員,而都摠管趙秉昌·趙龜夏,俱有實故,副摠管趙羲復,陣上進,李鶴榮·洪玩·尹善應在外,無以備員,令政院稟旨變通,仍令該曹口傳差出,待下批,牌招,以爲備員進參之地,何如?傳曰,允。竝許遞,前望單子入之,摠管前望單子入之,都摠管李源命·金元植,副摠管李容稙·任孝準·李敏庠·鄭雲龜落點。
傳曰,啓字誤踏之中官朴奎鉉,從重推考。
傳曰,以儒疏事,旣有向日處分,而文敢投疏,是故爲犯上也。疏頭崔華植·趙忠植·曺秉萬·任度準,竝亟令王府,具格拿來,南間囚。
以司謁口傳下敎曰,疏頭外諸儒生,令秋曹逐送。
議政府啓曰,卽見進香使諺啓,則皇后崩逝傳訃勅,旣已順付云矣。不可無謝恩之擧,使號,以陳慰進香兼謝恩使,爲稱,令該曹更爲付標啓下,拜表日子,以今月晦間擇入,方物照例磨鍊事,分付該曹該院,何如?傳曰,允。
李源逸啓曰,右副承旨李鎬翼,纔已許遞,伴直無人,新除授同副承旨金明鎭,卽爲牌招,何如?傳曰,允。
吏曹啓曰,卽接司僕寺牒報,則以爲,明日眞殿茶禮親行時,本寺正例爲進輿差備,而正未差之,代以在京無故人,卽爲通變,以爲差備擧行之地云。其代,口傳備擬以入之意,敢啓。傳曰,知道。
吏曹口傳政事,以金永穆爲司僕正。
右贊成金大根上疏,大槪秩是太濫職,又虛縻敢陳,惶恧之忱,乞蒙收遞之恩事。答曰,省疏具悉。卿其勿辭行公。
上在景福宮。停常參·經筵。
自人定至十八日開東,灑雨下雨,測雨器水深五分,自開東至未時,灑雨下雨,測雨器水深六寸八分。
藥房口傳啓曰,眞殿茶禮,親行有命,時刻將屆,儀衛已備,而見今雨勢,達宵連霔,頓無開霽之意,此時觸冒勞動,恐非大聖人節宣之方。伏乞亟寢成命,千萬顒祝,惶恐,敢啓。答曰,知道。
傳曰,旣承慈敎矣,眞殿茶禮,自內攝行矣。該房知悉。
奎章閣啓曰,眞殿茶禮攝行事,命下矣。守宮檢校,待敎徐相翊,依例減下,何如?傳曰,允。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,假注書李載完,有身病,勢難察任,今姑改差,何如?傳曰,允。
三軍府啓曰,卽接訓鍊都監所報,則今六月十九日,習陣日次,而夏而六月七月,冬而十一月十二月,停操事,曾有受敎,依例停止云矣,敢啓。傳曰,知道。
以綸綍,日省錄補充時,監董閣臣以下別單。
傳曰,原任提學金學性·李承輔·金炳德,提學閔奎鎬,原任直提學金炳㴤·李載元,檢校直提學金輔鉉·李鎬俊·尹滋悳·趙寧夏·李載冕·趙成夏·趙慶鎬,直提學鄭範朝,檢校直閣李喬翼·閔泳穆·金永壽·姜,原任待敎李秉文·金演壽,各半熟馬一匹賜給,兼檢書官朴宗永·李政宇·金沃淳,各內下帿弓一張賜給,安季良·丁大英·元用星·金觀濟·徐周輔,竝守令待窠擬入,柳芝熙·鄭觀燮·鄭日愚·趙秉甲·成泰永·徐相翕·任錫準,竝守令除授,鄭贊容,六品職待窠擬入,朴羲成,守令待窠首先擬入,李徽初,六品職調用,金炳怡,六品職待窠首先擬入,檢書官洪鍾譱·邊應圭,竝陞六,寫字官李觀秀等四人,畫員趙信和等二人,竝本衙門高品付料,其餘員役工匠等,竝米布分等施賞。
兵曹口傳政事,副護軍李鎬翼。
假注書李載完改差,代以金興均爲假注書。傳曰,南間囚罪人崔華植·趙忠植·曺秉萬·任度準,旣犯於筵敎中定律矣。是自陷死罪,竝以犯上不道,西小門外處斬。
刑曹啓曰,諸儒生,已爲退去之意,敢啓。傳曰,知道。
禮曹,陳慰進香兼謝恩使拜表吉日,今月二十七日辰時,方物封裹,同月二十四日。
禮曹啓曰,皇后進香祭物,已爲磨鍊啓下,而卽接掌苑署所報,則今此進香使進排果種中,榛子·銀杏,今非當節,萬無進排之路,榛子代榧子,銀杏代蓮子,磨鍊進排事,啓稟施行爲辭矣。在前如此之時,已有代封之例,今亦依所報,以榛子一十斗代,榧子一十斗,銀杏一十斗代,蓮子一十斗,更爲磨鍊,原單子中,付標以入之意,敢啓。傳曰,知道。
兵曹啓曰,卽接南所入直衛將任龍準牒報,則東十字閣西邊水門鐵索,爲急水破傷,爲先令紫門監,堅實圍排,卽速修改,而把守軍兵,令該營,量宜除出,限修改間,嚴加守直之意,分付,何如?傳曰,允。
御營廳啓曰,東十字閣西邊水門鐵索破傷處,限修改間,嚴加守直之意,敢啓。傳曰,知道。
上在景福宮。停常參·經筵。
備忘記,慶尙左水使梁柱華下直,長弓一張,長箭一部,片箭一部,箇兒一個賜給。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,假注書金興均,時無職名,令該曹依例付軍職,冠帶常仕,何如?傳曰,允。
三軍府啓曰,卽接禁衛營所報,則依定式六月七月習陣,不爲設行云矣,敢啓。傳曰,知道。
兵曹啓曰,今六月十九日甲申日出,寅正三刻七分,土王改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
傳曰,慶尙左水使留待。
傳曰,慶尙左水使入侍,傳曰,吏曹參議有闕之代,前望單子入之,吏曹參議前望單子入之,權泳夏落點。
金明鎭啓曰,行都承旨任應準,行左承旨李起鏞,右承旨趙康夏,不爲仕進,左副承旨金性均,式暇,右副承旨李源逸,式暇出去,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
政院啓曰,卽者修撰金玉均,以其親病,陳疏徑出,原疏,纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
弘文館啓曰,修撰金玉均,陳疏徑出,下番闕直,事甚未安。修撰尹祖榮,副修撰尹升求·閔種默,竝卽牌招,推移入直,何如?傳曰,允。
注書李範祖病,代以裴殷星爲假注書。
兵曹口傳政事,副護軍李正魯。
兵曹啓曰,今此陳慰進香兼謝恩使拜表,今月二十七日推擇啓下矣。日子急迫,各道夫馬,不可不趁期入把,黃海道驛馬十六匹,平安道驛馬十六匹,直送義州府,使之入把之意,分付兩道道臣,何如?傳曰,允。
兵曹啓曰,卽接尙衣院牒報,則別造弓矢,進上在卽,而知弓品堂上白樂貞,有身病,不得看品云,改差,其代以在京無故人啓下之意,敢啓。傳曰,知道。
兵曹,知弓品堂上單,金箕錫。
以右承旨趙康夏牌不進罷職傳旨,傳曰,只推。
金明鎭啓曰,右承旨趙康夏牌不進,伴直無人,行左承旨李起鏞,所當牌招,而拘於廳規,不得請牌,何以爲之?敢稟。傳曰,牌招。
上護軍金炳德上疏,大槪冒陳病實,冀蒙賓銜遞改之恩事,答曰,省疏具悉。所請依施。
吏曹參議李正魯上疏,大槪敢陳實病難强之狀,冀蒙見職竝遞之恩事,省疏具悉。所辭中,三銓之任,依施。
修撰金玉均上疏,大槪情急歸護,拜章徑出,乞被擅離之罪,以肅朝綱事,省疏具悉。爾其勿辭救護。
領敦寧金炳學,判府事洪淳穆·朴珪壽,左議政李最應,右議政金炳國,聯名箚略曰,伏見傳敎下者,有南間囚罪人直捧結案之命,諸儒生之自陷重辟,駭惋之極,其名則士也。非顧惜疏儒,爲國家待士耳。臣等其於補衮之責,玆敢聯籲,乞寢前旨焉。取進止。答曰,省箚具悉卿等之懇。此事,已與卿等相議定律,則今忽如是,豈非意外乎?甚爲慨然。仍傳曰,此批答,遣史官傳諭。
判義禁李承輔,知義禁李秉文,同義禁洪遠植·李起鏞聯名疏曰,伏以臣等今伏奉南間囚罪人崔華植·趙忠植·曺秉萬·任度準直捧結案之命矣。固當卽速擧行,而第伏念罪人結案,事體至重,不設鞫坐,只以禁堂,草草酌處,古無其例,今何創行?非但大有違於金吾典憲之意,亦爲欠於服念審克之政。今此四囚之直捧結案,何等重辟,何等難愼,而徒思奉承之恭,不念關和之莫嚴,蒼黃赴坐,有若時囚之循例照律者然,則幾百年莫越之式,由臣等而一朝毁劃,豈不大可懼哉?有不敢率爾奉行者,誠以此也。事在倉卒,罔知攸措,不避唐突,玆敢聯陳短章,仰瀆崇嚴。伏乞聖明,淵然深思,亟賜裁諒,仍治臣等慢命之罪焉,臣等無任云云。答曰,省疏具悉。旣犯於定律,則自捧結案,更有何可問乎?卽速擧行。
乙亥六月十九日□時,上御萬慶殿。慶尙左水使入侍時,同副承旨金明鎭,假注書金興均,記事官趙昌夏·李命宰,左水使梁柱華,以次進伏訖。上曰,史官分左右。仍命水使進,柱華進伏訖。上曰,萊營,與倭境接壤,此時陰雨之備,不宜疎虞,軍物等節,另加着力,而大者,可以報廟堂,小者,自本營從便措處,可也。柱華曰,謹當殫圖報矣。上曰,曾經嶺南守令乎?柱華曰,曾叨湖南邑矣。上曰,曾見東萊乎?柱華曰,未嘗到東萊之境,而只見統營近處矣。上曰,何邑見之耶?柱華曰,四十年前,臣父,曾經固城隨往見之矣。上曰,特爲召接親諭,爾須善爲下去,悉心對揚也。柱華曰,聖敎及此,敢不殫圖報乎?明鎭奏曰,宣謝何以爲之乎?上曰,出去爲之也。上曰,禁府擧行之申飭,俄有所下敎政院,而退出後,連加申飭,可也。明鎭曰,俄奉下敎,已爲申飭,而筵退後,又當申飭矣。上曰,史官就座。仍命水使先退。又命退承史,以次退出。
上在景福宮。停常參·經筵。
藥房提調鄭基世,副提調任應準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
備忘記,慶尙道觀察使朴齊寅下直,長弓一張,長箭一部賜給。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,右承旨趙康夏,右副承旨李源逸,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
三軍府啓曰,卽接御營廳所報,則依定式六月七月,習陣不爲設行云矣,敢啓。傳曰,知道。
又啓曰,武臣越薦人,別單書入,而原單子,待啓下出給,各該廳,使之按例擧行事,分付,何如?傳曰,允。
弘文館啓曰,下番闕直,事甚未安。修撰尹祖榮,副修撰尹升求·閔種默,竝卽牌招,推移入直,何如?傳曰,允。
以右承旨趙康夏,右副承旨李源逸牌不進罷職傳旨,傳曰,只推。
禮曹啓曰,今番出來禮部咨文中,有曰二十七月之內,三大節,毋庸進表,惟光緖二年正朝令節,援照同治元年例,進表稱賀,而皇上聖節,一倂知照云矣。取考謄錄,則以二十七月內,三節慶賀表文之不得封進,三節日望闕禮及拜表禮,啓稟停止,今此二十七月之內,明年正朝外,今六月二十八日聖節爲始,三節望闕禮拜表禮,依前例勿爲擧行,何如?傳曰,允。
又啓曰,四賢祠祭,例以八月中丁日設行,而今年中丁,在十三日,與貞陵忌辰祭相値矣。依定式以三丁日磨鍊以入之意,敢啓。傳曰,知道。
禮曹,來八月初四日,行社稷大祭,香祝親傳,取稟,奉敎敬依。
禮曹,來八月初七日,行景慕宮秋享大祭,香祝親傳,取稟,奉敎恭依。
傳曰,如是而國可以爲國乎?不爲擧行之金吾堂上,竝卽來待。
傳曰,傳敎誤書之中官李漢容,推考。
傳曰,慶尙監司留待。
傳曰,金吾堂上入侍。
傳曰,慶尙監司入侍。
領敦寧金炳學,判府事洪淳穆·朴珪壽,左議政李最應,右議政金炳國,聯名箚略曰,至以當初定律,臣之與議之意,批敎鄭重,惶懍不知所云。今此處分,以向日飭敎旣嚴,儒生又此煩瀆,彼乃睯不畏死,不加嚴誅,綱紀日墜,聖意所在,以此故耳。惟聖朝五百年培養,專在士子,爲國元氣,今疏儒,自陷重律,雖係罔赦,伏望特施仁愛,有以裁處焉。取進止。答曰,省箚具悉卿等之懇。雖犯上不道,若以士子爲名,不誅則國無其君,只有士矣。卿等之言,可乎?大臣之論,似不當前後異同也。仍傳曰,此批答,遣史官傳諭。
應敎洪健植,副應敎金九鉉,校理權魯淵,副校理李秀萬·朴齊晠,修撰尹祖榮·金玉均,副修撰尹升求·閔種默,聯名箚曰,伏見傳敎下者,有南間囚諸罪人,直捧結案之命,向日筵敎截嚴,諸儒生之一向煩聒,自犯罔赦,無所顧惜。夫士者,國之元氣,不可遽爾摧折,故已有大僚陳懇矣。臣等職忝論思,有難泯默,玆敢聯籲,乞賜裁諒焉。取進止。省箚具悉。爾等,不見處分之敎乎?故犯定律,則是自陷死罪,豈可不誅之也?更勿煩聒。
判義禁李承輔,知義禁李秉文,同義禁洪遠植·李起鏞聯名疏曰,伏以臣等以四囚直捧結案事,冒悚聯籲矣。及伏奉批旨下者,有曰,旣犯於定律,自捧結案,更何可問乎?卽速擧行爲敎,連伏承截嚴之飭敎,其在分義,曷敢不奔走奉行哉?第伏念四囚,雖曰旣犯定律,又無可問,而至於結案之捧,惟在按獄之地,大凡王法之用,至嚴且重,有不可一毫違越。故重罪之結案,不以鞫坐,不有委官,而徑先擧行者,古未之有也。臣等之歷日持難,非欲鞫覈情節,論其輕重而然也。誠以典憲,不可不守經,律例,亦不可隳壞。今若徒懷嚴畏,黽勉擧行,則莫重關和,其將掃地無餘,啓後日無窮之弊矣,寧不大加審愼者哉?雖在秋曹,重囚用律之際,必有相覆,然後始乃行之。況以堂堂王府,議讞斷獄,反不如秋曹之格例,此臣等所以寧被鈇鉞之誅,不敢爲遽爾赴坐之計也。以我殿下日月之明,竊庶幾犁然洞燭矣。悚隘之至,不避屑越,荐陳聯籲。伏乞聖慈,更加深思,亟降處分焉,臣等無任云云。答曰,省疏具悉。屢此聯疏,欲爲角勝愛護而然乎?臣分不當如是,擧行與否,自諒爲之。
敎慶尙監司朴齊寅書。王若曰,北宸揀循良之才,思與二千石共理,南甸寄旬宣之責,欽哉七十州往諧。實由予衷,無出卿右,念國家區分八域,而嶺服綦重諸藩,絃誦,稱鄒·魯之鄕,學以習詩書禮樂,筐篚登荆·揚之賦,出而貢粟米麻絲,嗟近年水旱之相連,政急溝壑之奠接。迨今日陰雨之爲備,誰任達圉之保障?惟卿,名祖肖孫,赫世華閥,謹飭之容,寬厚之度,宛有先重臣典型,沈深之量,宏遠之猷,允矣眞宰相德業。銓席參注擬之政,人稱鑑別之恢公,藥院著保護之功,位躋金吾之崇秩。平日之名實相副,履歷殆遍於華要,凡事之施措得宜,器遇可別於盤錯。玆授卿以慶尙道觀察使兼兵馬水軍節度使都巡察使,卿其深體特授之眷,益勉圖報之誠,賢叔之遺績,可追,尙見有口皆誦,上卿之威望甚重,必也不令而行。於戲,玉節觀風,佇期化南國之譽,丹葵向日,應切倚北斗之忱。故玆敎示,想宜知悉。知製敎臣尹升求製進。
乙亥六月二十日午時,上御萬慶殿。慶尙監司,金吾堂上同爲入侍時,左副承旨金性均,假注書裴殷星,記事官李命宰,慶尙監司朴齊寅,金吾堂上李承輔·李秉文·洪遠植·李起鏞,以次進伏訖。上曰,史官分左右。仍命監司進前。齊寅進伏訖。上曰,善爲下去,實心對揚也。齊寅曰,臣學識淺短,智慮空疎,濫叨重寄,不勝惶懍萬萬,而未知何以對揚,晝宵憧憧矣。上曰,巽讓太過也。仍敎曰,此是特除也。嶺南,與倭接壤,陰雨之備,不宜疎虞,而此時此任,異於他時。況今倭情叵測,實心做去也。齊寅曰,聖敎若是鄭重,殫竭圖報矣。上曰,曾經嶺南守令乎?齊寅曰,未曾經嶺南守令,而亦未見其地方矣。上曰,日熱如此,似難下去也。齊寅曰,若不値僚水,則甚可幸也。上曰,何時下去乎?齊寅曰,辭朝後,退留城外,探知舊伯離,營之後奇,卽欲發行矣。上曰,新延何時上來乎?齊寅曰,似在晦前矣。上曰,雖新延上來之前,可以發行乎?齊寅,未可遽爾發行矣。上曰,下去後,善爲治民,可也。齊寅曰,謹當圖報矣。上曰,程里幾許乎?齊寅曰,六百餘里矣。上曰,嶺南素稱鄒·魯之鄕,治蹟尤宜勉旃也。仍敎曰,曾聞鄕作宰時治蹟,故有此授,而此道,異於他道,另加圖治,可也。齊寅曰,敢不殫誠乎?上曰,今番下去後,似致歲月之稍久,仰瞻,可也。齊寅,仰瞻俯伏訖。上曰,遠路善爲下去也。仍命監司先退。上曰,屢飭之下,金吾之尙不擧行,是果何故而政院,何不速使之擧行乎?性均曰,雖連爲嚴飭,尙未得使之擧行,萬萬惶悚矣。臣於詣閤之前,招問該府吏,則以爲,判義禁,轉益惶蹙,方席藁待罪于私次矣。上曰,連加嚴飭,使之卽速擧行也。性均曰,退出後,又當各別申飭矣。金吾堂上所奏。缺上曰,史官就座。仍命金吾堂上先退。又命退承史,以次退出。
上在景福宮。停常參·經筵。
政院啓曰,右副承旨李源逸,今日不爲仕進,卽爲牌招,何如?傳曰,允。
又啓曰,來二十五日,朝參日次矣,敢啓。傳曰,停。
又啓曰,大司憲·執義·掌令二員,持平二員,未差,監察茶時之意,敢啓。傳曰,知道。
又啓曰,卽者義禁都事來言,領敦寧金炳學,判府事洪淳穆·朴珪壽,左議政李最應,右議政金炳國,今方胥命于金吾門外云,係是大臣去就,敢啓。傳曰,安心還第事,遣史官傳諭。
又啓曰,卽者敦寧錄事來言,領敦寧金炳學,以爲批旨之下,情蹤惶蹙,走伏金吾門外胥命云矣,敢啓。傳曰,安心還第事,遣史官傳諭。
又啓曰,卽者中樞府錄事來言,判府事洪淳穆·朴珪壽,以爲批旨之下,情蹤惶蹙,走伏金吾門外胥命云矣,敢啓。傳曰,安心還第事,遣史官傳諭。
又啓曰,卽者議政府錄事來言,左議政李最應,右議政金炳國,以爲批旨之下,情蹤惶蹙,走伏金吾門外胥命云,仍納命召,何以爲之?敢稟。傳曰,還傳命召,安心還第事,遣史官傳諭于左議政·右議政。
又啓曰,假注書金興均,有身病,勢難察任,今姑改差,何如?傳曰,允。
傳曰,玉堂竝許遞,前望單子入之。
以右副承旨李源逸牌不進罷職傳旨,傳曰,只推。
兵曹口傳政事,副司果李載純。
兵曹啓曰,今日武臣講書時,武兼李奎恒,身病猝重,萬無應講之道,不得已拔去之意,敢啓。傳曰,知道。
假注書金興均改差,代以洪鍾永爲假注書。
政院啓曰,左議政李最應,右議政金炳國,謂以情踪惶蹙,又使錄事,來納命召,何以爲之?敢稟。傳曰,安心還第事,遣史官傳諭于時原任大臣,仍傳命召于左議政·右議政。
吏曹參判金學初上疏,大槪敢陳實病難强之狀,冀蒙見職亟遞之恩事。答曰,省疏具悉。所請依施。
應敎洪健植,副應敎金九鉉,校理權魯淵,副校理李秀萬·朴齊晠,修撰尹祖榮·金玉均,副修撰尹升求·閔種默,聯名箚略曰,更伏見傳敎下者,諸罪人肆市之命,臣等不勝憂歎,向日處分,以渠輩之又敢故犯,難逭鈇鉞,其名則士也。伏念我朝五百年培養扶植,至矣盡矣。惟殿下,體列朝待士之道,聖人好生之德,特施輕典,亟收成命焉。取進止。省箚具悉。已諭於昨日之批,豈可如是更煩乎?
判義禁李承輔,知義禁李秉文,同義禁洪遠植·李起鏞聯名疏曰,伏以臣等卽伏見傳敎改書下,則有曰,南間囚罪人崔華植·趙忠植·曺秉萬·任度準,旣犯於筵敎中定律,是自陷死罪,竝以犯上不道,西小門外處斬爲敎,此是莫大之極律也。第伏念一律之用,自有節次,不有遲晩,不捧結案,而處斬,古未之有也。非鞫坐不委官,則直捧結案,猶不敢行,況其直施一律乎?今此處分,尤重於捧結案,則臣等旣已爭執於前,而何可奉行於今乎?雖有嚴命,此則法例所在,決不可奉承者也。昔漢廷尉,當失平而猶爲後世之譏議,況以堂堂王府,大辟之用,豈可如是違法行之乎?寧被鈇鉞之誅,不敢爲奉行之計也。飭敎之下,不勝悶隘惶蹙,玆敢相率聯籲。伏乞聖明,淵然深思,還寢成命焉,臣等無任云云。答曰,省疏具悉。昨日筵中,以擧行告之,而今忽陳疏者,欲爲侮弄乎?若有北面之心,卽爲擧行。
判義禁李承輔,知義禁李秉文,同義禁洪遠植·李起鏞聯名疏曰,伏以臣等伏奉批旨下者,萬萬震懍,有非臣子晷刻承當者,臣等逋慢之罪,鈇鉞猶輕,而第批旨中,昨日筵中,以擧行告之,而今忽陳疏十四字,臣等雖極惶隘,不得不仰陳其槪矣。昨日筵席,臣等所告中擧行云者,乃是有委官之時,則雖不待時極律,亦無礙於擧行也。若依拿鞫例,只爲捧口招以入,則雖無委官,此則臣等亦可擧行之意,仰奏矣。卽伏承批敎,誠萬萬悚蹙,衷情震迫,罔知攸措矣,今方泥首俟勘。伏乞聖明,亟加威罰焉,臣等無任云云。答曰,省疏具悉。如是無嚴,可乎?
上在景福宮。停常參·經筵。
自五更至二十二日開東,灑雨下雨,測雨器水深一寸,自開東至申時,灑雨下雨,測雨器水深一寸六分。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
政院啓曰,同副承旨金明鎭,今日不爲仕進,卽爲牌招,何如?傳曰,允。
又啓曰,假注書洪鍾永,時無職名,令該曹依例付軍職,冠帶常仕,何如?傳曰,允。
兵曹口傳政事,副司果金九鉉。
政院啓曰,假注書裴殷星,有身病,勢難察任,今姑改差,何如?傳曰,允。
傳曰,吏曹參判有闕之代,前望單子入之,吏曹參判前望單子入之,金炳始落點。
假注書裴殷星改差,代以白奎燮爲假注書。
以司謁口傳下敎曰,武藝廳洪益模,事甚無嚴,爲先除下,令秋曹,遠惡地限己身定配。
事變假注書金永濟書啓,臣於本月二十一日巳時量,敬奉聖批,馳往傳諭于金吾門外領敦寧府事金炳學,行判中樞府事洪淳穆,行判中樞府事朴珪壽,議政府左議政李最應,議政府右議金炳國胥命所,則以爲,臣等伏奉聯箚批旨下者,辭敎截嚴,有非人臣所敢承聞,惶懍震越,罔知攸措。伏俟鈇鉞之誅云矣,敢啓。答曰,知道。
事變假注書金永濟書啓,臣於本月二十一日丑時量,敬奉聖批,馳往傳諭于金吾門外領敦寧府事金炳學,行判中樞府事洪淳穆,行判中樞府事朴珪壽,議政府左議政李最應,議政府右議政金炳國,胥命所,則以爲,臣等泥首俟勘,尙遲譴罰,滿心惶恧,轉不勝震越之至云矣,敢啓。答曰,知道。
政院啓曰,左議政李最應,右議政金炳國,謂以情蹤轉益惶蹙,又使錄事來納命召,何以爲之?敢稟。傳曰,遣史官還傳命召。
傳曰,諸大臣,以箚批句語胥命云,故箚批還收,卽爲安心還第事,遣史官傳諭。
刑曹啓曰,謹依傳敎,罪人洪益模,全羅道靈光郡遠惡地限己身定配所,卽爲押送之意,敢啓。傳曰,知道。
上在景福宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
事變假注書金永濟書啓,臣於本月二十二日戌時量,敬奉聖諭,馳往傳諭于金吾門外領敦寧府事金炳學,行判中樞府事洪淳穆,行判中樞府事朴珪壽,議政府左議政李最應,議政府右議政金炳國胥命所,則以爲,臣等有罪未勘,惶霣無地。迺者簪筆之臣,臨宣聖諭,奉有批旨還收之命,恩敎曠絶,彌切感惶,今方冒還私次,繼進文字,恭俟處分云矣,敢啓。答曰,知道。
政院啓曰,時原任大臣,有稟達事,來詣閤外請對矣。傳曰,入侍。
傳曰,有所斟量者矣。南間囚罪人,竝特貸一縷,減死遠惡島圍籬安置,三倍道當日押送。
傳曰,不審事體之承旨與金吾堂上,竝罷職。
傳曰,承旨有闕之代,前望單子入之。
政院啓曰,行都承旨任應準,右承旨趙康夏,左副承旨金性均,不爲仕進,左承旨·右副承旨·同副承旨未差,坐直無人,右承旨·左副承旨,竝卽牌招,何如?傳曰,允。
承旨前望單子入之,金昌熙·朴海哲·洪鍾大落點。
議政府啓曰,進香使拜表,隔在三數日,而勅諭奏文,雖已謄來,順付原咨,姑未抵到,齎去表咨,無以修正,待禮部咨文出來,拜表日子,更爲擇入事,分付,何如?傳曰,允。
玉堂前望單子入之,應敎徐胄淳,副應敎金九鉉,校理吳長善·權魯淵,副校理李秀萬·朴齊晠,修撰金玉均·趙龍鎬,副修撰洪大重·趙翼永,落點。
政院啓曰,玉堂上下番俱空,事甚未安。新除授應敎徐胄淳,副應敎金九鉉,校理吳長善·權魯淵,副校理李秀萬·朴齊晠,修撰金玉均·趙龍鎬,副修撰洪大重·趙翼永,竝卽牌招,推移入直,何如?傳曰,允。
兵曹啓曰,東十字閣西邊水門鐵索破傷處,今已修改矣。把守軍兵,解送直所之意,敢啓。傳曰,知道。
御營廳啓曰,東十字閣西邊水門鐵索破傷處,今已修改,把守光化門入直軍兵,還入直所,率領將校,依例解送之意,敢啓。傳曰,知道。
領敦寧金炳學,判府事洪淳穆·朴珪壽,左議政李最應,右議政金炳國,聯名箚略曰,荐承嚴批,泥伏胥命。迺者,誨諭開釋,批旨還收,不賜威罰,臣等有所滿心惶愧者,向日筵敎截嚴。蓋欲伏閤儒生,莫敢復事煩聒,所以擬諸極律,使之知畏,臣等仰揣聖意,不外乎此,早已仰度上意所在,則豈不齊聲論奏,而只自含默而退,臣等之罪,尤何敢自恕乎?欲望竝賜威罰,以警具僚焉。取進止。答曰,省箚具悉卿等之懇。不必爲引,卿等諒之。仍傳曰,此批答,遣史官傳諭。
乙亥六月二十三日申時,上御萬慶殿。時原任大臣請對入侍時,右副承旨李源逸,假注書白奎燮,別兼春秋金永哲,記事官李命宰,領敦寧金炳學,判府事洪淳穆·朴珪壽,左議政李最應,右議政金炳國,以次進伏訖。上曰,史官分左右。仍命大臣進前。炳學,進前問候,各殿問候訖。炳學曰,向來以儒疏事,有所筵敎,而日前南間囚罪人之一往煩聒,是豈分義乎?然施以一律,恐非聖世美事,懋回轉圜之量,特收處分,大有光於好生之德,臣等敢此冒悚仰達矣。上曰,大臣聯箚,何至屢煩耶?今番事,誠慨然,至於金吾堂上,寧有如許道理?無嚴甚矣。炳學曰,萬萬惶悚,而臣等在董率之地,益切惶悚矣。炳學曰,天地好生之德,洽于民心,從此以後,無論某罪,自當不犯于有司,不勝欽仰矣。淳穆曰,大哉王言,克恢山藪之量,罪犯如此,而特貸一縷,非徒好生之德,洽于民心,亦可以事光簡冊矣。珪壽曰,向日嚴敎之下,又後煩聒,極爲無嚴。況此輩,無足以士子稱之。然其名則士子,四人之一時極律,其爲貽累聖德,當如何哉?臣等所以聯籲,以此故也。今伏承如此處分,誠萬萬欽頌矣。最應曰,以士子而自陷故犯,日前處分,實副朝野顒祝之望矣。炳學曰,向日筵敎之後,猶後煩聒者分義道理,豈敢若是?臣等之其間聯箚,今又請對,有何所惜而然也?承此容貸之處分,仰認好生之聖德,不勝萬萬欽仰矣。上曰,豈必欲用律,渠已故犯,則其在分義道理,焉敢乃已?此而不罪,何所懲戢乎?炳學曰,士子之自干罪犯,或因所見之迃非故矣。淳穆曰,有此故犯,豈可容貸乎?但中外聽聞,猶未及詳識向來筵敎,或恐有累於聖德,此臣等所以冒陳荐箚矣。上曰,昨日啓辭,事體駭然,不可仍置也。炳學曰,果有不審之失矣。上曰,事當卽日處分,而自有今日筵席,故竝爲處分矣。上曰,史官就座。仍命大臣先退。又命退承史,以次退出。
上在景福宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
三軍府薦望,以鄭雲翼爲江界府使。
武衛〈所〉·戶曹啓曰,四殿堂定礎吉日時,令日官推擇,則交泰殿定礎,今月二十九日辰時,慈慶殿定礎,來七月初一日卯時,紫薇堂定礎,來七月初二日卯時,麟趾堂定礎,今月二十九日辰時,爲吉云,以此日時擧行之意,敢啓。傳曰,知道。
義禁府啓曰,南間囚罪人,竝特貸一縷,減死遠惡島圍籬安置,三倍道當日押送事承傳,啓下矣。竝解枷杻,移囚西間後,崔華植,全羅道羅州牧智島,趙忠植,靈光郡荏子島,曺秉萬,康津縣古今島,任度準,興陽縣鹿島,竝圍籬安置,而以承傳內辭意,具罪目依例發遣府都事,三倍道當日押送于各其配所,與地方官眼同擧行,何如?傳曰,允。
傳曰,再明日當往覲府大夫人矣,該房知悉。
司僕寺啓曰,兼內乘白南益,以其身病,呈狀乞遞,今姑改差,其代,令該曹口傳差出,何如?傳曰,允。
議政府啓曰,因掌令趙重麟上疏,禮曹佐郞沈觀燮,被捉捕廳事,伏奉詳査稟處之命,令秋曹究覈其委折,則當初生梗,專由於隣舍之軍校,而因其軍校之瞞告,致有廳校之發捕。大抵禁暴緝盜,非不曰捕廳之事,而如無此等所犯,則雖窮巷小民,固不宜橫捉而誤治,況朝官乎?若謂之以遐鄕殘班,凌轢慢侮之不少顧忌,則紀綱分義,將置於何地也?綁縛拘留與否,到今有不暇較計。矧玆臺臣之徹章,可知物議之沸騰矣。推捉之際,未能詳審,大有徑庭之失,右捕將白樂貞,施以刊削之典,雖以沈觀燮言之,平日持身,苟存一分謹飭,則安有至此之境,而傳聞所及,莫不唾罵,貽羞極矣,貽辱極矣。如此之類,不可置諸朝籍,分付該曹,永刊仕版,由前由後,惹出事端者,一則營校也,二則營校也。而連墻跬步之地,朝士與常漢,渠豈曰不知而不聞乎?恣橫跳踉,厥罪尤著,其在懲頑杜弊之道,不可尋常處之,出付法曹,嚴刑遠配,執捉之政,旣係非輕,則不辨誰某。若是妄錯,而末乃解釋之說,敢生掉脫之計者,尤涉痛駭,該捕校,亦爲刑配事,分付,何如?傳曰,允。
上在景福宮。停常參·經筵。
自午時至人定,灑雨下雨,測雨器水深七分。
藥房提調鄭基世,副提調任應準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,大司憲·執義·掌令二員,持平二員,未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,因議政府草記,右邊捕盜大將白樂貞,施以刊削之典事,允下矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,都統使兼察,仍傳命召及大將牌·傳令牌。
又啓曰,左副承旨金性均,不爲仕進,卽爲牌招,何如?傳曰,允。
又啓曰,右邊捕盜大將都統使兼察,仍傳命召及大將牌·傳令牌事,命下矣。兼察右邊捕盜大將趙寧夏,卽爲牌招聽傳敎,傳授命召及大將牌·傳令牌,何如?傳曰,允。
傳曰,原任待敎洪承億,馳詣健陵,奉審摘奸,仍留監祭,顯隆園·華寧殿,一體奉審以來。
傳曰,政官牌招開政,如有違牌,勿爲呼望。
議政府,右邊捕盜大將,〈望〉李奎奭·申正熙·李敏庠·
兵曹口傳政事,以李敏哲爲內乘。
傳曰,呈告戶曹參判·工曹參議許遞,今日政差出。
傳曰,吏曹參判疏批已下,卽爲牌招。
傳曰,右捕將之代,勿拘常格,新通以入。
以左副承旨金性均牌不進罷職傳旨,傳曰,只推。
兵曹口傳政事,副司果沈相萬。
傳曰,旣承慈敎矣,明日動駕,待下敎。
兵曹啓曰,五衛將朴顯寧·姜馨鎭·池常源·金·金儀鳳·李宓應·片雲錫·朴喜成·金廷根,曹司衛將李敎復,俱以病難供職,呈狀乞遞,竝改差,何如?傳曰,允。
兵曹啓曰,每都政,新資五窠,例爲差出,而營將·中軍,姑無準二十朔者,且舊堂積滯,不可不念,在前如此之時,新舊資營將·中軍,朔數最多者,推移內遷,多有已例,今亦依此擧行,何如?傳曰,允。
戶曹啓曰,時御所內各司,依定式發遣本曹正郞臣□□□與兵曹參臣缺,佐郞臣缺,東所衛將臣缺,西所衛將臣缺,南所衛將臣缺,北所衛將臣缺眼同看審,則姑無雨漏處之意,敢啓。傳曰,知道。
議政府,右邊捕盜大將望,金箕錫·李鳳儀·任興準。
承文院啓曰,卽見盛京禮部出來咨,則剿匪官兵旋師之時,用我船隻,利涉靉江,而如何奬勵,査照酌辦事,咨報禮部,仍用知照云矣。回咨,措辭撰出,付撥下送灣府,傳給鳳城,轉致盛京之地,何如?傳曰,允。
刑曹啓曰,議政府草記批旨,罪人李肯鎭·金振聲,各嚴刑一次後,肯鎭,慶尙道泗川縣遠地定配所,振聲,全羅道靈巖郡定配所,竝卽押送之意,敢啓。傳曰,知道。
有政。吏批,判書金在顯受由,參判金炳始進,參議權泳夏在外,承旨缺。吏批啓曰,判書金在顯受由,參議權泳夏在外未肅拜,小臣獨政未安,何以爲之?敢稟。傳曰,仍爲之。
以兪致崇爲大司憲,尹顯歧爲大司諫,愼錫九爲執義,南啓憲爲司諫,李弼鎔·趙漢益爲掌令,任基元·趙晩植爲持平,李錫弘爲獻納,金弘集·柳冕鎬爲正言,金始淵爲戶曹參判,鄭基洛爲工曹參議,李鎬俊·李源命·李會正爲知經筵,洪鍾軒爲同義禁,李僖魯·洪遠植·金炳淵爲同經筵,李㘾爲弘文提學,李承老爲砥平縣監。
兵批,行判書李載元進,參判尹宇善病,參議李龍雨入直,參知張時杓替直,承旨缺。以鄭海崙爲副摠管,金泰麟·李宅鎬·張允植·任禹鎬·權用哲·張泳汲·李容達·兪廷柱·尹誠模爲五衛將,宋持準爲曹司衛將,鄭濟益爲武兼,韓良履爲部將,姜奭熙·李容瑋爲守門將,同知單李鍾九,僉知三單,具然泓·李奎興·李種懿,副司果金準學·林九鉉·安善浩·朴熙德,兼江界防禦使單鄭雲翼。
吏曹判曹金在顯上疏,大槪政牌之下,病難趨承,敢陳悚迫之私,乞蒙生成之澤事。答曰,省疏具悉。卿其勿辭調理行公。
吏曹參判金炳始疏曰,伏以臣,以樗櫟之散,沐雨露之渥,邇來兜攬華要,殆無限節,自托趨走之恭,若昧嗤點之譏,靜言思惟,不覺寢愧衾而夢驚蓋也。直以感激殊遇,素在報效,區區私計,不遑自恤焉耳。竊庶幾天地父母生成曲遂之仁,宜有以憫憐庇覆,還他本分,俾無陷於大戾,而今玆天官佐貮之命,又何爲而謬加於無似也?選部之職,最重六官,銓綜之責,實均小宰,苟非識足以甄別流品,望足以坐鎭躁競,則其何以佐均邦國之政,代視大匠之斲乎?萬萬非儱侗如臣,所可苟充,而且臣於本曹,曾參末席,蔑有絲毫之補,以今視昔,階愈峻而責愈重。只以資歷之稍久,檢擬之猥廁,畀之若循序拾綴,用作一身之榮侈,則其爲用捨之乖當,名實之失覈,果何如哉?噫,僬僥之肩,非鼎呂可任,駑駘之蹄,非鞭策可强,任所不堪,病所不能,畢竟狼狽,可立而待矣。冥升之災,猶屬臣身,濫授之害,大累公朝,用是震悸,不敢爲冒膺之計也。牌招儼臨,株守莫移,略暴衷懇,仰瀆崇嚴,伏望聖慈,俯垂諒察,將臣新授職名,亟行鐫免,以重銓選,以安微分焉,臣無任云云。答曰,省疏具悉。卿其勿辭行公。
上在景福宮。停常參·經筵。
自前夜人定,至二更,灑雨下雨,測雨器水深一分。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,假注書洪鍾永,有身病,勢難察任,今姑改差,何如?傳曰,允。
議政府,右邊捕盜大將改望,以金箕錫爲右邊捕盜大將。
兵曹,右邊捕盜大將單金箕錫。
政院啓曰,命召親納,例也,而兼察右邊捕盜大將趙寧夏,謂有身病,使其軍官替納,事甚未安。推考,何如?傳曰,允。
又啓曰,新除授右邊捕盜大將金箕錫,卽爲牌招,傳授命召及大將牌·傳令牌,何如?傳曰,允。
又啓曰,大司憲兪致崇,掌令趙漢益,持平趙晩植·任基元在外,執義愼錫九,掌令李弼鎔牌不進,監察茶時之意,敢啓。傳曰,知道。
假注書洪鍾永改差,代以朴應冕爲假注書。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
以大司諫尹顯歧,司諫南啓憲,獻納李錫弘,正言金弘集·柳冕鎬,執義愼錫九,掌令李弼鎔牌不進罷職傳旨,傳曰,只推。
上在景福宮。停常參·經筵。
藥房提調鄭基世,副提調任應準啓曰,時値庚節,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,世子宮氣候平順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,來初一日,輪對日次矣,敢稟。傳曰,當次人受點後,日次待令。
又啓曰,左承旨趙康夏,右承旨金昌熙,今日不爲仕進,竝卽牌招,何如?傳曰,允。
傳曰,日熱如此,輕囚放釋。
政院啓曰,卽者宗廟署官員來言,今此秋享大祭祭物看品時,提調一員,當爲進參,而都提調金炳學,提調金學性,俱有身病,不得進參云,提調卽爲牌招,何如?傳曰,允。
又啓曰,大司憲兪致崇,掌令趙漢益,持平趙晩植·任基元,在外,執義愼錫九,掌令李弼鎔牌不進,監察茶時之意,敢啓。傳曰,知道。
又啓曰,卽者文學韓章錫,以其親病,陳疏徑出,原疏,纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
以左承旨趙康夏,右承旨金昌熙牌不進罷職傳旨,傳曰,只推。
以大司諫尹顯歧,司諫南啓憲,獻納李錫弘,正言柳冕鎬,執義愼錫九,掌令李弼鎔牌不進罷職傳旨,傳曰,只推。
侍講院啓曰,文學韓章錫,今以親病,陳疏徑出矣,上番闕直,事甚未安。輔德朴定陽,兼輔德李正魯,弼善尹用求,兼弼善趙秉弼,兼文學金九鉉,竝卽牌招,以爲推移入直之地,何如?傳曰,允。
議政府啓曰,奏請使,當於原定日發行,而見今潦水漲滿,將有中路留滯之慮,拜表日子,姑令退定之意,分付該曹,何如?傳曰,允。
政院啓曰,宗廟提調金學性牌不進推考傳旨,今方捧入,而秋享大祭祭物看品時,當爲進參,如是違牌,事甚未安。更爲牌招,何如?傳曰,允。
朴海哲啓曰,臣海哲,敬奉聖敎,馳往義禁府取閱囚徒案,則時囚罪人申弘均,以陽德縣監,罪犯貪饕,不可以輕囚論。故仍因,仍詣典獄署,取閱徒囚案,則殺獄罪人二名,係是重囚,前陽德縣監申弘均家僮,嚴囚,罪人一名及公貨備納間嚴囚,罪人四名,不可以輕囚論。故竝仍囚,其餘他,錢不報,酗酒作挐,招引人物及各司直囚罪人二十四名,係是輕囚,故竝依傳敎放送之意,敢啓。傳曰,知道。
禮曹啓曰,因議政府草記,陳奏兼奏請使拜表日子,姑令退定事,允下矣。令日官李秉洪,更爲推擇,則拜表吉日,來七月二十六日辰時,方物封裹,同月二十三日爲吉云。故原粘目中,改付標以入之意,敢啓。傳曰,知道。
禮曹,陳奏兼奏請使拜表吉日,來七月二十六日辰時,方物封裹,同月二十三日。
文學韓章錫上疏,大槪情急歸護,拜章徑出,乞被擅離之罪,以肅朝綱事,省疏具悉。爾其勿辭救護。
上在景福宮。停常參·經筵。
自開東至申時,灑雨下雨,測雨器水深七分。
備忘記,高嶺僉使李熙寅下直,長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,宗廟提調金學性再牌不進推考傳旨,今方捧入,而秋享大祭祭物看品時,當爲進參,如是違牌,事甚未安。所當更請牌招,而係是一日三牌,何以爲之?敢稟。傳曰,許遞,前望單子入之。
又啓曰,持平趙晩植·任基元,自鄕上來云,一體牌招,何如?傳曰,允。
傳曰,奉審閣臣入侍。
以輔德朴定陽,兼輔德李正魯牌不進罷職傳旨,傳曰,只推。
以大司諫尹顯歧,司諫南啓憲,獻納李錫弘,正言金弘集·柳冕鎬,執義愼錫九,掌令李弼鎔,持平趙晩植牌不進罷職傳旨,傳曰,只推。
宗廟提調前望單子入之,鄭基世落點。
侍講院啓曰,上番連日闕直,事甚未安。輔德朴定陽,兼輔德李正魯,旣有只推之命,與弼善尹用求,兼弼善趙秉弼,兼文學金九鉉,竝卽牌招,以爲推移入直之地,何如?傳曰,允。
又啓曰,去四月二十八日,王世子冊禮慶科別試武科殿試時,直赴殿試,奉承傳,火砲金澤華等一千五百六十五人內,一千五百三十三人,應試參榜。所授帖文,竝依例收聚爻周,別武士李鼎周,勸武軍官金漢弼,別驍士劉正洛,別銃手金基鎬,別武士曺明承,親騎衛金文河·崔成宗,別武士文基元,選武軍官林基燮·朴振澤,新砲衛朴明善,扈衛軍官李正燮,哨官朴允石·鄭應善,中軍崔長吉,哨軍尹昌殷,帳幕軍劉時豐,騎士金煥珠等十八人。遭故,大旗手金喜成,別武士權鳳鳴,敎鍊官金載雄等三人。以其父子相避,不爲赴試,竝依法典陳試,旗牌官金德驥,別砲〈手〉申聖模,禦邊軍官車士英,別砲軍朴菜駿等四人。身死,待式年放榜,紅牌成給,別武士金潤根,砲手曺允聖等二人。身病不赴,係是三式年內,依例陳試,黃海監營火砲李昌祿,平安兵營別武士文興周·朴齊幹,壯衛士朴炳奎,濟州馬兵宋元恪,無緣不赴,其委折,關問各該道帥臣後,稟處。直赴會試,奉承傳,選武軍官趙漢鳳等三十三人內,二十五人應試。所授帖文,竝收聚爻周,馬兵白文興,別騎衛張南彦等二人,遭故,依法典陳試,慶尙監營選武軍官盧鎭僖,別武士姜尙喜,別騎衛金永述,水軍許旭,南兵營別砲衛士洪承範,黃海監營選武軍官姜周熊等六人,無緣不赴,其委折,關問各該道帥臣後,稟處,何如?傳曰,允。
大護軍洪祐吉上疏,大槪冒陳實病難强之狀,冀蒙賓銜遞改之恩事。答曰,省疏具悉。所請依施。
乙亥六月二十八日未時,上御萬慶殿。奉審閣臣入侍時,右副承旨洪鍾大,假注書朴應冕,記事官趙昌夏·李命宰,原任待敎洪承億,以次進伏訖。上曰,史官分左右。仍命奉審閣臣進前。承億,進前奏曰,臣承命馳詣健陵陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園園上奉審則安寧,碑閣·丁字閣奉審則無頉,仍詣華寧殿殿內奉審則安寧,還詣健陵,仍留監祭,將事安寧之意,敢達矣。上曰,陵上·園上太平乎?承億曰,太平矣。上曰,碑閣·丁字閣無頉乎?承億曰,無頉矣。上曰,殿內太平乎?承億曰,太平矣。上曰,碑閣·丁字閣無滲漏處乎?承億曰,無滲漏處,而左右岡,無空缺處,松楸茂密,比前尤勝矣。上曰,何時行事乎?承億曰,將事之時,較諸城內更鼓,則似爲三更量矣。上曰,行事後,歷入水原而來耶?承億曰,罷享後,卽爲發行,不入水原而抵果川,則天始明矣。上曰,入來如是其早,可知其早發也。仍敎曰,江水之漲,何如?承億曰,去時由鷺梁江,回路渡銅雀津,而今雖落漲,尙爲一丈之深矣。上曰,農形,何如?承億曰,以今所見,果豐徵矣。上曰,此雨,別無害農,而輿論,何如?承億曰,若多日連注,則恐有損稼之慮,而以今所見,實優洽矣。上曰,道路不至泥濘否?承億曰,果甚滑矣。上曰,史官就座。仍命閣臣先退。又命退承史,以次退出。
上在景福宮。停常參·經筵。
藥房提調鄭基世,副提調任應準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,合辭許久闕啓,事甚未安。除在外外,未肅拜·呈告人,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,請出標信,傳曰,知道。
奎章閣啓曰,明日,卽修政殿朔奉審日次,臣進詣擧行之意,敢啓。傳曰,知道。
宗親府啓曰,明日,卽天漢殿朔奉審日次,臣敦應,進詣擧行之意,敢啓。傳曰,知道。
兵曹啓曰,各廳武臣,堂下朔試射,今六月及七月,依定式停止之意,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,發遣吏郞,諸執事淸齋與否,摘奸以來。
政院啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以大司諫尹顯歧,獻納李錫弘,正言金弘集·柳冕鎬,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
傳曰,明日出宮門路,以思政門爲之。
兵曹啓曰,慶尙監司洪坃狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹,有更試草記之例,今日宜薦,內禁衛試取時,同爲試取之意,敢啓。傳曰,知道。
以蔚山按覈使洪澈周狀啓,亂民等,分首從區別登聞,令廟堂稟處事,傳曰,苟欲訴弊,何患無辭,苟欲籲冤,何患無道,而朝廷差遣之命吏,詬逼曳逐,若是之悖習乎,碎其獄而劫其舍,攫其財而扯其簿,此果何許民習也,査啓分等,自有輕重,令廟堂稟處。
三軍府啓曰,江界府使鄭雲翼,肅謝之後,謂有身病,連呈辭狀,揆以事體,寧容若是?從重推考,使之不日辭朝,何如?傳曰,允。
守判宗正卿李秉文上疏,大槪乞於出疆之前,往省先壠,以伸至情事。答曰,省疏具悉。卿其往省焉。日記廳堂上金宗漢。郞廳盧台鉉。
上在景福宮。停常參·經筵。
大殿,詣勤政殿,香祝祗迎,入幕次後,藥房·內閣·政院·玉堂口傳問安。答曰,知道。
還內後藥房·內閣·政院·玉堂口傳問安。答曰,知道。
備忘記,廣州留守尹滋悳下直,長弓一張·長箭一部賜給。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來初五日,朝參日次矣,敢稟。傳曰,停。
又啓曰,義禁府都事來言,決獄案修正次,請出矣,敢啓。傳曰,知道。
又啓曰,刑曹郞廳來言,決獄錄修正次,請出矣,敢啓。傳曰,知道。
又啓曰,翰林召試被選人金羽均薦狀公事,啓下矣。令該曹,口傳單付,牌招入直,何如?傳曰,允。
兵曹啓曰,來七月初二日宗廟·永寧殿秋享大祭時,守門,當爲塡差,而本曹郞廳·都摠府郞廳·五衛將,除入直與差祭呈辭受由在外未肅拜,排擬苟艱,依定式軍門將官代差以入之意,敢啓。傳曰,知道。
兵曹啓曰,卽按西道假參軍李世永牒報,則訓鍊都監所授彰義門北邊第一城廊近處體城三間許頹圮云。爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
訓鍊都監啓曰,本局分授都城彰義門北邊第一城廊近處體城三間許頹圮,令軍門,卽速修築,把守軍兵,令該營,量宜定送事,自兵曹草記矣。今日爲始,砲手二十名,將校一人率領,限修築間輪回守直之意,敢啓。傳曰,知道。
傳曰,公事不審之中官柳東燮,推考。
內醫院啓曰,院內醫鄭宜謙有頉代,加差內醫李命錫,依草記定式,差下之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
禮曹,今七月二十五日,大殿誕日陳賀時,應行節目,參考前例磨鍊爲白去乎,依此擧行,何如?啓,依所啓施行爲良如敎。
禮曹啓曰,太廟展謁,每以春秋定式取稟矣。今秋展謁吉日,以何間推擇乎?敢稟。傳曰,今十八日爲之。
禮曹啓曰,景慕宮展謁,每以孟春·孟秋定式取稟矣。今秋展謁吉日,以何間推擇乎?敢稟。傳曰,今十八日爲之。
兵曹啓曰,宣薦內禁衛取才三技入格別單,及宣部守三薦參上武臣前銜作散人,別取才入格矢數·落仕年條·居住薦名,各其名下懸註以入之意,敢啓。傳曰,知道。
傳曰,禮房承旨馳詣宗廟·永寧殿,奉審摘奸以來。
吏曹口傳政事,檢閱單金羽均。
政院啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以大司諫尹顯岐,司諫南啓憲,獻納李錫弘,正言金弘集·柳冕鎬,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
以東萊府使黃正淵狀啓,職添邊鑰,質本昏劣,不能善辭曉諭,致使狡倭,一事持難,溺職之罪,惶恐俟勘事,傳曰,勿待罪事。回諭。
政院啓曰,密符親納,例也,而前廣州留守李㘾,謂有身病,使其褊裨替納,事甚未安。推考,何如?傳曰,允。
景慕宮啓曰,廣禮橋東邊二十步下川邊石築,年久頹圮,水之所激,漸至汰落,橫截大路,浸墊民家,謹考謄錄,丙辰年例,令三營門,斯速修築之意,分付,何如?傳曰,允。
議政府啓曰,本府公事官李圭遠·李圭一,奔走勤仕,已滿二十朔,依例六品職遷轉事,捧承傳施行,何如?傳曰,允。
議政府啓曰,向以防納與緝盜事,筵中仰稟,奉有嚴批,屢度另飭於兩捕廳矣。職在詗察之地,固當恪勤擧行,而視若尋常,一直漫漶,稅船之載錢貿米,閭里之明火行賊,傳說極其狼藉,而猶且漠然,竝與形止而一不來告,故頭目捕校,略加棍懲矣。卽聞左捕將把作情勢,廢却事務云,此果處義而然乎?抑亦角勝而然乎?苟如是焉,則廟堂將何以發一令做一事乎?駭歎之極,決不可仍置,該捕將李鍾承,施以譴罷之典,何如?傳曰,允。
政院啓曰,因議政府草記,左邊捕盜大將李鍾承,施以譴罷之典事,允下矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將金箕錫,卽爲牌招,聽傳敎,何如?傳曰,允。
內醫院啓曰,前鍼醫盧尙爀旣已闋服,依例還屬本院,令該曹,口傳付軍職,冠帶常仕,何如?傳曰,允。
承文院啓曰,院製述官柳章凞仕滿,代吏文學官金炳沼陞付,其代幼學李倬淵差下,付軍職冠帶常仕,何如?傳曰,允。
敎廣州留守尹滋悳書。王若曰,捍一城而據要衝,趙晉陽保障漢西京拱護,簡八座而隆委畀,宋北門鎖鑰唐列鎭分司。蓋玆守禦創初,必資老成留後,顧漢南天塹重險,爲海東巨鎭一方,湖·嶺·華·沁之控咽喉,古稱三輔雄府,臺隍樓櫓之擅形勝地,是百濟舊都。三田之龜頭迫瞻,慨壁壘之雲睡,四陵之象設祗奉,愴衣冠之月遊。備陰雨而護儲胥,藉折衝威武之地,闢汚萊而惠窮蔀,須循良字撫之才。苟非望實俱隆之人,曷膺軍民兼摠之務?惟卿,奕奕簪組之冑,溫溫珪璋之姿,喬木承庥,淸儉則紹述先美,藝林儲望,文學焉適用是宜。再膺壁府氷銜,直學士風度,克贊廊廟石劃,賢宰相宿譽。玆授卿以廣州留守兼南漢守禦使。卿其祗服寵章,庸懋凞績,士樂爲用,必待恩意而浹人,城非不高,要以民和而固本,羊叔子峴山裘帶,整暇規模,趙閱道成都鶴琴,淸高操履。故玆敎示,想宜知悉。知製敎臣洪淳馨製進。
乙亥七月初一日午時,上御勤政殿。宗廟·永寧殿秋享大祭香祝親傳入侍時,都承旨任應準,左承旨趙康夏,右承旨金昌熙,左副承旨金性均,右副承旨洪鍾大,同副承旨朴海哲,史官缺,檢校直提學金輔鉉·尹滋悳·趙寧夏,檢校直閣尹用求,直閣金永哲,檢校待敎李載兢,待敎洪淳馨,以次侍立。時至,通禮跪啓請外辦,上具翼善冠·衮龍袍,乘輿,出思政門。藥房提調鄭基世,副提調任應準,進前問候訖。至勤政殿月臺,通禮跪啓請降輿,上降輿,通禮導上詣褥位,南向立引儀。引宗廟獻官南寧尉尹宜善,永寧殿獻官上護軍金炳德,進詣褥位之左,香室官員,奉香祝跪授承旨,承旨跪授東向跪進。上受香祝,以授宜善·炳德,宜善·炳德,以次跪受興。通禮導上就階下祗送西向立,宜善·炳德,奉香祝由正路出。通禮跪啓請鞠躬,上鞠躬,香祝過後,通禮跪啓請平身,上平身,入幕次。少頃,通禮跪啓請出次,上出次,乘輿入思政門。承旨請出標信解嚴,諸臣以次退出。
上在景福宮。停常參·經筵。
備忘記,椒島僉使李凞大下直,長弓一張·長箭一部·片箭一部·筒兒一箇賜給。
政院啓曰,合辭許久闕啓,事甚未安。除在外未肅拜·呈告人員,竝卽牌招,何如?傳曰,允。
以大司諫尹顯岐,司諫南啓憲,獻納李錫弘,正言金弘集·柳冕鎬,持平趙晩植·任基元牌不進罷職傳旨,傳曰,只推。
兵曹啓曰,嶺南別試武士,更爲試取事,草記蒙允後,以其本道入格技藝試取,則永川閑良李璟林,鐵箭入格,慈仁出身李龜泰,講書入格,慶山閑良徐炳秀,尙州閑良丁洙敎,永川閑良李永發,俱未入招,慶州閑良申喆永,病不上來。未入格者,依例給糧下送,而在前抄上武士試取時,武技之中式者閑良,直赴殿試,能講者出身初仕,或軍門調用,依判下擧行矣。今此鐵箭入格李璟林,講書入格李龜泰,別單書入之意,敢啓。傳曰,知道。
兵曹口傳政事,副司勇盧尙爀。
禮曹啓曰,今七月二十五日,大殿誕日陳賀磨鍊節目,依所啓施行事判下矣。謹稽謄錄,則在前正·至朝賀時習儀,每爲啓稟權停矣。今此誕日陳賀外習儀,亦依正·至朝賀例,以權停擧行乎?敢稟。傳曰,權停擧行。
上在景福宮。停常參·經筵。
備忘記,江界都護府使鄭雲翼下直,長弓一張·長箭一部·片箭一部·筒兒一箇賜給。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨洪鍾大,今日不爲仕進,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,卽者檢閱李命宰,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,假注書白奎燮有身病,勢難察任,今姑改差,何如?傳曰,允。
又啓曰,行大司憲兪致崇,掌令趙漢益在外,執義愼錫九,掌令李弼鎔·趙晩植·任基元牌不進,監察茶時之意,敢啓。傳曰,知道。
以大司諫尹顯岐,司諫南啓憲,獻納李錫弘,正言金弘集,執義愼錫九,掌令李弼鎔,持平趙晩植·任基元牌不進罷職傳旨。傳曰,只推。
假注書白奎燮改差,代以盧德龍,爲假注書。
檢閱李命宰疏曰,伏以臣頃蒙恩暇,歸護母病,仰戴洪造,俯伸至情,顧何敢更事瀆撓,而第臣母宿證,近又越添,委頓澌綴,轉側須人,臣聞報焦㥿,不能自安,欲歸覲則直次之不敢曠也,欲呼籲則義分之不敢出也。然而如臣情私之至切至迫者,亦皆屢蒙恩諒矣,玆敢不揆猥屑,陳章徑出。伏乞聖明,俯垂矜㦖,遞臣之職,勘臣之罪,俾朝綱肅而微分安焉,臣無任云云。省疏具悉。爾其勿辭救護。
上在景福宮。停常參·經筵。
自酉時灑雨,下雨測雨器水深四分。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨金性均,今日不爲仕進,卽爲牌招,何如?傳曰,允。
又啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以檢閱李鎬喆·趙昌夏牌不進罷職傳旨,傳曰,只推。
政院啓曰,左右史不可不備,檢閱李鎬喆·趙昌夏,旣有只推之命,竝卽牌招,推移入直,何如?傳曰,允。
以大司諫尹顯岐,司諫南啓憲,獻納李錫弘,正言金弘集,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
以左副承旨金性均牌不進罷職傳旨,傳曰,只推。
戶曹啓曰,各道年分事目,從當磨鍊以入矣。災傷覆審,勿送敬差官,專委道臣,旣成近例,今年亦依此擧行之意,分付各該道道臣,何如?傳曰,允。
傳曰,左副承旨許遞前望單子入之。承旨前望單子入之,李敦夏落點。
傳曰,入直摠管許遞,前望單子入之。
黃海監司鄭泰好疏略曰,月前猥陳自劾之章,恭俟威罰,及承溫批,臣心惶悚,一如請勘之時矣。以道內壽資事,至蒙緘推之典,臣之妄錯之失,尤無以自渰矣。今番士庶特資,雖是廣慶之擧,其在愼惜察飭,未免濫報,逐名,告不以實,罪當何居?惟聖明,治臣荐瀆之罪,以爲道臣不職者戒焉,臣無任云云。答曰,省疏具悉。旣問備矣,何必爲引?卿其勿辭,益勉藩宣之責。
上在景福宮。停常參·經筵。
藥房提調鄭基世,副提調任應準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入待矣。大王大妃殿·王大妃殿·大妃殿中宮殿·世子宮口傳問安。答曰,知道。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,同副承旨朴海哲,今日不爲仕進,卽爲牌招,何如?傳曰,允。
又啓曰,右承旨李敦夏,時在京畿驪州任所,斯速乘馹上來事,下諭,何如?傳曰,許遞,前望單子入之。
以檢閱李鎬喆·趙昌夏牌不進罷職傳旨,傳曰,只推。
政院啓曰,左右史不可不備,檢閱李鎬喆·趙昌夏,旣有只推之命,竝卽牌招推移入直,何如?傳曰,允。
又啓曰,假注書朴應冕,有身病,勢難察任,今姑改差,何如?傳曰,允。
又啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以同副承旨朴海哲,牌不進罷職傳旨,傳曰,只推。
以大司諫尹顯岐,司諫南啓憲,獻納李錫弘,正言金弘集,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
傳曰,捕將有闕之代,前望單子入之。捕將前望單子入之,左邊捕盜大將,白樂貞落點。
傳曰,有實故摠管許遞,前望單子入之。
政院啓曰,新除授左邊捕盜大將白樂貞,方在刊削中,何以爲之?敢稟。傳曰,蕩滌敍用。
兵曹,左邊捕盜大將單白樂貞。
政院啓曰,左邊捕盜大將白樂貞,時無職名,令該曹,口傳付軍職,仍卽牌招,傳授命召及大將牌·傳令牌,何如?傳曰,允。
又啓曰,左邊捕盜大將白樂貞,時在京畿積城地,命召及大將牌·傳令牌傳授,一時爲急,斯速乘馹上來事,下諭,何如?傳曰,允。
傳曰,安峽縣監全東赫,陽川縣令除授。
兵曹口傳政事,同知加設單白樂貞。
議政府啓曰,以蔚山府按覈使洪澈周狀啓,亂民分等輕重査聞事,傳曰,苟欲訴弊,何患無辭,苟欲籲冤,何患無道,而朝廷差遣之命吏,詬逼曳逐,若是之悖惡乎?碎其獄而劫其舍,攫其財而扯其簿,此果何許民習也?査啓分等,自有輕重,令廟堂稟處事,命下矣。官之於民,等威,何如?民之於官,分義,何如?而苟有政治之失其道,則藩臣自可矯正之矣,朝家亦當覈處之矣。奈之何糾黨聚徒,額巾手竿闖入印符之堂,舁出字牧之吏,恣意作變,胡至此極?始旣由於冤鬰,其情可哀,終乃底於凌犯,厥罪罔赦,凡伊日接跡於府庭之內者,雖誅之無遺,非刑之爲濫,而第其盤査之參酌淺深,所以體欽恤之義也。朴南杓之挺身摩拳,隨處先唱,爲此獄之元惡,萬目所覩,一辭自服,金連巖·李層䪪之踴躍上軒,捽曳下堂,前唱後應,左擠右引,最其獰頑之一串貫來者也。以上三囚,大會軍民,不待時梟首警衆,用律時按覈使之與道臣監刑,法例爲然,而按使已還,本邑罪人,又在兵營,令節度使擧行,高景和之締結吏鄕,跡著容奸,干涉民斂,計售挾雜,李圭淵之發通揭榜,渠爲指使,毁破吏家,渠旣首實,洪致殷之抄錄各人,脅衆入邑,安萬宗之甘聽指嗾,破窓舁官,宋士宗之一從亂魁,竝力助虐,金應已之隨南杓而突入,上東軒而擔往,崔乙用之自作前茅,變幻其名,梁希周之多般醞釀,肆行倡率,朴時頊之陽示排論,陰嗾凶謀,金洛俊之假托以沮戲加斂,陰嗾而竟致召亂,裴景斗之違法之斂,增衍其數,李復白之鄕稟面通,爛熳可否。今此諸囚所犯,別無差等之殊,至若朴光復,首鄕也。事關民隱,胡不糾察?變及官長,且未防遏,金鎭隕,戶長也。而結斂之初,不之探情,變出之時,急於謀身,朴寅絢,吏房也。而刷逋焉未圖,方便臨急,則莫校捍衛,朴晩偉,首校也。而先爲喫怯,則防禦奚論,竟稱被打,則救解曷及,綢繆之情蹤未著矣。赴蹈之義果安在哉?以上十六囚,竝嚴刑二次,限己身島配,其次趙八十以下十囚,竝刑配,柳煥基以下諸囚,竝令道臣,斯速酌處後,登聞吏額除減,邑弊釐整,事係不可已者,爛議巡營,俾爲永久遵行之道,內廂等三面之不爲亂類所撓,可見民心之不失其良矣。凡於撫摩之政,另示眷愛之意,覈獄,大事也。覆啓之前,旋卽還任,藉曰爲其邑務,難免急遽之責,且其査啓分等,非曰枉斷,而或不無未盡商量者,按覈使洪澈周,施以重推之典,何如?傳曰,允。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
吏曹,陽川縣監單金東爀除授事,承傳。
兵曹啓曰,因承政院啓辭,左邊捕盜大將白樂貞,時無職名,令該曹,口傳付軍職事,命下矣。時帶別軍職,依例同中樞加設下批之意,敢啓。傳曰,知道。
以檢閱李鎬喆·趙昌夏牌不進罷職傳旨,傳曰,只推。
假注書朴應冕改差,代以申泰東爲假注書。
政院啓曰,左右史不可不備,檢閱李命宰,由限已過矣,卽爲牌招入直,何如?傳曰,允。
又啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以大司諫尹顯岐,司諫南啓憲,獻納李錫弘,正言金弘集,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
承旨前望單子入之,洪遠植落點。
傳曰,京兆堂上有闕之代,前望單子入之。
政院啓曰,卽者檢閱李鎬喆·趙昌夏,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
以檢閱李命宰,牌不進罷職傳旨,傳曰,只推。
傳曰,安置罪人押去之際,中路無難遲滯,豈有如許道理?當該都事,事過後,令該府拿問處之。
政院啓曰,左右史不可不備,檢閱李命宰,旣有只推之命,更爲牌招入直,何如?傳曰,允。
上在景福宮。停常參·經筵。
自午時至申時,灑雨下雨,測雨器水深四分。
備忘記,天摩僉使張義錫下直,長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
又啓曰,右副承旨洪鍾大,今日不爲仕進,卽爲牌招,何如?傳曰,允。
以檢閱李鎬喆·趙昌夏牌不進罷職傳旨,傳曰,只推。
以檢閱李命宰再牌不進罷職傳旨,傳曰,只推。
政院啓曰,左右史不可不備,檢閱李鎬喆·趙昌夏·李命宰,旣有只推之命,竝卽牌招,推移入直,何如?傳曰,允。摠管前望單子入之,副摠管,成彝鎬·李承五·韓敬源落點。
京兆堂上前望單子入之,左尹李炳敎落點。
成均館啓曰,今月初七日儒生上旬輪次,當爲設行,而大提學未差,限內不得爲之之意,敢啓。傳曰,知道。
政院啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以右副承旨洪鍾大牌不進罷職傳旨,傳曰,只推。
以大司諫尹顯岐,司諫南啓憲,獻納李錫弘,正言金弘集,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。傳曰,右副承旨許遞,前望單子入之。承旨前望單子入之,李冕榮落點。
政院啓曰,左邊捕盜大將白樂貞,自鄕上來云,卽爲牌招,傳授命召及大將牌·傳令牌,何如?傳曰,允。
上在景福宮。停常參·經筵。
自開東至午時,灑雨下雨,測雨器水深四分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,新除授承旨李冕榮,以前任長湍府使,方在解由未出中,何以爲之?敢稟。傳曰,勿拘。又啓曰,左副承旨金昌熙,今日不爲仕進,卽爲牌招,何如?傳曰,允。
任應準啓曰,臣應準,今日入直,禁軍戎器點考進去,下直之意,敢啓。傳曰,知道。
又啓曰,臣依定式進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以檢閱李鎬喆·趙昌夏·李命宰牌不進罷職傳旨,傳曰,只推。
兵曹啓曰,今七月初八日壬寅巳初初刻立秋,改火進上時,宗廟·社稷署·永禧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
傳曰,政官牌招開政,如有違牌,勿爲呼望。
政院啓曰,右副承旨李冕榮,時在京畿通津府任所,斯速乘馹上來事,下諭,何如?傳曰,許遞,前望單子入之。承旨前望單子入之,嚴世永落點。
又啓曰,假注書盧德龍,有身病,勢難察任,今姑改差,何如?傳曰,允。
傳曰,呈告經筵·弘文提學許遞,今日政差出。
傳曰,在外刑曹參議·工曹參議許遞,今日政差出。
傳曰,金吾堂上竝許遞,前望單子入之,金吾堂上前望單子入之,判義禁趙秉昌,知義禁李寅應,同義禁李寅命·金益容落點。
傳曰,時·原任大臣,會于政府,萊伯狀啓,爛商回啓以入。
政院啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以左副承旨金昌熙牌不進罷職傳旨,傳曰,只推。
以大司諫尹顯岐,司諫南啓憲,獻納李錫弘,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
內醫院啓曰,院議藥同參鄭楫,術業精明,待令差下,使之輪回入診,小兒醫趙秉直,亦爲待令差下,輪回別入直,何如?傳曰,允。
政院啓曰,卽見忠淸兵使李敎昌今秋習操取稟狀啓,則當請令三軍府稟旨,而以令該府稟旨爲辭矣。原狀啓所當還下送,而係是邊情,雖不得不捧入,揆以事體,誠極稽忽,該帥臣不可無警,從重推考,何如?傳曰,允。
又啓曰,明日傳香,禮房承旨當爲齋宿,新除授右副承旨嚴世永,卽爲牌招,何如?傳曰,允。
兵曹啓曰,宣傳官尹永夏,內禁將具然泓·李奎興,曹司五衛將宋持準,俱以病難供職,呈狀乞遞,五衛將金泰麟,前任安東營將,李宅鎬,前任淸州營將,張允植,前任忠州營將,任禹鎬,前任慶州營將,權用哲,前任開城中軍,俱在任所,上來間該廳番次苟艱云,竝改差,何如?傳曰,允。
傳曰,仁川府使有闕之代,今日政差出。
議政府啓曰,北評事,當於都政差出,而式科試期,隔在開月,關北程道,又爲遙遠,恐有未及之歎,今日政擬入之意,分付銓曹,何如?傳曰,允。
有政。吏批,判書金在顯,參判金炳始進,參議權泳夏在外,承旨缺。以金學性爲右賓客,鄭基世爲左副賓客,沈相穆爲刑曹參議,鄭淵和爲工曹參議,閔泳穆·金翼鉉爲同經筵,申應朝爲弘文提學,任奎鎬爲敦寧主簿,李益應爲司饔主簿,李純應爲禮賓主簿,洪萬植爲驪州牧使,李奎遠爲通津府使,李凞觀爲仁川府使,開城分敎官單林時順。再政。以李元應爲司僕主簿,柳令均·林時益爲掌樂主簿,徐鍾斗爲武烈祠參奉,左賓客單金學性,右賓客單鄭基世,左副賓客單宋近洙。
兵批,行判書李載元進,參判尹宇善病,參議李龍雨入直,參知張時杓病,承旨缺。以李玄瑞爲訓鍊都正,洪圭爲宣傳官,李章烈·趙靖顯爲內禁將,權載永·姜益會·趙漢純·沈相岳·沈宜表爲五衛將,申奭凞爲曹司衛將,李寅相爲慶凞將,李建傅爲武兼,黃永基·李勉洙爲守門將,尹祖榮爲北評事,僉知三單李宓應·金炳道·李圭河,加設單申奭凞,訓鍊僉正加設三單李承白·韓鎭行·李淸烈,副司果鄭濟益·韓良履·李容瑋·姜奭凞,前萬戶馬遇良,今加折衝,朝官年七十以上人加資事,承傳。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
嚴世永啓曰,臣依定式進詣香室奉審,則香祝樻·祝板袱子精潔之意,敢啓。傳曰,知道。
假注書盧德龍改差,代以韓炳洙爲假注書。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
政院啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以大司諫尹顯岐,司諫南啓憲,獻納李錫弘,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
司饔院啓曰,今日監膳時,日下生鮮,腐傷體少,屢次點退,其所改色,與前無異,日勢漸晩,雖不得不捧入,而今當潦水漲滿,捉得無路云。在前如此之時,曾有稟旨代封之例矣。莫重御供,自下不敢擅便,惶恐敢啓。傳曰,知道。代封。
御營廳啓曰,本廳軍色從事官金永哲,身病甚重,勢難察任,改差,何如?傳曰,允。
摠戎廳啓曰,本廳中軍任興準,身病甚重,勢難察任,改差,何如?傳曰,允。
政院啓曰,卽見前掌令申泰觀陳疏到院者,則前銜陳疏,旣係禁令,職非言官,論人擬律,且多違格,事體所在,萬萬駭然,所當重勘,而本院請推之外,無他可施之罰,何以爲之?而原疏係是言事,何以爲之?敢稟。傳曰,捧入。傳曰,前掌令申泰寬,副校理除授。
傳曰,公事不審之中官朴奎鉉,從重推考。
吏曹,副校理單申泰觀除授事,承傳。
議政府啓曰,傳曰,時·原任大臣,會于政府,萊伯狀啓,爛商回啓以入事,命下矣。臣等來會本府,取見東萊府使黃正淵狀啓,則別遣譯官金繼蓮,下來後使往館中,請見森山茂倭。諭之以朝廷差送譯官,取見書契,交隣凡例遵舊議定之意,則森倭,使其兩倭傳語以爲,別遣官,旣貴朝廷命官,則禮待之道,不可不以禮服相接,而書契呈納,當在於本府宴接之日云。故該譯官,以彼所謂禮服,不可許接,書契無以取見云矣。大抵書契之許久相持,有難遽然許受者,豈無所以然哉?此不可不一番洞諭,使彼人知其曲折,故別遣譯官,專爲消詳說及之地矣。彼所謂禮服相見,旣非約條所在,則別遣之不得擅許,容無怪焉,而一自宴饗命設之後,持難於節目間事,宴饗之仍不擧論,已非事體,因此而書契之不受曲折,尙不明白曉諭,則遠人之淹留疑阻,亦安得不然乎?使東萊府使,先設宴饗,取見書契,隨卽謄書上送,而書契中所謂稱號自尊,雖是其國臣子之辭,而交隣文字,貴尙謙恭,則彼固先失禮貌,我亦有礙許受矣。今此取見之本,若如前所謄上者,則使之改修以來,彼又終不聽從,其在隣好之誼,曲在於彼矣。此不得不斥退乃已,以此意先爲開諭事,分付,何如?傳曰,允。
江原監司尹秉鼎疏略曰,士庶人年八十以上抄啓,濫冒簽名,不無若是之多,大僚論奏,施之以緘推之命,臣撫躬慙惶,無地自容。夫士庶賜資廣慶,優老之恩渥也,不可以一介濫屑,審矣。臣不能發省,自墜於欺蔽之科,無非自速,在所難逭,而只允例警,不加威罰,其於不職者之無戒,何哉?乞降威命焉,臣無任云云。答曰,省疏具悉。旣問備矣,何必如是爲引?卿其勿辭,益勉旬宣之責。
前掌令申泰寬疏略曰,世級日降,人心極狡,外托義理之說,而不知犯分,或以散官,容易呈疏,至以儒生而群聚叫閽,不過爲一邊贅屬也,則乃是瞬吠之舊套也。有官者永錮,儒名者停擧然後,可爲知懼之道也。至若判金吾李承輔,乃以渠輩領袖之人,敢肆當場彌縫之計。旣已對質於咫尺之前,乃呈巽章於退出之後,觀其情態,非小人而何?大僚之胥命,亦惟得體,而渠乃適中所欲,肆然抗章。自與大臣同歸,在大僚爲公心也,在承輔爲私情也。何者資給其供需,爛議其疏辭承輔也。此一事,已是罔赦之罪也。敢以院位之還次,謂由於渠輩周旋之力,看作事業,稱以元勳。然則殿下之誠孝,由渠始勉焉,院位之行次,由渠相關哉?且四儒之末減,莫非殿下好生之德也。今渠輩之言,稱曰,判金吾之力,究厥情狀,節節痛惡,乞下嚴處,姦臣李承輔,遠投惡島,以爲姦細輩覬覦者之戒焉。臣無任云云。省疏具悉。遂事今何復論,而爾言則果甚讜直矣。
上在景福宮。停常參·經筵。
藥房提調鄭基世,副提調任應準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
弘文館啓曰,上番闕直,事甚未安。新除授副校理申泰觀,卽爲牌招入直,應敎徐冑淳,副應敎金九鉉,校理吳長善·權魯淵,副校理李秀萬,一體牌招,推移入直,何如?傳曰,允。政院啓曰,假注書申泰東有身病,勢難察任,今姑改差,何如?傳曰,允。
又啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以大司諫尹顯岐,司諫南啓憲,獻納李錫弘,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
傳曰,原任直閣朴鳳彬,檢校差下。
兵曹,以鄭雲龜爲摠戎中軍。
傳曰,都承旨·左承旨許遞,前望單子入之。承旨前望單子入之,金炳始·姜夏奎落點。
奎章閣啓曰,原任直閣朴鳳彬,檢校差下事,命下矣,卽爲牌招,何如?傳曰,允。
假注書申泰東改差,代以金昌夏爲假注書。
傳曰,行護軍徐臣輔,淸風府使除授,不多日內下送。
傳曰,前淸風府使洪鍾漢,待都政,守令擬入。
禮曹啓曰,卽接報恩幼學宋復圭所報,則以爲,族叔煥廉嫡妾俱無子,以其同姓十寸弟煥善第二子容圭,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長宋復圭所訴旣如此,宋煥善之第二子容圭,立爲宋煥廉之後,何如?傳曰,允。
禁衛營啓曰,本營騎士將具冑元,身病猝重,勢難察任,改差,何如?傳曰,允。
大護軍金輔鉉疏曰,伏以我聖明,不以臣不材,畀臣以武衛提擧,兼之以賦貢之事,彼鹽鐵而掌均輸者,今幾月矣。畢境襪線之弱,斗筲之微,不足與論,九有大計,而負殿下委寄之恩,倈四方蹲據之譏,則是豈臣一己之私憂已也?夫自古當是任者,必其智足以絜矩,才足以稱量,然後人職相稱,民國以賴,故號爲一代之極選,凡仕宦而數要路者,孰不曰惠局乎哉?臣之已試蔑效,固無論已,臣以綿薄之質,儒素之業,曾往兜攬,罔作踰濫,邇來門戶盈爛,父若子·兄及弟,榮誥華除,殆無虛月,聖明至公之光,天豈獨厚於臣家而然歟?物滿則損,福過則災,臣雖至愚,觕試這理之不爽,恩遇過隆,未敢言私,荏苒迄今,貿冒淟涊,人將謂何?臣實知罪,且臣蒲柳向衰,二豎交侵,神短氣促,軟勞輒跌,當此暑濕,眩瞀尤甚,句校之精,會計之當,萬無自力之望,與其盤礡而瘝厥,曷若攄籲而自旣?玆敢悉暴情實,仰瀆宸聽。伏乞聖慈,諒臣由哀,察臣難堪,將臣所帶武衛·惠局兩提擧,亟賜遞改,俾遂匹夫之願,則受恩終始,庶幾自全於造化之下矣。臣無任云云。答曰,省疏具悉。重任何可輕遞?卿其勿辭行公。
宗正卿李寅命疏略曰,始以僚寀間難冒之義,未卽趨膺,竟蒙薄罷,退伏郊坰,自訟愆尤,不意金吾除旨,特下俟勘中。噫,人臣事君,義在先公,隨處竭蹶,乃其分也。全昧趨走,自歸逋傲,有臣如此,將焉用哉?乞遞見帶之職,以爲慢命者戒焉。臣無任云云。答曰,省疏具悉。往事何必爲引?卿其勿辭行公。
水原留守宋延洙書目,乞遞賓客兼銜,上疏上送事。答曰,省疏具悉。所請依施。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨姜夏奎,時在咸鏡道北靑府任所,斯速乘馹上來事,下諭,何如?傳曰,許遞,前望單子入之。承旨前望單子入之,趙濟華落點。
吏曹,淸風府使單徐臣輔除授事,承傳。
禁衛營啓曰,本營中軍申正熙,身病甚重,勢難察任,今姑改差,何如?傳曰,允。
傳曰,今十八日眞殿茶禮親行矣,該房知悉。
政院啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以大司諫尹顯歧,司諫南啓憲,獻納李錫弘,執義愼錫九,掌令李弼鎔·持平趙晩植·任基元牌不進罷職傳旨,傳曰,只推。
以慶尙左兵使鄭志鎔狀啓,蔚山府正法罪人金養舒,因刑曹回啓,關及勘合之尙不下來,罪人行刑,旣不得趁時擧行,晩後擧行,又未免違越法例,惶恐待罪事,傳曰,勿待罪事,回諭。
以按覈使洪澈周狀啓,正法罪人金養舒,因刑曹回啓關及勘合之尙不下來,不得趁卽擧行,而成命之下,有不敢更待勘合,專事遲滯,仍行正法,旣不得趁卽擧行,又不免違越法例,惶恐待罪事,傳曰,勿待罪事,回諭。
三軍府啓曰,諸道秋操稟啓,今已齊到矣。詰戒之一歲再講,有國重務也。挽近一切停擱,此非不疎虞之甚,而第念大比當前,秋事方張,此時徵調,實屬可恤,八道·四都水陸諸操巡歷·巡點,竝姑停止,官門聚點·堤堰移役,兵與農相寓之義也。使之着意擧行事,分付,何如?傳曰,允。
傳曰,吏曹參判有闕之代,前望單子入之,吏曹參判前望單子入之,南廷益落點。
傳曰,在外吏曹參議許遞,前望單子入之。
吏曹參議前望單子入之,趙秉友落點。
議政府啓曰,蔚山府逋吏梟警事,覆啓在於去月旬前,而卽見按覈使狀啓,謄報則政府關文,雖卽下來,秋曹勘合,未及到付,以致十餘日之遲滯,不得已不待勘合,先爲擧行云矣。罪人用律時勘合,法意本自嚴密,則固當具由馳聞之不暇,而何至於多費日子之境乎?事勢則容或無怪,刑政則所關非輕,道帥臣及按覈使,竝從重推考,出納之地,初不知委於該曹者,其失在於喉院,啓稟文蹟之頒諸朝紙,爲日許久,晩時行會,未及於施律之前者,其失在於秋曹,當該承旨與該曹堂上,一體施以重推之典,何如?傳曰,允。
吏曹啓曰,新除授淸風府使徐臣輔,不多日內下送事,命下矣。自臣曹催促,則在於坡州地云。斯速上來辭朝之意,發關知委於該道道臣之意,敢啓。傳曰,知道。
吏曹啓目粘連,觀此忠淸監司沈舜澤狀本,則海美縣監洪在愼,三載居官,一心奉公,陳廢結之釐整,窮蔀得免冤徵,官需價之剋減,災民均受實惠,精捧兩稅,而無愆當納之限,蠲布四窮,而不惜薄廩之捐,以若到底誠勤,又多隨處矯救,而今以箇限之將滿,屢有聯訴之願留惜去,似此優異之績,合施展瓜之典,令該曹稟處矣。道臣狀請旣如此,今姑仍任,何如?啓,依允。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右承旨金昌熙,今日不爲仕進,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
兵曹,以鄭完默爲禁衛中軍。
政院啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以右承旨金昌熙牌不進罷職傳旨,傳曰,只推。
以大司諫尹顯歧,司諫南啓憲,獻納李錫弘,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
宗正卿李寅命上疏大槪,敢陳援例之章,冀蒙遞改之恩事。答曰,省疏具悉。疏辭,下該曹稟處。
上在景福宮。停常參·經筵。
夜自五更至十三日開東,灑雨下雨,測雨器水深四分。自開東至辰時,灑雨下雨,測雨器水深一寸九分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來十八日專經武臣殿講日次,而動駕相値,頉稟之意,敢啓。傳曰,知道。
又啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以大司諫尹顯歧,司諫南啓憲,獻納李錫弘,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
武衛所啓曰,哨官尹錫元,身病甚重,勢難察任,改差,何如?傳曰,允。
以黃海監司鄭泰好狀啓,薦新新蓮實,結顆差晩,限內不得封進,惶恐待罪事,傳曰,勿待罪事,回諭。
政院啓曰,明日傳香禮房承旨,當爲齋宿,左副承旨嚴世永,所當卽招,而拘於廳規,不得請牌,何以爲之?敢稟。傳曰,牌招。
承文院啓曰,卽見三道咨文出來者,則一是秋季統巡泒員前往事,盛京禮部知會也。都京禮部二道咨,則俱是皇太后兩次尊號議定事也。回咨竝按例撰出,付撥下送灣府,傳給鳳城將處,轉致盛京·北京之地,何如?傳曰,允。
禮曹啓曰,卽接京畿監司閔台鎬移文,則以爲,富平府社稷神室,年久傾仄,將有頹壓之慮,今七月二十四日,移安祭設行後,仍爲改建計料,香祝幣磨鍊下送云矣。富平府社稷神室改建時,移還安祭香祝幣,令該司照例磨鍊下送事,分付,何如?傳曰,允。
兵曹啓曰,卽接北所衛將兪致三牒報,則天一門南邊中松一株,風雨顚仆云。令該所依例斫去之意,敢啓。傳曰,知道。
兵曹啓曰,卽接昌德宮入直衛將王鉉章牒報,則本宮內中日閣東邊園小松三株,風雨顚仆云。令該所依例斫去之意,敢啓。傳曰,知道。
以京畿監司閔台鎬狀啓,加平郡民家漂頹·人命壓死事,傳曰,農務方殷之時,民戶漂頹,已所矜㦖。況此人命之致傷,若是夥多,聞極驚慘。丙枕靡安,元恤典外,特下內帤錢一千兩,以示投醪之意,道臣量宜分給於被災民戶,奠接埋瘞之方,營邑亦各別加顧恤,壓死人如有生前身還布,竝爲蕩減。仍令該邑倅,躬行坊里,面面慰諭後,登聞事,廟堂措辭行會。
吏曹啓目,行副護軍沈宜表名字,改以宜靖,出身權廷鎬名字,改以琮鎬,黃駿東名字,改以翊秀,趙樂臣名字,改以箕植,金在俊名字,改以相萬,訓鍊主簿黃守憲名字,改以鍾萬,副司果尹錫鵬名字,改以錫愚,沈宜昌名字,改以宜璜,出身金鎭鉉名字,改以逸鉉事爲等如告狀,依例令藝文館給帖,何如?啓,依允。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
奎章閣啓曰,明日卽修政殿秋孟朔大奉審日次,奉謨堂奉審日次,時·原任閣臣,依節目進詣擧行之意,敢啓。傳曰,知道。宗親府啓曰,明日,卽天漢殿秋孟朔大奉審日次,臣等與儀賓·閣臣,進詣擧行之意,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
兵曹口傳政事,護軍閔泳穆。
政院啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以大司諫尹顯歧,司諫南啓憲,獻納李錫弘,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
以慶尙監司洪坃狀啓,薦新進上胡桃,節序差早,姑未成實,限內不得封進,惶恐待罪事,傳曰,勿待罪事,回諭。
上在景福宮。停常參·經筵。
藥房提調鄭基世,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿·世子宮口傳問安。答曰,知道。
備忘記,全羅左水使韓用善下直,長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。都摠府啓曰,副摠管李容直,以宗正卿,宗親府天漢殿秋孟朔大奉審進參事,晝仕出去之意,敢啓。傳曰,知道。
奎章閣啓曰,景慕宮望廟樓,今望奉審,無頉之意,敢啓。傳曰,知道。
宗親府啓曰,臣等與儀賓·閣臣,進詣天漢殿,御眞展奉奉審,無頉之意,敢啓。傳曰,知道。
奎章閣啓曰,臣等進詣修政殿,御眞展奉奉審,無頉,而奉謨堂及閣內諸處,亦爲無頉之意,敢啓。傳曰,知道。
政院啓曰,假注書韓炳洙有身病,勢難察任,今姑改差,何如?傳曰,允。
又啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以大司諫尹顯岐,司諫南啓憲,獻納李錫弘,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
傳曰,藥院提調許遞,前望單子入之。
傳曰,都承旨·左承旨·右承旨許遞,前望單子入之。
趙濟華啓曰,臣與右承旨金昌熙,伴直矣。纔已許遞,出去,伴直無人,同副承旨朴海哲,卽爲牌招,何如?傳曰,允。
傳曰,廟宮秋展謁,待下敎。
傳曰,十八日眞殿茶禮,當自內攝行矣。
傳曰,政官牌招開政。
傳曰,金吾堂上竝許遞,前望單子入之。
吏曹啓曰,新除授淸風府使徐臣輔,自臣曹催促,則謂以情地惶蹙,不敢出肅云,罷黜,何如?傳曰,豈有如許道理?補外施行。
政院啓曰,吏曹判書金在顯,參判南廷益牌不進推考傳旨,今方捧入,而開政命下之後,如是違牌,事甚未安。參議趙秉友在外,判書·參判竝更牌招,何如?傳曰,待明朝牌招,如有違牌,勿爲呼望。
承旨前望單子入之,金尙鉉·李冕榮·金奎弘落點。
內醫提調前望單子入之,金炳㴤落點。
兵曹口傳政事,護軍金炳始。
傳曰,四簋每食,詩稱待賢,貳膳養老,禮著脩兼,頃致薄物,庸昭古典,旣陳章而固辭,又呈單而轉聞,何乃巽讓之至此?豈或予衷之未諒?昔我孝廟,屢下食物於文敬公金集,文敬始辭而終受,供具酒食,廣召鄕黨而燕懽,以盡共享之意,至今傳誦於士林矣。況玆國有慶會,朝野同樂,物雖不腆,卿其領受,以遵文敬故事之意。遣地方官傳諭于任山林。
禁衛營啓曰,本營騎士別將白樂賢,身病猝重,勢難察任,改差,何如?傳曰,允。
吏曹啓目粘連,觀此同義禁李寅命上疏,則以爲,判義禁臣趙秉昌,卽臣妻三寸,在下應避,亟賜鐫改亦爲白是臥乎所,相避之法,在下當遞,似當許遞,宰臣所帶之職,遞仍當否,自下不敢擅便,上裁,何如?啓,依回啓施行爲良如敎。
領敦寧金炳學,判府事洪淳穆·朴珪壽,左議政李最應,右議政金炳國聯名箚略曰,廟宮展謁,吉辰載邇,眞殿茶禮,成命屢宿,聖慕靡極,秋候尙早,赫炎轉熾,閭里且不淨,此時觸冒勞動,已非節宣之宜,況慈聖憧憧之念,尤當何居乎?乞寢前旨焉。取進止。答曰,省箚具悉卿等之懇。卿等之苦懇旣如是,不得已勉從,卿等其諒之。仍傳曰,此批答,遣史官傳諭。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以同副承旨朴海哲牌不進罷職傳旨,傳曰,只推。
金吾堂上前望單子入之,判義禁鄭文升添書落點,知義禁洪鍾雲,同義禁徐元輔·任孝準落點。
假注書韓炳洙改差,代以金興均爲假注書。
吏曹啓曰,東學敎授朴周陽,以其身病,呈狀乞遞,改差,何如?傳曰,允。
假注書金興均有頉,代以洪淳謨爲假注書。
傳曰,在外刑曹參議許遞,今日政差出。
傳曰,東壁許遞,今日政差出。
傳曰,呈告工曹參議·同經筵·弘文提學許遞,今日政差出。
傳曰,泮堂竝許遞,今日政差出。
傳曰,大司成有闕之代,前望單子入之。
政院啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以大司諫尹顯岐,司諫南啓憲,獻納李錫弘,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
傳曰,行首宣傳官,以亞卿中擬入。
傳曰,校理許遞,前望單子入之。校理前望單子入之,金永穆·趙鍾弼落點。
傳曰,應敎未差之代,前望單子入之。應敎前望單子入之,金九鉉落點。
議政府啓曰,按藩之臣,春秋巡審,卽寓補助之義,而積久廢擱,非不可悶,見今畿甸·兩西,冠蓋相望,外他諸路,式科當前,八道秋巡,竝停止,畿內陵園·東北道陵寢奉審,以秩高守令替行事,知委,何如?傳曰,允。
議政府啓曰,式年大小科試期,隔在開月矣。秋務方殷之時,廚傳驛遞,必多貽弊,依近例都事勿爲差送,令各道道臣主試之意,預先行會,何如?傳曰,允。
兵曹啓曰,宣傳官洪圭,內禁將李章烈·趙靖顯,五衛將權載永·姜益會·趙漢純·沈相岳·沈宜表·李容達,慶熙宮衛將金鎭黿·徐永植·李寅相,昌德宮衛將李鍾九·金秀性,俱以病難供職,呈狀乞遞,竝改差,何如?傳曰,允。
有政。吏批,判書金在顯,參判南廷益進,參議趙秉友在外,承旨缺。以李載純爲副應敎,成載瑗爲禮曹參判,金輔鉉爲左副賓客,朴齊寬爲刑曹參議,李晩翊爲工曹參議,沈履澤爲同經筵,李容學爲同春秋,李源命爲弘文提學,閔奎鎬·金炳始爲同成均,徐夔淳爲東學敎授,朴瑄壽爲北靑府使,海美縣監洪在愼,姑爲仍任事,承傳。再政。以朴周陽爲司書,李憲稙爲司僕正,左副賓客單閔致庠,右副賓客單金輔鉉。
兵批,行判書李載元進,參判尹宇善入直,參議李龍雨病,參知張時杓病,承旨缺。以李明應爲同知,李鳳儀爲兼訓鍊都正,金箕錫爲宣傳官,李冕榮·李濟萬爲內禁將,李基赫·趙羲春·元世翼·金斗植·金尙鍾·黃基宅爲五衛將,金顯玟·林膺命爲昌德將,安潤植·李正憲·許堪爲慶熙將,朴有鎭爲訓鍊判官,洪馹燮爲訓鍊主簿,崔雲煥·柳養浩爲武兼,李喜銓爲部將,金奎漢·李衆浩·朴喜大爲守門將,李敏正爲群山僉使,同知單金廷根,僉知三單愼永弼·權尙喆·沈相岳,副司果李載經·李建溥·李勉洙·黃永基·李鍾煥,訓鍊判官加設單柳冀命。再政。以河錫洛爲訓鍊主簿,李承鶴爲守門將,同知單李正憲,僉知三單金泰麟·李宅鎬·張允植。三政。以金昌燮爲武兼,同知單許堪,僉知三單權用圭·任禹鎬·朴顯寧。四政。以魏楠爲守門將,同知單金顯玟,僉知三單姜馨鎭·金·池常源。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來二十一日朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
又啓曰,右副承旨趙濟華,今日不爲仕進,卽爲牌招,何如?傳曰,允。
宗親府啓曰,璿源譜略進上進獻,以幾件封進而五處璿源閣奉安件,以全秩爲之乎?敢稟。傳曰,進上三件·進獻二件,封進五處,璿源閣奉安件亦以全秩印出,可也。
弘文館啓曰,新除授應敎金九鉉,副應敎李載兢,校理金永穆,竝卽牌招察任,何如?傳曰,允。
侍講院啓曰,新除授司書朴周陽,卽爲牌招入直,何如?傳曰,允。
政院啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以大司諫尹顯岐,司諫南啓憲,獻納李錫弘,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
上在景福宮。停常參·經筵。
夜自三更至十八日開東,灑雨下雨,測雨器水深三寸三分。自開東至人定,灑雨下雨,測雨器水深六寸八分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
政院啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以大司諫尹顯歧,司諫南啓憲,獻納李錫弘,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
朴海哲啓曰,行都承旨金尙鉉,廚院進,左承旨金奎弘,右承旨嚴世永,不爲仕進,左副承旨李冕榮式暇,右副承旨趙濟華式暇出去,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
領府事李裕元箚子大槪,乞解訓局·舌院及諸司提擧之任事,答曰,省箚具悉卿懇。卿之苦懇旣如此,所辭中太·社提擧,今姑勉副,卿其諒之。仍傳曰,此批答,遣史官傳諭。
校理金永穆上疏大槪,敢陳援例之章,冀蒙遞改之恩事,省疏具悉。疏辭許令該曹稟處。
李裕元箚曰,伏以臣行將出疆,陛辭只隔,慶忭之忱,縱切於封典,瞻望之戀,常懸於觚稜,第臣所帶諸司提擧,俱是緊係,四五朔之間,文簿之照檢,判署之句管,無往非窒礙,而訓局·舌院,事務尤繁,有不可一任抛置,太·社·武庫,從以瘝曠,極涉悚惶。伏望聖上,諒臣苦衷,竝遞臣四提擧之任,以便公私焉。取進止。答曰,省箚具悉卿懇。卿之苦懇旣如此,所辭中太·社提擧,今姑勉副,卿其諒之。
上在景福宮。停常參·經筵。
自人定至十九日開東,灑雨下雨,測雨器水深二寸五分。自開東至人定,灑雨下雨,測雨器水深一寸九分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,三皇忌辰日親行望拜禮,前期一日以稟事,曾有定式矣。今二十一日神宗皇帝忌辰日,親行望拜禮,何以爲之?敢稟。傳曰,遣承旨奉室奉審。
又啓曰,行大司憲兪致崇掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以大司諫尹顯岐,司諫南啓憲,獻納李錫弘,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
上在景福宮。停常參·經筵。
自人定至二十日開東,灑雨下雨,測雨器水深七分。自開東至人定,灑雨下雨,測雨器水深一寸五分。
藥房都提調李最應,提調金炳㴤,副提調金尙鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,卽者檢閱金羽均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李鎬喆·趙昌夏·李命宰,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
又啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以大司諫尹顯岐,司諫南啓憲,獻納李錫弘,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
傳曰,政官牌招開政,如有違牌,勿爲呼望。
吏曹啓曰,昌陵參奉李獻敎,以其身病,呈狀乞遞,改差,何如?傳曰,允。
有政。吏批,判書金在顯進,參判南廷益進,參議趙秉友在外,承旨缺。以金炳學爲社稷都提調,宋熙斗爲監役,金在珩爲昌陵參奉,李敏中爲仁川府使。再政。以徐恒輔爲假監役。
兵批,行判書李載元病,參判尹宇善病,參議李龍雨入直進,參知張時杓病,承旨缺。同知單鄭輔永,僉知三單金儀鳳·片雲錫·朴喜成。
吏曹啓目粘連,觀此弘文館校理金永穆上疏,則以爲,臣叔父都承旨臣尙鉉,方帶春秋館修撰官矣。臣以玉署之職,所兼記注之銜,其爲應避,典式所載,亟令選部,照例遞改,以存公格亦爲白有臥乎所,相避之法,在下當遞,校理金永穆,所帶春秋之銜,今姑減下,何如?啓,依允。
戶曹判書閔致庠上疏大槪,本兼虛靡,久愈悚恧,敢控必辭之實,冀蒙竝免之恩事。答曰,省疏具悉。本兼諸務,何可竝解?所辭中賓客之銜,依施。
檢閱金羽均疏曰,伏以臣才疎學淺,猥被英選,翺翔豹直,依近龍光,分踰榮極,顧何敢言私,而第臣情理,有萬萬難强者。臣之偏母,素患蛔積之証,近因潦暑,一倍添劇,委頓床玆,氣息綿綴,急伻踵至,促令歸視,臣聞報焦煎,按抑不得。玆敢忙陳短章,徑出禁扄。伏乞聖慈,俯垂矜諒,亟鐫臣見叨之職,俾便救護,仍治臣瀆撓之罪,以昭法紀焉。臣無任云云。省疏具悉。爾其勿辭救護。
乙亥七月二十日,上御萬慶殿。藥房入診入侍時,都提調李最應,提調金炳㴤,副提調金尙鉉,記事官李命宰·金羽均·趙昌夏,以次進伏。醫官李慶年·李漢慶·李忠淵·李好錫,進伏楹外訖。上曰,史官分左右。仍命大臣進前。最應進前問候,各殿問候訖。最應曰,醫官待令,使之入診乎?上,可之。慶年等,以次診候,退伏楹外訖。最應曰,脈候奏之。慶年等起伏奏曰,脈候左右三部調均矣。上命醫官先退。缺,最應曰,故相臣金載瓚,受知純廟,屢入中書,忠藎績庸,至今爲士民之誦慕矣。任子蔭補,自有古典,其嗣後,初仕調用,恐合於前後禮遇之道,故敢此仰達矣。上曰,依爲之。出榻敎最應曰,故奉朝賀任百秀子姪中,初仕調用事,旣有恩命,而聞其子姪,無可擬之人云。子若孫,似無異同,以其孫調用恐好,故敢此仰達矣。上曰,依爲之。出榻敎上曰,前日子姪中初仕調用事,有所下敎矣。最應曰,子姪中無可擬之人云,更待處分矣。上曰,今番都政,以其孫,初仕調用,可也。
上在景福宮。停常參·經筵。
自人定至二十一日開東,灑雨下雨,測雨器水深一寸六分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來二十五日朝參日次,而誕日陳賀相値,頉稟之意,敢啓。傳曰,知道。
又啓曰,左副承旨李冕榮,今日不爲仕進,卽爲牌招,何如?傳曰,允。
傳曰,戶房承旨,與禮曹堂上·戶曹郞廳,依定式馳詣宣武祠,奉審以來。
以檢閱李鎬喆·趙昌夏·李命宰牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而大報壇忌辰祭正日相値,不得設行之意,敢啓。傳曰,知道。
訓鍊都監·禁衛營·御營廳啓曰,卽接東關王廟守直官所報,則本廟西邊墻垣七間頹圮云。爲先堅實圍排,待晴合力改築之意,敢啓。傳曰,知道。
宗親府啓曰,今此璿源譜略修正時,當宁子孫錄中,大君誕生與卒逝,入錄之意,敢啓。傳曰,知道。
政院啓曰,左右史不可不備,檢閱李鎬哲·趙昌夏·李命宰,旣有只推之命,竝卽牌招,推移入直,何如?傳曰,允。
又啓曰,行大司憲兪致崇,掌令趙漢益在外,執義愼錫九,掌令李弼鎔,持平趙晩植·任基元牌不進,監察茶時之意,敢啓。傳曰,知道。
以左副承旨李冕榮牌不進罷職傳旨,傳曰,只推。
以大司諫尹顯岐,司諫南啓憲,獻納李錫弘,執義愼錫九,掌令李弼鎔,持平趙晩植·任基元牌不進罷職傳旨,傳曰,只推。
政院啓曰,假注書金昌夏有身病,勢難察任,今姑改差,何如?傳曰,允。
奎章閣啓曰,檢書官洪鍾善·邊應圭減下,仍付兼檢書官,其代以前薦人徐晩輔·吳友泳,依已例除取才差下,令該曹口傳付軍職,使之冠帶常仕,何如?傳曰,允。
吏曹啓曰,今日本曹開坼坐起時,考見諸道褒貶啓本,則報恩郡守李熙文,以吏猾民囂,賴此誠勤爲目,白川郡守趙中植,以襄境閑局,毁譽無聞爲目,文化縣令洪右燮,以宜勉剛果爲目,則俱宜置下考,而置諸中考,竝罷黜,嘉山郡守吳有善,以老當益壯,宜勉振刷爲目,則宜置中考,而置諸上考,中考施行,殊無嚴明殿最之意,三道道臣,竝推考警責,何如?傳曰,允。
承文院啓曰,使行絡繹,文書浩繁,而本院提調,近甚數少,每當査對之時,有難擧行。行知中樞府事金學性,行上護軍鄭基世·趙秉昌,行兵曹判書李載元,行上護軍金炳德,議政府左參贊李㘾,行大護軍趙龜夏·李源命·鄭健朝·洪祐吉·金翊鎭·金炳雲·李興敏,禮曹判書金壽鉉·吏曹判書金在顯,戶曹判書閔致庠,知敦寧府事金元植,行大護軍南廷順,議政府右參贊李根弼,工曹判書徐相鼎,行大護軍李鎬俊·金輔鉉,知宗正卿府事李秉文,行護軍金學初·成彝鎬,戶曹參判金始淵,行護軍成載玉,禮曹參判成載瑗,行護軍徐承輔·韓應國·林翰洙,行承政院都承旨金尙鉉,竝還差下,行知三軍府事閔奎鎬,知宗正卿府事李會正,宗正卿李寅命·李寅卨,行護軍洪淳大·趙寅熙,刑曹參判尹滋承,行護軍李勉愚,宗正卿李鍾浩,行護軍林喜鎭·徐璟淳·姜健欽,宗正卿李容直,行護軍金炳淵·李承五·韓敬源·閔冑顯,宗正卿李明應,吏曹參判南廷益,行護軍鄭順朝·洪坃·鄭範朝·李玄翼·李容學,漢城左尹李炳敎,行護軍金益容,宗正卿李珪永,行護軍南廷龍·趙慶鎬·王庭揚·李啓魯·趙敬夏·洪遠植·金鶴根·任孝準·姜晉奎·李喬翼·洪承億·洪在鉉,兵曹參判尹宇善,行護軍李僖魯,漢城右尹金翼鉉,行護軍洪鍾軒·閔泳穆·鄭海崙,竝爲差下,使之察任,行上護軍金炳喬·寧豐君崔遇亨,行上護軍李豐翼,司憲府大司憲兪致崇,行大護軍尹埍,知宗正卿府事李升洙,行護軍申佐模·朴來萬·金穰根·趙秉恒·沈宜元,竝旣年滿,依定式減下,何如?傳曰,允。
上在景福宮。停常參·經筵。
自辰時至人定,灑雨下雨,測雨器水深三分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
吏曹啓曰,今二十四日,都目政事爲之之意,敢啓。傳曰,知道。
以檢閱李鎬喆·趙昌夏·李命宰牌不進罷職傳旨,傳曰,只推。
假注書金昌夏改差,代以趙益元爲假注書。
傳曰,藥院都提調有闕之代,前望單子入之。
傳曰,臺諫竝許遞,前望單子入之。
政院啓曰,左右史不可不備,檢閱李鎬喆·趙昌夏·李命宰,旣有只推之命,竝卽牌招,推移入直,何如?傳曰,允。
傳曰,左承旨許遞,前望單子入之。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
都摠府啓曰,副摠管任孝準,以同知義禁府事,本府坐起進參事,晝仕出去之意,敢啓。傳曰,知道。
兵曹口傳政事,副司勇徐晩輔·吳友泳。
傳曰,敦寧都正許遞,珍山郡守鄭駿和除授。
傳曰,今當百穀之發穗,有此一雨之成霖,言念民事,丙枕靡安,四門禜祭,不卜日虔誠設行。
承旨前望單子入之,李漢永落點。
內醫都提調前望單子入之,判府事洪淳穆落點。
臺諫前望單子入之,持平洪羲麟·李國應落點。
義禁府啓曰,卽接月令醫員李重勳手本,則以爲,時囚罪人李羲性,素患疝積,又添泄瀉,食飮全却,氣息奄奄,目下症形,實爲危劇云。罪人病勢如此,則一邊保放,一邊草記,載在法典矣。李羲性,姑爲保放之意,敢啓。傳曰,知道。
吏曹,敦寧都正單鄭駿和除授事,承傳。
議政府啓曰,頃以應資老人濫數修啓事,海西·關東兩道臣,已爲筵稟論警,而追後他道狀本之次第上來者,亦令京兆,査考帳籍,則北關所報中冒年與無籍者,至爲七百餘人之多矣。按察之地,苟能到底照檢,則寧有是也?揆以事體,極涉未安。咸鏡監司徐堂輔,施以緘推之典,雖以關西·嶺南言之,相左之數,較諸北道,縱不夥多,其爲失檢則一也。平安監司趙成夏·慶尙監司洪坃,竝施重推之典,應資人,一依該府,考籍施行事,分付該曹,何如?傳曰,允。
左議政李最應箚子大槪,乞解藥院之任事。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
上在景福宮。停常參·經筵。
自人定至二十三日開東,灑雨下雨,測雨器水深八分。自開東至人定,灑雨下雨,測雨器水深二寸。
政院啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,大司憲·執義·掌令二員·持平洪羲麟·李國應在外,監察茶時之意,敢啓。傳曰,知道。
又啓曰,同副承旨朴海哲,今日不爲仕進,卽爲牌招,何如?傳曰,允。
又啓曰,左承旨李漢永,時在黃海道海州地,斯速乘馹上來事,下諭,何如?傳曰,許遞,前望單子入之。承旨前望單子入之,洪淳學落點。
又啓曰,假注書趙益元,時無職名,令該曹依例付軍職,冠帶常仕,何如?傳曰,允。
李冕榮啓曰,臣冕榮方物封裹進去,下直之意,敢啓。傳曰,知道。
以檢閱李鎬喆·趙昌夏·李命宰牌不進罷職傳旨,傳曰,只推。
禮曹啓曰,傳曰,今當百穀發穗,有此一雨之成霖,言念民事,丙枕靡安,四門禜祭,不卜日虔誠設行事,命下矣。四門禜祭,不卜日今二十四日設行,三日而止事,知委,何如?傳曰,允。
禮曹,今二十五日大殿陳賀節目,還入,以權停,改書下。
兵曹口傳政事,副司果單金弘集。
奎章閣啓曰,原任提學金學性喪,依定式遣檢書官,傳給內賜賻物以來之意,敢啓。傳曰,知道。
議政府啓曰,報恩郡守,方有闕矣。殘弊之局,不容不另擇以送,勿拘常格,以素著聲績人,各別檢擬之意,分付銓曹,何如?傳曰,允。
以江原監司尹秉弼狀啓,春川府人命壓死事,傳曰,人命之壓死,民戶之漂頹,若是夥多,極爲憂悶,死者之生前身還布,竝蕩減,掩埋結構之方,廟堂各別措辭行會。
傳曰,敦寧都正許遞,稷山縣監李在馥除授。
吏曹,敦寧都正單李在馥除授事,承傳。
傳曰,傳香承旨,馳詣受香諸處,奉審摘奸以來。
禁衛營啓曰,本營騎士將李廷緖,身病猝重,勢難察任,改差,何如?傳曰,允。
禁衛營啓曰,本營騎士將,今當差出,而擬望之人乏少,外任竝擬,何如?傳曰,允。
吏曹啓曰,成均館典籍柳永㦞·明夏律·金秉緯·金鴻魯·金基宅,繕工監假監役官徐恒輔,昌陵參奉金在珩,俱以身病,呈狀乞遞,竝改差,何如?傳曰,允。
吏曹啓曰,永禧殿參奉趙秉膺,永懷園守奉官張逵鴻,俱以身病,呈狀乞遞,竝改差,何如?傳曰,允。
兵曹啓曰,同知中樞府事李重稙,僉知中樞府事韓聖根,宣傳官鄭騏澤·趙承顯,五衛將金斗植·金尙鍾·黃基宅,忠翊將尹聲求,慶熙宮衛將李正憲·許堪,昌德宮衛將金顯玟·林應命,文臣兼宣傳官金永穆·李憲稙,武臣兼宣傳官崔雲煥,部將李喜銓,守門將金奎漢·朴喜大,俱以病難供職,呈狀乞遞,新除授五衛將李基赫,前任江華中軍趙羲春,前任尙州營將,俱在任所上來間,該廳番次苟艱云,竝改差,何如?傳曰,允。
禁衛營啓曰,本營騎士將,今當差出,而擬望之人乏少外任,竝擬,何如?傳曰,允。
上在景福宮。停常參·經筵。
自人定至二十四日開東灑雨下雨,測雨器水深一寸六分,自開東至人定灑雨下雨,測雨器水深二寸二分。
藥房提調金炳㴤,副提調金尙鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,大司憲·執義·掌令二員未差,持平洪羲麟·李國應在外,監察茶時之意,敢啓。傳曰,知道。
又啓曰,左副承旨李冕榮,今日不爲仕進,卽爲牌招,何如?傳曰,允。
兵曹啓曰,卽伏見京畿監司閔台鎬狀啓,則進上封進時,敦義門明日爲始開閉,令該曹稟旨分付爲辭矣。敦義門,依前例令政院臨時請出標信開閉,何如?傳曰,允。
議政府啓曰,式科試日,行將不遠矣。四道京試官,今日政差出,何如?傳曰,允。
議政府啓曰,連山見窠,今將差代,而邑殘弊鉅,難付生手,令該曹,勿拘常格,另擇擬入事,分付,何如?傳曰,允。
議政府啓曰,振威縣令,今有窠矣。邑弊矯捄,不宜虛徐,以著績人,句拘擇擬之意,分付該曹,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而大殿誕日前一日相値,不得設行之意,敢啓。傳曰,知道。
傳曰,雖非親政,注書·尙瑞院官員,依例陞六。
傳曰,禮曹參判許遞,今日政差出。傳曰,皇朝人·忠臣·淸白吏子孫,西北·松都人落仕最久人,各別收用事,分付兩銓。
傳曰,東壁許遞,今日政差出。
傳曰,臺諫許遞,今日政差出。
傳曰,宣傳官李奎采,一體陞六,付之元仕。
傳曰,在外工曹參議許遞,今日政差出。
傳曰,在外同敦寧許遞,今日政差出。
注書李範祖陞六,代以洪淳謨爲假注書。
假注書趙益元陞六,代以金昌夏爲假注書。
奎章閣啓曰,原任提學金學性喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
以左副承旨李冕榮牌不進罷職傳旨,傳曰,只推。
傳曰,傳敎誤書之中官李孝元,推考。
傳曰,歲幣副使,以亞卿中擬入。
傳曰,泮堂竝許遞,今日政差出。
傳曰,額外武勇衛張斗煥,令該曹,內乘加設單付。
兵曹,內乘加設單張斗煥單付事,承傳。武衛所啓曰,右善騎將趙儀顯,身病甚重,勢難察任,改差,何如?傳曰,允。
傳曰,永興府院君嗣孫,今日政,瓜近敎官,作窠擬入。
禮曹啓曰,因議政府草記,式年大小科試期,隔在開月,依近例都事勿爲差送,令各道道臣主試事,允下矣。原事目中,以忠淸·全羅等左道京試官,右道監司,慶尙左道監司·右道京試官,平安南道監司,北道京試官,咸鏡南道監司·北道評事,江原·黃海等道監司試取事,改付標以入,而甲午·庚子·癸卯·丙午·戊午·辛酉·甲子·丁卯·庚午·癸酉十式年,則三南左右道文東堂初試,令各其道臣,合設試取,而丙午·戊午·辛酉·甲子·丁卯·庚午·癸酉七式年,則平安南北道文東堂初試,依三南例,亦令道臣,合設試取矣。今番則何以爲之乎?敢稟。傳曰,依近例磨鍊。
兵曹啓曰,坼見諸道褒貶啓本,則黃海水使閔成鎬啓本中,龍媒僉使張寅甲,以莫謂鎭間,益察防守爲目,全羅監司趙性敎啓本中,中軍吳應脩,暫莅旋歸爲目,平安監司趙成夏啓本中,廣梁僉使李熙模,以有何僨誤爲目,黃龍別將金之璉,以宜遞不忍爲念灣勞爲目,統制使權容燮啓本中,龜山僉使申錫鉉,以勤乃得之爲目,蟾津別將陳濟弼,以無怠無慢爲目,慶尙左水使尹相定啓本中,西生僉使金章默,以鎭弊吏頑爲目,則俱宜置中考,而置諸上考,平安兵使朴承儒啓本中雲頭里權管胡永得,以其在把守,曷不愼嚴爲目,則宜置下考,而置諸中考,江華留守趙秉式啓本中,龍津萬戶金基淵,以見利自損爲目,平安兵使朴承儒啓本中,仇寧萬戶洪源格,以另加察飭爲目,甲巖權管林承杰,以江禁宜察爲目,南兵使趙羲豐啓本中,鎭東權管金秉濩,以箕曰遐僻,有譽必聞爲目,則俱宜置下考,而置諸上考,殊無嚴明殿最之意,守臣及各該道臣·帥臣,竝推考警責,全羅監營中軍吳應脩,龍媒僉使張寅甲,廣梁僉使李熙模,黃龍別將金之璉,龜山僉使申錫鉉,蟾津別將陳濟弼,西生僉使金章黙,竝中考施行,雲頭里權管胡永得,下考施行,龍津萬戶金基淵,仇寧萬戶洪源格,甲巖權管林承杰,鎭東權管金秉濩,純是貶諸,其不職可知,罷黜,何如?傳曰,允。
義禁府啓曰,卽接月令醫員李重勳手本,則以爲,時囚罪人李宜文,素患疝積,猝得瘧疾。金喆鎭·閔星勳等,素患痰癖,又添泄瀉,俱以食飮全却,氣息奄奄,目下症形,實爲危劇云,罪人病勢如此,則一邊保放,一邊草記,載在法典矣。李宜文·金喆鎭·閔星勳,竝姑爲保放,何如?傳曰,允。
兵曹啓曰,卽接北所衛將李康鉉牒報,則神武門內中松一株,因風顚仆云。令該所,依例斫去之意,敢啓。傳曰,知道。
傳曰,望筒遲滯之吏·兵判,從重推考。
傳曰,吏·兵判推考。
傳曰,吏兵判從重推考。
都目政事。吏批,判書金在顯,參判南廷益進,參議趙秉友在外,承旨缺。吏批啓曰,今都目大政,各歧任滿應遷者,相避及未準朔監察·禁府都事·戶曹·刑曹·工曹·漢城府郞官·市市署官員·五部令各司久任時推人員,竝擬,何如?傳曰,允。
吏批啓曰,蔭仕六品之陞五品者,每於過都政後照擬,而見今在職者,絶無經一考之人,故五品官無以推移備擬,依例勿拘陞擬,何如?傳曰,允。
吏批啓曰,四館陞出六品時,例有九處講後遷轉之規,而承文院褒貶如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
吏批啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
以徐明淳爲造紙別提,鄭匡淵爲典設別提,睦養錫爲豐基郡守,洪佑龍爲白川郡守,典藉五單,朴龍㦳·盧德龍·白聚奎·尹善柱·崔義漸,以李勝宇爲掌苑別提,權用圭爲信川郡守,洪佑慶爲報恩郡守,金秀升爲禮安縣監,金翼鉉爲禮曹參判,孫相駿爲平市直長,朴永軾爲典牲直長,李鶴年爲宗府直長,權在禹爲珍山郡守,洪承億爲右尹。
吏批啓曰,尙州牧使,今當差出,而本州以嶺南雄邑,物衆地大,案稱難治,不可不擇差,他道有聲績已準限·未準朔守令,竝擬,何如?傳曰,允。
以金奎應·金炳肅·曺裕承爲禁府都事,李承敬爲尙州收使,尹昌燮爲司圃別提,兪致益爲惠陵令,金奭根爲潭陽府使,李浩善爲文化縣令,李熙春爲樂安郡守,鄭渪爲尙瑞直長,李秉羲爲光陵令,李象先爲咸陽郡守,任百憲爲昌平縣令,李圭常爲郭山郡守,鄭渪爲活人別提,金龜根爲尙瑞副直長,鄭有恂爲安峽縣監,鄭善始爲連山縣監,李奎大爲靈巖郡守,金龜根爲尙瑞直長,李穳重爲翼陵令,鄭雲韶爲長城府使,朴昌根爲振威縣令,任原鎬爲明川府使,李載夏爲尙瑞副直長,李寅亨爲繕工副奉事,林徹洙爲槐山郡守,尹昌善爲靑巖察訪,金東韻爲祥原郡守。
吏批啓曰,大邱都護府判官,今當差出,而本府以營下劇邑,物衆地大,素稱難治,不可不擇差,他道及同道有聲績未準朔守令,竝擬,何如?傳曰,允。
以李鄷沼爲典牲副奉事,洪佑鼎爲健陵令,金有鉉爲大邱判官,兪致益爲堤川縣監,李建忠爲工曹佐郞。
吏批啓曰,廣州府判官,今當差出,而本府以營下劇邑,物衆地大,素稱難治,不可不擇差,同道及他道有聲績未準朔·已準限守令,竝擬,何如?傳曰,允。
以李錫應爲廣州判官,李敎象爲陽智縣監,黃羲龍爲麟蹄縣監,金益承爲聞慶縣監,申肯鉉爲仁同府使,李爲仁陵令,金尙濬爲惠陵令,李秉綸爲典牲判官,金晳根爲利川府使,吳羲默爲稷山縣監,朴鍾元爲濟用判官,林時益爲齊陵令,尹滋善爲弘陵令,李康準爲德川郡守,南綺元爲同敦寧,李羲祖爲懿陵令,金永謨爲工曹正郞,金載舜爲贊儀,金洛鎭爲開寧縣監,尹應燮爲宗廟令,南廷麟爲貞陵令,成純永爲南部令,南德熙爲甑山縣監,李徽應爲睿陵令,金永稷爲刑曹佐郞,李淵翼爲工曹佐郞,李奎學爲司圃別提,尹昌燮爲監察,鄭日愚爲繕工主簿,權有善爲平市主簿,李復永爲監察,李海祚爲社稷令,鄭匡淵爲漢城主簿,閔羲轍爲康陵令,李元應爲掌樂主簿,馬箕昇爲厚陵令,鄭匡淵爲司僕主簿,元用星爲司圃別提,李範祖爲典籍,沈東瓚爲宣陵令,李炳夏爲順陵令,金炳夏爲禮賓主簿,安瓘爲引儀,徐明淳爲漢城主簿,李周弼爲永陵令,洪秉均爲慶基殿令,朴慶壽爲典設別提,黃裕秀爲造紙別提,李建膺爲健元陵令,趙膺奎爲肇慶廟令,李純應爲濟用主簿,趙益元爲監察,朴健陽爲漢城主簿,尹泰亨爲工曹參議,閔奎鎬爲左副賓客,金有淵·李根弼爲同成均,鄭志喆爲社稷令,趙弼永爲司䆃主簿,黃裕秀爲尙衣僉正,李源集爲軍資奉事。
吏批啓曰,前淸風府使洪鍾漢,待都政,守令擬入事,命下矣。以前任淸風府使,方在解由未出中,何以爲之?敢稟。傳曰,勿拘。以洪鍾漢爲靑陽縣監,李鎬性爲禮賓主簿,安必錞爲造紙別提,閔致億爲長水察訪,沈宜淳爲掌苑別提,李鎬性爲戶曹佐郞,金弘集爲興陽縣監,李應辰爲楚山府使,李友植爲大靜郡守,裴相奎爲自如察訪,白南益爲宣川府使,金準永爲禮賓主簿,蔡奎常爲慶源府使,趙儀顯爲龍川府使,金鴻魯爲禮曹佐郞,徐相翕爲尙衣別提,金鴻植爲開城經歷,林翊曾爲成歡察訪,權采奎爲監察。
吏批啓曰,大司成,今當差出,而擬望之人乏少,外任竝擬,何如?傳曰,允。
以金勝均爲造紙別提,李龍雨爲大司成,洪遠燮爲大司憲,申錫年爲大司諫,權魯淵爲執義,安在麟爲司諫,康秉迪爲掌令,李敎夏爲監察,李冑榮爲掌樂正,金永穆爲應敎,李建昌爲副應敎,金國顯爲獻納,李範祖·李敎夏爲正言,李晦洙爲持平,金永哲爲掌令,李弼鎔爲兵曹正郞,柳章熙爲造紙別提,安必錞爲監察,李錫弘爲校理,洪冕周爲假監役,鄭元世爲造紙別提,金鴻魯爲持平,南廷順爲歲幣使,李寅命爲副使,尹致聃爲書狀官,鄭元世爲戶曹佐郞,李源麟爲司饔僉正,閔景鎬爲引儀,李建傳爲監察,柳止鎬爲監役,朴應漢爲造紙別提,洪大重爲忠淸道京試官,閔種默爲慶尙道京試官,尹升朮爲全羅道京試官,金綺秀爲平安道京試官,朴應漢爲監察,南相說爲司藝,柳永燾爲直講,吳宅禹爲魚川察訪,元景喆爲定陵令,朴慶洙爲造紙別提,金龍國爲吏曹正郞,白時洽爲工曹正郞,金昌一爲典籍,崔鼎獻爲昌樂察訪,尹善柱爲禮曹佐郞,車有聲爲典藉,李升洙爲知經筵,河泰鎭爲濬源殿令,金敬義爲典藉,李在敬爲兵曹參議,尹兢鉉爲假監役,李徽宰爲北部都事,金甲均爲童蒙敎官,趙重軾爲永禧殿參奉,李周儀爲英陵參奉,尹泰元爲光陵參奉,徐鏘淳爲昌陵參奉,任龜鎬爲恭陵參奉,洪夏謨爲溫陵參奉,金定秀爲仁陵參奉,任永鎬爲睿陵參奉,張逵鴻爲肇慶廟別檢,金昌夏爲永懷園參奉,禁府都事金炳肅,長興奉事趙章敎,已上相換,禁府部事曺裕承,內贍奉事宋龜玉,已上相換,兼直閣單金永哲,兼持平四單,洪大重·閔種默·尹升求·金綺秀,兼春秋單白時洽,麗顯陵直長單姜仁宅,分監役單尹秉瓚,檢書官二單,徐晩輔·吳友泳。兵批,行判書李載元進,參判尹宇善,參議李龍雨牌不進,參知張時杓入直進,承旨缺。兵批啓曰,今日都目政事時,本曹堂上,不可不備,而參判尹宇善,參議李龍雨,俱以病不來,令政院牌招,同參政事,何如?傳曰,允。
兵批啓曰,營將·中軍·虞候,今當差出,而擬望之人乏少,已準朔守令及虞候,竝擬,何如?傳曰,允。
兵批啓曰,訓鍊正,今當差出,而擬望之人乏少,外任竝擬,何如?傳曰,允。以金翊鎭爲都摠管,南廷鶴爲僉知,金綺秀·趙鍾弼爲文兼,宋淳億爲尙州營將,金鳳求爲宣傳官,趙鼎夏爲安東營將,沈宜稷爲慶州營將,金駿求爲忠州營將,李敎駿爲開城中軍,南百榮爲南虞候,金在昇爲同知,李宅鎬爲宣傳官,李奎鳳爲訓鍊正,柳曦東爲全羅兵虞候,許鍍爲慶尙左兵虞候,李用翼爲僉知,尹斗鉉·柳承睦爲五衛將,康洛奎爲全羅中軍,李龍淵爲全羅右水虞候。
兵批啓曰,同知中樞府事金在昇,僉知中樞府事南廷鶴·李用翼,五衛將尹斗鉉·柳承睦,俱以病難供職,呈狀乞遞,新除授全羅監營中軍康洛奎,以其父年七十六歲,法不當遠離赴任,呈狀乞遞,邊將之親年七十五歲以上者,許遞其任,載在法典,竝改差,何如?傳曰,允。
以丁學允·李寅翼爲五衛將,金智銑爲守門將,柳冀默爲淸州營將,金成九爲慶尙中軍。
兵批啓曰,五衛將丁學允·李寅翼,俱以病難供職,呈狀乞遞,新除授慶尙監營中軍金成九,以父年七十七歲,法不當遠離赴任,呈狀乞遞,竝改差,何如?傳曰,允。
以金舜根爲五衛將,金思九爲忠翊將,南俊熙爲訓鍊判官,安平玉爲守門將,金利河爲全羅中軍,李仁謨爲僉知,金在芊·李基禎爲五衛將,李在信爲昌德將,李學新爲慶熙將,鄭極榮爲五衛將,柳敦秀爲宣傳官,李禧泰爲慶尙中軍,姜鳳周爲龜山僉使,李廷祿爲善績僉使,趙秉完爲同知。
兵批啓曰,僉知中樞府事李仁謨,五衛將金舜根·李基禎·金在芊,忠翊將金思九,昌德宮衛將李在信,慶熙宮衛將李學新,俱以病難供職,呈狀乞遞,新除授全羅監營中軍金利河,以其父年七十五歲,法不當遠離赴任,呈狀乞遞,竝改差,何如?傳曰,允。
兵批啓曰,參下官仕日不足十日以下者,曾有啓稟出六之規矣。武臣兼宣傳官具志鉉,仕日不足爲八日,守門將朴俊錫,仕日不足爲九日,部將許坛,仕日不足爲十日,竝依例陞六,何如?傳曰,允。
以鄭亨錫·權貞履爲五衛將,朴憲東·黃魯直爲訓鍊僉正,崔昌鎭爲五衛將,許璥·鄭昌鎔爲訓鍊判官,金秀馨爲武兼,朴憲東爲忠淸兵虞候,金榮洪爲昌德將,金仁鉉爲慶熙將,李明基爲部將,咸義正爲守門將,申寀爲全羅中軍,申完圭爲昌德將,金亨德爲慶熙將,李圭昇爲訓鍊僉正,曺錫七·尹浩榮爲訓鍊主簿,金致成爲昌德將,李圭三爲慶熙將,李錫珪爲都摠都事,禹昌模爲碧團僉使,高雲祥爲昌洲僉使,權瑞玉爲五衛將,魚友江爲昌德將,朴駿煥爲慶熙將,金琮喜爲武兼,尹英善爲慶尙中軍,金翼濟爲宣傳官,芮利祚爲守門將,崔聖煥爲廣梁僉使,車友植爲所斤僉使,崔斗南爲許沙僉使,趙完璇爲昌德將,金萬敎爲慶熙將,金世基爲左翊贊,趙鍾純爲左衛率,張龍煥爲部將,愼宅仁·任秀麟爲五衛將,申錫晧爲德津萬戶,宋應燮爲梨津萬戶,金仲哲爲會寧浦萬戶,金學普爲五衛將,趙羲周·朴宗秉爲訓鍊副正,趙存復爲武兼,柳冀善爲禁衛把摠,李基濟·黃正河爲五衛將,太軫元爲慶熙將,李起東爲訓鍊僉正,柳敦秀爲御營把摠,安永錫·申龍祿爲昌德將,許炯爲慶熙將,閔寬植爲左捕從,朴宗吉爲仇寧萬戶,李寅復·李宗林爲五衛將,安挺求爲訓鍊判官,曺秉鎭爲守門將,尹錫仁爲禁衛把摠,洪淳模·朴能鉉爲昌德將,李仁鎭·趙順永爲慶熙將,金尙植爲守門將,韓聖根爲僉知,金泰鉉·金大鉉爲五衛將,吳成默爲忠翊將,申聲求爲慶尙中軍,李敎元爲宣傳官,柳錫夏爲都監把摠,李漢慶爲右捕從,許炯爲昌洲僉使,張周滎爲蟾津別將,金奎德·孫基植爲慶熙將,劉基鍾·金商元爲昌德將,洪文燮爲植松萬戶,申驥休·金光賢爲五衛將,李根應·鄭寅錫·南俊元爲都摠經歷,李容謙爲宣傳官,洪憲桂爲五衛將,沈寅澤·洪疇燮爲都摠都事,池禹洪爲訓鍊判官,盧炳稷·白南恒·梁濟夏爲訓鍊主簿,金近洙爲西生僉使,金鳳文爲碧團僉使,馬濟漢·李大說爲昌德將,劉完基·李順和爲慶熙將,辛在明爲守門將,李敏斗爲武兼,權一圭爲部將,朴昌植爲守門將,吳載爀爲知世浦萬戶,金致德爲阿吾地萬戶,李盛潤爲守門將,趙根華爲龍津萬戶,金相奎爲加背梁萬戶,羅仁薰爲鉢浦萬戶,柳徽喆爲植松萬戶,蔡奎龍爲武兼,李肯濂爲守門將,李世應爲部將,李圭昇爲都監把摠,李觀應爲訓鍊僉正,河承洛爲都摠都事,康錫憲爲訓鍊主簿,白南奭爲宣傳官,許樟爲守門將,李鎬奭爲左副率,尹永殷爲宣傳官,邊鶴圭·李敏哲·權錫天爲武兼,李豐儀·李熙龍爲部將,文時潤·姜道興·韓聖周爲守門將,甲巖權管單李載夏,鎭東權管單金佐鳳,小農權管單李斗熙,三千浦權管單朴致成,廟洞權管單康孝默,訓鍊判官張漢奎,主簿金潤九·金昌烈·韓允基加設減下。以韓允基爲訓鍊判官,加設,崔錫基·朴文煥·安一柱爲訓鍊主簿,加設,訓鍊主簿單金義弘,安東營將趙鼎夏,慶州營將沈宜稷,忠州營將金駿求,開城中軍李敎駿,南虞候南百榮,以上今加折衝加資事,承傳,雲頭里權管單安平玉,同知單朴時仲,僉知三單,任龍準·朴季良·吳萬善,副司正單張斗煥,同知二十五軍,邊義明·林應命·金秀性·李在信·金榮洪·申完圭·魚友江·金致成·趙完璇·劉基鍾·洪淳模·金鎭黿·李寅相·千洛斗·徐永植·李學新·金仁鉉·朴駿煥·金亨德·李圭三·金萬敎·許坰·金在芊·李基禎·李基濟,僉知二十五單,權載永·姜益會·趙漢純·金斗植·金尙鍾·黃基宅·沈宜靖·李基赫·趙羲春·尹斗鉉·柳承睦·金舜根·金思九·丁學允·李寅翼·鄭極滎·鄭亨錫·權貞履·崔昌鎭·權瑞圭·黃正河·愼宅仁·任秀麟·金學普·金大鉉,兼宣川防禦使單白南益,副司果十一單,李奎采·李奎遠·李圭一·閔敝鎬·鄭學淳·金善萬·趙炳瑥·李豐來·具志鉉·朴俊錫·許坛。
以兵曹參議李龍雨牌不進罷職傳旨。傳曰,只推。
上在景福宮。停常參·經筵。
大殿誕日,大殿,宗親·儀賓·內閣·政院·玉堂·百官單子問安。答曰,知道。
大王大妃殿·王大妃殿·大妃殿·中宮殿·世子宮,宗親·儀賓·內閣·政院·玉堂·百官口傳問安。答曰,知道。
政院啓曰,議政府郞廳來言,今日賓廳日次,而誕日問安相値,不得來會云矣,敢啓。傳曰,知道。
傳曰,守令邊將初仕人,皆令待令。傳曰,雨意尙未開霽,潦水甚漲,奏請使拜表日子,更爲擇入。
弘文館啓曰,新除授校理李錫弘,卽爲牌招察任,何如?傳曰,允。
禮曹啓曰,今此大殿誕日,諸道所封賀箋中,宜川府使尹致稷,纔已貶罷,所封箋文,依前例不爲捧入之意,敢啓。傳曰,知道。
禮曹啓曰,今此大殿誕日,諸道所封方物中,咸鏡道觀察使徐堂輔所封世子宮進獻方物,例以黃毛八條磨鍊,而今此方物,以剪子三把封進,還下送,以黃毛封進之意,分付,何如?傳曰,允。
禮曹啓曰,傳曰,雨意尙未開霽,潦水甚漲,奏請使拜表日子,更爲擇入事,命下矣。令日官李秉洪推擇,則拜表吉日,今七月三十日卯時爲吉云。故原粘目中改付標以入之意,敢啓。傳曰,知道。
傳曰,守令初仕人入侍。
兵曹啓曰,卽接昌德宮衛將金壽哲牒報,則本宮內中日閣後,小松一株,因雨顚仆云。依例斫去之意,敢啓。傳曰,知道。
兵曹啓曰,卽接慶熙宮衛將金重植牒報,則本宮內武德門西邊中松二株,崇義門北邊中松二株,因風顚仆云,依例斫去之意,敢啓。傳曰,允。
上在景福宮。停常參·經筵。
自開東至人定灑雨下雨,測雨器水深八分。
政院啓曰,行大司憲洪遠燮,掌令康炳迪,執義權魯淵,持平李晦洙·金鴻魯未肅拜,掌令金永哲呈辭,監察茶時之意,敢啓。傳曰,知道。
又啓曰,右承旨嚴世永,今日不爲仕進,卽爲牌招,何如?傳曰,允。
以右承旨嚴世永牌不進罷職傳旨,傳曰,只推。
傳曰,再明日七夕製,通方外爲之,試紙用大好紙,景武臺親臨磨鍊。
傳曰,守令邊將初仕人,留待。
傳曰,守令邊將初仕人,入侍。
以黃海監司鄭泰好狀啓,長淵等邑民家漂頹事,傳曰,當此農殷之時,民家之漂頹,若是夥多,聞甚驚慘,元恤典外,別加顧助,結構奠接之方,廟堂各別措辭關飭,禁衛營啓曰,本營騎士將李宗楙,以前任大邱中軍,上來尙遠,久曠可悶,改差,何如?傳曰,允。
禁衛營啓曰,本營哨官朴文煥,身病猝重,勢難察任,改差,何如?傳曰,允。
大司成李龍雨上疏,大槪,國子新命,歷日兢惕,敢陳不稱之實,冀蒙亟遞之恩事。省疏具悉。爾其勿辭察職。
乙亥七月二十六日午時,上御萬慶殿。守令·邊將初仕人入侍時,同副承旨朴海哲,假注書洪淳謨,記事官李命宰·金羽均,以次進伏。守令初仕人,進伏楹外,邊將等序立階下訖。上曰,史官分左右。海哲奏請守令初仕人,今已待令,使之以次進前奏職姓名。守令初仕人等,以次進前奏職姓名訖。海哲奏請邊將則使宣傳官擧行,宣傳官以次奏邊將等職姓名訖。海哲奏請守令·邊將·初仕人等,使之退送。守令·邊將·初仕人等,以次退出。
上在景福宮。停常參·經筵。
自前夜人定至二更灑雨下雨,測雨器水深五分,自卯時至人定灑雨下雨,測雨器水深二寸八分。
政院啓曰,合辭許久闕啓,事甚未安。除在外外未肅拜·呈告人員,竝卽牌招,何如?傳曰,允。
又啓曰,來初一日輪對日次矣,敢稟。傳曰,當次人受點後,日次待令。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,霖雨連霔,諸處人戶,必多頹壓,分遣宣傳官,摘奸以來。
都摠府啓曰,副摠管鄭完默,以禁衛中軍,諸將官射會監試事,南別營良中晝仕出去,而逐日煩稟未安,入番間除草記往來之意,敢啓。傳曰,知道。
奎章閣啓曰,原任提學金學性喪成服日,依定式遣檢書官,致祭以來之意,敢啓。傳曰,知道。
傳曰,有實故玉堂竝許遞,前望單子入之。玉堂前望單子入之,副應敎韓章錫,副校理金永哲落點。
傳曰,雨勢終不開霽,言念穡事,極爲憂悶,再次禜祭,遣正卿,當日虔誠設行。
傳曰,明日七夕製,更待下敎。
傳曰,晦日次對,進定於再明日。
兵曹口傳政事,副司果金九鉉。
政院啓曰,行大司憲洪遠燮,掌令康炳迪在外,一員未差,執義權魯淵,持平李晦洙·金鴻魯牌不進,監察茶時之意,敢啓。傳曰,知道。
以大司諫申錫年,正言李範祖,執義權魯淵,持平李晦洙·金鴻魯牌不進罷職傳旨,傳曰,只推。
禮曹啓曰,傳曰,雨勢終不開霽,言念穡事,極爲憂悶,再次禜祭,遣正卿,當日虔設行事,命下矣。再次四門禜祭,今二十八日設行,三日而止事,知委,何如?傳曰,允。
兵曹啓曰,陳慰兼謝恩使拜表日子甚迫,各道夫馬,無以趁期入把,以兩西驛馬,使之擧行事,已爲入啓,亦爲行會,而拜表日子,更爲退定於順付咨文出來後矣。兩西馬之直爲入把,卽是事勢不得已之擧,而見今日子稍緩,五道驛馬,有可以知委入把,兩西驛馬置之,五道驛馬,依例入把,而忠淸道六匹·全羅道八匹·慶尙道十三匹,來八月十八日,京中逢點,江原道三匹·咸鏡道二匹,直送安州,來八月二十日逢點事,各道監司處,行移,何如?傳曰,允。
政院啓曰,密符親納,例也,而前慶尙監司洪坃,謂有身病,使其褊裨,替納,事甚未安。推考,何如?傳曰,允。
又啓曰,假注書金昌夏有身病,勢難察任,今姑改差,何如?傳曰,允。
又啓曰,吏曹郞廳來言,臺諫有闕,政事,取稟。傳曰,當日爲之。
傳曰,禮房承旨馳詣受香諸處,奉審摘奸以來。
假注書金昌夏改差,代以趙臣熙爲假注書。
弘文館啓曰,下番闕直,事甚未安。副修撰趙翼永,卽爲牌招入直,新除授副應敎韓章錫,一體牌招察任,何如?傳曰,允。
義禁府啓曰,保放罪人李羲性·李宜文·金喆鎭·閔星勳等,還囚,捧供以入,而病勢一向未差,竝仍爲保放之意,何如?傳曰,知道。
兵曹啓曰,卽接大報壇守直官裴宗漢牒報,則明禮門北邊外墻垣三間許頹圮云。爲先令繕工監堅實圍排,卽速修築,而亦令巡邏營門,申飭校卒,限改築間嚴加巡察之意,分付,何如?傳曰,允。
義禁府啓目,禁府都事李宜文·金喆鎭·閔星勳等原情云云。傳旨內辭緣,泛稱遲晩,竝只刑推得情,何如?啓,竝除刑推議處爲良如敎。
義禁府啓目,蔚山前前府使李羲性原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
應敎金永穆上疏大槪,敢陳援例之章,冀蒙遞改之恩事。省疏具悉。疏辭,下該曹稟處。
上在景福宮。停常參·經筵。
備忘記,所斤僉使車友植下直,長弓一張·長箭一部·片箭一部·筒兒一箇賜給。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左承旨洪淳學·左副承旨李冕榮,今日不爲仕進,竝卽牌招,何如?傳曰,允。
假注書趙臣熙有頉,代以許綸爲假注書。
兵曹啓曰,卽伏見京畿監司閔台鎬狀啓,則本道進上封進時,敦義門明日爲始開閉,令該曹稟旨分付爲辭矣。敦義門,依前例令政院請出標信開閉,何如?傳曰,允。
傳曰,呈告知經筵許遞,今日政差出。
傳曰,左賓客有闕之代,前望單子入之。
御營廳啓曰,本廳軍色從事官朴憙陽,身病甚重,勢難察任,改差,何如?傳曰,允。
政院啓曰,卽者吏曹郞廳來言,政事當日爲之事,命下矣。判書金在顯,呈辭受由,參判南廷益病不來,參議趙秉友在外,不得開政云,參判卽爲牌招,何如?傳曰,允。
以左承旨洪淳學,左副承旨李冕榮牌不進罷職傳旨,傳曰,只推。
以大司諫申錫年,執義權魯淵牌不進罷職傳旨,傳曰,只推。
侍講院啓曰,下番兼司書朴憙陽受由在外,兼說書洪淳馨內閣進,下番闕直,事甚未安。司書朴周陽,說書金文濟,竝卽牌招,推移入直,何如?傳曰,允。
承文院啓曰,奏請使拜表日字退定事,命下矣。齎去奏咨,今旣正書安寶,當初書塡日字,宜爲改書,而在前如此之時,多有不改之例,今亦依此仍用,何如?傳曰,允。
政院啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
議政府啓曰,卽見開城留守韓敦源所報,則本營句管關西小米二萬石,今年耗條二千石,依例劃給爲辭矣。支放給代,便成年例,以海西所在丙寅別備穀耗條,依此數劃送,何如?傳曰,允。
奎章閣啓曰,兼檢書官丁大英,時帶義禁府都事,而職務相妨,令該曹口傳閒司相換,何如?傳曰,允。
吏曹啓曰,新除授龍川府使趙儀顯父年爲七十二歲,郭山郡守李圭常母年爲七十三歲,俱難遠離云矣。兩邑守令,竝改差,何如?傳曰,允。
賓客前望單子入之,左賓客李㘾落點。
吏曹,左賓客單鄭基世,右賓客單閔奎鎬,左副賓客單李㘾。
政院啓曰,右邊捕盜大將金箕錫,以行首宣傳官習角事,城北屯明日出去矣。所佩命召及大將牌·傳令牌,何以爲之?敢稟。傳曰,仍佩往來。
兵曹啓曰,卽接大報壇守直官裵宗漢牒報,則拱北門西邊外墻垣三間許頹圮云。爲先令繕工監,堅實圍排,卽速修築,而亦令巡邏營門申飭校卒,限改築間嚴加巡察之意,分付,何如?傳曰,允。
有政。吏批,判書金在顯呈辭受由,參判南廷益進,參議趙秉友在外,承旨缺。
吏批啓曰,判書金在顯呈辭受由,參議趙秉友在外未肅拜,小臣獨政未安,何以爲之?敢稟。傳曰,仍爲之。
以李載悳爲掌令,李根弼爲知經筵,金尙鉉爲濟用提調,李敏哲爲龍川府使,李種恕爲郭山郡守。奉常直長三單,白奎燮·李奎遠·李奎一,公事官二單,李丙烈·李根興。前假引儀鄭時浚年七十四,朝官加一資事,承傳,贈吏判鄭述仁贈左贊成例兼,贈吏參鄭志尹,贈吏判例兼,贈吏議鄭厚一,贈吏參例兼,已上判義禁鄭文升三代。承文提調七十六單,鄭基世·趙秉昌·李載元·金炳德·李㘾·趙龜夏·李源命·鄭健朝·洪祐吉·金翊鎭·金炳雲·李興敏·金壽鉉·金在顯·閔致庠·金元植·南廷順·李根弼·徐相鼎·李鎬俊·金輔鉉·李秉文·金學初·成彝鎬·金始淵·成載玉·成載瑗·徐承輔·韓應國·林翰洙·金尙鉉·閔奎鎬·李會正·李寅命·李寅卨·洪淳大·趙寅凞·尹滋承·李勉愚·李鍾浩·林喜鎭·徐璟淳·姜健欽·李容直·金炳淵·李承五·韓敬源·閔冑顯·李明應·南廷益·鄭順朝·洪坃·鄭範朝·李玄翼·李容學·李炳敎·金益容·李珪永·南廷龍·趙慶鎬·王庭揚·李啓魯·金鶴根·趙敬夏·洪遠植·任孝準·姜晉奎·李喬翼·洪承億·洪在鉉·尹宇善·李僖魯·金翼鉉·洪鍾軒·閔泳穆·鄭海崙。
兵批,行判書李載元呈辭受由,參判尹宇善病,參議李在敬入直進,參知張時杓病,承旨缺。以金允恒爲黃龍別將。同知單太軫元,僉知單洪憲柱。
政院啓曰,明日次對,兩司當爲進參,新除授掌令李載悳,待明朝一體牌招,何如?傳曰,允。
上在景福宮。停常參·經筵。
政院啓曰,右承旨嚴世永,今日不爲仕進,卽爲牌招,何如?傳曰,允。
議政府啓曰,新差有司堂上金在顯·金炳始,今日賓對,俱爲懸病,事甚未安。令政院竝卽牌招,使之進參,何如?傳曰,允。
禁衛營啓曰,今七月二十八日,本營諸將官射講時,柳葉箭小布連五巡沒技人,依例別單書入之意,敢啓。傳曰,知道。
傳曰,大臣·政府堂上引見。
以大司諫申錫年,執義權魯淵,掌令李載悳,持平李晦洙牌不進罷職傳旨,傳曰,只推。
侍講院啓曰,下番兼司書朴憙陽受由在外,兼說書洪淳馨內閣進,下番連日闕直,事甚未安。司書朴周陽,說書金文濟,更爲牌招,推移入直,何如?傳曰,允。
傳曰,啓字誤踏之中官趙東鎭,推考。
政院啓曰,卽者吏曹郞廳來言,仁同府使申肯鉉,明川府使任原鎬,祥原郡守金東韻,陽智縣監李敎象,稷山縣監吳羲默,靈巖郡守李奎大,開寧縣監金洛鎭,聞慶縣監金益承,堤川縣監兪致益,麟蹄縣監黃義龍,兩司當爲署經,而憲府則雖已署經,諫院則司諫安在麟,獻納金國顯,正言李敎夏在外,李範祖未署經,只有大司諫申錫年一人,不得備員署經云,何以爲之?敢稟。傳曰,一司除署經。
又啓曰,明日拜表,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
吏曹口傳政事,禁府都事丁大英,尙衣主簿洪在能,以上相換事,承傳。
司僕寺啓曰,兼內乘李敏哲,移拜龍川府使矣,其代令該曹,口傳差出,何如?傳曰,允。
吏曹啓曰,卽接掌樂院牒報,則以爲,明日勤政殿拜表行禮時,殿庭協律郞,本院正,例爲進參,而正李冑榮有身病,不得進參云,李冑榮改差,其代口傳備擬以入之意,敢啓。傳曰,知道。
吏曹口傳政事,以徐冑淳爲掌樂正。
兵曹口傳政事,以金箕錫爲兼內乘。
禮曹啓曰,郊壇四孟朔,遣禮郞,看審有無頉,自該曹草記事,曾有定式矣,發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣·階砌,俱爲無頉,而雩祀壇南邊墻垣頹圮,漢江壇北邊紅箭門顚仆,南邊墻垣頹圮,司寒壇南北邊紅箭門顚仆,卽爲修改事,分付該曹,此後看護等節,另加申飭之意,敢啓。傳曰,知道。
御營廳啓曰,本廳千摠李秉漢,身病甚重,勢難察任,改差,何如?傳曰,允。
禁衛營啓曰,本營千摠鄭雲彰,身病猝重,勢難察任,改差,何如?傳曰,允。
禁衛營啓曰,本營千摠,今當差出,而擬望之人乏少,外任竝擬,何如?傳曰,允。
武衛所戶曹啓曰,四殿堂重建時,立柱·上梁吉日時,令日官推擇,則交泰殿立柱,來八月初六日申時,上梁,來八月初八日亥時,慈慶殿紫薇堂立柱,來八月十六日辰時,上梁,來八月十九日寅時,麟趾堂立柱,來八月初六日申時,上梁,八月初八日亥時,俱吉云,以此日時擧行之意,敢啓。傳曰,知道。
傳曰,標信遲滯之中官趙東鎭,從重推考。
以忠淸監司沈舜澤狀啓,進上早紅柿子及生松茸,節序太早,姑未向黃·浮土,限內不得封進,惶恐待罪事,傳曰,勿待罪事,回諭。
以忠淸監司沈舜澤狀啓,全義縣監金炳暉牒呈內,本縣居任山林處,敦諭一度,馳往傳諭,則任山林憲晦附奏內以爲,臣於病伏㱡㱡中,守土之臣,臨宣別諭,諭之以領受食物,蓋此恩賜,殆同繼廩,實非賤臣之所當得者,曾有呈單矣,間因道臣所傳,亦已伏聞,未蒙允許,而揆分度義,終有所不安於臣心者。方此治疏之際,聖敎若斯其隆至,至引孝廟朝文敬公臣金集故事,又以國有慶會,朝野同樂爲敎,臣雙擎九頓,感極涕零,詎敢費辭牢讓,不副殿下惠養老臣之盛德至渥哉?恭承恩命,伏地隕越而已矣。事入,啓踏啓字。
吏曹啓目粘連,觀此弘文館應敎金永穆上疏,則以爲,臣叔父行都承旨臣尙鉉,方帶春秋館修撰官矣,臣以玉署之職,所兼編修官,其爲應避,與前無異,亟遞臣所帶兼銜亦爲白有臥乎所,相避之法,在下當遞。弘文館應敎金永穆所帶兼銜編修之任,今姑減下,何如?啓依允。
乙亥七月二十九日未時,上御萬慶殿,大臣·政府堂上引見入侍時,左承旨洪淳學,假注書許綸,事變假注書金永濟,記事官李命宰·金羽均,左議政李最應,右議政金炳國,政府堂上李㘾·閔致庠·徐相鼎·梁憲洙·金輔鉉·李熙昇,持平金鳴魯,校理李錫弘,以次進伏訖。上曰,史官分左右。仍命大臣進前,最應進前問候各殿問候訖,上曰,潦雨支離,至於禜祭再設之擧,言念民事,甚爲憧憧矣。最應曰,秋雨成霖,念其穡事,實爲憧憧,而聖衷若是勤摯,再下禜祭之命,必有靈應之效矣。炳國曰,潦雨一直不止,爲民事極爲悶然,而聖念若是憧憧,必有仁天感應之理矣。上曰,昨見湖南狀啓,則旱氣大甚,至有數三邑祈雨之擧矣。最應曰,雨暘不均,而遠近亦或不同也。炳國曰,仰瞻世子宮,則其間尤爲岐嶷,氣候太平,萬萬慶祝矣。上曰,其間暫經暑症而旋卽快,可也。炳國曰,此是例症候也。上曰,右相曾於何時入瞻乎?炳國曰,入夏以來,今始仰瞻諸節,則從左相頻頻承聞,而衣尺漸長,儼然夙就,我東方萬億無彊之休也。上曰,今則日欲行步於階庭,又能如學語樣矣。炳國曰,睿質日就,下情欣忭,不可形達,而不至溫處則尤好好矣。上曰,居處本不就溫,而在內恒着單衣矣。炳國曰,如是培養,欽仰萬萬矣。上曰,日熱尙如此,似有又雨之慮矣。最應曰,晩熱復熾,以今所見,似不快霽矣。炳國曰,朝涼午熱,爲農形甚幸,而又豈有僚雨之慮乎?上曰,禜祭獻官,行祀後還家乎?最應曰,仍留一二日矣。上曰,然則肅靖門獻官,所住處似難便矣。上曰,予有一事議定者,欲言者久矣。世子師傅與賓客,凡於疏章及行用處外,勿書世子二字,改以侍講院三字爲好,以此分付銓曹,可也。炳國曰,果甚未安,今承下敎,誠萬萬至當矣。上曰,予聞自內曾有此議者,久矣,仍敎左副賓客李㘾曰,此議往諭於春坊,可也。㘾曰,謹當載於春坊故事矣。最應曰,依下敎亦當分付銓曹矣。上曰,科場作弊,比比有之,而聞有先接之時,作鬧尤甚,至有向者出送掖屬禁斷矣。最應曰,每當科時,雜類冒稱儒生,如是作弊矣。上曰,初無操飭,抵罪後徵治,似未穩當,預卽申飭四館所,俾無此弊,可也。最應曰,近來士趨果不端,而如是申飭之後,豈有故犯乎?炳國曰,預卽申飭之下敎,仰揣使斯民不犯罪之盛意也,欽仰無比矣。上曰,亦爲關飭八道試邑,可也。最應曰,謹依下敎關飭矣。上曰,江原道又有水災,歉荒之餘,連年被災,如是孔酷,言念民情,甚爲憧憧矣。最應曰,姑以道啓觀之,間或有被災處矣。炳國曰,京江添流,挽近初有,益知其水上雨澤之甚多,萬萬悶慮矣。上曰,京江添流,爲十五尺之多,而楊州等地尤甚云,前亦有如此之雨乎?致庠曰,京江添流,爲十五尺,乙丑年後初有之漲水云矣。上曰,日前風勢,果甚乖宜矣。炳國曰,日前風勢,甚壯矣,如此之時,稅船未能前進,不無逗留之弊,以是憧憧矣。致庠曰,五漕倉間者無事到泊,惟後漕倉,尙未到,有一隻船致敗,已有報來矣。上曰,京江近地,亦有破船者矣。致庠曰,金堤·大同船,到通津境致敗矣。最應曰,船運致敗,非但京江,自外道所經處,比比有之矣。上曰,緣何而若是遷延乎?炳國曰,後漕倉,每每遲滯也,故戶·惠堂非不年年申飭,而今年又復如前,姑未知何故,痛惋則極矣。上曰,曾有申飭,而漕船之未到尙多,緣於再運而如是乎?致庠曰,案付船數少,故先往湖南運來,湖西邑,每多再運,而收租頒降,或致稍晩,京司執籌外邑裝載,隨以遲緩,竟致氷泊之境矣。上曰,限來爲之之意,各別申飭,可也,而外邑視以例飭,誠爲駭然。雖以今春言之,船運,何其晩也?最應曰,頒降稍晩,故不無遲滯之弊矣,缺,最應曰,設科取人,國之大政也,人心之向背在此,世道之汚隆亦在此,而近日士趨之不端,固多可駭。爲其主試者,果能恢公無私,精白對揚,則豈至於損體抵罪之科乎?見今式科不遠,京試官亦旣差出,臣當面飭以送,而仍以此擧條,行會於各道道臣及北評事處,俾爲先甲之令,一二所諸試官,令該曹臨時各別擇差,而毋論中外試所,萬一有淆亂科規不愜物議者,則自有莫嚴之常憲,須各惕謹奉行事,竝爲另飭。且近來吏隷常賤之冒稱幼學,無難赴擧,大關國綱,嚴飭京兆及各道,一切禁斷,待榜出後,査考帳籍,如有冒赴參榜者,先爲拔去,繩以重律,何如?上曰,毋論京外,莫重國試,主試者若不精白試取,則此豈對揚之道乎?別般申飭,可也。出擧條最應曰,守令遞易後,解由磨勘,法意自來甚嚴,蓋重公貨而然也。挽近此規蕩弛,閱歲拖年,惟事抛置,未知有何觀望,而若是其遷然乎?揆以定式,誠極駭忽。毋論時任與前任守令,令度支各別照察,使之三朔內一一了當,而又復漫漶,如過定限,則卽爲啓稟重勘之意,分付該曹,亦爲關飭於諸道,何如?上曰,各別嚴飭,使之限內磨勘,可也。出擧條最應曰,卽見平安監司趙成夏狀啓,則以義州府尹黃鍾顯治績優異事,仍任一款,請令廟堂稟處矣。此宰臣莅任以後,聲譽之蔚然,西來傳聞,旣詳且的,而客使之接應也,悉心料辦,邊匪之禁緝也,先事綢繆,似此良手,不可不久任責效。待瓜滿特爲仍任,何如?上曰,依爲之。出榻敎最應曰,慶尙右兵使徐相岳報滿之期,行將不遠矣,此帥臣三載制梱,籌劃得宜,一心圖治,聲績茂著,軍民咸惜其去,姑令仍任,益勉終效,何如?上曰,依爲之。出榻敎最應曰,蔭仕在任遭故人之闋制後,每都政甄復,卽政格也,至於奉事·直長闋制者之散政時,隨窠甄復,亦政格爲然,而挽近以來,每每見後於監役·部·都事·敎官前銜人者,非但有向隅之歎,因此而積滯,甚涉可念。臣意則凡於散政,如有當窠,先以闋制人,從序次甄復,前銜人則間窠區處,俾爲疏鬰之地,仍以此著式施行,恐好,故敢此仰達矣。上曰,依爲之。出擧條最應曰,文科後分館,自是應例,而每致遲延,亦一謬習,申飭槐院,使之從速擧行,何如?上曰,依爲之。出擧條最應曰,同敦寧南綺元,當爲追榮,而所后家無可施處,依近例移施其本生,何如?上曰,依爲之。出擧條最應曰,前正言洪鍾運,當爲推恩,而聞其親年,未及準限云,依近例移施其祖,何如?上曰,依爲之。出擧條最應曰,前郡守金箕弘·前府使李奎應,年前入於繡論,旣經勘處,前僉使吳益善,因其父被謫,圖遞啓罷,而此三人,俱準朔數,且許復履歷,多有可援之例,故敢此仰達矣。上曰,依爲之。出榻敎最應曰,奏對之際,做錯非細,揆以事體,萬萬駭然。當該臺諫,施以譴罷之典,何如?上曰,依爲之。出榻敎最應曰,晩霖連霔,聖心紆憂,荐降禜祭設行之命,仍下頹壓摘察之敎,重農愛民之至意,竊不勝欽誦萬萬,而近道漂渰之啓,間或登徹,遠道亦難保無此患矣。凡於顧恤之節,惓惓之宸念,屢發於啓判,則爲道臣·邑宰者,孰敢不殫竭賙救,而第其俵給之際,吏緣爲奸,朝家惠澤,每未下究,言念民情,寧不哀矜?先以此意,行會諸道,俾爲實心對揚之地,何如?上曰,所奏甚切實,另爲申飭,可也。出擧條最應曰,臣於向筵,以稅穀防納事,有所提奏者,而近來外邑奸弊,無所不至。雖以上納綿布言之,該色輩多岐憑托,厚斂結民,不持一端之布,徒手上京,不計品劣,惟以賤價求貿,僞踏印標,又從以締結所納衙門之下屬,潛行賂物,幻弄欺蔽,無事準納,及夫貢人之頒給也,軍卒之放下也,竟致怨聲之朋騰,究厥罪犯,邑吏庫屬,一而二也。痛惋之極,寧欲無言,將臣此奏,先爲嚴飭於納布衙門,與各道各邑,凡厥作奸之類,隨現用律,失檢失飭之該堂郞·該將臣及道臣·守令,竝從重論勘之意,布示京外,何如?上曰,另加禁斷,可也。出擧條最應曰,卽見水原留守宋近洙狀啓,則西屯堤垌之役,今纔告竣,所入物力,旣是支放條,則不可不急先報下。且今行宮以下諸處修緝,時日爲急,庫儲枵然,特以某樣錢劃下事,請令廟堂稟處矣,是府,重地也,修繕之節,宜亟勿除,而以今事勢,無財可劃。就本營所在淸錢中限二萬兩,變通入用,以爲始役之地事,分付,何如?上曰,依爲之。出擧條上命大臣就座,淳學曰,諸宰奏事。㘾等曰,無所奏矣。淳學曰,臺諫所懷奏之。鳴魯曰,伏以臣,言議風采,本不合於淸朝耳目之任,何敢以見職自居,而第區區微忱,惟在勉聖學一事,伏願懋哉。上曰,所陳留念矣。出擧條淳學曰,玉堂所懷奏之。錫弘曰,伏以臣以菲才,濫叨科第,特蒙瀛除,惶隕感泣,百倍餘人,今玆登筵,昵瞻耿光,榮幸之極,靡所容措。揣分量能,豈敢以見職自居,而伏覩我殿下聖恣天縱,睿學日就,臣固不勝欽仰攢祝之至。第伏念,聖王爲治之要,莫不由勤學而致焉,故成湯之日新又新,文王之緝熙光明,只在誠一字而已。伏願殿下,體天乾乾,無或間斷,頻接臣隣,討論講究,淸燕之暇,時加縕繹,則聖而益聖,四方風動矣,是所區區顒祝。上曰,所陳當留念矣。出擧條淳學曰,今日賓對,諫院·臺諫不爲進參,推考,何如?上曰,依爲之。出榻敎
上在景福宮。停常參·經筵。
備忘記,忠州營將金駿求下直,長弓一張,長箭一部,片箭一部,筒兒一箇賜給。
藥房副提調金尙鉉啓曰,伏未審日間,聖體,若何,寢睡·水刺之節,何如?臣率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿·世子宮,口傳問安。答曰,知道。
以大司諫申錫年,掌令李載悳·李晦洙牌不進罷職傳旨,傳曰,只推。
政院啓曰,右副承旨趙濟華,今日不爲仕進,卽爲牌招,何如?傳曰,允。
又啓曰,今日拜表時,憲府則監察代行矣,雖無陳院,依例行禮之意,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,三使臣留待。
都摠府啓曰,今日入直內三廳武兼·禁軍及軍兵等,當爲中日習射技放,而拜表相値,不得設行之意,敢啓。傳曰,知道。
奎章閣啓曰,明日,卽修政殿朔奉審日次,臣進詣擧行之意,敢啓。傳曰,知道。
奎章閣啓曰,綸綍日省錄補充之役,今旣告訖矣,兼檢書官朴宗永·李政宇·徐七輔·金沃淳·鄭觀燮·沈宜薰·朴羲成·金炳怡·鄭日愚·趙秉甲·丁大英·成泰永·元用星·李敏善,竝減下,何如?傳曰,允。
傳曰,三使臣入侍。
宗親府啓曰,明日,卽天漢殿朔奉審日次,臣寅命,進詣擧行之意,敢啓。傳曰,知道。
政院啓曰,吏曹郞廳來言,臺諫有闕,政事,取稟。傳曰,前望單子入之。
御營廳啓曰,本營千摠,今當差出,而擬望之人乏少,外任竝擬,何如?傳曰,允。
御營廳啓曰,本廳兼內吹今秋等習角賞格,謹依單子判下,李昌鎭等十一名處,各木二疋施賞之意,敢啓。傳曰,知道。
以右副承旨趙濟華牌不進罷職傳旨,傳曰,只推。
禁衛營啓曰,本營千摠,今當差出,而擬望之人乏少,外任竝擬,何如?傳曰,允。
禁衛營啓曰,謹依本營兼內吹今秋等習角賞單啓下,姜熙昌等十一名處,各木綿二疋施賞之意,敢啓。傳曰,知道。
兵曹啓曰,內吹螺赤及龍虎營兼內吹螺赤等今秋等習角賞格木,謹依判下別單,分等施賞之意,敢啓。傳曰,知道。
政院啓曰,吏曹郞廳來言,判書有闕,政事,取稟。傳曰,當日爲之。
訓鍊都監啓曰,本局兼內吹今秋等習角,謹依判下單子,木綿二十四疋施賞之意,敢啓。傳曰,知道。
吏曹判書金在顯上疏。大槪,重任不堪久據,實病轉益難强,敢陳血懇,冀蒙恩諒事。答曰,省疏具悉。所請依施。
行兵曹判書李載元上疏。大槪,敢陳匪據之實,乞蒙亟遞之恩事。答曰,省疏具悉。重任何可輕遞?卿其勿辭行公。
贊善任憲晦縣道疏。答曰,省疏具悉卿懇。頃者頒賜之物,遍及宮官,卽例也。況卿以宿德,首居輔翼之職,緇衣好賢,猶未足以盡其禮矣。何必巽辭至於此乎?卿其安心領受。顧今元良,衣尺漸長,器度粹美,卿豈無願見之心乎?秋涼已生,須卽賁然趣駕,以副予如渴之望。仍傳曰,此批答,遣地方官傳諭。
乙亥七月三十日午時,上御萬慶殿。奏請三使臣入侍時,左副承旨李冕榮,假注書許綸,記事官李命宰·金羽均,正使李裕元,副使金始淵,書狀官朴周陽,以次進伏訖。上曰,史官分左右。仍命大臣進前,裕元進前奏曰,大雨餘,日候猶熱,此時聖體,若何?上曰,一樣矣。仍各殿問候訖,上曰,邇來果無如此之雨矣。裕元曰,臣久未登筵,間經潦暑,諸節不瑕有損乎?上曰,別無大損矣。裕元曰,世子宮氣度,如何乎?上曰,間有暑證,幸卽快復矣。上曰,卿間有鄕行,何日入城乎?裕元曰,十六日入城矣。上曰,禜祭再次設行,切念民事矣。裕元曰,農形,無論田與畓,擧皆豐登,雖緣久雨,或有所損,禜祭後,快有霽意,庶有收楡之望矣。上曰,今若快晴,則果有蘇醒之望乎?裕元曰,聖念若是惓惓,豈無有秋之喜乎?秋穫尙餘一朔,惟在日氣之如何矣。上曰,卿之此行,是慶禮也,必速速往返也。裕元曰,慶禮所重,臣頓忘衰邁,竭力願赴,而往還,雖惟意爲之,至於彼地事,不能預度其遲速,不勝憧憧矣。上曰,日氣甚好,行役似不勞苦矣。裕元曰,臣敢效古大臣臨行獻言之故事,有所仰達者矣。仍奏曰,臣今當遠離矣,敢不以臣之所懷,仰陳於日月之明也,一段愚衷所不可忘者,實在於節宣聖躬,成就聖學而已。夫爲學之要,在乎中庸,中庸之道,專在乎心和氣和,以至於天地之和應矣。竊覵殿下爲治之要,莫非鑑法於堯仁舜明禹勤湯勇,顧非臣拙訥之辭,所可仰勉,而昔朱子論學問極工曰,致得一身中和,使充塞一身。然則不但學問之工,在於中和,若使中和,充塞一身,則節宣之方,安有過於此者乎?耿耿微忱,自不能已,全昧前席之嚴畏。猥進一說,惟殿下,不以人廢言。上曰,臨行勉戒,若是眷眷,敢不佩服乎?裕元曰,臣有區區情私之不容不仰懇者。臣之六世祖文敬公世弼祀版,今在寧邊府矣,自安州相距,不過爲五六十里之地,則暫拜私廟,仍遵直路,別無迂廻,而使事所重,有難擅便,敢援歷省先壟之例,妄玆罄暴,特許數三日之暇,俾得展誠,千萬顒祝。上曰,依爲之。出擧條上曰,李裕承,爲小宗孫乎?予亦知之矣。裕元曰,伏蒙恩暇,得以伸情,萬萬惶感矣。上曰,大臣,奉命出疆,如有邊情之可言者,守令臧否之可達,或狀啓或復命時,條奏也。裕元曰,守令則監司管轄,監司則廟堂統之,臣有何仰達者乎?上曰,大臣所經歷,有何隱匿者乎?可罰者論之,可救者矯之,何所不可,有此固辭乎?裕元曰,聖敎出於爲民之至意,階前萬里,有何不照燭者乎?上曰,予若是之恃,不必牢辭矣。裕元曰,如有所聞見者,謹當仰聞矣。上曰,必爲狀聞也。上曰,卿之子壽榮,欲率去何處乎?裕元曰,自城外,還送鄕第矣。上曰,病已快差,卿可放心行作也。上曰,卿今遠離,故欲贈一詩,已書之矣。仍命承旨,奉傳御製五言絶句,裕元起伏跪受訖,奏曰,此異數之前所罕有也,臣何敢當也?上曰,此何足以異數言也?表予之情而已。仍敎曰,俄者世子賜物,卽春坊故事也,卿雖遞時任,太師之職,自在之意也。裕元曰,春宮賜物,初有之盛擧也,臣等不勝懽忭矣。上曰,大臣燕行,久矣。裕元曰,臣之燕行,在三十一年前也,副使亦是燕行矣。上曰,副使,何時燕行乎?始淵曰,臣之先臣奉使時隨往,已四十一年矣。上曰,三十一年·四十一年,亦奇矣。裕元曰,臣與副使,同日拜閣銜矣,今此同行,亦非偶然矣。始淵曰,級,雖不及於賤臣,其科榜,乃臣之先進矣。上曰,副使,何年爲科,何年入燕乎?始淵曰,己丑應榜,乙未赴燕矣。上曰,今日拜表,何間渡江乎?裕元曰,似在來月晦間矣。上曰,然則何間入燕乎?裕元曰,入皇城,似在九月念後矣。上曰,進賀使,何爲久不渡江乎?裕元曰,似阻潦水而然矣。上曰,勅行,必於今年內京中下馬圖之也。裕元曰,欲力圖於禮部矣。上曰,首譯,誰也?裕元曰,古之名譯李尙迪之弟尙健,爲人可堪矣。上曰,予亦聞之矣。仍敎曰,今當遠行,善爲往返,可聞之事,詳探以來也,卿向言入燕,則彼地事可以知之云矣,今可入去也。裕元曰,彼地事無以詳知,可悶矣。上命賜豹皮·貂帽·臘藥等物,裕元曰,臣等尙未竣事,先受上賞,極爲惶悚矣。上曰,前功旣多,領受,何妨耶?仍敎曰,卿去甚悵缺,入去後雖雇得彼人,種種通信,好矣。裕元曰,有封典之事,則先送別先來,次送原先來,而別先來之前,或有可達者,當雇人仰達矣。上命大臣就座,仍敎曰,予欲賜饌,而副使·書狀,亦當同賜矣。宣饌訖,敎曰,物雖不腆,善爲下箸也。裕元曰,謹當飽德,各送私次,以詑家人矣。上曰,表咨文,有侍表官陪去,則使行中路,少或遲滯,少無違例,卿則入寧邊,雖加一二日,亦無妨矣。裕元曰,副使到安州,當受榮養,而書狀及諸譯,先送灣府,使之先爲理裝矣。上曰,副使留安州,幾日乎?裕元曰,似留五六日矣。上曰,留幾日亦好矣。上曰,行中譯官,幾人帶去乎?裕元曰,奏請行,與他有異,以可去者自辟,故七八人隨去,他別使,只從三四人矣。上曰,太孤單矣。裕元曰,臣入來時見之,則三殿重建之役,已過半矣。上曰,捐國財不費民力,若欲國財有裕,當用畜積之法,而畜積莫若節用,節用則財可以有裕矣。上曰,十月內可以訖役,卿還來時,可以見之矣。仍敎曰,卿今遠去,有可陳戒者言之也。裕元曰,臣之所仰請,安有過於節宣聖躬,成就聖學耶?上曰,卿之恒所言之者,此兩句,謹當一一服膺矣。仍命曰,起立仰瞻,又命抱世子宮,裕元起立仰瞻訖,跪抱世子宮奏曰,睿質日益充健,不勝欣祝矣。上曰,善爲入去,速速出來也。裕元曰,臣近日聽瑩之祟,日以成痼,咫尺之地,玉音莫對,不任惶慄矣。上曰,出來後,自當漸差也。裕元曰,厚賜滋補之劑,若靜以養神,只冀差可,衰朽之質,安敢望復蘇乎?上笑曰,卿言太過矣。上曰,今日雖晩,高陽可以抵到,而明日松都,可晩也。仍敎曰,善爲往返。裕元曰,惟伏祝聖體安康,東宮保重,家國太平矣。上顧謂書狀曰,書狀之責,在於覘國,必善爲記注以來也。日記廳堂上金宗漢。郞廳盧台鉉。
上在景福宮。停常參·經筵。
政院啓曰,來初五日,朝參日次矣,敢稟。傳曰,停。
又啓曰,吏曹郞廳來言,判書有闕,政事,取稟。傳曰,當日爲之。
又啓曰,吏曹參判南廷益,卽爲牌招開政,何如?傳曰,允。
又啓曰,卽者義禁府都事來言,時囚罪人李羲性等,當爲議處,而判義禁鄭文升呈辭受由,次堂例不得擧行云,何以爲之?敢稟。傳曰,許遞,今日政差出。
吏曹口傳政事,禁府都事丁大英,尙衣主簿洪在能,已上相換事,承傳。
傳曰,法司堂上竝許遞,前望單子入之。
傳曰,呈告同經筵·同春秋許遞,今日政差出。
傳曰,有實故摠管許遞,前望單子入之。
傳曰,工曹參議許遞,今日政差出。
傳曰,傳敎誤下之中官朴奎鉉,推考。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
議政府啓曰,卽見禁衛營所報,則營儲罄匱,各項應下,洽爲二萬餘兩,而措濟沒策,就本營銀貨中限五千兩,姑許取用,待紓力還充爲辭矣。銀貨封樁,較他尤重,何可遽議擅用,而第今該營事勢則十分艱急,不容不另爲存念,參酌已施之例,銀子限五千兩,姑令貸下,待營樣少紓,卽爲準充之意,分付,何如?傳曰,允。
以江原監司尹秉鼎狀啓,江陵府五臺山史庫作變事,査覈以聞,而襄陽洛山僧孟欣等,與入番僧在明,圖免僧番之弊,致此無前之變,暗中嫁禍之計,掀露無餘。參奉丁鸞龜,摠攝僧詳旬等,莫重史庫,不善守護,所犯俱係深重,令廟堂稟處,該府使趙命敎,不善守護之責,在所難免,情急詳審,擅開庫門,殊涉妄率。其罪狀,令攸司稟處,臣於管轄之內,有此不虞之患,罪著溺職,惶恐俟勘事。傳曰,令廟堂稟處。
以東萊府使黃正淵狀啓,今此書契取見,宜在宴饗之日,而彼佞終不遵舊,服色與正門出入,期於創新,事體所在,臣不敢擅便,屢有成命,尙未經宴,惶恐俟勘事。傳曰,令廟堂稟處。
禁衛營啓曰,謹依本營兼內吹今秋等習角賞單啓下,姜熙昌等十一名處,各木綿二疋施賞之意,敢啓。傳曰,知道。
以李興敏,添書爲吏曹判書。
吏批啓曰,新判書李興敏牌招,同參政事,何如?傳曰,允。
有政。吏批,判書李興敏牌招不進,參判南廷益進,參議趙秉友未肅拜。承旨缺吏批啓曰,判書李興敏牌招不進,參議趙秉友在外未肅拜,小臣獨政未安,何以爲之?敢稟。傳曰,仍爲之。以孫相喆爲持平,南廷順爲刑曹判書,李秉文爲判尹,朴來萬爲戶曹參判,申泰運爲刑曹參判,洪遠植爲左尹,成彝鎬爲右尹,趙文夏爲刑曹參議,尹致聖爲工曹參議,李豐翼爲判義禁,李珪永爲同經筵,洪鍾軒爲同春秋,尹善柱爲監察,李圭常爲公事官,李東奎爲崇靈殿參奉。幼學洪祖燮,今超通政,年七十,侍從臣前正言洪鍾運承重祖,推恩移施事及前把摠李鼎宇,今加通政加資事,承傳。再政。左尹單成彝鎬,右尹單洪遠植。兵批,行判書李載元病,參判尹宇善呈辭受由,參議李在敬病,參知張時杓入直進,承旨缺。同知單李大說。
贊善任憲晦疏略曰,臣冒忝宮僚,匪頒之賜,亦嘗有辭不獲命者,而又有輸致節扇·虎皮·緞屬之賜給者。夫初無不紀之勩,分外賞典,一之猶無謂,矧敢多又。乞收鑑察,收還所頒焉。臣無任云云。答曰,省疏具悉卿懇。頃者頒賜之物,遍及宮官,卽例也。況卿以宿德,是居輔翼之職,緇衣好賢,猶未足以望其禮矣,何必巽辭至於此乎?卿其安心領受。顧今元良,衣尺漸長,器度粹美,卿豈無願見之心乎?秋涼已生,須卽賁然趣駕,以副予如渴之望。仍傳曰,此批答,遣地方官傳諭。
戶曹參判金始淵縣道疏。答曰,省疏具悉。所請依施。
上在景福宮。停常參·經筵。
傳曰,禮房承旨馳詣文廟,奉審摘奸以來。
傳曰,檢校直閣尹用求,馳詣仁陵,奉審摘奸,仍留監祭,局內諸陵,一體奉審以來。
傳曰,發遣吏郞,諸執事淸齋與否,摘奸以來。
傳曰,藥院提調許遞,前望單子入之。
內醫提調前望單子入之,金輔鉉落點。
傳曰,吏曹參判許遞,前望單子入之。
傳曰,有實故玉堂許遞,前望單子入之。
弘文館啓曰,副修撰趙翼永呈辭出去,修撰趙龍鎬呈辭在外,下番闕直,事甚未安。修撰金玉均,副修撰洪大重,竝卽牌招,推移入直,何如?傳曰,允。
內醫院啓曰,年例燕貿唐藥材,依例磨鍊,別單書入之意,敢啓。傳曰,知道。
禮曹啓曰,每年各陵展謁,春則二三月,秋則八九月取稟事,曾有定式矣,今秋展謁,定於何陵,而以何間擇吉乎?敢稟。傳曰,健元陵·綏陵·景陵展謁親祭,仍詣顯陵·穆陵·徽陵·崇陵·惠陵·元陵展謁矣,日字以來九月望間,擇入。
禮曹啓曰,以陵幸取稟草記,傳曰,健元陵·綏陵·景陵展謁親祭,仍詣顯陵·穆陵·徽陵·崇陵·惠陵·元陵展謁矣,日字以來九月望間擇入事,命下矣。幸行吉日,令日官李秉洪推擇,則來九月十五日·十六日俱吉云,以何日定行乎?敢稟。傳曰,十五日定行。
以司謁口傳下敎曰,幸行時軍令,今初五日待令。
禁衛營啓曰,本營千摠韓圭稷,以前任慶興府使,上來尙遠,久曠可悶,改差,何如?傳曰,允。
禁衛營啓曰,本營軍色從事官金九鉉,身病甚重,勢難察任,今姑改差,何如?傳曰,允。
上在景福宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
都摠府啓曰,今日入直內三廳武兼·禁軍及軍兵等,當爲中日習射技放,而國忌相値,不得設行之意,敢啓。傳曰,知道。
玉堂前望單子入之,副修撰朴齊晠落點。
政院啓曰,判義禁李豐翼,除拜後過三日不爲出肅,依定式推考警責,仍卽牌招察任,何如?傳曰,允。
傳曰,在外吏曹參議許遞,前望單子入之。
吏曹參議前望單子入之,李冕榮落點。
傳曰,承旨有闕之代,前望單子入之。
摠管前望單子入之,副摠管李鍾承·尹滋承·南廷益落點。
政院啓曰,卽者修撰金玉均,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
弘文館啓曰,修撰金玉均,陳疏徑出,下番闕直,事甚未安。修撰趙龍鎬,副修撰趙翼永呈辭在外,新除授副修撰朴齊晠,卽爲牌招入直,何如?傳曰,允。
傳曰,吏曹判書有闕之代,前望單子入之。
吏曹判書前望單子入之,閔奎鎬落點。
傳曰,禮房承旨馳詣社稷,奉審摘奸以來。
傳曰,都摠管有闕之代,都承旨金尙鉉除授。
禮曹啓曰,禜祭設行後,積雨收霽,日候淸朗,當有報謝之節,四門報謝祭擇日設行,何如?傳曰,允。
傳曰,再明日七夕製,依前下敎爲之。
吏曹參判前望單子入之,李玄翼落點。
吏曹,都摠管單金尙鉉,今超資憲除授事,承傳。
禮曹啓曰,去七月二十五日,大殿誕日,諸道所封方物中,濟州牧使李熙忠所封方物,今纔依數來到,看品內入,而世子宮方物,則例無磨鍊矣,今此所封,誤爲擧行貢獻,事體誠甚未安。該牧使推考,所封方物,使之還下送,何如?傳曰,允。今番則旣已封進,捧入。
禮曹啓曰,卽接羅州幼學朴學喆所志,則以爲,同姓五寸姪在源,嫡妾俱無子,以其同姓四寸弟大源第二子萬淵,欲爲繼後,兩家諸族,相議完定,而在源夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長朴學喆所訴旣如此,朴大源第二子萬淵,立爲朴在源之後,何如?傳曰,允。
禮曹啓曰,萬東廟祭享日字隔月矣,享祀儀註,參互本廟舊儀及皇壇攝事儀磨鍊以入,而待啓下行會本道,以爲敬遵將事之地,何如?傳曰,允。
傳曰,臺諫竝許遞,政官牌招開政。
政院啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,鄭範朝·李世用落點。
御營廳啓曰,本廳中軍趙羲復,身病猝重,勢難察任,改差,何如?傳曰,允。
吏曹判書李興敏上疏。大槪,乞解長銓之任事。答曰,省疏具悉。實病旣如此,所請依施。
修撰金玉均上疏。大槪,情急歸護,拜章徑出,乞被擅離之罪,以肅朝綱事。省疏具悉。爾其勿辭救護。
上在景福宮。停常參·經筵。
政院啓曰,行吏曹判書閔奎鎬·參判李玄翼牌不進推考傳旨,今方捧入,而開政命下之後,如是違牌,事甚未安。判書·參判,竝更牌招,新除授參議李冕榮,一體牌招,何如?傳曰,允。如有違牌,勿爲呼望。
傳曰,文學有闕之代,前望單子入之。
文學前望單子入之,金永哲落點。
傳曰,左副承旨許遞,前望單子入之。
承旨前望單子入之,黃正淵落點。
政院啓曰,新除授右副承旨黃正淵,時在慶尙道東萊府任所,交代後斯速乘馹上來事,下諭,何如?傳曰,許遞,前望單子入之。
承旨前望單子入之,金昌熙落點。
傳曰,奉審閣臣入侍。
傳曰,呈告兵曹參判許遞,今日政差出。
傳曰,吏曹判書疏批已下,卽爲牌招。
傳曰,明日出宮門路,以思政門爲之。
政院啓曰,副摠管李鍾承,方在譴罷中,何以爲之?敢稟。傳曰,蕩滌敍用。
傳曰,玉堂有闕之代,前望單子入之。
都摠府啓曰,明日殿座時侍衛·寶劒,當爲備員,而副摠管成彝鎬·尹滋承·任孝準·李鍾承·李容直·鄭海崙,俱有身病,不得進參,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞,前望單子入之。
摠管前望單子入之,都摠管,趙龜夏·金有淵·李會正,副摠管,洪淳大·趙寅熙·洪遠植落點。
禮曹啓曰,卽接社稷署所報,則明日七夕製試取時,本署官員,俱爲觀光云矣。依定式本曹正郞吳仁泰,假官差送,以爲代直後赴試之地,何如?傳曰,允。
禮曹啓曰,卽接永禧殿官員所報,則明日七夕製試取時,本殿官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
禮曹,今八月初四日行社稷大祭香祝親傳取稟,還入,奉敎攝儀改書下。
兵曹啓曰,卽接慶熙宮衛將安潤植牒報,則本宮內崇義門東北邊小松一株,因風顚仆云,依例斫去之意,敢啓。傳曰,知道。
義禁府啓曰,明日七夕製,通方外爲之時,本府都事十員內,三員方在拿囚中,六員赴擧,只有武都事一員,當直入直,而本府入直公事·回公都事及秋成門禁亂都事,無以推移。假都事三員,令該曹口傳差出,以爲分排擧行之地,何如?傳曰,允。
御營廳啓曰,本廳軍色從事官朴周陽,奉命出疆,營務久曠,可悶,今姑改差,何如?傳曰,允。
有政。吏批,行判書閔奎鎬進,參判李玄翼·參議李冕榮式暇,承旨缺。以李升洙爲大司憲,李廷斗爲大司諫,吳尙鉉爲執義,鄭鍾學爲司諫,金晩植·李建容爲掌令,趙益元·李濟承爲持平,洪大重爲獻納,沈相學·李復永爲正言,金炳淵爲兵曹參判,明夏律爲禮曹佐郞,趙儀顯爲泰安府使,任敎準爲慶興府使。宗正卿單李鍾承,贈吏參金在崐,贈吏判例兼,贈吏議金箕晉,贈吏參例兼,已上都摠管金尙鉉兩代。
兵批,行判書李載元病,參判尹宇善呈辭受由,參議李在敬入直進,參知張時杓差祭,承旨缺。同知單馬濟漢,兼泰安防禦使單趙儀顯。
吏曹啓目粘連,觀此平安監司趙成夏狀啓,則以爲,江東縣監李泰容,三載優績,一境徯蘇,務在恤窮,民不知災,今當瓜熟,衆情惜去,特爲仍任,令該曹稟處亦爲白有臥乎所,道臣狀辭旣如此,依狀請姑爲仍任,何如?啓依允。
行吏曹判書閔奎鎬上疏。大槪,乞解新除天官之任事。答曰,省疏具悉。卿其勿辭行公。
廣州留守尹滋悳上疏。大槪,往省先壟,以伸至情事,答曰,省疏具悉。卿其從便往省焉。
判尹李秉文疏曰,伏以臣,頃控私懇,幸蒙恩暇,獲遂攀柏之願,庸伸濡露之感,感戴攢頌,曷有其極?時値潦炎,歸裝稽滯,節屆虹流,候綴仍阻,臣之虧分缺誠,悚恧靡措。際伏覩前掌令申泰觀疏辭,則其所論劾前判義禁李承輔,以質對巽章等語,專爲臚列,而臣於其時,亦忝金吾之任,登對聯章,與判堂,終始周旋,當初事體之若昧義分者,誠以王府關和,不敢違越故也。論其職次,縱云長亞之有間,遭此抨駸,實無異同之可言,則臣名雖不顯斥,臣罪固所自在矣。以臣惶蹙情踪,未敢諉之以倖逭,跧伏委巷,惟鈇鉞是竢,迺者京兆除旨,遽隕寢夢之表,恩造已極,隆摯廉防,莫可拚棄,則顧何以晏然趨走,自同無故者然乎?玆暴難冒之義,猥干方命之誅。伏乞聖明,俯垂諒燭,下臣司敗,勘以常憲,俾公議伸而法紀昭焉。臣無任云云。答曰,省疏具悉。何必爲引?卿其勿辭行公。
右尹洪遠植疏略曰,臣以惶蹙中,伏奉京兆除旨,莫省攸措也。臣於向日,職忝金吾,筵對齊聲,疏控聯籲者,誠以王府關和,不避鈇鉞也,職次縱別,長亞駁論,宜無彼此,亟施臣當勘之律焉。臣無任云云。答曰,省疏具悉。何必爲引?卿其勿辭行公。
乙亥八月初四日巳時,上御萬慶殿,奉審閣臣入侍時,同副承旨朴海哲,假注書閔泳奎,記注官白時洽,記事官李命宰,檢校直閣尹用求,以次進伏訖。上曰,史官分左右。仍命閣臣進前,用求進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物祭器祭井看審則精潔,諸執事摘奸則無頃,仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢達矣。上曰,莎草無頉乎?用求曰,無頉矣。上曰,陵上無蹲縮處乎?用求曰,無蹲縮處矣。上曰,碑閣·丁字閣,無滲漏頹圮處乎?用求曰,無滲漏頹圮處矣。上曰,何時將事乎?用求曰,以京城言之,則似爲二更量矣。上曰,將事卽爲發行乎?用求曰,卽爲離發矣。上曰,水漲,何如?用求曰,江水一如潦水前矣。上曰,潦水後東風又作,農形別無所損乎?用求曰,多日風雨,慮有損穀,以今所見,沿路有豐聲矣。上曰,今番風雨,局內樹木,無所傷乎?用求曰,丁字閣三株樹顚仆,而餘外則無頉矣。缺
上在景福宮。停常參·經筵。
藥房提調金輔鉉·副提調鄭範朝啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政·右議政,無時急稟定事,不得來會云矣,敢啓。傳曰,知道。
禮曹,今八月初七日,行景慕宮秋享大祭,香祝親傳取稟,還入,奉敎攝儀改書下。
兵曹,健元陵·綏陵·景陵·顯陵·穆陵·徽陵·崇陵·惠陵·元陵幸行時軍令,來九月十五日出宮,廟洞晝停所,自闕門十六里,健元陵展謁,自晝停所十五里,已上三十一里,親祭綏陵展謁,親祭景陵展謁,親祭後仍詣顯陵展謁,穆陵展謁,徽陵展謁,崇陵展謁,惠陵展謁,元陵展謁,還詣廟洞晝停所,當日還宮。
弘文館啓曰,修撰金玉均,陳疏受由,趙龍鎬·副修撰趙翼永呈辭在外,朴齊晠有身病,下番闕直,事甚未安。副校理一員未差,應敎金永穆,副應敎韓章錫,校理李錫弘·趙弼永,副校理申泰觀,竝卽牌招,推移姑降入直,何如?傳曰,允。
弘文館啓曰,下番闕直,事甚未安。修撰金玉均陳疏受由,趙龍鎬,副修撰趙翼永呈辭在外,朴齊晠卽爲牌招入直,何如?傳曰,允。
政院啓曰,卽者景慕宮官員來言,秋奉審時,提調一員,當爲進參,而都提調朴珪壽有身病,提調李承輔在外,不得進參云,何以爲之?敢稟。傳曰,提調許遞,前望單子入之。
景慕宮提調前望單子入之,鄭基世落點。
政院啓曰,卽者永禧殿官員來言,秋奉審時,提調一員,當爲進參,而都提調金炳國有身病,提調洪鍾雲在外,不得擧行云,何以爲之?敢稟。傳曰,提調許遞,前望單子入之。
永禧殿提調前望單子入之,金炳德落點。
傳曰,東萊府使有闕之代,副護軍洪祐昌除授,使之不日下送。
訓鍊都監啓曰,謹依下敎,侍衛與環衛將官·將校·軍兵等處,別饒次分給之意,敢啓。傳曰,知道。
兵曹以趙羲純爲御營中軍。
御營廳啓曰,本廳千摠南啓宓,以前任泰安府使,方在任所,上來尙遠,久曠可悶,改差,何如?傳曰,允。
御營廳啓曰,謹依下敎,侍衛本廳軍兵等處,別饒次分給之意,敢啓。傳曰,知道。
吏曹參判李玄翼上疏。大槪,乞解亞銓之任事。答曰,省疏具悉。卿其勿辭行公。
乙亥八月初五日□時,上詣景武臺。七夕製儒生試取,軍士房同爲入侍時,行都承旨鄭範朝,左承旨洪淳學,右承旨李世用,左副承旨金昌熙,右副承旨趙濟華,同副承旨朴海哲,史官缺,提學閔奎鎬,檢校直提學金輔鉉·尹滋悳·趙寧夏·趙慶鎬,直提學鄭範朝·金炳始,檢校直閣李喬翼·閔泳穆·金永壽·李鎬翼·朴鳳彬·尹用求,直閣金永哲,待敎洪淳馨,以次侍立。時至,通禮跪啓請外辦,上,具翼善冠·衮龍袍,乘輿出思政門,案房提調金輔鉉·副提調鄭範朝進前問候訖,由勤政門·興禮門·用成門,出神武門,詣景武臺,通禮跪啓請降輿,上降輿陞座,以司謁,命承·史入侍。承旨奏曰,軍令入侍,例以承傳宣傳官擧行矣,今亦依此擧行乎?上可之。宣傳官引兵曹判書進前,兵曹判書跪請軍令,仍以軍令,跪授宣傳官,宣傳官跪授承旨,承旨讀奏訖,跪授挾侍,挾侍跪進,上命踏啓字以下,挾侍跪授承旨,承旨跪受,書判付讀奏訖,以授宣傳官,宣傳官跪受,以授兵曹判書,上命兵判先退,範朝奏曰,禁喧郞廳,不爲待令,屢勤下詢,承傳宣傳官擧行之際,做錯非細,竝所當重勘,而本院請推之外,無他可施之罰,何以爲之乎?上曰,竝記過,可也。又奏曰,宣傳官擧行之際,行步遲緩,所當重勘,而本院請推之外,無他可施之罰,何以爲之乎?上曰,從重推考,可也。承旨讀奏入門單子訖,仍奏請試官行禮,讀券官李㘾·金炳始·李僖魯,對讀官李冕榮·朴容大·洪健植·洪淳馨·趙昌夏·李命宰,行四拜禮訖,以次就位,上命試官進前,仍命書題,賦平秩西成,限申時,㘾等跪書讀奏訖,昌夏等奉出懸之,上入小次,承旨以司謁入稟考試,少頃,上出次,仍行科次,命宰讀奏第一張,㘾奏請書等,承旨奏請坼封,仍讀奏訖。上命書傳敎曰,七夕製賦居首草三下幼學金敎喆,直赴會試,之次次上生員南廷弼等二人,竝給二分,之次次上幼學金思興等二人,竝給一分,之次次上進士鄭顯五等五人,各奎章全韻一件賜給。又命書傳敎曰,入格儒生,明日待令。又命書傳敎曰,還宮,當自內爲之矣,該房知悉。上降座,承旨請出標信解嚴,諸臣以次退出。
上在景福宮。停常參·經筵。
政院啓曰,卽者兼說書洪淳馨,以其親病,陳疏徑出,原疏纔已捧入矣。所當直捧禁推傳旨,而此與〈無〉端徑出,有異,推考警責,何如?傳曰,允。
又啓曰,武衛所從事官來言,本所都統使趙寧夏,疏批依施,而因傳敎使以曾經將臣以上人,差除,倣扈衛大將差出之規,從事官往告政院,稟旨擧行事,曾有定式云矣。武衛都統使差出一款,何以爲之?敢稟。傳曰,吏曹判書閔奎鎬除授。
又啓曰,虎符及傳令牌親納,例也,而前都統使趙寧夏,謂有身病,使其營校替納,事甚未安。惟考,何如?傳曰,允。
又啓曰,新除授武衛都統使閔奎鎬,卽爲牌招,傳授虎符及傳令牌,何如?傳曰,允。
又啓曰,卽者永禧殿官來言,秋奉審時,提調一員,當爲進參,而都提調金炳國有身病,提調金炳德在外,不得進參云,何以爲之?敢稟。傳曰,提調許遞,前望單子入之。
傳曰,禮房承旨馳詣景慕宮,奉審摘奸以來。
傳曰,初九日眞殿茶禮,當親行矣,該房知悉。
傳曰,廟宮秋展謁,今初九日爲之。
兵曹,武衛都統使單閔奎鎬,議政府,武衛都統使閔奎鎬。
奎章閣啓曰,景慕宮望廟樓,今秋大奉審,臣永哲,與本宮提調鄭基世·儀賓·宗正卿,進詣展奉奉審,無頉之意,敢啓。傳曰,知道。
弘文館啓曰,修撰金玉均,陳疏受由,趙龍鎬,副修撰趙翼永呈辭在外,朴齊晠有身病,下番闕直,事甚未安。副校理一員未差,應敎金永穆,副應敎韓章錫,校理李錫弘·趙鍾弼,副校理申泰觀,竝卽牌招,推移姑降入直,何如?傳曰,允。
弘文館啓曰,下番闕直,事甚未安。修撰趙龍鎬,副修撰趙翼永呈辭在外,修撰金玉均由限已過,與副修撰朴齊晠,竝卽牌招,推移入直,何如?傳曰,允。
侍講院啓曰,兼說書洪淳馨,今以親病,陳疏徑出矣,下番闕直,事甚未安。司書朴周陽奉命在外,兼司書朴憙陽受由在外,說書金文齊,卽爲牌招入直,何如?傳曰,允。
議政府啓曰,卽見東萊府使黃正淵狀啓,則倭人宴饗之未得設行,專由於服色·正門之不遵舊式,而彼倭,尙此持難,期欲創新,事體所在,不敢擅便爲辭,而令廟堂稟處事,命下矣。前此覆啓,旣纖悉矣,且明白矣,苟能消詳曉諭,洞釋遠人之疑阻,則豈有一向不從之理,而今以服色·正門等事,致煩登徹,施久相持,朝家命令,閼而不宣,邊臣擧行,極爲駭忽。前府使黃正淵,從重推考,新除府使,已奉促敎,當不日辭朝矣,書契與宴饗之節,依前行會,詳細開諭,毋損事體之意,另加申飭,何如?傳曰,允。
議政府啓曰,卽見江華留守趙秉式所報,則本營所存馬匹,極爲艱乏,且皆駑駘,不堪使用,今秋濟州貢馬中限二十匹,自水原府直爲劃給爲辭矣。沁都陰雨之備,朝家深念,比他逈別,而於水雖曰使船,在陸不可無馬,特依報辭,準此數劃送之意,分付太僕寺,何如?傳曰,允。保障之地,永加顧念,式年則十匹,恒年則五匹式劃送。
議政府啓曰,以江原監司尹秉鼎狀啓,江陵五臺山史庫作變,具由査聞事,伏奉令廟堂稟處之命矣,金匱石室,是何等祕嚴之地,而有此無前之變,不可但以驚悚言,奉審修改之節,事體不容少緩,令宗親府·春秋館,斯速稟旨擧行。蓋其事端,專由於緇徒之苦其番役,積久蓄憾,而欲售嫁禍之計,不知自陷於重辟者也。謹按律文曰,坼毁申明亭者流配,又曰,御庫物偸竊者,以强盜論,今此僧在明之窓矢之刀割,樻子之手翻,紅褓之偸出,鎖金之投棄,諸條所犯,參互法文,合施極律,僧得淸·僧孟欣之以給財之說,甘誘在明,以免役之意,密囑在明,雖無手犯之跡,設心造謀,尤極凶譎。究厥罪狀,斷不容貸,以上三漢,令道臣,捧結案擧行,其餘僧在炯,竝與在逃漢,刻期詗捕,嚴刑遠配,摠攝僧將等之不善守護,難逭其罪,一體刑配,該府使,道啓旣請攸司稟處,令該府拿勘,史庫參奉,本非朝籍所在者,令本道酌處。且以道臣言之,罪人分等,只憑邑報,適輕適重之間,論跋殊欠明白,施以重推之典,何如?傳曰,史庫所重,何如,而有此翻樻偸褓之變,可勝驚惋?宗府·春秋館之奉審,事體當然,而此時廚傳,宜念其弊,道內察訪之元帶春秋兼銜之人,宗府加設單付,使之奉審修理後,登聞。至於所犯三漢之罪,至凶且悖,固當斷以極律,而特推好生之義,減死島配,其餘諸漢,令道臣分輕重酌處,該府使拿勘,亦不無斟量者存,特爲安徐,姑令戴罪擧行。
禮曹啓曰,宗廟·永寧殿·永禧殿內·景慕宮室內,今秋奉審則俱爲無頉之意,敢啓。傳曰,知道。
司僕寺啓曰,今此健元陵·綏陵·景陵展謁親祭,顯陵·穆陵·徽陵·崇陵·惠陵·元陵展謁時,各差備入把馬磨鍊,別單書入,而其中驛馬則令兵曹知委,畿內各驛,使之直爲入把,何如?傳曰,允。
司僕寺啓曰,今此健元陵·綏陵·景陵展謁親祭,顯陵·穆陵·徽陵·崇陵·惠陵·元陵展謁時,補把驛馬,嶺南·湖南·湖西,限九十匹分排知委各驛,以爲入用之地,何如?傳曰,允。
訓鍊都監啓曰,東關王廟西邊墻垣七間頹圮處,今八月初七日爲始,三營合力改築之意,敢啓。傳曰,知道。
禁衛營啓曰,本營千摠邊弘圭,身病猝重,勢難察任,改差,何如?傳曰,允。
禁衛營啓曰,謹依宣傳官口傳下敎,本營前排次知將校二人,各決棍十度,懲勵之意,敢啓。傳曰,知道。
禁衛營啓曰,東關王廟西邊墻垣七間頹圮處,今八月初七日爲始,三營合力改築之意,敢啓。傳曰,知道。
以司謁口傳下敎曰,南壇淸道,中軍代行。
傳曰,入格儒生,崇陽門外施賞。
傳曰,發遣吏郞,諸執事淸齋與否,摘奸以來。
傳曰,北靑府使朴瑄壽,楊州牧使李熙準相換,楚山府使李應辰,長湍府使吳益善相換。
都摠府啓曰,今月初九日動駕時,侍衛·寶劒·守宮,當爲備員,而都摠管趙龜夏·李會正·金有淵,副摠管趙寅熙·洪遠植,俱有實故,不得進參。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞,前望單子入之。
兵曹啓曰,在前幸行時,摠戎使率訓局餘軍,迎秋門外留陣矣。今亦依此擧行,何如?傳曰,允。
兵曹啓曰,在前幸行時,挾輦軍四百名,或三百名,餘軍二百名,或一百名磨鍊,而甲戌年健元陵·元陵·綏陵幸行時,挾輦軍三百名,餘軍一百名磨鍊矣。今番則何以爲之乎?敢稟。傳曰,依甲戌年例磨鍊。
兵曹啓曰,在前幸行回鑾後,隨駕軍兵犒饋,連以乾物分給矣,今亦依此擧行,何如?傳曰,允。
兵曹啓曰,在前幸行時,十里外斥堠伏兵傳語軍,以畿邑所屬束伍步軍擧行矣,今亦依此磨鍊,何如?傳曰,允。
兵曹啓曰,在前幸行時,先廂,步軍一哨除出,晝停所作門矣,今亦依此擧行,何如?傳曰,允。
兵曹啓曰,在前幸行,當日回鑾時侍衛,例以全數磨鍊,而庚午年健元陵·綏陵·景陵幸行時,兵曹堂上·郞廳各二員,都摠府堂上二員,郞廳一員,五衛將二員,武兼一員隨駕,甲戌年健元陵·元陵·綏陵幸行時,依丁卯年例,兵曹都摠府堂上·郞廳各二員,五衛將二員,武兼四員隨駕矣。今番則何以爲之乎?敢稟。傳曰,依甲戌年例爲之。
獻納洪大重啓曰,臣與大司諫臣李廷斗,有翁婿應避之嫌,請命遞斥臣職,答曰,依啓。
吏曹啓目粘連,觀此承政院左副承旨金昌熙上疏,則以爲,臣與行都承旨臣鄭範朝,爲內外從兄弟矣。揆以格例,在下當遞,亟遞臣職,以存公格亦爲白有臥乎所,相避之法,在下當遞,承政院左副承旨金昌熙改差,何如?啓依允。
吏曹,東萊府使單洪祐昌。
大護軍金尙鉉上疏。大槪,乞收新資事。答曰,省疏具悉。卿其勿辭行公。
左副承旨金昌熙上疏。大槪,敢陳援例之章,冀蒙遞改之恩事。省疏具悉。疏辭下該曹稟處。
吏曹參議李冕榮上疏。大槪,乞解三銓之任事。省疏具悉。爾其勿辭察職。
兼說書洪淳馨上疏。大槪,情急歸護,拜章徑出,乞被擅離之罪,以肅朝綱事。省疏具悉。爾其勿辭救護。
同知三軍府事趙寧夏疏曰,伏以臣於向日,猥陳血懇,未蒙恩諒,在臣義分,顧何敢更事瀆撓,而臣本脆弱,偶得二豎,支離春夏,轉益澌敗,尋常事務之應,凡百簿書之期,率多荒廢,言其職則愈久而愈難堪勝,言其病則愈久而愈難强勉,以閑司漫局,不可一日瘝曠。矧玆將兵之任,係國休咎,豈可一任臣養疴之坊,而淟涊蹲據,不思所以求解也哉?臣之冒叨匪據,兼綰兩營,今歲一周而又强半矣,詰戎則不能使精彩改觀,典守焉不能使峙儲不匱,如是而伈泄玩愒,幸而無事者,卽我殿下神武之攸仗耳,以臣量臣,不第自知甚明,三軍之解體,一世之寒心,倘復如何?玆敢申暴衷懇于曲遂之天。伏乞聖明,亟加矜諒,將臣所帶都統使元戎之任,卽賜遞改,不勝大願至祝。臣無任云云。答曰,省疏具悉。重務,何可竝遞?所辭中都統使之任,依施。
上在景福宮。停常參·經筵。
自未時至酉時,灑雨下雨,測雨器水深二分。
備忘記,鐵原都護府使朴鼎和,廣梁僉使崔聖煥下直,各長弓一張,長箭一部,片箭一部,筒兒一筒賜給。
政院啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
傳曰,再明日眞殿茶禮時,時·原任大臣·閣臣·宗親·儀賓二品以上入參。
傳曰,公事不審之中官趙東鎭,從重推考。
傳曰,承旨有闕之代,前望單子入之。
承旨前望單子入之,閔昌植落點。
傳曰,同副承旨與右副承旨,分詣受香諸處,奉審摘奸以來。
玉堂前望單子入之,副校理李載德落點。
摠管前望單子入之,都摠管,洪祐吉·金善弼·金炳雲,副摠管,李鍾承·沈履澤落點。
永禧殿提調前望單子入之,李載元落點。
以司謁口傳下敎曰,秋判南廷順,除拜幾日,尙不肅謝,其委折知入事,分付畿營。
弘文館啓曰,修撰趙龍鎬,副修撰趙翼永呈辭在外,修撰金玉均,副修撰朴齊晠有身病,下番闕直,事甚未安。副校理一員未差,應敎金永穆,副應敎韓章錫,校理李錫弘·趙鍾弼,副校理申泰觀,竝卽牌招,推移姑降入直,何如?傳曰,允。
弘文館啓曰,下番闕直,事甚未安。修撰趙龍鎬,副修撰趙翼永呈辭在外,修撰金玉均,副修撰朴齊晠,竝卽牌招,推移入直,何如?傳曰,允。
弘文館啓曰,新除授副校理李載德,卽爲牌招察任,何如?傳曰,允。
侍講院啓曰,下番司書朴周陽奉命在外,兼司書朴憙陽,受由在外,兼說書洪淳馨,陳疏徑出,下番連日闕直,事甚未安。說書金文濟,更爲牌招入直,何如?傳曰,允。
都摠府啓曰,再明日動駕時,侍衛·寶劒·守宮,當爲備員,而都摠管洪祐吉·金善弼·金炳善,副摠管李鍾承·沈履澤,俱有實病,不得進參。令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管李源命·金翊鎭,副摠管李鍾承·洪遠植落點。
兵曹啓曰,今八月初九日,大駕詣昌德宮眞殿茶禮親行,仍詣宗廟展謁,景慕宮展拜時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,依春展謁時例磨鍊,禁軍二番隨駕,留陣,摠使率領,春展謁時例,武衛所善騎隊一哨,訓局馬軍二哨,步軍五哨,都統使率領,爲先廂,訓局步軍一哨,御營步軍二哨,兩營騎士各一番,御將率領,爲後廂,禁軍三番隨駕,別抄軍一哨,領付中央陣,訓將率本局餘軍二哨,馬軍一哨留陣,餘軍留營,置之。
義禁府啓曰,再明日動駕時,本府都事,當爲全數進參,而都事李宜文·金喆鎭·閔星勳,方在就理中,無以推移。假都事三員,令該曹口傳差出,以爲擧行之地,何如?傳曰,允。
以全羅監司趙性敎狀啓,全州等邑民家漂頹事,傳曰,列邑之民家漂頹,若是夥多,聞甚驚慘。元恤典外,別加顧助,渰死人,如有生前身還布,竝蕩減,趁卽結構奠接,俾無一民失所棲遑之弊事,廟堂各別措辭關飭。
忠淸監司沈舜澤疏略曰,臣奉有本道監試主試之命矣,臣之昨年春京圍之試士也,僨錯非一,竟遭人言,今若抗顔開場,考校章程,其何以見協於一省多士公共之論哉?亟改臣藩寄,以爲赴期而勘試。臣於治疏之際,以魯城等邑稅船臭載査啓稽滯事,至伏承重推之命矣,非不卽行鉤覈,而反覆致詳,遽至屢朔,溺職大著,乞命勘律焉。臣無任云云。答曰,省疏具悉。試役,不必如是爲引,臭載査啓事,旣問備矣。卿其勿辭,益勉對揚之責。
上在景福宮。停常參·經筵。
自前夜一更至開東,灑雨下雨,測雨器水深二分。
備忘記,宣川都護府使白南益下直,長弓一張,長箭一部,片箭一部,筒兒一箇賜給。
傳曰,當該承旨推考。
傳曰,本宮動駕,依前下敎,明日爲之。
傳曰,明日出宮內門路,以思政門爲之。
以漢城府民家頹壓別單,傳曰,恤典,令該廳分給。
以漢城府民家頹壓別單,傳曰,恤典,令該廳分給。
以漢城府民家頹壓別單,傳曰,恤典,令該廳分給。
以漢城府民家頹壓別單,傳曰,恤典,令該廳分給。
以漢城府民家頹壓別單,傳曰,恤典,令該廳分給。
奎章閣啓曰,守宮檢校直提學李㘾,待明朝牌招,何如?傳曰,允。
弘文館啓曰,修撰趙龍鎬,副修撰趙翼永呈辭在外,修撰金玉均,副修撰朴齊晠有身病,下番闕直,事甚未安。應敎金永穆,副應敎韓章錫,校理李錫弘·趙鍾弼,副校理申泰觀,竝卽牌招,推移姑降入直,何如?傳曰,允。
弘文館啓曰,下番闕直,事甚未安。修撰趙龍鎬,副修撰趙翼永呈辭在外,修撰金玉均,副修撰朴齊晠,竝卽牌招,推移入直,何如?傳曰,允。
弘文館啓曰,副校理李載德,時在平安道龍岡縣任所,經筵入番事緊,請斯速乘馹上來事,下諭。答曰,許遞,前望單子入之。
侍講院啓曰,下番司書朴周陽,奉命在外,兼司書朴憙陽受由在外,兼說書洪淳馨,陳疏徑出,下番連日闕直,事甚未安。說書金文濟,更爲牌招入直,何如?傳曰,允。
三軍府啓曰,卽接訓鍊都監所報,則今八月初九日,習陣日次,而動駕相値,不得行操云矣,敢啓。傳曰,知道。
司僕寺啓曰,濟州出來先運年例進上馬八匹,三名日進上馬六十匹,凶咎駑駘馬二十匹,加卜定馬十匹,合九十八匹禾毛色,別單書入之意,敢啓。傳曰,知道。
訓鍊都監·禁衛營·御營廳啓曰,卽接東關王廟守直官所報,則本廟西邊墻垣二間,又爲頹圮云矣,前日頹圮處,今旣始役,一體改築之意,敢啓。傳曰,知道。
禁衛營啓曰,本營千摠林希周,身病猝重,勢難察任,改差,何如?傳曰,允。
禁衛營啓曰,本營千摠,今當差出,而可擬之人乏少,外任竝擬,何如?傳曰,允。
御營廳啓曰,本營哨官崔錫基,身病甚重,勢難察任,改差,何如?傳曰,允。
吏曹判書閔奎鎬疏曰,伏以臣,天官之除未幾日矣,今又畀之以武衛所都統使,是何微末賤臣,上辱主知,異數稠疊,至此於極也?臣聞,人各有器有分,器濫而分濫則不及者鮮矣。是以,古人有言曰,以文學進者,且使之治財,已使治財矣,且使之治禮,一人之身而責之以百官之所能備,此臯陶·稷·契之賢,尙不能僉而兼之者也。顧臣,華猷非所長,而旣館閣矣,風采不踰人,而旣臺省矣,不讀律,不學兵,而又金吾而戎恒矣,而至於進試冢宰,則以殿下日月之明,何所取臣,而今乃責備以古人之所不能兼者乎?況都統使之任,果何等職也?惟聖上,神聖威武,創開是府,象太垣上將之次,遵軒后句陳之制,托以心膂,寄以爪牙,其任也,漢之未央衛尉也,其名也,唐之左右武衛也,其司也,宋之殿前親軍也。苟非有謹愼之節,淑均之行,果毅執撾之夙者,不宜負此重而居此號也,審矣。臣於數者,蔑一可稱,而入焉而宿衛,出焉而鈐韜,則豈不使此軍無人,壁壘減彩乎?臣所以惶駴欲遁,不敢爲蹲冒計者,職爲是也。若臣過福,不獨此職,則今欲臚陳,不已晩乎?惟我殿下,至仁大德,憫念而生成之而已,玆敢略入文字,控實呼籲。伏乞聖明,俯垂鑑諒,亟將新授都統之銜,特許鞶褫,俾免匪據之譏,則不唯微臣獲安私分,其在聖朝注之意政,豈少補乎哉?臣無任云云。答曰,省疏具悉。以卿特除,簡自予意,卿其勿辭,須勉宿衛之策。
上在景福宮。停常參·經筵。
大駕詣眞殿,入齋室後,藥房·內閣·政院·玉堂口傳問安。答曰,知道。
親行茶禮,還入齋室後,藥房·內閣·政院·玉堂口傳問安。答曰,知道。
詣本宮,入幕次後,藥房·內閣·政院·玉堂口傳問安。答曰,知道。
詣宗廟,入齋室後,藥房·內閣·政院·玉堂口傳問安。答曰,知道。
展謁,還入齋室後,藥房·內閣·政院·玉堂口傳問安。答曰,知道。
詣景慕宮入齋室後,藥房·內閣·政院·玉堂口傳問安。答曰,知道。
展謁,還入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,司僕寺內乘來言,捲簾,取稟。傳曰,捲三面。
三軍府啓曰,卽接禁衛營所報,則今八月初十日,習陣日次,而大將臣梁憲洙有身病,不得行操云矣,敢啓。傳曰,知道。
司僕寺啓曰,濟州出來後運歲貢馬二百匹,加卜定馬二十匹,合二百二十匹內,十九匹中路故失,十匹水原府別驍士,二十匹武衛所,二十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬一百四匹禾毛色,別單書入之意,敢啓。傳曰,知道。
傳曰,冊禮後,初謁廟宮,喜幸之懷,倍切他時,不可無示意之擧,都提調熟馬一匹賜給,廟殿司官及贊引,各兒馬一匹賜給,守僕·員役等,令該曹米·綿從厚題給,閟宮都提調以下,一體施行。
政院啓曰,卽者義禁府都事來言,今日動駕時,衛外擊錚罪人崔舜求等十二人,移送秋曹云矣,敢啓。傳曰,知道。
奎章閣啓曰,大駕今已還宮矣,守宮檢校直提學李㘾,依定式減下,何如?傳曰,允。
訓鍊都監啓曰,謹依下敎,隨駕將官·將校·軍兵等處,別饒次分給之意,敢啓。傳曰,知道。
兵曹啓曰,謹依下敎,隨駕軍兵等處,別饒次分給之意,敢啓。傳曰,知道。
禁衛營啓曰,謹依下敎,隨駕軍兵等處,別饒次分給之意,敢啓。傳曰,知道。
御營廳啓曰,謹依下敎,隨駕本廳軍兵等處,別饒次分給之意,敢啓。傳曰,知道。
乙亥八月初九日□時,大駕詣眞殿,茶禮親行,仍覲本宮,仍詣宗廟·永寧殿展謁,景慕宮展拜擧動入侍時,行都承旨鄭範朝,左承旨洪淳學,右承旨李世用,左副承旨趙濟華,右副〈承旨〉朴海哲,同副承旨閔昌植,史官缺,檢校直提學金輔鉉·李鎬俊·尹滋悳·趙寧夏·李載冕·趙慶鎬,直提學鄭範朝·金炳始,檢校直閣李喬翼·閔泳穆·金永壽·李鎬翼·朴鳳彬·尹用求,直閣金永哲,檢校待敎李載兢,待敎洪淳馨,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調金輔鉉,副提調鄭範朝,進前問候訖,出勤政門,通禮跪啓請降輿乘輦,上降輿乘輦,由興禮門,出光化門進發,由敦化門·進善至仁政門外,通禮跪啓請降輦乘輿,上降輦乘輿,至萬安門外,逋禮跪啓請降輿,上降輿,入齋室,上命書傳敎曰,眞殿茶禮後,仍詣本宮矣,門路,以敬覲門爲之,先後廂軍兵,路上留駐。少頃,通禮跪啓請出次,上出次,通禮導上詣版位,通禮〈跪〉啓請四拜,上行四拜禮,通禮導上詣盥洗位,上盥洗訖,通禮導上詣第一室尊所,承旨監酌,上詣第一室神座前,通禮跪啓請跪,上跪,承旨奉香,承旨奉爐,上三上香,承旨奉爵跪進,上執爵以授承旨,承旨跪受奠于案上,連獻三爵訖,通禮跪啓請俯伏興平身,上俯伏興平身,仍詣各室,行禮竝如上儀訖,通禮導上降復位,跪啓請四拜,上行四拜禮,通禮跪啓請禮畢,大臣進前問候,通禮導上還入齋室。少頃,通禮跪啓請出次,上出次,乘輿,由仁政門·進善門·敦化門入敬覲門,詣本宮,通禮跪啓請降輿,上降輿,入幕次移發。時至,通禮跪啓請出次,上出次,乘輿,由敬覲門至敦化門外,通禮跪啓請降輿乘輦,上降輿乘輦,進發至宗廟大門外,通禮跪啓請降輦乘輿,上降輦乘輿,至齋室門外,降輿入齋室。展謁時至,通禮跪啓請出次,上改具冕服以出,通禮跪啓請執圭,承旨進圭,上執圭,通禮導上詣版位,跪啓請四拜,上行四拜禮,陞詣殿內各室奉審訖,仍詣永寧殿版位,通禮跪啓請四拜,上行四拜禮,陞詣殿內各室奉審訖,通禮導上還出東神門外,跪啓請釋圭,上釋圭,承旨跪受圭,又跪啓請乘輿,上乘輿,至宗廟南神門外,降輿還乘輿,入齋室移發。時至,通禮跪啓請出次,上改具翼善冠·衮龍袍以出,通禮跪啓請乘輿,上乘輿,出大門外,降輿乘輦,進發至景慕宮大門外,通禮跪啓請降輦乘輿,上降輦乘輿,入齋室。少頃,通禮跪啓請出次,上改具冕服以出,通禮跪啓請執圭,承旨進圭,上執圭詣版位,通禮跪啓請再拜,上行再拜禮,陞詣宮內奉審訖,仍詣望廟樓版位,行四拜禮,陞詣殿內,命閣臣捲帳,奉審訖,通禮跪啓請釋圭,上釋圭,承旨跪受圭,通禮導上還入齋室。少頃,通禮跪啓請出次,上改具翼善冠·衮龍袍以出,通禮跪啓請乘輿,上乘輿,出大門外,降輿乘輦,進發至宗廟前路,降輦步過,還乘輦,由光化門·興禮門至勤政門外,通禮跪啓請降輦乘輿,上降輦乘輿,入思政門,兵曹判書跪稟放仗,承旨請出標信解嚴,上還內,諸臣以次退出。
上在景福宮。停常參·經筵。
藥房都提調洪淳穆,提調金輔鉉,副提調鄭範朝啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿·世子宮,口傳問安。答曰,知道。
大妃殿,進御生脈君子湯停止,兩儀君子湯自今日五貼式,日次製入事,榻前下敎。
備忘記,東萊都護府使洪祐昌下直,長弓一張,長箭一部,片箭一部,筒兒一箇賜給。
政院啓曰,議政府郞廳來言,今日賓廳日次,而領議政未差,左議政無時急稟定事,不得來會云矣,敢啓。傳曰,知道。
弘文館啓曰,修撰金玉均·趙龍鎬,副修撰趙翼永呈辭在外,下番闕直,事甚未安。副修撰朴齊晠,卽爲牌招入直,何如?傳曰,允。
弘文館啓曰,修撰金玉均·趙龍鎬,副修撰趙翼永呈辭在外,副修撰朴齊晠有身病,下番闕直,事甚未安。副校理一員未差,應敎金永穆,副應敎韓章錫,校理李錫弘·趙鍾弼,竝卽牌招,推移姑降入直,何如?傳曰,允。
三軍府啓曰,卽接御營廳所報,則今八月十一日,習陣日次,而大將臣申櫶有身病,不得行操云矣,敢啓。傳曰,知道。
吏曹啓曰,別兼春秋金永哲姑母夫洪鍾軒,除拜同春秋矣,依癸酉受敎定式,同春秋改差,何如?傳曰,允。
傳曰,領敦寧省掃之行,給馬,澆奠床備給。
玉堂前望單子入之,副校理申一永落點。
以趙東鎭·朴奎鉉囚單子,傳曰,飭已施矣,分揀放送。
義禁府啓目粘連,向前李宜文·金喆鎭·閔星勳等亦,倍道押去,何等嚴急,而其所遲滯,雖緣事勢,揆以法意,難以全恕,竝只以此照律,何如?啓依允。
義禁府啓目粘連,向前李羲性亦,汰任甄任之頻倒,始逋積逋之掩過,爰辭陳辨,縱或有據,旣登査啓之臚列,宜有法文之當勘,以此照律,何如?啓依允。
領敦寧金炳學,往省先壟箚子。缺,答曰,省箚具悉卿懇。卿其往省焉。仍傳曰,此批答,遣史官傳諭。
護軍趙寅熙往省先壟,疏。缺,答曰,省疏具悉。卿其往省焉。
乙亥八月初十日午時,上御萬慶殿。藥房入診,東萊府使,慶尙道京試官同爲入侍時,都提調洪淳穆,提調金輔鉉,副提調鄭範朝,假注書韓哲東,記事官李命宰·金羽均,東萊府使洪祐昌,京試官閔種默,以次進伏,醫官李慶年·李忠淵·李基澈·鄭楫,進伏楹外訖。上曰,史官分左右。仍命大臣進前,淳穆進前問候,各殿問候訖,淳穆曰,醫官待令,使之入診乎?上可之。慶年等,以次診候,退伏楹外訖,淳穆曰,脈候奏之。慶年等起伏奏曰,脈候左右三部調均矣。上命醫官先退,淳穆曰,夏秋之交,涼燠不調,世子宮諸節,連爲太平乎?上曰,近益充健,在於房闥時,恒少,而多遊於庭際間矣。淳穆曰,臣之未叨前席,數月之頃,今日仰瞻,則其間尤爲夙就矣,此時衣服之適於涼燠,易致疎忽矣。上曰,晝熱之時,只着一褌衣,連習行步矣。仍敎曰,大臣一番抱之,何如?淳穆,起而敬抱之曰,容儀之重厚,骨相之堅剛,不勝慶祝之忱,而夜間乳度有所進之乎?上曰,夜不吮,晝則間間有之矣。淳穆曰,穀氣間間有之似好矣。上曰,以醯水湯飯,間間用穀氣矣。淳穆曰,果實屬油膩之物,似不緊矣。上曰,不睹之際,此等物,每喜取啖矣。淳穆曰,此實胃氣充健而然矣。仍命東萊府使進前,祐昌進伏訖,上曰,萊府異於他地,近來邊情,尤甚叵測,每事實心做去,極盡對揚之責,可也。祐昌曰,邊情之關係甚重,措處之方,謹當一依朝家處分矣。上曰,雖有朝廷處分,亦可以從便做去,而彼人開諭之際,各別惕念,隨機圖之,可也。祐昌曰,見今本邑事務,比前浩多,不勝憧憧矣。上曰,軍容,想必凋殘,須圖繕修,而得人心爲第一先務矣。淳穆曰,衆心成城,然後繕兵甲,乃其次矣。上曰,赴任,當費幾日乎?祐昌曰,似近一望云矣。上曰,作宰爲幾番乎?祐昌曰,今番爲初倅矣。上曰,老鍊之地,想必善爲做治也。仍命京試官進前,種默進伏訖,上曰,今日入侍,予欲申飭試事也,主試之際,實心秉公,可也。種默曰,聖敎之下,敢不請白對揚,而以臣疎才,秖切惶蹙矣。上曰,亂場之弊,專由於士習,而若主試者,極公無私,則寧有是理乎?種默曰,亂場一款,果是主試者之責矣。上曰,京試官器具,似不及道伯矣。種默曰,無有所失,則似無他慮,器具亦不關矣。上曰,京試官下去後,善爲主試,可也。何時可以還來乎?種默曰,出榜後離發,則九月初旬間,似可復命矣。上曰,試邑,定於何處乎?種默曰,今番則居昌矣。淳穆曰,每式年輪定各邑,卽舊例也。上曰,向來潦雨以後,近日連爲晴佳,農形必有豐登之望矣。淳穆曰,近聞外道所傳,則向來風雨以後,不甚損稼,而以其近日晴佳,農形果有大豐之望,而木綿亦爲善就云矣。上曰,大抵年豐爲第一祥瑞矣。淳穆曰,年豐,勝於鳳凰芝草之祥,故民不飢寒,爲上瑞者,此也。缺
上在景福宮。停常參·經筵。
備忘記,慶州營將沈宜稷下直,長弓一張,長箭一部,片箭一部,筒兒一箇賜給。
傳曰,十五日眞殿茶禮,當親行矣,該房知悉。
弘文館啓曰,下番闕直,事甚未安。修撰金玉均·趙龍鎬,副修撰趙翼永呈辭在外,朴齊晠,卽爲牌招入直,何如?傳曰,允。
弘文館啓曰,新除授副校理申一永,卽爲牌招察任,何如?傳曰,允。
弘文館啓曰,下番無他推移之員,不得已以上番姑降入直之意,敢啓。傳曰,知道。
兵曹啓曰,今八月十五日大駕詣昌德宮眞殿茶禮親行時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依初九日茶禮時例磨鍊。
訓鍊都監啓曰,本局局別將金泰郁,身病猝重,勢難察任,改差,何如?傳曰,允。
義禁府啓曰,保放罪人李羲性·李宜文·金喆鎭·閔星勳等,還囚照律以入,而病勢一向未差,竝仍爲保放之意,敢啓。傳曰,知道。
義禁府照目粘連,義禁府都事李宜文·金喆鎭·閔星勳等矣,本府議啓內,倍道押去,何等嚴急,而其所遲滯,雖緣事勢,揆以法意,難以全恕,竝只以此照律,罪各笞四十收贖,附過還職,私罪奉敎依允爲旀,竝只功減一等爲良如敎。
義禁府照目粘連,蔚山前前府使李羲性矣,本府議啓內,汰任甄任之頻倒,始逋積逋之掩過,爰辭陳辨,縱或有據,旣登査啓之臚列,則宜有法文之當勘,以此照律,罪杖一百收贖,告身盡行追奪,又禁錮,私罪奉敎依允爲旀,功減一等爲良如敎。
義禁府啓曰,時囚罪人李羲性,杖一百收贖,徒三年定配,又五年禁錮,照律公事判付內,依允,功減一等事,命下矣。李羲性功減一等,杖九十收贖,告身盡行追奪,忠淸道稷山縣成歡驛徒二年半定配所,而以議啓內辭意,具罪目依例發遣羅將,押送配所,何如?傳曰,允。
刑曹判書南廷順疏略曰,臣西藩待罪,何嘗萬一襯似,及夫英蕩互兌,其機密愼重,間不可一髮疎忽,而矇未檢照,致有顚錯,竟招臺章之擿糾,特荷旻覆之仁曲,略上島竄,夫何克威之愛,匪怒之敎,昨肅霜而今恩露?乃玆專對重任,秋曹新銜,寵命有隕,飭敎繼下,臣轉增惶霣,不省措躬。四至唾罵,猶臣一己之不足恤,而累聖世辱淸班,亮非細故也,敢從縣道,冒瀆崇嚴,伏望亟遞臣新授職名焉。臣無任云云。答曰,省疏具悉。昔者之勘,重事體也,何必爲引?卿其勿辭,卽爲上來肅命。
同敦寧南綺元上疏。大槪,敢陳援例之章,冀蒙遞改之恩事。答曰,省疏具悉。所請依施。
上在景福宮。停常參·經筵。
都摠府啓曰,今日入直內三廳武兼·禁軍及軍兵等,當爲中日習射技放,而齋日相値,不得設行之意,敢啓。傳曰,知道。
政院啓曰,卽者副校理申一永,以其祖病,陳疏徑出,事未前有,原疏纔已退却,而依定式禁推傳旨捧入之意,敢啓。傳曰,推考。
弘文館啓曰,副校理申一永,陳疏徑出,修撰金玉均·趙龍鎬,副修撰趙翼永,呈辭在外,下番闕直,事甚未安。副修撰朴齊晠,卽爲牌招入直,何如?傳曰,允。
弘文館啓曰,下番闕直,事甚未安。修撰金玉均·趙龍鎬·副修撰趙翼永,呈辭在外,副應敎·副修撰一員,前望未下,應敎金永穆·校理趙鍾弼·副校理申泰觀,竝卽牌招,推移姑降入直,何如?傳曰,允。
傳曰,政官牌招開政。
傳曰,呈告同成均許遞,今日政差出。
傳曰,殷栗縣監之代,勿拘常格,各別擇差。
傳曰,向日申泰觀疏後,人言如是荐至,此不可一向寬恕,李承輔,施以竄配之典。
傳曰,有實故玉堂許遞,前望單子入之。
以司謁口傳下敎曰,刑曹判書南廷順,疏批已下,尙不肅命,豈有如許道理?令政院申飭,卽速上來肅命。
兵曹啓曰,同知中樞府事趙秉完,宣傳官李宅鎬,內禁衛將李冕榮,羽林衛將元厚豐,五衛將李暐沼·李寅復·洪憲柱·金光賢,俱以病難供職,呈狀乞遞,竝改差,新除授忠淸兵虞候朴憲東,身病猝重,時月之內,萬無登途赴任之望,呈狀乞遞矣。實病雖如此,虞候之任,不可循例改差,罷黜,何如?傳曰,允。
吏曹啓曰,楊州牧使李熙準,北靑府使相換事,命下矣。以前任安邊府使,方在解由未出中,何以爲之?敢稟。傳曰,勿拘。
吏曹啓曰,西學敎授趙鍾弼,以其身病,呈狀乞遞,改差,何如?傳曰,允。
吏曹啓曰,長湍府使吳益善·楚山府使相換事,命下矣。以前任豐德府使,方在解由未出中,何以爲之?敢稟。傳曰,勿拘。
有政。吏批,行判書閔奎鎬·參議李冕榮,牌招不進,參判李玄翼進,承旨缺。吏批啓曰,行判書閔奎鎬·參議李冕榮,竝牌招不進,小臣獨政未安,何以爲之?敢稟。傳曰,仍爲之。以鄭寅協爲獻納,洪淳大爲同敦寧,金尙鉉爲知經筵,朴元陽爲同義禁,金翼鉉爲同春秋,金在顯爲同成均,李憲稙爲西學敎授,李鍾緖爲豐川府使,韓章錫爲龍岡縣令,申錫游爲殷栗縣監。司僕提調單閔奎鎬,軍器提調單閔奎鎬,承文博士二單,白奎燮·韓炳洙,正字單洪在九,學諭單金商翼,北靑府使朴瑄壽,楊州牧使李熙準,已上相換,楚山府使李應辰,長湍府使吳益善,已上相換事,承傳,江東縣監李泰容,姑爲仍任事,承傳,宗府正加設單高景晙,生員李庭蘭,今超通政,年七十二,侍從臣前持平李晦洙父加資事,承傳,故學生鄭湙·故生員鄭禮煥,已上贈持平,已上孝行卓異,贈臺職事,承傳。
再政。以朴齊近爲江華判官。兼喬桐府使單任興準。
兵批,行判書李載元進,參判金炳淵·參知張時杓病,參議李在敬入直,承旨缺,兵批啓曰,忠淸兵虞候,今當差出,而擬望之人乏少,他道水虞候,竝擬,何如?傳曰,允。以趙基應爲知事,鄭完默爲同知,尹永夏爲訓鍊都正,李敎復爲宣傳官,金商玄爲內禁將,李鼎宇爲羽林將,吳志泳·尹繼善·安晶玉·李萬塤爲五衛將,趙存鳳爲忠翊將,李敎臣爲訓鍊主簿,崔雲煥·李喜銓·金奎漢爲守門將,任興準爲京畿水使,李熙鼎爲忠淸兵虞候。同知單李宗霖,前別將洪暘燮,今加折衝,朝官年八十加資事,承傳,慶尙右兵使徐相岳,姑爲仍任事,承傳,兼東萊鎭兵馬僉節制使獨鎭守城將單洪祐昌。
再政。以鄭海植爲武兼,李敏奎爲全羅左水虞候。同知單金商元,僉知三單,吳志泳·尹繼善·安晶玉。
水原留守宋近洙,往省先壟疏。答曰,省疏具悉。卿其往省焉。
前掌令李東榮疏略曰,去壬申柳興永·李觀秀之謀逆也,軍器軍服木等諸具,藏于興永兄芝永家,興永奴子口招及五鎭營文券自在,而伊時守土之官,阿私符合,以興永只止敎其門內處斷,李觀秀以興永妹夫,聚屯謀逆,方孟爲名漢,告變于道伯,道伯以觀秀詣京,只施定配,其餘徒黨,從玆踵起爲盜,亟施追捕追律,不勝幸甚。前月疏賊之伏閤也,以犯上不道下敎,則渠當退伏,而肆然陳疏,天威震疊,亟捧結案爲敎,而判堂臣李承輔,終懷後君之義,慢不擧行,聖上以欲爲北面卽爲擧行八字下敎,少敢以護黨之計,冒犯不敬之罪。且都事之押去也,以卽日倍道下敎,則出門留連,中途逍遙,少無顧忌,此輩之萬戮,猶有餘罪。伏乞正國綱而立人紀,不勝幸甚。前府使鄭基大之任蔚山也,吏逋,枉徵于民,民訴齊到,大發兵戈,屠戮幾名,民莫知其罪,尙今嗷嗷,前牧使臣趙秉老之任尙州也,以雜技淫行,爲罪案,富民四十八戶,勒奪幾萬金,沒入官庭矣,今以善治,移任淸州,繡衣亦褒啓,則善治者果以貪虐爲長技乎?猛加睿燭,威刑懷德,不勝幸甚。通功易事,隨物稱情,聖王制治之要務也,市物論價,高歇無常,市井任情沽直,以雨不三日,旱災托之,雲過一點,水患稱之,價至倍蓰,見今滿城遑遑,若不保朝夕矣。伏乞明用刑賞,嚴立法程,所陳數三條,只在聖主一心,誠則治平之效,可立而待矣。臣無任云云。省疏具悉。所陳諸條,雖曰言事說弊,語多荒雜矣。
上在景福宮。停常參·經筵。
傳曰,再明日眞殿茶禮,當自內攝行矣。
政院啓曰,卽者兼說書洪淳馨,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
弘文館啓曰,下番闕直,事甚未安。修撰金玉均·趙龍鎬,副修撰趙翼永,呈辭在外,副應敎·副修撰一員,前望未下,應敎金永穆·校理趙鍾弼·副修撰申泰觀,竝卽牌招,推移姑降入直,何如?傳曰,允。
弘文館啓曰,下番無他推移之員,不得已以上番,姑降入直之意,敢啓。傳曰,知道。
侍講院啓曰,兼說書洪淳馨,今以親病,陳疏徑出矣,下番闕直,事甚未安。司書朴周陽,奉命在外,兼司書朴憙陽,受由在外,說書金文濟,卽爲牌招入直,何如?傳曰,允。
義禁府啓曰,李承輔,施以竄配之典事,承傳啓下矣。承輔,全羅道珍山郡竄配,而以承傳內辭意,具罪目依例發遣府都事,押送配所,何如?傳曰,允。
禁衛營啓曰,本營千摠梁柱石,以前任豐川府使,上來尙遠,久曠可悶,改差,何如?傳曰,允。
玉堂前望單子入之,副應敎洪健植,副修撰尹致聃落點。
吏曹啓目粘連,觀此京畿監司閔台鎬狀啓,則以爲,竹山府使趙羲升,三載爲政,一念圖治,剸理得宜,衆瘼就緖,施措有方,窮蔀賴安,瓜期漸近,群情攀轅,至有願惜之訴,冀被責成之效,特許仍任,以副民望亦爲白有臥乎所,瓜滿差代,乃是金石之典是白矣,道臣狀辭旣如此,姑爲仍任,何如?啓依允。
兼說書洪淳馨上疏。大槪,情急歸護,拜章徑出,乞被擅離之罪,以肅朝綱事。省疏具悉。爾其勿辭救護。
行判府事洪淳穆·朴珪壽·左議政李最應·右議政金炳國〈等〉聯名箚略曰,眞殿茶禮,親行有命,而第今閭里有不淨之氣,特寢前旨焉。取進止。答曰,省箚具悉卿等之懇。卿等之苦懇旣如是,不得已勉從,卿等其諒之。仍傳曰,此批答,遣史官傳諭。
上在景福宮。停常參·經筵。
政院啓曰,卽者檢閱李命宰,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱李鎬喆·趙昌夏,謂有館規,聯疏徑出,原疏纔已退却矣。竝所當直捧禁推傳旨,而此與無端徑出,有異,竝推考警責,仍卽牌招,推移入直,何如?傳曰,允。
以檢閱李鎬喆·趙昌夏牌不進罷職傳旨,傳曰,只推。
傳曰,入直摠管竝許遞,前望單子入之。
傳曰,燭中官金鍊熙,定配。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
奎章閣啓曰,明日,卽修政殿望奉審日次,臣進詣擧行之意,敢啓。傳曰,知道。
宗親府啓曰,明日,卽天漢殿望奉審日次,臣徹宇,進詣擧行之意,敢啓。傳曰,知道。
宗親府啓曰,璿源譜略,今方修正,而別看役李浩德,時帶東部令,職務相妨,令該曹閑司口傳相換,使之專意擧行,何如?傳曰,允。
宗親府啓曰,國朝御牒·璿源譜略·王妃世譜中草,今已修正矣,御覽還下後,譜略當爲付板入刊,國朝御牒·王妃世譜,亦當正書矣。御覽日字,令日官推擇,則今月十六日辰時爲吉云,以此日時,本府堂上·郞廳,具儀仗鼓吹,陪進勤政殿,與承旨,請承傳色奉入之意,敢啓。傳曰,知道。
弘文館啓曰,新除授副應敎洪健植,副修撰尹致聃,竝卽牌招察任,何如?傳曰,允。
侍講院啓曰,下番司書朴周陽奉命在外,兼司書朴憙陽受由在外,兼說書洪淳馨陳疏徑出,下番連日闕直,事甚未安。說書金文濟,更爲牌招入直,何如?傳曰,允。
吏曹啓曰,別兼春秋金永哲季父翼鉉,除拜同春秋矣,依癸酉受敎定式,同春秋改差,何如?傳曰,允。
禮曹啓曰,卽接副護軍李庭百單子,則以爲,同姓八寸弟庭德嫡妾,俱無子,以其同姓四寸兄庭蓂第四子珽,欲爲繼後,兩家諸族,相議完定,而生家父母俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李庭百單辭旣如此,李庭蓂第四子珽,立爲李庭德之後,何如?傳曰,允。
義禁府啓曰,中官金鍊熙定配事,承傳啓下矣。金鍊熙,慶尙道順興府定配,而以承傳內辭意,具罪目依例發遣府羅將,押送配所,何如?傳曰,允。
以黃海監司鄭泰好狀啓,延安府民家全頹事,傳曰,聞甚矜惻,元恤典外,別加顧助,卽爲結構奠接,俾無一民失所棲遑之弊事,廟堂措辭關飭。
檢閱李命宰疏曰,伏以臣,冒據史局,居已三易月,而請急之章,亦旣屢遭矣,干瀆爲悚,譴何是竢,聖度天大,輒賜恩暇,臣獲遂歸護之願,冞切感激之忱,母子相對,北望攢祝,實不知何以仰酬聖恩之萬一。如或情私所迫,時有難强,而徒懷嚴畏,不卽陳暴,是自阻於仁天曲遂之下,臣又安敢已也?今接家信,臣母昔者之疾,近値換節,重嬰感冒,證形日篤,氣息日綴,寢牏之扶將,藥餌之調補,臣旣在直,無以及時,方寸如灼,刻漏難住,玆敢忙陳短章,徑出脩門。伏望聖慈,俯垂鑑諒,遞臣見叨之銜,治臣擅離之罪,俾公私兩幸焉。臣無任云云。省疏具悉。爾其勿辭救護。
副護軍朴齊寬疏略曰,臣於年前,待罪安東,有百僨誤,無一報效,卽伏見前掌令李東榮疏本,則其中論柳興榮事,拶叵守土之官,有曰阿私符合,敎其門內處斷。伊時興榮之就捕也,報于巡營,自營按査,臣於此獄,初未與論矣,今以囫圇之說,構陷罔測之科,論人之辭,豈若是糢糊也?顧今所値,不可含默無辨,下臣司敗,明覈其阿私符合等事,倘言者之言,如其非誣,則亟施當律焉。臣無任云云。省疏具悉。爾不必爲引矣。
判尹李秉文疏曰,伏以臣於向來,怵義訟愆,冒悚瀆籲,惟譴何是竢,聖度天大,特垂曲庇,感戴洪私,訖此靡蒐,今復餘謗未弭,前判義禁李承輔,至被嚴勘,則臣自糾臣,豈敢以職亞而罰宥,揜然緘默,自歸倖逭也哉?內惟循省,轉益惶恧,玆庸短章瀝控。伏望聖慈,亟命同勘,俾賤分安而法紀肅焉。臣無任云云。答曰,省疏具悉。往事何必更引?卿其勿辭行公。
右尹洪遠植疏略曰,臣伏睹日前處分,前判義禁李承輔,旣蒙嚴勘矣,伊日慢命,豈有異同?乞賜鑑燭,亟施同勘之律焉。臣無任云云。答曰,省疏具悉。往事何必更引?卿其勿辭行公。
上在景福宮。停常參·經筵。
藥房提調金輔鉉,副提調鄭範朝啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮,口傳問安。答曰,知道。
進御加味地黃湯,自今日五貼式,日次製入事,榻前下敎。
王大妃殿,進御香砂君子湯,自今日五貼式,日次製入事,榻前下敎。
都摠府啓曰,今日入直內三廳武兼·禁軍及軍兵等,中日習射技放,請出標信,傳曰,知道。
政院啓曰,議政〈府〉郞廳來言,今日賓廳日次,而領議政未差,左議政·右議政無時急稟定事,不得來會云矣,敢啓。傳曰,知道。
以司謁口傳下敎曰,今番璿源譜略修正時,內在件改張以入事,分付宗付。
政院啓曰,左右史不可不備,檢閱李鎬喆·趙昌夏,旣有只推之命,竝卽牌招,推移入直,何如?傳曰,允。
以檢閱李鎬喆·趙昌夏牌不進罷職傳旨,傳曰,只推。
吏曹啓曰,別兼春秋金永哲季父翼鉉,除拜同春秋矣,依癸酉受敎定式,同春秋改差,何如?傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。
侍講院啓曰,下番司書朴周陽,奉命在外,兼司書朴憙陽受由在外,兼說書洪淳馨陳疏徑出,下番連日闕直,事甚未安。說書金文濟,更爲牌招入直,何如?傳曰,允。
司饔院啓曰,昨日忠淸道有匣生鰒進上來到,故照數監捧,則世子宮進上,無端闕供,其所擧行,萬萬未安。該道臣爲先推考,不爲封進物種,使之星火封進,何如?傳曰,允。
吏曹口傳政事,東部令李浩德,濟用主簿金鏞先,已上相換事,承傳。
摠管前望單子入之,都摠管任商準,副摠管具春喜落點。
奉朝賀李敦宇乞遞貮師之職疏。答曰,省疏具悉。此任與他僚有別,而亦非劇務矣,卿其勿辭,安心調治。
校理趙鍾弼疏曰,伏以臣與副應敎臣洪健植,有男妹應避之嫌,而其所帶春秋館編修官,與臣所兼記注官,揆以典式,下位當遞,故玆敢陳章仰籲。伏乞聖慈,俯垂鑑諒,亟令選部,遞臣兼銜,以存公格,俾安私分焉。臣無任云云。省疏具悉。疏辭下該曹稟處。
上在景福宮。停常參·經筵。
傳曰,每經一番科場,輒增一屢科弊,前後飭敎,視若文具,寧不寒心?以言乎試官,則惟當以秉心至公,藻鑑明允,爲對揚之道,而或失於試體之自損,終歸於衆謗之難遏,以言乎士子,則藏修自護者,未必盡然,而大抵以奔競爲先,有關節是圖,至若先接之爭鬨,雜類之作拏,滅法違令,莫此爲甚。國有常憲,犯者罔赦,先飭銓曹,另擇試官,又飭法司,操束禁亂,使試規淸嚴,場屋整肅之意,分付,而將此傳敎,揭于一二所荊圍,以示多士。
政院啓曰,左右史不可不備,檢閱李鎬喆·趙昌夏,旣有只推之命,竝卽牌招,推移入直,何如?傳曰,允。
以檢閱李鎬喆·趙昌夏牌不進罷職傳旨,傳曰,只推。
侍講院啓曰,下番司書朴周陽奉命在外,兼司書朴憙陽受由在外,兼說書洪淳馨陳疏徑出,下番連日闕直,事甚未安。說書金文濟,更爲牌招入直,何如?傳曰,允。
禮曹啓曰,卽伏見司饔院草記批下者,則以忠淸道所封世子宮生鰒進上闕供事,至有該道臣問備之擧矣,取考貢膳定例,則各殿所封忠淸道物膳中,生鰒一種,初無八月令,而純祖壬戌,因特敎,冬至物膳生鰒,使之分封於八月令,故各殿所封,分半封進,仍以爲例矣。丁丑年世子宮物膳磨鍊時,一依定例,初不用分封之規,故今番世子宮物膳,亦依例磨鍊,而貢獻事體,所重自別,若用分封之規,則不可經稟後區別矣。世子宮冬至物膳生鰒,使之分半封進於八月令事,磨鍊知委乎?敢稟。傳曰,以此磨鍊。
司饔院啓曰,忠淸道所封世子宮冬至物膳生鰒,分半於八月令,而原別單中,改付標以入〈之〉意,敢啓。傳曰,知道。
兵曹啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
吏曹啓目粘連,觀此弘文館校理趙鍾弼上疏,則以爲,臣與副應敎臣洪健植,有男妹應避之嫌,而其所帶春秋館編修官,與臣所兼記注官,揆以典式,下位當遞,亟令選部,遞臣兼銜亦爲白有臥乎所,相避之法,在下當遞,弘文館校理趙鍾弼所兼春秋館記注官之任,今姑減下,何如?啓依允。
上在景福宮。停常參·經筵。
政院啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
又啓曰,二十一日,輪對日次矣,敢稟。傳曰,當次人受點,後日次待令。
又啓曰,左右史不可不備,檢閱李鎬喆·趙昌夏,旣有只推之命,李命宰,由限已過,竝卽牌招,推移入直,何如?傳曰,允。
以檢閱李命宰牌不進罷職傳旨,傳曰,只推。
政院啓曰,卽者檢閱李鎬喆·趙昌夏,謂有館規,聯疏徑出,原疏纔已退却矣。竝所當直捧禁推傳旨,而此與無端徑出,有異,推考警責,仍卽牌招,推移入直,何如?傳曰,允。
又啓曰,左右史不可不備,檢閱李命宰,旣有只推之命,更爲牌招入直,何如?傳曰,允。
以檢閱李鎬喆·趙昌夏牌不進罷職傳旨,傳曰,只推。
傳曰,傳敎誤下之中官黃胤明·柳東燮,推考。
議政府啓曰,式科開場隔日,不可無糾摘之事,副司果金九鉉·朴齊晠·洪正厚,修撰趙龍鎬,竝文公事官差下,以爲分遣檢察之地。前此差下文公事官朴周陽,奉命在外,今姑減下,何如?傳曰,允。
侍講院啓曰,下番司書朴周陽奉命在外,兼司書朴憙陽受由在外,兼說書洪淳馨陳疏徑出,下番連日闕直,事甚未安。說書金文濟,更爲牌招入直,何如?傳曰,允。
吏曹啓曰,今此紫薇堂上梁時,讀上梁文官,前正李冑榮塡差,而時無職名,令該曹口傳付軍職,何如?傳曰,允。
訓鍊都監·禁衛營·御營廳啓曰,東關王廟西邊墻垣九間頹圮處,今已畢築之意,敢啓。傳曰,知道。
副護軍朴履道疏略曰,臣於昨年嶺右直指之任,事竟僨誤,固所逆料,前掌令李東榮疏,有以尙州牧使趙秉老事,至論繡褒,有若當貶而反褒者然,臣則自謂摭實論列,此或有絲毫爽誤,則合置何辟?乞降威罰焉。臣無任云云。省疏具悉。不必如是爲引矣。
副護軍韓緻奎疏略曰,第臣愚衷,只切憂愛,玆敢七條之懇。其一曰,勉聖學。方今盛熱纔收,新涼入郊,頻接筵臣,討論講學,不勝大願。其二曰,節財用。挽近民窮財竭,莫此爲甚。先自宮闈,一以節儉爲示,則民情從以舒力,國計從以富贍。伏乞留神焉。其三曰,立紀綱。挽近爲民而行悖於長上,爲賤而凌辱其班貴者,有之,此皆綱紀不嚴,漫不知法矣,嚴加飭敎,以振頹綱焉。其四曰,懲貪饕。顧今方伯守宰,貪利忘義,棄公循私,只充谿壑,不思塗炭,益加省察焉。其五曰,修軍政。見今邊門有釁,騷訛屢警,其所修飭之方,預備於未然之前,且以軍額言之,半是虛額。留神省察焉。其六曰,飭科弊。挽近試法蕩然,爲主試者,或不無循私之弊,爲赴擧者,亦不無曲徑之囑,因致紊亂,另加省察焉。其七曰,愼刑賞。一或差謬,則失於濫,失於輕,益加愼恤焉。臣無任云云。省疏具悉。所陳諸條,當留念矣。
上在景福宮。停常參·經筵。
議政府啓曰,景福宮時御之後,式科一所開場,不必以三軍府爲之,依已例移設於禁衛新營事,分付四館所,何如?傳曰,允。
侍講院啓曰,下番司書朴周陽奉命在外,兼司書朴憙陽受由在外,兼說書洪淳馨陳疏徑出,下番連日闕直,事甚未安。說書金文濟,更爲牌招入直,何如?傳曰,允。
三軍府啓曰,卽接訓鍊都監所報,則今八月十九日,習陣日次,而大將臣趙寧夏有身病,不得行操云矣,敢啓。傳曰,知道。
都摠府啓曰,今日入直內三廳武兼·禁軍及軍兵等,當爲中日習射技放,而國忌相値,不得設行之意,敢啓。傳曰,知道。
以司謁口傳下敎曰,本手閔學吉,罪犯罔赦,移送秋曹,嚴刑一次後,邊遠充軍。
刑曹啓曰,以司謁口傳下敎曰,本手閔學吉,罪犯罔赦,移送秋曹,嚴刑一次後邊遠充軍事,命下矣。謹依傳敎,罪人學吉,嚴刑一次後,全羅道茂長縣邊遠充軍,定配所卽爲押送之意,敢啓。傳曰,知道。
刑曹啓曰,全羅監司趙性敎道內定配罪人啓本中,靈光郡不限年定配罪人洪益謨,放字書下矣,謹依書下,卽爲放送事,分付道臣之意,敢啓。傳曰,知道。
右邊捕盜廳啓曰,謹依武衛所知彀官口傳下敎,五雲閣碧花堂鐵物偸竊漢,嚴刑一次,遠惡地充軍事,命下矣。臣廳在囚賊漢金致永,移送秋曹之意,敢啓。傳曰,知道。
上在景福宮。停常參·經筵。
備忘記,楊州牧使朴瑄壽·淸州營將柳冀默下直,各長弓一張,長箭一部,片箭一部,筒兒一箇賜給。
傳曰,政官牌招開政。
傳曰,在外敦寧都正許遞,密陽府使李敬稙除授。
傳曰,在外秋判許遞,今日政差出。
傳曰,都承旨許遞,前望單子入之。
承旨前望單子入之,金炳始落點。
傳曰,刑曹判書,今日政加望以入。
傳曰,金浦郡守·安山郡守之代,準朔守令中擬入。
傳曰,都承旨許遞,前望單子入之。
弘文館啓曰,副修撰尹致聃試官出去,下番闕直,事甚未安。副校理申一永,修撰金玉均·趙龍鎬,副修撰趙翼永呈辭在外,應敎金永穆,副應敎洪健植,校理李錫弘,副校理申泰觀,竝卽牌招,推移姑降入直,何如?傳曰,允。
弘文館啓曰,下番無他推移之員,不得已以上番姑降入直之意,敢啓。傳曰,知道。
侍講院啓曰,下番司書朴周陽奉命在外,兼司書朴憙陽受由在外,兼說書洪淳馨陳疏徑出,下番連日闕直,事甚未安。說書金文濟,更爲牌招入直,何如?傳曰,允。
三軍府啓曰,卽接禁衛營所報,則今八月二十日,習陣日次,而大將臣梁憲洙有身病,不得行操云矣,敢啓。傳曰,知道。
吏曹啓曰,來丙子式年監試初試試官,磨鍊擬入,而前正郞徐夔淳前佐郞李元祺,時無職名,竝令該曹,口傳付軍職,何如?傳曰,允。
兵曹啓曰,今八月二十日,文臣朔試射試官望,纔已受點,而停朝市相値,不得爲之之意,敢啓。傳曰,知道。
兵曹口傳政事,五衛將二單金綺裕·馬愚良。
訓鍊都監·禁衛營·御營廳啓曰,謹依景慕宮官員,以都提調意草記批旨,廣禮橋南路二十步下川邊石築頹圮處,修築之役,今八月二十日爲始,三營合力擧行之意,敢啓。傳曰,知道。
吏曹,敦寧都正單李敬稙除授事,承傳。
有政。吏批,行判書閔奎鎬,參判李玄翼,參議李冕榮進,承旨缺。以金尙鉉爲工曹判書,金炳始爲刑曹判書,李秉文爲知經筵,閔泳穆爲同義禁,金益容爲同春秋,鄭範朝爲同成均,李源麟爲廣興令,李淸烈爲戶曹佐郞,李奭鎭爲引儀,李宜文爲昭慶園直長,李用基爲金浦郡守,金鳳均爲安山郡守。學諭二單,崔憙龍·車驥衡,校書著作二單,白樂興·金永濟,副正字單李達賢,竹山府使趙羲升,姑爲仍任事,承傳,前假引儀安祥浹,今超通政,朝官年七十加資事,承傳,贈吏參南英中,贈吏判例兼,刑曹判書南廷順考,贈戶參韓應五,贈戶判例兼,贈戶議韓相球,贈戶參例兼,已上知事韓文益兩代。
兵批,行判書李載元病,參判金炳淵病,參議李敬在病,參知張時杓入直進,承旨缺。同知單李順化,僉知二單,李鼎宇·李萬塤。
上在景福宮。停常參·經筵。
藥房副提調閔昌植啓曰,伏未審日間,聖體,若何,寢睡·水刺之節,何如?臣率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,爾不必入侍矣。大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政·右議政無時急稟定事,不得來會云矣,敢啓。傳曰,知道。
傳曰,原任直提學金炳始,檢校差下。
承旨前望單子入之,閔泳穆落點。
奎章閣啓曰,原任直提學金炳始,檢校差下事,命下矣。卽爲牌招察任,何如?傳曰,允。
禮曹來十月初四日,行宗廟冬享大祭,親祭取稟,奉敎敬依。
政院啓曰,卽者副應敎洪健植,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
弘文館啓曰,副應敎洪健植陳疏徑出,下番闕直,事甚未安。修撰金玉均,副修撰趙翼永呈辭在外,尹致聃試所進,修撰趙龍鎬,卽爲牌招入直,何如?傳曰,允。
弘文館啓曰,下番闕直,事甚未安。副應敎洪健植陳疏徑出,副校理申一永,修撰金玉均,副修撰趙翼永呈辭在外,修撰趙龍鎬有身病,副修撰尹致聃試所進,應敎金永穆,校理李錫弘,副校理申泰觀,竝卽牌招推移,姑降入直,何如?傳曰,允。
弘文館啓曰,下番無他推移之員,不得已以上番姑降入直之意,敢啓。傳曰,知道。
三軍府啓曰,卽接御營廳所報,則今八月二十一日,習陣日次,而大將臣申櫶有身病,不得行操云矣,敢啓。傳曰,知道。
副應敎洪健植上疏。大槪,情急歸護,拜章徑出,乞被擅離之罪,以肅朝綱事。省疏具悉。爾其勿辭救護。
上在景福宮。停常參·經筵。
政院啓曰,來二十五日,朝參日次,而景陵忌辰祭正日相値,頉稟之意,敢啓。傳曰,知道。
傳曰,右副承旨許遞,前望單子入之。
承旨前望單子入之,徐正淳落點。
傳曰,再明日九日製,通方外爲之,試紙,用大好紙,景武臺親臨磨鍊。
政院啓曰,卽者兼弼善趙秉弼,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
侍講院啓曰,上番兼弼善趙秉弼,今已親病,陳疏徑出矣,上番闕直,事甚未安。弼善尹用求,文學金永哲內閣進,兼文學金九鉉試所進,輔德朴定陽,兼輔德李正魯,竝卽牌招,推移入直,何如?傳曰,允。
內醫院啓曰,院內醫加差人陞實,闋制人復職間窠收用事,曾有草記定式矣,內醫鄭在晩汰去代,闋制人李能基,爲當次,依草記定式差下之意,敢啓。傳曰,知道。
都摠府啓曰,今日入直內三廳武兼·禁軍及軍兵等,當爲中日習射技放,而國忌相値,不得設行之意,敢啓。傳曰,知道。
兵曹啓曰,今此幸行時,各差備所把驛馬,別單磨鍊書入,而本曹驛馬外,不足之數,依近例京畿驛馬十五匹補把事,分付本道之意,敢啓。傳曰,知道。
都摠府啓曰,再明日親臨景武臺九日製試取時,侍衛·寶劍,當爲備員,而都摠管李源命·金翊鎭,副摠管李鍾承·金基纘·韓敬源·具春喜·洪遠植,俱有身病,不得進參。令政院,稟旨變通,仍令該曹口傳差出,待下批牌招,以爲備員進參之地,何如?傳曰,允。許遞,前望單子入之。
以江原監司尹秉鼎狀啓,江陵府人命壓死事,傳曰,人命壓死,若是夥多,聞甚矜惻。元恤典外,別加顧助,如有生前身還布,竝蕩減事,廟堂措辭分付。
刑曹判書金炳始疏曰,伏以臣,猥以菲薄,厚蒙鴻造,臣不敢自省者,久矣,托日月之末光,懷淵谷之懍戒,迺於日昨,有大司寇加選之命,賤名謬剡,恩點遞降,遂進階爲資憲大夫矣,臣聞命震越,食息靡措。夫常伯之秩,古稱命德,爵亞三孤,班聯八座,罔功而授,匪僭則濫。況庳秩陞擬,特旨也,罕例也,銓臣問于廟朝,始乃擧擬,則事體之愼重,遴簡之峻嚴,顧何如也?夫豈如臣空疎,最居人下者所可倖占乎?若謂德擧才選,則已極濫竽之愧,若謂久勞儲望,則又指積薪之譏,斗筲已濫而江河注之,駑駘已疲而大車將之,其覆與輸,可立而待。顧玆一介微末,初無涓埃報效,而徒貽熙朝之累,此臣之所大懼也。且臣邇來兜攬,殆無限節,襊躐冥升,若昧止足,不衷之災,理所必至,父母之愛厥子,節其飮食,愼其步趨,不宜使過飽而成疾,急走而顚躓。殿下之於臣,父母也,疾痛之呼,不暇緩辭,而昨因內閣職,隨牙牌赴闕,夤緣祗肅,惶愧倍深,玆敢瀝暴衷懇,仰瀆崇聽。伏乞聖慈,念天爵之不宜輕授,諒臣言之匪出飾讓,亟許刊改,還收資級,以幸公私,不勝大願。臣無任云云。答曰,省疏具悉。卿其勿辭行公。
兼弼善趙秉弼上疏。大槪,情急歸護,拜章徑出,乞被擅離之罪,以肅朝綱事。省疏具悉。爾其勿辭救護。
上在景福宮。停常參·經筵。
備忘記,京畿水使任興準下直,長弓一張,長箭一部,片箭一部,筒兒一箇賜給。
侍講院啓曰,上番弼善尹用求,文學金永哲內閣進,兼弼善趙秉弼陳疏徑出,兼文學金九鉉試所進,上番連日闕直,事甚未安。輔德朴定陽,兼輔德李正魯,更爲牌招,推移入直,何如?傳曰,允。
吏曹啓曰,卽接掌樂院牒報,則以爲,明日親臨景武臺九日製敎是時,本院正,例爲協律郞差備,而正徐冑淳有身病,不得進參云,正徐冑淳改差,其代口傳備擬以入之意,敢啓。傳曰,知道。
禮曹啓曰,卽接宗廟署所報,則明日九日製試取時,本署官員俱爲觀光云矣。依定式本曹正郞吳仁泰,假官差送,以爲代直後赴試之地,何如?傳曰,允。
吏曹口傳政事,以金九鉉爲掌樂正。
禮曹啓曰,卽接社稷署所報,則明日九日製試取時,本署官員,俱爲觀光云矣。依定式本曹佐郞吳斗映,假官差送,以爲代直後赴試之地,何如?傳曰,允。
禮曹啓曰,卽接永禧殿官員所報,則明日九日製試取時,本殿官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
義禁府啓曰,明日九日製通方外爲之時,本府都事十員內,一員奉命在外,二員監試初試一二所進,一員未差,五員赴擧,只有武都事一員,當直入直,而本府入直公事·回公都事及秋成門禁亂都事,無以推移。假都事三員,令該曹口傳差出,以爲分排擧行,何如?傳曰,允。
傳曰,發遣吏郞,諸執事淸齋與否,摘奸以來。
傳曰,明日出宮門路,以思政門爲之。
傳曰,溫陵令李重允,金浦郡守除授,使之當日下送。
傳曰,前郡守李用基,守令待窠擬入。
摠管前望單子入之,都摠管徐衡淳·李容熙,副摠管李鳳億·南廷龍·李炳敎·尹宇善·李邦鉉落點。
上在景福宮。停常參·經筵。
傳曰,檢校直閣朴鳳彬,馳詣景陵,奉審摘奸,仍留監祭,局內諸陵,一體奉審以來。
傳曰,禮房承旨馳詣受香諸處,奉審摘奸以來。
侍講院啓曰,上番弼善尹用求,文學金永哲內閣進,兼弼善趙秉弼陳疏徑出,兼文學金九鉉協律郞進,上番連日闕直,事甚未安。輔德朴定陽,兼輔德李正魯,更爲牌招,推移入直,何如?傳曰,允。
議政府啓曰,異舶之溯入內洋,未知其意之何居,而何國人之緣何事來泊,不容不詳細問情,解事譯官幾人,令該院,另爲擇定,使之除下直下送,何如?傳曰,允。
議政府啓曰,卽見京畿監司閔台鎬所報,則通津府使,今旣領軍把守於德浦孫石項,而軍糧劃給,果係時急,某衙門米限三百石,特許劃下爲辭矣,異舶闖入內洋,防守不容疎虞,而邑無留庫之餉,軍有艱食之憂,以外倉所在米中三百石,卽爲劃送之意,分付度支,何如?傳曰,允。
議政府啓曰,異船之來泊畿沿,已至屢日,而外洋諸邑過去形止,無一修啓之擧者,豈有如許邊政乎?瞭望之節,若是疎忽,誠非細虞,極爲寒心。以此意爲先三懸鈴關飭於三南·兩西道帥臣處,其委折,詳査馳聞,以爲從重勘處之地,嗣後擧行,嚴加操飭,毋敢懈慢之意,一體知委,何如?傳曰,允。
三軍府啓曰,異樣船,來泊於沁都至近之地,未知其意之何如,而沿海防守之節,嚴加申飭,使之隨機應變事,分付京畿監司及江華留守處,何如?傳曰,允。
訓鍊都監啓曰,本局分授都城仁旺山北邊第一城廊近處體城三間許,彰義門北邊第一城廊近處體城三間許頹圮處,今八月二十四日爲始,改築之意,敢啓。傳曰,知道。
訓鍊都監啓曰,謹依下敎,侍衛與排立將官·將校·軍兵等處,別饒次分給之意,敢啓。傳曰,知道。
禁衛營啓曰,本營千摠李容勳,身病猝重,勢難察任,改差,何如?傳曰,允。
禁衛營啓曰,謹依下敎,侍衛與排立軍兵等處,別饒次分給之意,敢啓。傳曰,知道。
御營廳啓曰,謹依下敎,侍衛·本廳軍兵等處,別饒次分給之意,敢啓。傳曰,知道。
以差備官崔光駿拿處傳旨,傳曰,分揀。
以忠淸監司沈舜澤狀啓,淸州牧使趙秉老,以其身病,呈狀乞遞,不得已罷黜事。傳曰,此守之聲績素著,李東榮疏辭,自歸爽實矣,罷黜置之,申飭察任。
乙亥八月二十三日□時,上詣景武臺。九日製儒生試取入侍時,行都承旨閔泳穆,左承旨洪淳學,右承旨李世用,左副承旨趙濟華,右副承旨閔昌植,同副承旨徐正淳,史官缺,提學閔奎鎬,檢校直提學金輔鉉·尹滋悳·金炳始·趙慶鎬,直提學鄭範朝,檢校直閣李喬翼·閔泳穆·金永壽·李鎬翼·朴鳳彬,檢校待敎李載兢,待敎洪淳馨,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調金輔鉉,副提調閔泳穆,進前問候訖,由勤政門·興禮門·用成門·彰會門·神武門詣景武臺,通禮跪啓請降輿,上降輿陞座,承旨奏請儒生入場,仍讀奏入門單子訖,又奏請試官行禮,讀券官金尙鉉·李玄翼·尹滋承,對讀官李龍雨·鄭匡始·李晩燾·金羽均,行四拜禮訖,以次就位,上命試官進前,書題賦,春秋敎以禮樂,限申時,尙鉉等跪書讀奏訖,羽均等奉出懸之。泳穆奏曰,懸題時差備官,趁不待令,萬萬駭然。所當重勘,而本院請推之外,無他可施之罰,何以爲之乎?上曰,事過後拿處,可也。上入少次,承旨以司謁,入稟考試,小頃,上出次,仍行科次,羽均讀奏第一張,尙鉉稟書等,承旨請坼封,仍讀奏訖,上命書傳敎曰,九日製賦居旨三下幼學金思轍等五人,竝直赴會試,之次次上幼學李鎬永等五人,竝給二分,之次次上幼學徐成淳等五人,竝給一分,之次次上幼學洪起運等三十五人,各奎章全韻一件賜給。又命書傳敎曰,入格儒生,明日待令。上降座,通禮跪啓請乘輿,上乘輿,由神武門·彰會門·用成門·勤政門入思政門,承旨請出標信解嚴,上還內,諸臣以次退出。
上在景福宮。停常參·經筵。
大王大妃殿進御二錢重人蔘粟米飮,自今日一貼式限二貼煎入事,榻前下敎。
大妃殿進御二錢重人蔘粟米欽,自今日一貼式,限二貼煎入事,榻前下敎。
備忘記,泰安都護府使趙儀顯,慶源都護府使蔡奎常下直,各長弓一張,長箭一部,片箭一部,筒兒一箇賜給。
政院啓曰,吏曹郞廳來言,守令有闕,政事,取稟。傳曰,明日爲之。
又啓曰,卽者檢閱金羽均,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱李鎬喆·趙昌夏·李命宰,謂有館規,聯疏徑出,原疏纔已退却矣。竝所當直捧禁推傳旨,而此與無端徑出,有異,竝推考警責,仍卽牌招,推移入直,何如?傳曰,允。以檢閱李鎬喆·趙昌夏·李命宰牌不進罷職傳旨,傳曰,只推。
侍講院啓曰,上番弼善尹用求,文學金永哲內閣進,兼文學金九鉉試所進,上番連日闕直,事甚未安。輔德朴定陽,兼輔德李正魯,更爲牌招,兼弼善趙秉弼,由限已過,一體牌招,以爲推移入直,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而齋日相値,不得設行之意,敢啓。傳曰,知道。
司僕寺啓曰,濟州後運貢馬,故失夥多,不善擇封之該牧使李熙忠,地方官韓山郡守林佐漢,始興縣令李起錫,令該府拿問處之,外此故失邑守令,竝捧現告,從重推考,何如?傳曰,允。當有別般嚴處,而有所斟量者存矣,竝以緘辭推考。
御營廳啓曰,本廳中軍趙羲純,身病甚重,勢難察任,改差,何如?傳曰,允。
傳曰,入格儒生,崇陽門外施賞。
以司謁口傳下敎曰,惠廳錢十萬兩,更爲劃送重建所。
以江華留守趙秉式狀啓,前中軍李基赫,特爲仍任事,傳曰,效勞如是,已極嘉尙。此時軍民之情,又爲惜去,依狀請特爲仍任,令該曹口傳下批。
議政府啓曰,卽見捕廳草記,則合坐罪人鄭在昕·趙俊甫·朴熙昇三漢,因病物故云矣。此諸囚之兇肚逆腸,誅戮猶輕,而鞫訊伏法之前,不善救療,至於徑斃,未得快正典刑,其在重獄體之道,不可置而勿論。左右捕將,竝施刊削之典,何如?傳曰,允。
議政府啓曰,因左右捕廳啓目,在囚諸罪人,合坐取招,以待處分事,伏奉令廟堂稟處之命矣,觀其衆囚供辭,參諸該廳論跋,則綢繆之陰祕,排布之兇悖,已是萬戮難贖之斷案,而敢懷不軌,潛逃異域者,鄭在昕也,祈天禱靈,兇札相贈者,趙俊甫也,同謀同議,做巧詐者,朴熙昇也。三漢之所犯,卽此獄之渠魁,而鬼誅先加,王章未伸,不可但以憤惋言,渠魁旣徑斃,則今無以設鞫得情,而其餘諸囚,不容不分等酌斷。朴之和·黃海宗,或爲接主,或爲任使,指示越境,混參祭盟,竝移送秋曹,嚴刑三次,遠惡島限己身定配,勿揀赦前。許侃·金國鉉,旣燒凶錄,趁不發告,自有隱匿之罪,竝嚴刑一次,遠地定配。朴興植,指路傳書,厥罪難赦,而兇魁率來,亦不無容貸之端,外他在囚諸漢,別無更問者,竝特爲放送。李羽若之漏網未捕,極涉可惡,與在逃諸漢而另加詗捉,按律處之事,分付,何如?傳曰,允。
議政府啓曰,江華中軍李基赫,向旣內移,而方在該營任所云矣,此人之聲績優著,已有入聞,且此時替代,實所可惜。特爲仍任,令該曹口傳下批事,分付,何如?傳曰,允。
政院啓曰,因議政府草記,左邊捕盜大將白樂貞,右邊捕盜大將金箕錫,竝施刊削之典事,允下矣,捕將重任,不可一刻暫曠。在前如此之時,有曾經大將權察之例,今番則何以爲之?敢稟。傳曰,都統使權察,仍傳命召及大將牌·傳令牌。
三軍府啓曰,畿沿留泊之異船,姑未知何國何地之人,而犯入內洋,已是叵測,衝火放砲,尤爲可惡,此與年前搶掠之番舶,一類也,衝火於項山之島,放砲於永宗之境。雖有畿·沁兩營之狀本,該防營則動靜之間,漠然無啓者,揆以邊政,疎忽莫甚。令畿營,撥馬知委於該營及該邑,形止火速馳聞,彼情虛實,有難料度,一依日前行會防守之節,另加團束,沿海邑鎭,犄角助應,以爲隨機制變之地事,更爲分付于京畿道臣·江華留守處,何如?傳曰,允。
兵曹口傳政事,江華中軍單李基赫仍任下批事,承傳。
檢閱金羽均疏曰,伏以臣於秉筆之任,何嘗萬有一襯似,而冒據淟涊,居然爲數個月矣,頃陳至懇,特蒙恩暇,歸護母病,粗伸子職,洪私如天,感激無地,今臣之事瀆撓,此豈義分之所可敢,而實惟情私之不獲已者也。數日以來,連接家信,則臣之母病,又因日候之不調,挾感添劇,藥餌是事,臣聞此報,憂煎不能自定,每若徒懷嚴畏,不思所以呼籲,則是自阻於孝理之下,玆敢冒陳短章,徑出脩門。伏乞聖明,俯垂鑑諒,亟遞臣見帶之職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在景福宮。停常參·經筵。
藥房提調金輔鉉,副提調閔昌植啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮,口傳問安。答曰,知道。
備忘記,阿吾地萬戶金致億,仇寧萬戶朴宗吉下直,各長弓一張,長箭一部,片箭一部,筒兒一箇賜給。
政院啓曰,議政府郞廳來言,今日賓廳日次,而領議政未差,左議政·右議政無時急稟定事,不得來會云矣,敢啓。傳曰,知道。
傳曰,奉審閣臣入侍。
傳曰,左副承旨許遞,前望單子入之。
承旨前望單子入之,李根命落點。
傳曰,秋曹堂上竝許遞,前望單子入之。
秋曹堂上前望單子入之,判書李周喆,參判尹滋承,參議李在敬落點。
傳曰,在外敦寧都正,呈告同義禁許遞,今日政差出。
傳曰,兵曹參議有闕之代,前望單子入之。
兵曹參議前望單子入之,朴海哲落點。
傳曰,密陽府使之代,勿拘常格,各別擇差。
傳曰,禁府都事之代,敍陞擬入。
政院啓曰,左邊捕盜大將·右邊捕盜大〈將〉以都統使權察事,命下矣。權察左右捕盜大將閔奎鎬,卽爲牌招聽傳敎,仍傳命召及大將牌·傳令牌,何如?傳曰,允。
又啓曰,左右史不可不備,檢閱李鎬喆·趙昌夏·李命宰,旣有只推之命,竝卽牌招,推移入直,何如?傳曰,允。
以檢閱李鎬喆·趙昌夏·李命宰牌不進罷職傳旨,傳曰,只推。
以司謁口傳下敎曰,幼學閔泳驥,作挐閭里,侵虐平民云,令秋曹嚴刑一次後,白翎鎭定配。
兵曹,以李邦鉉爲御營中軍。
侍講院啓曰,上番弼善尹用求,文學金永哲內閣進,兼弼善趙秉弼,御牒修改事,都監進,上番連日闕直,事甚未安。輔德朴定陽,兼輔德李正魯,兼文學金九鉉,更爲牌招,推移入直,何如?傳曰,允。
兵曹啓曰,內禁衛將金商立,五衛將安晶玉·吳志泳·尹繼善·李萬塤,曹司五衛將李乾夏·申奭熙,昌德宮衛將馬濟漢·李大說,慶熙宮衛將李順化·劉完基,俱以病難供職,呈狀乞遞,竝改差,何如?傳曰,允。
左右捕盜廳啓曰,謹因議政府草記,左右捕廳在囚罪人朴之和·黃海宗,移送秋曹,嚴刑三次,遠惡島限己身定配,勿揀赦前,許侃·金國鉉,竝嚴刑一次,遠地定配,朴興植外他諸囚,竝特爲放送事,允下矣。臣廳在囚罪人朴之和·黃海宗·許侃·金國鉉,移送秋曹,朴興植·鄭在晩·金永憲·金常漢等,竝放送之意,敢啓。傳曰,知道。
吏曹啓曰,中學敎授申鳴朝,以其身病,呈狀乞遞,改差,何如?傳曰,允。
吏曹,金浦郡守單李重九除授事,承傳。
有政。吏批,行判書閔奎鎬,參判李玄翼病,參議李冕榮進。
吏批啓曰,行判書閔奎鎬,參判李玄翼,俱以病不來,小臣獨政未安,何以爲之?敢稟。傳曰,只出緊任。
吏批啓曰,前郡守李用基,守令待窠擬入事,命下矣。以前任三嘉縣監,解由方在未出中,何以爲之?敢稟。傳曰,勿拘。
以朴齊範爲敦寧都正,李容學爲同經筵,姜晉奎爲同義禁,金世均爲弘文提學,李爲司饔僉正,洪岐周爲溫陵令,朴齊億爲活人別提,尹洤爲禁府都事,金永哲爲□學敎授,李泰鎭爲密陽府使,李用基爲石城縣監,李容準爲三嘉縣監。故學生尹滋晦,贈吏參例兼,故令尹衡鎭,贈吏議,故通德尹勉基,贈僕正,已上,忠淸兵使尹相定三代。
兵批,行判書李載元進,參判金炳淵病,參議朴海哲未肅拜,參知張時杓入直。
以金炳始爲知事,李根永·兪芝煥爲同知,尹善應爲兼訓鍊都正,尹致稷爲內禁將,林命圭·禹東榮·李暐沼·李寅復爲五衛將,金永壽·趙龜永爲曹司衛將,陳愚學·崔璟鎬爲慶熙將,鄭昌先·徐潤觀爲昌德將,尹光軾爲都摠都事,呂昌燮爲訓鍊主簿,韓衡履爲禁衛從事官,申膺均爲守門將,李冕承爲武兼,朴圭廷爲部將,李鉉儀·金俸基·李浩楨·朴喜大·劉德朝爲守門將。同知單金奎德,僉知二單,馬遇良·金錡裕。
乙亥八月二十五日巳時,上御萬慶殿。奉審閣臣入侍時,同副承旨徐正淳,假注書金商翼,記注官白時洽·白徽圭,檢校直閣朴鳳彬,以次進伏訖。上曰,史官分左右。仍命閣臣進前,鳳彬進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健元陵,陵上奉審則安寧,碑閣·丁字閣奉審則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頃,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,還詣景陵,仍留監祭,將事安寧之意,敢達矣。上曰,諸陵上,俱爲安寧乎?鳳彬曰,安寧矣。上曰,碑閣·丁字閣,亦爲無頃乎?鳳彬曰,無頉矣。上曰,何時將事乎?鳳彬曰,三更量將事矣。上曰,將事後,卽爲發行乎?鳳彬曰,然矣。上曰,連雨之餘,農形別無所損耶?鳳彬曰,沿路農形,果有大登之望,而川渠之邊,或有所損矣。上曰,統而計之,則近於有年乎?鳳彬曰,然矣。缺。
上在景福宮。停常參·經筵。
政院啓曰,左右史不可不備,檢閱李鎬喆·趙昌夏·李命宰,旣有只推之命,竝卽牌招,推移入直,何如?傳曰,允。
以檢閱李鎬喆·趙昌夏·李命宰牌不進罷職傳旨,傳曰,只推。
三軍府啓曰,卽見畿營狀啓,謄報,則賊船,纔出外洋云,而行止閃忽,情跡難測,此際戒嚴之方,有不可少弛,而永宗失守之餘,增兵餽糧之節,畿伯與沁留,商議籌劃,俾圖堅守之策,沿海要衝等地,一體團束防禦事,申飭行會,何如?傳曰,允。
三軍府啓曰,永宗失守之報,纔到矣,何許小醜,驀地隳突,孤城殘軍,縱云莫遏,無多賊徒,任其跳踉,廨宇焉蕩爲灰燼,印信則混入銷化,而不斬一酋之馘,退駐五里之程,然則其所備禦者,何事?揆以師律,萬萬駭然。該防禦使李敏德,爲先罷黜,待交符,令該府拿問定罪,其代,令該曹勿拘常格,口傳各別擇差,當日給馬下送,印信,卽爲造給事,分付禮曹,何如?傳曰,允。
傳曰,永宗鎭人戶之被燒,校卒之死傷,姑未有臚數登聞者,而已死者厚給葬需,被傷者救施藥物,安輯之方,最爲急務。竝自本道,另加慰接,俾卽結構,以示朝家愍恤之意事,自廟堂行會。
以京畿監司閔台鎬狀啓,永宗僉使李敏德罷黜事,傳曰,已有處分於武府草記,卿其勿待罪事,回諭。
傳曰,仁川,陞作防禦營,永宗,移屬於仁川防營,諸般措劃,令廟堂稟處。
以司謁口傳下敎曰,幼學閔泳驥,除刑推當日押送。
刑曹啓曰,以司謁口傳下敎曰,幼學閔泳驥,作拏閭里,侵虐平民云,令秋曹嚴刑一次後,白翎鎭定配事,命下矣。更伏承除刑推當日押送之下敎,罪人泳驥,除刑推黃海道長淵府白翎鎭定配所,當日押送之意,敢啓。傳曰,知道。
左邊捕盜廳啓曰,以武衛所執事朴潤宗口傳下敎內,武衛所牛皮收稅乾沒罪人洪允源,移送秋曹,照律定配事,命下矣。臣廳在囚罪人洪允源,移送秋曹之意,敢啓。傳曰,知道。
訓鍊都監啓曰,本局中軍李鳳儀,身病猝重,勢難察任,改差,何如?傳曰,允。
兵曹,以李邦鉉爲訓鍊都監中軍。
兵曹口傳政事,五衛將加設十單,洪暘羲·尹道弘·林銀喆·金道一·朱大瑢·邊昌植·李淵弘·金錫在·申應碧·魯英默,兼仁川防禦使單李敏中。
右贊成金大根上疏。大槪,敢陳實病難强之狀,冀蒙見職亟遞之恩事。答曰,省疏具悉。所請依施。
上在景福宮。停常參·經筵。
政院啓曰,來初一日,輪對日次矣,敢稟。傳曰,當次人受點,後日次待令。
備忘記,植松萬戶柳徽喆下直,長弓一張,長箭一部,片箭一部,筒兒一箇賜給。
都摠府啓曰,今日入直內三廳武兼·禁軍及軍兵等,中日習射技放,請出標信,傳曰,知道。
傳曰,公事遲滯之中官文有用,推考。
政院啓曰,左右史不可不備,檢閱李鎬喆·趙昌夏·李命宰,旣有只推之命,金羽均,由限已過,竝卽牌招,推移入直,何如?傳曰,允。
以檢閱金羽均牌不進罷職傳旨,傳曰,只推。
政院啓曰,卽者檢閱李鎬喆·趙昌夏·李命夏,謂有館規,聯疏徑出,原疏纔已退却矣。竝所直捧禁推傳旨,而此與無端徑出,有異,竝推考警責,仍卽牌招,推移入直,何如?傳曰,允。
又啓曰,左右史不可不備,檢閱金羽均,旣有只推之命,更爲牌招入直,何如?傳曰,允。
又啓曰,卽者校理趙鍾弼,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
以檢閱李鎬喆·趙昌夏·李命宰·金羽均牌不進罷職傳旨,傳曰,只推。
弘文館啓曰,校理趙鍾弼,陳疏徑出,上番闕直,事甚未安。副校理申一永呈辭在外,應敎金永穆,副應敎洪健植,校理李錫弘,副校理申泰觀,竝卽牌招,推移入直,何如?傳曰,允。
議政府啓曰,仁川,陞作防禦營,永宗,移屬於仁川防營,諸般措劃,令廟堂稟處事,命下矣。殘鎭防守,已多疎虞之歎,今玆移此而陞彼,亶由於重邊固圉之深謨,而該府使李敏中,夙著治績,可堪是職,使之仍爲察任,監牧官,亦令兼帶,竝自該曹口傳下批。凡係措劃節制之方,畿伯與沁留,遂條爛議,消詳啓聞,以爲稟覆之地,何如?傳曰,允。
刑曹啓曰,謹依右捕廳草記,批旨罪人金致永,嚴刑一次後,平安道朔州府遠惡地充軍定配所,卽爲押送之意,敢啓。傳曰,知道。
刑曹啓曰,謹依議政府草記,批旨罪人朴之和·黃海宗·許侃·金國鉉,各嚴刑一次後,之和,全羅道羅州牧智島,海宗,康津縣薪智島遠惡島限己身定配所,勿揀赦前,侃,慶尙道盈德縣,國鉉,全羅道光陽縣遠地定配所,卽爲押送,而之和·海宗,待拷限,次次加刑,準三次竝卽發配之意,敢啓。傳曰,知道。
義禁府啓曰,永宗防禦使李敏德拿問定配事,傳旨啓下矣。李敏德,方在永宗鎭,依例發遣府書吏,交代後拿來,何如?傳曰,待待命拿囚。
義禁府啓曰,監載官密陽府使李敬稙拿來與全羅監司狀啓,戶曹粘目,憑閱處之事,傳旨啓下矣。李敬稙,自任所未及上來云,依例發遣府書吏拿來,何如?傳曰,待待命拿囚。
訓鍊都監啓曰,本局從事官沈相萬,身病猝重,勢難察任,改差,何如?傳曰,允。
校理趙鍾弼疏曰,伏以臣於持被之中,卽接家信,則臣母素患積氣,當此日候之不調,一倍添劇,臣聞此報,方寸煎灼,按住不得,忙陳短章,徑出禁扄。伏乞聖明,俯垂鑑諒,亟遞臣職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在景福宮。停常參·經筵。
政院啓曰,明日常參·經筵,取稟。傳曰,停。
備忘記,碧團僉使金鳳文·昌洲僉使許炯下直,各長弓一張,長箭一部,片箭一部,筒兒一箇賜給。
政院啓曰,左右史不可不備,檢閱李鎬喆·趙昌夏·李命宰·金羽均,旣有只推之命,竝卽牌招,推移入直,何如?傳曰,允。
以檢閱李鎬喆·趙昌夏·李命宰·金羽均牌不進罷職傳旨,傳曰,只推。
兵曹啓曰,仁川,陞作防禦營,永宗,移屬於仁川防營事,命下矣。仁川,本是南陽鎭管,而今陞防禦營,則當爲獨鎭矣,南陽鎭管兵馬同僉節使,以仁川鎭兵馬僉節使,永宗之所帶京畿水軍防禦使鎭撫營左海防將·監牧官,竝移付於仁川之意,敢啓。傳曰,知道。
兵曹啓曰,輪對武臣加抄啓人員,別單書入之意,敢啓。傳曰,知道。
上在景福宮。停常參·經筵。
藥房提調金輔鉉,副提調閔昌植啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣〈候〉何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮,口傳問安。答曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,大臣·政府堂上引見。
傳曰,有實故摠管竝許遞,前望單子入之。
傳曰,飭已施矣,左捕將白樂貞,右捕將金箕錫,竝分揀。
奎章閣啓曰,明日,卽修政殿朔奉審日次,臣進詣擧行之意,敢啓。傳曰,知道。
宗親府啓曰,明日,卽天漢殿朔奉審日次,臣珪永,進詣擧行之意,敢啓。傳曰,知道。
議政府啓曰,分館人,依定式別單書入,而待啓下,令該曹,按例付職,分館後年滿五十人,依法典陞六事,何如?傳曰,允。
兵曹啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
兵曹啓曰,今此歲幣使一行赴燕時,所把驛馬,預爲分定,然後可無窘急之弊,今亦依例,前期知委,而應把驛馬五十一匹內,忠淸道九匹,全羅道十一匹,慶尙道二十二匹,來十月十五日,京中逢點,江原道五匹,咸鏡道四匹,直送安州,來十月十八日逢點事,各道監司處,行移,何如?傳曰,允。
訓鍊都監·禁衛營·御營廳啓曰,廣禮橋南二十步下川邊石築頹圮處,今已畢築之意,敢啓。傳曰,知道。
吏曹啓目,權知承文院副正字,宣俊采·趙錫萬·閔泳奎·洪承穆·李起鍾·金興均·李秉臯·李奎鵬·李載完·申悳均·魏鍾謙·趙忠熙·洪鍾永·趙臣熙·尹相萬·洪承憲·尹定求·李容稙·金學洙·宋圭元·李壽榮·朴齊斌·趙鍾雲·崔在澈·玄載辰·李斗陽·吳炳文·柳·金萬濟·鄭度仁·韓秉濟爲等如,口傳施行,何如?啓依允。
吏曹啓目,權知成均館學諭,李蒙濟·裵殷星·康鵬擧·安昌範·尹應斗·張斗植爲等如,口傳施行,何如?啓依允。
吏曹啓目,權知校書館副正字尹榮大,口傳施行,何如?啓依允。
吏曹啓目,權知承文院副正字宣俊采·趙錫萬,俱以登科前,年滿五十,依法典六品職遷轉,何如?啓依允。
乙亥八月二十九日未時,上御萬慶殿。大臣·政府堂上引見入侍時,行都承旨閔泳穆,假注書許綸,事變假注書金永濟,記事官李命宰·金羽均,左議政李最應,右議政金炳國,政府堂上李周喆·閔奎鎬·鄭健朝·閔致庠·梁憲洙·李秉文·金炳始·李熙昇,副校理申泰觀,以次進伏訖。上曰,史官分左右。仍命大臣進前,最應進前問候,各殿問候訖,炳國曰,今番異舶,旣未問情,未知何國人物也?上曰,果未知何國之人,而異舶之來,便成年例矣。炳國曰,一隻船無難作梗,至於永宗失守之境,誠甚痛惋矣。最應曰,右相所奏內修外攘,全由於典學中之言,誠爲切實,而雖兵利將勇,無錢穀則難以防禦矣,節財用,卽是目下急務也。上曰,財用不得不撙節矣。炳國曰,聖敎至當矣。古人云,一日一錢,千日千錢,此所以節用之爲先務,而財賦之臣,亦恒存此心矣。上曰,永宗事,砲軍之防守,何如,而事至於此乎?炳國曰,防守軍,不爲逃避,故人命被傷,其數不少矣。上曰,人命被傷,至於數十人之多矣。炳國曰,向日傳敎,亶出於愍恤之仁,永宗人民,自當感泣天恩矣。缺,上命次對爲之,最應曰,前永宗事,憤惋之極,不欲索言,而縱謂之城孤軍少,坐視小醜之下陸,不敢接戰,麾下六百砲士,創傷奔潰,棄城棄印,驚怯鼠竄,該防禦使之罪,自有當律,而丙寅經擾以後,十載之頃,增軍伍而固壁壘,繕器械而峙餱糧,技藝之圖練,恩賞之激勸,朝家綢繆之方,靡不用極。以今觀之,養兵千日,用在一時者,其意果安在哉?大抵統率之不得其人,則雖有幾萬精銳,匪衂則潰,更無一人有果敢殺賊之心者矣。思之及此,寧不寒心?沿海守禦之道,不可以彼舶之纔退,少有弛忽,毋論梱帥守令,惟人是擇,惟才是取,則急先之務,莫過於此,故敢玆猥陳。伏願深留聖念焉。上曰,今番永宗事,憤歎憤歎,梱帥守令之擇,誠如卿言,廟堂別般申飭於銓曹,可也。最應曰,經曰,國無三軍之蓄,國非其國,三軍之蓄,尙矣勿論,一歲之內,支調難繼,目下大小事,罔非憂悶,而此其最憂而悶者也。今番小醜之來,防守之資,排劃旣艱,脫有大於此之事,其將於何可辦乎?財用之愼惜,何時不然,而此時尤當撙節,凡係無益之費,不急之需,一切裁省,無至窘絀,則民國之幸也,憧憧之極,第此仰達矣。上曰,節財用,何時不然,而況有事時乎?撙節裁省,最爲今日之急務,敢不佩服也?最應曰,近來邊禁蕩然,法綱掃如,第以日前捕廳合坐罪人,言之,逃入異域,誘引雜類,往來追隨,有同隣閈之間,爛漫締結,無分彼我之殊,鉤覈之庭,情跡旣掀露矣。此足以擧一反三,寧有如許邊禁,如許法綱乎?興言及此,不覺澟然。凡有犯越,則道·帥臣之削職,地方官之定配,古法甚嚴,而年前筵奏之稍變其規,勿爲論警者,卽出於無使掩匿,期於跟獲之意矣,掩匿則依舊,跟獲則無聞,至於今番罪人事而尤爲蕩弛矣,不善禁飭之道·帥臣,捧現告,竝施越俸之典。昌城府使·昌洲僉使·大吉號里權管,職在守邊,罪實難恕,捧現告,竝令該府拿問嚴勘,嗣後糾察之節,築底操束,免抵重究事,竝爲申飭於西北道·帥臣處,何如?上曰,邊禁之如是蕩弛,其可曰國有紀綱乎?依所奏爲之,以別般紏察之意,嚴飭於道·帥臣,可也。最應曰,京畿·兩西·松營都會都試,竝令退行明春事,向有筵奏行會矣。見今勅奇尙遠,別無相妨,都會都試,依例設行之意,分付各該道臣及守臣處,何如?上曰,依爲之。最應曰,今番捕廳罪魁,雖未得按法處斷,而發告人李忠甲及當捉廳校等,不無其勞,竝邊將待窠差送事,分付銓曹,何如?上曰,依爲之。最應曰,大護軍南廷順,工曹判書金尙鉉,竝政府堂上差下,貢市堂上有闕之代,大護軍金輔鉉差下,何如?上曰,依爲之。最應曰,工曹判書金尙鉉,當爲追榮三代,而所后家曾祖無可施云,依近例移施其本生曾祖,何如?上曰,依爲之。炳國曰,異舶,今旣退去矣,不可以彼醜之已去,少或弛戒方來之憂,先事之備,有不容緩忽,而內修外攘之道,亦爲今日之急務。仁川之陞作防營,沿海之更申團束,是爲外攘也,若夫內修之要,未嘗不曰財用可節也,紀綱可立也,貪墨可懲也,奢侈可禁也,而其本則惟典學,是耳。臣不可遠引古昔,支蔓其說,而顧今新涼已生矣,奮發聖知,日開講筵,終始孜孜,毋或間斷緝熙焉,益復緝熙光明焉,益復光明,則不但目下時弊之可矯可救,桴捷之應,草偃之風,必底乎從欲而治,內修外攘,耦獲其宜。伏願懋哉懋哉。上曰,內修外攘,誠爲今日之急務,而典學之爲內修,尤所切中,敢不服膺乎?缺,泳穆曰,諸宰奏事。周喆等曰,無所奏矣。泳穆曰,玉堂所懷奏之。泰觀曰,自古明王哲辟,莫不以勤學,爲勤政之本,苟或不勤於學而能勤其政者,未之有也。竊伏聞,法講久停,召對又曠,恐未知淸燕之中,有所溫繹之工,而見今秋涼漸高,夜漏轉遲,伏願頻接臣僚,以賜三晝之晉接,講究經史,無或一日之豫怠,是臣區區之望。惟殿下,懋哉懋哉。上曰,所陳當留念矣。日記廳堂上金宗漢。郞廳盧台鉉。
上在景福宮。停常參·經筵。
日有食之。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
政院啓曰,來初五日,朝參日次矣,敢稟。傳曰,停。
都摠府啓曰,今日入直內三廳武兼·禁軍及軍兵等,當爲中日習射技放,而日食齋戒相値,不得設行之意,敢啓。傳曰,知道。
奎章閣啓曰,卽接內需司牒報,則咸興·永興兩本宮十月別大祭時,造燭封香吉日,今月十二日午時,衣襨香燭祭品奉詣吉日,同月十三日卯時俱吉云,以此日時擧行之意,敢啓。傳曰,知道。
兵曹啓曰,今此幸行時,隨駕營門,當爲磨鍊矣,何營軍兵隨駕,何營軍兵留陣,禁軍及馬步軍·別抄軍,以幾番幾哨磨鍊乎?敢稟。傳曰,本所善騎隊一哨,別將率領,前後分半隨駕,訓局馬軍三哨·步軍五哨,都統使率領,爲先廂,御營步軍三哨,兩營騎士各一番,御將率領,爲後廂,禁軍二番隨駕,別抄軍一哨領付中央陣,禁將率三營餘軍,留都·留營,依例爲之。
兵曹以李敎獻爲御將中軍。
政院啓曰,左邊捕盜大將白樂貞,右邊捕盜大將金箕錫,自鄕上來云,竝卽牌招,傳授命召及大將牌·傳令牌,何如?傳曰,允。
政院啓曰,行都承旨閔泳穆,左承旨洪淳學不爲仕進,右承旨李世用廚院進,左副承旨閔昌植式暇出去,同副承旨徐正淳式暇,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
政院啓曰,行大司憲李升洙,執義吳尙鉉,掌令金晩植·李建容,持平趙益元·李濟承牌不進,監察茶時之意,敢啓。傳曰,知道。
以大司諫李廷斗,司諫鄭鍾學,執義吳尙鉉,掌令金晩植·李建容,持平趙益元·李濟承牌不進罷職傳旨,傳曰,只推。
議政府啓曰,卽見黃海兵使李基碩所報,則以爲,隨營牌入坊,多年停番之餘,責以徵赴,則邑勢民情,必致罔措,依已例停番,無論元保軍,每名二兩式收布,雇丁爲辭矣。坊軍停番,甚非綢繆之義,而積年已行之餘,民情不可不念,特依所報施行,何如?傳曰,允。
承文院啓曰,卽見盛京禮部出來咨,則以爲,本年夏季統巡會哨緣由,具奏奉旨知照云矣,回咨依例撰出,付撥下送灣府,傳給鳳城將處,以爲轉致盛京之地,何如?傳曰,允。
禮曹,今二十五日中宮殿誕日陳賀時,應行節目,參考前例磨鍊爲白去乎,依此擧行,啓權停爲良如敎。
吏曹啓目,權知承文院副正字趙錫萬·宣俊采,俱以登科前年滿五十,依法典六品職遷轉,何如?啓依允。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
上在景福宮。停常參·經筵。
自五更至初二日開東,灑雨下雨,測雨器水深四分。
備忘記,慶興都護府使任敎準下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
政院啓曰,假注書許綸有身病,勢難察任,今姑改差,何如?傳曰,允。
政院啓曰,行大司憲李升洙,執義吳尙鉉,掌令金晩植·李建容,持平趙益元·李濟承牌不進,監察茶時之意,敢啓。傳曰,知道。
以大司諫李廷斗,司諫鄭鍾學,執義吳尙鉉,掌令金晩植·李建容,持平趙益元·李濟承牌不進罷職傳旨,傳曰,只推。
都摠府啓曰,副摠管洪遠植,以漢城府右尹,本府坐起時進參事,晝仕出去,而逐日煩稟未安,入番間除草記往來之意,敢啓。傳曰,知道。
傳曰,右副承旨·同副承旨竝許遞,前望單子入之。
傳曰,臺諫竝許遞,前望單子入之。
政院啓曰,坐直無人,行都承旨閔泳穆,右承旨李世用,竝卽牌招,何如?傳曰,允。
摠管前望單子入之,都摠管金壽鉉,副摠管李起鏞·具春喜落點。
承旨前望單子入之,李源逸·金明鎭落點。
政院啓曰,新除授副摠管李起鏞,方在罷職中,何以爲之?敢稟。傳曰,敍用。
政院啓曰,新除授承旨李源逸·金明鎭,方在罷職中,何以爲之?敢稟。傳曰,敍用。
傳曰,政官牌招開政。
禮曹,今此歲弊使拜表吉日,來十月二十九日辰時,方物封裹,同月二十六日。
上在景福宮。停常參·經筵。
政院啓曰,明日常參·經筵,取稟。傳曰,停。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
政院啓曰,行都承旨閔泳穆牌不進,伴直無人。同副承旨金明鎭,卽爲牌招,何如?傳曰,允。
政院啓曰,左副承旨閔昌植,右副承旨李源逸,今日不爲仕進,竝卽牌招,何如?傳曰,允。
政院啓曰,卽者兼說書洪淳馨,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,有實故玉堂許遞,前望單子入之。
傳曰,有實故與在外春坊許遞。
以同副承旨金明鎭牌不進罷職傳旨,傳曰,只推。
吏曹啓曰,來丙子式年文科東堂初試試官差出時,參議李冕榮病不來,令政院牌招,以爲同參之地,何如?傳曰,允。
侍講院啓曰,兼說書洪淳馨,今以親病,陳疏徑出矣,下番闕直,事甚未安。司書朴周陽奉命在外,兼司書朴憙陽受由在外,說書金文濟,卽爲牌招入直,何如?傳曰,允。
都摠府啓曰,新除授副摠管李起鏞,時無職名,令該曹口傳付軍職,何如?傳曰,允。
傳曰,應敎竝許遞,前望單子入之。
傳曰,玉堂未差之代,前望單子入之。
吏曹啓曰,來丙子式年文科東堂初試試官,當爲磨鍊,而前承旨徐正淳·李根命,前正言李復永,時無職名,竝令該曹口傳付軍職,何如?傳曰,允。
弘文館啓曰,下番副修撰臣尹致聃,以御營廳從事官,今日軍布上下時,晝仕出去之意,敢啓。傳曰,知道。
以吏曹參議李冕榮牌不進罷職傳旨,傳曰,只推。
以右副承旨李源逸牌不進罷職傳旨,傳曰,只推。
吏曹啓曰,來丙子式年文科東堂初試試官中,校理李錫弘今已遞職矣,時無職名,令該曹口傳付軍職,何如?傳曰,允。
兵曹口傳政事,副護軍徐正淳·李根命,副司果李復永·李錫弘,以上單付。
玉堂前望單子入之,應敎李胄榮,副應敎洪永禹,校理金晩植,副校理李永,修撰李喜元·洪大重落點。
以慶尙監司朴齊寅狀啓,薦新進上石榴,節序差早,姑未成熟,限內不得封進,惶恐待罪事,傳曰,卿其勿待罪事,回諭。
傳曰,在外敦寧都正許遞,三陟府使金秉淵除授。
吏曹,敦寧都正單金秉淵除授事,承傳。
傳曰,三陟府使有闕之代,勿拘常格,各別擇差。
以司謁口傳下敎曰,修政殿所奉御眞與敎命冊寶,移奉于乾淸宮觀文堂,擇日擧行。
禮曹啓曰,卽接四館所牒呈,則癸酉七月秋到記殿講入格幼學李集鎬·朴宗鉉,甲戌三月春到記殿講入格幼學南鳳元·兪致一·金奎榮,同年八月秋到記殿講入格幼學姜啓永·李宅臣·李寅燁·崔奎升·尹東翰·李儀用·李承烈·金台性·康錫濟·白時淳·李觀會·金元均·趙鎭卨。乙亥二月春到記殿講入格幼學方夏鎭·金觀淳·金成遠·盧徹鉉,以上直付會試。癸酉三月春到記殿講入格幼學卓世容·邊相勳,同年七月秋到記殿講入格幼學申鉉綏·金鼎彬·崔鶴九·方建柱·朴來奎·全性舜,甲戌三月春到記殿講入格幼學崔秉斗,同年八月秋到記殿講入格幼學李克秀·康炳度·金弘奎·李明魯,以上給二分。壬申十月秋到記殿講入格幼學金沇·白珍翼·金麟周,癸酉三月春到記殿講入格幼學李丙斗,同年七月秋到記殿講入格生員尹永昶,幼學李玄升,進士金憲喆,幼學李秉用,甲戌八月秋到記殿講入格幼學全用均·尹翼鎭·丁昌僖。乙亥二月春到記殿講入格幼學金震祜·李晩鉉·金起瑞,以上給一分事,命下,竝於今番分等許赴事,報來矣。幼學李集鎬等二十二人,直赴於來丙子式年文科覆試講經,給二分,幼學卓世容等十三人,給一分,幼學金沇等十四人,依例許赴於文科初試,較藝等第之意,分付,何如?傳曰,允。
兵曹啓曰,兼司僕將元錫五,以病難供職,呈狀乞遞,改差,何如?傳曰,允。
兵曹啓曰,同知中樞府事兪芝煥,宣傳官金鳳求·李容謙,五衛將林命圭·禹在榮·兪廷柱,昌德宮衛將鄭昌先·徐潤觀,慶熙宮衛將陳愚學·崔璟鎬,文兼金綺秀·趙鍾弼,守門將劉德朝,俱以病難供職,呈狀乞遞,竝改差,何如?傳曰,允。
政院啓曰,文科初試二所試官徐正淳,謂有情勢,陳疏到院,原疏,雖不得不捧入,不可無警,推考,何如?傳曰,允。
傳曰,十五日幸行,更待下敎。
傳曰,在外摠管許遞,前望單子入之。
奎章閣啓曰,修政殿所奉御眞與敎命冊寶,移奉于乾淸宮觀文堂,擇日擧行事,命下矣。令日官池有達推擇,則今月初四日午時爲吉云,以此日時擧行之意,敢啓。傳曰,知道。御眞移奉,自內爲之,而諸般節次,置之。
禮曹啓曰,來十月初四日行宗廟冬享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
禮曹啓曰,來十月初四日行宗廟冬享大祭親行時,永寧殿依例遣大臣攝行,何如?傳曰,允。
假注書許綸改差,代以尹榮大爲假注書。
傳曰,公事不審之中官趙東鎭,從重推考。
傳曰,泰川縣監之代,勿拘常格,各別擇差。
傳曰,今年,卽我太祖聖誕九回舊甲也,元良冊封,適符慶會,濬哲長發之祥,可卜萬億年無疆,亦惟我翼考啓佑後人之功,與天同大,始擬躬祼仙寢,以伸羹墻之慕,霜露之感矣。雖因相箚,黽勉停止,而予小子,情禮終有所缺然,今十五日健元陵·綏陵酌獻禮,遣大臣攝行,局內諸陵,亦爲一體奉審。
侍講院啓曰,下番闕直,事甚未安。新除授司書李建昌,兼司書李載兢,說書沈相薰,竝卽牌招,以爲推移入直,何如?傳曰,允。
以司謁口傳下敎曰,草記中內閣進,自今爲始,勿爲書入,檢校原任閣臣中,若爲春坊官員,入直本院。
有政。吏批,行判書閔奎鎬,參判李玄翼進,參議李冕榮牌不進。
吏批啓曰,議政府右贊成金大根,旣已遞職矣,階是輔國,依例送西之意,敢啓。傳曰,知道。
吏批啓曰,耆老所守直官金禹鉉,以其身病,呈狀乞遞,改差,何如?傳曰,允。
吏批啓曰,晉州牧使,今當差出,而本州以營下劇邑,物衆地大,素稱難治,不可不擇差。同道及他道有聲績未準朔守令,竝擬,何如?傳曰,允。
以李建昌爲司書,李載兢爲兼司書,沈相薰爲說書,金炳始爲知經筵,吳取善爲藝文提學,趙端鎬爲司僕僉正,任奎鎬爲漢城判官,徐綺輔爲齊陵參奉,洪秉僖爲晉州牧使,宋寅玉爲三陟府使,洪健植爲扶安縣監,宗正卿單李起鏞,漣川縣監李需冕,懷仁縣監王庭羽,已上相換。再政。吏批啓曰,羅州牧使,今當差出,而本州以湖南雄邑,物衆地大,素稱難治,不可不擇差。他道有聲績未準朔守令,竝擬,何如?傳曰,允。吏批啓曰,南原都護府使,今當差出,而本府以湖南雄邑,物衆地大,素稱難治,不可不擇差。他道有聲績未準朔守令,竝擬,何如?傳曰,允。以李定植爲敦寧主簿,趙秉老爲羅州牧使,吳達善爲南原府使。
三政。吏批啓曰,淸州牧使,今當差出,而本州以營下劇邑,物衆地大,素稱難治,不可不擇差。他道有聲績未準朔守令,竝擬,何如?傳曰,允。以趙秉益爲淸州牧使,李正魯爲忠州牧使。
四政。吏批啓曰,原州判官,今當差出,而本州以營下劇邑,物衆地大,素稱難治,不可不擇差。他道有聲績未準朔守令,竝擬,何如?傳曰,允。以趙康夏爲兼輔德,洪承五爲原州判官。
五政。以李晩綏爲泰川縣監。
六政。以洪用周爲醴泉郡守。
七政。以安榮植爲懷德縣監。
八政。以洪冕周爲廣興奉事。
九政。以閔泳肅爲假監役。耆老所守直官單康鴻擧。
兵批,判書李載元進,參判金炳淵入直,參議朴海哲病,參知張時杓病。
兵批啓曰,前贊成金大根,自吏曹送西矣,資級係是輔國,知中樞有闕之代,依例下批之意,敢啓。傳曰,知道。
以韓敬源爲同知,李奎應·趙靖顯爲宣傳官,鄭基熟爲兼司僕將,兪英煥·申命弘·李羲用爲五衛將,姜周泳·金履珪爲昌德將,宋鍾錫·慶潤穆爲慶熙將,盧翼東爲御營騎士將,金永哲·朴鳳彬爲文兼,閔致卨·尹錫元爲武兼,兪鎭華爲三軍府從事官,李秉升爲武兼,李鍾植·趙秉縉·張龍煥·金奎龍爲守門將,知事單金大根,楸仇非權管單朴穆樑,同知單林命圭,僉知十三單,禹東榮·金永壽·趙龜永·洪暘羲·尹道弘·林銀喆·金道一·邊昌植·李淵弘·金錫奎·申應碧·魯英默,訓鍊副正加設單尹昌根,副司果李冕承·金俸基·李鉉儀·朴喜大。
再政。以具然哲·李承魯爲宣傳官,同知單劉完基,僉知三單,兪英煥·申命弘·李羲用。
兼說書洪淳馨上疏。大槪,情急歸護,拜章徑出,乞被擅離之罪,以肅朝綱事。省疏具悉。爾其勿辭救護。
副護軍徐正淳疏略曰,臣見擬式年文科初試試官之望,天牌儼臨,駕屨不俟,義分卽然,而向來別試參試,竟致僨誤,試院艮限,微分自劃,亟令鐫改焉。臣無任區區。省疏具悉。不必如是爲引,而試牌體重,卽爲入來。
領敦寧金炳學,判府事洪淳穆·朴珪壽,左議政李最應,右議政金炳國等聯名箚略曰,東陵祼謁,筮期不遠矣,一日之內,九寢行禮,曉夜冷霏,必多觸冒,村里不潔,往往有聞,此時勞動,恐非保嗇,乞寢還成命焉。取進止。答曰,省箚具悉卿等之懇。卿等之苦懇旣如是,不得已勉從。仍傳曰,此批答,遣史官傳諭。
上在景福宮。停常參·經筵。
政院啓曰,明日常參·經筵,取稟。傳曰,停。
政院啓曰,右副承旨李源逸,同副承旨金明鎭,今日不爲仕進,竝卽牌招,何如?傳曰,允。
都摠府啓曰,今日入直內三廳武兼·禁軍及軍兵等,中日習射技放,請出標信,傳曰,知道。
臺諫前望單子入之,持平金鳴魯落點。
政院啓曰,大司憲·執義·掌令二員·持平一員未差,金鳴魯方在譴罷中,監察茶時之意,敢啓。傳曰,知道。
政院啓曰,新除授持平金鳴魯,方在譴罷中,何以爲之?敢稟。傳曰,敍用。
政院啓曰,假注書金商翼有身病,勢難察任,今姑改差,何如?傳曰,允。
臺諫前望單子入之,大司憲徐相鼎,大司諫曺殷承,執義徐胄淳,掌令金正浩,獻納金瑛默落點。
摠管前望單子入之,副摠管李鳳儀落點。
義禁府啓曰,昌城府使朴長夏,昌洲前僉使咸盛五,大吉號里權管金應浩等,竝拿問嚴勘事,傳旨啓下矣。朴長夏·金應浩,俱在任所,依例發遣府書吏羅將,竝交代後拿來,咸盛五,下去平安道安州地云,依例發遣府書吏拿來,何如?傳曰,待侍命拿囚。
武一所啓曰,今日平明開場,擧子捧單數,天字半字合爲十七人矣,木箭試取之意,敢啓。傳曰,知道。
武二所啓曰,今日平明開場,擧子捧單數,天字二十九人矣,木箭試取之意,敢啓。傳曰,知道。
弘文館啓曰,新除授應敎李胄榮,副應敎洪永禹,校理金晩植·修撰李喜元,竝卽牌招察任,何如?傳曰,允。
弘文院啓曰,新除授副校理李永,時在全羅道扶安縣任所,修撰洪大重,時在京畿楊州地,經筵入番事緊,請竝斯速乘馹上來事,下諭。答曰,許遞,前望單子入之。
弘文館啓曰,下番副修撰臣尹致聃以御營廳從事官,今日軍布上下時,晝仕出去,而每每草記,事涉煩瀆,日後則除草記往來之意,敢啓。傳曰,知道。
奉常寺啓曰,祭享所用秋等中脯三百六十三貼,今月初四日畢造,而所入牛隻,爲三十六首矣,進上看品中脯二貼,依定式封進之意,敢啓。傳曰,知道。
武一所啓曰,木箭,今已畢試,鐵箭鱗次試取之意,敢啓。傳曰,知道。
武二所啓曰,木箭,今已畢試,鐵箭鱗次試取之意,敢啓。傳曰,知道。
訓鍊都監啓曰,本局局別將韓致林,身病猝重,勢難察任,改差,何如?傳曰,允。
禁衛營啓曰,本營千摠安鶴善,身病猝重,勢難察任,改差,何如?傳曰,允。
武一所啓曰,各技皆已畢試,今方修整榜目之意,敢啓。傳曰,知道。
武二所啓曰,各技皆已畢試,今方修整榜目之意,敢啓。傳曰,知道。
政院啓曰,試官之出榜詣闕,例也,而式年武科初試一所監試官吳順泳,二所監試官李建傅,謂有身病,自外徑歸,事甚未安。竝推考,何如?傳曰,允。
右副承旨李源逸疏略曰,月前惟允之任,臨事昏憒,有欠敬謹,自歸顚錯之失,罰止譴罷,惶蹙無地,迺者承宣,除旨遞下,恩敍,何敢晏然冒進?亟賜鐫斥焉。臣無任云云。省疏具悉。遂事,何必爲引?爾其勿辭察職。
同副承旨金明鎭疏略曰,曩者薄罷,惟惶汗復授宿硏之職,繼以收敍有命,罰不蔽辜,戒在僨事,遞見帶之銜,勘當被之律焉。臣無任云云。省疏具悉。遂事,何必爲引?爾其勿辭察職。
上在景福宮。停常參·經筵。
藥房副提調閔昌植啓曰,伏未審日間,聖體,若何,寢睡·水刺之節,何如?臣率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如?大妃殿氣候,何如,中宮殿氣候,何如?臣不任區區伏慮,敢來〈問安〉,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,爾不必入侍矣。大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。諫院無詣臺之員,除在外外,未肅拜人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
假注書金商翼改差,代以崔憙龍爲假注書。
以全羅監司趙性敎狀啓,全州等邑民家漂頹人命壓死事,傳曰,當日風雨,如彼孔酷,各戶若是衆多,已極驚慘。況人命之壓死者乎?丙枕靡安。元恤典外,別加顧助,趁卽結構奠接,俾無一民失所之歎,壓死人,如有生前身還布,亦爲蕩減事,廟堂措辭分付。
以大司諫曺殷承牌不進罷職傳旨,傳曰,只推。
政院啓曰,卽者掌令金正浩旣入闕中,不待諫院之去就,徑出,姑停望,直爲出去,事甚未安。推考,何如?傳曰,允。
又啓曰,明日傳香,禮房承旨,當爲齋宿,右承旨李世用,所當牌招,而拘於廳規,不得請牌,何以爲之?敢稟。傳曰,牌招。
奎章閣啓曰,原任提學金學性喪卒哭日,遣檢書官,勸肉以來之意,敢啓。傳曰,知道。
以右承旨李世用牌不進罷職傳旨,傳曰,只推。
訓鍊都監啓曰,本局千摠具駿鉉,身病猝重,勢難察任,改差,何如?傳曰,允。
禮曹啓曰,傳曰,今年,卽我太祖聖誕九回舊甲也,元良冊封,適符慶會,濬哲長發之祥,可卜萬億年無彊,亦惟我翼考啓佑後人之功,與天同大,始擬躬祼仙寢,以伸羹墻之慕,霜露之感矣。雖因相箚,黽勉停止,而予小子情禮,終有所缺然,今十五日健元陵·綏陵酌獻禮,遣大臣攝行,局內諸陵,亦爲一體奉審事,命下矣。祭文,依已例令文任撰進,祭品,謹遵幸行時局內陵寢遣大臣攝行例,磨鍊,爵用一獻,當日用齋,亦有已例,今亦依前例擧行之意,分付,何如?傳曰,允。
玉堂前望單子入之,副校理金永穆·修撰趙龍鎬落點。
侍講院啓曰,卽伏見江原道·全羅左道監試初試世子宮入達榜目單子,則不以貼本上送,乃以成冊書送,大違舊例,極爲駭然。原成冊還下送,卽速改修正上送之意,分付該道臣及京試官,何如?傳曰,允。該道臣及京試官,從重推考。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
弘文館啓曰,新除授副校理金永穆,修撰趙龍鎬,竝卽牌招察任,何如?傳曰,允。
政院啓曰,假注書尹榮大有身病,勢難察任,今姑改差,何如?傳曰,允。
又啓曰,行大司憲徐相鼎,執義徐胄淳,掌令金正浩牌不進,掌令一員,持平一員未差,金鳴魯在外,監察茶時之意,敢啓。傳曰,知道。
以大司諫曺殷承,執義徐胄淳,掌令金正浩牌不進罷職傳旨,傳曰,只推。
假注書尹榮大改差,代以李秉臯爲假注書。
傳曰,今初九日眞殿御眞,當躬詣奉移于景福宮矣,該房知悉,諸般節次,衛內磨鍊。
傳曰,眞殿御眞移奉時,自內先行告由茶禮矣,告由文,令內閣撰進,當日擧行時,任檢校閣臣爲之。
傳曰,御眞移奉後,當親行酌獻禮矣,該房知悉。
禮曹啓曰,卽接平澤幼學李斗健所志,則以爲,同姓八寸兄熙泰,嫡妻俱無子,以其同姓八寸兄斗奎第二子敬洛,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李斗健所訴旣如此,李斗奎第二子敬洛,立爲李熙泰之後,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
又啓曰,左承旨洪淳學,左副承旨閔昌植,今日不爲仕進,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
傳曰,政官牌招開政。
傳曰,呈告禮曹判書·知經筵·知春秋許遞,今日政差出。
傳曰,眞殿移奉時,分司單付以入。
禮曹啓曰,卽接奉常寺牒報,則今九月初九日,璿源殿酌獻禮親行時,祭物依永禧殿祭享時例封進,而祭器則依前例,以戶曹所在取用,造果廳則以附近公廨,從便爲之云矣。依所報擧行之意,分付,何如?傳曰,允。
禮曹啓曰,京畿所封各殿立春物撰中,山芥沈菜,則庚午十月,因特敎革罷矣。今此世子宮進獻山芥沈菜,亦依各殿物撰例,停封乎?敢稟。傳曰,今番則封進。
禮曹啓曰,去七月二十五日大殿誕日諸道所封方物中,濟州牧使李熙忠所封方物,今纔依數來到,依例看品內入,而世子宮方物,則例無磨鍊矣。今此所封,誤爲擧行,貢獻事體,誠甚未安。該牧使推考,所封方物,使之還下送,何如?傳曰,允。今番則旣已封進,捧入。
兵曹啓曰,今九月初九日大駕詣昌德宮,眞殿御眞移奉時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊一哨·訓局馬軍二哨·步軍五哨,都統使率領爲先廂,禁營步軍三哨·兩營騎士各一番,禁軍率領爲後廂,禁軍三番隨駕別抄軍一哨,領付中央陣,御將率該營步軍二哨·訓局馬軍一哨,留陣,餘軍留營,置之。
兵曹啓曰,今此眞殿御眞移奉時,侍衛當爲磨鍊,而謹考謄錄,則戊辰年移奉時,分兵曹·分都摠府堂上·郞廳各一員,五衛將二員,宣傳官二員,武兼四員,挾輦四十名侍衛,癸酉年御眞移奉時,特因下敎,分兵曹·分都摠府堂郞各二員磨鍊矣。今番則何以爲之?敢稟。傳曰,依癸酉年例磨鍊。
兵曹啓曰,戊辰年御眞移奉時,侍衛各差備中,朱杖差備,排擬苟艱,以四員式,侍衛日傘差備及忠義衛擧行差備,亦爲不足,以禁軍及忠贊衛代差,同爲擧行矣。今亦依此磨鍊,何如?傳曰,允。
政院啓曰,今初九日眞殿親行酌獻禮祭文,十五日健元陵·綏陵攝行酌獻禮祭文,當爲製進。藝文提學吳取善在外,弘文提學金世均,待明朝牌招,使之製進,何如?傳曰,允。
傳曰,眞殿茶禮時,讀告文官,南寧尉尹宜善爲之。
傳曰,眞殿自內親行告由茶禮時,承史入參。
義禁府啓曰,再明日眞殿陪奉時,本府都事,以大駕各差備,全數進參,而御眞六室左右考喧都事,無以推移,假都事十二員,令該曹口傳差出,以爲分排擧行之地,何如?傳曰,允。
議政府啓曰,永宗鎭,今旣移屬於仁川防營矣。該僉使之銜,姑爲減下,海門要隘,不可暫時曠置,守防將卒,先自該防營,另擇定送,使之團束瞭望,毋或有疎虞之艱。凡所措劃之方,不容少緩,依前行會,斯速登聞之意,分付道守臣處,何如?傳曰,允。
政院啓曰,試官之出榜詣闕,例也,而式年文科初試一所監試官權采圭,謂有身病,自外徑歸,事甚未安。推考,何如?傳曰,允。
又啓曰,試官之出榜詣闕,例也,而式年文科初試二所監試官尹善柱,謂有身病,自外徑歸,事甚未安。推考,何如?傳曰,允。
又啓曰,眞殿移奉時,史官各一員,當爲陪進,而無以推移,兼春秋一員,令該曹依例口傳加設單付,何如?傳曰,允。
兵曹啓曰,兼訓鍊都正尹善應·五衛將兪英煥·申命弘·李羲用,俱以病難供職,呈狀乞遞,竝改差,何如?傳曰,允。
有政。吏批,行判書閔奎鎬,參判李玄翼牌招不進,參議李冕榮進。
吏批啓曰,行判書閔奎鎬,參判李玄翼,竝牌招不進,小臣獨政不安,何以爲之?敢稟。傳曰,只出緊任。
以愼錫九爲司諫,趙漢益爲掌令,申鍾百爲持平,李建容·吳成善爲正言,金炳始爲禮曹判書,鄭基世爲知經筵,南廷順爲知春秋,分承旨十二單,徐正淳·沈相漢·李起鎬·李根命·趙秉世·李勝宇·金炳翊·李源珪·金昌熙·金敬均·李鎬翼·金性均,分兵曹參議六單,趙昌永·洪鍾學·嚴世永·李後善·沈東臣·鄭稷朝,分兵曹參知六單,鄭匡始·洪鍾大·呂圭益·姜文馨·趙濟華·朴容大,分兵曹正郞六單,李載純·徐夔淳·任尙鎬·鄭元和·吳長善·李秀萬,分兵曹佐郞六單,李復永·李範祖·沈相學·尹錫圭·李元祺·李鳳奎。
兵批,行判書李載元進,參判金炳淵病,參議朴海哲入直,參知張時杓差祭。
兵批啓曰,南虞候,今當差出,而擬望之人乏少,已準朔守令,竝擬,何如?傳曰,允。
兵批啓曰,今此眞殿各室移奉時,分都摠都事十二員,當爲差出,而見今六品以上前銜中,除却原在外及雜頉,則在京無故人乏少,實無排比之路。以訓鍊院官員中,磨鍊以入之意,敢啓。傳曰,知道。
兵批啓曰,今此眞殿各室移奉時,侍衛已爲磨鍊,而五衛將十三員內,除却入直,則無以分排矣。分五衛將五窠,亦爲差出,以爲推移分排之地,何如?傳曰,允。
以鄭周應爲兼訓鍊都正,姜和淳·朴鵬源·李俊成爲五衛將,金愼均爲部將,安光玉爲守門將,蔡奎鳳爲南虞候,分都摠管單金翊鎭,分副摠管十一單,金鶴根·李僖魯·韓敬源·南廷益·鄭順朝·尹宇善·沈履澤·李玄翼·林翰洙·成彝鎬·任孝準,分五衛將五單,李重桓·崔壽貞·朴孝煥·朴在守·吳允植,分都摠都事十二單,柳完秀·李觀應·鄭昌鎔·李敎麟·許璥·河錫洛·金泰熙·呂昌燮·尹浩榮·李敎臣·兪果煥·李奎虎,同知單陳愚學,副司果,朴圭廷·李浩楨,五衛將,金錡裕·馬遇良·洪晹羲·尹道弘·林銀喆·金道一·朱大瑢·邊昌植·李淵弘·金錫奎·申應碧·魯英默,以上加設,依定式減下。
上在景福宮。停常參·經筵。
政院啓曰,明日動駕相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,明日大駕詣昌德宮璿源殿,入齋室後,大王大妃殿·王大妃殿·大妃殿問安,何承旨進去乎?敢稟。傳曰,左承旨進去。
又啓曰,假注書崔憙龍有身病,勢難察任,今姑改差,何如?傳曰,允。
三軍府啓曰,卽接訓鍊都監所報,則今九月初九日習陣日次,而動駕相値,不得行操云矣,敢啓。傳曰,知道。
政院啓曰,行大司憲徐相鼎,執義徐胄淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言李建容,執義徐胄淳,掌令金正浩·趙漢益牌不進罷職傳旨,傳曰,只推。
都摠府啓曰,明日眞殿移奉時,分司侍衛,當爲備員,而分都摠管金翊鎭在外,不得進參,令政院稟旨變通,仍令該曹口傳單付,以爲進參之地,何如?傳曰,允。許遞。
傳曰,公事不審之中官朴奎鉉,從重推考。
兵曹口傳政事,分都摠管單金尙鉉。
分假注書六望,趙臣熙·洪承穆·南肅熙·閔泳奎·韓晢東·申悳均。
吏曹口傳政事,兼春秋加設單姜永壽。
傳曰,明日出宮內門路,以崇陽門爲之。
兵曹啓曰,空闕守直,何等嚴重,而閒雜之類,無難出入,望見大內,至於致勤下敎,臣不勝惶悚。常時不善守直之入直衛將及守直內官,不可無警,竝令該府拿問勘處,何如?傳曰,今番則姑爲安徐,更勿如是之意,各別嚴飭。
都摠府啓曰,明日眞殿移奉時,分司侍衛,當爲備員,而分都摠管金尙鉉有實病,不得進參。令政院稟旨變通,仍令該曹口傳單付,以爲進參之地,何如?傳曰,允。許遞。
兵曹口傳政事,分都摠管單金學初。
兵曹啓曰,眞殿移奉時,分兵曹堂上·郞廳,當爲備員,而分參議嚴世永·李後善,分參知洪鍾大,分正郞吳長善,俱有身病,分佐郞尹錫圭在外,不得進參。令政院稟旨變通,仍令該曹口傳差出,何如?傳曰,允。竝許遞,口傳單付以入。
兵曹,分副摠管單金學初。
兵曹啓曰,眞殿移奉時,分兵曹堂上,當爲備員,而分參議趙濟華有身病,不得進參。令政院稟旨變通,仍令該曹口傳差出,何如?傳曰,允。許遞,令該曹口傳單付以入。
吏曹口傳政事,分兵曹參議二單,朴齊寬·趙熙一,分參知二單,趙準夏·趙秉鎬,分正郞單金玉均,分佐郞單沈鎭圭。
吏曹,分兵曹參議單趙準夏,分參知單趙昌永。
傳曰,傳敎不審之中官趙東鎭,從重推考。
假注書崔憙龍改差,代以李容稙爲假注書。
政院啓曰,因兵曹啓目,永宗僉使,今已減下,該僉使所佩兵符,分上件,竝收聚燒火事,允下矣。收聚上送于本院,以爲燒火事,京畿監司處,下諭,何如?傳曰,允。
奎章閣啓曰,守宮檢校提學鄭基世,待開門牌招,何如?傳曰,允。
修撰趙龍鎬上疏。大槪,敢陳援例之章,冀蒙鐫改之恩事,省疏具悉。疏辭,下該曹稟處。
宗正卿李起鏞疏略曰,臣伏奉摠管除旨,萬萬駭悚。臣之向叩金吾也,所坐有兩案,聯章登對,臣固諸堂中一人,而詣闕入稟,是臣一人已也,始之恩罷,職由於是,臣惟以獨犯之罪,除自爲引,不暇有恕於長亞之別也。今此恩敍,何敢趨膺?下臣司敗,勘以常憲焉。臣無任云云。答曰,省疏具悉。遂事,何必爲引?卿其勿辭行公。
上在景福宮。停常參·經筵。
大駕詣昌德宮璿源殿,入齋室後,藥房·內閣·政院·玉堂口傳問安。答曰,知道。
神輦祗迎,還入齋室後,藥房·內閣·政院·玉堂口傳問安。答曰,知道。酌獻禮後,宗親·儀賓·藥房·內閣·政院·玉堂·朝廷二品以上·六曹·大司諫口傳問安。答曰,知道。
御眞奉安後,大殿·大王大妃殿·王大妃殿·大妃殿·中宮殿·世子宮,宗親·儀賓·藥房·內閣·政院·玉堂·朝廷二品以上·六曹·大司諫口傳問安。答曰,知道。
大王大妃殿·王大妃殿·大妃殿,遣承旨口傳問安。答曰,知道。
政院啓曰,明日常參·經筵,取稟。傳曰,停。
三軍府啓曰,卽接禁衛營所報,則今九月初十日,習陣日次,而大將臣梁憲洙,有身病,不得行操云矣,敢啓。傳曰,知道。
禁衛營啓曰,今九月初八日,本營諸將官射講時,柳葉箭小布,連五巡沒技人,依例別單書入之意,敢啓。傳曰,知道。
洪淳學啓曰,臣以大王大妃殿·王大妃殿·大妃殿問安進去,下直之意,敢啓。傳曰,知道。
禮曹啓曰,全羅道觀察使封進今九月令宗廟薦新石榴,來十月令宗廟薦新柚子,今初十日薦進,而景慕宮薦新,則慶尙道例爲封進矣。本道所封,未及上來,莫重薦獻,不可後時,依前例以宗廟薦新加封石榴·柚子,同日一體薦進,何如?傳曰,允。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
奎章閣啓曰,大駕今已還宮,守宮檢校提學鄭基世,依定式減下之意,敢啓。傳曰,知道。
政院啓曰,卽者義禁府都事來言,今日動駕時,衛外擊錚罪人申順永等十五名,移送秋曹云矣,敢啓。傳曰,知道。
傳曰,秋到記,再明日,勤政殿命官爲之。左承旨馳往泮宮,明日夕食堂,收取以來。
傳曰,藥房提調許遞,前望單子入之。
成均館啓曰,今初九日儒生上旬輪次,當爲設行,而大提學未差,限內不得爲之之意,敢啓。傳曰,知道。
乙亥九月初九日辰時,大駕詣昌德宮。眞殿御眞移奉于景福宮,仍行酌獻禮擧動入侍時,行都承旨閔泳穆,左承旨洪淳學,右承旨李世用,左副承旨閔昌植,右副承旨李源逸,同副承旨金明鎭,史官缺檢校直提學金輔鉉·李鎬俊·尹滋悳·金炳始·李載冕·趙慶鎬·鄭範朝,檢校直閣李喬翼·閔泳穆·金永壽·李鎬翼·朴鳳彬·尹用求,檢校待敎李載兢,以次侍立。時至,通禮跪啓請外辦。上具翼善冠·衮龍袍,乘輿出永化門。藥房提調金輔鉉,副提調閔泳穆進前問候訖,詣崇陽門外。通禮跪啓請降輿乘輦。上降輿乘輦,由維化門·興禮門,出光化門進發,入敦化門,至仁政門外。通禮跪啓請降輦乘輿。上降輦乘輿,至萬安門外。通禮跪啓請降輿。上降輿,入齋室。少頃,通禮導上詣版位,行四拜禮,陞詣殿內各室奉審訖,通禮導上還入齋殿。移奉時至,通禮跪啓請出次。上改具遠遊冠·絳沙袍以出。通禮跪啓請乘輿。上乘輿,詣肅章門外祗迎所。通禮跪啓請降輿。上降輿,入幕次,問安勿爲之事,下敎。少頃,各室神輦至,通禮導上詣版位祗迎訖,還入幕次,問安勿爲之事,下敎。通禮跪啓請乘輦。上乘輦,仍陪奉神輦,出敦化門進發,由光化門,至建春門內。通禮跪啓請降輦乘輿。上降輦乘輿,至齋殿門外。通禮跪啓請降輿。上降輿,入齋殿各室奉安後,通禮跪啓請出次。上改具翼善冠·衮龍袍以出。贊禮禮曹判書金炳始導上詣版位,跪啓請四拜,上行四拜禮,仍導上詣盥洗位,盥洗訖,詣第一室尊所。承旨監酌,贊禮導上詣第一室神座前。跪啓請三上香,承旨奉香,承旨奉爐,上三上香。贊禮跪啓請執爵,獻爵承旨奉酌跪進,上執爵以授承旨,承旨跪受,奠于神位前。贊禮跪啓請俯伏興少退跪。上俯伏興少退跪。大祝應敎李胄榮讀祝訖,次詣各室上香奠獻,讀祝竝如上儀訖。贊禮導上降後位跪,啓請四拜,上行四拜禮,贊禮導上詣望燎位,行望燎禮訖,贊禮跪啓請禮畢。泳穆進前奏曰,笏記讀奏之際,做錯非細,事甚疎忽,極爲未安。當該通禮院官員,所當重勘,而本院請推之外,無他司施之罰,何以爲之乎?上曰,事過後拿處,可也。出駕前下敎仍命書傳敎曰,還宮當自內爲之矣,該房知悉。通禮導上還入齋殿,諸臣以次退出。
上在景福宮。停常參·經筵。
藥房都提調洪淳穆,副提調閔昌植啓曰,眞殿移奉,酌獻禮成,聖慕克伸,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
都摠府啓曰,副摠管李邦鉉,以訓鍊都監中軍,諸將官射會監試事,南別營晝仕出去,而逐日煩稟未安,入番間除草記往來之意,敢啓。傳曰,知道。
三軍府啓曰,卽接御營廳所報,則今九月十一日,習陣日次,而大將臣申櫶有身病,不得行操云矣,敢啓。傳曰,知道。
訓鍊都監啓曰,謹依下敎,隨駕將校·軍兵等處,乾犒饋分給之意,敢啓。傳曰,知道。
禁衛營啓曰,謹依下敎,本營隨駕軍兵等處,乾犒饋分給之意,敢啓。傳曰,知道。
御營廳啓曰,謹依下敎,本廳隨駕軍兵等處,乾犒饋分給之意,敢啓。傳曰,知道。
內醫提調前望單子入之,吳取善落點。
政院啓曰,行大司憲徐相鼎,執義徐胄淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言李建容,執義徐胄淳,掌令金正浩·趙漢益牌不進罷職傳旨,傳曰,只推。
傳曰,吏曹參判有闕之代,前望單子入之。
傳曰,輪對官受點人,明日·再明日分半待令。
政院啓曰,行兵曹判書李載元掃墳事,忠淸道德山·瑞山等地,明日出去矣。所佩命召,何以爲之?敢稟。傳曰,仍佩往來。
禮曹啓曰,卽接永禧殿官員所報,則明日秋到記試取時,本殿官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
以金載舜囚單子,傳曰,飭已施矣,分揀放送。
吏曹啓目,粘連觀此弘文館修撰趙龍鎬上疏,則以爲,臣與副校理臣金永穆有娚妹應避之嫌,臣之所兼春秋之銜,揆以典式,在所當遞,亟令選部照例鐫改亦爲白有臥乎所,相避之法,在下當遞,弘文館修撰趙龍鎬所兼春秋之銜,今姑減下,何如?啓,依允。
行兵曹判書李載元上疏。大槪,敢陳衷私,冀蒙恩諒事,答曰,省疏具悉。卿其勿辭往省焉。
吏曹參判李玄翼上疏。大槪,敢陳實病難强之狀,冀蒙見職亟遞之恩事,答曰,省疏具悉。所請依施。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,正言吳成善自鄕上來云,一體牌招,何如?傳曰,允。
傳曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
傳曰,考官金尙鉉,讀券官李源命,命官爲之。
吏曹參判前望單子入之,趙敬夏落點。
政院啓曰,卽者校理金晩植,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
傳曰,輪對官入侍。
政院啓曰,行大司憲徐相鼎,執義徐胄淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言李建容·吳成善,執義徐胄淳,掌令金正浩·趙漢益牌不進罷職傳旨,傳曰,只推
傳曰,科次入侍。
訓鍊都監啓曰,本局分授都城仁旺山北邊第一城廓近處體城三間許頹圮處,今已畢役,女墻仍爲始役,把守軍,卽爲解送之意,敢啓。傳曰,知道。
刑曹啓曰,武衛所知彀官李泰相口傳下敎曰,募軍李順明定配事,命下矣。謹依不敎,罪人順明,黃海道信川郡定配所,卽爲押送之意,敢啓。傳曰,知道。
校理金晩植上疏大槪,情急歸護,拜章徑行,乞被擅離之罪,以肅朝綱事。省疏具悉。爾其勿辭,往護。
工曹判書金尙鉉疏略曰,傳敎以臣爲到記考講命官,第伏念階非崇品,則不得爲命官,典式所在,亟賜變通焉。臣無任云云。答曰,省疏具悉。旣有已例,卽爲考講。
大護軍李源命疏略曰,卽伏見傳敎下者,以臣爲到記命官矣。階非崇品,則不得爲命官,自是典式所在,亟賜變通焉。臣無任云云。答曰,省疏具悉。旣有已例,卽爲考試。
副應敎洪永禹疏略曰,臣猥蒙秋到記對讀官恩點,固當踢蹶之不暇,而頃於慶科別試三所之役,僨事溺職,厚荷恩宥之餘也。若以承膺,則試體焉壞,廉防焉隳,亟令鐫改焉。臣無任云云。省疏具悉。往事何必爲引?試牌體重,卽爲入來。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨閔昌植,今日不爲仕進,卽爲牌招,何如?傳曰,允。
傳曰,吏曹參議有闕之代,前望單子入之。
吏曹參議前望單子入之,申檀落點。
政院啓曰,行大司憲徐相鼎,執義徐胄淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
以左副承旨閔昌植牌不進罷職傳旨,傳曰,只推。
以大司諫曺殷承,司諫愼錫九,正言李建容·吳成善,執義徐胄淳,掌令金正浩·趙漢益牌不進罷職傳旨,傳曰,只推。
傳曰,輪對官入侍。
以趙鍾禹·趙性鎬囚單子,傳曰,飭已施矣。竝分揀放送。
傳曰,法司堂上竝許遞,前望單子入之。
禁衛營啓曰,本營字內崇禮門東邊第四城廓近處體城一間許頹圮處,今月十三日爲始,改築之意,敢啓。傳曰,知道。
吏曹參議李冕榮上疏。大槪,敢陳實病難强之狀,冀蒙見職亟遞之恩事。省疏具悉。所請依施。
上在景福宮。停常參·經筵。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。諫院無詣臺之員,除在外外,未肅拜·呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,到記講試官率比較儒生,入侍。
政院啓曰,假注書李秉皐有身病,勢難察任,今姑改差,何如?傳曰,允。
以大司諫曺殷承,司諫愼錫九,正言李建容·吳成善牌不進罷職傳旨,傳曰,只推。
傳曰,秋到記講居首通幼學李儀用·金元均,製述表居首三下進士閔善鎬,竝直赴殿試。講之次通幼學尹英秀等九人,製述之次草三下生員申學休,竝直赴會試。講之次略幼學梁漢容等九人,製述之次次上進士趙容熙等二人,竝給二分。講之次略幼學金翊龍等五人,製述之次次上進士李敎榮等二人,竝給一分。講之次粗幼學趙鎭卨等三人,製述之次次上生員鄭仲愚等四人,各奎章全韻一件賜給。
傳曰,入格儒生,明日待令。
刑曹堂上前望單子入之,判書鄭基世,參判李炳敎,參議沈相穆落點。
京兆堂上前望單子入之,判尹金炳㴤,左尹南廷益,右尹李起鏞落點。
假注書李秉皐改差,代以宋圭元爲假注書。
奎章閣啓曰,頒賜冊子安寶次,奎章之寶,請出之意,敢啓。傳曰,知道。
政院啓曰,卽者觀象監官員來言,再明日陰陽科初試開場時,提調二員,當爲進去,而提調金炳地在外,無以備員進參云。何以爲之?敢稟。傳曰,奉常提調,令該曹口傳相換。
乙亥九月十三日□時,上御修政殿。秋到記,分製講科次入侍時,左承旨洪淳學,假注書李容稙,記事官李命宰·金羽均,讀券官李源命·洪淳大·李沇應,對讀官李冕榮·金炳翊·洪永禹·趙昌夏,考官金尙鉉·林翰洙·李珪永,參官李龍雨·尹顯歧,以次進伏訖。上曰,史官分左右。仍命開講,比較儒生以次應講。上曰,世子聞其講聲,有喜樂之容,此好學之漸耶?仍敎曰,仰瞻世子也。尙鉉仰瞻世子曰,東宮雖在仲年,其夙就於斯可期,臣不勝欽仰之忱矣。缺仍行科次。昌夏讀奏第一張,源命奏請書等,承旨坼封,讀奏訖。上命書傳敎曰,秋到記講居首通幼學李儀用·金元均,製述表居首三下幼學閔善鎬,竝直赴殿試。講之次通幼學尹英秀等九人,製述之次草三下生員申學休,竝直赴會試。講之次略幼學梁漢容等九人,製述之次次上進士趙容熙等二人,竝給二分。講之次略幼學金翊容等五人,製述之次次上進士李敎榮等二人,竝給一分。講之次粗幼學趙鎭卨等三人,製述之次次上生員鄭仲愚等四人,各奎章全韻一件賜給。又敎曰,入格儒生,明日待令。
上在景福宮。停常參·經筵。
政院啓曰,明日健元陵·綏陵攝行酌獻禮齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨金明鎭,今日不爲仕進,卽爲牌招,何如?傳曰,允。
傳曰,禮房承旨馳詣宗廟景慕宮,奉審摘奸以來。
傳曰,在外與有實故玉堂,竝許遞,前望單子入之。
奎章閣啓曰,明日卽觀文閣望奉審日次,臣進詣擧行之意,敢啓。傳曰,知道。
宗親府啓曰,明日卽天漢殿望奉審日次,臣鍾承進詣擧行之意,敢啓。傳曰,知道。
都摠府啓曰,副摠管洪遠植,時無職名,令該曹口傳付軍職,何如?傳曰,允。
政院啓曰,假注書李容稙有身病,勢難察任,今姑改差,何如?傳曰,允。
又啓曰,卽者義禁府都事來言,時囚罪人李敏德,當爲捧供,而判義禁李豐翼,同義禁閔泳穆有身病,知義禁洪鍾雲,同義禁姜晉奎在外,不得開坐云。判義禁與同義禁閔泳穆,竝卽牌招,何如?傳曰,允。
吏曹口傳政事,觀象監提調金炳地,奉常寺提調李寅卨,以上相換事,承傳。
兵曹口傳政事,護軍洪遠植。
傳曰,入格儒生入侍。
都摠府啓曰,副摠管李炳敎,以刑曹參判,本曹坐起進參事,晝仕出去,而逐日煩稟未安,入番間除草記往來之意,敢啓。傳曰,知道。
政院啓曰,行大司憲徐相鼎,執義徐胄淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言李建容·吳成善,執義徐胄淳,掌令金正浩·趙漢益牌不進罷職傳旨,傳曰,只推。
政院啓曰,判義禁李豐翼,同義禁閔泳穆牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,許遞,前望單子入之。
玉堂前望單子入之,校理奇禹鉉·鄭友鉉,副校理吳麟泳·洪在瓚,修撰尹升求,副修撰金綺秀落點。
傳曰,未肅拜秋判許遞,前望單子入之。
傳曰,藥院提調許遞,前望單子入之。
禁衛營啓曰,本營中軍鄭完默,身病甚重,勢難察任,今姑改差,何如?傳曰,允。
刑曹判書前望單子入之,鄭健朝落點。
金吾堂上前望單子入之,判義禁李周喆,同義禁沈履澤落點。
假注書李容稙改差,代以洪在九爲假注書。
咸鏡監司徐堂輔疏略曰,臣猥以無似,待罪北藩,有百僨誤,無一報效,迺於本道壽資事,昏謬譾劣,始未能操飭郡邑,列錄之濫觴居多,終未能査櫛,帳籍抄啓之做錯非細,以臣論臣合置何辟,聖度曲貸,罰雖止於緘推,王章至嚴,罪實難於倖逭,乞降威罰,仍勘當律焉。臣無任云云。答曰,省疏具悉。旣問備矣,何必爲引?卿其勿辭,益勉旬宣之責。
乙亥九月十四日未時,上御修政殿。入格儒生入侍時,同副承旨金明鎭,假注書宋圭元,記事官李命宰·金羽均,以次進伏,入格儒生序立階下訖。上曰,史官分左右。明鎭奏請入格儒生今已待令,使之以次陞殿,奏職·姓名,儒生等以次進前,奏職·姓名訖。明鎭奏請儒生等,使之頒賞行禮,仍頒賞訖,贊儀唱四拜,儒生等行四拜禮訖。明鎭奏請儒生等,使之先退,儒生等以次退出。
上在景福宮。停常參·經筵。
藥房副提調閔昌植啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,爾不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨李源逸,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而左議政李最應·右議政金炳國,差祭不得來會云矣,敢啓。傳曰,知道。
又啓曰,開坐事,命下矣。新除授判義禁李周喆·同義禁沈履澤,竝卽牌招,何如?傳曰,允。
內醫提調前望單子入之,李鎬俊落點。
奎章閣啓曰,景慕宮望廟樓,今望奉審,無頉之意,敢啓。傳曰,知道。
弘文館啓曰,新除授校理奇禹鉉,時在全羅道光州地,鄭友鉉,時在慶尙道咸陽地,副校理洪在瓚,時在京畿高陽地,經筵入番事緊,請竝斯速乘馹上來事,下諭。答曰,竝許遞,前望單子入之。
弘文館啓曰,副修撰尹致聃,掃墳出去,下番闕直,事甚未安。修撰李喜元,新除授修撰尹升求,副修撰金綺秀,竝卽牌招,推移入直,副校理吳麟泳,一體牌招察任,何如?傳曰,允。
政院啓曰,卽者檢閱李命宰,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李鎬喆·趙昌夏,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
又啓曰,行大司憲徐相鼎,執義徐胄淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言李建容·吳成善,執義徐胄淳,掌令金正浩·趙漢益牌不進罷職傳旨,傳曰,只推。
禮曹,陳慰進香兼謝恩使拜表吉日,來十月初七日卯時,方物封裹,同月初四日。
玉堂前望單子入之,校理吳長兼·李載悳,副校理閔種默落點。
兵曹,以李鳳儀爲禁衛中軍。
傳曰,兩寢酌獻,諸陵奉審,一則聖誕之志感也,一則冊禮之告慶也。旣未躬祼,替遣相臣,追遠之誠,倍切予懷。兩寢獻官左議政·右議政,各熟馬一匹面給,大祝兵曹正郞李奭鎔,修撰李喜元,竝準職除授,諸執事,各兒馬一匹賜給,兩陵官,竝陞敍,守僕等,考例加數施賞,諸陵官,各兒馬一匹賜給,守僕從厚施賞,各陵守護軍等,亦爲考例施賞。
檢閱李命宰疏曰,伏以臣,猥陳私懇,至于三再,揆分循義,滋久益悚,而寔由於情理之萬不獲已也。臣之老母,居恒凜綴之中,近因日候過冷,感咳交劇,委淹床褥,刀圭遲效,臣聞是報,五內煎迫。玆敢不避瀆撓,冒犯擅離。伏乞聖明,俯垂鑑諒,禠臣之職,勘臣之罪,俾救護專,而法紀昭焉云云。省疏具悉。爾其勿辭救護。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
兵曹啓曰,今九月十七日,武臣堂上祿試射日次,試官望,當爲擬入,而行判書李載元在外,不得擧行,後日退行之意,敢啓。傳曰,知道。
弘文館啓曰,新除授校理吳長善·李載悳,副校理閔種默,竝卽牌招察任,何如?傳曰,允。
以檢閱李鎬喆·趙昌夏牌不進罷職傳旨,傳曰,只推。
政院啓曰,左右史不可不備,檢閱李鎬喆·趙昌夏,旣有只推之命,竝卽牌招,推移入直,何如?傳曰,允。
又啓曰,卽者義禁府都事來言,時囚罪人李敏德,當爲捧供,而知義禁洪鍾雲,同義禁姜晉奎在外,沈履澤有身病,只有判義禁李周喆不得備員開坐云。同義禁沈履澤,卽爲牌招,何如?傳曰,知義禁·同義禁竝許遞,前望單子入之。
又啓曰,行大司憲徐相鼎·執義徐胄淳·掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九·正言李建容·吳成善,執義徐胄淳,掌令金正浩·趙漢益牌不進罷職傳旨,傳曰,只推。
以北兵使金永求狀啓,慶源府民之率眷犯越,初不偵採,終無跟獲,前府使李喜泰,不可以已遞而勿論,其罪狀,令攸司稟處,犯越出於管之地,惶恐待罪事,傳曰,勿待罪事,回諭。
金吾堂上前望單子入之,知義禁南廷順,同義禁李玄翼·尹宇善落點。
政院啓曰,開坐事,命下矣。新除授知義禁南廷順,同義禁李玄翼·尹宇善,竝卽牌招,何如?傳曰,允。
義禁府啓曰,新除授同義禁李玄翼,時無職名,令該曹口傳付軍職,何如?傳曰,允。
兵曹口傳政事,護軍李玄翼。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十一日朝參日次矣,敢稟。傳曰,停。
又啓曰,來二十一日輪對日次矣,敢稟。傳曰,當次人受點後日次待令。
又啓曰,左副承旨閔昌植,今日不爲仕進,卽爲牌招,何如?傳曰,允。
以檢閱李鎬喆·趙昌夏牌不進罷職傳旨,傳曰,只推。
政院啓曰,假注書宋圭元有身病,勢難察任,今姑改差,何如?傳曰,允。
又啓曰,左右史不可不備,李鎬喆·趙昌夏,旣有只推之命,竝卽牌招推移入直,何如?傳曰,允。
觀象監啓曰,今番陰陽科初試時,天文學·命課學,依數入格,地理學,只二人入格,故以二十人,修整榜目以入之意,敢啓。傳曰,知道。
都摠府啓曰,副摠管李起鏞,以漢城右尹,本府坐起時,晝仕出去,而逐日煩稟未安,入番間除草記往來之意,敢啓。傳曰,知道。
侍講院啓曰,卽伏見咸鏡道監試初試入達榜目單子,則不以貼本修送,乃以成冊書送,大違舊例,極爲未安。原成冊還下送,卽速修正上送之意,分付該道臣,何如?傳曰,允。從重推考。
侍講院啓曰,卽伏見慶尙右道式年武科入達榜目,則不爲貼本,乃以成冊書送,極爲駭然。原成冊還下送,使之改修正上送,而該帥臣,不可無警,從重推考,何如?傳曰,允。
政院啓曰,行大司憲徐相鼎,執義徐胄淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
以左副承旨閔昌植牌不進罷職傳旨,傳曰,只推。
以大司諫曺殷承,司諫愼錫九,正言李建容·吳成善,執義徐胄淳,掌令金正浩·趙漢益牌不進罷職傳旨,傳曰,只推。
承文院啓曰,回還進香使先來便,嘉順皇后崩逝勅諭,順付咨文,謄書中,有穆宗皇帝尊諡詔書,嘉順皇后尊諡詔書順付事矣。三道兼付,合擧一咨,謹依咸豐庚戌年尊諡詔書兩度兼付時謝表之例,今亦合撰,何如?傳曰,允。
假注書宋圭元改差,代以金喆熙爲假注書。
義禁府啓目,永宗防禦使李敏德原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。
左議政李最應箚子。大槪,乞收濫賞事,答曰,省箚具悉卿懇。卿其勿辭,安心領受。仍傳曰,此批答,遣史官傳諭。
右議政金炳國箚子。大槪,乞收濫賞事。答曰,省箚具悉卿懇。卿其勿辭,安心領受。仍傳曰,此批答,遣史官傳諭。
平安監司趙成夏疏略曰,臣待罪是藩,居然十朒朓矣。其奈稟性庸闇,遇事顚錯,曩日應資老人啓本,考籍採實,未克審愼,矇然登聞,冞增恧蹙,又因犯越之莫禁,至蒙越俸之典矣。觸處僨誤,罪無所逃,飭邊之務,一或失禁,揆之舊式,合置何辟。廟議過於忠厚,聖度曲加包容,罰不蔽辜,匪恕伊敎,仰感庇覆,俯愧幸逭,其不可蹲仍也,明矣。乞遞臣見帶之任焉。臣無任云云。答曰,省疏具悉。遂事何必爲引?卿其勿辭,益勉旬宣之責。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨李世用,右副承旨李源逸,今日不爲仕進,竝卽牌招,何如?傳曰,允。
以檢閱李鎬喆·趙昌夏牌不進罷職傳旨,傳曰,只推。
三軍府啓曰,卽接訓鍊都監所報,則今九月十九日,蔓川坪聚軍操鍊云矣,敢啓。傳曰,知道。
政院啓曰,左右史不可不備,檢閱李鎬喆·趙昌夏,旣有只推之命,李命宰,由限已過,竝卽牌招,推移入直,何如?傳曰,允。
又啓曰,行大司憲徐相鼎,執義徐胄淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
以右承旨李世用牌不進罷職傳旨,傳曰,只推。
以大司諫曺殷承,司諫愼錫九,正言李建容·吳成善,執義徐胄淳,掌令金正浩·趙漢益牌不進罷職傳旨,傳曰,只推。
政院啓曰,卽者檢閱李鎬喆·趙昌夏,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
侍講院啓曰,各道榜目,多有誤錯,至於請推之境,事甚未安。雖以各該道言之,未諳舊例,如是疎忽,凡於榜目,以貼本上送之意,令該曹知委於各道,使之擧行,何如?傳曰,允。
以檢閱李命宰牌不進罷職傳旨,傳曰,只推。
以司謁口傳下敎曰,璿源殿第一室前面蘆簾,新備事,分付。
政院啓曰,左右史不可不備,檢閱李命宰旣有只推之命,更爲牌招入直,何如?傳曰,允。
三軍府啓曰,卽伏見咸鏡監司徐堂輔,北兵使金永求狀啓,則慶源府新乾原新河山東三社民家十一戶,竝皆率眷逃躱,而常時不善操飭之該府前府使李喜泰罪狀,令攸司稟處,座首·兵校及各該社洞長,字內把守將卒等,竝令捉囚,犯越漢家幕田土,歸屬,竝待回下擧行爲辭矣。衆民潛逃,已是痛惡,匪類率去,尤極駭惋。該倅論罪,道啓旣請稟處,更無可議,座首以下在囚諸人,旣不紏察,又不追捕,罪難容貸,自該梱,分輕重從重嚴處,犯越家幕田土,亦令帥臣,量宜措處。至若邊情,蕩然之極,莫此爲甚。申飭各該邑鎭,嚴防重邊之方,另以團束,毋或如前稽忽事,分付。雖以道臣·帥臣言之,難免不察之責,竝施罷職之典,何如?傳曰,允。迎送之弊,不可不念,道帥臣請罷,特爲安徐,姑令戴罪擧行。
議政府啓曰,今番進香使回便,穆宗皇帝·嘉順皇后尊諡陳賀詔書,將爲順付出來矣。當有奉表稱賀之擧,而且進香後賜緞及彼地勦匪時撥舟濟軍事賜緞,俱不可無。謝恩歲幣使使號,以進賀謝恩兼歲幣使爲稱,令該曹付標啓下,上項方物四起,照例磨鍊之意,分付該曹·該院,何如?傳曰,允。
議政府啓曰,向以華城城廨修緝物力,以本營所在淸錢中二萬兩劃給矣。卽見該留守宋近洙所報,則前劃,今爲盡用,工役,因此中撤,特許更劃,以爲完役之地爲辭矣。力役纔始,工費已罄,事勢之悶急,有不可不念。以該營所在淸錢三萬兩,隨所入劃用事,分付,何如?傳曰,允。
議政府啓曰,卽見咸鏡監司徐堂輔狀啓,則會寧府開市淸館頹壓處,勢當一新修改,而所入物財數萬餘兩,何以措劃事,請令廟堂稟旨分付矣。館宇之役,旣係浩大,開市之期,行且不遠,而道內穀簿,南北俱枵,今無可擧議,令道臣從他措劃,酌量取用,斯速告竣後,形止登聞事,分付,何如?傳曰,允。
摠戎廳啓曰,本廳中軍鄭雲龜,身病甚重,勢難察任,改差,何如?傳曰,允。
義禁府啓目。粘連向前李敏德亦,賊醜隳突,縱出匪意,有失備禦之策,竟致燒廨之境,揆以經法,雖免當勘,以此照律,何如?啓,依允。
江華留守趙秉式疏略曰,臣冒據匪據,居然逾歲矣。保障之重而未能彈壓,軍民之責而未能懷保,日夕懍惕,淵谷在前,不意賊醜之來,一隅永宗,偏被毒鋒,廨宇焉焚蕩,士卒則殺害,言念及此,不覺忽惋,而該鎭,卽臣營左海防將也。苟能常時嚴加防守,則焉有意外之患也?一則臣罪也,二則臣罪也,乞被當勘焉。臣無任云云。答曰,省疏具悉。何必如是爲引?卿其勿辭,益勉保障之責。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
以檢閱李命宰再牌不進罷職傳旨,傳曰,只推。
以檢閱李鎬喆·趙昌夏牌不進罷職傳旨,傳曰,只推。
兵曹啓曰,今九月二十日,文臣朔試射試官,當爲擬入,而行判書李載元在外,不得擧行之意,敢啓。傳曰,知道。
傳曰,檢校待敎李載兢馳詣華寧殿,奉審摘奸,仍詣健陵·顯隆園,一體奉審以來。
傳曰,啓字誤踏之中官趙東鎭,推考。
政院啓曰,行大司憲徐相鼎,執義徐胄淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
政院啓曰,左右史不可不備,檢閱李鎬喆·趙昌夏·李命宰旣有只推之命,竝卽牌招,推移入直,何如?傳曰,允。
傳曰,冊紙封進之全羅監司趙性敎,內下豹皮一令賜給,其餘監董以下啓聞事,春坊行會。
以大司諫曺殷承,司諫愼錫九,正言李建容·吳成善,執義徐胄淳,掌令金正浩·趙漢益牌不進罷職傳旨,傳曰,只推。
李源逸啓曰,行都承旨閔泳穆,左承旨洪淳學,左副承旨閔昌植,不爲仕進,右承旨李世用式暇,同副承旨金明鎭式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
兵曹啓曰,今九月二十日,禁軍戎器點考日次,而本曹判書在外,不得設行,後日退行之意,敢啓。傳曰,知道。
三軍府啓曰,卽接禁衛營所報,則今九月二十日,沙阿地聚軍操鍊,而本府入直騎士,待標信出用云矣,敢啓。傳曰,知道。
義禁府啓曰,時囚罪人李敏德,係是邊遠充軍,不付功議以入之意,敢啓。傳曰,知道。
義禁府啓曰,咸鏡監司徐堂輔狀啓內,慶源前府使李喜泰,不可以已遞,置而勿論,其罪狀,令攸司稟處事,啓下矣。李喜泰,自任所未及上來云,依例發遣府書吏,所到處拿來,何如?傳曰,待待命拿囚。
兵曹啓曰,卽接昌德宮入直衛將金壽喆牒報,則本宮曜金門內南邊小松一株,因風顚仆云,依例斫去之意,敢啓。傳曰,知道。
禮曹啓曰,皇后崩逝傳訃勅,順付謝恩,禮物已爲磨鍊啓下,而卽伏見承文院草記批下者,則皇后崩逝勅諭,皇帝尊諡詔書,皇后尊諡詔書三道,兼付合擧一咨,謝表依咸豐庚戌年例,合撰事,允下矣。禮物單子中訃勅,順付謝恩,以三道詔書,順付謝恩,改付標以入之意,敢啓。傳曰,知道。
兵曹,以李文永爲摠戎中軍。
義禁府照目,粘連永宗防禦使李敏德矣,本府議啓內,賊醜隳突,縱出匪意,有失備禦之策,竟致燒廨之境,揆以經法,難免當勘,以此照律,罪杖一百收贖,告身盡行追奪,發邊遠充軍,私罪奉敎依允。
上在景福宮。停常參·經筵。
藥房提調李鎬俊,副提調閔昌植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政未差,左議政李最應,無時急稟定事,右議政金炳國在外,不得來會云矣,敢啓。傳曰,知道。
又啓曰,同副承旨金明鎭,今日不爲仕進,卽爲牌招,何如?傳曰,允。
以檢閱李鎬喆·趙昌夏·李命宰牌不進罷職傳旨,傳曰,只推。
政院啓曰,左右史不可不備,檢閱李鎬喆·趙昌夏·李命宰,旣有只推之命,竝卽牌招,推移入直,何如?傳曰,允。
又啓曰,行大司憲徐相鼎,執義徐胄淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言李建容·吳成善,執義徐胄淳,掌令金正浩·趙漢益牌不進罷職傳旨,傳曰,只推。
傳曰,再明日,眞殿茶禮,當自內親行矣。該房知悉。時原任大臣·閣臣·宗親·儀賓二品以上,入參。
都摠府啓曰,副摠管李邦鉉,以訓鍊都監中軍,本營射會監試事,晝仕出去之意,敢啓。傳曰,知道。
以平安兵使朴承儒狀啓,不善邊禁,有此越俸之典,惶恐待罪事,傳曰,勿待罪事,回諭。
以同副承旨金明鎭牌不進罷職傳旨,傳曰,只推。
傳曰,左承旨·右承旨·右副承旨,竝許遞,前望單子入之。
傳曰,公事不審之中官文有用,拿處。
傳曰,同副承旨許遞,前望單子入之。
禮曹,來十一月初四日,行景慕宮冬享大祭,香祝親傳,取稟,奉敎恭依。
政院啓曰,假注書洪在九有身病,勢難察任,今姑改差,何如?傳曰,允。
三軍府啓曰,卽接御營廳所報,則今九月二十一日,沙阿里聚軍操鍊云矣,敢啓。傳曰,知道。
承旨前望單子入之,尹致贒·朴履道·李承宇·趙秉鎬落點。
閔昌植啓曰,行都承旨閔泳穆,不爲仕進,新除授左承旨朴履道,右承旨李承宇,左副承旨趙秉鎬,同副承旨尹致贒未肅拜,院中只有臣一人,伴直無人。同副承旨,卽爲牌招,何如?傳曰,允。
假注書洪在九改差,代以洪鍾永爲假注書。
傳曰,公事不審之中官羅世煥,拿處。
義禁府啓曰,時囚罪人李敏德,杖一百收贖,告身盡行追奪,發邊遠充軍,照律公事判付內,依允矣。李敏德,全羅道羅州牧充軍,而以議啓內辭意,具罪目依例發遣府書吏,押送配所,何如?傳曰,允。
刑曹啓曰,卽伏見慶尙監司朴齊寅狀本啓下者,則泗川縣定配罪人李肯鎭,放字書下矣。謹依書下,罪人肯鎭,卽爲放送事,分付道臣之意,敢啓。傳曰,知道。
以羅世煥·文有用囚單子,傳曰,飭已施矣,分揀放送。
閔昌植啓曰,同副承旨尹致賢在外,伴直無人,左副承旨趙秉鎬,所當牌招,而拘於廳規,不得請牌,何以爲之?敢稟。傳曰,牌招。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十五日,朝參日次矣,敢啓。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨尹致賢,時在京畿楊州地,斯速乘馹上來事,下諭,何如?傳曰,允。
以檢閱李鎬喆·趙昌夏·李命宰牌不進罷職傳旨,傳曰,只推。
都摠府啓曰,副摠管李邦鉉,以訓鍊都監中軍,本營卜馬點考事,晝仕出去之意,敢啓。傳曰,知道。
禁衛營啓曰,本營哨官李敎增,習陣時無緣不進,揆以師律,萬萬駭然。爲先汰去之意,敢啓。傳曰,知道。
政院啓曰,行大司憲徐相鼎,執義徐胄淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言李建容·吳成善,執義徐胄淳,掌令金正浩·趙漢益牌不進罷職傳旨,傳曰,只推。
兵曹啓曰,今日午時量,有一漢,擊差備內午正鼓,故捉致査問,則故典簿李五翼之奴判吉爲名漢,謂有鳴冤之端,抱持禮叙及諺書原情二張,從光化西挾門入來擊鼓云矣。闕門守直,何等嚴重,而有此攔入,至於閤門內擊鼓之擧,萬萬驚悚。該守門將,不可無警,令該府拿問處之,擊鼓之判吉,移送秋曹,照法嚴繩,何如?傳曰,允。
政院啓,卽見兵曹草記,則故典簿李五翼之奴判吉爲名漢,謂有鳴冤之端,從光化西挾門入來,擊差備內午正鼓云。闕門守直,何等嚴重,而有此攔入之擧,萬萬驚駭。常時不飭之兵曹入直堂上,從重推考,郞廳及守門將,竝所當重勘,而本院請推之外,無他可施之罰,何以爲之?敢稟。傳曰,允。拿處。
傳曰,二十五日次對,進定於再明日。
傳曰,公事不審之中官趙東鎭,拿處。
以兵曹佐郞金鼎燮,守門將元浚拿處傳旨,傳曰,竝特爲分揀。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。諫院無詣臺之員,除在外外,未肅拜·呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
以大司諫曺殷承,司諫愼錫九,正言李建容·吳成善牌不進罷職傳旨,傳曰,只推。
傳曰,奉審閣臣入侍。
政院啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以趙東鎭囚單子,傳曰,飭已施矣,分揀放送。
刑曹啓曰,謹按律文,則大明律訴訟條云,擊登聞鼓申訴,而不實者,杖一百,私奴判吉,依此律決杖一百後,放送之意,敢啓。傳曰,知道。
乙亥九月二十二日辰時,上詣璿源殿。茶禮親行入侍時,行都承旨閔泳穆,左承旨朴履道,右承旨李承宇,左副承旨趙秉鎬,右副承旨閔昌植,同副承旨尹致贒,史官缺,原任提學金大根,提學閔奎鎬,原任直提學韓敬源,檢校直提學金輔鉉·李鎬俊·尹滋悳·金炳始·趙寧夏·李載冕·趙慶鎬·鄭範朝,檢校直閣李喬翼·閔泳穆·金永壽·李鎬翼·朴鳳彬·尹用求,直閣金永哲,待敎洪淳馨,以次侍立。時至,通禮跪啓請出次。上具翼善冠·衮龍袍·黑皮靴以出。通禮導上詣版位,贊儀唱四拜,上行四拜禮,通禮導上詣盥洗位,上盥洗訖。通禮導上詣第一室尊所,承旨監酌訖,仍導上詣第一室神位前跪,啓請跪。上跪,承旨奉香,承旨奉爐,上三上香,承旨奉盞跪進,上執盞以授承旨,承旨跪受奠于神位前,上連獻三盞。通禮跪啓請俯伏興平身,上俯伏興平身,次詣各室,行禮如上儀訖。通禮導上降後位,跪啓請四拜,上行四拜禮,通禮跪啓請禮畢。大臣進前問候訖,上還入齋殿,命承史退出,請臣以次退出。
乙亥九月二十二日,上御修政殿。奉審閣臣入侍時,右副承旨趙秉鎬,假注書金喆熙,記事官李命宰·金羽均,檢校待敎李載兢,以次進伏訖。上曰,史官分左右。仍命奉審閣臣進前。載兢進前,奏曰,臣承命馳詣華寧殿,殿內奉審則安寧,祭物·祭器·祭井看審則精潔,諸執事摘奸則無頉,仍詣健陵,陵上奉審則安寧,碑閣·丁字閣奉審則無頉,顯隆園園上奉審則安寧,碑閣·丁字閣奉審則無頉之意,敢此仰達矣。上曰,殿內·陵上·園上,皆爲安寧,而碑閣·丁字閣,皆無頉乎?載兢曰,殿內·陵上·園上,俱爲安寧,而碑閣·丁字閣,亦無頉矣。上曰,何時將事耶?載兢曰,三更量將事矣。上曰,何時還發耶?載兢曰,過享後趁卽離發矣。上曰,年形,果何如耶?載兢曰,所見處擧皆豐登矣。上曰,近日頗旱,能無爲害乎?載兢曰,於穡事則別無爲害,而但菜麻則不無企待之意矣。上曰,日前之雨,果浥塵乎?載兢曰,然矣。上曰,旱餘沿路塵埃,似甚大段矣。載兢曰,不至大段矣。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,行大司憲徐相鼎,執義徐胄淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
又啓曰,同副承旨尹致贒,自鄕上來云,卽爲牌招,何如?傳曰,允。
又啓曰,假注書金喆熙有身病,勢難察任,今姑改差,何如?傳曰,允。
以大司諫曺殷承,司諫愼錫九,正言李建容·吳成善,執義徐胄淳,掌令金正浩·趙漢益牌不進罷職傳旨,傳曰,只推。
議政府啓曰,新差堂上南廷順·金尙鉉,今日賓對,俱爲懸病不參,事甚未安。令政院竝卽牌招,使之進參,何如?傳曰,允。
司饔院啓曰,今日慶尙道朔膳進上來到,而物種中,石榴·柚子,多有腐傷,萬無捧入之路。進獻事體,何等重大,而如是不謹,揆以法意,萬萬未安。當該封進官,令本道捧現告罷職,道臣亦難免不飭之失,從重推考,領來陪持人,令本道重繩,進上則還下送,使之更爲封進,何如?傳曰,允。
以慶尙監司朴齊寅狀啓,進上黃栗,節序差晩,姑未成熟,限內不得封進,惶恐待罪事,傳曰,勿待罪事,回諭。
以慶尙監司朴齊寅狀啓,薦新進上柚子,節序差晩,姑未成熟,而日限不敢違越,雖爲就中擇封。莫重包貢,不能盡誠,惶恐待罪事,傳曰,勿待罪事,回諭。
假注書金喆熙改差,代以白奎燮爲假注書。
傳曰,大臣·政府堂上引見。
刑曹啓曰,以統長口傳下敎曰,崔致箕定配所,當日押送事,命下矣。謹依下敎,致箕,慶尙道鎭海縣定配所,當日押送之意,敢啓。傳曰,知道。
刑曹啓曰,謹依下敎,罪人洪允源,全羅道光陽縣定配所,卽爲押送之意,敢啓。傳曰,知道。
同副承旨尹致賢疏略曰,臣遭遇聖明之世,猥膺分憂之命,待罪安邊,其奈爲吏眛方,居官無狀,竟致直指之臚列,孽所難逭,法當罔赦,而承宣除旨,忽下於夢想之外,震澟跼蹐,有求死之不暇也,而何敢以簪履之見收爲榮,重貽淸朝之羞哉?乞遞職名,永刊仕籍焉。臣無任云云。省疏具悉。往事,何必爲引?爾其勿辭察職。
乙亥九月二十三日□時,上御修政殿。大臣·政府堂上引見入侍時,左副承旨趙秉鎬,假注書洪鍾永,事變假注書金永濟,記事官李命宰·金羽均,左議政李最應·右議政金炳國,政府堂上李周喆·閔奎鎬·李㘾·閔致庠·金元植·梁憲洙·金輔鉉·金炳始·李熙昇,副校理吳麟泳,以次進伏訖。上曰,史官分左右。仍命大臣進前。最應進前問候,各殿問候訖。上曰,各營·各司未納統計,爲幾許耶?須各別申飭,趁速督納後,如復不遵關飭,該守令筵稟重勘,似好矣。最應曰,次次行關於尤甚邑,若不趁卽上納,謹當筵稟罷勘矣。炳國曰,愆納邑,謹當一日嚴飭矣。上曰,該邑則雖趁期出給,必是該色輩從中弄奸之致,非但該色,不飭之該守令用律,斷不可已也。炳國曰,聖敎誠至當矣。上曰,未納數,爲幾許?最應曰,甚多矣。致庠曰,未納爲數萬石矣。上曰,然則各營各司之未納,統合似爲十萬餘石矣。致庠曰,癸酉條則果無未納,而甲戌條則多有未納矣。上曰,如是申飭之後,亦有占便者耶?最應曰,飭敎則是嚴重,豈敢復有占便者乎?炳國曰,設或有占便者,如是飭敎之下,豈可復事占便者乎?上曰,未上來之稅穀,能無氷泊之慮乎?最應曰,以節序言之,果有氷泊之慮,而近日日氣稍和,若趁卽裝發,似可無頉上來矣。上曰,若然則嚴督各營各司,趁速收捧,亦自政府,三懸鈴申飭也。最應曰,謹當三懸鈴申飭矣。又奏曰,未敢知道臣之將何以鉤覈,而若後有偸竊作奸之弊,船格該色,雖數至十數名,必盡數梟警乃已矣。上曰,今若示警,後必毋犯,此果徵一勵百之道也。炳國曰,此是生道殺人矣。上曰,果然矣。仍敎曰,今雖延拖,終可不納乎?炳國曰,不知法意,只取目前之利,計在延拖。臣曾掌財賦時見之,則該色稱以船隻之不來爲報,船主則謂以船隻已去,該色不以裝載爲訴,査實之際,日費日子矣。上曰,三南守令之稅穀裝發前,道臣若不給由,則不得上京乎?最應曰,曾前稅邑守令之穀船裝進前,道臣不許給由矣。上曰,此後申明舊規,裝發前,勿許給由,則裝載似速矣。最應曰,聖敎誠至當矣。炳國曰,佩符守令,則無敢越境,故請由外,不得上京矣。上曰,畿邑守令則何以爲之乎?炳國曰,特以畿內也,故或無礙往來矣。上曰,麟趾堂上樑文,右相果曾已製進耶?炳國曰,臣果製進矣。上曰,麟趾堂懸板,改以德善堂矣。德善堂上樑文,右相製進也。炳國曰,謹當依下敎製進矣。上曰,其時幾處上樑文製進乎?炳國曰,二處製進,而一處則興禮門上樑矣。上曰,若大門則皆有上樑文乎?炳國曰,然矣,而光化門·神武門·建春門·迎秋門,亦皆有上樑文矣。上曰,近日日氣則雖好,久旱不無爲害之端乎?炳國曰,臣間蒙恩暇,以伸私情,又承澆奠床備給之命,幽明之間,榮耀感祝,而歷見年形,則秋事幾皆收獲,而沿海處,略有稍減之歎,折長補短,則均是豐登。今雖少旱,別無大端爲害矣。上曰,爲秋耕,能不企待乎?炳國曰,今之悶旱,卽爲秋耕與菜蔬等田,而不至如移秧時渴然。且日暖如此,似是釀雨之兆矣。上曰,往還幾許里乎?炳國曰,下去時則自始興·安山,至廣州,上來時則自廣州至果川境,往來里數,合爲百餘里矣。上曰,若雨則日氣漸次寒冷矣。炳國曰,然矣。上曰,以節序言之,至于今不寒,猶云晩矣。炳國曰,收獲之際,尙今不寒,還固幸矣。上曰,三南則似不收獲矣。炳國曰,三南,比諸上道,則稍晩收獲矣。上曰,近日市直,尙不快下云,其非細慮耶?炳國曰,舊穀已爲罄竭,新穀姑未盡收,以此之故,市直雖未快下,如過此月,優可稍歇矣。上曰,市直稍歇,則誠大幸矣。缺最應曰,京司財用之到底匱竭,莫今日若,月朔支調,末由排比,此已是憂悶之大者,而春間筵飭,申複截嚴,仍下各道稅穀定限準納之處,分則道臣·邑守宜其十倍警惕,董飭靡懈,而各衙門·各營門米邊之不納,厥數太夥,多至有癸酉條之未勘者矣。見今秋序垂暮,海風政高,將於何時,可以了納乎?此非民間未捧而然,卽是從中奸弄之致也。法綱所在,駭然極矣。就其中羅州,非但有癸酉條之未收,甲戌條兩稅愆納,至爲萬餘石之多,該牧使捧現告,爲先罷黜,令該府拿問重勘,其次靈巖·臨陂·公州等三邑守令,竝捧現告拿勘。且以道臣言之,發舡之期限自在,考尺之遲速可驗,則其不善檢察,誰執其咎?兩道道臣,竝捧現告,施以重推之典,外他兩湖·京畿未納諸邑,數雖差少,其不納則一也。第觀來頭,使之戴罪擧行,令各衙門刻期嚴督,又復愆拖,則直請罷勘。至若騎舡監色與舡格等之多歧容奸,不見是圖。所犯情節,道臣一一鉤覈,亟施梟警後,形止馳啓事,分付。錢木布過當淹滯者,亦令各司·各營,抄出報府,以爲草記論勘之地,何如?上曰,道臣·守宰,若知貢稅法意之重,則愆納之弊,如是無嚴乎?此專由於不憚朝令而然,極爲駭歎。竝依所奏擧行。出榻敎最應曰,漕倉所屬諸邑之挽近不輸穀而輸錢者,已非法意攸在,而一則曰出浦之除弊也,二則曰貿米之從便也。於斯之間,許多僞弊,有不可勝言。倉屬邑吏輩符內舡漢,收捧高價,或全數乾沒,而遷延時月,或苟充麤劣,而違越定限,晩裝故敗,在在相續,空舡防納,種種駭聽,而且三南諸邑之京舡下去也,其所做奸,亦一串相連也。粒粒辛苦,皆出於斯民,而莫重惟正之供,若是舞弄於倉屬舡漢之手,寧不萬萬痛惋乎?稅穀作奸之諸條定律,昭載典編,營與邑苟能守法不禁,則夫有何難處之端,而屢度朝令之下,萬無懲戢之效,言念及此,不覺慨歎。開倉捧穀,行將不遠,以此意關飭三道道臣,使之預先嚴束於漕倉及列邑,毋敢如前稽忽,而若有不遵令甲者,這這摘發,劃卽罷勘事,行會,何如?上曰,此等舞弄之弊,專出於邑守之不能事事,而其實則道臣之不能紏察也。別般嚴飭於道臣,毋敢如前稽忽,可也。出擧條最應曰,連見菜府騰報,則倭飛舡之稱以公證私書,閃忽往來,殆無虛月,此豈無所以而然也?必是奸細之徒,符同彼酋,和賣穀物之故。雖無眞的之可執,難保其必無此慮,有關邊情,不可尋常寘之。嚴飭道帥臣及沿海守令,另加譏詗,如有現捉者,卽其地梟警後,狀聞之意,行會,何如?上曰,近日邊禁之蕩然,果不無此慮,依所奏各別嚴飭,可也。出擧條最應曰,頃以勅行禮單不謹替傳事,海西道臣及沿路守令,啓稟論勘矣。卽見灣府狀啓,則禮單卜馱,混付於進香使之行,到彼地後,始爲覓察,傳給于兩勅云矣。大抵使臣之入北也,灣尹與書狀官,眼同首譯搜驗各種,自是應行之職責,而卜馱之添增與否,未能照檢,其搜驗之不實,可推而知,揆以法意,萬萬駭忽。該府尹·書狀官,竝施譴罷之典,首譯拿問勘罪,何如?上曰,所奏切當,而此時迎送之弊,遠程行役之勞,竝不可不念。灣尹·書狀官請罷,特爲安徐,首譯亦一體分揀。出擧條最應曰,近來百隷怠慢,占便成習,向日動駕時,東西班聯,全不成樣,前後飭敎之下,少無警勵之意,其在事體,極涉慨然。已往雖不追究,來後則除非衆所共知實病·實故外,又若有闕之人,一一捧現告,從重論勘之意,嚴飭各衙門,何如?上曰,近來班聯,全不成樣,如非占便,豈至於此乎?方欲別般措處矣。所奏甚切中,爲先嚴飭,以爲令申之意,可也。出擧條最應曰,卽見京畿監司閔台鎬所報,則豐德府稅納詳定,今已限滿,而邑勢民力,尙未蘇完,限五年更許代納爲辭矣。前此許代,寔由曠絶之惠,而莫重正供,限滿輒展,是豈經法乎?然而民力之歎窘,與前無異,不容無軫念,限三年特令代納事,分付,何如?上曰,依爲之。出擧條最應曰,卽見全羅監司趙性敎所報,則雲峰花水山別將,以該邑邑校中擬差者,而移屬於本縣,新設武士,一周交遞,以爲激勸之地爲辭矣。旣設武士,則不可無奬勵之政,別將之移屬,瓜限之一周,道臣所請,必有斟量,依報辭施行,何如?上曰,依爲之。出擧條最應曰,邊門開閉,自有莫嚴之式,而藉曰使行之絡續,聞長時洞門,有若設而不關云,邊扉之蕩無防限,極爲寒心。該府尹,纔已請勘,今姑勿論,而此後則一遵定規,毋敢違越之意,另加申飭,何如?上曰,邊門之重,開閉有時,則何可蕩然如是乎?各別申飭,可也。出擧條缺秉鎬曰,諸宰奏事。周喆等曰,無所奏矣。秉鎬曰,玉堂所懷奏之。麟泳曰,臣以眇末謏詾,忝廁經幄,昵近顧問之地,已極榮寵,而效蔑論思之責,恒懷兢懼,初不敢以見職自居矣。伏覩我殿下治法政謨,比隆唐虞,日新月將,動法殷周,固不待微臣之所仰勉。然第伏念帝王致治之本,不外乎典學,而典學之要,必貴乎克勤無怠而已。暑雨暑炎之暫撤經筵,寔出於大聖人節宣之方,而顧今殿角涼生,禁漏夜長,政宜三晝晉接,雙日分講,而無或間斷,則聖工考考,學日進而德日隆,宗社無疆之休,實基於此。伏願殿下懋哉懋哉。上曰,所陳當留念矣。出擧條秉鎬曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎
上在景福宮。停常參·經筵。
藥房提調李鎬俊,副提調閔昌植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,明日中宮殿誕日相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳曰,政官牌招開政。
傳曰,呈告戶曹參判·藝文提學許遞,今日政差出。
政院啓曰,行大司憲徐相鼎,執義徐胄淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
又啓曰,行吏曹判書閔奎鎬,參判趙敬夏牌不進推考傳旨,今方捧入,而開政命下之後,如是違牌,事甚未安。參判陳疏,參議申檀在外,判書更爲牌招,何如?傳曰,允。參判疏批已下,一體牌招。
又啓曰,明日傳香,禮房承旨,當爲齋宿,右承旨李承宇,所當牌招,而拘於廳規,不得請牌,何以爲之?敢稟。傳曰,牌招。
以大司諫曺殷承,司諫愼錫九,正言李建容·吳成善,執義徐胄淳,掌令金正浩·趙漢益牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
吏曹啓曰,禮曹佐郞明夏律,除拜過限未肅拜,改差,何如?傳曰,允。
吏曹啓曰,西學敎授李憲稙,中學敎授金永哲,俱以病難供職,呈狀乞遞,竝改差,何如?傳曰,允。
傳曰,禁府都事之代,敍陞以入。
兵曹口傳政事,上護軍鄭基世,副司果李載能。
有政。吏批,行判書閔奎鎬牌招不進,參判趙敬夏進,參議申檀在外。
吏批啓曰,行判書閔奎鎬再牌不進,參議申檀在外,小臣獨政未安,何以爲之?敢稟。傳曰,仍爲之。
以李敦應爲同敦寧,趙寅熙爲戶曹參判,沈履澤爲禮曹參判,洪承億爲工曹參判,洪遠植爲同經筵,鄭基世爲弘文提學,金尙鉉爲藝文提學,洪基泰爲禮曹佐郞,尹升求爲中學敎授,金綺秀爲西學敎授,閔星勳爲懿寧園直長,許璡爲祥原郡守,進賀謝恩兼歲幣使單南廷順,副使單李寅命,書狀官單尹致聃,成均博士單金禹鉉,兼春秋單裴相奎,分承旨徐正淳·沈相漢·李起鎬·李根命·趙秉世·金炳翊·李源珪·金昌熙·金敬均·李鎬翼·金性均,分兵曹參議洪鍾學·沈東臣·鄭稷朝·趙準夏·朴齊寬·趙熙一,參知鄭匡始·呂圭益·趙昌永·姜文馨·朴容大,正郞,李載純·徐夔淳·任尙鎬·鄭元和·金玉均·李秀萬,佐郞李復永·李範祖·沈相學·沈鎭圭·李元祺·李鳳奎,以上減下。再政。李炳埴爲禁府都事。
兵批,行判書李載元病,參判金炳淵,參議朴海哲,參知張時杓。以趙和瑢爲舒川僉使,東林別將單金絡坪,同知單黃潤穆,僉知單鄭基熟,分副摠管金學初·金鶴根·李僖魯·韓敬源·南廷益·鄭順朝·尹宇善·沈履澤·李玄翼·林翰洙·成彝鎬·任孝準,分五衛將李重桓·崔壽貞·朴孝煥·朴在守·吳允植,分都摠都事,柳完秀·李觀應·鄭昌鎔·李敎麟·許璥·河錫洛·金泰熙·呂昌燮·尹浩榮·李敎臣·兪果煥·李奎虎,以上減下。
傳曰,在外吏曹參議許遞,前望單子入之。
吏曹參議前望單子入之,趙準夏落點。
吏曹參判趙敬夏上疏。大槪,亞銓新命,歷日震懍,敢陳披瀝之懇,冀蒙遞改之恩事。答曰,省疏具悉。卿其勿辭行公。
上在景福宮。停常參·經筵。
中宮殿誕日,大殿·大王大妃殿·王大妃殿·大妃殿·世子宮,宗親·儀賓·內閣·政院·玉堂·百官口傳問安。答曰,知道。中宮殿,宗親·儀賓·內閣·政院·玉堂·百官單子問安。答曰,知道。
政院啓曰,明日常參·經筵,取稟。傳曰,停。
又啓曰,禁衛大將梁憲洙,御營大將申櫶,以東南關王廟獻官,今方受香出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,都統使兼察。
都摠府啓曰,今日入直內三廳武兼禁軍及軍兵等,當爲中日習射技放,而中宮殿誕日相値,不得設行之意,敢啓。傳曰,知道。
傳曰,禮房承旨馳詣受香諸處,奉審嫡奸以來。
傳曰,大司成有闕之代,前望單子入之。
大司成前望單子入之,趙康夏落點。
政院啓曰,禁衛大將·御營大將,都統使兼察事,命下矣,兼察禁衛大將,御營大將閔奎鎬,卽爲牌招,聽傳敎,何如?傳曰,允。
又啓曰,假注書白奎燮有身病,勢難察任,今姑改差,何如?傳曰,允。
又啓曰,卽者刑曹郞廳來言,今二十七日宗廟冬享大祭親臨誓戒時,判書當爲擧行,而判書鄭健朝服制,次堂例不得擧行云,何以爲之?敢稟。傳曰,許遞,前望單子入之。
吏曹啓目,出身崔翰秀名字,改以翰絅,安永元名字,改以永奎事,爲等如告狀,依例令藝文館給帖,何如?啓,依允。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,工曹參判洪承億,除拜後過三日不爲出肅,依定式推考警責,仍卽牌招察任,何如?傳曰,允。
假注書白奎燮改差,代以洪承穆爲假注書。
刑曹判書前望單子入之,李豐翼落點。
兵曹曰傳政事,大護軍鄭健朝。
政院啓曰,行大司憲徐相鼎,執義徐胄淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言李建容·吳成善,執義徐胄淳,掌令金正浩·趙漢益牌不進罷職傳旨,傳曰,只推。
議政府啓曰,卽見義州府尹黃鍾顯所報,則本府管稅廳銀貨,幾盡用下,目今進香使及節行公用銀不足,爲一萬二千餘兩,而容措無路,依已例特爲貸下爲辭矣。使行絡繹,銀儲告罄,前頭應用,莫可措辦,該府事勢不容不另念。以度支所在銀中一萬二千兩,姑許貸下,待稅入稍紓,準數還納事,分付,何如?傳曰,允。
議政府啓曰,今此進香使回還時,勅諭詔書,順付出來矣。到京日迎接儀節,照例擧行之意,分付該曹,何如?傳曰,允。
訓鍊都監啓曰,本局馬兵都試,今九月二十七日,設行於慕華館,而三軍府入直馬兵,以先試者替代應試之意,敢啓。傳曰,知道。
義禁府啓曰,公州判官金大鉉,前判趙命敎,靈巖前郡守張弘植,臨陂前縣令姜穎秀,前縣令洪在鼎等拿勘事,傳旨啓下矣。金大鼎·姜穎秀俱在任所,趙命敎,以江陵府使,時在任所,張弘植下去廣州地,洪在鼎,以奉化縣監,時在任所云。依例發遣府羅將,竝拿來,何如?傳曰,待待命拿囚。
以司謁口傳下敎曰,進香使拜表回還,進香使順付迎詔處所,以崇政殿爲之。
禮曹啓曰,卽接興陽幼學金魯豹所志,則以爲,族孫商殷,嫡妾俱無子,以其同姓二十八寸弟商輅第二子斗庸,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長金魯豹所訢旣如此,金商輅第二子斗庸,立爲金商殷之後,何如?傳曰,允。
禮曹啓曰,卽接原州幼學朴敎熙所志,則以爲,族兄聖熙,嫡妾俱無子,以其同姓四十八寸兄宗潤第二子基世,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩家與受,明有〈可〉據,而不得登聞者,許令該曹論理草記事,載在法典,而門長朴敎熙所訢旣如此,朴宗潤第二子基世,立爲朴聖熙之後,何如?傳曰,允。
傳曰,出宮門路,以崇陽門爲之。
傳曰,仍留標信誤下之中官李孝元,從重推考。
進賀謝恩兼歲幣使啓曰,彼中公幹,專任於堂上譯官,而慮或有意外事端,額外帶去,多有其例。今亦依已例,堂上譯官李應三,加定帶去,何如?傳曰,允。
傳曰,當該承旨推考。
上在景福宮。停常參,只晝講。
政院啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來初一日,輪對日次矣,敢稟。傳曰,當次人受點後,日次待令。
又啓曰,奏御文字,何等審愼,而經筵牌與仕記,有所誤書,致勤下詢,事甚疎忽,極爲未安。今方改修正以入,而臣之矇然捧入,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
都摠府啓曰,副摠管李邦鉉,以訓鍊都監中軍,馬兵都試監試事,晝仕出去之意,敢啓。傳曰,知道。
兵曹啓曰,今九月十七日,武臣堂上祿試射,以後日退行事,草記蒙允矣。今二十八日設行,而試官望備擬以入之意,敢啓。傳曰,知道。
政院啓曰,卽者檢閱金羽均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李鎬喆·趙昌夏·李命宰謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
又啓曰,來十月初四日,行宗廟冬享大祭,親祭祭文,當爲製進。藝文提學金尙鉉,待明朝牌招,使之製進,何如?傳曰,允。
又啓曰,行大司憲徐相鼎,執義徐冑淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
又啓曰,假注書洪鍾永有身病,勢難察任,今姑改差,何如?傳曰,允。
以大司諫曺殷承,司諫愼錫九,正言李建容·吳成善,執義徐冑淳,掌令金正浩·趙漢益牌不進罷職傳旨,傳曰,只推。
傳曰,當該承旨推考。
戶曹啓曰,臣缺與正郞臣缺進詣昌德宮·昌慶宮差備內,與守宮內官,眼同看審,則各殿堂以下,姑無頉處之意,敢啓。傳曰,知道。
戶曹啓曰,慶熙宮泥洞築臺·追慕洞碑閣·淨業院碑閣·戲竹軒,依定式發遣本曹郞廳奉審,則姑無頉處之意,敢啓。傳曰,知道。
戶曹啓曰,訓鍊院慕華館,依定式發遣本曹郞廳摘奸,則姑無頉處之意,敢啓。傳曰,知道。
禮曹啓曰,因議政府草記,今此進香使回還時,勅諭詔書順付出來,到京日迎接儀節,照例擧行之意,分付該曹事,允下矣。取考謄錄,則勅諭及詔書順付到京日,百官郊迎,殿庭行禮,而自上行禮之節,依正至聖節望闕禮時例磨鍊矣。今亦依此擧行之意,敢啓。傳曰,知道。
禮曹啓曰,取考謄錄,則順付詔書到京日,頒詔後,有卽日頒敎之擧矣。今亦依此擧行,何如?傳曰,允。
禮曹啓曰,故典簿李五翼妻閔氏原情判付內,令該曹依願施行事,命下矣。李晉宰所後子學承,依情願罷歸本宗,當初立案,爻周勿施之意,敢啓。傳曰,知道。
訓鍊都監啓曰,馬兵都試,今日未畢,故明日仍爲設行於慕華館之意,敢啓。傳曰,知道。
御營廳啓曰,東關王廟有頉處,臣監董修改後,別單書入之意,敢啓。傳曰,知道。
尹致贒啓曰,行都承旨閔泳穆,左承旨朴履道,左副承旨趙秉鎬不爲仕進,右承旨李承宇式暇,右副承旨閔昌植式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨趙秉鎬牌不進,伴直無人,左承旨朴履道,所當牌招,而拘於廳規,不得請牌,何以爲之?敢稟。傳曰,牌招。
假注書洪鍾永改差,代以白永濟爲假注書。
以左副承旨趙秉鎬牌不進罷職傳旨,傳曰,只推。
檢閱金羽均疏曰,伏以,臣於筵退之後,卽接家信,則臣母蛔積之証,自昨夕猝劇,委頓床席,昏昏不省,刃圭之試,有難少遲,而臣方在直,看護無人,自聞此報,五內煎迫。玆敢疾聲仰籲,徑出禁門。伏乞天地父母,俯垂矜諒,亟遞臣職,仍治臣罪,俾救護專而法紀昭焉。臣無任云云。省疏具悉。爾其勿辭救護。
乙亥九月二十七日□時,上御勤政殿。宗廟冬享大祭親臨誓戒入侍時,行都承旨閔泳穆,左承旨朴履道,右承旨李承宇,史官缺提學閔奎鎬,檢校直提學金輔鉉·李鎬俊·金炳始,直提學鄭範朝,檢校直閣閔泳穆·李鎬翼·朴鳳彬·尹用求,檢校待敎李載兢,待敎洪淳馨,以次侍立。時至,通禮跪啓請外辦。上具遠遊冠·絳紗袍,乘輿出永化門,藥房提調李鎬俊,副提調閔昌植進前問候訖。由崇陽門·維和門,入勤政門,詣月臺。通禮跪啓請降輿,上降輿。又跪啓請執圭,承旨進圭,上執圭。通禮導上詣版位,南向立。定善曰,祭官當行禮,而其中有從陞之人,使之一體行禮乎?上可之。贊儀唱四拜,諸享官及宗親文武百官,皆行四拜禮。吏曹判書閔奎鎬讀誓文,刑曹判書李豐翼聽誓文訖,贊儀唱四拜,諸享官及宗親文武百官,皆行四拜禮訖,通禮跪啓請禮畢。又跪請釋圭,上釋圭,承旨跪受圭。左議政李最應進前問候訖。最應曰,班儀申飭,筵敎截嚴,今日誓戒,班儀不成,寧有如許道理?耆社及實病·實故外,三品以上,捧現告,竝施罷職之典,何如?上曰,依爲之。出駕前下敎最應曰,入侍奏對之除,注書趁不待令,未卽讀批,萬萬未安。當該注書,從重推考,何如?上曰,依爲之。出駕前下敎通禮跪啓請乘輿,上乘輿。出勤政門,由維化門,入崇陽門。承旨請出標信解,上由永和門還內,諸臣以次退出。
乙亥九月二十七日未時,上御修政殿。晝講入侍時,同知事李珪永,特進官白樂貞,宗臣李鍾承,參贊官尹致贒,侍讀官閔種默,檢討官尹升求,假注書洪承穆,記事官李命宰·金羽均以次進伏,武臣李敎後進伏楹外訖。上曰,史官分左右。
上在景福宮。停常參,只晝講。
政院啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
都摠府啓曰,副摠管李邦鉉,以武臣堂上朔試射試官,慕華館晝仕出去之意,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
以檢閱李鎬喆·趙昌夏·李命宰牌不進罷職傳旨,傳曰,只推。
政院啓曰,左右史不可不備,檢閱李鎬喆·趙昌夏·李命宰,旣有只推之命,竝卽牌招,推移入直,何如?傳曰,允。
以左承旨朴履道牌不進罷職傳旨,傳曰,只推。
政院啓曰,行大司憲徐相鼎,執義徐冑淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言李建容·吳成善,執義徐冑淳,掌令金正浩·趙漢益牌不進罷職傳旨,傳曰,只推。
政院啓曰,卽者說書沈相薰,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
侍講院啓曰,說書沈相薰,今以親病,陳疏徑出矣。下番闕直,事甚未安。司書李建昌,兼司書李載兢,兼說書洪淳馨,竝卽牌招,推移入直,何如?傳曰,允。
兵曹啓曰,輪對武臣加抄啓人員,別單書入之意,敢啓。傳曰,知道。
傳曰,經筵竝許遞,前望單子入之。
傳曰,罷職現告,已過三日,而尙不捧入,擧行駭然。當該承旨,從重推考。
以司謁口傳下敎曰,罷職現告不善擧行之院吏,移送秋曹,懲勵。
經筵前望單子入之,知經筵李源命·南廷順·金尙鉉,同徑筵李炳敎·洪遠植·沈履澤落點。
戶曹啓曰,時御所內各司,依定式發遣本曹正郞,臣缺與兵曹參臣缺佐郞臣缺東所衛將臣缺西所衛將臣缺南所衛將臣缺北所衛將臣缺眼同看審,則姑無雨漏處之意,敢啓。傳曰,知道。
訓鍊都監啓曰,馬兵都試優等及沒技人,別單書入之意,敢啓。傳曰,知道。
說書沈相薰上疏。大槪,情急歸護,拜章徑出,乞被擅離之罪,以肅朝綱事。省疏具悉。爾其勿辭救護。
乙亥九月二十八日□時,上御修政殿。晝講入侍時,同知事洪遠植,特進官李炳敎,宗臣李敦應,參贊官趙秉鎬,侍讀官閔種默,檢討官李喜元,假注書白永濟,記事官白時洽·李徵圭,以次進伏,武臣李永根,進伏楹外訖。上曰,史官分。
上在景福宮。停常參,只晝講。
政院啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨閔昌植,今日不爲仕進,卽爲牌招,何如?傳曰,允。
以檢閱李鎬喆·趙昌夏·李命宰牌不進罷職傳旨,傳曰,只推。
政院啓曰,左右史不可不備,檢閱李鎬喆·趙昌夏·李命宰,旣有只推之命,竝卽牌招,推移入直,何如?傳曰,允。
都摠府啓曰,副摠管李鳳儀,以禁衛中軍,本營射會監試事,晝仕出去,而逐日煩稟未安,入直間除草記往來之意,敢啓。傳曰,知道。
三軍府啓曰,卽接兵曹所報,則禁軍習陣,本曹連因有故,不得設行云矣,敢稟。傳曰,知道。
傳講院啓曰,說書沈相薰,陳疏徑出,下番連日闕直,事甚未安。司書李建昌,兼司書李載兢,兼說書洪淳馨,竝更牌招,推移入直,何如?傳曰,允。
奉常寺啓曰,東耤親耕田所種稻打作,則爲一石五斗,皮黍打作,則爲五斗,皮稷打作,則爲一石二斗,皮粘粟打作,則爲五斗,皮唐黍打作,則爲一石二斗,豆打作,則爲十三斗,太打作,則爲十四斗之意,敢啓。傳曰,知道。
政院啓曰,行大司憲徐相鼎,執義徐冑淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
以右副承旨閔昌植牌不進罷職傳旨,傳曰,只推。
以大司諫曺殷承,司諫愼錫九,正言李建容·吳成善,執義徐冑淳,掌令金正浩·趙漢益牌不進罷職傳旨,傳曰,只推。
議政府啓曰,東萊前府使黃正淵身故云矣。返柩時擔軍,依例題給事,分付所經各道,何如?傳曰,允。
刑曹啓曰,謹依下敎,院吏朴見庸,依大明律奉制書,有所施行,而違者杖一百之文,當爲決杖後放送,而適値齋日,待用杖擧行之意,敢啓。傳曰,知道。
禁衛營啓曰,本營字內崇禮門東邊第四城廊近處體城一間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
兵曹啓曰,謹依下敎,雜技罪人金應鉉·李昌奎·尹順得·皮允昌,嚴棍二十度除汰,其餘水工房直等三漢,兒弱不知雜技,故姑爲放送之意,敢啓。傳曰,知道。
吏曹啓目,前五衛將安晶玉名字,改以鼎玉,出身朴一遠名字,改以泰遠,李敏晶名字,改以敏昇事爲等如告狀,依例令藝文館給帖,何如?啓,依允。
乙亥九月二十九日未時,上御修政殿。晝講入侍時,同知事李炳敎,特進官申櫶,宗臣李邦鉉,參贊官朴履道,侍讀官閔種默,檢討官李喜元,假注書洪承穆,記事官白時洽·金英烈以次進伏,武臣李敎昌進伏楹外訖。上曰,史官分左右。缺。
上在景福宮。停常參,只晝講。
自巳時至申時,灑雨下雨,測雨器水深七分。
藥房提調李鎬俊,副提調閔昌植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,明日·再明日·三明日,宗廟冬享大祭齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而宗廟冬享大祭親祭肄儀相値,不得來會云矣,敢啓。傳曰,知道。
又啓曰,左副承旨趙秉鎬,今日不爲仕進,卽爲牌招,何如?傳曰,允。
朴履道啓曰,臣履道,今日宗廟冬享大祭親祭肄儀進去,下直之意,敢啓。傳曰,知道。
奎章閣啓曰,明日卽觀文閣朔奉審日次,臣進詣擧行之意,敢啓。傳曰,知道。
宗親府啓曰,明日卽天漢殿朔奉審日次,臣鳳儀進詣擧行之意,敢啓。傳曰,知道。
兵曹啓曰,今十月各廳堂下武臣朔試射射會,臣曹連因有故,不得爲之之意,敢啓。傳曰,知道。
弘文館啓曰,上番副校理臣閔種默,下番修撰臣李喜元,俱以宗廟冬享大祭祭官,今日肄儀時,晝仕出去之意,敢啓。傳曰,知道。
以檢閱李鎬喆·趙昌夏·李命宰牌不進罷職傳旨,傳曰,只推。
傳曰,禮房承旨馳詣宗廟·景慕宮,奉審摘奸以來。
傳曰,政官牌招,開政。
政院啓曰,左右史不可不備,檢閱李鎬喆·趙昌夏·李命宰,旣有只推之命,金羽均由限已過,竝卽牌招,推移入直,何如?傳曰,允。
又啓曰,行大司憲徐相鼎,執義徐冑淳,掌令金正浩·趙漢翼牌不進,持平金鳴魯·申鍾百在外,監察茶時之意,敢啓。傳曰,知道。
以左副承旨趙秉鎬牌不進罷職傳旨,傳曰,只推。
內醫院啓曰,駞酪粥,自十月初一日,當爲封進,依定式擧行事,預爲分付司僕寺之意,敢啓。傳曰,知道。
侍講院啓曰,說書沈相薰,陳疏徑出,下番連日闕直,事甚未安。司書李建昌,兼司書李載兢,兼說書洪淳馨,竝更牌招,推移入直,何如?傳曰,允。
以大司諫曺殷承,司諫愼錫九,正言李建容·吳成善,執義徐冑淳,掌令金正浩·趙漢益牌不進罷職傳旨,傳曰,只推。
兵曹啓曰,來十月初三日,大駕詣宗廟齋宿,初四日冬享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,依秋展謁時例磨鍊。
以檢閱金羽均牌不進罷職傳旨,傳曰,只推。
政院啓曰,卽者檢閱李鎬喆·趙昌夏·李命宰謂有館觀,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
吏曹啓曰,受由上京守令,自臣曹催促,則任實縣監閔斗鎬,親病沈重,不得下去云,改差,何如?傳曰,水原判官金蘊淳相換。
吏曹啓曰,受由上京守令,自臣曹催促,則遂安郡守金奭鎭,身病猝重,不得下去云,罷黜,何如?傳曰,允。
吏曹啓曰,東學敎授徐夔淳,以其身病,呈狀乞遞,改差,何如?傳曰,允。
政院啓曰,左右史不可不備,檢閱金羽均,旣有只推之命,更爲牌招入直,何如?傳曰,允。
傳曰,來十三日日次儒生殿講,景武臺親臨矣。該房知悉。
傳曰,三陟府使之代,準朔守令中擬入。
兵曹啓曰,訓鍊都正尹永夏,宣傳官李奎應,內禁將尹致稷,五衛將姜和淳·朴鵬源·李俊成·忠翊將吳成默,昌德宮衛將姜周泳·金履珪,慶熙宮衛將宋鍾錫·慶潤穆,文臣兼宣傳官金永哲·朴鳳彬,俱以病難供職,呈狀乞遞,竝改差,何如?傳曰,允。
政院啓曰,御營大將申櫶,摠戎使李熙昇,以誓戒時,不爲參班事,罷職傳旨捧入,而將兵之任,不可一刻無摠察之人,何以爲之?敢稟。傳曰,都統使兼察,仍傳命召及密符。
又啓曰,御營大將·摠戎使,都統使兼察,仍傳命召及密符事,命下矣。兼察御營大將,摠戎使閔奎鎬,卽爲牌招,聽傳敎,傳授命召及密符,何如?傳曰,允。
議政府啓曰,向奉傳敎,仁川陞作防營,永宗移屬仁川,而節制措劃之方,畿伯·沁留,商議登聞事,行會矣。道·守臣狀本,今纔齊到,而永宗,旣係海門要衝,則後設本鎭之論,必有爛確深裁而然,該僉使,令該曹勿拘常格,各別擇差,仍以邊地窠施行,旣復該鎭,則廨宇亦當改構,而舊邑基之形便,外險內曠,戰守可恃云。於此建置,無容更議,所入物力,酌量報府,以爲劃給之地,今此諸般事務,無異草創,不可一日虛徐。待僉使下批,卽速下送,姑爲權接於設鎭處,使之董飭擧行,外他錢穀及節制各項條列,謹具別單書入,而至若舊鎭城址瞭望防守之節,道·守臣另爲操束,毋至疎虞之歎事,更加關飭,何如?傳曰,允。令該曹口傳擬入。
有政。吏批,行判書閔奎鎬,參判趙敬夏,竝牌招不進,小臣獨政未安,何以爲之?敢稟。傳曰,只出緊任。
吏批啓曰,昌城府使,今當差出,而本府以防禦重地,不可不擇差,他道有聲績守令,竝擬,何如?傳曰,允。
以沈英慶爲三陟府使,趙羲升爲昌城府使,張世容爲遂安郡守,任實縣監閔斗鎬,水原判官金蘊淳,已上相換事,承傳。兼華寧殿令單閔斗鎬,兼掌令單尹致聃。
兵批,判書李載元,參判金炳淵差祭,參議朴海哲病,參知張時杓入直。以李奎應爲訓鍊都正,洪運燮爲宣傳官,柳相吉爲內禁將,洪祖燮·安翬彬·鄭采貞爲五衛將,金致浩·林百龍爲昌德將,金鳳勳·韓尙履爲慶熙將,李淸烈爲宣傳官,趙龍鎬·姜鐸爲文兼,李象羲·成溥爲武兼,金魯圭爲部將,李秉儀·崔翰絅·金瀛煥·吳大善·李台應·高憲爲守門將,金顯玟爲西生僉使,李奎相爲龍媒僉使,判府事加設單南廷順,同知單姜周泳,副司果李秉升·金愼均·李鍾植·趙秉縉·張龍煥·安光玉·金奎龍,南虞候蔡奎鳳,今加折衝加資事,承傳。舒川僉使趙和鎔,今加折衝,依定式加資。再政。以河道一爲守門將,同知單鄭昌先,僉知單洪祖燮·安翬彬。
日記廳堂上金宗漢。郞廳盧台鉉。
上在景福宮。停常參·經筵。
閔昌植啓曰,來初五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
尹致賢啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以檢閱金羽均再牌不進罷職傳旨,傳于尹致賢曰,只推。
閔昌植啓曰,左右史不可不備,檢閱李鎬喆·趙昌夏·李命宰·金羽均,旣有只推之命,竝卽牌招,推移入直,何如?傳曰,允。
傳于閔昌植曰,太廟冬享大祭,遣大臣攝行,一依親祭磨鍊。
傳于閔昌植曰,仙寢攝獻,少伸情禮,而是年是日,尤切追慕。今十一日,當詣永禧殿,親行酌獻禮矣。該房知悉。
傳于閔昌植曰,惟我聖祖,萬億年丕緖,式至于今休,虹流之寶甲九回,冊儲之大慶,適在是年,頃旣攝獻於仙寢,今將親祼於南殿,粗展予小子追慕之忱,而眷玆北關肇基之地,卽是周家之岐山,漢代之豐沛也。聖祖恩澤,浹洽群黎,盛德至善,於乎不忘者,凡五百禩矣。永興·咸興民人,今年田租·身役,謹依英廟朝下敎,分等蠲減,亦惟我聖祖,乃武乃文,培養人才,北方之士,誦詩書而習弓馬,雲龍風虎,左右攀附,至今爲國家捍禦之重矣。文武道科,擇日設行,而科試規式,亦依英廟朝舊例擧行事,分付。
禮曹,今十月初四日,行宗廟冬享大祭,永寧殿攝行祭,香祝親傳取稟,奉敎敬依。
尹致賢啓曰,行大司憲徐相鼎,執義徐冑淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言李建容·吳成善,執義徐冑淳,掌令金正浩·趙漢益牌不進罷職傳旨,傳于尹致賢曰,只推。
傳于閔昌植曰,同副承旨許遞,前望單子入之。
閔昌植啓曰,臣與同副承旨尹致賢,伴直矣,纔已許遞出去,伴直無人。左副承旨趙秉鎬,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,趙康夏落點。
傳于閔昌植曰,泮長有闕之代,前望單子入之。
閔昌植啓曰,今此順付詔書入京日,頒敎文,當爲製進。藝文提學金尙鉉,嫌不製進,弘文提學未差,何以爲之?敢稟。傳曰,未差之代,前望單子入之。
弘文提學前望單子入之,許傅落點。
以右副承旨趙秉鎬牌不進罷職傳旨,傳于閔昌植曰,只推。
以檢閱李鎬喆·趙昌夏·李命宰牌不進罷職傳旨,傳于閔昌植曰,只推。
閔昌植啓曰,今此順付詔書入京日,頒敎文,當爲製進。新除授弘文提學許傅,待明朝牌招,使之製進,何如?傳曰,允。
兵曹口傳政事,以梁柱星爲永宗僉使。
兵曹,兼昌城防禦使單趙羲升。
閔昌植,以三軍府言啓曰,本府從事官任衡準,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,傳曰,惟我聖祖萬億年丕緖,式至于今休,虹流之寶甲九回,冊儲之大慶,適在是年,頃旣攝獻於仙寢,今將親祼於南殿,粗展予追慕之忱,而眷玆北關肇基之地,卽是周家之岐山,漢代之豐沛也。聖祖恩澤,浹洽群黎,盛德至善,於乎不忘者,凡五百禩矣。永興·咸興民人,今年田租·身役,謹依英廟朝下敎,分等蠲減。亦惟我聖朝,乃武乃文,培養人才,北方之士,誦詩書而習弓馬,雲龍風虎,左右攀附,至今爲國家捍禦之重矣。文武道科,擇日設行,而科試規式,亦依英廟朝舊例擧行事,分付事,命下矣。咸鏡道道科文武試取吉日,令日官崔榮遠推擇,則來十一月二十七日·二十八日,十二月初一日俱吉云,以此日中,令道科試官下去,推移定行,而重臣試官,令該曹臨時差出,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而宗廟冬享大祭齋戒相値,不得設行之意,敢啓。傳曰,知道。
領敦寧金炳學,判府事洪淳穆·朴珪壽,左議政李最應,右議政金炳國等箚曰,伏以,淸廟大烝,筮期只屬,誓戒肄儀,節次告成矣。祼薦之盛禮將擧,著存之宸慕彌篤,凡厥從邁,咸以有事爲榮,不任區區攢頌之至。第今秋冬之交,氣候不調,早晏之頃,寒燠迭變,閭里坊曲,輪感轉熾,此時觸冒,已非節宣之宜,而況鎭日勞動,徹宵將事,我慈殿惟憂之念,亦安所屆,臣等益切耿耿愚忱,玆敢相率聯籲。伏乞聖明,亟命攝行,用副臣民之祝,千萬幸甚。取進止。答曰,省箚具悉卿等之懇。卿等之懇旣如是,所請不得已勉從,卿等其諒之。仍傳于閔昌植曰,此批答,遣史官傳諭。
左議政李最應箚曰,伏以,臣於昨日御將·摠使望擬入之際,只循前望,次第先擬御將,又以其下,次第擬摠使望以入矣。更考已例,凡將望,雖一時竝擬,兩將當以前望,次第疊擬兩望,卽不易之法也。緣臣昏謬,有此做錯,滿心惶恧,不知攸措。原望筒,雖已改修以入,而臣之不審之罪,無所逃矣。用敢短章自劾,冒瀆崇聽。伏乞聖明,亟降威罰,以重公格焉。取進止。答曰,省箚具悉卿懇。是不過偶然之事,而卽又改擬矣,以此至於引章,豈非萬萬意外乎?卿其深諒安心。仍傳于閔昌植曰,此批答,遣史官傳諭。
上在景福宮。停常參·經筵。
午時,雷動。
李承宇啓曰,明日宗廟冬享大祭,永寧殿攝行祭親傳香相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨趙秉鎬,今日不爲仕進,卽爲牌招,何如?傳曰,允。
傳于趙康夏曰,政官牌招開政。
以檢閱李鎬喆·趙昌夏·李命宰·金羽均牌不進罷職傳旨,傳于李承宇曰,只推。
李承宇啓曰,左右史不可不備,檢閱李鎬喆·趙昌夏·李命宰·金羽均,旣有只推之命,竝卽牌招,推移入直,何如?傳曰,允。
傳于趙康夏曰,賓客有闕之代,前望單子入之。
傳于趙康夏曰,大興郡守之代,準朔守令中擬入。
傳于趙康夏曰,宗廟提調·惠民提調有闕之代,前望單子入之。
趙康夏,以議政府言啓曰,喉院出納之地,命令頒布,宜其不留時刻,況大臣自劾之箚,事體有異,批旨傳諭,亦當迅速,而聞昨夜二更量批下者,始爲奉傳於鷄鳴之後。査問其委折,則該院下隷,中間淹滯而然云,寧有如許道理?揆以擧行,極爲駭然。不飭之當該在直承旨及注書,竝施罷職之典,何如?傳曰,允。
傳于趙康夏曰,承旨有闕之代,前望單子入之。
承旨前望單子入之,李乾夏落點。
洪承穆罷職,代以白奎燮爲假注書。
趙秉鎬啓曰,行大司憲徐相鼎,執義徐冑淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言李建容·吳成善,執義徐冑淳,掌令金正浩·趙漢益牌不進罷職傳旨,傳于趙秉鎬曰,只推。
有政。吏批,行判書閔奎鎬進,參判趙敬夏牌招不進,參議趙準夏牌招不進,右承旨趙康夏進。以趙龜夏爲知敦寧,姜蘭馨爲判尹,洪兢周爲同春秋,金九鉉爲東學敎授,鄭弘采爲戶曹佐郞,兪達濬爲崇陵參奉,朴鼎憙爲竹山府使,沈宜斗爲大興郡守,兼持平洪大重·閔種默·尹升求·金綺秀,已上減下。
兵批,行判書李載元病,參判金炳淵病,參議朴海哲病,參知張時杓入直進,同副承旨趙秉鎬進。同知單鄭來貞,副護軍尹致賢·尹永夏,以上竝單付。兵批,再政。以吳道泳爲高靈縣監。
以吏曹參儀趙準夏牌不進罷職傳旨,傳于趙康夏曰,只推。
傳于趙康夏曰,明日出宮門路,以崇陽門爲之。
傳于趙康夏曰,發遣吏郞,諸執事淸齋與否,摘奸以來。
趙康夏,以議政府言啓曰,進香使拜表在邇,而正使李秉文,副使趙寅熙,方在罷職中矣。使事旣重,有難臨時改差,竝特爲分揀,何如?傳曰,允。
趙秉鎬,以議政府言啓曰,卽見誓戒,不參人罷職現告,則文臣四十餘員外,只有兩將臣而已,幾多亞將之列,都無一人現告者,此果皆有實病,皆有實故而然乎?況處分截嚴之下,尤不當若是逋慢,大關紀綱,駭歎莫甚。在外人外,竝令該府拿問處之,何如?傳曰,允。
趙康夏以承文院言啓曰,正朝方物,全備入送緣由咨文,按例撰出,付送於歲幣使之行,何如?傳曰,允。
又以吏曹言啓曰,贈諡貞石君靖僖公隆生延諡,定行於來十一月初二日慶尙道善山地本第云矣,敢啓。傳曰,知道。
趙秉鎬,以兵曹言啓曰,今十月初四日宗廟·永寧殿冬享大祭時,守門當爲塡差,而本曹郞廳·都摠府郞廳·五衛將,除入直與差祭·呈辭·受由在外·未肅拜,排擬苟艱。依定式軍門將官,代差以入之意,敢啓。傳曰,知道。
又以都摠府言啓曰,副摠管李起鏞,以漢城府右尹,本府坐起進參事,晝仕出去之意,敢啓。傳曰,知道。
上在景福宮。停常參·經筵。
上詣勤政殿。宗廟冬享大祭香祝親傳,入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
王大妃殿進御香砂君子湯,自後日次停止事,榻前下敎。
趙康夏啓曰,明日常參·經筵,取稟。傳曰,停。
趙秉鎬啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
傳于趙秉鎬曰,侍衛軍兵毛具,從便爲之。
傳于趙康夏曰,禮房承旨馳詣宗廟·永寧殿,奉審摘奸以來。
以檢閱李鎬喆·趙昌夏·李命宰·金羽均牌不進罷職傳旨,傳于趙秉鎬曰,只推。
傳于趙康夏曰,景慕宮提調有闕之代,前望單子入之。
傳于趙秉鎬曰,同義禁有闕之代,前望單子入之。
同義禁前望單子入之,徐璟淳·韓敬源落點。
傳于李承宇曰,有實故玉堂許遞,前望單子入之。
趙秉鎬啓曰,行大司憲徐相鼎,執義徐冑淳,掌令金正浩·趙漢益牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,正言李建容·吳成善,執義徐冑淳,掌令金正浩·趙漢益牌不進罷職傳旨,傳于趙秉鎬曰,只推。
趙秉鎬,以三軍府言啓曰,卽見平安監司趙成夏,兵使朴承儒狀啓,則枚擧江界府使鄭雲翼牒呈,大國官兵,出來慈城境,彼行中三名越來,出給公文,有曰,賊匪逃竄到江,合力兜勦云云爲辭矣。定隊派防,隨機應助,乃是不容少緩者,而旣見文移,亦當有致謝答覆之擧,使該防營措辭移回,迨此戒嚴,宜倍他時,另飭沿邊諸處,俾各團束,毋或疎忽事,分付,何如?傳曰,允。
李承宇,以禮曹言啓曰,卽接濟州牧使李熙忠牒報,則以爲,本州啓聖祠改建,殆過年紀,棟宇殘缺,纔經霖雨,滲漏頗多,不得不及時改葺,移還安祭香祝,啓稟下送云矣。濟州牧啓聖祠修改時,先告事由,移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,北道道科文科節目,當爲磨鍊,而謹稽英宗朝乙亥年本道道科時謄錄,則南北關,各取三人,合爲六額,而北關三額內,六鎭與北邑,各取一人,其餘一額,則勿拘六鎭與北邑,以文取之事,下敎。今亦依此磨鍊擧行,何如?傳曰,允。
乙亥十月初三日巳時,上詣勤政殿月臺。宗廟·永寧殿冬享大祭香祝親傳入侍時,行都承旨閔泳穆,左承旨朴履道,右承旨趙康夏,左副承旨李乾夏,右副承旨李承宇,同副承旨趙秉鎬,假注書白永濟·白奎燮,記事官李命宰·金羽均,檢校直提學李鎬俊·趙慶鎬,直提學鄭範朝,檢校直閣李喬翼·朴鳳彬,直閣金永哲,檢校待敎李載兢,校理吳長善,修撰尹升求以次侍立。時至,通禮跪啓請外辦。上具翼善冠·衮龍袍,乘輿出永化門外。藥房提調李鎬俊,副提調閔泳穆進前奏曰,侵早勞動,聖體,若何?上曰,一樣矣。由崇陽門·維和門,入勤政門,詣勤政殿月臺。通禮跪啓請降輿。上降輿通禮導上,就褥位南向立。引儀引初獻官右議政金炳國,行大護軍金世均,陞詣褥位之左。通禮跪啓請跪。上跪,香室官員奉宗廟香祝,跪授康夏,康夏跪受,東向跪進,上受香祝,以授炳國,炳國西向跪受興。香室官員奉永寧殿香祝,跪授康夏,康夏跪受,東向跪進,上受香祝,以授世均,世均西向跪受,興。通禮跪啓請興。上興,通禮導上降階下,詣祗送位,西向立。炳國·世均奉香祝,由正路出。通禮跪啓請鞠躬。上鞠躬,香祝過後,通禮跪啓請平身,上平身入幄次。小頃,通禮跪啓請出次,上出次。通禮跪啓請乘輿,上乘輿。康夏進前奏曰,臣以禮房承旨,七祀祭傳香次,落後矣。上可之,通禮前導,還出勤政門,由維和門,入崇陽門,泳穆請出標信解嚴,由永化門還內,諸臣以次退出。
上在景福宮。停常參·經筵。
趙秉鎬,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李乾夏啓曰,明日常參·經筵,取稟。傳曰,停。
趙秉鎬啓曰,合辭許久闕啓,事甚未安。除在外·陳疏外,未肅拜·呈告人員,竝卽牌招,何如?傳曰,允。
李承宇啓曰,臣承宇,今日方物封裹進去,下直之意,敢啓。傳曰,知道。
玉堂前望單子入之,副修撰趙漢益落點。
趙秉鎬啓曰,行大司憲徐相鼎,執義徐冑淳,掌令金正浩牌不進,一員未差,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言吳成善,執義徐冑淳,掌令金正浩牌不進罷職傳旨,傳于趙秉鎬曰,只推。
趙秉鎬啓曰,正言李建容,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,今十一日,南殿親行酌獻禮時,祭文當爲製進,藝文提學金尙鉉,待明朝牌招,使之製進,何如?傳曰,允。
趙秉鎬啓曰,行都承旨閔泳穆,左承旨朴履道不爲仕進,右承旨趙康夏廚院進,左副承旨李乾夏須資出去,右副承旨李承宇方物封裹進去,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
傳于趙秉鎬曰,工·刑換房。
趙秉鎬,以議政府言啓曰,北道先運襦衣一千二百領,照數捧上,稱量看品後,仍爲監封,逢授於齎去禁軍處,沿路輸運及本道頒給等節,依已例措辭關飭之意,敢啓。傳曰,知道。
守判宗正卿李秉文疏曰,伏以,臣罪,臣自知之,虧分缺禮,旣犯逋慢,揆以常憲,嶺海猶輕,而聖度天大,曲加涵貸,責敎示以匪怒,薄警止於譴罷,臣於是,悚惶恧蹙,自訟愆尤,跧伏委巷,如窮無歸。曾未幾日,廟啓以拜表迫期,請仍使銜,至蒙恩敍,霜雪雨露,無往非敎,而臣不勝顔騂背汗,轉益靡措。噫,誓戒親臨,典禮至重也,班綴闕儀,臣分極壞矣,無嚴不敬,莫此爲大。今若諉之以譴罰已勘,因事倖逭,將欲晏然冒進,自同無故,則非但廉防之難越,是尤臣罪上添罪之一端。玆敢包悚齎慄,短章自劾。伏乞聖慈,亟鐫臣所有之銜,仍勘臣未盡勘之律,俾國綱嚴而私分安焉。臣無任云云。答曰,省疏具悉。往事,何必爲引?卿其勿辭。
戶曹參判趙寅熙疏曰,伏以,享祀涖誓,典禮至重,班綴趨參,儀式攸在,臣於伊日,晏然未赴,虧分缺禮,自速占便之科,包悚齎慄,惟俟常憲之誅,聖度天大,曲加涵貰,罰止薄罷,非罪伊榮,跧伏訟愆,無地自容。曾未幾日,廟啓以拜表迫期,請仍使銜,至蒙恩甄,臣於是,滿心恧蹙,益不知措躬之所也。今雖因事倖逭,臣之未勘之罪,固自如耳,又若靦然冒進,自同無故,則不惟臣罪上添罪,且朝家惟明克允之政,殆繇臣而壞矣。玆敢短章自劾,冒瀆崇嚴。伏乞聖明,俯垂鑑諒,亟加威罰,俾有罪者毋得倖逭焉。臣無任云云。答曰,省疏具悉。往事,何必爲引?卿其勿辭。
正言李建容疏曰,伏以,臣家在於京畿楊根地,而昨接家信,則臣父素有風眩之症,當此換節之時,一倍添劇,臣自聞此報,方寸煎灼,按住不得。玆敢忙陳短章,徑尋鄕路。伏乞聖慈,俯垂鑑諒,亟遞臣見帶之職,俾便救護,仍治臣擅離之罪,以昭法紀焉。臣無任云云。省疏具悉。爾其勿辭,往護。
上在景福宮。停常參·經筵。
藥房副提調閔泳穆啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
趙秉鎬啓曰,明日常參·經筵,取稟。傳曰,停。
李承宇啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙秉鎬啓曰,議政〈府〉郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于趙秉鎬曰,判義禁許遞,前望單子入之。
判義禁前望單子入之,李景宇落點。
傳于趙秉鎬曰,有實故摠管許遞,前望單子入之。
摠管前望單子入之,都摠管李東鉉,副摠管林翰洙落點。
李承宇啓曰,行大司憲徐相鼎,執義徐冑淳,掌令金正浩牌不進,一員未差,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言吳成善,執義徐冑淳,掌令金正浩牌不進罷職傳旨,傳于李承宇曰,只推。
趙秉鎬,以議政府言啓曰,卽見水原留守宋近洙年分狀啓,則新災一款,不爲擧論,流來舊災餘在九十九結四十六負六束,亦將査起,期於盡充計料,推奴徵債,限明秋防塞事,請令廟堂稟旨分付矣。雨暘時若耕播,皆得趁節,涼曝且適,沃瘠莫不告登,似此大有之歲,宜無檢災之政,至若舊陳之査括,一遵前後朝飭,期於復摠,推徵防塞,依施,何如?傳曰,允。
又以議政府言啓曰,卽見慶尙監司朴齊寅狀啓,則蔚山府亂民作挐時,內廂·上府·東面等三面民之能守彝性,不爲所撓者,極爲嘉尙。三面頭面薛熙祚·盧昌彦·黃濟鍾等論賞一款,請令廟堂稟處矣。一境民之成群作擾,三面人之守法不亂,可見淑慝之斯辨,而今玆道臣陳啓,亦寓勸懲之義而然也。上項三人,令該曹五衛將加設單付,庸示朝家另施之澤,何如?傳曰,允。
又以弘文館言啓曰,新除授副修撰趙漢益,卽爲牌招察任,何如?傳曰,允。
又以承文院言啓曰,今此回還進香使齎來勅諭一道·詔書二道,提調一員陪進,奉安于奉安閣後,仍行奉審之意,敢啓。傳曰,知道。
李承宇,以訓鍊都監言啓曰,本局分授彰義門北邊第一城廊近處體城三間許頹圮處,今已畢築,女墻仍爲始役,把守軍,卽爲解送之意,敢啓。傳曰,知道。
又以禁衛營言啓曰,本營千摠李奎鶴,身病猝重,勢難察任,改差,何如?傳曰,允。
義禁府啓目,同知中樞府事李敏庠·鄭完默,行護軍李熙永·鄭雲龜·鄭周應·李顯佑,德寧君李文永等原情云云。傳旨內辭緣,泛稱遲晩,竝所當請刑是白乎矣,李熙永·鄭周應·李顯佑等段,年過七十,法不當請刑是白乎旀,李敏庠·鄭完默·鄭雲龜·李文永等段,曾經閫帥,勿爲請刑,載在法典,竝只議處,何如?判付。啓,依允。又啓目,靈巖前郡守張弘植原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,羅州前牧使宋寅玉原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,監載官密陽府使李敬稙原情云云。傳旨問目內辭緣,泛稱遲晩,所當請刑是白乎矣,年七十,法不當請刑,議處,何如?判付。啓,依允。又啓目,領運差使員薺浦萬戶閔龜鎬原淸云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
知敦寧趙龜夏疏曰,伏以臣,纔從鄕廬而歸,伏奉知敦寧恩點,臣拜誥感惶,祗肅寵命,而第臣本無敦寧,曾叨此府,輒蒙恩遞矣。冒悚援例,仰讀崇嚴。伏乞聖明,俯垂鑑諒,特賜鐫改,以存公格,千萬幸甚。臣無任云云。答曰,省疏具悉。所請依施。
上在景福宮。停常參·經筵。
趙康夏啓曰,明日常參·經筵,取稟。傳曰,停。
李承宇啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙康夏啓曰,臣康夏,臣承宇,今日崇政殿迎詔頒敎時進去,下直之意,敢啓。傳曰,知道。
李乾夏啓曰,假注書白奎燮有身病,勢難察任,今姑改差,何如?傳曰,允。
白奎燮改差,代以趙忠熙爲假注書。
李乾夏啓曰,行大司憲徐相鼎,執義徐冑淳,掌令金正浩牌不進,一員未差,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言吳成善,執義徐冑淳,掌令金正浩牌不進罷職傳旨,傳于李乾夏曰,只推。
傳于李乾夏曰,大享之率群臣涖戒,卽是毖祀之大典也,群臣之濟濟受戒,亦是不易之儀式也。日前班綴之幾至空虛,揆以朝綱,寧不寒心?三品以上現告者,何其少也,實病實故者,又何其多也?稱以實病實故,規免現告,可謂工於占便,而不亦內省自愧乎?現告諸人,固當重究,用肅法紀,而都付之於參量包容之中,罷職,竝分揀。
傳于趙秉鎬曰,飭已施矣,拿囚亞將,竝特爲放送。
趙秉鎬啓曰,命召及密符親納,例也,而兼察御營大將摠戎使閔奎鎬,謂有身病,使其營校替納,事甚未安。推考,何如?傳曰,允。
又啓曰,御營大將申櫶,摠戎使李熙昇,竝分揀事,命下矣。卽爲牌招,傳授命召及密符,何如?傳曰,允。
又啓曰,明日拜表,兩司當爲進參,除在外外,呈告人員,竝待開門牌招,何如?傳曰,允。
大司成前望單子入之,尹滋承落點。
李乾夏,以議政府言啓曰,卽見平安監司趙成夏分等狀啓,則平壤等九邑,寘之稍實,順安等三十五邑,寘之之次,尤甚名色,不爲擧論,後錄諸條,竝請令廟堂稟旨分付矣。其一,各邑鎭帳外,火田四分一權減,鎭堡給代不足條,戶結排斂中區劃事也。其一,陳田·火田·還加·起執摠,依近例停免事也。其一,各宮房·各衙門屯田,從實執摠,俾無白徵事也。其一,新設城餉半分耗條,排用於東津支放及營下砲手設料事也。其一,推奴徵債,限明秋防塞事也。天時人功,俱無愆違,山耕水耨,均獲穰熟,尤甚之寘而不論,可驗其大同之吉矣。兩等分劑,依施,諸條所陳,係是便民之政,亦多已許之例,竝依狀請施行,何如?傳曰,允。
趙秉鎬,以三軍府言啓曰,卽見平安監司狀啓,則以爲,作隊軍入防冬操,自是已例,而年未均登,軍多闕額,特許停免事,請令三軍府稟處矣。詰戎,雖是應行之政,而停免,亦多有已例,依狀請施行,何如?傳曰,允。
李乾夏,以弘文館言啓曰,上番副校理臣閔種默,下番修撰臣尹升求,俱以迎詔頒敎時差備官,今日崇政殿行禮時,晝仕出去之意,敢啓。傳曰,知道。
兵曹,以趙羲復爲訓鍊都監中軍。
李乾夏,以吏曹言啓曰,卽接掌樂院牒報,則以爲,明日陳慰進香兼謝恩使拜表時,本院正,例爲協律郞差備,而正金九鉉有身病,不得進參,卽速變通,及時擧行之地云。正金九鉉改差,其代口傳備擬以入之意,敢啓。傳曰,知道。
又以承文院言啓曰,卽見盛京禮部二道咨文出來者,則一是長淵·羅州兩次漂漢人領去齎咨官,例賞銀兩,交付於回還通官韓文奎事也。一是本年冬季統巡箚派義州城守尉松齡,前往東邊巡察事也。回咨竝按例撰出,付撥下送灣府,傳給鳳城,轉致盛京之地,何如?傳曰,允。
吏曹口傳政事,以趙龍鎬爲掌樂正。
兵曹口傳政事,副司果單金九鉉。
敎中外大小臣僚·耆老·軍民·閑良人等書。王若曰,大行受名,節惠之縟儀竝擧,小邦懷德,渙宣之綸音兼頒,率循彝章,庸亶敷誥。念先帝誕敷聖化,而哲后協贊內治。蕩乎堯四表被光,重熙累洽,允矣周十亂同德,徽柔懿恭。敎訖東漸,久荷恤小之澤厚,誠切北拱,惟祈事大之日長,豈意龍馭之陟天,繼覩騩驂之升月?何皇天之降割,奄棄臣民,奈率土之含哀,如喪考妣。猗嗣皇式遵舊典,而徽號克闡弘功。大哉乾至哉坤,模雲畫日,御于家刑于寡,檢玉泥金。屬當鴻名之載稱,爰有鳳詔之誕告。一視內服,宜顓价而播修,曲庇偏邦,爲省弊而順付,實荷曠絶之澤,曷勝感戴之忱?於戲,壐書啓緘,望日邊而咸頌,瑤牒揚媺,與天下而同休。故玆敎示,想宜知悉。弘文提學許傅製進。
上在景福宮。停常參·經筵。
趙康夏啓曰,來十一日朝參日次,而南殿親行酌獻禮相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,來十一日輪對日次,而南殿親行酌獻禮相値,頉稟之意,敢啓。傳曰,知道。
又啓曰,來十一日專經文臣殿講日次,而南殿親行酌獻禮相値,頉稟之意,敢啓。傳曰,知道。
又啓曰,右副承旨李承宇,今日不爲仕進,卽爲牌招,何如?傳曰,允。
趙秉鎬啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
趙康夏啓曰,臣康夏,臣秉鎬,今日崇政殿拜表進去,下直之意,敢啓。傳曰,知道。
李乾夏啓曰,吏曹郞廳來言,臺諫有闕,政事,取稟。傳曰,當日爲之。
傳于李乾夏曰,呈告兵曹參判·知經筵·知義禁·知春秋許遞,今日政差出。
趙康夏啓曰,假注書白永濟有身病,勢難察任,今姑改差,何如?傳曰,允。
白永濟改差,代以金興均爲假注書。
李承宇啓曰,行大司憲徐相鼎,執義徐冑淳,掌令金正浩牌不進,一員未差,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言吳成善,執義徐冑淳,掌令金正浩牌不進罷職傳旨,傳于李承宇曰,只推。
趙康夏,以吏曹言啓曰,司僕寺正李憲稙,以其身病,呈狀乞遞,改差,何如?傳曰,允。
兵曹口傳政事,副司果單李憲稙。
有政。吏批,行判書閔奎鎬牌招不進,參判趙敬夏進,參議趙準夏牌招不進,右承旨趙康夏進。啓曰,行判書閔奎鎬,參議趙準夏,俱以病不來,小臣獨政未安,何以爲之?敢稟。傳曰,仍爲之。
以李秀萬爲掌令,李會正爲知敦寧,朴來萬爲兵曹參判,鄭基世爲知經筵,金炳始爲知義禁,金尙鉉爲知春秋,洪大重爲司僕正,尹滋祿爲廣興奉事,兼執義姜減下。
兵批,行判書李載元病,參判金炳淵病,參議朴海哲入直進,參知張時杓病,左副承旨李乾夏進。以洪祐聖爲扈衛別將,同知申龍祿,上護軍金炳㴤,大護軍趙龜夏,護軍金炳淵,副護軍具然軾,副司果金綺秀,以上竝單付。五衛將加設三單,薛熙祚·盧昌彦·黃濟鍾。
吏批,再政。以金炳休爲內資奉事。
李承宇,以都摠府言啓曰,今日入直內三廳武兼禁軍及軍兵等,當爲中日習射技放,而拜表相値,不得設行之意,敢啓。傳曰,知道。
又以都摠府言啓曰,副摠管李炳敎,以刑曹參判,本曹坐起進參事,晝仕出去之意,敢啓。傳曰,知道。
又以義禁府言啓曰,飭已施矣,拿囚亞將,竝特爲放送事,承傳啓下矣。時囚罪人李敏庠·鄭完默·李熙永·鄭雲龜·鄭周應·李顯佑·李文永等,放送之意,敢啓。傳曰,知道。
義禁府啓目。粘連向前李敬稙亦,稅納代錢,禁制至嚴,其所分疏,容或有據是白乎矣,法意攸重,難以參恕,以此照律,何如?判付。啓,依允。又啓目,粘連向前閔龜鎬亦,稅船領運,法意何如,而不能操飭,致此臭載,罪著溺職,難免重勘,以此照律,何如?判付。啓,依允。又啓目,粘連向前張弘植亦,貢稅愆滯,縱緣貶罷,法意攸重,難以容恕,以此照律,何如?判付。啓,依允。又啓目,粘連向前宋寅玉亦,正供愆納,大乖典式,囚供雖或分疏,揆奏若是截嚴,其在法意,有難全恕,以此照律,何如?判付。啓,依允。
李承宇,以義禁府言啓曰,卽接月令醫員李圭桓手本,則以爲,時囚罪人李敬稙,素患疝積,又添毒感,食飮專却,目下症形,實爲危劇云。罪人病勢如此,則一邊保放,一邊草記,載在法典矣。李敬稙,姑爲保放之意,敢啓。傳曰,知道。
全羅監司趙性敎疏曰,伏以,臣於見職,萬難承當,已有所冒悚陳籲,而未蒙恩諒,徒荷隆批,且惶且感,靦然蹲冒,今焉寒暑又易矣。止竟僨誤,臣固自知,迺於管下三邑愆稅,以至賓奏請勘,聖敎截嚴,施之以守令罷拿,道臣重推之典。顧臣溺職,罪係當勘,承命霣越,無地自容。夫正供漕轉,有國大政也,方伯·守宰之所以一乃心求攸濟,靡不在玆,彼船格·倉胥之防奸防逋,限內裝輸,固守宰之所專管,而至若先事董勵,計程限而督尺,考勤慢而按法,方伯之職是已。臣於是職,旣未能周察,又未能事事,致令稅政,汔玆之未完,有煩聖聰,在方面委卑之地,顧安有一半分擧其職云乎哉?以臣視臣,尤無所逃其罪,而聖度天大,雖止薄警,念臣所處,有不可恬若無故,因仍冒據也,審矣。用敢忙綴短牘,仰干崇嚴。伏乞聖明,俯垂鑑諒,亟遞臣按藩之任,仍治臣僨事之罪,以爲不職者戒焉。臣無任云云。答曰,省疏具悉。董勵愆稅,果職在方伯矣。旣聞備,何必爲引?卿其勿辭,益勉藩宣之責。
檢閱趙昌夏疏曰,伏以,臣之本生兄右承旨臣康夏,例兼春秋館修撰官矣。臣所帶記事官之銜,在法當遞。伏乞聖明,俯垂鑑諒,亟命選部,照例鐫改,以存公格,以安私分焉。臣無任云云。省疏具悉。疏辭,許令該曹稟處。
上在景福宮。停常參·經筵。
朴履道啓曰,明日常參·經筵,取稟。傳曰,停。
李承宇啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以判府事朴珪壽,長湍·仁川等地掃墳呈辭,傳于朴履道曰,給由馬,澆奠床備給。
李承宇啓曰,行大司憲徐相鼎,執義徐冑淳,掌令金正浩·李秀萬牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言吳成善,執義徐冑淳,掌令金正浩·李秀萬牌不進罷職傳旨,傳于李承宇曰,只推。
李承宇,以三軍府言啓曰,卽接訓鍊都監所報,則今十月初九日,習陣日次,而大將臣趙寧夏有身病,不得行操云矣,敢啓。傳曰,知道。
朴履道,以承文院言啓曰,兩次賜縀之具方物謝恩,向自政府,草記蒙允矣。先通咨文,以前頭使行奉表伸謝之意,措辭撰出,付撥下送灣府,傳給鳳城,轉致北京之地,何如?傳曰,允。
李承宇,以兵曹言啓曰,今十月十一日大駕詣永禧殿,親行酌獻禮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,依春展謁時例磨鍊。
又以訓鍊都監言啓曰,本局千摠李敎復,身病猝重,勢難察任,改差,何如?傳曰,允。
吏曹啓目,粘連觀此藝文館檢閱趙昌夏上疏,則以爲,臣之本生兄右承旨臣康夏,例兼春秋館修撰官矣。臣所帶記事官之銜,在法當遞,亟令選部,照例鐫改亦爲白有臥乎所,史官所帶春秋,例不得減下,右承旨趙康夏所帶春秋館修撰官之銜,今姑減下,何如?判付。啓,依允。
義禁府啓目,粘連靈巖前郡守張弘植矣,本府議啓內,貢稅愆滯,縱緣貶罷,法意攸重,難以容恕,以此照律,罪杖一百收贖,告身盡行追奪,私罪奉敎依允爲旀,功減一等爲良如敎。
又啓目。粘連羅州前牧使宋寅玉矣,本府議啓內,正供愆納,大乖典式,囚供雖或分疏,揆奏若是截嚴,其在法意,難以參恕,以此照律,罪杖一百收贖,告身盡行追奪,私罪奉敎依允爲旀,功議各減一等爲良如敎。又照目。粘連領運差使員薺浦萬戶閔龜鎬矣,本府議啓內,稅船領運,法意何如,而不能操飭,致此臭載,罪著溺職,難免重勘,以此照律,罪笞五十收贖,解見任別敍,私罪奉敎依允爲旀,功減一等爲良如敎。
又照目。粘連監載官密陽府使李敬稙矣,本府議啓內,稅納代錢,禁制至嚴,其所分疏,容或有據是白乎矣,法意攸重,難以參恕,以此照律,罪杖八十收贖,奪告身,三等私罪,奉敎依允爲旀,功減一等爲良如敎。
李承宇,以議禁府言啓曰,保放罪人李敬稙,當爲還囚,照律以入,而病勢一向未差,仍爲保放之意,敢啓。傳曰,知道。
兵曹口傳政事,護軍單趙寅熙。
知事申櫶疏曰,伏以,臣本以鹵莾之姿,幸遭聖明之世,屢叨戎垣,濫躋崇秩,無一報效,有百僨誤,至於嚮者受戒之班,未能趨參而極矣。罪實自速,法宜重究,臣何敢厭然以冀其倖逭也哉?止竟處分,薄罷旋仍,罰不蔽辜,職名自如,臣聞命於私次,章遑跼蹐,惶汗沾背,尤靡所容措。庚牌儼臨,師律難越,雖不敢不冒悚受符,而退自循省,寔關廉防,遂事愈久而臣心愈恧,受恩愈渥而臣罪愈深。況此重任,安危攸係,如臣無狀,其何敢苟且蹲仍,重誤軍國事體乎?衆人嗤點,猶不暇論,朝廷刑政,緣臣而過誤,具僚義分,緣臣而乖隳,又非細故也。以玆以彼,臣無由靦顔班行,晏若平常者然,則臣不勝情窮勢蹙,敢附自列之義,忙陳短章,疾聲仰籲於崇嚴之下。伏乞聖慈,俯垂鑑諒,亟勘臣未盡勘之律,以嚴邦憲,以安私分,臣無任云云。答曰,省疏具悉。旣現告而經勘矣,何必爲引?卿其勿辭行公。
行上護軍鄭基世疏曰,伏以,大庭親臨,誓言戒事,卽禮經所謂獻命庫門之義也。凡百有位,咸率其職,趨走於班綴之間,端肅於聽讀之際,分義卽然,儀式斯在,而臣於是懵若全昧,晏然未進,跡涉占便,躬速愆尤,揆奏薄譴,罰不蔽辜,跧伏自訟,仰騂俯汗,曾未幾日,分揀有命,十行辭敎,嚴於斧鉞。聖度雖出於包容,臣罪尤著於逋慢,滿心懍慄,益不知措躬之所也。噫,庇覆太寬,則常憲不嚴,怠縱倖逭,則具僚無警,臣雖欲忘過戀寵,包羞冒進,其於弛朝綱而墮臣分,何哉?庸敢短章自劾,冒瀆崇嚴。伏乞聖明,亟勘臣未盡勘之律,以昭法紀焉。臣無任云云。答曰,省疏具悉。旣現告而經勘矣,何必爲引?
行上護軍金炳㴤疏曰,伏以,臣於受誓之班,罪著闕參,揆以常法,合置何辟。夫法殿涖戒,典禮至重,聯綴趨進,儀式莫嚴,雖在庶官,莫敢怠慢,臣旣忝在九卿之列,晏然不赴,自速占便,其爲虧分缺禮,尤當何居?譴罷薄警,未足以蔽辜,而今玆特揀之下,混被恩宥之中,臣於是,益不勝感惶懍恧,靡所容措。包容之聖恩,雖軫一視,危蹙之臣情,轉深百倍。玆敢短章自劾,仰瀆宸嚴。伏乞聖明,下臣司敗,施以當勘之律,以正官箴,以肅朝綱焉。臣無任云云。答曰,省疏具悉。旣現告而經勘矣,何必爲引?
行上護軍金炳德疏曰,伏以,大享涖戒,禮意至重,在列咸造,儀式莫嚴,而臣於伊日班綴,未克趨參,義分都隳,逋傲自速,揆以常法之著,無有可原之辭,包悚齎慄,跧伏訟愆,譴罷薄警,未足以蔽厥辜,而不踰旬時,遽下特揀之命,臣於是,且感且惶,益不知措躬之所也。聖度天大,縱加寬貸之恩,臣罪自在,合有當律之施,今何敢以獲逭爲幸,而自同於晏然無故者哉?冒控惶蹙之私,仰瀆崇高之聽,伏願聖明,下臣司敗,亟施當勘之律,俾法紀肅而賤分安焉。臣無任云云。答曰,省疏具悉。旣現告而經勘矣,何必爲引?
大護軍金元植疏曰,伏以,法殿莅誓,典禮莫重,彤庭綴班,品式具存,雖在微官庶僚,孰敢不竭蹶進參,而臣冒忝八座,職名在身,晏然未赴,自歸占便,揆以常憲,嶺海猶輕,而聖度天大,罰止薄罷,有若尋常過誤,不足深誅者然,齎悚包慄,若窮無歸,跧伏訟愆,已有日矣。迺者恩綸荐降,責敎諄諄,特垂包容之德,遽下分揀之命,臣不勝感恩知罪,繼以惶恧,愈不知措躬之所矣。雖蒙格外幸逭,許令自新,豈可靦然冒進,自同無故,使廉防由臣而壞,朝綱由臣而隳哉?玆引短章自劾。伏乞聖朝,俯垂鑑諒,亟加威罰,俾國綱嚴而私分安焉。臣無任云云。答曰,省疏具悉。旣現告而經勘矣,何必爲引?
宗正卿李珪永疏曰,伏以,享祀莅誓,卽大典也,班綴受戒,乃儀式也。臣於伊日,未克趨參,冒犯逋慢,揆以常憲,合置重何,而聖度天大,曲加涵貸,只施薄警,匪怒伊敎,虧分之罪,臣自知之。不意分揀之命,遽下於跧伏訟愆之中,恩言隆重,私心轉懍,臣於是益不知措躬之所。今又諉之以職名如舊,恬若無故,則卽是臣罪上添罪,惶恧滋深。玆敢不避煩瀆,短章自劾。伏望聖慈,俯垂鑑諒,下臣司敗,仍勘臣未勘之律,俾嚴國綱,以勵臣工焉。臣無任云云。答曰,省疏具悉。旣現告而經勘矣,何必爲引?
戶曹參判趙寅熙疏曰,伏以,臣膺命出疆,纔已辭陛,瞻望觚稜,益切戀結之忱。竊計原隰往回,將至半歲之久,則見帶職名,不可虛縻。故玆從縣道,猥陳短章。伏乞聖明,亟許遞改,以安微分焉。臣無任云云。答曰,省疏具悉。所請依施。
行護軍金翼鉉疏曰,伏以,親臨誓戒,卽古澤官之禮也,而臣罪著闕班,實由自速,譴罷薄警,豈曰蔽辜,而旬時未越,特命分揀,臣且感且惶,尤不省措躬之所也。周官六聯,一曰祭祀之聯,百職奔走,大關邦治,而況法殿涖戒,其儀莫嚴。臣猥忝大夫之後,全昧司士之義,不誠不愼,合置何辟。聖度天涵,雖賜恩宥,臣敢以免譴爲幸,自同無故也哉?玆陳懍蹙之私,仰瀆宸嚴。伏願下臣司敗,亟施當勘之律,以正官箴,以肅朝綱焉。臣無任云云。答曰,省疏具悉。旣現告而經勘矣,何必爲引?
護軍尹宇善疏曰,伏以,大享莅誓,禮典愼重,而臣於伊日,未克趨參,自速占便之科,寔是難貰之罪。罰止薄罷,方俟重究,曾未幾日,特命分揀,臣且惶且感,尤不知措躬之所也。聖度天大,縱加寬貸之隆渥,而臣其敢晏然承當,自以倖逭爲榮也哉?敢陳恧蹙之私,仰籲紸纊之下。伏乞聖明,下臣司敗,亟勘臣未盡勘之律,以肅朝綱,以安私分焉。臣無任云云。答曰,省疏具悉。旣現告而經勘矣,何必爲引?
行護軍洪鍾軒疏曰,伏以,臣頃於大享涖戒之時,旣不能晉參,罔念毖祀之重,自陷逋慢之科,揆以常憲,厥罪何居,而聖度天大,罰止薄罷。臣方泥首縮伏,惟重律是俟,何圖德音渙發,分揀有命?十行辭旨,嚴重諄復,臣於是,冞增惶恧,措躬無所。玆敢略綴短章,仰瀆崇聽。伏願亟命有司,議臣當勘之律,以昭法紀,以安私分焉。臣無任云云。答曰,省疏具悉。旣現告而經勘矣,何必爲引?
上在景福宮。停常參·經筵。
李承宇啓曰,明日·再明日,永禧殿親行酌獻禮齋戒·正日相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴履道啓曰,右承旨趙康夏,同副承旨趙秉鎬,今日不爲仕進,竝卽牌招,何如?傳曰,允。
李承宇啓曰,卽者永禧殿官員來言,再明日親行酌獻禮時,都提調·提調當爲進參,而提調李載元,兵曹判書侍衛進,不得進參云,何以爲之?敢稟。傳曰,許遞,前望單子入之。
又啓曰,假注書金興均有身病,勢難察任,今姑改差,何如?傳曰,允。
又啓曰,行大司憲徐相鼎,執義徐胄淳,掌令金正浩·李秀萬牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言吳成善,執義徐胄淳,掌令金正浩·李秀萬牌不進罷職傳旨,傳于李承宇曰,只推。
以右承旨趙康夏牌不進罷職傳旨,傳于李承宇曰,只推。
李承宇,以議政府言啓曰,北道道科,纔已擇定於來月矣。遠地多士之窮冬赴試,不無氷雪阻塞之慮,日字更以開春後擇入事,分付該曹,何如?傳曰,允。
又以三軍府言啓曰,卽接禁衛營所報,則今十月初十日習陣日次,而大將臣梁憲洙有身病,不得行操云矣,敢啓。傳曰,知道。
趙秉鎬,以弘文館言啓曰,副修撰尹致聃·趙漢益呈辭在外,下番闕直,事甚未安。修撰李喜元·尹升求,竝卽牌招,推移入直,何如?傳曰,允。
又以內醫院都提調·提調意啓曰,內醫李命錫有頉代,加差內醫李好錫,今爲當差,依前草記定式差下之意,敢啓。傳曰,知道。
又以侍講院言啓曰,卽接翊衛司牒呈,則以爲,本司侍直金炳休,移拜內資奉事矣。參下桂坊,除非特敎相換,仕滿·應遷·陞六及應避外,不得遷轉,不但故事卽然。且有癸酉筵飭,則今此無端移遷,揆以格例,殊涉未安,卽爲啓稟請仍爲辭矣。參下桂坊之不待仕滿,無端移遷,旣無已例,則本司之請仍,事理固然。前侍直金炳休仍任,何如?傳曰,允。
又以兵曹言啓曰,再明日永禧殿動駕時,本曹堂上守宮及侍衛,當爲備員,而新除授參判朴來萬有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞,前望單子入之。
行護軍徐承輔疏曰,伏以,大事有日,親聽誓命,而左右班綴,濟濟畢集,竝受其戒,在禮則然。顧臣昏迷之性,全昧嚴敬之義,乃敢息偃在牀,不克奔走率職,以致位次有闕,儀貌不成,是則臣分蔑如矣,朝綱蕩然矣。以若所犯,宜其重究,聖度天大,過加包容,罰旣從輕,宥仍在卽,臣於是,轉益惶懍,冒陳自列之章。伏乞聖明,淵然深思,更施威罰,懲厥逋慢,用昭法紀,不勝幸甚。臣無任云云。答曰,省疏具悉。旣現告而經勘矣,何必爲引?
兵曹參判朴來萬疏曰,伏以,臣於前月坐罷,滿心悚恧,跧伏訟愆,無地自容,曾未幾日,遽降分揀之恩旨,繼有騎省之除誥,龍光遍體,感淚被面,未敢知負罪如臣,何以得此於聖明也?臣罪臣自知之。噫,誓戒親臨,典式嚴重,班綴未赴,臣分壞損,晏然占便,甘犯逋慢之誅,國有常憲,嶺海猶輕,而聖度天大,曲貸包容,匪怒伊敎,反媒榮寵,臣何敢唐突自同無故也哉?聖念愈勤而臣罪冞增,除旨渙宣而臣情益蹙,左右思惟,無由承膺。玆敢略具短章,冒悚自列。伏乞聖慈,俯察微諒,亟降威罰,仍勘臣未勘之律,以肅朝綱焉。臣無任云云。答曰,省疏具悉。旣現告而經勘矣,何必爲引?
行護軍李玄翼疏曰,伏以,親臨誓戒,其禮莫嚴,而臣罪著闕班,卽被譴罷,罰未蔽辜,惶蹙無地,曾未幾日,聖度天大,特命分揀,臣且感且恧,轉益惶懍,不省措躬之地也。周官古禮,最重祭祀之聯,百工受誓,莫敢不恪謹趨走,況今法殿涖戒,尤極嚴重。臣忝在大夫之列,全昧誠愼之義,自犯慢蹇之科,揆以典章,合置何辟。難蒙天地涵容之澤,旋賜恩諒,而臣豈敢以宥免爲幸,自同無故也哉?玆陳危蹙之私,仰瀆崇嚴。伏乞下臣司敗,亟施當勘之律,以正官箴,以肅朝綱。臣無任云云。答曰,省疏具悉。旣現告而經勘矣,何必爲引?
大司成尹滋承疏曰,伏以臣於跧伏訟愆之際,忽伏奉罷職分揀之命,繼以泮長特點,有隕自天,在臣分義,宜卽蹶,以伸叨謝之忱,而第伏念享祀涖誓,群臣受戒,乃是莫重之儀節,不易之典式也。臣於伊日,懵若全昧,未得趨參於班綴,虧分缺禮,自速占便之科,滿心恧蹙,靡所容措。遽蒙特宥之恩,旋紆新除之寵,罰不蔽辜,罪反媒榮,感頌之次,冞增惶懍,其何敢晏然冒進,自同無故也哉?庸敢短章自劾,仰瀆崇嚴?伏乞聖明,俯垂鑑諒,亟勘臣未盡勘之律,以昭法紀,千萬至祝。臣無任云云。答曰,省疏具悉。旣現告而經勘矣,何必爲引?
行護軍金益容疏曰,伏以,毖祀涖誓,上之所以董百工而蠲烝也,按班鬷邁,下之所以肩一心而奉公也。國典朝體,厥有儀式,迺者鑾衛宵嚴,玉扆親勞,珩芾之進退肅雝,約劑之詔告諄複,而臣顧偃占私次,未及簉趁末班,據法蔽辜,合被重繩,而聖度天大,曲加涵貰,薄勘止於鐫罷,曾未幾日,遽命分揀,匪怒之敎,溢於十行,雖嚴師之課騃童,慈父之牖迷子,方斯蔑如也。雨露霜雪之慘舒隨時,天心固已合序,夷險燥濕之竭蹶向前,臣分靡所藉手。歷日惟念,爲媿爲恐,用敢短章自列,仰瀆聰聽。伏乞聖明,俯賜鑑諒,亟施臣當勘之律,以嚴朝綱,以警具僚焉。臣無任云云。答曰,省疏具悉。旣現告而經勘矣,何必爲引?
行護軍李僖魯疏曰,伏以,享禮將擧於太廟,誓戒親莅於法殿,典式愼重,誠敬備至,臣不勝欽仰萬萬,而臣於伊日,未克趨參,自速占便之科,實是難逭之罪,合置重勘,罰止薄罷,曾未幾日,旋下分揀之命,臣且惶且感,尤莫省措躬之所也。臣知臣罪,而聖度天大,混加包涵之德,特垂寬貸之恩,而臣何敢揚揚承當,自同無故之人乎?敢陳悚恧之私,仰籲紸纊之下。伏乞聖慈,下臣司敗,更加重勘,使朝綱整而私分安焉。臣無任云云。答曰,省疏具悉。旣現告而經勘矣,何必爲引?
上在景福宮。停常參·經筵。
藥房都提調洪淳穆,提調李鎬俊,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安,答曰,知道。世子宮口傳問安。答曰,知道。
李承宇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙康夏啓曰,明日大駕詣永禧殿,入齋室後,大王大妃殿·王大妃殿·大妃殿問安,何承旨進去乎?敢稟。傳曰,左副承旨進去。
李承宇啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴履道啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,今日中日,當以永禧殿親行酌獻禮齋戒頉稟,而摠府之循例草記,請出標信,事未前有,萬萬未安。原草記,使之改修正以入,臣之趁未覺察,不勝惶悚。不審之當該堂上,不可無警,推考,郞廳所當重勘,而本院請推之外,無他可施之罰,何以爲之?敢稟。傳曰,允。從重推考,爾亦推考。
趙康夏啓曰,臣依定式,進詣香室奉審,則香祝樻·祝板·袱子精潔之意,敢啓。傳曰,知道。
閔泳穆啓曰,臣泳穆,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
李承宇,以都摠府言啓曰,今日入直內三廳武兼禁軍及軍兵等,中日習射技放,當以永禧殿親行酌獻禮齋戒相値,不得設行,而臣等矇然不察,設行草記,徑先入啓,致有標信請出之境,惶恐待罪之意,敢啓。傳曰,旣已問備矣,卿等勿待罪。
金興均改差,代以金學洙爲假注書。
永禧殿提調前望單子入之,鄭基世落點。
兵曹參判前望單子入之,徐承輔落點。
李承宇啓曰,行大司憲徐相鼎,執義徐胄淳,掌令金正浩·李秀萬牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言吳成善,執義徐胄淳,掌令金正浩·李秀萬牌不進罷職傳旨,傳于李承宇曰,只推。
傳于趙康夏曰,明日出宮內門路,以崇陽門爲之。
以司謁口傳下敎曰,訓局留陣,中軍代領。
朴履道,以議政府言啓曰,卽見東萊府使到任狀啓謄報,則前月十七日封發者,昨始來呈,計其日字,至過數旬之久矣。邊臣去就,與他有異,而若是稽滯,誠極疎忽。該府使,不可無警,從重推考,失飭之道臣,亦爲推考,沿路替撥之節,另加操飭,毋敢遲淹之意,行會,何如?傳曰,允。
李承宇,以三軍府言啓曰,卽接御營廳所報,則今十月十一日習陣日次,而動駕相値,不得行操云矣,敢啓。傳曰,知道。
又以奎章閣言啓曰,守宮檢校直提學韓敬源,待開門牌招,何如?傳曰,允。
又以兵曹言啓曰,今十月十一日,武臣賓廳武經講書日次,而動駕相値,不得爲之之意,敢啓。傳曰,知道。
又以兵曹言啓曰,謹依下敎,龍虎營拘留雜技罪人金應鉉·李昌奎·尹順得·皮允昌·崔順乭·李完成·李老味,竝放送之意,敢啓。傳曰,知道。
行護軍申泰運疏曰,伏以,臣卽一疲癃衰頹之物耳,惟以趨走驅策,粗伸圖報洪造之誠矣。迺於去月二十六日,親臨誓戒,班綴趨參,未趁更漏,情非出於占便,而罪實著於逋慢,撫躬訟愆,威罰是俟,薄警未幾,恩宥遽降,臣聞命怵惕,冞增惶恧,曲成之天,雖極感戴,私分之蹙,轉益靡措,何可晏若無事,自同平人?玆敢短章自劾,悉暴衷懇。伏乞聖慈,俯垂鑑諒,還收分揀之命,仍治未勘之罪,俾臣分安而朝綱肅焉。臣無任云云。答曰,省疏具悉。旣現告而經勘矣,何必爲引?
乙亥十月初十日申時,上御修政殿。藥房入診入侍時,都提調洪淳穆,提調李鎬俊,副提調閔泳穆,直閣金永哲,假注書趙忠熙,記事官李命宰·金羽均,以次進伏,醫官李慶年·崔性協·李基徹·鄭楫,以次進伏楹外訖。上曰,史官分左右。淳穆進前奏曰,初冬天氣,陰曀爲多,此時聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,臣聞醫官之言,世子宮間有泄候,今則太平乎?上曰,尙未夬差矣。淳穆曰,油膩之物,或至凝滯,乳度或不能調適,此症易有之矣。又奏曰,對症投劑,固不可已。蓋是病止則已,不宜多有用藥,雖至補劑,亦未必遽爾進之矣。上曰,以對症之劑,纔試二貼矣。淳穆曰,最是乳度之合宜爲佳。乳母若有濕冷等雜病,使之服藥瘳之,似好矣。上曰,以是之故,近使乳母服藥矣。淳穆仍奏曰,醫官待令,使之入診乎?上可之。慶年等次第入診,退伏楹外訖。淳穆顧謂醫官曰,脈候奏之。醫官等曰,脈候左右三部調均矣。淳穆曰,進御調理湯劑,今至六十貼,則似當有奏效矣。上曰,雖不知其有效,似無害矣。淳穆曰,無害是有效矣。上曰,到今此方,是予之當劑矣。淳穆曰,外間遐壽之老人,多以此方恒服,而雖或有微感微滯,都無關焉者,以滋潤有力矣。上命醫官先退。上曰,曾聞大臣,應講日次云,然否?淳穆曰,然矣。上曰,幾次赴講乎?淳穆〈曰〉以進士累次應講矣。上曰,以何冊名應講乎?淳穆曰,初年,以書傳應講,而其時輪講有令,翌年則詩傳,又翌年周易矣。上曰,大臣亦嘗比較乎?淳穆曰,累次比較,而獲參直赴初試,以是赴於甲辰增廣會試而登第矣。淳穆曰,今番儒生殿講出令後,外間絃誦之聲,洋洋是草上之風必偃矣。上曰,爲應講儒生,不待父兄之敎而勤讀也。淳穆曰,士子之望其決科,乃是大願所在,不待其父兄之敎督,自當努力勤讀矣。上曰,此科之設,始自何時乎?淳穆曰,曾聞故事,正廟朝,恒多有之,而其時親臨考講,如有善講者,不卽賜第,使之益加勤篤,以爲興起作成矣。上曰,日次殿講,通編有之矣。淳穆曰,此科之設於正廟朝以前,未之聞焉,而通編有之,則似載於續編矣。上曰,以日次登科者,今在朝爲幾人乎?淳穆曰,尙多有之矣。上曰,閔致庠·趙基應·金學初,俱以日次登科者乎?淳穆曰,然矣。上命挾侍,奉抱世子宮以出。淳穆奉抱仰瞻曰,比諸月前仰瞻時,益就充實矣。上曰,喜爲出外,而不欲暫居房闥之內矣。淳穆曰,此雖或有防於將攝,陽氣之發越,推可知焉,豈勝欣幸乎?上曰,大臣日次應講時,試官爲誰乎?淳穆曰,故奉朝賀李輝正,故判書洪敬謨,故相臣朴永元矣。上曰,憲宗朝日次殿講,始在壬寅矣。淳穆曰,然矣。上曰,其年自何月始之乎?淳穆曰,自壬寅二月始之矣。上曰,大臣應講,自何時始之乎?淳穆曰,自壬寅二月設始時應講矣。上曰,其時善講者,亦由他科進之乎?淳穆曰,臣雖以增廣登科,其實則發解於殿講矣。其時以善講名者,多由於他科進之矣。上曰,勸奬儒生之讀書,似無踰於殿講矣。淳穆曰,風動作成,自前殿講之效爲多,而講儒誦讀,苟能融會根深,雖於決科之後,此力爲平生需用矣。上曰,以製述取人,似不若殿講之親對面講矣。淳穆曰,國朝成法,雖以製科取人,然以一張擢券,豈識其人之賢不肖乎?若殿講則非徒講工之善否,亦於其人容貌·言語·行動·擧止,皆有所親爲鑑臨。是以此科之得人,爲多矣。上曰,雖以試官言之,考選之易,必非比製科矣。淳穆曰,對講之際,生熟自著焉,則其所選取,豈可比之於一張考券乎?方其累次比較之際,或慮有誤,在傍瞻聆,亦不能無憧憧之心矣。上曰,然矣。命大臣就座,仍命史官就座。又命大臣先退,諸臣以次退出。
上在景福宮。停常參·經筵。
大駕詣永禧殿。入齋室後,藥房·內閣·政院·玉堂口傳問安。答曰,知道。世子宮,遣宮官口傳問安。答曰,知道。大王大妃殿·王大妃殿·大妃殿,遣承旨問安。答曰,知道。酌獻禮親行還入齋室後,宗親·儀賓·藥房·內閣·政院·玉堂口傳問安。答曰,知道。朝廷二品以上·大司諫口傳問安。答曰,知道。還宮後,藥房·內閣·政院·玉堂口傳問安。答曰,知道。
趙康夏啓曰,明日常參·經筵,取稟。傳曰,停。
閔泳穆啓曰,司僕寺內乘來言,捲簾毛帳,取稟。傳曰,捲三面,毛帳爲之。
傳于閔泳穆曰,侍衛軍兵毛具,從便爲之。
李乾夏啓曰,臣以大王大妃殿·王大妃殿·大妃殿問安進去,下直之意,敢啓。傳曰,知道。
傳于趙康夏曰,是月是日,躬獻祼禮,予小子追慕之忱,粗伸情禮,而今年異於他年,不可無示意之擧,贊禮禮曹判書金炳始,半熟馬一匹賜給,左右通禮諸執事,各兒馬一匹賜給,都提調右議政,熟馬一匹賜給,提調鄭基世,半熟馬一匹賜給,殿司官員,各兒馬一匹賜給,擧行太廟事,知守僕·守僕·員役等,竝令該曹,木布從厚題給。
傳于趙康夏曰,酌獻禮時,禮房承旨加資。
傳于趙康夏曰,酌獻禮時第一室大祝·執禮,竝加資。
傳于趙康夏曰,政官牌招開政,賞典下批。
趙秉鎬啓曰,知義禁金炳始,旣入闕中,不爲肅謝,直爲出去,事甚未安。推考,何如?傳曰,允。
傳于趙秉鎬曰,呈告知義禁許遞,今日政差出。
傳于趙秉鎬曰,呈告同經筵許遞,今日政差出。
趙秉鎬啓曰,卽者義禁府都事來言,今日動駕時,衛外擊錚人沈振澤等二十名,移送秋曹云矣,敢啓。傳曰,知道。
傳于趙秉鎬曰,左承旨·右副承旨許遞,前望單子入之。
趙秉鎬啓曰,臣與右副承旨李承宇伴直矣,纔已許遞出去,伴直無人,左副承旨李乾夏,所當牌招,拘於廳規,不得請牌,何以爲之?敢稟。傳曰,牌招。
承旨前望單子入之,金奭鎭·閔昌植落點。
趙秉鎬啓曰,新除授承旨金奭鎭,方在罷黜中,閔昌植,方在罷職中,何以爲之?敢稟。傳曰,竝敍用。
又啓曰,新除授承旨金奭鎭敍用事,命下矣。以前任遂安郡守,方在解由未出中,何以爲之?敢稟。傳曰,勿拘。
又啓曰,右承旨李乾夏牌不進,伴直無人,新除授同副承旨閔昌植,卽爲牌招,何如?傳曰,允。
以右承旨李乾夏牌不進罷職傳旨,傳于趙秉鎬曰,只推。
趙秉鎬,以吏曹言啓曰,軍資監正宋彙仁,以其身病,呈狀乞遞,改差,何如?傳曰,允。
又以兵曹言啓曰,同知中樞府事李根永,五衛將洪祖燮·安翬彬·鄭來貞,文臣兼宣傳官姜鐸,俱以病難供職,呈狀乞遞,竝改差,何如?傳曰,允。
趙秉鎬啓曰,臣吏兵批兼進之意,敢啓。傳曰,知道。
有政。吏批,行判書閔奎鎬牌招不進,參判趙敬夏牌招不進,參議趙準夏進,右副承旨趙秉鎬進。啓曰,行判書閔奎鎬·參判趙敬夏竝牌招不進,小臣獨政未安,何以爲之?敢稟。傳曰,只出緊任。以金尙鉉爲知義禁,李承五爲同經筵,右承旨趙康夏,今加嘉善,副司果金永穆·朴鳳彬,今加通政加資事,承傳。
兵批,行判書李載元進,參判徐承輔病,參議朴海哲病,參知張時杓入直,右副承旨趙秉鎬進。以李源命·沈承澤爲知事,趙文顯爲同知,沈欽之·金點玉·李漢中爲五衛將,李鍾植爲忠翊將,閔致卨爲訓鍊主簿,尹升求爲文兼,李根莢爲武兼,權鍾徹·崔鳳顯·李命潤爲守門將,同知單金致浩,僉知三單薛熙祚·盧昌彦·黃濟鍾,護軍朴來萬·李根永,副護軍朴履道·李承宇,副司果成傳·崔翰絅·李台應·高憲,以上竝單付,前虞候李東奭,及第韓逌東,已上今加折衝加資事,覆啓判下。吏批,再政。以李寅命爲戶曹參判,權鍾祿爲軍資正,崔壽光爲掌苑別提,愼在範爲內資奉事。
兵批,再政。以沈宜淳爲武兼,同知單金點玉,僉知二單沈欽之·李漢中,副護軍金永穆·朴鳳彬·李東奭·韓逌東,以上竝單付。
趙秉鎬,以奎章閣言啓曰,大駕今已還宮,守宮檢校直提學韓敬源,依定式減下,何如?傳曰,允。
又以侍講院言啓曰,卽伏見平安北道監試初試榜目,則不爲貼本,只以成冊上送,大違舊例,極爲未安,原成冊,使之改修正以入,而當該京試官,不可無警,推考,何如?傳曰,允。
又以兵曹言啓曰,今十月十一日甲戌寅正三刻立冬,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·漢城府,一體頒火之意,敢啓。傳曰,知道。
又以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,隨駕與留陣將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,隨駕本廳軍兵等處,乾犒饋分給之意,敢啓。傳曰,知道。
乙亥十月十一日辰時,上詣永禧殿。酌獻禮親行擧動入侍時,行都承旨閔泳穆,左承旨朴履道,右承旨趙康夏,左副承旨李乾夏,右副承旨李承宇,同副承旨趙秉鎬,假注書趙忠熙·金學洙,記事官趙昌夏·李命宰·金羽均,檢校直提學金輔鉉·李鎬俊·尹滋悳·金炳始·趙寧夏·趙慶鎬,檢校直閣金永壽·李鎬翼·姜·朴鳳彬·尹用求,直閣金永哲,待敎洪淳馨,副校理閔種默,修撰李喜元,以次侍立。時至,通禮跪啓請外辦,上具遠遊冠·絳紗袍,乘輿出永化門,藥房提調李鎬俊·副提調閔泳穆進前奏曰,侵早勞動,聖體,若何?上曰,一樣矣。仍出崇陽門,通禮跪啓請降輿乘輦,上乘輦,由維和門·興禮門,出光化門,宣傳官跪稟行鼓進發,至永禧殿下輦所,通禮跪啓請降輦乘輿,上降輦乘輿,由東夾門,入齋室,展謁時至,通禮跪啓請出次,上改具冕服出次,泳穆進圭,上執圭,入詣版位,通禮跪啓請鞠躬四拜興平身,上行四拜禮,仍詣至東神門,命史官·時·原任大臣入侍,賤臣承命傳諭領敦寧金炳學,判府事洪淳穆·朴珪壽,右議政金炳國,陞殿入侍,上詣第一室奉審,次詣各室奉審,還出殿門,炳學進前奏曰,藝祖聖誕,九回甲紀,春宮冊儲,又在是年,影殿親祼,殷禮將擧,追昔慶今,群情益切矣,勞動之餘,聖體,若何?上曰,一樣矣。上曰,今日將行酌獻禮,而春宮冊儲,適在今年,事甚稀貴矣。炳學曰,果甚稀貴矣。淳穆曰,實是國家之慶年矣。上曰,俄見百官班儀,則比前稍勝矣。炳學曰,班儀比前濟濟,分義道理,何敢不然乎?淳穆曰,可謂草尙之風矣。炳學曰,曾前班儀,豈敢不如是,而朝臣中,或有器具不逮,莫之致身,則每多不參之時矣,不然則何敢番番不參,亦豈敢人人不參乎?且朝臣年七十以上人,精力之不逮,似與耆社諸臣,無異矣。上曰,然矣。朝官年七十人,資階未高,雖不入於耆社,果如耆社之人也。炳學曰,聖敎至當矣。上釋圭,泳穆受圭。上還入齋室,傳曰,隨駕軍兵與留陣軍兵,令各其營乾犒饋,酌獻禮時至,通禮跪啓請出次,上具冕服以出,步詣東神門外,贊禮跪啓請執圭,泳穆進圭,上執圭,仍詣版位西向立,贊禮跪啓請鞠躬四拜興平身,上行四拜禮,贊禮導上詣盥洗位北向立,贊禮跪啓請搢圭,上搢圭,盥手訖,執圭,贊禮導上陞自東階,詣第一室尊所西向立,泳穆擧羃訖,上詣神位前北向立,贊禮跪啓請搢圭跪,上搢圭跪,泳穆奉香,秉鎬奉爐,上三上香,泳穆奉爵跪進,上受爵以授秉鎬,秉鎬跪受,以授康夏,康夏跪受,奠于神位前,上執圭,少退跪,大祝副司果金永穆跪讀祝訖,上俯伏興平身,贊禮導上詣各室,如上儀訖,降復位,贊禮跪啓請鞠躬四拜興平身,上行四拜禮,贊禮跪啓請鞠躬四拜興平身,上行四拜禮,贊禮導上詣望燎位望燎,贊禮跪啓請禮畢,泳穆奏曰,祀典所重,何等敬謹,而祭物·祭器有欠精蠲,事體所在,誠極未安。陳設不審之當該典祀官及執尊,所當重勘,而本院請推之外,無他可施之罰,何以爲之,而擧行守僕,令攸司,從重科治,何如?上曰,所當重勘,而今日異於他日,特爲安徐,各別申飭,可也。出擧條上還出東神門外,釋圭,泳穆受圭,入齋室。還宮時至,通禮跪啓請外辦,上改具遠遊冠·絳紗袍,乘輿出東夾門,至紅箭門下輦所,上降輿乘輦,宣傳官跪稟行鼓進發,入光化門,由維和門,入崇陽門,泳穆請出標信解嚴,上入永化門還內,諸臣以次退出。
上在景福宮。停常參·經筵。
自辰時至申時,灑雨下雨,測雨器水深一分。
李乾夏啓曰,明日殿座相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨金奭鎭,今日不爲仕進,卽爲牌招,何如?傳曰,允。
傳于李乾夏曰,回還三使臣,明日待令于景武臺。
又啓曰,行大司憲徐相鼎,執義徐冑淳,掌令金正浩·李秀萬牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言吳成善,執義徐冑淳,掌令金正浩·李秀萬牌不進罷職傳旨,傳于閔昌植曰,只推。
傳于閔昌植曰,明日出宮門路,以崇陽門爲之。
金奭鎭,以禮曹言啓曰,卽接京畿監司閔台鎬移文,則以爲,果川縣鄕校聖殿柱木傾退,方在壞頹之境,勢將移安後修改,移還安祭香祝,自本曹啓稟,下送云矣。果川縣鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
閔昌植,以都摠府言啓曰,副摠管李起鏞,以漢城府右尹,本府坐起進參事,晝仕出去之意,敢啓。傳曰,知道。
上在景福宮。停常參·經筵。
金奭鎭啓曰,明日常參·經筵,取稟。傳曰,停。
閔昌植啓曰,行大司憲徐相鼎·執義徐冑淳·掌令金正浩·李秀萬呈辭,持平金鳴魯·申鍾百在外,監察茶時之意,敢啓。傳曰,知道。
閔昌植啓曰,今日殿座時,承旨當爲備員,行左承旨趙康夏,疏批已下,卽爲牌招,何如?傳曰,允。
傳于閔泳穆曰,侍衛軍兵毛具,從便爲之。
以司謁口傳下敎曰,三軍府別抄軍,自武衛所,依訓局例句管,料布,依前題給事,分付。
趙康夏啓曰,知義禁金尙鉉,旣入闕中,不爲肅謝,直爲出去,事甚未安。推考,何如?傳曰,允。
閔泳穆,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以兵曹言啓曰,謹依下敎,侍衛軍兵等處,別饒次分給之意,敢啓。傳曰,知道。
又以訓鍊都監言啓曰,謹依下敎,侍衛將官·將校·軍兵等處,別饒次分給之意,敢啓。傳曰,知道。
又以禁衛營言啓曰,謹依下敎,侍衛軍兵等處,別饒次分給之意,敢啓。傳曰,知道。
又以禁衛營言啓曰,本營字內崇禮門東邊第四廊近處頹城改築處女墻,今已畢築之意,敢啓。傳曰,知道。
又以御營廳言啓曰,謹依下敎,侍衛本廳軍兵等處,別饒次分給之意,敢啓。傳曰,知道。
行左承旨趙康夏疏曰,伏以,藝祖誕降,舊紀載屆,儲宮冊封,是歲適符,南殿親祼,聖慕克伸,小大群情,曷任忭祝之至?仍伏念,臣於是時,適忝邇列,趨走於圭璋尊俎之間,欽孝思之斥假,頌邦籙之靈長,有事爲榮,無勞可紀,向以臣職在禮房,特命進資爲嘉善階者,臣奉誥震駴,五內迷錯。夫爵賞,大柄也,名器,重典也,上非其人而授之,謂之謬恩,下非其器而授之,謂之倖占,一或踰濫,所關非細,故古昔先王之馭世也,維其人文學經術,入可以裨補聲明,材猷幹識,出可以宣力四方者,必老其才儲其望,因事而畀之,蓋懋賞之義,有愼重焉耳。臣之空疎湔劣,文質無當,固已淵鑑之所俯燭,而今玆所叨,以言乎功則不過咫尺周旋,而職固當然,於賞何有以言乎?年則弱冠通籍,僅十數寒暑,而比古人强仕,尙不及五年矣,遽又卿班,晉秩不少留難,華之以金貂,寵之以車服,上貽聖明則哲之累,下速童子備官之譏,在臣身固爲光榮,而其於熙朝綜核之政,得無左乎?況臣早孤先學,偏母爲依,志願只在祿養,夢想豈到淸顯,而年來兜攬,殆無限節,至于今日,而分已踰矣,榮已極矣,凡居官巽讓,必曰材器不稱,臣則不暇以不稱爲辭,最是過福之懼,爲必辭之義也。噫,亟走則躓,冥升則困,卽理之常,歷數同朝,如臣之無其實而亟走冥升者,果幾人乎?與其究竟狼狽,莫若早專本分,參倚已熟,承膺無路,玆敢披瀝衷悃,冒悚洞籲。伏乞聖慈,俯垂鑑諒,亟收臣新授資級,使公器莫重,微分獲安焉云云。答曰,省疏具悉。卿其勿辭行公。
戶曹參判李寅命疏曰,伏以,臣猥廁專對之列,行將出疆矣,臣之先壟,在於京畿廣州地,而今當遠離,松楸入望,冞增霜露之感,趁此展省,情理之所不容已者也,玆敢略暴短章,仰瀆崇嚴。伏乞聖慈,俯垂鑑諒,特許往返之暇,俾伸至切之私,千萬仰祝,臣無任云云。答曰,省疏具悉。卿其往省焉。
乙亥十月十三日辰時,上詣景武臺。日次儒生殿講入侍時,行都承旨閔泳穆,行左承旨趙康夏,右承旨李乾夏,左副承旨金奭鎭,右副承旨趙秉鎬,同副承旨閔昌植,假注書趙忠熙·金學洙,記事官趙昌夏·李命宰·金羽均,提學閔奎鎬,檢校直提學金輔鉉·李鎬俊·尹滋悳·金炳始·趙寧夏,直提學鄭範朝,檢校直閣李喬翼·李鎬翼·朴鳳彬·尹用求,直閣金永哲,檢校待敎李載兢,待敎洪淳馨,副校理閔種默,修撰尹升求,以次侍立。通禮跪啓請外辦,上具翼善冠·衮龍袍,乘輿出永化門,藥房提調李鎬俊·副提調閔泳穆進前奏曰,侵早勞動,聖體,若何?上曰,一樣矣。由維和門·興禮門·用成門·臨肅門·辰居門·維亨門,出神武門,詣景武臺,降輿陞座,泳穆進前奏曰,試官中,有侍衛從陞人,使之下去,一體行禮乎?上可之。贊儀唱四拜,考官判府事洪淳穆·工曹判書金尙鉉,行護軍趙慶鎬,參考官行副護軍趙熙一·金永壽,副司直姜·檢閱李命宰及儒生等,行四拜,以次入就位,淳穆進前奏曰,雨後日候甚冷,侵早勞動,聖體,若何?上曰,一樣矣。傳曰,回還三使臣入侍。行都承旨閔泳穆,假注書趙忠熙,記事官趙昌夏·金羽均,進香正使姜蘭馨,副使洪兢周,書狀官姜,以次進前訖。上曰,遠路無事往返乎?蘭馨曰,王靈攸曁,俱得無故來往,而但臣等此行,不得不遄歸者也,遄歸然後,後去使臣,亦當次第趁發,故臣等於四月初三日發行趲程,五月十八日抵皇城,順付一事,亦卽啓達,只緣方物,過期不來,進香隨以差晩,今始復命,此無非臣等使事不職之致,不勝悚惶。上曰,此是緣他失飭,有何可引?上曰,中國近無事故乎?蘭馨曰,今新皇帝,以醇親王子,入承統序,醇王則世襲親王,兩皇太后,垂簾聽政,雖沖辟在位,中外晏然,尙得維持,但其時大行皇帝·大行皇后靷行,在於九月十八日,事務方殷,且以財絀爲患,至於洋夷,則如前充斥於皇城,自今年倭亦如洋,雜處於城內,方大起館舍矣。上曰,又有可聞之事乎?蘭馨曰,臣等入西以後,彼中所聞,可以採納者,非不爲念,而臣等旣無覘國之才,且不出館門,罕與人接,耳目未廣,至於塗聽之說,有未可準信,惟一分可據者,莫如文字,故裒集近來京報與外各國新報看之,臨發時,始得見六月條新報,則所謂萬國公報中,有日本與朝鮮相關事三板,語極誣逼惎間,此板一出,則非但中國致訝於我國,天下萬國,以此看作實狀,臣等不勝憤惋,有未可泯默而退,故卽地呈文禮部,痛斥倭奴之奸狀,以明本國之炳義,然此與公車文字有異,恐不足爲日後可據之實蹟,至於倭誣本板,則臣等回還時,有所齎來者矣。上曰,入之,可也。蘭馨曰,臣等旣有呈文,又京外所報抄錄者,有三數冊子,竝爲待令,何以爲之乎?上曰,一體入之,可也。蘭馨跪傳承旨,承旨跪傳挾侍,上親覽後,敎曰,其時禮部呈文,則果善處之事也,以此事,一一言之于廟堂,可也。蘭馨曰,今承下敎,卽當言于大臣矣。上曰,此外又有可聞者乎?蘭馨曰,別無可達者矣。上命三使臣先退,蘭馨等,以次退出。上命開講,康夏曰,考官,以抽籤爲之乎,以大文爲之乎?上曰,大文爲之,可也。進士鄭誾朝應講訖。上曰,文義陳之。誾朝奏之。上曰,文義,上試連爲問之,可也。傳曰,侍衛軍兵,令各其營,別饒次分給。上入幕次,上出次,仍命承旨進前。泳穆進前,傳曰,日勢向晩,日次未畢講,明日便殿親臨磨鍊。傳曰,還宮,當自內爲之矣,該房知悉。泳穆曰,明日殿座時,雲·寶釗,何以爲之乎?上曰,仍用,可也。通禮跪啓禮畢,上降座還內,諸臣以次退出。
上在景福宮。停常參·經筵。
趙康夏啓曰,明日常參·經筵,取稟。傳曰,停。
閔昌植啓曰,行大司憲徐相鼎,執義徐冑淳,掌令金正浩·李秀萬呈辭,持平金鳴魯·申鍾百在外,監察茶時之意,敢啓。傳曰,知道。
傳于趙康夏曰,禮房承旨馳詣宗廟·景慕宮,奉審摘奸以來。
金奭鎭,以宗親府言啓曰,明日卽天漢殿冬孟朔大奉審日次,臣等與儀賓·閣臣,進詣擧行之意,敢啓。傳曰,知道。
又以奎章閣言啓曰,明日卽觀文閣冬孟朔大奉審日次,奉謨堂奉審日次,時·原任閣臣,依節目,進詣擧行之意,敢啓。傳曰,知道。
吏曹參判趙敬夏疏曰,伏以,臣昏闇寡陋,無一能焉,見叨銓銜,雖異於長席,而關係甚大,初何嘗一毫近似於臣哉,而黽勉趨承,强所不能,顚倒狼狽,理必無幸,果於一出行政,僨誤非細,以侍直臣金炳休,首擬於內資奉事,至下恩點矣。迺者桂房論啓,至於該官之還任,於是乎臣所無端擅移之罪,無以自逃,而聖度天大,威罰不加,臣不勝滿心惶恧,殆無對人矣,恕而言之,則昧例也,不審也,不然雖謂之不循格例,惟意放倒,臣又無辭,此不可但以一時做錯論,而得免重誅爲自幸也,臣之昏愚,旣莫逃於聖鑑,而猶且縻以是職,冥行不已,墑埴爲事,則釁咎之生,悔吝之積,益不可勝言,此尤臣之所憂懼也,又何敢强顔蹲冒,重速無忌憚之誅也哉?聖恩雖出含垢,私心益切訟愆,玆敢冒陳自列,仰讀崇嚴。伏乞聖明,亟賜鐫改臣所帶吏曹參判之任,仍施當勘之律,俾公器重而私分安焉,臣無任云云。答曰,省疏具悉。旣已勿施矣,何必爲引?卿其勿辭行公。
乙亥十月十四日辰時,上御修政殿。日次儒生殿講比較入侍時,行都承旨閔泳穆,行左承旨趙康夏,右承旨李乾夏,左副承旨金奭鎭,右副承旨趙秉鎬,同副承旨閔昌植,假注書趙忠熙·金學洙,記事官趙昌夏·李命宰·金羽均,提學閔奎鎬,檢校直提學金輔鉉·李鎬俊·尹滋悳·金炳始·趙寧夏,直提學鄭範朝,檢校直閣李喬翼·李鎬翼·朴鳳彬·尹用求,直閣金永哲,檢校待敎李載兢,待敎洪淳馨,副校理閔種默,修撰尹升求,以次侍立。通禮跪啓外辦,上具翼善冠·衮龍袍,陞座,考官判府事洪淳穆,工曹判書金尙鉉,行護軍趙慶鎬,參考官行副護軍趙熙一·金永壽,副司直姜,檢閱李命宰,以次入就位,淳穆進前奏曰,侵早勞動,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。大妃殿氣候,何如?上曰,一樣矣。中宮殿氣候,何如?上曰,安順矣。上曰,開講,可也。康夏進伏奏曰,臣承命馳詣宗廟尊所奉審則無頉,祭物·祭器·祭井看審則精潔,諸執事·進排官摘奸則無頉,仍詣景慕宮尊所奉審則無頉,祭物·祭器·祭井看審則精潔,諸執事·進排官摘奸則無頉,故敢此仰達矣。上曰,唯。日次儒生應講訖,上入小次,日次儒生比較十一人書入,以司謁口傳下敎曰,日次儒生比較時,承史·閣臣·玉堂,以時服入侍,試官與承史權退。少頃,上出次,仍命日次儒生比較開講,以次應講,至三次,上還入小次,傳曰,更鼓已深,比較儒生,明日待令。傳曰,日次儒生比較,便殿爲之,侍衛竝置之。上出次,承史·閣臣·玉堂·試官及儒生賜饌,仍命大臣先退,諸臣以次退出。
上在景福宮。停常參·經筵。
藥房提調李鎬俊·副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
金奭鎭啓曰,明日常參·經筵,取稟。傳曰,停。
閔昌植啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金奭鎭啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
閔昌植啓曰,行大司憲徐相鼎,執義徐冑淳,掌令金正浩·李秀萬牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言吳成善,執義徐冑淳,掌令金正浩·李秀萬牌不進罷職傳旨,傳于閔昌植曰,只推。
傳于金奭鎭曰,玉堂竝許遞,前望單子入之。
金奭鎭,以宗親府言啓曰,臣等與儀賓·閣臣,進詣天漢殿,御眞展奉奉審,無頉之意,敢啓。傳曰,知道。
又以奎章閣言啓曰,臣等進詣觀文閣,御眞展奉奉審,無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,頒賜冊子安寶次,奎章之寶,請出之意,敢啓。傳曰,知道。
乙亥十月十五日辰時,上御修政殿。日次儒生殿講比較入侍時,行都承旨閔泳穆,行左承旨趙康夏,右承旨李乾夏,左副承旨金奭鎭,右副承旨趙秉鎬,同副承旨閔昌植,假注書趙忠熙·金學洙,記事官趙昌夏·李命宰·金羽均,提學閔奎鎬,檢校直提學金輔鉉·李鎬俊·尹滋悳·金炳始·趙寧夏,直提學鄭範朝,檢校直閣李喬翼·李鎬翼·朴鳳彬·尹用求,直閣金永哲,檢校待敎李載兢,待敎洪淳馨,副校理閔種默,修撰尹升求,以次侍立。上具翼善冠·衮龍袍,陞座,考官判府事洪淳穆,工曹判書金尙鉉,行護軍趙慶鎬,參考官行副護軍趙熙一·金永壽,副司直姜,檢閱李命宰,以次入就位,淳穆進前奏曰,昨日出去,則夜至罷漏矣。上曰,然矣。淳穆曰,勞動之餘,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。大妃殿氣候,何如?上曰,一樣矣。中宮殿氣候,何如?上曰,安順矣。上曰,開講,可也。比較儒生,以次應講,至七次,上曰,承史權退。以次退出,少頃,命開講,承史入侍,比較儒生,以次應講,上入小次,少頃,上出次,比較儒生應講,至十二次。上入小次,少頃,上出次,傳曰,日次儒生殿講,居首通幼學尹吉求,直赴殿試,之次通幼學金喜洙等二人,竝直赴會試,之次通幼學丁弘燮等三人,竝給二分,之次通進士李冕相等五人,竝給一分,之次略進士鄭誾朝等十人,各杜律分韻一件賜給,之次略幼學尹英秀等二人,各陸奏約選一件賜給,之次略生員南廷哲等十六人,各奎章全韻一件賜給。傳曰,入格儒生,明日待令。上曰,尹吉求,使之進退。泳穆曰,招入院隷,使之擧行乎?上可之。仍命泳穆,使之進退墨戲。少頃,命退出,仍命大臣先退,諸臣以次退出。
上在景福宮。停常參·經筵。
自五更至十七日開東,灑雨下雨,測雨器水深二分。
閔昌植,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金奭鎭啓曰,明日常參·經筵,取稟。傳曰,停。
閔昌植啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金奭鎭啓曰,同副承旨閔昌植,今日不爲仕進,卽爲牌招,何如?傳曰,允。
傳于李乾夏曰,入格儒生入侍。
金奭鎭啓曰,假注書趙忠熙,有身病,勢難察任,今姑改差,何如?傳曰,允。
趙忠熙改差,代以柳爲假注書。
玉堂前望單子入之,應敎吳長善,副應敎姜,校理金晩植·李秀萬,副校理朴齊晠·金玉均,修撰朴憙陽·徐夔淳,副修撰趙鍾弼·金綺秀落點。
金奭鎭啓曰,玉堂上下番俱空,事甚未安。新除授應敎吳長善,副應敎姜,校理金晩植·李秀萬,副校理朴齊晠·金玉均,修撰朴憙陽·徐夔淳,副修撰趙鍾弼·金綺秀,竝卽牌招,推移入直,何如?傳曰,允。
閔昌植啓曰,行大司憲徐相鼎,執義徐冑淳,掌令金正浩牌不進,一員未差,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言吳成善,執義徐冑淳,掌令金正浩牌不進罷職傳旨,傳于閔昌植曰,只推。
閔昌植,以弘文館言啓曰,新除授校理金晩植,時在京畿楊根地,修撰朴憙陽,時在慶尙監營,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,校理申一永,修撰洪永禹落點。
又以議政府言啓曰,卽見廣州留守尹滋悳災實狀啓,則新災一款,不爲擧論,流來舊災餘在七十一結五十負八束,更加査括,隨起執稅計料,而本府軍餉及各衙門今秋當捧各穀竝耗,期於準數畢捧事,請令廟堂,稟旨分付矣,春雨渥而播種得宜,秋霜退而收穫奏功,初無執災之擧論,可驗環境之均稔,而第其舊災査剔,屢勤朝令,另加檢察,期復原摠·還餉各穀,按簿準捧之意,分付,何如?傳曰,允。
又以議政府言啓曰,卽見咸鏡監司徐堂輔分等狀啓,則安邊等十一邑,寘之稍實,高原等九邑,寘之之次,慶興等四邑,寘之尤甚,後錄諸條,竝請令廟堂,稟旨分付矣。其一,文川·甲山·三水官屬逋還,竝姑仍停事也。其一,尤甚邑,限明秋勿定配所事也。其一,明川以南進捧吏,姑爲停止事也。其一,推奴徵債,限明秋防禁事也,若而邑之暵澇風霜,固常歲之所不免,而南北之優遜不齊,峽野之得失或殊,統以論之,足稱少康,三等分劑,必有酌量,依施後錄諸條,事係便民,竝依狀請施行,何如?傳曰,允。
李乾夏,以兵曹言啓曰,文臣兼宣傳官尹升求,時無職名,依例口傳付軍職以入之意,敢啓。傳曰,知道。
兵曹口傳政事,副司果單尹升求。
閔昌植,以都摠府言啓曰,副摠管李炳敎,以刑曹參判,本曹坐起進參事,晝仕出去,而逐日煩稟未安,入番間除草記往來之意,敢啓。傳曰,知道。
又以禁衛營言啓曰,騎士都試時,各技優等人及沒技人,別單書入之意,敢啓。傳曰,知道。
又以御營廳言啓曰,今十月十六日騎士都試時,各技優等人及沒技人,別單書入之意,敢啓。傳曰,知道。
乙亥十月十六日未時,上御修政殿。入格儒生入侍時,右承旨李乾夏,假注書金學洙,記事官李命宰·金羽均,以次進伏。幼學尹吉求·金喜洙·趙秉翊·丁弘燮·南奎熙,進士朴喜容·李冕相·李重夏,幼學李重七·尹達榮·申箕善,生員鄭誾朝·趙重轍·閔啓鎬,幼學鄭致祐·尹相衍·金弼洙·朴勝學·林永相·尹英秀·宋淳玉,生員南廷哲·李中斗·徐光學·李日贊,進士趙東協·金寅植·李錫宇,幼學李敦行·沈殷慶·洪在植·李承九·趙彦植·任喆宰·趙秉吉·尹庚奎·金奎行,序立階下訖。上曰,史官分左右。乾夏曰,入格儒生中金在容等二人,有身病,不得待令矣,待令儒生,使之陞堂,奏職姓名乎?上可之。吉求等,以次進前,奏職姓名,至金喜洙,上敎曰,汝以讀書幾何乎?喜洙奏曰,未能多讀矣。上曰,詩傳幾何讀之乎?喜洙曰,詩傳,每讀百番矣。乾夏曰,詩傳一秩,四百番聯誦云矣。上曰,然乎?喜洙曰,然矣。上曰,書傳,果讀之耶?喜洙曰,書傳,始讀初卷矣。上曰,周易,果讀之耶?喜洙曰,周易,姑未讀之矣。秉翊等,繼奏職姓名,還立階下訖。乾夏曰,頒賞行禮乎?上可之,頒賞行禮訖。乾夏曰,儒生使之退出乎?上可之。仍命史官就座,又命退,承史以次退出。
上在景福宮。停常參·經筵。
閔昌植啓曰,來二十一日,朝參日次矣,敢稟。傳曰,停。又啓〈曰〉,來二十一日,輪對日次矣,敢稟。傳曰,當次人受點,後日次待令。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于閔昌植曰,戶·刑換房。
閔昌植啓曰,假注書金學洙,有身病,勢難察任,今姑改差,何如?傳曰,允。
金學洙改差,代洪淳謨爲假注書。
李乾夏啓曰,左副承旨金奭鎭,右副承旨趙秉鎬,今日不爲仕進,竝卽牌招,何如?傳曰,允。
閔昌植啓曰,行大司憲徐相鼎,執義徐冑淳,掌令金正浩牌不進,一員未差,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言吳成善,執義徐冑淳,掌令金正浩牌不進罷職傳旨,傳于閔昌植曰,只推。
以左副承旨金奭鎭牌不進〈罷職〉傳旨,傳于閔昌植曰,只推。
傳于閔昌植曰,金吾堂上竝許遞,前望單子入之。
閔昌植,以弘文館言啓曰,新除授修撰洪永禹,卽爲牌招察任,何如?傳曰,允。
又以弘文館言啓曰,新除授校理申一永,時在廣州地,經筵入番事緊,請斯速乘馹上來事,下諭。傳〈曰〉,許遞,前望單子入之。
玉堂前望單子入之,校理李晩燾落點。
閔昌植,以兵曹言啓曰,禁軍別將李奎奭,身病猝重,無望供職,呈狀乞遞矣,實病旣如此,則有難强令察任,改差,何如?傳曰,允。
兵曹,以金箕錫爲禁軍別將,金奭鎭,以禁衛營言啓曰,本營千摠李宅鎬,身病猝重,勢難察任,改差,何如?傳曰,允。
上在景福宮。停常參·經筵。
金奭鎭啓曰,明日常參·經筵,取稟。傳曰,停。
趙秉鎬啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙康夏啓曰,右承旨李乾夏,今日不爲仕進,卽爲牌招,何如?傳曰,允。
傳于金奭鎭曰,呈告禮曹判書許遞,今日政差出。
傳于趙秉鎬曰,秋曹堂上竝許遞,今日政差出。
傳于趙秉鎬曰,在外敦寧都正·工曹參議許遞,今日政差出。
金吾堂上前望單子入之,判義禁金大根,知義禁金有淵,同義禁林翰洙·洪遠植落點。
以全羅監營冊紙進上時,監董以下別單,傳于趙秉鎬曰,別監董興德縣監趙亨五加資,前五衛將尹弘植,守令除授,其餘監官·員役·工匠等,竝依判下施賞。
趙秉鎬啓曰,行大司憲徐相鼎,執義徐冑淳,掌令金正浩牌不進,一員未差,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言吳成善,執義徐冑淳,掌令金正浩牌不進罷職傳旨,傳于趙秉鎬曰,只推。
以右承旨李乾夏牌不進罷職傳旨,傳于趙秉鎬曰,只推。
金奭鎭啓曰,吏曹郞廳來言,臺諫有闕,政事,取稟。傳曰,當日爲之。
以京畿監司閔台鎬狀啓,龍仁縣監鄭箕錫,遭本生父喪事,傳于金奭鎭曰,令該曹,口傳各別擇差,不日下送。
吏曹口傳政事,以李爲龍仁縣令。
金奭鎭啓曰,卽者吏曹郞廳來言,政事當日爲之事命下,而行判書閔奎鎬,參判趙敬夏,參議趙準夏,俱以病不來,不得開政云,竝卽牌招,何如?傳曰,待明朝牌招。
趙秉鎬,以三軍府言啓曰,卽接訓鍊都監所報,則今十月十九日,習陣日次,而大將臣趙寧夏,有身病,不得行操云矣,敢啓。傳曰,知道。
金奭鎭,以弘文館言啓曰,新除授校理李晩燾,卽爲牌招察任,何如?傳曰,允。
趙秉鎬,以摠戎廳言啓曰,本廳屬三鎭營別驍士等,今乙亥條都試初抄,纔已齊報矣。今月十九日,合試設行於南別營之意,敢啓。傳曰,知道。
兵曹口傳政事,大護軍單金炳始。
吏曹啓目,司果趙濟益名字,改以濟晶,出身鄭濟一名字,改以濟昌,前部將李在亨名字,改以在榮,出身申永禧名字,改以錫淐事爲等如告狀,依例令藝文館給帖,何如?判付啓依允。
上在景福宮。停常參·經筵。
趙秉鎬,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉鎬啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金奭鎭啓曰,同副承旨閔昌植,今日不爲仕進,卽爲牌招,何如?傳曰,允。
又啓曰,左右史不可不備,檢閱李鎬喆·趙昌夏,竝卽牌招,推移入直,何如?傳曰,允。
閔昌植啓曰,行大司憲徐相鼎,執義徐冑淳,掌令金正浩牌不進,一員未差,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言吳成善,執義徐冑淳,掌令金正浩牌不進罷職傳旨,傳于閔昌植曰,只推。
有政。吏批,行判書閔奎鎬牌招不進,參議趙準夏牌招不進,參判趙敬夏進,同副承旨閔昌植進,啓曰,行判書閔奎鎬,參議趙準夏,竝牌招不進,小臣獨政未安,何以爲之?敢稟。傳曰,仍爲之。
以鄭友鉉爲掌令,金輔鉉爲禮曹判書,李源命爲刑曹判書,任孝準爲刑曹參判,金鉐爲敦寧都正,朴鳳彬爲刑曹參議,趙雲涉爲工曹參議,朴齊億爲戶曹佐郞,金炳怡爲內贍主簿。
兵批,行判書李載元病,參判徐承輔病,參議朴海哲病,參知張時杓入直進,右副承旨趙秉鎬進,同知單崔景鎬,上護軍李豐翼,護軍李炳敎,副護軍沈相穆·尹致聖·金秉淵,副司直李冑榮·李載悳·金晩植·申一永·吳麟泳·閔種默,副司果朴憙陽·李喜元·趙漢益·尹致聃,以上竝單付,前侍直單金炳休仍任事,承傳。
吏批,再政。以金永穆爲禮曹參議,韓鎭泰爲活人別提,承文著作單洪在九,興德縣監趙亨五,今加資憲,加資事承傳。
以吏曹參議趙準夏牌不進罷職傳旨,傳于閔昌植曰,只推。
傳于閔昌植曰,玉堂有闕之代,前望單子入之。
閔昌植,以三軍府言啓曰,卽接禁衛營所報,則今十月二十日習陣日次,而大將臣梁憲洙,有身病,不得行操云矣,敢啓。傳曰,知道。
又以摠戎廳言啓曰,本廳屬南陽·坡州·長湍別驍士,今乙亥條都試合試後,居首人別單書入,其餘入格之類,依例施賞事,知委各該邑,而南陽別砲軍都試居首人別單,亦爲書入之意,敢啓。傳曰,知道。
上在景福宮。停常參·經筵。
藥房提調李鎬俊,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
趙秉鎬啓曰,明日常參·經筵,〈取稟。〉傳曰,停。
李乾夏啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
閔昌植啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,左右史不可不備,檢閱李鎬喆·趙昌夏,旣有只推之命,竝卽牌招,推移入直,何如?傳曰,允。
玉堂前望單子入之,副修撰洪在瓚落點。
李乾夏啓曰,假注書柳,有身病,勢難察任,今姑改差,何如?傳曰,允。
柳改差,代以車驥衡爲假注書。
以司謁趙興龍手本,別監秦禎益,路逢河相雲等十餘人被打,裂破紅衣·草笠,幾至死境,別監太成龍,逢着河相雲等數三十名,裂破紅衣·草笠,無數亂打,幾至死境,其罪狀,令攸司科治事,傳曰,竝令秋曹,査實以入。
以司謁趙興龍手本,別監韓性浩,逢着河相雲等十餘漢,裂破紅衣·草笠,無數亂打,幾至死境,別監朴喜容,逢着盧弘植等數三十名,裂破紅衣·草笠,無數亂打,幾至死境,其罪狀,令攸司科治事,傳曰,竝令秋曹,査實以入。
李乾夏啓曰,行大司憲徐相鼎,執義徐冑淳,掌令金正浩·鄭友鉉牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言吳成善,執義徐冑淳,掌令金正浩·鄭友鉉牌不進罷職傳旨,傳于李乾夏曰,只推。
李乾夏,以三軍府言啓曰,卽接御營廳所報,則今十月二十一日,習陣日次,而大將臣申櫶,有身病,不得行操云矣,敢啓。傳曰,知道。
閔昌植,以弘文館言啓曰,新除授副修撰洪在瓚,時在京畿高陽地,經筵入番事緊,請斯速乘馹上來事,下諭。傳曰,許遞,前望單子入之。
又以內醫院都提調·提調意啓曰,本院所捧麝香,每患不足,令戶曹,別貿取用之際,受價不敷,該貢人,難以支保,自今年爲始,別貿麝香,從時價上下之意,定式施行,何如?傳曰,允。
又以都摠府言啓曰,副摠管李起鏞,以漢城府右尹,本府坐起進參事,晝仕出去,而逐日煩稟未安,入番間除草記往來之意,敢啓。傳曰,知道。
上在景福宮。停常參·經筵。
閔昌植啓曰,來二十五日,朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李乾夏啓曰,左副承旨金奭鎭,右副承旨趙秉鎬,今日不爲仕進,竝卽牌招,何如?傳曰,允。
閔昌植啓曰,禮曹判書金輔鉉,除拜後過三日,不爲出肅,依定式,推考警責,仍卽牌招察任,何如?傳曰,允。
玉堂前望單子入之,副修撰柳宗植落點。
以檢閱李鎬喆·趙昌夏牌不進罷職傳旨,傳于閔昌植曰,只推。
閔昌植啓曰,左右史不可不備,檢閱李鎬喆·趙昌夏,旣有只推之命,竝卽牌招,推移入直,何如?傳曰,允。
又啓曰,行大司憲徐相鼎,執義徐冑淳,掌令金正浩·鄭友鉉牌不進,持平金鳴魯·申鍾百在外,監察茶時之義,敢啓。傳曰,知道。
以大司諫曺殷承,司諫愼錫九,正言吳成善,執義徐冑淳,掌令金正浩·鄭友鉉牌不進罷職傳旨,傳于閔昌植曰,只推。
以左副承旨金奭鎭牌不進罷職傳旨,傳于閔昌植曰,只推。
趙秉鎬,以議政府言啓曰,卽見京畿監司閔台鎬災實狀啓,則三等分劑,不爲擧論,新災六百十五結五負六束,特許準劃,後錄諸條,竝請令廟堂稟處矣。其一,大興·臨津·長山等餉穀,依已例,全數捧留本色,附近民之自願輸納者,依願許施,耗條,竝以代錢輸送事也。其一,禁·御兩營,江都留餉米太及守·摠兩營·壯抄牙兵身米,依已例,代錢收捧事也。其一,各衙門·各宮房屯土,勿拘定摠,從實收稅事也。其一,推奴徵債,限明秋防塞事也。春和雨洽,旣無桔槹之勞,秋曝霜晩,亦收桑楡之功,若其加平三面之被災偏酷,道啓已徹,恩恤備至,俾彼仳離之民,咸蒙懷保之澤,而外他幾邑優劣之或錯,卽康年之所有,固不必强分而區別,況分劑之寘而不論者乎?所報災總,縱有斟量,經費盈朒,且不容不深念,地部事目外,限四百結,特爲劃下,使之均俵,後錄諸條,多有已例,竝依狀請施行,何如?傳曰,允。
又以議政府言啓曰,卽見黃海監司鄭泰好災實分等狀啓,則長淵等十邑,寘之尤甚,載寧等八邑,寘之之次,信川等五邑,寘之稍實,新災二千九百六十四結,特許準劃,後錄諸條,竝請令廟堂,稟旨分付矣。其一,還摠中小米,限折半以相當穀代捧,待明秋還作本色事也。其一,訓·禁·御三營結作米,以錢代納事也。其一,海州·平山·鳳山司饔院納保米,白川掌樂院納保米,依已例,每名二兩式,上納事也。其一,延安等五邑,均廳免稅米·太,依已例,以詳定執錢上納事也。其一,推奴徵債,限明秋防塞事也。其一,尤甚邑,限明秋,勿定配事也。今年穡事,此疆彼界,均之爲登稔,而第以省內幾邑言之,藉曰暵澇爲災,風霜爲損,若判之以歉荒,則聲聞攸及,得不有欠於稱停,而況事目之不爲頒降者乎?所報災摠,實涉太夥,五百結特爲劃下,令道臣,斯速派給,務存均一之惠,三等分劑,依此施行,至若結作米事,軍需本自不輕,營儲擧皆告罄,許代一款,非所可議,寘之,外他諸條,俱係便民,且成年例,竝依施,何如?傳曰,允。
又以議政府言啓曰,卽見全羅監司趙性敎災實分等狀啓,則萬頃等九邑鎭,寘之尤甚,同福等二十邑鎭,寘之之次,高山等二十七邑,寘之稍實,新舊災一萬三千五百四十七結七十一負一束,特許準劃,後錄諸條,竝請令廟堂,稟旨分付矣。其一,訓局砲保,折半代錢,兵曹及各軍門番布,三分二代錢,各衙門,純錢代捧事也。其一,京外所納箭竹,尤甚邑全數,之次邑折半,蠲減事也。其一,尤甚邑,勿定配所事也。其一,推奴徵債,限明秋防塞事也。湖南大去處也,壤土之闢,爲諸路最,而貢賦之殷,莫本道若,災實之間,動關國計矣。然而民有受惠,吏無容奸,則亦何靳之有,而或暵或澇,有地則固皆然,曰風曰霜,說災者輒如是,若而坊里,若而傷損,特拱抱之寸朽焉耳,道臣分等,宜有斟量,依施。所請新災,殊違始料事目外,一千五百結劃下,使之斯速俵給,均施益下之政,至於舊災之一陳不懇,誠究說未解者也,浦落而泥生,沙覆而還起,卽不易之常理,而課歲謄傳,視同金石,前後朝令,遂屬文具者,大非綜核之義,嚴飭列邑,另加爬櫛,期令準摠軍布許代,除非判歉,則無敢遽議,而如今之年,又不當闊狹,兵曹及各營,竝以本色收納,各衛門番布,亦難一切防塞,此則純錢許捧,箭竹,依已例,尤甚邑折半,之次邑三分一蠲減,外他條件,竝依狀辭施行,何如?傳曰,允。
閔昌植,以吏曹言啓曰,因議政府申飭,受由上京守令,自臣曹催促,則江西縣令洪鼎裕,身病沈重,不得下去云,其身病旣如是,則有難强令還任,罷黜,何如?傳曰,沃川郡守李裕敦相換。
上在景福宮。停常參·經筵。
趙秉鎬,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金奭鎭啓曰,明日常參·經筵,取稟。傳曰,停。
趙秉鎬啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于趙秉鎬曰,啓字誤踏中官趙東鎭,從重推考。
金奭鎭啓曰,卽者檢閱金羽均,以其親病,陳疏徑出,原疏纔已捧入矣,所當直捧禁推傳旨,此與無端徑出有異,推考警責,何如?傳曰,允。
又啓曰,卽者檢閱李鎬喆·趙昌夏,謂有館規,聯疏徑出,原疏纔已退却矣,竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
趙秉鎬啓曰,行大司憲徐相鼎,執義徐胄淳,掌令金正浩·鄭友鉉牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言吳成善,執義徐胄淳,掌令金正浩·鄭友鉉牌不進罷職傳旨,傳于趙秉鎬曰,只推。
以檢閱李鎬喆·趙昌夏牌不進罷職傳旨,傳于金奭鎭曰,只推。
金奭鎭,以弘文館言啓曰,新除授副修撰柳宗植,卽爲牌招察任,何如?傳曰,允。
又以承文院言啓曰,卽見盛京禮部咨文出來者,則因冬季統巡官義州城守尉松齡,患病呈請,改以滿洲副都統銜協領德印,派往東邊巡察事知照矣,以承領之意,撰出回咨,付撥下送灣府,傳給鳳城,轉致盛京之地,何如?傳曰,允。
趙秉鎬,以都摠府言啓曰,副摠管李鳳儀,以禁衛中軍,本營諸將官射會監試事,南別營良中晝仕出去,而逐日煩稟未安,入番間除草記往來之意,敢啓。傳曰,知道。
吏曹啓目,兵曹佐郞尹名字,改以瑱,副司果韓圭學名字,改以圭晉,出身金浩名字,改以商皓,出身徐帥榦名字,改以敎榦,出身沈夏鉉名字,改以鍾澤,出身尹升鉉名字,改以承鉉,出身金祖熙名字,改以樂熙事爲等如告狀,依例令藝文館給帖,何如?判付啓依允。
咸鏡監司徐堂輔疏曰,伏以,臣於月前,猥陳衷懇,冀被威罰,及伏奉恩批下者,辭旨溫重,諭勉備摯,臣雙擎九頓,感淚被面,曾未幾日,繼有邊境犯越事,而臣之前後失職之罪,尤章章較著矣。噫,豆江一帶,天所以限南北,而愼固封守,懷保黎庶,是一路旬宣之責也,臣周歲尸素,觸處僨誤,威信未足以鎭壓隣境,惠政未足以安集編甿,至於多戶之逋亡,而亦未能防遏之,臣罪至此,何辭可恕?邊禁至重,邦憲莫嚴,廟堂覆奏,援例論罷,卽彝典之不容已者,而惟我聖上,過加包容,特令戴罪擧行,此異數也,至渥也,未知如臣無似,何以得此於聖明之朝也?惝怳震懍,罔知措躬之所,夫有法而不行,則法無所伸,有罪而未勘,則罪無所懲,今此匪怒之敎,迥出常格,臣雖欲以幸逭爲榮,恬然蹲冒於匪據之地,其於關和之不可低昂,典式之莫可違越,何哉?庸是憂懼,不敢自安,略具文字,馳驛瀆奏。伏乞聖慈,俯賜鑑諒,亟革臣職,仍治臣罪,以昭法記,以安微分,不勝幸甚,臣無任云云。答曰,省疏具悉。邊禁之嚴,果職在道伯矣,卿其勿辭,益勉方面之責。
檢閱金羽均疏曰,伏以,臣屢陳請急之章,輒蒙歸護之批,感戴洪造,惶懍繼切,顧何敢更煩情私,而卽接家信,則臣母素患,近因寒暄之不適,又有調將之失宜,委頓床褥,連事刀圭,臣自聞此報,方寸焦灼,按住不得,玆敢齎悚呼籲,冒犯擅離。伏乞天地父母,俯垂鑑諒,遞臣之職,治臣之罪,俾朝綱肅而私分安焉,臣無任云云。省疏具悉。爾其勿辭,救護。
上在景福宮。停常參·經筵。
金奭鎭啓曰,明日常參·經筵,取稟。傳曰,停。
李乾夏啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨閔昌植,今日不爲仕進,卽爲牌招,何如?傳曰,允。
以檢閱李鎬喆·趙昌夏牌不進罷職傳旨,傳于李乾夏曰,只推。
金奭鎭啓曰,卽者司書李建昌,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
趙秉鎬啓曰,左右史不可不備,檢閱李鎬喆·趙昌夏,旣有只推之命,竝卽牌招入直,何如?傳曰,允。
傳于趙秉鎬曰,左承旨·左副承旨·同副承旨,竝許遞,前望單子入之。
承旨前望單子〈入之〉,李源逸·鄭匡始·姜文馨落點。
禮曹,來十二月二十日行宗廟臘享大祭,親祭取稟,奉敎敬依。
李乾夏啓曰,行大司憲徐相鼎,執義徐胄淳,掌令金正浩·鄭友鉉牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言吳成善,執義徐胄淳,掌令金正浩·鄭友鉉牌不進罷職傳旨,傳于李乾夏曰,只推。
兵曹口傳政事,副司果單姜。
趙秉鎬,以侍講院言啓曰,下番司書李建昌,今以親病,陳疏徑出矣,下番闕直,事甚未安。兼司書李載兢,說書沈相薰,兼說書洪淳馨,竝卽牌招,推移入直,何如?傳曰,允。
以兼司書李載兢·兼說書洪淳馨牌不進罷職傳旨,傳于李乾夏曰,只推。
司書李建昌疏曰,伏以,臣於持被之中,卽接家信,則臣父素患痰嗽之症,近因日候猝寒,一倍添苦,臣聞此報,方寸煎悶,玆敢忙陳短章,冒犯徑出。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
上在景福宮。停常參·經筵。
自巳時至申時,灑雨下雨,測雨器水深二分。
趙秉鎬啓曰,明日常參·經筵,取稟。傳曰,停。
李乾夏啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以檢閱李鎬喆·趙昌夏牌不進罷職傳旨,傳于趙秉鎬曰,只推。
趙秉鎬啓曰,左右史不可不備,檢閱李鎬喆·趙昌夏,旣有只推之命,竝卽牌招入直,何如?傳曰,允。
以兼司書李載兢,兼說書洪淳馨牌不進罷職傳旨,傳于趙秉鎬曰,只推。
禮曹,來十二月二十日,行社稷臘享大祭,香祝親傳,取稟,奉敎敬依。
禮曹,來十二月二十日,行景慕宮臘享大祭,香祝親傳,取稟,奉敎恭依。
鄭匡始啓曰,卽者禮曹郞廳來言,再明日方物封裹時,堂上一員,當爲進參,而判書金輔鉉·參議金永穆,嫌不進,參判沈履澤,有身病,無進參之員云,參判卽爲牌招,何如?傳曰,參判許遞,令該曹口傳差出。
傳于李源逸曰,吏曹參議有闕之代,前望單子入之。
以咸鏡監司徐堂輔狀啓,北靑府民家漂頹事,傳于姜文馨曰,民家之漂頹,若是夥多,聞甚矜惻,元恤典外,別加顧助,結構奠接之方,廟堂措辭分付。
姜文馨啓曰,行大司憲徐相鼎,執義徐胄淳,掌令金正浩·鄭友鉉牌不進,持平金鳴魯·申鍾百在外,監察茶時之意,敢啓。傳曰,知道。
以大司諫曺殷承,司諫愼錫九,正言吳成善,執義徐胄淳,掌令金正浩·鄭友鉉牌不進罷職傳旨,傳于姜文馨曰,只推。
李源逸啓曰,吏曹郞廳來言,臺諫有闕,政事,取稟。傳曰,明日爲之。
姜文馨啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
吏曹參議前望單子入之,曺殷承落點。
姜文馨,以侍講院言啓曰,下番連日闕直,事甚未安。兼司書李載兢,兼說書洪淳馨,旣有只推之命,與說書沈相薰,竝更牌招,以爲推移入直之地,何如?傳曰,允。
李源逸,以吏曹言啓曰,司僕寺正洪大重,以其身病,呈狀乞遞,改差,何如?傳曰,允。
吏曹參議趙準夏疏曰,伏以,臣於見職,凡再誤恩命矣,是豈臣才識鑑別,其能潰一日之成,而有㞦冒據也哉?徒懷瀆撓之懼,敢托趨走之恭,靦然蟠泊,已閱月于玆矣,標望之峻而妨其賢路,典選之重而瘝于厥官,同朝忠厚,上天庇覆,縱不加駁罰,臣之求解一念,未始不夙夜憧憧,而近緣氣候寒冷,重嬰感祟,眩冒驟劇,眠啖顯損,委淹床玆,迭試刀圭,時日痊瘳,恐不可期矣,以才而屢玷華掄,以病而遂曠緊務,公私惶悶,靡所止屆,玆敢略控實狀,猥于崇聽。伏乞聖慈,特垂諒察,亟遞臣吏曹參議之任,俾名器重而微分安焉,臣無任云云。省疏具悉。所請依施。
上在景福宮。停常參·經筵。
藥房副提調閔泳穆啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
趙秉鎬啓曰,明日常參·經筵,取稟。傳曰,停。
以檢閱李鎬喆·趙昌夏牌不進罷職傳旨,傳于姜文馨曰,只推。
姜文馨啓曰,左右史不可不備,檢閱李鎬喆·趙昌夏,旣有只推之命,竝卽牌招,推移入直,何如?傳曰,允。
傳于李源逸曰,大臣·政府堂上引見。
禮曹,來十二月二十日行宗廟臘享大祭,親祭取稟,還入奉敎,攝儀改書下。
禮曹,來十二月二十日行宗廟臘享大祭,香祝親傳,取稟。奉敎敬依。
吏曹口傳政事,以趙康夏爲禮曹參判。
姜文馨啓曰,行大司憲徐相鼎,執義徐胄淳,掌令金正浩·鄭友鉉牌不進,持平金鳴魯·申鍾百在外,監察茶時之意,敢啓。傳曰,知道。
以執義徐胄淳,掌令金正浩·鄭友鉉,司諫愼錫九,正言吳成善牌不進罷職傳旨,傳于姜文馨曰,只推。
有政。吏批,行判書閔奎鎬進,參判趙敬夏牌招不進,參議曺殷承式暇,右副承旨李源逸進。以李容元爲大司諫,李胄榮爲副應敎,李世用爲兼輔德,趙康夏爲同經筵,金翼鉉爲同成均,尹致聃爲司僕正,李承緯爲司饔僉正,校書博士二單白樂興·金永濟,學錄單金商翼,義州府尹黃鍾顯,今加嘉義,特加一資事,承傳,故縣監趙敏永,贈吏議,禮曹參判趙康夏本生祖考移贈事,承傳。
兵批,行判書李載元病,參判徐承輔入直進,參議朴海哲病,參知張時杓病,同副承旨姜文馨進,同知單韓尙履,護軍沈履澤,副護軍金奭鎭·閔昌植·李普憲·趙準夏·柳東烈,副司果洪在瓚,以上竝單付。
李源逸,以議政府言啓曰,關西先運襦衣二百四十九領,紙衣二百六十六領,照數捧上,稱量,綿品紙品,亦爲看審後,仍爲監封,逢授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
又以吏曹言啓曰,沃川郡守李裕敦,江西縣令相換事,命下矣。以前任洪川縣監,方在解由未出中,何以爲之?敢稟。傳曰,勿拘。
姜文馨,以兵曹言啓曰,來十一月·十二月,當上番騎兵一百四十二名所着襦衣,本曹點考後,仍令該曹題給之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
吏曹啓目,前判官張仁煥名字,改以翊相,前五衛將尹致斅名字,改以致默事爲等如告狀,依例令藝文館給帖,何如?判付。啓,依允。
乙亥十月二十五日午時,上御修政殿。大臣·政府堂上引見入侍時,右副承旨李源逸,假注書車驥衡,事變假注書金永濟,記注官白時洽,記事官金羽均,左議政李最應,右議政金炳國,行吏曹判書閔奎鎬,行大護軍金在顯,戶曹判書閔致庠,守判中樞府事南廷順,知三軍府事梁憲洙,禮曹判書金輔鉉,工曹判書金尙鉉,行大護軍金炳始,同知三軍府事李熙昇,校理李秀萬,以次進伏訖。上曰,史官分左右。仍敎曰,大臣進前。最應·炳國進前,最應曰,雨後日氣稍和,此時聖體,若何?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,大妃殿氣候,何如?上曰,一樣矣。最應曰,中宮殿氣候,何如?上曰,安順矣。仍敎曰,今當冬節日氣,何不過寒耶?最應曰,比前稍冷矣。炳國曰,此時過暄,卽乖候,而昨今日氣,則比諸日前,顯有寒意矣。上曰,冬日之寒,乃節候之常也。仍敎曰,次對爲之。最應曰,臣以無似,冒據匪據,幾至一年,而淟涊度日,無一辭建白,無一事措處,眞所謂將焉用彼相哉?內省自疚,寧欲無言也。今此南北之邊憂形見,而甲乙之群議未定,中外之庫儲蕩枵,而經費之策應無路,年事屢豐而物價漸至刁踊,人心薄惡而閭里多有竊發,外邑徵斂,則雷厲風飛而窮蔀齎咨,京司上納,則日玩月愒而奸藪射利,侈靡成習,貴賤無別,貪墨未懲,掊克是事,如是而國何以爲國乎?以今所見,賈歎袁涕,不爲過之也,迨此之時,君臣上下,勵精圖治然後,猶或捄旣往之弊,庶可責將來之效,而此專在於立紀綱·正風俗·勵廉恥·進人才數三件事而已。臣固知數三件事之爲老生常談,匪新伊腐,而苟論爲治之要,亦不外於是,而至若行此數三件事之要,則寔在於日開講筵,召接賢士,咨訪治道矣。區區微忱,蚤夜憂鬰,不知攸達,伏願殿下,默運淵衷,奮發乾剛,戒飭群工,偕底大道焉。上曰,所陳痛切明剴,惓惓憂國之心,予實感歎,敢不佩服,安民之丕責在予,馭世之大柄在予,而猶不能從欲以治者,豈予求治之不勤歟?凡百在位,亦豈不爲國事,竭誠盡職乎?予與卿,當導率而董勵,以至治理之丕新,則臣主俱榮矣。出擧條仍敎曰,注書,是遐鄕之人乎?源逸曰,然矣。上曰,記注似爲生疎,此後則各別擇差,可也。源逸曰,謹當申飭矣。最應曰,卽見京畿監司閔台鎬狀啓,則備陳加平郡三面被災之狀,仍請成川浦落田畓二十三結六十一負一束,限十年減稅事,令廟堂稟處矣。該郡三面,酷被懷襄之災,宸念垂惻,帑貨繼頒,德意攸曁,庶獲安堵,而第其田畓之入於川浦者,亦不容不終始軫恤,特許限五年停稅,仍飭本邑,泥生還起者,逐處査執,俾爲復摠事,竝爲分付,何如?上曰,依爲之。出擧條最應曰,外邑結價之過濫,近來難支之民瘼也,廟奏行會,繡單矯正,非不勤且嚴矣,而視若笆籬,少無警惕,憑此籍彼,有增無減,曰公納不足,曰邑用區處,曰補弊,曰捄逋,許多名目,已不勝摟計,而雖以捄逋言之,爲守令者,不能淸訊吏逋,竟至攤徵民結,是可忍乎?該色輩,又於其間,指無謂有,以少爲多,百岐徵索,千般奸弄,哀此無辜之氓,其何以支活乎?道臣·邑倅,苟能嚴束痛禁,豈至於是也?管下各邑之應用,幾何?一一報營,逐條打算,歸屬之不分明者,亟行刪減,當年結價,道臣酌量定給,如或違越,則該守令,直請罷拿之典事,嚴飭知委於八道·四都,何如?上曰,以無名之用,徵出於有限之結,是豈可行之事,而道臣邑倅,豈不念民生痼瘼之在此乎?依所奏爲之,各別嚴飭,可也。出擧條最應曰,朝家之設置各驛,亶爲命令之傳通,公行之策應,而挽近以來,有額馬匹,不能如數立待,其所存者,非駑駘則玄黃,不但有顚蹶之患,甚至於絶站之境,此已是寒心,而況畿甸·兩西,使价頻繁,尤有異於他道。見今勅行當前,不容不先事操束,令三道道臣,另飭所管各驛,必擇健實馬匹,一一換充,俾準其額數,如或伈泄捱過,則該郵丞,重勘之外,道臣亦難免規警。且以驛弊言之,濫騎仍犯,不之糾禁,見失位土,不之還推,屢煩朝令而竟無奉行之實,動稱凋瘵而不思矯捄之方,揆以事體,寧容若是?一體行關諸道,擧行形止,使之修啓,以觀其勤慢,何如?上曰,馬政之凋弊,驛田之漏失,果以此屢有朝飭,而不卽矯捄者,誠極駭歎,依所奏各別申飭,可也。出擧條最應曰,土豪武斷,殆有甚於守令貪汚,所以爲民除害,莫先於此,而旣往懲戢,不爲不嚴,挽近惡習,猶復橫恣,侵虐平民,無所不至,蕩敗難支者有之,顚連相績者有之,守令豈曰不知,道臣豈曰不聞,而有何顧忌,莫敢禁之乎,有何愛護,莫可罪之乎?念之及此,萬萬慨歎,嚴飭諸道,別般糾摘,按法重繩後,這這馳聞事,分付,何如?上曰,土豪之不能禁斷,此專出於道臣守宰之掩護泯默而然,是豈事體乎?各別嚴飭,這這摘發登聞,可也。出擧條仍敎曰,土豪之作弊,甚於貪官汚吏,貪吏則猶可論罷,而至於土豪則果難除祛,殘民何以支生乎?最應曰,誠然矣。仍奏曰,臣以戢盜事,屢遭筵奏,而竊發之患,愈往愈熾,閭閻叢集之中,突入搜攫,官村櫛比之間,群聚攘奪,聽聞所及,極爲騷擾,內而捕廳,外而鎭營,其果一直裒如而然乎?伊來謬弊,都由於玩法狃令而然,而試思職事之伈泄頹隳,則亦豈不自悚而自愧乎?國家之置捕將·設營將,法意果何如,而苟不能辦此一事,則將焉用彼捕將與營將乎哉?爲先嚴飭京外,刻期詗捉,而萬一有懈慢不稱職者,左右捕將,從重論勘,各該營將,先罷後拿之意,知會,何如?上曰,中外竊發之患,果在在入聞,而若盡心詗捉,則豈可如是狼藉乎?各別嚴飭,無敢如前伈泄,可也。出擧條最應曰,近見擊錚原情,則多有所駭然者矣,闕係四件,極冤至枉,則猶之可也,而京鄕浮浪之類,輒以猥屑之事,肆然呼籲,已極無嚴,況該曹之非其所管,而或爲覆啓,或爲論關,職在掌法之地,不顧越爼之嫌,大違事面,後弊難言,往固不必追究,而此後則凡四件外,猥屑者一竝勿施,狀民照律,刑配不察之秋曹堂上,各別論警之意,捧甘嚴飭,何如?上曰,欲痛禁此事者久矣,屑越無嚴,孰甚於此,而該曹之不顧違例,覆啓行關,是何事體乎?依所奏爲之。出擧條最應曰,今番別使之回,以灣府之撥,舟濟軍事,至有上國賜縀之擧矣,該邊臣之先期籌劃,臨機幹辦,實著勞勩,義州府尹黃鍾顯,特加一資,庸示嘉獎之意,恐好,故敢達矣。上曰,依爲之。出榻敎最應曰,向以箚批傳諭遲滯事,伊日承旨與注書之竝施論警,卽存事體也,而承旨則已蒙恩敍,該注書洪承穆,尙在罷散,一體敍用,恐好,故敢此仰達矣。上曰,依爲之。出榻敎最應曰,詔書順付時,任譯施賞,多有已例矣,回還進香,使首譯韓文奎,特爲加資,何如?上曰,依爲之。出擧條最應曰,禮曹參判趙康夏,當爲追榮,而所后家,無可施處,依已例,移贈其本生祖,何如?上曰,依爲之。出擧條最應曰,登筵注書,雖緣生疎,做錯非細,不可無警,從重推考,何如?上曰,依爲之。出榻敎最應曰,領敦寧,向蒙由暇,獲省先楸,而見有墓道營役,不得不躬自幹事,徑稟後從便來往,亦有已例,故敢此仰達矣。上曰,依爲之。出擧條仍敎曰,右相則似不伴行矣。炳國曰,臣則職事所縻,不得同往矣。上曰,大臣就座。源逸曰,諸宰奏事。致庠進前奏曰,本曹經用中,錢邊尤極艱乏,他無通變之道矣,黃海道長山以北黃州等十一邑稅太,每石以錢七兩收捧,貿太八千餘石,以爲需用,而見今各倉所儲,與當納明春新捧前,庶可支調,不足無多,今年則量宜貿太,其餘以代錢取用,何如?上曰,依爲之。出擧條仍敎曰,戶曹事勢,甚爲艱窘,誠悶然矣。致庠曰,今年不恒之用甚多,莫可塗抹矣。上曰,然矣。致庠曰,一年歲入,不過五十二萬餘兩,支勅與別使四次,俱是不恒之用,而自正月已上下錢,爲八十餘萬兩,各貢契物種之已捧用未受價,亦爲五十餘萬,又將有勅奇,來頭接濟,尤爲茫然,統計其用不下一百四五十萬兩,一年而用三年歲入矣。上曰,今年勅行與別使,果是罕有之事矣,別使每次所入,爲幾何乎?致庠曰,戶曹所入,每次爲近三萬兩,紙物價與使行盤纏,亦自惠廳上下者,而竝西路所入,洽爲十萬兩矣。炳國曰,經費若是艱窘,目下急務,莫如節用矣。上曰,果欲節省,而有司之臣,亦當隨處節用也。炳國曰,自上節用,則財賦之臣,節用之中,尤當節用,裕財之道,莫過於此矣。上曰,稅太代錢,將爲幾許乎?致庠曰,十一邑代錢合,不過六萬餘兩,二萬餘兩則不可不貿太,而代錢取用,只可謂四萬兩矣。上曰,其數亦甚不多也。源逸曰,玉堂所懷奏之。秀萬進前奏曰,撤講之餘,向復伊始,未幾日而旋卽停閣,固非終始典學之義也。伏望深軫十寒之戒,頻接臣隣,討論經史,以有緝熙光明之效,是臣所以區區顒祝也。上曰,所陳當留念矣。出擧條源逸曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎仍敎曰,史官就座。仍命大臣先退,又命退,諸臣以次退出。
上在景福宮。停常參·經筵。
鄭匡始啓曰,明日常參·經筵,取稟。傳曰,停。
姜文馨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,記注法意,何等審愼,而今日次對擧條批旨中,有所錯誤,至於付標啓下,揆以事體,萬萬駭然,臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,拿處,爾亦推考。
鄭匡始啓曰,臣匡始,今日方物封裹進去,下直之意,敢啓。傳曰,知道。
以檢閱李鎬喆·趙昌夏牌不進罷職傳旨,傳于姜文馨曰,只推。
姜文馨啓曰,左右史不可不備,檢閱李鎬喆·趙昌夏,旣有只推之命,竝卽牌招,推移入直,何如?傳曰,允。
又啓曰,行大司憲徐相鼎,執義徐胄淳,掌令金正浩·鄭友鉉牌不進,持平金鳴魯·申鍾百在外,監察茶時之意,敢啓。傳曰,知道。
以大司諫李容元,司諫愼錫九,正言吳成善,執義徐胄淳,掌令金正浩·鄭友鉉牌不進罷職傳旨,傳于姜文馨曰,只推。
姜文馨啓曰,行都承旨閔泳穆,左承旨李乾夏,右承旨趙秉鎬不爲仕進,左副承旨鄭匡始,方物封裹進,右副承旨李源逸式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
以假注書車驥衡拿處傳旨,傳于姜文馨曰,飭已施矣,分揀。
以左副承旨鄭匡始牌不進罷職傳旨,傳于姜文馨曰,只推。
姜文馨,以弘文館言啓曰,新除授副應敎李胄榮,時在京畿楊州地,經筵入番事緊,請斯速乘馹上來事,下諭。傳曰,依啓。
上在景福〈宮〉。停常參·經筵。
申時,灑雪。
鄭匡始啓曰,明日常參·經筵,取稟。傳曰,停。
又啓曰,來初一日,輪對日次矣,敢稟。傳曰,當次人受點,後日次待令。
姜文馨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以檢閱李鎬喆·趙昌夏牌不進罷職傳旨,傳于姜文馨曰,只推。
李源逸啓曰,左右史不可不備,檢閱李鎬喆·趙昌夏,旣有只推之命,竝卽牌招,推移入直,何如?傳曰,允。
以東萊府使洪祐昌狀啓,猥叨重寄,赴任未幾,有此狡倭之冒禁作梗者,實由湔劣無狀之致,惶恐待罪事,傳于姜文馨曰,勿待罪事,回諭。
姜文馨啓曰,行大司憲徐相鼎,執義徐胄淳,掌令金正浩·鄭友鉉牌不進,持平金鳴魯·申鍾百在外,監察茶時之意,敢啓。傳曰,知道。
以大司諫李容元,司諫愼錫九,正言吳成善,執義徐胄淳,掌令金正浩·鄭友鉉牌不進罷職傳旨,傳于姜文馨曰,只推。
李源逸,以議政府言啓曰,卽見萊府狀啓謄報,則船格倭等,稱以鶉獵,肆然下陸,惹擾民間,旋卽還歸云矣,攔出之界,雖曰館宇近地,惹擾之類,雖曰無知,小倭法例,本自嚴密,防限莫敢違越,則此不可歸之於一時妄犯,而邊政之蕩弛,寧欲無言。苟能預先操制,殫壓得宜,則安有若是跳踉之習乎?該府使,固當論勘,而莅任屬耳,合有參恕,姑先從重推考,使之戴罪察任,隨事斡旋,據理防遮,卽舌譯之責,而緘口袖手,所斡者何事?令本府,爲先各別懲勵,且以別遣譯官言之,拖月閱序,一未接話,任其彼倭之或往或來,然則朝廷命令,其將無展施之日乎?駭然之極,不當仍寘,該譯官金繼運,令該府,拿問勘罪,嚴飭訓·別等,依前行會,斯速擧行,毋敢玩愒之意,分付,何如?傳曰,允。
姜文馨,以都摠府言啓曰,副摠管李起鏞,以漢城府右尹,本府坐起進參事,晝仕出去,而逐日煩稟未安,入番間,除草記往來之意,敢啓。傳曰,知道。
上在景福宮。停常參·經筵。
姜文馨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李源逸啓曰,明日拜表相値,視事頉稟之意,敢啓。傳曰,知道。
姜文馨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以檢閱李鎬喆·趙昌夏牌不進罷職傳旨,傳于李源逸曰,只推。
傳于李源逸曰,吏曹參判有闕之代,前望單子入之。
吏曹參判前望單子入之,林喜鎭落點。
李源逸啓曰,行大司憲徐相鼎,執義徐胄淳,掌令金正浩·鄭友鉉牌不進,持平金鳴魯·申鍾百在外,監察茶時之意,敢啓。傳曰,知道。
以大司諫李容元,司諫愼錫九,正言吳成善,執義徐胄淳,掌令金正浩·鄭友鉉牌不進罷職傳旨,傳于李源逸曰,只推。
鄭匡始啓曰,明日拜表,兩司當爲進參,除在外外,未肅拜·呈告人員,竝待開門牌招,何如?傳曰,允。
以慶尙監司朴齊寅狀啓,職添統轄,威信未能綏遠,狡倭有此冒禁,罔非不飭之罪,惶恐待罪事,傳于李源逸曰,勿待罪事,回諭。
鄭匡始,以弘文館言啓曰,副應敎李胄榮,自鄕上來云,卽爲牌招察任,何如?傳曰,允。
又以禮曹言啓曰,郊壇四孟朔,遣禮郞,看審有無頉,自該曹草記事,曾有定式矣,發遣郞廳,東郊先農壇·星壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審,則各壇壇上及四面紅箭門墻垣·階砌,俱爲無頉,而司寒壇東南北邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
又以禮曹言啓曰,各陵園所今秋植木播橡,依定式擧行,株數·斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
李源逸,以都摠府言啓曰,副摠管李鳳儀,以禁衛中軍,本營諸將官射會監試事,南別營良中晝仕出去,而逐日煩稟未安,入番間除草記往來之意,敢啓。傳曰,知道。
又以義禁府言啓曰,譯官金繼運拿問勘罪事,傳旨啓下矣。金繼運,時在慶尙道東萊府云,依例發遣府書吏拿來,何如?傳曰,待待命拿囚。
吏曹參判趙敬夏疏曰,伏以臣,質本椎魯,百無肖似,見叨銓銜,萬難堪承,而冒據匪據,亦旣一再,行政非不知糠粃瓦礫,終不中用,猶且蹲仍不去者,只欲以筋力趨走,爲一半分自效而已。第臣受稟脆弱,疾病易乘,素患痰癖,當寒輒肆,咳氣上衝,食飮全阻,宛轉床玆,已歷旬時矣,以若見狀,殫束供職,實無其望,亞銓雖異於長僚,均之爲政官,則其不可一日瘝曠也明矣,以臣之蔑有一稱,濫叨是職,適嬰是疾,終無以自强,則反復思惟,只增惶恧,求解一念,寤寐如結,玆敢悉暴衷懇,仰瀆崇嚴。伏乞聖慈,俯垂鑑諒,將臣所帶吏曹參判之任,亟許遞改,俾公器無曠,私分獲安焉,臣無任云云。答曰,省疏具悉。所請依施。
上在景福宮。停常參·經筵。
鄭匡始啓曰,明日常參·經筵,取稟。傳曰,停。
趙秉鎬啓曰,行大司憲徐相鼎,執義徐胄淳,掌令金正浩·鄭友鉉牌不進,持平金鳴魯·申鍾百在外,監察茶時之意,敢啓。傳曰,知道。
李源逸啓曰,同副承旨姜文馨,今日不爲仕進,卽爲牌招,何如?傳曰,允。
以大司諫李容元·司諫愼錫九·正言吳成善·執義徐胄淳·掌令金正浩·鄭友鉉牌不進罷職傳旨,傳于趙秉鎬曰,只推。
傳于鄭匡始曰,三使臣留待。
傳于鄭匡始曰,三使臣入侍。
鄭匡始啓曰,今日拜表,憲府則監察代行矣,雖無諫院,依例行禮之意,敢啓。傳曰,知道。
姜文馨,以宗親府言啓曰,璿源譜略進上·進獻件,今已印出粧䌙矣,進上日字,令日官推擇,則來十一月初一日卯時爲吉云,以此日時,本府堂上·郞廳,具儀仗鼓吹陪進,勤政殿大殿進上件,與承旨,請承傳色奉入,世子宮進獻件,與侍講院官員,請承言色奉入,而奉謨堂奉安璿源譜略改張印本,王妃世譜·八高祖圖改張書本,一體陪進,自內閣,依例稟旨改張,五處璿源閣奉安件,自本府,次第擧行,內在件及頒賜,亦爲改張以入之意,敢啓。傳曰,知道。
今十月二十九日未時,上御修政殿。三使臣入侍時,同副承旨姜文馨,假注書洪淳謨,記事官趙昌夏·金羽均,進賀謝恩兼歲幣正使南廷順,副使李寅命,書狀官尹致聃,以次進伏訖。上曰,史官分左右。仍敎曰,三使臣進前。廷順等進伏。上曰,遠路無事往返也。廷順等起伏承命訖。上曰,大國所聞,當有書狀聞見事件,而至於上·副使,如有可見文蹟,則詳細探來也。廷順曰,謹當探來矣。致聃曰,聞見錄,亦當詳探爲之矣。上曰,三使臣中,有再赴之人乎?廷順曰,臣於戊辰年,以副使赴燕矣。寅命曰,臣則癸亥年,以書狀赴燕矣。致聃曰,臣則初行矣。上曰,今則日氣稍暖,似可穩行,而若値風寒,則似難跋涉矣。廷順曰,王事將命,何敢言勞乎?上曰,何時渡江乎?廷順曰,到灣,在於來月十七日,則渡江,似在晦前矣。上曰,回還使臣,與勅使,似可中路相逢矣。廷順曰,回還使臣,似於中路相逢,而今日聞先來所傳,則間已派勅,而勅行在於臘月云,臣之渡灣以後,亦可相逢矣。上曰,今將遠離,仰瞻,可也。廷順等,承命仰瞻訖。上曰,今行,來年三月回還乎?廷順曰,每於三月晦前復命,而若値離館日字之遲滯,則或至四月初矣。上命賜貂帽·扇子·藥物等,挾侍傳于文馨,文馨以次傳授于三使臣,廷順等以次祗受訖。上曰,再赴燕則應有中國朝士親知之人,其在採探之事,似無生疎矣。廷順曰,臣之年前赴燕時,別無朝士親知之人,而程道則果是宿路矣。上曰,史官就座。仍命三使臣先退。又命退,承史以次退出。
上在景福宮。停常參·經筵。
藥房提調李鎬俊,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
鄭匡始啓曰,明日常參·經筵,取稟。傳曰,停。
姜文馨啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭匡始啓曰,右副承旨李源逸,今日不爲仕進,卽爲牌招,何如?傳曰,允。
傳于鄭匡始曰,禮房承旨馳詣宗廟·景慕宮,奉審摘奸以來。
傳于鄭匡始曰,藥院都提調有闕之代,前望單子入之。
內醫都提調前望單子入之,左議政李最應落點。
姜文馨啓曰,行大司憲徐相鼎,執義徐胄淳,掌令金正浩·鄭友鉉牌不進,持平金鳴魯·申鍾百在外,監察茶時之意,敢啓。傳曰,知道。
以大司諫李容元,司諫愼錫九,正言吳成善,執義徐胄淳,掌令金正浩·鄭友鉉牌不進罷職傳旨,傳于姜文馨曰,只推。
以右副承旨李源逸牌不進罷職傳旨,傳于姜文馨曰,只推。
鄭匡始,以宗親府言啓曰,明日卽天漢殿朔奉審日次,臣起鏞,進詣擧行之意,敢啓。傳曰,知道。
又以奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
又以奎章閣言啓曰,璿源譜略印出件,明日自宗親府陪來,而內上件,今番則自本府修正,直爲內入云,奉謨堂書香閣所奉件,則臣等進詣改張之意,敢啓。傳曰,知道。
又以承文院言啓曰,院寫字官實訓長崔仁植仕滿,代以預差訓長李基洽陞實,預差訓長李基洽陞實,代以副司果劉漢翼差下,使之勸獎之地,何如?傳曰,允。
姜文馨,以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
又以刑曹言啓曰,以司謁趙興龍手本,別監秦禎益等,被打於河相雲等處事,判付內,竝令秋曹査實以入事,命下矣。謹依判下,罪人河相雲·金聖九·張範翼·李命九·金化淑·金世熙·黃在鉉·黃壽鉉等捉來,與被打別監秦禎益·太成龍·韓性浩·朴喜容等,頭面査實,則河相雲所拱內以爲,今月十九日夜,與別監韓性浩,相逢於妓家,始因微事,轉至言詰,憤頭所激,恣行毆踢,其翌日,與同類金聖九·黃壽鉉等,又逢別監秦禎益·太成龍·韓性浩於路上,屢次爭鬨,果爲打踢云。金聖九以爲,昨日午後,路逢河相雲,得聞與別監相詰之言,不無共憤,同爲犯手云。張範翼以爲,初不干涉於當場,而以相雲同儕之致,名登於手本中云。李命九以爲,亦不干預於鬪鬨之時,特以妓夫名色,混入於手犯人中云。金化淑以爲,適往郊外,聞家舍破碎之說,倉皇入來,旋卽被捉於本曹云。金世熙以爲,近以身病,不得出門,忽被碎家舍之境,始知有此事,而實無所犯云。黃在鉉以爲,因事出外,聞碎家之報,急急歸家,仍爲被捉云。黃壽鉉以爲,昨逢河相雲·金聖九等,同參於當場鬪鬨,而反被毆打云。別監韓性浩以爲,與河相雲,言詰於妓家,竟至被打,而又有渠黨之助勢,受傷昏到,只知相雲之先犯,外他諸漢,一未記得云。秦禎益以爲,今十九日夜歸家之路,忽逢河相雲於門前,不問曲直,遽被踢打,昏窒不省云。太成龍以爲,以入番別監,因公出外,忽被河相雲等之亂打,裂破衣笠,幾至死境云。朴喜容以爲,昨日午後,逢着盧弘植·黃壽鉉·金聖九等於路上,不知不覺中,猝被渠輩之亂打,衣笠盡爲裂破,遍身無不受傷云矣。觀此諸招,河相雲之先爲手犯,金聖九·黃壽鉉之助勢同犯,渠皆自服,張範翼·李命九·金化淑·金世熙·黃在鉉等,俱以無所躬犯,雖極發明,旣是同黨,有難全恕,盧弘植,旣登手本,隱避不現,分付左右捕廳,刻期詗捉,而渠輩罔念王人之攸重,無難毆打,裂破衣笠,究厥罪狀,萬萬痛惋,所當分輕重依律勘處,而旣伏承査實以入之命,故査實以入之意,敢啓。傳曰,知道。不念王人之重,如是毆打,極爲痛惋,河相雲,令武衛所,決棍十五度後,移送秋曹,遠地定配,金聖九·黃壽鉉,決棍十度後,移送秋曹定配,張範翼等五漢,決棍十度後,放送,被打別監等,令攸司科治。
又以刑曹言啓曰,毆打別監罪人中,隱避不現之盧弘植,自左右捕盜廳,捉得押來,故到底査實,則所供內以爲,渠以貿穀次,去月初七日,下往水原地,今二十三日,忽爲被捉於捕校,仍爲押來,則別監被打之事,全所不知,朴喜容之面目,卽是素昧,亦無宿憾之可逞,何必無端毆打,而況於其時,身在鄕外,豈有當場參涉之理乎?毆打朴喜容之說,實所曖昧云矣,屢次査問,一直抵賴,故更與被打別監朴喜容對質,則喜容被打之供,與前招無異,互相矛盾,終不直招,極爲痛駭,而設如弘植之招,縱無犯手之事,旣出於被打人之招,至登手本,則不可以渠之發明,有所準信,而旣伏承査實之命,故査實以入之意,敢啓。傳曰,知道。逃躱之狀,極爲痛惋,令武衛所,決棍十五度,放送。
行判府事洪淳穆箚曰,伏以,臣於藥院之任,每有所叨,輒懷惶懼者,惟是保護之不能殫誠,起居之無以盡禮,而非敢誠與禮之或致稽忽,臣旣恒多疾病,其於奔奏職事,勉力之所無奈故耳。矧玆冬沍漸隆,衰質益頹,積祟之內亘,頭疼而眩劇,感冒之外攻,背寒而咳急,從又無症不發,濩落如霜後之葉矣。所以叨有此職,四個月之間,趨造日次候班,僅數三遭焉,則臣心之惶懼,轉至滋深,終未可以一任瘝曠,敢此冒控微懇,伏望聖慈,亟賜鐫改,俾安私分,不勝幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于姜文馨曰,此批答,遣史官傳諭。
戶曹參判李寅命疏曰,伏以臣,膺命出疆,纔已辭陛,瞻望觚稜,益切戀結之忱,竊計原隰往回,將至半歲之久,則見帶職名,不可虛縻,故玆從縣道,猥陳短章。伏乞聖明,亟許遞改,以安微分焉,臣無任云云。答曰,省疏具悉。所請依施。
上在景福宮。停常參·經筵。
政院啓曰,來初五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
宗親府啓曰,璿源各泒冠童錄名成冊,修正以入,而舊件請出之意,敢啓。傳曰,知道。
三軍府啓曰,本府從事官申杓熙,奔走勤仕,再滿十五朔,依例陞敍,或守令除授事,捧承傳施行,何如?傳曰,允。
奎章閤啓曰,景慕宮望廟樓,今朔奉審,無頉之意,敢啓。傳曰,知道。
刑曹啓曰,謹依批旨,罪人河相雲等九名,爲先移送武衛所之意,敢啓。傳曰,知道。
以全羅監司趙性敎狀啓,南原府民家失火事,傳曰,當此冬節,民家之燒燼,若是夥多,聞甚驚慘,元恤典外,別加顧助,趁卽結構奠接之方,廟堂措辭關飭。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
兵曹啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疎滯之地,何如?傳曰,允。
都摠府啓曰,今月初四日行景慕宮冬享大祭香祝親傳時,侍衛寶劍,當爲備員,而都摠管金壽鉉·任商準,副摠管林翰洙在外,李炳敎呈辭,李起鏞有實病,一員未差,無以備員,令政院,稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞,前望單子入之。
政院啓曰,行大司憲徐相鼎,執義徐胄淳,掌令金正浩·鄭友鉉,持平金鳴魯·申鍾百在外,監察茶時之意,敢啓。傳曰,知道。
以大司諫李容元,司諫愼錫九,正言吳成善,執義徐胄淳,掌令金正浩·鄭友鉉牌不進罷職傳旨,傳曰,只推。
傳曰,明日柑製,通方外爲之,試紙,用大好紙,勤政殿,命官爲之。
奎章閣啓曰,臣等進詣奉謨堂,所奉璿源譜略,書香閣所奉璿源譜略,宙合樓所奉璿源譜略,竝改張後,還爲奉安之意,敢啓。傳曰,知道。
傳曰,璿源譜略修正時,校正堂上以下,別單書入。
政院啓曰,今此相製試官望中時無職名人,令該曹,口傳付軍職,何如?傳曰,允。
禮曹啓曰,今十一月二十五日冬至朝賀節目,當爲磨鍊,而百官賀王世子權停例行禮處所,以何堂擧行乎?敢稟。傳曰,繼照堂爲之。
議政府啓曰,本府公事官李漢龜,奔走勤仕,再滿十五朔,依例陞敍,或守令除授事,捧承傳施行,何如?傳曰,允。
御營廳啓曰,本廳軍色從事官尹致聃,奉命出疆,營務久曠可悶,今姑改差,何如?傳曰,允。
義禁府啓曰,明日柑製,通方外爲之時,本府都事,皆爲赴擧,只有武都事一員,當直入直,而本府入直公事回公都事及勤政門·隆文樓門·隆武樓門禁亂都事,無以推移,假都事五員,令該曹口傳差出,以爲分排擧行之地,何如?傳曰,允。
兵曹口傳政事,副司果單任尙鎬。
摠管前望單子入之,都摠管鄭岐源,副摠管金基纘·金益容·李沇應·李承五·金鶴根落點。
假注書車驥衡書啓,臣於本月初一日辰時量,以外南山植木摘奸事,敬奉聖敎,出崇禮門至南關王廟主山及案山植木處看審,則松橡鬰密,自靑鶴亭至舊失火處,面面周審,則老木穉株,叢帀茂盛,自典牲署後面至冷井洞,大木參差,擁蓋一山,詣南壇看審,則壇砌門墻,竝無圮傷處,而主山及案山,樹不甚茂,自文峴至梨泰院後麓水閣峴,則土性瘠确,略有穉松,前至馬石橋,則林松蓊翳,漢江壇看審,則亦爲無頉,自鴈峯伏兵峴至畫景谷,則樹木茂密,由斗湖而詣司寒壇看審,則亦爲無頉,自舞鶴峯所經外南山諸處,一一看審,則別無斫痕之意,敢啓。傳曰,知道。
以璿源譜略修正時,校正堂上以下別單,傳曰,校正堂上領宗正卿左議政李最應,內下大豹皮一令賜給,判宗正卿府事李最應·李昇應·李敦宇,各內下大豹皮一令賜給,李景宇,內下豹皮一令賜給,知宗正卿李載元·李彙重·李東鉉·李南軾·李會淳·李寅應·李會正·李秉文·李南轅·李升淳,宗正卿李鍾承·李寅命·李寅卨·李義根·李徹宇·李敦應·李沇應·李載冕·李鳳儀·李鍾浩·李容直·李明應·李容儀·李珪永·李起鏞,竝孰馬一匹賜給,跋文製述官判府事朴珪壽,內下大豹皮一令賜給,有司堂上判宗正卿李昇應,內下大豹皮一令賜給,知宗正卿李載元,宗正卿李載冕,各內下虎皮一令賜給,監印堂上宗正卿李敦應,國朝御牒書寫官宗正卿李沇應,宗府正趙秉弼,竝加資,典籤南廷顯,典籍申泰鼎,主簿金鳳鎬,前直長李勝宇,竝陞敍,直長李鶴秊陞敍,六品職待窠首先擬入,參奉李秉薰陞六,六品職待窠隨先擬入,忠義李觀和,兼郞廳李晩沼,郞廳李範直,竝陞六,別看役前學官李萬沼,濟用主簿李浩德,竝相當職調用,寫字官全宅慶加資,金永㷽,畫員安建榮,瓜近察訪作窠擬入,李昌玉六品職調用,其餘寫字官·畫員·唱準·日官·錄事·員役·工匠等,竝依判下施賞。
傳曰,今番賞典中,一人雖兼數事,毋得疊授。
上在景福宮。停常參·經筵。
政院啓曰,明日景慕宮冬享大祭親傳香相値,視事頉稟之意,敢啓。傳曰,知道。又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨鄭匡始,今日不爲仕進,卽爲牌招,何如?傳曰,允。
傳曰,讀劵官趙基應,命官爲之。
傳曰,有實故玉堂許遞,前望單子入之。
政院啓曰,行大司憲徐相鼎,執義徐胄淳,掌令金正浩·鄭友鉉牌不進,持平金鳴魯·申鍾百在外,監察茶時之意,敢啓。傳曰,知道。
以大司諫李容元,司諫愼錫九,正言吳成善,執義徐胄淳,掌令金正浩·鄭友鉉牌不進罷職傳旨,傳曰,只推。
禮曹啓曰,今此冬至朝賀時,中宮殿方在私制中矣,謹稽謄錄,則在前如此之時,以異於常時,朝賀權停,只進表裏,今此依此磨鍊之意,敢啓。傳曰,知道。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
吏曹啓曰,卽接司僕寺牒報,則明日景慕宮冬享大祭親傳香敎是時,本寺正,例爲進輿差備,而正尹致聃,奉命出疆矣,以在京無故人,卽速變通,以爲及時擧行之地云,正尹致聃改差,其代口傳備擬以入之意,敢啓。傳曰,知道。
傳曰,柑製表居首三下幼學趙同熙·李重七,竝直付殿試,之次草三下幼學尹相翊,直付會試,之次次上進士金永式等二人,竝給二分,之次次上幼學沈寶燮等二人,竝給一分,之次次上幼學趙鍾純等三人,各奎章全韻一件賜給。
傳曰,此兩家之同日科聲,事非偶然,直赴趙同熙·李重七,賜樂。
傳曰,入格儒生,明日待令。
玉堂前望單子入之,副校理吳麟泳,副修撰金允植落點。
武衛所啓曰,別監毆打罪人河相雲,決棍十五度後,遠地定配,金聖九·黃壽鉉,決棍十度後,定配所,竝移送秋曹,盧弘植,決棍十五度,張範翼·李命九·金化淑·金世熙·黃在鉉,決棍十度,竝放送之意,敢啓。傳曰,知道。
刑曹啓曰,謹依批旨,罪人河相雲,全羅道井邑縣遠地定配所,金聖九,黃海道新溪縣定配所,黃壽鉉,忠淸道提川縣定配所,竝卽押送之意,敢啓。傳曰,知道。
議政府啓曰,卽見嶺伯·統帥狀啓,則以船格倭攔出作梗事,慶尙左水使·東萊府使·釜山僉使罪狀,竝請令廟堂稟處,訓導·別差等,合施嚴勘爲辭矣。道臣·帥臣之若是論啓,事體誠然,而該府使之問備,任譯輩之懲勵,纔已草記蒙允,今姑勿論,而此時迎送之弊,亦不可不念,左水使·釜山僉使,一體施以重推之典,竝令戴罪察任,嗣後則嚴加操束,更毋敢踈虞之意,發關申飭,何如?傳曰,允。
議政府啓曰,卽見江原監司尹秉鼎災實分等狀啓,則尤甚名色,不爲擧論,原州等十一邑,置之稍實,江陵等十五邑,置之之次,畓災三十七結六十一負,特許劃下,後錄諸條,竝請令廟堂,稟旨分付矣。載雨載暘,庶徵咸若,于峽于野,百穀用成,此勝彼遜,縱有差等之殊,截長補短,優獲大同之吉,分劑依此許施,所請災結,特爲準劃,使之精實派給。其一,江陵等九邑大同布及訓局外各軍門各衙門軍布,竝許許半代錢事也,前此四分一永代,已是諸道所無之殊恩,則又何可擧議於定式之外乎?置之。其一,寧越所在麟坪大君房出稅田畓十六結零,以各年川浦,指徵無處,依已例,以時起九結五十四負四束,依式收稅事也。屢煩朝飭,復摠無期,是豈重結政之意乎?道臣,旣以冤徵,如是陳啓,今年則姑令許施,而另飭該邑,隨起査充。其一,各軍門屯稅及各宮房各衙門有土免稅,勿爲比摠,從實收稅之意,捧甘嚴飭事也。其一,推收徵債,限明秋防塞事也。以上兩條,係是年例,依狀請施行,何如?傳曰,允。
吏曹口傳政事,以尹用求爲司僕正。
禮曹,今十一月二十五日冬至朝賀時,應行節目,參考前例磨鍊爲白去乎,依此擧行,何如?啓依所啓施行爲良如敎。
知事趙基應疏,略曰,臣於柑製儒生試取,伏奉命官爲之之命,秩非崇品,則不得膺是任,卽常格然耳,亟賜變通,以重試體焉,臣無任云云。答曰,省疏具悉。旣有已例,卽爲考試。
慶尙監司朴齊寅疏,略曰,卽伏見廚院闕文啓下者,以十月朔膳進上榴柚,中路腐傷,因本院草記,有道臣重推,封進官捧現告罷職,榴柚還下送之命,溺職果大,驚懍震越,嚴譴獨及於邑倅,薄罰只止於臣身,乞降威罰,同被勘律焉,臣無任云云。答曰,省疏具悉。旣已問備矣,何必爲引?卿其勿辭,益勉旬宣之責。
大護軍金炳始疏曰,伏以,臣於政府有司之任,初何嘗萬有一襯當者哉?抱悚含恧,丏免從事,歷累月而不能一刻自安于心矣。臣本庸孱,又乏慮憲,雖以家常事爲,都做去不得,況夫廊廟訏謨之與聞,軍國機務之參決,判不可比同於汗漫職司者乎?且臣受稟脆虛,自來善病,比緣凝寒驟至,將攝失宜,眩暈痰嗽,神精越渫,駸駸然轉及委淹,檢管之緊重而漫無省識,簿書之氄殷而一任停滯,又若因病而瘝,因瘝而添一病,則其於公私事計,爲何如也?至若槐院有司之任,亦不輕而重,上國焉致其謹,鄰國焉致其信,專在乎文辭之修潤,而是可責之於如臣謏陋者乎?誠亦官與人之不相稱遠矣。仍竊念,臣厚沐覆燾之渥澤,宜思絲毫之報答,則凡在任使,惟力是視,飾辭曲避,義何敢出,而第其任所不稱,病所難强,一日之蹲冒而一日之隳曠矣,竝敢披衷煩瀆,仰懇聰聽。伏乞聖明,曲垂矝諒,竝賜鐫改,俾職事無骫,私分獲安焉,臣無任云云。答曰,省疏具悉。諸務何可竝解?所辭中政府有司之任,依施。
上在景福宮。停常參·經筵。
自五更,灑雨下雨,測雨器水深二分。
還內後,藥房·內閣·政院·玉堂口傳問安。答曰,知道。
備忘記,昌城都護府使趙羲升下直,長弓一張·長箭一部·片箭一部·筒兒一箇賜給。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳曰,禮房承旨馳詣景慕宮,奉審摘奸以來。
傳曰,侍衛軍兵毛具,從便爲之。
弘文館啓曰,新除授副校理吳麟泳,副修撰金允植,竝卽牌招察任,何如?傳曰,允。
政院啓曰,行大司憲徐相鼎,執義徐胄淳,掌令金正浩·鄭友鉉牌不進,持平金鳴魯·申鍾百在外,監察茶時之意,敢啓。傳曰,知道。
吏曹口傳政事,直閣單金永哲。
以大司諫李容元,司諫愼錫九,正言吳成善,執義徐胄淳,掌令金正浩·鄭友鉉牌不進罷職傳旨,傳曰,只推。
兵曹口傳政事,副司果單尹致聃。
以贊儀金載舜拿處傳旨,傳曰,飭已施矣,分揀放送。
乙亥十一月初三日辰時,上詣勤政殿。景慕宮冬享大祭香祝親傳入侍時,行都承旨閔泳穆,左承旨李乾夏,右承旨趙秉鎬,左副承旨鄭匡始,右副承旨李源逸·同副承旨姜文馨,史官缺,檢校直提學李鎬俊·趙寧夏,直提學鄭範朝,檢校直閣朴鳳彬·姜·尹用求,直閣金永哲,檢校待敎李載兢·洪淳馨,以次侍立。時至,通禮跪啓請外辦,上具翼善冠·衮龍袍,乘輿出永化門,藥房提調李鎬俊,副提調閔泳穆,進前問候訖,由崇陽門·維化門,入勤政門,詣勤政殿月臺,通禮跪啓請降輿,上降輿,通禮導上詣版位南向立,引儀引獻官錦陵尉朴令孝,進詣版位之左,香室官員奉香祝,跪授承旨,承旨跪受,東向跪進,上受香祝,以授永孝,永孝跪受興,通禮導上就階下祗送位,西向立,永孝奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身。泳穆曰,笏記讀奏之際,做錯非細,當該贊儀,所當重勘,而本院請推之外,無他可施之罰,何以爲之乎?上曰,事過後拿處,可也。上入幕次,小頃,通禮跪啓請出次,上出次,乘輿出勤政門,由維化門,入崇陽門,承旨請出標信解嚴,上由永化門,還來,諸臣以次退出。
乙亥十一月初三日未時,上御修政殿。入格儒生入侍時,右副承旨李源逸,假注書車驥衡,記事官趙昌夏·金羽均,以次進伏,儒生等,序立階下訖。上曰,史官分左右。源逸奏請,儒生等已盡待令,使之以次陞殿,奏職姓名,儒生等,以次進前,奏職姓名訖。源逸奏請,儒生等,使之頒賞行禮,贊儀唱四〈拜〉禮,儒生等行四拜禮訖。源逸奏請,儒生等退送,儒生等以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,中日習財技放,請出標信。傳曰,知道。
政院啓曰,假注書洪淳謨,有身病,勢難察任,今姑改差,何如?傳曰,允。
又啓曰,行大司憲徐相鼎,執義徐胄淳,掌令金正浩·鄭友鉉牌不進,持平金鳴魯·申鍾百在外,監察茶時之意,敢啓。傳曰,知道。
以大司諫李容元,司諫愼錫九,正言吳成善,掌令金正浩·鄭友鉉牌不進罷職傳旨,傳曰,只推。
假注書洪淳謨改差,代以金商翼爲假注書。
摠戎廳啓曰,本廳屬北漢管城將李仁宇,身病甚重,勢難察任,改差,何如?傳曰,允。
上在景福宮。停常參·經筵。
藥房提調李鎬俊,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,左副承旨鄭匡始·同副承旨姜文馨,今日不爲仕進,竝卽牌招,何如?傳曰,允。
又啓曰,假注書車驥衡,有身病,勢難察任,今姑改差,何如?傳曰,允。
又啓曰,行大司憲徐相鼎,執義徐胄淳,掌令金正浩·鄭友鉉牌不進,持平金鳴魯·申鍾百在外,監察茶時之意,敢啓。傳曰,知道。
以大司諫李容元,司諫愼錫九,正言吳成善,執義徐胄淳,掌令金正浩·鄭友鉉牌不進罷職傳旨,傳曰,只推。
以左副承旨鄭匡始牌不進罷職傳旨,傳曰,只推。
都摠府啓曰,副摠管李鳳儀,以禁衛中軍,諸將官射會監試事,晝仕出去之意,敢啓。傳曰,知道。
假注書車驥衡改差,代以林相僖爲假注書。
御營廳啓曰,本廳別將李根永,身病甚重,勢難察任,今姑改差,何如?傳曰,允。
傳曰,臺諫竝許遞,前望單子入之。
臺諫前望單子入之,掌令李鳳德,持平李商新落點。
傳曰,右承旨·左副承旨·右副承旨,竝許遞,前望單子入之。
以慶尙監司朴齊寬狀啓,薦新進上生靑魚,姑未捉得,限內不得封進,惶恐待罪事,傳曰,勿待罪事,回諭。
傳曰,今此催科之時,多邑守令迎送之弊,不可不念,嶺南封進官罷職,竝分揀,姑令載罪擧行。
傳曰,判義禁有闕之代,前望單子入之。
判義禁前望單子入之,金在顯落點。
以咸鏡監司徐堂輔狀啓,永興府人命渰死事,傳曰,聞甚矝惻,元恤典外,別加顧助,如有生前身還布,竝蕩減事,廟堂措辭分付。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令一員,持平一員未差,掌令李鳳德,持平李商新未肅拜,監察茶時之意,敢啓。傳曰,知道。
又啓曰,卽者檢閱趙昌夏,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李鎬喆,謂有館觀,陳疏徑出,原疏纔已退却矣,所當卽捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,閑良李道烈等,直付殿試,傳旨啓下矣,直付板請出之意,敢啓。傳曰,知道。
傳曰,同副承旨許遞,前望單子入之。
承旨前望單子入之,洪淳學·金應夏·呂圭益落點,金永穆,添書落點。
議政府啓曰,本府有司堂上有闕之代,工曹判書金尙鉉差下,使之察任,何如?傳曰,允。
禁衛營啓曰,今十一月初五日,本營將官射講時,柳葉箭小布,連五巡沒技人,依例別單書入之意,敢啓。傳曰,知道。
姜文馨啓曰,行都承旨閔泳穆,不爲仕進,新除授右承旨洪淳學,左副承旨呂圭益,右副承旨金應夏,同副承旨金永穆未肅拜,院中只有臣一人,伴直無人,同副承旨卽爲牌招,何如?傳曰,允。
檢閱趙昌夏疏曰,伏以,臣母素患痰癖之症,當寒苦劇,近因日候之峭寒,如期闖肆,比前添倍,連接家信,一直無減,臣自聞此報,至情轉益煎熬,玆敢忙陳短章,徑出禁局,伏望聖慈,俯垂鑑諒,刋臣職而治臣罪,以昭法紀,以安私分,千萬幸甚,臣無任云云。省疏具悉。爾其勿辭救護。
上在景福宮。停常參·經筵。
政院啓曰,來十一日朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,大司憲·執義·掌令一員·持平一員未差,掌令李鳳德,持平李商新未肅拜,監察茶時之意,敢啓。傳曰,知道。
又啓曰,來十一日輪對日次矣,敢稟。傳曰,當次人受點,後日次待令。
又啓曰,右副承旨金應夏,時在京畿南陽地,斯速乘馹上來事,下諭,何如?傳曰,許遞,前望單子入之。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
以檢閱李鎬喆牌不進罷職傳旨,傳曰,只推。
政院啓曰,卽者輔德朴定陽,以其親病,陳疏徑出,原疏纔已捧入矣,所當直捧罷職傳旨,而此與無端徑出有異,推考警責,何如?傳曰,允。
又啓曰,左右史不可不備,檢閱李鎬喆,旣有只推之命,卽爲牌招入直,何如?傳曰,允。
侍講院啓曰,輔德朴定陽,今以親病,陳疏徑出矣,上番闕直,事甚未安。兼輔德·弼善·文學未差,兼弼善趙秉弼,兼文學金九鉉,竝卽牌招,推移入直,何如?傳曰,允。
承旨前望單子入之,朴鳳彬落點。
議政府啓曰,卽見慶尙左水使梁柱華狀啓,則以船格倭作梗事,釜山僉使則棍治,其監色·訓導·別差,則竝戴罪擧行爲辭矣。彼倭惹鬧,大關邊禁,則不能防遮之鎭,將不能幹旋之任譯,據實請勘,卽事體之不容已者,而設有參恕之端,惟在朝廷處分,則帥臣之擅自論斷,已是徑庭,而且其狀本中,此時論責,有妨邊務云者,尤涉忘率,該水使,施以譴罷之典,何如?傳曰,廟啓事體誠然,而此時迎送之弊,不可不念,特爲安徐。
輔德朴定陽上疏大槪,情急歸護,拜章徑出,乞被擅離之罪,以肅朝綱焉。省疏具悉。爾其勿辭救護。
上在景福宮。停常參·經筵。
政院啓曰,明日常參·經筵,取〈稟〉。傳曰,停。
又啓曰,大司憲·執義·掌令一員·持平一員未差,掌令李鳳德,持平金商新未肅拜,監察茶時之意,敢啓。傳曰,知道。
以檢閱李鎬喆牌不進罷職傳旨,傳曰,只推。
政院啓曰,左右史不可不備,檢閱李鎬喆,旣有只推之命,卽爲牌招,何如?傳曰,允。
又啓曰,假注書金商翼,有身病,勢難察任,今姑改差,何如?傳曰,允。
侍講院啓曰,上番連日闕直,事甚未安。兼輔德·弼善·文學未差,兼弼善趙秉弼,兼文學金九鉉,竝更牌招,推移入直,何如?傳曰,允。
假注書金商翼改差,代以申悳均爲假注書。
兵曹口傳政事,上護軍單金在顯。
議政府啓曰,卽見慶尙監司朴齊寬災實分等狀啓,則尤甚名色,不爲擧論,慶州等四十二邑,置之稍實,昌原等二十九邑,置之之次,各樣災一千二百八結二十三負九束,特許準劃事,請令廟堂,稟旨分付,各年川浦泥生處,査得還起三十三結零,竝令當年出稅,新還起田畓七十二結零,懸錄田案,限三年免稅爲辭矣。趁東作而甘澍已優,逮西成而肅霜且退,地之沃瘠,穀之早晩,無不薿薿而穰穰,則京坻之積,儘可喜也,尺寸之杇,何足言哉?然而七十一州之幅員,旣廣且大,千二百之災摠,匪濫伊精,況査起之如是櫛,尤驗道臣之苦心攸在,所報災結,特爲準劃分等,必有斟量而然,亦依狀請施行,何如?傳曰,允。
議政府啓曰,頃因湖南年分狀啓,所請災結中一千五百結,劃下兵曹及各營軍布代納,置之之意,覆啓行會矣。卽見該道臣趙性敎狀啓,則備陳民情遑汲之狀,仍請不足災二千二百七十八結四十五負九束,特許準劃,砲保木,折半,兵曹及各軍門木,竝三分二代錢事,更令廟堂,稟旨分付矣。道臣則只擧一省之災摠,而廟堂則溱合諸路之災摠,則不得不參互較量而然者也,再啓陳請,若是懇至,民情切急,可以推知,前劃外五百結,特許加劃,使之卽速分俵收租,磨勘無至遲淹,至若軍布之代納,初不許施於他道者,有不可偏施,置之,何如?傳曰,允。
議政府啓曰,卽見忠淸監司沈舜澤災實分等狀啓,則保寧等十一邑,置之尤甚,公州等三十二邑鎭,置之之次,淸風等十二邑,置之稍實,各樣災三千一百七十六結七負三束,特許準劃,後錄諸條,竝請令廟堂,稟旨分付矣。其一,軍保歲抄及各鎭徧伍軍兵,歲末成冊,竝爲退行事也。其一,洪州等十二邑鎭,各司所納箭竹,量宜權減事也。其一,舒川等七邑各軍布,以苧上納者,特許限明秋,以錢代納事也。其一,尤甚邑,限明秋勿定配所事也。其一,推奴徵債,限明秋防塞事也。本道結摠,較諸兩南,其多寡懸有不侔焉,而今其報災之數,則相埒於湖南,過倍於嶠南矣,諸路穡事之優劣,聽聞攸及,自有可驗,而新災則無災不備,舊陳則一陳無起,民隱雖曰矜恤,國計亦不深量乎?度支事目,初無頒降,道啓災摠,果違始料,第以益下之義,限八百結,特爲劃下,使之趁速俵散分等,依此施行,箭竹,尤甚邑折半,之次邑三分一權減,外他諸條,俱係便民之政,依此例許施,何如?傳曰,允。
吏曹啓目粘連,觀此承政院右副承旨金永穆上疏,則以爲,臣叔父臣尙鉉,方帶知春秋館事矣,臣所兼帶修撰館之銜,在法當遞,亟令選部,照例鐫改亦爲白有臥乎所,相避之法,在下當遞,承政院右副承旨金永穆,所帶春秋館修撰官之任,今姑減下,何如?傳曰,允。
右副承旨金永穆上疏大槪,援例陳章,以存公格事。省疏具悉。疏辭,下該曹稟處。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令一員·持平一員未差,掌令李鳳德,持平李商新未肅拜,監察茶時之意,敢啓。傳曰,知道。
又啓曰,右副承旨金永穆,今日不爲仕進,卽爲牌招,何如?傳曰,允。
以檢閱李鎬喆牌不進罷職傳旨。傳曰,只推。
三軍府啓曰,卽接禁衛營所報,則依定式,十一月十二日習陣,不爲設行云矣,敢啓。傳曰,知道。
政院啓曰,左右史不可不備,檢閱李鎬喆,旣有只推之命,趙昌夏,由限已過,竝卽牌招,推移入直,何如?傳曰,允。
又啓曰,卽者修撰徐夔淳,以其親病,陳疏徑行,原疏纔已捧入矣,所當直捧禁推傳旨,而此與無端徑行有異,推考警責,何如?傳曰,允。
以檢閱趙昌夏牌不進罷職傳旨,傳曰,只推。
政院啓曰,卽者檢閱李鎬喆,謂有館觀,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,檢閱趙昌夏,旣有只推之命,更爲牌招入直,何如?傳曰,允。
侍講院啓曰,上番闕直,事甚未安。兼輔德·弼善·文學未差,兼弼善趙秉弼,兼文學金九鉉,竝更牌招,推移入直,何如?傳曰,允。
以慶尙監司朴齊寅狀啓,火輪船所騎倭人,下陸旋歸,平日漫飭之失,無所逃罪,惶恐俟勘事,傳曰,勿待罪事,回諭。
禮曹啓曰,今十一月二十五日冬至朝賀磨鍊節目,依所啓施行事,判下矣,謹稽謄錄,則在前正至朝賀時,因特敎,內外命婦朝賀及外陳賀習儀,竝爲權停矣,今番則何以爲之?敢稟。傳曰,權停。
傳曰,予聞近日,外邑守令,多恣行不法者,混稱捄弊,虛張名目,而加斂於結,騙脅饒民,勒索錢賄,而滯囚於獄,不察奸吏之犯逋,馴致正供之愆納,盜宄之竊發,無以戢焉。土豪之武斷,莫之鋤焉,海防之踈虞,邊禁之蕩弛,爲守令者,怡然坐視,三政荒紊,百度頹隳,苞苴成風,杼柚俱空,苟利於己,惟以掊克箕斂爲事,宮燭夜闌,耿耿不寢,哀我民生,殿屎呻吟之聲,如聞於丙枕之傍,予所憂惻,靡有止屆,以近來殿最論之,予之入聞者,如是其多,而道臣評駁者,何若是少也?曰臧曰否,專由愛憎,惟中惟下,便作忌諱,按例考上,捱過爲主,務得人心,自以爲方便,謀身之術,不知其終歸於欺天罔民之科,大抵守令之不治,實係於道臣之不能按察,而只循顔私,不顧國計民憂之故也,階前萬里,予有明見,太阿在上,予有乾斷,爲道臣者,其果有向國之心,豈敢如是乎?諸道道臣,爲先竝緘辭推考,從玆以往,諸道殿最,別般嚴飭,使之惕念對揚,雖殿最之前,守令之犯科者,這這摘發狀聞事,自廟堂,三懸鈴行會。
上護軍金在顯上疏大槪,崇秩已極,不稱特點,尤出非常,敢陳懍惕之忱,冀蒙收還之恩事。答曰,省疏具悉。卿其勿辭行公。
修撰徐夔淳上疏大槪,情急歸護,拜章徑行,乞被擅離之罪,以肅朝綱事。省疏具悉。爾其勿辭,往護。
上在景福宮。停常參·經筵。
藥房提調李鎬俊,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義·掌令一員·持平一員未差,掌令李鳳德,持平李商新未肅拜,監察茶時之意,敢啓。傳曰,知道。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,左副承旨呂圭益,今日不爲仕進,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
以檢閱李鎬喆牌不進罷職傳旨,傳曰,只推。
以檢閱趙昌夏再牌不進罷職傳旨,傳曰,只推。
政院啓曰,左右史不可不備,檢閱李鎬喆·趙昌夏,旣有只推之命,竝卽牌招,推移入直,何如?傳曰,允。
三軍府啓曰,卽接御營廳所報,則依定式,十一月·十二月習陣,不爲設行云矣,敢啓。傳曰,知道。
侍講院啓曰,上番連日闕直,事甚未安。兼輔德·弼善·兼弼善·文學未差,輔德朴定陽,由限已過,兼弼善趙秉弼,與兼文學金九鉉,竝一體牌招,推移入直,何如?傳曰,允。
都摠府啓曰,副摠管李鳳儀,以禁衛中軍,諸將官射會監試事,晝仕出去之意,敢啓。傳曰,知道。
以左副承旨呂圭益牌不進罷職傳旨,傳曰,只推。
內醫院啓曰,年例各殿宮進上臘藥所入牛黃·麝香,竝令戶曹·宣惠廳進排,而丙申定式,牛黃參拾柒部伍分捌里玖毫,以本院春秋兩等元貢中入用,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令一員·持平一員未差,掌令李鳳德,持平李商新未肅拜,監察茶時之意,敢啓。傳曰,知道。
又啓曰,左副承旨呂圭益,今日不爲仕進,卽爲牌招,何如?傳曰,允。
傳曰,檢校直閣金永壽,馳詣仁陵,奉審摘奸,仍留監祭,仍詣獻陵,一體奉審以來。
以檢閱李鎬喆·趙昌夏牌不進罷職傳旨,傳曰,只推。
政院啓曰,左右史不可不備,檢閱李鎬喆·趙昌夏,旣有只推之命,竝卽牌招,推移入直,何如?傳曰,允。
侍講院啓曰,上番連日闕直,事甚未安。兼輔德·弼善·兼弼善·文學未差,輔德朴定陽,兼文學金九鉉,竝卽牌招,推移入直,何如?傳曰,允。
議政府啓曰,卽見慶尙監司朴齊寅狀啓,則以向日彼倭下陸,則不能捍禦之釜山僉使罪狀,請令廟堂稟處矣。此已有日前稟覆,該鎭將論罪一款,置之,何如?傳曰,允。
兵曹啓曰,今日禁軍祿試射時,騎芻,當依定式試取,而馬路氷滑,勢難騎射,以柳葉箭一巡代行之意,敢啓。傳曰,知道。
義禁府啓曰,卽接月令醫員朴弘輔手本,則以爲,時囚罪人金大鉉·趙命敎等,素患疝症,當冬添劇,姜穎秀,素患痰㿍,挾感復發,洪在鼎,近得毒感,又添挾食,目下症形,俱爲危劇云,罪人病勢如是,則一邊保放,一邊草記,載在法典矣。金大鉉·趙命敎·姜穎秀·洪在鼎,竝爲保放之意,敢啓。傳曰,知道。
摠戎廳啓曰,本廳中軍李文永,身病甚重,勢難察任,改差,何如?傳曰,允。
義禁府啓目,公州判官金大鉉,前判官趙命敎,臨坡縣令姜穎秀,前縣令洪在鼎等原情云云。傳旨內辭緣,泛稱遲晩,刑推得情,何如?啓除刑推議處爲良如敎。
義禁府啓目,昌洲前僉使咸盛五原情云云。傳旨內辭緣,泛稱遲晩,刑推得情,何如?啓除刑推議處爲良如敎。
上在景福宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,明日常參·經筵,取稟。傳曰,停。
又啓曰,大司憲·執義·掌令一員·持平一員未差,掌令李鳳德,持平李商新未肅拜,監察茶時之意,敢啓。傳曰,知道。
侍講院啓曰,上番連日闕直,事甚未安。兼輔德·弼善·兼弼善·文學未差,輔德朴定陽,兼文學金九鉉,竝更牌招,推移入直,何如?傳曰,允。
議政府啓曰,卽見京畿監司閔台鎬所報,則永宗鎭廨宇新建物力,錢限二萬兩,及今劃下爲辭矣。容入財力,不得不豫先措辦然後,待開春自可以董役,而他無拮据之道,就本府別置中參酌劃給,以爲次次入用之地,何如?傳曰,特下內帑錢五千兩,其餘,令道臣量宜措處。
兵曹啓曰,禁軍來春夏等祿試射時,柳葉箭沒技人,別單書入之意,敢啓。傳曰,知道。
以檢閱李鎬喆·趙昌夏牌不進罷職傳旨,傳曰,只推。
兵曹,以李敏庠爲摠戎中軍。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令一員·持平一員未差,監察茶時之意,敢啓。傳曰,知道。
傳曰,奉審閣臣入侍。
都摠府啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
侍講院啓曰,上番連日闕直,事甚未安。兼輔德·弼善·兼弼善·文學未差,輔德朴定陽,兼文學金九鉉,竝更牌招,推移入直,何如?傳曰,允。
政院啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而行判書閔奎鎬,參判林喜鎭,參議曺殷承,俱以病不來,不得開政云,竝卽牌招,何如?傳曰,待明朝牌招,如有違牌,勿爲呼望。
乙亥十一月十三日午時,上御修政殿。奉審閣臣入侍時,同副承旨金永穆,假注書申悳均,記注官白時洽,記事官趙昌夏,檢校直閣金永壽,以次進伏訖。上曰,史官分左右。仍命閣臣進前,永壽進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢達矣。上曰,陵上太平,碑閣·丁字閣無頉乎?永壽曰,太平矣。上曰,何時將事,而何時還發乎?永壽曰,假量三更時將事,而旋卽離發,入城則鷄旣鳴矣。上曰,冬候不寒,今無成凍,而往來無頉乎?永壽曰,天氣不寒,江海亦未成氷,故無頉往來矣。上曰,來往渡何津,而程道幾許里乎?永壽曰,渡西氷庫津,路不過四十里矣。上曰,不由鷺梁,則似不甚遠矣。永壽曰,然矣。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令一員·持平一員未差,掌令李鳳德,持平李商新未肅拜,監察茶時之意,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
奎章閣啓曰,明日卽觀文閣望奉審日次,臣進詣擧行之意,敢啓。傳曰,知道。
宗親府啓曰,明日卽天漢殿望奉審日次,臣明應,進詣擧行之意,敢啓。傳曰,知道。
侍講院啓曰,上番連日闕直,事甚未安。兼輔德·弼善·兼弼善·文學未差,輔德朴定陽,兼文學金九鉉,竝更牌招,推移入直,何如?傳曰,允。
傳曰,呈告同春秋許遞,今日政差出。
傳曰,在外參贊許遞,今日政差出。
傳曰,呈告摠管許遞,前望單子入之。
摠管前望單子入之,副摠管趙羲豐落點。
傳曰,同副承旨許遞,前望單子入之。
承旨前望單子入之,李龍雨落點。
傳曰,兼輔德有闕之代,前望單子入之。
兼輔德前望單子入之,李世用落點。
兵曹口傳政事,副護軍單朴鳳彬。
傳曰,武衛哨官,依承傳宣傳官例,不待都政陞六事,分付兵曹。
政院啓曰,明日次對,兩司當爲進參,未肅拜人員,竝待開門牌招,何如?傳曰,允。
武衛所啓曰,善騎別將白樂貞,身病甚重,勢難察任,改差,何如?傳曰,允。
吏曹啓曰,中學校授尹升求,東學敎授金九鉉,平安都事金秉健,俱以身病,呈狀乞遞,竝改差,何如?傳曰,允。
兵曹啓曰,宣傳官金箕錫,內禁將柳相吉,忠翊將李鍾植,俱以病難供職,呈狀乞遞,竝改差,何如?傳曰,允。
司譯院啓曰,淸學訓長,卽官生訓誨之窠,而今方有闕矣,以該學堂下官吳致儉,塡差其代,使之訓海之地,何如?傳曰,允。
有政。吏批,行判書閔奎鎬,參議曺殷承進,參判林喜鎭式暇,承旨缺。吏批啓曰,長淵都護府使,今當差出,而本府,以邊上重地,不可不擇差,他道營將竝擬,何如?傳曰,允。
以沈承澤爲大司憲,朴惇壽爲大司諫,李載純爲執義,金斗淵爲司諫,南宮鉀爲掌令,盧德純爲持平,姜周用爲獻納,安翊良·黃夏欽爲正言,金炳始爲右參贊,吳長善爲弼善,趙龍鎬爲兼弼善,李憲稙爲文學,李喬翼爲戶曹參判,韓應國爲兵曹參判,李容元爲禮曹參議,金明鎭爲刑曹參議,朴興壽爲工曹參議,金翼鉉爲知義禁,姜蘭馨爲知經筵,林喜鎭爲同經筵,趙康夏爲同春秋,洪遠植爲同成均,姜爲宗府正,鄭鍾學爲奉常正,趙漢益爲兵曹正郞,金允植爲中學敎授,趙翼永爲東學敎授,愼在範爲宗府直長,李憲夏爲宗府參奉,任圭常爲京畿都事,魚秉琇爲長淵府使,李鳳憲爲長津府使,康炳迪爲慶安察訪,金永㷽爲金井察訪,安建榮爲沙斤察訪,尹基周爲平安都事,宗府忠義單李元會,郞廳單李植重,宗正卿李敦應,今加嘉義,宗府正趙秉弼,今加通政加資事承傳。再政。同義禁單金翼鉉。
兵批,行判書李載元進,參判未差,參議朴海哲病,參知張時杓入直,承旨缺。以金元植爲知事,趙康夏爲都摠管,梁柱台爲副摠管,金箕錫爲兼訓鍊都正,李儒增爲訓鍊都正,尹致稷爲宣傳官,李仁宇爲內禁將,成定鎬爲兼司僕將,玄基殷·安晶玉爲五衛將,李鍾植爲忠翊將,李裕庠爲忠壯將,沈能翼爲管城將,崔昌鎭爲登山僉使,同知單朴能鉉,訓鍊判官加設二單,李章憲·崔丙斗,壬海別將單金鼎碩,副司果李根莢·崔鳳顯·權鍾徹·金瀛煥·李秉儀·吳大善·河道一·李命潤·趙章夏,五衛將薛熙祚·盧昌彦·黃濟鍾,以上加設,依定式減下。再政。副摠管單趙康夏。
上在景福宮。停常參·經筵。
藥房都提調李最應,提調李鎬俊,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,行大司憲沈承澤,執義李載純,掌令李鳳德·南宮鉀,持平李商新·盧德純牌不進,監察茶時之意,敢啓。傳曰,知道。
奎章閣啓曰,景慕宮望廟樓,今望奉審,無頉之意,敢啓。傳曰,知道。
議政府啓曰,新差堂上金尙鉉,今日賓對,懸病不進,事甚未安。令政院,卽爲牌招,使之進參,何如?傳曰,允。
議政府啓曰,北關後運紙衣六百七十八領,照數稱量,木品·紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
以大司諫朴惇壽,執義李載純,掌令李鳳德·南宮鉀,持平李商新·盧德純牌不進罷職傳旨,傳曰,只推。
三軍府薦望,以申正熙爲南兵使。
傳曰,大臣·政府堂上引見。
侍講院啓曰,新除授兼輔德李世用,弼善吳長善,兼弼善趙龍鎬,文學李憲稙,竝卽牌招察任,何如?傳曰,允。
政院啓曰,卽者兼說書洪淳馨,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
吏曹口傳政事,仁川府使單尹差下事,承傳。
兵曹,仁川防禦使單尹。
侍講院啓曰,兼說書洪淳馨,今以親病,陳疏徑出矣,下番闕直,事甚未安。司書李建昌,兼司書李載兢,說書沈相薰,竝卽牌招,推移入直,何如?傳曰,允。
禮曹啓曰,來丙子年文武官重試·對擧別試·文科初試,依法典,咸聚京師,初場論表,終場策問一道,講經則依近例除四書,三經中自願一經,抽籤一篇背講,一如明經之規,而註與音釋,竝除之,粗以上試取事,知委擧行,何如?傳曰,允。
以兼司書李載兢,說書沈相薰牌不進罷職傳旨,傳曰,只推。
兼說書洪淳馨上疏大槪,情急歸護,拜章徑出,乞被擅離之罪,以肅朝綱事。省疏具悉。爾其勿辭,救護。
乙亥十一月十五日午時,上御修政殿。藥房入診,大臣·政府堂上引見同爲入侍時,都提調李最應,提調李鎬俊,副提調閔泳穆,直閣金永哲,假注書申德均,事變假注書金永濟,記事官尹瑱·趙昌夏,領議政李最應,右議政金炳國,政府堂上申櫶·金在顯·趙龜夏·閔致庠·梁憲洙·李鎬俊·李熙昇,校理吳麟泳,以次進伏。醫官李慶年·李碩柱·李好錫·鄭楫,進伏楹外訖。上曰,史官分左右。仍命大臣進前,最應進前問候,各殿問候訖。最應曰,醫官待令,使之入診乎?上可之。慶年等,以次診候,退伏楹外訖。最應曰,脈候奏之。慶年等起伏奏曰,脈候左右三部調均矣。上命醫官先退。上曰,近日守令勒索錢賄之弊,正供愆納之端,專由於道臣之評駁不明,故如是屢屢矣。缺上曰,第爲捧納而坼見後,若有不便句語,則斥之未爲不可,向日關飭之後,萊府之終無擧行,亦萬萬可駭矣。炳國曰,事體誠未安矣。上曰,非但萊府事如是,近日紀綱不立,中外擧多玩愒,有名無實,專事遮掩面前,然則自上政令,在下不能宣布,其能庶事可集乎?最應曰,聖敎至此,臣不勝惶悚萬萬矣。炳國曰,臣等忝在董率之地,承此紀綱不立之下敎,都是臣等之罪也,萬萬惶悚,無以形達矣。上曰,在下者之不欲行之而然,大臣之如是爲引,誠過矣。又敎曰,期欲立紀綱矣。炳國曰,何患不立?此在殿下一轉移間事矣。又奏曰,中外竊發之患,往往有之矣,八路旣均登,且於秋成之後,猶復如此,則若到窮春,尤當如何?向來筵飭之後,內以捕廳,外以鎭營,似當各別譏詗,而爲盜者一向如是,其頑不畏法,推可以知,此等專由於紀綱之解弛也。上曰,左右捕廳·外鎭營,不能戢盜,甚爲無嚴矣。炳國曰,俄者仁川等三邑矯捄事,承批以三年後,亦可有紓力之道乎矣,聖敎切當,目下則雖紓力,日後則未知如何?無論京外儲畜,設或甚多,若用之無節,則未免尾閭也,儲畜設或甚少,若用之有節,則自當饒足,所以生財不若節用,益加留念於聖衷,則化行風偃,其效將捷於影響矣。上曰,所奏甚好矣。缺最應曰,臣於日昨,伏讀傳敎下者,十行辭旨,旣勤且嚴,階前萬里,無弊不燭,愛民憂民之聖念,宵旰憧憧,若恫在己,竊不勝欽仰萬萬,而凡在按藩守土之列者,俱是喬木世祿之裔也,孰敢不勵精殫誠,以效圖報,而苟有縱恣不法者,道臣糾摘論啓,朝家按法嚴處之意,纔已措辭行會於諸道矣,第視擧行之勤慢,隨聞稟達,而先從道臣論斷,恐合事體,故敢此仰達矣。上曰,日前下敎,果以道臣之不能盡心對揚於懲貪墨而然也,依所奏爲之。出擧條最應曰,安邊鶴浦之還屬歙谷事,其論蓋久矣,而互相岐貳,終未歸一者,誠究不得而說不去矣,革邑而分土,此其理勢然也,復邑而還土,此亦理勢然也,況寶鑑所載,的然可考,而疆界之此近彼遠者乎?彼邑則設有難便之端,此邑則旣係當屬之地,不必更令道査,徒煩酬應,還屬一款,斯速擧行,形止馳啓事,分付兩道道臣,何如?上曰,所奏切當,以此知委兩道,俾毋敢復生橫議,可也。出擧條最應曰,昨年關北繡單,以執義臣李元培,故僉知臣林宗七學行,請褒贈之典,其時筵敎若曰,諸人之學行如此,不可無贈職褒獎之擧也,聖念之崇尙儒術,臣固欽仰萬萬,蓋章簡公臣李載亨,服事於文簡公臣金昌協,得其道學旨訣,一傳而有李元培,再傳而有林宗七,其淵源之端的,行義之質慤,使荒陬章甫,聞風興學,臣謂李元培·林宗七,竝特贈正卿,以示朝家培養之化,無間於遐邇,恐好矣。上曰,依爲之。出榻敎最應曰,贊善任憲晦,特擢亞卿之後,當有榮贈之典,而儒賢,不以爵秩自居,每經筵稟後施行,故敢達矣。上曰,依爲之。出擧條最應曰,仁川府使李敏中,聞有實病云,今姑改差,許用防禦履歷,其代,前水使尹,特爲差下,令該曹,口傳下批,使之不日下送,何如?上曰,依爲之。出榻敎最應曰,臣於日本書契事,屢有奏覆,而蓋其受與不受,惟當守法遵約焉已矣。今彼之書契,大違前規,所以甲乙之議,汔未歸一者也。執其昔無今有者,而責之斥之,夫孰曰不然,而初不坼見正本,只以謄本可否之者,且不暢快,彼書中數個字,不過是渠國臣子自尊之稱,於我乎何損之有哉?交隣文字之不有謙恭,其曲在於彼,而其妄又在於彼矣,積年相持,阻我懷綏之意,則還涉自侮,亦欠誠信,臣雖蔑識無肖,稽諸往牒而未之聞也。後之論今,其將謂何?原書契,令該府使,直爲捧納朝廷,其答其斥,明正處分,在我事體,恐爲允當,故敢此冒達矣。上曰,此事之尙今相持,果非懷綏之意,依所奏取見後,可斥者斥之,可也。出擧條最應曰,卽見京畿監司閔台鎬所報,則仁川·富平·通津等邑,俱以沿邊重地,軍需措辦,實無其策,上項三邑田稅·大同,待紓力間特許代納,俾爲矯捄之地爲辭矣。畿沿要衝之邑,饒料之若是窘絀,此不容不軫念,而兩稅之竝爲許代,果係難愼,田稅則勿論,大同則限三年特令代錢,從長措處事,分付,何如?上曰,三邑矯捄,不容少緩,依爲之。出擧條最應曰,卽見京畿監司閔台鎬所報,則砥平縣砲糧米,殘民事力,已是難辦,而運輸之際,爲弊多端,特許以錢代納爲辭矣,斗少之邑,水路又遠,窮蔀事勢,宜存矜恤,且有他郡已例,依報辭許施,何如?上曰,依爲之。出擧條最應曰,諸道藩梱之四節日方物進獻,法意本自愼重,會減亦有定例,而就其中弓矢·鳥銃,全不成樣,竟歸等棄而止,事之不誠,孰甚於此?今難一一追究,而從今以後,這這察檢,另擇精造,而苟有如前疎忽,不合其用者,則當該道帥臣,各別論勘,褊裨及校吏,重律施行之意,嚴飭知委,何如?上曰,進獻之物,如是不誠,則況外他軍物乎?各別申飭,可也。出擧條最應曰,年前以摠廳所管銃藥丸,武庫所管銃子,減半磨鍊事,筵奏變通,而武庫所管藥丸,則尙今全數責捧矣。以若物價之刁騰,如數製造,勢實末由,特依已施之例,許令半減,不害爲一視之政,故敢達矣。上曰,依爲之。出擧條缺龍雨曰,諸宰奏事。櫶等曰,無所奏矣。龍雨曰,玉堂所懷奏之。麟泳曰,伏以,臣謏陋,猥忝論思之任,昵陪顧問之列,伏覩我殿下恣挺上聖,治隆熙洽,日新厥德,固不待微臣之仰勉,而竊伏念聖益聖之道,亶在於終始典學矣,顧今三餘已半,經筵久輟,恐有妨於大聖人懋時惜陰之工,伏願繼自今,晝而法講,夜而召對,無或間斷,克臻光明之域焉。上曰,所陳當留念矣。出擧條龍雨曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左副承旨呂圭益,今日不爲仕進,卽爲牌招,何如?傳曰,允。
又啓曰,同義禁金翼鉉,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,行大司憲沈承澤,執義李載純,掌令李鳳德·南宮鉀,持平李商新·盧德純牌不進,監察茶時之意,敢啓。傳曰,知道。
又啓曰,假注書申悳均,有身病,勢難察任,今姑改差,何如?傳曰,允。
以左副承旨呂圭益牌不進罷職傳旨,傳曰,只推。
以大司諫朴惇壽,司諫金斗淵,獻納姜周用,執義李載純,掌令李鳳德·南宮鉀,持平李商新·盧德純牌不進罷職傳旨,傳曰,只推。
侍講院啓曰,下番連日闕直,事甚未安。司書李建昌,兼司書李載兢,說書沈相薰,竝更牌招,推移入直,何如?傳曰,允。
訓鍊都監啓曰,本局中軍趙羲復,身病猝重,勢難察任,改差,何如?傳曰,允。
假注書申悳均改差,代以趙東弼爲假注書。
以兼司書李載兢,說書沈相薰牌不進罷職傳旨,傳曰,只推。
檢閱趙昌夏疏曰,伏以,臣之本生兄禮曹參判臣康夏,除拜同春秋矣,臣所帶記事官之銜,在法當遞。伏乞聖明,俯垂鑑諒,亟命選部,照例鐫改,以存公格,以安私分,不勝幸甚,臣無任云云。省疏具悉。疏辭,下該曹稟處。
上在景福宮。停常參·經筵。
政院啓曰,來二十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,來二十一日輪對日次矣,敢稟。傳曰,當次人受點,後日次待令。
假注書趙東弼有頉,代以李萬敎爲假注書。
政院啓曰,行大司憲沈承澤,執義李載純,掌令李鳳德·南宮鉀,持平李商新·盧德純牌不進,監察茶時之意,敢啓。傳曰,知道。
以大司諫朴惇壽,司諫金斗淵,獻納姜周用,執義李載純,掌令李鳳德·南宮鉀,持平李商新·盧德純牌不進罷職傳旨,傳曰,只推。
侍講院啓曰,下番連日闕直,事甚未安。兼司書李載兢,說書沈相薰,旣有只推之命,與司書李建昌,竝更牌招,推移入直,何如?傳曰,允。
傳曰,有實病玉堂許遞,前望單子入之。
議政府啓曰,卽見奏請使別先來狀啓,則上·副勅,已爲派定矣,上馬之期,知在迫近,迎接之節,不容不預爲整備,左賓客鄭基世,遠接使差下,館伴及迎接都監堂·郞,令政院,政官牌招,開政差出,何如?傳曰,允。
吏曹啓目粘連,觀此藝文館檢閱趙昌夏上疏,則以爲,臣之本生兄臣康夏,除拜同春秋矣,臣所帶記事官之銜,在法當遞,照例鐫改亦爲白有臥乎所,史官春秋,例不得減下,同春秋趙康夏,似當遞改是白乎矣,宰臣兼帶遞仍當否,臣曹不敢擅便,上裁,何如?啓,依回啓施行爲良如敎。
行護軍金翼鉉疏曰,臣從叔臣在顯,方帶判義禁府事矣,臣之同義禁之任,揆以格例,自在當遞。伏乞聖慈,俯垂鑑諒,亟遞臣金吾之銜,以存公格,以安私分焉,臣無任云云。答曰,省疏具悉。疏辭,下該曹稟處。
兵曹參判韓應國上疏,大槪苫塊餘喘,念絶榮塗,敢陳悲苦之懇,冀蒙矜諒之恩事。答曰,省疏具悉。卿其勿辭行公。
京畿監司閔台鎬疏,略曰,乃於日前傳敎下者,三百五十有餘言,丁寧告戒,嚴畏懇惻,噫,剝斂騙取之杜絶,奸猾盜究之屛祛,海防邊禁之嚴察,皆見於列邑守宰之能否,而其失檢遺察之案,萃在臣身,況殿最一款,上關治化之汚隆,下係閭里之苦樂,其典式誠重大矣,不能執公秉直,按例捱過,臣罪至此,萬殞難贖,聖度曲賜涵貸,只以緘辭問備,國家刑政之失,豈不可悶乎?玆敢自劾,乞斥臣職焉,臣無任云云。答曰,省疏具悉。黜陟臧否,若不嚴明,則按察之意,安在,而日前處分,豈無所以而然乎?卿其勿辭,益勉對揚之責。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
三軍府啓曰,卽接訓鍊都監所報,則今月十九日習陣日次,而夏而六月七月,冬而十一月十二月停操事,曾有受敎,依例停止云矣,敢啓。傳曰,知道。
兵曹,以白樂貞爲都監中軍。
弘文館啓曰,下番闕直,事甚未安。修撰徐夔淳在外,副修撰一員未差,修撰洪永禹,副修撰趙鍾弼,竝卽牌招,推移入直,何如?傳曰,允。
傳曰,呈告弘文提學·敦寧都正許遞,今日政差出。
玉堂前望單子入之,副修撰申泰觀落點。
政院啓曰,行大司憲沈承,執義李載純,掌令李鳳德·南宮鉀,持平李商新·盧德純牌不進,監察茶時之意,敢啓。傳曰,知道。
又啓曰,假注書林相僖,有身病,勢難察任,今姑改差,何如?傳曰,允。
傳曰,有實故摠管許遞,前望單子入之。
摠管前望單子入之,副摠管尹秉鼎落點。
傳曰,問禮官,依壬申年例,春坊中啓下。
以大司諫朴惇壽,司諫金斗淵,獻納姜周用,執義李載純,掌令李鳳德·南宮鉀,持平李商新·盧德純牌不進罷職傳旨,傳曰,只推。
金永穆啓曰,行都承旨閔泳穆廚院進,左承旨李乾夏,右承旨洪淳學不爲仕進,左副承旨呂圭益式暇,右副承旨李龍雨式暇出去,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
議政府啓曰,卽見京畿監司閔台鎬所報,則今此支勅物力,不可不預先措辦,而營樣邑勢,果無他策,各邑儲置米二千六百石,依今春例,以本色劃付本營,及今執錢,從略塗抹爲辭矣。荐當客使之擾,營邑事力之到底難絀,安得不然,而儲置米之本色劃用,已有近例,特爲許施之意,分付該廳該道,何如?傳曰,允。
議政府啓曰,見今勅務旁午,民邑之弊,有不可不念,畿甸·兩西支站各邑,勿爲轉遷之意,分付銓曹,何如?傳曰,允。
傳曰,江原監司之代,亞卿中擬入。
訓局都監啓曰,本局千摠李根奭,身病猝重,勢難察任,改差,何如?傳曰,允。
摠戎廳啓曰,本廳哨官姜溭,身病猝重,勢難察任,改差,何如?傳曰,允。
以吏曹參議曺殷承牌不進罷職傳旨,傳曰,只推。
假注書林相僖改差,代以洪淳謨爲假注書。
金永穆啓曰,右承旨洪淳學牌不進,伴直無人,左承旨李乾夏,所當牌招,而拘於廳規,不得請牌,何以爲之?敢稟。傳曰,牌招。
有政。吏批,行判書閔奎鎬,參議曺殷承牌招不進,參判林喜鎭進,承旨缺。吏批啓曰,行判書閔奎鎬,參議曺殷承,竝牌招不進,小臣獨政未安,何〈以〉爲之?敢稟。傳曰,仍爲之。以徐胄淳爲應敎,李承德爲敦寧都正,沈履澤爲同義禁,李珪永爲同春秋,吳取善爲弘文提學,朴鳳煥爲奉常主簿,李象學爲內資奉事,李會正爲江原監司,遠接使單鄭基世,迎接都監提調單閔致庠,郞廳八單李弼鎔·徐雲輔·吳仁永·申興均·李淵翼·朴孝憲·趙弼永·鄭匡淵,公事郞廳單金翼濟,館伴單李載元,問禮官單李載兢,宗府直長愼在範,內資直長趙寬在相換。
兵批,行判書李載元病,參判韓應國病,參議朴海哲入直進,參知張時杓病,同知單安永錫,咸鏡南道兵馬節度使單申正熙,兼江原道兵馬水軍節度使單李會正。
吏曹啓目粘連,觀此同知義禁府事金翼鉉上疏,則以爲,臣之從叔臣在顯,方帶判義禁府事矣,臣之同義禁之任,揆以格例,自在當遞,亟遞臣金吾之銜亦爲白有臥乎,相避之法,在下當遞,金翼鉉所帶金吾兼任,似當遞改是白乎矣,宰臣遞仍當否,臣曹不敢擅便,上裁,何如?啓依回啓施行爲良如敎。
上在景福宮。停常參·經筵。
備忘記,仁川都護府使尹下直,長弓一張·長箭一部·片箭一部·筒兒一箇賜給。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨李龍雨,今日不爲仕進,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
以左承旨李乾夏牌不進罷職傳旨。傳曰,只推。
弘又館啓曰,新除授應敎徐胄淳,副修撰申泰寬,竝卽牌招察任,何如?傳曰,允。
政院啓曰,行大司憲沈承澤,執義李載純,掌令李鳳德·南宮鉀,持平李商新·盧德純牌不進,監察茶時之意,敢啓。傳曰,知道。
以右副承旨李龍雨牌不進罷職傳旨,傳曰,只推。
以大司諫朴惇壽,司諫金斗淵,獻納姜周用,執義李載純,掌令李鳳德·南宮鉀,持平李商新·盧德純牌不進罷職傳旨,傳曰,只推。
禮曹啓曰,今此迎勅處所,以勤政殿磨鍊乎?敢稟。傳曰,勤政殿磨鍊。
禮曹啓曰,今此迎勅儀節,當爲磨鍊,而謹稽謄錄,東宮如在沖年,則郊迎及殿庭行禮等節,問禮官齎去儀註中,循例磨鍊,傳給勅使,而仍令儐臣,周旋停止矣,今亦依此擧行乎?敢稟。傳曰,依此磨鍊。
禮曹啓曰,謹稽謄錄,則東宮封典迎勅翌日,有京外進箋陳賀之例,而箋文頭辭,不爲別撰,一依謄錄所載,謄書啓下後,知委擧行矣,今亦依此擧行,何如?傳曰,允。
吏曹啓目,出身李奎駿名字,改以奎復,朴時文名字,改以時林,洪龍周名字,改以在俊,前都事柳承烈名字,改以漳烈,部將柳鼎烈名字,改以烈,折衝尹世昌名字,改以世亨事,爲等如告狀,依例令藝文館給帖,何如?啓依允。
吏曹啓目粘連,觀此忠淸監司沈舜澤狀啓,則水使李泰鉉,兩載居官,一副成規,海壘賴以增固,軍民咸得懷保,島禁濫斫之弊,浦革誅求之習,輿頌方蔚於箇滿,衆情莫遏於惜去,似此優異之績,合施展瓜之典事,令該曹稟處亦爲白有臥乎所,治績旣優,衆情惜去,依狀請,姑爲仍任,何如?啓依允。
上在景福宮。停常參·經筵。
藥房提調李鎬俊,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,今此勅使出來時,黃州·平壤·安州·定州·義州五處迎慰使及平壤問安假承旨,依例以道內守令,借銜差下,御帖及空名帖,遠接使齎去,以爲從便奉傳之地,而亦爲下諭于兩西道臣及各其守令處,使之擧行,何如?傳曰,允。
禮曹,來十二月初六日,孝裕獻聖宣敬正仁慈惠弘德純化文光元成肅烈明粹協天大王大妃殿誕日陳賀時,應行節目,參考前例磨鍊爲白去乎,依此擧行,何如?啓旣承慈敎權停爲良如敎。
傳曰,左相陞拜領相。
傳曰,晉州營將之代,令該曹,口傳差出。
傳曰,有實故摠管許遞,前望單子入之。
摠管前望單子入之,都摠管徐堂輔落點。
傳曰,在外敦寧都正許遞,今日政差出。
政院啓曰,行大司憲沈承澤,執義李載純,掌令李鳳德·南宮鉀,持平李商新·盧德純牌不進,監察茶時之意,敢啓。傳曰,知道。
又啓曰,假注書李萬敎,有身病,勢難察任,今姑改差,何如?傳曰,允。
又啓曰,左相陞拜領相事,命下矣。政官牌招,開政下批,何如?傳曰,允。
以大司諫朴惇壽,司諫金斗淵,獻納姜周用,執義李載純,掌令李鳳德·南宮鉀,持平李商新·盧德純牌不進罷職傳旨,傳曰,只推。
假注書李萬敎改差,代以尹相萬爲假注書。
兵曹口傳政事,以趙靖顯爲晉州營將。
義禁府啓曰,保放罪人金大鉉·趙命敎·姜穎秀·洪在鼎等,當爲還囚,議處以入,而病勢一向未差,竝仍爲保放之意,敢啓。傳曰,知道。
義禁府啓曰,保放罪人金大鉉·趙命敎·姜穎秀·洪在鼎等,當爲還囚,照律以入,而病勢一向未差,竝仍爲保放之意,敢啓。傳曰,知道。
議政府薦望,以閔泳緯爲咸鏡監司。
司譯院啓曰,今此封典勅使,非久出來,而奏請使回還,當在勅行到灣之前矣,以回還譯官,仍定勅行差備,多有其例,擇其可合人堂上譯官李應寅,留灣等待,以除沿路廚傳之弊,卽以此意,發關分付於回還使臣及該道道臣,何如?傳曰,允。
禮曹啓曰,卽接前敦寧都正金在廷單子,則以爲,族孫永運,嫡妾俱無子,以其同姓十六寸弟永國第二子道洙,欲爲繼後,兩家諸族,相議完定,而永運夫妻,俱爲作故,拘於常規,不得循例禮,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金在廷單辭,旣如此,金永國第二子道洙,立爲永運之後,何如?傳曰,允。
有政。吏批,行判書閔奎鎬,參判林喜鎭牌招不進,參議曺殷承進,承旨缺。吏批啓曰,行判書閔奎鎬,參判林喜鎭,竝牌招不進,小臣獨政未安,何以爲之?敢稟。傳曰,只出緊任。以朴公鎭爲敦寧都正,領議政單李最應,陞拜領相事,傳敎,世子師單李最應,世子傅單金炳國,訓鍊都監都提調單李最應,咸鏡監司單閔泳緯。兵批,行判書李載元承候進,參判韓應國入直進,參議朴海哲病,參知張時杓病,承旨缺。同知單金履珪,忠淸水使李泰鉉,姑爲仍任事,承傳,兼咸鏡道兵馬水軍節度使單閔泳緯。
義禁府啓目,向前金大鉉·趙命敎·姜穎秀·洪在鼎等亦,金大鉉·姜穎秀等段,今春始莅,則癸酉兩稅條之愆期,事在前官,當年所納,則舟司再運船之晩待裝自稍遲是如,諸供之分疏可據,畢載之勘合皆的是白乎矣,旣過原限,有難全恕是白遣,趙命敎·洪在鼎等段,癸年稅,幾皆勘合,未納條,又非多數,或以臭載而更爲收捧,或以氷泊而自致稽滯,且於歲初,俱移他邑,雖未及於考尺,亦已異於裝穀是如,爰辭縱或有據,愆限難於參恕,竝只以此照律,何如?啓依允。
義禁府啓目,粘連向前咸盛五亦,禁越法意,何等謹嚴,而罪囚之異域往來,全未覺察,罪實難返,律有當勘,以此照律,何如?啓依允。
義禁府啓目,粘連公州判官金大鉉,前判官趙命敎,臨坡縣令姜穎秀,前判官洪在鼎等矣本府議啓內,金大鉉·姜穎秀等段,今春始莅,則癸酉兩年條之愆期,事在前官,當年所納,則舟司再運船之晩待,裝自稍遲是如,諸供之分疏可據,畢戴之勘合,皆的是白乎矣,旣過原限,有難全恕,竝只以此照律,罪各笞四十收贖,附過還職,趙命敎·洪在鼎等段,癸年稅,幾皆勘合,未納條又非多數,或以臭載而更爲收捧,或以氷迫而自致稽滯,且於歲初,俱移他邑,雖未及於考尺,亦已異於裝穀是如,爰辭縱或有據,愆限難以參恕,竝只以此照律,罪各笞五十收贖,解見任別敍,竝只私罪,奉敎依允爲,金大鉉·洪在鼎等段,竝只功議各減一等,姜穎秀·趙命敎等段,竝只功減一等爲良如敎。
義禁府啓目,粘連昌洲前僉使咸盛五矣本府議啓內,禁越法意,何等謹嚴,而罪囚之異域往來,全不覺察,罪實難返,律有當勘,以此照律,罪杖一百收贖,徒三年定配,私罪,奉敎依允。
應敎徐胄淳上疏大槪,敢陳援例,冀蒙遞改之恩事。省疏具悉。疏辭,許令該曹稟處。
上在景福宮。停常參·經筵。
備忘記,尙州營將宋淳億下直,長弓一張·長箭一部·片箭一部·筒兒一箇賜給。
政院啓曰,來二十五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,假注書洪淳謨,有身病,勢難察任,今姑改差,何如?傳曰,允。
又啓曰,行大司憲沈承澤,執義李載純,掌令李鳳德·南宮鉀,持平李商新·盧德純牌不進罷職傳旨。傳曰,只推。
吏曹啓曰,今此客使出來時,兩西迎慰使,例以道內堂上守令下批矣,臨時若或有頉,則往復變通之際,將未免費却多日,有緩不及事之慮,迎慰使中,若有不得不更爲塡差之事,道臣以便近處守令,先爲塡差,借銜亦以已下批之職,塡書後,具由狀聞之事,措辭關飭於兩西道臣處,何如?傳曰,允。
以大司諫朴惇壽,司諫金斗淵,獻納姜周用,執義李載純,掌令李鳳德·南宮鉀,持平李商新·盧德純牌不進罷職傳旨,傳曰,只推。
兵曹啓曰,新除授晉州營將趙靖顯,以宣傳官移拜矣,時無職名,口傳付軍職以入之意,敢啓。傳曰,知道。
兵曹口傳政事,副護軍單趙靖顯。
司僕寺啓曰,大靜前郡守張德五遞任,進上馬二匹,今纔上來,毛禾色,別單書入,依例內廐立養之意,敢啓。傳曰,知道。
假注書洪淳謨改差,代以吳炳文爲假注書。
吏曹啓目粘連,觀此弘文館應敎徐胄淳上疏,則以爲,承政院左承旨臣李乾夏,卽臣之姨從也,玉署之職,例兼春秋,揆以應避,在所當遞,亟令選部,照例鐫改亦爲白有臥乎所,相避之法,在下當遞,弘文館應敎徐胄淳所兼春秋之銜,今姑減下,何如?啓依允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,同副承旨金永穆,今日不爲仕進,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
吏曹啓曰,今此冬至祭祭官,當爲磨鍊,而除老病公頉,實無推移排比之路,依近例,刑官·司甕院官員及年六十以上人,通瀜塡差以入,而其中時無職名人,令該曹,口傳付軍職,何如?
禮曹啓曰,今此王世子冊封受勅翌日進箋陳賀時,大殿·大王大妃殿·王大妃殿·大妃殿·中宮殿·世子宮,方物·物膳,依例封進事,知委京外,何如?傳曰,置之。
禮曹啓曰,今此王世子冊封受勅翌日進箋陳賀時,例有告廟之節矣,宗廟·景慕宮告由祭,臨時擇日設行,何如?傳曰,允。
禮曹啓曰,來丙子年文武官重試對擧別試文科初試事目,當爲磨鍊,而取考大典會通,則別試文科初試額數,或三百,或六百,臨時稟旨事載錄矣,今番則取幾人乎?敢稟。傳曰,取六百人。
義禁府啓曰,時囚罪人咸盛五,杖一百收贖,徒三年定配,照律公事判付內,依允矣。咸盛五,當定配所以入,而卽接其戶收呈狀,則以爲,其上典母,年七十一,無兄弟獨身,依法典許贖爲辭矣。取考律文,則大明律存留養親條有曰,凡父母老疾應侍,家無以次成丁者,若犯徒流止杖一百餘,罪收贖,咸盛五依律文收贖,只告身盡行追奪,放送之意,敢啓。傳曰,知道。
政院啓曰,行大司憲沈承澤,執義李載純,掌令李鳳德·南宮鉀,持平李商新·盧德純牌不進,監察茶時之意,敢啓。傳曰,知道。
以同副承旨金永穆牌不進罷職傳旨,傳曰,只推。
以大司諫朴惇壽,司諫金斗淵,獻納姜周用,執義李載純,掌令李鳳德·南宮鉀,持平李商新·盧德純牌不進罷職傳旨,傳曰,只推。
奉常寺啓曰,各陵冬至祭享所用藥果煎造後,進上藥果二十立,依定式封進之意,敢啓。傳曰,知道。
都摠府啓曰,今月二十五日冬至陳賀時,侍衛寶劍,當爲備員,而都摠管鄭岐源·徐堂輔,副摠管趙羲豐·尹秉鼎·梁柱台在外,李承五呈辭受由,一員未差,無以備員,令政院,稟旨變通,仍令該曹,口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管任商準,副摠管金基纘·金益容·南廷龍·李沇應·元世顯落點。
領議政李最應疏,略曰,猥管廟務,已過半年,慙騂日甚,領相陞拜,忽下省愆之中,以私而言,不勝捫心而憂,以公而言,名器隳敗無餘,伏願聖明,亟許改免焉,臣無任云云。答曰,省疏具悉卿懇。元輔之任,以卿陞拜,予意之所在也,以卿處地,且卿斷斷向國之誠,今此巽章,豈非萬萬望外乎?卿其深諒,卽爲肅命,以副予倚毗之重。仍傳曰,此批答,遣史官傳諭。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·陳疏外,未肅拜人員,竝卽牌招,何如?傳曰,允。
又啓曰,右承旨洪淳學,今日不爲仕進,卽爲牌招,何如?傳曰,允。
又啓曰,撥路申飭,前後何如,而慶尙左兵使鄭志鎔,去月二十三日,封發火輪船問情,二十八日封發火輪船到館,東萊府使洪祐昌,二十七日封發倭船入歸事狀啓,今始到院,揆以邊情,萬萬駭忽,該帥臣及府使,不可無警,竝從重推考,何如?傳曰,允。
傳曰,左副承旨許遞,前望單子入之,承旨前望單子入之,曺殷承落點。
以右承旨洪淳學牌不進罷職傳旨,傳曰,只推。
以執義李載純,掌令李鳳德·南宮鉀,持平李商新·盧德純,司諫金斗淵,獻納姜周用牌不進罷職傳旨。傳曰,只推。
傳曰,吏曹參議有闕之代,前望單子入之。
吏曹參議前望單子入之,趙秉世落點。
政院啓曰,明日傳香禮房承旨,當爲齋宿,新除授左副承旨曺殷承,所當牌招,而拘於廳規,不得請牌,何以爲之?敢稟。傳曰,牌招。
禮曹今二十五日冬至朝賀節目,權停例改書下。
傳曰,發遣吏郞,諸執事淸齋與否,摘奸以來。
兵曹,以李鳳儀爲禁軍別將。
禮曹啓曰,今此王世子冊封受勅翌日進箋陳賀時,大殿·大王大妃殿·王大妃殿·大妃殿·中宮殿·世子宮進獻,京外方物·物膳封進事,草記,傳曰,置之事,命下矣。在前各道方物·物膳置之之時,議政府·六曹物膳及京廳方物·京畿物膳,則例爲封進矣,今亦依前例,知委封進,何如?傳曰,允。
成均館啓曰,本館入直久任郞廳外,不得入直,若有代員替直之事,則草記代直事,曾有定式矣。司成李晩瀅,直講張仁澤,曲籍尹時榮,俱爲差祭,時無入直之員,以他郞官,姑爲代直,何如?傳曰,允。
敦寧都正朴公鎭上疏大槪,敢陳援例之章,冀蒙遞改之恩事。省疏具悉。所請依施。
大司諫朴惇壽疏,略曰,臣於諫長除旨,感激涕淚,而自顧無狀,何以彈職?亟遞臣職,竊惟今之急務有二,一曰,尙廉儉。一曰,整邊備也,臣以爲,足財之道,不在於聚財,惟在於尙廉儉而已,禦外之道,惟在於得人才也,各以其才任而責之,精其器械,儲其糧草,使一身之元氣,充實於內,則何患風邪之外侵,臣伏見月前日次講科之後,讀書之聲菀起,豈非我殿下躬行之大驗歟?伏願殿下,日開經筵,使緝熙光明之學,就將于治平之上,則一日萬機,皆在包羅中矣,乞賜採納焉,臣無任云云。省疏具悉。所陳諸條,當留念矣,爾其勿辭,益勉言事之責。
上在景福宮。停常參·經筵。
藥房提調李鎬俊,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
又啓曰,啓覆,例於陽復前擧行,而三公不備,不得如例擧行之意,敢啓。傳曰,知道。
又啓曰,右副承旨李龍雨,今日不爲仕進,卽爲牌招,何如?傳曰,允。
傳曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,中官金東曄,罪關罔赦,順天府定配,勿揀赦前。
政院啓曰,行大司憲沈承澤,執義李載純,掌令李鳳德·南宮鉀,持平盧德純牌不進,李商新差祭,監察茶時之意,敢啓。傳曰,知道。
以右副承旨李龍雨牌不進罷職傳旨,傳曰,只推。
以大司諫朴惇壽,司諫金斗淵,獻納姜周用,執義李載純,掌令李鳳德·南宮鉀,持平盧德純牌不進罷職傳旨,傳曰,只推。
傳曰,兼說書許遞,前望單子入之。
兼說書前望單子入之,趙昌夏落點。
傳曰,弘文提調許遞,前望單子入之。
弘文提調前望單子入之,金世均落點。
傳曰,典設提調有闕之代,右參贊金炳始除授。
以東萊府使洪祐昌狀啓,職忝邊戍,異類攔出,威不能彈壓,惶恐俟勘事,傳曰,勿待罪事,回諭。
議政府啓曰,卽見京畿監司閔台鎬所報,則永宗鎭復設,專爲防守,而亦在於習藝,激勸將校之久勤邊將一窠,依前施行,武士·砲軍試射放,年終計劃,優等各一人,直赴殿試爲辭矣。該鎭之還設,亶由固圉之政,而苟欲防守,宜先鍊習,苟欲鍊習,宜先獎勵,竝依報辭施行之意,分付,何如?傳曰,允。
禮曹啓曰,今十一月二十五日冬至朝賀時,大王大妃殿·王大妃殿·大妃殿,百官陳賀儀註,直爲書入各殿之意,敢啓。傳曰,知道。
江原監司李會正上疏大槪,東藩新命,歷日震懍,敢陳披瀝之懇,冀蒙鐫改之恩事。答曰,省疏具悉。卿其勿辭,往欽哉。
上在景福宮。停常參·經筵。
大殿·大王大妃殿·王大妃殿·大妃殿·中宮殿·世子宮,宗親·儀賓·內閣·政院·玉堂·朝廷二品以上六曹·大司諫,冬至單子問安。答曰,知道。
政院啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而冬至問安相値,不得來會云矣,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而冬至朝賀權停例相値,不得設行之意,敢啓。傳曰,知道。
吏曹,典設提調單金炳始除授事,承傳。
傳曰,時·原任大臣·九卿·三司·禮堂來待。
禮曹啓曰,今十一月二十五日冬至朝賀時,大殿·大王大妃殿,諸道所封箋文中,仁同府使申肯鉉·明川府使任原鎬·靈巖郡守李奎大·祥原郡守許璡,雖非應封官,俱以別軍職封進矣。一體看審捧入之意,敢啓。傳曰,知道。
禮曹啓曰,今此冬至朝賀時,淸風府使徐臣輔,賀箋不爲封進,事體所在,誠極未安。推考,何如?傳曰,允。
禮曹啓曰,因議政府草記,咸鏡道道科日字,更以開春後擇入事,允下矣。咸鏡道道科文武科試取吉日,令日官崔榮遠推擇,則來三月二十七日,四月初四日·初九日俱吉云。以此日中,令道科試官,下去推移定行,重臣試官,令該曹,臨時差出,何如?傳曰,允。
禮曹,來丙子式年進士覆試,二月初十日,生員覆試,同月十二日,生進放榜,同月二十五日辰時。文科講經·武科覆試,同月二十八日,文試·會試講畢後間一日文武科殿試,三月十六日,放榜同月二十七日巽時,雜科覆試,四月初九日,放榜,同月二十四日卯時。
禮曹,來丙子年文武官重試及對擧別試·文武科初試,二月初三日,文科講經,同月十九日,文武科殿試,三月初七日,文武科重試,同月十二日,別試及重試放榜,三月二十一日巽時。
政院啓曰,時·原任大臣·九卿·三司·禮堂,依下敎來待矣。傳曰,入侍。
禮曹啓曰,在前追上尊號,加上尊號竝行時,議號後無議號單子親受及箋文親上之例,百官只進箋于大殿,而親臨法殿,受百官進箋矣。今亦依此擧行乎?敢稟。傳曰,依此擧行。
禮曹啓曰,今此翼宗大王追上尊號,大王大妃殿加上尊號吉日,以何間推擇乎?敢稟。傳曰,來月念間擇入。
禮曹啓曰,翼宗大王定世室,旣有成命矣。謹稽謄錄,則定世室後賀禮,或行或不行,而哲宗己未憲宗定世室時,議大臣後擇吉行告布陳賀之禮矣。今亦依此告布陳賀,擇日擧行,何如?傳曰,允。
禮曹啓曰,傳曰,追上尊號都監·加上尊號都監合設擧行事,命下矣。都監稱號,以上號都監爲稱,而凡係啓辭與文移,則隨其所掌,追上·加上,分而書之,何如?傳曰,允。
禮曹啓曰,傳曰,憲宗大王御眞,璿源殿捲奉一本,哲宗大王御眞,天漢殿奉安四本,同爲移奉於景慕宮望廟樓,允合於神理人情矣。臘月旬前擇日,先爲移奉於望廟樓之移安廳,待增建畢役奉安事,命下矣。兩朝御眞移奉吉日,令日官崔榮遠推擇,則來十二月初十日午時爲吉云,以此日時擧行,何如?傳曰,允。
傳曰,副提學有闕之代,前望單子入之。
副提學前望單子入之,鄭範朝落點。
傳曰,呈告工曹參議許遞,今日政差出。
傳曰,明日出宮門路,以崇陽門爲之。
政院啓曰,因禮曹單子,明日翼宗大王追上尊號,大王大妃殿加上尊號議定時,應參人員,令政院命招事,啓下矣。時·原任大臣·九卿·館閣堂上·六曹參判·三司長官,竝待開門命招,何如?傳曰,允。
以慶尙監司朴齊寅狀啓,進上生靑魚,尙未捉得,過限旣久,不得封進,惶恐待罪事,傳曰,勿待罪事,回諭。
議政府啓曰,關西後運襦衣四百九領,紙衣一百領,照數稱量,木品·紙品,亦爲看審。監封逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
吏曹啓曰,宗府參奉李憲夏,以其身病,呈狀乞遞,改差,何如?傳曰,允。
義禁府啓曰,中官金東曄順天府定配,勿揀赦前事,承傳啓下矣。金東曄,全羅道順天府定配,勿揀赦前,而以承傳內辭意,具罪目依例發遣府書吏,押送配所之意,敢啓。傳曰,知道。
有政。吏批,行判書閔奎鎬·參判林喜鎭·參議趙秉世進,承旨缺,以徐堂輔爲知經筵,任百東爲敦寧都正,曺克承爲工曹參議,李玄翼爲同經筵,李仁宇爲宗府參奉。上號都監都提調單李最應爲之事,傳敎。提調三單,閔致庠·金輔鉉·金尙鉉,郞廳五單,徐雲輔·柳龍䥁·金永謨·柳承根·李元應。
兵批,行判書李載元問安進,參判韓應國承候進,參議朴海哲入直進,參知張時杓病,承旨缺。同知單金鳳勳。
乙亥十一月二十五日午時,上御修政殿。時·原任大臣·九卿·三司·禮堂同爲入侍時,行都承旨閔泳穆,假注書吳炳文,記事官李命宰·金羽均,領敦寧金炳學,判府事洪淳穆·朴珪壽,領議政李最應,右議政金炳國,行吏曹判書閔奎鎬,行兵曹判書李載元,左參贊李㘾,刑曹判書李源命,大司憲沈承澤,判尹姜蘭馨,戶曹判書閔致庠,禮曹判書金輔鉉,工曹判書金尙鉉,右參贊金炳始,禮曹參判趙康夏,參議李容元,大司諫朴惇壽,校理李秀萬,副校理朴齊晠·吳麟泳,修撰洪永禹,以次進伏訖。上曰,史官分左右,仍命大臣進前。炳學進前問候,各殿問候訖。上曰,予以屢年未遑之事,今旣有定于心中矣。惟我翼考聖德神功,宜擧世獻之禮,而典禮至重且大,欲使卿等知之,故召對矣。炳學曰,惟我翼考聖功神化,至百世有不能忘者,而我殿下孝思無窮,世獻之禮,斷自宸衷,神人胥悅,亦不勝頌祝之至矣。淳穆曰,翼宗大王深仁厚澤,淪浹生靈,八域臣民。尙切於戲之思,以不匱之聖孝,斷自宸衷,大定世獻之禮,神人有以胥悅矣。珪壽曰,翼宗大王,代理四年,深仁厚澤,浹人肥髓,在今日預定世獻典禮,聖孝有光,而八域臣民於戲不忘之慕,冞新而冞長矣。最應曰,聖孝出天,預定世室,欽仰萬萬矣。炳國曰,世獻之禮,斷自宸衷,聖孝冞光,神人胥悅矣。上曰,旣定世室,謹依顯宗朝故事,當爲尊號之擧,而大王大妃殿尊號,亦當加上矣。炳學曰,此是我家禮,而禮節先備,情文允愜矣。上曰,明年,大王大妃殿寶齡,將躋七旬,大妃殿寶齡,洽滿四旬,此爲國家莫大之慶,仰體撝謙之德,不得不承順,當於月正元日,親上致詞箋文表裏矣。炳國曰,明年,卽我大王大妃殿寶齡,將躋七旬,大妃殿寶齡,洽滿四旬,兩慶竝溱,定我東無疆之休也。揭徽稱觴,於禮卽然,而仰體撝謙之德,有此將順之美,臣不勝欽仰萬萬,其在下情則誠切悵缺矣。淳穆曰,明年國家兩慶,竝溱,誠是莫大之慶年,而謹稽國朝故事,所罕有者矣。每遇過如此之慶,必擧應行之典,而以其撝謙盛德,不得不將順,實亦有光於聖孝矣。珪壽曰,國家慶會,莫大於此,而仰體撝謙之德,未飾登享之擧,群情雖不免悵缺,益不勝歡祝萬萬矣。最應曰,大王大妃殿寶齡,將躋七旬,大妃殿寶齡,洽滿四旬,此誠莫大之慶也。闡徽稱觴,已有我家之禮,而兩殿撝謙之德承順,尤有光於聖孝矣。炳國曰,撝謙之德,將順之美,欽仰萬萬,而豐享豫大之擧,未克行焉,下情悵缺矣。上曰,果是悵缺矣。炳學曰,承順撝謙之德,寔由聖孝矣。上曰,憲宗朝御眞,璿源殿捲奉一本,哲宗朝御眞,天漢殿奉安四本,當移奉于景慕宮望廟樓矣。炳學曰,憲宗大王御眞一本,哲宗大王御眞四本,同爲移奉于悶宮望廟樓,允愜情私,臣無容更達矣。淳穆曰,兩聖朝御眞,如此移奉,其於情私,實爲允愜矣。珪壽曰,兩聖朝御眞,移奉望廟樓,情文果爲允當,臣無容更達矣。最應曰,憲宗大王御眞,哲宗大王御眞移奉,允合於神理人情,臣無容更達矣。炳學曰,兩聖朝御眞之今玆移奉,於情於禮,實所允愜矣。上曰,兩聖御眞,將爲同奉於望廟樓,而限數間增建,則可以奉安,且五聖御眞同奉,尤合情禮矣。炳學曰,五聖御眞,奉安一室,以情以禮,實爲允當矣。缺,最應曰,翼宗大王追上尊號,大王大妃殿加上尊號,設都監擧行事,旣有成命矣。政官牌招開政,都監·堂郞差出,何如?上曰,依爲之。出榻敎輔鉉曰,翼宗大王定世室追上尊號,大王大妃殿加上尊號,今有成命矣。諸般儀節,當爲磨鍊,退出後謹稽謄錄,以草記稟定擧行,何如?上曰,依爲之。出擧條輔鉉曰,議號日字,有當日擧行之例,亦有擇日擧行之例,今番則何以爲之乎?上曰,明日擧行。出榻敎輔鉉曰,翼宗大王追上尊號·大王大妃殿加上尊號,當爲設都監,而每爲合設擧行,今番則何以爲之乎?上曰,合設擧行,可也。出擧條輔鉉曰,來丙子元年朝稱慶陳賀時,慶名,以大王大妃殿寶齡將躋七旬,大妃殿寶齡洽滿四旬,合二慶稱號,何如?上曰,依爲之。出擧條輔鉉曰,來丙子年元朝大王大妃殿寶齡將躋七旬,大妃殿寶齡洽滿四旬稱慶陳賀時,大殿·大王大妃殿·王大妃殿·大妃殿·中宮殿陳賀箋文,方物物膳,世子宮方物物膳,依例封進事,知委京外。箋文頭辭,令文任撰出,何如?上曰,依爲之。物膳,依壬辰年例爲之。出擧條輔鉉曰,來丙子年元朝稱慶陳賀時,儀節當爲磨鍊,謹依已例,以親上致詞箋文,表裏後親臨受賀磨鍊乎?上曰,依爲之。出擧條
上在景福宮。停常參·經筵。
議號後,大殿·大王大妃殿·王大妃殿·大妃殿·中宮殿·世子宮,宗親·儀賓·藥房·內閣·政院·玉堂·朝廷二品以上·六曹·大司諫口傳問安。答曰,知道。
百官進箋親受,還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
傳曰,翼廟室配享功臣,抄啓以入。
禮曹啓曰,以翼宗大王定世室告布陳賀擇吉擧行事,草記,傳曰,允事批下矣。吉日,以何間推擇乎?敢稟。傳曰,告由來十二月望祭兼行,陳賀,擇日擧行。
賓廳,翼宗大王追上尊號望,啓天建統神勳肅謨,大王大妃殿加上尊號望,隆穆。
政院啓曰,翼宗大王追上尊號,大王大妃殿加上尊號議號單子,旣已啓下矣。招致禮郞傳授之意,敢啓。傳曰,知道。
傳曰,侍衛軍兵毛具,從便爲之。
禮曹啓曰,傳曰,翼廟室配享功臣抄啓以入事,命下矣。時·原任大臣及政府六卿·館閣堂上·三司長官,會于賓廳抄啓,而應參人員,令政院命招擧行,何如?傳曰,允。
政院啓曰,因禮曹草記,翼廟室配享功臣抄啓時,時·原任大臣·政府六卿·館閣堂上·三司長官命招擧行事,允下矣。應參人員,旣在闕中,使之進參,何如?傳曰,允。
傳曰,望廟樓增建,令度支擧行。賓廳啓曰,今日配享諸臣會圈,則十點,領議政南公轍·吏曹判書金鏴·趙秉龜三人抄啓單子,書入之意,敢啓。傳曰,知道。
政院啓曰,翼宗大王配享功臣抄啓單子,旣已啓下矣。招致禮郞,傳授之意,敢啓。傳曰,知道。
禮曹啓曰,以翼宗大王定世室告布陳賀吉日,以何間推擇取稟草記,傳曰,告由來十二月望祭兼行,陳賀擇日擧行事,命下矣。頒敎陳賀吉日,令日官崔榮遠推擇,則來十二月二十一日爲吉云,以此日定行乎?敢稟。傳曰,以此日定行。
禮曹啓曰,以翼宗大王追上尊號,大王大妃殿加上尊號吉日,何間推擇,取稟草記,傳曰,來月念間擇入事,命下矣。令日官崔榮遠推擇,則太室追上尊號冊寶,來十二月二十三日,大王大妃殿加上尊號冊寶,同月二十四日爲吉云,以此日定行乎?敢稟。傳曰,太室追上冊寶,以二十日定行,大王大妃殿加上冊寶,以二十一日定行。
禮曹,來十二月二十日,行宗廟臘享大祭親祭,取稟,還入奉敎,敬依改書下。
以司謁口傳下敎曰,自今爲始,凡於設都監,依前工曹爲之。
兵曹啓曰,來十二月初十日,憲宗大王御眞,璿源殿捲奉一本,哲宗大王御眞,天漢殿奉安四本,同爲移奉景慕宮望廟樓移安廳時。侍衛當爲磨鍊,而謹稽謄錄,則分兵曹·分都摠府堂上·郞廳各一員,五衛將二員·武兼四員·禁軍二十人·侍衛挾輦軍四十名,及前後射隊軍兵一哨,以訓局軍磨鍊矣。今此各室侍衛,依此擧行,何如?傳曰,允。
吏曹參議趙秉世上疏,大槪三銓新命,歷日震懍,暫膺雖緣事會,仍冒有愧廉防,敢陳披瀝之懇,冀蒙鐫改之恩事。省疏具悉。爾其勿辭察職。
乙亥十一月二十六日時,上詣勤政殿。百官進箋親受入侍時,行都承旨閔泳穆,左承旨李乾夏,右承旨洪淳學,左副承旨曺殷承,右副承旨李龍雨,同副承旨金永穆,史官缺,提學閔奎鎬,檢校直提學金輔鉉·李鎬俊·尹滋悳·金炳始·趙寧夏·李載冕·趙慶鎬,直提學鄭範朝,檢校直閣李喬翼·閔泳穆·金永壽·李鎬翼·朴鳳彬·姜·尹用求,直閣金永哲,檢檢待敎李載兢,以次侍立。時至,通禮跪啓請外辦。上,具遠遊冠·絳紗袍,乘輿,出永化門。藥房提調李鎬俊·副提調閔泳穆,進前問候訖。由崇陽門·維化門,入勤政門,詣勤政殿月臺。通禮跪啓請降輿,上,降輿,又跪請執圭,承旨進圭,上,執圭陞座。承旨奏曰,宗親文武二品以上,當爲入庭行禮,請出標信,開作門,何如?缺,引儀,引宗親文武二品以上,由西夾門,入就座。贊儀唱鞠躬四拜·興·平身,宗親文武百官,鞠躬四拜·興·平身。展箋官兵曹佐郞金昇燮·崔奭奎,對擧箋函,陞自西階,入置於座前。宣箋官副修撰申泰觀,陞自西階,入詣箋函前俯伏,贊儀唱跪,宗親文武百官跪,泰觀,讀箋訖。贊儀唱俯伏·興·四拜·興·平身,宗親文武百官,俯伏興·四拜·興·平身。通禮跪啓請禮畢,大臣進前問候訖,通禮跪啓請釋圭,上,釋圭,承旨跪受圭,上,降座。通禮跪啓請乘輿,上,乘輿,出勤政門,由維化門,入崇陽門,承旨請出標信解嚴。上,由永化門,還內。諸臣,以次退出。
上在景福宮。停常參·經筵。
備忘記,晉州營將趙靖顯下直,長弓一張·長箭一部·片箭一部·筒兒一箇賜給。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來初一日輪對日次矣,敢稟。傳曰,當次人受點,後日次待令。
又啓曰,右承旨洪淳學·左副承旨曺殷承,今日不爲仕進,竝卽牌招,何如?傳曰,允。
追上尊號都監啓曰,玉冊文製述官·書寫官及樂章文製述官·金寶篆文書寫官,實預差,別單書入之意,敢啓。傳曰,知道。
加上尊號都監啓曰,玉冊文製述官·書寫官及樂章文製述官·玉寶篆文書寫官,實預差,別單書入之意,敢啓。傳曰,知道。
上號都監啓曰,監造官六望,別單書入之意,敢啓。傳曰,知道。
上號都監啓曰,都廳·郞廳二望,別單書入之意,敢啓。傳曰,知道。
上號都監啓曰,別看役,南陽府使姜潤·前五衛將閔致一·前僉正金始善。軍器判官安膺浩差下,使之擧行,何如?傳曰,允。
追上尊號都監啓曰,宗廟上冊寶時,冊寶欌奉審,先期擇日,自都監擧行,曾有已例矣。今番奉審吉日,令該曹推擇擧行,何如?傳曰,允。
上號都監啓曰,闕門待令郞廳,以入直武兼,輪回察任,何如?傳曰,允。
上號都監啓曰,玉冊,在前或以五簡爲一貼,或以六簡爲一貼,而近年皆以五簡爲一貼矣。今番則何以爲之乎?敢稟。傳曰,以七簡爲一貼。
上號都監,翼宗大王玉冊文製述官領敦寧金炳學,預差。奉朝賀李敦宇,書寫官判敦寧尹宜善,預差。判尹姜蘭馨,樂章文製述官,上護軍金在顯,預差。大護軍趙基應,金寶篆文書寫官,判府事洪淳穆,預差。上護軍吳取善,大王大妃殿玉冊文製述官,判府事朴珪壽,預差。知事金大根,書寫官,同知三軍府事趙寧夏,預差。戶曹參判李喬翼,樂章文製述官,刑曹判書李源命,預差。大護軍洪祐吉,玉寶篆文書寫官,右議政金炳國,預差。上護軍鄭基世,都廳二單,徐胄淳·李胄榮,監造官六單,金商點·金寯根·尹滋祿·沈琦澤·李源集·李雲傅。
上號都監啓曰,都廳·郞廳·監造官分房,別單書入之意。傳曰,知道。
政院啓曰,假注書吳炳文,有身病,勢難察任,今姑改差,何如?傳曰,允。
又啓曰,卽者司書李建昌,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
又啓曰,撥路申飭,前後,何如,而咸鏡監司徐堂輔去月二十日封發頒敎文祗受,南兵使趙羲豊十二日封發邊將到任,北兵使金永求初二日封發邊將到任狀啓,今始到院,事甚稽緩,極涉未安。當該道帥臣,不可無警,竝推考,何如?傳曰,允。
又啓曰,行大司憲沈承澤,執義李載純,掌令李鳳德·南宮鉀,持平李商新·盧德純牌不進,監察茶時之意,敢啓。傳曰,知道。
以右承旨洪淳學牌不進罷職傳旨,傳曰,只推。
以大司諫朴惇壽,司諫金斗淵,獻納姜周用,執義李載純,掌令李鳳德·南宮鉀,持平李商新·盧德純牌不進罷職傳旨,傳曰,只推。
傳曰,時·原任大臣·閣臣·春桂坊·承旨·翰林·注書·玉堂,各璿源譜略一件賜給。
傳曰,宗親·儀賓·宗正卿,各璿源譜略一件賜給。
議政府啓曰,在前勅行時,畿輔·兩西殿最,送勅後封發,多有已行之例。今亦依此擧行之意,知委於三道道帥臣及廣州·開城留守處,何如?傳曰,允。
議政府啓曰,卽見黃海監司鄭泰好·水使閔成鎬狀啓,則長淵府金沙浦漂到大國人二名,問情,則乃是山東省秀榮城人之行商漂到者,而彼人旣願水路還歸。所傷舡碇等物,卽令改造,衣袴糧饌,照例辦給事,竝請令廟堂,稟旨分付矣。從水從陸,依其願許施,自是已例,而當寒淹留,極涉可悶,舡裝什物之改備,衣袴糧饌之辦給,另飭該邑,照例施行。仍令候風發送,以示朝家優恤之德意,待還發狀聞,令槐院,撰咨入送事,分付,何如?傳曰,允。
侍講院啓曰,司書李建昌,今以親病,陳疏徑出矣。下番闕直,事甚未安。兼司書李載兢·說書沈相薰·兼說書趙昌夏,竝卽牌招,推移入直,何如?傳曰,允。
兵曹啓曰,宣傳官李敎復,以其身病,呈狀乞遞,改差,何如?傳曰,允。
假注書吳炳文改差,代以趙忠熙爲假注書。
傳曰,都承旨·左副承旨許遞,前望單子入之。
李龍雨啓曰,臣與左副承旨曺殷承,伴直矣。纔已許遞出去,伴直無人,右承旨洪淳學,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
禮曹啓曰,來十二月二十日,宗廟臘享大祭親行,旣有成命矣。太室追上,尊號冊寶親上之節,亦依例磨鍊乎?敢稟。傳曰,依例磨鍊。
禮曹啓曰,來十二月二十日,行宗廟臘享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
禮曹啓曰,來十二月二十日行宗廟臘享大祭親行時,永寧殿,依例遣大臣攝行,何如?傳曰,允。
禮曹啓曰,以追上尊號,加上尊號吉日推擇草記,傳曰,太室追上冊寶,以二十日定行,大王大妃殿加上冊寶,以二十一日定行事,命下矣。在前追上尊號,加上尊號竝行時,稱慶陳賀,每以加上尊號日磨鍊,而今番與定世室陳賀相値,上尊號陳賀,更爲擇吉擧行,何如?傳曰,同日兼行。
禮曹啓曰,來丙子年元朝大王大妃殿寶齡,將躋七旬,大妃殿寶齡,洽滿四旬,稱慶陳賀時方物物膳,置之事,命下矣。在前陳賀各道方物物膳置之之時,各殿進獻,議政府·六曹物膳及京廳方物·京畿物膳則例爲封進矣。今亦依前例封進,而世子宮進獻京廳方物·京畿物膳,亦爲封進之意,敢啓。傳曰,知道。
禮曹啓曰,今十一月三十日,韓昌府夫人小祥日,中宮殿望哭除服儀注,直爲書入中宮殿之意,敢啓。傳曰,知道。
禮曹啓曰,各殿私忌,有素膳封進之規矣。今十一月三十日韓昌府夫人小祥日,中宮殿素膳,依例封進事,分付,何如?傳曰,允。
兵曹,以申橚爲禁衛中軍。
上號都監啓曰,監造官金商默·金寯根·沈琦澤,時無職名,令該曹,口傳付軍職,何如?傳曰,允。
司書李建昌上疏大槪,情急歸護,拜章徑出,乞被擅離之罪,以肅朝綱事。省疏具悉。爾其勿辭救護。
行副提學鄭範朝上疏大槪,瀛館新命,歷日震懍,祗肅雖緣事會,仍冒有愧廉防,敢陳不稱之實,冀蒙遞改之恩事。答曰,省疏具悉。卿其勿辭行公。
忠淸監司沈舜澤疏略曰,卽伏見特敎下者,有諸道臣緘辭推考之命,臣誠惶霣振越,今者綸言渙宣,無事不燭,擿奸遏惡,頹綱復振。使斯民溝壑而袵席之,寒谷而春煦之,咸曰大哉,又曰一哉,庶幾臣工,知所警畏,閭井安其産業,而顧臣孤負,僨溺益著。區區矢心,豈不欲殫竭報效,而列郡黜陟,旣多失實,窮蔀憂樂,亦未鉤隱,玩日愒月,照管有遺。臣不敢以已徑特勘,安於職私,將臣藩寄,劃行斥黜焉,臣無任云云。答曰,省疏具悉。人生之困瘁與否,係於守令,則道臣之職,豈可不嚴明黜陟乎?旣已問備,卿其勿辭,益勉對揚之責。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨金永穆,今日不爲仕進,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
以右承旨洪淳學再牌不進罷職傳旨,傳曰,只推。
以兼司書李載兢·說書沈相薰·兼說書趙昌夏牌不進罷職傳旨,傳曰,只推。
兵曹口傳政事,護軍單閔泳穆,副司勇三單,金商默·金寯根·沈琦澤。
政院啓曰,行大司憲沈承澤,執義李載純,掌令李鳳德·南宮鉀,持平李商新·盧德純牌不進,監察茶時之意,敢啓。傳曰,知道。
以大司諫朴惇壽,司諫金斗淵,獻納姜周用,執義李載純,掌令李鳳德·南宮鉀,持平李商新·盧德純牌不進罷職傳旨,傳曰,只推。
政院啓曰,假注書尹相萬,有身病,勢難察任,今姑改差,何如?傳曰,允。
侍講院啓曰,下番連日闕直,事甚未安。兼司書李載兢·說書沈相薰·兼說書趙昌夏,旣有只推之命,竝更牌招,推移八直,何如?傳曰,允。
禮曹啓曰,卽接濟州牧使李熙忠狀啓謄報,則十月令薦新唐金橘·柑子,一一摘取,唐金橘爲九十二箇,柑子爲一百五箇,肇慶廟薦新唐金橘十六箇·柑子十四箇封進,所餘唐金橘,爲七十六箇,柑子爲九十一箇。宗廟·景慕宮薦新排比無路,故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例分排薦進,何如?傳曰,允。
傳曰,淸風府使徐臣輔·楊根郡守沈東瑾相換。
承旨前望單子入之,沈履澤·李鎬翼落點。
禮曹啓曰,今此翼宗大王定世室翼宗大王追上尊號,大王大妃殿加上尊號稱慶陳賀時,大殿·大王大妃殿·王大妃殿·大妃殿·中宮殿箋文方物物膳,世子宮方物物膳,依例封進事,知委京外。箋文頭辭,令文任撰出,何如?傳曰,允。外道方物物膳置之。
禮曹啓曰,今此大王大妃殿加上尊號儀節,當爲磨鍊,謹稽謄錄,則有各殿親傳冊寶內庭行禮,自內親上致詞箋文表裏之節。亦有外殿親傳冊寶親上致詞箋文表裏之例,今番則何以爲之?敢稟。傳曰,竝外殿爲之。假注書尹相萬改差,代以吳光洙爲假注書。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨李鎬翼,今日不爲仕進,卽爲牌招,何如?傳曰,允。
中宮殿進御二錢重人參粟米飮,自今日一貽式,限二貼煎入事,榻前下敎。
傳曰,回還三使臣入侍。
內醫院啓曰,本院提調,例不得兼帶金吾之任矣。副提調沈履澤所帶同義禁,今姑許遞,何如?傳曰,允。
政院啓曰,行大司憲沈承澤,執義李載純,掌令李鳳德·南宮鉀,持平李商新·盧德純牌不進,監察茶時之意,敢啓。傳曰,知道。
以大司諫朴惇壽,司諫金斗淵,獻納姜周用,執義李載純,掌令李鳳德·南宮鉀,持平李商新·盧德純牌不進罷職傳旨,傳曰,只推。
以慶尙監司朴齊寅狀啓,狡倭之無難攔出者,罔非臣不飭之罪,惶恐俟勘事,傳曰,勿待罪事,回諭。
以忠淸監司沈舜澤狀啓,淸安縣監金炳觀身死事,傳曰,令該曹,口傳差出,不日下送。
禮曹啓曰,來十二月二十日翼宗大王追上尊號,同月二十一日大王大妃殿加上尊號告由,當以各爲磨鍊,而謹稽謄錄,則在前追上·加上告由祭同日兼行,祝文中措辭添入矣。今亦依此擧行,何如?傳曰,允。
禮曹啓曰,來十二月二十日行宗廟臘享大祭親行事,已有成命,而翼宗大王追上尊號吉日,亦以同日定行矣。親上冊寶後,親祭兼行之由,祭文中措辭撰進,永寧殿攝行祭祝文中,一體添入事,分付,何如?傳曰,允。
禮曹啓曰,翼宗大王廟庭配享功臣領議政南公轍·吏曹判書金鏴·吏曹判書趙秉龜,已爲啓下矣。位版造作,遣官設祭,敎書製述等事,竝令各該司,照例擧行,而謹稽謄錄,則在前廟庭配享功臣追配時,皆以前頭大祭日躋配矣。今亦依已例臘享大祭時擧行,何如?傳曰,允。
禮曹啓曰,諸道正朝朝賀箋文及稱慶陳賀箋文,當爲各定差員陪進,而在前如此之時,有一差員兼進之例,今亦依此擧行事,知委,何如?傳曰,允。
禮曹啓曰,來丙子年正朝朝賀儀節,當爲磨鍊,而與稱慶·陳賀相値矣。謹稽謄錄,則在前如此之時,正朝朝賀,以只進表裏磨鍊,今亦依此擧行,何如?傳曰,允。
上號都監啓曰,各房自今日始役,郞廳監造官中一員,依例入省記輪回上直之意,敢啓。傳曰,知道。
咸鏡監司閔泳緯縣道疏。答曰,省疏具悉。卿其勿辭往欽哉。
乙亥十一月二十九日□時,上御修政殿。回還三使臣入侍時,同副承旨金永穆,假注書吳光洙,記事官李命宰·金羽均,正使李昇應,副使李淳翼,書狀官沈東獻,以次進伏訖。上曰,史官分左右,仍命三使臣進前。昇應等進前訖。上曰,遠路無事往返乎?昇應曰,王靈攸曁,俱得無事往來矣。上曰,皇帝之外樣夙成否?淳翼曰,皇帝年今五歲,獨坐八人轎中,二次祗迎時,瞻見風儀,甚夙成矣。上曰,留館時因多事,似曠日矣。昇應曰,留館爲五十七日矣。上曰,大國,近無土匪乎?昇應曰,今夏响馬賊討滅後,更無餘擾矣。上曰,然則道路往來,似無礙矣。昇應曰,然矣。上曰,兩皇太后徽號稱慶,在何間云耶?淳翼曰,以明年七月擇定云矣。上曰,大國亦有慶科乎?昇應曰,有恩科矣。上曰,科規,何如?淳翼曰,如我國增廣矣。上曰,近日亦多洋倭乎?淳翼曰,洋人不過幾名,倭則比諸洋愈少,而九月,洋人近萬名,來泊天津,有求爵通婚及通州·天津收稅等難從之請。直肄摠督李鴻章,有智略,陣于天津以拒之,而洋人,若有侵擾,則直當勦滅之意,告于朝廷云,此非文蹟之得見,而傳聞蓋如此矣。上曰,緬甸貢象七匹云,其大小不同耶?淳翼曰,俱是絶大矣。上曰,緬甸使臣幾人乎?淳翼曰,上副使各一人,如譯官者二人,其餘隨從,不過數十人云矣。上曰,其貌樣服色,何如?淳翼曰,斷髮文身矣。上曰,緬甸,距中國爲幾里云乎?淳翼曰,未之詳聞,而似爲萬餘里矣。上曰,安南·琉球,亦入貢乎?淳翼曰,琉球,春夏間入貢還歸云矣。上曰,安南人物衣制,何如?淳翼曰,唐時制度,尙今傳之云,而似我國服色矣。中國市上,亦有外國人物圖象帖子矣。上曰,持來乎?淳翼曰,未得貿來矣。上曰,緬甸使臣,處於何館乎?淳翼曰,臣等所處館之近處矣。上曰,諸國使臣之館,爲幾處乎?淳翼曰,二處,而一則各國使臣,輪回入處,一則朝鮮使臣館矣。上曰,安南·琉球國之大小,何如?淳翼曰,詳在海國圖志·瀛環志略矣。上曰,蒙古人多在中國乎?昇應曰,蒙古人,多爲入仕,而兵甲堅利,今夏响馬賊,亦是蒙古兵討滅云矣。上曰,咸豐之陵,在何處而爲幾里乎?淳翼曰,在薊州二百餘里之地,同治禮葬,亦將行於其地云矣。上曰,中國年豐乎?淳翼曰,關內似免歉,關外似登豐,而物價高騰,洋貨遍於市肆矣。上曰,書狀官多遊覽乎?東獻曰,未得多見矣。上,命史官就座,仍命三使臣先退。承史以次退出。
上在景福宮。停常參·經筵。
自開東至人定,灑雨下雨,測雨器水深九分。
韓昌府夫人小祥,中宮殿望哭後,大殿·世子宮,宗親·儀賓·藥房·內閣·政院·玉堂·朝廷二品以上·六曹口傳問安。答曰,知道。
中宮殿,宗親·儀賓·內閣·政院·玉堂·朝廷二品以上·六曹單子問安。答曰,罔極。
藥房提調李鎬俊,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。諫院無詣臺之員,除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
奎章閣啓曰,明日,卽觀文閣朔奉審日次,臣進詣擧行之意,敢啓。傳曰,知道。
宗親府啓曰,明日,卽天漢殿朔奉審日次,臣東鉉進行之意,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
弘文館啓曰,副修撰趙鍾弼差祭,下番闕直,事甚未安。修撰徐夔淳在外,洪永禹·副修撰申泰觀,竝卽牌招,推移入直,何如?傳曰,允。
兵曹啓曰,今十一月各廳堂下武臣朔試射,臣曹連因有故,不得爲之意,敢啓。傳曰,知道。
以大司諫朴惇壽,司諫金斗淵,獻納姜周用牌不進罷職傳旨,傳曰,只推。
禮曹啓曰,來十二月二十一日,大王大妃殿加上尊號時,外殿階上親傳冊寶,親上致詞箋文表裏後,臨殿受賀之節,依例磨鍊乎?敢稟。傳曰,依例磨鍊。禮曹啓曰,今此大王大妃殿加上尊號時,外殿冊寶親上致詞箋文表裏處所,依例以勤政殿磨鍊之意,敢啓。傳曰,知道。
禮曹啓曰,今此翼宗大王追上尊號,大王大妃殿加上尊號冊寶內入·內出處所,依例以勤政殿磨鍊之意,敢啓。傳曰,知道。
禮曹啓曰,今此太室追上尊號冊寶內出後,自勤政殿奉詣宗廟時,殿下出就殿庭祗迎後,隨詣之節,依例磨鍊乎?敢稟。傳曰,依例磨鍊。
禮曹啓曰,謹稽謄錄,則在前追上尊號冊寶,皆以子時擧行矣。今番追上尊號冊寶時刻,亦以來十二月二十日子時,磨鍊擧行,何如?傳曰,允。
禮曹啓曰,謹稽謄錄,則在前太室追上尊號時,改題主一節,不爲磨鍊矣。今亦依此擧行乎?敢稟。傳曰,依此擧行。
禮曹啓曰,翼宗大王定世室時,宗廟·景慕宮告由祭,來十二月十五日望祭兼行,永寧殿告由祭,同日一體設行,依例遣大臣設行事,已爲啓下矣。同月二十日翼宗大王追上尊號,同月二十一日,大王大妃殿加上尊號時,宗廟·景慕宮告由祭,同月十五日望祭兼行。社稷·永寧殿,告由祭,同日一體設行,祝文添入等事,令藝文館擧行。社稷告由祭獻官,依例遣一品設行事,竝爲分付,何如?傳曰,允。
禮曹啓曰,翼宗大王定世室告由祭,來十二月望祭兼行事,命下矣。宗廟·景慕宮告由祭,來十二月十五日望祭兼行,永寧殿告由祭,同日一體設行,而在前定世室告由時,當室祝文,別爲撰出矣。今亦依前例令藝文館擧行,依例遣大臣設行事,分付,何如?傳曰,允。
禮曹啓曰,來十二月二十日翼宗大王定世室,翼宗大王追上尊號,同月二十一日大王大妃殿加上尊號稱慶陳賀時,大殿·大王大妃殿·王大妃殿·大妃殿·中宮殿方物物膳,世子宮方物物膳置之事,命下矣。在前陳賀外道方物物膳置之之時,各殿進獻議政府六曹物膳及京廳方物·京畿物膳,則例爲封進矣。今亦依前例封進,而世子宮進獻京廳方物·京畿物膳,亦爲封進之意,敢啓。傳曰,知道。
戶曹啓曰,望廟樓增建,令度支擧行事,命下矣。始役日字,以何間推擇乎?敢稟。傳曰,待明春擧行。
宣惠廳啓曰,十一月令宗廟薦新天鵝,慶尙道當次,而貢人處使之趁期封進矣。月令已盡,尙未捉得,莫重薦新,致此過限,萬萬未安。臣則惶恐待罪,該貢人,令攸司,從重科治,期於捉得,卽爲封進之意,分付禮曹,何如?傳曰,允。
議政府啓曰,卽見嶺南道帥臣狀啓,則彼倭又爲攔出,旋卽入館,而未能防遏之東萊府使,爲先罷黜,各鎭將及訓別等罪狀,竝令廟堂稟處矣。防禁之先失,約條之大違,雖在於彼而不在於我,苟能固其邊鑰,威以殫壓,則攔出之頻數,豈如是無憚乎?該府使及各鎭將,竝依道啓罷勘,而此時遞易,亦所可念,今始安徐,竝令戴罪察任,任譯輩論罪,亦爲分揀。嗣後把守之節,倍加惕謹,毋至疎虞之歎事,另飭行會,何如?傳曰,允。日記廳堂上金宗漢。郞廳盧台鉉。
上在景福宮。停常參·經筵。
李龍雨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,來初五日朝參日次,而崇陵忌辰祭·正日相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨金永穆,今日不爲仕進,卽爲牌招,何如?傳曰,允。
吏曹口傳政事,以趙玄夏爲淸安縣監。
金永穆啓曰,行大司憲沈承澤,執義李載純,掌令李鳳德·南宮押,持平李商新·盧德純牌不進,監察茶時之意,敢啓。傳曰,知道。
大司諫朴惇壽,司諫金斗淵,獻納姜用周,執義李載純,掌令李鳳德·南宮押,持平李啇新·盧德純牌不進罷職傳旨,傳于金永穆曰,只推。
李龍雨,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
金永穆以漢城〈府〉言啓曰,今乙亥年獻民數時,京中及八道戶口摠數抄錄入啓,而濟州三邑民數,姑未上來矣。海島之往來遲速,有難豫度,不得一時磨勘,此則待其上來,追後添錄之意,敢啓。傳曰,知道。
李龍雨以追上尊號都監都提調意啓曰,宗廟冊寶奉審吉日,禮曹以今十二月初一日推擇啓下矣。臣等與禮官,今日進詣宗廟奉審之意,敢啓。傳曰,知道。
平安監司趙成夏疏曰,伏以臣待罪西藩,今已周歲有餘矣。肩弱任矩,才短事殷,惠不足以懷綏疲甿,威不足以殫壓全省,有百僨誤,蔑一報效,居常憂懼,如集于木。每思思早自求解,無底重戾,而自春徂秋,連値有事,使者之冠蓋相屬,候人之戈祋靡暇。其在急病攘夷之義,有不敢言私,而況今封典順成,北使臨境,胥切歡欣同慶之忱,尤懷趨走效力之思,所以淟涊蹲仍,未遑圖解者耳。迺者伏奉別飭以按察之不明,黜陟之不嚴,十行辭敎,嚴於鈇鉞,臣今忝居岳牧之列,溺職之罪,莫逃於天鑑所照,而至於欺天罔民四個字,人臣負此大罪,合置何辟?震懍隕越,泥首俟勘,而匪怒之敎,止於問備,罪重罰輕,彌增惶蹙。以此情踪,固何敢晏然居位,行按察之事乎?玆敢短章馳驛,恭俟嚴譴。伏乞聖明,俯垂鑑諒,亟遞臣職,下臣司敗,仍治當勘之律,以爲不職者戒焉,臣無任云云。答曰,省疏具悉。守令臧否,若不嚴明黜〈陟〉,則其害必歸於民,而其責不在於道臣乎?旣已問備,卿其勿辭,益勉對揚
江原監司尹秉鼎疏曰,伏以臣於潘司,匪材濫叨,曾已久矣。無一事報答之績,有百度委靡之歎,恩河海,罪積邱山,居常悚恧,誅戮是竢,乃者寵命,反紆循例,內移歸覲耿光,將有日矣。攢手感頌,曷其有極?第伏念臣於今月初九日,伏奉傳敎下者,以諸道臣殿最不嚴,守令恣行之事,施以緘辭重推之典。丙枕靡安於九重,丹綍渙宣於十行,天日以照之,雷霆以威之,憂民一念,宵旰耿耿,有以咸木石而孚豚魚,臣亦道臣中猥廁者也。臣雙擎伏讀,滿心悚栗,遍體惶缺,繼以感淚逬出,莫省所以措躬之所也。夫方面,劇務也,按察,重寄也。凡缺事委之守令,而守令治忽,實係於按察,隨其勤慢而臧否爲缺黜陟焉,使不職者,不敢加諸民,此按察之職所由設也。缺通敏而久於是任,則鮮有不瘝墜缺在毫忽而瘼民病國,收拾不缺裁物,明不足以燭奸,越自視事以還,不能懲一貪,祛一弊缺舒我聖上東顧之憂。而一往頹墮,不克發省,自墜於詿誤欺蔽之缺之辜,亦豈人之所可比哉?鉞嶺海,在所難逭而不意聖度天大,視之以缺施例警與他道臣一例,而同不可威罰而止。蓋其所犯旣重,所勘至輕,撫躬缺非罪伊榮,臣雖靦然無恥,恬然自居,其於關和之莫嚴,而有罪者之無戒何哉?玆敢略暴危蹙之私,仰瀆崇嚴之下。伏乞聖明,亟降威命,下臣司敗,仍治臣罪,以施當勘之律,俾私分〈安〉焉,國事幸焉,臣無任云云。答曰,省疏具悉。道臣之職,惟在於擦察守令之能否,使民生不困瘁矣。旣已問備,而今雖遞任,益勉對揚。
上在景德宮。停常參·經筵。
李龍雨啓曰,明日常參·經筵,取稟。傳曰,停。
金永穆啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪淳學啓曰,右副承旨李鎬翼,今日不爲仕進,卽爲牌招,何如?傳曰,允。
傳于金永穆曰,遠接使留待。
傳于金永穆曰,遠接使入侍。
金永穆啓曰,行大司憲沈澤,執義李載純,掌令李鳳德·南宮押,持平李商新·盧德純牌不進,監察茶時之意,敢啓。傳曰,知道。
以大司諫朴惇壽,司諫金斗淵,獻納姜用周,執義李載純,掌令李鳳德·南宮押,持平李商新·盧德純牌不進罷職傳旨,傳于金永穆曰,只推。
以右副承旨李鎬翼牌不進罷職傳旨,傳于金永穆曰,只推。
金永穆以追上尊號都監都提調意啓曰,翼宗大王玉冊文草圖書一本,謹此封進,待啓下令書寫官判敦寧府事尹宜善,正書入刻之意,敢啓。傳曰,知道。
又以加上尊號都監都提調意啓曰,大王大妃殿玉冊文草圖書一本,謹此封進,待啓下令書寫官同知三軍府事趙寧夏,正書入刻之意,敢啓。傳曰,知道。
又以加上尊號都監都提調意啓曰,大王大妃殿玉寶篆文書寫官,議政府右議政金炳國,書出正副本,謹此封進,以備睿裁後入刻之意,敢啓。傳曰,知道。
又以承文院言啓曰,進賀兼謝恩使回還時,帶來咨文中,賀謝方物留貯下次正貢事,及使臣加賞事,以前頭使行,恭伸謝悃之意。撰出先通咨文,付撥下送灣府,傳給鳳城將處,轉致北京之地,何如?傳曰,允。
又以兵曹言啓曰,卽接昌德宮入直衛將王鉉章牒報,則本宮曜金門內南邊小松一株,因雨顚仆云,依例斫去之意,敢啓。傳曰,知道。
又以禁衛營言啓曰,本營騎士別將李敏宇,身病猝重,勢難察任,改差,何如?傳曰,允。
又以義禁府言啓曰,全羅左水使韓用善狀啓內,會寧浦萬戶金仲哲,玆以罷黜,其罪狀令攸司稟處事,啓下矣。金仲哲,今方拘留左水營云,依例發遣府羅將拿來,何如?傳曰,待待命拿囚。
乙亥十二月初二日未時,上,御修政殿。遠接使入侍時,同副承旨金永穆,假注書趙忠熙,記事官趙昌夏·金羽均,遠接使鄭基世,以次進伏訖。上曰,吏官分左右,仍命遠接使進前。基世進伏訖。上曰,善爲下去,支勅凡節,各別操飭,無至窘迫之慮也。基世曰,謹當隨事察飭,盡心擧行,而臣才識淺劣,精思未周,恐無以堪承重任,此所以承命以來,晝宵憧憧者也。上曰,來頭迎接之節,卽當善爲擧行,而勅行贈給銀子,每多不稱之弊,今番則別般申飭也。基世曰,贈給,例在於下勅之時,而謹依下敎,先事操飭於三道及松營·灣府矣。上曰,下去時預爲嚴飭然後,可以無頉於入給之時,此是先事操飭之意也。基世曰,聖敎至當,謹當以筵敎,另加申飭矣。上曰,領府事,曾於壬申,以弼善差問禮官矣。基世曰,臣之先臣,於壬申年冊封勅以春坊,差問禮官,而今臣當此封之慶會,又奉儐使之命,私心之榮耀攢祝,實無以形容仰達矣。上曰,事不偶然矣。基世曰,同朝亦皆以實非偶然言之矣。夾侍奉世子宮以出。基世曰,仰瞻睿袁,日益岐嶷,就不歡欣慶忭,而臣猥參賓客之列,又差儐使之任,尤不勝萬萬慶祝之忱矣。上曰,近日行步,比前稍勝矣。基世曰,衣尺日長,步履日就,此誠莫大之慶無疆之休也。上曰,今行當過歲而回還矣。基世曰,勅行起節,當在前晦今初,到鳳城過歲云,以今所料渡江,似在正初矣。上曰,然〈則〉何時可入城乎?基世曰,似在於正月望後念間矣。上曰,西路使行絡繹,接應之節,恐必爲難,凡事必須別般申飭,而上來時支勅等節,比前倍加操束也。基世曰,一年之內,使行爲五次,支勅爲兩次,三道策應之節,誠極可悶矣。聖敎特軫貽弊,伏不勝萬萬欽仰,先卽臣行當爲操飭,以爲一分省弊之道矣。上曰,京外宴饗,竝何以爲之乎?基世〈曰〉,昨夕始聞禮曹言,則乾隆二年勅行,其時上國如今之時,而因勅使言不行宴饗而行茶禮云矣。旣有此例,則今番問禮官齎去儀註,以宴享及茶禮兩條書去,以爲隨機爲之矣。上曰,乾隆二年,是何時乎?基世曰,英廟朝丁巳年矣。上曰,今番亦依勅使言隨機處之也。基世曰,講定時,當觀勢爲之矣。上曰,壬申年則宴享亦爲之乎?基世曰,似爲之矣。上曰,何間當抵義州乎?基世曰,念間當抵灣上,而臣行到灣後,當治送講定譯官于鳳城,故趁早登程也。上曰,善爲來往也,與勅使,同日入來乎?基世曰,然矣,當於慕華館,呈入來肅單矣。
上在景福宮。停常參·經筵。
李鎬翼啓曰,明日常參·經筵,取稟。傳曰,停。
李乾夏啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李乾夏啓曰,左副承旨李龍雨,今日不爲仕進,卽爲牌招,何如?傳曰,允。
傳于李鎬翼曰,兩朝御眞移奉時,光化門外祗送矣,該房知悉。
以司謁口傳下敎曰,兩朝御眞移奉時,檢校與原任閣臣,分詣擧行,仍爲倍從,時任閣臣祗送時,從陞。
傳于李乾夏曰,傳命誤傳之中官李裕鼎,從重推考。
李乾夏啓曰,行大司憲沈承澤,執義李載純,掌令李鳳德·南宮鉀,持平李商新·盧德純牌不進,監察茶時之意,敢啓。傳曰,知道。
以大司諫朴惇壽,司諫金斗淵,獻納姜用周,執義李載純,掌令李鳳德·南宮鉀,持平李商新·盧德純牌不進罷職傳旨,傳于李乾夏曰,只推。
以左副承旨李龍雨牌不進罷職傳旨,傳于李乾夏曰,只推。
李鎬翼,以議政府言啓曰,卽見統制使權容燮狀啓,則彼倭攔出時,不能防禦之釜山僉使·開雲浦萬戶·豆毛浦萬戶等,爲先罷黜,其罪狀,竝令攸司稟處。左水使梁柱華·東萊府使洪祐昌罪狀,竝令廟堂稟處矣。帥臣論啓誠然矣,而重梱列鎭之一時竝遞,甚涉可念,所以有日昨請恕者也。此狀辭寘之,嗣後守防之節,益加團束,毋敢解弛之意,申飭行會,何如?傳曰,允。
又以禁衛營言啓曰,本營千摠朴寅遠,身病猝重,勢難察任,改差,何如?傳曰,允。
奉朝賀李敦宇疏曰,伏以宗祧主鬯,慶切蚤建,使价疏恩,行將復命,邦舊維新,其此之謂也。臣遠伏田間,拱瞻輝輪,惟日謳,歌于玆臣誠榮幸歡抃,而以情踪則惶恧不自安,久愈如初矣。臣於月前,拜章乞解,及奉批旨,諭以此任,與他僚有別,臣之所惶恧,尤以是也。臣是何人,乃敢當此?殿下之始之命臣,一時權宜也,慶會爲其備員,人與職稱否,顧不論也。今擧臣本領而推讓,則無以蔽公議,有不敢煩浼,而其跡則鳧鴈也,其病則狗馬也。若憑恃寵靈,一向盤泊,則是臣身而不以四維處也,臣雖不似,寧忍如是?以公而其不可蹲冒也明矣。其私則一身之微,衆病攻之,已自神識而不能作生人事,爲此癃瘁之所由然,而近日外著眼膜羞明,尺地莫辨,脚痿偏枯,寸步不移。關戶委綴,無望强策,晝思夜度,萬不獲已,玆敢憑驛,用申疾痛之號。伏乞俯垂鑑諒,遞臣貳師之銜,勘臣屢瀆之罪,著闕班,由後而愧甚罔功,臣何敢以虛縻之蹤,上累愼賞之政乎?先自今番而亟爲收還,仍令該司,從玆以往,如臣在外,更勿書入焉。向雖聞命稍晩,未及控籲,而更不容泯默,竝此附懇,惟聖明,深深加財察,千萬顒祝,稽首瞻天無任云云。答曰,省疏具悉。授卿以此任,本以予心之所在也,一時〈之〉祟自當差減,卿其勿辭,安意調治。
上在景福宮。停常參·經筵。
李鎬翼啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李乾夏啓曰,右承旨洪淳學·左副承旨李龍雨·同副承旨金永穆,今日不爲仕進,竝卽牌招,何如?傳曰,允。
李龍雨啓曰,正言安翊良,自鄕上來云,一體牌招,何如?傳曰,允。
傳于李龍雨曰,政官牌招開政。
李龍雨啓曰,假注書吳光洙,有身病,勢難察任,今姑改差,何如?傳曰,允。
吳光洙改差,代以李容稙爲假注書。
傳于李鎬翼曰,呈告判義禁許遞,今日政差出。
傳于李鎬翼曰,在外工曹參議·敦寧都正許遞,今日政差出。
傳于李鎬翼曰,忠烈公宋象賢祀孫,令該曹問名,今日政,瓜近初仕,作窠擬入。
李龍雨啓曰,行大司憲沈承澤,執義李載純,掌令李鳳德·南宮鉀,持平李商新·盧德純牌不進,監察茶時之意,敢啓。傳曰,知道。
以大司諫朴惇壽,司諫金斗淵,獻納姜周用,執義李載純,掌令李鳳德·南宮鉀,持平李商新·盧德純牌不進罷職傳旨,傳于李龍雨曰,只推。
以右承旨洪淳學·同副承旨金永穆牌不進罷職傳旨,傳于李龍雨曰,只推。
傳于李鎬翼曰,藥院提調許遞,前望單子入之。
內醫提調前望單子入之,金有淵落點。
李龍雨啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
傳于李龍雨曰,有實故摠管許遞,前望單子入之。
兵曹口傳政事,護軍單鄭範朝。
李龍雨,以吏曹言啓曰,淸風府使徐臣輔·楊根郡守沈東瑾相換事,命下矣。楊根郡守沈東瑾,前任孟山縣監,方在解由未出中,何以爲之?敢稟。傳曰,勿拘。
李鎬翼,以兵曹言啓曰,今十二月十九日,大駕詣宗廟齋宿,二十日太室追上尊號親上冊寶,臘享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊一哨·訓局馬軍二哨·步軍五哨,都統使率領,爲先廂。御營步軍三哨·兩營騎士各一番,御將率領,爲後廂。禁軍二番隨駕,別抄軍一哨領付中央陣,禁將率該營步軍二哨·訓局馬軍一哨,留陣,餘軍留營,置之。
又以兵曹言啓曰,今十二月初十日,憲宗大王御眞·哲宗大王御眞,移奉景慕宮望廟樓時。大駕詣光化門外祗送時,侍衛軍兵,當爲磨鍊,而謹考謄錄,則庚申年御眞奉詣華城日,敦化門外祗送時,禁軍入直磨鍊。環衛軍則內外各營入直馬步軍,各留營直除出,訓鍊大將都領環衛。戊戌年影幀奉還璿源殿日,敦化門外祗送時,因下敎,禁軍及環衛軍兵,依庚申年例磨鍊,而禁衛大將都領環衛。丙寅年御眞移奉天漢殿日,弘化門外祗送時,禁軍及環衛軍兵,因下敎,依戊戌年例磨鍊矣。今番則何以爲之乎?敢稟。傳曰,依前磨鍊,而都統使都領環衛。
又以兵曹言啓曰,今此憲宗大王御眞·哲宗大王御眞移奉時,分都摠府都事,當爲差出,而前銜中,除却在外及雜頉,則在京無故人乏少,實難排批之路。以訓鍊院官員,單付以入之意,敢啓。傳曰,知道。
又以兵曹言啓曰,僉知中樞府事李南輪,訓鍊院都正李儒增,宣傳官洪運燮,內禁衛將李仁宇,五衛將沈欽之·金點玉·李漢中,曹司五衛將趙龜永,俱以病難供職,呈狀乞遞,改差,何如?傳曰,允。
有政。吏批,行判書閔奎鎬牌招不進,參判林喜鎭牌招不進,參議趙秉世進,左副承旨李龍雨進。啓曰,行判書閔奎鎬·參判林喜鎭,竝牌招不進,小臣獨政未安,何以爲之?敢稟。傳曰,只出緊任。以金羽熙爲敦寧都正,以趙秉弼爲工曹參議,以吳取善爲判義禁,以趙康夏爲同義禁,以李源逸·洪鍾學·趙濟華·嚴世永爲分承旨,以李敦夏·趙秉友爲分兵曹參議,以李載悳·洪大重爲兵曹正郞,以宋萬燮爲莊陵參奉,兼掌令沈東獻減下。淸風府使徐臣輔·楊根郡守沈東瑾,已上相換。
兵批,行判書李載元進,參判韓應國病,參議朴海哲入直,參知張時杓病,右副承旨李鎬翼進。以吳取善爲知事,以趙羲純爲同知,以金翼鉉爲副摠管,以成彝鎬·李容直爲分副摠管,以安鍾鎬爲僉知,以宋熙直爲訓鍊都正,以李奎璿·韓圭稷·元用熙爲宣傳官,以李敏應爲內禁將,以趙正顯·李翼夏·李東根爲五衛將,以尹宗儀爲曹司衛將,以李鍾來爲守門將,以李奎顔爲水原中軍,以姜敏秀爲臨津僉使,以韓相國爲白岐僉使,以李萬爲金沙別將。同知單安潤植,僉知三單,任龍準·元世翼·尹誠模。分都摠都事二單,閔箕泳·河錫洛,護軍李周植·康泳奎。副護軍曺殷承·任百東·李儒增·李敎復·洪運燮·金敎英·趙重光·李思勳·任思赫。副司果韓泰魯·李穰惠·姜達馨,副司勇金寅敎,以上竝單付。
傳于李龍雨曰,見窠,皆令差出。
吏批,再政。以金在容爲童蒙敎官,閔哲鎬爲社稷令,以金履龍爲武烈祠參奉。
李鎬翼,以兵曹言啓曰,來丙子年重試對擧別試文武初試,來丙子年二月初三日設行事,自禮曹,推擇啓下矣。在前武科初試取人之數,多寡不同,或取二百人,或取三四百人,今番則取幾人乎?敢稟。傳曰,取四百人。
李鎬翼,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
江原監司李會正疏曰,伏以太室定世獻之禮,徽號載揚,兩殿缺齡縟儀將擧,聖孝愈光,臣民同慶,仍伏念臣猥膺缺之命,行將辭陛矣。第有區區情私,臣父母墳山,在於京畿缺湍地,而矌省旣久,又當遠離,冞增霜露之感,玆敢不揆猥越,冒陳衷懇。伏乞聖慈,俯垂鑑諒,特許臣往省之暇,俾伸至情,不勝大願,臣無任云云。答曰,省疏具悉。卿其往省焉。
上在景福宮。停常參·經筵。
藥房都提調李最應·提調金有淵·副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿口傳問安。答曰,知道。
世子宮口傳問安。答曰,知道。
李龍雨啓曰,明日大王大妃誕日相値,視事頉稟之意,敢啓。傳曰,知道。
沈履澤啓曰,左承旨李乾夏·右承旨洪淳學,今日不爲仕進,竝卽牌招,何如?傳曰,允。
摠管前望單子入之,都摠管李寅應落點。
傳于李龍雨曰,大臣·政府堂上引見。傳于李龍雨曰,右副承旨許遞,前望單子入之。
承旨前望單子入之,金昌秀落點。
傳于李龍雨曰,檢詳未差之代,前望單子入之。
檢詳前望單子入之,金永哲落點。
傳于李龍雨曰,寧越府使之代,副護軍朴弘壽除授。
吏曹,寧越府使單朴弘壽除授事,承傳。
洪淳學啓曰,行大司憲沈承澤,執義李載純,掌令李鳳德·南宮鉀,持平李商新·盧德純牌不進,監察茶時之意,敢啓。傳曰,知道。
以大司諫朴惇壽,司諫金斗淵,獻納姜周用,正言安翊良,執義李載純,掌令李鳳德·南宮鉀,持平李商新·盧德純牌不進罷職傳旨,傳于洪淳學曰,只推。
以左承旨李乾夏牌不進罷職傳旨,傳于洪淳學曰,只推。
李龍雨,以禮曹言啓曰,卽接原州幼學趙重緯所志,則以爲,同姓五寸叔九範,嫡妾俱無子,以其同姓二十六寸弟世發第二子德輔,欲爲繼後。兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長趙重緯所訴旣如此,趙世發第二子德輔,立爲趙九範之後,何如?傳曰,允。
又以追上尊號都監都提調意啓曰,翼宗大王金寶篆文書寫官判中樞府事洪淳穆,書出正副本,謹此封進,以備睿裁後入刻之意,敢啓。傳曰,正本入刻。
洪淳學,以兵曹言啓曰,內禁衛將李敏應,時無職名,依例口傳付軍職以入之意,敢啓。傳曰,知道。
兵曹口傳政事,副護軍單李敏應。
乙亥十二月初五日未時,上,御修政殿。藥房入診,大臣政府堂上引見同爲入侍時,都提調李最應,提調金有淵,副提調沈履澤,假注書趙忠熙,記事官李命宰·金羽均,待〈敎〉洪淳馨,左副承旨李龍雨,假注書李容稙,事變假注書金永濟,記事官李命宰·金羽均,領議政李最應,右議政金炳國,行吏曹判書閔奎鎬,左參贊李㘾,刑曹判書李源命,行大護軍金有淵,戶曹判書閔致庠,漢城判尹姜蘭馨,知三軍府事梁憲洙,禮曹判書金輔鉉,工曹判書全尙鉉,右參贊金炳始,同知三軍府事李熙昇,副校理朴齊晠,以次進伏。醫官李慶年·李志淵·崔性協·李基徹,進伏楹外訖。上曰,史官分左右。最應進前奏曰,冬候不調,聖體若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。大妃殿氣候,何如?上曰,一樣矣。最應曰,中宮殿氣候,何如?上曰,安順矣。最應曰,世子宮氣候,何如?上曰,平順矣。最應曰,醫官待令,使之入診乎?上,可之。慶年等,以次診候,退伏楹外訖。最應曰,脈候奏之。慶年等起伏奏曰,脈候左右三部調均矣。最應曰,湯劑別無議定者乎?慶年等曰,湯劑別無議定者矣。上曰,醫官先退,藥房諸臣仍留,可也。上曰,次對爲之。最應曰,皇明列祖實錄,三百年禮樂·車書·治法·政謨,悉載於此,而卷帙浩大,史局祕藏,亦無一二副本,雖中州博學之士,見之者絶罕矣。惟我翼宗大王,默運聖筭,庚寅春購來全部,奉庤于皇壇敬奉閣,追惟翼考風泉之感,江漢之思,撐宇宙而炳日星,可以永有辭於天下,而是書之東來,亦可見天意之不偶然也。第其藏弆以後,歲月寢久,蠹魚杇爛,在所當念,臣意則亟令館閣諸臣,分蕫謄寫,以活字印出幾本,奉藏于皇壇及萬東廟。又藏于館閣,以爲次第流布,庸闡翼考積誠購奉之大義理,恐亦有光於我殿下繼述之道,故敢此仰達矣。上曰,皇明實錄之購藏奉室,欽仰精義之攸寓,今此翻印廣布之請,甚所穩當,敢不敬遵乎?出擧條最應曰,畿甸·兩西使价絡繹,民邑事勢旣匱竭無餘,而勅行又將壓境矣。館宇鋪陳,不必新葺,而今番措辦,不過贈給支供之節而已。加意董飭,精備待候,務存誠實之道,至於我國使星,則自儐使行中,以至道臣守令,凡係糜費,一切減省,下屬之許多誅求,到底嚴禁,然後可爲紓一分之力矣。道臣隨處綜察,惟以簡略爲主,而亦自臣府,探其勤慢,當有論警之意,行會于遠接使及三道道臣·松留·灣尹處,何如?上曰,紓力之方,果在省約,別般申飭,可也。出擧條仍敎曰,予聞大國所聞,則支勅時,我國贈給之銀子,有或不精者,不無未洽之歎云,未知何邑之所贈給,而是豈成說乎?從今以往,擇精以給之意,申飭,可也。致庠曰,謹當別般申飭矣。上曰,雖無申飭,自當着念擧行,而今番支勅則尤可申飭,可也。最應曰,凡在支供之道,何可若是?臣亦有所聞,而況承筵敎之下,豈可尋常置之乎?謹當申飭矣。炳國曰,贈給之銀,何是不擇,而至於今番則莫大之慶勅也,尤有自別,中外若承聞此筵敎,則不待申飭而自當操束矣。上曰,誠然矣。最應曰,有令而不行,有法而莫施,則國將何以爲國乎?臣以各營各司上納愆滯事,仰奏督飭,而其時批旨,若曰道臣·守宰,不憚朝令而然,苟能惕然念辭敎之嚴重,則一向淹拖,豈至於斯也?慨然之極,寧欲無言,哀此小民,雖罄甁罌之儲,必無未收之理,而惟彼奸猾之吏,恣意舞弄,畢竟乾沒乃已,不如是,則有限公納,奚爲而漠然無影響乎?令道臣,嚴明鉤覈,各邑犯逋諸漢,分其輕重,重則梟警,輕則編配,該守令,亦爲罷勘,這這馳啓。或稱以刷逋,或藉其公納,再徵今年已納之稅,揶移明年當收之結,貽害於民間,則先自道臣,從重論警事,竝爲分付。仍令戶惠堂及各營將臣,摘發其未納尤甚邑,該守令,直請罷拿之意,申飭,何如?上曰,前後申飭,不啻截嚴,而公納則以愆滯爲尋常,犯逋則以闊略爲能事者,是豈紀綱也,又豈事體乎?依所奏別般嚴飭,可也。出擧條最應曰,頃以稅穀愆納船漢,鉤覈用律之意,筵奏行會矣。拖至屢朔,尙稽狀聞,玩愒朝令,愈往愈甚,言念法綱,萬萬寒心,兩湖道臣,姑先施以越俸之典,其淹滯委折,罔夜馳啓事,分付,何如?上曰,此專由於不憚朝令而然,寧有如許紀綱乎?依所奏爲之。出榻敎仍敎曰,不憚朝令,寧有若是乎?何以則痛祛此弊也?最應曰,此莫非饒貸所致也,殿下若於立令之際,一無饒貸,則在下者自當有畏憚而知戢矣。上曰,凡於大臣之所請,無論某事,當不饒貸矣,必奏而行之,可也。炳國曰,自下仰奏者,上必翕受敷施,則是乃堯·舜之道也,而今殿下,凡於大臣所請,皆當必施爲敎,都兪吁咈之盛,其將復覩於今日,臣不勝欽仰萬萬矣。最應曰,臣於月前,以外邑結價過濫事,已有筵奏關飭矣。未知其間擧行之如何,而果能逐條打筭,冗襍之費,一一刪減乎?民生之休戚,守令之臧否,亶在於此,道臣躬執詳察,實心做去,毋或伈泄,而每年各邑結價,參酌定給後,修成冊報本府,以爲憑驗之地事,永爲定式,何如?上曰,依爲之。出擧條最應曰,物種都賈,是所謂榷利也。挽近以來,毋論陸海所産,擧皆中間操縱,其價一踊,更不低下,以之而遠近物貨不得流通,以之而公私日用,轉益難匱。日今民勢,殆將有岌嶪難保之慮,另飭法司及捕廳,一一糾禁,犯者嚴刑遠配,亦以此意,行關八道·四都·各場市·各浦口。都賈各色,亟令革罷,作俑之漢,竝爲刑配,形止斯速馳聞之意,三懸鈴知委,何如?上曰,近來此弊,果大關民情,依所奏爲之。出擧條最應曰,近來戢盜之不嚴,亦有其故,大抵盜則有賣,買則有贓,而推贓之際,稱以某司某營下屬,威嚇而勢逼之,憑藉恣橫,無所不至。其校其卒,畏縮沮怯,莫之誰何,且其中種種有行賊之類,而亦不敢戢捕,如是而縱欲勤於詗捉,其可得乎?此職由於紀綱解弛而然也。自今以後,毋論各司·各營下隷及宮房班家所屬,如或有賦贓之干涉者,又或有偸竊之現發者,切勿饒貸,按律嚴治,而萬一有所顧忌,不遵朝飭,則兩捕將,斷當別般論罪之意,分付,何如?上曰,贓物干涉之罪,與盜無異,則在戢盜之職者,何可闊狹,而況憑托而橫行竊發乎?此後則毋論某屬,隨現隨捉,切勿饒貸之意,嚴飭,可也。出擧條仍敎曰,以贓物言之,屢次嚴飭之下,一向如是者,此何法意也?炳國曰,推捉之際,如有未得擅便者,則拘於層節,每不免法弛矣。上曰,然則只當以法從之,而不當使之有層節也,何拘而不能懲戢乎?炳國曰,然矣。最應曰,故吏曹判書金鏴,旣以配享功臣抄啓矣。此重臣節惠之典,到今有不容遲延,令弘文館,趁速議諡,何如?上曰,依爲之。出榻敎仍敎曰,議諡,卽速行之,可也。最應曰,謹當依下敎奉行也。上曰,大臣就座。龍雨曰,諸宰奏事。憲洙進前奏曰,別軍職李允用,陛六旣久,尙未越部薦矣。無論宣部,或有無薦而陞六者,則每以筵稟施行,多有已例,故敢此仰達矣。上曰,依爲之。出擧條龍雨曰,玉堂所懷奏之。齊晠進前奏曰,臣於講席賓筵,仰勉聖學,粗效區區之衷,而溫批雖承於留念,聖上尙遲於開納,只緣臣言辭拙訥,誠意淺薄,未能孚格於聖衷而然也。每値隆寒,經筵頉稟,卽是仰體大聖人節宣之方,而至若日講召對,儀節簡易,且況一日二日,萬機之湊會甚多,千言萬語,聖賢之謨訓昭載,苟或因循姑舍,以待來日,則便非體天不息之道也。伏覩我殿下,宵旰憂勤,念民生之苦樂,隂雨綢繆,增邊鄙之備禦,以聖人敬勤之德,行聖人修攘之政。中外臣庶,莫不顒仰孚若,而苟欲治而又治,聖而益聖,要在於討論歷代之經史,監求先王之心法而已。臣之此奏,殆若書生例談,而治平之本,實不外於是矣,伏望日夕是惕,寸陰是惜焉。上曰,所陳,當留念矣。出擧條仍敎曰,玉堂所奏,非但切於勸勉,亦敏於言儀,甚嘉尙也。炳國曰,今此所奏,簡而盡矣。上曰,然矣。炳國曰,儒臣所陳,必納聽而行之焉。上曰,當如是也。龍雨曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座,仍命大臣先退。又命退,諸臣,以次退出。
上在景福〈宮〉。停常參·經筵。
大王大妃殿誕日,大殿·王大妃〈殿〉·大妃殿·中宮殿·世子宮,宗親·儀賓·內閣·政院·玉堂·朝廷百官口傳問安。答曰,知道。
李龍雨啓曰,明日·再明日睿陵忌辰祭齋戒相値,視事頉稟之意,敢啓。傳曰,知道。
又啓曰,右副承旨金昌秀,時在江原道寧越府任所,斯速乘馹上來事,下諭,何如?傳曰,許遞,前望單子入之。
傳于李龍雨曰,原任直閣李世用,馳詣睿陵,奉審摘奸,仍留監祭,局內諸陵,一體奉審以來。
李龍雨啓曰,事變假注書金永濟,有身病,勢難察任,今姑改差,何如?傳曰,允。
金永濟改差,代以洪淳謨爲〈事〉變假注書。
承旨前望單子入之,朴容大落點。
以慶尙左水使梁柱華狀啓,進上靑魚,冬至已過,趁未封進,惶恐待罪事,傳于金永穆曰,勿待罪事,回諭。
兵曹口傳政事,副護軍單李鎬翼。
吏曹兼直閣單金永哲。
李龍雨,以禮曹言啓曰,今此大王大妃殿誕日,諸道所封賀箋中,仁同府使申肯鉉·明川府使任原鎬·靈巖郡守李奎大·祥原郡守許璡,雖非應封官,俱以別軍職封進矣。一體看審捧入之意,敢啓。傳曰,知道。
李乾夏,以禁衛營言啓曰,本營哨官李奎彩,身病猝重,勢難察任,改差,何如?傳曰,允。
又以御營廳言啓曰,本廳千摠金善行,身病甚重,勢難察任,改差,何如?傳曰,允。
全羅監司趙性敎疏曰,伏以臣伏見傳敎下者,辭旨截嚴,爲人臣有不敢承聞,繼而降諸道道臣緘辭推考之命。顧臣無似,忝在道臣之列,罔有殫壓之實,孤負倚畀之眷,昏謬顚錯,前後僨誤之罪,一如聖敎而畢露無餘,惶恧震,莫省攸措矣。夫居其居而不能事事,是謂不識,不識之罪,自有常憲,而日月之明,靡有不燭,天地之大,曲加包容,罪重罰輕,申嚴對揚之責。臣於是凜然滋悚,惕然而感,思所以一倍殫竭,自新贖愆,而念臣疎闇,以今視昔,來頭成效,亦恐無望。且臣旣往之罪,尙逭當律,矧玆嚴敎之下,尤何敢以見識自居,抗顔蹲冒,壞國綱而隳臣分也哉?庸是悸恐,敢綴短牘。伏乞聖明,俯垂鑑諒,亟遞臣按察之任,仍治臣溺職之罪焉,臣無任云云。答曰,省疏具悉。按省之職,惟在安民,則摘發貪饕之守令,豈非安民之先乎?旣問備矣,卿其勿辭,益勉對揚之責。
上在景福宮。停常參·經筵。
備忘記,自峙僉使韓相國下直,長弓一張·長箭一部·片箭一部·筒兒一箇賜給。
進御二錢重人參粟米飮,自今日一貼式,限二貼煎入事,榻前下敎。王大妃殿進御二錢重人參粟米飮,自今日一貼式,限二貼煎入事,榻前下敎。
大妃殿進御二錢重人參粟米飮,自今日一貼式,限二貼煎入事,榻前下敎。
沈履澤啓曰,藥房提調·副提調,持粟米飮來待矣。傳曰,封入。
朴容大啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
金永穆啓曰,合辭許久闕啓,事甚未安。除在外·差祭外,呈告人員,竝卽牌招,何如?傳曰,允。
朴容大啓曰,卽者檢閱李命宰,以其親病,陳疏經出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李鎬喆·趙昌夏,謂有館規,聯疏徑出,原疏纔已退却矣。所當直捧禁推傳旨,而此與無端徑出有異,竝推考警責,仍卽牌招,推移入直,何如?傳曰,允。
傳于金永穆曰,中官金順文,擧措無嚴,令該府,嚴刑一次,遠惡地定配。
朴容大啓曰,今初十日憲宗大王·哲宗大王御眞,移奉于景慕宮時,分承旨當爲備員,而分承旨洪鍾學·嚴世永,俱有實故,不得進參云,何以爲之?敢稟。傳曰,許遞,令該曹口傳差出。
金永穆啓曰,行大司憲沈承澤,掌令李鳳德·南宮鉀,持平李商新·盧德純牌不進,執義李載純差祭,監察茶時之意,敢啓。傳曰,知道。
以大司諫朴惇壽,司諫金斗淵,獻納姜周用,正言安翊良,掌令李鳳德·南宮鉀,持平李商新·盧德純牌不進罷職傳旨,傳于金永穆曰,只推。
朴容大,以議政府言啓曰,重蕃交替,不宜遲延,新除授江原監司李會正,使之從近辭朝,何如?傳曰,允。
又以訓鍊都監言啓曰,本局諸將官,自今年正月,至十二月,射講居首人別單書入之意,敢啓。傳曰,知道。
又以御營廳言啓曰,本廳中軍李敎獻,身病甚重,勢難察任,改差,何如?傳曰,允。
又以御營廳言啓曰,本廳千摠,今當差出,而擬望之人乏少,外任竝擬,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
黃海監司鄭泰好疏曰,伏以先列追揚,擬百世之以獻,慈德加隆,際七旬之將躋,顯號竝議於描天,縟儀已諏於吉日,崇報之聖孝彌光,愴忻之輿情惟均。仍念臣以無似,冒叨方維重毗,迄于今淟涊蟠泊者,是豈臣始望攸及哉?劇部自底於曠務,厚廩徒歸於空飧,前後之做錯非一,終始之曲庇若偏,庸是感激居先,未敢爲洊瀆計矣。伏見傳敎下者,首尾三百四十有餘言,惻怛懇摯,明白嚴正,日月之照無幽不燭,霜雪之威匪缺伊敎。臣奉讀以還,欽頌萬萬,繼之以震懍怵迫,不知措躬缺結索賄察隱之所當先也。犯逋愆納,束濕之不可忽也。缺豪室固關防而禁邊圉,先期操飭,缺陟幽明漢法之綜核,名實是已,缺及於解印,及其殿最之題也。全昧平陸之不治,未效缺例磨勘,應文備具,以臣無以自恕於是乎,臣之辜缺莫逃於階前萬里之明矣。論厥負犯,金木猶輕,而緘辭問備,只施薄譴,罰不蔽辠,罪反爲榮,臣身倖逭,固不足論,在朝家刑政之失,得無有可議者乎?纔承收鍰之恩旨,冞悚按節之匪據,玆敢露章自刻,仰干黈聽。伏乞聖明,將臣所有藩任,亟賜刋斥,下臣司敗,議臣當律,俾具僚警而賤分焉,臣無任云云。答曰,省疏具悉。守令,是爲民設置者,而道臣之職,在於按察其臧否矣。若不如是,民可聊生乎?旣已問備,卿其勿辭,益勉對揚之責。
檢閱李命宰疏曰,伏以臣之老母,寧日恒少,而近因寒㬉之不適,又添感咳之交劇,委淹床褥,一倍凜綴,況臣儤直數旬,久違晨昏,此持聞報,滿心焦灼,尤不能自安也。玆敢冒悚控籲,徑出禁扄,伏望聖慈,俯垂矜諒,亟刋臣職,仍治臣罪,俾朝綱肅而私分安焉,臣無任云云。省疏具悉。爾其勿辭救護。
上在景福宮。停常參·經筵。
朴容大啓曰,藥房提調·副提調,持粟米飮來待矣。傳曰,封入。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于朴容大曰,奉審閣臣留待。
傳于朴容大曰,奉審閣臣入侍。
以檢閱李鎬喆·趙昌夏牌不進罷職傳旨,傳于朴容大曰,只推。
朴容大啓曰,左右史不可不備,檢閱李鎬喆·趙昌夏,旣有只推之命,竝卽牌招,推移入直,何如?傳曰,允。
又啓曰,行大司憲沈承澤,執義李載純,掌令李鳳德·南宮鉀,持平李商新·盧德純牌不進罷職傳旨,傳于朴容大曰,只推。
朴容大,以吏曹言啓曰,卽接奉常寺牒報,則以爲,諡號合諡時,本寺正,例爲進參,而正鄭鍾學,未經玉堂,不得進參云。改差,其代口傳備擬以入之意,敢啓。傳曰,知道。
吏曹口傳政事,以沈相穆·鄭匡始爲分承旨,趙翼永爲奉常正,以李載完爲分假注書,以金興均爲分假注書。
朴容大,以吏曹言啓曰,因議政府草記,重藩交替,不宜遲延,新除授江原監司李會正,從近辭朝事,允下矣。自臣曹催促,則新除授江原道觀察使李會正,今月二十二日辭朝云矣,敢啓。傳曰,知道。
又以禮曹言啓曰,三名日及各殿誕日陳賀時,王世子當有進箋·致詞·表裏之禮,而冠禮前,則依前例權停,自內只進表裏事,已爲啓下矣。今此翼宗大王定世室翼宗大王追上尊號,大王大妃殿加上尊號稱慶陳賀時,亦依此磨鍊以入之意,敢啓。傳曰,知道。
又以承文院言啓曰,卽見盛京禮部次文出來者,則因大東溝流民,開墾地畝,升科征租,編入戶口,冊籍設官等事,奉上諭知照云矣。此係是同治八年議行展邊容衆劃淸界限之事,今復設官冊籍酌量辨理者也。回咨以承領之意,撰出付撥下送灣府,傳給鳳城將處,以爲轉致盛京之地,何如?傳曰,允。
又以都摠府言啓曰,今十二月初十日憲宗大王·哲宗大王御眞,移奉于景慕宮敎是時,分司侍衛,當爲備員,而分副摠管成彝鎬,有實病,無以備員。令政院,稟旨變通,仍令該曹,口傳差出,以爲備員進參之地,何如?傳曰,允。許遞。
兵曹口傳政事,以申桓爲分副摠管。
朴容大,以禁衛營言啓曰,本營哨官尹養善,身病猝重,勢難察任,改差,何如?傳曰,允。
又以義禁府言啓曰,中官金順文,嚴刑一次,遠惡地定配事,承傳啓下矣。金順文,今方待命拿囚,當爲卽日嚴刑發配,而連値齋日,過齋後擧行,何如?傳曰,允。
乙亥十二月初八日□時,上御修政殿。奉審閣臣入侍時,同副承旨朴容大,假注書李容稙,記注官金英烈,記事官金羽均,原任直閣李世用,以次進伏訖。上曰,史官分左右,仍命閣臣進前。世用進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣禧陵,陵上奉審則安寧,碑閣·丁字閣奉審則無頉。仍詣孝陵,陵上奉審則安寧,碑閣·丁字閣奉審則無頉。還詣睿陵,仍留監祭,將事安寧之意,敢達矣。上曰,諸陵上俱爲安寧,而碑閣·丁字閣,果皆無頉乎?世用曰,然矣。上曰,何時行事乎?世用曰,行祀時,以城內言之,可爲三更量矣。上曰,行事後卽爲發行乎?世用曰,卽發到京城,門已開,故仍詣直房矣。上曰,近日氷程,得無作行之難乎?世用曰,別無險處矣。
上在景福宮。停常參·經筵。
朴容大啓曰,明日,乃是小寒,自明日日煖間,視事頉稟之意,敢啓。傳曰,詩傳畢讀之前,依例入稟。
金永穆啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于朴容大曰,禮房承旨馳詣景慕宮,奉審摘奸,仍詣受香所,奉審摘奸以來。
傳于朴容大曰,吏曹參判有闕之代,前望單子入之。
吏曹參判前望單子入之,徐承輔落點。
以檢閱李鎬喆·趙昌夏牌不進罷職傳旨,傳于朴容大曰,只推。
朴容大啓曰,左右史不可不備,檢閱李鎬喆·趙昌夏,旣有只推之命,竝卽牌招,推移入直,何如?傳曰,允。
禮曹,今此翼宗大王追上尊號,大王大妃殿加上尊號習儀,初度,今十二月十六日,二度,同月十七日,三度,同月十八日。
兵曹,來二月初三日丙子重試對擧別試,武科初試時規矩,鐵箭三矢一百二十步,片箭三矢一百三十步,一巡二中,騎芻一次三中,柳葉箭五矢一百二十步,一巡三中,講書粗以上,取三技落點。
兵曹,以梁柱台爲御營中軍。
金永穆啓曰,行大司憲沈承澤,執義李載純,掌令李鳳德·南宮鉀,持平李商新·盧德純牌不進,監察茶時之意,敢啓。傳曰,知道。
以大司諫朴惇壽,司諫金斗淵,獻納姜周用,正言安翊良,執義李載純,掌令李鳳德·南宮鉀,持平李商新·盧德純牌不進罷職傳旨,傳于金永穆曰,只推。
傳于朴容大曰,明日出宮內門路,以崇陽門爲之。
朴容大以追上尊號都監郞廳,以都提調意啓曰,今此追上尊號時,玉冊文·金寶文各一件,謹此書入之意,敢啓。傳曰,知道。
又以加上尊號都監郞廳,以都提調意啓曰,今此加上尊號時,玉冊文·玉寶文,書出眞·諺各一件,謹此封進之意,敢啓。傳曰,知道。
金永穆,以訓鍊都監言啓曰,本局局別將安鍾鎬,身病猝重,勢難察任,改差,何如?傳曰,允。
又以摠戎廳言啓曰,本廳哨官李基鎬,身病猝重,勢難察任,改差,何如?傳曰,允。
吏曹參判林喜鎭疏曰,伏以臣以才焉愚且魯,以質則老而病,宛轉床玆,蠢動無路,而頃者召牌之下,義分居先,私干嫌屑,不得不蹶承膺,繼陳短章,冀蒙恩諒矣。聖度天大,曲加幬覆,終靳允兪之音,深軫包容之澤,經筵華誥,又隕自天,臣是何人,荷獲非分之寵,一至於此也?滿心惶懍,無地容措,臨淵之戒,集木之懼,猶屬歇后語也。夫經官之銜,出入講筵,輔導君德,其望也淸峻,其選也難愼,尤非如臣無似所可一時冒據也審矣。況臣狗馬之疾,逢寒貞痼,而向日政席,觸冒添劇,擔舁歸家,不省四到,風祟痰喘,迭肆作梗,手足床木,項背牽結,房闥之間,轉側須人。以若見狀,彈束趨走,實無其望,臣之言病,非虛伊實,天之愛物,有願曲遂。伏乞聖慈,缺之懇,特垂體下之仁,將臣所帶本職及兼銜缺器無曠,私分獲安焉,臣無任云云。答曰,省疏具悉。所請依施。
上在景福宮。停常參·經筵。
大駕詣光化門外,入幕次後,藥房·內閣·政院·玉堂口傳問安。答曰,知道。
憲宗大王御眞哲宗大王御眞,祗送,還入幕次後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
御眞移奉後,大殿·大王大妃殿·王大妃殿·大妃殿·中宮殿·世子宮,宗親·儀賓·藥房·內閣·政院·玉堂·朝廷二品以上·六曹堂上·兩司長官口傳問安。答曰,知道。
藥房提調金有淵·副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
朴容大啓曰,明日常參·經筵,取稟。傳曰,停。
李龍雨啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
李乾夏啓曰,行大司憲沈承澤,執義李載純,掌令李鳳德,持平李商新·盧德純呈辭,掌令南宮鉀陳疏,監察茶時之意,敢啓。傳曰,知道。
以檢閱李鎬喆·趙昌夏牌不進罷職傳旨,傳于朴容大曰,只推。
傳于沈履澤曰,侍衛軍兵毛具,從便爲之。
李龍雨啓曰,假注書趙忠熙有身病,勢難察任,今姑改差,何如?傳曰,允。
趙忠熙改差,代以閔泳奎爲假注書。
傳于李龍雨曰,東壁與有實故玉堂許遞,前望單子入之。
玉堂前望單子入之,應敎朴周陽·副應敎〈洪〉正厚·校理金永哲落點。
吏曹,敦寧都正單南宮鉀除授事,承傳。
傳于李龍雨曰,政官牌招開政。
兵曹口傳政事,副司果徐胄淳·李胄榮,以上竝單付。
李龍雨啓曰,行吏曹判書閔奎鎬·參判徐承輔·參議趙秉世牌不進推考傳旨,令方捧入,而開政命下之後,如是違牌,事甚未安。判書·參判,竝更牌招,何如?傳曰,允。參儀只推,待明朝一體牌招。
朴容大,以弘文館言啓曰,上番副校理臣吳麟泳,以哲宗大王御眞移奉時攝通禮,今日晝仕出去之意,敢啓。傳曰,知道。
又以奎章閣言啓曰,憲宗大王御眞丙午圖寫一本,哲宗大王御眞壬子圖寫二本·辛酉圖寫二本,移奉于景慕宮望廟樓移安廳之意,敢啓。傳曰,知道。
沈履澤,以都摠府言啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
掌令南宮鉀疏曰,伏以臣,卽一江海疎逖之蹤耳,兼以姿性闒茸,器識譾劣,非分釋褐,已是夢外,而厚沐陶甄之渥,猥廁缺然已十八年于玆矣。微誠蔑效於萬一,愧恨常積於方寸,忽於缺爲司憲府掌令者,夫臺閣之銜,挽近以來,缺乏冒膺者哉?臣於兩司,曾經履歷,非止缺有獻替推往知來,擧一反三,則其人其職之大不備當,不待臣言缺照者也。伏乞俯賜恩諒,亟令遞斥,俾言路無壅,私分獲安,不勝幸甚。臣今缺何敢贅疣之煩陳,而第秉彝之性,不越乎分義,愛君之衷,無間於貴賤,是以不避斧鉞之誅,妄效芹曝之獻,惟聖明,勿以人廢言,垂仁察納焉。大學之八條,中庸之九經,修身,爲治平懷柔之大關鍵,蓋人主一身,萬化之本原,四方之綴旒也。惟我殿下,以聰明睿知之聖,當艱大投遺,會五百年宗社之託,永有依歸,億兆民愛戴之望,有孚顒若。其於節宣保護篤恭成德之方,不待賤臣之腐說,而慥慥省察之明,其必有講究於淵衷之內矣。有宋程子之言曰,人主一日之間,接賢土大夫之時多,親宦官〈宮〉妾之時少,則可以薰陶氣質,涵養德性,先賢此論,卽亘萬世不易之定理也。夫賢士大夫之幼學壯行,必欲納吾〈君〉於堯·舜,致吾民於三代,讜言忠諫,或欠承順之義,矩方準平,易得矝莊之名。重以九級之陛,等分懸截,三晝之筵,禮容莫嚴,宜其接見之時,易少而無多也。宦官宮妾之暬御便嬖,其職也灑掃,其任也使令,昵近左右,長侍廈氈之上,趨走服役,不出蜎蠖之中。動靜云爲之間,迎合承奉,曲當其宜,有遜于志,無逆於心,宜其親近之時易多而無少也。然而歷考往牒,懿君哲辟,必審薰蕕之不同,先謹丹㓒之所藏,使匪敎匪誨之輩,無敢滓穢,太淸賢良正直之流,不可須臾暫離。于以諮訪治道,討論墳典,切磋琢磨,誘掖漸漬,然後天挺之質,益致薰陶之工,生知之性,尤著涵養之效,豈不盛哉,豈不休哉?臣竊伏聞近日經筵罕開,法講久停,間有臣隣之陳勉勸戒者,而每以留念之溫音,優容賜批。大哉之言,孰敢不欽誦萬萬,而但一日二日,寸陰易逝,進講召對之擧,寂寥無聞於朝著之報。臣固知萬幾之酬接,式日斯繁,聖學之光明,旣透奥境,日新時敏時習之功,似非急先務大着力處,而此有不然者。傅說之戒高宗,必先曰終始典學,召公之告武王,喩之以九仞一簣,夫厥修之來,夙夜之勤,乃聖學之徹上徹下,克終允德者也。伏願繼自今,頻御講筵,召接儒臣,上論唐·虞之際,下及殷周之盛,溫故知新,修德凝命,則發爲政事。二帝可三,三王可四,而朝廷之上,君子揚庭,正氣充滿,會極歸極,自有不知然而然者,所以保嗇聖躬,典學親賢,卽其一也。明兩作離,雷洊主鼎,乃宗祊之大本,軍國之大慶,是故詩有朱芾之頌,漢有預建之請。猗我元良誕降,缺貳極之位號載定,四重之樂歌普騰,此殆天以我祖宗積德累缺滋東方萬億之休,而永國勢於泰山磐石。竊伏缺缺來輔導其任,在於春坊沖年之今日,培缺欲敎其子於孩提之時者,擇於諸母與可者,求其溫良恭敬愼而缺帝王崇貴之地,尤非閭巷匹庶之比也。華麗之色,靡曼之音,易亂於良知之缺之欲宴安之私,易生於先入之知覺,而今當齒學之前,不離阿保之手,此則宮僚之所難開導也,廷臣之未易輔翼也。必擇謹厚女徒之德行兼備者,分定保傅之任,使抱負進乳之際,遊戲言動之間,以之見正事·聞正言·行正道,習與知長,化與心成,克養本然之天,則日後將就,自然師逸而功倍,優入聖人之域矣。臣聞古有胎敎,況今覃訏岐嶷,尺衣漸長之時乎?易曰,蒙以養正,聖功也。書曰,罔不在厥初,生自貽哲命,聖功哲命,自是成德底事,而曰養曰貽,必在於蒙,而初生之時,則經傳垂訓,豈無深意而然哉?所以輔養春宮,先培德基,卽其二也。臣伏見向日大僚所奏朝報,則南北邊憂,似有形見之萌,邊釁旣現,則伏莽之戎,暮夜之恤,不可不警,先事備預,保邦未危,卽今目下之策也。鎭邊之謨,在於得人,擇人之方,係乎廟堂,顧今封疆之臣,莫非爲國長城,以待暴客者,而第伏念人才有適用之宜,亦有大小之別。是以孟公綽,優於趙魏老,不可以爲滕薜大夫,晉之杜預,卽一書生,身不跨馬,射不穿札,用兵制勝,諸將莫及。才器之難量,從古伊然,惟在任用之如何耳。伏想今日朝廷,禦侮折衝,必多其人,殿下則哲之明,隨器簡心,分任於南北邊要害等地,使敵國,不敢生東漁之心,則豈非國家之大幸,而固圉之長策耶?所以擇才分憂,以鞏邊門,卽三也。傳曰,有國,此有土,有土,此有財,財用之於國計民産,不可一日無者也。國無一年之蓄,曰國非其國,伏未知今日中外經用之儲,果有幾年蓄積,能備邊警之不虞,水旱之或侵歟?見今豐年屢降,而大倉無紅腐之陳,閭里多庚癸之呼,百物翔騰,穀貴尤甚,古人所謂公私之積,猶可哀痛者,不幸近之,此誠說不得究不得者也。引繩而絶之,其絶必有處,臣竊料我國地形,三面濱海,風帆浪舶,出沒無常,此必有蠹國病民之類,交通海外,乘時射利,潛漏有限之穀,換來無益之貨。積以歲月,遂成痼瘼,其流毒之酷,有甚於戕根之螣,食角之鼷矣。今若不防尾閭之泄,欲施寸膠之救,則難以收效,宜卽別立科條,京外關·市之場,無論布帛·器用,凡係異國物貨之缺閱駔儈者,一切痛禁。沿海船泊之所,我國穀物之亂雜貿出者,到底幾缺發,沒入其貨,甚者,置之重辟,懲一礪百,無敢違越,則庶幾農有缺之富可藏於民,而軍國備急之需,從此缺鼎盛,參贊化育,摠攬權綱,乾剛奮發,缺速於郵傳,傾否回泰,旋危爲安,卽轉移間事,而易如反手矣。缺本不足備數於人,而職是卑微,才又瑣劣,何敢僭自干論於廟堂之大務,而缺之見,妄擬一得狂夫之言,惟冀聖擇。踰分猥越,亟用惶懍,嶺海金木,泥首是俟。伏乞聖慈,俯賜乙覽,仍治臣駭妄之罪,以警同朝焉,臣無任云云。省疏具悉。所陳如是切實,眞臺閣之言也。極爲嘉尙,敦寧都正,特爲除授。
乙亥十二月初十日午時,大駕詣光化門外。憲宗大王·哲宗大王御眞,移奉于景慕宮移安廳時,祗送擧動入侍時,行都承旨沈履澤,左承旨李乾夏,右承旨洪淳學,左副承旨李龍雨,右副承旨金永穆,同副承旨朴容大,史官缺檢校直提學金輔鉉·尹滋悳·趙寧夏·閔泳穆·金永壽·李鎬翼·朴鳳彬·尹用求,以次侍立。時至,通禮跪啓請外辦。上,具遠遊冠·降袍,乘輿出永化門。藥房提調·副提調沈履澤進前問候訖。由崇陽門·維化門,詣光化門外。通禮跪啓請降輿,上,降輿,入幕次,少頃,憲宗大王御眞神輦至,哲宗大王御眞神輦至。通禮導上詣版位,祗送如儀訖。上,還入幕次,少頃,通禮跪啓請出次,上,出次,乘輿入光化門,由興禮門·維化門,入崇陽門。承旨請出標信解嚴。上,由永化門,還內。諸臣,以次退出。
上在景福宮。停常參·經筵。
朴容大啓曰,明日常參·經筵,取稟。傳曰,只朝講。
李乾夏啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨金永穆,今日不爲仕進,卽爲牌招,何如?傳曰,允。
備忘記,南兵使申正熙下直,長弓一張·長箭一部·片箭一部·筒兒一箇賜給。
李乾夏啓曰,右邊捕盜大將金箕錫,以兼內乘調馬事,今方慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
傳于金永穆曰,右承旨許遞,前望單子入之。
承旨前望單子入之,洪澈周落點。
李乾夏啓曰,假注書李容稙,有身病,執難察任,今姑改差,何如?傳曰,允。
李容稙改差,代以宋圭元爲假注書。
傳于金永穆曰,有實故玉堂許遞,前望單子入之。
玉堂前望單子入之,校理徐胄淳,副校理朴憙陽·金允植,修撰趙龍鎬,副修撰金綺秀落點。
李乾夏啓曰,行大司憲沈承澤,執義李載純,掌令李鳳德,持平李商新·盧德純牌不進,掌令一員未差,監察茶時之意,敢啓。傳曰,知道。
以大司諫朴惇壽,司諫金斗淵,獻納姜周用,正言安翊良,執義李載純,掌令李鳳德,持平李商新·盧德純牌不進罷職傳旨,傳于李乾夏曰,只推。
傳于金永穆曰,呈告工曹參判許遞,今日政差出。
金永穆,以吏曹言啓曰,加平郡守洪在善呈狀內,矣身受由上京矣,親病沈重,不得下去云。其親病旣如是,則有難强令還任,改差,何如?傳曰,允。勿拘常格,各別擇差。
有政。吏批,行判書閔奎鎬牌招不進,參判徐承輔進,參議趙秉世牌招不進,右副承旨金永穆進。啓曰,行判書閔奎鎬·參議趙秉世竝牌招不進,小臣獨政未安,何以爲之?敢稟。傳曰,仍爲之。以洪在瓚爲掌令,金始淵爲工曹參判,金晩植爲檢詳,徐用輔爲監察,洪鍾大爲安東府使,徐弘淳爲加平郡守。分承旨李源逸·趙濟華·沈相穆·鄭匡始。分兵曹參議李敦夏·趙秉友,正郞洪大重·李載悳,已上減下。贈執義李元培,贈吏參例兼,道學卓異,特贈亞卿事,承傳。
兵批,行判書李載元病,參判韓應國病,參議朴海哲入直進,參知張時杓病,同副承旨朴容大進。以崔永玗爲架山別將,桂枝秀爲劍山別將。乾川權管單玄景默,同知單徐潤觀,僉知二單,趙正顯·尹宗儀。護軍林喜鎭·金炳緩·洪承億,副護軍洪淳學·金昌秀·洪鍾學·嚴世永·李源逸·趙濟華·沈相穆·鄭匡始·李敦夏·趙秉友·金羽熙·權秉曄·李南輪·趙羲贊。副司直李秀萬·吳麟泳·朴齊晠,副司果洪永禹·申泰觀,已上竝單付。分副摠管李容稙·申桓,分都摠都事閔箕泳·河錫洛,已上減下。
吏批,再政。以金永應爲鎭安縣監。舍人單金晩植,贈吏參金在崑,贈吏判例兼,贈吏議金箕晉,贈吏參例兼。已上都摠管金尙鉉兩代,故學生尹滋晦,贈吏參例兼。故令尹衡鎭,贈吏議,故通德尹勉基,贈僕正,已上忠淸兵使尹相定三代。贈吏參南英中,贈吏判例兼,前刑曹判書南廷順考,故守兪春柱,贈吏參例兼,故參奉兪漢容,贈吏議。故參奉兪彦欽,贈僕正。已上同知兪芝煥三代,故府使李升玄,贈兵參例兼。故府使李奎會,贈左承旨,故通德李陽培,贈僕正已上同知李根永三代。故學生金錫坤,贈持平,學生卓異贈職事,承傳。
以吏曹參議趙秉世牌不進罷職傳旨,傳于金永穆曰,只推。
金永穆,以弘文館言啓曰,新除授副應敎洪正厚,卽爲牌招察任,何如?傳曰,允。
吏曹口傳政事,直閣單金永哲。
金永穆,以御營廳言啓曰,本廳千摠元禹常,以前任格浦僉使,方在任所,上來尙遠,久曠可悶,改差,何如?傳曰,允。
又以義禁府言啓曰,中官金順文,嚴刑一次,遠惡地定配事,承傳啓下矣。金順文,嚴刑一次,訊杖第三十度後,平安道郭山郡定配,而以承傳內辭意,具罪目依例發遣府羅將,押送配所,何如?傳曰,允。
義禁府啓目,慶源前府使李喜泰原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
上在景福宮。停常參,只朝講。
朴容大啓曰,明日常參·經筵,取稟。傳曰,只晝講。
李乾夏啓曰,今日朝講,兩司長官,當爲進參,行大司憲沈舜澤·大司課朴惇壽,竝卽牌招,何如?傳曰,允。
又啓曰,右承旨洪澈周,時在慶尙道安東府任所,斯速乘馹上來事,下諭,何如?傳曰,許遞,前望單子入之。
又啓曰,左副承旨李龍雨,今日不爲仕進,卽爲牌招,何如?傳曰,允。
傳于朴容大曰,左副承旨許遞,前望單子入之。
承旨前望單子入之,李玄翼·鄭稷朝落點。
傳于朴容大曰,直閣金永哲,馳詣顯隆園,奉審摘奸,仍留監祭。健陵·華寧殿,一體奉審以來。
傳于朴容大曰,追上尊號,加上尊號再度習儀,兼行於三度習儀。
傳于沈履澤曰,自明日至再明日人蔘粟米飮,都承旨封進于府大夫人前。
傳于朴容大曰,有實故玉堂許遞,前望單子入之。
金永穆啓曰,昨日政事中,經筵一窠,漏而不差,事甚疎忽,萬萬未安。臣之趁未覺察,不勝惶悚,而當該吏曹堂上,不可無警,推考,何如?傳曰,允。
兩司合啓座目,持平盧德純,正言安翊良等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯無之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬰而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莾·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽,夬施神人之憤,容有極哉?請物故罪人國榮,亟施孥戮之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹喆等句語排布陰譎,曲探徒薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言·詩句引用之意而極矣。而末乃以渠之傍祖權鞸時事,隱〈然〉自況者,尤何等窮天地所無之極逆大憝也?凡在橫目之列者,莫不骨驚膽掉,直欲手榤口䐡,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及緖缺已緖案之劇逆,而且於安默·魯賢·在民三賊伏法之後,缺益彰著。此與身死旣久之後追律之例,缺海之所不道也。是乃窮天地亘宇宙之缺少伸尙何足快洩神人之憤也哉?鍾一則籍其門蔭,獲沾缺渠而梟心獍腸,與生俱生,幸西賊之有警,則曰當爲蜀漢分院兵缺之策,湖南伯得差之願,無非劇逆之斷案,而乃與振〈采〉·友文等,結爲血黨,王字八字之凶言,猶爲不足,而必以二字,至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接壯於鍾一·光友之徒,憑藉讖諱之書,濟其邪誕之術。二萬石軍糧之積庤,縉紳家火旦之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說。與鍾一,一而二,二而一,似此今古所無之逆,不可只施治逆之常典,适·雲已行之例,不用於此兩賊,而將何施?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光又,本以鄕曲賤孽,托爲凶徒死士,父事振采,兄事友文,欲輸軍糧則轉到南陽,凡爲群凶之指使,率皆挺身而樂赴。將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷安。至於正月十三日凶言,卽是窮宙亘宇所未有,所未聞之極逆情,而無不參聞,無不參知,則罪止誅身,失之太輕,王章不嚴,輿憤未洩。請逆賊光友·友文,加施孥戮之典,致後·延壽,竝施孥籍。噫嘻痛矣,亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片。論災異於南山,而肆發憯悖之說,視奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典。噫嘻痛矣,崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,鳳周凶謀逆節,無不同參,賊缺類,擧皆相通,親密守禎,許以死友,服事榮瑾,作爲血黨。究缺旣已承款於知情,則豈可有貸於王法乎?缺殪滅之無遺者,而元惡未服常憲,兩則缺之輿言轉深,言之膽掉,思之骨戰,此而謂無所躬犯,容之缺之付之猶輕,不施極律,則伏莽之戒,燎原之漸,豈不大可懼哉?大可缺請楸子島安置罪人崔鳳周·黑山島定配罪人李奎和,更爲設鞫得情,快正典刑焉。噫嘻痛矣,亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐所圖者,無非陰謨,冒雨宴集,所會者盡是逆黨。至於二字凶言,旣露於鞫招,三尺王章,只施於渠身,已是失刑之大者,負犯如此,關係若是,而豈可止以知情不告蔽之哉?輿情去益憤菀,國論尙此沸騰。請知情不告罪人兢善,亟施孥戮之典焉。噫嘻痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賊,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大。宜其窮覈情實,殄絶亂萌,施以順·馹已施之律,而三尺不加,一縷尙貸,使之暇息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,不勝抑菀之至。請黑山島減死定配罪人載仁,亟令王府,嚴鞫得情,快施極律焉。噫嘻痛矣,鍾三之罪,〈可〉勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣座。毁撤家廟,自歸禽獸之域,嘯聚徒黨,便成逋逃之藪,摯告別,事敎主如嚴父,甘心護法,尊邪書若神明。比是渠莫掩之眞贓,罔散之斷案,而及有王府拿來之令,脫身缺心,無父無君,變名易姓,其計至奸至慝,抵賴鞫庭,缺憑藉外國,罔非鬼域之情。鳳周世缺苟究情節,鍾三·鳳周,一而二,二而一也。近日缺憂深伏莽,何異黃巾綠林,禍將滔天,有浮洪水猛獸,何缺莫逃,夫伸三尺之章,遄伏肆市之典,神人之憤,庶可少洩,而似此巨魁,不可缺誅其身而止。請謀叛不道罪人鍾三·鳳周,竝施孥戮之典。噫嘻痛矣,亂臣賊子,從古何限,而豈有如喆增之窮凶極惡者哉?渠以蟣蝨之賤,素具梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已俊矣,榮固大矣。苟有一分人心,宜思百倍報效,而戾氣所種,天生妖孽,穿奸竇而酷嗜邪術,慕異類而滅絶倫綱,潛懷不軌之圖,敢生射天之計。遂乃越海招寇,謀危邦國,至於年前海沿之擾,今番德山之變而極矣。誘致幾萬里外禽獸不若之醜夷,汚我五百年成禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我人民。不待沁玉千禧之祕傳帛書,而自有廣東·澳門之直通赫蹄,國人之曰可殺,猶屬緩聲,王法之所必誅,不宜少淹。及其捕招之出,而情跡尤著,逮使之發而罪人斯得,天討可以大行,王章可以夬神,而噫,彼猷善之凶狡,乃敢先機而營護,聲氣直走於暗地,指畫素定於滅口。至使凶首,任其徑斃,三尺之典憲未加,寸刃之自戕遽先,神人之憤,中外之惑,去益未解,此若以其身故而不施極律,則亂賊無所懼而王法無〈所〉施矣。斬屍之,雖無可據,孥戮之典自有其例。請徑斃罪人喆增,亟施嗣賊已施之律。噫嘻痛矣,演承·洛承之罪,可勝誅哉?所謂邪蘖醜類,種下生種,斁倫敗常,人不爲人,根深窩成,蔓延蒂固,財色而誑誘,嘯聚其徒黨,鋤而復萌,撲而愈熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,屢經芻牧之任,分已侈矣,榮國大矣。苟有一分彝大性,宜思百倍報效,而乃反糾合邪徒,看作奇貨,凶如子登,而是爲渠叔,妖如洛承,而是爲渠弟。一門滛朋,同惡相濟,積年浸染,賦性至慝,鳳缺俱是邪窩,夤緣在誼,交通鳳周,惟一·大洙,無非邪類,缺洙,詭謀祕計,明若串貫,而環連凶圖,缺頻來通用錢貨。情誼倍加缺設法,奉敎主若神明,聚首習講,視禍囿爲樂地,缺罔赦之斷案,而鞫庭抵賴,難化猂毒之性,捕査緊于爲逭。鬼面缺洛承,戾氣一種,天生凶狡,旣受學於尙敎,篤信邪書之傳習,又泮讀於鍾三,深結世好之舊誼。禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋物,跡何祕於醞釀,倡妖言而造妖書,意專在於眩惑。慫患乃兄,暗滋奸黠之萌,聯絡同黨,打成逋逃之藪,蓋指畫排布,最爲至憯絶慝,其在綢繆和應,皆歸千罪萬惡。國人之曰可殺,猶屬緩聲,王法之所必誅,不宜少淹,究厥情節,其兄其弟,卽一而二,二而一也。近日邪術之肆行,皆緣此輩之接踵,憂深伏莽,何異白蓮·黃巾?禍將滔天,有浮洪水猛獸,何幸天道孔昭,神理不僭。魯觀之斧鉞已施,禹鼎之魑魅莫逃,庶幾邦憲不墜,輿憤少洩,而似此凶醜,不可只誅其身而止。請正法罪人演承·洛承,亟施孥戮之典。噫嘻痛矣,鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖孅之煽動,財貨之欺騙,已極罔赦之案。而南海出道之說,極其絶悖,德山募丁之計,尤是凶祕,此卽近古所無之逆節也。巨魁成七,雖已漏綱,晩植等諸罪人之陰謀祕計,心腸貫一,仇機毒矢,情跡無貳。若不大加懲創,亟施典刑,則亂臣賊子,其將接踵而起,寧不大可懼哉?端緖幾露,鞫〈覈〉未竟,酌處之處分遽下,臣等愕然失圖,不勝抑菀。請楸子島減死定配罪人鄭晩植·黑山島減死定配罪人楊永烈·薪智島減死定配罪人楊聖仲·金甲島減死定配罪人成夏瞻·智島減死定配罪人朴晩源·荏子島減死定配罪人沈永澤·蛇島減死定配罪人鄭在永·蝟島減死定配罪人鄭弘哲·鹿島減死定配罪人魚致元·呂島減死定配罪人崔鳳儀·馬島減死定配罪人朴士允·古今島減死定配罪人張景老,快施邦憲,以重獄體,缺伸輿論焉。噫嘻痛矣,亂臣賊子,從古何限,而豈有如今番缺罪人之窮凶絶悖者哉?昌實·汝江,俱以蟣蝨之賤,缺術之沈溺,而斁絶彝倫,異類之缺赫然帪殿,親問之下,端緖畢露。缺市之典,神人之憤,庶可少洩,而似此君讎國賊,決不可孥缺加於此之極律,則何不施於此賊乎?至於敦浩,亦一邪徒中巨慝,締缺匪類,潛懷異國,形迹極其詭祕,情節尤所狡惡,與汝江,一而二,二而一者也。德山凶犯時,隨往同參,卽渠萬難貰之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪。請謀反大逆不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣,亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之無有育易種者,審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也。憑藉讖諱,煽動人心者,弼濟,而岐賊,實所主張,醞釀禍機,嘯聚黨與者,弼濟,而玉賊實爲謀主。萑盜之警,屢發於郡邑,莾戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼賊,卽兩鉉也,兩鉉,卽便一弼賊也。何幸神目如電,天綱莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊者,乃反以弼濟之次施之者,其非失刑之大者乎?請謀反大逆罪人岐鉉·知情不告罪人玉鉉,一以弼濟所施适·雲之例施之焉。噫嘻痛矣,亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之迹,素蓄梟獍之腸,欺人騙財,一生所業,何事,貪利忘義,萬死不顧其身。觀燈詩之誦傳,挑成怨懟之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤。作之者應龍,而受頤揮於潤根,寫之者潤根,而得手法於應龍,兩箇凶種,打成〈一〉塊,前唱後和,綢繆醞釀,其實一而二,二而一也。何幸天道孔昭,敦斷赫然,帳殿親問之下,奸缺端緖畢露,夬伸三尺之章,竝伏肆市之典,神人之缺似此君讎國賊,決不可戮其缺王章不可島配而止,亟施邦憲。缺賊子,從古何限,而豈有如今日興榮之極逆者乎?缺世襲簪纓,家傳詩禮,敦尙名敎,律身守約,宜其渠家缺風,而奈之何一種戾氣,闖出於柳下·司馬之間,久蓄梟獍之性,兼藏䖠蜮之射明大劫財。自家而及國,䝱劍藏銃,隱身而除人,以至乎托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負柴爲名,無非興榮之排布也。柒谷·安東,相應爲約,亦是興榮之經綸也。此有甚於綠林之嘯聚,亦相符於白蓮之糾結,究厥情迹,萬戮猶輕,千剮難贖,至今思惟,骨顫而膽掉,髮豎而眦裂也。宜其窮覈其罪·劓其罪,劓滅無遺,而天討未行,鬼誅先加,至使凶身,任其徑斃,莾·卓之凶心未暴,懿·溫之逆節未神人共憤,刑法失中。此若以其身之已死而不施極律,則亂賊,無所懼而王法無所施。至於鞫廳諸罪人言之,沈耽應之符同,張赫晉之周旋,金應淵之連腸接肚,驗察之聽計從令,姻結則李士元之參涉,往會則林根實之和應。蛇盤蚓結,鵂鳴狼逐,或有生謀者,或有合勢者,心腸貫一,情迹無貳,端緖幾露,鞫覈未竟,酌處之命遽下,臣等愕然失圖,不勝憂慨。請徑斃罪人興榮,亟行适·雲已施之律,亦施嗣賊孥籍之典。智島減死島配罪人沈聃應·薪智島減死島配罪人張赫晉·金甲島減死島配罪人李士元·蝟島減死島配罪人林根實·荏子島減死島配罪人金應淵·古令島減死島配罪人驗察等,亟令王府,更加嚴鞫,快正邦憲,以重獄體焉。噫嘻痛矣,崔益鉉之罪,可勝誅哉?渠之前後疏辭,已多悖惡,最其再辭中,未專政之日以下幾句語,尤非爲人臣所敢道,而以至末端之妄引經傳,顯有指斥,其在疏不間親之義,何忍萌心而發口也哉?淵鑑悉燭,以語逼爲敎,於是罪犯昭著,覆載難容,而酌處惟輕,王章未伸,公議轉激,輿憤愈菀。請濟州牧圍籬安置罪人崔益鉉,亟令王府,更爲設鞫嚴覈,快正典刑焉。噫嘻痛矣,缺從古何限,而豈有如朴遇賢之缺云者,指斥何事也,缺顫而膽掉矣。鞫訊方張,凶節幾露,而忍杖不服,端緖未究,究厥情狀,尤極交惡,此而不嚴加誅戮,其可曰國有三尺乎?神人共憤,覆載難容,而酌處惟輕,固仰好生之德,王章莫伸,尤急必討之義。請黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。噫嘻痛矣,孫永老之罪,可勝誅哉?渠以蟣蝨之類,敢肆梟獍之性,荒悖之說,發於疏章,無奸黠節節,盡是謬妄,犯分干紀,眼無君父,此誠天地之所不容也,神人之所共憤也。淵鑑悉燭,以䝱迫爲敎,罪惡昭著,情狀畢露,究厥負犯,則不覺髮豎而膽掉,心寒而骨冷,三尺之法,固宜亟施,一縷之命,豈可暫貸?鞫事方張,專尙吞吐,狡性愈頑,不指根窩,王章將伸而反屈,輿情方洩而愈菀,係旣重,酌處惟輕。此莫非大聖人好生之至仁盛德,而奈此奸猾之層生,綱紀之將隳乎?罪固罔赦,義在必討。請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。院啓座目,正言安翊良。答兩司曰,不允。答院曰,不允。下諭事,許遞。新除授正言黃夏欽,時在忠淸道木川地,請斯速乘馹上來事,下諭。
朴容大啓曰,卽者副修撰趙鍾弼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,今二十日,行宗廟臘享大祭親祭祭文,二十一日翼宗大王定世室翼宗大王追上尊號,大王大妃殿加上尊號稱慶陳賀頒敎文,當爲製進。藝文提學金尙鉉,待明朝牌招,使之製進,何如?傳曰,允。
李乾夏啓曰,卽者義禁府都事來言,時囚罪人李喜泰,當爲議處,而判義禁吳取善在外,次堂例不得擧行云,何以爲之?敢稟。傳曰,判義禁許遞,前望單子入之。
判義禁前望單子入之,金在顯落點。
以大司諫朴惇壽牌不進罷職傳旨,傳于李乾夏曰,只推。
朴容大,以弘文館言啓曰,新除授校理徐胄淳,副校理朴憙陽·金允植,修撰趙龍鎬,副修撰金綺秀,竝卽牌招察任,何如?傳曰,允。
傳于朴容大曰,出宮門路,以崇陽門爲之。
朴容大,以吏曹言啓曰,卽接掌樂院牒報,則今日宗廟臘享大祭勤政殿親臨誓戒敎是時,本院正,例爲進參,而正未差,不得擧行云,其代口傳備擬以入之意,敢啓。傳曰,知道。
吏曹口傳政事,以李載悳爲掌樂正。
傳于朴容大曰,侍衛軍兵毛具,從便爲之。
敦寧都正南宮鉀疏曰,伏以臣於日昨,伏奉除旨,以臣爲敦寧府都正者,臣感恩怵義,粗伸叩謝之忱,而第臣本無敦寧,揆以格例,在所當遞,敢陳仰瀆崇嚴。伏乞聖明,俯垂鑑諒,亟遞臣職,以存公格,以安私分焉,千萬幸甚,臣無任云云。省疏具悉。所請依施。
副修撰趙鍾弼疏曰,伏以臣於持被之中,卽接家信則臣母素患痰癖,迨此隆寒,一倍添劇,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,仍治臣擅離之罪,以肅朝綱焉。省疏具悉。爾其勿辭救護。
乙亥十二月十二日午時,上,御修政殿。朝講入侍時,領事金炳國,知事姜蘭馨,特進官許傳·白樂貞,參贊官金永穆,侍讀官李晩燾,檢討官趙鍾弼,持平盧德純,正言安翊良,記事官閔泳奎·李命宰·金羽均,各持詩傳第十卷,以次進伏訖。上曰,史官分左右,仍命大臣進前。炳國進前問候,各殿問候訖,仍開卷。上,讀前受音一遍訖。晩燾,讀自駉駉牡馬,止于胥樂兮,仍釋義訖。上,讀前受音一遍,上曰,孔子曰,詩三百一言以蔽之曰,思無邪,此三字,爲章之要義乎?領事曰,至當矣,夫子拈出以蔽三百,博約之道,誠正之才,不出乎此三字也。上曰,君子有穀,穀字注,謂善,而或曰祿,從何義耶?領事曰,注曰善也,或曰祿也,善字之義,勝於祿字矣。上曰,上番文義奏之。晩燾曰,思無邪三字,非但駉篇要旨,實三百篇之大義,夫子有是訓矣。穀之解善,見於經非一,此註亦先以善字解穀,而或曰祿之句居後,觀於先後之別,知善之加襯帖,駉篇大旨,言僖公牧馬之盛,由其立心之遠也,指思無疆等四層說也。有駜卒章,自今以始,以下數句頌禱之辭,而有穀貽子孫,亦從思無邪中出來,伏願今日,以無邪爲聖,以有穀,貽我東宮,實臣等之顒祝也。上曰,下番文義奏之。鍾弼曰,駉四章,每以駉駉牡馬稱美,喩其倍公牧馬之盛也。其功效,必推本於思字爲一篇宗旨,思卽心之發,而心爲體,思爲用,故思慮深遠,德化及物,有如是矣。有駜,以在公明之申言,此則魯之諸臣,一心奉公,雖於燕樂之時,職思其居也。然則駉有駜兩篇要義,亦在於中庸所云愼思明辨四箇字矣,伏願體念焉。上曰,領事文義奏之。領事曰,此篇,可見魯候深遠之慮,無不周遍也。馬是畜物,而思之所到,已見其臧,大抵賢已,以誠心行仁政,其效皆如此,非獨牧馬爲然,至於百姓,思慮之所必先,而豈有不富且穀者乎?觀於及物之效,而其仁民之效,推可知矣。上曰,然矣。仍奏曰,有駜章之義,成之以樂,節之以禮,而已於頌禱,則不爲夸辭虛美,爲庶民而祝其有歲,爲君子而願其貽孫。其詞微婉,其慮深切,不直爲于胥樂兮而已,君民如此,治道得而永享無疆之休也。上曰,知事文義奏之。蘭馨曰,今此駉駉之牡,由魯候立心之遠,故至於下章駜之馬肥,而頌君子之有穀,蹻蹻之馬盛,而頌其音之昭昭,夫思之所深廣,馬旣得以盛,則況於他物乎?以至及於物而物莫不蕃,物猶得以蕃,則況於人乎?以之施於民而民無不殖,民有得以殖,則況於子孫乎?以之貽厥孫子,而子孫必昌大,以此推之,則古之明王誠心行善之效,豈特牧馬之盛而止哉?上曰,特進官文義奏之。傳奏曰,善與穀兩義,通看恐好矣。中庸曰,大德必得其位,必得其祿,德者,善也,善必得位得祿也。人君有大善,則享有天祿,人臣有大善,則保有官祿也,思無邪者,情之正而無一毫偏額之謂也。舜·禹傳授之心法,則曰惟精惟一,允執厥中,箕子之告武王曰,無偏無黨,王道蕩蕩,無反無側,王道正直。戴記曰,天無私覆,地無私載,日月無私照,王者奉三無私,皆思無邪之道也。殿下體念正心·正百官·正萬民之效,不難致矣。樂正曰,大臣諸臣,旣已備陳,臣無容更達矣。上曰,承旨文義奏之。永穆曰,駉詩一章曰思無疆,二章曰思無邪,三章曰斁一節深於一節已,第四章思無邪,此是正心之至矣盡矣。自古聖賢心法,無踰於此三字,伏願殿下,懋哉懋哉。有駜詩,先言醉言舞,次言醉言歸,繼有歲其有貽孫子頌禱之辭,可見魯國君臣上下和樂雍穆之氣像矣。上曰,臺諫文義奏之。德純·翊良等曰,大臣·諸臣,旣已備陳,臣無容更達矣。永穆曰,法講,事體本自謹嚴,登筵諸臣,各陳文義,例也,而兩臺臣,不陳文義,事甚未安,推考,何如?上曰,依爲之。德純·翊良等,退伏楹外而奏曰,臣本不合於淸朝耳目之官,而今今此朝講之筵,有違事體,萬萬惶矣。上曰,還入陳文義。德純曰,詩人稱道之意,不在於駉駉之馬,而多在於僖公立心廣淵而致之,故始思無疆,終言思無邪,一節深於一節。有駜章大義,不過燕飮頌禱,而至末章乃曰,君子有敎貽孫子,以寓效勉之意,可謂善頌善禱矣。凡詩之言,其用則歸於使人得其情性之正,而且或有因其物發之,究直指全體,則未有如思無邪之明且盡者也。故孔夫子曰,三百篇中,惟此一言,足以盡美,其意伏願深體而留念焉。翊良曰,魯候牧馬之盛,若是其美,則及物之仁,有以仰揣者,至若民生之富庶,及人之化,固當有加於此矣。敢以書外意仰達,伏願深留聖念焉。
上在景福宮。停常參,只晝講。
宗廟臘享大祭受誓戒還內後,藥房·內閣·政院·玉堂口傳問安。答曰,知道。
鄭稷朝,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
朴容大啓曰,明日·再明日顯隆園忌辰祭齋戒·正日相値,視事頉稟之意,敢啓。傳曰,知道。
鄭稷朝啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
朴容大啓曰,來十六日日次儒生殿講日次,而親臨與命官,何以爲之?敢稟。傳曰,勤政殿親臨磨鍊。
傳于朴容大曰,翼考室配侑,今旣議定矣。撫念疇昔,予懷增愴,文肅公趙秉龜題位版日,遣承旨致祭。
傳于朴容大曰,故判宗正卿李䆃重,不待狀一體議諡,延諡日,遣承旨致祭。
傳于朴容大曰,咸鏡監司閔泳緯·江原監司李會正,令該曹,口傳相換。
傳于朴容大曰,頒敎文中,赦句添入。
朴容大啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下,竝宥。
鄭稷朝啓曰,行大司憲沈承澤,執義李載純,掌令李鳳德·洪在瓚,持平李商新·盧德純牌不進,監察茶時之意,敢啓。傳曰,知道。
以大司諫朴惇壽,司諫金斗淵,獻納姜周用,正言安翊良,執義李載純,掌令李鳳德·洪在瓚,持平李商新·盧德純牌不進罷職傳旨,傳于鄭稷朝曰,只推。
吏曹口傳政事,咸鏡監司閔泳緯·江原監司李會正,已上相換事,承傳。
玉堂前望單子入之,副校理尹相賢落點。
鄭稷朝,以吏曹言啓曰,今日本曹褒貶座起時,堂上不可不備員,而參判徐承輔病不來,令政院牌招,以爲同參開坐之地,何如?傳曰,允。
朴容大以承文院言啓曰,卽見盛京禮部二道咨文出來者,則一是本年秋季統巡會哨緣由,具奏奉旨知照事也。一是因大東溝勦匪凱撤時,撥舟濟軍事,具奏請賞,發下縀匹奉旨知照事也。回咨竝以永領之意,撰出付發下送灣府,轉致盛京之地,何如?傳曰,允。
鄭稷朝,以禁衛營言啓曰,本營千摠李秉武,身病猝重,勢難察任,改差,何如?傳曰,允。
校理徐胄淳疏曰,伏以臣日昨,伏奉玉署除旨,召牌儼臨,臣感恩怵義,雖已張皇出肅,而臣姨從四寸兄右承旨臣李乾夏,方帶春秋館修撰官矣。臣之所帶春秋之銜,其爲應避,在下當遞,與前無異,玆敢短章控籲。伏乞聖明,俯垂鑑諒,亟令選部,照例鐫改,以存公格,不勝幸甚,臣無任云云。省疏具悉。疏辭,令該曹稟處。
乙亥十二月十三日子時,上,詣勤政殿月臺。宗廟臘享大祭受誓戒入侍時,行都承旨沈履澤,行左承旨李玄翼,右承旨李乾夏,左副承旨鄭稷朝,右副承旨金永穆,同副承旨朴容大,假注書閔泳奎·宋圭元,記事官李命宰·金羽均,提學閔奎鎬,檢校直提學金輔鉉·李鎬俊·尹滋悳·金炳始·趙寧夏·李載冕·趙慶鎬,直提學鄭範朝,檢校直閣李喬翼·閔泳穆·金永壽·李鎬翼·朴鳳彬·姜,直閣金永哲,檢校待敎李載兢,待敎洪淳馨,校理趙鍾弼,副修撰金綺秀,以次侍立。時至,通禮跪啓請外辦。上,具遠遊冠·絳紗袍,乘輿出永化門。藥房提調金有淵·副提調沈履澤,進前奏曰,夜氣稍冷,此時勞動,聖體若何?上曰,一樣矣。通禮導前出崇陽門,由維和門·勤政門,至降輿所,缺降輿,上,降輿。通禮跪啓請缺拜禮訖,行吏曹判書閔奎鎬缺儀唱四拜,諸享官及宗親文武百官,皆行四拜禮訖,缺請禮畢。領敦寧金炳學,判府事洪淳穆·朴珪壽,左儀政李最應,右議政金炳國,進前奏曰,侵早勞動,聖體若何?上曰,一樣矣。通禮跪啓請釋圭,上,釋圭,泳穆,跪受圭,通禮跪啓請乘輿,上,乘輿,通禮導前出勤政門,由維和門,入崇陽門。泳穆請出標信解嚴。上,由永化門,還內。諸臣,以次退出。
乙亥十二月十三日未時,上,御修政殿。晝講入侍時,知事李源命,特進官李沇應,參贊官朴容大,侍讀官李晩燾,檢討官金綺秀,假注書宋圭元,記事官李命宰·金羽均,各持詩傳第十卷,宗臣李起鏞,以次進伏。武臣尹永夏,進伏楹外訖。上曰,史官分左右。上,開卷,仍讀前受音一遍訖,晩燾讀自思樂泮水八章,仍釋義訖,上,讀新受一遍訖。上曰,告者武功,宜告於社,而此篇之頌于泮宮,何意也?晩燾曰,三代以前,文武同道,而擇射士於學,故學謂之擇宮,後變擇爲澤,魯之頌,武於泮宮,恐亦此意耳。源命曰,此時泮宮適成,臣民之燕飮者,有此頌禱也。上曰,上番文義奏之。晩燾曰,此詩八章內,三章以上,美魯侯燕飮之事,三章以下,皆臣民頌禱之詞,然一篇要旨,專在於四章,敬明其德四字。德旣明則以之出言,其音昭昭,以之飮酒,錫其難老,以之祭祀而受祜,以之軍旅而有功,下至臣民,亦能廣其德心,故其效終使淮夷,歸于有德也。夫泮宮,卽太學也。缺子大學,以明明德爲三綱領之首,與此詩參看恐好矣,伏願留神焉。上曰,下番文義奏之。綺秀曰,此詩大抵頌禱之作,故起三章賦其事以興之,下四章直陳缺之,先言僖公之德,克明克愼,上而靡有不孝,下而爲以下缺
上在景福宮。停常參·經筵。
鄭稷朝啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
李玄翼啓曰,右承旨李乾夏·右副承旨金永穆,今日不爲仕進,竝卽牌招,何如?傳曰,允。
傳于朴容大曰,禮房承旨,馳詣社稷·宗廟·永寧殿·景慕宮,奉審摘奸以來。
朴容大啓曰,今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
又啓曰,文肅公趙秉龜題位版日,遣承旨致祭事,命下矣。何承旨進去乎?敢稟。傳曰,右承旨進去。
朴容大,以奎章閣言啓曰,明日,卽觀文閣望奉審日次,臣進詣擧行之意,敢啓。傳曰,知道。
又以弘文館言啓曰,新除授副校理尹相賢,時在全羅道高山地,經筵入番事緊,請斯速乘馹上來事,下諭。答曰,許遞,前望單子入之。
玉堂前望單子入之,副校理尹升求落點。
傳于鄭稷朝曰,當該承旨,從重推考。
傳于鄭稷朝曰,吏兵批歲抄點下者,依例捧傳旨。
鄭稷朝啓曰,行大司憲沈承澤,執義李載純,掌令李鳳德·洪在瓚,持平李商新·盧德純牌不進,監察茶時之意,敢啓。傳曰,知道。
以大司諫朴惇壽,司諫金斗淵,獻納姜周用,正言安翊良,執義李載純,掌令李鳳德·洪在瓚,持平李商新·盧德純牌不進罷職傳旨,傳于鄭稷朝曰,只推。
以右承旨李乾夏牌不進罷職傳旨,傳于李玄翼曰,只推。
兵曹兼江原道兵馬水軍節度使單閔泳緯,兼咸鏡道兵馬水軍節度使單李會正。
朴容大,以迎接都監言啓曰,臣等與諸郞廳,會同開坐,檢飭迎勅諸事,而應行事目及啓下郞廳八員外,不足郞廳四員,依例加差,別單書入之意,敢啓。傳曰,知道。
又以迎接都監言啓曰,今此都監諸事,一依前例磨鍊,後錄爲白去乎,依此擧行,何如?傳曰,允。
迎接都監郞廳四單,弘文館修撰趙龍鎬,侍講院司書李建昌,掌樂院僉正鄭基曾,司饔院主簿丁大肇。
金永穆,以摠戎廳言啓曰,本廳哨官金在一,身病猝重,勢難察任,改差,何如?傳曰,允。
上在景福宮。停常參·經筵。
藥房提調金有淵·副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趙早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
朴容大啓曰,明日殿座,再明日三明日十九日,宗廟臘享大祭親祭齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而上前開坼相値,不得來會云,敢啓。傳曰,知道。
沈履澤啓曰,左副承旨鄭稷朝,今日不爲仕進,卽爲牌招,何如?傳曰,允。
朴容大啓曰,假注書閔泳奎,有身病,勢難察任,今姑改差,何如?傳曰,允。
傳于朴容大曰,奉審閣臣入侍。
朴容大啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽伏見漢城府今秋冬等褒貶啓本,則郞廳,只書題目,不書等題,殿最法意,奏御文字,何等愼重,而如是疎忽,事甚未安。該堂上竝推考,原啓本使之改修正以入,何如?傳曰,允。
假注書閔泳奎改差,代以姜友馨爲假注書。
鄭稷朝,以禁衛營言啓曰,本營千摠申樂熙,身病猝重,勢難察任,改差,何如?傳曰,允。
鄭稷朝啓曰,卽伏見諸道今秋冬等褒貶啓本,則江原監司尹秉鼎,守令無一人居下,殊無嚴明殿最之意,推考警責,何如?傳曰,允。
又啓曰,卽伏見諸道今秋冬等褒貶啓本,則江華留守趙秉式,忠淸水使李泰鉉,全羅左水使韓用善·右水使金箕赫,慶尙左水使梁柱華,南兵使趙羲豐,邊將無一人居中居下。統制使權容燮,北兵使金永求,無一人居下。殊無嚴明殿最之意,竝推考警責,何如?傳曰,允。
鄭稷朝啓曰,行大司憲沈承澤,執義李載純,掌令李鳳德·洪在瓚,持平李商新·盧德純牌不進,監察茶時之意,敢啓。傳曰,知道。
以大司諫朴惇壽,司諫金斗淵,獻納姜周用,正言安翊良,執義李載純,掌令李鳳德·洪在瓚,持平李商新·盧德純牌不進罷職傳旨,傳于鄭稷朝曰,只推。
傳于朴容大曰,明日出宮門路,以崇陽門爲之。
鄭稷朝啓曰,卽者吏曹郞廳來言,政事當日爲之事命下,而行判書閔奎鎬,參判徐承輔,參議趙秉世,俱以病不來,不得開政云,竝卽牌招,何如?傳曰,待明朝牌招。
鄭稷朝,以議政府言啓曰,今乙亥年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等今秋冬等褒貶,當爲等第,而領中樞府事臣李裕元,判中樞府事臣洪淳穆,判中樞府事臣姜㳣,判中樞府事臣朴珪壽,俱有身病,限內不得磨勘之意,敢啓。傳曰,知道。
朴容大,以宗親府言啓曰,本府郞廳等今秋冬等褒貶等第,當爲磨勘,而堂上俱有實病·實故,限內不得爲之之意,敢啓。傳曰,知道。
鄭稷朝,以敦寧府言啓曰,〈本〉府郞廳等今秋冬等褒貶等第,當爲磨勘,而領事金炳學,以身病,不得爲之之意,敢啓。傳曰,知道。
朴容大,以忠勳府言啓曰,今乙亥年秋冬等褒貶,當爲磨勘,而有司堂上寧豐君臣崔遇亨在外。安昌君臣權容燮,時在統制營任所,無以備員,限內不得爲之之意,敢啓。傳曰,知道。
又以儀賓府言啓曰,本府郞廳今秋冬等褒貶等第,當爲磨勘,而南寧尉臣尹宜善,錦陵尉臣朴泳孝,俱有身病,限內不得爲之之意,敢啓。傳曰,知,道。
鄭稷朝,以三軍府言啓曰,今乙亥秋冬等褒貶,當爲等第,而提調臣金輔鉉·閔奎鎬,俱有身病,限內不得磨勘之意,敢啓。傳曰,知道。
又以吏曹言啓曰,〈本〉曹所屬司饔院官員等矣今秋冬等褒貶,當爲等第,而因本院都提調有故,不得磨勘之意,敢啓。傳曰,知道。
金永穆,以戶曹言啓曰,本曹郞廳及所屬各司官員,今乙亥秋冬等褒貶,依前例磨鍊以入,而軍資監·長興庫·濟用監·平市署·內瞻寺·內資寺·司宰監·司圃署·司䆃寺,因都提調有故,不得磨勘。去春夏褒貶䝰,軍資監·長興庫·濟用監·平市署·內瞻寺·內資寺·司䆃寺·司圃署·五部,因都提調·提調·漢城府堂上有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今乙亥秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
朴容大,以禮曹言啓曰,今此所屬各司官員等褒貶,徽慶園直長李承祐,與判書臣金輔鉉,有應避之嫌。恭陵直長金永典,與參議臣李容元,有應避之嫌。不得同議磨勘,別啓本以入之意,敢啓。傳曰,知道。
又以禮曹言啓曰,今十二月二十一日大王大妃殿加上尊號冊寶親傳致詞箋文表裏親上儀註及大王大妃殿·王大妃殿·大妃殿·中宮殿百官陳賀儀註,直爲書入各殿之意,敢啓。傳曰,知道。
又以禮曹言啓曰,各陵園本曹郞廳·四學童蒙敎官·通禮院·圖畫署官員等今乙亥年秋冬等褒貶,等第以入,而宗廟署·社稷署·永禧殿·景慕宮·承文院·成均館·奉常寺·典牲署·掌樂院·東西氷庫·東西活人署·禮賓寺·觀象監·內醫院·司譯院·典醫監·惠民署,東·南關王廟官員等褒貶。各其司領事·都提調·提調及堂上有故或不備,不得一時磨勘之意,敢啓。傳曰,知道。
又以追上尊號都監都提調意啓曰,追上尊號時,各樣儀註五本,謹此書入之意,敢啓。傳曰,知道。
又以追上尊號都監都提調意啓曰,追上尊號冊寶封裹日時,令日官李興善推擇,則今十二月十六日午時爲吉云,以此日時擧行之意,敢啓。傳曰,知道。
又以加上尊號都監都提調意啓曰,加上尊號時,各樣儀註三本,謹此書入,而冊寶儀諺書二本,一體封進之意,敢啓。傳曰,知道。
又以加上尊號都監都提調意啓曰,加上尊號冊寶封裹日時,令日官李興善推擇,則今十二月十六日午時爲吉云,以此日時擧行之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉,而移安廳奉審,亦爲無頉之意,敢啓。傳曰,知道。
又以奎章閣言啓曰,本閣今乙亥年秋冬等褒貶,當爲磨勘,而提學閔奎鎬有身病,一員未差,不得擧行,外閣褒貶,亦不得爲之之意,敢啓。傳曰,知道。
又以耆老所言啓曰,本所堂上,多有身病,無參座之人,今乙亥年秋冬等褒貶,限內不得磨勘之意,敢啓。傳曰,知道。
又以弘文館言啓曰,新除授副校理尹升求,卽爲牌招察任,何如?傳曰,允。
又以弘文館領館事意啓曰,今秋冬等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以春秋館領監事意啓曰,本館今秋冬等褒貶,當爲等第磨勘,而以堂上郞廳不備,不得爲之之意,敢啓。傳曰,知道。
又以藝文館言啓曰,本館今秋冬等褒貶,當爲等第磨勘,而以堂上郞廳不備,不得爲之之意,敢啓。傳曰,知道。
又以侍講院言啓曰,本院今秋冬等褒貶,當爲等第磨勘,而師李最應,傅金炳國,俱有實故,左賓客鄭基世,奉命在外,限內不得爲之之意,敢啓。傳曰,知道。
鄭稷朝,以兵曹言啓曰,本曹今乙亥年秋冬等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等矣今乙亥年秋冬等褒貶,當爲磨勘,而都摠管李東鉉,有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以訓鍊都監都提調意啓曰,本司從事官禁松參軍及諸將官等今乙亥年秋冬等褒貶,當爲等第,而都提調臣李最應,有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今乙亥秋冬等褒貶,當爲等第,而臣最應有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今乙亥年秋冬等褒貶,當爲等第,而都提調臣金炳國有實故,限內不得磨勘之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,屬司典獄署官員等今秋冬等褒貶,本曹參議,例與刑房承旨,同爲磨勘,而該房承旨有身病,限內不得磨勘以入之意,敢啓。傳曰,知道。
又以工曹言啓曰,本曹郞廳今乙亥年秋冬等褒貶一度,磨勘以入,而屬司繕工監·尙衣院·造紙署·掌苑署·瓦署·典涓司今乙亥年秋冬等褒貶,因各該司提調有故,限內不得磨勘,而繕工監·尙衣院·造紙署·掌苑署·瓦署·典涓司今乙亥年春夏等褒貶,亦因各該司提調有故,限內不得磨勘。其時官員,多有遷轉者,依近例蕩滌之意,敢啓。傳曰,知道。
翼宗大王廟庭追配享臣,故吏曹判書文肅公趙秉龜家題位版敎書。王若曰,殷廟可以觀德,百世不遷,周蒸詔之司勳,一體同祀,粵惟我寧王盛烈,於乎不忘。時則有藎臣宗功,其從與享,猗曠典今日若待,而斯禮我家亦宜。惟卿,降河嶽精,爲柱石重,胚前光於獻翼孝敬,世篤忠貞,稟粹氣於正直剛方,獨持缺雖其聯組奕寫,處之若儒素雅規,已自釋褐登庸,缺令望若論事功之缺
咸鏡監司李會正上疏。大槪,北藩特移,轉益震惕,敢陳肝膈之懇,冀蒙遞改之恩事。答曰,省疏具悉。卿其勿辭往欽哉。
江原監司閔泳緯上疏。大槪,東臬特換,歷日震懍,敢陳披瀝之懇,冀蒙鐫改之恩事。答曰,省疏具悉。卿其勿辭往欽哉。
乙亥十二月十五日未時,上御修政殿。奉審閣臣入侍時,同副承旨朴容大,假注書宋圭元,記事官趙昌夏·金羽均,直閣金永哲,以次進伏訖。上曰,史官分左右。仍命閣臣進前,永哲進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉。仍詣華寧殿,殿內奉審則無頉。還詣顯隆園,仍留監祭,將事安寧之意,敢達矣。上曰,陵上·園上與殿內,俱爲太平,而碑閣·丁字閣亦爲無頉乎?永哲曰,太平矣。上曰,何時行祀乎?永哲曰,二更量行祀矣。上曰,回路亦入華城乎?永哲曰,經享後卽爲發行,到果川小憩,而天始明矣。上曰,江水堅合乎?永哲曰,去時由鷺梁乘氷而渡,來時則船渡銅雀津矣。上曰,兩津相距不遠,而其能乘氷而船渡乎?永哲曰,銅雀津,是淺灘,故氷未堅合時,頗或打氷行船矣。上曰,沿路雪積幾何乎?永哲曰,近日果無大雪,路傍別無所積矣。上曰,華城支供果何如乎?永哲曰,比前則雖云稍減,無甚所損矣。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
李乾夏啓曰,行大司憲沈承澤,執義李載純,掌令李鳳德,持平李商新·盧德純呈辭,掌令洪在瓚未肅拜,監察茶時之意,敢啓。傳曰,知道。
朴容大啓曰,臣容大,今日宗廟臘享大祭親祭肄儀進去,下直之意,敢啓。傳曰,知道。
鄭稷朝啓曰,臣稷朝,今日翼宗大王追上尊號,大王大妃殿加上尊號,初度習儀進去,下直之意,敢啓。傳曰,知道。
金永穆,以弘文館言啓曰,副校理金允植,以翼宗大王追上尊號親上冊寶時,奉金寶官,今日初度習儀時,晝仕出去之意,敢啓。傳曰,知道。
又以藝文館言啓曰,檢閱臣金羽均,以宗廟臘享大祭大祝,今日肄儀時,晝仕出去之意,敢啓。傳曰,知道。
李乾夏,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
傳于鄭稷朝曰,呈告弘文提學許遞,今日政差出。
鄭稷朝啓曰,故吏曹判書金鏴等諡望,議政府粘目啓下矣。今日政下批,何如?傳曰,允。
又啓曰,故吏曹判書金鏴等諡號,兩司當爲署經,未肅〈拜〉·呈告人員,竝卽牌招,何如?傳曰,待明朝牌招。
傳于朴容大曰,侍衛軍兵毛具,從便爲之。
傳于朴容大曰,侍衛軍兵·排立軍,令各其營,別饒次分給。
傳于朴容大曰,日寒如此,未畢講,便殿爲之。
傳于朴容大曰,回還三使臣入侍。
傳于朴容大曰,奏請正使以下,別單書入。
傳于金永穆曰,更鼓已深,未畢講儒生,明日待令。
金永穆,以兵曹言啓曰,謹依下敎,侍衛軍兵·排立軍等處,別饒次分給之意,敢啓。傳曰,知道。
傳于鄭稷朝曰,左承旨許遞,前望單子入之。
以司謁口傳下敎曰,未畢講儒生,明日待令時,侍衛置之,從陞人,以侍服入侍。
有政。吏批,行判書閔奎鎬進,參判徐承輔·參議趙秉世牌招不進,左副承旨鄭稷朝進。以鄭海鎔爲正言,丁若演爲敦寧都正,徐承輔·鄭順朝爲同經筵,洪祐吉爲弘文提學,趙基應爲分內醫提調,陳奏書狀官朴周陽減下。黃州牧使金善根,今加通政,特爲加資事,承傳。以卒吏判金鏴爲文獻,卒工判李源祚爲定憲,卒判敦寧金泳根爲孝貞,卒工判申檍爲孝貞,卒工判兪致善爲孝簡,卒吏判李嘉愚爲文貞,贈吏判成近默爲文敬,卒吏判金炳冀爲文憲,卒吏判金學性爲孝文,卒吏判金輔根爲文憲,卒工判洪耆燮爲獻簡,卒禮判韓正敎爲孝靖,卒吏判南相吉爲文靖,卒兵判李圭徹爲孝毅,卒禮判兪章煥爲孝靖,贈吏判金普澤爲翼獻,贈吏判趙秉悳爲文敬,卒吏判徐憙淳爲肅憲,卒判宗正卿李導重爲孝獻,卒禮判沈敬澤爲孝靖,贈吏判金邁淳爲文淸,卒禮判洪鍾奭爲孝貞,卒禮判金益文爲文淸,卒刑判柳相弼爲武肅,卒吏判李謙在爲孝憲,卒奉朝賀尹定鉉爲孝文,卒領議政徐邁修爲翼獻,卒禮判金炳弼爲孝貞,卒吏判洪鍾應爲文憲,卒工判李鼎臣爲孝憲,卒工判任泰瑛爲靖毅,贈兵判韓蘊爲忠毅,卒吏判徐憲淳爲孝文,卒禮判李寅臯爲孝靖,卒吏判洪鍾序爲貞文,卒吏判申錫愚爲文貞,卒刑判李公翼爲孝靖,卒刑判李惟秀爲貞翼,卒工判朴長復爲孝靖,卒禮判成原默爲孝靖,卒吏判李好敏爲孝獻,卒禮判尹光晉爲孝憲,卒奉朝賀尹致羲爲文憲,卒禮判申錫禧爲孝文。故學生任天模贈吏參例兼,贈持平任泰春贈吏議,故學生任信白,贈僕正,已上前吏曹參判任憲晦三代。幼學愼炳宇年八十,今超通政,特資事承傳。
兵批,行判書李載元侍衛進,參判韓應國侍衛進,參議朴海哲入直進,參知張時杓侍衛進,副右承旨金永穆進。以金大極爲永達萬戶,崔在中爲元山別將,中嶺別將單金斗鎰,赴戰嶺別將單南重轍,同知單林百龍。
吏曹啓目,粘連觀此弘文館校理徐胄淳上疏,則以爲,承政院右承旨臣李乾夏,卽臣之姨從也。臣所帶春秋之銜,其爲應避,與前無異,亟令選部,照例鐫改,相避之法,在下當遞。弘文館校理徐胄淳所兼春秋之銜,今姑減下,何如?啓,依允。護軍尹宇善疏略曰,臣見擬殿講試望,至蒙恩點,固當趨膺,而春間別試試役,僨事溺職,聯陳自劾,薄罰旋敍,惶感愈深,今玆試事,何敢恬然冒進也哉?略綴短牘,乞賜變通焉,臣無任云云。答曰,省疏具悉。往事何必爲引?卿其勿辭,卽爲入來。
乙亥十二月十六日辰時,上詣勤政殿。日次儒生殿講入侍時,行都承旨沈履澤,行左承旨李玄翼,右承旨李乾夏,左副承旨鄭稷朝,右副承旨金永穆,同副承旨朴容大,假注書宋圭元·姜友馨,記事官趙昌夏·金羽均,提學閔奎鎬,檢校直提學金輔鉉·尹滋悳·金炳始·趙慶鎬,直提學鄭健朝,檢校直閣李鎬翼·朴鳳彬·尹用求,直閣金永哲,待敎洪淳馨,副校理金允植,修撰趙龍鎬,以次侍立。時至,通禮跪啓請外辦。上,具翼善冠·衮龍袍,乘輿出永化門。藥房提調金有淵·副提調沈履澤進前奏曰,侵早勞動,聖體若何?上曰,一樣矣。仍出崇陽門,由維和門,入勤政門,詣勤政殿。通禮跪啓請降輿,上降輿陞座。履澤進前奏曰,試官中有侍衛從陞人,使之下去,一體缺乎?上可之。贊儀唱四拜,考試官行大護軍趙基應,吏曹參判徐承輔,行護軍尹宇善,參考官缺。
乙亥十二月十六日申時,上御修政殿。回還奏請三使臣入侍時,同副承旨朴容大,假注書姜友馨,記事官李命宰·金羽均,奏淸正使李裕元,副使金始淵,書狀官朴周陽,以次進伏訖。上曰,史官分左右,仍命三使臣進前。裕元進前奏曰,寒威比甚,聖體若何?上曰,一樣矣。裕元曰,寢睡·水刺之節,何如?上曰,一樣矣。各殿問候訖。裕元曰,世子宮氣候,近日若何乎?上曰,善乳好在矣。裕元曰,臣之未得承候,至於六朔之久,其間天顔勝昔,東宮衣尺漸長,不任攢祝之至。上曰,東宮連爲充實,近則能時時作步矣。仍敎曰,一行皆無事往返乎?裕元曰,聖念攸曁,俱得無事往還矣。仍奏曰,勅使歲前不得京城下馬事,先來軍官處有所下詢,而軍官不知所由,誤對以勅使,不欲過歲於他境云云,極爲駭妄也。彼人等來過歲,不爲拘礙,而派勅後諸般辦備,未得速就之故也。北京設入旗,每日奏聞一旗之事,一公事每於第九日爲當次也。所以每旗以各其所屬衙門公事,同爲奏聞,如或差退,則必致九日之曠,此則不可越之事也。派勅後禮部待奏聞日字,請命內閣,撰出誥文,批下後知委內閣,則內閣又俟當奏日奏達曰,因禮部知會,誥文撰出云云。批下後當奏日奏聞曰,誥文已撰出,知委欽日監擇日安璽云云。批下後知委欽天監,則欽天監當奏日奏聞曰,因內閣知會,擇日安璽云云。批下後,又待當奏日奏聞擇日云云。批下後安璽,仍擧卽送主客司,主客司待當奏日奏聞,欽使詣闕下直,卽到主客司,受玉節誥文,當日發行。兵部火牌,自諸部,似當一如內閣,而奏聞庶到主客司,此等事,速則三十日,遲則四十日,可以入量,而勅後發行日火牌,先爲發送。勅使則發行後到東陵·瀋陵奉審,故三十日前,莫可到鳳城,然則派定後到鳳城,當費六七十日矣。上曰,事勢似然,然則勅使發行,當在何間,而何〈時〉可到我京耶?裕元曰,勅使之言,當過歲於鳳城云,然則正月望前後,可以京城下馬,若或過歲於瀋陽,亦當望前渡江矣。仍奏曰,南至日,有大典禮議定之擧,臣雖在外,不任攢祝之忱,而東宮封典之請,此時准還,中外慶忭,孰過於是?臣有區區仰陳者,聖人之言曰,登高自卑,行遠自邇,臣於是日,有以知爲學之道矣。臣辭陛之日,發自畿甸,由海而西,又自灣而涉彼地,茫然無歇泊,一日二日,抵於燕京,又自燕離發,不幾渡浿水,自不知其速,而居然到此。以此觀之,亦難拖遲,況學問之力,何可少有間斷乎?連有法講之命,寔出於好學不倦聖意,臣不勝欽仰,敢將役之說,益勉進修之工,伏望留神焉。上曰,今番典禮,小伸予小子至情,而寔副擧國人民顒望之心也。愴慕益切,曷以形喩?封典之慶,今乃順成,供歡慈殿,尤庸欣幸矣。今乃勉戒,實是善喩,而亶出於惓惓之誠,敢不服膺乎?出擧條仍敎曰,今番副使之先卿始擧庭享,副使之還,其欲速之心,當比大臣尤倍矣。裕元曰,副使得承此報,爲其延諡,勢不得不趣還,行到安州,其本守,副使之子也。懇其父留宿,而副使堅執不許,故臣以爲父子之間,各有情理,不可不從,一行皆宿一宵,而其翌旋發矣。上曰,副使之其爲父延諡而趨行,安州守之爲其父欲留,其情理則一般,大臣之勸許,誠美事矣。裕元,起伏奏曰,崇仁·崇靈兩殿參奉四窠中,一窠,鮮于氏自當爲之,三窠,亦是初仕窠也。近來排擬,不用生·進人,以幼學備望,生·進無疏鬱之階,稱屈許久,臣意,依關北初仕例,生·進,觀其門地,無礙備擬,幼學,以登剡人許望,不害爲兩便之方,故敢此仰達矣。上曰,依爲之。出擧條裕元曰,安州北門外,越淸川江,直入府內咫尺之地也。大小公行,無不由於是,而但勅使行時,別治橫路,轉至寧邊界上,回數十里,拓地闢路,民田沒入,跨川成橋,人力廣費。甚至於日暮擧火,困馬乏,爲弊不一,民到于今稱冤,故招問土人曰,間有楓浦,常時乾川,而潦溢則舟行。在前勅行到此,水勢暴漲,舟楫未及,乃從其上流,仍作爲例,而楓浦,不過一小浦也。以舟以橋,隨時變通,不患無利涉之道,而年久不改,捨近取遠,事之無據,莫此爲甚。且勅使,已見其城郭樓臺,而不爲直抵,故尋汚路亦涉疑怪,從今以後,直路作行之意,分付儐臣·道臣,何如?上曰,捨近取遠,事甚無謂,況爲民弊乎?依所奏爲之,可也。出擧條裕元曰,臣到平安兵營,則吏民齊謂難支之端,故問于該兵使朴承儒處,則所報內,本營公私各庫,擧皆蕩竭,實難支保,而第以內四庫言之,朝廷歲儀,營外進排,專責於此庫,而在前記錢有餘之時,預給本錢於各該庫,貿物上下矣。今於記簿掃如,初無分錢出給,使庫屬强責先上下後推尋,旣是不忍者也。且以歲儀言之,物價高騰,前〈日〉萬兩容入,今爲三倍,使庫屬竟至致逋矣。至於昨年,流來舊逋,雖蒙全蕩之典,新逋繼出,弊復如前,所謂至今推過者,放賣營屯錢及衛士減額料與營巡屬下錢萬餘兩矣。且城餉千餘石,衛士放料,亦爲貸下,尙未充完,此皆矯捄然後,可以存營,就道內結摠與戶米間限三萬兩式,每年加排,以爲區屬云矣。本營,處在大關坊,不可使吏民渙散,營不得爲營,且設始本來雄巨而今焉凋瘵,如無別般軫念,將爲棄營,臣雖目見狀,加結有難據議,他無措的仰陳捄涸之策,下詢時任·大臣,從長稟處,何如?上曰,矯捄之方,廟堂,爛加商確,從速稟處,可也。出擧條裕元曰,吏民,擧皆渙散,兵使諭之以臣渡江後,言其弊端,故姑安接,則臣之才能,有何可捄乎?不得不仰陳於聽卑之天矣。上曰,不可不矯捄之事也。裕元曰,黃海兵營勅錢會案,爲二十萬七千九百三十八兩三錢七分,而其一萬六百四十三兩一錢四分,上下於今番支勅貿銀條。留在錢十一萬七千二百九十五兩二錢三分內,三萬三千四百二十三兩二錢三分,以流來貿銀錢,添價虛留。八萬三千八百七十二兩,流來舊逋,徒擁虛簿,捧之無路,蕩亦無惜,今因慶會,宜有曠絶之澤。且有本庫歲入錢三千一百六十三兩六錢八分,此則亦爲貿銀,以備來後之需,而臣於壬戌,待罪海臬時,營梱相議有措處,錢三千一百七十一兩,作爲歲入之條。此則今年爲始,以二千一百七十一兩,排年充報於貿銀添價之虛留,以一千兩,屬付於歲儀魚物所,使浦民,少舒戶斂之弊似好,故敢此仰達矣。上曰,依所奏施行,可也。出擧條裕元奏曰,義州,在彼我隔帶之際,每當勅行,經六七站,至於今年,尤爲疲弊,許多使役,非民力不得,而最難支者,惟還弊也。甲戌年間,有他邑移轉還一萬四千八百九十二石九斗五升之添付於本邑者,駸駸爲弊源,對今耗條,無異民斂。臣到境上,州民訴以本穀,渠當辦納,更爲出送所來邑爲辭矣。朝家之軫念本州,不比尋常,此與本州原會付有異,從民願還送各其邑,何如?上曰,灣府,與他邑有異,則不可不別般顧念,依其奏施行,可也。出擧條裕元曰,臣於在灣府,再經支勅,不知柵外之事矣。今行見之,則自柵外至江頭所辦備者,不下渡江後接待矣。又奏曰,使行盤纏,原來不敷,而挽近物價刁騰,彼我一般隨以愈難,此不可猝乍間變通。至於下人放料,灣上廳軍官各邑入送擧行,而使上下,比節使其數半減,故每違不給,苦無捄弊之方矣。邇來自灣府,創出灣上廳裨將,每年責出六百金於該廳,極爲無謂。臣意,灣上廳裨將,永爲革罷,每年六百兩錢,儲留該廳,量宜補用別使放料之資,該廳事,使監稅官句檢事,自舌院,成給節目,何如?上曰,依爲之。出擧條裕元曰,平安兵營積弊之狀,纔已仰奏矣。該營軍卒之尙未渙散,實賴帥臣左右撫摩之力也。黃海兵營,當淸錢變通之時,善爲措處,不失營樣,至於砲料之尙今不絀,亦惟帥臣之典守矣。此兩帥臣,俱當箇滿,軍民惜去,臣意,平安兵使朴承儒·黃海兵使李基碩,姑爲仍任,似好,故敢此仰達矣。上曰,依爲之。出榻敎裕元奏曰,臣辭陞之時,有守令臧否啓聞之下敎矣。奉承德意,敢不廣探仰白,而一時過去之行,何能盡知其治規乎?以臣所見言之,黃州牧使金善根,自是善治之人,處兩界大去處,一心殫竭,三政俱擧,不煩不擾之治,探得民心。特爲加資,內而銀臺佐貳,外而藩宣之任,依例通擬似好,故敢此仰達矣。上曰,治績如是,則豈可無褒賞之典乎?依所奏施行,可也。出榻敎裕元曰,如非十分無疑之人,何敢仰薦於君父之前乎?上曰,卿言果然,仍敎曰,北京及我境沿路所聞見,豈止是乎?竝爲奏達好矣。裕元曰,事苟有可以仰聞者,則從當稟達矣。上曰,永宗,間又經擾,而民心則幸晏然矣。裕元曰,臣到松都,人心猶訛誤,故夜登南樓,張樂而還矣。上曰,此是長遠慮之事,甚好矣。裕元曰,臣於留館時,不出門外,故不得與朝士接見,而至瀋陽,銘安,躬來店舍相見,請往其家。故其在回謝,同往東門外私第,則兵部侍郞繼格,瀋陽將軍崇實,來會同話。崇賓問倭情,故答曰,我國見洋人如犬羊禽獸,不欲相通,而至於日本,三百年通好之餘,忽然變其國俗,換其衣冠。小邦責諭非理,終不聽之,方在相持中也。崇實曰,近來日本,直效西洋,大是可慮,捨朝宗舊制而樂法西洋,純以火砲爲恃,貴國當有防之。繼格曰,聞近日來,日本奉泰西諸人若神明,誠可鄙之,大人之論極是。仍問响馬賊勦平,又爲致謝曰,柵外猶多居民,已許耕食耶?崇實曰,現已蒙恩允准,一律升科,各遂民生,竝於貴國貢道,妥爲安撫,不得侵越。繼極曰,此事貴國與我東鄙,均有裨蓋,實我朝之幸,亦兩國人民之大幸也云矣。上曰,柵外許耕果爾,則未知如何也。仍敎曰,今行得謁皇帝,而皇帝頗長大否?裕元曰,五歲皇上,儀貌碩大,殆同十歲以上矣。上曰,今行亦或撞見洋人,而其勢,何如?裕元曰,洋人或見之,倭人不得見之,聞洋倭留在皇城者,無幾云矣。裕元奏曰,今春副勅立瑞之還入也,以我國事,說辭於皇大后,大后頗有眷眷於東國之事,而朝紳,亦皆有相愛之心。裕元奏曰,義州府尹,响馬賊追捕時,備諸我國軍糧三百石,又侍船隻,果善處矣。上曰,灣府事,聞極可嘉,故已令加資矣。裕元奏曰,平安監司,造大砲船,放火時不爲搖動,形如蜈蚣,使肅川府使李長會看役,又備軍物銃鎗劍等物各五百箇,火藥焰硝,亦稱是,火砲,沿海處若多造,則可以做應敵之具矣。上曰,其制如是則可用也。裕元奏曰,松留建碑閣如宮殿,已是巨役,而今番勅使,松民自當物力,可見相孚,而官屬,去益凋殘矣。上曰,新舊碑閣,同建於一閣乎?裕元曰,然矣。裕元奏曰,砲軍,平壤爲最,黃州次之,安營次之,宣川·定州等地亦有之,義州,與平壤等,而手下親兵,只是此卒而已,宜有存念者矣。裕元奏曰,龍岡官舍灰燼,漠無經紀,可悶矣。裕元奏曰,勅具,關西稍優,海西萬不成樣,關飭道臣,使之申飭各該邑,未知有實效矣。上曰,苟能別般嚴飭,則豈無實效也?裕元奏曰,治道,海西又不如關西,如無別般申飭,似無實效,馬政則畿勝於海西,海西勝於關西矣。上曰,大臣久未見世子宮矣,命奉世子出來。上曰,副使·書狀,亦爲仰瞻,三使皆起伏仰瞻。裕元曰,其間果益就岐嶷矣。上曰,與卿見之久矣。仍敎曰,大臣歸聞家信,亦安吉否?裕元曰,無故矣。上曰,卿之子壽榮,寢食有勝,而卿上來後,已見乎?裕元曰,已見於門外矣。上曰,非但大臣家爲然,三使臣家眷俱安云,甚幸。又敎曰,近日使世子執筆,令傍人助成字畫,而見其天性,好以紙筆爲戲矣。裕元曰,沖年之以紙筆爲戲,實爲有益矣。上曰,日次講設行,亦出於勸奬諸生矣。裕元曰,實爲盛德事矣。上曰,聞中國,多畜象,或見之否?裕元曰,臣適未見,書狀則見之矣。周陽曰,中國馴象,本有二頭,今年緬甸所貢,又爲七頭,其形大於我國健牛幾倍矣。裕元曰,今此大慶順成,譯官李尙健,合有別般示意之擧,而聞其願在於渠之子得爲本院等第云矣。上曰,別單,自何書入乎?裕元曰,例自譯院修啓矣。上曰,依願許施矣。裕元曰,淸人之見我人者,率多款接,頗與前日無異,今番勅行,亦自我國,各別善待,以示相孚之意,似好矣。上曰,彼旣款我,則我之待彼,豈可少忽乎?當有申飭矣。仍命賜饌于三使臣,敎曰,在中國,亦有似此之饌乎?裕元曰,中國飮食,多不合胃,至於居處,亦不及我國矣。上曰,駱粥,亦或得食否?裕元曰,彼中駱粥,不敢噉矣。臣於昨年是日,亦蒙賜此駱粥,而其時情踪惶蹙矣,今日因慶會,得此宣賜,感幸無地矣。上曰,大臣之言過矣,小人輩構誣善人,古亦多有,何足介懷也?仍敎曰,駱粥,耆老所亦有之矣。裕元曰,臣祖父,以耆老十餘年得噉,故臣自幼少時,得食此粥矣。上曰,耆老所·司僕寺,不如前日矣。仍敎曰,大臣氣力康旺,視副使愈勝,誠爲國萬幸。裕元曰,臣以蒲柳,安得不老乎?臣雖及今告老,若待到十年,則世子宮當行嘉禮,而臣當回婚之年,其時雖退,可以力疾入參矣。上曰,大臣告老之意,已多年所,而予無允許之理,何每每發此言耶?予之不許之心,與大臣求退之心,一般矣。裕元曰,此臣先訓,臣何敢不仰蘄生成之澤乎?上曰,說使先卿,見予倚毗之深,則必不使卿告老矣。仍敎曰,大臣亦於少時,屢試日次講乎?裕元曰,未嘗觀光矣。上曰,大臣與副使,同日閣臣,而今番使銜,又作同行,亦一奇事也。裕元曰,事誠非偶然矣。上曰,玉圈,不必用小,予則喜其稍大,而玉品之好極難矣。裕元曰,古規,果以大爲好矣。上曰,儐使·問禮官之下去者,何處相逢乎?裕元曰,儐使,黃州逢見,問禮官則瑞興逢見矣。上曰,當有他鄕逢故人之喜也。仍命史官就座,又命大臣先退。諸臣,以次退出
上在景福宮。停常參·經筵。
政院啓曰,來二十一日,朝參日次,而陳賀相値,頉稟之意,敢啓。傳曰,知道。
又啓曰,來二十一日輪對日次,而陳賀相値,頉稟之意,敢啓。傳曰,知道。
備忘記,西生僉使金顯玟下直,長弓一張·長箭一部·片箭一部·筒兒一筒賜給。
政院啓曰,左邊捕盜大將白樂貞,以武臣堂上朔試射試官,慕華館今方出去矣。所佩命召及大將牌·傳令牌,何以爲之?敢稟。傳曰,仍佩往來。
承旨前望單子入之,柳道彙落點。
以吏曹參議趙秉世牌不進罷職傳旨,傳曰,只推。
政院啓曰,新除授左副承旨柳道彙,卽爲牌招,何如?傳曰,允。
追上尊號都監啓曰,翼宗大王金寶,印出二件,冊寶同粧一貼,列書製述官·書寫官職姓名,謹此封進之意,敢啓。傳曰,知道。
加上尊號都監啓曰,今此加上尊號時,玉冊·玉寶·詣闕班次圖一件,謹此封進之意,敢啓。傳曰,知道。
加上尊號都監啓曰,大王大妃殿玉冊·玉寶印出二件,冊寶同粧一貼,列書製述官·書寫官職姓名,謹此封進之意,敢啓。傳曰,知道。
上號都監啓曰,各房工役,今已完畢,匠手竝皆放送,堂上郞廳,輪回仕進,監造官仍爲上直之意,敢啓。傳曰,知道。
追上尊號都監啓曰,今此追上尊號時,玉冊·金寶·詣太廟班次圖一件,謹此封進之意,敢啓。傳曰,知道。
弘文館啓曰,修撰臣趙龍鎬,以翼宗大王廟庭配享臣領議政南公轍家賜祭時讀敎官,晝仕出去之意,敢啓。傳曰,知道。
兵曹啓曰,謹依口傳下敎,左右番武藝別監技藝居首全喜元·扈有國,木布各二疋,之次張永祿·李順吉,木布各一疋題給之意,敢啓。傳曰,知道。
訓鍊都監啓曰,謹依下敎,侍衛與排立將官·將校·軍兵等處,別饒次分給之意,敢啓。傳曰,知道。
禁衛營啓曰,謹依下敎,侍衛軍兵等處,別饒次分給之意,敢啓。傳曰,知道。
御營廳啓曰,謹依下敎,侍衛本廳軍兵等處,別饒次分給之意,敢啓。傳曰,知道。
政院啓曰,臣乾夏,今日文肅公趙秉龜題位版日,致祭進去下直之意,敢啓。傳曰,知道。
又啓曰,左副承旨柳道彙,時在慶尙道安東地,斯速乘馹上來事,下諭,何如?傳曰,許遞,前望單子入之。
吏曹啓曰,贈諡文獻公金鏴延諡,定行於今月十八日本第云矣,敢啓。傳曰,知道。
傳曰,左承旨許遞,前望單子入之。
傳曰,有實故玉堂竝許遞,前望單子入之。
以大司諫朴惇壽,正言鄭海瑢·安翊良,執義李載純,掌令洪在瓚,持平慮德純牌不進罷職傳旨,傳曰,只推。
義禁府啓曰,再明日動駕時,本府都事,當爲全數進參,而三員,追上尊號差備官進去,無以推移,假都事三員,令該曹,口傳差出,以爲擧行,何如?傳曰,允。
承旨前望單子入之,洪淳大·徐正淳落點。
政院啓曰,今日齋宿,承旨當爲備員,新除授行左承旨洪淳大·右副承旨徐正淳,竝卽牌招,何如?傳曰,允。
傳曰,日次儒生殿講通,生員李敬夏等二十三人,竝直赴會試,之次略,生員徐光學等十六人,竝給二分,之次略,進士兪斗煥等五人,竝給一分,之次略,幼學鄭顯載等十三人,各奎章全韻一件賜給。
傳曰,入格儒生,明日待令。
傳曰,承旨房望,順房爲之。
玉堂前望單子入之,校理權益洙·副校理李肇信落點。
傳曰,勅行將臨境矣。今番則自當有別接應之節,必這這審察,無或有一分疎忽之意,自廟堂措辭,三懸鈴各別申飭于遠接使及三道道臣·松都留守處。
以校書博士金永濟拿處傳旨,傳曰,飭已施矣,分揀。
判尹姜蘭馨·左尹李起鏞等聯名疏略曰,伏以臣等日前本府殿最時,修正原本,疎漏不書,以若莫重之文字,竟呈無考之題目,不審之失,豈可薄警而止哉?短章自列,乞垂遞職焉。答曰,省疏具悉。往事何必爲引?卿等其勿辭行公。
上在景福宮。停常參·經筵。
藥房提調金有淵·副提調沈履澤啓曰,節屆隆冬,寒事轉深,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,世子宮氣度平順,卿等不必入侍矣。
傳于鄭稷朝曰,臺諫竝許遞,前望單子入之。
傳于徐正淳曰,日寒如此,輕囚放釋。
傳于金永穆曰,日寒如此,內外各營入直軍與各門守門軍薄衣及流丐,遣宣傳官摘奸以來。
徐正淳啓曰,大司憲·執義·掌令二員·持平二員未差,監察茶時之意,敢啓。傳曰,知道。
洪淳大啓曰,明日大駕詣宗廟入齋室後,大王大妃殿·王大妃殿·大妃殿問安,何承旨進去乎?敢稟。傳曰,右副承旨進去。
以奏請正使以下別單,傳于鄭稷朝曰,正使領府事李裕元,內廏鞍具馬一匹面給,子壻弟姪中,初仕調用,奴婢七口·田三十結賜給。副使行護軍金始淵,正卿陞擢,奴婢五口·田二十結賜給。書狀官兼掌令朴周陽加資,奴婢四口·田十結賜給。堂上譯官李尙健加資,以其子,令本院,等第調用,奴婢一口·田三結賜給。李應寅加資,奴婢一口·田三結賜給。漢學上通事劉健相·副使軍官鄭有昇,竝本院調用。質問通事吳慶鶴·押物通事李洵基·正使軍官崔圭炫,竝外職調用。金寅浩,許用營將履歷。李漢晢·申用求·寫字官金重熙,竝加資。副使軍官金漢秀,守令除授。御醫鄭一龜,相當職調用。押物通事李容喜,監稅官待瓜差送,畫員李桓,本署調用。
傳于鄭稷朝曰,政官牌招開政。
鄭稷朝,以弘文館言啓曰,副校理金允植,以翼宗大王追上尊號親上冊實習儀時,捧金寶官,晝仕出去之意,敢啓。傳曰,知道。
臺諫前望單子入之,大司憲姜蘭馨,大司諫李容元,獻納李秀萬,掌令吳麟泳,持平任尙鎬落點。
傳于鄭稷朝曰,入格儒生,崇陽門外施賞。
傳于鄭稷朝曰,在外敦寧都正許遞,今日政差出。
傳于朴容大曰,明日出宮內門路,以崇陽門爲之。
傳于鄭稷朝曰,發遣吏郞,諸執事淸齋與否,摘奸以來。
鄭稷朝,以議政府言啓曰,私庖禁飭,前後,何如,而城闉之內,江郊之間,憑藉班戶,宰屠狼藉,聽聞極爲可駭。掌法糾察之地,苟能築底痛禁,隨現嚴懲,則寧有若是懈理之理乎?刑·漢兩司堂上及左右捕將,竝從重推考,犯屠諸漢,這這刑配事,分付,何如?傳曰,允。
傳于鄭稷朝曰,秋曹堂上竝許遞,今日政差出。
鄭稷朝,以吏曹言啓曰,南學敎授沈東獻,以其親病,呈狀乞遞,改差,何如?傳曰,允。
有政。吏批,行判書閔奎鎬進,以下缺以李晩燾爲執義,愼錫九爲司諫,金德均爲掌令,王用周爲持平,尹相殷·盧應善爲正言,金永哲爲應敎,朴齊晠·趙翼永爲副修撰,鄭健朝爲判尹,南綺元爲工曹參判,李啓泳爲敦寧都正,朴周陽爲禮曹參議,申泰觀爲左通禮,洪永禹爲右通禮,金始淵爲刑曹判書,趙慶鎬爲刑曹參判,閔致序爲刑曹參議,閔種默爲南學敎授,李容謙爲富寧府使,金商鎭爲熙川郡守,徐明淳扶餘縣監。工曹參判金始淵,今超資憲,應敎朴周陽,今加通政加資事,承傳。故學生南公爀,贈吏參例兼,故學生南有岳,贈吏議,故學生南漢柱,贈僕正。已上工曹參判南綺元本生三代移施事,承傳。
兵批,行判書李載元進,參判韓應國病,參議朴海哲入直,參知張時杓替直,左副承旨金永穆進。以南廷龍爲同知,尹滋承爲副摠管,申橚爲兼訓鍊都正,金秉宇爲忠翊將,申錫周爲昌德將,崔圭敏爲慶熙將,李淵翼爲右司禦,李鍾善爲守門將。平安兵使朴承儒,黃海兵使李基碩,已上特爲仍任事,承傳。同知單李仁鎭,大護軍李源命,護軍任孝準·李玄翼,副護軍李乾夏·柳道彙·李容元·金明鎭·丁若演,司直李載純·金斗淵,副司直李鳳德·李肇信·權益洙,司果李商新·安翊良·鄭海瑢·金綺秀·趙鍾弼·沈東獻·李鍾來,已上單付。再政。以韓兢烈爲奉常正,李定稙爲漢城主簿,兼直閣單金永哲。
鄭稷朝,以奎章閣言啓曰,守宮檢校直提學韓敬源,待開門牌招,何如?傳曰,允。
禮曹來十二月二十日行社稷臘享大祭,香祝親傳,取稟。還入奉敎,攝儀改書下。禮曹來十二月二十日行景慕宮臘享大祭,香祝親傳,取稟。還入奉敎,攝儀改書下。
徐正淳啓曰,臣正淳,敬奉聖敎,馳往義禁府,取考囚徒案,則時囚罪人申弘均,以前陽德縣監,罪犯貪饕。李喜泰,以前慶源府使,朴長夏,以前昌城府使,所犯俱係不輕,竝仍囚。仍詣典獄署所閱囚徒案,則辭連推覈間嚴囚罪人二名,係是重囚,勒奪民錢,徵納間家僮嚴囚罪人一名,公貨收刷間家僮嚴囚罪人一名,公貨備納間嚴囚罪人二名,不可以輕囚論,故竝仍囚。其餘他錢不報·隱匿訟民·非理健訟·酗酒作挐及各司直囚罪人朴永石等三十五名,係是輕囚,故竝依傳敎放送之意,敢啓。傳曰,知道。
鄭稷朝,以弘文館言啓曰,新除授校理權益洙·副校理李肇信,竝卽牌招察任,何如?傳曰,允。
又以吏曹言啓曰,扶餘縣監申在鶴呈狀內,矣身受由上京矣,身病猝重,萬無還官之望云。其身病旣如是,則有難强令還任,罷黜,何如?傳曰,允。
又以吏曹言啓曰,今番歲抄單子中,前蔚山府使鄭基大,方在被謪,而誤爲書入於罷職秩,至蒙敍用之命。臣不勝惶恐,原單子罷職秩中鄭基大,付黃以入之意,敢啓。傳曰,知道。
又以禮曹言啓曰,三名日及各殿誕日陳賀時,王世子,當有進箋·致詞表裏之禮,而冠禮前則依前例權停,自內只進表裏事,已爲啓下矣。今此大王大妃殿寶齡將躋七旬,大妃殿寶齡恰滿四旬稱慶陳賀時,亦依此磨鍊以入之意,敢啓。傳曰,知道。
朴容大,以兵曹言啓曰,明日親傳香時,入直禁軍等,別將,當爲率領侍衛,而禁軍別將李鳳儀,領軍中央赴陣,不得擧行,以一番內禁衛將李敏應,使之兼別將擧行之〈地,何〉如?傳曰,允。
又以兵曹言啓曰,今十二月二十日社稷·宗廟·永寧殿·景慕宮臘享大祭時,守門,當爲塡差,而本曹郞廳·都摠府郞廳·五衛將,除入直與差祭在外未肅拜,排擬苟艱,依定式軍門將官代差以入之意,敢啓。傳曰,知道。
又以禁衛營言啓曰,本營諸將官今年射講都計劃居首人,依例別單書入之意,敢啓。傳曰,知〈道〉。
兵曹口傳政事,副司果單李載純。
領府事李裕元箚曰,伏以臣敬奉王世子請封之典,告喜天陛,是臣分然耳,有何可紀之勞,而今此賞典,遽及於上駟,重之以任子之恩·土田臧獲之賜,迥出常格,不少留難。臣於是,感磯怵畏,罔知攸措,夫封典,至重也,大慶也。臣之得與是役,已極榮耀,安敢望復侈以匪頒之異數也哉?略具文字,仰瀆崇嚴。伏乞聖明,特軫愼惜之義,亟下收還之命,俾安私分,千萬幸甚。取進止。答曰,省箚具悉卿懇。卿其勿辭,安心領受。仍傳曰,此批答,遣史官傳諭。
修撰趙龍鎬疏曰,伏以臣與左副承旨臣金永穆,有男妹應避之嫌矣。臣之所帶春秋兼銜,揆以典式,在所當遞,玆敢短章陳籲,仰瀆崇嚴。伏乞聖慈,俯垂鑑諒,亟令選部,照例鐫改,以存公格,以安私分焉,臣無任云云。省疏具悉。疏辭,許令該曹稟處。
上在景福宮。停常參·經筵。
大殿,詣勤政殿,入幕次後,藥房·內閣·政院·玉堂口傳問安。答曰,知道。
冊寶祗迎還入幕次後,藥房·內閣·政院·玉堂口傳問安。答曰,知道。
仍詣宗廟,入齋室後,藥房·內閣·政院·玉堂口傳問安。答曰,知道。
大王大妃殿·王大妃殿,遣承旨口傳問安。答曰,知道。
展拜,入小次後,藥房·內閣·政院·玉堂口傳問安。答曰,知道。
省牲·省器,還入齋室後,藥房·內閣·政院·玉堂口傳問安。答曰,知道。
親上冊寶,還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
親上冊寶後,大殿·大王大妃殿·王大妃殿·大妃殿·中宮殿·世子宮,宗親·儀賓·藥房·內閣·政院·玉堂·朝廷二品以上口傳問安。答曰,知道。
洪淳大啓曰,司僕寺內乘來言,捲簾·毛帳取稟。傳曰,捲三面,毛帳。
鄭稷朝啓曰,明日常參·經筵,取稟。傳曰,停。
傳于金永穆曰,侍衛軍兵毛具,從便爲之。
傳于鄭稷朝曰,禮房承旨馳詣社稷·永禧殿·景慕宮,奉審摘奸以來。
以吏曹參議趙秉世牌不進罷職傳旨,傳于徐正淳曰,只推。
徐正淳啓曰,臣以大王大妃殿·王大妃殿·大妃殿問安進去,下直之意,敢啓。傳曰,知道。
傳于沈履澤曰,諸大臣所奏,旣如是懇摯,親上冊寶後,當還宮矣,親祭,以攝行磨鍊,一依親祭例擧行事,分付。
禮曹來二十日行宗廟臘享大祭親祭取稟,還入,奉敎,攝儀政書下。
徐正淳啓曰,卽者義禁府都事來言,今日動駕,侍衛外擊錚人李秀凡等三名,移送秋曹云矣,敢啓。傳曰,知道。
以忠淸兵虞候李熙鼎狀啓,兵使尹相定身死事,傳于徐正淳曰,令該曹口傳差出。
洪淳大,以吏曹言啓曰,今此臘享大祭祭官中,時無職名,令該曹,口傳付軍職,何如?傳曰,允。
又以禮曹言啓曰,今此臘享大祭親行時,本曹堂上一員,當爲導駕,而臣輔鉉,禮儀使進,參判臣趙康夏差祭,新除授參議臣朴周陽未肅拜,參議臣朴周陽,令政院牌招,以爲導賀進參之地,何如?傳曰,允。
又以內醫院都提調意啓曰,分提調趙基應,以社稷臘享大祭進去矣,何以爲之?敢啓。傳曰,分提調許遞,令該曹口傳差出。
吏曹口傳政事,以金翊鎭爲分內醫提調。
徐正淳,以奎章閣言啓曰,大駕今已還宮,守宮檢校直提學韓敬源,依定式減下,何如?傳曰,允。
又以成均館行大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成李晩瀅,直講張仁澤,典籍尹時榮,俱爲差祭,特無入直之員,以他郞官,姑爲代直,何如?傳曰,允。
兵曹口傳政事,副司果單,洪大重·鄭鍾學。
徐正淳,以兵曹言啓曰,今十二月二十日,文臣朔試射日次,而臘享大祭正日相値,不得爲之之意,敢啓。傳曰,知道。
又以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕與留陣軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,隨駕本廳軍兵等處,乾犒饋分給之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
又以義禁府言啓曰,卽接月令醫員朴弘輔手本,則以爲,時囚罪人李喜泰,素患疝積,處冷添劇,朴長夏猝得毒感,又添挾食,目下症刑,俱爲危劇云,罪人病勢如此,則一邊保放,一邊草記,載在法典矣。李喜泰·朴長夏等,姑爲保放之意,敢啓。傳曰,知道。
翼宗大王廟庭,領議政文獻公南公轍,吏曹判書文獻公金鏴,吏曹判書文肅公趙秉龜追配享時,宣讀敎書。王若曰,漢室尊世獻之禮,誕奉不祧,周誥載功宗之文,肇稱元祀,七廟可以觀德,三士足以上人,粵皇考四載代聽,自若臣一心輔政,肆昔虞華之協帝,曁乃臯·夔·契和衷,亦惟宋宗之得賢,懿厥韓·范·富共事,領議政文獻公南公轍,淸廟瑚璉之器,大廈棟樑之材,文章則地負海涵,三世太史,事功則彝銘鼎勤,四朝元臣,當明离齒學之辰,選輔導而缺博大,逮睿臨攝務之日,膺愼簡而重入中書,顧劃紆籌,朝朝缺正笏鎭嚴廊於泰喬,律己也愷悌雅恬,儒素家範,藉手者忠勤貞亮,華衮宸褒,經濟蒼生,謝太傅安危,以擊優閒,綠野裴晉公,進退得中,吏曹判書文獻公金鏴,以文貞之肖孫,荷寧王之殊眷,胄筵晉接,托魚水之昭融,璧府周旋,摛鳳藻之炳蔚,斷斷兮盡心,懇懇乎輔翼,王室純誠,可質神明,儲宮讜論,獨持風裁,千載之明良遭遇,一堂之訏謨都兪,繡斧深入西陬,仗威靈於風行雷厲,金吾力辭中批,奉睿奬於雪潔巖高,一節險夷,嶺海之髭髮勝昔,四方專對,原隰之咨諏周爰,吏曹判書文肅公趙秉龜,家法篤世忠貞,才德爲憲文武缺之溫望之儼,風範端凝,臨大事決大疑,慮識深遠,受知儲極,非直缺之親,服勞王家,久荷心膂之寄,皇明之寶錄尊奉,仰睿思缺泉祖宗之成法前陳納嘉誨於朝夕,詞翰特其餘事,參缺謨猷器局無適不宜,典領卒乘金穀缺之義方,嗟老成不見缺國人皆曰賢,玆以卿等追配享缺理無間君臣之祭祀,一體雲鄕,陟降長奉月遊之衣冠,王缺對朝簉之簪佩,追想風雲之舊契,冞增羹墻之餘懷,懿則缺則存是用孝享,迪我后啓我後,崇降吉祥,故玆敎示,想宜知悉。知製敎臣徐胄淳製進。
乙亥十二月十九日辰時,大駕詣宗廟臘享大祭親祭,翼宗大王追上冊寶親上擧動入侍時,行都承旨沈履澤,行左承旨洪淳大,右承旨鄭稷朝,左副承旨金永穆,右副承旨徐正淳,同副承旨朴容大,假注書宋圭元·姜友馨,記事官李命宰·金羽均,提學閔奎鎬,檢校直提學金輔鉉·尹滋悳·金炳始·趙慶鎬,直提學鄭範朝,檢校直閣李喬翼·閔泳穆·金永壽·李鎬翼·朴鳳彬·尹用求,直閣金永哲,待敎洪淳馨,副校理金允植,修撰趙龍鎬,以次侍立,時至,通禮跪啓請外辦,上具遠遊冠·絳紗袍,乘輿出永化門,藥房提調金有淵·副提調沈履澤進前奏曰,侵早勞動,聖體若何?上曰,一樣矣。仍出崇陽門,由維和門,入勤政門,通禮跪導至幕次前,履澤曰,冊寶今當奉詣,請出標信,使之開正缺上曰,已下標信擧行也,通禮前導,詣祗迎位西向立,翼宗大王冊寶,缺通禮跪啓請鞠躬,上鞠躬通禮跪缺
履澤進前奏曰,缺
上在景福宮。停常參·經筵。
藥房提調金有淵,行左承旨洪淳大啓曰,太室世獻親上冊寶,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
徐正淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,明日陳賀相値,視事頉稟之意,敢啓。傳曰,知道。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
洪淳大啓曰,左副承旨金永穆,不爲仕進,卽爲牌招,何如?傳曰,允。
徐正淳啓曰,判尹鄭健朝,除拜後過三日,不爲出肅,依定式,推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣,刑曹參議閔致序,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
洪淳大,以內醫院言啓曰,副提調沈履澤,今日問安,不爲仕進,卽爲牌招,何如?傳曰,允。
又以奎章閣言啓曰,今此大王大妃殿上冊寶翌日,臣等進詣勤政殿東月台,請出新冊寶,奉安于宙合樓之意,敢啓。傳曰,知道。
徐正淳啓曰,行大司憲姜蘭馨,執義李晩燾,掌令吳麟泳牌不進,金德均,持平任尙鎬·王用周在外,監察茶時之意,敢啓。傳曰,知道。
以大司諫李容元·司諫愼錫九·獻納李秀萬·執義李晩燾·掌令吳麟泳牌不進罷職傳旨,傳于徐正淳曰,只推。
洪淳大,以禮曹言啓曰,四賢祠祭,例以二·八月中丁日設行,而若國忌相値,則三丁退行事,曾有定式矣。來丙子年二月中丁,在十五日,與弘陵忌辰相値,依定式,以三丁日磨鍊以入之意,敢啓。傳曰,知道。
傳于徐正淳曰,明日出宮門路,以崇陽門爲之。
洪淳大,以議政府言啓曰,忠淸兵使尹相定,在任身故矣,返柩時擔軍,依例題給之意,分付所經各道,何如?傳曰,允。
又以議政府言啓曰,賀儀隔日,未付軍職人,令該曹口傳付軍職,使之參班,何如?傳曰,允。
兵曹口傳政事,以趙文顯爲忠淸兵使。
洪淳大,以迎接都監言啓曰,今番支勅等節,一依壬申年例擧行事,命下矣。儀節及贈給,依壬申例擧行之意,分付各該司,一體知委於儐使及開城留守·三道道臣處,何如?傳曰,允。
徐正淳,以御營廳言啓曰,本廳諸將官今年射講都計劃居首人,別單書入之意,敢啓。傳曰,知道。
兵曹口傳政事,副司果單張皓根·宋彙仁·任鶴準·李元祺·李贊斗·任憲鎬·金秉緯。
徐正淳,以義禁府言啓曰,通禮院假引儀李雲承拿處傳旨啓下矣。李雲承係是雜技,依例移送秋曹之意,敢啓。傳曰,知道。
又以摠戎廳言啓曰,本廳諸將官今乙亥年射講居首人,依例別單書入之意,敢啓。傳曰,知道。
徐正淳,以兵曹言啓曰,今月二十一日,武臣賓廳講書日次,而殿座相値,不得爲之之意,敢啓。傳曰,知道。
吏曹啓目粘連,觀此弘文館修撰趙龍鎬上疏,則以爲,臣與左副承旨臣金永稷,有男妹應避之嫌矣,臣之所帶春秋兼銜,揆以典式,在所當遞,亟令選部,照例鐫改,相避之法,在下當遞,弘文館修撰趙龍鎬所帶春秋兼銜,今姑減下,何如?啓依允。
上在景福宮。停常參·經筵。
大殿詣勤政殿,親上冊寶,入小次後,藥房·內閣·政院·玉堂口傳問安。答曰,知道。
親上冊寶後,大殿·大王大妃殿·王大妃殿·大妃殿·中宮殿·世子宮,宗親·儀賓·藥房·內閣·政院·玉堂·朝廷二品以上·六曹堂上·大司諫口傳問安。答曰,知道。
還內後,藥房·內閣·政院·玉堂口傳問安。答曰,知道。
陳賀後,大殿·大王大妃殿·王大妃殿·大妃殿·中宮殿·世子宮,宗親·儀賓·藥房·內閣·政院·玉堂口傳問安。答曰,知道。
傳曰,今日大院君晬辰,令都承旨,問候以來。
政院啓曰,明日常參·經筵,取稟。傳曰,停。
又啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
又啓曰,前銜疏之勿爲捧入事,前後飭敎,不啻截嚴,而卽見前執義趙璟淳疏,則前銜陳疏,家僮直呈,俱係禁令,所當退却,而係是言事,雖不得不捧入,不可無警,從重推考,何如?傳曰,允。
三軍府啓曰,武臣越薦人,別單書入,而原單子待啓下,出給各該廳,使之按例擧行之意,分付,何如?傳曰,允。
禮曹啓曰,今此稱慶陳賀時,諸道所封箋文中,仁同府使申肯鉉,明川府使任原鎬,靈巖郡守李奎大,祥原郡守許璡,雖非應封官,俱以別軍職封進矣,一體看審捧入,而吉州牧使趙萬赫,纔已貶罷,所封箋文,依前例不爲捧入之意,敢啓。傳曰,知道。
禮曹啓曰,今此稱慶陳賀時,楊根郡守徐臣輔,賀箋不爲封進,事體所在,誠極未安。推考,何如?傳曰,允。傳曰,侍衛軍兵毛具,從便爲之。
政院啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
傳曰,啓字誤踏之中官朴奎鉉,從重推考。傳曰,上號都監都提調以下,別單書入。
傳曰,陳賀時各差備官以下,別單書入。
傳曰,上冊寶時及陳賀時禮房承旨對擧承旨,竝加資。
傳曰,親上冊寶時宗廟令陞敍,直長·副奉事,各兒馬一匹賜給。
傳曰,陳賀時宣敎官·左右通禮,竝加資。
傳曰,中官李裕鼎·安倬榮·金宜協,竝百官加親授。
傳曰,左承旨·右承旨許遞,前望單子入之。
吏曹啓曰,在前頒赦時,有別歲抄書入之例,今番則何以爲之?敢稟。傳曰,別歲抄書入。
吏曹啓曰,別歲抄書入事,命下矣。居中·居下,永刊仕版,一體書入之意,敢啓。傳曰,一體書入。
敎中外大小臣僚耆老軍民閑良人等書。王若曰,觀七世以定百世之獻,梡嶡彌崇,因追上而有加上之儀,琬琰竝美,玆遇三慶,庸誥八方。恭惟翼宗大王,居正體尊,贊熙洽運,朝覲謳歌之歸啓,夏祚克昌,濬哲文明之攝堯,虞淟備述,猗仁心爲本孝悌,而至道當法祖宗,承正廟貽厥孫之謨,文所以爲文也。體純考止於玆之訓,聖而不自聖焉,若執玉而奉盈,亦一飯亦再飯,旣勤劉而塗臒,善繼人善述人,是以代理四載之中,庶幾挽回三王已上,不勉而中,不思而得,故君子之道,本諸身,所過者化,所存者神,非天下至精,孰能與馭臣隣,而包山藪之量,寬裕溫柔,以有容辨義理,則寓斧鉞之嚴,睿知神武而不殺,聖志奮發,卓然如靑天白日之光明,庶績咸凝,爛乎有景星卿雲之〈爛〉漫,肆修齊治平之有序,乃禮樂文物之丕興,鐫石奉愼獨之箴,兢兢乎九經四勿,課曆炯勤學之戒,慥慥爾一日萬機,玳檢瑤觴,頌兩殿而愉婉,玉豆雕篹,攝肆獻而著存,亨魚懷育,購皇宬之實錄,興龍紀績,豎王基之穹碑,捄飢荒於關北·嶺南,至譬二字之急病,搜才俊於林下巖穴,每降壹視之溫綸,是皆保民,作人爲先,於乎盛德,至善不忘,若稽崇報之靡極,寔由彝憲之莫嚴,蓋我家大禮之已行,尊宗統而追王上號,故憲廟精義之攸在,輯寶鑑而繫年立編,顧寡昧敢云紹休,伊夙夜粗勉毖祀,虛零已過,永垂配天之山魏勳,星霜屢移,尙見入人之遺澤,眷羹墻而怵惕,曷以無憾於情文,愀絃越而倡歎,若爲致隆乎儀節。竊念皇王無競之烈,厥有寢廟不祧之規,在昔殷中宗·高宗,特享以有功有德,亦粵魯文室武室,升配於曰穆曰昭,丕顯哉丕承,猗我十五朝神聖,盡美矣盡善,至于萬億年蒸嘗,玆有邦禮之足徵,允合稱享之永奉,先王之制有限,尙云世世不遺,後嗣之心無窮,常思洋洋如在,鍾虞長奏,喜豫定之遵章,祐室增高,頌華假之叶吉,玆於本年十二月十五日,翼宗大王尊爲世室事,遣大臣告于宗廟·永寧殿·景慕宮,迨躬省於蜡饗,迺追颺於鴻徽,重屋明堂參制度於禘祀,金繩玉牒,考編錄於名山,緬惟靈考內治,賴我太母淑範,周邑姜之繼任·娰,輔佐武王,宋宣仁之比勳·華,同聽元祐,博也·厚也·高明也。育萬物而一出於誠,勞之·徠之·匡直之,徧群黎而各得其樂,旣縟典誕擧於太寢,而顯冊載進於慈闈,若乾元坤元之齊尊,撫今昔而愴喜,惟八字二字之同闡,媲休懿而形容,賁物采而宗祊有光,渙大號而帀域俱賀,神人胥悅,象兩儀於熙稱,天地同流,遒百祿於和氣,篬生謁沒世之思,陬澨攸均,丹綍敷廣慶之心,雷雨斯沛,自本月二十一日昧爽以前,除謀反大逆·謀反子孫謀殺毆罵祖父母·父母妻妾謀殺夫·奴婢謀殺主·故殺人·魘魅蠱毒·關係國家綱常贓汚强竊盜外,雜犯孔罪以下徒流付處,安寘充軍,已至配所·未至配所·已發覺·未發覺·已決定,咸宥除之,敢以宥旨前事,相告言者以其〈罪〉罪之,在官者各加一資,資窮者代加。於戲,旅楹增固,寶篆彌輝,孝莫大於世禋,謹稽三百經禮,敬必先於隆養,庸蘄九五康寧,故玆敎示,想宜知悉。藝文提學臣金尙鉉製進。
吏曹啓目粘連,觀此慶尙監司朴齊寅狀啓,則以爲,寧海府使李正弼,五載分符,一念求芻,有廩輒捐,無弊不捄,剸理得宜,施措多方,以若經變之邑,奄成復完之局,今番瓜熟之時,吏民願借之訴,可見攀轅之情,特爲仍任,俾責永效事,令該曹稟處亦爲白有臥乎所,瓜滿差代,乃是金石之典是白乎矣,道臣狀辭旣如此,姑爲仍任,何如?啓依允。
前執義趙璟淳疏略曰,夫大同者,國之大政,而其爲用,重且廣焉,兩南漕倉屬邑大同,皆爲春大同公納,而其餘邑秋大同之例,未知創自何時,而各邑持稅開倉,每在春正月,則民之納,非不足於三月裝載,而該邑所用雜費,先此移用,該色猾吏,出給尺文,無難執錢,恣意犯用,京江篙師,符同愚民,惟謀殖米,其利亦厚,春而夏夏而秋,而猶未發船,促關來則執錢之猾吏,冒其犯逋之罪,而民多疊徵,殖米之篙師,待其報償之期,而日其遷延,由是而公納愆期,農民受害,臣愚以爲,南土之秋大同,禁其謬例,依其定式,使其春大同公納,而開倉之後,自該邑,操束該色吏,自舟橋司,嚴飭京篙師,捧稅之場,以先公後私爲必,則三春所捧,何憂發船乎?三月內若或不純發船,該道臣狀罷,其守令則大同愆期·農民苦瘼,自可祛矣,豈非公私之幸乎?夫軍布者,京軍之所資,鄕軍之所供也,而戶布之創,亶由於矜憐其黃口添丁之弊,不忍其白骨徵布之寬,則班布之布良心者,孰不感動於朝家憂小民之仁政,而樂爲之助布哉?然玆法之行未幾年,而遐邑吏胥,從中幻弄,斂多有歲加之弊,民將難保矣,令各道道臣,計其各邑軍錢之公納而較諸戶布分排之多寡,隨其濫斂而罷黜其守令,則年增之弊自祛,而民可保矣。且以戶籍言之,幼學中,以昔日軍民,變其名而冒稱幼學者夥多,各邑軍案皆虛丁,則揆以經法,査出冒錄,塡其虛丁,在所不已也。大抵秋大同,與戶布濫斂,矯捄之急務,故條列陳達焉,臣無任云云。省疏具悉。所陳切實,疏辭令廟堂稟處。
乙亥十二月二十一日辰時,上詣勤政殿。大王大妃殿加上尊號親上冊寶,翼宗大王追上尊號,大王大妃殿加上尊號稱慶陳賀入侍時,行都承旨沈履澤,左承旨洪淳大,右承旨李乾夏,左副承旨金永穆,右副承旨徐正淳,同副承旨朴容大,史官缺,檢校直提學金輔鉉·李鎬俊·金炳始·尹滋悳·李載冕·趙慶鎬,直提學鄭範朝,檢校直閣李喬翼·閔泳穆·金永壽·李鎬翼·朴鳳彬·姜,直閣金永哲,待敎洪淳馨,以次侍立,時至,通禮跪啓請外辦。上具遠遊冠·絳紗袍,秉輿,出永化門,藥房提調·副提調沈履澤,進前問候訖,由崇陽門·維和門,入勤政門,詣勤政殿月臺,通禮跪啓請降輿,上降輿,詣版位北向立,通禮跪啓請執圭,承旨進圭,上執圭,承旨奏曰,冊寶親上時,何承旨對擧乎?上曰,左承旨爲之。通禮跪啓請四拜,上行四拜禮,引儀引都監·都提調以下陞就簷階上西向立,上跪,搢圭,捧冊官·捧寶官,入詣案前,各捧冊函寶盝,由正門出,以次跪授都監·都提調,都監·都提調跪受以進,上受之,以授承旨,承旨跪受,以授尙傳,尙傳跪受還置於案,通禮跪啓請四拜,上行四拜禮,通禮導上詣祗送位西向立,尙傳各捧冊函寶盝,由正路出,承旨隨之,上鞠躬,過後平身,上釋圭,承旨跪受圭,通禮導上入小次,陳賀時至,通禮跪啓請出次,上出次,陞座,通禮跪啓請執圭,承旨進圭,上執圭,承旨進前奏曰,宗親文武二品以上,當爲入庭行禮,出標信開作門,何如?缺,引儀引宗親文武二品以上,入就位,贊儀唱鞠躬四拜興平身,宗親文武百官,行四拜禮,贊儀唱跪,宗親文武百官跪,代致詞官讀致詞訖,贊儀唱四拜,宗親·文武百官,皆行四拜禮,承旨跪啓傳敎,贊儀唱跪,宗親文武百官跪,宣敎官宣讀敎書訖,贊儀唱四拜,宗親文武百官,皆行四拜禮,贊儀唱跪搢笏三叩頭,宗親文武百官,跪搢笏三叩頭,贊儀唱山呼,宗親文武百官加額齊聲曰,千歲,又唱山呼,又齊聲曰千歲,又唱再山呼,又齊聲曰,千千歲,贊儀唱四拜,宗親文武百官,皆行四拜禮,贊儀唱跪,宗親文武百官跪,宣箋官讀箋訖,贊儀唱俯伏興平身,宗親文武百官,俯伏興平身,典儀跪啓禮物函請付攸司,通禮跪啓請禮畢,上降座,通禮跪啓請乘輿,上乘輿,出勤政門,由維和門,入崇陽門,承旨請出標信解嚴,上由永化門還內,諸臣以次退出。
上在景福宮。停常參·經筵。
藥房提調金有淵,副提調沈履澤啓曰,親上冊寶,聖孝冞光,親臨受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右副承旨徐正淳,今日不爲仕進,卽爲牌招,何如?傳曰,允。
又啓曰,百百加下批政事,取稟。傳曰,當日爲之。
又啓曰,卽者檢閱金羽均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李鎬兢·趙昌夏·李命宰,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
傳曰,吏曹參議有闕之代,前望單子入之。
政院啓曰,假注書宋圭元有身病,勢難察任,今姑改差,何如?傳曰,允。
又啓曰,行大司憲姜蘭馨,執義李晩燾,掌令吳麟泳牌不進,金德均,持平任尙鎬·王用周在外,監察茶時之意,敢啓。傳曰,知道。
以大司諫李容元,司諫愼錫九,獻納李秀萬,執義李晩燾,掌令吳麟泳牌不進罷職傳旨,傳曰,只推。
傳曰,公事不審之中官朴奎鉉,推考。
司饔院啓曰,今日供上生鮮,腐傷體少,屢次點退,使之改色,與前無異,日勢漸晩,雖不得不捧入,而該貢人等所訴內,當此合氷,捉得無路,限捉得間,預以活鷄代封云矣,在前如此之時,曾有稟旨代封之例,而莫重御供,自下不敢擅便,惶恐,敢啓。傳曰,知道。代封。
兵曹啓曰,謹依薄衣摘奸宣傳官李承魯書啓,判下,闕內各門薄衣騎兵池三石等三十三名處,木各一疋,去核各二斤題給之意,敢啓。傳曰,知道。
奎章閣啓曰,今日臣等請出大王大妃殿冊寶,奉安于宙合樓之意,敢啓。傳曰,知道。
傳曰,左副承旨許遞,前望單子入之。
傳曰,在外敦寧都正許遞,今日政差出。
傳曰,今日政,賞典下批。
傳曰,謝恩書狀官,以新錄中擬入。
議政府啓曰,封典順成,客使行將入境矣,不可無專价稱謝之擧,謝恩使,今日政差出,何如?傳曰,允。
議政府啓曰,勅使牌文,今旣出來矣,行大護軍金炳地,伴送使差下,何如?傳曰,允。
兵曹啓曰,宣傳官元用熙,內禁衛將李敏應,昌德宮衛將金致浩,慶熙宮衛將金鳳勳,俱以病難供職,呈狀乞遞,新除授忠淸兵使趙文顯,素患痰癖之症,一倍添劇,時月之內,萬無登途赴任之望,戶奴呈狀乞遞矣,實病旣如此,則不可强令赴任,竝改差,武臣兼宣傳官李能淵,受由在外,過限未上來,揆以法例,不可仍置,汰去,何如?傳曰,允。
承旨前望單子入之,洪遠植·李世宰·朴齊寬落點。
傳曰,公事不審之中官朴奎鉉,推考。
禮曹啓曰,今此翼宗大王定世室翼宗大王追上尊號大王大妃殿加上尊號,乃是國家莫大之慶,設科取士,亦係應行之事,今番慶科,以何科設行,而以何間擇日乎?敢稟。傳曰,除初試庭試磨鍊日字,三月旬間擇入。
政院啓曰,軍銜疏之勿爲捧入事,前後飭敎,不啻截嚴,而卽見副護軍鄭墧上疏,則軍銜陳疏,家童直呈,旣係禁令,且多有違格處,所當退却,而係是言事,雖不得不捧入,不可無警,從重推考,何如?傳曰,允。
迎接都監啓曰,勅使入京時,城內外街巷屛門及闕內設布帳,每令三軍門分排爲之矣,今亦依此擧行之意,分付,何如?傳曰,允。
迎接都監啓曰,勅使入京時,禁雜人等節,自弘濟院至迎恩門,使御營廳·摠戎廳,除出校卒,嚴飭禁雜,自迎恩門至城內諸處,亦令三軍門·摠戎廳,分掌嚴禁,已有前例矣。今亦依此擧行之意,分付,何如?傳曰,允。
迎接都監啓曰,卽接京畿監司閔台鎬狀本,則沿路禁辟,以楊州·高陽·坡州·長湍等邑所在守·摠兩營屬軍校,每邑各一百五十名,抄出擧行,曾有定式,今番禁辟軍校,栢州·高陽則守·摠兩營屬牙兵束伍標下軍,坡州·長湍則摠戎廳屬別驍士,每邑各一百五十名,就附近面,抄出排立事,請令迎接都監稟旨分付矣。近年勅行時,沿路禁辟軍,以楊州等四邑軍校各一百五十名,每爲出用之,亦依例擧行之意,分付道臣,何如?傳曰,允。
迎接都監啓曰,取考各年謄錄,則勅使到迎恩門時,自廚院,兩勅及通官處,各以酒肴一盤入給,又自都監,略備酒肴,分饋跟役矣。今亦依此擧行之意,分付,何如?傳曰,允。
迎接都監啓曰,今番迎勅時,爲慮觀光人之囂還紛聒,以各營中軍中不參隨駕之人,率標下軍,仍領先牌軍,具軍威自慕華館前行於勅使頭局,另加禁辟,而勅使自闕門往館所時及回還日一體擧行事,筵稟定式矣。今亦依已例,以不參隨駕營門,使之擧行,何如?傳曰,允。
迎接都監啓曰,勅使入闕時及還來館所時,下隷輩觀光於紅馬木近處,每有雜遝之患,故自前以三營將卒,排立於闕外,禁喧等節,兵曹專當擧行,而都監所屬各差備人馬外,一竝嚴禁,勅使詣闕時,百官皆從光化門入去,勅使詣館所時,則百官皆從迎秋門出來,俾無人馬紛雜之弊矣。今亦依此擧行之意,嚴飭,何如?傳曰,允。
迎接都監啓曰,本都監郞廳李淵翼,嫌避勅使云,改差,其代工曹佐郞李建忠差下,使之察任,何如?傳曰,允。
承文院啓曰,陳奏兼奏請使回便帶來咨文中,二起方物,移准以前頭使行擧表稱謝之竟,撰出先通咨文,派勅前往,及儀物裁減,按例撰咨,付撥下送灣府,傳給鳳城,轉致北京之地,何如?傳曰,允。
訓鍊都監啓曰,謹依宣傳官書啓,則判下敦義門卜直軍梁命祿·嚴漢成,彰義門卜直軍朴春景·姜福同等處,各木綿一疋,去核二斤,考例以給之意,敢啓。傳曰,知道。
禁衛營啓曰,謹依宣傳官書啓判下,本營字內昭義門入直卜直鄭石福·柳福萬,崇禮門入直卜直李戶吉·梁福同等處,各木綿一疋,去核二斤題給之意,敢啓。傳曰,知道。
御營廳啓曰,謹依傳敎,興仁之門卜直崔士益·朴學成,惠化門卜直申六得·姜守命,光熙門卜直崔千吉·李甲石處,各木一疋,去核二斤,考例以給之意,敢啓。傳曰,知道。
宋圭元改差,代以朴應冕爲假注書。
政院啓曰,明日傳香禮房承旨,當爲齋宿,新除授右承旨李世宰,所當牌招,而拘於廳規,不得請牌,何以爲之?敢稟。傳曰,牌招。
宗親府啓曰,翼宗大王追上尊號,大王大妃殿加上尊號,今已禮成,卽當紀載於璿源譜略,而國朝御牒八高祖圖,王妃世譜,亦當一體修正矣。在前如此之時,或有設廳之例,多有自本府擧行之例,今番則何以爲之?敢稟。傳曰,自本府擧行。
有政。吏批,行判書閔奎鎬進,參判徐承輔式暇,參議未差,以金玉均爲校理,蔡容默爲敦寧都正,權魯淵爲左通禮,鄭友鉉爲右通禮,金炳雲爲謝恩正使,林翰洙爲副使,閔種默爲書狀官,李範壽爲軍器判官,李元應爲敦寧主簿,伴送使單金炳地,軍資主簿二單,李源集·李雲溥,廣興主簿單尹滋祿,前承旨洪淳大,行護軍金炳淵,行大司成尹滋承,已上今加嘉義,前承旨鄭稷朝,今加嘉善,副司果李胄榮,左通禮申泰觀,右通禮洪永禹,校理徐胄淳,已上今加通政加資事,承傳。寧海府使李正弼,姑爲仍任事,承傳,前縣監權秉曄,今加通政加資事。兵曹覆啓判下,故縣監趙敏永贈吏議,禮曹參判趙康夏本生祖考移贈事,贈吏判金箕詢,贈左贊成,判義禁金在顯考,贈僕正金相肱,贈吏議,工曹判書金尙鉉本生曾祖考,移施事,故學生鄭湙,故生員鄭禮煥,已上贈持平,孝行卓異,贈臺職事,故學生李仁禹,贈童敎,孝行卓異,贈職事,故僉知林宗七,贈吏參例兼,道學卓異,特贈亟卿事,故學生閔愈爀,贈監察,忠義卓異,贈職事,承傳。
兵批,行判書李載元進,參判韓應國入直,參議朴海哲病,參知張時杓病,以李周植爲同知,趙羲春爲宣傳官,李敎復爲內禁將,李漢景爲武兼,李根應爲御營把摠,元世爲忠淸兵使,同知單崔圭敏,護軍洪淳大·鄭稷朝,副護軍趙秉世·金永穆·李胄榮·申泰觀·洪永禹·徐胄淳·李啓永,竝單付,吏曹參議前望單子入之,兪晩源落點。
摘奸宣傳官李承魯書啓,臣於當日辰時量,敬奉承政院所下傳敎,卽往闕內各處,入直軍兵及各門騎兵軍士堡守軍等處所,細細看審是白乎則,入直軍兵則無衣薄呼寒之慮是白乎矣,各門騎兵軍中上下所着,最薄者,這這抄出後,姓名竝以後錄于左是白齊,騎兵李化見等三十三名,傳曰,知道。衣資,令兵曹題給事,分付。
摘奸宣傳官趙周顯書啓,臣於本月十八日辰時量,以薄衣及流丐摘奸事,敬奉承政院所下傳敎,馳往南別營·南倉火藥庫·南小營·南倉火藥庫·下都監·武衛所·新營·御營廳新營·龍虎營新營·東營禁衛營新營·春生門南營及光熙門·五間小門·興仁之門·惠化門·肅靖門入直軍兵,各門守直軍等,一一詳審是白乎所,所着衣服,雖有厚薄之不齊,俱無呼寒之患是白乎矣,光熙門卜直軍崔千吉·李甲石,興仁之門卜直崔士益·朴學成,惠化門卜直軍申六得·姜守命等六名,薄着畏寒之狀,實爲矜惻是白遣,仍往東部舟橋流丐幕,面面詳審是白乎則,流丐五十七名,呼寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處是白遣,次往中部廣通橋上下幕是白乎則,上幕流丐五十名,下幕流丐五十名飢寒之狀,比諸舟橋流丐幕,別無差殊,故亦爲一體申飭是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
摘奸宣傳官禹冀鼎書啓,臣於本月十八日辰時量,以薄衣及流丐摘奸事,敬奉承政院所下傳敎,馳往三軍府·內禁衛營騎士·御營廳騎士·訓局馬兵·西營新成門武衛所直房·訓鍊都監新營彰義門·敦義門·昭義門·崇禮門入直軍兵及各門守直軍等,一一詳審是白乎則,所着衣服,雖有厚薄之不齊,俱無呼寒之患是白乎矣,敦義門卜直軍梁命祿·嚴漢成,彰義門卜直軍朴春景·姜福同,昭義門卜直軍鄭石福·柳萬,崇禮門卜直軍李戶吉·梁福同八名,薄着畏寒之狀,實爲矜惻是白乎則,流丐一百五十名,呼寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
檢閱金羽均疏曰,伏以臣卽接家信,則臣母素患痰癖之出示,近又添劇,委頓床玆,家僮踵至,歸視是促,臣聞此報,方寸煎灼,按抑不得,玆敢忙陳短章,徑出禁扃。伏乞聖慈,俯賜諒察,亟遞臣職,俾便救護,仍治臣罪,以昭法紀焉,臣無任云云。省疏具悉。爾其勿辭救護。
副護軍鄭墧疏略曰,殿下天啓之淵衷,先正其心,以正朝廷,以正萬民,日與正人君子,講義於聖賢之書,則二帝三王之道,不外是矣,今因疏奏,敢復尾達,無或僭越耶?臣之八代祖臣文穆公述,以文純公臣李滉嫡傳,儒疏請廡,前後七度,哲廟辛亥批旨若曰,先正問學淵源之正,士林論之發久矣。文康公臣張顯光,亦以請廡,同時疏籲,批旨若曰,文康操履進修之篤,嘗欽歎爲敎,儒紳目覩,尙皆無恙,史所載,昭如日星,今蔚山府使張錫龍,以其先祖文康公,勿稱先正揭板事,上章訟冤,而以臣先祖疏批十六字,幻作文康疏批,無難奏御,少無忌憚,如錫龍者,殿下之罪人,先朝之難臣,文康之悖孫也,臣衷情所鬱,言不知裁焉,臣無任云云。省疏具悉。下款事,非如是煩陳者矣。
吏曹參儀趙秉世上疏大槪,敢陳實病難强之狀,冀蒙見職亟遞之恩事,省疏具悉。所請依施。
上在景福宮。停常參·經筵。
政院啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。除在外呈告人員,竝卽牌招,何如?傳曰,允。
又啓曰,右承旨李世宰,時在江原道春川府任所,斯速乘馹上來事,下諭,何如?傳曰,允。
以檢閱李鎬喆·趙昌夏·李命宰牌不進罷職傳旨,傳曰,只推。
政院啓曰,左右史不可不備,檢閱李鎬喆·趙昌夏·李命宰,旣有只推之命,竝卽牌招,推移入直,何如?傳曰,允。
又啓曰,假注書姜友馨有身病,勢難察任,今姑改差,何如?傳曰,允。
又啓曰,行大司憲姜蘭馨,執義李晩燾,掌令吳麟泳牌不進,金德均,持平任尙鎬·王用周在外,監察茶時之意,敢啓。傳曰,知道。
以大司諫李容元,司諫愼錫九,獻納李秀萬,執義李晩燾,掌令吳麟泳牌不進罷職傳旨,傳曰,只推。
姜友馨改差,代以金尙翼爲假注書。
禁衛營啓曰,本營軍色從事官金永哲,身病甚重,勢難察任,今姑改差,何如?傳曰,允。
弘文館啓曰,新除授校理金玉均,卽爲牌招察任,何如?傳曰,允。
政院啓曰,延祥詩製述人,旣已抄啓矣,弘文提學洪祐吉,待明朝牌招,以爲出韻科次之地,何如?傳曰,允。
傳曰,藥院都提調有闕之代,前望單子入之。傳曰,扈衛大將有闕之代,領府事爲之。
以上號都監都提調以下別單,傳曰,上號都監都提調領議政李最應,廏馬一匹面給,提調戶曹判書閔致庠,禮曹判書金輔鉉,工曹判書金尙鉉,各熟馬一匹賜給,都廳校理徐胄淳,副司果李胄榮,竝加資,郞廳戶曹正郞徐雲輔,禮曹正郞柳龍鐍,工曹正郞金永謨,司䆃僉正柳承根,掌樂主簿李元應,竝陞敍,監造官副司勇金商默·金寯根·沈琦澤,廣興奉事尹滋祿,軍資奉事李源集·李雲溥,竝陞六,別工作繕工主簿鄭日愚,兒馬一匹賜給。
翼宗大王玉冊文製述官領敦寧金炳學,內下大豹皮一令賜給,書寫官判敦寧尹宜善,內下大豹皮一令賜給,樂章文製述官上護軍金在顯,內下虎皮一令賜給,金寶篆文書寫官判府事洪淳穆,內下大豹皮一令賜給,禮儀使禮曹判書金輔鉉,熟馬一匹賜給,大祝副司果李胄榮,讀玉冊官行護軍金炳淵,讀金寶官行大司成尹滋承,左通禮申泰觀,右通禮洪永禹,竝加資,堂上執禮行副護軍李鎬翼,堂下執禮司書李建昌,捧玉冊官副司果李載德,執義李晩燾,擧玉冊案執事司僕主簿鄭匡淵,禁府都事洪恩燮,縟席執事司饔僉正李承緯,擧讀玉冊案執事工曹正郞金永謨,宗府直長趙寬在,縟席執事副司果申錫完,捧金寶官副校理金允植,掌令吳麟泳,擧金寶案執事漢城判任奎鎬,司禦李淵翼,縟席執事禁府都事尹洤,擧讀金寶案執事禁府都事趙章敎,禮賓直長鄭基雨,縟席執事童蒙敎官鄭景朝,贊儀金載舜,東西唱引儀李奭鎭·安亨植,代致詞官假引儀崔光駿,各兒馬一匹賜給。
大王大妃殿玉冊文製述官判府事朴珪壽,內下大豹皮一令賜給,書寫官同知三軍府事趙寧夏,樂章文製述官行大護軍李源命,各內下虎皮一令賜給,玉寶篆文書寫官右議政金炳國,內下大豹皮一令賜給,捧玉冊官兼文學金九鉉,副司果趙鍾弼,擧玉冊案執事司僕僉正趙端鎬,司饔直長李弼應,縟席執事副司果趙鶴永,捧玉寶官宗府正姜,副修撰朴齊晠,擧玉寶案執事禁府都事宋龜玉,副司果李源一,縟席執事副司果柳南珪,贊儀金載舜,東西唱引儀李奭鎭·安亨植,代致詞官假引儀李秀薰,致詞箋文陪進官承文校檢韓龍珪,各兒馬一匹賜給,致詞官權知承文院副正字李會龍陞六,捧箋文官禮曹正郞吳仁泰,上弦弓一張賜給,左通禮申泰觀,右通禮洪永禹,竝加資,別看役姜潤,內下筒箇一部賜給,閔致一,守令待窠首先擬入,金始善,守令除授,安膺浩,察訪待窠首先擬入,奏時官朴玟奎,察訪待窠首先擬入,安貞植,察訪待窠擬入,致詞書寫寫字官崔仁植,六品職待窠擬入,其餘計士·奏時官·日官·寫字官·畫員·員役樂工·工匠等,竝依判下施賞。傳曰,翼宗大王追上尊號時,玉冊差備韓珩和·鄭泰吉,金寶差備石泰元·柳賁然,竝令內府調用,玉冊差備朴潤熙·金履圭,案差備金鼎祿·金德和,縟席差備李秉和,讀冊案差備金學龍,縟席差備李吉龍,金寶差備朴春悅·孫永佑,案差備金成根·康載範,縟席差備金世龍,讀寶案差備姜顯文,縟席差備吳肯曄,各上弦弓一張賜給。
大王大妃殿加上尊號時,玉冊差備金在寬·李定國,玉寶差備朴光錫·河浚浩,尙傳金圭復,竝令內府調用,玉冊差備文世顯·沈恩和,案差備李在五·李悳和,縟席差備鄭弘祥,讀冊案差備朴學璉,縟席差備金永振,玉寶差備金惟甲·金弘奫,案差備玉用殷·高泳鎭,縟席差備宋啓殷,讀寶案差備鄭弘周,縟席差備李正錫,各上弦弓一張賜給,以陳賀時各差備官以下別單,傳曰,宣敎官副司果李胄榮,左通禮申泰觀,右通禮洪永禹,竝加資,展敎官兵曹佐郞崔奭奎·金炳洙,宣箋官副司果洪大重,展箋官禮曹佐郞洪基泰,兵曹佐郞金鼎燮,贊儀金載舜,階下典儀崔在淵,東西唱引儀李奭鎭·安亨植,代致詞官兼引儀李鼎善,宣箋目官假引儀李秀薰,各兒馬一匹賜給,表裏濟用提調金尙鉉,內下虎皮一令賜給,捧表裏官濟用奉事朴泳敎,主簿李浩德,香陪官朴應冕,正書忠義李尙浩,各上弦弓一張賜給,奏時官權錫鳳,外職調用,其餘奏時官·員役·樂工等,竝依判下施賞。
傳曰,今番賞典中,一人雖兼數事,毋得疊授。
藥院都提調前望單子入之,判府事朴珪壽落點。
以慶尙監司朴齊寅狀啓,興海郡人命渰死事,傳曰,聞甚驚慘,元恤典外,別加顧助,屍身,期於拯得之意,廟堂措辭分付。
禮曹啓,以慶科取稟草記,傳曰,除初試·庭試磨鍊日字,三月旬間擇入事,命下矣。科名,以翼宗大王定世室,翼宗大王追上尊號,大王大妃殿加上尊號合三慶慶科,庭試稱號,而在前庭試,除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,擇日放榜,以慶尙監司朴齊寅狀啓,進上靑魚,日氣和暖,尙未提得,不得封進,惶恐待罪事,傳曰,勿待罪事,回諭。
吏曹啓曰,今日本曹開坼坐起時,考見諸道褒貶啓本,則定山縣監金鳳集,以制節謹度愛民之本爲目,禮安縣監金秀升,以且察客弊爲目,龍宮縣監姜䔻,以嬖雖璧瑕爲目,熊川縣監趙鍠,以檢費宜警爲目,高敞縣監鄭羲淳,以豈有偏聽爲目,祥雲察訪金瓊,以馬點宜平爲目,則俱宜置下考,而置諸中考,竝罷黜,光州牧使朴鳳夏,以莫謂衰邁爲目,德山郡守柳冀駿,以莫曰衰邁爲目,歙谷縣令李明宇,以官何曠久爲目,則俱宜置中考,而置諸上考,光州牧使朴鳳夏,歙谷縣令李明宇,中考施行,德山郡守柳冀駿罷黜,殊無嚴明殿最之意,四道道臣,竝推考警責,何如?傳曰,允。
議政府啓曰,前執義趙璟淳上疏批旨,有令廟堂稟處之命矣。取見疏本,則其一,兩南·畿邑秋大同之弊,另爲禁革,依定式捧納事也,凡稅穀之開倉也·裝舡也·到泊也,元有莫越之程限,則胡爲乎涉夏拖秋,至於晩發而氷泊,歔欠而積壓乎?許多奸弄,不待此疏而稔悉者矣,所以筵奏行會,非止一再,而道臣邑倅,旣屢施警責矣,舡格,該邑方鉤覈用律矣,今其所陳又如是,以此更爲申飭於三南道臣及舟橋司。其一,戶布之定數外濫斂之弊,嚴明禁斷,冒錄幼學,一一査出,塡其虛丁事也。戶布設,亶爲黃白之冤徵,公納之無缺而然,則較戶納布之際,惟當均適其數,而該吏專事濫增,邑倅矇不覺察,哀彼殘氓,何以支保乎?道臣到底査覈,隨現嚴懲,且幼學之冒稱,一漏丁之痼瘼,營邑之臣,苟能嚴明籍法,豈有是也?此不不過按式擧行之如何,竝爲關飭諸道,何如?傳曰,允。
議政府啓曰,卽見京畿監司閔台鎬所報,則去月晦日夜,明火賊三四十名,各持劍械,突入高陽新院店舍,長湍所納禁營摠廳軍錢二百四十兩及松都商賈近千金物件,竝皆奪去云,故嚴飭跟捕矣,長湍捕校等,捉得賊漢朴希文·金三才·金巖回等於楊州地,鉤覈情節,供招同然,而朴漢因病物故,在囚兩漢,亟施强盜之律爲辭矣,明火持劍劫入店舍,公錢私貨,敢行攘奪,此皆罔赦之案,而必誅之類也。況强盜之本律極嚴者乎?罪人金三才·金巖回兩漢,令坡州防營,大會軍民,不待時梟首警衆,以重國法,以礪亂習,漏網賊黨,刻期詷捕,先斬後啓事,分付,近日畿湖之間,種種有此等竊發之患,向該邑捕校等之先卽戢捉,亦足嘉尙,令該曹,竝帖加成給,何如?傳曰,允。
禮曹啓曰,卽接積城幼學陳檍所志,則以爲,族祖錫佐嫡妾,俱無子,以其同姓十八寸弟錫龜第二子用濟,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長陳億所訴旣如此,陳錫龜第二子用濟,立爲陳錫佐之後,何如?傳曰,允。
領議政李最應箚子大槪,乞收濫賞,竝解兼務事,答曰,省箚具悉卿懇。愼節奉慮,所辭中藥院與扈衛之任,勉副,卿其便宜調理,廏馬,安心領受。仍傳曰,此批答,遣史官傳諭。
上在景福宮。停常參,只晝講。
備忘記,江原道觀察使閔泳緯下直,長弓一張·長箭一部賜給。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,再明日徽慶園忌辰祭齋戒正日相値,視事頉稟之意,敢啓。傳曰,知道。
以檢閱李鎬喆·趙昌夏·李命宰牌不進罷職傳旨,傳曰,只推。
傳曰,江原監司留待。
兵曹扈衛大將單,領府事李裕元。
傳曰,江原監司入侍。
政院啓曰,左右史不可不備,檢閱李鎬喆·趙昌夏·李命宰,旣有只推之命,竝卽牌招,推移入直,何如?傳曰,允。
又啓曰,事變假注書洪淳謨有身病,勢難察任,今姑改差,何如?傳曰,允。
又啓曰,行大司憲姜蘭馨,執義李晩燾,掌令吳麟泳牌不進,金德均,持平任尙鎬·王用周在外,監察茶時之意,敢啓。傳曰,知道。
兵曹啓曰,慶尙監司朴齊寅狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹更試草記之例,今日宣薦內禁衛試射時,同爲試取之意,敢啓。傳曰,知道。
傳曰,注薦爲之。
以大司諫李容元,司諫愼錫九,獻納李秀萬,執義李晩燾,掌令吳麟泳牌不進罷職傳旨,傳曰,只推。
政院啓曰,來正月初一日,大王大妃殿寶齡將躋七旬,大妃殿寶齡恰滿四旬,稱慶陳賀頒敎文,當爲製進,藝文提學金尙鉉,待明朝牌招,使之製進,何如?傳曰,允。
議政府啓曰,康翎縣監李寅述,以迎勅翌日賀箋差使員,已爲上來矣,陳賀後下去,自是例也,而見今勅務旁午,曠官極涉可悶,該縣監使之除下直,急速下送,何如?傳曰,允。
傳曰,獻納許遞,前望單子入之。
政院啓曰,今此勅使出來時,開城府別問安使假承旨,依近例以道內守令啓下御帖及名帖上來,親受下去,以爲臨時擧行之地事,本道監司及該守令處,下諭,何如?傳曰,允。
又啓曰,延祥詩製述人中,時無職名人,令該曹口傳付軍職,何如?傳曰,允。
敦寧府啓曰,翼宗大王追上尊號·大王大妃殿加上尊號,今已禮成矣,卽當紀載於御牒譜冊,依例修整次,設廳之意,敢啓。傳曰,知道。
兵曹口傳政事,副司果單李秀萬。
注書薦,閔泳奎·崔定錫·趙漢益薦,趙東萬·趙忠熙·李建昌薦,鄭元夏·南肅熙·李秀萬薦,尹定求·李萬敎·沈相學薦,已上取八人。
以司謁口傳下敎曰,前武衛所軍李炳植,罪犯罔赦,嚴刑一次,遠惡島充軍。
以司謁口傳下敎曰,宮女鳳冽,罪犯罔赦,遠惡地定配。
護軍鄭稷朝上疏,大槪。罔功晉秩,歷日震懍,敢陳披瀝之懇,冀蒙收還之恩事。答曰,省疏具悉。卿其勿辭行公。
刑曹判書金始淵上疏,大槪。罔功超秩,揆分增惕,暫膺適會慶賀,仍冒有關玷累,敢控瀝血之懇,冀蒙反汗之恩事。答曰,省疏具悉。卿其勿辭行公。
慶尙監司朴齊寅疏略曰,伏奉傳敎下者,緘推姑貰之恩,還蒙寬假之典,滿心惶霣,無地自容,夫七十州管轄,不爲不大,五六朔按事,不爲不久,而殿最大政,黜陟減否,有所未悉,薄罰例警,何足以蔽辜?忙綴短章,乞令斥職焉,臣無任云云。答曰,省疏具悉。民之困瘁與否,在於守令,守令之貪饕與否,在於道臣,其任之重何如也?旣已問備,卿其勿辭,益勉對揚之責。
敎江原監司閔泳緯書。王若曰,整冠帶無遠靺鞈之鄕,何非民而可使,移鎖鑰竚看絃誦之作,有易地則皆然,命其用申,旋予授子,眷焉蓬萊之巨鎭,寔爲嶺海三雄藩,念玆八萬戶凋瘵羸殘,朝家恒軫於懷保,奈其卄六郡磽确鹵瘠,民生難逃於困窮,恩遠憂深,罔或弛戒於唐風蟋蟀,貿無還有,猶可藉力於靑川漁鹽,因其勢而導之,待其人而行也。惟卿,家傳詩禮,世篤忠貞,行己不露於畦畛,世皆稱忠厚長者,托情多在於邱㕡,自以處淸閒主人,誦二詩可使於四方,曾專對於北地,夢三刀何有於一吏,亦屢試於西州,玆授卿江原道觀察使兼兵馬水軍節度使都巡察使原州牧使,卿其務盡良圖,祗服寵命,股肱腹心于國,往哉克鞏於上游,勞徠安輯其民,俾予無憂於東顧,故玆敎示,想宜知悉。知製敎臣金綺秀製進。
乙亥十二月二十四日未時,上御修政殿晝講。江原監司同爲入侍時,同知事徐承輔,特進官金鶴根,宗臣李明應,參贊官朴容大,侍讀官李肇信,檢討官趙龍鎬,假注書金商翼,記注官金英烈·李徽圭,各持詩傳第十卷,江原監司閔泳緯,以次進伏,武臣尹致稷,進伏楹外訖。上曰,史官分左右。仍開卷,上誦前受音一遍訖,仍開卷,承輔讀自閟宮有侐,止閟宮九章,缺,容大曰,此章頌禱,雖曰溢美,然治國之先務,在於事天以誠,事神以敬,故此非但使僖公,乃能如是也。大抵詩人愛戴願頌之辭,人君遵王行道之要,於此盡矣,其功普被,以至萬民之率從,隣國之來懷,此等處,益加澄省云云。缺上命監司進前,泳緯進伏訖。上曰,善爲下去,實心對揚也。泳緯曰,淵鑑所燭,百無尙似,而猥膺藩寄,伏不勝悚懍矣。上曰,民間疾苦,在於守令,守命疾苦臧丕,在於監司,盡心對揚也。泳緯曰,臣知識淺短,不知何以對揚,惶悚無地,而謹當殫竭對揚矣。上曰,今日離發,則何日爲到任乎?泳緯曰,二十七日,當到任矣。上曰,何地交龜乎?泳緯曰,安昌驛矣。上曰,交龜所,爲幾里乎?泳緯曰,交龜所爲二百十里,而自交龜所至監營,爲三十里矣。上曰,今將久離,仰瞻,可也。仍敎曰,東宮前日見之乎?泳緯曰,昨年公故時仰瞻,而今又仰瞻,克歧克嶷,億萬年無疆之休,伏不勝萬萬慶祝矣。上曰,然則再次見之乎?泳緯曰,然矣。上曰,善爲下去到任也,缺仍命監司先退,又命退,承史以次退出。
上在景福宮。停常參·經筵。
藥房提調金有淵,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
世子宮口傳問安。答曰,知道。
備忘記,臨淄僉使姜敏秀下直,長弓一張·長箭一部·片箭一部·筒兒一箇賜給。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·忠淸監營·全羅監營·慶尙監營·咸鏡監營,各一件營上事,自本院,依例成有旨,下送京各司,應爲頒賜二十六件,亦爲依例頒給之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而徽慶園忌辰祭齋戒相値,不得設行之意,敢啓。傳曰,知道。
都摠府啓曰,副摠管金鶴根,騎兵點考坐起進參事,外兵曹晝仕出去之意,敢啓。傳曰,知道。
以檢閱李鎬喆·趙昌夏·李命宰牌不進罷職傳旨,傳曰,只推。
兵曹啓曰,宣薦內禁衛取才三技入格別單及宣部守三薦參上武臣前銜作散人,別取才人入格矢數·落仕年條·居住薦,各其名下懸註以入之意,敢啓。傳曰,知道。
兵曹啓曰,嶺南別試武士更爲試取事,草記允下後,以其本道入格技藝試取,則密陽閑良李聖東,大邱出身張漢奎,俱未入格,柒谷閑良郭允永,鐵箭入格,徐光墩,騎蒭入格,金山閑良張箕遠,講書入格,永川閑良朴東根,擧沙入格矣,未入格者,依例給糧下送,而在前抄上武士試取時,武技之中式者閑良,直赴殿試,能講與擧沙者閑良,或直赴會試,或軍門調用,依判下擧行矣,今此鐵箭入格郭允永,騎蒭入格徐光墩,講書入格張箕遠,擧沙入格朴東根,竝別單書入之意,敢啓。傳曰,知道。
政院啓曰,左右史不可不備,檢閱李鎬喆·趙昌夏·李命宰,旣有只推之命,金羽均,由限已過,竝卽牌招,推移入直,何如?傳曰,允。
又啓曰,注書有闕之代,被薦人閔泳奎·崔定錫·趙東萬薦狀,依例成送吏曹之意,敢啓。傳曰,知道。
又啓曰,行大司憲姜蘭馨,執義李晩燾,掌令吳麟泳牌不進,金德均,持平任尙鎬·王用周在外,監察茶時之意,敢啓。傳曰,知道。
以大司諫李容元,司諫愼錫九,執義李晩燾,掌令吳麟泳牌不進罷職傳旨,傳曰,只推。
議政府啓曰,全羅監司趙性敎,今旣箇滿矣,其代令政院,政官牌招,開政差出,何如?傳曰,允。
議政府啓曰,諸道貶罷守令,若遲待大政而差代,則民邑事務,恐有瘝曠之慮,令政院政官牌招,開政差出,何如?傳曰,允。傳曰,在外敦寧都正許遞,今日政差出。
傳曰,呈告知經筵同春秋許遞,今日政差出。
以檢閱金羽均牌不進罷職傳旨,傳曰,只推。
政院啓曰,卽者檢閱李鎬喆·李命宰,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
傳曰,頒敎文中,赦句添入。
政院啓曰,頒敎文中赦句添入事,命下矣。某罪以下竝宥之乎?敢稟。傳曰,雜犯死罪以下,竝宥。
又啓曰,頒敎文中赦句添入事,命下矣。藝文提學金尙鉉,旣在闕中,使之添入,何如?傳曰,允。
禮曹啓曰,翼宗大王定世室,翼宗大王追上尊號,大王大妃殿加上尊號合三慶慶科庭試,卽日放榜擇日放榜取稟草記,傳曰,擇日放榜事,命下,令日官崔榮遠推擇,則文武科庭試,來三月初六日,放榜,同月二十二日辰時爲吉云,以此日時定行,何如?傳曰,以此日定行,別試合設於庭試。
禮曹啓曰,今此王世子冊封受勅翌日陳賀時儀節,當爲磨鍊,而謹稽謄錄,則每以權停例擧行矣,今番則何以爲之乎?敢稟。傳曰,權停例擧行。
刑曹啓曰,以司謁口傳下敎曰,前武衛所軍李炳柱,罪犯罔赦,嚴刑一次,遠惡島充軍事,命下矣。謹依下敎,罪人炳植,嚴一次,全羅道康津縣古今島,遠惡島充軍,定配所,而適値齋日,不得用杖,待用杖,嚴刑一次後,卽爲押送之意,敢啓。傳曰,知道。
刑曹啓曰,以司謁口傳下敎曰,宮女鳳冽,罪犯罔赦,遠惡地定配事,命下矣。謹依下敎,罪人鳳冽,慶尙道河東府遠惡地定配所,卽爲押送之意,敢啓。傳曰,知道。
吏曹啓曰,新除授富寧都護府使李容謙戶奴呈狀內,矣上典,身病猝重,萬無遠赴之望云,其身病旣如是,則有難强令赴任,罷黜,何如?傳曰,允。
吏曹啓曰,宗親府正姜,以其身病,呈狀乞遞,改差,何如?傳曰,允。
承文院啓曰,謝恩使,今旣差出矣,冊封謝恩御前賜物謝恩世子宮賜物謝恩,已上三起,以有方物磨鍊,而皇上登極進賀時,賀謝方物,移准謝恩進賀使臣加賞謝恩,陳奏兼奏請方物,移准謝恩,已上三起,以無方物磨鍊之意,分付該曹·該院,何如?傳曰,允。
政院啓曰,左右史不可不備,檢閱金羽均,旣有只推之命,更爲牌招入直,何如?傳曰,允。
洪淳謨改差,代以金昌夏爲事變假注書。
上在景福宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,明日常參·經筵,取稟。傳曰,只晝講。
又啓曰,同副承旨朴容大,今日不爲仕進,卽爲牌招,何如?傳曰,允。
又啓曰,行吏曹判書閔奎鎬,參判徐承輔,參議兪晩源牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
以吏曹參議兪晩源牌不進罷職傳旨,傳曰,只推。
政院啓曰,卽者檢閱趙昌夏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,龍安縣監之代,御醫李兢柱擬入。
吏曹啓曰,贈諡孝文公金學性延諡,定行於今月二十七日本第云矣,敢啓。傳曰,知道。
吏曹啓曰,贈諡孝貞公金炳弼延諡,定行於今月二十六日本第云矣,敢啓。傳曰,知道。
侍講院啓曰,兼說書趙昌夏,今以親病,陳疏徑出矣,下番闕直,事甚未安。兼司書李載兢,奉命在外,司書李建昌·說書沈相薰,竝卽牌招,推移入直,何如?傳曰,允。
以檢閱李鎬喆·李命宰牌不進罷職傳旨,傳曰,只推。
以檢閱金羽均再牌不進罷職傳旨,傳曰,只推。
弘文館啓曰,下番修撰臣趙龍鎬,以禁衛營從事官,今日軍布上下時,晝仕出去之意,敢啓。傳曰,知道。
傳曰,呈告泮長許遞,今日政差出。
政院啓曰,卽者檢閱李鎬喆,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,檢閱李命宰·金羽均,旣有只推之命,竝卽牌招,推移入直,何如?傳曰,允。
又啓曰,行大司憲姜蘭馨,執義李晩燾,掌令吳麟泳牌不進,金德均,持平任尙鎬·王用周在外,監察茶時之意,敢啓。傳曰,知道。
以大司諫李容元,司諫愼錫九,執義李晩燾,掌令吳麟泳牌不進罷職傳旨,傳曰,只推。
傳曰,同經筵竝許遞,今日政差出。
吏曹啓曰,軍器寺判官李範壽,以其身病,呈狀乞遞,改差,何如?傳曰,允。
傳曰,永川郡守之代,勿拘常格,各別擇差。
傳曰,朔寧郡守洪顯普,龍仁縣令李,相換。
傳曰,韓山郡守之代,未準朔守令中擬入。
以京畿監司閔台鎬狀啓,富平府使李秉淑,遭母喪事,傳曰,令該曹口傳,勿拘常格,各別擇差,當日下送。
傳曰,寶城郡守之代,未準朔守令中擬入。
議政府啓曰,異船之出沒畿沿,未知其有何委由,而不容不詳細問情矣。釜山訓導,今適上來,竝與解事譯官幾人,除下直下送事,分付,何如?傳曰,允。
以司書李建昌,說書沈相薰牌不進罷職傳旨,傳曰,只推。
政院啓曰,注書有闕之代,被薦人崔定錫·趙東萬·趙忠熙薦狀,依例成送吏曹之意,敢啓。傳曰,知道。
有政。吏批,行判書閔奎鎬進,參判未差,參議兪晩源進。吏批啓曰,大司成今當差出,而擬望之人乏少,承旨竝擬,何如?傳曰,允。
吏批啓曰,茂山都護府使,今當差出,而本府以邊上重地,不可不擇差,他道營將,竝擬,何如?傳曰,允。
以洪在鉉爲吏曹參判,尹相賢爲獻納,徐胄淳爲敦寧都正,李世用爲大司成,金始淵爲知經筵,洪鍾軒·李淳翼·尹秉鼎爲同經筵,鄭稷朝爲同春秋,李載純爲宗府正,崔錫基爲軍器判官,尹昌燮爲掌樂主簿,閔泳奎爲注書,鄭範朝爲全羅監司,白樂薰爲吉州牧使,金敬均爲春川府使,具永植爲茂山府使,洪在升爲富寧府使,具光書爲柒谷府使,朴齋性爲韓山郡守,李澤永爲舒川郡守,李宅鎬爲德山郡守,李鶴來爲永川郡守,朴世秉爲定山縣監,李兢柱爲龍安縣監,李徽應爲禮安縣監,洪歧周爲龍宮縣監,金敎益爲熊川縣監,李秉一爲雲峰縣監,李圭常爲高敞縣監,李徽圭爲祥雲察訪,朔寧郡守洪顯普,龍仁縣令李,已上相換事,承傳。
兵批,行判書李載元病,參判韓應國病,參議朴海哲病,參知張時杓入直政事進,同知單趙順永,護軍徐承輔·尹滋承,副護軍蔡容默,已上竝單付。
吏批。再政。以李勝宇爲監察,崔定錫爲注書,洪鍾漢爲寶城郡守,金永稷爲洪川縣監。三政。以李淵翼爲靑陽縣監,故及第元導,贈兵參例兼,忠淸兵使元世考。
政院啓曰,新除授注書閔泳奎,卽爲牌招入直,何如?傳曰,允。
以咸鏡監司徐堂輔狀啓,洪原縣民家失火事,傳曰,民家之失火,人命爛傷,聞極驚慘,元恤典外,別加顧助,結構奠接之方,廟堂措辭分付。
禮曹啓曰,慶科庭試文武科吉日,來三月初六日,放榜,同月二十二日辰時推擇事,草記,傳曰,以此日定行,別試,合設於庭試事,命下矣。科名,以翼宗大王定世室·翼宗大王追上尊號·大王大妃殿加上尊號合三慶慶科,今丙子年文武官重試對擧合設庭試稱號,而重試放榜,依前例兼行於三月二十二日辰時,庭試放榜,原粘目中改付標以入之意,敢啓。傳曰,知道。
兵曹啓曰,去四月二十八日王世子冊禮慶科別試武科殿試時,直赴殿試人黃海監營火砲李昌祿,平安兵營別武士文興周·朴齊幹,壯衛士朴炳奎,濟州馬兵宋元恪,直赴會試人慶尙監營選武軍官盧鎭僖,別武士姜尙喜,別騎衛金永述,水軍許旭,南兵營別砲衛士洪永範,黃海監營選武軍官姜周熊,無緣不赴委折,關問各該道帥臣後稟處事,草記蒙允後關問矣。卽接黃海監司鄭泰好,平安兵使朴承儒,全羅監司趙性敎,慶尙監司朴齊寅,前南兵使趙羲豐回報,則火砲李昌祿,別武士文興周·朴齊幹,壯衛士朴炳奎,馬兵宋元恪,俱以身病,不赴,係是三式年內,竝依例陳試,別武士姜尙喜遭故,依法典陳試,別騎衛金永述,選武軍官盧鎭僖·姜周熊,水軍許旭,別砲衛士洪承範,俱以身病不赴,竝勿施,所授帖文,收聚爻周,何如?傳曰,此科異於他科,帖文爻周,置之。
吏曹口傳政事,以閔晢鎬爲富平府使。
吏曹參判徐承輔上疏,大槪。敢陳實病難强之狀,冀蒙見職竝遞之恩事。答曰,省疏具悉。所請依施。
檢閱趙昌夏疏曰,伏以臣於持被之中,得接家信,則臣本生母素患痰癖之症,當寒添劇,家僮踵至,促臣歸視,臣自聞此報,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,以便救護,仍治臣罪,以肅朝綱焉,臣無任云云。省疏具悉。爾其勿辭救護。
上在景福宮。停常參,只晝講。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來初一日,輪對日次,而陳賀相値,頉稟之意,敢啓。傳曰,知道。
又啓〈曰〉,詩傳,今已畢講矣,自明日,日暖間視事頉稟之意,敢啓。傳曰,知道。
以檢閱李鎬喆·李命宰·金羽均牌不進罷職傳旨,傳曰,只推。
兵曹,兼全羅道兵馬水軍節度使單鄭範朝,兼吉州防禦使單白樂薰。
政院啓曰,左在史不可不備,檢閱李鎬喆·李命宰·金羽均,旣有只推之命,竝卽牌招,推移入直,何如?傳曰,允。
侍講院啓曰,下番連日闕直,事甚未安。兼司書李載兢,奉命在外,司書李建昌,說書沈相薰,旣有只推之命,竝更牌招,推移入直,何如?傳曰,允。
內醫院啓曰,待令醫官之遠地守令除拜者,近地相換,自有已例矣,龍安縣監李兢柱,畿邑中令該曹,口傳相換,何如?傳曰,允。抱川縣監李漢喆相換。
吏曹口傳政事,龍安縣監李兢柱,抱川縣監李漢喆,以上相換事,承傳。
以大司諫李容元,司諫愼錫九,執義李晩燾,掌令吳麟泳牌不進罷職傳旨,傳曰,只推。
政院啓曰,明日正朝望闕禮習儀時,兩日當爲進參,除在外外,呈告人員,竝待開門牌招,何如?傳曰,允。
宗親府啓曰,璿源譜略修正事,命下矣。國朝御牒書寫官一員,監印堂上一員,以宗正卿中差出,而跋文製述官,令政院稟旨擧行,何如?傳曰,允。
司僕寺啓曰,分養馬故失瘦瘠不馴守令,每於畢上納後,依法典施罰,而有赦令,則例無蕩滌矣,今年所納分養馬有頉邑守令現告成冊,今始來到,而係是宥旨前事,何以爲之乎?敢稟。傳曰,蕩滌。
承文院啓曰,卽見咨文二度出來者,則一是嗣後本國貢車由驛路遄行勿許遲延事,都京禮部咨也。一是明年春季統巡官箚派前往事,盛京禮部咨也,各撰回咨,付撥下送灣府,轉給鳳城將處,轉致盛京·北京之地,何如?傳曰,允。
義禁府啓曰,保放罪人朴長夏還囚,捧供以入,而病勢一向未差,仍爲保放之意,敢啓。傳曰,知道。
奉常寺啓曰,各陵園正朝祭享所用藥果,煎造後,進上看品藥果二十立,依定式封進之意,敢啓。傳曰,知道。
漢城府啓曰,應資老人,每年歲首,依法典陞資事,定式矣。前五衛將邊遇基·金宗遠,幼學李承福·蔡東浩,遺漏於在前別單矣,詳考年歲,依已例追入之意,敢啓。傳曰,知道。
內醫院啓曰,院內醫李漢宗有頉代,前內醫洪顯普依草記定式差下之意,敢啓。傳曰,知道。
司饔院啓曰,今番支勅時儀節,一依壬申年例擧行事,迎接都監草記蒙允矣,在前勅使時,以宴禮擧行,則有茶禮外,例以味數接待,而或以五味,或以七味,受點擧行,而壬申年,以五味擧行矣,今番則味數以幾味磨鍊乎?單子書入之意,敢啓。傳曰,知道。
司饔院啓曰,今此勅使接見時,茶禮器數,當爲磨鍊,而取考謄錄,則多有二十一器之例矣,今亦依此磨鍊,何如?傳曰,允。
義禁府啓目,昌城府使朴長夏原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
乙亥十二月二十七日未時,上御修政殿。晝講入侍時,知事姜蘭馨,特進官任商準,宗臣李敦應,參贊官朴容大,侍讀官金玉均,檢討官朴齊晠,記事官崔定錫,記注官白時洽·金英烈,各持詩傳第十卷,以次進伏訖。上曰,史官分左右,上誦前受音一遍訖,仍開卷,蘭馨讀自猗歟那與,至殷武六章,仍釋義訖。上曰,商邑翼翼,四方之極,極字之義,何謂也?蘭馨曰,極是標準之謂也,表端則景直,政與測景之圭臬,上下四方,取正於此,人君亦四方之極也,建其有極,王道正直,則湯之所以表正萬邦,周之所以作式萬方,皆此極之謂也。上曰,知事文義陳之。蘭馨奏曰,邦畿千里,維民所止之止,作止至善之止字,看得爲好,止者,至於極處,而不遷之謂也。夫王畿,四方之極,而人皆歸止,至善,事理當然之極,而人當止之。文王之止仁止敬止孝止慈止信,皆止於善之極處也,推此而盡其餘,則天下萬事,皆有以知所止,故大學止至善章,亦以此止字引喩,則今此維民所止一句,亦當於聖學上推類而下工矣,今此有虔秉越之越字,是鉞字之誤也。上曰,當以鉞字,釐正讀之矣。蘭馨曰,自古在昔一句,旣曰自古,又曰在昔,恐是疊說,而先儒無明白分柝者,臣意則以爲,自古在昔,當作二層說看,是乃古之昔之義也。缺仍命史官就座,又命退,承史,以次退出。
上在景福宮。停常參·經筵。
藥房提調金有淵,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
世子宮口傳問安。答曰,知道。
政院啓曰,行大司憲姜蘭馨,執義李晩燾,掌令吳麟泳牌不進,金德均,持平任尙鎬·王用周在外,監察茶時之意,敢啓。傳曰,知道。
又啓曰,今日正朝望闕禮習儀時,憲府則監察代行矣,雖無諫院,依例行禮之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而望闕禮習儀相値,不得設行之意,敢啓。傳曰,知道。
以司書李建昌,說書沈相薰牌不進罷職傳旨,傳曰,只推。
以檢閱李鎬喆·李命宰·金羽均牌不進罷職傳旨,傳曰,只推。
以大司諫李容元,司諫愼錫九,執義李晩燾,掌令吳麟泳牌不進罷職傳旨,傳曰,只推。
政院啓曰,左右史不可不備,檢閱李鎬喆·李命宰·金羽均旣有只推之命,竝卽牌招,推移入直,何如?傳曰,允。
朴容大啓曰,臣容大,今日正朝望闕禮習儀進去,下直之意,敢啓。傳曰,知道。
侍講院啓曰,下番連日闕直,事甚未安。兼司書李載兢奉命在外,司書李建昌,說書沈相薰,旣有只推之命,竝更牌招,推移入直,何如?傳曰,允。
宗親府啓曰,璿源譜略修正事,命下矣。宗正卿,逐日輪回仕進,使之校正監董,何如?傳曰,允。
兵曹啓曰,文臣兼宣傳官尹升求·趙龍鎬,俱以病難供職,呈狀乞遞,竝改差,何如?傳曰,允。
武衛所訓鍊都監啓曰,今十二月二十八日·二十九日年終起火時,器械數爻及監放將官·將校·別破陣姓名單子,書入之意,敢啓。傳曰,知道。
政院啓曰,卽者社稷署官員來言,今此陳賀告由祭神位版出安奉還時,提調一員,當爲進參,而都提調金炳學,提調趙基應,有身病,不得進參云,提調卽爲牌招,何如?傳曰,提調許遞,前望單子入之。
兵曹啓曰,來丙子年各處頒給信漢符別單,各宮房新定式頒給信漢符別單,及文宰二品以上武臣蔭官曾經摠管人員章標頒給別單,修整以入之意,敢啓。傳曰,知道。
義禁府啓曰,珍島兼監牧官全羅右水虞候李龍淵拿問處之事,傳旨啓下矣。李龍淵,時在任所,依例發遣府羅將,交代後拿來,何如?傳曰,待待命拿來。
以京畿監司閔台鎬狀啓,邊報何等迅急,而文牒遲滯,異船帆竹數爻,又無區別,揆以擧行,尤極稽忽,南陽府使姜潤,爲先罷黜,其罪狀,令攸司稟處事,傳曰,邊報之如是稽忽,萬萬可駭,而此時遞任,亦不可不念,罷黜安徐,姑令戴罪擧行。
侍講院啓曰,卽接翊衛司所報,則來丙子正月初一日王世子陳賀權停例,行禮于繼照堂時,本司當爲全數陪衛,而今二十六日政,右司禦李淵異,移拜靑陽縣監,左衛率朴世秉,移拜定山縣監矣,當日無以備員,令政院,稟旨變通,以爲備員陪衛之地,何如?傳曰,允。
禮曹啓曰,來正月初一日大王大妃殿寶齡將躋七旬,大妃殿寶齡恰滿四旬,稱慶親上致詞箋文表裏儀註及大王大妃殿·王大妃殿·大妃殿·中宮殿百官陳賀儀註,直爲書入各殿之意,敢啓。傳曰,知道。
社稷提調前望單子入之,金世均落點。
全羅監司鄭範朝上疏。大槪,湖臬新命,歷日震懍,敢陳不稱之實,冀蒙亟遞之恩事。答曰,省疏具悉。卿其勿辭往欽哉。
大司成李世用上疏,大槪。國子新命,揆分不稱,敢陳披瀝之懇,冀蒙遞改之恩事。省疏具悉。爾其勿辭察職。
上在景福宮。停常參·經筵。
大殿·大王大妃殿·王大妃殿·大妃殿·中宮殿·世子宮,宗親·儀賓·內閣·政院·玉堂·朝廷百官除夕單子問安。答曰,知道。
政院啓曰,行大司憲姜蘭馨,執義李晩燾呈辭,掌令吳麟泳差祭,金德均未肅拜,持平任尙鎬·王用周在外,監察茶時之意,敢啓。傳曰,知道。
又啓曰,議政府郞廳來言,今日賓廳日次,而除夕問安相値,頉稟之意,敢啓。傳曰,知道。
又啓曰,社稷署官員來言,今此陳賀告由祭神位版出安奉還時,提調一員,當爲進參,而都提調金炳學,提調金世均有身病,不得進參云,提調卽爲牌招,何如?傳曰,提調許遞,前望單子入之。
傳曰,禮房承旨馳詣社稷·宗廟·永寧殿·永禧殿·景慕宮,奉審摘奸以來。
傳曰,自今日至正月初二日,各司藏牌。
政院啓曰,明日正朝望闕禮,依例爲之之意,敢啓。傳曰,知道。
又啓曰,密符親納,例也,而前江原監司尹秉鼎,謂有身病,使其褊裨替納,事甚未安。推考,何如?傳曰,允。
兵曹口傳政事,司果單姜。
以司書李建昌,說書沈相薰牌不進罷職傳旨,傳曰,只推。
成均館啓曰,每於歲末,圓點儒生準點,別單書入事,曾有定式矣。依定式,當年條準圓點儒生,別單書入之意,敢啓。傳曰,知道。
兵曹啓曰,今十二月各廳堂下武臣朔試射,依例停止之意,敢啓。傳曰,知道。
奎章閣啓曰,明日,卽觀文閣朔奉審日次,而臣進詣擧行之意,敢啓。傳曰,知道。
社稷提調前望單子入之,趙基應落點。
傳曰,明日出宮門路,以崇陽門爲之。
禮曹啓曰,慶尙道觀察使封進來正月令宗廟薦新早藿,同月初一日正朝祭兼薦,而景慕宮薦新,則江原道例爲封進矣,本道所封,未及上來,莫重薦新,不可後時,依前例,以宗廟薦新加封早藿,同日正朝祭一體兼薦,何如?傳曰,允。
兵曹口傳政事,以李鎬性爲右司禦,尹滋善爲左衛率。
前咸鏡監司徐堂輔疏略曰,伏以菲才,猥膺藩司,居常憂懼,如負大何,寵召遽降,榮幸曷已?夫按察,重寄也,殿最,大政也,旣不克攬轡澄淸,又不得考績巖明,迺者辭敎,嚴如霜雪,何敢以已遞,自抛於廉防之外也哉?臚實陳暴,乞降威罰焉,臣無任云云。答曰,省疏具悉。按察之地,若不嚴明黜陟,民不可支保,故已有問備矣,今雖遞任,尙有方面之責,卿其益勉對揚。日記廳堂上金宗漢。郞廳盧台鉉。