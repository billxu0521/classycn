上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。大殿·大王大妃殿·王大妃殿·大妃殿,內閣·政院·玉堂·朝廷二品以上·六曹堂上·兩司長官·奉朝賀正朝單子問安。答曰,罔極。朝奠,兼行朔奠·正朝奠親行後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。
藥房都提調趙斗淳,提調洪鍾序,副提調徐承輔啓曰,歲聿載新,聖慕冞切,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
傳于尹致聖曰,今日朝奠朝上食時,百官入參。
大王大妃殿,傳于兪致善曰,此人之昔年受眷,予所深知者也。在今日,不可無示意之擧,副護軍朴珪壽,特加一資。
傳于兪致善曰,經筵有闕之,代戶曹參議李載元除授。
傳于兪致善曰,右承旨許遞,副司果趙成夏除授。
傳于兪致善曰,承旨房望,順房爲之。
兪致善啓曰,新除授同副承旨趙成夏,卽爲牌招,何如?傳曰,允。
吏曹,同經筵單李載元除授事,承傳。
尹致聖,以禮曹言啓曰,今此正朝,諸道方物中,慶尙左水使李基春所封,係是奉諱前已爲封發者矣。依甲午冬至已例,封進於殯殿,大殿方物,則待上來捧入,京作貢皮物,依例看品內入之意,敢啓。傳曰,知道。
又以禮曹言啓曰,來甲子正月初四日,益豐府院君祥朞日,王大妃殿望哭除服儀注,直爲書入,王大妃殿之意,敢啓。傳曰,知道。
又以尙衣院官員,以提調意啓曰,殯殿進上朔墨封進事,已有所措辭發關於平安道假都事處矣。見今日字過限,以致闕供之境,事體所在,極爲駭然,當該假都事,令該府拿問勘處,朔墨,待封進進上,臣亦惶恐待罪之意,敢啓。傳曰,知道。時値遞等,容或無怪,拿問姑徐,斯速封進知委,卿勿待罪。
甲子正月初一日巽時,上詣殯殿。朝上食親行入侍時,行都承旨兪致善,左承旨徐承輔,右承旨尹致聖,左副承旨尹滋承,右副承旨沈宜元,同副承旨柳光睦,記事官朴昌壽·朴海哲,別兼春秋趙熙一·洪軒鍾,記事官金炳翊·李冕光·南一愚,檢校提學金炳冀·金炳國,提學李景在,檢校直提學金炳㴤,直提學金炳地·金輔鉉,檢校待敎徐相翊·閔奎鎬·鄭範朝·趙成夏,待敎洪承億,以次侍立訖。正時前一刻。上具衰服,出幄次,詣殯殿,板位跪。贊儀,唱俯伏哭,上俯伏哭。少頃,贊儀,唱止哭興,上止哭興平身。代奠官,詣香案前,三上香,連奠三盞,降復本位。上俯伏哭,少頃,止哭興平身,仍詣欑宮奉審訖。還廬次,諸臣以次退出。
甲子正月初一日午時,上詣殯殿。晝茶禮親行入侍時,行都承旨兪致善,左承旨徐承輔,右承旨尹致聖,左副承旨尹滋承,右副承旨沈宜元,同副承旨柳光睦,記事官朴昌壽·朴海哲,別兼春秋趙熙一·洪軒鍾,記事官金炳翊·李冕光·南一愚,檢校提學金炳冀·金炳國,提學李景在,檢校直提學金炳㴤,直提學金炳地·金輔鉉,檢校待敎徐相翊·閔奎鎬·鄭範朝·趙成夏,待敎洪承億,以次侍立訖。正時前一刻。上具衰服出幄次,詣殯殿,板位跪。贊儀,唱俯伏哭,上俯伏哭。贊儀,唱止哭興平身,上止哭興平身。代奠官,進詣香案前,跪三上香,連奠三盞,降復本位。贊儀,唱俯伏哭,上俯伏哭。少頃,贊儀,唱止哭興平身,上止哭興平身。還廬次,諸臣以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
藥房副提調徐承輔啓曰,伏未審夜間,聖體,若何?寢睡·水刺之節,何如?臣率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,爾不必入侍矣。大王大妃殿·王大妃殿·大妃殿口傳問安。答曰,知道。傳于兪致善曰,內閣提學許遞。
大王大妃殿,傳于兪致善曰,此時鼎席,不可不備,上護軍李景在拜相。
兪致善啓曰,上護軍李景在拜相事,命下矣。當爲下批,而公除前,不得請政,何以爲之?敢稟。傳曰,政官牌招,當日下批。傳于兪致善曰,當該承旨推考。吏曹,右議政單李景在。兵曹口傳政事,護軍單李載元。沈宜元啓曰,卽者司䆃寺官員來言,年例春等進上粳米中米,當爲封進,而提調未差,不得擧行云,何以爲之?敢稟。傳曰,戶判代行。注書朴海哲書啓,臣於本月初一日辰時量,敬奉聖敎,馳往明陵·蜂峴,巡審摘奸是白乎,則石築堅緻,樹木鬱密是白遣,峴上結幕處,守直之節,亦皆着實擧行是白如乎,日已暮矣,仍宿齋所是白遣,今日曉頭,仍詣昭顯墓,看審是白乎,則植木叢茂,各處守護,竝皆無頉之意,敢啓。傳曰,知道。尹滋承,以奎章閣言啓曰,卽接國葬都監草記,則今此國葬時,退壙奉安遺書,卷帙多寡,匣樻大小,粧衣裹袱,所用緞品,令內閣預先稟旨擧行事,允下矣。謹稽庚申已例,則御製及內下三經四書四部手圈奉安,甲午·己酉已例,則只以御製,奉安退擴矣。今番,何以爲之,而御製繕寫,一時爲急,內藏大行大王御製請出之意,敢啓。傳曰,知道。己酉年例爲之,御製當內下矣。又以禮曹言啓曰,大殿封進國忌素膳,六時·三時,當爲磨鍊,而正廟朝忌辰爲始,當以六時封進,以此擧行乎?敢稟。傳曰,以此擧行。又以禮曹言啓曰,各殿私忌,有素膳封進之規矣。來正月初四日,益豐府院君洪在龍小祥時,王大妃殿素膳,依例封進之意,知委,何如?傳曰,允。又以禮曹言啓曰,大殿封進私忌素膳,當爲磨鍊,依已例錄下,以爲擧行之地,何如?傳曰,允。又以弘文館言啓曰,下番副修撰臣蔡東述,以御營廳從事官,今日朔下上下時,晝仕出去之意,敢啓。傳曰,知道。沈宜元,以備邊司言啓曰,卽見戶曹所報,則以爲年前神佑門失火後,遷園後各樣貢價未下,爲十五萬兩,今此國恤時,各項先受之不得不給者,爲十萬,貿米價之急急出給者,恰爲十五萬兩,毋論某樣,限四十萬兩,趁卽劃下,爲辭矣。各樣急需,不可一時捱過者,數甚夥多,而諸路穀蠲蕩後,實無一包着手之處,姑先以各營·各司·咸鏡監營封樁銀子中,分數區劃,使之取用,何如?傳曰,允。又以訓鍊都監言啓曰,加額武藝廳六十名,門旗手五名,下訓局,從便區處事,命下矣。武藝廳加設時,局出身五十名,塘報手十名及門旗手,加設時攔後哨軍五名減額者,依前充額,而下本局之武藝廳及門旗手,次第塡充之意,敢啓。傳曰,知道。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。藥房提調洪鍾序,副提調徐承輔啓曰,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。王大妃殿,進御二錢重人蔘粟米飮,自今日,一貼式限二貼煎入事,榻前下敎。大王大妃殿,傳于兪致善曰,卿於是職,尙云晩矣。聽於輿人,而朝野之屬望已久,卿或未及自知乎?予雖處深宮之中,亦旣聞之矣。嗚呼,國家之久安長治,惟在於輔相之得人,才識之足以救時,謀猷之足以有爲,未必無其人也,而必求斷斷無他技,休休如有容者,惟卿可以當之。今此特簡,亶出於深量而熟計,卿應諒此至意,不竢駕屨,而予所以厚望於卿者,更有其說,卿試思之。此何時也?若或過自巽讓,必尋中書故事,則豈所以望於卿者乎?沖辟方在諒闇,何忍屢煩酬應,而予又强御簾帷,每發敷心之諭,則其在卿心,必不自安矣。識時達權,君子所貴也。卿必有以處之,卽起簉朝,以幸國事事,遣史官傳諭于右議政。傳于兪致善曰,今此慈敎,特出聖簡,朝野相賀,群情可見,是所謂國人皆曰賢,而吾之相定矣者也。卿之歷試中外,亦已多矣,貯望廊廟,亦已久矣。篤厚之行,可以範俗,恬簡之操,可以鎭物,今日枚卜,捨卿伊誰?成命之下,予心充然,卿應仰體殊眷,卽起膺命,予不多誥,側席而竢之事,遣史官傳諭于右議政。事變假注書金鎭模書啓,臣於本月初三日午時量,敬奉聖諭,馳往傳諭于西部盤松坊京營口契議政府右議政李景在所住處,則以爲,臣本以千萬無似之身,忽承千萬非常之命,惶懍震駭,五內失守,歷日跧伏,罔知攸措,卽又史官辱臨,傳宜聖諭,且伏奉慈敎下者,首尾數百言,諄摯隆重,尤非庸愚如臣,所敢承當者。第伏念當此上下哀遑之時,自處以中書故事,以奏以疏,備文暇豫,仰煩酬應於亮陰之中,諒非義分之所敢出也。伏況仙寢已卜,公除未過,終事之義重,辭受之節輕,奔走自效,少伸螻蟻之忱,亦情禮事理之不可已者,則拚棄廉維,從他笑罵,當於日間,冒萬死呈身,而顧臣去就,伸暴有日,斷斷此心,可質神明矣云矣,敢啓。傳曰,知道。大王大妃殿傳于兪致善曰,聞右相不日簉朝云,爲國事萬幸。尹滋承,以禮曹言啓曰,以中宮殿進號事,儒賢收議草記。大王大妃殿傳曰,趙儒賢所陳,亦合商量,更議于時原任大臣事,批下矣。更議于時原任大臣,則領中樞府事臣鄭元容,以爲,臣之前此獻議,卽遵己酉已行之典也,今亦無他見矣云。行判中樞府事臣金興根,以爲,以進號事,因儒賢獻議,伏承更議之慈敎,而臣之膚淺之見,已悉於前者仰陳,今無容他見矣云。議政府領議政臣金左根,以爲,仁聖王后殿之恭懿殿,莊烈王后殿之慈懿殿,厥有國朝典式,而臣之頃所獻議,爲其有己酉近規而然耳,今承荐詢,無他更貢之見矣云。議政府左議政臣趙斗淳,以爲,臣愚窽啓之見,向有所臆對,而汔未敢自信,今於再詢之下,只增惶蹙而已矣。伏乞睿裁云,議政府右議政臣李景在,以爲,不敢以見識自居,唐突獻議云矣。諸大臣議如此,上裁,何如?大王大妃殿傳曰,依己酉年例爲之。又以禮曹言啓曰,慶尙道觀察使封進今正月令,宗廟薦新早藿,今初四日薦進,而景慕宮薦新早藿,則江原道例爲封進矣。本道所封,未及上來,莫重薦獻,不可後時,依前例,以宗廟薦新加封早藿,同日一體薦進,何如?傳曰,允。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。卒益豐府院君小祥,王大妃殿除服後,藥房·內閣·政院·玉堂·朝廷二品以上·六曹堂上單子問安。答曰,罔極。藥房都提調趙斗淳,提調洪鍾序,副提調徐承輔啓曰,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。傳于兪致善曰,臺諫竝許遞,前望單子入之。尹滋承,以禮曹言啓曰,謹考國恤謄錄,則三年內,各祭享無飮福之禮矣。今亦依此擧行,何如?傳曰,允。沈宜元,以備邊司言啓曰,卽見京畿監司韓正敎所報,則以爲,當此因山大役,各樣進排,不容不及今措辦,物力錢限二萬五千兩,爲先劃下爲辭矣。諸般工役之費,及今料理然後,可無窘跲之患,而畿邑事勢,萬難策應,大同米一千五百石,結錢三千兩,特爲外劃,使之擧行,何如?傳曰,允。又以訓鍊都監言啓曰,局出身五十人,今旣充數矣。永肅門二十五人,崇知門二十人,來三日爲始,依舊式輪回替直之意,敢啓。傳曰,知道。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。藥房副提調徐承輔啓曰,伏未審夜間,聖體,若何?寢睡·水刺之節,何如?臣率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,爾不必入侍矣。大王大妃殿·王大妃殿·大妃殿口傳問安。答曰,知道。禮曹,請諡宗廟,上諡殯殿,習儀吉日,三月初七日,諡冊寶內入,同月十一日午時,內出同月十二日卯時,請諡宗廟同日午時,上諡殯殿同月十三日卯時,改銘旌,同日巽時,發引習儀初度同月二十一日,二度同月二十七日,三度四月初二日推擇,啓。尹滋承,以山陵都監摠護使意啓曰,山陵始役日,都監堂郞先期出去,仍留敦匠,而其入接假家之造成,大爲弊端,借入於各陵齋室,往來看役,已有前例,今此始役後,堂郞亦爲借入於各陵齋室與典祀廳,以爲一分省弊之地,而至若員役匠募,入接假家艾幕,所入材木,參互各年謄錄,則或取用京貢,或分定於畿邑,或取用於伐去木,而見今新陵局內,初無可斫之木,欲取用於京貢,則輸運難便,各項假家與艾幕,竝令畿營分定各邑,擔當進排事,預爲分付,何如?傳曰,允。山陵都監丁字閣上樑文製述官,行大護軍申錫愚,預差知事洪鍾序,書寫官興寅君最應,預差行大護軍任百經。尹滋承,以山陵都監摠護使意啓曰,丁字閣上樑文製述官·書寫官實預差,別單書入之意,敢啓。傳曰,知道。尹滋承,以山陵都監摠護使意啓曰,丁字閣以下營建所用瓦子方甎及龍鷲頭雜像,依已例,竝令戶曹分付該署,預先措備,使之進排,何如?傳曰,允。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。藥房提調洪鍾序,副提調徐承輔啓曰,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。大王大妃殿,傳于沈宜元曰,海西各宮結剩餘都捧導掌名色,一竝革罷,結價則各該邑,依舊收捧,所謂京差人,竝逐出境外之意,令廟堂三懸鈴知委。傳于沈宜元曰,玉堂竝許遞,前望單子入之。兵曹口傳政事,護軍金炳地,副司果洪軒鐘·趙熙一,以上竝單付。傳于沈宜元曰,長淵縣監有闕之代,令該曹口傳差出,催促下送。吏曹口傳政事,長淵縣監申命羲·柳冀駿·李孝權,以長淵縣監望筒,傳于沈宜元曰,副望爲之。徐承輔,以殯殿都監,以摠護使意啓曰,梓宮漆布上加漆,今日已準十度矣。全體加漆,謹依各年例,以五度擧行,而吉日時,令該曹推擇,間一日進漆之意,敢啓。傳曰,知道。又以山陵都監,以摠護使意啓曰,丁字閣上樑文製述官·書寫官實預差,已爲別單啓下矣。書寫時擧行等節外,都監處所稍遠,依各年已例,令國葬都監擧行,讀上樑文官,各差備官祭官,考例差出事,分付吏曹,祭物則自本都監,措備待令,何如?傳曰,允。又以山陵都監摠護使意啓曰,丁字閣外,四面帷門布城,例以軍門布帳擧行矣。今亦依此擧行之意,知委各該營,何如?傳曰,允。又以山陵都監摠護使意啓曰,山陵始役之後,凡有時急往復定奪之事,不可一刻遲延,別設擺撥於陵所,乃是前例,令兵曹依例擧行,何如?傳曰,允。又以山陵都監摠護使意啓曰,因山時陵所,各司假家,丙申以後,自各其司造作事,載在各年儀軌,今亦依此知委,何如?傳曰,允。又以禮曹言啓曰,因殯殿都監草記,梓宮漆布上加漆,今日已準十度,全體加漆,謹依各年例,以五度擧行,而吉日時,令該曹推擇,間一日進漆事,啓下矣。梓宮全體加漆吉日時,令日官李秉洪推擇,則初度今正月初八日巽時,再度同月初十日巽時,三度同月十二日巽時,四度同月十四日巽時,五度同月十六日巽時爲吉云,以此日時擧行,何如?傳曰,允。柳光睦,以備邊司言啓曰,關北撤鑄之命,寔出於慈聖經遠之念,非不欽仰萬萬,而第參以聽聞,揆諸事勢,則中撤之故,京外數百家民産,蕩敗無餘,晝宵號泣,棲遑道路云,寒暑怨咨,猶足干和,況此蕩其産而無處可推者,類乎旣撤旋設,似涉銷刻,而事到甚不得已處,不無闊狹權宜之道,分付主管堂上,限六十日,特許鼓鑄,使蕩殘之民,爲幾分收拾之地,何如?傳曰,允。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
藥房提調洪鍾序,副提調徐承輔啓曰,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
傳于兪致善曰,發遣吏郞,諸執事淸齋與否,摘奸以來。
兪致善,以吏曹言啓曰,今此社稷祈穀大祭,壇上執禮前副應敎洪淳學,時無職名,令該曹口傳付軍職,何如?傳曰,允。
徐承輔,以戶曹言啓曰,大院君宮第宅,依例擧行事,命下矣。家舍買得價錢一萬七千八百三十兩上下。新建與修補之節,次第擧行之意,敢啓。傳曰,知道。
尹滋承,以殯殿都監摠護使意啓曰,本都監三房郞廳崔翼鳳,身病猝重,勢難察任,改差其代,以前郡守趙英和差下,而時無職名,令該曹口傳付軍職,使之擧行,何如?傳曰,允。
又以山陵都監摠護使意啓曰,今此因山時,大小使客之支待,若皆分定於畿邑,則廚傳之弊,不可不念,依各年例,奉命承旨外,使各其司擧行,而中使往來時,則依例乘太僕馬糧饌,令戶惠廳備給,何如?傳曰,允。
又以山陵都監摠護使意啓曰,取考各年儀軌,則大轝吉凶儀仗假家,不爲造作,只設雨備及油遮日矣。今亦依此擧行,何如?傳曰,允。
又以禮曹言啓曰,今此睿陵守護軍七十名俱兩保,令兵曹依例定送事,分付,何如?傳曰,允。
又以內醫院都提調·提調意啓曰,議藥同參朴晟煥減下,外醫丁錫胤差下,使之輪回別入直事,命下矣。外醫丁錫胤,依下敎議藥同參差下,令該曹口傳付軍職,冠帶常仕,何如?傳曰,允。
兵曹口傳政事,副司果單洪淳學。
吏曹啓目,前僉知李亨祿名字,改以膺祿,出身李逈愚名字,改以行愚,出身李瀅錫名字,改以顯錫事告狀,依例令藝文館給帖,何如,判付,啓。依允。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院口傳問安。答曰,罔極。梓宮全體加漆後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·百官奉慰單子問安。答曰,罔極。藥房提調洪鍾序,副提調徐承輔啓曰,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。傳于尹滋承曰,禮房承旨馳詣社稷,奉審摘奸以來。傳于兪致善曰,右議政留待。傳于兪致善曰,右議政入侍。大王大妃殿傳于兪致善曰,今此使命,事體重大,非他時比,而七耋老人之力疾遠赴,甚庸憂慮,奏請正使,特爲許副,右相爲之,拜表日子,更爲擇入。兪致善,以山陵都監摠護使意啓曰,取考各年儀軌,碑閣間數,則甲午·丙午·丙辰·乙卯各爲二間,癸卯·己酉·丁巳各爲一間矣。各年不同,以何年例擧行乎?敢稟。傳曰,依己酉年例擧行。又以山陵都監摠護使意啓曰,丁字閣東西南北,皆設紅箭門,而南則有左右夾門,東西則各有一夾門,帷門之制,一如補編所載,而洞口內外,又各立紅箭門一坐,因山後撤去,丁字閣正南及洞口外,皆立永排紅箭門各一坐矣。今亦依此擧行,何如?傳曰,允。又以山陵都監摠護使意啓曰,大王大妃殿傳曰,大行大王臨御十有四年,宵旰憂勤,一念爲民,興作之擾,豐亨之擧,未嘗有焉,國人之所共知也。今於終事之地,何敢不仰體平日節儉之盛德,使斯民被遺澤乎?浮文濫費之有可權減者,竝別單付籤以入事,分付三都監,凡係勞民之事,務從省約之意,申飭于畿營事,命下矣。謹考山陵都監各年儀軌,則應行條件,有不敢議減,而外邑卜定雜物,大爲民弊,如欲一竝權減,而自京貿用,則非但市上難貿,都監財力,亦所當念,己酉山陵乙卯遷陵時,外道卜定,比前稍減,故參互兩年已例,略加減省,物力數爻,別單書入之意,敢啓。傳曰,知道。又以山陵都監摠護使意啓曰,山陵大小石儀,當爲浮出,而謹稽丙辰儀軌,則因傳敎,封標近處,前排石儀,舊綏陵·舊徽慶園,材石移用,丁巳儀軌,有舊仁陵所在石物草記移用之例矣。今此新陵封標近處,舊仁陵·仁陵近處,亦有用餘石物·瓦子云,可以入排者移用,不足石物,新浮入用,何如?傳曰,允。又以禮曹言啓曰,拜表日子,更爲擇入事,命下,而今此告訃請諡兼承襲奏請使拜表,今正月二十一日巽時,方物封裹同月十九日定行事,自該監,更擇報來矣。原粘目付標以入之意,敢啓。傳曰,知道。又以內醫院都提調·提調意啓曰,醫官鄭在元·李在瑗改名事,命下矣。鄭在元名字,改以在英,李在瑗名字,改以在珉之意,敢啓。答曰,知道。兵曹口傳政事,副司果趙英和。
甲子正月初八日巳時,上御熙政堂。大王大妃殿垂簾,右議政入侍時,行都承旨兪致善,記事官朴海哲·李冕光·南一愚,右議政李景在,以次進伏訖。大王大妃殿曰,史官分左右。仍命大臣進前。景在進前奏曰,朝日陰寒,聖體,若何?上曰,一樣矣。景在曰,寢睡·水刺之節,何如?上曰,一樣矣。景在曰,大王大妃殿氣候,何如?上曰,一樣矣。景在曰,王大妃殿氣候,何如?上曰,一樣矣。景在曰,大妃殿氣候,何如?上曰,一樣矣。大王大妃殿曰,予雖處深宮,熟知朝野之倚望,久屬於卿矣。今者拜相登筵,爲國事萬幸。景在曰,臣於重任,豈有一分堪承之望,而上下哀遑之中,忽伏奉千萬不敢當之命,瀆撓是懼,冒沒出膺,日後去就,略陳於附奏,今亦不可煩達矣。大王大妃殿曰,今日國勢孤危,群情判渙,卿受四朝恩遇,望須實心協贊焉。景在曰,奉承簾敎,尤增惶恧矣。大王大妃殿曰,今番奏請使之行,卽國家重大之事也。左相之年老衰病,銜命出疆,予甚憂慮,卿今新卜矣。如此重大之事,固宜擔負,今番奏請之行,幸勿推辭,可也。景在曰,官與人之大不相稱,不敢煩瀆於今日,則衰且病之不敢驅策,亦何敢煩瀆於簾前乎?臣之區區矢心,惟從目前道理事勢而已矣。大王大妃殿曰,卿之今日出仕,又將萬里遠行,於予心,甚所不安,而卽今事勢,不得不然故也。仍敎曰,傳敎從當書下矣。大王大妃殿曰,史官就座。仍命大臣先退。又命退,諸臣以次退出。
上在昌德宮廬次。
自未時至人定,灑雨下雨,測雨器水深三分。自人定至五更,灑雨下雨,測雨器水深二分。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。藥房提調洪鍾序,副提調徐承輔啓曰,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。大王大妃殿傳于兪致善曰,自今日,別入直置之。大王大妃殿傳于兪致善曰,自明日,藥房啓辭,逐日問安置之。兪致善,以議政府三公意啓曰,自前請諡使入去時,例自我國,諡號三望,議定奉往矣。使行拜表不遠,今亦依舊例,當爲擧行,時原任大臣以下應參人員,令政院待明朝命招,齊會賓廳,議定之地,何如?傳曰,允。吏曹啓目,前學正晉命復名字,改以昌復,前察訪李亨植名字,改以元植事爲等如告狀,依例令藝文館給帖,何如,判付,啓。依允。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。公除翌日,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂·朝廷二品以上·六曹堂上單子問安。答曰,罔極。梓宮再度加漆後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂單子問安。答曰,罔極。
藥房都提調趙斗淳,提調洪鍾序,副提調徐承輔啓曰,日月易邁,公除奄過,聖上攀慕之慟,益復如新,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿口傳問安。答曰,知道。
沈宜元啓曰,大司憲·執義,掌令二員,持平二員未差,監察茶時之意,敢啓。傳曰,知道。
柳光睦啓曰,備邊司郞廳來言,今日賓廳日次,而公除翌日問安相値頉稟之意,敢啓。傳曰,知道。
徐承輔啓曰,臣依定式,進詣香室奉審,則香祝櫃,祝板袱子,精㓗之意,敢啓。傳曰,知道。
沈宜元啓曰,臣宜元今日入直禁軍,戎器點考,進去下直之意,敢啓。傳曰,知道。
又啓曰,臣宜元,依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
徐承輔啓曰,百官加下批政事,依例爲之事,命下矣。公除已過,政官牌招開政下批,何如?傳曰,允。
傳于徐承輔曰,吏兵批歲抄點下者,依例捧傳旨。
臺諫前望單子入之,大司憲李裕膺,大司諫鄭鎏,執義姜晉奎,司諫李雲翼,掌令宋徹萬落點。
玉堂前望單子入之,應敎朴蘭壽,副應敎宋敦玉,校理尹致賢·張世容,副校理金直淵·李後善,修撰鄭顯德·黃正淵,副修撰宋熙正落點。
傳于徐承輔曰,摠管竝許遞,前望單子入之。
摠管前望單子入之,都摠管韓正敎·趙徽林·曺錫雨·沈宜冕·金應均,副摠管金翊鎭·沈英澤·尹正求·兪鎭五·閔致庠落點。
大王大妃殿傳于徐承輔曰,前都正鄭文升,卽翼廟桂坊也,年滿八十,事甚稀貴,特爲加資。
傳于徐承輔曰,弘文提學許遞,前望單子入之。
弘文提學前望單子入之,姜時永添書落點。
傳于徐承輔曰,戶曹參議有闕之代,前郡守李䆃重除授。
吏曹口傳政事,戶曹參議李䆃重除授事,承傳。
沈宜元啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
大行大王諡號三望,忠敬·正獻·昭德,賓廳啓曰,大行大王諡號三望,忠敬·正獻·昭德,臣等來會賓廳議定,別單書入啓下後,仍付請諡使行之意,敢啓。傳曰,知道。
柳光睦啓曰,大司憲李裕膺,大司諫鄭鎏,旣入闕中,不爲傳啓,直爲出去,事甚未安,竝推考,何如?傳曰,允。
又啓曰,宣傳標信六部,開門標信三部,閉門標信三部,問安牌三部,先爲造成,命召十部,密符四十五部,加造密符九部,左右捕將大將牌·傳令牌合四部,摘奸牌十部,竝皆新造以入,大王大妃殿慈旨一部,王大妃殿慈旨一部,大妃殿慈旨一部,問安牌三部,亦皆先爲新造以入各殿之意,敢啓。傳曰,知道。
又啓曰,密符左右捕將大將牌·傳令牌,今已畢造封入矣。應受之員,宜卽牌招分授,而領議政金左根,左議政趙斗淳,兵曹判書徐戴淳,禁衛大將許棨,御營大將任泰瑛,摠戎使金炳冀,左邊捕盜大將許棨,右邊捕盜大將任泰瑛,方在闕中,自前有直傳之規,今亦依例傳授,訓鍊大將金炳國卽爲牌招,水原留守南秉吉,廣州留守李源命,開城留守金翊鎭,今方上京,亦在闕中,一體傳授,兵曹摘奸牌一部,都摠府摘奸牌二部,亦皆畢造矣。依前例,自本院頒布,諸道監司·統制使·兵水使·防禦使所授密符,亦依例宣傳官,持標信下送,而傳授新符,收來舊符,事體至重,所往各處,成送有旨,且送舊左隻,使之合符後收來,諭書亦依當初所授,次第改書安寶,使院吏齎傳各司·各道,舊頒符牌,當竝收聚,而左右捕將大將牌,兵曹·都摠府摘奸牌之御押安刻者,依已例,還入大內,因山時,出付都監與標信諸符,一體奉安于退壙,各司符牌,旣伏承仍用之命,而至於問安牌及捕將傳令牌,例自本院燒火矣。今番則何以爲之?敢稟。傳曰,允。依例燒火。
以漢城府正朝歲饌題給單子,傳于沈宜元曰,朝官年九十以上人,各加一資,資窮者,知事加設單付。
傳于兪致善曰,鄭領府事·永明尉洪顯周,衣資食物,令該曹輸送,仍遣曹郞存問,故左議政李憲球妻金氏,衣資食物,亦爲輸送。
傳于兪致善曰,奉朝賀趙冀永,衣資食物輸送。
傳于兪致善曰,宋山林衣資食物,令本道輸送,遣地方官存問。
大王大妃殿傳于徐承輔曰,奉迎大臣以下,別單書入。
以奉迎大臣別單,傳于徐承輔曰,領議政金左根,興寅君最應,各鞍具馬一匹面給,前都承旨閔致庠加資,兵曹參判林肯洙,副摠管申命溫,各內下鹿皮一令賜給,注書朴昌壽,檢閱金炳翊,竝陞六,兵曹正郞李圭白,都摠都事李章烈,宣傳官李昌漢·李敎俊·李奎恒·鄭寅直,別軍職李章漢·柳冀大,武兼尹澈·李敎翊·李建鎔·洪門謨·趙存植·南宮泳,部將宋熙昇,前司僕僉正閔致久,兼內乘白樂贊,東西唱引儀玄鍏·安喆榮,各上弦弓一張賜給,五衛將宋世浩·王殷疇,各不粧弓一張賜給,尙衣副提調閔致庠,官敎陪奉左承旨徐承輔,各內下鹿皮一令賜給,尙衣僉正洪配厚,典簿金九鉉,各上弦弓一張賜給,政院書吏石致永·金應默,竝帖加,其餘錄事,事知員役等,竝依判下施賞。
注書朴昌壽陞六,代以趙定燮爲假注書。
大王大妃殿傳于徐承輔曰,奉迎時,率領將官,各上弦弓一張賜給,衛護軍,令該營,各米斗題給。
傳于徐承輔曰,奉迎時中使鄭喜常·柳賁然,竝加資,資窮,內下虎皮一令賜給。
傳于徐承輔曰,今番賞典中,一人雖兼數事,無得疊授。
傳于徐承輔曰,今日政,賞典下批,傳于徐承輔曰,中官李敏和·韓宗範·鄭泰吉·姜性浩,竝百官加親授。
大王大妃殿傳于徐承輔曰,嗚呼,惟我大行大王,法天無爲,從善如流,害於政者,無一念之過差,利於民者,無一事之靳惜,內無服御玩好之侈靡,外無宮室苑囿之興作,敬天勤民,格感神祗,御極十有四年之間,風調雨順,歲以豐登,宜其府庫有充溢之積,黔黎無捐瘠之患,旣庶且富之效,庶幾乎其見之矣。夫何國用之匱竭,民生之困瘁,綱紀之廢弛,風俗之頹敗,日甚一日,莫可收拾,不勝愁怨,而干紀敗常之類有之,不堪誅求,而犯分凌節之撓作焉。澤不下究之慮,恒切於中宸,治不徯志之歎,每發於丙枕,比年以來,宵旰憂勤,豈外人所得以知哉?慟矣慟矣,尙忍言哉?噫,方伯·師長·百執事之所分憂者何事,所效忠者何事?今當沖王初服之辰,苟不能明示好惡,整頓綱維,以鞏固我萬億年丕丕基,則又豈予勉御簾帷之意哉?鳴呼,凡今日大夫·卿士·百僚·庶尹,孰非喬木世祿與共休戚者乎?自厥祖先,莫不尙名節勵廉恥,以左右我先王者也。名節之全壞,廉恥之盡喪,未有甚於此日,則邦之扤隉,誰將任其咎乎?昔人之以爲名節,而今人則不以爲重,昔人之以爲羞恥,而今人則不以爲怪,廉防蕩然,私欲橫流,營營逐逐,惟利是求,關和金石,視同文具,苞苴賄賂,作爲勝事,謇諤之風,寂無聞於臺閣,公平之政,久未見於銓衝,甘自諂屈,不以爲恥,從他笑罵,不以爲恥,浸浸然習俗日非,世道日下,生民之倒懸,國計之哀痛,遂至於無復可言,言之及此,寧不痛心而疾首哉?世輕世重,厥有典憲,雷霆鈇鉞,非曰無之,姑以咸與維新之義,有此敷心洞諭之擧,凡百有位,各自淬礪,有官守者盡其官守,有言責者盡其言責,外而方面大吏,守土近民之職,咸思盡乃職事,無自歸於孤恩負先之科,其有暋不知畏者,他時悔罪之日,無或曰予不曾告誡也,將此別諭,頒示中外。
大王大妃殿傳于柳光睦曰,十五日次對,進定於十三日。
大王大妃殿傳于柳光睦曰,十三日次對原任大臣同爲入參。
傳于沈宜元曰,李世輔事之跨歲煩聒,極爲未安,兩司諸臺,竝卽牌招停啓。
大王大妃殿傳于沈宜元曰,放逐鄕里罪人金始淵,罪固罔赦,而非但有大行朝處分,追念昔年,特貸一縷,濟州牧圍籬安置。
傳于徐承輔曰,副提學有闕之代,今日政差出。
徐承輔,以吏曹言啓曰,通禮院奉禮,依大君時例,差出,何如?傳曰,旣承慈敎矣。此窠,永爲革罷,著爲定式。
又以吏曹言啓曰,奉常寺正李玄文,成均館典籍孔有東·朴周雲,俱以身病,呈狀乞遞,改差,何如?傳曰,允。
又以吏曹言啓曰,卽伏見公忠道應資老人狀啓,則前兵使鄭日復,本資乃是嘉善,而誤以折衝書啓矣。不審之失,不可無警,當該道臣推考,何如?傳曰,允。
又以吏曹言啓曰,卽伏見京畿應資老人狀啓,則前別提南建正,今年爲七十三歲,而混入於朝官年八十秩啓下矣。不審之失,不可無警,該道臣推考,南建正加資置之,何如?傳曰,允。
又以吏曹言啓曰,公忠道沔川居幼學朴周臣呈狀內,矣身父前五衛將憬進,今年爲八十歲,而見漏於本道抄啓云,故取考政案,則今年八十,果爲的實矣。在前如此之人,啓稟蒙恩,旣有已例,前五衛將朴憬進,今日政加資下批之意,敢啓。傳曰,知道。
又以吏曹言啓曰,平安道定州居幼學李衡圭呈狀內,矣身祖前五衛將垿柱,今年爲八十歲,而見漏於本道抄啓云,故取考政案,則今年八十,果爲的實矣。在前如此之人,啓稟蒙恩,旣有已例,前五衛將李垿柱,今日政加資下批之意,敢啓。傳曰,知道。
又以吏曹言啓曰,文蔭武朝官年八十人,依定式加資下批,而卽伏見平安道應資老人狀啓,則不書曾經職名,但以前通政·前折衝,混入於朝官年八十秩,係是定式之外,不審之失,不可無警,該道修啓之假都事,從重推考,前通政折衝人等,竝置之,何如?傳曰,允。
柳光睦,以兵曹言啓曰,宣傳官李昌漢·李熙斌·鄭雲龜,內禁衛將吳永善,五衛將李膺直·金光義·李胤鎭·洪昌燮·朴元鎭·宋心杓,文臣兼宣傳官金羽休,高時勉,俱以病難供職,呈狀乞遞,新除授舊波知權管李秉升,母年今爲八十三歲,法不當遠離赴任云矣。邊將之親年七十五歲以上者,許遞其任,載在法典,竝改差,何如?傳曰,允。
有政。吏批,行判書洪說謨進,參判李興敏進,參議未差,右承旨尹滋承進,啓曰,副提學今當差出,而擬望之人乏少,承旨竝擬,何如?傳曰,允。以金敬鎭爲吏曹參議,趙秉世爲掌令,金晉浩·安敎熙爲持平,洪敬燮爲獻納,韓永祖·李晩松爲正言,趙成夏爲副提學,姜夏奎爲副修撰,李載元爲知義禁,朴珪壽爲同義禁,朴履道爲奉常正,李正魯爲掌樂正,洪必謨爲司僕正,吳承鉉爲校書判校,兪致弘爲司僕僉正,蔡東述爲西學敎授,李炡爲司饔直長,李祖謙爲翼陵參奉,趙羲純爲竹山府使,兼執義單洪必謨,承文正字二單金鎭模·李昌煥,贈贊成李羲先,贈領相例兼,贈吏判李學永贈贊成,故判書李泰重贈吏判,文衡奎提例兼,以上右議政李景在三代。兵批,行判書徐戴淳進,參判林肯洙病,參議白海運病,參知申鍾益入直,右副承旨柳光睦進。以李元會·金夢求·黃亮浩爲宣傳官,趙羲復爲內禁將,吳致亨爲五衛將,訓鍊主簿趙翼顯·金薰性·趙存興,文兼洪淳學·朴履道·李京鎬·申獻求·李奎夏·張錫駿,武兼柳興秀·申命演·鄭雲始·張龍河·李漢榮·韓用默,江原中軍韓友譱,薪島僉使朴有鵬,礪峴僉使馬穆來,梨津萬戶趙文熺,昇天堡萬戶金宗桓,在德萬戶延俊奎,知事加設劉漢儉,赴戰嶺別將權景濟,中嶺別將梁有甲,舊坡知權管金龜喜,吾材權管池禹洪,黃拓坡權管崔成根,大護軍兪章煥,護軍閔致庠·林永洙·鄭翊朝·朴珪壽·洪憲範,副護軍尹致聖·金基纘·鄭天和·李晩運·李敎寅·李容直·崔尙儒·李儒增·李南輯·李文永·李熙斌·李昌漢·鄭雲龜·鄭輔源·李初永·沈能奭,副司直趙然友·睦仁會·權鍾祿·李正魯·金羽休·金友淵·朴履道·沈東臣·金震休·金之有·洪一衡·金亮淵·金鎭河·白奎洙·李泰翼·申獻求·申國休·兪晩源·鄭漢朝·沈相漢,副司果黃愼默·鄭鍾學·洪在臣·姜景奎·李啓魯·曺克承·姜·承鎭泰·兪致範·李應夏·蔡東述,以上竝單付,禁衛營槍劍把摠尹相定,滿二十四朔,依定式加資。徐承輔,以吏批言啓曰,侍從臣父及閫帥臣父,年七十人,每於歲首抄啓加資事,載在法典矣。侍從臣父·閫帥臣父,年七十人,竝別單書入之意,敢啓。傳曰,知道。
吏批,再政,以鄭煥翼爲司成,李相五爲昭顯墓守衛官,文厚祥爲孝昌墓守衛官,趙在應爲京畿監司,同義禁李載元,前承旨閔致庠,今加嘉義,前都正鄭文升,今加嘉善,以上加資事,承傳。行大護軍成原默,今加崇政,行護軍宋應龍,今加資憲,前兵使鄭日復,今加嘉義,五衛將李潤億·李垿柱·朴憬進,僉使張鉉德,已上今加嘉善。前經歷兪駿煥,前僉正申錫疇,前郡守李定愚,前縣監金景淳·洪膺疇,前察訪宋禧鼎,前虞候朴珽韓,以上今加通政。前同知崔慶秀,前五衛將金福顯,已上今加正憲。以上朝官年八十,依定式加資。行護軍李明迪,江華留守鄭憲容,今加嘉義。淮陽府使徐慶輔,前府使張照,前郡守金鍵,前司藝金熙逌,前主簿李漢綺,以上今加通政。幼學柳義睦·南基容·張鳳奎·金光益,以上今超通政。以上侍從臣父年七十。護軍李顯稷,今加嘉義,閫帥臣父年七十加資事,承傳。贈左贊成李秉源,贈領議政例兼,贈吏判李鎭翼,贈左贊成例兼,以上大院君本生祖考·曾祖考移贈事,傳敎。故監役閔景爀,贈右議政例兼,大院君私親考,依法典追贈,故學生閔百曾贈左贊成例兼,故學生閔安洙贈吏判例兼,以上大院君私親祖考·曾祖考贈職事,承傳。故縣監朴宗采贈吏參例兼,故府使朴趾源贈吏議,通德朴師愈贈僕正,已上同義禁朴珪壽三代,故學生成載珩贈童敎,孝行卓異贈職事,承傳。
傳于沈宜元曰,承旨有闕之代,前縣監李彙重除授。
兪致善啓曰,新除授同副承旨李彙重,卽爲牌招,何如?傳曰,允。
以同副承旨李彙重牌不進罷職傳旨,傳于柳光睦曰,只推。
徐承輔啓曰,副提學趙成夏內閣進,應敎朴蘭壽,副修撰姜夏奎在外,玉堂上下番俱空,事甚未安,副應敎宋敦玉,校理尹致賢·張世容,副校理金直淵·李後善,修撰鄭顯德·黃正淵,副修撰宋熙正,竝卽牌招,推移入直,何如?傳曰,允。
以慶尙監司徐憲淳狀啓,禮安等邑民家失火事,傳于兪致善曰,聞甚矜惻,元恤典外,別加顧助,結構奠接之方,廟堂措辭分付。
以慶尙監司徐憲淳狀啓,長鬐縣民家失火事,傳于兪致善曰,聞甚矜惻,元恤典外,別加顧助,結構奠接之方,廟堂措辭分付。
以江原監司金泳根狀啓,三陟府民家失火事,傳于兪致善曰,聞甚矜惻,元恤典外,別加顧助,結構奠接之方,廟堂措辭分付。
以慶尙監司徐憲淳狀啓,常膳限內不得封進,惶恐待罪事,傳于徐承輔曰,勿待罪事,回諭。
以濟州防禦使鄭岐源狀啓,薦新進上乳柑等,數甚零星,不得如例封進,惶恐待罪事,傳于徐承輔曰,勿待罪事,回諭。
以濟州防禦使鄭岐源狀啓,薦新進上唐金橘等,數甚零星,不得如例封進,惶恐待罪事,傳于徐承輔曰,勿待罪事,回諭。
徐承輔啓曰,軍銜之毋得陳疏,旣有禁令,而行副護軍申直模,陳疏到院,係是言事,雖不得不捧入,不可無警,推考,何如?傳曰,允。
又啓曰,前掌令金震休上疏到院,前銜之毋得陳疏,旣有禁令,且多違格,所當退却,而係是言事,雖不得不捧入,不可無警,推考,何如?傳曰,允。
兪致善,以戶曹言啓曰,各道年終錢穀御覽會計,每於翌年二月二十五日啓請修正,自是定式,而昨年二月,諸道多有頉報,待上來,修正以入之意,曾已啓聞矣。各道會案,追後齊到,而惟獨公忠道會案,課月督促,終不來勘,因此而御覽會計,拖至越歲之境,事未前有,不可無警,該道前後道臣,從重推考,都會官,令該府拿問處之,何如?傳曰,允。
徐承輔,以山陵都監摠護使意啓曰,山陵始役之後,堂上·郞廳·監造官·分差官及相地官·救療官·奏時官,別看役計士,牌將糧饌等節,依前例,令宣惠廳·戶曹磨鍊題給事,分付,何如?傳曰,允。
又以奎章閣言啓曰,去癸亥年秋冬等褒貶,當爲磨勘,而提學二員未差,不得擧行,外閣褒貶,亦不得爲之之意,敢啓。傳曰,知道。
又以禮曹言啓曰,殿下嗣位後,大王大妃殿·王大妃殿·大妃殿尊崇之禮,當依列聖朝已例,三年後,設都監擧行之意,敢啓。傳曰,知道。
又以禮曹言啓曰,太廟歲首展謁,例於歲翻後,卽爲取稟,而自上,方在諒闇中,不爲取稟之意,敢啓。傳曰,知道。
又以禮曹言啓曰,景慕宮展謁,每於孟春·孟秋取稟事,曾有定式,而自上,方在諒闇中,不爲取稟之意,敢啓。傳曰,知道。
又以禮曹言啓曰,今年,乃聖上卽位之元年,自祖宗朝,卽位元年設科取士,寔是應行之彝典,而皆以增廣設行矣。今亦依此,待國恤卒哭後,擇日以入,何如?傳曰,允。
又以禮曹言啓曰,製述文臣,年滿五十一歲人員,專經文臣,年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
又以禮曹言啓曰,永恩府院君發引,定於今正月十二日酉時,安葬定於同月十四日寅時云,發引時及安葬時,大妃殿,當有望哭之禮,望哭儀註,直爲書入,大妃殿之意,敢啓。傳曰,知道。
又以成均館大司成意啓曰,每於歲末,圓點準點儒生,別單書入事,曾有定式矣。依定式,當年條準圓點儒生書入之意,敢啓。傳曰,知道。
沈宜元,以司僕寺二提調意啓曰,分養馬故失瘦瘠不馴守令,每於畢上納後,依法典施罰,而有赦命,則例皆蕩滌矣。昨年所納分養馬,有頉邑守令,現告成冊,今始來到,而係是宥旨前事,何以爲之?敢稟。傳曰,蕩滌。
又以禁衛營言啓曰,本營哨官吳敬烈·印斗杓,俱有身病,勢難察任,改差,何如?傳曰,允。
又以禁衛營言啓曰,本營諸將官,去年射講都計劃居首人,依例別單書入之意,敢啓。傳曰,知道。
又以御營廳言啓曰,本營諸將官,去癸亥年射講都計劃居首人,別單書入之意,敢啓。傳曰,知道。
又以扈衛廳言啓曰,本廳別將李儒增,身病猝重,勢難察任,改差,何如?傳曰,允。
又以刑曹言啓曰,癸亥十二月二十四日,殯殿都監啓辭內,魂殿,以宣政殿爲之事,命下後,修理之役,自該曹草記,擇日啓下,日字在於明年二月十三日,而臨其時,本都監二房,移接於魂殿近處,同爲檢役,自是例也。該房書吏沈塾,謂以修理之役,預先移接云,渠自書通於宣傳官廳,使之空虛,至有本廳稟達後移接於他所之境,非但擧行之徑庭,揆以下習,萬萬痛駭,書吏沈塾,爲先移送秋曹,照法嚴繩,宣傳官廳始役,則還爲入接,何如?傳曰,允事,命下矣。謹按律文,則大明律不應爲條,有曰凡不應得爲而爲之,事理重者,杖八十,罪人沈塾,依此律決杖八十後,放送,何如?傳曰,允。
又以義禁府言啓曰,放逐鄕里罪人金始淵,特貸一縷,濟州牧圍籬安置事,承傳啓下矣。金始淵,全羅道濟州牧圍籬安置,而方在京畿高陽地云,依例發遣府都事,自高陽地執捉,仍令押送配所,而以承傳內辭意,具罪目,與地方官,眼同,施以圍籬安置之典,何如?傳曰,允。
知事金炳國疏曰,伏以,歲鑰載新,公除且過,嚴廬哀慕,撫時益切。仍伏念臣以恩德偏被之蹤,遭崩坼罔極之慟,殘喘尙遲於溘露,冤恨莫追於徹昊,擩血茹痛,此何人斯?臣於此際,寧有一分苟延之念,而第當聖嗣誕膺哲命,慈簾光臨庶政,惟天惟祖宗之所默佑,宗社萬億年再安之休,伊始自今,凡環東土圓顱方趾血氣之倫,孰無少須臾思見之心?顧臣世受洪造,與天無際,臣雖冥頑如木石,蘄祝之切,愛戴之深,不後餘人,惟其不恤顚踣,鞠瘁盡分,不但臣彝性所得,亦妄自以爲追先報今之義,亶在乎是,而奈其生受脆軟,重以年來病痼,神短精昏,前後肩鉅諸任,一往辜負者,不可一二計,而是元戎重務,厥已久瘝矣。陰雨備豫,風雲儲胥之繇臣隳廢者,寤寐自訟,求解一念,匪今斯今,以臣見狀之哀霣柴涰,擔夯戎務,欲其節制三軍,統轄諸營,誠理不到,而力不及矣。藉使收召遁喪之心魄,彈竭枯涸之智慮,直不過猶前尸素,況已遁之魄,不可復收,旣涸之智,無望更竭,泉布句校,簿書期會,特日常署檢之末務,而尙茫然無頭緖,殆若驀地創當,職由臣五內失守,萬想休冷而然也。判知其奈何不下,而强所不强,冒居職司,則此所謂留臣一日,有一日之害也。且臣震剝以來,理無自全,而迄今力疾奔奏,粗伸微忱於終事之地者,亦惟我聖明,曁我慈聖庇覆之賜耳,俾得謝務息慮,斂處守分,不至重速僨敗之辜,豈非天地父母終始生成之至恩渥澤乎?弸轖所迫,言不知裁,倘聖慈,憫之哀之,則不待覼縷畢陳,有所以處臣者矣。至於閣銜檢校武庫提擧,所司均是綦要,病實俱難冒據。伏乞仰稟東朝,竝賜鐫改,是臣區區大願,而値此哀遑之中,猥以微末去就,仰煩聰聽,冞增罪戾,臣無任云云。答曰,省疏具悉。此豈卿言私之時?卿其勿辭,益勉報效之義。
副護軍申直模疏曰,伏以,殿下以舜德之升聞,膺周命之維新,寶齡猶沖,而聖質天縱,睿志夙就,受五百年宗社付托之重,係數千里封疆生民之命,此正因時乘勢,大有爲之會也。惟我太母殿下,翟䄖儼臨,同聽庶政,回綴旒之勢,奠磐泰之安,群黎百姓,蹈舞歡忭,顒獻無疆之祝也。於嗣服之初,授之訓戒一書,以止慈之聖衷,敷貽謨之諄誨,純誠惻怛,義精仁熟,當與舜·禹之十有六言,同爲眞詮義諦,聖人傳心之法,帝王出治之要,不越乎是矣,八方傳誦,孰不欽仰攢頌乎?且以嘉謨嘉猷,日進於前,慈旨純摯,俯勉群工,蓋以樂聞昌言,垂裕後昆之盛意也。臣以遐土踈逖之蹤,猶切犬馬之忱,不揆僭猥,敢陳九條,立綱分目,用備乙覽,伏願聖明垂察焉。其一曰,敦聖孝,供歡三殿,其二曰,懋聖學,先立根本,其三曰,崇儉德,以革奢侈,其四曰,敬大臣,以尊體貌,其五曰,節材用,以固邦本,其六曰,振紀綱,以勵風俗,其七曰,開言路,克廣聰聽,其八曰,擇守令,以務字恤,其九曰,招賢俊,以資啓沃。所謂敦聖孝供歡三殿者,孟子曰,堯·舜之道無他,孝悌而已矣,堯之所以九族旣睦,黎民時雍,舜之所以五典克從,百揆時敍者,皆本乎孝悌,而孝爲百行之源也。伏願殿下,以天性之孝,宅憂嚴廬,動遵禮制,有秉彝之天者,孰不感泣而大悅乎?第伏念三殿,在哀疚之中,節順寬抑,起居飮食,惟殿下是賴是依,伏願殿下,仰體至意,翼翼油油,克盡怡愉之奉,不勝幸甚。所謂懋聖學先立根本者,學問,蓋爲出治之根本也。殿下方在沖年,甘盤舊學,未敢知造詣何域,而帝王致治之大經大法,具在方冊,書曰,念終始典于學,厥德修罔覺,詩曰,日就月將,學有緝熙于光明,入德成德,自有始終節度,先知後行,亦有次第功夫,大禹之惜寸陰,成湯之作盤銘,文王之日中不遑,周公之夜以繼晝,孔子之發憤忘食,皆爲後王模範,則殿下於萬幾之暇,召接臣隣,劬經硏史,時習溫繹,無少間斷,體天自强,維日不足,是爲典學之條理也。昔壽皇山陵未卜,而朱子請開經筵,亦越我明廟·宣廟兩朝,皆於大喪在殯之日,不廢講筵,以至孝廟初元,先正文正公臣宋時烈,亦以此爲言,古昔有雙日經筵,隻日講讀之例,本朝則又有三晝之講,朝夕之對,已爲祖宗之成法,天德王道,咸從講學中做出來。伏願殿下,遠述前聖,近法祖宗,遜志典學,允德成就,不勝幸甚。所謂崇儉德以革奢移者,古之人君,必節儉而得之,奢泰而失之,故菲衣而惡食,則其興也勃焉,峻宇而雕墻,則其廢也忽焉,此非後辟之可則而可戒者乎?顧今百萬生靈,如在漏船,不知所止泊,而其性命安危,係乎殿下一身,其所以發政施仁,奠之袵席者,不容一日玩愒,而若其發施之本,則亦惟曰崇儉而已,風俗之奢侈,稽諸史冊,莫甚於今日,至于閭閻之間,無非駭目怵心之事矣。尊卑無章,上下相混,此足寒心,況其所以爲此者,一毫一分,孰非赤子之膏澤哉?以致民志不定,天物日殄,古人所謂奢侈甚於天災者,可驗於今矣。孟子曰,君子之德風也,小人之德草也,草尙之風必偃。伏願殿下,深思革弊之本,躬率儉約,如文王之卑服康功,衛侯之大布大帛,則士夫之家,自然觀感取則,而以達于下賤,使人心不放,天財不耗,不勝幸甚。所謂敬大臣以尊體貌者,君上之於臣下,其分截若霄壤,隔以堂陛,慢忽之易至者也。中庸九經曰,敬大臣則不惑,張子西銘曰,大臣,宗子之家相,夫大臣,處乎廟堂之上,燮理陰陽,贊成化育,同寅協恭,弘濟艱難,委邦國安危之責,授宮府陟罰之任,殷之阿衡,周之冢宰是也。大臣之職,如是重焉,則不可與庶僚群工,同禮以接也。孔子曰,君使臣以禮,庶官尙然,況乎大臣乎?伏願殿下,仰體慈旨,禮以敬之,尊其體貌,不勝幸甚。所謂節財用以固邦本者,易曰,不傷財不害民,書曰,民惟邦本,本固邦寧,孔子曰,道千乘之國,節用而愛人,有若曰,百姓足,君孰與不足,百姓不足,君孰與足,國之否泰,時之汙隆,係乎財産之贏絀也。以故,有民則有國,無民則無國,理勢然耳。猗我列祖御世,咸以裕民,爲爲治之第一義,暑雨冬寒,無不關心,疴癢疾痛,常若在躬,輕徭薄賦,以制其産,發帑振廩,以濟其饑,深仁厚澤,渝肥浹髓,故上下一體,固結不解,式至于今永賴,夫何挽近以來,澤不下究,民不聊生?朱子詩云,若知赤子元無罪,合有人間父母心,先儒有曰,一念之惻隱,可以澤萬民,殿下,生民之父母也,誠以己子視民,加惻隱之念,而以撙節財用,爲節度,經費經用外,勿以有限之財,費於無窮之用,則度支之用,不患不足矣,阜民之財,自裕自給矣,邦本之固,固在是也,亟爲留念,不勝幸甚。所謂振紀綱以勵風俗者,自古人君,孰不願風俗之美哉?然風俗不能以自美,有紀綱振之於上,而自然有淬礪矯革之也,何謂紀綱?辨賢否以定上下之分,核功罪以公賞罰之施,何謂風俗?使人皆知善之可慕,而必爲不善之可羞而必去也。世道之汙隆,係乎紀綱之理紊,政事之治忽,觀於風俗之醇淆,人主以大公至正之心,恭己於上而照臨之,以無偏無黨之道,建極于中而導率之然後,賢者進而不肖者遠,功必勸而有罪必懲,朝廷以之肅淸,委靡使之振勵。董子曰,正其心以正朝廷,正朝廷以正百官,正百官以正萬民,朱子曰,爲治者,先有紀綱,以持之於上,而後有風俗,以驅之於下,惟在聖明,先正其心,有以大警動之,使中外大小,各自奮發,禮讓之風,廉恥之節,上自朝廷,施及氓庶,皆知善之當爲,不善之當去,則百度俱貞,治道允成矣。伏願殿下,深留睿念,不勝幸甚。所謂開言路克廣聰聽者,言路之開塞,係國家之安危,何者?君臣之義,至嚴也,上下之分,至截也,犯顔直諫,是逆耳也,責難閉邪,至咈意也,居至嚴至截之地,進逆耳咈意之言,宜乎相合者尠,相忤者易也。惟明王哲辟,使之進言,無所隱諱,故唐虞之聖,舍己從人,嘉言罔伏,夏殷之后,善言則拜,從諫弗咈,以致都兪吁咈之盛,降自叔季,拒諫自用,以致敗亂者,不一而足,是不可誣也。犯顔諫諍,虛己容受,則治道昭明,媕婀諂諛,以言爲諱,則聰明日蔽,一有敢言者,若折之以雷霆之威,加之以鈇鉞之誅,雖汲黯之戇,魏徵之直,唐介之忠,莫不逡巡退縮矣。古人有言曰,天下有道,則芻蕘之言,重於泰山,天下無道,則聖賢之言,輕於鴻毛,伏願殿下,克恢兼聽之量,廣開不諱之門,使聖德罔愆,不勝幸甚。所謂擇守令以務字恤者,守令,卽牧民之官也。苟得其人,一境安堵,苟非其人,萬民受殃,故伊尹曰,匹夫匹婦,不獲自盡,民主罔與成厥功,張子曰,民吾赤子,講治之術,必不效秦·漢少恩仁哉?言乎牧民之道,無他道焉,不過因民之所利而利之,因民之所惡而去之,然則民之歸仁也,猶水之就下,斯民也,我殿下祖宗之赤子也,爲守令者,御不以道,蕩析離居,罔有定極,頷顑而啼饑,波咜而呼寒,奈之何不窮且盜也?顧今發政施仁之急務,在於愼揀方伯與守令,而方伯承流之職,而一路之休戚係焉,守令近民之官,而一方之休戚係焉。今我殿下,奮發睿志,遵虞舜考績之典,用漢朝循良之材,特命選部掄擇字牧之任,辭陛之日,必親見之,咨以治理之術,諭以敦勉之旨,使之實心對揚然後,俾八方黎庶之想望德化者,日有所見,月有所聞,擧切無死之願,則萬億年無疆之休,肇基於今日。伏乞留念,不勝幸甚。所謂招賢俊以資啓沃者,今之賢俊,雖難其人,然十室之邑,必有忠信,則苟極其選,豈無其人乎?善爲國者,必使賢者在位,能者在職然後,隆古之治,庶可回矣。今世雖無皐·夔·稷·契之賢,伊·傅·周·召之俊,才不借於異代,則顧今在野儒賢,已蒙先朝禮遇者,有數人焉,林下讀書者,亦多有需世之器焉。伏願殿下,述帝堯,野無遺賢之擧,體成湯,立賢無方之義,旌招登庸,朝夕啓沃,以輔聖德,不勝幸甚。已上數條,臣以瞽見,僭論以陳,而芹曝之獻,雖未免傍人之笑,螢燭之微,庶有補日月之明矣。殿下當千一之期,任君師之責,天命之眷顧方新,人心之蘄向方切,而願治之心,如水方至,善端之發,如春始噓,際此新化之初,不以帝王之盛德大業自期,而雜之以世俗卑下之說,則毫釐之差,奚翅千里之謬哉?玆敢摭取前聖遺論,明碩緖餘,用資塵覽。蓋此諸條,皆今日之急務,治法之梗槪,而帝王之治謨,祖宗之心法,本於孝悌,故所以首陳,而懋聖學,崇儉德,敬大臣,是慈旨中,尤眷眷垂戒者,則殿下所宜服膺不失者也。其餘臣所陳勉,第以時務之隱,而亦堯·舜治法之緖餘也。先正文成公臣李珥之言曰,一毫不及堯·舜,吾事未了。伏願殿下,仰體東朝,以堯·舜期待,做堯·舜事業,庸答群下之望焉。臣無任云云。〈答曰,〉省疏具悉。當此開言路之時,所陳切實,極爲嘉尙。
甲子正月初十日巳時,上御熙政堂。大王大妃殿垂簾,藥房入診時,原任大臣·閣臣,承候同爲入侍時,藥房都提調趙斗淳,提調洪鍾序,副提調徐承輔,記事官朴昌壽·李冕光·南一愚,待敎洪承億,行都承旨兪致善,領府事鄭元容,判府事金興根,領議政金左根,左議政趙斗淳,右議政李景在,檢校提學金炳冀,原任提學金學性·金輔根·鄭基世,原任直提學金大根·曺錫雨·金炳德·申錫禧·李㘾,檢校直提學金炳㴤,直提學金炳地·金輔鉉,原任直閣金德根,原任待敎洪淳穆·李容殷·趙秉協·趙鳳夏,檢校待敎徐相翊·閔奎鎬·鄭範朝·趙成夏,以次進伏,醫官李慶年·金鴻男·李章爀·朴演鏞,進伏楹外訖。大王大妃殿曰,史官分左右。大王大妃殿曰,大臣進前。元容等進前奏曰,日月易邁,公除奄過,此時聖慕,伏想冞切,近日頻雨,寒氣稍解,頗有春意,聖體,若何?上曰,一樣矣。元容曰,寢睡·水刺之節,何如?上曰,一樣矣。元容曰,大王大妃殿氣候,何如?上曰,一樣矣。元容曰,王大妃殿氣候,何如?上曰,一樣矣。元容曰,大妃殿氣候,何如?上曰,一樣矣。斗淳曰,醫官待令,使之入診乎?上可之,慶年等,以次診候,退伏楹外訖。斗淳曰,脈候詳爲奏達。慶年等曰,脈候左右三部調均矣。大王大妃殿曰,醫官先退。斗淳曰,數日間,砂橘茶·忍吉飮,連爲進御後,諸節快有勝度乎?上曰,已愈矣。大王大妃殿曰,主上在私邸時,多有行氣,而今則不可如是,故水刺亦不得多進御矣。斗淳曰,雖於殿閣之間,頻作行步,則似勝於靜處矣。左根曰,藥房諸臣,有先退之例,何以爲之乎?大王大妃殿曰,仍留,可也。元容曰,勉聖學事,今日我殿下命吉命哲命歷年之初服也,聖德之如堯·舜,洪基之如磐泰,皆殿下自修以致者也。人主動靜,上天監臨,常存畏天之心,有國典章,祖宗傳授,常存法祖之心,孝享廟宮,常以誠敬爲先,深愛慈殿,常以養志爲本,昭儉德,以裕財用,開言路,以補闕遺,勤講學,乃修德之基也,愛民生,乃固本之道也。一念慥慥,造次必是,則德日盛而治日隆,天心悅豫,福祿來降,子孫衆多之慶,邦籙萬億之祥,卽必至之理也。臣竊爲心祈而攢祝,伏願殿下,懋哉,懋哉。上曰,所奏切當,甚好,當體念矣。出擧條興根曰,勉聖學事,領府事所陳甚好,伏望體念焉。人君所自期,在第一等事業,堯·舜·禹·湯·文·武,是耳,人臣所藉手事君者,不以漢·唐中主期之望之,古今通誼也。向於御極日登對,略陳芻蕘之說,而夫爲堯爲舜,初非高遠難行之事,遵慈聖義方之訓,用群僚忠侃之言,一事爲·一命令,動合典謨,不待誥戒,而其要則在典學,夫學云者,非委巷經生學子,尋摘佔畢之謂也。體驗躬行,允恭克讓,期乎堯,濬哲文明,期乎舜,而禹之儉,湯之敬,文王之純,武王之烈,皆聖明所宜自期,凡所以如此者,卽惟曰以慈心爲心而已,是所謂立志也。志有所自立然後,萬事隨順,有左右逢原之妙,千萬禱祝。上曰,所奏皆忠言切當,當體念矣。出擧條左根曰,敬以事,公除奄過,聖慕益復皇皇,蓋公除之義,計日代月,擧其公而如除之謂也,此非他,一日萬幾,不可久曠而然耳。今日,卽殿下視事之初元也,人主一動一靜,萬化之權輿,兆庶之所觀瞻,可不愼歟?先儒言,欲法堯·舜,當法祖宗,列聖傳授家法,不出於敬勤儉三字,信能敬以事天,勤以典學,儉以裕民,宗社無疆之休,實基於此,念玆在玆,毋或少忽焉。上曰,敬勤儉三字甚好,當銘念矣。出擧條又所啓,南延君厚德懿範,實爲昭代宗英之賢,而積善毓慶,至今日而彌光矣。追遠崇報之節,未可只循常例,大院君本生曾祖考·祖考,特施加贈之典,外家亦施三代貤贈恐好,故敢此仰達矣。大王大妃殿曰,依爲之。出擧條斗淳曰,勤學問事,僚相所奏,皆昌言也,嘉謨也。殿下苟一一體行之,聖帝明王事功,不出於此,臣無容架疊,而勤學之爲常經達道,以其萬化所由源也。命哲命吉在此,建極建福在此,而好問之於勤學,交須而互資,蓋生知之聖,亦有待於問是,故曰,好問則裕,今殿下,於宮中古事,可以纘述者,則必仰問於慈聖,於朝廷典式,可以明習者,則必俯問於臣僚,今日理會得一事,明日理會得一事,無往非學與問之助也。斷斷祈祝,第此冒陳之矣。上曰,問而行之甚好,未及問之事,卿等自當奏之矣。出擧條景在〈曰〉,勉陳聖德事,臣濫膺謬命,尙不覺惶汗浹背,豈敢以見職自居?猥效初筵故事,妄有所陳,而區區微忱,有不能自已者。今日,卽我聖上一元之初也,三陽回泰,萬品昭蘇,堯天舜日,廓然重明,群黎百姓,莫不延頸攢手,惟聖德之日進,聖化之日新,是仰是祝,此誠千載一會也。伏願殿下,沖齡嗣服,時値艱虞,上焉而宗社之重,下焉而億兆之望,亶在於殿下之一身,其所以進聖德,新聖化之本,亦不外於懋聖學也。臣未敢知甘盤舊學,已至幾分地界,而終始典學,不容少緩,蓋講學,乃作聖之基,出治之具也。天下之事理無窮,而安危得失之幾,修齊治平之道,悉在於經訓史冊之中,必須尋繹體認而後,已然之驗,必然之理,罔不暸然於方寸之內。於斯乎學而思,思而學,沈潛融會,心與理一,則日用應接之際,自然一出於天理之公,禮樂刑政,由是而發,典章文物,由是而著。天下雖大,萬幾雖煩,而處之有道,無一事之不得其中,無一物之不得其正,所以君心一正,而朝廷正,四方正也。此千聖相傳之學,而唐·虞三代,所以成雍熙之治也。臣伏聞祖宗朝故事,重經筵而親儒臣,雖在亮陰之中,未嘗有間斷,講書有疑則召問,臨事有晦則召對,不惟講明文義而已,必思體驗之實,不止紙上空言而已。必思施措之方,故聖德有日進之盛,聖化有日新之美,豈非後聖之所當法乎?在殿下進德新化之要,惟在於學,則今日急務,恐無大於此也。伏願鑑于成憲,益勉聖工,必以唐·虞爲準,祖宗爲法,亹亹不已,以造夫緝熙光明之域,以基我太平萬世之業,是臣至祝焉。上曰,所陳甚好,當勉從矣。出擧條左根曰,永恩國舅卽遠之日,訓將當爲會下,而將任,法不得擅行,故仰達矣。大王大妃殿曰,從便往來。出擧條又所啓,右相家,在城外矣,晝則從往來,卽近例也,故仰達矣。大王大妃殿曰,以此爲之。出擧條大王大妃殿命書傳敎曰,放逐鄕里罪人金始淵,罪固罔赦,而非但有大行朝處分,追念昔年,特貸一縷,濟州牧圍籬安置。出簾敎仍敎曰,金始淵,卽鏴之子也。鏴當翼廟時,眷遇果,何如,而渠以乃父之子,年前按節湖南時,貪饕狼藉,予雖處深宮,盡爲入聞,予心痛駭,有倍他人,故有此下敎耳。又命書傳敎曰,今十五日次對,進定於十三日。出簾敎仍敎曰,今番次對,卽主上視事之初也,雖原任大臣,曾有進參之例,今番亦同入參,似好矣。元容等曰,謹當依敎入參矣。大王大妃殿曰,史官就座。仍命大臣先退,又命退,諸臣,以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
大殿,進御三錢重人蔘粟米飮,自今日一貼式,限四貼煎入事,榻前下敎。
沈宜元啓曰,大司憲·執義未差,掌令宋徹萬·趙秉世,持平金晉浩·安敎熙在外,監察茶時之意,敢啓。傳曰,知道。
傳于沈宜元曰,前後批答,凡幾次乎?明知事理之不當如此,而又此煩擾,極爲可駭,兩司諸臺,竝施罷職之典。
傳于沈宜元曰,法司堂上有闕之代,政官牌招開政。
傳于沈宜元曰,在外臺諫竝許遞,與有闕之代,前望單子入之。臺諫前望單子入之,大司憲洪遠燮,大司諫韓兢人,執義朴公鎭,司諫金錫模,掌令尹龜永,獻納韓龍敎,持平安致默,落點。
以副應敎宋敦玉,校理尹致賢,副校理金直淵,修撰鄭顯德,牌不進罷職傳旨,傳于李彙重曰,只推。
注書朴海哲書啓,臣於本月初十日巳時量,以東南北郊諸壇摘奸事,敬奉聖敎,馳往風雲雷雨壇,奉審是白乎則,階砌曲墻及紅箭門,壇上下莎草,俱爲無頉是白遣,仍詣雩祀壇,奉審是白乎則,階砌曲墻及紅箭門,壇上下莎草,俱爲無頉是白遣,仍詣漢江龍壇,奉審是白乎則,階砌曲墻及紅箭門,壇上下莎草,俱爲無頉是白遣,仍詣司寒〈壇〉,奉審是白乎則,階砌曲墻及紅箭門,壇上下莎草,俱爲無頉是白遣,仍詣馬祖壇,奉審是白乎則,階砌曲墻及紅箭門,壇上下莎草,俱爲無頉是白乎旀,以日暮止宿,今日平明,馳詣先農壇,奉審是白乎則,階砌曲墻及紅箭門,壇上下莎草,俱爲無頉是白遣,仍詣先蠶壇,奉審是白乎則,階砌曲墻及紅箭門,壇上下莎草,俱爲無頉是白遣,仍詣祈雨壇及厲壇,奉審是白乎則,階砌曲墻及紅箭門,壇上下莎草,俱爲無頉是白乎所,仍爲復命之意,敢啓。傳曰,知道。
注書朴海哲病,代以金聲根爲假注書。
柳光睦啓曰,假注書趙定燮,時無職名,令該曹,依例付軍職,冠帶常仕,何如?傳曰,允。
李彙重,以弘文館言啓曰,副應敎宋敦玉,校理尹致賢,副校理金直淵,修撰鄭顯德,旣有只推之命,竝卽牌招察任,何如?傳曰,允。
又以弘文館領館事意啓曰,去年秋冬等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以奎章閣言啓曰,書香閣所奉大行大王上尊號玉冊,奉詣于殯殿奉安之意,敢啓。傳曰,知道。
柳光睦啓曰,卽伏見諸道去秋冬等褒貶啓本,則黃海監司徐衡淳,守令無一人居中·居下,公忠監司李秉文,咸鏡監司李裕元,無一人居下,殊無嚴明殿最之意,竝推考警責,何如?傳曰,允。
沈宜元啓曰,卽伏見諸道去秋冬等褒貶啓本,則公忠水使李敎獻,全羅左水使鄭寅奎,慶尙左水使李基春,統制使鄭圭應,邊將無一人居中居下,南兵使張寅植,無一人居下,殊無嚴明殿最之意,竝推考警責,何如?傳曰,允。
備邊司薦望,以金永爵爲開城留守。
李彙重,以吏曹言啓曰,今日本曹褒貶坐起時,堂上不可不備員,而參議金敬鎭未肅拜,令政院牌招,同參開坐之地,何如?傳曰,允。
又以吏曹言啓曰,曹所屬司饔院·宗簿寺官員等矣,去秋冬等褒貶,當爲等〈第〉,而俱因提調有故,不得磨勘之意,敢啓。傳曰,知道。
又以戶曹言啓曰,山林宋來熙,時在全羅道錦山地,令地方官,衣資食物輸送,仍令存問之意,分付該道道臣,何如?傳曰,允。
又以戶曹言啓曰,故左議政李憲球妻金氏,在其子公忠道監營任所云,衣資食物,令地方官輸送之意,分付該道道臣,何如?傳曰,允。
又以宣惠廳都提調意啓曰,本廳郞廳等,今癸亥秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以禮曹言啓曰,各陵·園·墓,本曹郞廳,四學童蒙敎官,通禮院·圖畫署官員等,去癸亥年秋冬等褒貶等第以入,而宗廟署·社稷署·永禧殿·景慕宮·弘文館·藝文館·春秋館·承文院·成均館·奉常寺·典牲署,掌樂院·東西氷庫·東西活人署·禮賓寺·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故,或不備,不得一時磨勘之意,敢啓。傳曰,知道。
又以忠勳府言啓曰,本今癸亥年秋冬等褒貶,當爲磨勘,而有司堂上南綾君臣洪鍾序,咸陵君臣李敏敎,靈善君臣朴永輔,俱有身病,無以備員,限內不得爲之之意,敢啓。傳曰,知道。
柳光睦,以兵曹言啓曰,今正月十一日,武臣賓廳武經講書日次,而卒哭前,不得爲之之意,敢啓。傳曰,知道。
又以兵曹言啓曰,本曹去癸亥年秋冬等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以禁衛營言啓曰,本營軍色從事官李雲弼,身病甚重,勢難察任,今姑改差,何如?傳曰,允。
又以御營廳言啓曰,本廳從事官及諸將官,去癸亥年秋冬等褒貶,公除後當爲等第,而都提調臣金興根,有身病,不得磨勘之意,敢啓。傳曰,知道。
又以都摠府言啓曰,去癸亥年秋冬等褒貶,當爲磨勘,而都摠管韓正敎在外,限內不得設行之意,敢啓。傳曰,知道。
又以備邊司言啓曰,頃以式年大小科,待秋退行事,啓稟蒙允,而登極慶科日子,卒哭後則當推擇矣。式與慶日字之參互排比,勢將拖至深冬,依癸酉已例,式科則退以明春,何如?傳曰,允。
又以備邊司言啓曰,卽見濟州牧使鄭岐源年分狀啓,則本州稍勝於旌義,大靜少遜於旌義,統論一島,僅爲平年,而新·舊還之一時竝督,恐傷民力,舊還姑爲仍停云矣。島農,縱有優遜之別,而舊還之竝督,民力可念,特令仍停,何如?傳曰,允。
又以備邊司言啓曰,今春諸道行部,自當如例爲之,而京畿·兩西使价,行將絡續,外他諸路,年未均登,民力尙窘,此時供億,不可不念,竝令停止。至於陵寢奉審,在前國恤卒哭前,每爲停止矣,今亦依此,知委於京畿·關東·關北道臣,何如?傳曰,允。
又以司僕寺一二提調意啓曰,今此大行大王發靷時,各差備入把馬數,別單書入之意,敢啓。傳曰,知道。
綸音。王若曰,是歲上春,卽予嗣服一元之初也。今天之命哲命吉命歷年,寔肇基于玆,而眇眇予幼沖人,叨承丕緖,邦本何以鞏固,天命何以仰答?其於治法政謨,惟不克負荷是懼,幸有我慈聖所明訓,戒之以當法祖宗,敬天愛民,而謹愼節儉,爲敬天愛民之本。人主之一動一言,皆係民生之苦樂,予雖寡昧,奉承諄複,耳提之敎,敢不慥慥服膺,敉克圖功於攸受休乎?君以民爲本,民以食爲天,食之足,由乎農,農之作,在乎時,授時,所以敬天也,邵農,所以愛民也。猗我列聖朝熙洽郅隆之治,罔不以此爲第一先務,每歲孟春,誕宣十行溫綸,董厥服田,乃是我家成法,而亦粵我大行大王御極十有四載,憂民一念,宵旰惓惓,八域含生,久囿化育之澤,擧切沒世不忘之思。在今予小子繼述之道,豈敢以宅憂諒闇,一切恭默於民事之切至者乎?矧今國計日絀,民生日瘁,其所以藉手而維持者,惟務本是已。昨秋穡事,野受巨浸,峽被早霜,大熟之望,轉至歉荒,哀我赤子,際此窮春,眄眄然塡於溝壑者,勢所必至,每一念到,若恫在己,寧不惕焉恤焉乎?見今東作方始,樂事興功,亶由乎勸相有方,簡其稼器,修其稼政,傡力以相助,假貸以相救,以至整溝洫闢汚萊,駿發爾私,期底茨梁之慶,用供我祈天永命,曷不休哉?咨爾方伯·居留守·牧之臣,體予至意,其各知悉。行都承旨兪致善製進
領議政金左根箚曰,伏以臣,以奉迎勞,至蒙上駟雕鞴之錫,夫當噓吸危急之頃,集泰山而四維之者,慈聖再尊之巍勳也,殿下一淸之洪運也。臣於倉卒,惟奉承慈旨,周旋軨獵之列,自幸攀龍之祝,今玆恩施,寔出於廣莫大之慶,重莫大之事。而顧臣爲國人計功也,固匪今斯今,而滿心愧恐,無望乘謝,以其匪頒所施,有非一初懋賞之義也。伏乞聖明,仰稟東朝,亟降渙汗之音,不勝幸甚。取進止。答曰,省箚具悉卿懇。卿其勿辭,安心領受。仍傳于柳光睦曰,此批答,遣史官傳諭。
左議政趙斗淳箚曰,伏以臣,曲荷慈念,獲解使命,幈幪芘覆之恩也,惶恐感祝,不知圖報之所。顧何敢復事煩瀆,妄占便宜,而第臣所叨保護之任,莫謹矣莫敬矣,而臣生平貞痼,卽目疾也,苟且捱延,日月旣富,衰邁以後之有倍於前,事理所不容不已也。祁寒盛暑則劇,凌晨冒夜則劇,而最是一彈束,一興居之稍費勞擾,則其甚劇也,猶影響焉。臣之不堪備數於策勵之末,不但筋骸之弛緩,神識之銷耗而已耳。凡實病之仰乞諒恤,在閒漫司存尙爾,況調和候問之地,其不宜一日曠隳,義分爲然,用敢短牘陳暴,欲望聖明,仰稟慈旨,將臣藥院之銜,劃行變通,不勝幸甚。取進止。答曰,省箚具悉卿懇。日前慈敎,以使事之重大,念老人之遠勞,想切感頌矣,至若保護之任,何必辭巽乎?雖然,爲安卿心,今此勉副。仍傳于柳光睦曰,此批答,遣史官傳諭。
右議政李景在箚曰,伏以臣於匪分職名,適値回旋不得之會,旣出而冒膺矣。見帶南殿掌樂提擧之任,揆以公格,不宜仍兼。伏乞聖明,仰稟東朝,亟命該曹,照例遞改焉。取進止。答曰,省箚具悉卿懇。所請依施。仍傳于柳光睦曰,此批答,遣史官傳諭。
知事金炳學疏曰,伏以朝晡屢更,公除已過,嚴廬皇瞿,聖慕無窮,不死賤臣,未遂蟻蓐之忱,益切烏號之慟。仍伏念臣,奉荷先大王特達之知,不世之遇,通藉十餘年之間,兠攬殆遍,驟躐無藝,滚到孤卿之列,而學術未襲於箕裘,幹諝無當於履屐,倥倥然無一底藴,而措之於猷爲展施,蔑有所稱述焉。苟究其僥冒倖占之實,則卽不過承藉門廕,蒙被洪渥,日月之容光先照,雨露之滋澤若偏,感激殊眷,矢心圖酬者,是臣畢生貼額之符,而未效塵刹補報之忱,遽遭天地崩坼之痛,俯仰號呼,此何人斯?顧今聖上嗣服,文母垂簾,初元化理,百度鼎新,此是臣追先報今,夷險向前之會,而菁華已掇,營衛已涸矣。語曰陳力就到,不能者止,臣之今日之言,諒非可已而不已者也。臣之前後叨據,無往非不衷之服,而且就見帶惠局之任言之,正賦之所總滙,常貢之所典守,國計贏朒,惟玆之恃,民生休戚,於是焉繫,臣何嘗有一籌一劃,可以牓樣於淸,理財源備委積而贍經用哉?漕綱不繼,月樁不充,較絜一歲之支費,凜凜若朝不謀夕,雖使杜預制損益,劉晏當出納,尙難乎苴罅補漏。況踈闇奊詬之如臣者,固不可蟠泊濡滯於已試罔效之地,而收拾遁喪之神魂,管攝鞅掌之事務,其勢亦末由也。至若兼司諸職,或有緊漫之不同,亦不當一任瘝曠,則只有早自丐免,俾得以牽架彌縫,整頓墜廢,非臣一身之幸,卽國事之幸。且臣有區區情私,不容泯默,臣之季父遠期在卽執紼而往,臨竁而訣,情禮卽然,而虛縻職名,擅離官局,亦係典式之所不許也,玆控情實,冒悚哀籲。伏乞聖明,仰稟東朝,將臣惠局·雲觀·司圃·平市諸提擧之任,竝行鐫改,仍許臣往來之暇,使官守毋骫,私情獲伸焉。臣無任云云。答曰,省疏具悉。重任何可輕遞?請暇事,卿其從便往來。
左參贊金輔根疏曰,伏以,臣與右議政臣李景在,有親査應避之嫌,揆以格例,在所當遞,玆敢冒控短章,仰瀆崇嚴。伏乞聖慈,俯垂鑑諒,亟遞臣所帶之銜,以存公格,不勝幸甚。臣無任云云。答曰,省疏具悉。所請依施。
大司憲李裕膺,大司諫鄭鎏,執義姜晉奎等箚曰,伏以臣等,卽伏奉東朝傳敎下者,有罪人世輔停啓之命矣。臣等相顧愕眙,繼不勝憂歎之至。夫莫嚴者三尺,人主有所不奪,莫遏者輿情,國人皆曰可殺。噫,彼世輔,罪惡至大,覆載之所不容,關係甚重,神人之所共憤,至憯之情節,無非辜恩而負國,絶悖之斷案,不啻凶窩而禍根,有萬死難貰之罪,無一分可原之端。海島棘置,特貸一縷,寔由我大行大王好生之德,而及夫凶言喧騰,盤覈是急,大僚稟達,拿命卽下,則其典刑之夬正,斷不可已,隄防之截嚴,劃不可越。不意寬貸之典,遽施於不當施之地,新犯不問,舊律竝貰,有若微眚者然,奈於物議之沸騰,國體之虧損何哉?所以前後臺論堂箚,送相峻發,不得請則不止者也。臣等猥承恩旨,忝廁臺次,憂憤所激,相率聯籲。伏乞聖明,仰稟東朝,亟命訊鞫,以正邦憲焉。取進止。答曰,省箚具悉。
前掌令金震休疏曰,伏以臣,草萊之末蹤,葑菲之下體耳,幸際盛時,冒忝科第,居然爲三十有餘年,猥玷臺籍,恒乏白簡之譽,濫竊竽糧,積抱素餐之愧。特蒙三聖朝包涵之澤,優游得至今日,而甲午·己酉以來,荐纏如喪之慟,未遂褥蟻之忱,爲人臣不忠極矣。鼎湖弓劍,泣龍馭之莫攀,泰山磐石,祝駿命之無疆,惟天惟祖宗,默佑而陰隲之,軨獵奉迎,巷騰洋溢之仁聞,簾帷臨宣,戶誦惻怛之慈敎。一初之政,使八域含生之類,延頸而拭目,堯旌之進善,禹磬之納諫,將復覩于今,而山東父老之思見德化,不獨專美于古矣。臣聞滄海之大,非蠡勺所測,大陽之明,非螢爝可補,顧臣之庸陋愚闇,百不猶人,而且無言責之職,則極涉出位之悚,而忠愛之性,根於天彝,追報之願,蓄於方寸。今當可言之會,苟有芻蕘之說,可以補新政之萬一,則敢不刳心瀝血,以寓野人獻芹之忱乎?嗚呼,今之國勢,可謂岌嶪,政宜君臣上下,交相戒飭,毋或怠慢放肆之時也。苟非大發憤大用力,則將何以回否爲泰,轉危爲安也哉?官綱之頹弛,民憂之艱棘,指不勝樓,而請以目下急先務,爲殿下條陳之。其一曰,養君德。德者政敎之權輿也。君德立然後,正百官,親萬民,而會極歸極,四方罔不趨嚮。孔子曰,爲政以德,譬如北辰居其所,而衆星共之者是也。德之形體,廣矣大矣,而苟究其要,莫先於孝。孟子曰,堯·舜之道,孝悌而已,傳曰,三王以孝治天下。是故以親九族,帝堯之峻德,而推之則協和萬邦也,克諧以孝,帝舜之玄德,而廣之則四方風動也。致孝鬼神,大禹之懋德,而著之則文命敷于四海也,奉先思孝,成湯之昭德,而擴之則德日新萬邦惟懷也,日三朝問安視膳,文王之孝,而擧之則發政施仁也,繼志述事,武王之孝,而達之則垂拱而天下治也。孝經一部,卽孔門傳授旨訣,而帝王致治之要,昭晰具備,以殿下聰睿之聖,卽此而體驗之力行之,則臣僚有移忠之效,民庶有興仁之感矣。孝之爲德,顧不大哉?愼恭勤儉,體天自强,祖宗之家法,而殿下率由不愆,則孝於祖宗也,憂兢惕勵,視民如傷,慈聖之簾敎,而殿下承順無違,則孝於慈聖也。越我翼考代理之政,動循前哲,一政施措,無往非燕翼之謨,而殿下善繼而善述,則周雅之孝思不匱,永錫爾類,亦復爲今日頌禱之辭矣。易之蒙曰,果行育德,又曰,子克家,殿下沖年嗣服,凡所云爲,以祖宗之法爲法,以慈聖之心爲心,以翼考之孝爲孝,赫然果行,淵然育德,則易所稱克家之吉,而宗社之福,生民之福也。其二曰,勤聖學。德與學,本非二致,德不明,無以爲學,學不修,無以進德,是故孔子先言孝悌,次言學文,而以生知之聖,孜孜以學,不厭訓人者何也?雖有聰明睿知之姿,非學,無得以鑑前代得失之跡,而審當世理亂之幾矣。是以古之明君·哲辟,必求宿德博識之士,使之朝夕納誨,講明經訓,諮訪治道,或日昃不遑,或夜分乃罷,其勤如此,其好問如此,此所以建大有爲之業也。終始典學,殷高宗之學,而底中興之績,日就月將,周成王之學,而致刑措之治,此乃往牒之章章可明者矣。夫人主一心,萬化之原,而正心之要在於學,爲學之要,無間斷而已,苟或作撤無常,寒曝有時,此心已走,以天理之微,不能制私慾之危,斯誠大可懼也。殿下龍飛潛邸,入承大統,廟祏之宗子也,黎黔之父母也。朝野之想望,有不暇論,而慈聖之日夜輔護,欲爲太平之主者,當何如哉?太平之基,亶在於勤聖學,而承順無違之孝,亦在於此也。顧今公除奄過,春晷向暖,廈氈之上,頻接儒臣,難疑答問,俾得以啓沃聖心,開發聖聰,日新又新,推而發之於政令施措之間,躋斯民於陶甄之域,則實爲我東方萬億年無疆之休矣。其三曰,招賢俊。夫賢者,國家之器用也。古之人君,勤於求賢,而逸於得人,故唐虞之隆,而曰野無遺賢,夏殷之盛,而曰籲俊尊上帝,曰立賢無方,曰敷求哲人,曰旁招俊乂,周之興也,而曰濟濟多士,文王以寧,又曰藹藹王多吉士。蓋國有賢則治,治則安,安則民物殷阜,禎祥畢萃,古之以賢爲實,以賢爲瑞者,職由是也。方今主聖臣良,朝著之上,明明在位,穆穆布列,而臣愚以爲,無自廣以狹人者,古大臣告君之良箴,而況今迓續新命之初,所當務者,在於慰悅人心,收拾人才者乎?林樊之下,非無尊德樂道之士,巖穴之間,豈乏懷瑾握瑜之彦?臣竊恐,有招賢之名,而無致賢之實,則懷寶而待價者,其肯衒玉而求售也歟?苟能誠心以求之,盡禮而延之,邱園降戔戔之帛,郊廬建孑孑之旄,則昔之抱經獨善於蓬蓽圭竇者,必將犁然而悟,幡然而進矣。然後處之賓師之位,而訪先聖之道,叩當世之務,則將見茅茹彙征之吉,而訏謨嘉言,盈于王庭矣,於不休哉?窮廬讀書之士,設或未必如俗吏之鍛鍊世務,亦足以去浮華而尙敦樸,非徒國人之矜式而已,君德之修,聖學之進,豈云小補也哉?其四曰,納忠諫。諫官者,人主之耳目也。國不可一日而無諫諍之臣,易曰,王臣蹇蹇,匪躬之故,書曰,有言逆于汝心,必求諸道。是以舍己從人,堯也,取諸人以爲善,舜也,而曰命汝作納言,曰予違汝弼,聞善言則拜,禹也,而工執藝事以諫云者,仲康之傳家訓也。從諫弗咈,湯也,而藥不瞑眩,厥疾不瘳云者,高宗之承先緖也。小大忠良之朝夕承弼,周之文·武,而繩愆糾謬,穆王之於伯冏也,袞職補闕,宣王之於樊候也。然則忠諫之繫國安危,顧不重歟?禮曰,臣事君無隱而有方,孔子曰,勿欺也,而犯之,蓋無隱無欺而有方有犯者,人臣事君以忠,而使之然者,只在君上之所導耳。漢臣賈山曰,人主,開道而求諫,和顔色而受之,士猶恐懼而不敢自盡,況震之以威,壓之以重,雖有賁·育之勇,豈有不摧折者哉?此確論也。周昌,比漢高於桀·紂,而漢高,笑而容之,劉毅,比晉武於桓·靈,而晉武,不以罪之,當時史臣,記爲美談,彼二君者,何傷於明,何損於德?夫國之有言路,猶天之有經緯,地之有川澤,人之有血脈,經緯不明則天文晦,川澤不行則地理塞,血脈不通則人身病,言路壅閼則百度俱廢,而國不爲國,人主之於言路,寧可忽哉?近日之弊,雖曰媕婀成風,而亦豈無方直之士乎?然而今之言者,進仁義之說,則人以爲迂闊,納良善之策,則又以爲陳腐,然則下安得以輸心肝,而上安得以廣耳目乎?伏願殿下,恢山藪之量,雖有過激之論,優容而採施,則豈無嘉謨嘉猷之日盈公車乎?其五曰,恤困窮。傳曰,民爲重,社稷次之,國有民而後,得保其社稷,故社稷之重而次於民也。史曰,王者,以民爲天,民以食爲天,知天之天者王,蒼蒼在上者天,而以民爲天者,天之視聽,自我民也。民有食而後,知有天彝之敎,故倉廩實而知禮節,衣食足而知榮辱,管氏之達論也。古之聖王,制民常産,使之仰事父母,俯畜妻子,而開山澤之利,施關市之征,寬夫丁之徭,薄田宅之稅,無一夫不被其澤,無一婦不獲其所,雨露有濡涵之恩,寒暑無怨咨之艱然後,漸之以仁,摩之以義,節之以禮,使知親上死長之道矣。顧今區域之內,土地之利,丁農之力,不減於全盛之時,而常患國計之不贏,民産之極困者,無他焉。兼竝之徒,橫行州里,而置而不問,椎剝之政,恣意營邑,而罰止惟輕。奸黠之校胥,因而舞弄,川浦之稅,黃白之簽,層生而疊出,富饒之戶,締結猾吏,以免徵索之苦,畢竟受桁楊之毒,而流血痛楚者,唉彼鶉鵠之民也。一人而當十人之賦,一家而徵十家之糴,其勢不塡溝壑,則散之四方而後已,遂使有良知而有良能者,便作無恒産而無恒心焉。幸賴列聖朝積累之深仁厚澤,得不罹於罟擭陷穽,而里閭之竊發,道路之剽奪,未嘗息慮,且況近日採鑛之役夫,鑄錢之雇丁,多是無根着無産業者也。苟或失所,則此輩,安得保其無他乎?値此寬暇之際,倍加操束之方然後,無敢有邪心,是宜今日,毋或虛徐之一端也。其六曰,崇節儉。蓋奢侈者,傷財害民之根柢也。故愛民,莫先乎節用,節用,莫先乎務儉,儉與奢相反,由儉而入奢易,由奢而入儉難。臣固知今世士大夫家,習奢已久,難於入儉,而屛一時耳目之好,爲萬世民國之計者,何苦而不改,何憚而不爲哉?夫財出於人而不竭,穀生於地而無窮,不在於國,必在於民,而上下俱匱,民國俱困者何也?用度之不節,而糜費之太濫也。大袖·高髻,何時不然,而流俗之弊,此時尤甚,鄕里而效京洛,韋布而效搢紳,賤而效貴,貧而效富,服飾器用之奇衺,居處飮食之華美,轉相務勝,殆無限極,財安得不匱,而民安得不困乎?奢侈之風不歇,故素稱謹飭者,尙受苞苴之餽,苞苴之路不閉,故雖名循良者,每多貪汙之謗,豈其全沒廉恥而然歟?染於流俗之習故也。餽遺無已,則常祿不繼,而誅求之害,終歸於民,民之無告者,寧不可矜乎?爲今日計,要在乎爲國惜民,爲民惜財,而惜民財之方,莫如先絶餽遺,絶餽遺之方,莫如先禁奢侈,際今一毛一髮,莫不受病,而奢侈,最爲受病之源,然而奢侈,不可人人而禁也。上自宮闈,躬行節儉,則化行俗美,朝廷有羔裘五紽之譽,家給人足,村野無鶉裳百結之愁,而佇見西京之充溢露積,貫朽不可校矣,可不懋哉?其七曰,擇守令。蓋守令者,吏民之本,分九重之憂,專百里之治,而剔邑中之奸蠧,訪民間之疾苦,使之安其田里,而亡嘆息愁恨之心者,其關係果何如哉?設或有龔·黃·召·杜之材,莅任屬耳,旋又遞易,則奚暇視官如家,措置得宜歟?不過是視如逆旅,捱過時日耳。由是而貪墨之風不息,渝惰之痼難改。況按廉之考課,每患茹吐之不均,直指之修啓,多歸虛實之相蒙者乎?唐·虞之三考黜陟,尙矣毋論,其於西漢之綜核名實,而良吏爲盛,亦有愧矣。粵稽我祖宗尙實之治,遠述唐·虞,而淸白之吏,耀于簡冊,如之何挽近以來,尙不逮西漢之雜用王·覇?此臣所以慨然者也。階前咫尺,每下擇差之敎,而銓家之對揚,必以有聲績之人,然而其所謂有聲績者,是乎否乎?臣所未解者也。臣則恒言曰,上有堯·舜之君,下有堯·舜之民,而于嗟無辜之民,橫罹於方伯·守宰之侵暴。進欲叫冤,則邈乎象魏之天門,退欲守分,則迫於苦楚之地獄,廼者蚩蚩無知之氓,出於萬死,至有無前悖亂之擧。論其罪則當誅,原其情則可恕,大行大王,以仁愛之德,下哀痛之敎,使之各安其生,於渠可謂再造之恩,與天無極。凡有血氣者,孰不感泣,而使朝廷命令,不能遍及於遐陬,俾斯民,不得被堯·舜之澤者,是誰之咎?此臣斷斷以擇守令爲獻者也。其八曰,恢公道。禮曰,天無私覆,地無私載,日月無私照,王者奉三無私,以治天下,無私者公也。書曰,無偏無黨,王道蕩蕩,無偏無黨者公也。官爵公,則爵以命德,官以任才,賞罰公,則爲善者知所勸,爲惡者知所戢,取舍公,則忠良進,侫邪退,內而有廉讓之風,外而無剝割之政,此古聖人公天下之大經也。際今百度漸弛,無功者驟進,有罪者倖免,踈遠之人,擯而見棄,高尙之士,窮而不振,日見奔競之徒,塡街咽巷,汲汲如狂,不識禮義廉恥之爲何物,如此而何以望治道之郅隆,人心之底定乎?臣以爲杜僥倖之門,斷枉曲之逕,而恢張公道然後,可以有爲也。不然則仁義之言,不絶于口,而空言而已,金石之典,昭布於世,而文具而已。苟欲公道之恢張,莫如信賞必罰,而取舍得宜也。信賞必罰,則人無詭遇之心,取舍得宜,則士有躁進之戒,閉戶讀書,習於先聖之藝,居家樂善,明於當世之務。然而曰賢曰不賢者,國人之公也,聽於國人而用之去之,則何患公道之不恢哉?殿下其留神焉。其九曰,振紀綱。詩曰,勉勉我王,綱紀四方,又曰之綱之紀,燕及朋友,國有紀綱而後,堂陛有級,冠屨有序,下不得以凌上,賤不得而加貴,故辯上下定民志,庖犧氏設敎也,爲文章,表貴賤,帝鴻氏之定制也。上下之等級,貴賤之防限,爲國之紀綱,而紀綱一定,則發號施令,而天下莫敢違,化行俗成,而四方一於正。是以明君之植綱紀也,禮以節之,義以裁之,刑罰以輔之。夫禮義者,敎於未然之前,而刑罰者,禁於已然之後,禮義,固不可斯須去之,而刑罰,亦不可全廢也。見今世級漸降,人心不古,棄禮義而喪廉恥者,可謂日異而時不同矣。老老長長之禮,尊尊貴貴之義漸乖,而將至於親親之恩,亦隨而不全,則何弊之不生,何患之不至?易曰,負且乘致寇至。皁隷之卑,而僭乘老宰相之擔輿,倡優之賤,而濫着士大夫之禮服,其他悖理而傷道者,難以悉擧,而法司之禁詰舊矣,捕廳之譏詗閴然。揭壁之聖敎,非不嚴截,登筵之廟謨,非不勤摯,而彼月之令,此月而旋閣,今日之禁,明日而更寢,俗所謂高麗公事三日者是也。如此而何以望令行禁止,而移風易俗乎?刑罰實非聖化之所宜先,而隨時達權,亦有先哲之論,値今王綱之不振,必用剛克之政而後,可也。威克厥愛,非徒師律爲然,殿下懋哉懋哉。其十曰,詰戎政。夫軍旅者,王政之不可不備者也。易曰,除戎器,以除不虞,書曰,其克詰爾戎兵,黃帝以之而定火災,顓頊以之而平水害。文敎武衛,二帝三王之相承者,而寓兵於農,周制大定。及夫周衰制隳,兵農始分,晉置六軍,楚增二廣,魯作丘甲,秦用什伍,而漢·唐以來,兵制之得失,瞭然可鑑也。逮我熙朝,聖神相繼,五衛三營之設,罔非陰雨之備,然而承平日久,民不知兵,兵事之踈虞,至于近日而極矣。武庫之兵甲,未免苔蠧之蝕,戎垣之部伍,不解弓馬之習,靺韋之士,逐年添額,殆以萬計,而未聞有武藝之超倫者,豈皆材器之不逮於古而然歟?誠以習於侈靡,汨於奔競,不能用心於本技也。文臣而不工於文,武臣而不嫺於武,則棫樸作人之化,施于何地?況武事,緩急可用者也,安而不忘危,苞桑之戒也,制治于未亂,周官之訓也。伏願殿下,另飭各營將臣,使之整師律而精鍊,嚴科規而愼揀,則兔罝之干城,車攻之師徒,可踵古昔之美矣。以上十條,體用相須,而其本,在於君德。學問以資益之,賢良以輔翼之,忠諫以戒勉之,則德之所著,民誦懷保之恩,俗祛侈靡之習,字牧,無肥己之誚,銓選,有循公之譽,王綱植於內,軍政修於外。然則君德,是百度之綱,而苟言其用,則振紀綱,又王政之樞紐也。綱立于朝,則百辟卿士,不解于位,綱立于學,則賢者能者,歲登于朝,綱立于牧守,而刑賞以公,則民皆安土樂業,戶口增而姦猾息,綱立于軍旅,而寓兵於農,則民不離散,邑無括丁之擾,村有防患之備,孔子所謂足食兵,民信之者也。然而綱不立,則雖良法美規,民不信而令不行矣。夫一張一弛,文·武之道,寬則民易慢,慢則濟之以嚴,嚴則民易殘,殘則濟之以寬,寬·嚴得中,竝行不悖而後,德化沛然流行,莫之能禦耳。今日之弊,失於寬厚,而百綱解弛,未能振刷,臣故曰必用剛克之政者此也。臣以山野踈賤,其於民國之務,何嘗有寸知半解,而粗讀古人之書,綴拾其緖餘者素矣。今若猥越是懼,喑默以過,則是自阻於闢四門之初政也。臣雖至愚,何忍爲此?玆敢不揆僭妄,仰塵乙覽。伏乞聖明,不以人微而廢之,仰稟東朝,亟賜採施,則其於務本捄急之方,或不無絲毫之補矣。臣無任云云。〈答曰,〉省疏具悉。所陳甚好,當體念矣。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。梓宮三度加漆後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂單子問安。答曰,罔極。卒永恩府院君發引後,大妃殿,藥房·內閣·政院·玉堂·朝廷二品以上·六曹堂上單子問安。答曰,罔極。柳光睦啓曰,合辭,許久闕啓,事甚未安,除在外外,未肅拜人員,竝卽牌招,何如?傳曰,允。傳于李彙重曰,今年,卽景慕宮舟梁回甲也。待因山後,遣大臣,攝行酌獻禮,洪翼靖公祀孫,問名調用。大王大妃殿,傳于兪致善曰,護軍李載元疏請納宮結事,雖出於大院君事事節用之意,而本房折授,與他自別。有難全數還收,姑以三百三十結許施,以成其美。傳于徐承輔曰,召對爲之。以慶尙監司徐憲淳狀啓,晉州牧民家失火事,傳于兪致善曰,聞甚矜惻,元恤典外,別加顧助,結搆奠接之方,廟堂措辭,分付。徐承輔啓曰,行吏曹判書洪說謨,參判李興敏,參議金敬鎭,牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判竝更牌招,何如?傳曰,允。參議只,推一體牌招。傳于徐承輔曰,呈告判義禁許遞,今日政差出。傳于徐承輔曰,永禧殿提調有闕之代,前望單子入之。永禧殿提調前望單子入之,興寅君最應,添書落點。傳于徐承輔曰,在外摠管許遞,前望單子入之。摠管前望單子入之,都摠管趙獻永,添書落點。傳于徐承輔曰,摠管有闕之代,今日政差出。尹滋承啓曰,訓鍊大將金炳國,卒永恩府院君金汶根會葬事,京畿果川地,今方出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,兼察置之。傳于徐承輔曰,兵·工換房。尹滋承啓曰,明日次對,兩司當爲進參,除在外外,未肅拜呈告人員,竝待開門牌招,何如?傳曰,允。尹滋承,以兵曹言啓曰,五衛將吳致賢·韓應淵·李春成·金鎭裕·張錫珪·玄膺萬,俱以病難供職,呈狀乞遞,竝改差,何如?傳曰,允。又以兵曹言啓曰,每都政,新資五窠,例爲差出,而營將·中軍·虞候,姑無準二十朔者,且舊堂積滯,亦不可不念。在前如此之時,新舊資營將·中軍·虞候,朔數最多者,推移內遷,亦多已例,今亦依此擧行,何如?傳曰,允。徐承輔啓曰,行吏曹判書洪說謨,參判李興敏,牌不進推考傳旨,今方捧入,而開政命下之後,如是違牌,事甚未安,參議金敬鎭陳疏,判書·參判竝更牌招,何如?傳曰,允。傳于徐承輔曰,吏曹參議,疏批已下,卽爲牌招。有政。吏批,行判書洪說謨,參判李興敏,竝牌招不進,參議金敬鎭進,左承旨徐承輔進。啓曰,判書洪說謨,參判李興敏,竝牌招不進,小臣獨政未安,何以爲之?敢稟。傳曰,只出緊任。以金宗泰·金震休爲掌令,李箕善爲持平,南憲珍·金始遠爲正言,趙然友爲應敎,趙昌和爲副修撰,李載元爲左尹,成原默爲判義禁,李景在爲內醫都提調,沈宜朋·成載瑨爲監察,開城留守單金永爵。兵批,行判書徐戴淳進,參判林肯洙病,參議白海運病,參知申鍾益入直,右承旨尹滋承進。以南性敎爲同知,李載元爲副摠管,安弼壽·吳夏泳·柳晥·尹弘大·邊弘圭·鄭桓爲五衛將,崔鷹哲爲守門將,崔應奉爲溫萬戶,僉知二單張錫珪·玄膺萬,上護軍金輔根,大護軍趙獻永,副護軍尹湋·李熙洙·金箕錫·李勉培·金顯文·洪羲龍·林相賢·李允甲·李玧翕,副司直李雲翼·宋徹萬·趙秉世·尹龜永·朴蘭壽·金晉浩·安敎熙·洪敬燮,副司果韓永祖·李晩松·姜夏奎,副司正趙定燮,以上竝單付,兼管理使單金永爵。傳于徐承輔曰,見窠皆令差出。吏批再政,以李敦榮爲左參贊,崔國鎭爲兵曹佐郞,左尹單沈膺泰,右尹單李載元,贈吏判成老柱,贈左贊成例兼,贈吏參成德裕,贈吏判例兼,贈吏議成光錫,贈〈吏〉參例兼,以上判義禁成原默三代,贈吏議洪命達,贈吏參例兼,忠節卓異,加贈事承傳,故學生吳海常,贈戶參例兼,同知吳致亨考,故學生咸載珩·梁成,故進士鄭南徽,贈童敎,孝行卓異,贈職事承傳。以吏曹參議金敬鎭牌不進罷職傳旨,傳于徐承輔曰,只推。大司憲洪遠燮,大司諫韓兢人,持平安致默,獻納韓龍敎等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,姿行凶臆,危逼之逆節,憯毒之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶節嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莾·溫之凶,而幸賴我正宗大王,廓揮乾斷,特降允兪,而傳旨未即頒布,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉凶書中不道不滿之說,愈出愈凶,至於外朝不知之詩句引用之意而極矣,而末乃以渠之旁祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之遽逆,而且於安默·魯賢·在民三賊,伏乞之後,其凶謀逆節,尤益彰著,此與身死旣久之後追律之例,大有異焉。不可援用尙魯追施之律,請物故罪人裕,亟施孥戮之典。噫嘻,痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贜,重臣之奏,繼而爲明證。嗚呼,尙忍言哉?一種不逞之徒,乃敢讎視我君父,必欲謀危我宗國。梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊出層生,以至於達賊不道之奏,如貫一串。苟究其本,則莫不源委於漢祿,根抵於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請漢祿亟施孥戮之典。噫嘻,痛矣。亂臣賊子從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本。群聚凶徒,自作窩主,醖釀旣久,排布愈密,八字凶言,一串貫來,同室之內,腸肚相連,若其根柢也,源委也,莫非此賊,而得保首領,臥斃牖下。凡今日含生之倫,孰不腐心痛骨,如不欲生,而最其大明律一事,卽有天地君臣以來,所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,然卓之典,尙未夬施,神人之情,容有極哉?向來追奪之擧,不足爲此賊之當律。況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物。好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸天道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶而染成者,渠也,龜·祿之絶慝而掩護者,渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵,鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私押之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贜之妙籌長策,龜·祿之眞贜旣掩,則鍾秀之身計得矣,鍾秀之身計旣得,則龜·祿之眞贜掩矣。其一而二,二而一之狀,不亦凶且憯乎?惟我正宗大王,至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然。肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醖釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。乃其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讎言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿而助成者鍾秀也,雖發於敬·觀,而主張者鍾秀也。則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極逆大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰當爲蜀漢分院兵助勢之䇿,湖南伯得差之願,無非劇逆之斷案,而乃與振采·友文等,結爲血黨,五字·八字之凶言,猶爲不足,而必以二字,至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誣惑,連腸接肚於鍾一·光友之徒,憑藉讖緯之書,濟其邪誕之說,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計。而至於第一子指擬之目,十三日至凶之說,與鍾一,一而二,二而一,似此今古所無之逆,不可只施治逆之常典,适·雲已行之例,不用於此兩賊而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂可以用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉到南陽,凡爲群凶之指使,率皆挺身而渠赴。將臣家,將欲火攻,所營何事?店舍綢繆之言,致後丁寧和應,南中兵火之說,延壽爛熳酬酌,卽此數段,已足爲諸賊之眞贜斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。噫嘻,宜學以卑微之流,賦憯慝之性,行己則巧侫,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之,而急於射利,敢以嘗試之計。投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩,所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贜斷案,於此焉畢露矣。然渠蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典,噫嘻,痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片,論災異於南山而肆發憯悖之說,視奇貨於北謫,而先倡負來之言,醖釀則嘯聚武士也,設施則乘夜火攻也。惟其巧譎飾詐,頑毒忍杖,亂逆之端緖,雖未察輸,凶慘之情節,無不參涉,神人之所共憤,覆載之所難容,萬戮已輕。三尺已施,不可誅止其身,失之太輕。請謀反大逆不道,知情不告罪人榮瑾,亟施孥戮之典。噫嘻,痛矣。李明赫·崔鳳周·李奎和之罪,可勝道哉?今番鞫獄,卽窮天地亘〈萬〉古所未有之一大變怪,而其亂根逆抵,明赫是耳。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸。今又賊招之屢出島會觀相之說,塞謫負米之謀,畢露無餘,由前而喜·應之醖釀,跡旣狼藉,由後而禎·瑾之綢繆,情已掀發,惟其頑忍凶獰,抵賴不服,則尤當嚴加鞫覈,而不少遽議於傅生之科。至於鳳周,凶謀逆節,無不同參,賊徒匪類,擧皆相親,察守禎,許以死友,服事榮瑾,作爲血黨,究厥情犯,與兩賊,一而二,二而一也。旣已承款於知情,則豈可有貸於王法乎?又此李奎和,則接肚於賊禎,連脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深。言之膽掉,思之骨戰者,而謂無所躬犯而容之,謂不足深誅而貸之,付之惟輕,不施極律,則伏莾之戒,燎原之漸,豈不大可憂哉?請濟州牧安置罪人李明赫,楸子島安置罪人崔鳳周,黑山島定配罪人李奎和等,更爲設鞫得情,夬正典刑焉。噫嘻,痛矣。人心陷溺,世變層生,至有今番宗秀事而極矣。渠本閭巷賤微之類,市井裨販之徒,瑣細殆同蟣蝨,騙詐有如狚玃,固不足掛諸齒牙間,而乘時覬倖,冒係匪族。奸危成性,謂神天之可欺,翾薄無恥,謂父祖之可授,背義貪利,犯分亂倫,已干昭代之誅,設計至狡,恣意無憚,以渠受貫之鄕,冒諸入系之家,眩幻難晰,誣衊斯極,追思心悚,欲言髮豎,斁敗之擧,旣售於罔上,巧譎之習,尤工於慮後。慫慂里媪,暗取本家之式悵,締結籍吏,顯改官守之版簿,揣摩已熟,悖類,隨意指而相繆,恐嚇備至,騃童,抱冤牒而莫暴,及夫隱慝之盡發,可驗神理之孔昭,供爰,遽引至情,是可忍乎?造謀,竟歸自首,亦何益哉?眞贜莫掩於行査之啓,斷案已具於親問之庭。禹鼎昭揭,魑魅莫得以逃形,魯觀高峙,窮禱終見其底法,王章亟行,輿憤少洩。第念負犯之至重如此,則誅止其身,失之太輕。其子羲榮,腸肚相襲,情狀絶悖,痴想濫習,自是世濟,憯謀祕計,罔不陰助。擦籍改貫,乃敢胸臆之恣逞,馳書乞憐,益見手脚之盡露,鬪獸之跡甚著,奈此衆供之確證?䑛犢之愛雖切,不敢一辭之牢諱。究厥情犯,初無差殊於其父,而推覈未究,酌處遽降,勘律竟同收坐,蔽案不免失出,憂慨痛惋,衷情轉激。請正法罪人宗秀,加施孥戮之典,濟州牧爲奴罪人羲榮,亟令王府,拿鞫得情,明正典刑焉。噫嘻,痛矣。金始淵之罪,可勝誅哉?渠以名家世祿之裔,受國厚恩,濫叨宰列,前在松留,罪犯罔赦,而聖度天大,曲加涵貸,薄罰旋宥,復廁朝紳。夫以聖世無棄之義,俾間小人自新之路,自東而南,荐授藩毗,渠若有一分彝性,則其所以感激圖報,百倍餘人,而狼性未化,梟腸不改,晝宵營爲,罔非頭會而箕斂,左右設施,不出唆膏而吮血。還穀加作,邦禁,何如?災結偸弄,王章莫嚴,恣意挪用,無所顧憚,外他剝割掊克之政,無所不有,罔有紀極。五十萬贜物,只擧其槪,則四分一餘數,推此可知。積怨干和,輿憤莫遏,一轉而爲益山之變,再轉而爲咸平之擾,竟至於無邑不然者,苟究厥由,一則其罪,二則其罪也。罪至於此,萬戮猶輕,今此島棘之典,雖出於大聖人好生之德,以若貪虐,以若負犯,不施當律,則其何以謝南民而重邦憲乎?請免爲庶人濟州牧圍籬安置罪人金始淵,拿鞫得情,快正典刑焉。噫嘻,痛矣。夏銓之罪,可勝誅哉?今番鞫獄,卽千古所未有之變怪也。群凶之綢繆設計,看作奇貨者,卽夏銓是也,衆招之爛熳托出,認爲孤注者,亦夏銓是耳。順性之包藏,而最爲親密,兢善之憯慝,而互相追隨,直中書札,顯有和應之跡,雨裏宴集,已著糾結之狀,夏銓之爲此獄窩主,寔十手之共指,萬口之咸誅。其凶圖悖節,莫可掩匿,陰謀祕迹,幾盡掀露,九鼎之燭,更無餘藴,兩觀之殛,不容少緩,所以三司諸臣,相率聯箚,課日叫閽,不得請則不敢止者,正爲此耳。賜死處分,遽降於群情沸鬱之中,顯戮未加於肆市,王章似伸而未伸,輿情似洩而不洩。而噫,彼夏銓,卽戎首禍魁,至於今番凶書之出,指目益露,腸肚畢見,憯謀祕計,交相蚓結,凶言悖說,不啻狼藉,以若負犯,只賜其死,得全首領,豈非失刑之大者乎?臣等相率仰請,昨伏見批旨下者,只以應坐諸人竄配,遽下處分,凶逆之連坐,法意,何等嚴重,而豈可但以竄配而止乎?臣等相顧愕眙,忠憤愈激,達宵徊徨,按抑不得,玆敢冒死更瀆。請賜死罪人夏銓,亟施孥戮之典焉。噫嘻,痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,視夏銓而認作窩主,平日追逐所圖者,無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者。負犯如此,關係若是,而豈可止以知情不告,蔽之我?輿情去益憤鬱,國論尙此沸騰。請知情不告罪人兢善,亟施孥戮之典焉。噫嘻,痛矣。朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是饑蝨之賤,旣托仕籍,則不可但以遐土蠢氓論,而腕犯至憯之牘,目閱絶悖之說,則奔走號遑來告之不暇,而偃息恬嬉,不思所以人得以誅之者,此曷故焉?若無平日綢繆於逆順·凶馹,則㦧牘悖說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飭。負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。答兩司曰,不允。大司憲洪遠燮,持平安致默等啓曰,噫嘻,痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露。聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處。雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。新除授執義朴公鎭,時在慶尙道晉州地,請斯速乘馹上來事,下諭。答府曰,不允。下諭事許遞。大司諫韓兢人,獻納韓龍敎等啓曰,新除授司諫金錫模,時在慶尙道善山地,請斯速乘馹上來事,下諭。答院曰,不允。下諭事許遞。尹滋承,以中樞府言啓曰,本府郞廳及醫員·錄事等,今癸亥年秋冬等褒貶,當爲等第,而領中樞府事臣鄭元容,判中樞府事臣金興根·臣金炳冀,俱有身病,限內不得磨勘之意,敢啓。傳曰,知道。徐承輔,以敦寧府言啓曰,府郞廳等,去秋冬等褒貶等第,當爲磨勘,而以領事未差,不得爲之之意,敢啓。傳曰,知道。又以儀賓府言啓曰,本府郞廳,去癸亥年秋冬等褒貶等第,當爲磨勘,而永明尉臣洪顯周,東寧尉臣金賢根,南寧尉臣尹宜善,俱有身病,限內不得爲之之意,敢啓。傳曰,知道。兪致善,以戶曹言啓曰,本曹郞廳及所屬各司官員,去癸亥秋冬等褒貶,當爲磨勘,而臣炳冀,有身病,限內不得磨勘之意,敢啓。傳曰,知道。又以漢城府言啓曰,孝烈之表著者,每式年歲首抄啓事,曾有定式矣。自各部,搜訪報來者,合爲四人,故呈單,則移送禮曹,孝行各人姓名居住,別單書入之意,敢啓。傳曰,知道。李彙重,以殯殿都監摠護使提調意啓曰,癸亥十二月二十七日,大王大妃殿傳曰,大行大王臨御十有四年,宵旰憂勤,一念爲民興作之擾,豐亨之擧,未嘗有焉,國人之所共知也。今於終事之地,何敢不仰體平日節儉之盛德乎?浮文濫費之有可權減者,竝別單付簽以入事,分付三都監,凡係勞民之事,務從省約之意,申飭于畿營事,命下矣。謹依傳敎,殯殿五朔內,魂殿三年內,各差備諸般擧行謄錄,詳加考閱後,京貢貿用及減省釐正秩區別,別單付簽以入,而待啓下定式施行,何如?傳曰,允。又以國葬都監摠護使意啓曰,本都監都廳尹龜永,除拜掌令,格例所拘,不可兼管,所帶臺職,依已例改差,仍令該曹,口傳付軍職,何如?傳曰,允。又以弘文館言啓曰,新除授應敎朴蘭壽,時在京畿楊州地,副修撰姜夏奎,時在慶尙道安東地,經筵入番事緊,請竝斯速乘馹上來事,下諭。傳曰,竝許遞。
尹滋承,以兵曹言啓曰,每當都政,宣·副·守薦,武臣前銜復職,取才及宣薦禁軍別取才,西北六道別取才,例爲試取,而中日及各樣試射,旣已停止一體停止之意,敢啓。傳曰,知道。又以兵曹言啓曰,今春等武藝廳賞格木布,依啓下標紙,當爲內入,而本曹布邊,專靠關東矣。連年以純錢上納,目下曹勢,末由辦備,故布七同,以錢七百兩,姑爲代納,限今年四等,依此擧行,何如?傳曰,允。又以備邊司言啓曰,向因公忠前監司所報,忠州牧己未·庚申·辛酉三年未納大同米太,竝船價七千八百餘石,竝以詳定代錢,限五年排納矣。卽見今監司枚擧該牧使鄭順朝報辭,則壬戌條大同米太之竝船價欠縮,而指徵無處者,又爲五千餘石云矣。蓋己·庚·辛流來陳結,虛伍之民結中,加磨鍊者,其後仍爲勿施,故三年未納條中,萬餘兩之歸屬於前前牧使時欠縮者,良以此也。旣有壬戌以前三年未捧之零數,故壬戌·癸亥所納,每以三年條引等除減,則忠州一邑兩稅,更無當年內準納之時矣。不得不一番特施式外之大更張,使邑勢,回弊爲完,使稅法,祛謬就整。壬戌未捧條及癸亥當年條,竝特許詳定代納,則在民戶,除加徵排斂之瘼,在本邑,有紓力措處之道。己·庚·辛·壬零數及癸亥條,無論某衙門納,竝船價,一竝以詳定,除情費以納,使無遺欠之弊,然則前此五年排納,自在無論矣。如是變通之後,不可不從速句勘,以三月爲限,準數捧納之意,嚴飭於該道臣。正供法意,何等嚴重,而今因積逋,竟至於詳定代納者,揆以法綱,萬萬駭惋,所逋諸漢,一一嚴査督捧,千石以上,啓聞依法,其餘分等刑配之意,分付,何如?傳曰,允。又以訓鍊都監言啓曰,謹依下敎,奉迎時衛護軍兵等處,各米三斗式題給之意,敢啓。傳曰,知道。又以禁衛營都提調意啓曰,本營從事官及諸將官,去癸亥秋冬等褒貶,公除後當爲等第,而臣左根有故,不得磨勘之意,敢啓。傳曰,知道。徐承輔,以司僕寺提調意啓曰,兼內乘白樂贊,以其身病,呈狀乞遞矣。不可强令察任,今姑改差,其代,令該曹,口傳差出,何如?傳曰,允。兵曹口傳政事,以趙明夏爲兼內乘。沈宜元,以義禁府言啓曰,全羅監司鄭健朝啓本內,薪智島萬戶趙俊和,爲先罷黜,其罪狀,令攸司稟處事,啓下矣。趙俊和,時在任所,依例發遣府羅將,交代後拿來,何如?傳曰,待待命拿囚。又以義禁府言啓曰,都會官公州判官趙秉老,拿問處之事,傳旨啓下矣。趙秉老,時在任所云,依例發遣府羅將,拿來,何如?傳曰,待待命拿囚。吏曹啓目,粘連觀此議政府右議政李景在箚子,則以爲見帶南殿·掌樂提擧之任,揆以公格,不宜仍兼。伏乞聖明,仰稟東朝,亟命該曹,照例遞改亦爲白有臥乎所,南殿,係是都提調衙門,似不當仍帶是白遣,掌樂院則乃是兩提調衙門,似當仍帶是白乎矣,大臣兼帶遞仍當否,事體不輕,臣曹不敢擅便,上裁,何如?判付啓。依回啓施行爲良如敎。吏曹啓目,前僉知閔致九名字,與後娶妻父李致耉,音相似,以致一,出身李達會名字,與後娶妻父趙達晦,音相似,改以長會事爲等如,此狀,依例令藝文館給帖,何如,判付啓。依允。
興寅君最應疏曰,伏以居諸易邁,公除奄過,嚴廬攀號之慟,益當靡逮,區區只切憂慮之忱矣。及伏見別單下者,以臣之名列奉迎,輥紆上錫之典,天駟寶勒,圍人牽來,恩渥所覃,閭里動色。第臣有滿心悚恧者。伊日代邸陪奉之臣,皆有職司攸當,而命臣同進,亦惟我慈聖殿下格外特數也。慶祝之切,固倍餘人,勞勩之微,初無可紀,乃以匪頒濫賞,至及於罔功之地,則得不有乖於古昔哲辟惜袴之義乎?受賜則感,乘謝無說,玆控衷懇,仰徼汗收。惟聖明裁擇之,仰稟東朝,俾有以全微諒,不勝大願。臣無任云云。答曰,省疏具悉卿懇。卿其勿辭,安心領受。仍傳于徐承輔曰,此批答,遣史官傳諭。
京畿監司趙在應疏曰,伏以鑽燧已改,公除奄過,仰惟嚴廬皇瞿,聖慕益新,臣從大夫後,奔奏班綴,叫號雲天,秪切蓐蟻之忱。廼者畿輔藩臣有缺,銓曹謬擧臣名,至蒙恩批,臣誠震慄駴惑,不知所以措躬也。噫,方岳之寄,豈徒然哉?列郡之臧否而黜陟是司,一方之休戚而奠安是務,風雲之儲胥,陰雨之備豫,其所以制勝而靲轄者,顧其任,不輕伊重。矧玆千里之提封,民所止也,三輔之關隘,國所賴也,捍衛王京,拱護陵園,其地親職比,視諸省,又有間焉。苟或威望,無足以坐鎭,幹諝,無足以剸理,上所授爲濫,下所膺爲盭。顧今世級日下,官由人庳,惟是國體之所尊嚴,民命之所維繫,掄遴之精,簡畀之愼,必惟其人,庶無咎悔,臣以何術,自任以澄淸殫壓,勞徠安集,毋孤隆渥,克允物情哉?蒙蔀貿昧,不第臣審量已熟,抑亦爲同朝之所共諒,則人必不以藩臬重務,期之於臣,而臣亦不敢以是自居矣。且値國有大事,山陵之供役,原濕之迎送,爲目下急切之務,揆臣本領,處今艱棘,亦可見其戞戞乎難矣。臣若憑恃寵靈,嫪戀恩寄,進不量力,退竟僨事,臣之一身狼狽,固不足恤,而其於聖朝官人之政,亦豈無可議者歟?參倚揣挈,承當無說,玆陳衷懇,仰瀆崇嚴。欲望聖慈,仰稟東朝,亟遞臣京畿監司之任,回授可堪,俾重任,毋骫骳,賤分獲安焉。臣無任云云。答曰,省疏具悉。卿其勿辭,往欽哉。行護軍朴珪壽疏曰,伏以鑽燧已改,公除奄過,聖慕罔極,益復如新。臣於本月初一日,慈敎特命,加臣一資,追念昔年,恩旨鄭重,臣聞命震越,涕泗滂沱,新榮舊感,交切于中,歷屢日而不知所以爲情也。嗚呼,人臣之受知君上,偏被隆恩厚渥,從古何限,而情理之甚悲,異數之曠絶,未有如臣之今日者也。欲語而淚先逬,涉筆而腸欲摧,臣不敢造次張皇,畢陳其情,而至若新授資級,誠有所不能自安者,不敢不猥暴衷懇,以祈回聽於聽卑之天。伏念臣,資性拙劣,知識鈍滯,素乏需世之才,本非適用之器,所以報答君恩,無足言者,乃臣區區微諒,竊以爲粗守謹畏,幸無罪悔,終免於後來君子之譏,則差可爲一分涓埃之報也。自在諸生之日,耿耿此心,不敢少懈者,四十年于玆,此亦先王賜也。惟當策勵駑鈍,不憚夷險,以期無愧於終始,是爲臣心之自誓,而今乃無功而賞先加之,無德而秩反增之,上有濫施之失,下有匪據之懼,臣若徒懷恩榮,罔念逡廵,豈所以不負我聖明哉?伏願殿下,仰稟東朝,亟收臣新授資級,以重公器,以安私分焉。臣無任云云。答曰,省疏具悉。卿其勿辭行公。行護軍李載元疏曰,伏以鑽燧載新,公除奄過,聖慕哀廓,尤當靡逮。仍伏念臣,卽臣家之一蒙騃子耳。邂逅早第,徒犯不幸之至戒,夷考本分,初無一能之可錄,而驟躐華膴,動踰涯量,滚滚從下大夫後者,皆我大行大王陶甄拂拭之賜也。遽當崩坼之纏慟,只恨圖酬之無地,廼者經筵特授,有隕夢想之表,進臣以嘉善階,臣誠愴昔惕今,莫省所以自措。夫卿月之班,資級視峻,古所謂德擧才選,礪世磨鈍之具也。苟非齒宿歷當,茂有聲實,上畀下據,均無其說,未敢知天哲之鑑,奚取於如臣空踈,遽紆此格外謬恩也?況今聖明光御,慈化誕敷,一初治理,百度咸擧,簡修任能,宜亟恢張,而以臣處地,首先冒玷於熙朝名器之重,則恩澤之施偏,官爵之及昵,得無有識之竊歎乎?臣於近日以來,蚤夜增懼,惟以投置冗散,永保拙者之效,爲不報之報者,非止臣一已消受之計也。然則金貂軒駟,恬視固有,秪足爲上累大公之政,下速不衷之譏,臣之辭受一諦,於是乎較然判矣。暫時叨謝,縱緣怵義,曠日仍縻,滋益惶恧,用敢冒昧猥干於嚴廬之下。伏乞聖慈,察臣言之亶非崇飾,軫官方之莫宜輕褻,仰稟東朝,將臣新授資秩,劃卽汗寢,以幸公私焉。臣今當受恩感悚之會,又有一段耿轖者,臣家自先所有免稅田結,卽正賦中折授者也。親盡還納,成憲卽然,況値司農之帳付日蹙,宮府之經用莫繼,而罔念國計之匱艱,徒占分外之豐裕,旣非臣衷私之所敢安,而臣季父,用是憂悶,屢勤詔誨,諄諄申複於國家玆重之分,典式遵違之間,促臣控實,期準明命,故竝玆贅陳,亟令該曹,盡數收還,俾全微諒,則其所紆榮,不啻爲如新受賜也。臣無任云云。答曰,省疏具悉。卿其勿辭行公。尾陳事,當仰稟東朝裁處矣。吏曹參議金敬鎭疏曰,伏以臣,邇者,待罪西邑,殆數十朒脁,恩侈分竹,績蔑求芻,苟爲辜負而止耳,解紱經歲,冞憎感悚。且値國家哀慶之會,慟昔忭今,徒懷奔走之竭誠,名塗一念,寢夢不到。忽於此際,伏奉三銓除旨,臣未敢以榮爲榮,慄焉如集木然。夫是職也,在周而屬冢宰,逮宋而郞選部,其任未始不綦重,而我朝官制,較尤凜凜於斯焉。激揚通塞則與末議而酸鹹之,承攝唱注則替長席而秤尺之,秩雖遜於統百,責惟均於佐貳。是以在昔盛際,固亦難乎其人,而前修鴻碩之長於藻識,綽可銓綜者,猶且逡巡也。顧臣謏陋踈闇,不鍊世務,重以閑素持世,簡於過往,班綴東西,罕有識面,選格高下,全未經心。以若輇材,膺玆雋遴,寧或抄忽近似也哉?是猶金奏之于聳者,鼎呂之于竫人,無待乎審音程力,而惟恐却走之不疾矣。藉曰已經泮銜,節次推遷,則僥濫淸要,一其謬矣,況敢再乎?苟或憑恃寵靈,恬若倘來,則上累聖簡,下速官謗,非但臣身顚躓已也。開政有命,庚牌儼臨,參倚已熟,承當無說,罄暴微悃,冒瀆崇聽。伏乞聖慈,仰稟東朝,將臣新授職名,劃賜鞶禠,公器重而私分安焉。臣無任云云。〈答曰,〉省疏具悉。爾其勿辭察職。副提學趙成夏疏曰,伏以臣,年淺識短,輪翮無當,不敢備數於器使,而惟起居之是諗,趨走之爲恭,猥蒙承宣特授,惶恧靡定,僅浹一旬,又伏奉瀛館除書,五內失守,較益震懍,誠莫省攸措也。以臣顓蒙,揆此職司,學未通方,不可以備顧問也,智未達務,不可以長論思也,行未範俗,不可以裨聲敎也。雖古之老成宿德,以其責之綦重,故膺之亦甚難,莫不逡巡而退讓,臣何嘗有毫分榜樣於此者乎?臣早失嚴訓,長乏師敎,卽一臣家之不才子,而厚被大行朝幈幪之澤,濫竊科第,旋廁奎籍,雨露若偏臣身,恩至渥矣,榮已極矣。涓埃未酬,弓劍奄抱,徒切蓐蟻之忱,而區區所蘄祝者,惟在於化理維新,日開講幄,選博聞邃學之彦,左右啓沃,克臻緝熙之域。今忽非常之寵命,先及於庸愚如臣,眇末如臣,有識憂歎,將謂斯何?恐非一初謹始之媺規也。且念臣家,世有是職,曾未若臣之太早,借使臣,讀其所未讀,做得幾年,喫緊工夫,自知無能爲役,矧臣匪分驟濫,甘速不衷之譏,事理之所必然也。仁天之育物,煦濡以時,慈母之愛子,飮食以節,殿下於臣,仁天也慈母也,安得不厚有望於曲庇之盛德乎?議諡體嚴,不敢違召,雖已張皇,出肅歷日,參倚莫宜,因此而蹲據,謹具短牘,冒陳衷懇。伏乞聖明,俯垂鑑諒,仰稟東朝,劃鐫臣新授館職,俾名選重而微分安,不勝大願至祝。臣無任云云。〈答曰,〉省疏具悉。爾其勿辭察職。
甲子正月十二日午時,上御重熙堂。召對入侍時,參贊官徐承輔,侍讀官李後善,檢討官黃正淵,待敎洪承億,假注書趙定燮,記事官李冕光·南一愚,各持孝經,以次進伏訖。上曰,史官分左右。上開卷,上曰,上番讀之。後善讀,自仲尼閒居,止汝知之乎。上曰,文義陳之。後善釋義訖。上曰,下番讀之。正淵讀,自曾子辟席,止何足以知之。上曰,文義陳之。正淵釋義訖。上曰,參贊官讀之。承輔讀,自子曰夫孝,止敎之所由生。上曰,文義陳之。承輔釋義訖。上曰,閣臣讀之。承億〈讀〉,自復坐,止終於立身。上曰,文義陳之。承億釋義訖。上讀,自孔子閒居,止汝知之乎,十遍訖。上曰,至德要道何義?後善曰,卽五德·五倫,道與德相爲表裏矣。承輔曰,夫學問者,學其所不知,問其所不識者也,勤學而好問然後,聖工可以將就矣。自古,以不恥下問爲貴,伏願開講之際,若有疑晦之處,則一字一句,必賜下問焉。上曰,如奏矣。承輔曰,聖學,必勉而繼續光明,故詩所云緝熙者是也。日復一日,勤開講筵,毋或有斯須間斷之時,乃可爲緝熙之工,伏願深留聖意焉。上曰,如奏矣。後善曰,臣於月前,待罪館直,聞自上,有孝經內入之命,欽誦攢祝之不已,今者猥登前席,承聞玉音洪鬯,句讀中節,竊伏惟這間讀遍幾何乎?上曰,未能多讀矣。後善曰,臣等俱以蔑學,職忝論思,公除以後,宜卽聯箚請講,而僚員未盡出肅,將於今日陳箚矣。適召對有命,昵近耿光,不勝榮幸。講規稟定,允合事宜矣。上曰,當仰稟慈殿,定爲講規矣。上掩卷,上曰,史官就座。仍命退,諸臣以次退出。
上在昌德宮廬次。朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。徐承輔啓曰,左副承旨沈宜元,右副承旨柳光睦,今日不爲仕進,竝卽牌招,何如?傳曰,允。以掌令金震休,獻納韓龍敎牌不進罷職傳旨,傳于尹滋承曰,只推。傳于尹滋承曰,時原〈任〉大臣·備局堂上引見。傳于兪致善曰,召對爲之。尹滋承啓曰,大司憲洪遠燮,旣已處置矣,卽爲牌招出仕,何如?傳曰,允。李彙重啓曰,卽者檢閱南一愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。又啓曰,卽者檢閱李冕光,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。又啓曰,左右史不可不備,別兼春秋趙熙一·洪軒鍾,竝卽牌招,推移入直,何如?傳曰,允。行大司諫韓兢人,持平安致默,正言金始遠等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽,竝施戮籍之典。措辭見上請正法罪人宜學諸子,亟施散配之典。措辭見上請謀反大逆不道知情不告罪人榮瑾,施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請正法罪人宗秀,加施孥戮之之典,濟州牧爲奴罪人羲榮,亟令王府,拿鞫得情,明正典刑焉。措辭見上請免爲庶人濟州牧圍籬安置罪人金始淵,拿鞫得情,快正典刑焉。措辭見上請知情不告罪人兢善,亟施孥戮之典焉。措辭見上請賜死罪人夏銓,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上答兩司曰,不允。
持平安致默啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上新除授掌令金宗泰,時在慶尙道榮川地,持平李箕善,時在江原道春川地,請竝斯速乘馹上來事,下諭。答府曰,不允。下諭事許遞。正言金始遠啓曰,請古今島爲奴罪人韓鼎鎭,亟令王府,設鞫得情,夬正典刑。措辭見上新除授正言南憲珍,時在公忠道全義地,請斯速乘馹上來事,下諭。答院曰,不允。下諭事許遞。持平安致默啓曰,大司憲洪遠燮,引避而退,嫌避之端,元非大段,不可以此輕遞言官,請大司憲洪遠燮出仕。答曰,依啓。以左副承旨沈宜元,右副承旨柳光睦牌不進罷職傳旨,傳于徐承輔曰,只推。以別兼春秋趙熙一·洪軒鍾,檢閱李冕光牌不進罷職傳旨,傳于李彙重曰,只推。尹滋承啓曰,摠戎使金炳冀,卒永恩府院君金汶根會葬事,京畿果川地今方出去矣。所佩密符,何以爲之,而將兵之任,不可一刻無摠察之人,何以爲之?敢稟。傳曰,仍佩往來,兼察置之。徐承輔,以議政府意啓曰,去癸亥年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。又以宗親府言啓曰,本府郞廳,去癸亥年秋冬等褒貶等第,當爲磨勘,而堂上俱有實故,限內不得爲之之意,敢啓。傳曰,知道。李彙重,以戶曹言啓曰,大王大妃殿傳曰,大行大王臨御十有四年,宵旰憂勤,一念爲民,興作之擾,豐亨之擧,未嘗有焉,國人之所共知也。今於終事之地,何敢不仰體平日節儉之盛德,使斯民,被遺澤乎?浮文濫費之有可權減者,別單付籤以入事,分付三都監,凡係勞民之事,務從省約之意,申飭于畿營事,命下矣。魂殿享官宣飯米等權減,別單書入之意,敢啓。傳曰,知道。又以弘文館言啓曰,新除授應敎趙然友,副修撰趙昌和,竝卽牌招察任,何如?傳曰,允。又以奎章閣言啓曰,檢校提學金炳冀·金炳國,前大提學金炳學,原任提學金輔根·金學性·鄭基世,勸講官差下,使之輪回入參,何如?傳曰,允。尹滋承,以摠戎廳言啓曰,本廳京外將官等,去癸亥年秋冬等褒貶,當爲等第,而臣身病,限內不得磨勘之意,敢啓。傳曰,知道。又以義禁府言啓曰,去秋冬等,府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。又以義禁府言啓曰,薪智島荐棘罪人世輔,放逐鄕里事,承傳啓下,而以臺啓方張,不得擧行矣。今則臺啓已停,卽爲放逐鄕里事,分付於押來都事處,何如?傳曰,允。又以工曹言啓曰,去秋冬等褒貶,當爲磨勘,而堂上有故,限內不得爲之之意,敢啓。傳曰,知道。吏曹啓目,前五衛將李亨壽名字,改以一壽前宣傳官李秉元名字,改以秉淑事爲等如,告狀,依例令藝文館,給帖,何如,判付啓。依允,吏曹啓目,前同知嚴球名字,改以漢壽事告狀,依例令藝文館給帖,何如,判付啓。依允,吏曹啓目,出身李秉淳名字,與後娶妻父金秉淳,音相似,改以秉泓事告狀,依例令藝文館,給帖,何如,判付啓。依允。行大護軍姜時永疏曰,伏以公除已過,群情切靡及之痛,元歲出治,邦命屬維新之會,旣哀且慶,小大惟同。仍伏念臣本不才,未堪器使之末,而厚沐四朝洪渥,猥忝八座峻秩,前後受任,未有絲毫之報,居常愧懼,若隕淵谷。近又年踰七耋,病淹二豎,榮塗一念,灰冷久矣。不意日昨,伏奉敎旨,以臣爲弘文館提學,承命悸恐,莫省攸措。事會嚴急,遂不免顚倒出膺,赴公祗役,而退歸私次,益增惶恧。噫,是職也,以文爲稱,則其用,固在於文矣。敂經傅義,儒術淹博,謂之文學,如漢代專門之士是也,高文大策,鳴國之盛,謂之文華,如唐時學士之選是也,審別姸媸,選不遺珠,謂之文鑑,如陸內相之擢韓愈是也,淘洗綺麗,挽回古雅,謂之文體,如歐陽修之誨多士是也。凡此數者,爲文之用,而臣無一焉。識薄聞寡,年進業退,臣於文學,固已弁髦矣,蒙蔀淺藝,短於述作,臣於文華,固已筌蹄矣。大小試役,甄別無稱,臣於文鑑,未免冬烘矣,功令末業,未窺作家,臣於文體,未免糊塗矣。叩其所存,空踈若此,而重以衰病年深,精力日耗,文字舊業,便屬前塵,涔涔床笫,長在雲霧中矣。若當科試,文衡有故,則臣何以主筆詞苑,考校一代之文儒?又或藝垣,時無提學,則臣何以代治詞翰,宣布大哉之王言乎?此其行不得而說不去,較然明矣。臣固知我殿下當此初元勵政之會,先示不棄老馬之意,有此中批特授,恩數曠絶,感極而涕,不知所云,而第念筋力已衰,鞭策難施,亦何由掉鞅藝圃,與群彦竝騖哉?伏乞聖慈,俯賜諒燭,仰稟東朝,亟許鐫遞,俾淸選無玷,私分獲安焉。臣無任云云。答曰,省疏具悉。卿其勿辭行公。檢閱南一愚疏曰,伏以臣,徑歲持被,久曠省覲,情私悶鬱。當此哀遑之時,不敢言私,卽伏見家信,則臣父年當衰邁,近因日候之不調,素患積氣,挾感而發,見方貼席委苦,促臣歸護。自聞此報,方寸煎熬,按住不得,冒悚陳章,徑出禁扃。伏乞聖明,仰稟東朝,亟遞臣職,俾便救護,仍治臣擅離之罪,以肅朝綱焉。臣無任云云。答曰,省疏具悉。爾其勿辭救護。
甲子正月十三日辰時,上御熙政堂。大王大妃殿垂簾,時原任大臣·備局堂上引見入侍時,右承旨尹滋承,假注書金聲根,事變假注書金鎭模,記事官李冕光·南一愚,領府事鄭元容,判府事金興根,領議政金左根,左議政趙斗淳,右議政李景在,行知中樞府事洪在喆,行上護軍金輔根·金學性,判敦寧府事鄭基世,行上護軍洪鍾應,行工曹判書金大根,行議政府右參贊趙得林,行吏曹判書洪說謨,行上護軍金炳喬,行知敦寧府事尹致定,行兵曹判書徐戴淳,行大護軍趙徽林·李㘾·曺錫雨·申錫愚·李根友·任百經·兪章煥·金炳雲,刑曹判書沈宜冕,禮曹判書金炳德,行大護軍申錫禧·宋近洙·金應均·任百秀·李宜翼,知中樞府事洪鍾序,行護軍許棨·任泰瑛·李參鉉,戶曹參判全輔鉉,大司憲洪遠燮,行大司諫韓兢人,持平安致默,正言金始遠,副校理李後善,以次進伏訖。上曰,史官分左右。上曰,大臣進前。元容進前奏曰,達宵雨雪,朝候隆寒,此時聖體,若何?上曰,一樣矣。元容曰,寢睡·水刺之節,何如?上曰,一樣矣。元容曰,大王大妃殿氣候,何如?上曰,一樣矣。元容曰,王大妃殿氣候,何如?上曰,一樣矣。元容曰,昨日,卽永恩國舅靷行之日也。大妃殿哀毁之餘,諸節果無大端受損乎?上曰,別無受損矣。大王大妃殿曰,次對爲之。左根曰,今日,卽我聖上卽祚之上甲初元也。端本正始,自詒哲命,自今日伊始,進德修業,無疆歷服,自今日伊始,盈庭百僚,環域群黎之攢手祈祝者,亦始於今日,臣不勝惓惓憂愛之忱,敢陳規勉之辭。聖上御極之日,慈聖殿下,以敬天愛民,書授於聖上,聖上起而敬受之,此眞精一心法之相傳,而爲生民立極,爲萬世開太平者也。上天之所視聽,惟民是從,故人主,以愛民爲德,則天心悅豫,降之百祥。昔周成王沖年嗣位,周公·召公爲之輔導,周公欲其君之享國長久則曰,則知小人之依,召公欲其君之祈天命則曰,丕能諴于小民,以周·召之賢德,而愛君祝君之語,以愛民爲事天之本,此實後世人主之龜鑑也。古之哲辟懿主,一念元元,保如赤子,雖一粒一縷,必思閭閻之艱苦,雖一言一令,必念暑寒之怨咨,常如日月之照臨,而陽春之煦噓。躬行節儉,而薄其徭斂,政先撫字,而恤其窮匱,好生之德,浹洽衆心,歡聲協氣,上格天心,故詩曰宜民宜人,受祿于天者也。人主雖有愛民之心,若不監先而師古,則何以知良法美規,而擧斯措彼乎?殷高宗作位之初,良弼進戒之辭,亦惟曰念終始典于學,伏願殿下,懋哉,懋哉。上曰,所陳切實,當服膺矣。出擧條左根曰,臣纔以愛民之說仰陳,而人主居九重之中,八域遐遠之民情民勢,無以周察而遍燭,故設置字牧之官,以爲分憂共理之責,小民之苦樂休戚,專係於司牧之官,故愼擇循良,卽人主愛民之大政也。見今都政不遠,守令多窠,將塡代而補闕矣。民生困瘁,莫近日若,隨窠揀選,最爲急務,又當初元之時,八方拭目以待之,此在銓曹對揚之何如耳。必務恢張公明,惟以才器爲取,則豈無實效之著見者乎?初仕,他日出宰之階也,亦不可不採訪擇擬,此意,另飭兩銓,何如?上曰,依爲之。出擧條大王大妃殿曰,守令初仕愼擇,何時不筵飭,而每歸文具,誠庸慨然,今番則自廟堂,各別申飭,期有實效,可也。左根曰,兩銓,今旣登筵,仰承簾敎,豈不惕念對揚乎?左根曰,支勅一事,爲目下急務,而向伏讀簾飭關西道臣之辭敎,其於許多事情,洞悉無遺,不啻爲階前萬里矣。三道本有勅需錢滋殖者,年消歲匱,其來已久,海西則按簿徵刷,容或有幾分可濟,而畿內·關西,則徒存名色。臨時拮据,不過是廟堂請得,或戶結科外之斂,不然則富民之勒差勅監矣。民産之白地豪奪,看作應行之事,是豈所忍爲也,而爲方伯·守令者,亦倉卒無他道理而然矣。思之及此,寧欲無言,今當一初之會,凡係苟簡陋謬之習,合有大更張·大作新之擧。爲先以刷逋之方,從長措辦之略,關問三道道臣·開城留守處,使之劃卽論理啓聞,以爲稟處之地,何如?上曰,依爲之。出擧條左根曰,登科十年人,令該曹,按例陞六,何如?上曰,依爲之。出榻敎左根曰,昨秋新榜後分館,尙不擧行,令該院,斯速爲之,何如?上曰,依爲之。出榻敎左根曰,知事韓正敎,大護〈軍〉吳取善,備堂還差,有司堂上有闕之代,兵曹判書徐戴淳,大護軍曺錫雨,知事洪鍾序,竝差下,上護軍李敦榮,北關句管,大護軍李㘾,京畿句管差下,使之察任,何如?上曰,依爲之。出榻敎大王大妃殿曰,句管每以曾經該道監司差下,而今番差下之人,亦曾經藩任乎?左根曰,然矣。斗淳曰,是年者,殿下踐位之初元也,今日者,殿下出治之盛時也,而上元甲子,統干支而爲之首,是誠繼天立極,與物更始之會也。於千萬年,其永啓泰於此,惟殿下念宗祧熙洽之休,體慈聖托付之隆,自任以二帝三王第一等事功,小大中外,蚤夜攢祝,而若其條目,則臣於月前登對之初,已以敬天法祖,勤學愛民,仰陳之,蓋爲堯爲舜之大經大本也。伏況慈聖義方之訓,遇物之誨,晨夕所以承聆者,奉以行之,體以驗之,聖化所發,不啻若火然泉達,而山東父老,思見德化之祝,將徧于八域矣,萬禱萬禱。上曰,所陳切實,當體念矣。出擧條斗淳曰,判府事金炳冀,將會下於永恩國舅卽遠之日,其至親,情理爲然,而將兵之任,法不得擅行,每經稟後前却,故玆仰稟矣。大王大妃殿曰,從便往來,可也。大王大妃殿曰,政府籌司,竝稱廟堂,而文簿則只自備邊司擧行,極涉如何。自今以後,各爲擧行,可也。左根曰,朝廷機務之籌司專管,而政府則獨不如聞,果如慈敎矣。然而屢百年流來之事,筵退後,謹當相議停當矣。斗淳曰,故相臣崔嗚吉,屢以籌司設始後,政府之爲閒司爲言,至發於章奏矣。今承慈敎,至當至當,筵退後爛商,更爲稟定矣。大王大妃殿曰,原任將臣,卽前日預聞廟務之人,自今竝還差備堂,可也。斗淳曰,昨日召對,累幾行爲之乎?上曰,第一大文讀之矣。元容曰,召對規式,則上下番儒臣替讀,今番則果自上親讀乎?上曰,然矣。元容曰,讀幾遍乎?上曰,十遍矣。左根曰,講規稟定,恐好矣。大正大妃殿曰,以法講爲之,則沖齡講學,似有難便,以勸講例爲之,似爲矣。斗淳曰,勸講,自內閣擧行,而講規則參酌甲午年例,筵退後,當稟達矣。大王大妃殿曰,以簡便爲之,易於曉義,可也。仍敎曰,武弁若經摠管,則以宰列待之,而卿等之下對,爲東·西班體格,甚不美,自今更定規式,後日次對,稟達,可也。左根曰,筵退後議定,而政府事,亦一體議定後仰達矣。元容曰,今日急先務,惟典學是也。非博學多聞,則無以鑑古而爲政,故自古聖哲之君,必皆好學,且民心向背,專由於其君之學不學,故昔漢宣帝入承之初,有曰在民間讀詩傳·孝經·論語,可以承宗廟子萬姓矣。民心愈切愛戴,而宣帝諳知民間疾苦,以守宰之數遞爲弊,久任責〈成〉,成中興之業,今殿下勤學而擇任長吏,則可見治化之日隆矣。大王大妃殿曰,所奏好矣。輔導之責,卿等須盡誠也。元容曰,勸講日子,每以擇吉擧行矣,今亦依此擧行,何如?大王大妃殿曰,依此爲之也。元容曰,前代人主沖年之時,母后每勤勸誡,皇明神宗十歲時,皇太后至誠勉學,使張居正,書進講規。神宗或未夙興,則太后臨寢房外言曰,皇上起未,講官已會,母后之誠意如此,則聖學安得不將就乎?今日講學勤課之道,深有望於慈聖殿下之一念敎導矣。大王大妃殿曰,自內豈不誠心勸學,而隨事啓沃之道,卿等與臣僚之誠勤協贊,予亦有至望者矣。大王大妃殿曰,大臣就座。滋承曰,諸宰奏事。在喆等曰,無所懷矣。滋承曰,臺諫所懷奏之。遠燮進前傳啓。大王大妃殿曰,傳啓,出去爲之也。遠燮曰,今日,卽殿下一元之初也。受慈聖付畀之重,承祖宗熙洽之基,光登寶位,寅紹丕圖,天命之眷顧方新,人心之蘄向甚切,此誠命哲命吉命歷年之會也,可不勉哉,可不懋哉?臣聞古昔帝王之治,本於道,道本於心,夫君心者,萬化之原也。君心正,則朝廷四方莫敢不一於正,正心之要,非講學,何以哉?故宋臣范祖禹,告其君曰,陛下今日之學不學,亶係他日之治不治,顧今殿下沖年嗣服,悠悠萬事,惟勤講學是已。伏聞昨日,始有召對講學之擧,在庭臣工,閭巷匹庶,孰不欽仰攢祝?雖然,常於聖衷,勿謂今日不學有來日,一念孜孜,毋少間斷。凡於聖經賢傳,修齊治平之要,古今歷代治亂得失之蹟,日對方策,心究體驗,必底有實效。且前後左右,必擇正人,正言正事,日接於聞見,而非僻之心,無自以入,則動靜語默,自循規度,政令施措,皆合典謨,祈天永命,維新舊邦。上以體東朝導迪義方之訓,下以答臣民願見德化之情,則太平萬世,其自今始。伏願深留聖念焉。上曰,所陳甚好,當體念矣。出擧條滋承曰,大司憲洪遠燮傳啓之際,露出笏記,事甚未安,推考,何如?上曰,依爲之。出榻敎遠燮曰,臣言議風采,本不合於淸朝耳目之任,而猥登前席,做錯非細,至承問備之擧,惶悚靡措,請命遞斥臣職。上曰,勿辭。遠燮退伏楹外。滋承曰,大司憲洪遠燮,一日再啓煩瀆,退待物論,何如?上曰,依爲之。出擧條兢人進前奏曰,勉聖學事,憲臺旣盡陳達,臣無容更奏。第伏念人主一心,爲萬化之源,而仁孝二字,爲聖學之綱領,今殿下,以上聖之姿,承丕丕之基,奉三殿而育萬民,卽惟休惟恤之會,而一元淸明之始也。伏聞昨日,初開講筵,滿庭臣僚,都下士女,莫不懽欣踊躍,手舞足蹈,人情之感應,何其敏速也?擴充仁孝之道,惟在學問上做得,學問專則聞見博而思慮長,學問踈則志氣惰而事業廢,夏禹之惜寸,文王之緝熙,可爲千百世龜鑑。惟殿下,繼自今,矻矻孜孜,念玆在玆,無一曝而十寒,勉人一而己百。承東朝懽愉之樂,下濟蒼生倒懸之勢,則我東方萬億年無疆之休,自今伊始,曷不休哉?伏願體念焉。上曰,所陳甚好,當體念矣。出擧條致默曰,臣以嶺外踈逖之蹤,濫叨言責之地,今當一元之初,又値歲籥之首,猥登筵席,昵覲耿光,榮幸極矣。區區陳達,將何以仰裨聖聰之萬一,而憂愛之忱,有不能自已者。召·康公之告成王曰,今天其命哲命歷年,知今我初服,孔子之作春秋也,以元年春王正月公卽位九箇字,爲五始之要。今我殿下,首初臨御,運丁上元之甲,卽周之初服,魯之五始也。履端正始,罔不在厥初,而帝王出治之要,必自勉聖學爲始,大僚之奏達,儒臣之陳勉,旣勤且切,此最先急務也,如敬天愛民,崇儉節用,皆自學問中出。伏願日就月將,爲躬行體驗之實,則太平萬世,祈天永命之本,亶在玆歟,惟殿下,念哉,懋哉。上曰,當體念矣。出擧條滋承曰,玉堂所懷奏之。後善進前奏曰,伏以昨日召對,卽我殿下御極元年開講第一初也。臣昵侍前席,龍光遍體,已極榮幸,而屢賜顧問,酬酌如響,尤不勝欽誦攢祝。繼又賓對有命,課日登筵,臣雖蔑學,豈不思萬一分報效之義哉?見今大僚之爲聖學陳勉,相繼諄複,固無容更贅,而區區愚衷,竊有仰達者矣。殿下嗣服之日,我慈聖殿下,有訓戒一書,使承宣讀而傳之,其書若曰,法祖宗,敬天愛民,謹愼節儉,而要其歸,則以勤講學,爲一書之綱領。蓋欲以祖宗之心法,傳之殿下,而傳之之要,亶在於講學故耳。況我殿下,以聰睿之姿,膺艱大之業,天命之眷佑維新,人心之蘄嚮方切,端本正始之道,勤政制治之具,必資於講學也,審矣。凡今日悠悠萬事,莫先於講學一事。伏願殿下,仰體慈聖眷眷之念,終始典學,罔或間斷,以基一初淸明之治焉。上曰,所陳甚好,當體念矣。出擧條大王大妃殿曰,史官就座。仍命大臣先退,又命諸臣以次退出。
甲子正月十三日未時,上御重熙堂。召對入侍時,參贊官兪致善,侍讀官李後善,檢討官黃正淵,待敎洪承億,假注書趙定燮,記注官洪憲述·朴萬周,各持孝經,以次進伏訖。上曰,史官分左右。上開卷,上曰,上番讀之。後善讀,自曾子避席,止何足以知之。上曰,文義陳之。後善釋義訖。上曰,下番讀之。正淵讀,自子曰夫孝,止敎之所由生。上曰,文義陳之。正淵釋義訖。上曰,參贊官讀之。致善讀,自復坐,止終於立身。上曰,文義陳之。致善釋義訖。上曰,閣臣讀之。承億讀,自愛親者,止蓋天子之孝。上曰,文義陳之。承億釋義訖。上讀自曾子避席,止敎之所由生,十遍訖。後善曰,若有疑難處,下詢則當仰達矣。上曰,不敏,何義?後善曰,不敏者,未能周通之義也。蓋曾子謙退,以不知至德要道之精妙,故先以不敏爲對也。上曰,孝,何爲德之本也?後善曰,孝者,百行之源。事親孝,則移於事君,以至夫婦之別,長幼之序,朋友之信,無非推孝爲準,故曰德之本也。上曰,敎之所由生,何也?後善曰,敎人之道,必自孝始,故曰敎之所由生,是故敎字,從孝從文矣。致善曰,學者,非高遠難行,卽日用常行之事也。今此孝經一句一行,每爲體驗,一言一動,毋或放過,必以此書爲準,千萬顒祝。後善曰,昨日十遍緼繹之後,爲幾遍讀之乎?上曰,二遍讀之矣。正淵曰,大抵,學問之道,必貴少立課程,大作工夫。伏願繼自今,罔或間斷,博問辨疑,以底聖工之將就,是所區區之望也。上掩卷,上曰,史官就座。仍命退,諸臣以次退出。
上在昌德宮廬次。朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。沈宜元啓曰,合辭方張之時,兩司無詣臺之員,事甚未安,未肅拜呈告人員,竝卽牌招,何如?傳曰,允。李彙重啓曰,左參贊李敦榮,判義禁成原默,除拜後過三日,不爲出肅,竝依定式,推考警責,仍卽牌招察任,何如?傳曰,允。傳于尹滋承曰,召對爲之。李彙重啓曰,左右史不可不備,別兼春秋洪軒鍾,檢閱李冕光,旣有只推之命,竝卽牌招,推移入直,何如?傳曰,允。又啓曰,軍銜之毋得陳疏,旣有禁令,而行副護軍高時鴻,陳疏到院。係是言事,雖不得不捧入,不可無警,推考,何如?傳曰,允。沈宜元啓曰,大司憲洪遠燮,掌令金震休,持平安致默,牌不進,執義·掌令一員未差,監察茶時之意,敢啓。傳曰,知道。以掌令金震休,持平安致默,獻納韓龍敎,正言金始遠牌不進罷職傳旨,傳于沈宜元曰,只推。李彙重,以戶曹言啓曰,謹奉大王大妃殿傳敎,延齡君房折受免稅結中,三百三十二結三十一負八束,還出稅之意,敢啓。傳曰,知道。又以漢城府言啓曰,本府郞廳及五部官員,今癸亥年秋冬等褒貶,當爲等第,而判尹臣李圭徹,有身病,限內不得磨勘之意,敢啓。傳曰,知道。又以禮曹言啓曰,請諡宗廟時,前一日受香,載在喪禮補編,而謹稽丙申謄錄,則以前一日受香,事多掣礙,因臣曹啓稟,當日受香,而伊後各年,俱依丙申年例擧行矣。今亦依此,當日受香事,分付,何如?傳曰,允。又以山陵都監摠護使意啓曰,山陵大小石儀,以新陵封標近處所在,前排石儀,舊仁陵·仁陵近處用餘石物之可以入排者,移用,不足石物,新浮入用事,草記蒙允,而各樣石物中,多有不足者,當爲新浮矣。別定事知牌將及石手邊首,使之看審,則津寬三川里洞石品,可合入用,故該所郞廳,率匠手等,依例除下直出送之意,敢啓。傳曰,知道。又以山陵都監摠護使意啓曰,陵所及浮石所諸處,時急往來之際,附近驛馬二匹,依前例入把事,分付該道道臣,何如?傳曰,允。又以耆老所言啓曰,本所堂上,多有身病,無參坐之人,去癸亥秋冬等褒貶,限內不得磨勘之意,敢啓。傳曰,知道。尹滋承,以都摠府言啓曰,都摠管沈宜冕,以刑曹判書本曹坐起事,晝仕出去之意,敢啓。傳曰,知道。又以訓鍊都監都提調意啓曰,本局從事官禁松參軍及諸將官,去癸亥年秋冬等褒貶,當爲等第,而都提調臣趙斗淳,有身病,限內不得磨勘之意,敢啓。傳曰,知道。又以濬川司都提調意啓曰,本司都廳及郞廳秋冬等褒貶,當爲磨鍊,而臣等俱有故,不得磨勘之意,敢啓。傳曰,知道。沈宜元,以刑曹言啓曰,去癸亥秋冬等褒貶,當爲磨勘,而判書沈宜冕,有實故,限內不得磨勘以入之意,敢啓。傳曰,知道。
甲子正月十四日午時,上御重熙堂。召對入侍時,參贊官尹滋承,侍讀官金直淵,檢討官鄭顯德,待敎洪承億,假注書金聲根,記注官崔奭奎,別兼春秋趙熙一,各持孝經,以次進伏訖。上曰,史官分左右。上開卷,上曰,上番讀之。直淵讀自復坐,止終於立身。上曰,文義奏之。直淵釋義訖。上曰,下番讀之。顯德讀自愛親者,止蓋天子之孝。上曰,文義奏之。顯德釋義訖。上曰,參贊官讀之。滋承讀自在上不驕,止蓋諸侯之孝。上曰,文義奏之。滋承釋義訖。上曰,閣臣讀之。承億讀自非先王法服,止卿大夫之孝也。上曰,文義奏之。承億釋義訖。上讀自復坐,止終於立身,十遍訖。直淵起伏奏曰,若以文義下詢,則謹當仰達矣。上曰,復坐何謂也?直淵曰,復,卽往而復來之義,而音爲卜。曾子方辟席而起,故使之復其位而坐也。上曰,何以言身體髮膚也?直淵〈曰〉,身體二字之義,似同而異,身是全身之謂也,體是四體之謂也。上曰,立身何謂也?直淵曰,立是不移動之義也。修身行道,立於至善之地,不爲人欲所移動,則乃可謂立身也。蓋大而身體,小而髮膚,皆父母所生,而不敢毁傷,故保身,爲孝之始也。不惟不毁其身,必須修其身,不虧其行,而行莫大於忠,忠者,孝之移也,故事君,爲孝之中也。忠孝兩盡然後,百行皆善,乃可以立身,故立身,爲孝之終。今我殿下,自愛聖躬,克盡保嗇之方,玉體康寧,則斯爲孝之始也。讀其書,行其道,睿學日進,聖德日新,上以悅豫乎慈衷,下以答八方臣庶蘄嚮之心,則孝理之化,自底雍熙之域,斯可爲孝之終也。顯德曰,此章,雖以不虧起體起端,而行全德備之意,竝在其中矣。顯德曰,課日溫習之際,稍存聖裁,而小低玉音,毋至甚勞,恐好矣。上掩卷,上曰,史官就座。仍命退,諸臣以次退出。
上在昌德宮廬次。朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。望奠,兼行朝奠後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂百官奉慰問安。答曰,罔極。藥房都提調李景在,提調洪鍾序,副提調徐承輔啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。鄭泰好啓曰,合辭方張之時,憲府無詣臺之員,事甚未安,未肅拜呈告人員,竝卽牌招,何如?傳曰,允。李載元啓曰,假注書趙定燮,身病猝重,勢難察任,今姑改差,何如?傳曰,允。趙定燮改差,代以李世用爲假注書。傳于李載元曰,政官牌招開政。傳于李載元曰,司䆃提調有闕之代,興寅君最應擬入。傳于李載元曰,典牲提調·濟用提調,相換,氷庫提調·掌樂二提調,相換。傳于李鍾淳曰,呈告泮長許遞,今日政差出。傳于李鍾淳曰,副提學許遞。傳于李載元曰,領敦寧有窠矣,依舊例,有敦寧大臣,今日政下批。傳于李鍾淳曰,待敎陞六。傳于李載元曰,原任待敎洪承億,檢校差下。傳于李鍾淳曰,待敎會圈。李鍾淳啓曰,待敎會圈事,命下矣,今日政下批,何如?傳曰,允。傳于李彙重曰,承旨竝許遞,前望單子入之。承旨前望單子入之,李載元·姜蘭馨·徐承輔·李鍾淳·鄭泰好·金壽鉉,落點。傳于李彙重曰,修撰·副修撰,竝許遞,前望單子入之。玉堂前望單子入之,修撰權泳夏·申檀,落點。李彙重啓曰,新除授行都承旨李載元,左承旨徐承輔,右承旨金壽鉉,左副承旨姜蘭馨,右副承旨鄭泰好,同副承旨李鍾淳,竝卽牌招,何如?傳曰,允。又以內醫院都提調·提調意啓曰,本院提調,例不得兼帶金吾之任矣。副提調李載元,所帶同義禁,今始許遞,何如?傳曰,允。傳于李鍾淳曰,召對爲之。鄭泰好啓曰,大司憲洪遠燮,掌令金震休,持平安致默,牌不進,執義一員,掌令一員未差,監察茶時之意,敢啓。傳曰,知道。以掌令金震休,持平安致默牌不進罷職傳旨,傳于鄭泰好曰,只推。以左承旨徐承輔,左副承旨姜蘭馨牌不進罷職傳旨,傳于李鍾淳曰,只推。吏曹啓目,權知承文院副正字金啓汶登科,年滿五十,依定式六品職遷轉,何如,判付啓。依允。李鍾淳,以奎章閣言啓曰,景慕宮望廟樓,今望奉審無頉之意,敢啓。傳曰,知道。又以弘文館言啓曰,副修撰二員未差,下番闕直,事甚未安,副應敎宋敦玉,國葬都監都廳進,應敎趙然友,校理尹致賢·張世容,副校理李後善,竝卽牌招,姑降入直,何如?傳曰,允。又以弘文館言啓曰,新除授修撰權泳夏,時在慶尙道比安縣任所,申檀,時在全羅道金堤郡任所,經筵入番事緊,請竝斯速乘馹上來事,下諭。傳曰,許遞。兵曹口傳政事,副護軍趙成夏,副司果洪承億,以上竝單付。李鍾淳,以奎章閣言啓曰,原任待敎洪承億,檢校差下事,命下矣,卽爲牌招察任,何如?傳曰,允。又以奎章閣言啓曰,待敎會圈事,命下矣,檢校提學金炳冀·金炳國,檢校直提學金炳㴤,直提學金炳地·金輔鉉,檢校待敎徐相翊·閔奎鎬·鄭範朝·趙成夏·洪承億,竝卽牌招,以爲會圈之地,何如?傳曰,允。奎章閣待敎會圈,八點趙寧夏,六點洪鍾學,五點朴齊敎,以上取三人。李載元,以吏曹言啓曰,掌樂院正李正魯,以其身病,呈狀乞遞,改差,何如?傳曰,允。又以吏曹言啓曰,京畿龍仁居幼學南聖本呈狀內,矣身祖前別提建中,今年爲八十歲,而見漏〈於〉本道朝官秩云,故考見政案,則今年八十,果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。有政。吏批,行判書洪說謨進,參判李興敏牌招不進,參議金敬鎭牌招不進,同副承旨李鍾淳進。以兪晩源爲執義,金顯龜爲司諫,權燮爲掌令,李在果爲持平,朴周雲爲正言,洪承億·尹成鎭爲副修撰,朴珪壽爲右尹,趙成夏爲大司成,趙獻永爲知經筵,李參鉉爲同經筵,金左根爲司僕提調,尹致定爲尙衣提調,興寅君最應爲司䆃提調,兪致範爲掌樂正,趙寧夏爲待敎,洪元鍾爲假監役,朴齊弘爲金堤郡守,鄭在周爲比安縣監,領敦寧單金興根,典牲提調尹宜善,濟用提調洪耆燮相換,氷庫提調金賢根,掌樂提調金炳冀相換,利川府使金曾鉉,長興府使金在獻相換,前別提南建中,今加通政,朝官年八十,依定式加資,故學生金鏽贈童敎,孝行卓異贈職事承傳。兵批,行判書徐戴淳病,參判林肯洙病,參議白海運病,參知申鍾益入直進,右副承旨鄭泰好進。判府事單金炳國,僉知三單,吳夏泳·柳晥·趙成夏,護軍兪致善,副護軍尹滋承·沈宜元·柳光睦·李彙重·尹定善·金箕弘,副司直朴公鎭·金錫模·金宗泰·李箕善,副司果南憲珍·鄭顯德·黃正淵·權泳夏·申檀·宋熙正·趙昌和·李晩瀅·權魯淵·趙文夏·姜運重·白鳳三。吏批,再政,以李基正·申獻求爲修撰,沈宜冕爲同義禁,朴承晃爲東部令,權用直爲唐津縣監,弘文正字單趙寧夏,校書正字單趙寧夏,兼待敎單趙寧夏。三政,知義禁單沈宜冕。李鍾淳,以奎章閣言啓曰,新除授待敎趙寧夏,卽爲牌招察任,何如?傳曰,待明朝牌招。又以奎章閣言啓曰,新除授待敎趙寧夏,敎旨安寶次,濬哲之寶,請出之意,敢啓。傳曰,知道。以吏曹參議金敬鎭牌不進罷職傳旨,傳于李鍾淳曰,只推。以別兼春秋洪軒鍾牌不進罷職傳旨,傳于李鍾淳曰,只推。以校理尹致賢·張世容,副校理李後善牌不進罷職傳旨,傳于李鍾淳曰,只推。李鍾淳,以禮曹言啓曰,諡冊寶·哀冊內入內出及奉安殯殿之節,當爲磨鍊,而謹稽謄錄,則諡冊寶,自都監內入時哀冊,同爲內入,而內出後哀冊,則先爲奉安於殯殿,諡冊寶則奉詣宗廟,請諡後權安於殯殿中門外幄次,上諡日行禮後,奉安於殯殿矣,今亦依此擧行,何如?傳曰,允。又以禮曹言啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月二十四日,臣曹與戶曹堂上,進去奉審後稟處,何如?傳曰,允。又以國葬都監摠護使意啓曰,大王大妃殿傳曰,大行大王臨御十有四年,宵旰憂勤,一念爲民,興作之擾,豐亨之擧,未嘗有焉,國人之所共知也。今於終事之地,何敢不仰體平日節儉之盛德,使斯民被遺澤乎?浮文濫費之有可權減者,竝別單付籤以入事,分付三都監,凡係勞民之事,務從省約之意,申飭于畿營事,命下矣。本都監擧行諸種,俱是應行不易之儀物,則別無可減者,故權減別單,不爲書入之意,敢啓。傳曰,知道。又以國葬都監摠護使意啓曰,因山擇日,已爲啓下矣。四月初六日,大轝自殯殿離發,黔巖晝停,仍詣陵所,以此排程,分付兵曹及畿營,使之前期看審,轝士軍替運處所,磨鍊立栍,道路·橋梁,預爲修治,何如?傳曰,允。又以弘文館時原任大臣意啓曰,慈殿下敎,有大殿講學規式,爛商以聞之敎,謹依甲午勸講時已例,自廟堂,參酌講定,成出條目入啓。勸講條目。一講冊孝經。一玉堂入直上下番中,每日一員輪回入參。一曾經文衡及閣臣中,曾經提學人,每日一員輪回入參。一自上先誦前受音一通後,入侍講官,讀奏新受音,仍爲釋義,自上受讀十遍,講官以下,各陳文義,而亦或拈出其疑義,反復仰質。一每五日,大臣一員輪回入參,陳說文義,而亦就五日間所受讀中,拈出若干條,或仰質或敷奏。一每日勸講外,亦行召對,而玉堂上下番及入直,或仕進閣臣,如例入參講規,則依胄筵時召對例,自上讀勸講時所受音十遍。一勸講時御座,以坐講磨鍊,陪講諸臣,亦於勸講時則起坐。傳曰,依啓。鄭泰好,以漢城府言啓曰,每年歲首文武科生進雜科回榜人,各部搜訪報來後草記事,曾有定式矣。今年回榜人職姓名年歲居住及登科年月日,別單書入之意,敢啓。傳曰,知道。知事金炳國疏曰,伏以時日易邁,殯殿望奠且過,嚴廬皇瞿,聖慕益新。卽伏見小報,有待敎會圈之命矣。臣方帶檢校提學之銜,義例攸重,固當竭蹶趨召,而臣於日昨,道里跋踄,觸冒風雪,適添寒疾,朝者宗戚之班,强病進參,公退之路,一倍苦劇。目下見狀,無望彈束,玆敢擔詣朝房,忙陳短章。伏望聖慈,仰稟東朝,亟遞臣檢校之任,仍勘臣逋慢之罪,使圈事無滯,私分獲安焉。臣無任云云。答曰,省疏具悉。卿其安心調理。黃海監司徐衡淳疏曰,伏以皇天降割,大行大王,奄棄臣民,震剝慟冤,率普惟均,而惟我聖嗣新服,慈簾光臨,迓續休命,宗社重鞏,此誠我東方萬億年無疆之基也。凡厥戴髮含齒之倫,莫不攢祝慶忭,擧切少須臾無死之願,而臣適滯海澨,職守是縻,莫遂菆宮奔哀之忱,且違楓陛崇呼之班,情禮俱虧,心焉如結。仍伏念臣以無似之蹤,猥蒙先大王不世之恩,通籍甫閱十星,躐級已到八座,頂踵毛髮,莫非陶甄生成之澤。臣雖頑如木石,磨放是期,夷險向前,每恐辜負之多端,自謂圖報之有日。嗚呼,前春脩門一辭,遂成千古之訣,冤矣慟矣。涓埃未報,弓劍遽抱,此生此恨,穹壤茫茫。且臣,素以脆質,夙抱貞痼,瘴陬閱歲,旣失水土之宜,膠務靡暇,仍抛力圭之試,宛轉床笫,㱡㱡欲殊。自奉諱音以來,五內崩霣,七情遁喪,宿症已自難醫,冤恨重以添祟,痰火上攻而頭目俱眩,痞氣中轖而嘔泄交作,飮啖全廢,神精潛鑠,俄頃所思,倐忽輒忘,尋常署押,稽滯逾時。由是而雲委之公牒未決,年荒之窮蔀莫救,長時奊詬,百度隳窳,旣負當初分憂之念,益滋止竟蔑效之悚。今若徒懷嚴畏,不思所以疾痛之呼,則臣身狼狽,顧不足惜,而値玆一元之初,字牧之考績,生靈之係望,一時按使之責,此時此任,顧何如也,而豈容假臣蹲冒,作爲養病之坊乎?參以公私事計,有無是處,玆敢冒萬死一暴於嚴廬之下。伏乞天地父母,諒臣血衷,仰稟東朝,亟遞臣所帶方面之任,回授可堪,以幸一省,不勝至祝。臣無任云云。答曰,省疏具悉。勅事在前,卿其勿辭,益勉旬宣之責。副護軍高時鴻疏曰,伏以臣,至庸極陋之品,踈逖單弱之蹤,策名十六年,厚蒙我兩聖朝陶鑄之恩,入踐瀛署,出宰雷封,自簪筆陞緋玉,非臣夢寐之攸及,人亦何嘗以此而期臣也?榮恩曠絶,涯分踰濫,才識俱短,塵刹蔑效,每自循省,惶汗浹背,夫安有一分冀倖於榮塗之間哉?只合退伏巷里,追誦洪造,以寓於獻不忘之思,以畢頑忍不盡之喘,卽臣區區至願矣。臣於此際,更何敢妄論時務,自犯出位之辜也?顧今聖上嗣服,文母垂簾,萬姓攢手,八方拭目,此誠一初履元,庶政咸新之會也。於是乎須臾思見之願,更切於餘生,追先報今之忱,益激於方寸,玆陳聾瞽之說,敢效芹曝之獻。伏願祖宗艱大之業,民國治忽之幾,專係於殿下施措之如何,則其責顧不重歟?蓋其出治之本,經國之務,何莫非大,何莫非急,而第其至大而最急者,厥有七事。一曰,勤學問,二曰,廣言路,三曰,立紀綱,四曰,恢公道,五曰,尙節儉,六曰,擇字牧,七曰,釐弊政,凡此七者,皆殿下所當勉勵,而不可闕一者也。所謂勤學問者,進德修業之本,而其本有三,曰正心,曰躬行,曰求賢。夫心者,一身之主宰,萬化之源本,而原於天理之公者爲道心,生於人欲之私者爲人心,天理至微,人欲難制,故書曰人心惟危,道心惟微,惟精惟一,允執厥中,此實帝王傳授之心法,而欲其擇之至精,執之純一,得其中正者也。所以求心之道,莫切於學問,學問之工,莫先於正心,禹之惜陰,湯之日新,所以爲學之無少間斷而治心之本也。高宗之終始典學,成王之緝熙光明,所以講學之有進而存心之要也。苟或作轍無常,寒曝有時,則此心,已自走作,摸捉不得,復何望其學之進而心之正乎?伏願殿下,日開講筵,延接儒臣,與之討論講確,從以沈潛玩繹,溫故而知新,審問而明辨,日復一日,進進不已,必求乎正心之方,而無或以私意間之,則聖學自躋於高明,道心自底於中正矣。夫躬行者,實踐力行之謂也。學問之道無他,心得而體認,以行其當然道理而已,人有百行而孝爲之源,故孟子,稱帝舜之德,而必曰大孝,子思,讚武王之道,而特曰達孝,人君之躬行,孰有大於孝者乎?伏願殿下,盡誠致敬,順志無違,奉歡長樂,必勤三朝之禮,親視膳御,備致千乘之養,其心焉洞洞屬屬,其樂也融融洩洩,雖於造次之際,跬步之間,不敢忘而不敢懈,以承太母之止慈之至意盛念。奉祼薦而必致僾見之誠,法祖宗而恒思繼述之道,聖孝旣立,準海而格天,則其於齊家治國,化民成俗,由是推去,而敏於蒲蘆,偃如風草矣。夫賢者,經明行修,可以需世者也。處乎畎畝而所樂者堯·舜之道,棲於巖六而所誦者孔·周之言,以之輔德則可以陳善閉邪,以之任職則足以經邦安民,而惟其所抱者大,所守也正,故不欲枉尺而自衒,必待束帛而乃起者,非自重其身也,卽所以重斯道也。伏願殿下,軫思道之念,致禮賢之誠,旁求林樊逍遙之士,置諸帷幄撗經之列,講究性理之微奥,以資聖工,咨訪政事之得失,以裨聖治。擇其博聞積行才德兼備者,不次任用,以供天職,則伊·呂之佐,不借於異代,唐·虞之治,可挽於今日矣,殿下,懋哉,懋哉。所謂開言路者,廣聰聽補遺闕之要,而其目有二,曰詢朝野,曰容直截。古者聖王,舍己從人,以抉壅蔽,故問治於朝野,而又立諫鼓,求言於官師,而至及工藝,無事不詢,有善必納,故朝而公卿·大夫·百執事,野而士·農·工·商,無非進言之職,而後世以來,特置臺閣之官,委以言責,則規諫之路,固已狹矣。今則臺閣之言議,亦復寥寥,上下情壅而通得失之幾,漠然無聞,此豈非大可懼·深可憂者乎?伏願殿下,諭飭臺閣,導之使言,廣開不諱之門,洞決無隱之路,使之隨事繩糾,盡言開陳,以奬淸朝讜議之風。延接大臣,講究致治之道,周諮百官,各言捄時之策,而經濟之要,問於遺逸,矯革之方,責于牧伯。至今四方之民,各陳痼瘼冤鬱之狀,徹于九重,則中外無壅,大小盡情,而良謨嘉獻,悉陳於前矣。然直截之言,人君之所難容,群下之所不敢。今夫朋友責善,而苟或不聽,則固難再言,家人警戒,而苟有不從,則猶恐傷恩。況乎人主之尊,尊如上天,天威之嚴,嚴於雷霆,觸之而必推,犯之而必傷。雖和顔而訪之,虛己而受之,猶且囁嚅惴悚,慄不能盡言,矧乎落落厭聞,訑訑拒人者乎?是以古之聖王,從諫弗咈,聞善若決,必曰予違汝弼,又曰乃言底績。求言而如恐不聞,聞言而猶恐不盡,設旌木以來諫,懸鐸鞀以求道,故嘉言罔伏,而從欲以治矣。伏願殿下,恢山藪之襟度,達旒纊之聰明,其言可採,其策可用,則綸綍以褒之,爵賞以勸之,雖或有狂妄觸犯之言,亦當置之不問,恕而不罪然後,言路乃廣而政法無闕矣,殿下,懋哉,懋哉。所謂立紀綱者,所以肅朝廷·嚴宮禁·振風敎,而其目有二,曰淸仕路,曰正名分。夫紀綱者,猶人之有氣血也。導氣而調血然後,榮衛實而四體運矣,立經而陳紀然後,政敎成而四維張矣。苟或氣虛而血耗,則人不得爲人,綱弛而紀隳,則國不得爲國矣。所以王者之制治也,肇修人紀,以振國綱,使之有條而不紊,表準而示則,上下遠近,咸歸於矩矱之中者,皆用此道也。夫立綱之道,必自朝廷始,而朝廷之肅不肅,惟在乎仕路之淸不淸,賢者在位,能者布職,爵秩無濫,名器無玷然後,始可言治矣。伏願殿下,重繁纓而不輕予人,愛弊袴而必待有功,不使賤者而踰貴,不使不肖而間賢,明品流〈之〉尊卑,整官方之淆濫,使荷祋吹芋之類,無得冒干而雜進。且宦寺,只供灑掃之役,而崇秩高爵,太無限節,甚非立法之本意也,亦須嚴立科條,無得僭褻,則階級截然,朝綱始振矣。夫名分者,上自朝廷,下至鄕閭,所以辨上下,定民志者也。羲易之以陳卑高,軒章之以表貴賤,皆挈綱提紀之大經·大法,而孔子之必先正名,良有以也。伏願殿下,整飭統紀,申明法意,正其名位,無有踰越,至於閭巷匹庶之賤,男而着袍,女而乘轎者,一切禁斷,厲一懲百,則人知定分,而法綱乃立矣,殿下,懋哉,懋哉。所謂恢公道者,禮曰天無私覆,地無私載,日月無私照,王者奉三無私,無私,卽所謂公也。人君致治之道,莫大於公,而其目有二,曰愼賞罰,曰嚴科規。夫賞罰者,有國之大柄也。罔功而濫賞,有罪而失刑,則其可曰國有法乎?伏願殿下,以大公至正之心,遵無偏無陂之道,進用賢能而賞當其功,退斥憸邪而罰當其罪,勿以一毫私意行乎其間,則人知勸懲而公道以彰矣。夫科規者,所以試功令而選人才者也。試之而不辨優劣,選之而或用偏私,則亦可曰科試有法乎?伏願殿下,丕興文治,嚴明試法,京師擧儒,則必經搢紳之薦,而視其資級,定其薦額之多少,錄名于京北,而使之應擧子,則必經守令之薦,而較其郡邑之大小,限其薦額之數爻,收冊于廵營,而使之赴試,從以摘發其借手冒應者,罪其薦主,則冒擧自息,而士趨必端矣。考官則擇其素嫺課程,持心公正者,使之常主考試,而糾察私逕,施以重勘,則考不遺珠,而私不得行矣。講經則必於會試放榜後,親自臨講,如有不通講章者,限幾年不許擬仕,初會試試官,一竝嚴勘,則經術自明,而人皆勵飭矣,殿下懋哉懋哉。所謂尙節儉者,裕財之方,在乎節用,節用之本,在乎儉約,而其目有二,曰躬率,曰設禁。夫人主一身,爲四方之標準,而躬率以正,群下化之,故唐堯之茅茨土階,克致康衢之樂,衛文之布衣帛冠,終復楚邱之業,則節儉之躬率而化俗者,其非明效大驗乎?伏願殿下,體大禹之菲食,法文王之卑服,服御帷帳,必取樸素,常膳進供,亦須裁損,身先儉約,政先擲節,尙質之風,行於上,則浮靡之俗,變於下,如影之隨形,如響之應聲矣。夫設禁者,所以節民性而移民俗也。上施法敎,而未有不行者,法有禁令,而未有不從者,則設禁之於導民化俗,不亦大乎?伏願殿下,懸法象魏,以示萬民,嚴立禁法,以戢奢風,朝士之騶徒甚盛者,抑損之,閭里之服飾踰制者,嚴斷之。汰冗官而不使苟祿,減吏額而無至煩費,絶苞苴而勿使公行,則侈俗自禁而財用自紓矣。易曰節以制度,不傷財·不害民,殿下,懋哉,懋哉。所謂擇字牧者,所以分憂治民者也。藩臬之責,係乎方伯,州縣之責,係乎守令,而方伯非其人,則一路被其害,守令非其人,則一邑受其毒,可不難其人而愼其擇乎?其目有三,曰嚴殿最,曰懲貪墨,曰責成績。必於方伯擬薦之際,擇其廉明位望之素著者,面諭而遣之,如有不稱,則依律嚴處,少無曲貸,守令則先於初仕擬入之際,選擇惟公,以備他日守令之任,及夫守令之擬差也,別加遴選,時遣繡使,察其不稱者,斷以當律。然而繡使,不可常遣,則糾察之方,只是殿最而已,須令方伯,到底採探,列書每朔治政之大者,錄以可否,而六條之中,條條皆可者,置之上課,三可三否者,置之中課,二可四否者,置之下課,勿以八字句法,輕爲題目,亦勿以親踈强弱,惟意輕重,則治之得失,政之能否,可以綜實矣。夫牧民之不職其職者,罔非罪也,而貪墨最重,蓋以專事肥己,流毒生民,邦本不寧故也。籌司覈之,繡使探之,殿最考之,苟有贜汙之現發者,必施殛竄之典,又定終錮之律,閫師·鎭將之恣行貪暴者,一體嚴勘,則貪風自戢,而民生可保矣。夫責成者,要在久任而底績也。苟或數易而輕遷,則生民焉疲於迎送,胥吏焉利於竊簿,而治績不可以成終矣。須體虞帝之三考黜陟,又倣漢代之增秩勉勵,雖有治績之著聞者,勿爲遽移,必使準課而責成,則吏安其職,民樂其業矣。伏願殿下,懋哉,懋哉。所謂革弊政者,何事非政,何政不弊,而政之最大,弊之最鉅者,厥有三焉,曰田賦,曰軍籍,曰糶糴。夫田賦者,卽所謂惟正之供,而今也則濫執結價,添徵鉅逋。守令·吏胥,皆有隱結,武斷豪富,竝爲防結,或挪捧而再徵,或無土而白徵,至若官與吏之偸竊災結,而澤不下究,各司隷之濫討情費,而民被流害者,莫非厲民之政也。伏願殿下,嚴飭外方,隨其年分之上下,取其結價之平正,而許多奸竇,一一杜絶,則田民少息矣。又飭守令,擇吏民之幹信者,改量田制,而積以歲月,次第釐整,則田賦輕而經界正矣。夫軍籍者,收布於保軍,以供京外之元軍者也。今也則禊防墓村,冒錄投托,一不應納,而偏侵於貧殘無依之氓,尺籍之多闕,窮蔀之莫保者,職由此也。宜令列邑,査櫛間民,塡補簽額,而頉其黃口白骨之名,革其姻族洞里之徵,則軍有餘丁,而民不偏苦矣。夫糶糴者,所以均分斂而備賑賙也。今也則反歸吏胥專利之竇,乃作營邑充饜之壑。虛分而實捧,拔石而分包,捧賂而拔糶,積逋而徵民者,吏胥之弊也,移貿而權作小詳定,加作而必取倍簁價者,營邑之弊也。積聚細瑣之私債,劃取萬千之糴價者,又是京邸之弊也,餘外衆瘼,指不勝摟矣。宜令蕩破糶糴之法,而付之田結,則每結之添收者,要不過一二緍,而百奸難售,一規自成矣,殿下懋哉懋哉。此三者,有國之大政,而依此矯革,則庶可補苴,然而徒法不可以爲政,亦在於守令之得其人而已矣,亦願殿下懋哉懋哉。蓋上項所陳,其事則七,其目則十有七焉,而若其行之之本,則一誠字而已。中庸曰誠者天之道也,誠之者人之道也,大矣者,誠之爲道也。苟能體天不息誠,懋人道純一之誠,措諸施政行事之間,則百度皆貞,庶績咸熙矣。伏願殿下,不以人廢言,逐條鑑察,仰稟東朝,恕臣僭妄之罪,諒臣披瀝之悃,裁擇而施行之,則宗社幸甚,生民幸甚。臣無任云云。答曰,省疏具悉。一元初開言路之時,七事所陳,甚切實,當銘念矣。
甲子正月十五日申時,上御重熙堂。召對入侍時,參贊官金壽鉉,侍講官金直淵,檢校待敎洪承億,假注書金聲根,記注官,記事官李冕光,各持孝經,以次進伏訖。上曰,史官分左右。上曰,上番讀之。直淵讀,自愛親者,止蓋天子之孝。上曰,文義奏之。直淵釋義訖。上曰,參贊官讀之。壽鉉讀,自在上不驕,止蓋諸侯之孝。上曰,文義奏之。壽鉉釋義訖。上曰,閣臣讀之。承億曰,此大文,卽臣昨筵所讀者也,此下大文讀之乎?上曰,仍讀之。承億讀,自非先王之法服,止蓋卿大夫之孝。上曰,文義奏之。承億釋義訖。上讀,自愛親者,止蓋天子之孝,十遍訖。上曰,愛親者,不敢惡於人,何義也?直淵曰,孝者,德之本,故推愛親之心,則於人無不愛,而不敢惡之。下句亦同,此義,推敬親之心,則於人無不敬,而不敢慢之,盡其愛則人亦效之而知所愛,盡其敬則人亦化之而知所敬,是以,雖以百姓之衆,四海之廣,莫不視之爲法,而興於孝矣。上曰,德敎,何如而加於百姓也?直淵曰,愛親敬長,人人所同然之本性,而天子,卽天下之表率也,躬行以率之,則德之所敎,自加於百姓,各因其本性也善,而自然感化,故其從善也,如水就下,如草偃風,不言而信,不令而行,民日遷善而不自知焉,此堯·舜所以致雍熙之化也。是故堯·舜之道,孝悌而已矣。上曰,從今以後,如有誤讀處,玉堂提醒之,可也。直淵曰,聖敎如是,謹當奉承矣。臣昨今日連登講筵,伏覩我殿下讀書之際,玉音淸亮,句讀分明,誠不勝欽仰攢頌,而第讀書之法,最貴文義通曉,如有疑晦處,節節下詢,務至曉然無疑,不勝顒祝。上曰,史官就座。仍命退,諸臣以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
鄭泰好啓曰,合辭方張之時,憲府無詣臺之員,事甚未安,除在外外,未肅拜呈告人員,竝卽牌招,何如?傳曰,允。
傳于鄭泰好曰,召對爲之。
李鍾淳啓曰,假注書李世用,時無職名,令該曹,依例口傳付軍職,冠帶常仕,何如?傳曰,允。
又啓曰,假注書金聲根,身病猝重,勢難察任,今姑改差,何如?傳曰,允。
金聲根改差,代以金奭鎭爲假注書。
李鍾淳啓曰,前銜疏之勿爲捧入,前後飭敎,不啻截嚴,前掌令韓容悳陳疏到院,而且多違格,事甚未安。所當退却,而係是言事,雖不得不捧入,不可無警,推考,何如?傳曰,允。
鄭泰好啓曰,大司憲洪遠燮,執義兪晩源,掌令金震休,持平安致默·李在果牌不進,掌令權燮在外,監察茶時之意,敢啓。傳曰,知道。
以執義兪晩源,掌令金震休,持平安致默·李在果牌不進罷職傳旨,傳于鄭泰好曰,只推。以黃海監司徐衡淳狀啓,豐川府使申命溵,專事貪墨,恣行不法,許多鄙瑣醜警,有難枚擧,衆民不堪其毒,群聚入庭,數其過失,旋又打破吏校四五家。如此不法之守令,不可仍置,該府使爲先罷黜,其罪狀,令攸司稟處事,傳于李鍾淳曰,令該曹口傳,各別擇差,催促下送。
大王大妃殿,傳于李鍾淳曰,卽見海伯狀啓,則豐川事,極爲可駭。此年前該邑事變,非無懲創,而官之貪墨,民之凌犯,一向如此,則廉恥紀綱,更無可論,國將何以爲國乎?如此之事,不可尋常處之,該府使申命溵,發遣府都事,三倍道具格拿來。雖以道臣言之,如彼貪虐無嚴之類,宜無不聞不知之理,必待邑民起鬧之後,始爲論罷乎?爲先施以越俸三等之典。奸猾吏校及作亂民人,到底窮覈,分等馳啓事,令廟堂三懸鈴知委。李鍾淳,以弘文館言啓曰,副修撰洪承億,正字趙寧夏,內閣進,下番姑降入直,事甚未安,新除授修撰李基正·申獻求,副修撰尹成鎭,竝卽牌招,推移入直,何如?傳曰,允。
又以吏曹言啓曰,今日本曹開坼坐起時,考見各道褒貶啓本,則陰竹縣監金澤鉉,以苟存大體,治在其中爲目,瑞山郡守姜潤,以瑣謗奚信爲目,彦陽縣監李基肇,以倘益淬勵爲目,義興縣監李能亨,以壁豈無瑕爲目,平海郡守李熙大,以瑣謗由客,胡無憚爲目,端川府使鄭健植,以大邑弊窟,可憐竭心爲目,景陽察防殷成浩,以査或違例爲目,則俱宜置諸下考,而置諸中考,殊無嚴明殿最之意,六道道臣竝推考警責,上項六邑守令及一驛察訪,竝罷黜,何如?傳曰,允。
又以殯殿都監摠護使意啓曰,梓宮全體加漆,今日已準五度矣。書上字及結裹吉日時,依甲午年例,令該曹,同日推擇,何如?傳曰,允。又以禮曹言啓曰,因殯殿都監草記,梓宮全體加漆,今日已準五度矣。書上字及結裹吉日時,依甲午年例,令該曹,同日推擇事,允下矣。令日官李秉洪推擇,則書上字今正月十九日辰時,結裹同日午時爲吉云,以此日時擧行,何如?傳曰,允。
又以禮曹言啓曰,朝祖儀節,五禮儀則無所載錄,喪禮補編則以神帛行禮載錄,而正廟朝丙申年,博詢大臣·儒臣後,命依五禮儀施行,故其後各年國恤,俱自臣曹,考據丙申已例稟旨,不爲磨鍊矣。今亦依此,不爲磨鍊,何如?傳曰,允。
又以禮曹言啓曰,發引返虞時,導駕節次,當爲磨鍊,而五禮儀班次條,先當部主簿,次漢城府判尹·禮曹判書·戶曹判書·大司憲·兵曹判書,註長官有故,則次官云,而喪禮補徧班次條,兵曹判書不爲載錄,而庚申·乙未·己酉,俱因特敎導駕。司諫院則凡大駕導駕,有進參之例,故庚申·乙未·己酉,俱爲一體磨鍊矣。司諫院導駕,依例磨鍊,而至於兵曹導駕,則庚申·乙未·己酉已例,俱因特敎擧行,今番則何以爲之乎?敢稟。傳曰,依己酉年例擧行。又以禮曹言啓曰,取考庚申·乙未·己酉謄錄,則返虞習儀,自路祭所,至仁政殿庭爲之矣,今亦依此磨鍊,何如?傳曰,允。又以禮曹言啓曰,謹稽續五禮儀·喪禮補編,則發引時,殿下奉辭,返虞時,祗迎處所,皆以城門外載錄,而庚申年,依甲寅大喪時已例,以奉辭於闕門外,祗迎於城門外磨鍊,因貞純大妃下敎,祗迎亦於闕門外磨鍊。乙未年,依庚申年例,奉辭·祗迎,皆以闕門外磨鍊,因純元大妃下敎,奉辭於內庭,祗迎,則因傳敎闕門內磨鍊,己酉年則奉辭於闕門外,祗迎以城門外磨鍊矣。今番則何以爲之乎?敢稟。傳曰,依庚申年例,磨鍊。
又以禮曹言啓曰,山陵下玄宮時,在都群官望哭處所,當爲磨鍊,而取考謄錄,庚申年則明政殿庭磨鍊,乙未·己酉年則仁政殿庭磨鍊矣,今番則何以爲之乎?敢稟。傳曰,明政殿庭磨鍊。又以禮曹言啓曰,魂殿,以宣政殿爲之事,命下矣。返虞後,朝臣哭班處所,依例以延英門外磨鍊擧行,何如?傳曰,允。鄭泰好,以都摠府言啓曰,都摠管沈宜冕,以刑曹判書移拜知義禁矣。令該曹,口傳付軍職,何如?傳曰,允。
兵曹口傳政事,大護軍單沈宜冕。
吏曹啓目,前判官趙秉元名字,改以秉允,前參奉李秉元名字,改以秉奭事,爲等如告狀,依例令藝文館,給帖,何如,判付啓。依允。
開城留守金永爵疏曰,伏以歲籥倏改,公除奄過,軒湖之墜弓莫攀,滕廬之深墨方戚,大小慟霣,愈久愈切。臣於本月十二日,伏奉除旨,以臣爲開城府留守者,臣聞命震駴,歷屢日而不知所以自措也。臣性本踈,年又衰頹,屛蟄江干,隨分飮啄,尋常差遣,猶懼其不擧,尤何可擬議於保釐之重任也哉?目下國計民憂,彫攰到極,八道·四都,在在皆然,而是都也,地處衝要,管鎖鑰之重,俗習貿遷,競刀錐之末,伊昔全盛,尙云戞戞乎其難治。況今民志澆訛,庫儲枵罄,皇華頒冊之期不遠,而供帳莫辨,包蔘禁潛之飭屢申,而奸竇愈出。苟非才足以剸理,望足以鎭壓,莫宜輕授,而乃反擧以畀之於如臣衰且拙者,不少留難,竊恐有虧於一初淸明,綜名覈實之政。臣雖欲徼寵饕榮,冒昧承膺,其於辱聖簡而隳重寄,何哉?參倚已熟,瀝控衷懇。伏乞聖明,俯垂鑑諒,仰稟東朝,亟收新命,回授可堪,官守庶無瘝廢,私分從可妥安。臣無任云云。答曰,省疏具悉。卿其勿辭察任。
左副承旨姜蘭馨疏曰,伏以皇天降割,我大行大王,奄棄臣民,哀慟罔極,中外惟均,而洪惟我殿下,嗣無疆大曆,宗社奠磐泰之安,此實吾東方再昌之會也。帀域生靈,孰不懽欣慶忭?仍伏念臣,卽天地間一僇人也,自分必死,無望生全,矧玆榮塗一步,念絶久矣,豈意承宣除旨,遽及於滓穢難洗之身也?惝怳感激,不覺淸淚之被面也。臣於年前,適當騷訛之會,至蒙嚴譴,滿心惶恧,久猶未定,更何敢以此等說話,濡筆仰陳,而第其騷訛,本因南譯之書,擧世傳播,故臣亦晩後得聞,憂歎之心,不能自已,以其傳聞於數行家書者。被人窺竊,去截頭尾,抉摘中間,使此私書,把作原本,口手相授,耳目自煩。苟不知此言之元有根因,則人將謂臣造訛,若不以此言而到底鉤問,則臣亦何以自明?方在䵝昧,無由仰暴。幸而有請覈之疏,繼而有推査之啓,而譯書之原本出矣,非臣譸張,人或參諒,而金緘未曾佩戎,圭玷莫可得磨,只自訟愆,恭俟威罰。竟蒙我大行朝洪造之恩,使之自陳而淑問之,原其情實而薄竄之。又敎曰,筆之於書,豈非不緊之甚乎?且是家間私書,不足深誅,此誠匪怒之敎,曲盡之辭也。雖使臣自爲之說,何以加此?纔出圜門,感淚交逬。而臣之老母,時年七十一歲矣,長在床笫,氣息奄奄,見臣將離,憂懼添祟,握臣手而慼然曰,吾將朝夕垂盡,嗟予子行,曷云其還?吾見其去,未見其來。臣於此際,欲泣而不敢淚,欲別而不忍面,仍卽束裝登程,可謂生離死訣。自是厥後,病報日急,而臣旣終鮮,家亦貧窶,藥餌之物,有誰嘗之,滫瀡之味,其誰供之?倚閭門前,空歎將暮之日,陟屺山下,只望孤飛之雲。跫音遽至,而情必先㥘,歸夢暫覲,而魂亦欲銷,如是者,居然一朔有餘,而忽見行路之人,掩涕而顧,在座之客,握手而哽,臣於是,瞠然失色,莫省其故,卽此家伻之急足,來報慈母之見背。五內摧裂,昏窒仆地,幾死僅蘇,攀號叩叫,蒼天悠悠,白日慘慘,終天之痛,已無奈何,見星之行,亦莫之敢。乃玆孝理之政,特賜歸葬之暇,及澤之骨,可得而掩,入地之目,亦可以瞑,仰戴仁覆,悲感交切。方其歸路,依然若反面之日,及夫入門,闃其無問寢之地,儀容永閟,警咳莫承,此何人斯,胡寧忍予?旣經窆埋,法當還配,而宥命旋降,次第蕩滌,使此餘生,得奉靈几。日月無不燭矣,霜露無非敎也,有知之靈,想必悅豫,而靡逮之慟,尤復冤酷,寧欲溘然而不可得也。噫,昔在肅廟甲子,對馬島倭,以中國海賊東侵之說,貽書春曹,其事端之駭惑,傳說之騷擾,殆如年前譯本,而未知其時,亦有如臣所遭者乎。深自傷痛,夫誰怨尤?一縷冥頑,尙此不滅。遽見燧火屢改,冠裳如故,廓然天地,無所依歸,從玆以往,只是事君之日也。況値此一初嘉會,豈敢不竭蹶於召牌之下,趨走於彈冠之列,而奈臣,辜實自速,孽由自作,獲戾于天,延禍於親,忠孝俱虧,身名已壞。雖欲革面而自新,誰肯比肩而相伍?雨露所潤,枯荄不可復生,陽春攸噓,寒灰無以更煖。伏乞聖慈,俯垂鑑諒,仰稟東朝,遞臣見銜,下臣司敗,治臣未盡勘之罪,以爲不忠不孝者之戒焉。臣無任云云。〈答曰,〉省疏具悉。往事何必追引?爾其勿辭察職。
甲子正月十六日午時,上御重熙堂。召對入侍時,參贊官鄭泰好,侍講官趙然友,侍讀官金直淵,待敎趙寧夏,假注書李世用,記事官李冕光·南一愚,各持孝經,以次進伏訖。上曰,史官分左右。上開卷,上曰,上番讀之。然友讀,自在上不驕,止蓋諸侯之孝。上曰,文義奏之。然友釋義訖。上曰,下番讀之。直淵讀,自非先王之法服,止蓋卿大夫之孝也。上曰,文義奏之。直淵釋義訖。上曰,參贊官讀之。泰好讀,自資於事父,止蓋士之孝也。上曰,文義奏之。泰好釋義訖。上曰,閣臣讀之。寧夏讀,自用天之道,止庶人之孝也。上曰,下大文加讀也。寧夏又讀,自故自天子已下,止未之有也。上曰,文義奏之。寧夏釋義訖。上讀,自在上不驕,止蓋諸侯之孝,十遍訖。上曰,當加讀一遍矣。上更讀一遍訖。上曰,和其民人,何義也?上下番玉堂·參贊官·閣臣,以次奏之也。然友曰,其民其人,卽先公之民人也。諸侯克念先公積累之勤艱,不驕不奢,至於高不危滿不濫,則長守貴·長守富,社稷賴以安保,而民人得以和調矣。直淵曰,民者國之本也。國家之安與不安,全在於民人之和與不和,民人協和,則國家安,而宗廟社稷,可以保矣,民人散亂,則國家危,而宗廟社稷,不可保矣。此所以治國,莫大於和其民人,而此章所以以此結之也。泰好曰,上下番玉堂,旣以備盡仰達,臣無更達者矣。寧夏曰,和其民人,則社稷亦安和矣,此卽諸侯之孝也。上掩卷,上曰,史官就座。仍命退,諸臣以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
鄭泰好啓曰,合辭許久闕啓,事甚未安,除外在陳疏外,未肅拜呈告人員,竝卽牌招,何如?傳曰,允。
兪致善啓曰,左副承旨姜蘭馨,今日不爲仕進,卽爲牌招,何如?傳曰,允。
又啓曰,知義禁沈宜冕,除拜後過三日,不爲出肅,依定式,推考警責,仍卽牌招察任,何如?傳曰,允。
又啓曰,三品官之毋得過三品,循例請牌,曾有定式矣。大司成趙成夏,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
大王大妃殿,傳于金壽鉉曰,近日進言者,多有條陳時務,毋論節目之何如,語其綱領,則無非昌言嘉謨也。此等議論,非但人君之所願聞也,亦輔弼卿士之不可須臾忘者也。惟當上下交勉,隨事警省,豈可以老生常談而忽之哉?欲施嘉奬示意之擧,而未行其實,惟賞其言,非所以待臣工也。願忠之士,豈願如此乎?中外臣僚,咸知予務實之意,勿使開言路三字,歸於虛文,而益務獻芹之誠。大王大妃殿,傳于姜蘭馨曰,聞幸州江邊,自內司,創設無名之稅,舟楫不通云,一倂革罷。至於各道·各邑·各浦,一體革罷事,令廟堂行會,俾使殘民,無弊生業事,分付。
鄭泰好啓曰,持平安致默,疏批已下,一體牌招,何如?傳曰,允。
傳于李鍾淳曰,召對爲之。
傳于李載元曰,諸承旨公事入侍。傳于金壽鉉曰,政官牌招開政,如有違牌,勿爲呼望。
傳于李載元曰,吏·工換房。傳于金壽鉉曰,吏曹參判有闕之代,前望單子入之。吏曹參判前望單子入之,李豐翼落點。
有政。吏批,行判書洪說謨進,參判李豐翼,參議金敬鎭進,同副承旨李鍾淳進。以趙獻永爲刑曹判書,金九鉉爲崇陵令,洪淳穆爲黃海監司,故學生閔端顯贈左贊成例兼,故學生閔百述贈吏判例兼,以上大殿私親祖考·曾祖考,依法典追贈,前五衛將張泳汲,今加嘉善,兵曹覆啓判下。兵批,行判書徐戴淳病,參判林肯洙病,參知白海運病,參知申鍾益入直進,左副承旨姜蘭馨進。僉知二單,尹弘大·邊弘奎,護軍李興敏·張泳汲,副護軍南建中,副司果金啓汶,副司正單李世用,以上竝單付,兼黃海道兵馬水軍節度使單洪淳穆。吏批,再政,以鄭基年爲典簿。三政,以李世器爲忠勳都事。
傳于李鍾淳曰,捧納承旨,推考。
李鍾淳啓曰,記注法意,何等審愼,而昨日召對,入侍筵說,不善修正,致勤下敎,事甚踈忽,極爲未安。今方改修正以入,當該注書,所當重勘,而本院請推之外,無他可施之罰,何以爲之?敢稟。傳曰,推考。鄭泰好啓曰,大司憲洪遠燮,執義兪晩源,掌令金震休,持平安致默·李在果牌不進,掌令權燮在外,監察茶時之意,敢啓。傳曰,知道。以執義兪晩源,掌令金震休,持平安致默·李在果,獻納韓龍敎,正言朴周雲·金始遠,牌不進罷職傳旨,傳于鄭泰好曰,只推。
以大司成趙成夏牌不進罷職傳旨,傳于金壽鉉〈曰〉,只推。
以江原監司金泳根狀啓,歙谷縣民家失火事,傳于姜蘭馨曰,當此寒節,民家燒燼,聞甚矜惻,元恤典外,別加顧助,結搆奠接之方,廟堂措辭,分付。徐承輔,以兵曹言啓曰,考見諸道昨秋官鎭門聚點狀啓,則黃海兵使李元熙狀啓中,道內軍兵聚點時,東里鎭器械破傷,老弱苟充,間或有之云,所當發緘取招後,照律施行,而係是宥旨前事,依例勿論,何如?傳曰,允。
吏曹口傳政事,以李基祖爲豐川府使。
徐承輔,以備邊司言啓曰,卽伏見以豐川府使事慈聖傳敎下者,辭旨截嚴,處分至當,其於尊國體警民習,萬萬欽仰,而第管轄地方,有此不法之長吏,而蒙不檢察,致有民擾,苟究其失,無辭可官。該道臣,施以罷職之典,該守令,自王府,當有議讞,該邑奸弄之吏校首倡惹擾之諸民,一一分輕重,論理登聞,以待稟覆。新除授府使,使之當日辭朝,給馬下送,何如?傳曰,允。
又以備邊司言啓曰,卽見平安監司洪祐吉所報,則以爲支勅當頭,經紀措劃,不容虛徐,一勅所費,統計爲八九萬兩,而挽近勅需,盡入逋藪,各邑時存,錢僅爲二萬七千餘兩,銀用餘爲七百兩。不足之數,以時價貿入,則有錢五六萬兩然後,可以排比。本營所納均廳耗作錢零在,三萬二千六百餘兩,戶曹納各樣錢二萬一千三百餘兩,合五萬三千九百餘兩。姑先推移備用,待秋〈拮〉据,則在京司,不過畿月寬限,在本營,庶可一分紓力云矣。客使供頓之費,今方料理,而所需之年逋歲欠,趁期收合,無其望。本道上納均廳耗作錢,戶曹各樣錢,姑先推移入用,待秋間,一一拮据,毋或漫漶,俾窘經用之意,分付道臣,何如?傳曰,允。
又以義禁府言啓曰,豐川府使申命溵,不可尋常處之,三倍道具格拿來事,傳旨啓下矣。申命溵,時在任所,發遣府都事,三倍道具格拿來,何如?傳曰,允。
咸鏡監司李裕元疏曰,伏以,皇穹降割,大行大王,奄棄臣民,窮山薄海,莫不奔奏號哭,如不欲生。際玆國勢將危,人心靡泊,我聖上,承太母徽音,光紹大統,踐位行禮,簾帷同聽,裘冕彌尊,宗社再安,神人胥悅。臣與一省軍民,攢手北望,以哀以慶,愈久愈切。仍伏念臣以無似,荷聖朝陶甄之化,周旋邇列,輥到崇秩,隆恩厚渥,與天無極,而連叨藩毗,自西而北,逖違天陛,居然三歲于玆矣。不意崩坼之變,遽在戀結之時,客館奉諱,五內摧裂,冥頑不滅,視息如故。又見歲色條改,公除奄過,愴萬事之䆳古,恨千里之留滯,慟纏攀髯,忱切蓐蟻,迨此因封之前,追效奔問之禮,得與於拚輴陪紼之列,則在臣情理,抑可以少伸悲冤之萬一矣。且臣有老母,年踰七旬,癃病沈淹,關塞經年,一倍澌綴,反今奉還鄕廬,適宜調將,則臣母餘生光陰,皆我殿下賜也。臣於公私之間,抱此必遞之義,則安得不仰首哀籲於仁覆之下乎?若臣匪據之愧,蔑效之罪,無非當遞,而此猶屬第二聲耳。玆控情實,冒瀆嚴廬之聽。伏乞聖慈,仰稟東朝,亟遞臣觀察使之任,獲遂微悃。臣不勝泣懇云云。答曰,省疏具悉。凋弊之餘,豈可輕遞?卿其〈勿〉辭,益勉分憂之責。
吏曹參判李興敏疏曰,伏以,歲籥載新,公除已過,伏惟聖心哀慕,益後靡逮。仍伏念臣於貳銓之任,前後凡三叨恩命,而低徊淹延,此次最久。始焉義分感怵,未卽控辭,仍値上下哀遑,不敢言私,居已三易月,而歲又改矣。其間代斵與參席者屢矣,而一往疎闇,毫無善迹,久據而切妨賢之愧,虛糜而有瘝職之悚,蚤夜恧蹙,何敢一日自安于心哉?且臣有貞痼之病,頑痰爲祟,少失將攝,其應如響,近因換節之交,寒煖無漸,外邪潛乘,宿證復闖,痰注肩脅,動輒掣痛,委貼床席,轉嚲不得。以若見狀,彈束赴公,判非時日可期,庸敢略具病實,仰溷嚴廬之下?伏乞聖明,俯賜鑑諒,仰稟東朝,將臣見帶銓銜,劃卽鐫改,俾幸公私,不勝至祝,臣無任屛營云云。答曰,省疏具悉。所請依施。前掌令韓容悳疏曰,皇穹不弔,大行大王,仙馭上賓,哀霣罔極,率普惟均。邦籙鼎新,聖明臨御,八域臣民,莫不延頸拭目,佇見治化之盛。臣本昏愚陋劣,跧伏田里,伏覩慈聖殿下前後辭敎,諄複鄭重,臣不勝莊誦攢祝,區區寸忱,思欲一陳所懷,進伏闕下,不避猥越之嫌,敢奏芻蕘之說。伏願殿下,察其恕其妄,亦不以人廢言焉。殿下以聰明英睿之姿,仁孝恭儉之德,受聖母寄託之重,膺列祖付畀之大,命哲命吉,罔不在初,爲堯爲舜,其始在今,此誠有爲之會,出治之幾也。孔子曰,惟孝友于兄弟,施於有政,此聖王所以以孝治天下,君子所以不出家而成敎於國也。伏願殿下,克盡誠敬,慮善以動,以爲化民成俗之方焉。竊伏念講學,爲致治之本,蓋千聖心法之傳,歷代治亂之由,備在方冊,人君所以涵養薰陶,觀感興起者,不外乎此矣。書曰,念終始典于學,厥德修罔覺。夫以殷宗之盛,宜若無待乎勸勉,而傅說,猶以是戒之,人君之於典學,不可斯須去身也明矣。宋程頤曰,人主一日之間,接賢士大夫之時多,親宦官宮妾之時少,則氣質自和,德器自成。今殿下沖年嗣服,雖在哀遑之中,必親近儒士,以資討論之方,倚仗老成,以責啓沃之功,則聖學必臻緝之域,德業將有日新之美矣。臣伏念治國之要,必自節儉始。財出於民,能節則財恒足,而民以寧矣。德基乎儉,能儉則人欲去,而天理行矣。苟不節儉,則服食器用,宮室臺榭,凡可以蠱心害性者,皆有不期至而至矣。言其弊則風俗之渝靡,紀綱頹敗,守宰之貪饕,民生之困瘁,何莫非從奢侈中出來?財於天地間,益於上則損於下,贏於此則絀於彼,損益贏絀之間,民之利害判焉,國之盛衰係焉。昔周公作周禮,司徒掌錢穀之入,而周知其數,冢宰掌所出之命,而不至安費,是以量入爲出,三年有一年之蓄,雖値凶荒,不以爲病,蓋取之有法,用之有度故也。苟非法度,則橫斂轉增,糜費日廣,人多縱逸,俗尙侈靡,貴者踰制,賤者效尤,文章日紊,等級莫分。由是而緣畝食力,民終歲勞苦,而饑寒切骨,倉廩空虛,而國受其病,此非細慮也。伏願殿下,兢兢業業,常存戒懼,凡飮食次舍,器用財有,無不制以有司之法,由內及外,自微至著。躬行節儉,以率群下,屛斥珍異,以令朝廷,則凡爲殿下之臣民者,孰敢不仰德承化,若風行而草偃也?竊伏念上之所以使下,下之所以承上者,命令是已,故曰,君者出令,臣者,行君之令,而致民者也。夫敎化之誕敷,典法之播告,皆在於此。然必也盡在我仁心之實,而有以感人之易,盡在我仁言之實,而有以入人之深然後,上有敷告之修,下有對揚之美,管仲所謂言脫於口,令行於天下者也。令出無常,法不堅立,吏不知所守,民莫知所從,究其源,則蓋由講謀之未精,思慮之未周然也。臣謂先自朝廷之上,凡於施爲之際,慮之必孰謀之必臧,發號施令,持以必行,堅如金石,信如四時,則國令一出,莫不傾耳承聽,聳動厭服,民之從之,若水之就下矣。臣伏念言路之通塞,可見國家之興替,三代以上,尙矣無論,自漢以下,其治其亂,皆驗於此。昔唐憲宗,問於李絳曰,諫官,多謗訕無事實,朕欲謫其尤者,以警其餘,如何?對曰,人臣之命,繫於人主喜怒,敢有發口者無幾,就有諫者,皆晝度夜思,朝刪暮減,比得上達,什無一二,故人主孜孜求諫,猶懼不至,況罪之乎?以此杜天下之口,非社稷之福也。憲宗善其言,銳意求諫,以成中興之業。夫古之樂聞諫,豈以爲其言,皆善也?或有近於迂闊者,或有疑於過激者,或有似於沽名者,亦皆優容而虛受焉。如以爲迂闊而責之,則不迂者退矣,以爲過激而厭之,則不激者遠矣,以爲沽名而斥之,則不沽者去矣,此非有國之所利也。況我列聖朝,鴻功偉烈,尤以舍己從人,虛懷受言,聖神相繼,已成家法者哉?顧今新化之初,特頒求言之敎,大開不諱之門,上自朝臣,下至民庶,內自京邑,外至遐裔,皆令各陳時弊,務盡其情。章疏旣集,勿令該曹,循例回啓,而廣收廷議,商確採探,若其言辭切直,正中時病,卽施於政,不歸之空言,或有議論明達,學通經濟,旣用其言,且褒其人。雖或所陳猥屑,無足可觀,而觸犯無忌者,亦置而不問。夫如是則庶幾以國人之視聽,爲一人之聰明,積弊可祛,民勞可息矣。臣聞民者,邦之本,而君之所以爲天也,故古先哲王,以恤民爲治國之先務,輕徭薄賦,敦本厚生,仁以使之,義以道之,民亦仰之如父母,敬之如神明,畏而愛之,信而懷之。苟或使之無度,取之無節,饑寒不救,疾病不存,則其心怨咨,無足怪也。或言世降俗末,巧僞日滋,雖有善治者,亦末如之何也已,此非有識之論也。臣則以爲今之民,猶古之民也,何以知其然也?觀夫日月星辰,猶古之運行昭布也,山川草木,猶古之悠久生成也。凡天地之間,含生蠢動之物,其形質性氣,皆與古無異也,奚獨至於人心而不如古乎?惟在爲上者道率之如何爾。昔召·康公之陳戒于成王也,以諴小民,爲祈天命之本,大學,引康誥之言而釋之曰,心誠求之,雖不中,不遠矣。程子曰,赤子不能自言其意,而爲之母者,凡所以求其意者,雖或不中,而不至於大相遠矣。若民則非如赤子之不能自言,而反不能無失於其心者,以本無慈愛之心,而於此,有不察爾,至哉言乎。近來穀價年騰,財竭而民窮,其殿屎愁苦之狀,在在相望,九重之內,安得而盡燭也?當今急務,莫若上下一心,講求訏謨,勞來安集,以固邦本,渙發德音,昭示中外,且惟正之外,關市澤梁,無名之稅,一切蠲罷,俾斯民,得蒙至治之澤焉。臣聞君以知人爲明,臣以任職爲良,君知人則賢者得行其所學,臣任職則不賢者不得苟容於朝,此庶事所以康也。君人者,如天運於上,而四時寒暑,各司其序,則不勞而生矣。蓋人之資質,不能皆備,或短於此長於彼,或糊塗於小事而明達於大體,不能爲滕·薜大夫者,或可爲趙·魏老,故古人言,朝廷用人之道,當各隨其長。任之專而持之久,期以成績,不限日月,其間有才過於位者,超陞之,才不稱位者,左遷之,才位相當者,雖終身莅一職,可也。惟殿下,以是爲準,量才授任,且旁招俊乂,或拔之於踈賤之中,或收之於遐荒之域,使有一藝一能之士,莫不自致而樂爲之用焉。自古人臣之陳勉於其君者,孰非令言嘉謨也?但人君採而用之,則是爲致治之要,若視以文具,則有求諫之名,而無從諫之實矣。伏願殿下,誠心求治,必以堯·舜三代自期,如射之有的,而求得其中,如農之力穡,而乃獲有秋,則治敎自成,福祿日臻,將見億萬年無疆之休矣。伏望殿下垂念焉。臣無任瞻天望日,激切屛營云云。〈答曰,〉省疏具悉。所陳不無可採,當留念矣。
持平安致默疏曰,伏以臣,遐土蕞品,倖竊科第於大行朝初元飾慶之會,菲材薄質,自分不堪爲當世用,屛伏嶺陬,十有餘年。間叨侍從之列,而一無建白,涓埃未報,弓劍遽墜,於戲之思,薄海惟勻。於休我殿下,聖姿天縱,潛德升聞,誕膺曆服,大橫庚庚,此我東國億萬年無疆之休也。圜東土蠢蝡林葱,莫不延頸拭目,思見德化之盛,而廼於此際,陶勻洪造,下及於無似賤冗,持憲除命,遽降於旅次跧伏之中。臣揆分惶恐,將何以稱厚旨塞重望,上酬不遺遠之恩,下任得其言之責也?日前賓對,叨登前席,昵覲寵光,粗有所區區開發,而尙有未盡底藴,謹綴切於時務者六事,敷陳如左,伏願聖明,少留神焉。其一曰,敦聖學以澄化源。臣聞人主一心,萬化之源也。正心之要,必資學而始,開心之源,必因學而進,故朱子之言曰,人主一日之間,苟非講學之工,有以開明其心,則何以得其心之正,而應事物無窮之變乎?先正臣李滉之告于宣廟曰,學問進德,爲治之大本也,精一執中,爲學之大法也,以大法立大本,則天下之政治,皆自此而出。斯二言者,論人主爲學之要,無復餘藴,而其所以躬行力踐之方,則亦惟曰務實而已。蓋思誠,爲作聖之工,而誠者實也,篤信,爲進學之方,而信者實也。以實心而求之,以實德而行之然後,方可見學問之實效,而匪直爲觀聽之美而已。惟我聖朝,壹是爲重,設規也,以誠實爲務,講究也,以切實爲要,以君德成就,責於經筵,而挽近以來,論思者惟務草略,敷奏者或欠精細,訓釋之稍涉緊密者,謂之支離,陳勉之少似剴切者,目以迂遠,其所以應課備奏者,只是一文具而已,則如此而其可謂眞切而誠實乎?恭惟我殿下,以幼沖睿智之姿,懋日月將就之工,將開法筵,頻接儒臣,立志以誠實爲本,責效以名實相應。讀得一寸則行得一寸,講得一句則踐得一句,至誠不息,無有毫髮之間斷,則動靜之際,一念常惺惺,而日躋乎高明光大之域,於是乎學問思辨,始有眞知之實,而於政令事爲之宜,已洞觀其大源矣。書曰,念終始典于學,厥德修罔覺,孔子曰,修己以敬,以安百姓,惟聖明之留意焉。其二曰,公選擧以服人心。臣聞國之所以維持者,以其有公道也。以其大而言則天下爲一家,中國爲一人,以其功而言,則賞必宜而罰必當,賢者必進而不肖子必退,兼取而竝觀,廓然而大公,則人莫不心悅而誠服者此也。肆惟我聖朝,重銓選之規,詳貢擧之制,規撫典憲,纖悉廣備,而挽近以來,百度因循,庶事恬憘,分之以形勢拚緣之塗,加之以關節請托之逕。黃麻未降,物色先定,而公朝官爵,爲奔競之場,朱衣未點,榜眼已播,而科場名器,爲貨賄之藪。趨蹊鑽逕,成士夫之風習,計功謀利,鼓一世之波瀾,如此而尙可謂國有公道,而凡賢能之當用而不用,才藝之當顯而不顯者,果可數計而周知之哉?必也舜門廣闢,殷鏡高懸,有賢則擧之,有才則擧之,有學行則擧之,有文藝則擧之,略如古人訪巖釣聘畎畝之爲然後,一國之人才,可以無遺矣。況人才之作,由於在上之培養,誠我殿下,蒐羅廣取,任賢授能,使巖穴窮居之士,皆知修齊爲兼善之具,文學爲發身之資,則孰不淬礪琢磨,各自興奮,以待聖主之求乎?皆古取人之要道,惟在殿下更張之如何而已。今之言者又曰,科弊之難捄久矣,然臣請以所耳目者,明之。嘗於己酉春會試時,憲廟下敎若曰,今之科弊,物色以取之,書札而圖之,滅法營私之習,茶飯行之,甚至以莫重之國試,便作龍斷之私貨,若此不已,國何以爲國乎?一言而蔽之曰,爲公爲私,惟在於掌試者,則苟能一心至公,明白對揚,雖百般幻弄,千逕鑽刺,所謂關節,烏得到於包老也?大抵,士趨之不正,則試官之不秉公而然也。試官之不秉〈公〉,則謂予一人,可以欺蔽,無所畏忌而然也。思之及此,寧欲無言,國綱雖曰解弛,太阿不在此手乎?因命試取,而果有公榜之誦。至大行大王嗣服之初,當飾慶之科,純元聖母,以國家安危向背之機,丁寧敎勅,而亦有公選之著名,此目今已然之明驗也,惟在殿下體行之如何而已。伏願殿下,廣議廟堂,兼勅該司,使之博訪賢能之才,特疏淹滯之士,別求忠淸正直之人,列置朝端,共理庶政。科弊一節,亦仰承聖母之遺意,依憲廟勅敎之已例,番番戒諭,每每循察,使無一毫私逕之參錯其間,則今日殿下之臣,寧有不從命者乎?如是則人心可服,士氣可培矣。孔子曰,天無私覆,地無私載,日月無私照,而朱子贊之曰,王者奉三無私,以勞天下之人,則人莫不心悅而誠服,惟聖明之留意焉。其三曰,開言路以來忠直。臣聞好察邇言,大舜之所以躋於上聖也,從諫則聖,傅說之所以爰立作相也。自古成就君德,莫不以納言爲要,則後世人主,其於聽言納約之道,可不知所勉乎?蓋一人之聰明有限,天下事物無窮,而洪勻耳目,聖凡同然。聖之所以爲聖者,以其博採群言,集衆人之聰明,爲一己之聰明也,凡之所以爲凡者,無虛受之量,而其聰明者,不過乎一己耳目之所及而已。是以國家設臺閣之官,責耳目之任,其地也至淸而至要,其職則至綦而至重。叫天霜鶚,滿朝之簪紳懾肅,風聞諫鼓,四方之糾察嚴密。有犯無隱,其責,何如,而夫何近來臺閣,爲閑漫之司,而體統不尊,言官爲冗散之任,而風氣日卑,簿書期會,則應課而䌤縫,簽案決遣,則考例而因仍,媕妸之習日長,直讜之風掃地,言路之壅塞,未有若此之甚也。恭惟殿下,聖質仁明,如水之止,如鑑之空,於此而苟能洞開四門,日接臣隣,問以時政之闕失,示以至誠之容受,則以聖朝扶植元氣之厚,英賢講究經綸之美,豈不彈官振袂,日進昌言於殿下之庭乎?若是而國不治而民不安者,臣未之聞也。伏願殿下,虛心求納,使之盡言無隱,勿以葑菲而不採,勿以芻蕘而不擇,則豈不益有光於一初惟新之政乎?宋臣司馬光之言曰,近年以來,士大夫,以迎合苟容爲智,危言正論爲狂,莫若明下詔書,廣開言路,時政闕失,民間疾苦,竝許有官無官,盡情極言,此足爲今日納言之要道,惟聖明之留意焉。其四曰,擇守令以恤民隱。臣聞朱子之告孝宗曰,四海之利病,係於斯民之休戚,係於守令之賢否。蓋守令之有係於民國者,其重若是矣,故自古明君,莫不深致其意。如漢宣帝,則於郡吏,有治行者,璽書勉勵,賜金增秩,如唐太宗,則書其姓名善惡之蹟於屛風,坐臥以觀而黜陟之。夫以褒寵之極其隆,進退之極其精,審如是,故一時守宰之臣,各有欽聳之心,咸懷畏戢之〈心〉,賢者得以自勉,不肖者無以自恣。降及後世,寢以廢弛,其當百里之寄者,只循資格久近之次,鮮用甄簡表異之典,故苛苟貪墨,在在皆然矣。以是今之莅郡者,苟非慈詳愷悌,留意字恤之人,則到官之日,不思政務之緩急,先問邑況之豐薄,一有肥〈己〉之方,萬售瘠民之計,甚者推髓而剜肉,小〈者〉剝膏而浚血。任晉陽之保障,而民情蜂午,按江湖之循撫,而闔境魚喁,猾胥因緣之姦,官廳濫觴之物,遍皆責之於民。故民雖霑體塗足,終歲勤勞,而畢竟盡歸於頭會箕斂之手,鞭朴桁楊之下,斥土賣牛,鬻鼎典衣,幸免其禍,而終無以自糊矣。惟幸近年以來,民擾保淨,撫以恤之,或可安保,而庶政之玩愒日久,百務之委靡成痼,未聞解更之實效,而且況前年穀少損,粒直翔貴,其愁迫困苦之狀,將何以救之?我國家德政,寬仁守白,贓汚者,不忍輒加以犯贓之律,是固守臣之感泣處也。宜有惕然改圖之心,而反多流俗駭異之論,以稛載相續者,謂之有手段,歸橐蕭然者,目之以迂拙,轉輾慕效,日甚一日,而民國之憂,不可勝言矣,將何以得其宜哉?臣伏讀東朝首初哀痛之敎,惻怛懇摯,山東大老,扶杖聽詔,擧切少須臾之願,此生靈再蘇之辰也。伏願殿下,戒勅銓曹,無論文武蔭官,擇其廉㓗忠懇,能於吏治者,勿拘資級,分送列邑,而錄前後廉白之吏,增秩加官,略如漢制之爲,察各官犯贓之實,列書檢覈,略倣唐制之擧。又必申命監司,從公殿最,因其殿最,又加採察按問之法,則人情亦不甚遠矣。彼爲守令者,明知如是,則必致華顯,如是則必歸贓汚,而孰肯不爲之自惜哉?如是而後,今日塗炭之民,庶可救其萬一矣。書曰,任官惟賢才,又曰,臣爲上爲德,爲下爲民,惟聖明之留意焉。其五曰,抑奢侈以節財用。臣聞民之所以爲生者財也。天地之生財有限,而生人之用度無窮,苟不省用節費,一任其奢侈之欲,則末路蕩佚,將無所不至矣。況我東一域,民貧土瘠,介於山海之間,無金銀寶貝之珍藏,江南閩·越之通商,士大夫高冠而徐趨,遊民惰肢而安居,所以生財之道,惟藉於南畝力役之民,其財之不可輕用,尤爲何如,而竊觀近日奢侈之風,無有限制,雕墻盡壁,粉白交暎,燦衣華食,品味各別,賤土産機杼之恒用,尙遠方稀罕之珍異,唐物倭貨之器,洋布野繭之服,皆足以靡財,至若嫁娶之際,則無論京鄕,浮文尤盛,錦繡奩篚,珂髢簪佩之許多名物,動費千百,富者幸得以資辦,而貧者至無以成禮矣。於是乃各有厭貧之心,無不爲論財之計,男女當婚而緣此失時者,比比有之,夫加髢申禁,自有先朝之甲令,錦綺繁文,已非儷皮之古禮,而乃有此區區之末節哉?其爲流俗痼弊,此其尤最,而其他無用之需,不急之務,形形色色,更僕難數,競相慕效,謂之時體,一世之風習遂成矣。如是而民安得不窮,財安得不竭乎?古人云,奢侈之害,甚於天災,臣嘗以爲過言,以今觀之,果非虛語也。臣嘗讀成廟聖敎,若曰,生財在務本,裕財在節用,如欲節用,必先儉約,此大聖人敦本垂後之至訓也。足爲聖子神孫世世之良法,伏願殿下,行此之政,信如四時,守此之志,堅如金石,凡係宮中大小之用,雖一物一事,始終克儉,無致或過,而乃以其躬行之餘,敎諭朝野,痛抑奢侈,使一世之大夫民人,莫不去奢崇儉,惜福愛家,一變向日無用之俗習,則冗費除而本實厚,民力紓而財用羡,可以爲君民上下久長之計也。易曰,節以制度,不傷財不害民,大學曰,生財有大道,生之者衆,食之者寡,爲之者疾,用之者紓,則財恒足,惟聖明之留意焉。其六曰正風俗以勵世敎,臣聞古之治天下者,道德必使之歸一,風俗必使之咸同,此王政之先務也。肆惟我聖朝,崇儒尙道,治敎出一,重學校之政,尙經術之士,化民之具畢張,成俗之方大備,故五百年間,儒賢輩出,風俗淳美,而時移世降,寢不如古,悖倫之風間作,蔑禮之習肆行,視名檢如弁髦,以放縱爲能事,風靡波蕩,遂成習俗,是以鄕曲之間,揖讓罕見,名分蕩然,鮮知事上之義,絶無畏法之習,至於吏胥而恣逼大夫,下賤而肆罵儒冠,月異歲遷,有足寒心,然則今之風俗,不能歸一於正矣。將何以挽回而得其正哉?亦惟曰導率作興之具,有以觀感之而已,伏願殿下,仰法祖宗朝化民成俗於遺典,明諭群邑,使兆民之衆,皆知吾君好尙之正,而集不在拘檢名敎之內者,將無以立於世,則士趨克正,民風日新,自有風動草偃之化矣。周禮曰,一道德以同俗,程子曰,治天下以定風俗,得賢才爲本,惟聖明之留念焉。臣草茅之外臣也,十載畎畝,戀結終渭,思入輦轂之下,瞻依日月之光,遭値我殿下龍飛虎變,御極當天之日,一初淸明,萬象咸覩,而臣於此會,叨忝言責之地,區區憂愛之忱,亦粗具彝性之不能自已者,敢以狂瞽之說,上瀆聖聰。伏願殿下,仰稟東〈朝〉,勿以人微而廢言,如賜萬一察納,則幸以首一條者爲之體,中四條者爲之用,又深加省念於末一條,所陳正風俗之正字,以爲正朝廷正萬民之本,則將見形端表直,粹然無不出於正矣。惟殿下念哉懋哉,臣無任激切屛〈營〉云云。省疏具悉。六條敷陳,皆切於時務,予庸嘉納矣。
甲子正月十七日辰時,上御重熙堂。勸講入侍時,領府事鄭元容,檢校提學金炳冀,參贊官徐承輔,檢討官尹成鎭,假注書金奭鎭,記事官李冕光·南一愚,各持孝經,以次進伏訖。上曰,史官分左右。元容曰,數日又寒,聖體,若何?上曰,一樣矣。元容曰,寢睡·水刺之節,何如?上曰,一樣矣。元容曰,大王大妃殿氣候,何如?上曰,一樣矣。元容曰,王大妃殿氣候,何如?上曰,一樣矣。元容曰,大妃殿氣候,何如?上曰,一樣矣。上開卷,諸臣以次開卷。元容曰,曾前大臣講官,同爲入侍之時,或大臣讀之,或講官讀之,今番則何以爲之乎?上曰,大臣讀之,元容請着鏡,上可之,元容讀自仲尼閒居,止汝知之乎,元容解釋章句以奏,上給書算于元容,上讀新受音十遍,元容跪納書算。仍奏曰,得於心者曰德,著於事者曰道,因人心而順天理,則民自和而無怨怒,一國安得不治乎?孝者,百行之源也,躬行而興一國,則其治效自然如此矣。炳冀曰,聖王之治天下,卽道德二字,而道德之要,卽孝一字而已,事父母而能盡愛敬之道,則天下順之,民用和睦矣。今殿下初開講筵,所先懋者,莫如此經之至要,以孝經一部,敬事我慈聖殿下,千萬至祝。上曰,當服膺矣。成鎭曰,自至內文義,大臣興講官,詳細奏陳,臣無他見,而孔子將言孝也,首擧先王二字而稱之者,可以見此書之作,實爲以孝治天下而發也。上曰,然矣。成鎭曰,在昔宋之朱子,七歲讀孝經,題其上曰,若不如此,便不成人,大抵成就德性,莫要此書,而古聖賢讀書存心之地,已自沖年可觀矣。今殿下嗣服之初,以孝經進講,此誠一治之大機會也。每講一篇,心究體驗,凡於一動靜一施措,必以孝經爲準然後,乃有進講孝經之實效矣,伏願留念焉。承輔曰,下問諸條,大臣講官,旣已仰對,臣無容更陳,而以順天下云者,順是不乖不悖之謂也,不乖不悖也,故和睦而無怨矣。上以順於父母則爲孝,下而順於民庶則爲慈,皆以不乖於道,不悖於理而言之也。元容曰,學以知之,知以行之,讀書者,欲其知此而行此也,孔子,天下萬世師也,天地之大,而以人而參爲三才者,蓋以人之三綱五常之道,與天地竝立建極也。上曰,天地人,爲三才乎?元容曰,然矣。今於千載之下,對書冊而想像夫子之與門弟子問答,則怳如目見而耳聞,潛心玩索,則滋味自生,欲罷不能矣。孔子時,及門弟子,爲三千餘人,其中,身通六藝者,爲七十二人,六藝者,卽禮·樂·射·御·書·數也。顔子·曾子稱爲亞聖,而今於曾子獨侍之時,欲敎以孝之爲大本,而不直言孝字,而先以汝知道德之要爲問者,欲使曾子更問,而開發其欲學之心也。凡敎人之法,使人次次隨疑隨問然後,學者開端尋緖,體驗躬行矣。上曰,然矣。元容曰,日前筵中講冊議定之時,慈聖殿下,以孝經爲先,慈意,欲使殿下,先立其大本,而治敎之加於民國也。今殿下,孝事慈聖,將以何道爲先乎?上曰,言之也。元容曰,殿下有至性,凡所以爲孝者,必篤矣至矣,而視膳問寢節,卽常節也,養志爲大,聽於無聲,視於無形,一以慈心爲心,則始可爲養志矣。又奏曰,書有經史,史者歷代事蹟之所編者也,經者聖賢事言之爲萬世常法也。易·詩·書曰三經,竝禮記·春秋則爲五經矣。三經而竝論·孟·庸·學則爲七經,又竝禮記·春秋·孝經·爾雅·周禮·儀禮則爲十三經矣。經史不可不讀,而雖以閭閻士庶言之,十五歲前,皆讀通史及七書矣。今殿下,一念勤學,則數三年之內,豈可不盡讀經與史之可讀者乎?人之心志專一,在於幼時,故必於年長應事務之前,立根基然後,可以臻緝熙光明之域矣,上而付托之重,下而蘄望之盛,誠不可一日自豫,文之有疑者,事之未曉者,隨輒詢問,則自然日知所不知,至於周通事物之理矣。伏願懋哉。上曰,當如是矣,上掩卷,諸臣以次掩卷。上曰,史官就座,仍命大臣先退,又命退,諸臣,以次退去。
甲子正月十七日未時,上御重熙堂。召對諸承旨,持公事入侍時,參贊官李鍾淳,侍讀官張世容,檢討官尹成鎭,待敎趙寧夏,假注書金奭鎭,記事官李冕光·南一愚,各持孝經,行都承旨李載元,左承旨徐承輔,右承旨金壽鉉,右副承旨鄭泰好,假注書李世用,以次進伏訖。上曰,史官分左右。上開卷,諸臣以次開卷。上曰,上番讀之,世容讀自仲尼閒居,止汝知之乎,解釋章句。上曰,下番讀之。成鎭讀次章數句。上曰,上大文讀之。成鎭應命讀畢,仲尼閒居大文,解釋章句。上曰,參贊官讀之,鍾淳又讀畢,仲尼閒居大文解釋章句。上曰,閣臣讀之。寧夏又讀畢,仲尼閒居大文解釋章句,上給書算于世容,上讀自仲尼閒居,止汝知之乎,讀十遍。上曰,文義以次陳之。世容曰,此章之旨,專在至德要道四字,則孝爲德之本,而道之所由行者,實是百行之源,萬世之經,故聖王之以孝治天下也。上行則下效之,自然化行俗美,而以底於民用和睦,上下擧無所怨矣,此豈非德之至而道之要乎?惟願殿下懋哉懋哉。又奏曰,或有疑端處,詢問,似好矣。上曰,侍坐之義,何也?世容曰,曾子,卽孔子門弟子,而坐於尊師之前,故侍坐也。成鎭曰,至德要道,此是分別,而苟究其本,則孝一字而已,德者,言其孝之體,道者,言其孝之用,克推一身極至之道,以行萬世要約之道也。仍奏曰,俄者大臣,以易·詩·書·春秋·禮記等經書名目,有所仰奏,伏未知記憶乎?上曰,聞之矣。成鎭曰,三經·五經初不稱經,而其言經者,後人推而尊之之名,惟獨孝經一書,孔子卽謂之經,蓋經者常也,自古帝王雍熙泰和之治,莫不本於孝,故首云先王有至德要道,此其爲後世人主爲治之準,不易之常法,所以謂經也。伏願殿下,懋哉懋哉。鍾淳曰,孝者,百行之源而萬世之經常也。古昔聖王之出治,皆以孝爲本,此是德之至道之要也,推此德而行此道,則天下萬事,無不順理,天下萬民,無不協和,自至於雍熙郅隆之域,而敎化極致之效,實由於孝,伏願體念焉。寧夏曰,極至之道,切要之德,皆本於孝,孝者,百行之源也,推孝治天下,故天下順而民用和睦,上下無怨也,人主之爲政,本於孝而推而用之也。上掩卷,諸臣以次掩卷。上曰,諸承旨公事奏之。鍾淳奏曰,召對旣罷,使玉堂先退乎?上,可之。鍾淳又奏曰,閣臣亦一體退去乎?上,可之。玉堂·閣臣,以次先退。載元曰,臣工房,無公事矣。承輔奏曰,臣兵房,讀奏兵曹額外內禁衛口傳啓目,仍跪傳于挾侍,挾侍奉進,覽下後,踏啓字以下,承輔判付讀奏訖。壽鉉奏曰,臣吏房,無公事矣。泰好曰,臣推考房,無公事矣。鍾淳奏曰,臣禮房,讀奏梓宮書上字時,及結裹時別奠告由文,仍跪傳于挾侍,挾侍奉進,覽下後,踏啓字以下,鍾淳判付讀奏訖。載元曰,左副承旨姜蘭馨,尙未承牌,不得登筵矣。上命史官就座,仍命退,諸臣,以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。鄭泰好啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。備忘記,長淵縣監柳冀駿下直,長弓一張,長箭一部,片箭一部,筒兒一箇賜給。
李鍾淳啓曰,今正月二十日,都目政事爲之之意,敢啓。傳曰,知道。
傳于李鍾淳曰,召對爲之,傳于鄭泰好曰,在院承旨,持公事入侍,傳于李鍾淳曰,藥院都提調有闕之代,前望單子入之,內醫都提調前望單子入之,左議政趙斗淳落點,傳于鄭泰好曰,公事不審之中官,竝從重推考。
大王大妃殿,傳于鄭泰好曰,曾前轝士抄出之時,每有不善察飭之歎,饒戶豪民,太半見漏,貧窮殘獨,偏被侵困,此專由於京兆五部吏屬之作奸,而亦多有冒稱假托於應頉名色而圖免者,則畢竟苟且充數之弊,誅求討索之患,自歸於窮部無告之民,遂爲閭里間一大疾苦,言念紀綱,極爲駭歎,如或如前雜亂,不善操束,則自有處置之道,自京兆堂上以下,斷不容貸矣。廟堂進來,京兆堂上,以此意,嚴飭此時部官,尤當專擇,一體,分付。大王大妃殿,傳于鄭泰好曰,庶類許通,卽我列聖朝曲遂萬物之盛德大惠,而許通多年,尙無實效,雖良質美才之卓然出人者,一號爲庶,鐵限限焉。彼亦世族之裔,天賦未殊,擧而錮之無用之地,已屢百年,亦物理事勢之行不得也。自今爲始,無拘舊規,惟才是用,俾無抑鬱之歎事,分付兩銓。大王大妃殿,傳于鄭泰好曰,究厥情狀,則前後所爲,莫掩其樂禍喜事之跡矣。放逐罪人蔡龜淵,薪智島還爲安置。
鄭泰好啓曰,大司憲洪遠燮,執義兪晩源,掌令金震休,持平安致默·李在果,牌不進,掌令權燮在外,監察茶時之意,敢啓。傳曰,知道。
以執義兪晩源,掌令金震休,持平安致默·李在果,獻納韓龍敎,正言朴周雲·金始遠牌不進罷職傳旨,傳于鄭泰好曰,只推。
傳于鄭泰好曰,臺諫竝許遞,前望單子入之。
臺諫前望單子入之,掌令金壽侃·玄基濬,持平卓景秀·金來顯落點。
李鍾淳,以國葬都監摠護使意啓曰,發引時晝停所當設,欑宮轝士軍替運處,亦設幕次,而謹考各年儀軌,則晝停所不設,欑宮只設幕次,仍以大轝奉駐,還爲進發,替運處則不設幕次,轝士軍,預爲分運整待,從便替運矣。今番則何以爲之乎?敢稟。傳曰,依各年例爲之。
又以國葬都監摠護使意啓曰,魂殿所用祭器,山陵所用祭器造成吉日,令日官李秉洪推擇,則今正月二十一日午時爲吉云,以此日時始役之意,敢啓。傳曰,知道。又以國葬都監摠護使意啓曰,大小轝服色補編,則以緞綃載錄,而己酉·丁巳因緞屬內下,參用紋緞,甲午自都監措備矣,今番則何以爲之乎?敢稟。傳曰,依甲午年例爲之。又以國葬都監摠護使意啓曰,謹稽補編服·玩秩·冕圭,衣裳中單,蔽膝,佩玉·方心,曲領綬·大帶·赤舃·紅襪,自尙方造成,冕圭若用常御,則勿爲新造,鏡匣梳函,亦用常御則勿造事載錄,而甲午·己酉,竝以內下入用,只几杖,自都監造成矣,今番則內下與新造,預先稟定然後,可以擧行,何以爲之乎?敢稟。傳曰,依己酉年例擧行。
又以國葬都監摠護使意啓曰,本都監郞廳李圭白,有身病,呈狀乞遞,改差其代,以前縣令李承裕差下,而方在奪告身中,依已例蕩滌敍用,仍令該曹,口傳付軍職,使之冠帶常仕,何如?傳曰,允。
又以國葬都監摠護使意啓曰,今此國葬時,大行大王御押·標信·命召·密符·摘奸牌·問安牌·大將牌,當依甲午·己酉年例,同入於服玩函,而冕服·鏡梳,旣用常御,則恐有一函難容之慮,不可不預先請出,詳審大小,定其各函與否,令政院,稟旨擧行,何如?傳曰,允。
又以忠勳府言啓曰,今此大行大王,因山敎是時,各差備忠義衛,當以忠義衛定送名數甚多,而卽令舊功臣嫡長忠義衛付錄遞兒,只二十員,勢難推移,依例十四員遞兒,加出塡差,以爲分定之地,何如?傳曰,允。
又以奉常寺都提調意啓曰,東籍親耕田所種九穀,例於先農祭後付種,而今年旣未行祭,過元定日後,卽爲起墾播種之意,敢啓。傳曰,知道。
鄭泰好,以兵曹言啓曰,同知中樞府事韓喜驥,僉知中樞府事李昌五·林基寅·辛命河,宣傳官黃亮浩·金夢求,忠壯衛將柳瑛,文臣兼宣傳官洪淳學·申獻求,俱以病難供職,呈狀乞遞,五衛將,安弼壽前任公州營將,吳夏泳前任大興中軍,柳晥前任安東營將,尹弘大前任咸鏡監營中軍,邊弘圭前任京畿監營中軍,鄭桓前任慶州營將,俱在任所,上來間,該廳番次苟艱云,竝改差,何如?傳曰,允。
又以備邊司言啓曰,頃以式科退行事,已有啓稟,而西北道科,揆以事勢亦當一體退行,待明秋設行之意,行會,何如?傳曰,允。
右議政李景在疏曰,伏以羲曜莫淹,望奠且過,伏惟聖慕皇皇,益復如新,仍伏念臣,冒膺中書之命,而又叨專對之任,前擔旣重,後夯復加,殆所謂蝜蝦之蟲,已載不起而添載不已,惟顚與仆,可立而待,而有若左兜右攬,恬然安受者,臣雖無似,豈至全沒廉隅,全昧分數而然哉?蓋有所不得已也,鼎席之重,萬萬非如臣庸陋,所敢當也。原濕之役,萬萬非如臣衰朽,所堪任也,而由前則有終事之效,由後則有往役之義,不寧惟是瀆撓於諒闇之中,義分之不敢也。殫竭於夷險之際,常分之所安也,臣於是冒羞出膺,拚命直前,始則如穴兎之不得逃遁,終焉若穿蹄之强加驅策,十手之指笑,四起之唾罵,理所必至,而有不暇顧矣。材器之不稱,氣力之不逮,自知甚明而有未敢辭矣。第今使行有期,辭陛在邇,往來日月,將費半年,而三事之任,萬里之役,職務各異,廟謨非行人所可管攝,則不宜蹲冒也審矣。雖以庶官之微,不當蹲而蹲,不宜曠而曠,尙且來譏議而僨國事,況相府重任,豈可虛縻於出疆之身,一任其瘝廢也?況佩符之官,法不遠出,爲其職守有限,莫敢越也。今若佩命召而度遼薊,則非徒微分之所不安,殆亦事體之所不宜也,至若藥院提擧,冒叨雖屬耳,起居之禮,保護之責,尤不可一日暫曠,亦以藥院提擧言之,該曹覆啓,非無已例,隨復仍帶,終涉難便,玆敢不避煩瀆,瀝血陳懇。伏乞聖明,俯垂諒察,仰稟東朝,將臣本兼諸職,竝卽鐫改,以便公私,不勝大願至祝,臣無任云云。答曰,省疏具悉卿懇,今者使事,旣重且大,卿於拜相之初,慨然膺命,寔出體國之誠,而慈聖之眷畀方隆,卿之報效,豈有方域內外之殊哉?時相之奉使出疆,已例亦多,卿何必辭巽乎?所辭藥院之任,今姑勉副。仍傳于李鍾淳曰,此批答,遣史官傳諭。
大司成趙成夏疏曰,伏以臣,纔蒙館職遞解之命,謂可以還他本分,恩造如天,滿心攢頌,旋又伏奉國子除旨,臣誠居寵若驚,轉益慄,莫曉其所以也。夫是職之敎育賢才,爲國家需用,視其責任之能否,有關世敎之汚隆,此皆先輩長德,所嘗辭巽之語,臣何敢張皇爲說,妄效崇飾禮讓?第臣之匪才蔑學,年又最少,雖今鼓篋於昕庭,與諸生較其所修,尙未免魚魯不辨,靦然無以抗顔,況據皐比之席,將欲其日戒月勵,以訓迪士趨,爲自任,不徒臣之非愚則妄,在一初淸明之政,未克愼擇乎首善之職,則其爲取矣于列,貽累則哲,何如哉?藉令臣,學識才猷,俾乎有裕,將臣近來濫叨,展以幾年之久,節次推遷,猶懼其莫可消受,以臣萬萬不似,兠攬無漸,乃在半月之間,可謂究其說而不得也。臣以孤孑餘蹤,粗以維持門戶,誠非始望之攸及,而區區所矢心者,惟以謹守拙規,保有家聲,爲不報之報,不意非常之寵命,若是其荐仍,急走多躓,小器易溢,昔賢之炯戒,人之疾痛,必呼父母,常情之所不得不然也,玆敢謹具短牘,仰首嗚號於仁覆之下。伏乞聖慈,特垂矜諒,稟于東朝,刋改臣新授職名,俾全終始生成之澤,不勝至祝,臣無任云云。省疏具悉。爾其勿辭察職。
甲子正月十八日辰時,上御重熙堂。勸講入侍則講官金炳國,參贊官姜蘭馨,侍讀官張世容,記事官朴海哲,記事官李冕光·南一愚,各持孝經,以次進伏訖。上曰,史官分左右,上誦前受音一遍訖,上開卷,諸臣以次開卷,炳國讀新受音,自曾子辟席,至孝之始也,解釋章句訖。上曰,玉堂讀之,世容讀奏解釋訖。上曰,參贊官讀之。蘭馨讀奏解釋畢,上命給書算于炳國,上讀新受音十遍訖。蘭馨曰,讀時玉音稍高,則字音易錯,文義難見矣,伏願少低讀音,務從平易。上曰,不敏何意也?炳國曰,孔子之問,言義重大,且師弟之分,遜讓爲當,故曾子非不敏,而以此仰對矣。上曰,文義奏之。炳國曰,仁義禮智皆謂之德,而仁主於愛,愛莫大於愛親,故孝爲德之本也,帝王以孝治天下,則天下興孝,故敎之所由生也。身體髮膚,受之父母,爲人子者,愛重其身,不敢毁傷,此乃孝之始也。今我殿下,奉有慈聖敎訓,一言動一起居,念玆在玆,罔或少忽,卽所以孝事我慈聖殿下也,伏願深留聖念焉。世容曰,孝者德之本也之旨,講官已爲陳達,而德者,四德之統以言之,四德者,仁義禮智,是也。仁者,天性之全德,而孝爲行仁之首,愛親之要道,此本之於五常,故未有孝而不仁者也。下文有曰愛敬盡於事親,而德敎加於百姓,蓋天子之孝之章矣。日前召對時,似已臨講,而伏想記憶矣。上曰,然矣。世容曰,上之所以愛敬之至,則下之人,自然興感,未有不愛敬其親者,故君子之敎以孝也。非耳提面命,而四海之大,百姓之衆,同歸於孝理之域矣。此豈非敎之所由生乎?伏願體念焉。蘭馨曰,曾子,聖門高弟也,以至孝聞,其所事親,以養志爲本,故後世言人之孝者,必稱之曰,事親若曾子,可也。蓋其孝,早有承聞於夫子此訓,而篤行之致也。今我殿下,臨講此書,眷眷服膺,而以曾子之孝爲孝,則人皆興孝,而治國之要,不外乎是矣,伏願澄省焉。上掩卷,諸臣以次掩卷。上曰,史官就座。仍命退,諸臣,以次退出。
甲子正月十八日未時,上御重熙堂。召對入侍,在院承旨持公事,同爲入侍時,參贊官鄭泰好,侍讀官張世容,檢討官申獻求,檢校待敎閔奎鎬,記事官朴海哲,記事官李冕光·南一愚,各持孝經,左副承旨姜蘭馨,假注書金奭鎭,以次進伏訖。上曰,史官分左右。上開卷,諸臣以次開卷。上曰,上番讀之。世容讀自曾子辟席,至孝之始也,讀奏訖,請釋文義,上可之。世容曰,不敏,不達之謂也,曾子之謙辭也。子,孔子也,門人尊之稱,身一身也,體四體也,髮毛髮也,膚肥膚也,不敢毁傷,所以愛敬其親也。上曰,下番讀之。獻求讀奏訖。獻求曰,此章,卽一篇之發端要旨,而本者如草木之有根,生生之理,所由發而孝心根於中,則德敎著於外,衆理皆應,故必曰德之本矣。上曰,參贊官讀之,泰好讀奏解釋章句一遍訖。上曰,閣臣讀之。奎鎬讀奏解釋畢,上曰,文義以次陳之。世容曰,夫孝之終始,不可立談而致詳,故使之復位而坐之,詳以言之,則孝之義大矣,而其說也長審矣,身體髮膚之不敢毁傷,果是以孝守身之道,而此乃孝道中一事,不可以孝之全德而言之,非徒不虧其體也,亦不敢虧其百行之一然後,一孝立而萬善足焉,有始而有終矣,惟願殿下,懋哉懋哉。獻求曰,此章之進講,間已屢度,而登筵諸臣之前後所陳,宜皆備詳,臣無容更達矣,第或有疑,乞賜垂問焉。上曰,身體髮膚,不敢毁傷者,何義也?獻求曰,身體髮膚,所稟於父母血氣,故孝子之心,常自謹飭,雖在孩提時,不敢縱佚,以致毁傷,至于衰老,亦不敢惰棄者,皆出於愛親敬親之意,而曾子以此終身服膺,有啓予手啓予足之言,此所以爲大孝也,伏願澄省焉。奎鎬曰,不敢毁傷,非但損膚虧體,行一不善,亦是毁傷,故以立身,爲孝之終者,正欲不虧其行也。大抵孝者,天理之常,人道之至也,是以自天子,達于庶人,孝無二致,惟我殿下,以堯·舜之聖姿,有根天之純孝,何待勉勵行之,而必益加警省,奉承慈聖殿下之敎訓而順行之,則此乃至德要道之本,而賢於堯·舜遠矣。泰好曰,召對已畢,承旨持公事來待矣。玉堂使之先退,何如?上可之,又奏曰,閣臣又使之退出,何如?上又可之,世容·獻求·奎鎬,以次退出。上曰,公事奏之,蘭馨進伏讀奏,公忠監司,以全羅道靈光稅米破船狀啓啓本數行訖。上曰,啓本甚長,只以要語奏之,蘭馨只撮要語,讀奏訖,仍跪傳于扶侍,挾侍奉進以覽。上曰,此則從當踏啓以下矣,留置,可也。泰好曰,臣所掌則推考房矣,該房無公事,而代鑑兵房,故以他房公事,仰達矣。仍讀奏備邊司啓曰,頃以式科退行事,已有啓稟,西北道科,揆以事勢,亦當一體退行,待明秋設行之意行會,何如?上曰,此亦從當同爲啓下矣。留置,可也。上曰,史官就座。仍命退,諸臣,以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。梓宮書上字後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂百官奉慰問安。答曰,罔極。結裹後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂百官奉慰問安。答曰,罔極。別奠後,大殿·大王大妃殿·王大妃殿·大妃殿藥房口傳問安。答曰,罔極。內閣·政院·玉堂百官奉慰問安。答曰,罔極。鄭泰好啓曰,大司憲·執義未差,掌令金壽侃·玄基濬,持平卓景秀·金來顯在外,監察茶時之意,敢啓。傳曰,知道。李鍾淳啓曰,臣鍾淳,今日方物封裹進去下直之意,敢啓。傳曰,知道。
傳于金壽鉉曰,召對爲之,大王大妃殿,傳于姜蘭馨曰,近來漕弊,無所不有,奚但故敗之爲可疑哉?且以故敗言之,道臣之論啓,該廳之稟覆,何嘗不據法張皇乎?終未聞明其故敗,依律行法,但聞臭載之報,前後相續,無乃據法之說,出於文具而然乎?似此非難處之事,每歎紀綱之廢弛,亦可爲朝廷之恥也。廟堂以此意,分付湖西道臣處,在囚諸漢之致敗情節,嚴覈得情,卽速馳啓。
李鍾淳,以奎章閣言啓曰,待敎趙寧夏,疏批已下,卽爲牌招察任,何如?傳曰,允。
又以國葬都監摠護使意啓曰,魂殿祭器,當爲鑄成,而在前祭器鑄成時,有宗廟所上祭器,陪來出見樣之例,今亦依此擧行,何如?傳曰,允。
又以國葬都監摠護使意啓曰,陵所丁字閣宿所,當有傳漏,而取考謄錄,則傳漏軍,折半以衛軍擧行,折半自畿營擧行,今亦依此分付於禁漏及該曹·該道,何如?傳曰,允。
又以國葬都監摠護使意啓曰,丁字閣欑宮排設處四壁,有紬甲帳周遮之節,而己酉遷園時,因特敎,除壁帳,以牧丹屛代用,其後國葬,皆用此例矣。今亦依此擧行,何如?傳曰,允。
又以國葬都監摠護使意啓曰,發引時,大轝前火鐵燭籠,神輦前三色燭籠,到山陵紅箭門內,例以忠贊衛奉持,而各年謄錄,仍以軍人奉持事,草記蒙允矣。今亦依此擧行,何如?傳曰,允。
徐承輔,以備邊司言啓曰,本司有司堂上有闕之代,大護軍申錫禧差下,見今事務方殷,竝與前次差下有司堂上,使之卽爲行公,何如?傳曰,允。
又以都摠府言啓曰,副摠管閔致庠,以承文院公事提調,方物封裹時進參事,議政府盡仕出去之意,敢啓。傳曰,知道。
又以刑曹言啓曰,大王大妃殿傳曰,其罪則不過言語之妄發也,其事則莫掩構陷之奸計也。又何足深究於經年之後乎?秋曹發配罪人張基衡則放送,謹依傳敎,發配罪人張基衡放送之意,敢啓。傳曰,知道。
又以義禁府言啓曰,放逐罪人蔡龜淵,薪智島還爲安置事,承傳啓下矣。蔡龜淵,以承傳內辭意,具罪目全羅道康津縣新智島,還爲安置,而方在京畿驪州地云,依例發遣府書吏,自驪州地執捉,仍令押送配所,何如?傳曰,允。
黃海監司洪淳穆疏曰,伏以徂光不淹,禮制寢成,宸慕皇瞿,益復靡逮,中外冤號之慟,曷有其已?仍伏念聖明光御,慈化誕敷,初元治謨,拳拳於民國,凡簾筵懇摯之敎,綸綍惻怛之音,輒以愼擇方岳守宰,懷保元元,爲今日第一急先務,不料海臬有缺,謬先檢批者,卽臣無似賤品爾。臣之濫竊匪據,懍慄罔知攸措,猶屬臣私分,靡暇自恤,其於新政之貽累,群情之滋惑,竊爲熙朝惜此擧也,臣於是道,嘗以吏事使命,足跡殆遍峽沿矣。屛翰畿甸,咽吭浿·灣,舟車湊靑·徐之壤,水旱資白·鄭之渠,山農海估,樂生安業,古所稱藴藉殷庶,優於八路,而以臣曩所目擊,已到得幾分凋弊,今於十餘稔之久,參以耳食,又是奈何不下,而昨夏巨浸蕩析相望,可謂經一劫界,以至近日,長吏冒法,邑民興擾,綱維之墜,到玆尤極,況又北使迎送,計應不遠,而列郡支調之需,必當在在枵然,雖使威望,足以彈壓,幹諝足以辦理者,値此艱棘之會,誠戞戞乎難矣。臣本書生拙謀,踈於事務,一切家常管攝,自分痴聾,其何以擔夯全省之委寄,對揚九重之明命乎?噫,官至剌史亦榮矣。攬轡澄淸,宣布德意,寔亦志士展藴圖酬之一階,而揆度才具,苟可以毫銖稱當,豈敢飾辭絮繁,孤負簡心之隆也哉?夷險向前,臣分則然,急讓一節,古人攸戒,若謂臣全昧此個義諦,徒思便文自營,則萬萬非臣素志也,倘聖慈,少垂淵燭,日月之明,必無遺照,用敢具牘臚實,冒控嚴廬之下。伏乞仰稟東朝,劃鐫臣所授藩銜,以幸公私事計,不勝至祝,臣無任云云。答曰,省疏具悉。卿其勿辭往欽哉。
戶曹參判金輔鉉疏曰,伏以歲改月嬗,公除已畢,望奠又過,聖慕撫時,益當皇瞿,臣於此時,跡廁邇密,出入起居之班,依近日月之光,以哀以慶,慟昔卞今,思欲趨走報效者,寧後於人,而第臣所帶直提學之任,始旣踰濫,久益瘝隳,砥礪名行,修嫺典獻,以之稱塞龍光,發揮鴻藻,贊宥密而煥黼黻,尙姑無論,閣中細務之日常照檢者,一切糊塗,職由臣輇才短識,本無榜樣,責其成而蔑有補也,其擬積誠懇免者素矣。近因哀遑奔奏,不遑調息,素患痰痞之祟,倍益添劇,方値考較有役,義重終事,而强策供劇,判無其望,此又臣目下實狀之不容不控辭也。至於籌司有司,臣何有石晝良算之足以與聞機務,而恬然自居乎?其不宜久耐職思,亦已審絜者熟矣,玆敢抱悚臚陳,仰瀆嚴廬。伏乞聖慈,俯垂淵察,仰稟東朝,竝賜鐫改,以幸公計,俾安私分,區區至祝,臣無任云云。答曰,省疏具悉。所請依施。
直提學金炳地疏曰,伏以歲籥載新,公除已過,伏惟居廬聖慕,益復靡逮,仍伏念臣於奎華之任,已再叨恩命,一倍滋悚,只以仰感俯怵,未卽荐籲,低徊恧蹙,黽勉隨行,仍値上下哀遑,不敢言私,居已月屢易而歲又改矣。顧其求缷之心,未嘗食息暫忘,且臣稟質脆薄,夙抱貞疾,每當換節之交,其發如期,而近因日候不適,將攝失宜,新證闖時添肆,外而寒熱交作,內而咳咯苦劇,以此見狀,一日虛縻,實非義分之所敢晏然,而一向蹲仍,不思所以自處之道,則瘝曠之罪,尸素之責,無所逃焉。庸敢略具病實,仰溷嚴廬之下。伏乞聖明,俯賜鑑諒,仰稟東朝,將臣見帶閣銜,劃卽鐫改,以幸公私,不勝至祝,臣無任云云。答曰,省疏具悉。所請依施。
待敎趙寧夏疏曰,伏以臣,孤露餘喘,荒嬉失學,門戶之衰替,命途之畸釁,亦必至之勢爾。成立有難於升天,謏陋自歸於下流,忝先是懼,顧影多愧,僥倖一第,乃在於弱冠以前,揣分則太濫,時考則太早,榮今感昔,憂多喜少,過此而有躁進之念,則誠妄人也。臣雖穉騃,亦具彝性,顧先訓之守拙,遵母敎之息交,進退動靜,不敢依樣於朝士,卽一家庭間蒙愚之兒,不惟臣之所自待者如此,人之所以待臣者亦應如此,顧臣常分之所當爲,惟以慈殿承候,出入禁扃,固無間於釋褐前後,而如覲光香案之前,接武簪筆之列,非臣器識之所可承當,一經攝記注,自知其不勝任者已審矣。況今聖上初服,量才愼簡,不能者去,如臣藐然新進,宜乎投置閑散,少俟藏脩之稍久,知慮之漸進,出而試可於百執事之末,庶不悖於幼學壯行之義,雖使圭璋特達之士,處臣今日所處,其爲身謀,亦必不外於是矣。不自意,奎章閣待敎除旨,忽下於矢心自劃之際,未敢知造化成遂之澤,如是無漸也。毛羽未成,飛不可得,花葉未開,實從何出,臣素昧典古,設閣本意,亦未能詳知,而竊嘗與聞先進之語及華貫,必先屈於閣銜,而是職,又爲閣銜之最,蓋我朝官制,資愈卑而望愈峻,閣銜之尤以是爲極選,良有以此也,而編摩乎昭回之章,周旋乎起居之班,其爲淸要果何如也,而何乃擧而畀之於臣,遂使堂堂盛朝,致有童子備官之譏,此不但臣一己之災而已,臣安得不怵然而驚,惕然而疾聲呼籲於天地父母之前也哉?牙牌儼臨,雖不得不章皇肅命,而因仍蹲冒,是豈常情之所敢出也?玆敢披瀝肝血,仰懇崇聽。伏乞聖明,仰稟東朝,亟遞臣見帶之職,仍治臣瀆擾之罪,俾公器重而微分安焉,臣無任云云。省疏具悉。爾其勿辭察職。
甲子正月十九日辰時,上詣殯殿。書上字後,別奠親行入侍時,行都承旨李載元,左承旨徐承輔,右承旨金壽鉉,左副承旨姜蘭馨,右副承旨鄭泰好,同副承旨李鍾淳,記事官朴海哲,假注書金奭鎭,記事官李冕光·南一愚,檢校提學金炳冀·金炳國,原任提學金學性·金輔根·鄭基世,原任直提學金大根·曺錫雨·金炳德·李㘾,檢校直提學金炳㴤,原任直提學金炳地,原任直閣吳取善·金德根,原任待敎趙秉協,檢校待敎徐相翊·閔奎鎬·鄭範朝·趙成夏·洪承億,待敎趙寧夏,以次侍立。時至通禮跪啓請出次,上具衰服,出廬次門,入殯殿門,詣褥位,引儀唱俯伏哭,上俯伏哭,引儀唱止哭,上止哭,引儀唱三上香,代奠官,詣書案前,三上香,引儀唱執盞,代奠官,獻盞訖,引儀唱俯伏哭,上俯伏哭,引儀唱止哭,上止哭,引儀唱左通禮導殿下還廬次,上出殯殿門,入廬次門還內,諸臣,以次退出。
甲子正月十九日巳時,上御重熙堂。勸講入侍時,原任提學金學性,參贊官徐承輔,檢討官申獻求,假注書金奭鎭,別兼春秋洪軒鍾,記事官南一愚,各持孝經,以次進伏訖。上曰,史官分左右。上誦前受音一遍訖,學性讀自立身行道,止不敢慢於人一遍,解釋章句以奏訖,上讀新受音十遍。上曰,文義以次陳之。學性曰,孝者,始於事親,而爲孝子,故以事親爲孝之始,出而事君也,移孝爲忠,故以事君爲孝之中,其終也孝忠兩盡,立其身而行其道,故以立身爲孝之終,推愛親之心,不敢惡人,推敬親之心,不敢慢人,我之愛敬備至,人亦觀感視傚,同歸於孝矣。獻求,今日進講自止中,前一節,言孝之始終也,始雖能愛親,而不能忠君立身,則不足爲孝,終雖欲忠君立身,而不能孝於親,行旣虧矣,則不可以忠君立身,故必須一念終始,克盡其道然後,可成至孝矣。下一節,言孝之愛敬也,推吾愛敬之心,以及於人之親,則人亦傚之而愛敬吾之親,肆吾惡慢之習,以施於人之親,則人又傚之而惡慢吾之親矣。故曰,愛人者人恒愛之,敬人者,人恒敬之,亦曰出乎爾者反乎爾,可不勉戒哉?況帝王之孝,天下之所傚則也,躬先導率,以興俗化,則民知愛敬之道,各盡終始之孝,躋一世於至治矣,伏願省察而勉勉焉。承輔曰,立身者,不虧其行之謂也,身體髮膚之毁傷,猶不敢焉,而況其行有所虧損,豈能立其身乎?行旣不虧,能揚善名,則人之稱道其子之賢者,必先稱道其父母之賢,故曰以顯父母也。學性曰,註曰,身者,親之枝也,人子之於父母,猶枝葉之於根本也,枝葉傷則傷於根本,人子傷則傷於父母,此必然之勢也,身體髮膚,受之父母,一或毁傷,則便是傷父母之體膚,故爲人子者,比身於枝,而莫敢毁傷其身也。承輔曰,身之受傷謂之不孝,況乎爲人子者,不能推愛親之心,而乃憎惡他人,不能推敬親之心,而乃慢侮他人,至於自傷其身,則便是傷其父母也。上曰,史官就座。仍命退,諸臣,以次退出。
甲子正月十九日午時,上詣殯殿結裹後,別奠親行入侍時,行都承旨李載元,左承旨徐承輔,右承旨金壽鉉,左副承旨姜蘭馨,右副承旨鄭泰好,同副承旨李鍾淳,記事官朴海哲,假注書金奭鎭,記事官李冕光·南一愚,檢校提學金炳冀·金炳國,原任提學金學性·金輔根·鄭基世,原任直提學金大根·曺錫雨·金炳德·李㘾,檢校直提學金炳㴤,原任直提學金炳地,原在直閣吳取善·金德根,原任待敎趙秉協,檢校待敎徐相翊·閔奎鎬·鄭範朝·趙成夏·洪承億,待敎趙寧夏,以次侍立。時至通禮跪啓請出次。上具衰服,出廬次門,入殯殿門,陞詣靈座前,奉審後降詣褥位,引儀唱俯伏哭,上俯伏哭,引儀唱止哭,上止哭,引儀唱三上香,代奠官,詣香案前三上香,引儀唱執盞,代奠官,獻盞,大祝副司果鄭稷朝跪讀祝文訖,降復本位,引儀唱俯伏哭,上俯伏哭,引儀唱止哭,上止哭,引儀唱左通禮導殿下還廬次,上出殯殿門,仍入廬次門還內,諸臣以次退出。
甲子正月十九日申時,上御重熙堂。召對入侍時,參贊官姜蘭馨,侍讀官尹致賢,檢討官李基正,待敎趙寧夏,記事官朴海哲,記事官李冕光·南一愚,各持孝經,以次進伏訖。上曰,史官分左右。上開卷,諸臣以次開卷。上曰,上番讀之。致賢讀自立身行道,至不敢慢於人,解釋章句訖。上曰,下番讀之。基正又讀自立身行道,至不敢慢於人,釋義訖。上曰,參贊官讀之。蘭馨又讀奏釋義訖。上曰,閣臣讀之。寧夏又讀奏釋義訖。上曰,史官讀之。賤臣讀自立身行道,至不敢慢於人,蘭馨奏曰,史官讀奏後釋義,曾有使陳之時,或有使置之時,今番則,何以爲之乎?上曰,置之,可也。冕光·一愚亦以次讀奏一遍訖,上命給書算于致賢,仍讀新受音十遍訖。蘭馨曰,凡讀書之意,欲知此而行之也,若未解文義,而只誦章句,則與不讀等矣,文義中疑晦處,次次發問,恐好矣。上曰,揚名於後世,何意也?蘭馨曰,揚謂闡揚也,非但闡揚其賢名於當世,至于後世而揚之,其名之自揚,乃所以顯其父母也。致賢曰,名令名也,揚猶傳也,非惟令名揚於當世,欲久傳於後世,不惟自揚其名,又欲顯其父母也。基正曰,揚者如闡揚之揚,彰善之謂也。上曰,中於事君,何意也?蘭馨曰,始於事親,中於事君,非有所差等而然也,移孝爲忠,則不得不事親爲始事君次之,而事君,在事親之後,立身之前,故曰中於事君矣。致賢曰,孩提之時,孝於父母,及其出仕也,忠於事君,故古語曰,求忠臣於孝子之門。基正曰,事君非敢後於事親,而謂之中於事君也,人皆幼學而壯行,學優而始仕,則出而事君,在年壯學成之後,故所以中於事君也。上曰,終於立身,何意也?致賢曰,立身,卽修身之意,而不曰修而曰立者,立如泰山喬嶽之屹然特立,又以植木譬之,苟固其根本,則雖十丈之木,無顚沛之患,苟不固其根本,雖方寸之木,不能建立,蓋人之立身,根於孝則萬善從之矣。上曰,不敢惡於人,何意也?蘭馨曰,愛其親者,於人,無不愛,而不以所惡施於人,則人亦不以所惡施於我,乃所以愛其親也。致賢曰,愛親之心,根於天性,故必於人,無不愛,卽所謂老吾老以及人之老也。基正曰,雖在凡人,若媢嫉人而惡之,則出爾反爾,理之常也,故人亦媢嫉我而惡之,甚至有辱及其親,則安在其愛親之實乎?所以愛親則不敢惡於人,況天子博施汎愛之德,爲四海觀感之本乎?上曰,閣臣奏之。寧夏曰,立其身,行其道,不惟自揚其名,又以顯其父母,此則孝之終事也。故孝者,始於事親,中於事君,終於立身,事親爲孝子,事君爲忠臣,忠孝兩全,則終於立身,爲全人矣。故愛者仁之端也,敬者禮之端也,惡者慢者,皆愛敬之反也,故爲忠孝者,豈敢惡於人,慢於人哉?非但人臣如是,爲人君亦如是,懋哉懋哉。上掩卷,諸臣以次掩卷。上曰,史官就座。仍命退,諸臣,以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
藥房提調洪鍾序,副提調李載元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
鄭泰好啓曰,大司憲·執義未差,掌令金壽侃·玄基濬,持平卓景秀·金來顯在外監察茶時之意,敢啓。傳曰,知道。
金壽鉉啓曰,備邊司郞廳來言,今日賓廳日次,而都政相値,不得來會云矣,敢啓。傳曰,知道。
備忘記,公忠水使申泰善下直,長弓一張·長箭一部·片箭一部·筒兒一箇賜給。
李鍾淳啓曰,假注書金奭鎭身病猝重,勢難察任,今姑改差,何如?傳曰,允。金奭鎭改差,代以安驥泳爲假注書。
傳于李鍾淳曰,皇朝人·忠臣·淸白吏子孫,西北·松都人落仕最久人,及軍功人子孫,各別收用事,分付兩銓。
大王大妃殿,傳于李鍾淳曰,六臘大政之每有飭敎,本非文具,而竟歸於文具,則此非銓官之咎乎?銓衡重任也,況在今日圖報之念,應有倍於常時,今此飭敎,必不視之以文具矣。初仕之極選,守令之愼擇,此關來後之著續,而凡厥恢公疎鬱之政,都在物論之厭服與否,今不多辭申飭,以此意分付兩銓,傳于李鍾淳曰,初仕守令,各別擇差事,分付兩銓。
都政。吏批,行判書洪說謨進,參判李豐翼病,參議金敬鎭進,同副承旨李鍾淳進,以吏曹言啓曰,今日都目大政時,本曹堂上,不可不備員,而參判李豐翼病不來,令政院牌招,以爲同參開政之地,何如?傳曰,允。李鍾淳,以吏批言啓曰,今都目大政,各岐仕滿應遷者,相避及未準朔,監察·禁府都事,戶曹·刑曹·工曹·漢城府郞官,平市署官員,五部令各司久任時推人員,竝擬,何如?傳曰,允。
又以吏批言啓曰,蔭仕六品官之陞五品者,每於過都政後照擬,而見今在職者絶無,經一考之人五品官,無以推移備擬,依例勿拘陞擬,何如?傳曰,允。
又以吏批言啓曰,守令多窠,今當差出,而未準朔禁軍將及營將·邊將·虞候·中軍·都事·察訪竝擬,何如?傳曰,允。
又以吏批言啓曰,洪州牧使今當差出,而本州,以湖西雄邑,物衆地大,素稱難治,不可不擇差,同道及他道有聲績已準限未準朔守令竝擬,何如?傳曰,允。以金寅根爲義盈主簿,朴履定爲掌苑別提,金獻鎭爲活人別提,李象億爲洪州牧使,朴承晃爲振威縣監,軍資主簿單鄭愉秀,沈宜健爲宗廟直長,趙夔熙爲內資直長,趙鶴在爲禮賓直長,張鳳逵爲徽陵令,尹興善爲內贍主簿。
李鍾淳,以吏曹言啓曰,西原縣監金東選呈狀內,矣身,因促敎下去矣,中路得病,萬無還官之望云,其身病旣如是,則有難强令還任,罷黜,何如?傳曰,允。
李鍾淳,以吏批言啓曰,西原縣監今當差出,而本縣,以營下劇邑,物衆地大,素稱難治,不可不擇差,他道有聲績未準朔守令竝擬,何如?傳曰,允。以趙坰爲靖陵直長,金觀洙爲濟用奉事,鄭仲愚爲司饔奉事,尹翼善爲禁府都事,申檍爲西原縣監。
李鍾淳,以司饔院都提調意啓曰,本院奉事趙坰,今日都政,移拜靖陵直長矣。見帶燔造之任,而物力旣已區處,難付生手,本院直長中,依例相換,以爲竢事之地,何如?傳曰,允。以朴齊萬爲司饔奉事,朴承顯爲司宰主簿,宋寅玉爲東部令,趙鎭運爲淸風府使,朴齊韺爲朔寧郡守,朴升壽爲義盈直長,金獻鎭爲戶曹佐郞,洪畯爲瑞山郡守,李龍夏爲豐基郡守,宋寅玉爲義興縣監,傳于李鍾淳曰,文川郡守有闕之代,勿拘常格,各別擇差,以李根厚爲內贍奉事,李象恂爲活人別提,吳濟默爲東部令,鄭翼永爲文川郡守,吳達善爲安義縣監,傳于李鍾淳曰,不審之吏曹判書推考,以李象淵爲禧陵直長,徐長淳爲工曹正郞,金復容爲惠陵令,張鳳逵爲淸安縣監,閔應善爲咸昌縣監,任慶準爲司䆃奉事,尹禹鉉爲徽陵令,李寅鳳爲仁陵令,金寅根爲工曹佐郞,尹正善爲漢城主簿,趙秉益爲尙瑞直長,林肯洙爲戶曹參判,趙岐淳爲敦寧主簿,洪淳一爲義盈主簿,鄭淵善爲麻田郡守,柳南珪爲尙瑞副直長,李泰熙爲龜城府使,金獻根爲文義縣令,朱鎭珏爲歙谷縣令,南浚爲陰竹縣監,前萬戶愼㘽芝,今加通政加資事承傳,吳憲秀爲濟用副奉事,金炳翊爲典籍,徐光復爲端川府使,韓用臣爲樂安郡守,尹冕求爲眞寶縣監,崇靈殿令單金命恒,崇仁殿令單崔冕英,朴昌壽爲典籍,李秉準爲永禧殿令,李獻夏爲思陵令,權憲文爲平海郡守,李應洙爲博川郡守,趙文夏爲典籍,趙秉岳·李泰夏爲景慕宮令,趙錫麟爲章陵令,李承弼爲禁府都事,鮮于澲爲司藝,宋祥淳爲直講,李漢永爲安邊府使,許洧爲雲山郡守,徐益輔爲彦陽縣監,金碩根爲社稷令,朴履定·尹興善爲刑曹佐郞,兪兌煥爲引儀,姜運重爲典籍,傳于李鍾淳曰,前大司諫鄭瑬,副摠管除授。李鍾淳啓曰,新除授副摠管鄭瑬,方在罷散中,何以爲之?敢稟。傳曰,敍用。兵曹副摠管單,鄭瑬除授事承傳,傳于李鍾淳曰,在外臺諫許遞,與未差之代,今日政差出。李鍾淳,以吏批言啓曰,臺諫多窠,今當差出,而擬望之人乏少,外任竝擬,何如?傳曰,允。傳于李鍾淳曰,玉堂竝許遞,今日政差出。李鍾淳啓曰,玉堂上下番俱空,事甚未安,今日政新除授玉堂,竝待下批牌招,推移入直,何如?傳曰,允。以宋來熙爲大司憲,申轍求爲大司諫,李廷斗爲執義,洪承億爲掌令,兪致範爲副應敎,待敎單趙寧夏。傳于李鍾淳曰,左承旨許遞,今日政差出。傳于李鍾淳曰,望筒遲滯,吏兵判推考。李鍾淳,以吏批言啓曰,武承旨今當差出,而擬望之人乏少,外任竝擬,何如?傳曰,允。以李志謙爲承旨,李鍾淳啓曰,新除授同副承旨李志謙時在平安道昌城府任所,交龜後,斯速乘馹上來事,下諭,何如?傳曰,許遞。前望單子入之,承旨前望單子入之,徐承輔落點。傳于李鍾淳曰,望筒遲滯,吏兵判從重推考,以洪淳一爲戶曹佐郞,閔台鎬爲工曹佐郞,柳致潤爲掌樂主簿,張瀷爲內贍主簿,鄭箕朝爲掌苑別提,兼祭酒單宋來熙。李鍾淳,以吏曹言啓曰,奉常寺正朴履道,以其身病,呈狀乞遞,改差,何如?傳曰,允。以尹致賢爲司諫,洪承億爲應敎,金炳翊爲正言,吳俊泳爲掌樂正,李晩瀅爲典籍,徐雲輔爲監察,金炳暉爲掌樂主簿,柳致潤爲引儀,李祖潢爲義盈主簿,朴珪壽爲兵曹參判,前大司諫鄭瑬,今加嘉善,副摠管除授事承傳,白文振·鄭顯德爲掌令,朴鍾善·金秉洙爲持平,李友燁爲獻納,承文副正字單曺承鐸。李鍾淳,以吏曹言啓曰,司饔院主簿李敏道,以其身病,呈狀乞遞,改差,何如?傳曰,允。以鄭華錫爲監察,洪衡謨爲掌樂主簿,趙龜鎬爲司饔主簿,金恂根爲濟用主簿,金炳暉爲引儀,李熙藻爲引儀,洪仁秀爲北靑府使,鄭雲龜爲慶源府使,宋澈萬爲康翎縣監,尹滋華爲連原察訪。李鍾淳,以吏曹言啓曰,通津都護府使閔羲敬戶奴呈狀內,矣上典,受由上京矣。親病沈劇,萬無還官之望云,其親病旣如是,則有難强令還任,改差,何如?傳曰,允。以朴齊文爲掌樂主簿,金炳暉爲禮賓主簿,鄭文升爲右尹,李秉漢爲通津府使,金明權爲長湍府使,承文博士單金東軾,高時勉爲正言,韓鎭棨·奇慶鉉爲校理,趙昌和·黃正淵爲副校理,李心宰·宋熙正爲修撰,洪軒鍾·蔡東述爲副修撰,鄭鍾學爲吏曹正郞,金觀秀·沈宜淳爲監察,金顯翼爲引儀,羅采五爲成歡察訪,李圭白爲自如察訪,李鍾文爲禁府都事,王錫初爲尙衣別提,愼在寬爲兵曹正郞,吳承鉉爲保安察訪,朴萬周爲魚川察訪,李能燮爲宗簿正,兪兌煥爲司饔主簿,李奎夏爲奉常正,趙廷祖爲幽谷察訪,郭基洛爲景陽察訪,張德良爲校書判校,林秀東爲瓦署別提,宋宅薰爲禮曹正郞,權魯淵爲典籍,李源春爲引儀,兪鎭泰爲戶曹佐郞,申鍾賢爲引儀,白鳳三爲校檢,趙羲豐爲昌城府使,尹永夏爲穩城府使。傳于李鍾淳曰,瓜近典獄參奉中作窠,幼學李果重擬入。傳于李鍾淳曰,交河郡守金鴻男,大興郡守徐箕輔相換,趙恒敎爲莊陵參奉,閔種洙爲思陵參奉,尹善佐爲泰陵參奉,宋綺老爲徽陵參奉,崔復榮爲崇陵參奉,金永國爲明陵參奉,李果重爲典獄參奉,趙弘林爲假監役,分奉常主簿單李膺圭,直長單王彦聲,麗王陵參奉王錫疇,分監役單白一顯,兼春秋單宋宅薰,靖陵直長趙坰,司饔直長李鏞夏相換,交河郡守金鴻男,大興郡守徐箕輔相換事承傳。兵批,行判書徐戴淳進,參判林肯洙病,參議白海運病,參知申鍾益入直,左副承旨姜蘭馨進。啓曰,今日都目政事時,本曹堂上不可不備,而參判林肯洙,參議白海運,俱以病不來,令政院牌招,同參政事,何如?傳曰,允。
又啓曰,營將中軍虞候今當差出,而擬望之人乏少,己準朔守令及虞候·僉使竝擬,何如?傳曰,允。
姜蘭馨,以兵批言啓曰,坼見諸道褒貶啓本,則江原監司金泳根啓本中,三陟營將金善敎,以戢校警盜,宜察宜嚴爲目,平安兵使吳吉善啓本中,西林僉使崔景燁,以幾乎無鎭爲目,北兵使李南軾啓本中,潼關僉使李宗懋,以姑無毁譽爲目,則俱宜置中考,而置諸上考,平安兵使吳吉善啓本中,碧團僉使尹恒默,以民徭胡煩,不無瑣謗爲目,北兵使李南軾啓本中,森森坡萬戶金鍾洛,以志在求治,益念振刷爲目,全羅右水使申榏啓本中,多慶浦萬戶盧光潤,以禁釀始嚴,庶無獲戾爲目,則俱宜置下考,而置諸中考,殊無嚴明殿最之意,各該帥臣,竝推考警責,三陟營將金善敎,西林僉使崔景燁,潼關僉使李鍾懋,中考施行,碧團僉使尹恒默,森森坡萬戶金鍾洛,多慶浦萬戶盧光潤,下考施行,何如?傳曰,允。以宋應龍爲知事,朴珪壽爲都摠管,元棨·李載斗·宋瀅鎭爲五衛將,同知單安興吉,僉知三單宋世浩·李始愚·鄭錫杓,僉知加設單金夢求,訓鍊主簿單梁義遜,護軍韓喜驥,副護軍李昌五·林基寅·辛命河·黃亮浩,以上竝單付,訓鍊判官洪在倫,主簿趙顯瑛·李在德·李世秉,以上依定式減下,秦聲夏爲同知,張照爲僉知,金澧根·李在默爲五衛將,洪在升爲訓鍊主簿。姜蘭馨,以兵批言啓曰,今都目,初仕應區處爲六窠,而不足二窠,依例加設擬入之意,敢啓。傳曰,知道。以金章淳爲僉知,萬昌爀爲訓鍊判官加設,金漢詢爲主簿加設,張道成·金駿錫爲主簿,副司果單李騏新,李泰鉉爲安東營將,鄭泰源爲慶州營將,李鍾鳳爲京畿中軍,李敎應爲咸鏡中軍,鄭亨基爲大興中軍,護軍洪遠燮·韓兢人,副司直兪晩源·金顯龜·權燮·金震休·韓龍敎·李在果·安致默,副司果朴周雲·金始遠,以上竝單付,李知愚爲僉知,柳義睦爲五衛將,張鉉德爲忠壯將,李孝權爲高山里僉使,李熙敬爲惠山僉使,副司直趙然友·宋敦玉·尹致賢·張世容·金直淵·李後善,副司果李基正·申獻求·洪承億·尹成鎭,以上竝單付,副摠管單朴珪壽·李龍柱·宋泰玉爲宣傳官,盧慶燁爲公州營將,具羲榮爲統虞候,李種龍爲慶尙右兵虞候,以兵曹參議白海運牌不進罷職傳旨,傳于鄭泰好曰,只推。鄭泰好,以兵批言啓曰,同知中樞府事秦聲夏,僉知中樞府事張照·金章淳·李知愚,宣傳官趙羲贊·宋泰玉,五衛將柳義睦,忠壯將張鉉德,俱以病難供職,呈狀乞遞,五衛將元棨,前任統虞候李載斗,前任北虞候宋瀅鎭,前任公忠監營中軍金澧根,前任全羅監營中軍李在默,前任黃海監營中軍,俱在任所,上來間,該廳番次苟艱云,竝改差,何如?傳曰,允。鄭泰好,以兵批言啓曰,訓鍊正今當差出,而擬望之人乏少,外任竝擬,何如?傳曰,允。傳于鄭泰好曰,閑良李來重,部將加設單付,以申奭熙爲訓鍊正,權敎一爲部將,洪承億爲文兼,金鼎默爲三陟營將,李明植爲北虞候,同知單李在默,部將加設單李來重,李東伯爲德積僉使,盧弘植爲古今島僉使,吳信範爲臨溜僉使,李仁哲爲西平浦萬戶,崔致羽爲金城別將,金泰殷爲碧團僉使,李迪恒爲潼關僉使,裵憲明爲多慶浦萬戶,洪錫五爲包伊萬戶,金應室爲仇寧萬戶,安州營將李泰鉉,慶州營將鄭泰源,京畿中軍李鍾鳳,大興中軍鄭亨基,咸鏡中軍李敎應,以上今加折衝加資事承傳,金國允爲西林僉使,朴允亨爲薪智島萬戶,金萬石爲德津萬戶,胡敬環爲井浦萬戶,金潤爲靑水萬戶,副護軍李泰鉉·鄭泰源,以上竝單付,趙明夏爲宣傳官,金炳翊爲文兼,韓挺馹爲守門將,徐相龜爲公忠中軍,丁載夏爲黃海中軍,同知單張鉉德,僉知單柳義睦,金漢珣爲同知,邊弘奎爲僉知,閔應鎬·南建中爲五衛將,李季淵爲全羅中軍,尹豐性爲僉知,李垿柱·孫榮祚·愼㘽芝爲五衛將,洪羲龍爲坡知僉使,崔圭祥爲僉知,李漢綺爲五衛將,李完永爲忠壯將,李志赫爲武兼,李鳳奎爲部將,尹錫五爲訓鍊副正,白初洙爲武兼,李敏永爲都監把摠,石應麒爲馬梁僉使,黃履淵爲撫夷萬戶,副護軍金相德·李一純,以上竝單付,趙羲復·崔致永爲宣傳官,鄭根源爲部將,呂殷燮爲右捕從事官,安周觀爲大峴別將。柳光睦,以兵批言啓曰,同知中樞府事金漢珣,五衛將閔應鎬·南建中·李垿柱·李漢綺·孫榮祚·愼㘽芝,忠壯將李完永,俱以病難供職,呈狀乞遞,新除授碧團僉使金泰殷,母年今爲七十六歲,潼關僉使李迪恒,母年今爲八十歲,法不當遠離,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。以宋廷和爲同知,金鍵·高在益爲五衛將,閔鼎鎬爲都摠經歷,李承渥爲武兼,同知單李垿柱,僉知三單南建中·閔應鎬·孫榮祚,兪石柱·林秉周爲五衛將,玄基殷爲忠壯將,李南載爲訓鍊判官,金守丁爲森森坡萬戶,護軍秦聲夏·李載斗,副護軍張照·金章漢·李知愚·趙羲贊·宋泰玉,副司直金壽侃·玄基濬·卓景秀·金來顯,以上竝單付,鄭文升爲副摠管,金景淵爲忠壯將,金炳萬爲內乘,僉知三單李漢綺·愼㘽芝·李完永,黃海兵使李元熙,姑爲仍任事承傳,張繼燮·朴正灝爲五衛將,張龍河·柳興秀爲訓鍊主簿,崔致永爲右捕從,護軍金輔鉉·鄭鎏,副護軍徐承輔·閔羲敬·愼㘽芝,副司勇金啓求,以上竝單付,李尙權爲宣傳官,李奎恒·柳錫喜爲武兼,朴齊恒·崔致永爲守門將,僉知二單金鍵·高在益,副護軍單李奎會,金思翊爲都摠經歷,黃喆爲守門將,李海性爲左捕從,白應邦爲碧團僉使,金錫鎭爲潼關僉使,梁載洙爲訓鍊僉正,柳冀大爲都摠都事,姜鎭宇爲訓鍊判官,趙相鎭爲武兼,南宮泓爲訓鍊主簿,僉知加設單李志謙,李宜春爲守門將,僉知單朴正灝,護軍單金漢珣·韓圭稷,趙載觀爲宣傳官,金泰麟爲武兼,孫應泰·李在亨爲部將,趙雲斗·朴昌連爲守門將,金商鎭爲平南權管,柳奎東爲鎭東權管,馬馬海權管單張禹喆,嗭洞權管單金定俊,乫軒洞權管單崔希烈,小吉號里權管單金星奎,小坡兒權管單康鵬起,副司果趙存復·趙根榮·李喜晉·黃,以上竝單付。傳于徐承輔曰,守令邊將初仕人,皆令明日待令。
李鍾淳啓曰,明日拜表,兩司無進參之員,事甚未安,除在外嫌不進外未肅拜人員,竝待開門牌招,何如?傳曰,允。以應敎洪承億,副應敎兪致範,校理韓鎭棨,副校理黃正淵,修撰李心宰,副修撰洪軒鍾·蔡東述牌不進罷職傳旨,傳于李鍾淳曰,只推。以咸鏡監司李裕元狀啓,洪原縣民家失火事,傳于姜蘭馨曰,聞甚矜惻,元恤典外,別加顧助,結構奠接之方,廟堂措辭,分付。李鍾淳,以殯殿都監摠護使意啓曰,本都監郞廳李稷鉉·趙基晉·金夔淳,監造官李承靖,俱有身病,勢難察任,改差其代,前縣監洪鍾觀,前縣監李寅植,前縣監兪致長,前參奉鄭海星,差下,而李寅植方在職牒還授中,依例蕩滌敍用,竝令該曹,口傳付軍職,使之擧行,何如?傳曰,允。又以山陵都監摠護使意啓曰,善放砲手五名,令三軍門交替輪送于陵所,以防虎患,自是前例,令亦依此擧行,何如?傳曰,允。又以山陵都監摠護使意啓曰,陵上莎草,自前浮取於慕華館丁字閣前後面,例以本陵近處莎草,浮出以用矣。今亦依前例,慕華館莎草軍一千五百名,陵所近處浮莎草軍二千名,以轝士餘軍,劃送都監,及時浮出之意,分付漢城府及轝士廳,何如?傳曰,允。又以禮曹言啓曰,國恤卒哭前,竝停大中小祀,惟祭社稷事,已爲啓下,而取考謄錄及補編,則大報壇祭享,雖在卒哭前,依例設行,亦爲用樂矣。祭享吉日,令日官李秉洪推擇,則來三月初七日爲吉云,以此日設行,而自上方在諒闇中,依例遣大臣攝行,何如?傳曰,允。又以觀象監領事·提調意啓曰,本監所掌曆書中,進上千歲曆,例於聖上元年,刋印藏置,以爲稽古之地是白如乎,所入紙地雜物及應役工匠等,依例磨鍊上下之意,分付該曹,何如?傳曰,允。兵曹口傳政事,副司果洪鍾觀·李寅植·兪致長,副司勇鄭海星,以上竝單付。鄭泰好,以義禁府言啓曰,裝載官靈巖郡守李奎顔,羅州牧使宋正熙,地方官瑞山郡守姜潤等拿來,與公忠監司李秉文狀啓,宣惠廳粘目,憑閱處之事,傳旨啓下矣。李奎顔·宋正熙,俱爲時在任所,姜潤下去公忠道鎭川地云,依例發遣府羅將,竝拿來,何如?傳曰,待待命拿囚。姜蘭馨,以工曹言啓曰,今端午日,各殿宮進上節扇及靸鞋溫鞋,當爲封進,而取考庚申·甲午·己酉謄錄,則白斑貼扇代,以白貼扇封進,朱斑紗貼扇代,以白貼扇封進,黑唐皮靸鞋溫鞋代,以白皮鞋封進矣。今番則何以爲之乎?敢稟。傳曰,依各年例爲之。吏曹啓目,出身李容球名字,改以容瑋,出身金亨球名字,改以永瑀事爲等如告狀,依例令藝文館給帖,何如?判付,啓。依允。
吏曹啓目,粘連觀此咸鏡監司李裕元狀啓,則以爲穩城府使李奎會,母年七十,獨子,情理不可遠離,令該曹稟處亦爲白臥乎所,親年七十者,勿差三百里外遠邑守令,載在法典矣。穩城府使李奎會,依法典改差,何如?判付,啓。依允。又啓目,出身李聲煥名字,與後娶妻父金星煥,音相似,改以升煥,出身河膺一名字,與後娶妻父崔膺日,音相似,改以淸一爲等如告狀,依例令藝文館給帖,何如?判付,啓。依允。
甲子正月二十日辰時,上御重熙堂。勸講入侍時,領敦寧金興根,原任提學鄭基世,參贊官姜蘭馨,侍讀官尹致賢,假注書金奭鎭,記事官李冕光·南一愚,各持孝經,以次進伏訖。上曰,史官分左右。興根進前奏曰,今日朝侯頗陰冷,聖體,若何?上曰,一樣矣。興根曰,寢睡·水刺之節,何如?上曰,一樣矣。興根曰,大王大妃殿氣候,何如?上曰,一樣矣。興根曰,王大妃殿氣候,何如?上曰,一樣矣。興根曰,大妃殿氣候,何如?上曰,一樣矣。興根曰,臣眼視甚昏,不着鏡,無以看字,不敢不冒悚仰達矣。上曰,着鏡,可也。興根曰,講時,大臣或先讀,講官或先讀,此當有一定之規,而今番講規,則講官當先讀矣,何以爲定乎?上曰,依甲午年講規,可也。上誦前受音一遍訖,基世讀新受音,自愛敬盡於事親,止長守富一遍,釋義,仍奏曰,聖念有疑晦處,下問,似好矣。興根曰,讀新受音幾遍後,下問不晩矣。上讀十遍訖。上曰,制節謹度,何謂也?基世曰,制節者,裁節財用之謂也,謹度者,謹守法度之謂也。此兩章,言天子及諸侯之孝也,自天子至於士庶,孝則一也,而天子之孝,爲德敎之本,上行下效,故四海之大,百姓之衆,皆有是傚,而同歸于孝,諸侯之孝,以保社稷爲本,不驕而長貴,制謹而長富,故以至於和其民人,蓋人君之孝,異於匹庶,所及者遠,爲效也大,有若是矣。致賢曰,大學傳曰,一家仁,一國興化,堯·舜帥天下以仁,而民從之,是故愛敬盡於事親,至德敎化,自然及于朝臣,而百姓之衆,四海之大,莫不視傚,而同歸於孝也。書曰,位不期驕,祿不期侈,蓋人君,居至尊之地,則易生驕侈之心,故孔子以在上不驕,制節謹度戒之,伏願澄省焉。蘭馨曰,此章要旨,在高而不危,滿而不溢二句,蓋居高則易老,處滿則爲溢,不危不溢之道,在於上不驕,制節謹度也。此與爲孝之道,有若相遠,而苟能無危與溢之患,有貴與富之享,則帝王之孝,豈有大於此哉?伏願體念焉。上曰,滿而不溢,所以長守富,何謂也?基世曰,節用而謹守,則雖處盛滿,而不至於泛溢,此所以長久享富也。上曰,然矣。興根曰,講官與儒臣·承旨所陳,皆切實,伏望體念,而大抵講學,以勤讀爲主,然而如或於文義,有不能瞭然處,則雖多讀,無益矣。雖一句節一二行,必也詳知其旨義,少無疑晦然後,始知讀書之有味,讀書而味,則於是乎樂而忘疲,漸至於欲罷不能,將見聖學日進高明,如是則豈不萬萬慶幸乎?前受音與新受音句節間,果一一無來及曉解處乎?此章,有曰愛敬盡於事親,德敎加於百姓,愛敬其親,果孝矣,而德敎之加於百姓,未敢知何爲而然乎?上曰,天子孝,故百姓亦孝矣。興根曰,聖敎誠切至,以此推之,凡事之上行下效,有可以知之,先自聖躬,隨事自警,區區顒祝矣。上曰,當體念矣。基世曰,大臣所奏如此,非但新受音,雖前受音,若有可問處,下問,似好矣。上曰,史官就座。仍命退,諸臣,以次退出。
上在昌德宮廬次。朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。鄭泰好啓曰,大司憲宋來熙,掌令白文振,持平朴鍾善·金秉洙在外,執義李廷斗,掌令鄭顯德牌不進,監察茶時之意,敢啓。傳曰,知道。以執義李廷斗,掌令鄭顯德,司諫尹致賢,獻納李友燁,正言高時勉牌不進罷職傳旨,傳于鄭泰好曰,只推。李鍾淳啓曰,今日拜〈表〉時,憲府則監察代行矣,雖無諫院,依例行禮之意,敢啓。傳曰,知道。傳于徐承輔曰,三使臣留待。徐承輔啓曰,時原任大臣有稟達事,率禮堂,來詣閤外,請對矣。傳曰,入侍。傳于徐承輔曰,三使臣入侍。傳于徐承輔曰,守令·邊將初仕人入侍,大王大妃殿,傳于李鍾淳曰,罔極之中,聞諸大臣所奏,尤增罔極,張大之擧,本非所喜,而勉承大行朝至懇矣。今以未卒之志爲言,則予心又不禁悲愴,而不得不勉從尊號,日字,以二月旬間擇入,玉冊文,以原本用之,冊寶內入,親上致詞箋文之節,置之,領議政攝上磨鍊。大王大妃殿,傳于鄭泰好〈曰〉,拜峰牧場,雖云復設,而但有所費,難期實效,今姑撤罷,大王大妃殿,傳于李鍾淳曰,幸州江邊收稅創設之金定奎,與趙·林兩漢,移送秋曹,嚴刑遠配,其時次知中官,施以刋削之典。傳于徐承輔曰,召對爲之。李鍾淳啓曰,卽伏見黃海水使沈樂承,去秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。鄭泰好,以備邊司言啓曰,長湍,以畿內極弊之邑,前秋水災,歲旣告歉,況今使星之相續,勅務之營辦,有難循例差遣,新除授府使金明權,姑爲改差,待相當窠,從先檢擬,其代毋論文蔭武,勿拘常格,各別擇差事,分付,何如?傳曰,允。又以備邊司言啓曰,卽見水原留守南秉吉狀啓,則以爲營屬支放不足,每年爲三千兩,某樣錢限一萬兩,趁卽劃下,立本取殖,外帑庫每年封樁錢一千六百兩,亦許取用事,請令廟堂,稟處矣。年例耗作旣入於蕩還之中,則支調不繼,勢固容然,而且無從他彌縫之道,年前本司別置錢中,南漢山城貸下七千兩,使之移劃之意,分付該營,外帑封樁錢一千六百兩,亦許取用,以爲立本分排之地,何如?傳曰,允。李鍾淳,以山陵都監摠護使意啓曰,陵所,處於兩陵,局內火巢,似無加拓之地,而四標界限,不可不分定,令禮曹及京畿監司,眼同地方官擧行,何如?傳曰,允。又以山陵都監摠護使意啓曰,本都監大浮所郞廳金九鉉,移拜崇陵令,趙秉岳,移拜景慕宮令矣,職務相妨,竝改差,其代,以前府使趙鳳熙·趙然天差下,而時無職名,令該曹,口傳付軍職,使之察任,何如?傳曰,允。又以山陵都監摠護使意啓曰,本都監三物所郞廳宋寅玉,移拜外任矣,其代,以前縣監李民永差下,而時無職名,令該曹,口傳付軍職,使之察任,何如?傳曰,允。又以禮曹言啓曰,大王大妃殿傳曰,罔極之中,聞諸大臣所奏,尤增罔極,張大之擧,本非所喜,而勉承大行朝至懇矣。今以未卒之志爲言,則予心又不禁悲愴,而不得不勉從,尊號日字,以二月旬間擇入,玉冊文,以原本用,冊寶內入及親上致詞箋文之節,置之,領議政攝上磨鍊事,命下矣。大王大妃殿加上尊號,王大妃殿加上尊號吉日,令日官李秉洪推擇,則來二月十三日爲吉云,以此日定行乎?敢稟。傳曰,以此日定行。又以禮曹言啓曰,今此大王大妃殿加上尊號,王大妃殿加上尊號時,冊寶攝上處所,以何殿磨鍊乎?敢稟。傳曰,仁政殿爲之。又以禮曹言啓曰,上冊寶卽日,當有告布陳賀之禮,而謹稽謄錄,則國恤中,凡於告布陳賀之時,有因山前親臨頒敎之例,有權停例,頒敎陳賀之例,有卒哭後親臨頒敎陳賀之例,今番則何以爲之乎?敢稟。傳曰,權停例爲之。又以禮曹言啓曰,今此加上尊號冊寶攝上時服色,當爲磨鍊,而係是吉禮,以布公服擧行,恐涉未安,以無揚黑團領磨鍊,何如?傳曰,允。姜蘭馨,以戶曹言啓曰,大妃殿供上所用,掌苑署元供不足加定物種,參考前例,與惠廳堂上,相議酌定後,分道磨鍊,別單書入,而自癸亥十二月十三日爲始給價之意,分付宣惠廳,何如?傳曰,允。李鍾淳,以弘文館領事意啓曰,勸講官上護軍金輔根,有實病,今姑減下,知事洪在喆,左參贊李敦榮,右參贊趙得林,上護軍洪鍾應,知敦寧尹致定,勸講官加差下,使之輪回入參,何如?傳曰,允。又以弘文館言啓曰,副應敎兪致範,校理韓鎭棨,副校理黃正淵,修撰李心宰,副修撰洪軒鍾,旣有只推之命,竝卽牌招察任,何如?傳曰,允。又以弘文館言啓曰,新除授校理奇慶鉉,時在全羅道光州地。經筵入番事緊,請斯速乘馹上來事,下諭。傳曰,許遞。鄭泰好,以司僕寺一二提調意啓曰,兼內乘趙明夏,以其身病,呈狀乞遞矣。不可强令察任,今姑改差,其代,令該曹,口傳差出,何如?傳曰,允。又以都摠府言啓曰,副摠管尹正求,時無職名,令該曹,口傳付軍職,何如?傳曰,允。
甲子正月二十一日辰時,上御熙政堂。大王大妃殿垂簾時,原任大臣,率禮堂三使臣,同爲入侍時,左承旨徐承輔,假注書安驥泳,記事官李冕光·南一愚,領府事鄭元容,判府事金興根,領議政金左根,左議政趙斗淳,右議政李景在,禮曹判書金炳德,參判鄭海尙,參議趙憲燮,告訃請諡兼承襲奏請正使李景在,副使林肯洙,書狀官洪必謨,以次進伏訖。上曰,史官分左右。上曰,諸大臣進前。元容奏曰,近日連行講對與召接,群情歡祝,春晷轉爲舒長,日間聖體,若何?上曰,一樣矣。元容曰,大王大妃殿氣候,何如?上曰,一樣矣。元容曰,王大妃殿氣候,何如?上曰,一樣矣。元容曰,大妃殿氣候,何如?上曰,一樣矣。大王大妃殿曰,卿等以何事請對乎?元容曰,大王大妃殿·王大妃殿尊號,向伏承更待下敎之慈敎矣。臣等相議後,更有所稟達者,敢此求對矣。左根曰,兩慈殿上號,因東朝下敎,姑爲停止,而第以事體言之,因山前擧行,允合象平昔之義,恐不當以哀遑因循故,臣等相率請對。伏乞亟賜兪音焉。大王大妃殿曰,當此罔極之中,如此張大之擧,有所如何,姑待卒哭後爲之,似合事理,卿等須深量處之也。左根曰,留待卒哭後,雖出於哀遑不暇之聖意,而因山前擧行,允合情禮,伏願亟賜兪音焉。大王大妃殿曰,向承大行朝至懇,雖不得已勉從,而當此之時,尤增罔極,有所不忍者矣。左根曰,旣是大行朝未卒之典,則迨此因山前克行縟儀,實是神理人情之不得不然者,故敢此仰達矣。大王大妃殿曰,今日張大之擧,追念增慟,而今聞卿等之奏,其在仰體昔日之義,人情固然,雖不得已勉從,而儀節間,似多難便之端,卿等筵退後,當有下敎矣。出擧條。左根曰,上號事,旣承兪音,進號日字,令該曹,推擇擧行,何如?大王大妃殿曰,尊號節次,從當下敎,而進表裏一節,置之,可也。左根曰,年前以經費不足,原包蔘八千斤外,加定五千斤,以爲作銀補用矣。見今支調,比曩時尤爲窘絀,二千斤更爲添付,則當爲七千斤,而與元包摠計之,爲一萬五千斤矣。收稅之節,使譯院,量宜磨鍊,俾敷需用恐好,故仰達矣。大王大妃殿曰,苟利於國用,則今始變通,尙云晩矣,依所奏施行,可也。出擧條。左根曰,聞象胥之言,則包蔘收稅,恰爲二十一萬兩,而譯院公用條六萬兩除之,其徐十五萬兩,補用於某樣經費,則其於裕財之道,莫過於此矣。大王大妃殿曰,當商量爲之,而包蔘別將,則依古例,以義州人爲之,可也。仍命大臣就座,又命三使臣進前。大王大妃殿曰,卿今遠行矣。復命之期,當在何時乎?須神速回還,可也。景在曰,今此使事,至重且大,留館遲速,未可預料,則復命之期,未敢質言仰對矣。大王大妃殿曰,西路事勢,誠難形言,沿路饑荒,勅期又迫,極爲悶然,須各別飭諭于方伯·守令,使之精白對揚,可也。景在曰,西路勅需,挽近以來,枵蕩無餘云,如此大事,將何以經紀乎?不勝憂悶矣。大王大妃殿曰,勅需錢,自來有定,何至如是蕩竭乎?景在曰,紀綱解弛,法度頹廢,列邑之蓄儲具罄,一無留置云矣。大王大妃殿曰,然則勅需,皆歸於何處乎?景在曰,營邑公用窘絀,每爲挪貸,未卽充補,且有監色輩之欠逋,至於此境云矣。經費之資,必生於民,而此若一切嚴防,則亦恐難經紀大事,誠甚悶迫矣。大王大妃殿曰,當令廟堂,商議爲之矣,卿須平安往返,可也。景在曰,臣素患痰癖之症,比年尤劇,而王靈所曁,惟望無事往返矣。大王大妃殿曰,三使臣就座。命賜藥料諸種,仍命諸大臣·三使臣先退。又命退,承史·諸臣,以次退出。
甲子正月二十一日巳時,上御熙政堂。大王大妃殿垂簾,守令·邊將初仕人入侍時,左承旨徐承輔,同副承旨李鍾淳,記事官朴海哲,記事官李冕光·南一愚,安邊府使李漢永,長湍府使金明權,端川府使徐光復,龜城府使金泰熙,樂安郡守韓用臣,雲山郡守許侑,平海郡守權憲文,陰竹縣監南浚,淸安縣監張鳳逵,義興縣監宋寅玉,莊陵參奉趙恒敎,思陵參奉閔種洙,泰陵參奉尹善佐,崇陵參奉崔復榮,典獄參奉李果重,以次進伏。臨淄僉使吳信範,古今島僉使盧弘植,潼關僉使金錫鎭,碧團僉使白應邦,西生浦萬戶李仁哲,多慶浦萬戶裵憲明,撫夷萬戶黃履淵,序立階下訖。大王大妃殿曰,史官分左右。承輔奏曰,守令初仕人待令矣,使之次次進前乎?大王大妃殿曰,使之進前。漢永等進伏,奏職姓名訖。大王大妃殿傳曰,守令,卽牧民之官也,邊將,卽積仕之人也,初仕人,卽日後爲守令者也,其能報答之道,果皆着念乎?近來百弊,生於傷廉,若或犯贜,陷於罪過,則豈不大可懼乎?其各勉之。出簾敎。漢永等曰,當竭誠奉行矣。大王大妃殿曰,承旨進前。承輔進伏。大王大妃殿曰,此筵敎,謄出頒布,使守令初仕人,一一聽之,可也。承輔書出,高聲讀諭訖。漢永曰,太母殿下,如此飭敎之下,若不殫誠對揚,則非但得罪於朝廷,亦爲臣之先祖先正臣文成公李珥之添孫,謹當恪勤奉公矣。大王大妃殿曰,爾爲李文成公宗孫乎?漢永曰,臣爲直孫,而臣父敏道,方爲奉祀矣。大王大妃殿曰,然則爾之所去邑,可以無憂矣。明權等,次次起伏奏曰,當恪勤盡心奉公矣。大王大妃殿曰,撫綏百姓,不行苞苴,則可謂盡心矣。漢永等曰,敢不奉行乎?大王大妃殿曰,七事講奏之,可也。漢永等,以次講奏訖。大王大妃殿曰,爾等下去後,其各無忘此七事也。承輔奏曰,守令初仕人,使之先退乎?大王大妃殿曰,使之先退。鍾淳奏曰,邊將則使宣傳官,奏職姓名乎?大王大妃殿曰,可也。仍敎曰,承旨持傳敎,出楹外讀諭,承輔出而讀諭後還入伏,上出御楹外,陞座,承史以次陪立,宣傳官李元會,奏信範等職姓名訖。上曰,爾等其各小心以過也,若或犯罪,則斷不容貸矣。上還御座次。大王大妃殿曰,史官就座。仍命退,承史,以次退出。
甲子正月二十一日午時,上御熙政堂。勸講入侍時,講官金炳國,參贊官鄭泰好,侍讀官趙昌和,假注書安驥泳,記事官李冕光·南一愚,各持孝經,以次進伏訖。上曰,史官分左右。上誦前受音一遍訖,上開卷,諸臣以次開卷,炳國讀自富貴不離,止不敢行一遍,仍釋義訖,上讀新受音十遍訖。上曰,富貴不離其身,何義也?炳國曰,財足曰富,位尊曰貴,制節謹度,滿而不溢,故所以長守其富,而富不離身矣。居上不驕,高而不危,故所以長守其貴,而貴不離身矣。上曰,能保其社稷,何義也?炳國曰,社主土,稷主穀,民人所以安養者,保其民人,卽所以保其社稷者也。上曰,文義次第陳之。炳國曰,民惟邦本,得其和心然後,可保社稷,故曰和其民人,爲治之本,當以和民爲先務,而保其社稷,此爲諸侯之孝也。至於非法不服,非法不言,非德不行,卽出於謹愼之意,夫然則上不得罪於君,下不得罪於民,長守宗廟,奉其先祖之祀,此爲卿大夫之孝者也。昌和曰,勸講官所奏,備盡矣,臣更無傳演仰陳之義,而以自止中,社稷二字,玆敢仰達矣。自天子·諸侯,至于卿大夫·士庶人,孝則一也,而職責事業,各有尊卑大小之次,故在天子則曰加於百姓,刑于四海,在諸侯則曰保其社稷,和其民人,下文中,法服之法,卽禮法也,服卽章服也,先王制禮,以文章,表貴賤,此爲法服,則以貴而服賤,以賤而服貴,皆非法服也,法言之法,卽經法也。爲人臣言忠,爲人子言孝,莫非先王敎民經法之言也。至若德行之德,以實德而躬行之謂也。事君盡忠,事親盡孝,莫非德行也。伏願殿下鑑法焉。泰好曰,勸講官,與玉堂所奏,已備悉矣,臣無容更陳矣。上掩卷,諸臣以次掩卷。上曰,史官就座。又命退,諸臣,以次退出。
甲子正月二十一日申時,上御重熙堂。召對入侍時,參贊官徐承輔,侍讀官趙昌和,檢討官宋熙正,待敎趙寧夏,假注書安驥泳,記事官李冕光·南一愚,各持孝經,以次進伏訖。上曰,史官分左右。上開卷。上曰,上番讀之。昌和讀自貴富不離,止非先王之德行不敢行。上曰,文義奏之。昌和釋義訖。上曰,下番讀之。熙正又讀自富貴,止不敢行,釋義訖。上曰,參贊官讀之。承輔讀奏釋義訖。上曰,閣臣讀之,寧夏又讀奏釋義訖。上曰,史官讀之。驥泳讀奏訖。承輔曰,文義,何以爲之乎?上曰,置之。冕光·一愚,亦以次讀奏訖。上命上番,數書算,讀十遍訖。上曰,能保其社稷,何意也?承輔曰,此言諸侯之孝,而必以社稷爲重者,蓋天子,統一天下,故不言社稷,而諸侯則守其封壃,以民爲本,而民非穀不生,穀非土不生,故諸侯之重社稷,所以重土穀也。重土穀,所以重民國也,能保社稷云者,卽保其國之謂也,法服云者,卽大經大法之服也。天子,有天子之服,諸侯,有諸侯之服,尊卑貴賤,各稱其服,卽法服之謂也,法言云者,卽遵合法度,無詖淫躁妄之謂也,德行云者,凡於日用事物,遵守禮法,躬行心得之謂也。昌和曰,社是主土之神,稷是先農之靈,而配享于社,合而名之曰社稷,夫有國則有社稷焉,有民人焉,諸侯而能保社稷,以和民人,則惟富惟貴,自然不離于身而長守之,以至于萬億無疆矣。然則此章,乃孝經一遍之宗旨也。今我慈聖殿下之悠悠朝望於我殿下者,亦惟是已,殿下體念于玆,奉承我慈聖之志,千乘以養之,此乃養志之孝,而孝莫大矣。下文之法言云者,日用常行之言,不一而足,何言之爲法言,實難枚擧,而以今日看之,殿下以孝經進講,勤接臣隣,課日討論,一言一解,皆出於忠孝二字,則此可謂法言也。故雖閭巷匹庶,聞輒興起,欣然相告,言必稱孝經,此眞期門羽林,皆通章句之謂,先王之以法言敎民之化,乃如是也。德行云者,亦是忠孝爲本,而得之於心,上行則下效,故有曰一人興孝,一國興孝,先王以德行化民之功,又如是也,伏願殿下體念焉。熙正曰,聖問先及於保其社稷,臣固欽仰萬萬,而此章中,服法服·道法言·行德行,最爲人君監法之要,此三者,皆本於孝之一字,而推以行之者也,殿下於此三者,軫念體行焉。寧夏曰,在上不驕,高而不危,故能守其貴,制節謹度,滿而不溢,故能守其富,富貴長不離身然後,能保社稷而和民人矣。非法不服者,惟恐服之不稱,而身之有災也,非法不道者,惟恐言之躁妄,而口之有過也,非德不行者,惟恐行之輕誕,而辱之易招也。上掩卷。上曰,史官就座。仍命退,諸臣,以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。王大妃殿誕日,大殿·大王大妃殿·大妃殿,內閣·政院·玉堂·朝廷二品以上·六曹堂上·兩司長官口傳問安。答曰,知道。王大妃殿,內閣·政院·玉堂·朝廷二品以上·六曹堂上·兩司長官單子問安。答曰,知道。鄭泰好啓曰,大司憲宋來熙,掌令白文振,持平朴鍾善·金秉洙在外,執義李廷斗,掌令鄭顯德未肅拜,監察茶時之意,敢啓。傳曰,知道。傳于徐承輔曰,守令邊將初仕人留待。傳于徐承輔曰,京畿監司入侍,守令邊將初仕人同爲入侍。備忘記,京畿觀察使趙在應下直,長弓一張,長箭一部賜給,注書朴海哲病,代以兪初煥爲假注書。大王大妃殿,傳于姜蘭馨曰,日前靈巖·羅州臭載事,令湖西道臣,嚴覈馳啓矣。今此礪山等邑漕穀,又何以致敗論乎?漕法盡廢,一任此輩之偸竊防納,無所不爲,以肥年利奸細之徒,而國計之哀痛,民生之殿屎,置之度外,則仁愛之政,如此乎?觀此査啓,其爲作奸故敗,不待更問,此不可不依律處斷,令廟堂稟處。李鍾淳啓曰,卽者檢閱李冕光,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。又啓曰,左右史不可不備,別兼春秋趙熙一·洪軒鍾,竝卽牌招推移入直,何如?傳曰,允。鄭泰好啓曰,密符親納,例也,而前京畿監司韓正敎,謂有身病,使其褊裨替納,事甚未安,推考,何如?傳曰,允。以修撰李心宰牌不進罷職傳旨,傳于李鍾淳曰,只推。李鍾淳,以弘文館言啓曰,修撰李心宰,旣有只推之命,與校理韓鎭棨,一體牌招,推移入直,何如?傳曰,允。傳于鄭泰好曰,召對爲之。鄭泰好啓曰,卽伏見江華留守鄭憲容,去秋冬等褒貶啓本,則邊將無一人居中居下,殊無嚴明殿最之意,推考,何如?傳曰,允。又啓曰,卽者刑曹郞廳來言,幸州江邊收稅創設之金定奎,與趙·林兩漢,嚴刑遠配事命下,而新除授判書趙獻永在外,次堂例不得擧行云,何以爲之?敢稟。傳曰,次堂擧行。李鍾淳,以禮曹言啓曰,國恤中,凡於告布陳賀之時,有因山前親臨頒敎之例,有權停例,頒敎陳賀之例,有卒哭後,親臨頒敎陳賀之例,今番則何以爲之事,取稟草記。傳曰,權停例爲之事,命下矣。大王大妃殿加上尊號,王大妃殿加上尊號,冊寶攝上後,權停例頒敎陳賀時,大殿·大王大妃殿·王大妃殿·大妃殿陳賀箋文,方物物膳,依例封進事,知委京外,箋文頭辭,令文任撰出,何如?傳曰,旣承慈敎矣。京外箋文,方物物膳,竝置之,又以加上尊號都監都提調意啓曰,本都監都廳有闕之代,以成均館司成鄭煥翼差下,使之察任,何如?傳曰,允。又以國葬都監摠護使意啓曰,本都監郞廳洪配厚,監造官宋漢老,有身病,呈狀乞遞,改差其代,郞廳前縣監李承喬,監造官前參奉李鼎相差下,而時無職名,竝令該曹,口傳付軍職,使之冠帶常仕,何如?傳曰,允。又以國葬都監摠護使意啓曰,本都監新差郞廳李承喬,方在禁錮中,依已例蕩滌敍用,何如?傳曰,允。又以國葬都監摠護使意啓曰,本都監別看役吳仁杓·朴漢英減下,其代,以前主簿洪鍾聞,前僉使朴鵬源差下,使之擧行,何如?傳曰,允。又以國葬都監摠護使意啓曰,本都監郞廳尹禹鉉,除拜徽陵令矣。職務相妨,改差,其代以前府使李承穆差下,而時無職名,令該曹,口傳付軍職,使之冠帶常仕,何如?傳曰,允。又以山陵都監摠護使意啓曰,山陵始役,在於今月二十五日矣。本都監提調以下,明日先肅拜,再明日出去,而京都監郞廳一員,依例兵曹佐郎崔國鎭差下,使之察任,何如?傳曰,允。兵曹口傳政事,護軍單林肯洙,兵曹口傳政事,副司果趙鳳熙·趙然天·李民永·李承穆·李承喬,副司勇李鼎相,以上竝單子,兵曹口傳政事,以林興模爲兼內乘,護軍單尹正求。敎京畿監司趙在應書。王若曰,禹貢制五百里甸服,之屛之翰,漢治重二千石惟良,汝爲汝翼,玆撤二品卿月,去作一路福星,眷玆千里邦畿,實爲八域標準,陵園奉灑掃之禮,月遊衣冠,山河拱捍衛之方,天設襟帶,任重三輔之摠理,自是布政司衙門,職兼四都之居留。政須按察使節制,惟卿簪組名閥,圭璋令姿,恬約自成規模,不失傳家之訓,文章本諸經術,菀有華國之譽,豐碑著西邑之治,推歷試於千里南嶠,晉階在亞卿之列,儲宿望於貳佐東銓,玆授卿以京畿觀察使兼兵馬水軍節度使水原府留守開城府留守江華府留守廣州府留守巡察使,卿其勉恢良圖,祗服寵命,律己廉簡,夙知趙閱道之携琴,勵志澄淸,佇見范孟博之攬轡,故玆敎示,想宜知悉。知製敎臣黃正淵製進戶曹參判林肯洙疏曰,伏以臣,以無似,猥膺奏請副价之命,辭陛登程,出宿郊畿,未遂相紼之願,益切攀髯之慟,第臣所帶度支佐貳之銜,非比汗漫職事,不可閱月虛縻,玆敢縣道陳章。伏乞聖明,俯垂鑑諒,仰稟東朝,亟賜遞改,以幸公私,千萬至祝,臣無任云云。答曰,省疏具悉。所請依施。校理韓鎭棨疏曰,伏以臣,直一滓穢之餘,屛蟄鄕廬,撫躬數諐,已有年所,迺者諱音遽奉,蒼黃登途,擬一趨哭於闕外班綴,少伸奔赴之義,不意記簪之眷,以臣爲弘文館校理者,臣攀誥感泣,繼之以恧蹙靡措,臣本無似,濫竊科第,珥筆橫經,已踰涯分,而評臺一行,自速僨誤,至登道啓,汚衊身名,無復餘地。惟我大行大王,特恢包荒之量,薄竄旋宥,收敍有命,年前掌憲除旨,特下於跧伏之中,到今追惟,淸淚被面,況今一初光御,日開講筵,凡在彯結之列者,孰不願一登文陛,仰瞻耿光,而顧臣情蹤,萬難冒膺,玆敢畢暴苦懇,仰瀆崇聽。伏乞聖明,仰稟東朝,亟遞臣新授職名,以爲爲人臣溺職者戒焉,臣於自列之章,何敢贅他,而耿耿愚忱,竊有芹曝之獻,猗我殿下,丕承基緖,將大有萬億無疆,自今伊始,而第念帝王致治之道,亶在於典學,典學之方,要無間斷,樂不爲疲,漢室所興隆也,接賢時多,宋賢所以勸戒也。顧今勸講召對,式日無闕,臣誠欽仰萬萬,而雖於涓護之中,時時溫習自彊不息,以底於緝熙光明之域,是臣區區之望也,臣無任云云。省疏具悉。往事何必追提?爾其勿辭察職,尾附事,當留念矣。檢閱李冕光疏曰,伏以臣,經年鎖直,情雖切於歸省,隻日侍筵,榮己極於昵近,只幸被恩,何敢顧私,而第聞臣母素患痰滯之症,忽添咳喘之祟,委臥床席,今至幾日雜試刀圭,少無分效,臣心如灼,不能自安,玆敢冒悚陳章,擅離出扃。伏乞聖明,仰稟東朝,特遞臣職,仍治臣罪,俾便救護,以昭法紀焉,臣無任云云。省疏具悉。爾其勿辭救護。
甲子正月二十二日辰時,上御重熙堂。勸講入侍時,講官金學性,參贊官李鍾淳,檢討官宋熙正,假注書安驥泳,別兼春秋洪軒鍾,記事官南一愚,各持孝經,以次進伏訖。上曰,史官分左右。上誦前受音一遍訖,上開卷,諸臣以次開卷,學性讀自是故非先王之法言,止卿大夫之孝也,仍釋義訖,上讀新受音十遍訖。學性曰,先言天子之孝,次言諸侯之孝,次言卿大夫之孝,而法服法言德行三者合備然後,上不得罪於君,下不得罪於民,能守其宗廟,此非但卿大夫爲然,雖在上人君,仰體列聖朝法言德行,言雖滿於天下,而口無過失,行雖滿於天下,而人無怨惡,可以長保祖父之享祀矣。此雖言卿大夫之孝,而亦可推類而擴之矣,惟殿下體念焉。熙正曰,孝經一編,皆以孝爲主,而此章,以言行二字,分別於孝之用矣,卿大夫之一言一行,動合法度,言出於口,無可擇焉。行修於身,無可選焉,以至於長守宗廟,奉其祭祀,況帝王之孝,尤所以致愼於言行,今我殿下,雖深居九重,嘉言所發,必當編滿於八域,善行所推,亦當觀感於萬姓,今日擧國臣民之蘄祝顒望,果何如哉?伏願殿下,以我慈聖殿下之言語德行,動而法之,遵而守之,自底於純粹之域,此爲莫大之孝也。鍾淳曰,服言行三者,人之所以章於身而著於躬也,服有尊卑品秩之別,言有詩書禮樂之類,行有孝悌忠信之道,大抵爲卿大夫者,惟能遵先王之制,而不服非法之服,以至愼於言而謹於行,常思服之不衷則爲災於身,時然後言,而言必中,修身踐行,而行之有道,雖有千言萬語之多,而皆合法度,雖至一跬尺步之間而不逾規矩,則焉有可擇之言可擇之行哉?此可謂威儀棣棣,不可選者也,以之徧天下而無一口過,擧天下而無一怨惡,斯可以輔弼其君,而能享世祿,奉祀先祖,而長守宗廟者,是乃卿大夫之孝也,而服言行三者,非但爲卿大夫之所當戒也。雖以帝王之尊,亦當留念於此,必以服堯之服,誦堯之言,行堯之行爲法,則亦堯·舜而已矣,願殿下體念焉。學性曰,文義疑晦處,若發下問則當仰陳矣。上曰,言滿天下,無口過者,何意也?學性曰,非法不言,則言必合法,出於口者,自無躁妄之失,故言雖徧滿天下,而無口過矣。熙正曰,言自口出,至於徧滿天下,而皆是善言,旣無可擇,故曰無口過,過者,失之謂也,如今人之讀書,或有差失,則輒曰口過,發言之有失,殆同讀書或差,今於臨筵講讀之際,尤合體念處也。上曰,三者備矣,何意也?學性曰,卽上文法服·法言·德行三者也。上掩卷,諸臣以次掩卷。學性曰,讀書之法,必也專一精神然後,自然文理昭晰,句讀分明,自無誤讀之理矣,伏願殿下留念焉。上曰,後若誤讀,卿須提醒,可也。上曰,史官就座。又命退,諸臣,以次退出。
甲子正月二十二日巳時上御熙政堂。大王大妃殿垂簾,京畿監司·守令·邊將初仕人,同爲入侍時,左承旨徐承輔,右副承旨鄭泰好,記事官朴海哲,別兼春秋趙熙一,記事官南一愚,京畿監司趙在應,北靑府使洪仁秀,穩城府使尹永夏,博川郡守李應洙,文義縣令金獻根,歙谷縣監朱鎭珏,眞寶縣監尹冕求,安義縣監吳達善,彦陽縣監徐益輔,明陵參奉金永國,部將李來重·孫應泰,以次進伏。馬梁僉使石應麒,靑水萬戶金潤,森森坡萬戶金守丁,序立階下訖。大王大妃殿曰,史官分左右。大王大妃殿曰,畿伯進前,仍敎曰,目下事勢,實難形言,道伯必當善爲,而因山與支勅之役在前,須念民生之困瘁,克圖對揚之道焉。在應曰,慈敎,如是鄭重懇惻,臣之愚迷,雖如木石豚魚,豈無萬有一仰答對揚之誠,而臣才具淺短,未知何以句當,夙宵憧憧。大王大妃殿曰,守令與初仕人進前。仁秀等進前,起伏奏職姓名訖。大王大妃殿曰,昨日傳敎,承旨讀而諭之,可也。承輔承命讀諭訖。仁秀等曰,如此飭敎之下,當恪動奉公矣。大王大妃殿曰,撫愛百姓,不行苞苴,可也。大王大妃殿曰,七事講爲之。仁秀等,以次講奏訖。大王大妃殿曰,汝等下去後,皆以七事爲準,勿爲犯罪,可也。如或有犯,當不容貸矣。泰好曰,邊將,使宣傳官奏職姓名乎?大王大妃殿曰,承旨,持昨日傳敎,出楹外,依昨日例讀諭,可也。承輔出楹外,解釋曉諭訖,上出御楹外,陞座,宣傳官李敎復奏應麒等職姓名訖。上曰,爾等其各小心,無至有犯,可也。如或犯罪,斷不容貸矣。仍還御座次。大王大妃殿曰,史官就座。仍命退,諸臣,以次退出。
甲子正月二十二日申時,上御重熙堂。召對入侍時,參贊官鄭泰好,侍讀官趙昌和,檢討官宋熙正,檢校待敎洪承億,假注書安驥泳,記注官洪憲述,記事官南一愚,各持孝經,以次進伏訖。上曰,史官分左右。上開卷,諸臣以次開卷。上曰,上番讀之。昌和讀自是故非法不言,止卿大夫之孝也,一遍訖。上曰,文義奏之。昌和曰,法然後言,故言無可擇,道然後行,故行無可擇,無擇二字,其義甚好,喩諸事物,則可以易曉矣。物有精粗之不一,故必擇其精,事有美惡之相半,故必擇其美,言出於口,行修於身,而一無可擇,則言行之至精盡美,推可知矣,故言雖多而無口過,行雖多而無身過,此豈非愼言行之效乎?然而服言行三者之中,苟或闕一則不可曰備矣,而三者克備然後,乃能保其宗廟也。大抵卿大夫以外,不計貴賤,孰無愛親之心,而若或不愼言行,則富貴爵祿無以長守矣,雖欲孝養父母,祭其祖先,其可得乎?故卿大夫之孝,必以言行爲先務,而況人主之孝乎?上曰,下番讀之。熙正讀奏訖。上曰,文義奏之。熙正曰,臣以言行二字,纔已敷演仰達矣。服其法服,旣有棣棣之儀,而忠信之言,篤敬之行,全備於一身,動遵先王之制度,且無下民之怨惡,則宗廟享之,子孫保之,此皆以孝之極至而言也。上曰,參贊官讀之,泰好讀奏訖。上曰,文義奏之。泰好曰,服言行三者,不可廢一,而服者,身之章也,言者,躬之逮也,行者,己之修也,必貴乎內外交修,文質彬彬,而只服法服,未有言行,則服是文具也。只有善言,未有其行,則是架虛也。必也敏於行而有行之實,訒於言而有言之踐然後,章之以法服,所以服堯之服,誦堯之言,行堯之行,是也。此等處,體念焉。上曰,閣臣讀之。承億讀奏釋義訖。上曰,史官讀之,驥泳讀奏訖。泰好曰,史官奏之乎?上曰,置之,憲述·一愚,亦以此讀奏訖,上命上番,數書算,讀十遍訖。承億〈曰〉,願小低玉音焉,若讀音稍高,則字音易差,文理難續,且恐讀至十遍,聖候有損矣。上曰,立身行道,何義也?身無擇行,何義也?昌和曰,立身行道,不在於此章自止內,而至於身無擇行之句,特爲發問,臣不勝欽仰萬萬,蓋身無擇行然後,始可謂立身行道,上下大文,相去雖遠,以全篇看之,首尾相應,言行要旨,儘不外乎此也。上掩卷,諸臣以次掩卷。上曰,史官就座,又命退諸臣,以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
李鍾淳啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
傳于鄭泰好曰,山陵始役時,戶判進去。
李鍾淳啓曰,假注書兪初煥,時無職名,令該曹依例付軍職,冠帶常仕,何如?傳曰,允。
以校理韓鎭棨,修撰李心宰牌不進罷職傳旨,傳于李鍾淳曰,只推。
以別兼春秋趙熙一·洪軒鍾牌不進罷職傳旨,傳于李鍾淳曰,只推。
傳于李鍾淳曰,召對爲之。
李鍾淳啓曰,大司憲宋來熙,掌令白文振,持平朴鍾善·金秉洙在外,執義李廷斗,掌令鄭顯德牌不進,監察茶時之意,敢啓。傳曰,知道。
以執義李廷斗,掌令鄭顯德,司諫尹致賢,獻納李友燁,正言金炳翊·高時勉牌不進罷職傳旨,傳于李鍾淳曰,只推。
李鍾淳啓曰,摠戎使金炳冀,以兼戶曹判書,明日山陵出去矣。所佩密符,何以爲之?而將兵之任,不可一刻無摠察之人,何以爲之?敢稟。傳曰,仍佩往來,兼察置之。
姜蘭馨啓曰,卽者戶曹郞廳來言,明日皇壇奉審,判書金炳冀,當爲進參,而山陵始役進去,次堂例不得擧行云,何以爲之?敢稟。傳曰,次堂擧行。
李鍾淳啓曰,卽者吏曹郞廳來言,端川府使徐光復,龜城府使李泰熙,樂安郡守韓用臣,平海郡守權憲文,博川郡守李應洙,雲山郡守許洧,振威縣令朴承冕,文義縣令金獻根,義興縣監宋寅玉,安義縣監吳達善,咸昌縣監閔應善,彦陽縣監徐益輔等,兩司俱未署經云,除在外外,未肅拜人員竝卽牌招,何如?傳曰,允。
鄭泰好,以山陵都監摠護使意啓曰,傳曰,山陵始役時,戶判進去事,命下矣。戶曹判書金炳冀,明日除朝辭,同爲進去之意,敢啓。傳曰,知道。
又以弘文館言啓曰,校理韓鎭棨,修撰李心宰,旣有只推之命,竝卽牌招察任,何如?傳曰,允。
又以山陵都監摠護使意啓曰,山陵斬草破土,在於今月二十五日矣。臣今二十四日,依例除下直進去之意,敢啓。傳曰,知道。
又以禮曹言啓曰,正朝諸道方物中,濟州牧使鄭岐源所封結弓獐皮十張,弓帒筒箇四部,代結弓獐皮十張,織毛馬粧一部,代結弓獐皮五張,今始上來,而係是奉諱前已爲封發者矣。依已例封進於殯殿·大殿方物,則待上來捧入之意,敢啓。傳曰,知道。
又以禮曹言啓曰,在前尊號冊寶大臣攝行,百官入參磨鍊矣。今亦依已例,百官參班磨鍊之意,敢啓。傳曰,知道。
又以觀象監領事提調意啓曰,本監最緊方書購來,納于本監,則自本監,草記請賞,曾有先朝受敎定式,而本監方書秩數不多,每當試取考閱之際,事甚苟艱矣。命課學官生林兢淵,購得淵海子平一秩,律曆淵源一秩,律呂正義一秩,納于本監,在前如此之人,已有從願施賞之例,諏吉官金宜鍾有頉,代以林兢淵塡差,依例施賞,何如?傳曰,允。
李鍾淳,以備邊司言啓曰,大王大妃殿傳曰,日前靈巖·羅州臭載事,令湖西道臣,嚴覈馳啓矣。今此礪山等邑漕穀,又何以致敗論乎?漕法盡廢,一任此輩之偸竊,防納無所不爲,以肥牟利奸細之徒,而國計之哀痛,民生之殿屎,置之度外,則仁愛之政,如此之可乎?觀此査啓,其爲作奸故敗,不待更問,此不可不依律處斷,令廟堂,稟處事,命下矣。今此臭載可疑者甚多,裝載穀數之各供相左,一也。沙嶼水沈,初非全船覆敗,設或霑墊石數,則當自在鉤拯與否,初非可論,則所謂未鉤拯之若是夥多者,二也。龍安穀之稱以未載者勘合,記則自在,三也。七月裝發之十月始到通津,四也。節節破綻,事事訝惑,作奸之眞贜,不翅大盤托出,慈敎截嚴,漕法至重,其在懲創之政,船主及沙工之合施一律,無容更議。金云千·蔡元西兩漢,令畿營捉上,施以梟警之典,格軍,竝嚴刑一次懲勵,礪山·龍安騎船色吏之借名替行者,各嚴刑一次定配,礪山色吏之躡後觀望,晩始自現,顯有和應之跡,嚴刑二次島配,穀主官之不能操束,地方官之不善檢察,俱有其責。礪山·金堤·臨陂·龍安及通津前前府使,竝令該府拿勘,而金堤·臨陂之竝與假色吏,而初不騎船,事甚駭然,添問目捧供,何如?傳曰,允。
又以刑曹言啓曰,傳曰,幸州江邊收稅創設之金定奎,與趙·林兩漢,移送秋曹,嚴刑遠配,其時次知中官,施以刋削之典事,命下矣。謹依傳敎,罪人金定奎·趙昇奎,各嚴刑一次後,定奎平安道肅川府,昇奎咸鏡道茂山府,竝遠地定配所,卽爲押送,而林重培在於陽川地云,故發關該營,使之罔夜捉上,待押來擧行之意,敢啓。傳曰,知道。
吏曹啓目,出身崔禹炯名字,與後娶妻父李遇衡,音相似,改以禹煥,前同知鄭在邱名字,與後娶妻父崔載九,音相似,改以在允事爲等如告狀,依例令藝文館給帖,何如?判付,啓。依允。
副摠管鄭鎏疏曰,伏以,歲律已改,公除奄過,仰惟嚴廬皇瞿,益復靡逮,仍伏念臣於頃者,待罪薇垣,適緣懲討之滋激,至蒙譴何之遽降,屛伏旅邸,愆殃是思,匪意周廬特旨,忽下於寢夢不到之際,繼以有甄敍之命,居然進階,爲嘉善大夫矣。驚懍駭惑,五內靡措,夫貳卿,所以命有德也。簡修進良,承攝六官之機務,登明選公,超絶庶常之班聯,匪惟聞望才器績庸之是究是藉,則受之爲濫,膺之爲盭,溝中之斷被文繡,竈下之焦列莞罄,名實之乖,莫此爲甚。於是物議騰,官箴興,曹詩之刺梁鵜,衛人之譏軒鶴,皆由是已。然則其於掄遴委畀之難且愼,自昔已然,如臣之謭憃貿昧,蔑有短長者,優遊於流外散漫之地,分所甘而身所安,通籍三十餘年之間,內而臺閣,外而郡邑,未始不劣有踐更,而遂到下大夫之列,自有承受,有邱山之重,而補報無塵露之微,每一循省,愧懼交中,不啻若撻市而集木,寧復有榮途要津之念,徘徊於更進一步之地哉?且況狗馬之疾病,力不任於職司,鳧雁之去來,跡自遠於官局,卽一寄閏附疣之陳人也具臣也。實不省,誤恩之所由加,賤分之所由致,藉或諉之以年勞久次,有停解選用之典,亦皆聲望素著,才器有夙,績庸俱茂者,可以當之,臣於數事,無一彷彿,豈敢以寵靈之可恃?榮觀之可居,沾沾自喜,揚揚冒進,私而招不衷之災,公而貽則哲之累哉?歷日思惟,參倚已審,玆敢刳歷陳章,仰瀆崇嚴。伏乞聖慈,仰稟東朝,亟收臣新授資級,俾名器重微諒伸焉,臣無任云云。答曰,省疏具悉。卿其勿辭行公。
甲子正月二十三日辰時,上御重熙堂。勸講入侍時,講官洪鍾應,參贊官姜蘭馨,侍讀官趙昌和,假注書兪初煥,記事官崔奭奎·南一愚,各持孝經,以次進伏訖。上曰,史官分左右。上誦前受音一遍訖,上開卷,鍾應讀自資於事父,止以敬事長則順,仍釋義曰,資於事父,以事母而愛同云者,自孩提之年,無不愛其親,而父嚴而母慈,故事父主敬,事母主愛,然敬父未嘗不愛,愛母亦未嘗不敬矣。資於事父,以事君云者,求忠臣,必於孝子之門,蓋事君以敬爲主,兼愛與敬者,乃事父也,而移於事君,故曰敬也。以敬上長則順云者,弟子入則孝,出則悌,事長以順,亦孝親之推也。大抵此章,言士之孝也,而敬愛忠順四字,無大小上下,所宜力行也。上命授書算于鍾應,上讀新受音十遍,鍾應盡算訖,還納書算奏曰,殿下於新受音,有數三誤讀處,蓋讀書之法,專心爲主,專心則昭然於章句旨意之間,自無誤讀之患矣。讀書之際專心玩味,則雖終日讀之,必無厭讀之心,宜其有將就之效矣。上曰,此後,如有誤讀處,輒警咳之。仍問曰,資於事父,何意也?鍾應曰,敬父,愛在其中,取其事父之愛,愛于其母也。上曰,事君,亦當如是矣。鍾應曰,然矣。上曰,君取其敬,何意也?鍾應曰,敬卽敬父之謂也,推其敬父之心,以事君,此乃所以取敬也。上曰,以敬事長,何意也?鍾應曰,取其敬父之心,以事其長則順矣,此皆孝之推也。昌和曰,講官所奏,備盡切悉,臣無容更陳,而講官,今以讀書法,申申仰勉之際,輒曰玩味,玩味二字,其義,甚好矣。味者,飮食悅口之謂也。玩是觸物注目之謂也。苟能耽玩於讀書,則書自有味,殆同悅口之飮食,不能暫捨,玩味則自然多讀,多讀則易曉書義,曉義者,所以躬行,而非爲徒能讀而已也,伏願留念焉。若以自止內,愛敬之義言之,愛字敬字,義雖不同,其本則一出於孝,而父道主敬,母道主愛,故分而言之也,兼之者父也,而事君之道,不可不敬,亦未嘗不愛,故以孝事君,則忠兼愛敬而事之,如父母者,一忠字是已,至若事長以敬,特是孝之餘也。上掩卷。蘭馨曰,自止內文義,講官·儒臣,皆已敷奏,臣無容更陳,而夫孝者,百行之源,五敎之所由也。是年,卽六甲之首,是月,卽四時之始也,今我殿下,以是年是月,爲卽祚之元年元月,而一初之政,首講此百行之源,五敎之由,此誠天時人事相與符合,而千載難遭之會也。萬物資始於元,萬化皆本於孝,孝之道,豈不大哉?殿下根天之孝,不待加勉,而非孝則無以立本,故諸臣等,不避猥屑,屢煩仰陳,伏願留神敷納焉。上曰,史官就座。仍命退,諸臣,以次退出。
甲子正月二十三日申時,上御重熙堂。召對入侍時,參贊官李鍾淳,檢校待敎洪承億,侍讀官趙昌和,檢討官宋熙正,假注書兪初煥,別兼春秋趙熙一,記事官南一愚,各持孝經,以次進伏訖。上曰,史官分左右。上開卷,上曰,上番讀之。昌和讀自資於事父,止以敬事長則順,仍釋義訖。上曰,下番讀之。熙正讀之,又釋義。上曰,參贊官讀之。鍾淳讀之,又釋義。上曰,閣臣讀之。承億讀之,又釋義。上曰,史官讀之。初煥·熙一·一愚,以次讀之,上命授書算于昌和,上讀自資於事父,止以敬事長則順,讀十遍,昌和盡算訖,還納書算。奏曰,自止內,若有疑難處,特垂發問,恐好矣。上曰,資於事父,何謂也?昌和曰,資取也,與推字義同,愛以事母,敬以事君,皆推諸事父之義也。熙正曰,父道旣兼愛敬,故事母事君,皆資於事父而推之矣。昌和曰,事父之道,未嘗無親愛之心,事母之道,亦不無致敬之心,而愛勝則恐非嚴父之道,故取諸事母,而主其敬,敬勝則本非慈母之情,故推諸事父,而同其愛。熙正曰,取愛父之心而愛於其母,推敬父之義而敬於其君,而愛而敬,事親以孝,則出而事君,孝可移忠,是故,忠臣必求於孝子之門。昌和曰,門字,與家字意同矣。熙正曰,資親事君之道,惟愛與敬而已,至於事長之節,亦以敬爲順矣。蓋其愛敬忠順四字,俱出於人之常情,慈母之心,鞠育而主恩,故愛之也切,君父之道,尊高而主嚴,故敬之也深,忠是愛親之效也,順亦敬上之謂也。臣子之於君親,自然有藹然天性,隨感發見矣。昌和曰,君臣之間,以義合者,義勝於恩,故事父母,與事君,非不同道,而必取其敬,以此看之,兼其愛敬者父也。然而藹然天性,兼盡愛敬者,便是孝也,故孝於父母則曰愛曰敬,移孝於君則曰忠,忠之爲字,中心之謂也。愛君敬君之心,由中而出,則忠孝之道,本非二致也。鍾淳曰,愛敬忠順四字,最爲至要,而愛是仁之端,敬是禮之端,中心之謂忠,循理之謂順,斯皆人心之所固有,天理之所當然也。各隨所事之地,而自有恩義之主焉。分以言之,則不無四條之次序,統而言之,則出自一本之大道,愛於母,敬於君,必資乎事父矣。事君忠,事長敬,亦取乎事父,故曰求忠臣,必於孝子之門,有曰入則孝出則悌。推此觀之,天下百行,莫不本於孝矣。上掩卷,仍命史官就座。又命退,諸臣,以次退出。
上在昌德宮廬次。朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。姜蘭馨啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。又啓曰,右副承旨鄭泰好,今日不爲仕進,卽爲牌招,何如?傳曰,允。以執義李廷斗,掌令鄭顯德,司諫尹致賢,獻納李友燁,正言金炳翊·高時勉牌不進罷職傳旨,傳于姜蘭馨曰,只推。李鍾淳啓曰,守令署經事,命下矣。執義李廷斗,掌令鄭顯德,司諫尹致賢,獻納李友燁,正言金炳翊·高時勉,旣有只推之命,竝卽牌招,以爲署經之地,何如?傳曰,允。又啓曰,卽者戶曹郞廳來言,明日皇壇奉審,次堂擧行事命下,而參判未差,不得擧行云,何以爲之?敢稟。傳曰,前戶判擧行。鄭泰好啓曰,執義李廷斗,掌令鄭顯德,司諫尹致賢,獻納李友燁,旣入闕中,不爲傳啓,直爲出去,事甚未安,竝推考,何如?傳曰,允。以正言金炳翊牌不進罷職傳旨,傳于李鍾淳曰,只推。傳于姜蘭馨曰,召對爲之。大王大妃殿,傳于姜蘭馨曰,事之駭惡,莫甚於幸州江邊收稅之說,而今旣禁革,因此更有處分矣。京外雜類之憑藉宮房,內司作弊外邑者,前後申禁,不啻截嚴,而此輩作弊,迄無已時,終未有一道臣一守令遵奉列聖朝受敎擧法啓聞者,畏怯而然乎,觀望而然乎?士大夫之巽軟無能,乃至於此,誠可爲之寒心矣。挽近以來,則其所憑藉,又非但宮房內司也。各司各營,以至於卿宰大家,莫不入於此輩之藉賣,而開洑也築堰也採礦也設庖也,種種騷擾,無所不有,沿海浦港,漁鹽,爲之蕭瑟,封山關阨,樹木,爲之童濯,僞造量案,而白奪民田者有之,詐犯公貨而蕩盡民産者有之,千頭萬端,無非此輩之興妖作怪,則哀我斯民,何以聊生,言念及此,痛矣痛矣。廟堂申飭,未嘗無之,而竟視文具,一無實效,遂至於煩此下敎,其於治體,果何如哉?所謂都賈,又何名色也?通邑·大都,遐土·僻鄕,處處盤據,物物拘執,低仰價直,操縱賣買,討索侵困,惟意充慾,各該地方,應有官長,而若未聞知,初不禁斷,一任吾民之受病於此輩,其爲駭惋,尤不勝言。今此飭敎,頒示八路,凡有如前憑藉作弊者,邑而報營,營而啓聞,登卽依法施律,而目下所謂都賈名色,一竝嚴加禁革,而如有日後蹈前習者,隨其現發,各別嚴繩事,分付廟堂,嚴飭京兆,行會於八道·四都。李鍾淳,以加上尊號都監都提調意啓曰,本都監別看役金英世減下,其代,前僉知張榮俊差下,使之擧行,何如?傳曰,允。又以備邊司言啓曰,礪山等四邑大同船船主及沙工,施以當律之意,草記啓下矣。奸頑蔑法之徒,庶或知戢,而因此事端,有所操飭者,船主沙工輩之邸債是耳,此輩旣乾沒公穀於裝載之初,遂圖出邸債於上納之時,爲京邸者,利其滋殖之無厭,爲船主沙工者,幸其勘納之趁期,便同和應,遂成痼瘼,此弊不祛,則原竇自在矣。待執籌船下去,令三南道臣,行關兩稅裝載各邑,査問船主·沙工後,邸債所報之已滿倍殖者,本文記,收聚營庭,一倂爻周,設有不得已出債磨勘之事,故日後備報,無過倍殖之意,成節目報本司,反貼施行事,行會三道道臣處,何如?傳曰,允。以校理韓鎭棨,修撰李心宰牌不進罷職傳旨,傳于李鍾淳曰,只推。李鍾淳,以弘文館言啓曰,校理韓鎭棨,修撰李心宰,旣有只推之命,竝卽牌招察任,何如?傳曰,允。又以觀象監領事提調意啓曰,本監官生李晉謨·李俊養·李希淵,司譯院官生崔圭輯,相與購得自鳴鍾·日影·輪圖等好品儀器,來納本監,將爲入用於山陵因封各項日時矣。係是莫重所用,而以若宣力,誠爲嘉尙,在前如此之人,例有從願施賞之擧,李晉謨等三人,竝爲加資,崔圭輯,令該院等第塡捕,以爲依例施賞之意,敢啓。傳曰,知道。吏曹啓目,出身金球名〈字〉,改以璿,前五衛將金廷球名字,改以廷瑀事,爲等如告狀,依例令藝文館給帖,何如?判付,啓。依允。鄭泰好,以兵曹言啓曰,今番都目政事中,除拜宣傳官宋泰玉,雖已改剡,不愜物論,原望筒勿施,臣之矇然擬入,不勝惶恐之意,敢啓。傳曰,知道。
甲子正月二十四日辰時,上御重熙堂。勸講入侍時,講官趙得林,參贊官徐承輔,檢討官宋熙正,假注書安驥泳,別兼春秋趙熙一,記事官南一愚,各持孝經,以次進伏訖。上曰,史官分左右。上誦前受音一遍訖,上開卷,諸臣以次開卷,得林讀自忠順不失,止庶人之孝也。上曰,釋義爲之。得林解釋章句訖,上讀新受音十遍訖。承輔曰,朱子有言,讀書有三到,謂心到·眼到·口到也。三到之中,心到最緊,心旣到矣,眼口豈不到乎?伏願體念此語,每於讀書時,輒注目留心,領會文義,接續字句,則自然口順而無誤讀之患也。上曰,忠順不失,何意也?得林曰,一命之士,始離親側,而推其孝敬之心,以之事君則爲忠,以之事長則爲順,二者不失然後,可保爵祿而守祭祀矣,此言士之孝也。熙正曰,事君以忠則事長也順,此皆推諸事親而不失忠順之道也。上曰,用天之道,何義也?得林曰,庶人無他職責,惟稼穡是務,耕耘收藏,各隨天時,黍稷稻梁,各盡地利,豐衣足食,以養父母,而又恐放縱自恣,陷於罪戾,忝辱其親,故必言謹身矣。又恐侈靡無度,蕩其産業,凍餒其親,故必言節用矣,此言庶人之孝也。仍起伏奏曰,此章言五孝之用不同,而其本則孝親是已,孝親之道不一,而其要則順志是已,竊伏聞潛邸讀書之時,大院君敎訓之嚴,曁殿下承順之勤,孰不傳誦欽仰,而今日慈殿勉戒諄摯,惟在勤學,而殿下奉承親志,亦在勤學,則孝親順志之道,無過於勤學,以此體念,區區之望。熙正曰,庶人旣無爵祿,又無職責,只是足衣食,養父母而已。順天道於春夏秋冬,無違乎生長斂閉之期,辨地理於高下燥濕,以相其稼穡桑麻之宜,飢寒可免,供養有餘,以至於謹身節用,專一於事親也。承輔曰,忠順,非別件物事也,事父主孝,而移孝事君則爲忠矣,事君主敬,而移敬事長則爲順矣。順之一字,又爲此章中第一義,蓋下之事上,上之使下,莫非順也。至於安國安民,亦惟順而已矣,伏願體念焉。上曰,史官就座。又命退,諸臣,以次退出。
甲子正月二十四日未時,上御重熙堂。召對入侍時,參贊官姜蘭馨,侍讀官黃正淵,檢討官宋熙正,待敎趙寧夏,假注書安驥泳,別兼春秋洪軒鍾,記事官南一愚,各持孝經,以次進伏訖。上曰,史官分左右。上開卷,諸臣以次開卷。上曰,上番讀之。正淵讀自忠順不失,止庶人之孝也。上曰,文義奏之。正淵曰,忠順,所以事君事長之大道也,士者,一命至三命,爲下士中士上士之士,故有爵而有祿也。祭祀者,猶上文所云,宗廟也,言爲士者,不失忠順之道,以事其君長,則能保爵祿而守祭祀,苟或事君不忠,事長不順,一失其道,則必陷於刑辟,大則誅戮,小則貶削,安得保其爵祿而守其祭祀乎?故以忠順不失,爲士之孝也。天道者,春夏秋冬,耕耘收藏之時令也,地理者,燥濕高下,桑麻黍稌之土宜也,庶民旣無爵祿之可養父母,故只言用天道耕耘收藏之時,因地利桑麻黍稌之宜,服田力穡,農殖嘉穀,而謹修其身,不抵罪戾,節約財用,不至妄費然後,能免饑寒,而有以養其父母,故以謹身節用,爲庶人之孝也。蓋孝無異同,而經文,以天子·諸侯·卿大夫·士庶人,區以別之者,特以尊卑等夷之各殊,隨其職分之所當先者而戒之也。聖人之深意,於此可見矣。上曰,下番讀之。熙正讀奏釋義訖。上曰,參贊官讀之。蘭馨讀奏釋義訖。奏曰,今此庶人之謹身節用,與上文之制節謹度,旨義略同,蓋庶人之孝,猶能謹修其身,省節財用,則況諸侯之孝乎?有其財而爲國經費,則尤宜制節有其度,而爲民視傚,則益當謹守,此所以人君之孝,比諸匹庶之孝,其重且大者如是矣。上曰,閣臣讀之。寧夏讀奏釋義訖。上曰,史官讀之。驥泳·軒鍾各以次讀奏訖,上讀十遍訖。蘭馨曰,今番召對則留神善讀,臣等不勝欣忭,而非但臣等也,近來閭巷所傳,皆聞殿下日御勸講,頻接召對,莫不歡欣蹈舞曰,吾王好讀書,伏願繼自今,罔或不勤,益加勉勵焉。熙正曰,今我殿下,日開講筵,聖學將就,雖閭巷匹庶,擧皆歡欣蹈舞,思見德化之成,臣等之遍被龍光,相與慶忭,尤當如何哉?每於講讀之際,生澁貫通,時或不同,自內溫習之作撤多寡,有可以仰揣,雖在燕閒之時,必勤肄習之工,益不勝區區顒祝之至也。正淵曰,學問之要,亶在於躬行而心得,況此孝經一書,專以孝親一節爲修齊治平之本,而孝是根於天性,爲彝倫當行底道矣。今於此書,尤不可不服膺而體行,伏願殿下,體之心身,驗諸事爲,將就聖德,是所區區之望也。上曰,自今以後,亦當善讀矣。蘭馨曰,臣等又承此敎,尤爲欽仰萬萬。正淵曰,閭巷匹庶之擧欣欣相告者無他焉。講筵日開,則聖學高明,亦當以先王之至德要道,以順天下者,修之聖躬,施諸政敎,將見德化之加於百姓,刑于四海,故雖以至愚之氓,而有此歡忭之心,伏願懋哉懋哉。蘭馨曰,未敢知殿下皆已領會文義,而必瞭然無疑然後,始得有味,有味則自然多讀,亦無難矣。上曰,能保其爵祿,何謂也?熙正曰,士是一命之官,而若無爵祿,則無以奉祭祀,是故不失事上之禮,常安其祿,永守其祀矣。蘭馨曰,今此士云者,是一命以上之官,故有爵祿而忠與順,不失事上之道然後,自可保其爵祿,不然則豈可保乎?上曰,用天之道,何義也?蘭馨曰,天道流行而爲春夏秋冬,順此四時之運,耕耘播穫之功,興焉。若失其序則農不可登矣。熙正曰,仰觀天道,俯察地利,非但庶民爲然,其在聖王之政,亦當茂對而位育,參以天時,制以民産,則克知稼穡之艱難矣。蘭馨曰,卽今春塘臺下,亦有水田,每年種稻,意蓋以此也。又奏曰,召對法意,與經筵逈殊,經筵則筵體截嚴,故經義外,無敢贅他以奏,至於召對則是燕接,故講學之外,亦多討論,至於民生疾苦,閭里艱難,無不及之矣。上掩卷,諸臣以次掩卷。上曰,史官就座。又命退,諸臣以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。藥院都提調趙斗淳,提調洪鍾序,副提調李載元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
大王大妃殿進御加味君子湯,自今日,五貼式每日次製入事,榻前下敎。
鄭泰好啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政金左根,左議政趙斗淳,無時急稟定事,右議政李景在奉命在外,不得來會云矣,敢啓。傳曰,知道。
備忘記,碧團僉使白應邦,靑水萬戶金潤下直,各長弓一張,長箭一部,片箭一部,筒兒一箇賜給。
李鍾淳啓曰,檢閱李冕光,由限已過,卽爲牌招入直,何如?傳曰,允。
又啓曰,卽者別兼春秋洪軒鍾,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
以修撰李心宰牌不進罷職傳旨,傳于鄭泰好曰,只推。
傳于鄭泰好曰,禁衛都提調·御營都提調相換。
大王大妃殿,傳于李鍾淳曰,此囚罪犯之臚列於道啓者,卽掀露無餘之跡也,豈可尋常處置乎?豐川前府使申命溵,令該府,以道啓內辭意,發問目,各別嚴刑,一一捧口招以入。
傳于鄭泰好曰,金吾堂上竝許遞,前望單子入之。
金吾堂上前望單子入之,判義禁趙得林,知義禁沈宜冕,同義禁李承輔·金在顯落點。
傳于鄭泰好曰,金吾堂上,卽爲牌招開坐。
鄭泰好,以義禁府言啓曰,同義禁金在顯,時無職名,令該曹,口傳付軍職,何如?傳曰,允。
兵曹口傳政事,護軍單金在顯。
傳于姜蘭馨曰,吏兵判有闕之代,前望單子入之。
吏曹判書前望單子入之,金炳學落點。
兵曹判書前望單子入之,鄭基世落點。
傳于鄭泰好曰,有實故法司堂上許遞,政官牌招開政。
傳于李鍾淳曰,藥院提調許遞,今日政差出。
李鍾淳啓曰,兼吏曹判書金炳學,參判李豊翼,參議金敬鎭牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判竝更牌招,何如?傳曰,允。參議只推,待明朝一體牌招。
鄭泰好啓曰,新除授行兵曹判書鄭基世,卽爲牌招,傳授命召,何如?傳曰,允。
兵曹口傳政事,上護軍單徐戴淳。
傳于李鍾淳曰,召對爲之。
傳于姜蘭馨曰,在院承旨,持公事入侍。
鄭泰好啓曰,行兵曹判書鄭基世,牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,大司憲宋來熙,掌令白文振,持平朴鍾善·金秉洙在外,執義李廷斗,掌令鄭顯德,牌不進,監察茶時之意,敢啓。傳曰,知道。
以執義李廷斗,掌令鄭顯德,司諫尹致賢,獻納李友燁,正言金炳翊牌不進罷職傳旨,傳于鄭泰好曰,只推。
李鍾淳,以弘文館言啓曰,修撰李心宰,旣有只推之命,卽爲牌招察任,何如?傳曰,允。
又以宗親府言啓曰,本府進香時,璿派人文蔭武,竝參班,卽是古例也。今番則依舊例,使之參班,而自臣府,一一知委,如有未付軍職人,令該曹,口傳付軍職,上京守令,亦爲入參之地,何如?傳曰,允。
又以禮曹言啓曰,臣炳德,與前戶曹判書臣金學性,進詣皇壇奉審,則奉室大草芚二件,饌卓二坐·饌卓巾二件,尊卓巾一件,敬奉閣大草芚二件中,竹四箇,雉尾箒一柄雉尾兺,從享位花紋席一張,典祀廳仰遮油芚六張付一件,小牲匣蓋具二坐,籩二箇,豆二箇,幣篚蓋具一坐,牛鼎羃一箇,羊鼎羃一箇,闕字牌黃紬袱一件,竝破改備,鍮東海一坐,破添鐵修補,壇上甲黃幕一浮內二幅,甲黃帳一浮內三幅,內簷甲黃帳二浮內三幅,油遮日六浮,道里具內一浮,黃綿絲中束乼·黃綿絲小束乼各一艮衣,中束乼·小束乼各一艮衣,排設竹十五箇,從享位白布遮日一浮內一幅,白布揮帳一浮內一幅,饌幕白布遮日一浮內一幅,油遮日二浮道里具內二張,白布揮帳一浮內三幅,中束乼一艮衣,三甲所二艮衣,竝破改備事,分付各該司,何如?傳曰,允。
又以國葬都監摠護使意啓曰,謹考補編則發靷時,吉儀仗軍服色,以皮帽紫巾參用,而辛未年,因下敎,常時儀仗軍所着永祛皮帽,竝用紫巾矣,服着變通,旣有受敎,則發靷時所用,不可與常時異制,竝以紫巾擧行,何如?傳曰,允。
又以國葬都監摠護使意啓曰,大轝肩轝馬木,擔運隨後之際,每致失次紛聒之患,且或有軍人觸傷之慮,故各年經稟後,馬木預爲排設於各處所矣。今番亦依此擧行,何如?傳曰,允。
鄭泰好,以兵曹言啓曰,禁軍別將柳相鼎,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
又以義禁府言啓曰,礪山府使沈宜泳,金堤前郡守申檀,臨陂縣令金在重,龍安縣監金亨集,通津前前府使張心學等,竝拿勘,金堤·臨陂,添問目捧供事,傳旨啓下矣。沈宜泳時在任所,依例發遣府書吏,差兼官後拿來,申檀下去廣州地,張心學下去慶尙道興海地,金在重·金亨集,俱在任所云,依例發遣府書吏羅將,竝拿來,何如?傳曰,竝待待命拿囚。
又以刑曹言啓曰,因傳敎幸州江邊收稅創設之罪人林重培,待押來擧行事,已爲草記蒙允,而重培,今方捉上,故嚴刑一次後,慶尙道機張縣遠地定配所,卽爲押送之意,敢啓。傳曰,知道。
行吏曹判書洪說謨疏曰,伏以歲籥載新,旬朔屢更,仰惟宸慕,竝復罔極,仍念臣,才不當於需世,智不能以識務,而偏蒙四聖朝庇覆包容之盛德至仁,埴冥行,滾到上卿之列,居常戒懼,若臨淵谷,盈滿召災,命數有定,始因無何之祟,漸成貞痼之證,杜門謝却,便作癃廢,至若榮途追逐,夢想自斷,猥乞長暇,甘作畎畝之氓,不自意天官重任,有隕於慶會參班之時,荐控苦懇,未蒙恩諒,而遽遭天地崩坼之變矣。哀遑之中,更不敢以微末去就,猥瀆於嚴廬之下,而大政期促,回旋不得,依樣葫蘆,苟且磨勘,其於對揚我聖上一初淸明之政,不敢爲萬分之一,而郵罰不加,恩由踰格,臣於是,不得不控實自訟矣。夫甄品辨材之自知不能,希調候選之動致缺望,其退宜也,抑又京察,謂以銓家之瓜限,則其退宜也,且臣素患添劇於積憊之餘,奄奄圉圉,時日內萬無起動之望,則其退宜也,而尤有所萬萬悚悶事,臣素拙筆硏之工,不當金石之鐫,而見差大行大王哀冊文書寫之任,終事之地,與焉斯幸,寧有一分辭巽之心,而曷敢以不嫺之手法,擔着莫重之幽藏,自犯欠敬之科哉?玆敢據實陳籲。伏乞聖慈,仰稟東朝,俾臣所帶冢宰之職·書寫之任,倂賜遞改,回授可堪之人,千萬顒祝,臣無任云云。答曰,省疏具悉。所請依施。
行兵曹判書徐戴淳疏曰,伏以朝晡屢更,禮制漸就,聖慕皇瞿,益當靡泊,仍伏念臣於中權重任,始旣謬膺,終又瘝隳,判非可以時日蟠泊,而特感大行朝簡畀之隆,義在退報,時値哀遑,不敢以微末去就,仰煩恭默之中,居然句當京察,此乃我殿下一初大政也。聖慈懇摯之旨,每以恢張公道,蒐用人才,筵敎綸諭,諄複飭勵,凡在瞻聆所及,希調候補之類,莫不聳動欽頌,思見德化之新,顧今日官居銓地,躬遭盛際者,孰敢不淬礪殫竭,稱塞明命之萬一,而奈臣人器庸陋,材識謭劣,心存激揚,而眼昧於鑑別,志切公允,而才短於甄拔,上以負朝家勵精之意,下以孤韎韋拭目之望,公私僨敗,不可枚擧,滿心惶愧,惟譴何是俟,側聽多日,未聞有駁正論,固亦同朝忠厚之風,而臣之追惟訟諐,豈敢以是而厚自恕也哉?唯以早自引退,毋妨賢路,爲一分息補之道,不但一經大政,爲銓家瓜熟而已。且臣素抱貞痼之疾,經寒添劇,目下見狀,呻痛淹日,㱡㱡無殫束之望,曹務之去益棼氄,職事之漸至曠廢,此又臣悶阨添病之會也,玆敢略綴文字,猥瀆嚴廬,伏願聖慈,仰稟東朝,亟遞臣本兵之任,回授可堪之人,以幸國事,以安賤分焉,臣無任云云。答曰,省疏具悉。所請依施。
刑曹判書趙獻永疏曰,伏以昊天不弔,大行大王奄棄臣民,率土含生,莫不奔走號哭,擧切如喪之慟,惟我殿下誕膺景命,纘承丕緖,亦越我慈聖殿下簾儀光御,萬億年無疆之休,其自今始,雖於哀遑罔極之中,不勝攢頌祈祝之至,月朔再告,歲籥且改,計日之制,倐焉已盡,仰惟聖慕,益復靡逮,憧憧憂慮,小大同情。仍伏念臣,以滓累萬死之蹤,荷仁天再造之恩,視息荒江,保有今日,向於崩坼之時,忽蒙蕩敍之旨,俾伸情禮於哀綴之末,宜其他不暇顧,顚倒趨哭,而區區私義,守而不變,甘自陷於辜恩慢命之誅,有臣如此,生不如死,冥然頑然,直與木石禽獸等爾,豈意聖明,不加譴責,枯荄莫蘇,而噓之以仁風,墜坑莫拯,而導之以亨衢,周廬添書,有隕自天,進臣爲資憲大夫者,經筵司寇,華誥聯翩,恩榮若偏,感極而涕,不知無狀賤臣,何以得此異數於一元之初也?噫,臣本無似,偏蒙我大行大王覆育之仁,陶甄之恩者,垂十有餘年,官至剌史,已極榮矣。受命未幾,鈍拙莫掩,非不欲殫竭而殫竭者,反歸於僨誤,非不欲酬報而酬報者,未免爲辜負,孽由自作,理必無幸,果於納節之久,竟速持斧之斥,然而持論太寬,歸之襲謬,謬是不正之名,襲非創犯之謂,而旣知其事之爲不正,則矯之者,乃其職也,襲之者,乃其不職也,不職之罪,於是乎著,善地薄竄,亦未可曰蔽厥辜,而甫及一年,恩霈浩蕩,生還故里,兄弟相面,杜門懺悔,矢心自靖,以爲不報之報矣。萬事滄桑,控訴無所,穹壤茫茫,此何人斯?夫臣之所以進而事君者,有可以藉手,而若臣才能則顚躓之無可取,身名則釁穢之宜可棄,抑日月之明,猶有所遺照而曲加拂拭,必致朝端也歟?臣誠莫曉其所以也,殿下之於臣,猶父母之於子也,子而尙不記父母之顔,則豈不以一瞻之爲至願?猶恐其不召,況召之而乃反不趨,如窮人之無所歸,臣情到此,吁亦慼矣。其不可以彈冠束帶,復廁周行,不惟臣自劃於心,亦將爲同朝之所見諒,而今若笑罵從他,趨走以爲恭,則早晩狼狽,可立而俟,臣固無足恤,其於淸朝之四維,何哉?至於爵秩之愈隆,材器之不稱,視臣情勢廉義,尙爲餘事,有不暇張皇,而反復揣量,偃處是悚,玆從縣道,庸敢瀝血哀籲於孔邇之天。伏望聖上,俯察情實,仰稟東朝,將臣新授職名資級,亟賜還收,仍令選部,永刋仕籍,優游田畝,以卒餘生,卽天地之至仁大德也,臣無任云云。答曰,省疏具悉。往事何必追引?卿其勿辭行公。別兼春秋洪軒鍾疏曰,伏以臣於筵退之後,卽接家信,則臣母素患癖積之症,近因日侯之稍寒,將攝失宜,一倍添劇,家僮踵至,促臣歸視,臣聞此報,方寸煎灼,按住不得,玆敢忙陳短章,徑出脩門。伏乞聖明,俯垂鑑諒,仰稟東朝,亟遞臣別兼之銜,仍治臣擅離之罪,以便救護,以昭法紀焉,臣無任云云。答曰,省疏具悉。爾其勿辭救護。
甲子正月二十五日辰時,上御重熙堂。勸講入侍時,領事趙斗淳,講官尹致定,參贊官鄭泰好,侍讀官黃正淵,假注書安驥泳,別兼春秋洪軒鍾,記事官南一愚,各持孝經,以次進伏訖。上曰,史官分左右。斗淳進前奏曰,春寒甚酷,此時聖體,若何?上曰,一樣矣。斗淳曰,大王大妃殿氣候,何如?上曰,一樣矣。斗淳曰,王大妃殿氣候,何如?上曰,一樣矣。斗淳曰,大妃殿氣候,何如?上曰,一樣矣。斗淳曰,向者以滯候,進御査橘茶矣,今則果何如乎?上曰,少可矣,斗淳就座,上曰,大臣着眼鏡,可也。上誦前受音一遍訖,上開卷,諸臣以次開卷,致定讀自故自天子,止日見之也。上曰,釋義。致定解釋曰,上文五孝之義,未知尙能記憶,而此是摠結之辭也,蓋孝親之道,上自天子,下至庶人,必也有始有終然後,可以保國·保家,而若有始無終,則禍患必將及之矣。自上行孝,則民自興孝,故君子之敎人以孝,非家至而戶到,耳提而面命也。願殿下,體念於此,講學是勤,則中外臣民,雖不家至而日見,自然觀感而興作矣。正淵曰,講官旣已詳奏,臣無容更達,而終始也者,卽始於事親,終於立身之終始也,自天子至於庶人,孝爲百行之本,則其始於事親,終於立身,一而已,故此章,特擧終始二字,總結上文,而苟或孝無終始,則禍患必及其身者,聖人示戒之深意也。上讀新受音。致定曰,願少低玉音,徐徐讀之。上讀十遍訖。上曰,孝無終始,何義也?致定曰,終始二字,卽承上章五等之孝,而總結之意也。無論日用事爲,固無以始勤終怠,則況孝行之不可斯須忘之者乎?上曰,經一章云者,何義也?致定曰,經,卽朱子考證孔子論五孝之語,揭之於首,而此以下傳幾章,皆解釋經一章之旨,而經之爲義,卽綱領之謂也。上曰,非家至而日見之,何義也?致定曰,君子之敎人,以孝安能家家以至,日日以見,而諭之說之哉?惟在君子躬行極至之效,如風行草偃,一國興孝也。顧今殿下日開講筵,好學孜孜,有始有終,則化行俗美,不期然而然也,曷不休哉?惟願服膺而體驗焉。正淵曰,講官所奏旣詳,臣無容他見,而治化之所由施,誠不可家至而戶說也。古語曰,上行而下效,又曰,上有好之者,下必有甚焉者,今我殿下,克體古訓,篤盡聖孝,則環東土臣民之興孝,亦無待家至而日見之,而自然有觀而化之效,擧皆爲忠君孝親之臣子矣,豈不盛哉?泰好曰,家至而日見者,卽家諭戶說之謂也。古語曰,不出戶而天下治,今殿下進講孝經,躬先孝悌之道,則上自朝廷,下至閭巷匹庶,莫不是則是傚,同歸於孝矣。此非家至日見而自底於德化之中也,曷不休哉?斗淳曰,終始二字,尤當體念處也,凡百事爲,必有終始,就以講學言之,或一日之內,或一讀之間,若始勤而終怠,有始而無終,則非所以爲學也,今殿下讀書,未知以幾遍課程,而課程之數,必晝夜孜孜,罔或有間,罔或有闕,則乃是進學之方也。自內講讀,果以幾遍爲課乎?上曰,六十遍爲課矣。斗淳曰,旣以六十遍爲則,每日立課,必爲準數,恐好矣。上命史官就座,仍命大臣先退。又命退,諸臣,以次退出。
甲子正月二十五日未時,上御重熙堂。召對入侍,在院承旨持公事,同爲入侍時,參贊官李鍾淳,侍讀官黃正淵,檢討官宋熙正,待敎趙寧夏,假注書兪初煥,記注官洪憲述,記事官南一愚,各持孝經,左副承旨姜蘭馨,右副承旨鄭泰好,假注書安驥泳,以次進伏訖。上曰,史官分左右。上開卷。上曰,上番讀之。正淵讀自故自天子以下,止家至而日見之也。上曰,釋義。正淵釋義訖。上曰,下番讀之。熙正讀奏。上曰,釋義。熙正釋義訖。上曰,參贊官讀之。鍾淳讀奏,仍釋義訖。上曰,閣臣讀之。寧夏讀奏。上曰,釋義。寧夏釋義訖曰,君子之敎人以孝,豈可以人人敎之?一人興孝,一國興孝,故此章所云,非家至而日見之者,亶在於施得其要矣。上曰,史官讀之。初煥·憲述·一愚以次讀奏訖,上命授書算于正淵,上讀自故自天子已下,止家至而日見之也,讀十遍訖,正淵還納書算。上曰,自天子至于庶人,何謂也?正淵曰,卽上文所云天子·諸侯·卿大夫·士庶人尊卑五等之次,總而言之,故曰然矣。熙正曰,始於事親,中於事君,兼其忠孝而終於立身,此爲終始之孝,而自至尊,至至卑,分爲五等之孝也。上曰,孝無終始,何謂也?正淵曰,事親立身之節,無終無始,則禍患必及於其身,此聖人所以戒人之深切者也。熙正曰,敎孝之道,非家至而日見之者,俄者閣臣所奏,一人興孝,一國興孝之語,果是切當。今我殿下,謹講孝經,服膺而體行之,一國其將興孝矣。鍾淳曰,孝之用,有五等之別,而其實則一本也。爲孝之道,有始有終,各盡其心,則永受其福,故天子刑于四海,諸侯保社稷,卿大夫守宗廟,士守祭祀,庶人養父母,此眞人事天理必致之道也。上掩卷。仍敎曰,諸承旨公事奏之。鍾淳曰,召對已畢,玉堂使之先退乎?上曰,姑留,可也。蘭馨曰,臣戶房無公事矣。泰好曰,臣刑房無公事,而代監兵房,以兵房公事,仰奏矣。仍讀奏公忠兵使上番諸色軍士實收布總數啓本,傳于挾侍,挾侍雙擎進覽。上曰,留置則當啓下矣。鍾淳曰,臣禮房無公事,代監吏房,亦無公事矣。上曰,史官就座。又命退,諸臣,以次退出。
上在昌德宮廬次。朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。鄭泰好啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。備忘記,開城留守金永爵下直,長弓一張·長箭一部賜給。以檢閱李冕光牌不進罷職傳旨,傳于李鍾淳曰,只推。李鍾淳啓曰,左右史不可不備,檢閱李冕光,旣有只推之命,卽爲牌招入直,何如?傳曰,允。鄭泰好啓曰,大司憲宋來熙,掌令白文振,持平朴鍾善·金秉洙在外,執義李廷斗,掌令鄭顯德,牌不進,監察茶時之意,敢啓。傳曰,允。以執義李廷斗,掌令鄭顯德,司諫尹致賢,獻納李友燁,正言金炳翊牌不進罷職傳旨,傳于鄭泰好曰,只推。傳于姜蘭馨曰,召對爲之。禮曹,大王大妃殿加上尊號,王大妃殿加上尊號習儀吉日,初度來二月初六日,二度同月初八日,三度同月十二日推擇,啓。徐承輔,以吏曹言啓曰,昌城都護府使趙羲豊戶奴呈狀內,矣〈身〉上典,與本道兵使吳吉善,有婚姻家,應避之嫌,卽速入啓,以爲遞差云,揆以公格,在所當遞,昌城都護府使趙羲豊,改差,何如?傳曰,永宗僉使相換。又以吏批言啓曰,公忠道大興居幼學李愚永呈狀內,矣身父前五衛將鎭奎,今年爲八十歲,而見漏於該道朝官秩云,故考見政案,則今年八十,果爲的實矣。在前如此之人,追後啓稟蒙恩,多有已例,今日政,加資下批之意,敢啓。傳曰,知道。又以吏批言啓曰,全羅道南原居幼學河永祚呈狀內,矣身父幼學啓萬,今年爲九十歲,母孺人柳氏,今年爲九十歲,而俱爲見漏於本道應資老人·士族婦女抄啓中,未蒙恩資事來訴,故考見帳籍,則其年俱爲的實矣。在前如此之人,追後啓稟蒙恩,多有已例,今日政,河啓萬加資,柳氏依法典封爵下批之意,敢啓。傳曰,允。有政。吏批,兼判書金炳學進,參判李豊翼,參議金敬鎭,竝牌招不進,左承旨徐承輔進。以尹致賢爲校理,柳道彙爲副修撰,金炳奎爲戶曹參判,鄭文升爲刑曹參判,鄭鎏爲工曹參判,朴齊寅爲左尹,兪致崇爲右尹,李彙重爲刑曹參議,尹行福爲同經筵,曺錫雨爲弘文提學,朴珪壽爲同春秋,趙獻永爲內醫提調,鄭基永爲軍器提調,魚在淵爲長湍府使,判敦寧單金炳冀,禁衛都提調金左根,御營都提調金興根相換,訓鍊都監提調單鄭基世,禁衛營提調單鄭基世,御營提調單鄭基世,軍器直長單金亨默,奉事單池好寬,參奉單金弘信,故僉知鄭在洙,贈吏參例兼,成均進士鄭敎煥贈吏議,以上副摠管鄭鎏兩代,故學生李昌浩,贈戶參例兼,故通德李敏式,贈左承旨,故學生李益明,贈僕正,以上同知李垿三代,前知事李晉謨,今加崇政加資事承傳。兵批,行判書鄭基世病,參判朴永輔病,參議白海運病,參知申鍾益入直進,右副承旨鄭泰好進。判府事單金炳學,僉知加設單金明權,上護軍洪說謨,護軍沈膺泰,副護軍朴道彬,副司直奇慶鉉,副司果蔡東述,副司正兪初煥,以上竝單付。吏批再政,以洪承億爲司諫,宋應龍爲刑曹判書,昌城府使趙羲豊,永宗僉使李鍾武,以上相換事承傳。兵批再政,永宗僉使單趙羲豊。吏批三政,以趙用夏爲應敎,以吏曹參議金敬鎭牌不進罷職傳旨,傳于徐承輔曰,只推。李鍾淳,以內醫院都提調意啓曰,本院提調,例不得兼帶刑獄之官矣。提調趙獻永,所帶刑曹判書,今姑許遞,何如?傳曰,允。又以內醫院都提調意啓曰,提調趙獻永,時無職名,令該曹,口傳付軍職,何如?傳曰,允。兵曹口傳政事,大護軍趙獻永,副司果朴璜進,以上竝單付。李鍾淳,以內醫院都提調意啓曰,待令醫官之遠地守令除拜者,近地相換,自有已例矣。大興郡守金鴻男,畿邑中,令該曹,口傳相換,何如?傳曰,允。徐承輔,以吏曹言啓曰,大興郡守金鴻男,畿邑守令相換事,命下矣。以前任交河郡守,方在解由未出中,何以爲之?敢稟。傳曰,勿拘。吏曹口傳政事,大興郡守金鴻男,金浦郡守尹宗儀相換。李鍾淳,以國葬都監摠護使意啓曰,本都監郞廳洪在元,有身病,呈狀乞遞,改差,其代以前府使朴璜進差下,而時無職名,令該曹,口傳付軍職,使之冠帶常仕,何如?傳曰,允。以修撰李心宰牌不進罷職傳旨,傳于李鍾淳曰,只推。李鍾淳,以弘文館言啓曰,修撰李心宰,旣有只推之命,與新除授趙用夏,校理尹致賢,副修撰柳道彙,竝卽牌招察任,何如?傳曰,允。義禁府啓目,豐川府使申命溵原情云云,傳旨內辭意,發問目嚴刑究問是白乎則所犯諸條,一不輸款,專事抵賴,究厥情狀,尤極獰頑,待栲限,更加嚴刑,期於得情,何如?判付,啓,仰稟東朝,當有處分矣。大王大妃殿,傳于徐承輔曰,噫,渠雖武人,本是名族,獨不念乃祖之世受國恩乎?貪饕殘虐,若是狼藉,竟使無辜之民,不堪怨毒,胥陷於犯分興擾之罪,可謂忘先負國,天良都泯者也。比年以來,諸處事變,渠亦聞知,全不懲畏,而敢肆惡習,尤豈非無嚴之極,而怙終之大者乎?其在生道殺人刑期無刑之義,身首異處,以警將來,實非過重,而特念議功之意,付之次律,禁堂開坐,通衢大會民人,申命溵更加嚴刑一次後,金甲島圍籬安置,三倍道押送。大王大妃殿,傳于徐承輔曰,申命溵決杖時,百官序立,以爲知恥知懼之地。鄭泰好,以義禁府言啓曰,罪人申命溵,渠雖武人,本是名族,獨不念乃祖之世受國恩乎?貪饕殘虐,若是狼藉,竟使無辜之民,不堪怨毒,胥陷於犯分興擾之罪,可謂忘先負國,天良都泯者也。比年以來,諸處事變,渠亦聞知,全不懲畏,而敢肆惡習,尤豈非無嚴之極,而怙終之大者乎?其於生道殺人刑期無刑之義,身首異處,以警將來,實非過重,而特念議功之意,付之次律,禁堂開坐,通衢大會民人,更加嚴刑一次後,金甲島圍籬安置,三倍道押送事,承傳啓下矣。謹依承傳內辭意,罪人申命溵,通衢大會民人,更加嚴刑一次後,全羅道珍島郡金甲島,三倍道圍籬安置,而以承傳內辭意,具罪目,依例發遣府都事,與地方官,眼同圍籬安置之意,敢啓。傳曰,知道。鄭泰好啓曰,密符親納,例也,而前開城留守金翊鎭,謂有身病,使其褊裨替納,事甚未安,推考,何如?傳曰,允。姜蘭馨啓曰,軍銜之毋得陳疏,前後飭敎,不啻截嚴,行護軍金鎭衡,陳疏到院,所當退却,而係是言事,雖不得不捧入,不可無警,推考,何如?傳曰,允。兵曹,以申命淳爲禁軍別將。鄭泰好,以禁衛營言啓曰,本營哨官張道成,身病猝重,勢難察任,改差,何如?傳曰,允。敎開城留守金永爵書。王若曰,漢三輔,同隷馮翊,其地則五百里王畿,宋兩京,留治分司,是職也。二千石良吏,玆撤東班卿月,俾作西都福星,言念漢陽陪京,最重開城雄府,顧瞻白嶽,粵瞻黃海,輻湊四方舟車,防以靑石,環以碧瀾,縈廻千里襟帶,燕使之冠蓋相續,實難供億之方,商驓之刀錐交爭,誰任剸理之責?惟卿,家傳詩禮,世篤忠貞,淸簡自守,恬約自持,澹如寒素士本邑,繩墨不頗,規矩不越,菀有眞宰相令儀,文學才猷之無適不當,由蔭途而通籍,內外聲望之歷試有效,參籌司而佐銓,玆授卿以開城府留守兼管理使,卿其勉恢保釐之圖,庸副委寄之重,訪竹橋之遺蹟,千載之風聲益多,式花潭之舊閭,一境之絃誦方蔚,故玆敎示,想宜知悉。知製敎臣李後善製進
甲子正月二十六日辰時,上御重熙堂。勸講入侍時,講官洪在喆,參贊官徐承輔,檢討官宋熙正,假注書兪初煥,記事官崔奭奎,記事官南一愚,各持孝經,以次進伏訖。上曰,史官分左右。上誦前受音一遍訖,上開卷,在喆讀自敎以孝,止所以敬天下之爲人君者,仍釋義訖,上命授書算于在喆,上讀新受音十遍,在喆盡算訖,還納書算。上曰,文義爲之。在喆曰,今此自止中,敬之一字,似爲宗旨,此非但下之事上,惟敬是已,上之使下,亦有居敬持敬之道,又非但待人接物,惟敬,是將敬其身,爲德之至道之要也。飮食起居之每加節宣,實是敬其身之義也。專心講學,終始惟勤,尤是敬其身之道也,伏願隨事體念焉。上曰,敎以孝之敎字,與下文三敎字,同意乎?在喆曰,敎以孝之敎字,統括下句三敎字,義實同矣。熙正曰,上文敎字,卽一章之綱也,下文三敎字,乃敍事而言之,卽孝於父·悌於兄·敬於君之目也。聖敎之以此發問,誠出於領會文義之致,臣不勝欽誦萬萬矣。承輔曰,讀書三到之說,日昨已陳之,而讀之疾則易致錯誤,若又太緩則精神反不聚會,必也讀書,不疾不緩然後,心志自可專一矣。苟究其疑難處,每如是發問,恐好矣。在喆曰,大抵講學一事,不省其旨義所在,全以誦讀爲主,則雖十誦十讀,不無應文之歎,隨處發問,以爲上下討論之地,最好矣。以我殿下聰明睿智,課日專心於講學之際,則聖學將就,殆不可量,而東朝殿下之申複敎戒,必當以殿下講學一事,晝宵期望,而大小臣工,八方含生之倫,擧皆延頸顒祝者也。殿下何憚而不能專心於講學乎?伏願懋哉懋哉。上掩卷,仍命史官就座。又命退,諸臣,以次退出。
甲子正月二十六日未時,上御重熙堂。召對入侍時,參贊官姜蘭馨,侍讀官黃正淵,檢討官宋熙正,待敎趙寧夏,假注書安驥泳,記事官崔奭奎,記事官南一愚,各持孝經,以次進伏訖。上曰,史官分左右。上開卷,諸臣以次開卷。上曰,上番讀之。正淵讀自敎以孝,止爲人君者也。上曰,釋義。正淵釋義訖。上曰,下番讀之。熙正讀奏釋義訖。上曰,參贊官讀之。蘭馨讀奏釋義訖。奏曰,此蓋爲人君而後,可得以使天下之爲人子·爲人弟·爲人臣者,皆知其敬其父·敬其兄·敬其君,則以章所云君子,卽爲人君之君子,而是天子之謂也。正淵曰,參贊官所奏甚當然,而此云敬天下之爲人父者·爲人兄者·爲人君者,蓋泛言聖人之敎,非但天子然後,能敎人也。大抵聖人·君子,雖無其位,旣有其德,則皆有敎人之化,亦如此矣。蘭馨曰,上番所奏誤矣。今此敬天下之爲人君了下句,引詩曰,愷悌君子,民之父母,此君子,卽指上文君子,而民之父母,非人君而何?熙正曰,君子,卽聖人之謂也,聖人之敎化旣行,則爲人子而止於孝,爲人弟而止於悌,爲人臣而止於忠,所以敬父·敬兄·敬君之義,各盡其道,此可謂上行而下效也。敎以臣之臣字,宜以忠字言之,而特言臣字,卽盡臣道以忠之謂也。上曰,閣臣讀之。寧夏讀奏訖。上曰,釋義。寧夏曰,敎之以孝,使凡爲人子者,皆知盡事父之道,卽所以敬天下之爲人父者,敎之以悌,使凡爲人弟者,皆知盡事兄之道,卽所以敬天下之爲人兄者也。敎之以臣,使凡爲人臣者,皆知盡事君之道,卽所以敬天下之爲人君者也,推吾敬於人,則人致敬於我也。此非家至日見而然,卽是一人興孝,一國興孝之義也。伏願殿下,念玆恭敬,則臣庶孰敢不仰答聖意乎?念哉懋哉。上曰,史官讀之。驥泳·奭奎·一愚,以次讀奏訖,上讀十遍訖。蘭馨曰,此章君子,全以在上之君子爲言,此大文下,有曰右傳之首章,釋至德以順天下,卽經文所謂先王,有至德要道,以順天下,民用和睦者也。其曰,先王云者,其非在上之君乎?又經文天子之孝,註云,所謂先王,有至德要道,民用和睦,以此推之,則此章所云,全是人君之事,而天子之所敎也。亦惟我殿下,御至尊之位,敎以孝,則人皆敬其父,以悌則人皆敬其兄,以忠則臣皆敬其君矣,曷不盛哉?正淵曰,凡爲學之道,先修己而後治人,故上文先言孝者德之本,而次言敎之所由生矣。經文,旣詳言五孝修己之方,故此章,始言敎人之道,卽先修己而後敎人之意也。上曰,敎以孝,何義也?蘭馨曰,人君躬行以孝,則下民傚則是孝,故人君之孝,所以敎人孝也,而至於敎人悌敎人忠,亦皆一理也。上曰,史官就座。又命退,諸臣,以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
姜蘭馨啓曰。合辭許久闕啓,事甚未安,除在外·未署經外,未肅拜呈告人員,竝卽牌招,何如?傳曰,允。
金壽鉉啓曰,右副承旨鄭泰好,今日不爲仕進,卽爲牌招,何如?傳曰,允。
備忘記,薪智島僉使朴有鵬下直,長弓一張·長箭一部·筒兒一箇賜給。
以檢閱李冕光牌不進罷職傳旨,傳于姜蘭馨曰,只推。
金壽鉉啓曰,假注書安驥泳,身病猝重,勢難察任,今姑改差,何如?傳曰,允。
安驥泳改差,代以朴齊敎爲假注書。
傳于李鍾淳曰,召對爲之。
李鍾淳啓曰,大司憲宋來熙,掌令白文振,持平朴鍾善·金秉洙在外,執義李廷斗,掌令鄭顯德牌不進,監察茶時之意,敢啓。傳曰,知道。
以執義李廷斗,掌令鄭顯德,司諫洪承億,獻納李友燁,正言金炳翊牌不進罷職傳旨,傳于李鍾淳曰,只推。
以右副承旨鄭泰好牌不進罷職傳旨。傳于李鍾淳曰,只推。
以應敎趙用夏,修撰李心宰,副修撰柳道彙牌不進罷職傳旨,傳于李鍾淳曰,只推。
大王大妃殿,傳于李鍾淳曰,觀此畿伯狀啓,又不勝駭然矣,事係査報,營門則雖尋常罪人,未見決處之前,不可自邑擅放,況此漢等罪犯,爲何等事也,而從其所願,任便行止乎?以此推之,凡今日任職居官者,法之一字,廢而不講,從可知矣。令前逃躱之說,所不敢輒告於小邑官長,而今於此事,乃有此說乎?該府使閔羲敬,令該府,拿問嚴覈,捧口招以入,該府吏校,必有符同爲奸者矣。捉致營庭,窮覈馳啓,在逃之漢,嚴加譏詗,不日捉得事,竝爲分付於兩捕廳。
大王大妃殿,傳于李鍾淳曰,金鎭衡之疏,滿紙張皇,何其晝出時弊也,況其神人之積鬱始伸云者,此何語也?挾雜無狀之跡,極爲可駭,施以竄配之典。
李鍾淳,以弘文館言啓曰,應敎趙用夏,修撰李心宰,副修撰柳道彙,旣有只推之命,竝卽牌招察任,何如?傳曰,允。
吏曹參議金敬鎭疏曰,伏以臣,謬以闒䢇,叨玆華顯,夫豈萬有一可堪哉?始也懇辭不獲,冒據匪據,繼以屑黷是悚,宜缷未缷,代斲則徒底指血,循省而每覺顔騂,猶此盤礴數旬,間又猥參大選之席,而丐免一念,未嘗食息解矣。且臣蒲質望秋,藥裏寄命,痰飮成祟,常苦咳咯,而近復挾感,委呻床第,判無以時日蠢動,劇地豈容養病,雋塗不合妨賢,臣職之可去,非止一二數也。敢控病實,庸干聰聽。伏乞聖明,念厥官之無曠,諒臣情之非僿,仰稟東朝,亟遞臣所有三銓之銜,以幸公私焉,臣無任云云,省疏具悉。所請依施。
副護軍金鎭衡疏曰,伏以臣本踈踪,晩叨科第,圖藉先庥,歷揚淸要,旣乏尺寸之能,又蔑絲毫之報,揆分退伏,已六年于玆矣。臣民無祿,遽遭弓劍之痛,朝晡屢過,已備梓宮之儀,攀號靡逮,慟冤罔極,而何幸皇天祖宗,默佑陰隲,瑞運橫庚,元祀回甲,列聖垂統,神孫嗣服,翼考,繼旣絶之序,天心悅豫,太母,正大倫之統,群疑渙釋,神人之積鬱始伸,朝野之欣忭惟同,丕哉文顯武承,自是天經地緯,實我東億萬年無疆之休,今於一元之初,凡爲臣僚者,孰不欲殫誠竭慮,以圖報效之萬一,而論奏之際,猶恐其觸事生疣,秖事糊塗,捱過未敢,直截說去,殊非對揚之道,臣性素狷急,不避斧鉞,敢以平日所蓄於中者敷陳焉。大抵有君則有國,而今日之勢,可謂有國而無恃,國者,民之所聚,而聚民者財也,奈何內以宮府俱枵,外以倉廩盡竭,頒祿難繼,賑餉莫擬,生民日瘁,八域擾動,白巾條捧,動號萬數,劫官殺吏,火變四起,此往牒之所未聞,到此而殿下之國,其可曰有民乎?無民而有國,前古之所無,則使彼至愚,馴致此極,其必有所以然之故。嗚呼,國初定規,無不便民,而貪官汚吏,侵虐無度,稅糴都歸於私橐,軍額盡入於虛簿,逋還木納,自上蠲減,而初不頒布於民,都結結斂,爲國禁防,而或有冒設之邑,甚至場市,無雇販之願,閭里,有稍饒之患,便以都賈爲貨主,賣任爲官況,晝宵經營,徒在善事,所謂善事者,苞苴也,金銀繒帛,奇玩怪物,不惜所費,中胎一錄,號曰藥債,多至累千,如恐不及,擁有雄府,家猶患乏,公私之板蕩,實由於是,思之痛歎,無復可言。況今侈風日盛,轎輿遍於庶賤,文繡及於傔㒗,肥馬輕裘,市童有譏,寶氈華榱,貴賤無分,月榭花園,一會千費,妓厭餹膏,厮踐脯鮮,暴殄天物,莫此爲甚,民國之耗竭,職此之故也。今若禁其苞苴,貪可以息,防其奢侈,財可以贍,澄源杜弊,無過於是,然民之罔極,厥有久矣。其必敎之以道而後,可期於變之效,臣愚不知,臣伏見幼學臣趙鉉冀三政策,則其捄弊之方,補用之策,無非經國之要,已登乙覽,至蒙賞典,大槪正民俗,以鄕飮·鄕約,爲興化之本,正士趣,以勸學習禮,爲興敎之本,科弊則曰主試者公心出榜,被抄者面試庭中,拔僞削之講,亦一從文義製之,如是無實者,自可彈去矣。須嚴立會規,學禮典禮,極其取舍,製試講試,峻其程式,名文實學,不難搜得,如是則士趨日正,科弊自祛矣。因飭道臣,歲一發策,採其賢能,辟以徵禮用以不次,士乃作興,姿質純美者,彼皆聖賢之徒,器局通敏者,無非帝王之輔,濟濟思皇,將見文王以寧之效云云,此眞黼黻之謨,伏願殿下,留神焉。然而國之庶務,皆從人主一心上做來,故朱子曰,人主一心,萬化之源,程子曰,正心之道,莫要於學。今我殿下,睿智天縱,而寶齡猶沖,伏未知潛邸之日,所讀至於何書,而人主,至尊也,聲色之悅於耳目,飮食之適於口體,便嬖之足於使令,如或一有不謹,終欠作聖之工。臣竊以甘盤之誡,耿耿仰祝,而仄伏聞歷日召對,講御孝經,蓋孝經,曾子之書,而曾子至孝也。殿下能敬受此書,講誦之際,常若曾子告訓,以曾子愛親之道,愛慈殿,以曾子養親之道,養慈殿,則曾子之孝,將後見於殿下,而一國興孝,太平萬世,又當自今日始,翼考在天之靈,必曰予有後,而悅豫於冥冥矣。伏願殿下,懋哉懋哉。孔子曰,事君勿欺也,又犯之,臣之臚列,雖極猥越,而一則勿欺也,一則冒犯也。伏願殿下,恕其狂妄而採納焉,臣不任云云。省疏具悉。
甲子正月二十七日辰時,上御重熙堂。勸講入侍時,講官李敦榮,參贊官李鍾淳,檢討官宋熙正,假注書安驥泳,記事官柳龍鐍,記事官南一愚,各持孝經,以次進伏訖。上曰,史官分左右。上誦前受音一遍訖,上開卷,諸臣,以次開卷。敦榮讀自詩云愷悌君子,止以順天下,上命授書算于講官,上讀新受音十遍訖,敦榮還納書算。上曰,愷悌君子,何義也?敦榮曰,愷悌者,詩傳,釋以樂易,樂易,卽和平慈詳之貌也。人君視民如子,故民以愛其父母之心,愛其君,此所以爲民之父母也。上曰,非至德,其孰能順民,何義也?敦榮曰,孝是至德,而君子,以至德爲敎,故所以能順天下之民心,而人君推用之效,若是其大矣。故曰,非至德,其孰能順民,如此其大乎矣。傳,卽釋經之義,而經爲綱領,傳爲條目,非條目,亦無以釋綱領之旨也。熙正曰,愷悌君子,在於詩傳泂酌三章,而愷悌者,樂易之謂也。在上之君子,愛民如子,故民之愛君子,亦如父母矣。敦榮曰,一人興孝而天下化之,莫不知孝其親,悌其長,忠其君,其效豈不大且遠乎?熙正曰,順民者,順民心之謂也。無論上下尊卑,各有秉彝之性,而人君之於下民,各因彝性而順之,故傚則之化,如是其大也。鍾淳曰,至德之德者,卽人心所得於天之理,順民之順者,卽循人心天理之所固有,而非爲違拂之謂也。夫人君,有樂易之德,則仁愛之政,普博之化,自致協和,故孔子曰,德之流行,速於置郵而傳命。天下萬事,强拂則難行,順理則易爲,譬如流水之就下,草上之風行,以此觀之,至德之敎,順民之效,如此其大矣。熙正曰,此章之釋至德云者,卽釋經之首章,有至德,以順天下之句也。敦榮曰,章句若有疑晦處,發問則臣當仰陳矣。上掩卷。敦榮曰,講讀之時,順氣徐讀,爲要道,順氣則有精神專一之效,徐讀則無字句誤疊之理,深加留念,區區之望也。上曰,史官就座。又命退,諸臣,以次退出。
甲子正月二十七日未時,上御重熙堂。召對入侍時,參贊官李鍾淳,侍讀官韓鎭棨,檢討官宋熙正,待敎趙寧夏,假注書兪初煥,記事官李冕光·南一愚,各持孝經,以次進伏訖。上曰,史官分左右。上開卷。上曰,上番讀之。鎭棨讀自詩云愷悌君子,止釋至德以順天下。上曰,釋義。鎭棨釋義訖。上曰,下番讀之。熙正讀奏。上曰,釋義。熙正釋義訖。上曰,參贊官讀之。鍾淳讀奏。上曰,釋義。鍾淳釋義訖。上曰,閣臣讀之。寧夏讀奏。上曰,釋義。寧夏釋義訖。奏曰,詩卽大雅泂酌之篇,君子有樂易之德,則民愛之如父母。蓋能以至德爲敎,順天下之心,故其效如此其大也。上曰,史官讀之。初煥·冕光·一愚,以次讀奏訖,上命授書算于鎭棨。上讀自詩云愷悌君子,止釋至德以順天下,讀十遍訖。上曰,行數稍少,當加讀五遍矣。上又讀五遍訖,鎭棨還納書算。仍奏曰,此章之言君子,指人君而言也。人君之至德,莫大乎興孝·興悌。以率天下之臣民,孰不愛慕其君,如父母乎?故引詩而結之曰,愷悌君子,民之父母,惟聖明念哉。熙正曰,讀數,常例之外,今伏承畿番加讀之敎,益切慶祝矣。蓋讀書之法,最貴尋溫,雖一行一句,玩味熟讀,則文義通達,聰明聞發,日有展施之效矣。兩次講對之外,必自內,蘊蓄尋繹,爲緝熙將就之工焉。鍾淳曰,進讀十遍之外,更讀五遍,仰認聖學誠謹,將至日就。非但登筵諸臣之所欽仰攢祝,至於閭巷之間,欣欣然相告曰,我殿下好學之效,必致德化之盛矣。大抵,此章之愷悌君子民之父母云者,人君,以愷悌之德,愛民如子,故民亦親愛其君上,如父母也。若非敎以孝之至德,其何以順天下之心乎?熙正曰,臣等筵退之後,廷臣莫不以聖學爲問,臣等以講讀之勤發問之盛,莊誦而敬告之,則擧有喜色,相顧欣欣,不知手舞而足蹈也。此章中,至德順民者,以敍篇首所云先王,以至德要道,以順天下之義,結辭而言之也。上掩卷,仍命史官就座。又命退,諸臣以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
鄭泰好啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,森森坡萬戶金守丁下直,長弓一張·長箭一部·片箭一部·筒兒一箇賜給。
徐承輔啓曰,刑曹判書宋應龍,參判鄭文升,戶曹參判金炳奎,除拜後過三日,不爲出肅,竝依定式推考警責,仍卽牌招察任,何如?傳曰,允。
行都承旨李載元,左承旨徐承輔,右承旨金壽鉉,左副承旨姜蘭馨,右副承旨鄭泰好,同副承旨李鍾淳等啓曰,今此金鎭衡之疏,何爲而然也?渠本蟣蝨之賤,敢懷鬼蜮之情,乃以軍銜,肆然投匭,滿紙張皇,旨意陰譎,不可但以挾雜言,而況其上款一二句語,語犯莫重,罪著無嚴。世道雖曰不靖,人心雖曰叵測,今日北面於朝廷者,何敢萌諸心而發諸口乎?干紀犯分,莫此爲甚。君綱臣道,無地可講,寧不痛哉?特以其言事也故,雖不得不捧入,如此至凶絶悖,斷不容貸者,合置重辟,而及伏奉慈聖殿下傳敎下者,則施以竄配之典,臣等相顧愕眙,竊不勝憂惋之至。此若視同輕犯,止於薄竄,則其可曰國有三尺乎?衷情轉迫,玆敢相率仰籲。伏乞聖明,仰稟東朝,廓揮乾斷,夬正典刑焉,惶恐敢啓。答曰,知道。聲討,非喉院之責,何必如是?
傳于鄭泰好曰,召對爲之。
鄭泰好啓曰,大司憲宋來熙,掌令白文振,持平朴鍾善·金秉洙在外,執義李廷斗,掌令鄭顯德,牌不進,監察茶時之意,敢啓。傳曰,知道。
以執義李廷斗,掌令鄭顯德,司諫洪承億,獻納李友燁,正言金炳翊,牌不進罷職傳旨,傳于鄭泰好曰,只推。
李鍾淳,以弘文館言啓曰,修撰李心宰,副修撰宋道彙,旣有只推之命,竝卽牌招察任,何如?傳曰,允。
以修撰李心宰,副修撰柳道彙,牌不進罷職傳旨,傳于李鍾淳曰,只推。
徐承輔,以議政府領·左相意啓曰,本府,每於歲首,例爲觀察使·節度使薦,而右議政李景在奉命出疆,臣等俱有故,限內不得議薦之意,敢啓。傳曰,知道。
李鍾淳,以禮曹言啓曰,郊壇四孟朔,遣禮郞,看審有無頉,自該曹草記事,曾有定式矣。發遣郎廳,東郊先農壇·先蠶壇·馬祖壇·南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·馬祖壇·雩祀壇·漢江壇,壇上及四面紅箭門·墻垣·陛砌,俱爲無頉,而先蠶壇西邊紅箭門,司寒壇東北邊紅箭門,祈雨壇北邊紅箭門,厲壇東西南邊紅箭門顚仆,卽爲修改事,分付該監,而此後看護等節,另加申飭之意,敢啓。傳曰,知道。
鄭泰好,以兵曹言啓曰,禁軍別將申命淳,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
兵曹,以鄭宅善爲禁軍別將。
鄭泰好,以訓鍊都監言啓曰,本局哨官沈魯貞·金鍾協,俱有身病,勢難察任,竝改差,何如?傳曰,允。
又以御營廳言啓曰,本廳哨官金駿錫,身病甚重,勢難察任,改差,何如?傳曰,允。
又以義禁府言啓曰,金鎭衡,施以竄配之典事,承傳啓下矣。金鎭衡,咸鏡道洪原縣竄配,而以承傳內辭意,具罪目,依例發遣府書吏,押送配所,何如?傳曰,允。
義禁府啓目,通津前府使閔羲敬原情云云。傳旨內辭意,發問目嚴覈究問是白乎,則失囚委折,謂在空官之時,游辭漫漶,終不直招,平問之下,難以取服,刑推得情,何如?判付啓,無論致敗·故敗,罪關漕法,而營邑看作尋常,初不致意操飭,何辭發明乎?該府使,施以竄配之典,前道臣,施以譴罷之典,使列邑,少知漕法之爲重可也爲良如敎。
又啓目,都會官公州判官趙秉老原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
知事洪在喆疏曰,伏以,朝晡屢更,此月又將垂盡。仰惟聖慕罔極,益切皇瞿,臣不勝攀號耿結之忱。仍伏念歲首賓對,卽一元出治之初,象魏懸灋之始也。凡厥小大臣工,莫不攢祝,如臣傴僂龍鍾,不堪呈身於淸嚴之地者,猶有少須臾無死之心。雖曰無職事之稟裁,而一覲耿光,秉彝所同。遂敢冒沒登筵,獲瞻天日之表,承聆簾帷之敎,臣將退塡邱壑,萬萬無餘恨矣。第臣,素抱貞疾,痰火爲祟,間添寒感,浹旬委頓,而妄恃夜劇晝歇,自謂以數刻出入,可幸無深憂者。忽於進伏之後,嗽發暴急,喘又靡定,耐住不得,而敬謹殆若全昧,傍觀爲之代悶。縱何聖度包荒,置之勿問之科,而臣之悚慄慙歎,當復,何如?此非臣一時旡妄,挽近來種種醜穢,末由陳就之狀,非但同朝之所共諒,亦已淵鑑之所俯燭矣。退而自語於心曰,從玆昵侍,此生已矣,命之窮也,亦復奈何?只擬隨時乘間,旅進旅退於外班趨走之列,爲粗伸義分之計,有臣如此,生不如死。廼者講官加差之際,臣名混忝其中,聞命驚惝,莫省攸措。此謂臣尙可備數歟,則此時講官,何等綦重,而以臣空疎,寧容濫授?此謂臣劣有資級歟,則此時講官,不當苟充,而以臣衰病,詎敢冒膺?顧今聖學日新,萬姓延頸,胥欣相告,瘖聾跛躄,擧皆有蠢動之意,而臣旣幸借其銜,竟未得一番周旋,快覩盛擧,則斯爲臣沒世之恨,庸是哀情徒切,笑罵從他,又敢趨參於日昨講對,而眼昏而字不辨畫,齒脫而聲不接音,擧措駭異,奏達糢糊。竊想我殿下日月之明,無所遺照,而由前由後,臣以似此貌樣,何所藉而復萌登文陛之念乎?衰病之末由强策,空疎之終蔑裨補,庶不待臣言之畢,而有可以處臣者矣。苟非然者,廁跡華選,不違咫尺之顔,橫經前席,尤近雙隻之規,至榮大願,更無過此,恒情恒理,臣與人同,何忍辭爲,甘自歸於棄物也哉?玆敢不避猥屑,控籲於嚴廬之下。伏乞聖慈,哀之㦖之,仰稟東朝,將臣所有講官,亟令減下,俾公私兩得,千萬幸甚,臣無任云云。答曰,省疏具悉。所請依施。
應敎趙用夏,副應敎兪致範,校理尹致賢·韓鎭棨,副校理趙昌和·黃正淵,修撰李心宰·宋熙正,副修撰洪軒鍾等箚曰,伏以,臣等,昨伏見慈聖殿下傳敎下者,有金鎭衡竄配之典。臣等相顧愕眙,不勝痛惋之至。取見原疏,則滿紙張皇,無非窮凶絶悖挾雜無狀之辭,而最其中一二句語,卽今日北面臣子,所不敢道也,所不忍聞也。群疑渙釋云者,指何而言也,積鬱始伸云者,緣何而發也?語逼莫重,罪關無將,讀之未半,不覺膽掉而髮豎,心寒而骨顫。噫,渠以遐土蟣蝨之賤,素蓄平日梟獍之性,出沒京鄕,行止陰譎,濫廁朝籍,情跡乖悖,坐贜薄竄,頑不知悛。十手所指,萬口共唾,不齒人類,厥惟久矣。迨此初元求言之時,苟有一分效忠之誠,昌言嘉謨,何患無辭,而乃敢肆然投匭,外托言事,內懷逞邪,嘗試之跡,畢露莫揜。若夫諉陳時弊,誣壞朝象,此猶屬薄物細故耳。此而不嚴覈究情,亟施當律,則將不知幾個鎭衡,接踵而起矣,可不懼哉?伏願殿下,仰稟東朝,快正典刑,使亂賊懼而輿憤洩焉。取進止。答曰,省箚具悉。其言之究說不得,只是積鬱始伸一句語也。若謂全篇,盡監窮凶絶悖,則爾等之言,亦太不稱責矣。
執義李廷斗,司諫洪承億,掌令鄭顯德,獻納李友燁,正言金炳翊·高時勉等,伏以,臣等,昨伏見慈聖殿下傳敎下者,始知金鎭衡疏中,有絶悖之語,而及見原疏,臣等相顧愕眙,益不勝髮豎而膽掉矣。噫,渠以愚騃之類,陰懷挾雜之圖,乃敢以人臣所不敢道者,肆然說出於投匭之時。有曰群疑渙釋,有曰積鬱始伸,古今天下,安有如此至凶至憯之說,而爲今日臣子者,其敢萌諸心而筆之於章奏之間乎?其所包藏如此,負犯如此,而乃以大聖人好生之德,罰止薄竄,有若尋常譴何者然。臣恐一初淸明之時,如此不逞之徒,接跡而起也,忠憤所激,按抑不得。玆敢相率聯籲,伏願聖明,仰稟東朝,廓揮乾斷,夬正典刑焉。取進止。答曰,省箚具悉。其言之究說,不得已諭於堂箚之批矣。東朝處分,出於十分斟量,何必紛紜乎?
甲子正月二十八日巳時上御重熙堂。勸講入侍時,講官鄭基世,參贊官徐承輔,侍讀官韓鎭棨,假注書朴齊敎,記事官李冕光·南一愚,各持孝經,以次進伏訖。上曰,史官分左右。上誦前受音一遍訖,上開卷,諸臣以次開卷。上命講官讀之,基世讀自子曰敎民親愛,止禮者敬而已矣。仍釋義。上讀新受音十遍訖。上曰,當更讀一遍矣。上曰,莫善於樂,何謂也?基世曰,樂者,和之本也,樂得其和,則人心有鼓動之意,故自底於移風易俗,此所以莫善於樂者也。又奏曰,孝者,仁愛之道,故以是敎之,則民莫不相親相愛。悌者,敬順之道,故以是敎之,則有禮而順,堯·舜之道,孝悌而已者,此也。樂者,以禮爲本,而有鼓動之意,故以是敎之,則移改其風,變易其俗。禮者,以敬爲主而有尊卑之序,故以是敎之,則上安其君,下治其民,湯·武之置天下於禮樂者,此也。蓋人君爲治之要,不出於此四者矣。承輔曰,禮順云者,有禮而順也。孝悌之道,莫不以順爲本,而若一於順而已,不以禮節之,則亦或至於媕婀諂諛之歸,故不單言順,而兼言禮者,謂於順之中有禮,乃可也。鎭棨曰,敬者,一身之主,事君·事長·使衆之道,不越乎一敬字。伏願殿下,須從敬字上,益加省察焉。基世又奏曰,旨義中,若有疑晦處,則一一發問,恐好矣。上曰,安上治民,何謂也?基世曰,禮而得其序,而至於和,則上下尊卑之分,各有所定,故上而安其君,下而治其民,此所謂易安易治者也。上掩卷,諸臣以次掩卷,上命史官就座。仍命退,諸臣,以次退出。
甲子正月二十八日未時,上御重熙堂。召對入侍時,參贊官鄭泰好,檢校待敎鄭範朝,侍讀官韓鎭棨,檢討官宋熙正,假注書朴齊敎,記事官李冕光·南一愚,各持孝經,以次進伏訖。上曰,史官分左右。上開卷,諸臣以次開卷。上曰,上番讀之。鎭棨讀自子曰敎民親愛,止禮者敬而已矣。上曰,釋義。鎭棨釋義訖。上曰,下番讀之。熙正讀奏訖。上曰,釋義。熙正釋義訖。上曰,參贊官讀之,泰好讀奏,仍釋義訖。上曰,閣臣讀之。範朝讀奏。仍釋義訖曰,欲敎民以親君而愛之,則莫善於身先行孝,故敎民以禮,長而順之,則莫善於身先行悌,欲移易風俗,則莫善於聽樂而正之,欲身安於上,民治於下,則莫善於行禮而帥之。在上者,必身先行之,則在下者,必觀感而效之矣。夫孝悌者,爲仁之本也,禮樂者,爲治之具也。克盡孝悌之道然後,能成禮樂之治矣。上曰,史官讀之。齊敎·冕光·一愚,以次讀奏訖。上命授書算于鎭棨。上讀自子曰敎民親愛,止禮者敬而已矣。讀十遍訖。鎭棨還納書算,仍奏曰,天地之和,莫如樂也。上下之辨,莫如禮也。帝王御世出治之道,莫要乎禮樂,而樂云禮云,實自和順愛敬中出來,則曰孝曰悌,又爲禮樂之本也。熙正曰,孝悌之義,已悉於前章,聖聰已盡領會,臣不必敷演更達,而禮樂二者,卽今日所當講者也。樂之爲言,和也。樂有正聲·俚音之殊,正聲,卽我國梨院法樂,是也。聲明文物,由樂而調和,政法治化,由樂而導達,若非正音,無以變易風俗,故人君,必以聲樂,鼓動而風行之也。禮之爲言,敬也。所以上安其君,下治其民,禮樂之本,皆由於孝悌也。泰好曰,孝悌禮樂,分之爲四,其實一本,本卽孝也。爲孝則未嘗無悌,爲悌則未嘗無樂,有樂則未嘗無禮,而孝之道,敬長則是悌也,孝之道,得和則是樂也,孝之道,有序則是禮也。孝之一字,如四端之有仁,四時之有春,列於四者之中,而實爲三者之統,孝之道,豈不大哉?上掩卷,諸臣以次掩卷。上曰,史官就座。仍命退,諸臣,以次退出。
上在昌德宮廬次。朝哭後,大殿·大王大妃殿·王大妃殿·大妃殿,內閣·政院·玉堂,口傳問安。答曰,罔極。藥房都提調趙斗淳,提調趙獻永,副提調李載元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。進御太和湯,自今日五貼式,日次製入事,榻前下敎。鄭泰好啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。又啓曰,備邊司郞廳來言,今日賓廳日次,而領議政金左根,左議政趙斗淳,無時急稟定,右議政李景在奉命在外,不得來會云矣,敢啓。傳曰,知道。傳于鄭泰好曰,召對爲之。鄭泰好啓曰,大司憲宋來熙,掌令白文振,持平朴鍾善·金秉洙在外,執義李廷斗,掌令鄭顯德,陳箚,監察茶時之意,敢啓。傳曰,知道。以平安監司洪祐吉狀啓,泰川縣民家失火事,傳于姜蘭馨曰,聞甚驚慘,元恤典外,別加顧助,結搆奠接之方,廟堂措辭,分付。李鍾淳,以內醫院都提調意啓曰,本院提調趙獻永,時帶都摠管矣。職務相妨,摠管之任,今姑許遞,何如?傳曰,允。又以國葬都監摠護使意啓曰,諡冊文草圖書,敬書以入之意,敢啓。傳曰,知道。又以國葬都監摠護使意啓曰,本都監郞廳兪致喜,有身病,呈狀乞遞,改差,其代以前縣監申萬求差下,而時無職名,令該曹,口傳付軍職,使之冠帶常仕,何如?傳曰,允。又以山陵都監摠護使意啓曰,本都監爐冶所郞廳李裕憲,以其身病,呈狀乞遞,改差其代,以前府使李啓昌差下,而時無職名,令該曹口傳付軍職,使之察任,何如?傳曰,允。鄭泰好,以義禁府言啓曰,時囚罪人閔羲敬,口招公事判付內,施以竄配之典事,命下矣。閔羲敬慶尙道玄風縣竄配,而以判付內辭意,具罪目,依例發遣府書吏,押送配所,何如?傳曰,允。兵曹口傳政事,申萬求·李啓昌,以上竝單付。執義李廷斗,掌令鄭顯德,獻納李友燁,正言金炳翊等啓曰,請物故罪人國榮,亟施孥籍之典。措辭見上請物故罪人裕,亟施拏戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施拏戮之典,致後·延壽竝施拏戮之典。措辭見上請正法罪人宜學諸人,亟施散配之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,明正典刑焉。措辭見上請正法罪人宗秀,加施孥戮之典,濟州牧爲奴罪人羲榮,亟令王府,拿鞫得情,明正典刑焉。措辭見上請免爲庶人濟州牧圍籬安置罪人金始淵,拿鞫得情,夬正典刑焉。措辭見上請知情不告罪人兢善,亟施孥戮之典。措辭見上請賜死罪人夏銓,亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上噫嘻痛矣。亂臣賊子,從古何限,而未有如今者金鎭衡之極憯絶悖者,第其凶腸奰忒,逆肚陰譎,罪實干於難言,跡已著於無忌,卽覆載之所不容,神人之所共憤耳。大抵,原疏一通,無非雜念,凶言數截,極是犯分。謂之群疑渙釋,則人所可疑者何故?謂之積鬱始伸,則渠所認鬱者何事?一言以蔽,萬戮猶輕,而薄竄之命,經日未寢,輿情之鬱,無處可洩。夫以負犯如此,情節如此,而晷刻容貸於天日之下乎?雖以構疏者言之,借名售計,恣意遣辭,自陷罔測之科,至有莫掩之跡。此而不竝加嚴覈,節節打破,則王法無以夬伸,亂萌無以永絶,請洪原縣竄配罪人金鎭衡,及其製疏人,竝令王府,設鞫得情,亟正邦刑。答兩司曰,不允。金鎭衡事,仰稟東朝,當有處分矣。執義李廷斗,掌令鄭顯〈德〉等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上新除授大司憲宋來熙,時在全羅道錦山地,掌令白文振,時在江原道保安驛任所,持平朴鍾善,時在慶尙道自如驛任〈所〉,持平金秉洙,時在公忠道成歡驛任所,請竝斯速乘馹上來事,下諭。答府曰,不允。下諭事許遞。獻納李友燁,正言金炳翊·高時勉等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上新除授大司諫申轍求,時在咸鏡道北靑府任所,請斯速乘馹上來事,下諭。答院曰,不允。下諭事許遞。應敎趙用夏,副應敎兪致範,校理尹致賢·韓鎭棨,副校理趙昌和·黃正淵,修撰李心宰·宋熙正,副修撰洪軒鍾·柳道彙等,聯名箚曰,伏以臣等,忙陳聯箚,敢效明張之義,而及伏奉批旨下者,不惟不賜兪音,以爾等之言,亦太不稱當爲敎。臣等震懍惶蹙,達宵徊徨,罔知措躬之所也。臣等昨日之箚,忠憤攸激,急於聲討,辭不達意,未克仰格,尤不勝憫隘之至。玆敢不避猥屑,疾聲申籲,惟聖明垂察焉。噫,亂臣賊子,從古何限,而豈有如鎭衡之至凶絶悖者哉?竊伏念翼廟垂裕,聖嗣光承,已絶云者,是豈所敢道之說?太母宣綸,宗統大定,群疑云者,亦係何所指之辭也?惟我聖上,啓纘翼廟·憲廟曁大行大王之統,而以倫序之重,入嗣於翼考,神理人情,有何積鬱於前而始伸於後乎?倫常大正,義理光明,乃是建天地不悖,俟百世不惑,質鬼神而無疑也。乃敢以疑鬱二字,肆然發口,語迫於莫嚴莫重之地,渠獨非今日北面之臣子哉?此實殿下之罪人也,東朝之罪人也,抑亦宗社之罪人也。其凶腸逆肚,亦臣等所究說不得者也。非鎭衡,無以度鎭衡之心,非鎭衡,無以破鎭衡之說,窮覈之擧,不容少緩,而罪止薄竄,雖出於大聖人好生之德,魯史無將之律,漢法不敬之誅,不施於此賊而施於何處?伏乞聖明,更加三思,仰稟東朝,廓揮乾斷,亟令王府,拿鞫得情,夬正典刑,以洩輿情焉。取進止。答曰,省箚具悉。悖理無當之說,從而深究,反涉如何?竄配且非輕典,何必如是乎?執義李廷斗,司諫洪承億,掌令鄭顯德,獻納李友燁,正言金炳翊·高時勉等,聯名箚曰,伏以昨日臣等之同聲仰籲,直由義在必討,不顧冒瀆之爲悚。及伏奉聖批下者,不賜允兪之音,固知今此處分,不但仰體慈旨而已,寔出於納汚包荒之盛德至仁,而獨不念罪重而罰輕,則干紀犯分之徒,將無所知懼乎?噫,渠亦衣冠世族,而惟其賦性陰譎,行事狂悖,雖已濫通朝籍,而至於不齒士流,厥惟久矣。竟於今者,釀出亘古所無之事,上而貽酬應之勞,下而致紛紜之擧,而第其一句凶言,明是斷案,則三尺常憲,烏可倖逭乎?且其悖疏構出,自有其人。蓋此蔑識沒覺之類,希榮覬恩,爛漫和應之跡,卽衆口譁然,有不可揜者也。此輩之罪關宗社,語逼倫序,凡有血氣之類,所共駭憤,而決不可一日涵貸於覆載之間。不但爲殿下之罪人,抑亦我東方千百世罪人也。臣等,謂無將之誅,不容少緩。伏願仰稟東朝,亟降明旨,築底盤覈,夬正典刑焉。取進止。答曰,省箚具悉。已有堂箚之批矣。
甲子正月二十九日辰時,上御重熙堂。藥房入診,勸講同爲入侍時,都提調趙斗淳,提調趙獻永,副提調李載元,檢校待敎鄭範朝,記事官朴海哲·李冕光·南一愚,領議政金左根,講官趙得林,參贊官徐承輔,侍讀官韓鎭棨,假注書朴齊敎,各持孝經,以次進伏。醫官李慶年·李宗悳·鄭在英·朴演鏞,進伏楹外訖。上曰,史官分左右。左根等進前奏曰,雪後日氣頗寒,聖體,若何?上曰,一樣矣。左根曰,寢睡·水刺之節,何如?上曰,一樣矣。左根曰,大王大妃殿氣候,何如?上曰,一樣矣。左根曰,王大妃殿氣候,何如?上曰,一樣矣。左根曰,大妃殿氣候,何如?上曰,一樣矣。斗淳曰,醫官待令,使之入診乎?上可之。慶年等,以次診候,退伏楹外訖。斗淳曰,脈候詳爲奏達也。慶年等曰,脈候左右三部,俱爲調均矣。斗淳曰,向來砂橘茶進御後,果無滯氣乎?上曰,略有之矣。斗淳曰,今日與醫官輩,議定進御之湯劑矣。上曰,藥房先退。斗淳曰,古法勸講時,大臣旣入闕中,則雖非講官,亦有參聽之例,臣亦講畢後退出,何如?上曰,唯。上誦前受音一遍訖。上命講官讀之,得林讀自故敬其父,止釋要道訖。上曰,釋義,得林釋義訖。上命授書算于得林,上讀新受音十遍訖。得林還納書算,仍奏曰,敬字文義,諸臣已陳之,而大抵敬字工夫,尤當致力於讀書之工矣。古人曰,對越方冊,如見聖人,孝經,卽聖人之訓迪後學之書也。對此書,讀此書,安得不敬,而以今日進讀言之,句讀之誤,間斷之頻,全無致敬致力之意,此不能無厭懈之心,而不覺爲慢忽之歸也。然則非但有欠於敬聖經緯聖訓之道,亦於讀書之工,有何益哉?自今必於講讀之時,收檢持敬,專心致力,敬字上工夫,益加勉焉。鎭棨曰,蓋一身之存敬,實萬化之原,萬事之幹。先行吾之敬,廣敬人之所當敬,則凡天下之爲人臣·爲人子·爲人弟者,各得其歡心,故聖人至切至要之道,亶在乎行吾敬廣人敬也。上曰,則子悅,何謂也?承輔曰,敬者,禮之主也。能敬人之父,則凡爲之子者,莫不悅矣。若不能敬人之父,則爲子者,莫不怒矣。以此推之,則可知其則子悅之義也。左根曰,孩提之愛父母,良知也。良知者,天賦之性,率性而孝由生也。是以,仲尼語曾子曰,天子·諸侯·卿大夫·士·庶人,五等之殊,而子於父母,各盡其道,則孝固一也。今殿下,仰體慈殿止慈之訓,而講學無所作輟,歷代君臣治亂得失,皆可以鑑古而證今,養志之孝,莫大於是矣。斗淳曰,今伏聞殿下誦讀之音,則句讀不能順下,臣不勝萬萬顒悶矣。自內縕繹,果至幾遍乎?上曰,六十遍矣。斗淳曰,遍數則六十遍,不爲不多,而益加玩味,少無放忽,恐好矣。上掩卷。左根曰,日前金鎭衡疏事處分,非不至當,而其所遣辭,究說不得,只見其駭妄無嚴之極。臺閣聲討方張,而大抵罰止竄配,太涉惟輕,故敢此仰達矣。斗淳曰,金鎭衡疏,名以說弊而一二句語,包藏隱映,絶悖至兇。所謂群疑何疑,久鬱何鬱?事係重敬,臣不敢臚陳,而倡千萬不當之說,甘犯千萬罔赦之罪。今若以疎逖貿昧,罪止竄配,則群情憤痛,恐無止熄之日,臺閣聲討,必將繼發,亟允其請,是臣區區之望矣。上曰,當仰稟東朝矣。出擧條上曰,史官就座,仍命退,諸臣,以次退出。
甲子正月二十九日申時,上御重熙堂。召對入侍時,參贊官鄭泰好,檢敎待敎鄭範朝,侍讀官韓鎭棨,檢討官柳道彙,記事官朴海哲,記事官李冕光·南一愚,各持孝經,以次進伏訖。上曰,史官分左右。上開卷,諸臣以次開卷。上曰,上番讀之。鎭棨讀自故敬其父,止要道。上曰,釋義,可也。鎭棨釋義訖。上曰,下番讀之。道彙讀奏訖,又釋義。上曰,參贊官讀之。泰好讀奏訖,仍奏曰,此章句義,則上下番,已爲奏釋,無容更陳,而蓋此則以敬爲主,故敬其父·敬其兄·敬其君,有如上文所云敬人父·敬人兄·敬人君,而但上文則使彼之敬,敬其父兄君也。此章則以此之敬,敬人之父兄君也。其實則上下文敬字,皆自吾而推之,至于千萬人。然則主敬之工,非但人之所當盡,在人君,尤當止於敬也。上曰,閣臣讀之。範朝讀奏訖,仍奏曰,禮者,以敬爲主,而敬則尊卑有序矣。爲人子弟及臣者,本皆有敬父兄敬君之秉彝之心,故先敬人之父·人之兄·人之君,則其子其弟其臣悅之。此其所敬者,一人之寡,而所悅者,千萬人之衆也。居上敬下,盡得懽心者,先儒之說也,爲人上者,奈何不敬者,書經之訓也。夫敬者,一心之主,□萬事之□□□□□□□□□□□□□□□□□□□□鎭棨曰,至德要道爲一終之綱領也。□□□□□□□□□□□□□□□,而主於敬□者曰,敬雖若□,而實焉□□□□要道,雖若二重,而實相表裏。聖人立言之旨,自有次序之不同也。道彙曰,首章言孝,次章言敬,孝與敬,非二致也。主敬而考,則孝益大矣。孝而在敬,則敬益廣矣。上掩卷,諸臣以次掩卷。上曰,史官就座。仍命退,諸臣以次退出。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
朔奠兼行朝奠後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂·百官,奉慰單子問安。答曰,罔極。
傳曰,今日勸講停。
大王大妃殿,以承傳色口傳下敎曰,加上尊號初二三度習儀,竝置之。
傳曰,臺諫竝許遞,前望單子入之。
臺諫前望單子入之。大司憲洪遠燮,大司諫朴孝正,執義鄭煥翼,司諫吳俊泳,獻納兪致範,掌令柳道彙·奇正鎭,持平馬翰良·黃起鴻,正言朴昌壽·趙文夏落點。
傳曰,摠管有闕之代,前望單子入之。
摠管前望單子入之。都摠管兪章煥,副摠管李裕膺落點。
政院啓曰,新除授副摠管李裕膺,方在譴罷中,何以爲之?敢稟。傳曰,蕩滌敍用。
大王大妃殿傳曰,金鎭衡事,思之多矣。其所謂極言時弊,若出於名節自修之士,則非曰不可,而以此人,而有此言,誰將以爲慷慨論事乎?一則挾雜也,二則覬也,而遂至於驚心駭目之語,乃敢平平言之。無恥無識之類,必不自知其干犯罔赦,而徒懷以言獲罪之歎,則其亦難解之惑,故十分斟量,竄配示警矣。臺論如此,其在明好惡懲淑慝之義,不可一向靳持,金鎭衡施以島配之典。
左承旨徐承輔,右承旨金壽鉉,左副承旨姜蘭馨,右副承旨鄭泰好,同副承旨李鍾淳啓曰,臣等,卽伏見慈敎下者,則合啓罪人金鎭衡施以島配之典,臣等,相顧愕然,竊不勝憂歎之至。噫,此罪人凶言悖說,卽天下萬古所共必誅者也。其所謂群疑者何疑,其所謂積鬱者何鬱?是果爲人臣者所敢道,而肆然筆之於書乎?大僚之筵奏,臺閣之聲討,寔出於公共之論,而今此處分,遽用寬典,有若尋常罪過者然,豈非失刑之大者乎?臣等職忝惟允,奉承無路,玆敢冒悚聯籲,更加三思,仰稟東朝,亟允群情焉。惶恐敢啓。答曰,知道。處分之下,何敢如是?卽速頒布。
左承旨徐承輔,左副承旨姜蘭馨,再啓曰,臣等,俄於金鎭衡島配之命,敢效繳還之義,冀降反汗之音。及伏奉批旨,不賜允兪,督令領布。臣等繞壁彷徨,尤不勝抑鬱之至。噫,以若負犯,以若關係,臺閣之聲討方嚴,輿情之齊憤益切,而酌處之慈敎遽下,臣等非不知奉承之爲恭,而事係干犯,義在明張,寧被方命之誅,不敢爲將順之計。玆敢疾聲更籲,乞稟東朝,亟寢成命,夬允臺請焉。惶恐敢啓。答曰,知道。出納之職,異於臺閣,豈敢紛紜?卽爲領布,不可無瀆撓之罪,竝推考。
大司憲洪遠燮,大司諫朴孝正,司諫吳俊泳,應敎趙用夏,掌令柳道彙,獻納兪致範,校理韓鎭棨·尹致賢,副校理趙昌和·黃正淵,正言朴昌壽,修撰李心宰·宋熙正,副修撰洪軒鍾合辭,臣等,卽見近日三司諸臣,以合啓罪人金鎭衡設鞫嚴覈事,課日力請,未蒙兪音。噫,此罪人負犯,卽亘古所未有之極惡大憝也。假托言事,肆然投匭,已非爲人臣者所可發諸口而筆之書者也。且旣有同惡構疏者,則亦不可不一體窮覈,明正其罪,乞稟東朝,亟允臣等拿鞫之請,製疏人竝爲嚴覈,夬正邦刑焉。答曰,挾雜覬之外,有何窮覈之端乎?島配重典,是懲其罪,更勿煩瀆,可也。
加上尊號都監郞廳,以都提調意啓曰,本都監都廳郞廳鄭煥翼,除拜司憲府執義,格例所拘,不可兼管。所帶臺職,依已例改差,仍令該曹口傳付軍職,何如?傳曰,允。
兵曹口傳政事,副司果李啓昌。
兵曹口傳政事,副司果洪承億·金炳翊。
兵曹啓曰,文臣兼宣傳官金炳翊,時無職名,依例口傳付軍職以入之意,敢啓。傳曰,知道。
兵曹,以李周喆爲訓鍊都監中軍。
禮曹啓,殯奠四月初三日,朝奠兼行,啓欑宮同日午時,啓殯後別奠同日隨時,祖奠同月初五日晡時,初六日朝奠,朝上食兼行,遣奠同日子時,發引同日丑時,初虞祭初七日,夕上食兼行,再虞祭同月初九日,三虞祭同月十一日,四虞祭同月十三日,五虞祭同月十五日,大虞祭同月十七日,七虞祭同月十八日,卒哭祭同月二十日。
以承文院都提調意啓曰,卽見盛京禮部咨文二道出來者,以爲靉江西岸秋季統巡會哨緣由,具奏奉旨轉行知照事,及今年春季統廵箚派署蓋州城守協領書明額,自正月初一日夜,至三月底止,前往邊之內外,實力査拏,先行知照云矣。各撰回咨,正書奉御押後,定禁軍騎撥,下送于灣府,使之傳給鳳城將處,以爲轉致盛京之地,何如?傳曰,允。
御營廳啓曰,本廳哨官金駿錫,身病甚重,勢難察任,改差,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
義禁府啓目粘連,向前趙秉老亦,都會之趁時準還,固有可據,年終之過限愆勘,亦難全恕,以此照律,何如?啓,依允。
義禁府照目粘連,公州判官趙秉老矣,本府議啓內,都會之趁時準還,縱有可據,年終之過限愆勘,亦難全恕,以此照律,笞四十,收贖,附過還職私罪,奉敎依允爲旀,功減一等爲良如敎。
應敎趙用夏,校理尹致賢·韓鎭棨,副校理趙昌和·黃正淵,修撰李心宰·宋熙正,副修撰洪軒鍾箚曰,臣等,卽伏見院議批旨下者,始知有合啓罪人金鎭衡島配之命矣。噫,此罪人疏辭之凶悖,卽亘古所未有之大憝也。以此負犯,豈可晷刻容貸於覆載之間乎?島配之典,遽降於聲討方張之時,第以大聖人包荒之德,一縷縱欲寬貰,三尺何可低昂乎?且況臺啓,借名製疏,和應有人云,此亦不窮覈,鎭衡賊窩,無以破矣。乞稟東朝,亟寢成命,仍令王府,拿鞫得情,以正邦刑焉。答曰,省箚具悉。島配足懲其罪,而餘無足深究,何至紛紜如是乎?
甲子二月初一日卯時,上詣殯殿。朔奠親行入侍時,行都承旨李載元,左承旨徐承輔,右承旨金壽鉉,左副承旨姜蘭馨,右副承旨鄭泰好,同副承旨李鍾淳,注書缺,別兼春秋趙熙一·洪軒鍾·李冕光·南一祐,檢校提學金炳國,檢校直提學金炳㴤,檢校待敎徐相翊·鄭範朝,待敎趙寧夏,以次侍立。正時前一刻,上具衰服出幄次,詣殯殿版位跪。贊儀唱俯伏哭,上俯伏哭。少頃,贊儀唱止哭興平身,上止哭興平身。代奠官,詣香案前三上香,連奠三盞,降復本位,贊儀唱俯伏哭,上俯伏哭。少頃,贊儀唱止哭興平身,上止哭興平身。仍詣欑宮奉審訖。還廬次,諸臣以次退出。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
傳曰,政官牌招開政。
傳曰,知申外承旨竝許遞,前望單子入之。
承旨前望單子入之,洪淳大·徐相翊·金永均·李僖魯·任興模落點。
傳曰,呈告禮判許遞,前望單子入之。
禮曹判書前望單子入之,任百秀落點。
傳曰,召對爲之。
以成均館大司成意啓曰,臣聞居齋儒生等,今日夕食堂不爲設行,馳詣泮宮,招致諸生,問其捲堂之由,則諸生等,書進所懷,以爲伏以臣等,厚沐朝家培養之澤,廁跡於聖廟之下,而徒竊虀鹽之供,蔑效絲毫之報,已不勝惶恧,而今有萬萬悚懍。義不當一日淹延,冒廉蹲仍,而區區微私,有不敢仰瀆嚴廬,於公除之前,隱忍姑息,以延時日。然而混被非常之罪名,尙稽自列,而竊冀免於悠汎黯黮之中,亦非義分之所安也。玆不得不相率引退,冒萬死仰首自陳焉。臣等,頃當國哀罔極之初,其受服之節,本有朝家定式,例自西壁進排,而至于己酉·丁巳,遵行之規也。依例分付於該吏,則謂有泮堂新節目,而受服一款,盡爲除減云。故取考其節目,則初無榻印押署之信跡,只書以備邊司三字,又考其年月則,卽癸亥十二月初三日也。國哀前數日,無端裁減,於受服等節,著爲節目,於義似涉未安。故臣等淺慮,恐被該吏之所欺,方且探問其故矣。不意觸怒於師席,黜罰荐加於成服前哀遑之中,多至十二人,而其罰名,有曰此時何時,起論何事,又曰壞損事體,毁滅國法,又曰挾雜濁亂,靡所止屆。蓋其挾雜濁亂等語,莫非醜悖難容之目,而至若毁滅國法四字,則天地間人臣極罪,恐無以加此,聞之骨顫,言之膽慄。臣等,素以孤陋諛聞之踪,實不自知其毁滅者何法,而師席之於諸生,禮貌相待,必不忍妄加惡名,則毁滅之事,雖不能自知,而毁滅之罪,有不得自免矣。自是而一齋惴慄,士氣索然,縮首結舌,更不敢語及受服,而竊伏念被罰諸儒,專以受服之事,被此極罪之名,則當初受服之說,臣等一齋,無人不言矣。雖或誅不勝誅,姑且寬貸,置諸勿問之科,而苟有廉恥,則擧何面目,晏若無故,而自幸其獨免乎?罪同罰異,已違施罰之宜,冒罰居齋,尤切賢關之恥,而五百年朝家成憲,遽爲一人之擅自變亂者,亦豈非痛恨乎?臣等,雖迷劣無狀,豈敢以受服厚薄,節目眞假,呶呶更卞於經年之後,而第其毁滅國法,挾雜濁亂之目,義不敢冒此罪而居此齋云矣。以此情踪,何敢靦然入堂乎?退伏私次,恭俟處分,則臣以聖廟捲堂,事體至重,卽爲還入之意,多般開諭,諸生等,終不回聽,何以爲之?敢啓。傳曰,知道。諸生所懷,可知其抑鬱矣。聖廟空齋,一時未安,方有慈敎,卽爲還入之意曉諭,可也。
又以成均館大司成意啓曰,本館草記,傳曰,知道,諸生所懷,可知其抑鬱矣。聖廟空齋,一時未安。方有慈敎,卽爲還入之意曉諭可也事,命下矣。臣謹依聖敎,招致諸生,傳宣聖旨,仍爲勸入,則諸生等,以爲聖敎若是鄭重,不勝感惶,謹當還入云。故仍設食堂,臣則退去之意,敢啓。傳曰,知道。
大王大妃殿傳曰,無論得失之如何,師生之間,有若紛爭,爲諸生慨然矣。雖然,前泮長事,豈無所失哉?諸生受服之助給與否,只當論例之有無而已。安有載在令式斷不許施之文,而乃謂之毁滅國法乎?設令諸生,有昧例之失,不思委曲分曉,而輒加黜罰,殊失朝家優容禮待之意。前泮長,施以譴罷之典,諸生等受服助給之節,泮長親執,詳査已例,以爲啓稟定式之地,可也。
以成均館大司成意啓曰,大王大妃殿傳曰,無論得失之如何,師生之間,有若紛爭,爲諸生慨然矣。雖然,前泮長事,豈無所失哉?諸生受服助給與否,只當論例之有無而已。安有載在令式斷不許施之文,而乃謂之毁滅國法乎?設令諸生,有昧例之失,不思委曲分曉,而輒加黜罰,殊失朝家優容禮待之意。前泮長,施以譴罷之典,諸生等受服助給之節,泮長親執,詳査已例,以爲啓稟定式之地可也事,命下矣。謹依慈敎,取考丁巳國恤時謄錄,則諸生受服等節,已有其例,故今亦依此助給,使之永久定式之意,敢啓。傳曰,知道。
李鍾淳啓曰,行都承旨李載元,新除授左承旨洪淳大,右承旨金永均,左副承旨徐相翊,右副承旨李僖魯,同副承旨任興模,竝卽牌招,何如?傳曰,允。
以左承旨洪淳大,右副承旨李僖魯牌不進,罷職傳旨。傳曰,只推。
大司憲洪遠燮,大司諫朴孝正,司諫吳俊泳,應敎趙用夏,掌令柳道彙,獻納兪致範,校理韓鎭棨·尹致賢,副校理趙昌和·黃正淵,正言朴昌壽,修撰李心宰·宋熙正,副修撰洪軒鍾,合辭啓曰,臣等,昨以合啓罪人金鎭衡設鞫得情亟正邦刑事,合辭仰請。及伏奉批旨下者,以挾雜覬之外,有何窮覈之端爲敎,臣等相顧愕貽,達霄繞壁,實不勝抑塞之至。噫,挾雜覬,已是人臣罔赦之案,而況其凶說叵測,有浮於挾雜,逆腸掀露,不止於覬乎?渠所云疑,疑於何處而乃謂之釋也,渠所曰鬱,鬱於何事而乃謂之伸也?敢逼莫重莫嚴之地,自陷不敬不道之科,字字凶譎,節節陰憯,設心造意,路人所知。此不可但以挾雜覬論之,則島配之典,豈足以懲其萬一也哉?魯觀至嚴,禹鼎昭揭,雖以大聖人好生之德,歸之無恥無識之類,而特貸一縷,其於國人皆曰可殺,何哉?且況構疏有人,和應有跡,此而不窮覈嚴訊,夬正典刑,其可曰國有常憲乎?伏乞仰稟東朝,收還島配之命,亟允臣等之請焉。答曰,已有前批,更勿煩瀆,可也。
再啓曰,臣等,昨今兩日,連陳合辭,至于三度,而猶不知止者,誠有所不得請則不可已者也。噫,彼鎭衡凶章旣露,逆節已萌,疑鬱二字,卽渠斷案,爲人臣而所不忍者,渠忍言之,所不敢道者,渠敢道之。窮凶極惡,至憯絶悖,在今日北面於殿下者,孰不欲食肉而寢皮哉?此非徒殿下之罪人,卽東朝之罪人也,宗社之罪人也。常憲莫嚴於三尺,當律實合於肆市,而今乃罪止島配,有若尋常負犯者然,則王章何所施也,亂賊安所懼乎?雖伏承更勿煩瀆之批,而公憤轉沸,輿情莫遏,冒速慢命之誅,敢陳必討之義,而且渠同惡相濟,自有其人,則亦爲嚴覈,破其根窩,在所不已。伏乞仰稟東朝,亟允臣等之請,竝令王府,設鞫得情,夬正典刑焉。答曰,已燭,其無足深究矣。切勿更事紛聒,可也。
兵曹口傳政事,護軍李裕膺。
注書朴海哲病,代以李浚贊爲假注書。
政院啓曰,守令邊將薦擧單子,正月內修正上送,例也,而全羅監司鄭健朝薦擧單子上送狀啓,已爲到院,而薦單則尙不來到,事體所在,極爲未安,該道臣從重推考,使之卽速修正上送,何如?傳曰,允。
兵曹口傳政事,副司果李浩達·李濟商·李斗永·李鶴鎭·李周興·李龜濟·鄭煥翼,副司勇李容圭·李徹夏·李秉珏。
李浚贊在外,代以趙秉稷爲假注書。
山陵都監京郞廳,以摠護使意啓,本都監造成所郞廳趙昌敎,補土所郞廳金友根,得有身病,勢難察任,改差。其代,前縣監金商濬,前郡守朴最壽差下,而時無職名,竝令該曹,口傳付軍職,使之察任,何如?傳曰,允。
義禁府啓曰,金鎭衡施以島配之典事,承傳啓下矣。金鎭衡,臺諫方張,不得擧行之意,敢啓。傳曰,知道。
兵曹,以李基碩爲摠戎中軍。
摠戎廳啓曰,今日申時量,本廳東營大廳東南邊殯殿都監別工作冶所,偶然失火,假家四間,盡爲燒燼,趁卽撲滅之意,敢啓。傳曰,知道。
兵曹,以李兼熙爲御營中軍。
御營廳啓曰,本廳哨官李敏錫,身病甚重,勢難察任,改差,何如?傳曰,允。
以全羅監司鄭健朝狀啓,全州府民家失火事,傳曰,聞甚矜惻,元恤典外,別加顧助,卽爲結構奠接之方,廟堂措辭分付。
吏曹啓曰,新除授慶源都護府使鄭雲龜戶奴呈狀內,矣上典母病沈重,萬無離側遠赴之望,卽速入啓遞改云。其親病旣如是,則有難强令遠赴,改差,何如?傳曰,允。
吏曹啓曰,侍從臣父年七十人,每於歲首加資,而新有應推恩人,雖非歲首,抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,兼判書金炳學進,參判李豐翼牌招不進,參議未差。
以趙成夏爲吏曹參議,李雲翼爲執義,趙秉世爲副應敎,朴蘭壽爲副修撰,申應朝爲禮曹參議,宋應龍爲知經筵,李載元爲知春秋,姜時永爲藝文提學,洪承億爲掌樂正,宋敦玉爲司成,金啓汶爲典籍,金善柱爲景靈殿參奉,柳光睦爲金海府使,申命義爲慶源府使,兼祭酒單宋來熙。再政,以金元植爲大司成,同春秋單李載元,兼春秋四單尹滋華·李圭白·吳承鉉·朴萬周,行護軍任泰瑛年七十,今加嘉義,侍從臣同副承旨任興模父加資事,承傳。
知事尹致秀疏。答曰,省疏具悉。所請依施。
甲子二月初二日巳時,上御重熙堂。勸講入侍時,講官金學性,參贊官徐承輔,侍讀官尹致賢,假注官朴齊敎,記事官李冕光·南一愚,各持孝經,以次進伏訖。
甲子二月初二日未時,上御重熙堂。召對入侍時,參贊官李鍾淳,侍讀官尹致賢,檢討官宋熙正,待敎趙寧夏,假注書朴齊敎,記事官李冕光·南一愚,各持孝經,以次進伏訖。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
備忘記,潼關僉使金錫鎭,撫夷萬戶黃履淵,下直,各長弓一張,長箭一部,片箭一部,筒兒一箇賜給。
傳曰,左承旨·同副承旨許遞,前望單子入之。
承旨前望單子入之,洪淳大·金翼鉉落點。
傳曰,當該承旨推考。
傳曰,臺諫竝許遞,前望單子入之。
傳曰,召對爲之。
傳曰,金鎭衡島配之典,申飭金吾,卽速擧行。
大司憲洪遠燮,大司諫朴孝正,執義李雲翼,司諫吳俊泳,應敎趙用夏,掌令柳道彙,獻納兪致範,校理韓鎭棨,副校理趙昌和·黃正淵,正言朴昌壽,修撰李心宰·宋熙正,副修撰洪軒鍾·朴蘭壽合辭。臣等,昨日冒控再籲,未蒙兪音,時値門鑰已下,不得不退歸私次,而抑鬱之極,達宵憂歎。玆敢冒萬死更陳之,抑殿下,以爲在法則當誅,而特以包荒之德,姑施饒貸之典耶?凶如鎭衡,逆如鎭衡,而尙此假息於覆載之間,其可曰國有刑政乎?且其何許不逞之徒?綢繆和應之跡,有不得掩者,則嚴覈嚴鞫,然後可以各正其罪,伏願亟允臣等之請。答曰,前批不云乎?太涉支離矣。
政院啓曰,新除授左副承旨金翼鉉,卽爲牌招,何如?傳曰,允。
弘文館啓曰,新除授副修撰朴蘭壽,卽爲牌招,察任,何如?傳曰,允。
又啓曰,新除授副應敎趙秉世,時在京畿安山地,經筵入番事緊,請斯速乘馹上來事,下諭。答曰,許遞。
政院啓曰,守令·邊將薦擧單子,正月內修正上送,例也,而慶尙道守令·邊將薦擧單子,今始到院,雖不得不捧入,該道臣不可無警,推考,何如?傳曰,允。義禁府啓曰,竄配罪人金鎭衡島配之典,雖伏承卽速擧行之命,而罪犯至重,聲討方嚴,格例所在,不得擧行之意,惶恐敢啓。傳曰,處分已久,卽爲擧行。
國葬都監郞廳,以摠護使意啓曰,本都監郞廳李承穆,有身病,呈狀乞遞,改差,其代,以前縣監趙陽元差下,而時無職名,令該曹,口傳付軍職,使之冠帶常仕,何如?傳曰,允。
又以摠護使意啓曰,寶篆文,令書寫官永明尉洪顯周,敬書正·副二本以入,仰備睿覽裁擇之意,敢啓。傳曰,正本入刻。
加上尊號都監郞廳,以都提調意啓曰,大王大妃殿玉冊文·玉寶文,王大妃玉冊文·玉寶文,眞諺書各一件,謹此書入之意,敢啓。傳曰,知道。
戶曹啓曰,收租修正,何等審愼,而取考湖南收租與年分成冊,則靈巖·海南兩邑所在各衙門田結中三十一負八束,乃是年前不道罪人馹熺籍沒田畓,而今番混錄於新免稅坪,有若循例免稅者然。揆以法意,極爲駭然,道臣失檢,不可無警,施以從重推考。各該守令,令該府拿問處之,收租與年分成冊,還下送使之釐整,罔夜上送之意,分付,何如?傳曰,允。
義禁府啓曰,靈巖郡守李奎顔,海南縣監申弼輔,拿問處之事,傳旨啓下矣。李奎顔,前以他罪,方在待待命拿囚中,待就囚添問目捧供,申弼輔,時在任所云,依例發遣府羅將拿來,何如?傳曰,允。待待命拿囚。
備邊司啓曰,義州中江開市及北道外,從他彼我之來往交易,盡是犯越,俱係一罪,而其中唐船之來擾海沿,其來已久,自我咨報,自彼箚飭,非一非再矣。近聞奸刁之徒,挾帶潛蔘,和應售賣,成一捷徑,爛熳無餘云。苟有一分紀綱,無忌無憚,豈容若是乎?潛蔘特其餘事,關係甚屬不輕,卽以此意,嚴飭於海西道臣及兵水使,自今年別立科條,痛加禁止,若有犯者當者,先斬後啓,該地方官,施以贜律。海口要害處,多設防守。凡於唐船之來,極力追逐,永絶生釁之弊,斷不可已,而竝以此意,一體申飭開城留守及平安·咸鏡兩道道臣,何如?傳曰,允。
備邊司啓曰,統制使鄭圭應,以其身病,呈狀乞遞矣。實病旣如此,有難强令察任,改差,何如?傳曰,允。
備邊司啓曰,卽見全羅監司鄭健朝所報,則枚擧咸平縣監牒呈,以爲本縣兩稅移屬漕倉後,加斛濫徵也,輸運浮費也,許多雜費名色,指不勝摟。行之四年,已入七年所納,民邑難支,惟願回倉,而當初自邑捧稅也,每以再運裝發,故奸吏挪貸,沙格犯逋,以致愆納之弊,依前以京江船下送,竝爲初運載納,恐合便宜云矣。該縣稅納之移屬漕倉,旣出於民願,則今此行之未久,又欲還屬,實涉疑眩,而民牒營報若是申複,姑令所請施行。執籌船斯速下送,竝以初運磨鍊,毋或如前愆拖,大段生梗之地,何如?傳曰,允。
御營廳啓曰,本廳騎士將曺錫瓚,身病甚重,勢難察任,改差,何如?傳曰,允。
領府事鄭元容,領敦寧金興根,領議政金左根,左議政趙斗淳箚略曰,金鎭衡事之前後處分,辭敎嚴重,其於鬼蜮情形,雖若禹鼎之燭奸,揆以金木典憲,尙逭漢法之不敬,此臺閣爭執之歷屢日,而不敢自止者也。夫辭令字句之間,苟涉可敬而可謹,則敵以下,尙當致其敬而致其謹。伏況語及莫嚴之地,恣意橫豎,不少持難,其可曰有人臣禮乎?群疑·積鬱等二三轉節,直是斷案,嚴覈得情,明正典刑,所以淑人心而靖世敎也。日前筵席所奏,辭不達意,訖此恓惶,而憂惋轉極,相率聯陳。仰稟慈旨,亟允三司所請,不勝幸甚。答曰,省箚具悉卿等之懇。金鎭衡事,情態可惡,專在於以渠爲人而敢論時弊。至於可駭之句語,全是無識之口氣,則其無窮覈之端,可以知也。慈聖處分,寔出於淑人心靖世敎,而斟酌得中,卿等亦應欽誦矣。仍傳曰,此批答,遣史官傳諭。
祭酒宋來熙疏曰,我殿下,當新服厥命之時,上念祖宗畀付之重,下答臣民靳向之切,儘是不遑自暇。休恤無疆,聖籌已至舞勺,而猶在沖年。雖有天姿之美才氣之純,而自古聖帝明王,皆資典學,然後可以擴充,成就德業。凡人不讀書,害止一身,人主不讀書,害及一國。公除翌日開講,卽列聖朝政事,必以是日爲始,講讀召對,質問疑難,討論古往,而初學則未若簡其禮數,從便行止,如皇明日講之規。擇定有識端正之人,逐日課訓,解釋文義,則以聰睿之姿,不出幾年,必臻高明之域。竊惟慈聖殿下,重持社稷於將危之際,豐功盛烈,益爲讚誦,而亦當隨事敎誨,勉戒勤工,導成至德,殿下恪勤奉承,豈或有逸豫怠棄乎?今於詣闕之初,必新置近習服事之類,亦擇取謹厚有識者,尤當有效,微臣葵藿之誠,蚤夜耿耿於未瞑之前,罄悉愚衷,惟殿下垂諒焉。臣所帶國子之銜,爲任不輕,而久未缷解,官職虛縻。當爲初元綜覈之政,故敢爲尾附,乞稟東朝,亟爲鐫改,以安微分。答曰,省疏具悉卿懇。皇穹降割,奄罹崩坼之慟,旬朔嬗改,禮制漸成。皇皇在疚,靡所逮洎,卿疏際至,慰勉備摯,尤增哽轖。予以沖齡,叨承丕緖,仰賴我慈聖殿下,光臨庶政,義方垂訓,庶幾夙夜,兢業負荷,而甘盤舊學,茫未知方,政須林下宿德,啓沃輔導之益。夫備禮招徠,以資致澤之功,一初急先之務,而哀遑未暇,徒切凝想。卿以惓惓忠愛,勗之以學問治謨者,靡有餘藴,敢不服膺,而卿試思之。求助於老成儒賢,何時不切,而在今日國勢,尤當如何?卿以先正之肖孫,遭被三朝禮遇,繩武趾美之願,追先報今之義,必倍餘人。且予勉循古規,朝晡之暇,日開講筵,幸卿式遄造朝,一以伸奔慰之忱,一以盡棐迪之方,是所渴望。至於成均之銜,此時此任,尤非卿可辭之日,卿其諒之。仍傳曰,此批答,遣地方官傳諭。
吏曹參判李豐翼疏曰,缺答曰,省疏具悉。所請依施。
甲子二月初三日巳時,上御重熙堂。勸講入侍時,講官洪鍾應,參贊官徐相翊,檢討官宋熙正,假注書趙秉稷,記事官李冕光·南一愚,各持孝經,以次進伏訖。
甲子二月初三日未時,上御重熙堂。召對入侍時,參贊官李僖魯,檢校待敎徐相翊,侍讀官趙昌和,檢討官朴蘭壽,假注書朴齊敎,記事官李冕光·南一愚,各持孝經,以次進伏訖。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
備忘記,三陟營將金鼎默,下直,長弓一張,長箭一部,片箭一部,筒兒一箇賜給。
政院啓曰,三品官之無得過三日,循例請牌,曾有定式矣。吏曹參議趙成夏,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
兵曹口傳政事,副護軍徐相翊。
政院啓曰,弘文提學曺錫雨,旣入闕中,不爲肅謝,卽爲出去,事甚未安,推考,何如?傳曰,允。
傳曰,政官牌招開政,如有違牌,勿爲呼望。
傳曰,承旨有闕之代,前望單子入之。
承旨前望單子入之,金炳淵落點。
傳曰,吏曹參判有闕之代,前望單子入之。
傳曰,罷職臺諫·玉堂,竝分揀。
傳曰,承旨房望順房爲之。
傳曰,金鎭衡事,使之卽速傳啓。
傳曰,召對爲之。
以黃海監司徐衡淳狀啓,豐川府起鬧之亂民·吏校査實事。傳曰,當有東朝處分矣。
大王大妃殿傳曰,官長之貪饕,吏屬之奸猾,皆可置法,不少容貸,而惟時興擾之民語,其情則不堪愁苦,遂陷於罪者也。從而刑之,其亦慼矣。雖然,少拂其意,則聚黨起鬧,干紀犯分,視同豪擧。近日民習,往往如此,敎化不明,良可悼歎,而有不可一任其驕悖。今此豐川吏民事,必須務得平反,寬猛適中査啓,令廟堂稟處。
臺諫前望單子入之,大司憲南性敎,大司諫李鼎信,執義李起鎬,司諫權鍾祿,掌令羅采奎·李鵬純,獻納金宗泰,持平韓龍敎·李喆南落點。
兵曹啓曰,因承政院啓辭,邊將應薦,不薦人,令該曹察推事,允下矣。行大護軍李孝淳·李是遠·金相宇,同知中樞府事李祖植,行護軍金在根·申大膺·趙啓昇·南錫圭·吳致賢·李容鉉·鄭日復,俱爲應薦而不薦,依法典推考警責,何如?傳曰,允。
兵曹啓曰,僉知中樞府事崔圭祥,內禁衛將趙羲復,五衛將金鍵·朴正灝·高在益,文臣兼宣傳官洪承億·金炳翊,俱以病難供職,呈狀乞遞,竝改差,何如?傳曰,允。
兵曹啓曰,羽林衛將安益善,以其病難供職,呈狀乞遞,改差。部將李在亨,身病猝重,無望供職云,係是加設窠,減下,何如?傳曰,允。
有政。吏批,兼判書金炳學,參議趙成夏進,參判未差,以南性敎爲吏曹參判,李京鎬爲副應敎,李定愚爲敦寧都正,趙秉恒爲同經筵,金持懋爲典籍,趙景昌爲江原都事。
兵批,以徐戴淳·趙徽林爲知事,申錫疇爲僉知,孫亮錫爲內禁將,尹相定爲羽林將,兪駿煥·朴憬進·柳學勉爲五衛將,朴昌壽·趙文夏爲文兼,安益善爲上土僉使,知事單李俊養。
弘文館啓曰,新除授副應敎李京鎬,卽爲牌招,察任,何如?傳曰,允。
備邊司薦望,以李鳳周爲統制使。
政院啓曰,兵曹郞廳來言,統制使下批政事,取稟。傳曰,明日爲之。
大司憲南性敎,大司諫李鼎信,應敎趙用夏,副應敎李京鎬,持平韓龍敎,校理韓鎭棨,副校理趙昌和·黃正淵,修撰宋熙正·李心宰,副修撰洪軒鍾·朴蘭壽合辭,三司諸臣,以鎭衡聲討事,以箚以啓,課日陳籲,尙靳兪音,臣等,實不勝抑鬱之至。凶如鎭衡,逆如鎭衡,而至於島配而止,亦是失刑之大者,而今伏奉傳敎下者,有卽速傳啓之命。臣等,相顧愕貽,不覺失圖。噫,鎭衡之負犯,何如,而遽降惟輕之典,則其可曰國有常憲乎?且其疏中末端句語,顯有不逞之徒,同惡構疏之跡,此不可一番嚴覈,以折亂萌。伏願仰稟東朝,亟收成命,仍令王府,設鞫得情,夬正典刑焉。答曰,苟欲處分,則傳啓,可矣。何必合辭煩複乎?卿等竝罷職。
政院啓曰,吏曹郞廳來言,臺諫有闕政事,取稟。傳曰,明日爲之。
傳曰,臺諫有闕之代,前望單子入之。
傳曰,玉堂有闕之代,前望單子入之。
御營廳啓曰,本廳軍色從事官蔡東述,身病甚重,勢難察任,改差,何如?傳曰,允。
山陵都監郞廳,以摠護使意啓曰,本都監小浮石所郞廳李鎬臣,以其身病,呈狀乞遞,改差,其代,前府使鄭慶朝差下,而時無職名,令該曹,口傳付軍職,使之察任,何如?傳曰,允。
判義禁趙得林,知義禁沈宜冕,同義禁李承輔·金在顯疏曰,伏以今者竄配罪人金鎭衡島配之典,成命旣下,固宜奉承之不暇,而職係執藝,義在明張,連效徼還之啓,冀蒙處分。及伏承批旨下者,不惟不賜還收,廼有卽爲擧行之命,相顧愕眙,尤增悚悶。噫,此罪人,假托言事,肆然投匭,滿紙張皇,無非窮凶絶悖,而最其中一二句語,卽今日臣子,所不敢道也,所不忍聞也。語逼莫重,罪著無嚴,臺閣之聲討方張,輿情之憤鬱益切。此而不嚴覈究情,亟施當律,視同輕犯,勘止島配,則其可曰國有三尺乎?臣等,非不知將順之爲恭,覆難之爲懼,而與其怵分黽勉,輕墜典憲,無寧篤守難愼,恭俟譴荷,玆敢相率聯籲,冒于崇嚴。伏乞聖明,淵然深思,仰稟東朝,亟寢成命,特允臺請,以折亂萌,仍治臣等瀆撓之罪云云。答曰,省疏具悉。適輕適重,自有權衡,則臺閣之連日爭執,已涉太過,況金吾乎?卽爲擧行。
左副承旨徐相翊疏曰,缺省疏具悉。所請依施。
大護軍姜時永辭藝提疏。答曰,省疏具悉。卿其勿辭行公。
甲子二月初四日巳時,上御重熙堂。勸講入侍時,講官李敦榮,參贊官金翼鉉,侍讀官趙昌和,假注書趙秉稷,記事官李冕光·南一愚,各持孝經,以次進伏訖。上曰,史官分左右。敦榮曰,人君之能保社稷,在於和其民人。和其民人之道,自不侮鰥寡始。鰥寡人之所易侮而不敢侮焉,則其不侮鰥寡以上人,推此可知也。鰥寡且不侮,故民人無不歡悅,民人歡悅而不保社稷者,未之有也。昔文王,惠鮮鰥寡,周家八百年靈長之基業,實基於此,念哉念哉。缺敦榮曰,三章,分言天子·諸侯·卿大夫之孝,殿下,勿以諸侯之孝,但作鑑法,竝與天子·卿大夫之孝,而作爲殿下分內事焉。
甲子二月初四日未時,上御重熙堂。召對入侍時,參贊官李僖魯,侍讀官趙昌和,檢討官朴蘭壽,待敎趙寧夏,假注書趙秉稷,記事官李冕光·南一愚,各持孝經,以次進伏訖。
上在昌德宮廬次。
朝哭後,大殿·大王大妃殿·王大妃殿,藥房·內閣·政院·玉堂,口傳問安。答曰,罔極。
藥房提調趙獻永,左承旨金炳淵啓曰,伏未審日間,聖體,若何?寢睡·水刺之節,何如?臣等,率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,備邊司郎廳來言,今日賓廳日次,而領議政金左根,左議政趙斗淳,無時急稟定事,右議政李景在,奉命在外,不得來會云矣,敢啓。傳曰,知道。
傳曰,呈告吏判許遞,前望單子入之。
傳曰,在外臺諫許遞,今日政差出。
臺諫前望單子入之,大司憲林永洙,大司諫睦仁培,持平李奎夏,正言朴齊淵·朱寅降落點。
傳曰,新除授臺諫,竝卽牌招嚴飭,傳啓以入。
傳曰,哀冊文書寫官,永平君昱爲之。
傳曰,金吾擧行,何如是遲滯乎?諸堂竝從重推考。
傳曰,副修撰朴蘭壽許遞,新及第李世用除授。
傳曰,承旨竝許遞,前望單子入之。
承旨前望單子入之,李興敏·金基纘·尹堉·申應朝·金世鎬·權永秀落點。
以司謁口傳下敎曰,傳啓尙不捧入,其委折知入。
傳曰,直閣會圈。
奎章閣啓曰,直閣會圈事,命下矣。檢校提學金炳冀·金炳國,檢校直提學金炳㴤,檢校待敎徐相翊·閔奎鎬·鄭範朝·趙成夏·洪承億,竝卽牌招,以爲會圈之地,何如?傳曰,允。
直閣會圈五點,李世用·趙熙一·吳俊泳,以上取三人。
以司謁口傳下敎曰,殯殿雇立軍,加定五名,以爲三年內擧行事,分付兵曹。
典設司啓曰,本司郞廳三員,而一員殯殿都監郞廳進,一員國葬都監郎廳進,一員昨日以入直,見差於社稷春享大祭捧爼官肄儀進,自吏曹差送假官矣。假官,不爲代直,至於空番經夜之境云,事未前有,萬萬驚駭,當該假官,不可仍置,令攸司從重科治,何如?傳曰,允。
政院啓曰,卽見典設草記,則昨日入直官差祭出去之後,差定假官,旣呈省記,不爲入來,以致空番云,萬萬可駭。常時不飭之兵曹入直堂上,推考,郞廳及當該假官,竝所當重勘,而本院請推之外,無他可施之罰,何以爲之?敢稟。傳曰,拿處。
兵曹口傳政事,司果金商濬·朴最壽。
政院啓曰,新除授承旨尹堉,以前任慶州府尹,方在解由未出中,何以爲之?敢稟。傳曰,勿拘。
政院啓曰,直閣會圈事,命下矣。今日政下批,何如?傳曰,允。
政院啓曰,新除授行都承旨李興敏,左承旨金基纘,右承旨尹堉,左副承旨申應朝,右副承旨金世鎬,竝卽牌招,何如?傳曰,允。
以右承旨尹堉牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
傳曰,召對爲之。
政院啓曰,新除授同副承旨權永秀,時在公忠道公州地,斯速乘馹上來事,下諭,何如?傳曰,許遞,前望單子入之。
傳曰,見窠皆令差出。
大王大妃殿傳曰,儒賢敦召別諭,諸承旨分撰以進。
以京畿監司趙在應狀啓,礪山等邑大同船致敗,吏校等取招事,傳曰,當有東朝處分矣。
大王大妃殿傳曰,觀此畿伯査啓,則該府使之在任給由,以致逃躱,昭不可掩,而乃敢推諉於空官之時者,本罪之外,此又罔赦,所當加律,而姑附惟輕。罪人閔羲敬,勿揀赦前,該邑吏校,各嚴刑一次,懲勵放送,在逃諸漢,刻期詗捉事,分付。
政院啓曰,卽者景慕宮官員來言,再明日春奉審時,提調一員,當爲進參,而都提調金左根,有身病,提調金大根,以山陵都監堂上進去,不得進參云,何以爲之?敢稟。傳曰,提調許遞,永平君昱除授。
大王大妃殿傳曰,向者三都監別單付籤中,減省浮文,亦旣不少,則庶有節費之效矣。內下錢三千兩,出付畿管,以爲少紓民力之地。
弘文館啓曰,新除授副修撰李世用,卽爲牌招,察任,何如?傳曰,允。
內醫院啓曰,副提調李載元,今日問安,不爲仕進,卽爲牌招,何如?傳曰,允。
吏曹,副修撰單,李世用除授事承傳。
吏曹景慕宮提調單,永平君昱,除授事承傳。
大司憲林永洙,持平李奎夏,正言朴齊淵·朱寅降啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母恣行胸臆,危逼之逆節,憯毒之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒乎,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莾·溫之凶,而幸賴我正宗大王,廓揮乾斷,時降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戱大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之旁祖權鞸時事,隱於自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成。雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可不援用尙魯追施之律。請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊,臥斃牖下,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贜,重臣之奏,繼以爲明證。嗚呼,尙忍言哉?一種不逞之徒,乃敢讎視我君父,必欲謀危我宗國。梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於逢賊不道之奏,如貫一串。苟究其本,則莫不源委於漢祿,根柢於漢祿。求之進牒,未有如此賊之窮凶絶悖者也。食肉寢皮,已矣無及,瀦澤破家,尙云輕典。追奪之律,雖幸蒙允,孥戮之請,尙此靳兪。至以自有受敎爲批,臣等,誠不勝抑塞悲憤之至。殿下,試思之。前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠固,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖,必欲傾覆我宗國,動搖我國本。群聚凶圖,自作窩主,醖釀旣久,排布愈密,八字凶言,一串貫來,同室之內,腸肚相連。若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨?如不欲生,而最其大明律一事,卽有天地君臣以來,所未有極逆大憝也。思之膽掉,言之骨靑,直欲手磔口臠,食肉寢皮者也。且況不圖之凶計,有自來於當時,潛藏之禍機,愈益肆於今日,譸張糾結,種下生種。裕·玉·換·達之凶謀祕計,莫不傳神於此賊,護法於此賊,而跽敦之律,燃卓之典,尙未夬施,神人之憤,容有極哉?向來進奪之擧,不足爲此賊之當律。況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐掌拄腹,都是禍心,聽言觀眸,罔非戾氣。平生伎倆,專在於凶國而讎君,晝宵營爲,亦出於戕人而害物。好惡所到,忠逆立判,利勢所在,逋逃咸萃。附己者謂之向國而奬拔,汲引如恐不及,異己者謂之背馳而擠陷,網打無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使。傳授凶圖,釀成煥·日滔天之禍,鼓唱悖論,馴致裕·玉讎國之計。一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾。根窩更有之論,指目有歸,而無敢連討者,明白洞夬之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓感德思報願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬,和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行已,則發跡於逆戚之門,而爲其私狎之客。托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作逆作賊之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以其血黨,白知無倖,乃以死中求生之計,說出渠輩所謂義理二字,以爲掩護龜·祿輩眞贜之妙籌長策,龜·祿之眞贜旣掩,則鍾秀之身計得矣,鍾秀之身計旣得,則龜·祿之眞贜掩矣。其一而二,二而一之狀,不亦凶且憯乎?惟我正宗大王至精至微之義,昭揭日星,建天地而不悖,竢百世而不惑。雖有怪鬼千百輩,寧或售疑亂之計,而鍾秀,敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然。肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醖釀,達淳之邪說,由是而源委。候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖說中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已熟,手段漸滑,則誣衊無所不至,譸張無所不有。筵本二跋,旣伏罔赦之案,讆言五條,莫掩自唱之跡。入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠家傳說,賊龜之乙未冬悖說,亦必使他人聞知。卽何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可梁跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖原於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行。鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣,鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足夬雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生。幸酉賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字·八字之凶言,猶爲不足,而必以二字至不道之言,和應於合有變通之說,甚至街路上凶訛而極矣。振采則伎倆妖慝,行止閃忽,出沒京鄕,左道誑惑。連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言。煽動人心之計,而至於第一子指擬之目,十三日至凶之說,與鍾一,一而二,二而一。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作瓜牙,許心於振采,結爲兄弟。托鍾一於振采則謂以可用,薦振采於鍾一則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身而樂赴,將臣家,將欲火攻,所營何事?店舍綢繆之言,致後丁寧和應,南中兵火之說,延壽爛熳酬酌,卽此數段,已足爲諸賊之眞贜斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。噫嘻痛矣,宜學之罪,可勝誅哉?以卑微之流,賦憯慝之性,行已則巧侫,而善爲狐媚,發跡於陰邪,而養成虺毒,屢竊踰濫之職,而睯不知分。常畜覬之心,而急於射利,敢以嘗試之計,投呈凶憯之書。其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎憯之謀,公肆疑亂之說,反覆閃忽,指意絶悖,此蓋逆裕·書九輩所當誦襲之套語也。且以鞫招觀之,稱煥之以君子,詡書九以名流,則裕賊之亂逆情節,書九爲之前矛,宜學爲之後殿,一串貫來,首尾和應之眞贜斷案,於此畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣,亂臣賊子,從古何限,而豈有如榮瑾之窮凶絶悖者哉?本以鬼蜮之性,素畜梟獍之心。親密守禎,而徒爲死黨,延接鳳周,而相與同室,綢繆謀議,打成一片。論災異於南山,而肆發憯悖之說,視奇貨於北謫,而先唱負來之言。醖釀則嘯聚武士也,設始則乘夜火攻也。惟其巧譎飾辭,頑毒忍杖,亂逆之端緖,雖未盡輸。凶憯之情節,無不參涉,神人之所共憤,覆載之所難容,萬戮已輕。三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典。噫嘻痛矣,李明赫·崔鳳周·李奎和之罪,可勝道哉?今番鞫獄,卽窮天地亘萬古所未有之一大變怪,而其亂本逆根,明赫是耳。渠本以蟣蝨之類,素當梟獍之心。辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿憤之益鬱。今又賊招之屢出,島會觀相之說,塞譎負來之謀,畢露無餘。由前而喜·應之醖釀,跡旣狼藉,由後而禎·瑾之綢繆,情已掀發。惟具頑忍凶獰,抵賴不服,則尤當嚴加鞫覈,而不可遽議於傅生之科。至於鳳周,凶謀逆節,無不同參,賊徒匪類,擧皆相通。親密守禎,許以死友,服事榮瑾,作爲血黨,究厥情犯,與兩賊,一而二,二而一也。旣已承款於知情,則豈可有貸於王法乎?又此李奎和,則接肚於賊禎,連脈於逆瑾,思樂禍亂,圖爲不軌之陰祕,糾結計議,已出衆招之丁寧。端緖旣著,盤覈未竟,則亦何以從輕發配乎?以此諸賊之至凶絶悖,一串貫來,厥罪惟均,是皆殪殄滅之無遺者,而元惡未伏常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰。此而謂無所躬犯而容,不足深誅而貸之,付之惟輕,不施極律,則伏莾之戎,燎原之慙,豈不大可憂哉?請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑焉。噫嘻痛矣,人心陷溺,世變層生,至有今番宗秀事而極矣。渠本閭巷賤微之類,市井裨販之徒,瑣細殆同蟣蝨,騙詐有如狙攫,固不足掛諸齒牙間,而乘時覬倖,冒係非族,奸詭成性,謂神天之可欺,翾薄無恥,謂父祖之可換。背義貪利,犯分亂倫,已干昭代之誅。設計至狡,恣意無憚,以渠受貫之鄕,冒諸入系之家,眩幻難晣,誣衊斯極。追思心怵,欲言髮豎。斁敗之擧,旣售於罔上,巧譎之習,尤工於慮後,慫慂里媪,暗取本家之式帖,締結籍吏,顯改官守之版簿。揣摩已熟,悖類隨意指而相繆,恐嚇備至,騃童抱冤牒而莫暴。及夫隱慝之盡發,可驗神明之孔昭。供爰遽引至情,是可忍乎?造謀竟歸自首,亦何益哉?眞贜莫掩於行査之啓,斷案已具於親問之庭。禹鼎昭揭,魑魅莫得以逃形,魯觀高峙,窮擣終見其底法。王章亟行,輿憤少洩。第念負犯之至重如此,則誅止其身,失之太輕。其子羲榮,腸肚相襲,情狀絶悖,痴想濫習,自是世濟,憯謀祕計,罔不陰助。擦籍改貫,乃敢胸臆之恣逞,馳書乞憐,益見手脚之盡露。鬪默之跡甚著,奈此衆供之確證,䑛犢之愛雖切,不敢一辭之牢諱。究厥情犯,初無差殊於其父,而不加嚴覈,但施收司,其可曰國有典憲乎?請正法罪人宗秀,加施拏戮之典,羲榮,亟令王府,拿鞫得情,明正典刑焉。噫嘻痛矣,金始淵之罪,可勝誅哉?渠以名家世祿之裔,受國厚恩,濫叨宰列。前在松留,罪犯罔赦,而聖度天大,曲加涵貸,薄罰旋宥,復廁朝紳。夫以聖世無棄之義,俾開小人自新之路,自東而南,荐授藩毗。渠若有一分彝性,則其所以感激圖報,百倍餘人,而狼性未化,梟腸不改,晝宵營爲,罔非頭會而箕斂,左右設施,不出唆膏而吮血。還穀加作,邦禁,何如?災結偸弄,王章莫嚴,恣意挪用,無所顧憚,外他剝割掊克之政,無所不有,罔有紀極。五十萬贜物,只擧其槪,則四分一餘數,推此可知。積怨干和,輿憤莫遏,一轉而爲益山之變,再轉而爲咸平之擾,竟至於無邑不然者。苟究厥由,一則其罪,二則其罪也。罪至於此,萬戮猶輕,今此島棘之典,雖出於大聖人好生之德,以若貪虐,以若負犯,不施當律,則其何以謝南民重邦憲乎?請免爲庶人濟州牧圍籬安置罪人金始淵,拿鞫得情,夬正典刑焉。噫嘻痛矣,夏銓之罪,可勝誅哉?今番鞫獄,卽千古所未有之一大變怪也。群凶之綢繆,設計,看作奇貨者,卽夏銓是也。衆招之爛熳托出,認爲孤注者,亦爲夏銓是耳。順性之包藏,而最爲親密,兢善之憯慝,而互相追隨,直中書札,顯有和應之跡,雨裏宴集,已著糾結之狀。夏銓之爲此獄窩主,寔十手之共指,萬口之咸誅,其凶圖悖節,莫可掩匿。陰謀祕跡,幾盡掀露,九鼎之燭,更無餘藴,兩觀之殛,不容少緩。所以三司諸臣,相率聯籲,課日叫閽,不得請則不敢止者,正謂此耳。賜死處分,遽降於群情沸鬱之中,顯戮未加於肆市,王章似伸而未伸,輿憤似洩而未洩。噫,彼夏銓,卽戎首禍魁,至於今番凶書之中,指目益露,腸肚畢見,憯謀祕計,交相蚓結,凶言悖說,不啻狼藉。以若負犯,只賜其死,得全首領,豈非失刑之大者乎?臣等相率仰請,昨伏見批旨下者,只以應坐諸人竄配,遽下處分,凶逆之連坐,法意何等嚴重,而豈可但以竄配而止乎?臣等,相顧愕眙,忠憤愈激,達宵徊徨,按抑不得。玆敢冒死更瀆,請賜死罪人夏銓,亟施孥戮之典焉。噫嘻痛矣,亂臣賊子,從古何限,而豈有如兢善之窮凶絶悖者乎?渠以衿纓之士族,暗結韎韋之悖類,指順性而約爲血黨,視夏銓而認作窩主。平日追逐,所圖者無非陰謀,冒雨宴集,所會者盡是逆黨。至於二字凶言,旣露於鞫招,而三尺王章,只施於渠身,已是失刑之大者。負犯如此,關係若是,而豈可只以知情不告蔽之哉?輿情去益憤鬱,國論尙此沸騰,請知情不告罪人兢善,亟施孥戮之典。噫嘻痛矣,載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓。腕把至憯之牘,目閱絶悖之說,則奔走號遑來告之不暇,而偃息恬嬉,不思所以人得以誅之者,此曷故焉?若無平日綢繆於逆順·凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏牘幾日,不爲告官,稱以値事機之巧湊,直不過鬼形之潛匿,鶚音之巧飾。負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度至加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,夬施極律焉。噫嘻痛矣,亂臣賊子,從古何限,而未有如今者,金鎭衡之極憯絶悖者。第其凶腸奰慝,逆肚陰譎,罪實干於難言,跡已著於無忌。卽覆載之所不容,神人之所共憤耳。大抵原疏一通,無非雜念,凶言數截,極是犯分。謂之群疑渙釋,則人所可疑者,何故?謂之積鬱始伸,則渠所認鬱者,何事?一言以蔽,萬戮猶輕,而薄竄之命,經日未寢,輿情之鬱,無處可洩。夫以負犯如此,情節如此,而晷刻容貸於天日之下乎?雖以構疏者言之,借名售計,恣意遣辭,自陷罔惻之科,至有莫掩之跡。此而不竝加嚴覈,節節打破,則王法無以夬伸,亂萌無以永絶。請古今島島配罪人金鎭衡及其製疏人,竝令王府,設鞫得情,亟正邦刑。答曰,不允。金鎭衡事,已有處分,勿煩。
金鎭衡事中請字下,洪原縣竄四字抹去,古今島島四字,改措語。
持平李奎夏啓曰,噫嘻痛矣。世道詿誤,義理晦塞,至於今番秋曹罪囚而極矣。渠以鄙悖之類,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處。雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑微,事已勘處,置而不論,豈可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。答曰,不允。
正言朴齊淵·朱寅降啓曰,梟示罪人性世,與劇逆載榮,一而二,二而一也。換着軍服,潛入宮庭,粧出纏帶,暗售網打,是何等設施排布,是何等凶謀祕計也?設鞫七朔,根因窩窟,終未盡覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之流,敢畜凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧。固當卽地設鞫,不日置辟,而只令秋曹,盤覈情節,略加刑訊,旋卽酌處。秋曹聯疏,實出執藝之義,而特以好生之聖念,遂付傅經之科。世豈有亂言不道自服遲晩,而生出獄門,假息覆載之間者乎?今若諉之於言出卑微,事已勘配,而置之不論,則豈可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。大司諫睦仁培,時在京畿竹山地,請斯速乘馹上來事,下諭。答曰,不允。下諭事許遞。
奎章閣啓曰,新除授直閣李世用敎旨安寶次,濬哲之寶請出之意,敢啓。傳曰,知道。
又啓曰,新除授直閣李世用,卽爲牌招,入直,何如?傳曰,允。
義禁府啓曰,竄配罪人金鎭衡,施以島配之典事,承傳啓下矣。金鎭衡,以承傳內辭意具罪目,全羅道康津縣古今島島配,而前已發配洪原縣矣。依例發遣府書吏于所到處,仍令押送于新定配所,何如?傳曰,允。
又啓曰,玄風縣竄配罪人閔羲敬,勿揀赦前事,命下矣。閔羲敬前罪目,添書勿揀赦前之意,敢啓。傳曰,知道。
又啓曰,江原監司金泳根狀啓內,原州判官徐光斗罪狀,令攸司稟處事,啓下矣。徐光斗時在任所云,依例發遣府羅將拿來,何如?傳曰,待待命拿囚。
吏曹啓曰,鎭川縣監洪祐明呈狀內,矣身受由上京矣,身病猝重,萬無還任之望云。其身病旣如是,則有難强令還任,罷黜,何如?傳曰,允。
又啓曰,掌苑署別提鄭箕朝,以其身病,呈狀乞遞,改差,何如?傳曰,允。
有政。吏批,判書參判未差,小臣獨政未安,何以爲之?敢稟。傳曰,只出緊任。
以趙秉世爲執義,李能燮爲司諫,崔擎祖·金宗虎爲掌令,李爲持平,尹成鎭爲獻納,金壽鉉爲禮曹參議,趙龍熙爲鎭川縣監。再政,以趙然友爲宗簿正,洪淳學爲奉常正,金觀燮爲軍資正,玄弼濟爲典籍,兪兌煥爲平市令,李世用爲直閣。三政,以尹泰益爲司饔主簿,兼直閣單李世用,兼檢校書校理單李世用。四政,以洪憲榮爲造紙別提,李兢鉉爲掌苑別提,洪鍾聞爲引儀。
兵批,同知單朴憬進,僉知三單尹相定·兪駿煥·柳學勉,統制使單李鳳周。
吏曹堂上前望單子入之,判書金炳學,參判李承輔落點。
判府事金炳國疏曰,伏以時日易邁,殯殿望奠且過,嚴廬皇瞿,聖慕益新。卽伏見小報,有直閣會圈之命矣。臣方帶檢校提學之銜,義例攸重,固當竭蹶趨召,而臣於日昨,道里跋涉,觸冒風雪,適添寒疾,朝者宗戚之班,强病進參,公退之路,一倍苦劇。目下見狀,無望彈束。玆敢擔詣朝房,忙陳短章,伏望聖慈,仰稟東朝,亟遞臣檢校之任,仍勘臣逋慢之罪,使圈事無滯,私分獲安焉。答曰,省疏具悉。所請依施。
吏曹參議趙成夏疏曰,臣於日昨,伏奉除旨,以臣爲吏曹參議者,臣怵然驚心,靦然騂顔,誠莫曉其何以致此也。臣聞國家用人,如匠石之用材,莛不可以爲楹,枘不可以爲鑿,乃事理之所必然,而分定之所莫越也。方今聖嗣光御,簾化誕敷,以登崇俊良,任得其人,爲一初淬礪之政。是何帀月之間,下大夫通顯之職,都萃於臣身?自承宣遷論思之長,由師儒而叨銓衡之佐,左右方圓,周流無漸,求之古昔,如臣今日所處者,果幾人乎哉?籍使臣,年紀老成,才識通鍊,有可以優於器使,世所稱雋塗華貫,一時兠攬,尙難免濫䙝之譏,況以臣蒙騃愚陋,毫銖蔑稱?徒辱誤恩,莫此之甚。每荷一番寵靈,輒增一番惶恧。不第臣措躬靡所,直欲攢地而不可得。人之愛臣而憂臣者,皆惜其太驟,悶其太早,竊恐殿下所以爲臣身家之榮者,乃速其災也。顧臣眇末新進,不知如何消受,而其於大專槃物之仁,寧不惕然矜恤乎?至若太宰屬官,典領甚高,可否乎通塞,參佐乎激揚,以妙盡國華,在臣,尤是海鳥之鍾鼓,溝木之靑黃。臣不暇張皇飾辭,妄效禮讓之美,而開政有命,牌望路阻。雖已冒昧肅膺,夤緣蹲仍,亦微諒之所不出,玆敢具牘臚實,控籲嚴廬之下。伏乞聖慈,曲加垂憐,仰稟東朝,亟改臣所授銓銜,俾全生成之澤。不勝大願。〈答曰,〉省疏具悉。爾其勿辭察職。
檢校待敎洪承億疏,缺省疏具悉。爾其勿辭調病。
甲子二月初五日巳時,上御重熙堂。勸講入侍時,領府事鄭元容,講官尹致定,參贊官洪淳大,侍讀〈官〉尹致賢,假注書朴來冕,記事官李冕光·南一愚,各持孝經,以次進伏訖。上曰,史官分左右。元容進前奏曰,春寒尙峭,數日稍和,聖體,若何?上曰,一樣矣。元容曰,寢睡·水刺之節,何如?上曰,一樣矣。元容曰,大王大妃殿氣候,何如?上曰,一樣矣。元容曰,王大妃殿氣候,何如?上曰,一樣矣。元容曰,大妃殿氣候,何如?上曰,一樣矣。元容就座,上誦前受音一遍訖,仍開卷,致定讀新受音,自治家者,止祭則鬼享之。仍釋義訖,上讀十遍訖。缺上曰,此云臣妾者,何爲稱臣乎?元容曰,此云治家者,家是王侯之家乎?卿士之家乎?上曰,卿士家矣。元容曰,然矣。古者卿士家服事之人,皆稱臣於家主,故曰家臣,此妾者,亦非妻妾之妾,婦女自稱之號也。仍奏曰,臣妾與妻子,孰貴孰賤,孰踈孰親乎?上曰,臣妾疎而賤,妻子親而貴矣。元容曰,然矣。疎賤者猶不失其和,則況貴親者乎?然則無貴無賤,皆得其和,所以家內,皆得其歡心也。上曰,祭而神享之,亦孝之所致乎?元容曰,孝莫大於祭,先誠敬篤至,則神格而享之矣。仍奏曰,在內時讀幾遍乎?上曰,讀七八十遍矣。元容曰,讀時專心思文義,則不多讀而成誦,誦而不忘矣。古昔沖辟臨御之時,母后聽政,君上專意講學,成就德性,故及長而善政美規,皆從講學中施爲者也。
甲子二月初五日未時,上御重熙堂。召對入侍時,參贊官李僖魯,侍讀官趙昌和,檢討官宋熙正,待敎趙寧夏,假注書朴來冕,記事官李冕光·南一愚,各持孝經,以次進伏訖。上曰,史官分左右。缺
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
山陵都監啓曰,本都監都廳李能燮,除拜臺職矣。職務相妨,所帶臺銜,今姑許遞,仍令該曹,口傳付軍職,何如?傳曰,允。
傳曰,召對爲之。
傳曰,在院承旨,持公事入侍。
承旨前望單子入之,許傳落點。
大王大妃殿傳曰,卽見山陵都監所啓,則舊陵基始役後,得靖陵遷奉前哀冊文及贈玉帛,尙在舊壙中云,其移奉之地,埋安之節,收議于時原任大臣,其所得石儀之入用當否,及舊壙內所在外梓宮板木移出與否,一體收議。
政院啓曰,新除授右副承旨許傳,卽爲牌招,何如?傳曰,允。
弘文館啓曰,宗戚執事金炳冀·金炳國·金炳學,殯殿都監提調洪鍾應,國葬都監提調李敦榮所帶講官,今姑減下,行大護軍申錫愚·李㘾·曺錫雨·宋近洙·南綾君洪鍾序,竝講官加差下,何如?傳曰,允。
以咸鏡監司李裕元狀啓,甲山府使李撤店時,不有營飭,非但銅債,無名私錢,恣意分族,甲邊勒徵,怨聲狼藉,爲先罷黜,其罪狀,令攸司稟處事。傳曰,撤店之際,慮必有此弊,故前此慈敎,不啻諄複者也。該倅事,極爲可駭,拿問嚴勘,其代,令該曹口傳各別擇差,催促下送。
吏曹口傳政事,以鄭輔源爲甲山府使。
政院啓曰,卽者永禧殿官員來言,今此春奉審時,提調一員當爲進參,而都提調□□□,提調興寅君最應,俱有身病,不得進參云,提調卽爲牌招,何如?傳曰,提調許遞,前望單子入之。
永禧殿提調前望單子入之,鄭基世落點。
備邊司啓曰,山陵都監工匠所需前劃,今幾告罄矣。惠廳米三百石,御營木三十同,更爲輸送之意,分付,何如?傳曰,允。
又啓曰,大王大妃殿傳曰,官長之貪饕,吏屬之奸猾,皆可置法,不容少貸,而惟是興擾之民,語其情,則不堪愁苦,遂陷於罪者也,從而刑之,其亦慼矣。雖然,少拂其意,則聚黨起鬧,干紀犯分,視同豪擧,近日民習,往往如此,敎化不明,良可悼歎,而有不可一任其驕悖。今此豐川吏民事,必須務得平反,寬猛適中査啓,令廟堂稟處事,命下矣。貪虐,亂之階也,凌犯,亂之兆也。今以豐川事論之,貪虐,致凌犯矣,凌犯之不已,將安所止屆也?朴麟熙之爲亂囮,盧基周之爲亂媒,邑屬中罔赦者也。竝嚴刑二次島配,吳德宜之驅逐訟民,金洛基之賂差首吏,呂達善·呂錫圭之囑任嗾通,衆招營査,形跡掀露,竝嚴刑二次,遠地定配。毁家碎廳之趙良祿,攘臂先倡之趙汝益,濫耗該色之李益周,竝嚴刑一次定配。尹在瞻·安元鳳,俱以鄕將之首,旣不能曉諭散送。又從以橫加歐打,竝嚴刑一次懲礪,田三所回,一病人耳,放送。豐川,斗小之邑也。冤徵錢之爲六千金許,安得無淑擾之興乎?前倅贓條,令秋曹刻期督捧,官屬所犯,令本道監營,一一還徵後報司,所謂冊客宋姓人,自秋曹問名捉囚,前後勒取之錢,期於徵捧,待本司更爲稟處之意,分付,何如?傳曰,允。
大司憲林永洙,持平李奎夏·李,獻納尹成鎭,正言朴齊淵·朱寅降啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請正法罪人宜學諸子,竝施散配之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請正法罪人宗秀,加施孥戮之典,罪人羲榮,亟令王府,拿鞫得情,明正典刑。措辭見上請免爲庶人濟州牧圍籬安置罪人金始淵,拿鞫得情,夬正典刑。措辭見上請賜死罪人夏銓,亟施孥戮之典。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請古今島島配罪人金鎭衡及其製疏人,竝令王府,設鞫得情,亟正邦刑焉。措辭見上答曰,不允。金鎭衡事,已有處分,勿煩。
持平李奎夏·李啓曰,請古今島爲奴罪人韓鼎鎭,亟令王府,卽爲拿來,設鞫得情,夬正典刑。措辭見上新除授執義趙秉世,時在京畿安山地,掌令崔擎祖,時在咸鏡道永興地,金宗虎,時在江原道江陵地,請竝斯速乘馹上來事,下諭。答曰,不允。下諭事許遞。
正言朴齊淵·朱寅降啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上新除授大司諫睦仁培,時在京畿竹山地,請斯速乘馹上來事,下諭。答曰,不允。下諭事,許遞。
義禁府啓曰,咸鏡監司李裕元狀啓內,甲山府使李,爲先罷黜,其罪狀,令攸司稟處事。判付內,該倅事,極爲可駭,拿問嚴勘事,命下矣。李,時在任所,依例發遣府書吏,交代後拿來,何如?傳曰,待待命拿囚。
義禁府啓曰,兵曹佐郞姜周用,典設司假官崔寅植等拿處事,傳旨啓下矣。姜周用,今方待命,拿囚崔寅植,係是雜技,移送秋曹之意,敢啓。傳曰,知道。
御營廳啓曰,本廳哨官權中璿,身病甚重,勢難察任,改差,何如?傳曰,允。
甲子二月初六日巳時,上御重熙堂。勸講入侍時,講官鄭基世,參贊官金基纘,侍讀官趙昌和,假注書趙秉稷,記事官李冕光·南一愚,各持孝經,以次進伏訖。上曰,史官分左右。上,誦前受音一遍訖,仍開卷,基世,讀自是以止釋民用和睦上下無怨,仍奏釋義,上,讀新受音十遍訖。上曰,天下和平何義也?基世曰,人君以孝爲理,生則安之,祭則享之。故人心從以和平,自無災害與禍亂矣。仍奏曰,明王,以孝治天下,諸侯卿大夫至于士庶人,化而行之,普天之下,皆和且平,此所以取抑詩之有大德行,則四方之國,順而行之義也。上行下效之美,有若是矣。上曰,災害不生,何義也?基世曰,災害由於天,禍亂起於人,而治道休明,人心咸和,則天心亦爲悅豫,自無此患矣。上曰,有覺之覺者,何義也?基世曰,覺字之義,直且大之謂也。大其德而行之,則其效大矣。上曰,傳之三章下,有蓋字,此四章之下,無蓋字,何義也?基世曰,上三章,通論爲孝之道而泛稱之,故有蓋字,四章則只釋章內之旨,故無蓋字矣。缺
甲子二月初六日巳時,上御重熙堂。在院承旨,持公事入侍時,行都承旨李興敏,左承旨金基纘,右承旨尹堉,右副承旨許傳,同副承旨金世鎬,假注書趙秉稷,記事官李冕光·南一愚,直閣李世用,以次進伏訖。
甲子二月初六日申時,上御重熙堂。召對入侍時,參贊官申應朝,侍讀官趙昌和,檢討官宋熙正,直閣李世用,假注書朴來冕,記事官李冕光·南一愚,各持孝經,以次進伏訖。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
傳曰,有實故法司堂上許遞,政官牌招開政,如有違牌,勿爲呼望。
傳曰,工曹參議·戶曹參議許遞,今日政差出。
傳曰,召對爲之。
傳曰,玉堂竝許遞,前望單子入之。
玉堂前望單子入之,應敎兪晩源,副應敎沈東臣,添書落點,校理宋敦玉·李後善,副校理鄭顯德·趙昌和,修撰黃正淵·尹成鎭,副修撰宋熙正·蔡東述落點。
政院啓曰,玉堂上下番俱空,事甚未安,新除授應敎兪晩源,副應敎沈東臣,校理宋敦玉·李後善,副校理鄭顯德·趙昌和,修撰黃正淵·尹成鎭,副修撰宋熙正·蔡東述,竝卽牌招,推移入直,何如?傳曰,允。
以應敎兪晩源,副應敎沈東臣,校理宋敦玉·李後善,副校理鄭顯德·趙昌和,修撰尹成鎭,副修撰蔡東述牌不進,罷職傳旨。傳曰,只推。
弘文館啓曰,上番無他推移之員,不得已以下番,姑陞入直之意,敢啓。傳曰,知道。
諭祭酒宋來熙,日昨疏批,略敍予耿耿側席之思,卿庶諒悉矣。崇儒重道,卽予家法,在昔沖辟御極,必先旁招俊乂,干旄束帛,不容虛徐者,誠以宿德䆳學,朝夕左右,啓沃薰陶,然後可以丕輔君德,弘濟時艱,予雖藐昧,尙知急賢之先務也。以予否德,叨承艱大之遺,凜凜乎臨深履薄,萬機之繁,仰貽東朝,宵旰之憂,慈化誕敷,庶政修擧,而上而答天命之眷顧,下而副人心之蘄嚮。寔大有爲之會,而惟得與共理,以資篤棐者,非賢曷以,賴有二三元老,賢勞廟堂,予方恭默仰成,而亦深有望於林下宗師者,蓋其志在致澤,休戚與同之義,宜無間於在廷在野也。卿以大賢肖裔,厚被三聖朝禮遇之隆,劬躬篤學,冞堅素履,衛道扶世,克紹先志。以先正輔佑我聖祖之心,爲心,則尙阻羽儀於禮羅之廷,懷寶獨善,囂囂若無意於堯·舜君民,已非所以趾美之意,而試觀今日國勢之杌隉,民生之困瘁,俗化綱紀之頹弛,比昔年盛際,尤當如何汲汲求賢,如渴思飮?惟此時爲切,且予於下室饋奠之暇,嚴廬哀號之餘,仰遵列聖之故事,俛從先賢之定論,方始講學,冀有將就。卿於此時,忍復凂凂於匡拂訓迪之責,而不思所以出而膺之,則是豈追先報今之道乎?況我慈聖敦召之命,出於好賢必致之衷,不待予言之覼縷,卿必有犁然於斯矣。寡躬成就,待卿誘掖,時政得失,待卿獻替,卿其不日簉朝,毋孤予跂望之切。行都承旨李興敏製進
諭副護軍趙秉悳,尙賢遵道,君上之所以共理治化也。劬經績學,士子之將以贊襄德敎也。是以誠心招徠,有必致之術,安性閑居,無長往之義。今玆別諭,豈偶然哉?藐予沖人,纘承丕基,慟弓劍之莫攀,懼艱大之未堪。賴我慈聖敎誨之勤,庶弛小子宵旰之憂,而甘盤舊學,根基未固,尋行數墨,亦所昧昧,不有篤行宿望之士,朝夕納誨,左右導迪,則句讀之離合,尙患梗澁,言行之畜德,尤何可論?爾以故家賢胄,學有淵源,所讀者孔·孟·程·朱之遺書,所講者堯·舜·禹·湯之心法也。養德邱樊,士林爲之矜式,棲遲衡泌,朝野想其風度,粵自大行朝在宥之日,屢勤旌招之禮,逮至我東朝殿下,閔予學業之未進,思得養正之方,深以啓沃之責,望於法拂之士。好賢之誠,不啻緇衣白駒,則斯豈非明禮達用之儒,羽儀展布之會乎?肆予承列朝已行之典,遵古聖讀禮之訓,嚴廬講對,日接儒學,政須鴻碩之資益,底于緝熙而光明,生芻嘉客,庶金玉之不遐,束帛賁園,佇比賢之膺吉。玆宣十行召諭,庸敷一段衷曲,爾以依望北斗之心,亟斷固守東罔之志,卽起簉朝,將就予日月之學,宥密予夙夜之命,以副側席如渴之望。右承旨尹堉製進
諭副護軍金炳駿,皇天降割,奄遭崩坼之變,旬朔屢改,哀慕如新,藐予沖人,叨承艱大之遺,懼不克負荷。幸賴慈聖遇物之誨,庶有蒙養以正之功,而甘盤舊學,尙玆罔顯,未聞修己之要道,出治之大本,自省慙恧,不覺惕然于心,勉循讀禮之義,方行開講之規,其所以薰陶涵泳,裨益弘多。惟邱樊宿德之士,是望是須,爾以詩禮古家,多識前言往行,篤於踐履,夙有藴抱,屢被大行朝旌招之恩,蔚然爲士林之所矜式矣。畎畝致澤之術,經幄啓沃之謨,必有平素之講劘者,則其在追先而報今,不獨懷道而獨善,且値擧國奔問之日,實非君子逃邈之時,念爾衡泌之居,不遠伊爾,幡然羽儀,固當爲諸儒賢先矣。東朝敦召之敎,尤爲懇摯,一直凂凂,便欲長往,則是豈予厚望於爾也哉?人主之招徠巖穴,必欲積誠而致之者,雖在德立治成之際,猶復汲汲於是,矧予嗣服之初,求助之切乎?爾其亟體至意,不日簉朝,左右予輔導予,俾有開發將就之效,庸副予側席如渴之思。左承旨金基纘製進
諭司直李敏德,嗚乎,皇穹不弔,大行大王,奄棄臣民,歲時載嬗,眞遊日遠。惟予沖人,纘承丕緖,痛深靡逮,幸賴我慈聖,勉循至情,恩勤敎詔,深惟典學之重,不可以虛徐,思致林下宿德,以啓迪我寡躬,予惟士之爲學,始自灑掃應對,終之天德王道,蓋將以需世而致用也。獨善其心,永矢不告,豈士者所欲哉?爾以世有賢德之家,早事爲己之學,師友講習,厥有淵源,反躬實踐,造詣醇深,居家爲政,不出孝友,而聲聞四達,遂膺帛璧之聘,巋然爲士林之望,而白駒在谷,遐心莫回,以明體適用之學,爲抱道長往之計,是豈所望於爾者哉?嚴廬開講,寔遵我列聖朝攸行,方與儒學之臣,式日講討,而眷彼林樊,我心如渴,爾雖欲固守嵁巖,不渝貞吉,獨不念堯·舜君民之志,乃伊昔所自期者乎?方今春漏慙稀,晉接多時,幡然來造,克展素學,亦豈非爾之所欲乎?玆敷十行之諭,虛佇三晝之筵,爾須亟體至意,式遄其來。左副承旨申應朝製進
諭副司直任憲晦,皇穹不弔,先王奄棄,臣民,易月之制已過,復土之期不遠。藐予沖人,奉慈聖明命,寅紹丕基,夙夜慄慄,懼不克負荷。周王之哲命在初,甘盤之舊學罔顯,所以日開講筵,思欲以進德修業,則于旄束帛,旁招俊乂。何時不急先務,而此時啓沃之方,顧不在於碩學宿儒,仔拂牖掖也哉?爾以林下讀書之士,早得師友之益,深究聖賢之學,粵在大行朝,已在旌招之列,而固守束岡,永矢考槃,蠱之上九,雖貴高尙,士之出處,惟觀其時,則試以今日,爲何等時也?新經巨創,治未徯志,方在沖齡,學猶昧方,誠得賢士,羽儀明廷,出入筵席,寡躬之裨益弘多,百僚之矜式有所,堯·舜君民,此其時矣,程·朱道學,可以行焉。爾亦以追先報今之義,一伸奔慰之誠,兼效輔導之責,豈不允合於出虛之時美也?春晷方舒,寸陰可惜,予方側席而竢之。同副承旨金世鎬製進
傳曰,山林敦諭,遣地方官傳諭。
傳曰,召對爲之。
政院啓曰,今十三日大王大妃殿·王大妃殿,加上尊號稱慶陳賀頒敎文,當爲製進,藝文提學姜時永,待明朝牌招,使之製進,何如?傳曰,允。
持平李,正言朱寅降,啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請正法罪人宜學諸子,竝施散配之典。措辭見上請大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳和,黑山島定配罪人李奎和,更爲設鞫得情,夬正典刑焉。措辭見上請正法罪人宗秀,加施孥戮之典,罪人羲榮,亟令王府,設鞫得情,明正典刑。措辭見上請免爲庶人濟州牧圍籬安置罪人金始淵,拿鞫得情,夬正典刑。措辭見上請賜死罪人夏銓,亟施孥戮之典。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請古今島島配罪人金鎭衡及其製疏人,竝令王府,設鞫得情,亟正邦刑焉。措辭見上答曰,不允。金鎭衡事,已有處分,勿煩。
持平李啓曰,請古今島爲奴罪人韓鼎鎭,亟令王府,卽爲拿來,設鞫得情,夬正典刑。措辭見上答曰,不允。
正言朱寅降啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上答曰,不允。
義禁府啓曰,卽伏見江原監司金泳根狀啓啓下者,則橫城縣卽其地定配罪人朴仁泰所犯公貨,依數準捧云,依廟堂草記定式,卽爲放送事,分付該道道臣,何如?傳曰,允。
加上尊號都監郞廳,以都提調意啓曰,冊寶封裹日時,令日官李秉洪推擇,則今二月初九日巽時爲吉云,以此日時擧行之意,敢啓。傳曰,知道。
又以都提調意啓曰,本都監各房工役,今已完畢,堂上郞廳,輪回仕進,監造官仍爲入直之意,敢啓。傳曰,知道。
國葬都監郞廳,以摠護使意啓曰,本都監別看役洪鍾聞,除拜通禮院引儀矣。擧行相妨,令該曹,口傳閑司相換,何如?傳曰,允。
禮曹啓,因山陵都監草記,陵所處於兩陵局內,火巢似無加拓之地,而四標界限,不可不定,令禮曹及京畿監司,眼同地方官擧行事,允下矣。今二月初十日,依前例本曹堂上進去,與都監堂上京畿監司及地方官,眼同定界後,稟處,何如?傳曰,允。
奎章閣啓曰,景慕宮望廟樓今春大奉審,臣寧夏,與本宮提調永平君昱,進詣展奉審無頉之意,敢啓。傳曰,知道。
義禁府啓目,兵曹佐郞姜周用原情云云,傳旨內辭緣,泛稱遲晩,所當請刑,而曾經侍從,勿爲請刑,載在法典,議處,何如?啓依允。
又啓目,前金提郡守申檀原情云云,傳旨內泛稱遲晩,所當請刑,而曾經侍從,勿爲請刑,載在法典,議處何如,啓依允。
又啓目,前通津府使張心學原情云云,傳旨內辭緣,泛稱遲晩,所當請刑,而曾經宣傳官,勿爲請刑,載在法典,議處何如,啓依允。
有政。吏批,兼判書金炳學,參判李承輔,參議趙成夏進,承旨缺進。以鄭天和爲大司諫,趙用夏爲執義,李敏德·任憲晦爲掌令,兪貞煥爲獻納,申觀浩爲刑曹判書,李載元爲刑曹參判,李參鉉爲左尹,金益文爲右尹,李升洙爲戶曹參議,洪淳大爲刑曹參議,金炳潗爲工曹參議,李敦榮爲判義禁,吳俊泳爲司成,洪秉僖爲龍潭縣令,直閣單李世用,兼養賢主簿單玄弼濟。再政。以朴珪壽爲同敦寧,金民均爲景慕宮令,姜琦鉉爲引儀。三政。以朴齊寅爲兵曹參判,李友善爲司䆃主簿。南鍾益爲伊川府使。
甲子二月初七日辰時,上御重熙堂。勸講入侍時,講官李㘾,參贊官尹堉,檢討官宋熙正,假注書朴來冕,記事官李冕光·南一愚,各持孝經,以次進伏訖。上曰,史官分左右。
甲子二月初七日申時,上御重熙堂。召對入侍時,參贊官許傳,侍讀官黃正淵,檢討官宋熙正,直閣李世用,假注書朴來冕,記事官李冕光·南一愚,各持孝經,以次進伏訖。上曰,史官分左右。缺傳曰,讀書要法,最先通曉字義,次則分明句讀,徐徐諷詠,諷詠之際,審察一文,則自無礙滯矣。至於釋義,則全係於語助辭,如之字,則在句讀之下者,結辭也。在句讀之中間者,上下相接之辭也。於字,則先釋於字以下之文,後釋於字以上之文之辭也。乎字,在句讀之中間者,與於字相似,在句讀之末者,疑辭也,亦斷之之辭也。則字,則則字以上,有將然之義,則字以下,有必然之義之辭也。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
備忘記,高山里僉使李孝權,下直,長弓一張,長箭一部,片箭一部筒兒一箇賜給。
李興敏啓曰,右承旨尹堉,今日不爲仕進,卽爲牌招,何如?傳曰,允。
以右承旨尹堉牌不進罷職傳旨。傳曰,只推。
弘文館啓曰,上番姑陞入直,事甚未安,應敎兪晩源,副應敎沈東臣,校理宋敦玉·李後善,副校理鄭顯德·趙昌和,旣有只推之命,竝卽牌招,推移入直,修撰尹成鎭,副修撰蔡東述,旣有只推之命,一體牌招察任,何如?傳曰,允。
以應敎兪晩源,副應敎沈東臣牌不進罷職傳旨。傳曰,只推。
傳曰,頒敎文中赦句添入。
傳曰,召對爲之。
政院啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中赦句添入事,命下矣。藝文提學姜時永,旣在闕中,使之添入,何如?傳曰,允。
以江華留守鄭憲容狀啓,馬牌閪失惶恐待罪事。傳曰,卿則施以越俸之典。
政院啓曰,卽見江華留守鄭憲容狀啓,則朝辭時受去重字號馬牌,閪失已久,尙未覓納云,馬牌所重,何如,而有此閪失,事甚未安。該守臣,不可無警,從重推考,馬牌,令左右捕廳,刻期覓納,何如?傳曰,允。
刑曹啓曰,卽接義州前府尹沈履澤文移,則籌司關據,挪移本府餉錢犯用之卞恒淵·金仁赫兩譯,自京司督捧事押上矣。卞恒淵名下所逋錢一千八百兩,已爲準納。故報籌司,下送該府,而謹按律文,則大明律挪移出納條云,挪移出納者,準監守自盜論,罪人卞恒淵,依此律文,杖一百後,咸鏡道安邊府流三千里定配所,固當卽爲押送,而其母,年七十有八,無他兄弟云,故使之考籍,果爲的實,依法典收贖放送。金仁赫名下所逋錢,今方嚴囚督捧,而待準納一體勘處之意,敢啓。傳曰,知道。
又啓曰,備邊司啓辭內,大王大妃殿傳曰,官長之貪饕,吏屬之奸猾,皆可置法,不少容貸,而惟是興擾之民,語其情,則不堪愁苦,遂陷於罪者也。從以刑之,其亦慼矣。雖然少拂其意,則聚黨起鬧,干紀犯分,視同豪氣,近日民習,往往如此,敎化不明,良可悼歎,而有不可一任其驕悖。今此豐川吏民事,必須務得平反,寬猛適中査啓,令廟堂稟處事,命下矣。貪虐,亂之堦也,凌犯,亂之兆也。今以豐川事論之,貪虐致凌犯矣,凌犯之不已,將安所止屆也?朴麟熙之爲亂囮,盧基周爲亂媒,邑屬中罔赦者也。黃基正之作頭咆喝,尹章彦之發通起鬧,亂民中罔赦者也。竝嚴刑二次島配,吳德宜之驅逐訟民,金洛基之賂差首吏,呂達善·呂錫圭之囑任嗾通,衆招營査,形跡掀露,竝嚴刑二次,遠地定配。毁家碎廳之趙良祿,攘臂先倡之趙汝益,濫耗該色之李益周,竝嚴刑一次定配。尹在瞻·安元鳳,俱以鄕將之首,旣不能曉諭散送,又從以橫加歐打,竝嚴刑一次懲勵,田三所回,一病人耳,放送。豐川,斗小之邑也。冤徵錢之爲六千金許,安得無俶擾之興乎?前倅贓條,令秋曹刻期督捧,官屬所犯,令本道監營,一一還徵後報司,所謂冊客宋姓人,自秋曹問名捉囚,前後勒取之錢,期於徵捧後,待本司更爲稟處之意,分付,何如?傳曰,允事,批下矣,謹依傳敎,豐川前府使申命溵冤徵錢六千金,今方囚家僮督納,冊客宋持鑑,居在長湍地云,故發關畿營,使之罔夜捉上,待押來擧行之意,敢啓。傳曰,知道。
禮曹大行大王諡冊寶內入,來三月十一日午時,內出同月十二日卯時,請諡宗廟同日午時,上諡殯殿同月十三日卯時,改銘旌同日巽時。
禮曹啓曰,卽接行護軍張鉉德單子,則以爲族兄鉉玉,嫡妾俱無子,以其同姓二十寸弟鉉益第二子龍汲,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長張鉉德單辭旣如此,張鉉益第二子龍汲,立爲張鉉玉之後,何如?傳曰,允。
持平李奎夏,正言朴齊淵啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典。致後·延壽,竝施孥籍之典。措辭見上請正法罪人宜學諸子,竝施散配之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請正法罪人宗秀,加施孥戮之典,罪人羲榮,亟令王府,設鞫得情,明正典刑。措辭見上請免爲庶人濟州牧圍籬安置罪人金始淵,拿鞫得情,夬正典刑。措辭見上請賜死罪人夏銓,亟施孥戮之典。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請古今島島配罪人金鎭衡及其製疏人,竝令王府,嚴鞫得情,亟正邦刑焉。措辭見上答曰,不允。金鎭衡事,已有處分,勿煩。
持平李奎夏啓曰,請古今島爲奴罪人韓鼎鎭,亟令王府,卽爲拿來,設鞫得情,夬正典刑。措辭見上新除授掌令李敏德,時在京畿驪州地,任憲晦,時在公忠道牙山地,請竝斯速乘馹上來事,下諭。答曰,不允。下諭事許遞。
正言朴齊淵啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上新除授獻納兪貞煥,時在公忠道洪州地,請斯速乘馹上來事,下諭。答曰,不允。下諭事許遞。
戶曹啓曰,金堤·萬頃·全州·益山屯稅,本屬糧餉廳者,而壬子以後,稅錢一千兩,屬之明禮宮,其餘,竝爲導掌輩分食之資矣。今當軍需窘跲之時,不可一任其消瀜,就其中一千兩,依前納于明禮宮,其餘,一竝還屬餉廳,所謂導掌名色,永爲革罷,何如?傳曰,明禮宮所納外,竝付屬於興宣大院君宮。
吏曹口傳政事,引儀洪鍾聞,瓦署別提尹致觀,相換事承傳。
吏曹參判李承輔疏曰,伏以公除已過,旬朔又嬗,仰惟嚴廬皇瞿,撫時益新。臣猥從諸大夫之後,出入朝晡之班,趨走行香之末,粗伸終事之忱,而慟霣之情,與日俱深。第伏念今日,卽我殿下一元之初也。百度俱擧,庶務鼎新,朝廷之上,行一政除一官,俱係八方之瞻聆,則名器尤當愼惜。亦惟我慈聖殿下惓惓之意,屢發於辭敎,策勵群工,使之各率其職。凡百臣僚,雖在閑司漫局,莫不以瘝曠爲懼,淬礪自效,而乃於玆際,亞銓除旨,遽及於如臣無似之身,聞命以還,惝怳震懍,歷屢日而莫省攸措。夫天官佐貳,其選淸峻,其任綦重,甄別激揚,雖與長堂有異,時或與聞於通擬,亦復代斲於承乏,俱非望實俱著,不宜冒據也審矣。臣豈其人乎哉?臣姿性,最居人下,而策名以來,十數年間,過蒙兩聖朝拂拭之恩,前後歷揚,罔非踰濫,是豈欲榮一身而然?寔出於追念先故之盛德至意,每自循省,不覺感淚之被面,愧汗之浹背,而今玆寵命,有若偏私於臣者,雙擎華誥,祗告先祠,榮耀極矣,感頌切矣。奈臣,生長僻陋,聞見諛寡,鑑別賢否,尙矣無論,政格選式,茫然無素講,而今乃責之以銓綜之任,則是奚異於僬僥而任千斤之重哉?畢竟僨誤,猶屬臣私,貽累則哲,諒非細故,左右參倚,承膺無望,政牌儼臨,呼望路阻,怵畏義分,粗效叨謝,因仍蹲據,有乖廉防,玆陳衷懇,仰瀆崇聽。伏乞聖明,俯垂鑑諒,仰稟東朝,將臣所有職名,亟賜鐫改,以重公器,以安私分焉。答曰,省疏具悉。卿其勿辭行公。
甲子二月初八日辰時,上御重熙堂。勸講入侍時,講官宋近洙,參贊官李興敏,檢討官黃正淵,假注書朴來冕,記事官李冕光·南一愚,各持孝經,以次進伏訖。上曰,史官分左右。
甲子二月初八日申時,上御重熙堂。召對入侍時,參贊官金世鎬,侍讀官鄭顯德,檢討官黃正淵,待敎趙寧夏,假注書曺承鐸,記事官李冕光·南一愚,各持孝經,以次進伏訖。上曰,史官分左右。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
備忘記,永宗僉使趙義豐下直,長弓一張,長箭一部,片箭一部筒兒一箇賜給。
政院啓曰,判義禁李敦榮,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。工曹參議金炳潗,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳曰,召對爲之。
奎章閣啓曰,直閣李世用疏批已下,卽爲牌招察任,何如?傳曰,允。
弘文館啓曰,應敎兪晩源,副應敎沈東臣,旣有只推之命,竝卽牌招察任,何如?傳曰,允。
執義趙用夏,正言朱寅降啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請正法罪人宜學諸子,竝施散配之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請正法罪人宗秀,加施孥戮之典,罪人羲榮,亟令王府,設鞫得情,明正典刑。措辭見上請免爲庶人濟州牧圍籬安置罪人金始淵,拿鞫得情,夬正典刑。措辭見上請賜死罪人夏銓,亟施孥戮之典。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請古今島島配罪人金鎭衡及其製疏人,竝令王府,設鞫得情,亟正邦刑焉。措辭見上答曰,不允。金鎭衡事,已有處分,勿煩。
執義趙用夏啓曰,請古今島爲奴罪人韓鼎鎭,亟令王府,卽爲拿來,設鞫得情,夬正典刑。措辭見上答曰,不允。
正言朱寅降啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上答曰,不允。
政院啓曰,明日次對,兩司當爲進參,竝待開門牌招,何如?傳曰,允。
以應敎兪晩源牌不進罷職傳旨,傳曰,只推。
刑曹啓曰,謹依傳敎,豐川前府使申命溵冤徵錢六千金,今方囚家僮督納,冊客宋持鑑,居在長湍地云,故發關畿營,使之罔夜捉上,待押來擧行之意,敢啓。傳曰,知道事,批下矣。罪人宋持鑑,今方押來,而前後勒取錢一千六百四十兩,嚴囚徵捧後,報籌司待稟處,更爲擧行之意,敢啓。傳曰,知道。
禮曹啓曰,濟州牧使封進,去十一月令,宗廟·景慕宮薦新唐柚子,當日薦進,而殯殿薦新唐柚子,未及封進,依前例以宗廟薦新加封唐柚子,同日夕奠兼薦,何如?傳曰,允。
殯殿都監啓曰,本都監郞廳成鼎鎬,監造官尹弼求·李俊夏,俱有實病,勢難察任,改差,其代,前府使安膺壽,前假監役李賢器,前參奉曺鎭九差下,而時無職名,令該曹口傳付軍職,使之擧行,何如?傳曰,允。
義禁府啓目粘連,向前姜周用亦,省記雖從該司修呈,竟致闕直,未及照察,以此照律,何如?啓依允。
又啓目粘連,向前張心學亦,臭載旣在境內,鉤拯致此遲滯,不可以時在平倉,有所參恕,以此照律,何如?啓依允。
又啓目粘連,向前申檀亦,大同之中路臭載,縱出意慮之外,色吏之不爲騎船,果失操束之方,以此照律,何如?啓依允。
義禁府照目粘連,兵曹佐郎姜周用矣,本府議啓內,省記雖從該司修呈,竟致闕直,未及照察,以此照律,罪笞四十收贖,附過還職私罪,奉敎依允。
又照目粘連,通津前前府使張心學矣,本府議啓內,臭載旣在境內,鉤拯致此遲滯,不可以時在平倉,有所參恕,以此照律,罪笞五十收贖,解見任別敍私罪,奉敎依允爲旀,功減一等爲良如敎。
又照目粘連,金堤前郡守申檀矣,本府議啓內,大同之中路臭載,縱出意慮之外,色吏之不爲騎船,果失操束之方,以此照律,罪笞五十收贖,解見任別敍私罪,奉敎依允爲旀,功減一等爲良如敎。
直閣李世用疏,省疏具悉。爾其勿辭察職。
甲子二月初九日辰時,上御重熙堂。勸講入侍時,講官洪鍾序,參贊官申應朝,侍讀官鄭顯德,假注書曺承鐸,記事官李冕光·南一愚,各持孝經,以次進伏訖。
甲子二月初九日申時,上御重熙堂。召對入侍時,參贊官尹堉,侍讀官鄭顯德,檢討官黃正淵,待敎趙寧夏,假注書朴來冕,記事官李冕光·南一愚,各持孝經,以次進伏訖。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
藥房都提調趙斗淳,提調趙獻永,副提調李興敏啓曰,伏未審日間,聖體,若何?寢睡·水刺之節,何如?臣等,率諸御醫趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。
禮曹啓曰,大王大妃殿傳曰,卽見山陵都監所報,則舊陵基始役後,得靖陵遷奉前哀冊文及贈玉,尙在舊壙中云,其移奉之地,埋安之節,收議于時原任大臣,其所得石儀之入用當否,及舊壙內外梓宮板木移出與否,一體收議事,命下矣。發遣郞廳收議,則領中樞府事臣鄭元容,以爲今因山陵都監狀啓,有獻議之命矣。靖陵遷奉舊基灰板之間,奉出哀冊文玉六十片及贈玉片矣。令禮官陪進于靖陵,埋安於曲墻外近處,而似當有先期告由之節,外梓板之淨燒,舊石儀移用,俱有可援之例,而事係愼重,不敢臆對,惟願博詢而裁處焉云。領敦寧府事臣金興根,以爲舊陵所有哀冊文及贈玉,令禮官陪進,埋安於靖陵局內,石儀如可用則移排,外梓板奉出淨燒,恐合事宜,而係極審愼,惟博詢而處之云。議政府領議政臣金左根,以爲哀冊及贈玉之不爲移奉於遷奉之時,未敢知何故?今於舊退壙中奉出以後,則恐當埋安於靖陵局內,石儀裁擇入用,外梓宮板木,恐當燒火,而臣不敢臆斷,伏竢詢裁云。議政府左議政臣趙斗淳,以爲哀冊文及贈玉,此舊陵所奉也。今於移出之後,恐當以禮曹堂郞,陪進埋安於靖陵局內潔淨處,石儀可用者,磨淨仍排,外梓宮板木,恐當退出燒火,伏乞裁允云矣,大臣之議如此,上裁,何如?傳曰,當仰稟東朝矣。
大王大妃殿傳曰,靖陵舊哀冊及贈玉陪進埋安,先期告由之節,依領府事議施行,舊外梓宮板木淨燒及石儀移用,依諸大臣議施行。
傳曰,召對爲之,在院承旨持公事入侍。
禮曹啓曰,今此大王大妃殿加上尊號冊寶,王大妃殿加上尊號冊寶攝上儀註,直爲書入各殿之意,敢啓。傳曰,知道。
兵曹,以李景純爲陪往大將。
弘文館啓曰,應敎兪晩源,旣有只推之命,卽爲牌招察任,何如?傳曰,允。
以大司諫鄭天和牌不進罷職傳旨,傳曰,只推。
政院啓曰,守令·邊將薦擧單子之正月內修正上送,例也,而北兵使李南軾守令邊將薦擧單,今始到院,雖不得不捧入,該帥臣,從重推考,何如?傳曰,允。
加上尊號都監郞廳,以都提調意啓曰,今此加上尊號時,儀註笏記各二件,謹此書入,而大王大妃殿儀註笏記各一件,王大妃殿儀註笏記各一件,書出諺書,一體封進之意,敢啓。傳曰,知道。
又以都提調意啓曰,玉冊玉寶詣闕班次竝二件,謹此封進之意,敢啓。傳曰,知道。
又以都提調意啓曰,大王大妃殿玉冊玉寶,王大妃殿玉冊玉寶印出各二件,冊寶同粧一貼,列書製述官·書寫官職姓名,謹此封進之意,敢啓。傳曰,知道。
持平李,正言朴齊淵啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典。致後·延壽,竝施孥籍之典。措辭見上請正法罪人宜學諸子,竝施散配之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請正法罪人宗秀,加施孥戮之典,罪人羲榮,亟令王府,設鞫得情,明正典刑。措辭見上請免爲庶人濟州牧圍籬安置罪人金始淵,拿鞫得情,夬正典刑。措辭見上請賜死罪人夏銓,亟施孥戮之典。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請古今島島配罪人金鎭衡及其製疏人,竝令王府,設鞫得情,亟正邦刑焉。措辭見上答曰,不允。金鎭衡事,已有處分,勿煩。
持平李啓曰,請古今島爲奴罪人韓鼎鎭,亟令王府,卽爲拿來,設鞫得情,夬正典刑。措辭見上答曰,不允。
正言朴齊淵啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上答曰,不允。
慶尙監司徐憲淳疏略曰,臣往年春,特荷明命,委以方面之重,夷險燥濕義不在擇,策勵朽殘,庶爲圖報之萬一,星物纔移,穹壤忽坼,撫心慟割,有淚盈臆。第伏念珠邱蒼梧,雲觀諏吉,臣僚士女,莫不奔走號呼,少慰於乎之思,而臣獨未能哭訣於終事之地,其爲沒身之恨,奚止孤負己哉?況數朔以來,神情都喪,直一土木形骸耳。此時此任,豈如臣疲癃,所可虛縻哉?冒悚陳暴,乞稟東朝,亟遞觀察之任,許進因封前,獲伸攀叫之忱焉。答曰,省疏具悉。卿其勿辭,益勉旬宣之責。
甲子二月初十日辰時,上御重熙堂。勸講入侍時,領議政金左根,講官曺錫雨,參贊官金基纘,檢討官黃正淵,假注書朴來冕,記事官李冕光·南一愚,各持孝經,以次進伏訖。上曰,史官分左右。
甲子二月初十日巳時,上御熙政堂。大王大妃殿垂簾,藥房入診,大臣·備局堂上引見入侍時,都提調趙斗淳,提調趙獻永,副提調李興敏,假注書朴來冕,記事官李冕光·南一愚,直閣李世用,同副承旨金世鎬,假注書曺承鐸,事變假注書金鎭模,記事官李冕光·南一愚,領議政金左根,左議政趙斗淳,備堂鄭基世·金炳喬·徐戴淳·曺錫雨·兪章煥·李景純·申觀浩·李圭徹·任百秀·洪鍾序·任泰瑛·許棨,副校理鄭顯德,持平李,正言朴齊淵,以次進伏。醫官方載鏞·李宗悳·李在璣·丁錫胤,進伏楹外訖。上曰,史官分左右。斗淳,問候訖。奏曰,醫官待令,使之入診乎?大王大妃殿曰,入診,可也。載鏞等,以次診候訖。斗淳曰,脈候奏之。載鏞等曰,脈候左右三部,調均矣。斗淳曰,日次製入湯劑,果如一進御乎?上曰,善進矣。命醫官先退。上曰,次對爲之。左根曰,量田之有年條,卽王政所以正經界也。肅廟庚子以後,汔不改量,上而國計日蹙,下而吏奸日滋,處其中而興受其害者,編戶疲珉之白徵冤納也,見今百度俱弛,收拾不得,而經界一正,庶幾救萬一之效,且各隨事力,不必諸道之同時竝擧。今年行幾邑,明年行幾邑,要之以數三年爲限,而冗費所出之就田結中略略分排,亦量田古規也。以此意,行會八道四都,自今冬爲始,而守令殿最,先以量事勤慢,題評而黜陟之,道臣及居留,自廟堂隨所入聞,以爲警飭,期有實效之地,何如?上曰,依爲之。出擧條左根曰,朝家所以置郵者,以其有傳命也。是以賜位土立善馬,使之相資而無是,何使何故?近來驛弊滋甚,或營梱幕冊,勒授駑駘,責出幾倍之價,或富家豪戶,脅奪膏腴,遂成永失之土,幾至無土無馬之境,寧不駭然也哉?令各該道臣,嚴明査櫛,期絶弊源,而如或因循隱匿,不遵令飭,則此非徒制書有違而已。該郵官,施以竄配,道臣,從重論警之意,行會,何如?上曰,依爲之。出擧條左根曰,纔以驛弊仰奏矣。郵官若一迎送,則爲站受弊,無有紀極,馬匹責立,人夫雇貰,徵戶斂村,蕩殘相繼云,在前則郵丞瓜朔前,未有移遷者,而近來則未滿朔者,多有啓請差代之例,此後瓜限前,勿爲遷動之意,分付,何如?上曰,依爲之。出擧條左根曰,都下竊發之患,挽近尤甚,而究其所以然,則雜技之害,十居七八。富家子弟之蕩敗由此,良民心性之變易由此,而甚則胠篋穿窬之無所不爲。此不嚴禁,弊有所難言者,分付刑·漢兩司及兩捕廳,使之各別掩捕,照法勘斷,而此輩多有依托處,法隷不敢關涉。自今以後,毋論宮家卿宰家,毋或匿置,而有不悛而入聞者,宮監從重科治,家長草記拿處,因此而又有提飭者,法司之推捉平民,厥有分數,而近來則小小微瑣之訟,輒發刑吏所到之家,蕩殘乃已。法所以衛民,而今反爲厲民,一切嚴禁,而如或抛蔑提飭,依舊遵襲,則當該堂上,卽施刊削之典,何如?上曰,依爲之。出擧條左根曰,各營各司預下之弊,徒爲財貨乾沒之張本,而經費由是而益絀矣。今以耳目所及處言之,戶·惠兩衙門由來積欠之貨,閭里茶飯之說,皆曰如能準數收入,又當設幾衙門,此言雖過,可以類推。旣往之顔私囑託,縱不可追,而將來則猶可戒也。繼自今,凡掌財賦之臣,謹節典守,毋或有循常襲古之弊,而如是提奏後,視同例飭,猶抛閣者,無論堂郞,施以制書有違之律,何如?上曰,所奏甚好,依爲之。出擧條左根曰,籌司之設,而政府之爲閒司,揆以名實,有識之恒所慨歎,而向伏承慈敎以後,退與諸僚相,商確其變通之方,籌司創置,亦三百年于玆矣。姑以啓稟及薦望等事,量宜分屬於兩府,如宋之中書樞密,倂與擧行,該掌吏移差及諸般條件,成節目啓下遵行之地恐好,故仰達矣。上曰,以此定式,可也。出擧條左根曰,文武相見事,向承日後登對時稟處之簾敎矣。文武體統之截嚴,其來已久,而第文宰從一品以下正卿之於武宰,酬酌之際,稍可相敬之意,而武宰所以自處,則與前無異,時任捕將,則許令毋礙出入於正卿所坐之處,則體統固自在,而朝廷忠厚之風,亦寓於其中,故敢達矣。上曰,以此定式,可也。出擧條左根曰,外道營邑庫債之弊,有難一一枚擧,而完營均役賑恤兩庫記留錢之爲該掌輩伸縮翻弄,以公貨而營私利,爲營下必無民之厲堦也久矣。毋論應用之如何,事勢便否之如何,此兩庫放債一款,革罷後乃已,令道臣,親執文簿,査櫛其虛留,一倂收刷後,作穀於道內各邑,以爲立本取粍之地,則此與營下設庫無異,而除民大害則明矣。萬一拘牽吏輩之設,持疑見撓,此非對揚之義,以此嚴飭,何如?上曰,依爲之。出擧條左根曰,前正言金始遠,本生父年今七十,而所後家,則無推恩處,依近例移施,何如?上曰,依爲之。出擧條左根曰,護軍李裕膺,備堂還差,大護軍趙獻永,備堂差下,何如?上曰,依爲之。出擧條斗淳曰,三南所在各宮無土收稅之自內都聚收納者,近雖革罷,而該道混徵取剩之弊,顧自如云,法令之不行,於此一事,可以類推。夫營邑吏胥輩從中奸弄,是豈甚難察甚難禁之事,而使澤不下究,怨有所歸乎?更爲關飭之後,如或有如前淆濫之入聞者,道臣及守令,爲先譴罷,作奸之營邑吏胥,摘發嚴刑遠配之意,行會,何如?上曰,各別甲飭,可也。出擧條斗淳曰,堂后記注,卽史體也。上下酬酢講筵,解釋苟或錯誤,則所關甚大。臣未知挽近載筆規檢之如何,而値此一初之會,事務繁多,雙隻召接,述錄浩穰,實官仕進外,假官極擇,凡懸頉者,一切勿許,日記正書後,承旨之考閱刪潤,亦院式也,以此嚴飭,何如?上曰,依爲之。出擧條大王大妃殿曰,大臣所奏民國之事,實效則少,而每歸文具,自今以後,所奏之事,務有實效,是所望也。左根曰,凡百奏務之事,終未免悠泛,常所慨歎矣。斗淳曰,事無實效,實由於臣等不能董率之致也。上曰,大臣就座。世鎬曰,諸宰奏事。百秀曰,宗廟夏享大祭,當以四月上旬內行事,而在國恤卒哭前,不得循例磨鍊,故謹稽謄錄,則在前如此之時,屢有中旬退行之例矣。今此大行大王卒哭,在於當月二十日,則下旬退行,恐合援例,而事係重大,不敢擅便,何以爲之乎?大王大妃殿曰,依爲之。出擧條百秀曰,宗廟夏享,旣承下旬退行之命,則孝文殿夏享,亦當一體設行矣。大王大妃殿曰,依爲之。出擧條世鎬曰,臺諫所懷奏之。·齊淵進前。大王大妃殿曰,傳啓退去,臺廳爲之也。世鎬曰,持平李奏對之際,露出笏記,推考,何如?上曰,依爲之。出榻敎曰,臣言議風采,本不合於淸朝耳目之任,而猥登前席,做錯非細,至承問備之擧,悚惶靡措,無地自容,請命遞斥臣職。上曰,勿辭,亦勿退待。曰,臣以鹵莾之品空疎之踪,猥叨言地,獲登前席,密邇耿光,感恩怵惕,莫知攸省,第伏念今日,殿下一元之初服也,受慈聖付畀之重,承祖宗熙洽之基,眷顧之天命維新,蘄向之人心益切,此誠我東方億萬年無疆之會也。臣聞人主一心,萬化之原,循乎天理,則衆善嚮風,偏於私意,則百邪動心,循天理祛私意之方,惟在於聖學之勤與不勤,日就月將,漸臻緝熙光明之域,則修齊治平之道,政令事爲之發,自然中規,伏願殿下,懋哉懋哉。顧今日開講筵,輿情歡忭,儒臣陳勉,聖敎開納,臣無容贅一辭於莫嚴之地,而區區愚衷,有不敢泯默,言雖腐陳,意實懇至。伏願不以人廢言,特恕日下添燈之僭妄,不勝祈嚮伏祝之至。上曰,所陳當體念矣。出擧條缺世鎬曰,玉堂所懷奏之。顯德曰,伏覩慈聖殿下,屢下惻怛之敎,深軫民國之事,殿下,亦於恭默之中,課日講對,瞻聆皆聳,而群情之蘄向方切,夫何近日之事,或與聖心所求,有異?此無他,紀綱不立故也。不有講究經傳,用爲制治之具,而奚先乎哉?臣等之輒以講學一事,迭相陳勉者此也。亟加誦讀之工,進進不已焉。上曰,所陳甚好,當體念矣。出擧條上曰,史官就座。命大臣先退,仍命退。諸臣,以次退出。
甲子二月初十日申時,上御重熙堂召對。在院承旨同爲入侍時,參贊官許傳,侍讀官鄭顯德,檢討官蔡東述,待敎趙寧夏,假注書朴來冕,記事官李冕光·南一愚,各持孝經。左承旨金基纘,左副承旨申應朝,以次進伏訖。上曰,史官分左右。缺傳曰,子於父,以親愛爲主,親愛者仁也。臣於君,以嚴敬爲主,嚴敬者義也。仁義皆是天性,而必曰父子之道天性者,仁包四德也。且行仁自孝始,而移孝爲忠,則是爲義也。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
傳曰,召對爲之。
以黃海監司徐衡淳狀啓,平山府使金鎰淳身死事。傳曰,令該曹口傳差出,催促下送。
政院啓曰,卽者社稷署官員來言,今此尊號告由文神位版出安奉還時,提調一員,當爲進參,而都提調鄭元容,提調金學性,俱有身病,不得進參云。提調卽爲牌招,何如?傳曰,提調許遞,前望單子入之。
社稷提調前望單子入之,李敦榮落點。
殯殿都監郎廳,以摠護使意啓曰,魂殿,以宣政殿爲之事,命下矣。修理之役,自戶曹擧行,而至於殿內儀物,當自本都監二房造備,該房移接於內兵曹,而郞廳一員及監造官一員,輪回入直,使之檢察,何如?傳曰,允。
又以摠護使意啓曰,魂殿排設書案·硯匣·硯石·筆墨·硯滴·書鎭,己酉年則依甲午年例,以平日御用件入排矣。今番則,何以爲之乎?敢稟。傳曰,依己酉年例爲之。
又以摠護使意啓曰,魂殿修理之役,今二月十三日擧行事,自該曹推擇啓下矣。始役日爲始,監造官三員,輪回入直之意,敢啓。傳曰,知道。
國葬都監郎廳,以摠護使意啓曰,發引時內外門路及輪轝排設處所,肩轝·大轝待令處所,預爲稟定然後,可以趁期擧行。自殯殿門,由弘仁門·賓陽門出,由明政殿後門入,復由明政殿正門出,至月臺排設輪轝,自月臺陪奉於肩轝,至弘化門外,移奉於大轝,至宗廟前路排設所。少駐進發,至崇禮門內排設所少駐,換用短橫杠至路祭所,自路祭所離發,至黔巖晝停所。少駐於幕次,自黔巖離發,至陵所紅箭門外,仍以大轝,至丁字閣月臺,自月臺至欑宮排設輪轝,依此磨鍊,而所經左右,雖有人家路狹處,依已例從便換杠之意,預爲分付各都監及轝士大將處,何如?傳曰,允。
國葬都監啓曰,因山擇日,已爲啓下矣。四月初六日,大轝自殯殿離發黔巖晝停所,仍詣陵所,以此排程,分付兵曹及畿營,使之前期看審,轝士軍替運處所,磨鍊立栍,道路橋梁,預爲修治,何如?傳曰,允。
禮曹啓曰,參議臣金壽鉉,以山陵定界事,昨日辭朝,進詣陵所,與山陵都監堂上臣尹致羲·臣金大根·臣任百經,京畿監司臣趙在應,地方官高陽郡守臣金直善,眼同定界處一一看審後,自封標處,東至禧陵右川邊二百五十步,西至大基洞一百五十步,南至水鈴峴一千五十步,北至澗谷五百步,東西合爲四百步,南北合爲一千五百五十步,都合四面周廻爲一千九百五十步,分界立標,仍爲定界之意,敢啓。傳曰,知道。
又啓曰,靖陵舊哀冊及贈玉埋安之節,舊外梓宮板木淨燒石儀移用事,收議草記。大王大妃殿傳曰,靖陵舊哀冊及贈玉陪進埋安先期告由之節,依領府事議施行。舊外梓宮板木浄燒及石儀移用,依諸大臣議施行事,命下矣。靖陵舊哀冊及贈玉,臣曹堂郞當爲陪進,埋安於靖陵曲墻外近處,而埋安吉日時,令日官李秉洪推擇,則今二月十八日巽時爲吉云。以此日時擧行,先告事由,今當停祭之時,只以告文,同日曉頭先行,告由文,令藝文館撰出,舊外梓宮板木淨燒及石儀移用等事,亦令山陵都監擧行事,竝爲知委,何如?傳曰,允。
持平李奎夏,止言朱寅降啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請正法罪人宜學諸子,竝施散配之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請正法罪人宗秀,加施孥戮之典,罪人羲榮,亟令王府,設鞫得情,明正典刑。措辭見上請免庶人濟州牧圍籬安置罪人金始淵,拿鞫得情,夬正典刑。措辭見上請賜死罪人夏銓,亟施孥戮之典。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請古今島島配罪人金鎭衡及其製疏人,竝令王府,設鞫得情,亟正邦刑焉。措辭見上答曰,不允。金鎭衡事,已有處分,勿煩。
持平李奎夏啓曰,請古今島爲奴罪人韓鼎鎭,亟令王府,卽爲拿來,設鞫得情,夬正典刑。措辭見上答曰,不允。
正言朱寅降啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上答曰,不允。
備邊司啓曰,本司·政府擧行條件分掌節目書入之意,敢啓。傳曰,知道。
訓鍊都監啓曰,本局從事官洪淳學,身病猝重,勢難察任,改差,何如?傳曰,允。
以承文院都提調言啓曰,會寧·慶源交易事,禮部咨文,今纔出來矣。回咨依例撰出,奉御押後,定禁軍騎撥,下送于灣府,使之傳給鳳〈凰〉城將處,以爲轉致北京之地,何如?傳曰,允。
御營廳啓曰,本廳騎士將崔亨基,身病甚重,勢難察任,改差,何如?傳曰,允。
水原留守南秉吉疏曰,缺答曰,省疏具悉。卿其勿辭,往來焉。
甲子二月十一日辰時,上御重熙堂。勸講入侍時,講官申錫愚,參贊官申應朝,檢討官蔡東述,假注書朴來冕,記事官李冕光·南一愚,各持孝經,以次進伏訖。上曰,史官分左右。
甲子二月十一日申時,上御重熙堂。召對入侍時,參贊官金世鎬,侍讀官趙昌和,檢討官蔡東述,直閣李世用,假注書曺承鐸,別兼春秋趙熙一,記事官南一愚,各持孝經,以次進伏訖。上曰,史官分左右。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
備忘記,仇寧萬戶金應室下直,長弓一張,長箭一部,片箭一部,筒兒一箇,賜給。
金基纘啓曰,右承旨尹堉,今日不爲仕進,卽爲牌招,何如?傳曰,允。
政院啓曰,卽者義禁府都事來言,明日頒赦時本府所管罪人等放未放,當爲分秩書入,而判義禁李敦榮,與未及就囚中罪人,有應避之嫌,次堂例不得擧行云。何以爲之?敢稟。傳曰,次堂擧行。
執義趙用夏,正言朴齊淵啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請正法罪人宜學諸子,竝施散配之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請正法罪人宗秀,加施孥戮之典,罪人羲榮,亟令王府,設鞫得情,明正典刑。措辭見上請免爲庶人濟州牧圍籬安置罪人金始淵,拿鞫得情,夬正典刑。措辭見上請賜死罪人夏銓,亟施孥戮之典。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請古今島島配罪人金鎭衡及其製疏人,竝令王府,設鞫得情,亟正邦刑。措辭見上答曰,不允。金鎭衡事,已有處分,勿煩。
執義趙用夏啓曰,請古今島爲奴罪人韓鼎鎭,亟令王府,卽爲拿來,設鞫得情,夬正典刑。措辭見上答曰,不允。
正言朴齊淵啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上答曰,不允。
禮曹啓曰,今此國恤時,自初喪至卒哭,竝停大·中·小祀殯後,惟祭社稷事,前已啓下矣。卒哭在於來四月二十日,而二十日以後各祭享,依例磨鍊以入之意,敢啓。傳曰,知道。
國葬都監郎廳,以摠護使意啓曰,哀冊文草·圖書,敬書以入之意,敢啓。傳曰,知道。
奎章閣啓曰,上冊寶翌日,請出新冊·舊寶,權奉書香閣,涓吉奉詣沁都事,曾有定式矣。今此上冊寶翌日,臣等,進詣仁政殿東月臺,請出之意,敢啓。傳曰,知道。
備邊司啓曰,陪往大將,今已差出矣。例當兼帶捕將,左捕將,今姑許遞,以陪往大將擬入之意,分付該曹,何如?傳曰,允。
傳曰,召對爲之。
政院啓曰,囚備邊司草記,左捕將今姑許遞事,允下矣。捕將重任,不可一刻暫曠。在前如此之時,有他邊大將兼察之例,今番則,何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將任泰瑛,卽爲牌招,聽傳敎,何如?傳曰,允。
兵曹,以李景純爲左邊捕盜大將。
政院啓曰,新除授左邊捕盜大將李景純,卽爲牌招,傳授命召·大將牌·傳令牌,何如?傳曰,允
兵曹,以李周興·李玄益爲陪往從事官
吏曹口傳政事,以李南輔爲平山府使
以平安監司洪祐吉狀啓,祥原郡民家失火事。傳曰,聞甚矜惻,元恤典外,別加顧助,卽爲結構奠接之方,廟堂措辭分付
以江原監司金泳根狀啓,襄陽府人命壓死事。傳曰,聞甚矜惻,元恤典外,別加顧助,如有生前身·還布,竝蕩減,掩埋之節,廟堂措辭,分付。
禮曹啓曰,卽接鴻山幼學金濟運所志,則以爲同姓六寸弟濟人,嫡妾俱無子,以其同姓二十二寸兄濟喆第三子汶植,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩家與受,明有可據,而不得登聞者,許令該曹,論理草記事,曾有筵奏定式,而門長金濟運所訴,旣如此,金濟喆第三子汶植,立爲金濟人之後,何如?傳曰,允。
甲子二月十二日辰時,上御重熙堂。勸講入侍時,講官宋近洙,參贊官許傳,侍讀官鄭顯德,假注書曺承鐸,記事官李冕光·南一愚,各持孝經,以次進伏訖。
甲子二月十二日申時,上御重熙堂。召對入侍時,參贊官金世鎬,侍讀官鄭顯德,檢討官蔡東述,直閣李世用,假注書曺承鐸,記事官李冕光·南一遇,各持孝經,以次進伏訖。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
冊寶攝上後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,知道。
傳曰,陳賀時禮房承旨加資。
吏曹啓曰,在前頒赦時,有別歲抄書入之例,今番則,何以爲之乎?敢稟。傳曰,書入。
又啓曰,別歲抄書入事命下矣,居中居下,一體書入乎?敢稟。傳曰,一體書入。
傳曰,召對爲之。
傳曰,加上尊號都監都提調以下,別單書入。
傳曰,左副承旨·右副承旨許遞,前望單子入之。
承旨前望單子入之,李景夏·尹定善落點。
政院啓曰,新除授承旨尹定善,方在譴罷中,何以爲之?敢稟。傳曰,蕩滌敍用。
又啓曰,新除授左副承旨尹定善,卽爲牌招,何如?傳曰,允。
以左副承旨尹定善,牌不進罷職傳旨。傳曰,只推。
傳曰,判義禁許遞,前望單子入之。
判義禁前望單子入之,徐戴淳落點。
傳曰,呈告摠管許遞,前望單子入之。
摠管前望單子入之,徐衡淳落點。
政院啓曰,新除授摠管徐衡淳,方在罷散中,何以爲之?敢稟。傳曰,敍用。
傳曰,中官申應浩·安倬榮百官加親授。
傳曰,吏兵批別歲抄點下者,依例捧傳旨。
禮曹,山陵丁字閣定礎,今二月二十五日未時,先定南礎,立柱同月二十九日卯時,先立南柱,上樑來三月初三日卯時,齋室定礎,今二月十八日卯時先定南礎,立柱同月二十四日卯時先立南柱,上樑同月二十七日申時。
禮曹啓曰,今此大王大妃殿加上尊號,王大妃殿加上尊號,乃是國家莫大之慶,設科取士,亦係應行之典,待卒哭後,當爲擇日擧行,而以何科設行乎?敢稟。傳曰,除初試庭試磨鍊,日字以五月望前擇入。
又啓曰,以大王大妃殿加上尊號,王大妃殿加上尊號慶科,待卒哭後當爲擇日擧行,而以何科設行事,取稟草記。傳曰,除初試庭試磨鍊,日字以五月望前擇入事,命下矣。待卒哭後擇日頒布,則遐鄕多士,似有未及聞知之慮,故卽爲推擇以入之意,敢啓。傳曰,知道。
又啓曰,今此大王大妃殿·王大妃殿加上尊號慶科科名,以大王大妃殿加上尊號·王大妃殿加上尊號,合二慶慶科庭試稱號,而國恤三年內,文武科放榜,以權停例磨鍊,故除初試庭試例爲擇日放榜矣。文·武科庭試及放榜吉日,令日官李秉洪推擇,則庭試來五月十二日,放榜同月二十二日卯時爲吉云,以此日時,定行,何如?傳曰,允。
議政府啓曰,卽見京畿監司韓正敎所報,則以爲今此因山時,各驛人馬聚待京中,許多糧料,區劃無路,依已例米太各一百三十石,令賑廳上下爲辭矣。程站旣不遠,米太各四十石劃下之意,分付賑廳,何如?傳曰,允。
吏曹啓曰,鳳山郡守金沃根戶奴呈狀內,矣上典受由上京矣,身病猝重,萬無還官之望云,其身病旣如是,則有難强令還任,罷黜,何如?傳曰,允。
備邊司啓曰,濟州牧使鄭岐源,以其身病,呈狀乞遞矣,病旣如此,有難强令察任,改差,何如?傳曰,允。
傳曰,鳳山郡守,以副護軍李彙重,令該曹口傳擬入。
吏曹口傳政事,以李彙重爲鳳山郡守。
山陵都監京郎廳,以摠護使意啓曰,本都監郎廳金商濬,以其身病,呈狀乞遞,改差,其代,前郡守李承白差下,而時無職名,仍令該曹,口傳付軍職,使之察任,何如?傳曰,允。
國葬都監郎廳,以摠護使意啓曰,本都監監造官南鍾應,有身病呈狀乞遞,改差,其代,以前參奉李圭浩差下,而時無職名,令該曹口傳付軍職,使之冠帶常仕,何如?傳曰,允。
政院啓曰,卽者義禁府都事來言,今日頒赦侍,本府所管罪人,當爲分秩書入,而判義禁徐戴淳未肅拜,次堂例不得擧行云,判義禁,卽爲牌招,何如?傳曰,允。
敎中外大小臣僚耆老軍民閑良人等書。王若曰,殷有亮陰之憂,八域纏遏音之痛,唐用陽月之制,兩殿擧上號之儀。禮遵已行,志承未卒。恭惟孝裕獻聖宣敬正仁慈惠大王大妃殿下,厚地資生之德,慈天廣覆之功。贊寧考代聽之治,配柔化於光輪星輝,啓聖嗣篤生之慶,奠洪祚於磐石泰山。恭婦道於三紀有餘,尙勤鏡匳之寓慕,隆毋儀於千乘以養,每嘉縰筓之承歡。前後位號之彌尊,烝黎願戴,中間憂戚之屢閱,彼蒼難諶,迨沖人入承丕基,仰太母同聽庶政。天眷膺渭橋之璽,決龜策於橫庚,陰功敷元祐之簾,貽燕謨於翼子。亦我王大妃懿範,允邁古哲后徽猷。珩璜襲訓於名門,御黃裳而正位,紘紞闡化於中壼,載彤管而播休。禋宗宮而潔蘋蘩之供,僾僾然致敬盡禮,奉長樂而問寢膳之節,洞洞乎愉色惋容。敎令又出於閨闈,實由勤約之素性,謠頌自溢於寰宇,久切揭厲之輿情。逮前夏璿牒之辨訛,猗先朝瑤冊之志慶。十一紀使事追想,頌前烈之有光,五百年宗誣永湔,仰宸孝之攸格。在繼志述事之道,飾賁典者至三,以推尊歸美之誠,回謙衷於籲五。若周室之頌妊·姒,惟盛德必受令名,追英廟之奉仁元,亦我家自有故事。嗟玉凡末命之奄奉,伊金繩盛儀之遽稽。在今予小子其承,方深如初禮之願,曰有前寧人攸受,敢忘率舊章之道。當法殿抗裘之初,旣效表裏之伸悃,逮台司登筵之奏,寧緩琬琰之揄徽。肆鳳曆諏卯建之辰,乃鴻號修未遑之典。惟其箋文方物之封進,竝令權停,至若瑤鐫寶盝之攝呈,仍用舊貫。乃於本月十三日,謹奉冊寶,加上大王大妃殿尊號曰弘德,王大妃殿尊號曰正穆。含弘之陰化丕暢,維德之行,居正之懿則斯存,於穆不已,先王觀可以比也。撫往歲而愴慟冞新,人子心獨無恔乎?遇今日而慶祝旋切,旣淸廟之祈告。又昕庭之播脩,煥天日之繪摹,禮可緣情而起,沛雷雨之惠澤,仁則與物同化。自本月十三日昧爽以前,雜犯死罪以下,咸宥除之,在官者,各加一資,資窮者代加。於戲,從此五福錫民,庶幾一國興孝,俾爾昌岡陵三壽,政切魯千歲頌祈,皆自樂草木群生,咸聽漢方春詔令。故玆敎示,想宜知悉。藝文提學姜時永製進。
知義禁沈宜冕,同義禁李承輔·金左顯疏曰,卽伏見喉院啓辭批旨下者,則今日頒赦時,本府所管罪人等放未放,分秩書入,有次堂擧行之命矣。赦典擧行,事體嚴重,非尋常議讞之坐衙代斲之比也。自前次堂,元無替行之時,揆以法例,奉承無路,玆敢短章聯籲。伏乞聖明,俯賜鑑諒,仰稟東朝,亟寢成命,以存公格,不勝幸甚。答曰,省疏具悉。
甲子二月十三日辰時,上御重熙堂。勸講入侍時,講官趙得林,參贊官李興敏,檢討官尹成鎭,假注書曺承鐸,記事官李冕光·南一愚,各持孝經,以次進伏訖。上曰,史官分左右。缺上曰,在醜而爭則兵,何義也?得林曰,醜者同類也,在於同類,有侮慢爭競之端,則其害必至於啓釁而召兵矣。其爲父母之心,其能安乎?今此三者之中,在上不驕之一驕字,最可警惕者也。國君而驕人,大夫而驕人,則不能保有其國家,豈不大可畏哉?是故,日用事爲之間,以敬爲本,則驕心自祛矣。
甲子二月十三日申時,上御重熙堂。召對入侍時,參贊官金世鎬,侍讀官趙昌和,檢討官尹成鎭,直閣李世用,假注書朴海哲,記事官李冕光·南一愚,各持孝經,以次進伏訖。上曰,史官分左右。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
政院啓曰,假注書曺承鐸,身病猝重,勢難察任,今姑改差,何如?傳曰,允。
曺承鐸改差,代以崔柄大爲假注書。
傳曰,典設提調許遞,今日政差出。
傳曰,掌苑提調,內資提調相換。
傳曰,召對爲之。
傳曰,蔭官參下用陞敍之規,復舊例施行事,分付銓曹。
傳曰,副司果安膺壽,使之承候於王大妃殿。
大王大妃殿傳曰,山陵三年內進排柴炭及各種之會減於儲置者,數目亦爲浩多,內下錢五千兩,出付畿營,以爲補用之地。
備邊司薦望,以梁憲洙爲濟州牧使。
政院啓曰,吏曹郎廳來言,百官加下批政事,取稟。傳曰,當日爲之。
吏曹啓曰,新除授昌城都護府使李鍾武戶奴呈狀內,矣上典,身病猝重,萬無赴任之望云,其身病旣如是,則有難强令赴任,罷黜,何如?傳曰,允。
又啓曰,奉常寺正洪淳學,以其身病,呈狀乞遞,改差,何如?傳曰,允。
政院啓曰,卽者吏曹郎廳來言,政事當日爲之事命下,而兼判書金炳學,參判李承輔,參議趙成夏,俱以病不來,不得開政云,竝卽牌招,何如?傳曰,待明朝牌招。
兵曹啓曰,知中樞府事李俊養,宣傳官李元會·趙明夏,五衛將兪駿煥·朴憬進·柳學勉,曹司五衛將趙成夏·徐有畲,文臣兼宣傳官趙文夏,俱以病難供職,呈狀乞遞。新除授井浦萬戶胡敬環,母年今爲七十七歲,法不當遠離赴任云矣。邊將之親年七十五歲以上者,許遞其任,載在法典,竝改差。惠山僉使李熙敬,素患痰廦之症,一倍添劇,萬無登途赴任之望云,實病旣如此,則有難强令赴任,罷黜,何如?傳曰,允。
國葬都監郎廳,以摠護使意啓曰,本都監監造官張福遠·李玄錫,俱有身病,呈狀乞遞,改差,其代,以前參奉李徹夏·朴瑄壽差下,而時無職名,竝令該曹,口傳付軍職,使之冠帶常仕,何如?傳曰,允。
以司謁口傳下敎曰,自今爲始,玉堂凡於公故,依承史例,一體從陞,問安時,亦請承傳色擧行事,著爲定式。
持平李,正言朱寅降啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致遠·延壽,竝施孥籍之典。措辭見上請正法罪人宜學諸子,竝施散配之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請正法罪人宗秀,加施孥戮之典,罪人羲榮,亟令王府,設鞫得情,明正典刑。措辭見上請免爲庶人濟州牧圍籬安置罪人金始淵,拿鞫得情,夬正典刑。措辭見上請賜死罪人夏銓,亟施孥戮之典。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請古今島島配罪人金鎭衡及其製疏人,竝令王府,設鞫得情,亟正邦刑焉。措辭見上答曰,不允。金鎭衡事,已有處分,勿煩。
持平李啓曰,請古今島爲奴罪人韓鼎鎭,亟令王府,卽爲拿來,設鞫得情,夬正典刑。措辭見上答曰,不允。
正言朱寅降啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上答曰,不允。
政院啓曰,卽者義禁府都事來言,赦文書當爲修正,而判義禁徐戴淳,有身病不得擧行云,卽爲牌招,何如?傳曰,允。
又啓曰,判義禁徐戴淳牌不進,推考傳旨,今方捧入,而赦文書當爲修正,如是違牌,事甚未安,更爲牌招,何如?傳曰,許遞,前望單子入之。
判義禁前望單子入之,金學性落點。
政院啓曰,開坐事命下矣,新除授判義禁金學性,卽爲牌招,何如?傳曰,允。
又啓曰,判義禁金學性牌不進推考傳旨,今方捧入,而赦文書當爲修正,如是違牌,事甚未安,更爲牌招,何如?傳曰,允。
奎章閣啓曰,臣等,請出大王大妃殿·王大妃殿冊寶,奉安于書香閣之意,敢啓。傳曰,知道。
以加上尊號都監都提調以下別單,傳曰,都提調領議政金左根,內下大豹皮一令賜給,提調兼戶曹判書金炳冀,內下豹皮一令賜給,行大護軍吳取善·金炳德,竝內下虎皮一令賜給,都廳趙成夏,內下鹿皮一令賜給。校理李後善,副司果鄭煥翼,竝加資,郎廳趙秉燮·李東旭·徐最淳·鄭基年·趙準夏,監造官趙熙奭·洪在鼎·李炡·金學述·尹宖善·趙夔熙,別工作監役李道植,竝陞赦。大王大妃殿玉冊文製述官左議政趙斗淳,樂章文製述官領府事鄭元容,玉寶篆文書寫官東寧尉金賢根,王大妃殿樂章文製述官領敦寧金興根,玉寶篆文書寫官南寧尉尹宜善,各內下大豹皮一令賜給,大王大妃殿玉冊文書寫官行判府事金炳國,王大妃殿玉冊之製述官行判府事金炳學,書寫官知事洪在喆,各內下豹皮一令賜給。捧玉冊官擧案執事,褥席執事,擧讀玉冊案執事,褥席執事,捧玉寶官擧案執事,褥席執事,擧讀玉寶案執事,褥席執事,別看役吳仁杓·朴鵬源·朴漢英,贊儀李宗赫,東西唱引儀尹致觀·金代基,代致詞官趙弘林,擇日官李秉洪,香陪官鮮于澲,祝文正書忠義衛池弘述,各兒馬一匹賜給。別看役崔瑆煥,外職調用南之煥,六品職調用張榮俊加資,寫字官劉昉祜,畫員趙正健,竝差備待令差下,寫字官金繼述,畫員李鎰應等五人,計士尹岐禎·李海明,奏時官辛命健·朴喜俊·金瑨祺,竝高品付料。畫員金信浩等三人,竝實官待窠陞實,牌將徐潤國等三人,竝賞加,白聖愚監牧官除授,其餘牌將·畫員·寫字官·錄事·捕校·員役·工匠等,竝依判下施賞。
傳曰,大王大妃殿加上尊號時,承傳色崔健常·權容鼎,竝加資,資窮代加,玉冊差備文學一·兪致定,玉寶差備李喆榮·趙漢吉,尙傳李元亨,竝加資,玉冊差備李基完·金德淵,案差備宋啓祚·金基萬,褥席差備閔致永,讀冊案差備金興大,褥席差備姜世鼎,玉冊差備朴枝孫·朴億信,案差備徐錠浩·崔昌大,裖席差備禹文敎,讀寶案差備金永錫,褥席差備禹應範,各上弦弓一張賜給。薛里金錦雲·忱相鶴,掌務金惟申·朴枝孫,差備金商秋·宋鳳儀·李鎭權·李奎五·李泰協·李重根·禹應範·宋啓祚,各內下長弓一張賜給。王大妃殿加上尊號時,承傳色姜元基加資,資窮代加,吳在善令內府子孫中調用,玉冊差備鄭喜常·柳賁然,竝加資,資窮,內下虎皮一令賜給,玉寶差備羅顯植·金履健,尙傳金鳳珞,竝加資。玉冊差備金澤龜·李昌根,案差備朴之景·趙鳳淳,褥席差備方志圓,讀冊案差備金應吉,褥席差備李達榮,玉寶差備許瑢·文寬翼,案差備金振鐸·柳泰敬,褥席差備金寬器,讀寶案差備金秉一,褥席差備徐在珩,各上弦弓一張賜給。薛里金鼎厚·姜俊明,掌務朴永言·崔宗煥,差備張德寬·具世完·李宜秀·韓致遠·金永錫·徐在珩,各內下長弓一張賜給。
傳曰,今日政,賞典下批。
傳曰,今番賞典中,一人雖兼數事,毋得疊授。
吏曹,今此大行大王發引敎是時,輓章製述官九十六單領府事鄭元容,領敦寧金興根,領議政金左根,左議政趙斗淳·永明尉洪顯周·東寧尉金賢根·南寧尉尹宜善·興寅君最應·永平君昱,行判敦寜金炳冀,奉朝賀尹定鉉,判府事金炳國,兼吏曹判書金炳學,奉朝賀趙冀永,行知事洪在喆·尹致羲,上護軍金輔根,行左參贊李敦榮,上護軍金學性,行兵曹判書鄭基世·完平君昺,上護軍洪鍾應,行工曹判書金大根,行右參贊趙得林,上護軍洪說謨·金炳喬,行知敦寜尹致定,知事徐戴淳,大護軍金箕晩·姜時永,知事趙徽林,大護軍李㘾·曺錫雨·申錫愚·李根友·吳取善·任百經·李經在·金炳雲·金炳德·申錫禧·金炳㴤,行水原留守南秉吉,大護軍宋近洙,知事洪鍾序,行護軍李容殷·李裕膺·閔致庠,祭酒宋來熙,行護軍金世均,右尹金益文,行護軍鄭翊朝·李承益·金輔鉉·趙龜夏·洪祐健,同知金德根,行護軍金炳地·沈舜澤·尹滋悳·趙秉協·成載瑗,刑曹參判李載元,副護軍趙鳳夏·趙熙哲·洪祐命,左副承旨尹定善,副護軍金炳駿·趙秉悳·朴道彬·李承游,刑曹參議洪淳大,副護軍趙寅燮·李世宰·沈履澤·趙埰·金鶴根·徐相翊·閔奎鎬·尹宇錫·金翼鉉·鄭範朝·趙秉式·鄭基會,吏曹參議趙成夏,掌樂正洪承億,副司果申檀·任憲晦·李敏德·洪軒鍾·趙熙一,直閣李世用,副司果金炳翊,待敎趙寧夏,檢閱李冕光·南一愚,預差四單同敦寜朴珪壽,吏曹參判李承輔,行護軍朴承輝,副護軍徐堂輔,書寫官十單副司果李正魯,司成吳俊泳,副司果趙秉世·鄭基勉·李京鎬·張世容,奉常正洪淳學,副修撰蔡東述·宋熙正,副司果李心宰,預差二單副司果兪致範·李雲弼。
誌文書寫官司成宋敦玉,預差副司果尹龜永。
吏曹啓曰,今此大行大王輓章書寫官前正李正魯,塡差以入,而時無職名,令該曹,口傳付軍職,何如?傳曰,允。
左副承旨尹定善疏略曰,臣於昨冬,猥當國子之任,幸蒙鞶褫,經時易月,忽有泮儒捲堂之擧。伏見慈聖殿下傳敎下者,恩言諄諄,誨責備至,雖以惶蹙悚恧之蹤自不禁感淚之被面,罪合重勘,而止於譴罷,杜門訟愆,曾未幾何,遽紆甄敍之命,臣非敢自以爲是,而言出自訟,冒陳顚末焉。泮宮財用,濫焉無節,入不當出,故妄欲矯捄,條列積弊,具報籌司,參以典式而申明之,所謂道袍云者,或入減省中,而太學成典之所不載,庚申甲午之俱不上下者也。巾帶之與道袍,名目不同,今乃渾淪說去,曰統稱,曰受服,二三儒生,挺身倡論,不由有司,徒罰掌吏,所以略施師生之罰,將以警諸生也。百方千計,生出事來,至以罰名句語,上煩天聽,第其所懷非理,侮辱無所不至,此奚但臣之不幸也?因臣之故,致煩酬應,臣罪至此,何以自贖,豈可以已經薄勘,晏若平昔乎?乞稟東朝,勘臣更勘之律。省疏具悉。往事何必爲引?爾其勿辭察職。
甲子二月十四日辰時,上御重熙堂。勸講入侍時,講官曺錫雨,參贊官尹堉,侍讀官趙昌和,假注書崔柄大,記注官柳龍䤴,記事官李冕光,各持孝經,以次進伏訖。上曰,史官分左右。缺。
甲子二月十四日申時,上御重熙堂。召對入侍時,參贊官李景夏,侍讀官趙昌和,檢討官尹成鎭,待敎趙寧夏,假注書崔柄大,記注官洪憲述,記事官李冕光,各持孝經,以次進伏訖。上曰,史官分左右。缺。
上在昌德宮廬次。
自開東至辰時,灑雨下雨,測雨器水深一分
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
望奠兼行朝奠後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。
備忘記,黃海道觀察使洪淳穆,下直,長弓一張·長箭一部賜給。
藥房都提調趙斗淳,提調趙獻永,副提調李興敏啓曰,伏未審日間,聖體,若何?寢睡·水刺之節,何如?臣等率諸御醫趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此,仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郎廳來言,今日賓廳日次,而領議政金左根,左議政趙斗淳,無時急稟定事,右議政李景在,奉命在外,不得來會云矣,敢啓。傳曰,知道。
弘文館啓曰,新除授校理柳道彙,卽爲牌招察任,何如?傳曰,允。
以校理柳道彙牌不進,罷職傳旨。傳曰,只推。
注書朴海哲病代,以金東軾爲假注書。
傳曰,摠管竝許遞,今日政差出。
傳曰,黃海監司入侍。
傳曰,當該承旨,從重推考。
傳曰,召對爲之。
大王大妃殿傳曰,海伯入侍時筵說,頒布朝紙。
大王大妃殿傳曰,潛蔘自是邊禁,而況今蔘稅之取補經費,新有定式,則潛商之弊,豈可一任濫雜,不念其妨稅額而壤邊禁哉?潛造之禁,責在松留,潛越之禁,責在灣尹矣。雖然利之所在,犯之者衆,苟不淸源,法豈徒行乎?官若律身淸嚴,守法如山,人皆知貨利之不可誘,干囑之不可動,則其誰敢犯之哉?夫何法禁,反開利竇,豪校悍卒,憑藉而操從,圃戶商民,牽連而良貝,未見禁蔘之效,徒致擾民之歎,而潛造潛越,則依舊自在,居留之職,鎭邊之任,地望何如,委畀何如,而乃不能令行禁止,百弊熄絶者,豈無所以然之故哉?今不索言,姑先戒飭,大抵一犯贜汚,則斷不容貸之意,自廟堂措辭行關,因此而又有極可駭歎者,海西沿海唐船之往來無常,專爲潛蔘之故云。此事之關係虞憂,又豈但禁物之潛偸而已哉?道臣辭朝時,雖有所提及,而自廟堂一體關飭,嚴立科條,以爲肅淸海防,永杜奸弊之地。
持平李奎夏啓曰,臣言議風采,本不合淸朝耳目之任,而掌憲除旨,忽下於千萬夢想之外,臣感恩怵義,雖不得不張皇出肅,粗伸叨謝之忱,而第臣於本府,已經掌憲,揆以公格,在所當遞,請命遞斥臣職。答曰,依啓。
兵曹啓曰,前監司金泳根,自吏曹送西矣,資級係是輔國,知中樞有闕之代,依例下批之意,敢啓。傳曰,知道。
又啓曰,大王大妃殿加上尊號,王大妃殿加上尊號,合二慶慶科,除初試庭試,來五月十二日設行事,自禮曹推擇啓下,而武科,則例有初試,依定式分京外試取矣。吉日,令日官李秉洪推擇,則來四月二十一日爲吉云,以此日擧行,而取考謄錄,則在前慶科,庭試武科取人之數,多寡不同,或取三四百人,或取五六百人,今番則取幾人乎?敢稟。傳曰,取三百人。
又啓曰,今月二十八日,一內禁軍番次,而該番將孫亮錫,身病猝重,無望供職,呈狀乞遞,改差,其代,依承傳口傳,擬入,何如?傳曰,允。
又啓曰,魂殿,以宣政殿爲之事命下矣,返虞時門路,依己酉年例,以敦化門·延英門磨鍊,何如?傳曰,允。
御營廳啓曰,本廳千摠安鍾鎬,身病甚重,勢難察任,改差,何如?傳曰,允。
有政。吏批,兼判書金炳學進,參判李承輔,參議趙成夏牌招不進,以李京鎬爲司諫,趙昌敎·李從鶴爲掌令,李心宰爲獻納,柳道彙爲校理,徐衡淳爲知經筵,李承輔爲典設提調,李喆南·金之有爲直講,尹宖善爲司饔直長,李炳敎爲內資直長,洪祐鼎爲氷庫別檢,洪喆周爲監役,朴承輝爲江原監司,許傳爲金海府使,趙明夏爲昌城府使,奉常參奉單姜文奎,濟州牧使單梁憲洙,掌苑提調金輔根,內資提調金炳地,已上相換事承傳。前承旨申應朝今加嘉善,校理李後善,副司果鄭煥翼,已上今加通政加資事承傳。幼學金星杓,今超通政,年七十,侍從臣前正言金始遠本生父推恩移施事承傳,故學生朴鼎默贈吏參例兼,故通德朴東素贈吏議,故學生朴道潤贈僕正,已上同知朴憬進三代。再政,以孔有東爲禮曹佐郞,尹琬爲司宰奉事,李錫應爲假監役,全在煥爲昭顯墓守衛官,書題單池弘璧。
兵批,判書鄭基世進,以韓正敎·兪章煥·忱舜澤·李豐翼爲都摠管,洪遠燮·徐相鼎·宋廷和·曺錫輿·趙啓昇·兪鎭五爲副摠管,趙秉恒·李兼熙爲同知,趙述永爲訓鍊都正,尹善應爲宣傳官,洪膺周·李培·李胤鎭爲五衛將,朴昇壽·李䆃重爲曹司衛將,李得遜爲景福將,崔鎭坤爲慶熙將,李世用爲文兼,韓用默爲武兼,洪大薰爲惠山僉使,李裕衡爲白峙僉使,張東翼爲柔院僉使,車古尹爲井浦萬戶,知事單金泳根,副司果李南輪,濟州防禦使單梁憲洙。再政,以吳夏泳爲宣傳官,金煥鑑爲守門將,同知單崔鎭坤,僉知三單洪膺疇·李培·朴昇壽,副摠管二單沈舜澤·李豐翼,兼江原道兵馬水軍節度使單朴承輝,昌城防禦使單趙明夏。
江原監司金泳根疏曰。缺。答曰,省疏具悉。所請依施。
全羅監司鄭健朝疏略曰,臣之待罪藩臬,今八浹月而歲且更矣。三政之莫由矯捄,百度之靡所修擧,無往非瘝溺,只有早自丐免,而況因封筮期,反面於廞衛未啓之前,情理之所不可已也。且臣於近日,以秋曹移牒事,滿心驚悚,昨秋赴任之初,聞道內柳·金兩民,或多造僞蹟,侵虐平民,或稱以還弊通起鬧,許多罪狀,有口喧騰,故臣果捉致照律,而發配則乃九月事也。中路逗遛,仍不赴配,竟於臘月晦間,自秋曹遇赦許宥,及見該曹關辭,則有曰本事旣有朝家處分,則當初發論之儒生,輪刑遠配,有異於朝家處分之意,臣未敢知此,果指何時何事而言也。設或認以十月處分時事,宜有一番探問,而不此之爲,何爲直加以有異朝令之目也?事實之段落各異,日字之先後相左,臣何必多辨也?徒緣臣行已無素,不能見孚之致,此又求去之一段也,乞稟東朝,亟遞見帶藩銜焉。答曰,省疏具悉。卿之受此委任,曾未幾朔,豈卿言私之時乎?至於末段所引,事在遠外,容有未及詳悉而然矣。事實之各異,日字之相左,旣有可據,則卿有何所失哉?卿其勿辭,益勉藩宣之責。
甲子二月十五日卯時,上詣殯殿。望奠親行入侍時,行都承旨李興敏,行左承旨李景夏,右承旨金基纘,左副承旨尹定善,右副承旨尹堉,同副承旨金世鎬,注書。缺別兼春秋洪軒鍾,記事官李冕光,檢校提學金炳冀,檢校直提學金炳㴤,直閣李世用,檢校待敎徐相翊·鄭範朝,待敎趙寧夏,以次侍立。正時前一刻,上具衰服,出幄次,請殯殿版位跪,贊儀唱俯伏哭,上俯伏哭,少頃,贊儀唱止哭興平身,上止哭興平身,代奠官,詣香案前三上香,連奠三盞,降復本位,贊儀唱俯伏哭,上俯伏哭,少頃,贊儀唱止哭興平身,上止哭興平身。仍詣欑宮奉審訖,還廬次,諸臣以次退出。
甲子二月十五日辰時,上御熙政堂。大王大妃殿垂簾,黃海監司入侍時,行都承旨李興敏,記事官朴海哲,別兼春秋洪軒鍾,記事官李冕光,黃海監司洪淳穆,以次進伏訖。上曰,史官分左右,上命監司進前。淳穆進前,大王大妃殿曰,昨年水災以後,海西歉荒,目下民情,未知何如,而專恃道臣之對揚,且來頭支勅之節,關慮甚大,惕念擧行,使我百姓,無至侵擾,可也。淳穆曰,臣以蔑劣之才具,猥當重寄,將不知何以對揚,極爲悚懍矣。大王大妃殿曰,每聞海西,唐船往來,與我國民和應云,此是人蔘潛商之計也。他國之人,以水路頻數犯越,亦大關慮,而邊禁蕩然,寧欲無言,若有一分國綱,寧有是也?此不可視之以尋常,先禁潛商,又飭沿海守令邊將,使彼船,更無得相和,而如此嚴飭之後,復有犯禁之民,卽施一律,以嚴國法也。淳穆曰,下敎如是截嚴,沿海關防守令邊將,謹當別般嚴飭,而畢竟實效,恐未知如何,是所憧憧也。大王大妃殿曰,向來以宮結導掌革罷事,已有所令飭禁斷,百姓想必便利矣。未知營邑,何以措處,而無賴牟利之輩,本是奸細,必有嗾囑納賂,暗地沮戲,期欲盡充其慾,此專由於國法之掃地矣。若有如此之漢,一邊先施極律後啓聞,可也。淳穆曰,各該地方官處另加禁飭,若復有不法之民,謹當依下敎奉行矣。大王大妃殿曰,今日入侍筵說,注書詳細記注,可也。又敎曰,海伯下去平安好在,實心對揚也。仍命監司先退,大王大妃殿曰,近來政院擧行,聞多漫忽云,何爲如是也?興敏曰,臣等每加操飭,而院吏近無老鍊解事者,新入之吏,閱歷知識,自不及舊吏,所以殼率未成,且聞多有昌皮之端,往往有告退之訴,擧行隨以漫忽矣。大王大妃殿曰,政院,卽傳命之司,事體宜異他司,而何至於若是耶?興敏曰,下敎至當矣。大臣外,各司無得招去院吏,載在本院掌考,院吏亦是吏胥,而以其出納命令,擧行有所重,故各司下隷,亦不曾慢蔑而優待矣,挽近漸不如前,間或有意外淩侵之弊,渠輩亦不無抑鬱之心矣。大王大妃殿曰,此專由於法令之解弛,嚴飭各司,俾無此弊,而如是之後,復有此等之弊,入稟,可也。上曰,史官就座。仍命退,承史以次退出。
甲子二月十五日辰時,上御重熙堂。勸講入侍時,領敦寧金興根,講官洪鍾序,參贊官李景夏,檢討官尹成鎭,假注書崔柄大,別兼春秋趙熙一,記事官李冕光,各持孝經,以次進伏訖。上曰,史官分左右。
甲子二月十五日申時,上御重熙堂。召對入侍時,參贊官金基纘,侍讀官趙昌和,檢討官尹成鎭,直閣李世用,假注書崔柄大,記事官崔奭奎,記事官南一愚,各持孝經,以次進伏訖。上曰,史官分左右。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
備忘記,穩城都護府使尹永夏下直,長弓一張·長箭一部·片箭一部·筒兒一箇賜給。
政院啓曰,右副承旨尹堉,今日不爲仕進,卽爲牌招,何如?傳曰,允。
傳曰,召對爲之。
持平李啓曰,臣言議風裁,本不合於淸朝耳目之任,而持憲除旨,忽下於千萬夢想之外,臣感恩怵義,雖不得不張皇出肅,粗伸叨謝之忱,而第臣於本府,已經掌憲,規以公格,在所當遞,請命遞斥臣職。答曰,依啓。
弘文館啓曰,校理柳道彙,旣有只推之命,卽爲牌招察任,何如?傳曰,允。
議政府啓曰,卽見京畿監司趙在應所報,則以爲支勅當頭,諸般責應,次第整備,而營邑事勢,實難措辦,某衙門錢,限三萬五千兩劃下爲辭矣。畿輔事勢之窘絀,匪今斯今,而鋪陳屛帳器皿等屬,則辛酉支勅後,旣有收置營庫者,設有小小修補,不當如新備之時,籌司別置錢中一萬兩,畿邑大同米一千石劃下,以爲排比入用之地,何如?傳曰,允。
兵曹啓曰,今此大行大王因山時,陵所晝停所扈衛軍兵,當爲磨鍊,而謹考謄錄則陵所七百名,晝停所四百名或二百名,以畿邑所屬束伍步軍擧行,而乙未年,以畿邑所屬束伍步軍二哨陵所扈衛,而宿所晝停所扈衛軍置之,己酉年,陵所扈衛軍七百名,晝停所扈衛軍二百名磨鍊擧行矣。今番則陵所晝停所扈衛軍,各以幾哨磨鍊乎?敢稟。傳曰,陵所扈衛軍一百名磨鍊,晝停所扈衛軍置之。
又啓曰,今此大行大王發引時,斥候伏兵,當爲磨鍊,而依已例令訓局次知,定送十里外,則以畿邑所屬束伍步軍擧行,何如?傳曰,依己酉年例磨鍊。
又啓曰,今此大行大王因山時設布帳,當爲磨鍊,而謹考謄錄,則乙未年,因純元大妃下敎,晝停所設布帳停止,宿所陵所設布帳,仍令訓局,專當擧行,己酉年,陵所設布帳,廣州府擧行,晝停所設布帳,置之矣。今番則,何以爲之乎?敢稟。傳曰,依乙未年例磨鍊。
又啓曰,今此大行大王因山時,陵所設布帳外虎網子,當爲磨鍊,而謹考謄錄,則乙未·己酉年,連因下敎,置之矣。今番則,何以爲之乎?敢稟。傳曰,置之。
又啓曰,今此大行大王發引時,侍衛軍兵,當爲磨鍊,而謹考謄錄,則乙未年,兵曹都摠府堂上郎廳各一員,五衛將二員,別軍職六員,宣傳官四員,武臣兼宜傳官八員,禁軍一百人,挾靈轝軍二百名,前後廂軍,以訓局軍八百名磨鍊,而己酉年,依乙未年例磨鍊矣。今番則,何以爲之,而前後廂軍,以訓局軍幾百名磨鍊乎?敢稟。傳曰,依乙未年例磨鍊。
又啓曰,今此大行大王發引時,傳語軍,當爲磨鍊,而依已例十里內,以轝士軍二百名排立,十里外,則以畿邑所屬束伍步軍擧行,何如?傳曰,允。
又啓曰,今此發引返虞三度習儀時,侍衛各差備,一依正日例擧行,而謹考謄錄,則禁軍及挾靈轝軍前後廂軍兵,竝依例除標信解嚴矣。今亦依此擧行,何如?傳曰,允。
又啓曰,發引,返虞三度習儀時,大駕奉辭祗迎節次,亦爲習儀,而謹考己酉謄錄,則挾輦軍,不爲磨鍊矣,今亦依此擧行乎?敢稟。傳曰,依此磨鍊。
又啓曰,內禁衛將李鍾武,時無職名,依例付軍職以入之意,敢啓。傳曰,知道。
護軍申應朝疏曰。缺答曰,省疏具悉。卿其勿辭行公。
甲子二月十六日辰時,上御重熙堂。勸講入侍時,講官金學性,參贊官尹定善,侍讀官趙昌和,假注書金東軾,記事官崔奭奎·李冕光,各持孝經,以次進伏訖。上曰,史官分左右。
甲子二月十六日申時,上御重熙堂。召對入侍時,參贊官尹堉,侍講官兪晩源,檢討官宋熙正,待敎趙寧夏,假注書金東軾,記事官崔奭奎·李冕光,各持孝經,以次進伏訖。上曰,史官分左右。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
備忘記,慶源都護府使申命羲下直,長弓一張·長箭一部·片箭一部·筒兒一箇賜給。
傳曰,召對爲之。
政院啓曰,撥路申飭,何等截嚴,而卽見冬至使先來狀啓上送事,平安監司·義州府尹狀啓入來者,則今月十二日封發者,今始到院,事甚未安,常時不飭之道臣及義州府尹,竝推考,軍官三人中二人落後,亦極駭然,落後軍官,待其上來,令攸司科治,當該遲滯陪持,亦爲科治,何如?傳曰,允。
以咸鏡監司李裕元狀啓,假托均稅海帶都賈永爲革罷事。傳曰,開梁作弊之嚴禁,假托均稅及海帶都賈之永革,實爲爽快,而以若道臣之威明,何不先此而禁革乎?以此觀之,則諸般弊端,尙或有漏網之慮,嚴飭列邑,益加禁察可也事,廟堂更爲關飭。
訓鍊都監啓曰,謹依統長崔虎大手本,判下武藝別監盧雲根,決棍十度,除下班奴鄭龍伊等五漢,各決棍十度,懲勵放送之意,敢啓。傳曰,知道。
國葬都監郎廳,以摠護使意啓曰,來四月初七日辰時,下玄宮後,自陵所離發,仍爲返虞之意,敢啓。傳曰,知道。
又以摠護使意啓曰,發引班次圖,一依各年謄錄磨鍊,而哭宮人行帷帳,在承史·閣臣·都監班次之前,遮截前後,難於檢飭,乙亥以後,固特敎立於銘旌前,都薛里守侍陵官,立於銘旌後,宗戚執事,立於守侍陵官後矣。今亦依此磨鍊,魂殿,國葬都監堂郞各一員,分立於大轝肩轝神輦神轝之後,往來檢飭,而大轝肩轝陪衛之員,雖於神輦神轝之後,不改服色,從便檢飭,載在各年謄錄,依此擧行,何如?傳曰,允。
又以摠護使意啓曰,睿陵表石前面,令大字篆文,書寫官領中樞府事鄭元容敬書以入之意,敢啓。傳曰,知道。
江原監司朴承輝疏曰,伏以旬朔屢嬗,滕廬之墨容愈戚,冊寶載上,漢庭之縟儀誕宣,愴慶交摰,惟恤亦休,仍伏念臣,迂疎一書生耳。才猷器識,百不猶人,特緣立朝稍久,滾到卿班,間亦屢叨百里之寄,而觸處僨誤,無往非罪,至今追惟,滿心慙惶,顧今聖明光御,慈化誕敷,一初淸明之治,眷眷乎民生休戚,岳牧守宰,克愼厥簡,百職奔走,咸自淬礪,而乃者東藩須代,畀臣以方面之任,臣誠惝怳震惕,實不知措躬之所也。夫藩屛之職,承流宣化,責任綦重,苟非威望足以懼貪猾,規爲足以奠氓庶,鑑識足以明黜陟,莫宜居之。惟玆關東一路,比他道地僻事簡,而挽近以來,淍弊益甚,山海崎嶇,邑里蕭條,峽氓則鶉衣而鵠形,浦戶則鳧居而雁聚,少遇飢荒,朝夕集散,官徵吏求,又後縱橫於其間,此時旬宣撫綏之方,有非如臣薄劣,所可擔承者也。高牙大纛,坐擁名藩,在臣身雖極榮寵,短綆小褚,不稱其職,於國事將何補益左右思惟,逡巡却步,誠恐上而孤負簡心之隆,下而自速僨事之咎,玆敢具牘臚實,冒控崇聽。伏乞仰稟東朝,畫鐫臣新授藩銜,以幸公私焉。答曰,省疏具悉。卿其勿辭,往欽哉。
甲子二月十七日辰時,上御重熙堂。勸講入侍時,講官尹致定,參贊官金世鎬,侍講官兪晩源,假注書崔柄大,記注官柳龍䥁,記事官李冕光,各持孝經,以次進伏訖。上曰,史官分左右。
甲子二月十七日申時,上御重熙堂。召對入侍時,參贊官金世鎬,侍講官兪晩源,檢討官宋熙正,直閣李世用,假注書崔柄大,記注官洪憲述,記事官李冕光,各持孝經,以次進伏訖。上曰,史官分左右。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
李興敏啓曰,行左承旨李景夏,左副承旨尹定善,今日不爲仕進,竝卽牌招,何如?傳曰,允。
以左副承旨尹定善牌不進,罷職傳旨。傳曰,只推。
傳曰,公事不審之當該中官,從重推考。
傳曰,召對爲之。
議政府啓曰,卽見京畿監司趙在應狀啓,則備陳本道儲置排比不足之狀,仍請四分一裁減條特爲還寢事,令廟堂稟處矣。儉歲減分,由來恒規,而日前特頒之帑錢,足以牽補而紓力,以言乎惠廳事勢,則左枝右梧,萬無其道,裁減條還寢一款,置之,何如?傳曰,允。
兵曹啓曰,今二月二十日禁軍戎器點考日次,而卒哭前各樣習操,例皆停止,不得設行,後日退行之意,敢啓。傳曰,知道。
司僕寺啓曰,今此大行大王發靷時,各差備入把馬,以本寺馬盡數入用,而其不足之數,京畿·兩西外各道驛馬中限一百五十匹,分定補把,何如?傳曰,允。
吏曹啓曰,繕工監假監役官李錫應,以其身病,呈狀乞遞,改差,何如?傳曰,允。
禮曹啓曰,卽接濟州前牧使鄭岐源所報,則以爲旌義縣鄕校聖殿,重修年久,棟宇腐傷,正殿北桷,將至頹壓,及今修改,在所不已,告由移還安祭香祝,自本曹啓稟下送云矣。取考謄錄,則國恤卒哭前,鄕校聖殿有頉處修改時,不爲設祭,只行告文,已有前例,今此旌義縣鄕校修改時,先告事由移還安香祝,卽令該司,照例磨鍊,急速下送,從便卜日擧行,而勿爲設祭,只行告文之意,竝爲分付,何如?傳曰,允。
又啓曰,卽接光州幼學李萬維所志,則以爲族叔樟,嫡妾俱無子,以其同姓八寸兄弼善第二子萬化,欲爲繼後,兩家諸族,相議完定,而生養父母,俱爲作故,拘於常規,不得偱例禮斜,依定式草記稟處事呈狀矣。凡係繼宗立後,兩邊與受,明有可㨿,而不得登聞者,許令該曹,論理草記事,曾有筵奏定式,而門長李萬維所訴旣如此,李弼善第二子萬化,立爲李樟之後,何如?傳曰,允。
甲子二月十八日辰時,上御重熙堂。勸講入侍時,講官宋近洙,參贊官李興敏,侍講官兪晩源,假注書崔柄大,記注官洪憲述,記事官李冕光,各持孝經,以次進伏訖。上曰,史官分左右。
甲子二月十八日申時,上御重熙堂。召對入侍時,參贊官尹堉,侍講官沈東臣,檢討官宋熙正,直閣李世用,假注書金東軾,記事官崔奭奎·李冕光,各持孝經,以次進伏訖。上曰,史官分左右。仍開卷,上曰,上番讀之。東臣,讀自子曰昔者止神明彰矣,仍奏釋義訖,上讀十遍訖,上曰,事天明,何義也?東臣曰,父道,卽天道也。事父以孝,則事天之道,豈不明乎?仍奏曰,易之說卦曰,乾天稱父,坤地稱母,天地父母,其道一也。以事父之道事天,則無有不明,以事母之道事地,則無由不察,曰明曰察,乃明王事天事地之要道也。且夫長幼有序,卽五倫之一,而長長幼幼,順其序而極其至,則上行下效,其國不治者,未之有也。凡爲人君者,欲其上下治而天地明察,則捨孝悌奚以哉?故曰堯·舜之道,孝悌而已,又曰孝悌也者,其爲仁之本,伏願殿下,亦於孝悌二字,益加體念。明於事天,察於事地,以至上下治安,則神明之感應,捷如桴鼓,休祥日臻,福祿日降矣,懋哉懋哉。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
李景夏啓曰,右承旨金基纘,今日不爲仕進,卽爲牌招,何如?傳曰,允。
傳曰,召對爲之。
以全羅監司鄭健朝狀啓,茂朱等邑民家失火事。傳曰,聞甚矜惻,元恤典外,別加顧助,結構奠接之方,廟堂措辭,分付。
禮曹啓曰,孝文殿五虞祭,來四月十五日推擇啓下,而與望祭相値矣。朔望若値別祭,則只行別祭事,載在禮文,今亦依禮文,只行虞祭,祝文中措辭添入事,分付,何如?傳曰,允。
甲子二月十九日辰時,上御重熙堂。勸講入侍時,講官李㘾,參贊官李景夏,侍講官沈東臣,假注書崔柄大,記事官崔奭奎·李冕光,各持孝經,以次進伏訖。上曰,史官分左右。上誦前受音一遍訖,仍開卷,㘾讀自故舊天子,止鬼神著矣。仍奏釋義曰云云,上命授書算于㘾,讀新受音十遍訖,上曰,當更讀一遍矣。更讀一遍訖,上曰,必有先也,何義也?東臣曰,至尊者天子也。宜無所先,而以其悌於兄故曰,必有先也。仍奏曰,今日文義,講官已備陳無餘,臣無容更達,而大抵貴如天子,而必有所尊之者,諸父是也,尊如天子,而必有所先之者,諸兄是也,諸父諸兄,皆祖考之胤也。推其尊敬祖考之心,則可不尊敬其諸父諸兄乎?是以,天子之能致敬宗廟者,乃所以敬事祖考,而必曰不忘親也。上言致敬,言敬事祖考,以至諸父諸兄,尊之先之者,卽所謂親親也,下言致敬,言盡敬於宗廟之禮,祖考來格,享其克誠,故必曰著矣。著者明也,神道幽闇難明,而克盡誠敬,昭假明享,則神道自底於明著矣。
甲子二月十九日申時,上御重熙堂。召對入侍時,參贊官尹定善,侍講官沈東臣,檢討官黃正淵,直閣李世用,假注書崔柄大,記注官柳龍䥁,記事官李冕光,各持孝經,以次進伏訖。上曰,史官分左右。仍開卷,上曰,上番讀之。東臣,讀自故雖天子,止鬼神著矣,仍奏釋義訖,上讀十遍訖。上曰,修身愼行,何義也?東臣曰,天子至尊也,無上於天下,凡於動靜事爲,易或放過怠慢,而猶能修持其身,謹愼其行,則自無辱先祖之患矣。以之事父兄,而極其孝悌,以之事宗廟,而極其誠敬者,皆本於修身愼行之實,莫先於孝悌也,亦莫先於誠敬也。是以言之,明王哲辟,莫不勉勉於愼修之工,夙夜兢懼,勿墜先業,此豈非後世人主之所當監戒者哉?上曰,必有先也,何義也?東臣曰,以天子之尊,無所先之地,而其於不可不悌,則此所以有先也。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
藥房都提調趙斗淳,提調趙獻永,副提調李興敏啓曰,伏未審日間,聖體,若何?寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此,仰稟。答曰,知道。大王大妃殿·王大妃殿·大妃殿,口傳問安。答曰,知道。
政院啓曰,議政府郎廳來言,今日賓廳日次,而領議政金左根,左議政趙斗淳,有身病,右議政李景在,奉命出疆,不得來會云矣,敢啓。傳曰,知道。
又啓曰,右副承旨尹堉,今日不爲仕進,卽爲牌招,何如?傳曰,允。
以右副承旨尹堉牌不進,罷職傳旨。傳曰,只推。
傳曰,吏曹參議有闕之代,前望單子入之。
吏曹參議前望單子入之,金壽鉉落點。
傳曰,召對爲之。
傳曰,政官牌招開政,如有違牌,勿爲呼望。
傳曰,藥院提調許遞,宗親儀賓擬入。
傳曰,雲監一提調許遞,今日政差出。
傳曰,瓜近,童蒙敎官作窠,幼學閔謙鎬擬入。
傳曰,放未放成冊,就議廟堂,付籤以入。
大王大妃殿傳曰,慶禮稱賀後,館閣諸司之稧屛識喜,自是盛世美事,而近來謬習,不知本意,急於價本取用,有若憑藉求索,亦爲外邑之一弊,稧屛求請,從今以往,永勿擧論事,分付各司。
大王大妃殿傳曰,近來將家子弟,多由捷經取官,習射習講,全不留意,而且聞訓鍊院廨宇,將至頹圮云,實關戎務之興廢矣。見今度支經用不敷,其令訓局,專任修葺,內下錢一千兩,以爲補用,而武士講射習藝各營將臣,另爲申飭勸課,可也。
以慶尙道放未放成冊,傳曰,徐召史·禹銓·尹相甲放。
以全羅道放未放成冊,傳曰,朴慶善·世輔放。
以公忠道放未放成冊,傳曰,朴定吉·趙章鎬放。
有政。吏批,兼判書金炳學,參判李承輔,參議金壽鉉進,承旨缺進,以鄭顯德·曺璟承爲持平,趙成夏爲禮曹參議,任百秀爲知經筵,金賢根爲內醫提調,李載元爲觀象監提調,吳秉善爲宗簿直長,金學楚爲假監役,閔謙鎬爲童蒙敎官,金博淵爲公忠都事,任翼常爲全羅都事。再政,以洪承億爲副校理,李賢器爲掌苑奉事,金謙秀爲監役,宗簿直長吳秉善,義盈直長朴升壽,已上相換。三政,吏批啓曰,蔭正今當差出,擬望之人乏少,外任竝擬,何如?傳曰,允。以李彙載爲掌樂正,吳致性爲假監役。
兵批,同知單李得遜,僉知單李䆃重,副司果李玄益。
公忠監司李秉文疏略曰,臣之待罪是藩,居然六朔于玆矣。制治昧方,觸事生疣,臣罪至此,何以自贖?矧自奉諱以來,留滯周南,旬朔屢嬗,啓欑有期。伏乞遞臣所帶藩銜,許臣還朝,趁參哀班,俾伸至恨不勝大願云。答曰,省疏具悉。桉藩屬耳,專心對揚,分也義也,卿其勿辭,益勉分憂之責。
吏曹參議趙成夏疏曰,缺。省疏具悉。所請依施。
甲子二月二十日辰時上御重熙堂。藥房入診,勸講入侍時,都提調趙斗淳·趙獻永,副提調李興敏,假注書金東軾,記注官柳龍䥁,記事官李冕光,待敎趙寧夏,以次進伏。講官趙得林,參贊官李興敏,檢討官黃正淵,假注書金東軾,記注官柳龍䥁,記事官李冕光,各持孝經,進伏。醫官李慶年·鄭禮秀·李章爀·朴演鏞,進伏楹外訖。上曰,史官分左右。斗淳,問候訖,奏曰,醫官待令,使之入診乎?上可之,慶年等,診候訖,斗淳曰,脈候奏之。慶年等奏曰,脈候左右三部調均矣。以下缺上曰,孝悌之極,通於神明,何義也?得林曰,充吾一念之孝悌,而至其極,則幽可以通神明,顯可以光四海也。殿下今日講讀之勤,爲孝悌之本,以之悅豫慈心,卽此章中不忘親也,以之致敬宗廟,卽此章中神明彰矣。推之爲八域臣庶,歡欣蹈舞,一勤聖學,而其感應之速,功用之廣,有如此矣。必以勤學之工,務盡孝悌之至焉。
甲子二月二十日申時上御重熙堂。召對入侍時,參贊官金基纘,侍講官沈東臣,檢討官黃正淵,待敎趙寧夏,假注書金東軾,記注官洪憲述,記事官李冕光,各持孝經,以次進伏訖。上曰,史官分左右。仍開卷,上曰,上番讀之。東臣,讀自孝悌之至,止釋天子之孝,上讀十遍訖,上曰,通於神明,何義也?東臣曰,事父母而至於天地明察,孝之至也,順長幼而至於上下治爻,悌之至也。蓋至也者,極至之謂也。極至之孝,極至之悌,出於至性,格感神明,故天地之神,彰矣,宗廟之神,著矣,此是孝悌之通於神明者也。上曰,自西自東,自南自北,無思不服,何義也?東臣曰,此篇,卽詩之文王有聲篇也。言武王之德化,遠被於四方,四方之人,無不率化而來服也。上曰,何不先稱自東,而必先稱自西者,何義也?東臣曰,周都在於鎬京,鎬京近於西方,西方之人,先被德化,故所以先稱自西也。又奏曰,上老老而民興孝,上長長而民興悌,一人孝悌,天下化之,如表端而影直,如風行而草偃,敎化之美,訖于四方,莫不觀感而率服,此非孝悌之光于四海者乎?今此引詩爲諭,而必取文王有聲者,以西東南北無思不服,比之於光于四海無所不通也。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
政院啓曰,左副承旨尹定善,右副承旨尹堉,今日不爲仕進,竝卽牌招,何如?傳曰,允。
以左副承旨尹定善牌不進,罷職傳旨。傳曰,只推。
傳曰,召對爲之。
政院啓曰,卽見平安監司洪祐吉秋冬等襃貶啓本,則守令無一人居下邊將無一人居中居下,殊無嚴明殿最之意,推考警責,何如?傳曰,允。
議政府啓曰,卽見水原留守南秉吉狀啓,則以爲本營支放所需,立本取殖次,錢一萬兩,作穀於嶺南,名以甲子外帑穀盡分取耗,勿入停蕩,則每歲耗條一千兩,可爲永久充補之方,令廟堂,措辭分付於該道云矣。此不可不變通者,而三南則年前釐整時穀摠,無得加減事,已爲著式行會矣。依此請作穀於海西,穀名石數,盡分取耗,勿入停蕩等節,竝依施之意,分付該道道臣,何如?傳曰,允。
兵曹啓曰,去癸亥年八月二十七日慶科庭試武科殿試時,直赴殿試人平安兵營別武士鄭纘重·張興宅,公忠兵營馬兵李升榮,直赴會試人水原傳語將禹致吉,公忠監營馬兵李閏植,慶尙監營選武軍官崔禎憲,北兵營馬兵許辰官等,無緣不赴,其委折,關問該道守臣及帥臣後稟處事,草記蒙允後關問矣。卽接平安兵使吳吉善,公忠兵使沈宜豐,水原留守南秉吉,公忠監司李秉文,慶尙監司徐憲淳回移,則別武士鄭纘重,遭期服未過葬,張興宅,馬兵李升榮,身病不赴云,係是三式年內,依例陳試,傳語將禹致吉作故,馬兵李閏植,選武軍官崔楨憲,身病不赴云,依例勿施,取授帖文,收聚爻周,馬兵許辰官不赴委折,關問該帥臣矣。尙不報來,以致稟處之遲滯,事甚未安,北兵使李南軾推考,不赴委折,星火回移,以爲稟處之地,何如?傳曰,允。
吏曹啓曰,繕工監假監役金學楚·吳致性,俱以身病,呈狀乞遞,竝改差,何如?傳曰,允。
訓鍊都監啓曰,本局別將李奎奭,身病猝重,勢難察任,改差,何如?傳曰,允。
國葬都監郎廳,以摠護使意啓曰,發引時祖奠後冊寶,先盛於腰彩轝,遣奠前二刻前進,排列于大路通廣處,預爲整待事,載在補編,今亦依此擧行,何如?傳曰,允。
又啓曰,發引時所過橋梁城門山川祭獻官,例以本都監郎廳差送,而都監擧行浩多,庚申年筵稟後,部字內則自吏曹,以他司官員別爲差送,外方則自畿營,以守令差送矣。今亦依此擧行事,分付該曹·該道,何如?傳曰,允。
義禁府啓曰,卽伏見各道放未放成冊啓下者,則全羅道羅州牧黑山島圍籬安置罪人朴慶善,廣津縣薪智島荐棘罪人世輔,慶尙道巨濟府竄配罪人徐召史·禹銓,陝川郡遠配罪人尹相甲,公忠道禮山縣徒配罪人朴完吉,忠州牧卽其地定配罪人趙章鎬,江原道橫城縣卽其地定配罪人朴仁泰名下,放字書下矣。尹相甲·朴完吉竝放送事,分付各該道道臣,李世輔已施放逐之典,朴仁泰所犯公貨,前已畢納,而放送竝勿論,趙章鎬所員公貨,姑未準捧,依定式待畢納後放送,朴慶善·徐召史·禹銓,罪名至重,竝不得擧行之意,敢啓。傳曰,知道。朴慶善·徐召史·禹銓,自有斟量,卽速擧行。
弘文館啓曰,新除授副校理洪承億,卽爲牌招察任,何如?傳曰,允。
以副校理洪承億牌不進,罷職傳旨。傳曰,只推。
判義禁金學性,知義禁沈宜冕,同義禁李承輔·金在顯疏曰,伏以臣等,卽伏見本府草記批旨下者,相顧愕眙,竊不勝愚惋之至。噫,三罪人之罪名,雖各不同,在法同赦則一也。兩謫之所坐,隄防莫嚴於收司,六字之凶言,員犯已著於斷案,而大行朝處分,特貸一縷,群情尙有餘憤,今殿下,寬之又寬,遽施恢蕩,有若尋常編配之遇赦而宥者,王府關和,寧容若是,刑政從此弛矣,國綱不復桭矣,是豈細故也哉?臣等責在執藝,敢陳徼還之啓,而菲忱甚淺,荃衷未格,不惟不賜反汗,乃有卽速擧行之命,君命之下,寧昧將順之道,而蓋將順者,將順其美事之謂也。如其覆難之地,而乃反順之,則其於予曰宥爾惟勿宥之訓,得不有違乎?殿下,請以此度之,今日之事,王法民彝之大關捩,則將順之可乎,覆難之可乎?審擇於斯二者,從速不難決矣。天地好生,縱仰一初之政,春秋垂法,難屈三尺之嚴,玆敢相率聯籲。伏乞聖明,淵然深思,仰稟東朝,亟寢成命,以靖人心,以嚴邦憲焉。答曰,省疏具悉。事屬陳案,而且有斟量矣。不必如是爭執,切勿遲滯,卽速擧行。
吏曹參議金壽鉉疏曰,缺省疏具悉。爾其勿辭察職。
甲子二月二十一日辰時上御重熙堂。勸講入侍時,講官洪鍾序,參贊官李景夏,侍講官沈東臣,假注書金東軾,記注官洪憲述,記事官李冕光,各持孝經,以次進伏訖。上曰,史官分左右。上誦前受音一遍訖,鍾序讀自君子之事親,止治可移於官,仍奏釋義訖,上讀新受音一遍。鍾序曰,缺東臣曰,講官已有所陳,而上文所謂以孝事君則忠,以敬事長則順,卽此章之義也。向日講筵,已經講習,伏想記有於聖衷矣。惟孝惟忠,本非二段,推其爲孝之道,則可以盡忠於其君矣。曰悌曰順,亦是一般,推其爲悌之道,則亦可效順於其長矣,是故,人之修行,莫先於孝悌,孝於其親,悌於其兄,則事君也事兄也,不失乎忠順之道矣。若夫居家居官,雖有公私輕重之分,語其施措規模,則居家善理者,安有居官不治之理也?凡此三者,惟君子能之,君子者,成德之人也。德旣成立,則萬善畢具,百行兼備,無施不宜,無處不當,君子立身揚名之道,不外乎斯言。
甲子二月二十一日申時,上御重熙堂。召對入侍時,參贊官金世鎬,侍讀官柳道彙,檢討官黃正淵,待敎趙寧夏,假注書崔柄大,記注官洪憲述,記事官李冕光,各持孝經,以次進伏訖。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
傳曰,呈告臺諫許遞,政官牌招開政。
傳曰,經筵竝許遞,今日政差出。
傳曰,召對爲之。
以司謁口傳下敎曰,訓鍊院修葺之役,三營分當擧行。
有政。吏批,兼判書金炳學,參議金壽鉉進,承旨缺進,以南性敎爲大司憲,鄭鎏爲大司諫,姜夏奎爲執義,姜運重·權魯淵爲正言,李㘾·趙徽林·任百經爲知經筵,李承輔·朴珪壽·金炳奎爲同經筵,李秉善·任可常爲假監役,白樂賢爲肅川府使,故參判徐長輔贈吏判,文衡例兼都摠管徐衡淳考。再政,以申應朝爲工曹參判。
弘文館啓曰,副校理洪承億,旣有只推之命,卽爲牌招察任,何如?傳曰,允。
以副校理洪承億牌不進,罷職傳旨。傳曰,只推。
義禁府啓曰,各道放未放啓下中,全羅道羅州牧黑山島圍籬安置罪人朴慶善,慶尙道巨濟府竄配罪人徐召史·禹銓等名下,放字書下矣。朴慶善撤去圍籬後放送,徐召史·禹銓卽爲放送事,分付各該道道臣之意,敢啓。傳曰,知道。
國葬都監郎廳,以摠護使意啓曰,睿陵表石陰記,令書寫官行議政府右參贊趙得林,敬書以入之意,敢啓。傳曰,知道。
山陵都監京郎廳,以摠護使意啓曰,今月二十五日,山陵作甕家始役次,臣二十四日,依例除朝辭進去之意,敢啓。傳曰,知道。
甲子二月二十二日辰時,上御重熙堂。勸講入侍時,講官鄭基世,參贊官尹定善,檢討官黃正淵,假注書金東軾,記事官崔奭奎·李冕光,各持孝經,以次進伏訖。上曰,史官分左右。上誦前受音一遍訖,仍開卷,基世讀自是以行成於內,止釋立身揚名及士之孝,仍奏釋義,上讀新受音十遍,又加讀十遍訖。上曰,行成於內,何謂也?基世曰,以事親之道事君,事兄之道〈事〉長,孝悌之行,成於內,忠順之道,達於外,則名立於後世矣。仍奏曰,有其實而有其名,則謂之令名,無其實而有其名,則謂之虛名,名實相孚然後,名可立於後世矣。中庸曰舜其大孝也與,宗廟享之,子孫保之,繼之曰大德必得其名,此所以有其實,則必有其名者也。缺。
甲子二月二十二日申時,上御重熙堂。召對,在院承旨持公事同爲入侍時,參贊官尹堉,侍讀官柳道彙,檢討官蔡東述,待敎趙寧夏,假注書金東軾,記事官崔奭奎·李冕光,各持孝經,左副承旨尹定善,同副承旨金世鎬,以次進伏訖。上曰,史官分左右。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
傳曰,同副承旨許遞,前望單子入之。
承旨前望單子入之,朴道彬落點。
政院啓曰,右承旨金基纘,今日不爲仕進,卽爲牌招,何如?傳曰,允。
以右承旨金基纘牌不進,罷職專旨。傳曰,只推。
又啓曰,新除授同副承旨朴道彬,卽爲牌招,何如?傳曰,允。
傳曰,召對爲之。
以慶尙監司徐憲淳狀啓,昌寧縣民家失火事。傳曰,聞甚矜惻,元恤典外,別加顧助,趁卽結構奠接之方,廟堂措辭,分付。
以慶尙監司徐憲淳狀啓,密陽府民家失火事。傳曰,聞甚矜惻,元恤典外,別加顧助,燒死人,如有生前身還布,竝蕩減,卽爲結構奠接之方,廟堂措辭,分付。
兵曹啓曰,卽接尙衣院牒報,則本院弓人金永完,矢人金鼎錫,俱爲服役二十年,造納弓矢,已滿千數云矣,御供弓矢匠人之服役二十年,造納弓矢滿千數者,帖加成納,旣有已例,故取考該院成冊,則服役年條,造納數爻,俱爲準限,竝依例帖加成給,何如?傳曰,允。
吏曹啓曰,繕工監假監役官李秉善·任可常,俱以身病,呈狀乞遞,竝改差,何如?傳曰,允。
政院啓曰,卽者檢閱李冕光,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪軒鍾,卽爲牌招入直,何如?傳曰,允。
以別兼春秋洪軒鍾牌不進,罷職傳旨。傳曰,只推。
弘文館啓曰,副校理洪承億,旣有只推之命,卽爲牌招察任,何如?傳曰,允。
以副校理洪承億牌不進,罷職傳旨。傳曰,只推。
山陵都監京郎廳,以摠護使意啓曰,本都監小浮石所監造官洪祐鼎,以其身病,呈狀乞遞,改差,其代,前參奉丁克相差下,而時無職名,令該曹,口傳付軍職,使之察任,何如?傳曰,允。
檢閱李冕光疏曰,伏以臣,卽接家信,則臣母浹旬患感,委頓有日,而忽添痰滯之證,每多昏窒,起居飮食,將攝矢宜,扶護治療,臣外無人。臣聞報煎灼,滿心驚遑,玆徹請急之章,敢犯擅離之罪。伏乞聖明,俯垂鑑諒,仰稟東朝,特遞臣職,仍治臣罪,以肅朝綱焉,省疏具悉。爾其勿辭救護。
甲子二月二十三日辰時,上御重熙堂。勸講入侍時,講官曺錫雨,參贊官李景夏,檢討官蔡東述,假注書崔柄大,記事官李冕光·南一愚,各持孝經,以次進伏訖。上曰,史官分左右。
甲子二月二十三日申時,上御重熙堂。召對入侍時,參贊官尹定善,侍讀官柳道彙,檢討官蔡東述,直閣李世用,假注書崔柄大,記注官柳龍䥁,記事官南一愚,各持孝經,以次進伏訖。上曰,史官分左右。
上在昌德宮廬次。
自辰時至人定,灑雨下雨,測雨器水深一寸六分。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
政院啓曰,左右史不可不備,別兼春秋洪軒鍾,旣有只推之命,卽爲牌招入直,何如?傳曰,允。
以別兼春秋洪軒鍾牌不進,罷職傳旨。傳曰,只推。
傳曰,山林疏批,遣地方官傳諭。
傳曰,有實故玉堂許遞,政官牌招開政。
傳曰,召對爲之。
以江原前監司金泳根狀啓,平康縣民家失火事。傳曰,聞甚矜惻,元恤典外,別加顧助,卽爲結構奠接之方,廟堂措辭,分付。
副司直李敏德疏曰,朝廷百司,各有所主,而雖庶官流品,可省可倂之職,苟欲充員,必授攸當,而況此聖學,啓告陳籲,爲任,何如?寧可付非其人,而望其裨補,有如等閒而備敎可乎?今方百弊紛氄,庶務倥傯,國計民憂,宜如救焚拯溺,而比諸聖學,稍屬第二,故曰正其本萬事理,於斯之際,果可以苟且因仍,而不爲之大加警動,一令一敎,便若尋常而今已乎?若欲警動變移,則果不在擇人而去就之乎?臣之自分,本非可擬之物,而不敢冒陳,故不得不自列亟收召命,永刋選籍焉。答曰,省疏具悉爾懇。頃於別諭,已罄予意,及見來章,殊失所圖,爾雖以輔導之非其人,費辭撝謙,而爾試思之,此時此任,不得不求之於林下宿儒,而諮于卿士,詢于衆庶,德尊學邃,爲世揩範者,捨爾伊誰?見今講筵日開,將就有望,思爾之切,尤倍餘時,疏中所陳檢心持身明理察物等句言,無非切實精確,字字服膺,卽此而可知其積於中者發於外,春氣漸暢,政好登途,勉回東岡之固守,庸副側席之跂望。
甲子二月二十四日辰時,上御重熙堂。勸講入侍時,講官曺錫雨,參贊官朴道彬,侍讀官柳道彙,假注書崔柄大,記注官洪憲述,記事官南一愚,各持孝經,以次進伏訖。上曰,史官分左右。缺道彬曰,安親者,安親心而不貽憂之謂也。註以不近兵刑爲釋,而安親之道,不止一二,必也一言一事,一動一靜,皆以順志無違,爲心然後,始可謂之安親也。從父之令,可謂孝乎者,卽聞其無論所令之可否,當一一從之乎云也。善之當從,雖愚夫,亦知之,今此曾子之問,卽指其所令之或涉非義也,爲父而所令或非義,則固有不可從者矣。然人於賢父兄,自不無可從之令,況賢父兄之訓其子弟,尤豈爲不可從之令乎?大抵順志服訓,爲孝之大,我殿下御極之日,我慈聖殿下訓戒之書,卽爲堯爲舜之大經大法也。堯·舜之道,非高遠難行之事,殿下欲行則斯行矣。凡事,未有知之至而不能行者,伏願常以慈聖訓戒之書,念念在玆,眷眷服膺,而以堯·舜自期,眞知而力行焉。
甲子二月二十四日申時,上御重熙堂。召對入侍時,參贊官金世鎬,侍讀官柳道彙,檢討官蔡東述,直閣李世用,假注書金東軾,記注官洪憲述,記事官南一愚,各持孝經,以次進伏訖。
上在昌德宮廬次。
自前夜人定,至是日人定,灑雨下雨,測兩器水深一寸四分。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
藥房都提調趙斗淳,提調金賢根,副提調李興敏啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此,仰稟。答曰,知道。大王大妃殿·王大妃殿·大妃殿,口傳問安。答曰,知道。
政院啓曰,議政府郎廳來言,今日賓廳日次,而領議政金左根,山陵進去,左議政趙斗淳,無時急稟定事,右議政李景在,奉命出疆,不得來會云矣,敢啓。傳曰,知道。
傳曰,殯殿進香,來月初三日,當自內親行矣。該房知悉,百官入參,親祭文,前大提學製進。
傳曰,召對爲之。
政院啓曰,兼吏曹判書金炳學,參判李承輔,參議金壽鉉牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
有政。吏批,兼判書金炳學進,參判李承輔,參議金壽鉉,牌招不進,以尹致賢爲副應敎,趙然友爲校理,尹龜永爲副校理,李基鎬爲副修撰,趙獻永爲同義禁,尹滋眞爲同春秋,宋寅降爲典籍,李喬信·李廷器爲假監役,兔山縣監金延根,泰仁縣監成載瑋,已上相換。再政,以張世容爲宗簿正,沈東臣爲奉常正,崔益鉉·金基龍爲典籍,知義禁單趙獻永。
以吏曹參議金壽鉉牌不進,罷職傳旨。傳曰,只推。
弘文館啓曰,新除授副應敎尹致賢,校理趙然友,副校理尹龜永,副修撰李基鎬,竝卽牌招察任,何如?傳曰,允。
以副應敎尹致賢,校理趙然友,副校理尹龜永,副修撰李基鎬牌不進,罷職傳旨。傳曰,只推。
奎章閣啓曰,卽者景慕宮望廟樓兼別監來言,望廟樓第二室閤內滲漏云,修改之節,令該曹,卽速擇日擧行,何如?傳曰,允。
山陵都監京郎廳,以摠護使意啓曰,本都監大浮石所郎廳趙然天,以其身病乞遞,改差,其代,前府使李彙溥差下,而時無職名,令該曹,口傳付軍職,使之察任,何如?傳曰,允。
政院啓曰,左右史不可不備,別兼春秋洪軒鍾,旣有只推之命,卽爲牌招,入直,何如?傳曰,允。
以別兼春秋洪軒鍾牌不進,罷職傳旨。傳曰,只推。
兵曹,來五月十二日,大王大妃殿加上尊號,王大妃殿加上尊號,合二慶慶科,庭試規矩,鐵箭三矢一百十步,片箭三矢一百三十步一巡二中,騎芻一次三中,柳葉箭五矢一百二十步一巡三中,講書,粗以上取,三技落點。
甲子二月二十五日辰時,上御重熙堂。藥房入診,勸講同爲入侍時,都提調趙斗淳,提調金賢根,副提調李興敏,假注書崔柄大,記事官崔奭奎·南一愚,直閣李世用,以次進伏,講官尹致定,參贊官李興敏,檢討官蔡東述,假注書崔柄大,記事官崔奭奎·南一愚,各持孝經,以次進伏,醫官李慶年·金榘·李章爀·丁錫胤,進伏楹外訖。上曰,史官分左右。斗淳,問候訖,奏曰,醫官待令,使之入診乎?上可之,慶年等,診候訖,斗淳曰,脈候奏之。慶年等,奏曰,脈候左·右三部調均矣。
甲子二月二十五日申時,上御重熙堂。召對入侍時,參贊官李景夏,侍讀官趙昌和,檢討官尹成鎭,直閣李世用,假注書崔柄大,記事官崔奭奎·南一愚,各持孝經,以次進伏訖。上曰,史官分左右。缺。
上在昌德宮廬次。
自開東至申時,灑雨下雨,測雨器水深三分。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
李景夏啓曰,右承旨金基纘,今日不爲仕進,卽爲牌招,何如?傳曰,允。
傳曰,召對爲之。
政院啓曰,卽者宗廟署官員來言,明日宗廟·永寧殿春奉審修改時,提調一員,當爲進參,而都提調金興根,提調金炳喬,俱有身病,不得進參云,提調,卽爲牌招,何如?傳曰,提調許遞,宗親儀賓,口傳擬入。
戶曹啓曰,景慕宮望廟樓第二室閤內滲漏處,修改之節,擇日擧行事,奎章閣草記蒙允矣。修改吉日時,令日官李健模推擇,則來三月初七日爲吉云,以此日擧行之意,敢啓。傳曰,知道。
吏曹口傳政事,以興寅君最應,爲宗廟提調。
以京畿監司趙在應狀啓,高陽郡守金直善罷黜事。傳曰,砥平縣監,口傳相換。
吏曹口傳政事,高陽郡守金直善,砥平縣監南鎬重,已上相換事承傳。
兵曹口傳政事,以李鍾武爲內禁將。
弘文館啓曰,副應敎尹致賢,校理趙然友,副校理尹龜永,副修撰李基鎬,旣有只推之命,竝卽牌招察任,何如?傳曰,允。
政院啓曰,左右史不可不備,檢閱李冕光由限已過,卽爲牌招入直,何如?傳曰,允。
以檢閱李冕光牌不進,罷職傳旨。傳曰,只推。
御營廳啓曰,本廳騎士將崔致斗,身病甚重,勢難察任,改差,何如?傳曰,允。
國葬都監郎廳,以摠護使意啓曰,睿陵丁字閣上樑文製述官行大護軍申錫愚,今已製進啓下矣。草圖書敬書以入之意,敢啓。傳曰,知道。
甲子二月二十六日辰時,上御重熙堂。勸講入侍時,講官金學性,參贊官尹定善,侍讀官趙昌和,假注書金東軾,記注官柳龍䥁,記事官南一愚,各持孝經,以次進伏訖。上曰,史官分左右。
甲子二月二十六日申時,上御重熙堂。召對入侍時,參贊官金基纘,侍讀官趙昌和,檢討官尹成鎭,待敎趙寧夏,假注書金東軾,記注官柳龍䥁,記事官南一愚,各持孝經,以次進伏訖。上曰,史官分左右。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
政院啓曰,左右史不可不備,檢閱李冕光,旣有只推之命,卽爲牌招,入直,何如?傳曰,允。
以檢閱李冕光牌不進,罷職傳旨。傳曰,只推。
政院啓曰,知義禁趙獻永,過三日不爲出肅,推考警責,仍卽牌招察任,何如?傳曰,允。
傳曰,惠民二提調,雲監二提調相換。
傳曰,召對爲之。
禮曹啓曰,宗廟·永寧殿·景慕宮春奉審執頉修改,以今二月二十七時辰時,推擇啓下矣。見今連日之雨,土瓦霑濕,無以始役,而宗廟·永寧殿,雖無土瓦之役,亦難擧行,待快晴,更爲擇日擧行,何如?傳曰,允。
摠戎廳啓曰,本廳屬北漢,管城將李熙完,受由下鄕,上來尙遠,久曠可悶,改差,何如?傳曰,允。
議政府啓曰,卽見慶尙監司徐憲淳狀啓,則以爲軍威·丹城虛留還十萬餘石蠲蕩,而旣無原穀,則先自昨年耗條,萬餘責出,方切憂悶之際,咸鏡道利原居幼學張世洽出義捐財,納錢三萬兩,以爲兩邑蕩穀耗條給代之資,其在聳勸之道,令有襃異之典,襃賞一款,令廟堂稟處矣。能捐家資,願補耗費之缺,意義嘉尙,可與饑歲賑補無所異同,如此人,不容無酬奬之擧,先付加設六品職,守令待窠差送之意,分付銓曹,何如?傳曰,允。
又啓曰,山陵之役,見今旁午,而前此區劃米木,又已告罄,匠料無以繼給,惠廳米三百石,御廳木三十同,使之斯速輸送,俾無窘跲之歎,何如?傳曰,允。
刑曹啓曰,有鄭寅敎爲名者,締結頑悖之類,謂以替人洩憤,欲推未瑩之錢,及夫査招,奸狀掀露,乃以挾雜之計,肆行無嚴之習,威脅嚇喝,侵虐平民極矣。固當依律勘斷,而寅敎,係是正科出身,依例移送義禁府勘處之意,敢啓。傳曰,如此不法之類,豈可以正科待之?不必移送金吾,仍令秋曹,各別嚴刑,遠惡地定配。
大王大妃殿傳曰,今因鄭寅敎事,有申飭者矣。近來宮家下屬之憑藉怙勢,假稱分付,侵虐小民,其弊不一,隨其現發,斷當嚴處,而至若士夫家之私門捧債,尤極駭惡,其爲某某姓名,不無入聞者,如此之類,豈可以士族視之乎?各思自新,毋作盛世棄物之意,京兆五部,知委坊曲,可也。
山陵都監京郎廳,以摠護使意啓曰,本都監役事,極爲浩大,前僉正玄濟昇,別看役加差下,使之擧行,何如?傳曰,允。
甲子二月二十七日辰時,上御重熙堂。勸講入侍時,講官李㘾,參贊官金世鎬,檢討官尹成鎭,假注書崔柄大,記注官洪憲述,記事官南一愚,各持孝經,以次進伏訖。上曰,史官分左右。
甲子二月二十七日申時,上御重熙堂。召對入侍時,參贊官朴道彬,侍讀官趙昌和,檢討官尹成鎭,待敎趙寧夏,假注書崔柄大,記注官洪憲述,記事官南一愚,各持孝經,以次進伏訖。上曰,史官分左右。缺道彬曰,爭是諍之義,諍字從言從爭,卽以言爭之之謂,觀其字樣,而字之義可知矣。又曰,從父之令,焉得爲孝者?專指所令之不義也。曾子,未嘗以令之義與不義,區別仰問,故孔子之答,專指不義之不可從,而曰焉得爲孝者也。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
政院啓曰,左副承旨尹定善,今日不爲仕進,卽爲牌招,何如?傳曰,允。
又啓曰,左右史不可不備,檢閱李冕光,旣有只推之命,卽爲牌招入直,何如?傳曰,允。
以左副承旨尹定善牌不進,罷職傳旨。傳曰,只推。
以檢閱李冕光牌不進,罷職傳旨。傳曰,只推。
傳曰,公事不審之當該中官,從重推考。
傳曰,山林疏批,遣地方官傳諭。
大王大妃殿傳曰,孝經勸講,將於日間訖工矣。繼講冊子,問于時原任大臣,議定以入。
持平鄭顯德啓曰,臣言議風裁,本不合於淸朝耳目之任,而持憲除旨,忽下於千萬夢想之外,臣感恩怵義,雖不得不張皇出肅,粗伸叨謝之忱,而臣於本府,已經掌憲,揆以公格,在所當遞,請命遞斥臣職。答曰,依啓。
政院啓曰,來三月初三日,殯殿親進香祭文,前大提學製進事,命下矣。前大提學金炳學,待明朝牌招,使之製進,何如?傳曰,允。
又啓曰,撥路申飭,前後何如,而進賀謝恩兼冬至使,還渡江出來狀啓,今二十三日戌時,自義州封發者,今始到院,直撥之若是遲滯,事甚未安,不能申飭之該道臣及義州府尹,竝推考,當該陪持,令攸司,從重科治,何如?傳曰,允。
御營廳啓曰,本廳千摠李鍾協,身病甚重,勢難察任,改差,何如?傳曰,允。
刑曹啓曰,謹依傳敎,罪人鄭寅敎,嚴刑一次後,咸鏡道鍾城府遠惡地定配。
弘文館啓曰,下番副修撰臣李基鎬,繼講冊子,問議于時原任大臣事,出去之意,敢啓。傳曰,知道。
經筵官任憲晦疏略曰,伏聞亮陰之中,彌勤典學之工,臣不勝攢頌,願無須臾之死,苟有學術,足以仰贊君師之化,則何苦執迷,自干慢命之誅哉?今此嚴召又至,惶蹙羞愧,直欲鑽地以入而不可得也。伏願永汰選籍,俾殘命,優遊待盡焉。答曰,省疏具悉爾懇。予以必致之心,頃有敦召之擧,今玆巽牘,何如是邁邁也?凝佇之餘,不覺悵失,顧今林下耆德,落落如晨星,而安貧固躬,劬經績學,實有所惓惓於爾者,予以沖藐,承玆艱大,得與賢者共之,必有所濟,而至若講學之事,導迪啓發,必有資於宿儒碩學,每於三晝之筵,輒有空谷之思,爾具勉回遐心,幡然上來,以副予如渴之望。
甲子二月二十八日辰時,上御重熙堂。勸講入侍時,講官宋近洙,參贊官李景夏,侍讀官趙昌和,假注書金東軾,記事官崔奭奎·南一愚,各持孝經,以次進伏訖。上曰,史官分左右。
甲子二月二十八日申時,上御重熙堂。召對入侍時,參贊官金基纘,侍讀官趙然友,檢討官李基鎬,待敎趙寧夏,假注書金東軾,記事官崔奭奎·南一愚,各持孝經,以次進伏訖。上曰,史官分左右。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂,口傳問安。答曰,罔極。
寒食別奠兼朝奠後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂·百官,奉慰單子問安。答曰,罔極。
藥房都提調趙斗淳,提調金賢根,副提調李興敏啓曰,伏未審日間,聖體,若何?寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此,仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
備忘記,高陽郡守南鎬重,下直,長弓一張·長箭一部·片箭一部·筒兒一箇,賜給。
政院啓曰,議政府郎廳來言,今日賓廳日次,而領議政金左根,左議政趙斗淳,無時急稟定事,右議政李景在,奉命出疆,不得來會云矣,敢啓。傳曰,知道。
又啓曰,明日常參·經筵,取稟。傳曰,停。
傳曰,臺諫竝許遞,政官牌招開政。
傳曰,啓字誤踏之中官金秉浩,從重推考。
傳曰,召對爲之。
以司謁口傳下敎曰,景福宮內農圃菜田外,開耕處植木事,分付三營。
以司謁口傳下敎曰,山陵匠募等犒饋時,訓將進去。
以司謁口傳下敎曰,玉堂闕內出入時,經筵牌前導,使之復舊例。
傳曰,闕內出入時,一品以下跟隨,申明舊規,扶腋與雨傘,永爲除之,雖入直承史·閣臣·玉堂,亦除雨傘事,分付。
吏曹啓曰,瑞興府使鄭基命呈狀內,矣身,以覲親事受由上京矣,近有親病,萬無還官之望云,其親病旣如是,則有難強令還任,改差,何如?傳曰,允。華城判官相換。
訓鍊都監啓曰,謹依統長李在澤口傳下敎,山陵付設時牌將及工匠募軍等犒饋,來三月初二日,堂上將官一員,進去分給之意,敢啓。傳曰,知道。
以慶尙監司徐憲淳狀啓,慶州府東學罪人査覈事。傳曰,仰稟東朝,當有處分矣。
大王大妃殿傳曰,異端邪說之陷溺人心,實歎敎化之不明,而今此嶺獄諸囚,則至愚至蠢,無足多辨,異端之目,在渠亦濫,哀矜勿喜之訓,政謂此等矣。第其誑惑嘯聚之跡,不可無警衆之擧,嶺伯査啓,令廟堂稟處。
政院啓曰,左右史不可不備,檢閱李冕光,旣有只推之命,卽爲牌招入直,何如?傳曰,允。
國葬都監郎廳,以摠護使意啓曰,誌文草圖書,令書寫官副司果宋敦玉,敬書以入之意,敢啓。傳曰,知道。
又以摠護使意啓曰,本都監儀物造成之役,極爲浩多,以出身金炳春,別看役加差下,使之擧行,何如?傳曰,允。
大護軍徐衡淳疏略曰,臣承藩宣之寄,明知早晩僨誤,竟以豐川民鬧,自速愆咎,骫骳甚而墨吏橫於管轄,奊詬極而赤子陷於罪戾,一則臣罪,二則臣罪,而聖度天大,勘止譴罷,認罪爲榮,式日自訟,所奉恩敍若除旨,滿心怔營,奔赴義急,反面情極,而當勘未勘,猶夫昔也,顧何敢自同平人乎?徊徨躑躅,俯仰震惕,乞稟東朝,議臣當蔽之罪焉。答曰,省疏具悉。向來處分,存事體也,卿勿爲引。
甲子二月二十九日卯時,上詣殯殿。寒食奠親行入侍時,行都承旨李興敏,行左承旨李景夏,右承旨金基纘,左副承旨尹定善,右副承旨金世鎬,同副承旨朴道彬,注書缺別兼春秋洪軒鍾,記事官南一愚,檢校提學金炳冀,檢校直提學金炳㴤,直閣李世用,檢校待敎徐相翊·鄭範朝·趙成夏,待敎趙寧夏,以次侍立。正時前一刻,上具衰服出幄次,詣殯殿版位跪,贊儀唱俯伏哭,上俯伏哭,少頃,贊儀唱止哭興平身,上止哭興平身,代奠官,詣香案前三上香,連奠三盞,降復本位。贊儀唱俯伏哭,上俯伏哭,少頃,贊儀唱止哭興平身,上止哭興平身,仍詣欑宮奉審訖,還廬次,諸臣以次退出。
甲子二月二十九日辰時,上御重熙堂。勸講入侍時,領議政金左根,講官申錫愚,參贊官李興敏,檢討官黃正淵,記事官朴海哲,別兼春秋洪軒鍾,記事官南一愚,各持孝經,以次進伏訖。上曰,史官分左右。缺。
甲子二月二十九日申時上御重熙堂。召對入侍時,參贊官朴道彬,侍讀官趙然友,檢討官黃正淵,直閣李世用,記事官朴海哲,記註官宋宅薰,記事官南一愚,各持孝經,以次進伏訖。上曰,史官分左右。缺道彬曰,此章文義,無可敷奏者,而此經,日間將畢講,是邇來聖學不息之效也。學問之道,貴不闕課,繼此而聖學日就,行數日增之後,雖或値機務少暇之時,寧可減其行數,毋或暫闕課程,則此爲勤學之要道矣,伏願留念焉。
上在昌德宮廬次。朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。朝奠兼朔奠祭親行後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂·百官,奉慰問安。答曰,罔極。
朴道彬啓曰,大司憲·執義·掌令二員,持平二員未差,監察茶時之意,敢啓。傳曰,知道。
金基纘啓曰,兼吏曹判書金炳學,參判李承輔,參議金壽鉉牌不進推考傳旨及罷職傳旨,今方捧入,而開政命下之後,如是違牌,事甚未安,判書參判,竝更牌招,何如?傳曰,允。參議只推,一體牌招。
朴道彬啓曰,訓鍊大將金炳國,以山陵匠募等犒饋事,今方出去矣。所佩命召,何以爲之,而將兵之任,不可一刻,無摠察之人,何以爲之?敢稟。傳曰,仍佩往來,兼察置之。
傳于李景夏曰,再明日親進香,當於朝奠兼行矣,該房知悉。
傳于金基纘曰,同敦寧許遞,副護軍宋泰熙除授。
傳于金世鎬曰,召對爲之。
以檢閱李冕光牌不進罷職傳旨,傳于李景夏曰,只推。
金世鎬,以吏曹言啓曰,補賑人張世洽,先付加設六品職,守令待窠差送事,允下矣。依近例義盈庫主簿加設,單付以入之意,敢啓。傳曰,知道。
又以吏曹言啓曰,公忠道溫陽居幼學孟鎭八呈狀內,矣身祖前五衛將國大,今年八十二歲,而見漏於本道應資老人抄啓中,未蒙恩資事來訴,故考見官案,則今年八十二歲,果爲的實矣。在前如此之人,追後啓稟蒙恩,多有已例,今日政,加資下批之意,敢啓。傳曰,知道。
朴道彬,以兵曹言啓曰,同知中樞府事李謙熙,僉知中樞府事申錫疇,宣傳官趙羲復·尹善應,羽林衛將尹相定,五衛將洪膺疇·李培·徐載璿·尹秀慶·宋世浩·趙希永,忠翊衛將曺豐振·李始愚·鄭錫杓,文臣兼宣傳官李世用·朴昌壽,俱以病難供職,呈狀乞遞,守門將崔鷹哲,除授在外,過限未入仕,竝改差,何如?傳曰,允。
有政。吏批,兼判書金炳學牌招不進,參判李承輔進,參議金壽鉉牌招不進,右副承旨金世鎬進。啓曰,兼判書金炳學,參議金壽鉉,竝牌招不進,小臣獨政未安,何以爲之?敢稟。傳曰,仍爲之。以宋近洙爲大司憲,姜蘭馨爲大司諫,李玄文爲執義,尹龜永爲司諫,姜晉奎·丁義衍爲掌令,朴海哲·申克休爲持平,李雲弼爲獻納,李晩瀅·孔有東爲正言,韓正敎爲知經筵,崔遇亨爲同經筵,義盈主簿單張世洽,惠民提調鄭基世,觀象監提調李載元,相換事承傳。瑞興府使鄭基命,水原判官李鼎謨,相換事承傳。成均進士閔致孝,贈戶佐,故學生柳應龜,贈童敎,以上孝行卓異贈職事承傳。兵批,行判書鄭基世進,參判朴齊寅病,參議白海運病,參知申鍾益入直,同副承旨朴道彬進,文明燁爲同知,申在濬爲僉知,李敎獻·金箕錫爲宣傳官,柳璟龍爲羽林將,李燮·具三鉉·南基容·李舜采·都晩珪·吳誠鎭爲五衛將,李榘重·張泳汲·金時行爲忠翊將,洪鶴柱·朴敏培爲景福將,李肇信·柳明根爲文兼,李祖述爲守門將,白初洙爲御營把摠,李鍾武爲管城將,金泳駿爲平薪僉使,朴履俊〈爲〉麟山僉使,朴興英爲漢江別將,護軍南性敎·鄭鎏·朴珪壽·李兼熙·孟國大,副護軍申錫疇·趙羲復·尹善應,副司直姜夏奎·李京鎬·李從鶴·趙昌敎·李心宰·鄭顯德·曺璟承,副司果姜運重·權魯淵以上竝單付。
吏批,再政,張錫駿爲副校理,李亮和爲兵曹正郞,金秉洙爲禮曹佐郞,金俊永愍德墓守衛守,兼華寧殿令單鄭基命,副護軍宋泰熙,今加嘉善,同敦寧除授事承傳。
兵批,再政,李奎奭爲內禁將,任元模爲武兼,尹宜鉉爲楸坡權管,同知單張泳汲,僉知三單南基容·李舜采·都晩珪。三政,金善弘·朴鼎和爲宣傳官,李建鎰爲武兼,李龍瀗爲鎭東權管,同知單朴敏培,僉知單吳誠鎭·金時行。
以吏曹參議金壽鉉牌不進罷職傳旨,傳于金世鎬曰,只推。
金世鎬,以吏曹言啓曰,行副護軍宋泰熙,同敦寧除授事,命下矣。以前任慶州府尹,方在解由未出中,何以爲之?敢稟。傳曰,勿拘。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,以勸講繼講冊子問議事,臣李基鎬,就議于時原任大臣處,則領中樞府事臣鄭元容以爲,古者敎學之法,先授小學於幼時者,以其事親修身御家治國之道,具載是書,而必欲幼學而長行者也。孝經,今旣訖工,繼講此書,以爲進修之本,恐好矣云。領敦寧府事臣金興根以爲,繼講冊子,經史俱無不可,而先以小學進講,以究孝悌明敬之要於孝經之餘,而古今治亂得失,尤是帝王所宜先知,更以少微通鑑,兼行召對,以爲左右羽翼之功恐好,而臣今疾恙方劇,神思昏懵,不敢指一仰對,萬萬悚仄矣云。領議政臣金左根以爲,經與史,俱合當早講之書,則孝經以後,宜接之以史,而小學一書,經訓該而史義傅焉,區區愚淺之見,先以小學繼講恐宜,伏惟聖裁云。左議政臣趙斗淳以爲,由小學而入大學,古人進學之階級也。殿下旣講孝經,恐當以小學繼之,蓋小學立敎·明倫數篇,多有與孝經所訓接續襯近處,其於溫故知新之功,厥有資益,異於初讀之他書矣,伏候詢裁云矣。時原任大臣之意如此,何以爲之?敢啓。傳曰,依諸大臣議爲之。
又以禮曹言啓曰,儲慶宮·毓祥宮·延祐宮展拜,每年季春取稟事,曾有定式,而因山前,不得徝例取稟之意,敢啓。傳曰,知道。
又以長生殿都提調提調意啓曰,外梓宮着漆,去二月二十九日,已滿六十度,臣等來詣奉審,則漆色光潤,少無所欠,仍爲停漆,以待堅乾,今三月十三日,結裹奉安於正殿月廊,同月二十日巽時習儀,二十四日卯時陪進山陵之意,敢啓。傳曰,知道。
又以國葬都監摠護使意啓曰,丁字閣上樑文,山陵都監監造官徐瑗輔,今日陪往之意,敢啓。傳曰,知道。
朴道彬,以訓鍊都監言啓曰,謹依下敎,臣金炳國今日進去山陵,付役牌將及工匠募軍等,明日犒饋之意,敢啓。傳曰,知道。
又以御營廳言啓曰,本廳騎士將李重桓,身病甚重,勢難察任,改差,何如?傳曰,允。
又以摠戎廳言啓曰,本廳千摠權聖根,身病甚重,勢難察任,改差,何如?傳曰,允。
行護軍李源祚疏曰,伏以臣民無祿,大行大王仙馭上賓,如喪之恫,率普惟均,而惟天惟祖宗,眷佑我邦家,聖上臨御,太母垂簾,轉哀爲慶,八域同情,仍伏念臣,通藉五十餘年,犬馬之齒,已過七旬矣。歷事四朝,厚蒙恩造,而無一報效,退伏田廬,奄當泣弓之辰,倍切蓐蟻之忱,伏況我殿下,沖年嗣位,令聞四達,覲耿之願,不能自已,擬欲扶舁上去,紓至恫於廞衛迎送之路,望淸光於大庭起居之班,而衰力難强,乍發旋停,有臣如此,生亦何爲?嗚呼,老病垂死之喘,尙有彝性之未泯,一念耿耿,願吾君爲堯爲舜,際伏見大王大妃殿傳敎下者,一初諭音,八方聳聽。恫前王志事之未卒,慨今日習俗之汚下,戒之用休,蕫之用威,明如日星,嚴如斧銊,繼而有廣開言路,勿爲虛文之敎,在廷臣僚,孰敢不改心易慮,而如臣愚戇,哀情益激,嘗聞朱夫子之言曰,天下萬事,有大根本,每事之中,又各有要切處,臣敢推演其義,以一本四要之說,爲對揚明旨之萬一焉。嗚呼,何謂一本?殿下一心,卽萬化之本,誠實公平四字,卽存心處事之本也。何謂四要?勤學問而養德性,遠細娛而立大志,修身之要也,節財用而祛奢侈,防賂遺而懲貧汚,恤民之要也,奬恬退而抑躁競,別賢否而嚴黜陟,用人之要也,明儒敎而距詖淫,申鄕約而鎭騷訛,勵世之要也,臣請得以稽于古訓,參以時宜,逐條臚列焉。嗚呼,人主一身,爲家國天下之主,故大學八條,壹是皆以修身爲本,人性本善,物欲害之,故中庸曰,尊德性而道問學,蓋欲修身,必先尊性,欲尊性,必待問學,而帝王之學,異於韋布,尤不可一日少緩。故殷高宗,諒闇三祀,傅說,誥于王曰,念終始,典于學,厥德修罔覺,周武王,踐阼三日,師尙父,進丹書曰,敬勝怠者吉,義從欲者凶,宋哲宗初元,程子進言曰,人主,當使一日之中,接賢士大夫之時多,親宦官宮妾之時少,則可以涵養氣質,薰陶德性。寧宗之在孝宗喪也,朱子奏乞,不拘寒暑及暇故,竝令逐日進講,古之名臣,汲汲勉學於嗣服之初,宅憂之日者,蓋如此,而沖年之君,志慮未定,嗜欲翫好之害德性而移心術,尤不可不慮,故周公之戒成王,先之以稼穡艱難,伊尹之訓太甲,申之以貨色遊畋,朱子之告孝宗,必曰黜耳目之娛,奮有爲之志,夫志者,心之所之也。如射者之有的,行者之有程,志遠大則遠大,志卑下則卑下,究竟成就,已卜於發軔正鵠之初,故夫子之聖焉,而必曰十五志于學,今我殿下,去志學之年不遠,苟能蚤自立志,無所撓奪,學必以孔·孟爲準,治必以堯·舜爲期,緝熙光明,日就月將,則他日政令施措,皆出於躬行心得之餘,惟殿下懋哉。嗚乎,孔子曰,節用而愛民,蓋以財出於民,財不節則民先困也。民惟邦本,而見今民窮財竭,轉到極地,無恒之産,十室而無寸土,不急之費,一食而當錢,地無遺利,而忺煙斷續,年雖小康,米價翔踴,列邑倉簿,盡入虛勘,各樣公納,每患愆滯,玆曷故焉?不過曰,奢侈之不禁也,賂遺之不防也,貪汚之不懲也,三弊相因,百度俱病,官政旣失,吏橫滋甚,而請囑恣行,法無所施,由今之俗,不變今之政,則雖使硏·桑主計,龔·黃莅民,亦將無策可救,臣愚死罪,欲矯此弊,必先自宮闈始,一遵列聖家法,却私獻而崇儉德,祛浮文以省冗費,烹阿之典,斷不饒貸,代柱之帖,明示好惡,則風行草偃,自有丕變之效,而彰癉之下,孰敢有越厥志乎?曾子曰,德者本也,財者末也,外本內末,爭民施奪,惟殿下戒哉。嗚呼,朱子曰,士大夫辭受出處,關時運之盛衰,程子,嘗見人求薦書,歎曰求則得之,不求則不得,馴致如此,難進易退,雖難盡責於人人,而古昔盛時,重名撿而養廉恥,躁競者見擯,恬退者奬用呈身御史,鬻面臺官之譏,猶有所顧畏,而今時則不然,無論搢紳儒生,求官覓科,各有所營,塡街咽巷,逐日坌織,若使程·朱兩先生見之,當以爲何如時也?至於守令選擇,尤爲今日之所宜加愼,而不問賢否,惟視資格擇差,每歸循例數遞,徒爲占便,有聲績者,未必眞箇善治,爲身計者,不欲擔當弊局,此風不改,士失其所以爲士,而民不得爲民矣。繼自今,申飭銓衡,初仕必先恬靜,而奔競者不與,守令必先廉潔,而貪滑者不與,有文學而後,始擬經幄,有地望而後,始選臺閣,惜名器重廉防,黜陟進退,惟視此而鑑別焉,則用人之道得矣,惟殿下念哉。嗚呼,孟子曰,經正則庶民興,庶民興則斯無邪慝矣。蕫子曰,諸不在六藝之科,孔子之術者,一切斥之,此先王御世之大法也。楊·墨也,老·佛也,已被先儒之闢廓,而不幸有天主學,來自海外,漸染東土,聖朝相繼,期欲掃蕩,辛酉之大行誅討,己亥之頒示綸音,足以昭王法而定民志,況臣所居嶺南,初無一人染跡,屢蒙列聖襃音,夫何近日,有陰邪怪鬼之輩,改換頭面,私立名號,竊取其中方技幻術符呪事魔之方,誑惑愚民,互相誘引,究其設心,不過爲騙財取物之計,而假托神鬼,煽動騷訛,其所包藏,凜然可怖,近幸朝令跟捕,營査論啓,而其徒寔繁,尙多隱伏蓋其所以爲說,不足費辭多辨,而大抵正氣衰而邪沴勝,儒敎熄而詖淫作,經之不正,道之不明,獨非國家之羞,儒紳之責乎?道內儒士,今方聚會同志,輪設講會,申明鄕約,糾察不靖,而必有朝家行會,然後可以憑藉威靈,鎭服囂訛,令廟堂行關本道,申嚴統戶之法,使雜類不得接跡於閭里,復行朔講之規,使校院儒生,通讀孝經·小學等書,以代科試之照訖,式年道薦外,別薦經學爛熟,能通朱書之人,拔例收用,以遵正廟朝舊規,則庶可爲風勵一世之助,惟殿下儆哉。嗚呼,以上四要,皆今日之急先務,而必君心正,然後百官庶民,莫不一於正,若於本原之地,不能下存養省察之工,則私欲長而天理消,氣質勝而德性隱,此危微精一之訓,所以爲千聖眼藏,而誠實無僞,公平不偏,尤爲臨政處事之第一關棙,故中庸曰,誠者,物之終始,不誠無物,大學章句曰,實其心之所發,欲其必自慊而毋自欺也,禮記曰,天無私覆,地無私載,日月無私照,王者,奉三無私,以勞天下,洪範曰,無黨無偏,王道平平,易之象曰,稱物平施,夫不誠不實,不公不平,而身可以修,民可以恤,可以用人,可以勵世者,臣未之聞也。見今民憂國計,衆瘼棼如,而夷考其受病之源,則亶不外此矣。伏惟我殿下,受天明命,儼升寶位,聰明睿知,必有以大異於人,德性渾全,志思漸廣,親近儒臣,誦習古書,則臣之所陳四要一本之說,具在方策,可以次第溫繹,不但讀之於口,必體之於心,涵養以敬,進學以知,于以反身體驗,隨事踐行,存之於心,則如鑑之公,如衡之平,施之於政,則法天之誠,究理之實,常使淸明在躬,物累退聽,凡偏私先入,濡戀係着之念,一毫不留於胸中,文具空言,姑息彌縫之事,一切不施於政上,執德以固而無乍行旋政之患,修業以勤而無乍作旋撤之弊,則敬德諴民,丕應徯志,四方風動,百工允釐,豈不美哉,豈不休哉?嗚呼,殿下今日,卽命哲命吉,罔不在初之辰也。萬民之蘄望在此,百僚之顒仰在此,而老退屛伏之臣,無以致身京輦,猥陳芻蕘之言,以備暬御之箴,其心卽野人芹曝,其言皆聖賢謨訓也。伏願勿以人廢言,仰稟東朝,明詔有司,事之可施於政令者,亟賜採施,言之可補於身心者,深加體念焉,臣無任云云。答曰,省疏具悉。所陳諸條,有本有要,當留念,而申明鄕約,復行朔講及別薦經學等語,皆足以明正道息邪說,大有意見,令廟堂稟處。
行副護軍金炳駿疏曰,伏以臣,素以草莾之賤,猥忝旌招之列,每奉一番恩旨,輒增一番惶恧,日昨別諭之下,略暴空疎無堪之實,而若其偃傲慢命之悚,歷屢日縮蹙不敢自安,尙有一段愚忠,庸效芹曝之誠者,今我聖上,沖年御極,繼列朝熙洽之治,承慈聖托付之重,此實轉危回安,磐泰再奠之會也。天命吉哲,罔不在初,臣則曰講學一事,爲殿下今日之急務,殷弼之戒高宗曰,念終始,典于學,周人之贊成王曰,日就月將,學有緝熙于光明,蓋人君,於方策上工夫,最爲緊要去處,誠以優游漸磨,物慾潛消,鑑戒得失,萬理透明,用爲修齊治平之本,發之政令施措之間,自然收功而著效,無不泛應而曲當,終底於聖益聖之域,是以,人臣進戒於履端之初,輒以勤學爲裨補之第一義者,職此故耳。臣未敢知甘盤舊學,到得何許工程,而顧今時,卽殿下之盛時,雖在嚴廬之中,以時玩繹,兼資討論,以收開卷之益,不可虛徐,卽臣區區之望也。伏願殿下,懋哉懋哉。臣於嚮時,連伏奉收議之命,因見識謏寡,皆未能獻議,尙切慙悚,今又伏覩輓章製述官抄啓者,則臣名猥參其中,是役也,卽紀述聖德贊揚鴻烈,兼寓於戲攀慕之思,哀且榮焉。固何敢辭巽爲也,而第臣自少失學,晩益抛棄,雖尋常文字,荒陋莫甚,況又短於藻思,無能發揮,曾前有是命,而輒逡巡辭免,良由自知也深,不敢爲冒當計也。今臣前後所辭,宜無異同,而仍念終事之際,未克盡誠於操觚之役,撫躬悼恨,若無所容。伏乞聖明,仰稟東朝,亟命刋改,仍治臣瀆撓之罪,以安微分焉,臣無任云云。省疏具悉爾懇。頃於附奏之至,已不覺惘然失圖,今見來章,一向邁邁,無意簉朝,是豈予弓旌之招,以文不以實,無足以勉回遐心耶?疏中陳勉,言言切實,敢不服膺,而旣有此忠告之言,何不幡然改圖?左右沖人,朝夕納誨,俾有日新又新之效也。懷瑾握瑜固守林樊,是不過獨善其身,有志於堯·舜君民者,恐不當如是也。須思予如渴之望,從近上來,轉導予匡拂予,予方側席而俟之,至若輓章製述,又何必謙謙乃爾?過矣過矣。行都承旨臣李興敏製進。
傳于金世鎬曰,山林疏批,遣地方官傳諭。
甲子三月初一日卯時,上詣殯殿。朝奠兼朔奠祭親行,入侍時,行都承旨李興敏,行左承旨李景夏,右承旨金基纘,左副承旨尹定善,右副承旨金世鎬,同副承旨朴道彬,記事官朴海哲,假注書金東軾,別兼春秋洪軒鍾,記事官南一愚,檢校提學金炳冀,檢校直提學金炳㴤,檢校待敎徐相翊·鄭範朝·趙成夏,直閣李世用,待敎趙寧夏,以次侍立。時至,通禮跪啓請出次,上具衰服,出幄次,詣殯殿版位西向立。贊儀唱俯伏哭,上俯伏哭,贊儀唱止哭興平身,上止哭興平身,代奠官,詣香案前跪,三上香,連獻三盞,降復位,贊儀唱俯伏哭,上俯伏哭,贊儀唱止哭興平身,上止哭興平身,通禮跪啓請禮畢,上還入廬次,諸臣以次退出。
甲子三月初一日辰時,上御重熙堂。勸講入侍時,講官趙得林,參贊官尹定善,侍讀官趙然友,假注書金東軾,別兼春秋洪軒鍾,記事官南一愚,各持孝經,以次進伏訖。上曰,史官分左右。上誦前受音一遍訖,上開卷,諸臣以次開卷,得林讀,自陳其簠簋,止以時思之釋義至擗踊哭泣。上曰,踊字,是踊躍之義,而當喪哀戚,無所不至之意乎?得林曰,擗,拊心也,踊,爵踊也。女擗男踊,隨其淺深爲言,而大抵人子之孝心無窮,先王之制禮有限,臨葬而哀戚之,祖載而擗踊之,此哭泣之極,無所不至,及其卜宅兆祔宗廟,皆有隨時順變之道矣。解釋章句訖,奏曰,本章文義,皆在註釋,此而先爲講習明透,則自無疑難矣。仍釋奏本註一遍訖,上命授書算于得林,上讀十遍訖,得林還納書算奏曰,明日,孝經將畢講矣。一經之工,課日程讀,別無間斷,勤孜垂畢,此爲欽誦萬萬,而所餘無多,益加終始如一之工,今則一編宗旨,可以領略矣。問難,爲學問第一工夫,不必以今日自止爲限,雖於前受音中,發難下詢,恐好矣。上曰,上文中,子不可以不爭於父,何義也?父有過則其子諫之,使勿爲過之義耶?得林曰,子不可以不爭於父,類臣不可以不爭於君,君有過失,則臣不可不爭,父有過失,則子不可不爭矣。上曰,卿大夫之廟,亦云宗廟乎?得林曰,宗,尊也,廟,貌也,言祭其宗廟,見其先祖之尊貌也。古制,自天子至于卿士,各立廟以祭祖先,而宗家有廟,故亦謂之宗廟矣。上曰,尊之故也,宗家之云宗,亦尊之也。得林曰,聖敎,誠然矣。然友曰,臣伏覩自止,則孝經一編,明將訖工矣。帝王治平之道,不外乎孝經,是故,堯·舜之道,孝悌而已,而堯典,孝經之祖也。伏願雖畢講之後,日日溫繹,期於學而行之,盡其百行之源,至於上行下效,是臣區區之望也。定善曰,講官儒臣,備陳無餘,臣無容更達矣。上掩卷,諸臣以次掩卷,上曰,史官就座。仍命退,諸臣以次退出。
甲子三月初一日申時,上御重熙堂。召對入侍時,參贊官金世鎬,侍講官兪晩源,檢討官黃正淵,直閣李世用,假注書金東軾,記事官李冕光·南一愚,各持孝經,以次進伏訖。上曰,史官分左右。上開卷,諸臣以次開卷,上曰,上番讀之。晩源讀,自陳其簠簋,止以時思之,上曰,釋義。晩源釋義訖,上曰,下番讀之。正淵讀奏,上曰,釋義。正淵釋義訖,上曰,參贊官讀之。世鎬讀奏,上曰,釋義。世鎬釋義訖,上曰,閣臣讀之。世用讀奏,上曰,釋義世用釋義訖,上命授書算于晩源,上讀十遍訖,晩源還納書算,上曰,卜其宅兆,爲之宗廟,何義也?晩源曰,卜,龜卜也,兆,與垗同,塋域也。卜之者,欲得吉地而安厝之也,朱子所訓避五害之類是也,此蓋爲親終事之地,不可不愼也。爲之宗廟者,三喪未畢之前,不忍死其親,凡於祭奠之禮,一如親在之日,及夫三年之後,始爲之宗廟,以神道享祀之,常久而不廢,感時而追遠,所以春秋祭祀,以時思之者也。禮記曰,春雨露旣濡,君子履之,有悽愴之心,秋霜露旣降,有怵惕之心,如將見之,亦此義也。正淵曰,明日則孝經,將爲畢講矣。臣等不勝慶祝,而第伏念,旣至訖工,則一編大意,聖衷必有所領會矣。蓋此書,專言孝親之道,故政須硏求旨意,雖一言一動之頃,必懋念念體行,而況學問之道,在於立志,立志旣固,則爲堯爲舜,其非高遠而難行,且堯·舜之道,實是孝悌而已,伏願先從立志上勉勉焉。世鎬曰,自止內文義,儒臣旣爲備陳,臣無容更達,而昔我太宗大王,講大學徹章,謂金科曰,讀了此書,乃知學問之有益於人也。對曰,經筵官,皆欲陳賀,已詣宮門矣。上曰,非知之艱,行之爲艱,待予能行之,賀未晩也,讀了一書,何足賀也?今殿下勤講,孝經明將訖工矣。孝悌之行,治平之道,具載此書,伏願仰法祖宗之美訓,深究聖賢之嘉言,沈潛溫繹,心得躬行,日臻高明之域,是所區區之望也。世用曰,儒臣參贊官,備陳仰奏,臣無容更達矣。上掩卷,諸臣以次掩卷,上曰,史官就座。仍命退,諸臣以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
朴道彬啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
李景夏啓曰,右承旨金基纘,左副承旨尹定善,今日不爲仕進,竝卽牌招,何如?傳曰,允。
大王大妃殿,傳于朴道彬曰,此輩,以積仕久勤,得一鎭將,本自極難,以其情之可慼,地之僻遠,每多容恕,不甚苛責,而無告小民之罹其侵虐,處處同然,豈不哀哉?此不可不一施懲創,而況彼彈丸小島,乃有三千鉅贜,無良無嚴,尤極可駭,蝟島前僉使金潤恒,令該水使,大會軍民,回示後,嚴棍三十度,遠惡島限己身,此後邊將殿最,無敢如前循例,另加審察之意,自廟堂措辭,關飭于各道兵水使處。
大王大妃殿,傳于朴道彬曰,異樣人之投書,雖不過通商賣買之語,而其必有我人之和應,誠如道啓,邊禁蕩然,極爲可駭,常時之不能操飭,責有所歸,道臣及北兵使,竝施以越俸之典,各別嚴覈馳啓之意,廟堂措〈辭〉關飭。
大王大妃殿,以司謁口傳下敎曰,再明日,當賜饌矣。時原任大臣,前後侍講之講官·玉堂·承史·閣臣,竝來待。
傳于李景夏曰,繼講日字,以今初七日爲之。
傳于朴道彬曰,戶刑換房。
傳于朴道彬曰,召對爲之。
以公忠監司李秉文狀啓,黃澗縣民家失火事。傳于朴道彬曰,聞甚矜惻,元恤典外,別加顧助,結構奠接之方,廟堂措辭,分付。
以黃海監司洪淳穆狀啓,平山府民家失火事。傳于朴道彬曰,聞甚矜惻,元恤典外,別加顧助,結構奠接之方,廟堂措辭,分付。
金世鎬啓曰,行大司憲宋近洙,掌令姜晉奎·丁義衍,持平朴昌壽牌不進,申克休,執義李玄文在外,監察茶時之意,敢啓。傳曰,知道。
以大司諫姜蘭馨,司諫尹龜永,獻納李雲弼,正言孔有東,掌令姜晉奎·丁義衍,持平朴昌壽牌不進罷職傳旨。傳于金世鎬曰,只推。
以右承旨金基纘·左副承旨尹定善牌不進罷職傳旨,傳于金世鎬曰,只推。
李景夏,以議政府言啓曰,大王大妃殿傳曰,異端邪說之陷溺人心,實歎敎化之不明,而今此嶺獄諸囚,則至愚至蠢無足多辨,異端之目,在渠亦濫,哀矜勿喜之訓,政謂此等矣。第其誑惑嘯聚之跡,不可無警衆之擧,嶺伯査啓,令廟堂稟處事,命下矣。今此東學之稱,全襲西洋之術,而特移易名目,眩亂蚩蠢耳,苟不早行天討,克底邦憲,則其究也,安知不駸駸爲黃巾·白蓮之歸乎?十行慈敎,鼎昭奸而鏡照妖,物無遁情,恩寓勿喜,誠不勝莊誦欽仰,而第以査跋所斷推之,崔福述之爲渠魁,服念閱實,斷案斯在,令道臣,大會軍民,梟首警衆。姜元甫·崔自元之爲倀導,合施重究,嚴刑二次,絶島限己身定配,勿㨂赦前,李乃謙·李正華·朴昌郁·朴應煥·趙相彬·趙相植·丁錫敎·白源洙,竝嚴刑二次,遠地定配,申德勳·成一奎,竝嚴刑一次定配,其餘諸囚,令道臣,分等酌處,而第念此輩,律之以漸染糾結之罪,則初無彼此淺深之別,劓殄無遺之無可惜,而仰體慈聖天地好生之德,强加區別,而正學不明,邪說橫流,好亂樂禍之徒,煽動譊訛,浸灌習熟,一至於斯,而嶺南,以鄒魯絃誦之鄕,乃有此一種妖邪,寔繁其類,此政陰陽消長之機與會也。大明中天,陰魁屛跡,正學之於邪說,亦猶是也。謹當登對,另有陳達,而先以此意,行會,何如?傳曰,允。
又以議政府言啓曰,本府兼備邊司武郞廳李塘奔走勤仕,已滿二十朔,依例六品職遷轉事,捧承傳施行,何如?傳曰,允。
又以司饔院監膳提調意啓曰,鷹師契貢人等呼訴內,所供日下生雉,每當春節,僅僅繼封矣。近因風雨之不順,網羅莫設,鷹獵無路,今無前儲,日下生雉,將至闕供之境,限獵得間,願以活鷄,全數代封云矣。在前如此之時,曾有稟旨代封之例,而莫重御供,自下不敢擅便,惶恐,敢啓。傳曰,代封。
又以國葬都監摠護使意啓曰,本都監都廳郞廳尹龜永,除拜司諫院司諫,格例所拘,不可兼管,所帶臺職,依已例改差,仍令該曹,口傳付軍職,何如?傳曰,允。
又以國葬都監摠〈護〉使意啓曰,本都監郞廳李承喬,有身病呈狀,乞遞改差,其代以前縣監令林冕洙差下,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單林冕洙。
李景夏,以內醫院都提調·提調意啓曰,本廳醫官之曾經上掌務三次人,始許加資年前旣已筵稟定式矣。御醫李敬仁,已經三次,特爲加資,其代前典醫監僉正邊應翼差下,御醫李慶年·卞鍾協·金鴻男,效勞旣多,竝特加一資,內醫崔佑植,御醫差下,何如?傳曰,允。
又以弘文館言啓曰,新除授副校理張錫駿,卽爲牌招察任,何如?傳曰,允。
又以訓鍊都監禁衛營御營廳言啓曰,謹依口傳下敎,景福宮內,農圃菜田外開耕處,今月初三日爲始,合力植木之意,敢啓。傳曰,知道。
又以禁衛營言啓曰,本營中軍趙述永,身病甚重,勢難察任,今姑改差,何如?傳曰,允。
甲子三月初二日辰時上御重熙堂。勸講入侍時,講官洪鍾序,參贊官李景夏,侍講官兪晩源,假注書金東軾,記事官李冕光·南一愚,各持孝經,以次進伏訖。上曰,史官分左右。上誦前受音一遍訖,上開卷,諸臣以次開卷,鍾序讀,自生事愛敬,止傳之十四章,釋義訖。仍奏曰,生事愛敬,卽愛敬盡於事親之義也,死事哀戚,卽哀戚擗踊之義也,生民之本盡矣,卽孝悌爲仁本之義也,死生之義備矣,卽生事以禮,死葬以禮之義也。孝子之事親終矣者,孝無終始,而患不及者,未之有也,而始終盡禮,生死無憾,卽孝子純至之行,而此爲十四章之終,故終之以終字也。上讀五遍,鍾序曰,講讀之際,務從安徐,則句讀自然順下矣。上讀十遍訖,鍾序還納書算,上曰,生民之本,何義也?鍾序曰,本字之義,已達於俄者釋義,而孝爲百行之源,孝一字,是生民之本,此篇之宗旨也。上曰,事君之忠,亦由於孝乎?晩源曰,此章,總結一書旨義,而本字,爲之要領也。蓋篇首,先言德之本,中間,開說許多道理,篇末,又終言生民之本,本卽孝之謂也。夫聖人之道,始於孝親,移之事君則忠矣,資之事長則悌矣。以至仁民而愛物,無一事不自吾孝中推去,此之謂萬善之本也。上曰,孝子之事親終矣之終字,何義也?鍾序曰,生事死葬之義,備盡於斯,故爲孝之終也。仍奏曰,殿下開講未久,勤勤孜孜,無少間斷,今爲畢講,非但臣等之欽仰攢誦,八域臣庶,莫不欣欣有喜,擧切蹈舞之忧矣。以殿下根天之性,又講孝經一部,其於聖孝之益光,不待群下之仰勉,而學問之工亦有終始,伏願繼自今,雖畢講之後,時加溫繹,無或少懈,以臻溫古知新之域焉,學問之患,常在於始勤而終怠,念玆在玆,終始典學,是臣區區之望也。晩源曰,此書,分說五等之孝,而在人君端本出治之道,尤爲切要矣。孝經,今旣講畢,伏料聖衷,已盡領會,而第念帝王之學,非獨務在記誦而已,惟踐履之工是先矣。鍾序曰,聖學工夫,非止於誦讀而已,臣等之言,雖無足採擇,而每於奏對文義之時,留神諦聽,則亦不害爲講學之一助焉。景夏曰,講官儒臣,已備陳文義,臣無容敷衍更達矣。上掩卷,諸臣以次掩卷,上曰,史官就座。仍命退,請臣以次退出。
甲子三月初二日申時,上御重熙堂。召對入侍時,參贊官朴道彬,侍讀官尹致賢,檢討官李基鎬,直閣李世用,記事官朴海哲,記事官李冕光·南一愚,各持孝經,以次進伏訖。上曰,史官分左右。上開卷,諸臣以次開卷,上曰,上番讀之。致賢讀,自生事愛敬,止孝子之事親終矣,仍奏釋義訖,上曰,下番讀之。基鎬讀奏,又釋義訖,上曰,參贊官讀之。道彬讀奏,又釋義訖,上曰,閣臣讀之。世用讀奏,又釋義訖,上命授書算于致賢,上讀十遍訖,致賢還納書算,上曰,死生之義備矣,孝子之事親終矣,何謂也?致賢曰,人之事親,冬溫而夏淸,昏定而晨省,死則葬之以禮,祭之以禮,可謂死生之義備矣,孝子之事親終矣。臣伏聞近日閭巷間,莫不興起,讀書至於鄕曲,懶學之人,亦皆勤工云,莫非我殿下好學之誠所致也。開講不過二朔,八域之內,文風如是蔚興,此所謂君子不出家而成敎於國也。基鎬曰,孝經一書,言孝子事親之道,而十三章以前,言生事之道,自子曰孝子之喪親以下,言死事之道,至於末章,合終始而總結,言生事愛敬,死事哀戚,能於愛敬哀戚,各盡其道,則人子生事死事之義,於是備矣。能盡死生之義,則孝子事親之道,極盡而無餘,故曰終矣。又奏曰,講學之法,不但通其句讀而已,必先詳究其文義,瞭然無疑,然後學可以進矣。見今孝經已畢講,必於溫繹之間,或有文義之少疑處,必詳識之,後日講對時,問難于講官及上下番,支分節解,無少疑晦,則聖學自可至將就之域矣。道彬曰,儒臣已爲備陳,臣無容以文義更達,而孝經今日畢講,群情擧切慶忭,凡讀書之法,溫繹甚好,溫者,溫習之謂,如物之燖溫也。學問之道,若不溫繹,則無以熟已讀之書矣,自明日至初七日,繼講前,當爲四日溫繹矣。若以此已講之書,四分於四日,每日五六遍溫繹,則恐好矣。大抵召對,本無定數,列聖朝,每於法講之餘,或數次召對,此猶不足,又賜夜對,伏願殿下,雖於繼講之前召對,則無或闕課焉,群情之所顒望,亦如此矣。世用曰,孝經一部,課日進講,終始勤孜,今已畢講,臣等懽忭之忱,實難容達矣。大抵帝王修齊治平之道,俱載此書,全編宗旨,伏想領會,而雖訖講之後,益加溫繹,是臣區區之望也。上掩卷,諸臣以次掩卷,上曰,史官就座。仍命退,諸臣以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
朝奠兼親進香後,大殿·大王大妃殿·王大妃殿·大妃殿,藥房口傳問安。答曰,罔極。
內閣·政院·玉堂·百官奉慰問安。答曰,罔極。
大王大妃殿,傳于李景夏曰,皇朝人子孫之優待自別,卽列朝盛德也。今見陳氏家寶藏萬曆誥命,益不勝風泉之感,閑良陳芳,部將加設單付。
大王大妃殿,以司謁口傳下敎曰,明日賜饌入參人中,時無職名人,令該曹口傳付軍職。
尹定善啓曰,行大司憲宋近洙,大司諫姜蘭馨,獻納李雲弼旣入闕中,不爲傳啓,直爲出去,事甚未安,竝推考,何如?傳曰,允。
傳于金基纘曰,義州府暗行御史留待。
傳于金基纘曰,義州府暗行御史入侍。
傳于尹定善曰,金吾堂上竝許遞,前望單子入之。金吾堂上前望單子入之,判義禁鄭基世,知義禁申錫禧,同義禁李裕膺·兪鎭五落點。
大王大妃殿,傳于尹定善曰,觀此繡啓,沈履澤之狼藉贓犯,何若是甚乎?邊門重地,乃有此事,何異於稱兵召亂乎?爲先具格拿囚。
大王大妃殿,傳于尹定善曰,金吾堂上牌招開坐,沈履澤所犯罪狀,以繡啓諸條,發問目嚴刑,捧招以入。
傳于尹定善曰,金吾開坐,勿拘齋日,卽速擧行。
大王大妃殿,傳于尹定善曰,昨以蝟島鎭將事,有飭敎矣。今見繡啓,則麟山僉使金洛裕,許多贓犯,殆有甚於蝟島之事,此輩之敢犯此罪,亦效大吏之無狀而然乎?節節痛惋,金洛裕,令該帥臣,大會軍民回示後,限死嚴棍三十度,遠惡島限己身爲奴,以爲懲創之地。
大王大妃殿,傳于尹定善曰,繡啓中所謂冊客權漢,豈可以人微而勿問乎?自秋曹捉致嚴刑三次,卽其地限己身充軍。
傳于尹定善曰,召對爲之。
大王大妃殿,以司謁口傳下敎曰,當此講筵日開,告時之節,依玉堂所奏知委。
朴道彬啓曰,撥路申飭,前後何如,而卽見平安監司洪祐吉還餉畢捧狀啓及軍餉磨勘狀啓,則去月二十日封發者,今始到院,直撥之如是遲滯,事甚未安,不飭之該道臣,推考,何如?傳曰,允。
金基纘,以議政府言啓曰,卽見黃海監司洪淳穆所報,則以爲勅行贈給銀子計之,爲三千二百餘兩,而營儲,僅爲二百餘兩,則天銀三千兩,及今早辦,然後可無窘跲之歎,依已例,以京司留銀中,準劃備需,而銀代錢從長區處計料云矣。該營遺在銀子,只爲二百餘兩,則較諸贈給之數,不足爲三千餘兩,而及期貿取,事勢誠爲窘詘,以京司所儲中,限三千兩,推移下送,而代錢納償,依已例,毋或愆滯之意,行會,何如?傳曰,允。
朴道彬,以宣惠廳言啓曰,本廳郞廳沈勛澤,以其身病,呈狀乞遞,改差,何如?傳曰,允。
李景夏,以殯殿都監摠護使意啓曰,本都監郞廳趙英和·安膺壽,身病猝重,勢難察任改差,其代前郡守金炳敍,前縣監成載璿差下,而俱無職名,竝令該曹,口傳付軍職,使之擧行,何如?傳曰,允。
又以國葬都監摠護使意啓曰,發引時,大轝攔後作門,雜人出入,固當嚴禁,而至於三都監員役轝士廳所屬,許令出入,然後凡諸擧行,可以及期,以此意預爲分付於當該營門,何如?傳曰,允。
又以國葬都監摠護使意啓曰,來四月初五日陳列時及初六日撤排時,都監所屬及該曹員役軍人輩,自多出入於闕門及殯殿門,而有難續續煩稟,令兵曹區別其當入不當入,無令雜亂沮滯事,預爲分付,何如?傳曰,允。
又以禁衛營言啓曰,本營中軍,今當差出,而擬望之人乏少,外任竝擬,何如?傳曰,允。
兵曹口傳政事,副司果金炳敍·成載璿·尹龜永以上,竝單付。
兵曹口傳政事,副司正趙定燮·兪初煥·趙秉稷以上,竝單付。
吏曹啓目,前五衛將康履榘名字,改以履兢事告狀,依例令藝文館給帖,何如?判付啓。依允。
甲子三月初三日卯時上詣殯殿。朝奠兼親進香,入侍時,行都承旨李興敏,行左承旨李景夏,右承旨金基纘,左副承旨尹定善,右副承旨金世鎬,同副承旨朴道彬,記事官朴海哲,假注書金東軾,記事官李冕光·南一愚,檢校提學金炳冀,檢校直提學金炳㴤,直閣李世用,檢校待敎徐相翊·閔奎鎬·鄭範朝·趙成夏,待敎趙寧夏,以次侍立。時至,通禮跪啓請出次,上具衰服,出自廬次,詣殯殿版位。通禮跪啓請俯伏哭,上俯伏哭,通禮跪啓請止哭興平身,上止哭興平身,通禮導上詣靈座前,北向跪,通禮跪啓請三上香,興敏奉香,世鎬奉爐,上三上香訖,基纘酌酒以授興敏·興敏跪進,上執盞以授世鎬·世鎬傳于景夏·景夏奠于靈座前,連奠三盞訖。通禮跪啓請俯伏興少退北向跪,上俯伏興少退北向跪,道彬進靈座之左,西向跪,讀祝文訖,通禮跪啓請俯伏興平身,上俯伏興平身,通禮導上還復位跪,啓請俯伏哭,上俯伏哭,通禮跪啓請止哭興平身,上止哭興平身,通禮跪啓禮畢,仍導上還入廬次。諸臣以次退出。
甲子三月初三日辰時上御熙政堂。大王大妃殿垂簾,義州府暗行御史入侍時,右承旨金基纘,假注書金東軾,記事官李冕光·南一愚,暗行御史李應夏,以次進伏訖。上曰,史官分左右。上曰,御史進前。應夏進前,大王大妃殿曰,不意作此遠路之行,何以往還乎?應夏曰,王靈攸曁,無事來往矣。大王大妃殿曰,書啓已爲覽悉,而沈履澤事,不料其若此之甚,極爲痛歎痛歎矣。應夏曰,書啓已爲備達,而其所贓犯,數甚夥然矣。大王大妃殿曰,灣尹之廉與不廉,只認以包蔘一款矣。其所犯之許多贓物,又在此外,尤不覺痛惋矣。今番按廉,果能從實爲之乎?一一詳奏也。應夏曰,臣於潛行之時,廣加搜問,露踪之後,極意査覈,一從其印跡衆招,臚列修啓,而恐或有未盡之慮,不勝惶悚萬萬矣。大王大妃殿曰,繡啓例論三等,而今不及前前等何也?應夏曰,前前府尹,在官不過四朔,間多疾病,別無施措之可論,猝當徑遞,而有加下富民處,推貸以報加下,此是私好與受,而異於公錢,故不爲擧論矣。大王大妃殿曰,西路民情,列邑事勢,自是淍弊,而昨年未免歉荒,又當春窮,必有遑急之狀,沿路所見聞,果何如也?應夏曰,臣所經列邑,別無頷顑之狀,而只以灣府言之,沿江諸面則昨年再經大漲,果至歉荒,當此春窮,不無流散之民,至於山面則稍勝矣。關西痼瘼,卽是餉還,而三馬廳之貸下,盡爲虛逋,耗條則年增歲加,未俸則依舊自在,若非大加更張,餉摠盡入於三馬廳,乃已矣。大王大妃殿曰,列邑支勅,今則似已措劃,所聞果何如,而不至貽害於民間乎?應夏曰,灣府支勅,先以開市錢區劃,從當自備云,而列邑則聞因飭敎之截嚴,從長措處,不至於擾民矣。仍奏曰,臣於復路時,略具別單草件矣。中路掖隷,齎傳信標,使之先納,故遂卽封上,更無他本,未得正書以入,不勝悚蹙,草件還下,則謹當卽爲書上矣。大王大妃殿曰,當還下矣。仍下別單草件,使挾侍傳之,應夏跪受,上曰,史官就座。仍命御史先退,又命退,承史以次退出。
甲子三月初三日申時上御重熙堂。召對入侍時,參贊官尹定善,侍講官尹致賢,檢討官李基鎬,待敎趙寧夏,假注書金東軾,記事官李冕光·南一愚,各持孝經,以次進伏訖。上曰,史官分左右。上開卷,諸臣以次開卷,上讀自仲尼閑居,止終於立身一遍訖,上曰,上番讀之。致賢讀,自愛親者,止經一章,上曰,下番讀之。基鎬讀,自子曰君子之敎以孝也,止釋至德以順天下,上曰,參贊官讀之。定善讀,自敎民親愛,止釋要道,上曰,閣臣讀之。寧夏讀,自曾子曰甚哉,止蓋釋以順天下,上曰,史官以次讀之。東軾讀,自昔者明王之以孝治天下也,止以事其先君,冕光讀,自治家者,止釋民用和睦上下無怨,一愚讀,自曾子曰敢問聖人之德,止何以加於孝乎訖。上掩卷,諸臣以次掩卷,上命史官就座。致賢曰,有仰達事矣。定善曰,史官使之進前乎?上曰,置之。致賢仍奏曰,玉堂,卽經筵廳也。所重自別,而禁漏官告時之法,政院內閣則行之,獨於本館不行焉。伏願自今爲始,禁漏官告時之法,亦依院閣例行之,恐未知何如。上曰,當仰稟於東朝矣。仍命退,諸臣以次退出。
上在昌德宮廬次。
自午時至人定,灑雨下雨,測雨器水深六分。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
尹定善啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
傳于李興敏曰,都憲·諫長許遞,前望單子入之。
兵曹口傳政事,大護軍宋近洙,副護軍姜蘭馨以上,竝單付。
傳于李景夏曰,召對爲之,時原任大臣,前後講官·承史·閣臣·玉堂,同爲入侍。
傳于金基纘曰,吏曹參判有闕之代,前望單子入之。吏曹參判前望單子入之,兪致善落點。
義禁府啓目,義州前府尹沈履澤原情云云,傳敎及繡啓內辭意,發問目嚴刑鉤覈是白乎,則流來謬例之因襲,縱未全諱,所犯諸條之臚列,終不直陳,究厥情狀,極爲駭痛,待拷限,更加嚴刑,期於得情,何如?判付啓。依允。
大王大妃殿,傳于尹定善曰,灣府之素稱腴邑,不過燕貨出入之故,則本是自好之士,所當審愼,而往往不免議疑,已極慨歎,今此沈履澤,狼藉贓犯,又多意思之所不到,驚心駭惋,於斯極矣。其職則二品大吏也,其任則西門鎖鑰也,罔念委寄之重,地望之別,而視之若天設此區,專爲渠充慾之地,貧黷無厭,一邑蕩殘,怨讟朋興,隣境皆聞,則其可曰國有法而國有人乎?其父之湖西遺臭,已是倖逭之大者,而忘君負國,可謂世濟其惡,如此之類,不施重典,將何以謝西民,將何以整頹綱乎?金吾堂上,開坐通衢,沈履澤嚴刑一次,濟州牧圍籬安置,三倍道押送。
大王大妃殿,傳于尹定善曰,沈履澤決杖時,百官序立,上京及未下直守令,同爲序立。
尹定善,以義禁府言啓曰,金吾堂上,開坐通衢,沈履澤嚴刑一次,濟州牧圍籬安置,三倍道押付事,承傳啓下矣。謹依承傳內辭意,罪人沈履澤,拿致通衢,百官與上京及未下直守令,同爲序立,嚴刑一次,訊杖第三十度後,全羅道濟州牧,與地方官眼同,圍籬安置,而以承傳內辭意,具罪目,依例發遣府都事,使之三倍道,押送配所,何如?傳曰,允。
又以刑曹言啓曰,大王大妃殿傳曰,繡啓中所謂冊客權漢,豈可以人微而勿問乎?自秋曹捉致,嚴刑三次,卽其地,限己身充軍事,命下矣。謹依傳敎,義州冊客權洵,今已捉囚,而金吾開坐,旣有勿拘齋日卽速擧行之命,故本曹開坐,亦爲一體擧行,而罪人權洵,嚴刑三次後,卽其地,限己身充軍定配所,而待拷限,次次加刑,準三次卽爲押送之意,敢啓。傳曰,知道。
傳于尹定善曰,入直摠管許遞,前望單子入之。摠管前望單子入之,都摠管徐戴淳·徐衡淳落點。
注書朴海哲病代,以趙定燮爲假注書。
尹定善啓曰,大司憲未差,掌令姜晉奎陳疏,丁義衍,持平朴昌壽牌不進,申克休,執義李玄文在外,監察茶時之意,敢啓。傳曰,知道。
以獻納李雲弼,正言孔有東,掌令丁義衍,持平朴昌壽牌不進罷職傳旨,傳于尹定善曰,只推。
臺諫前望單子入之,大司憲宋近洙,大司諫姜蘭馨落點。李景夏,以國葬都監摠護使意啓曰,今月二十四日,外梓宮陪進山陵時,轝士大將,依近例,使之陪往之意,敢啓。傳曰,知道。
金世鎬,以訓鍊都監·禁衛營·御營廳言啓曰,景福宮內,農圃菜田外,開耕處植木,今日畢役之意,敢啓。傳曰,知道。
尹定善,以刑曹言啓曰,罪人權洵,嚴刑仍囚矣。卽接典獄署牒報,則權洵,今月初四日巳時量,因病物故云,不得發配之意,敢啓。傳曰,知道。
吏曹啓目粘連。觀此義州暗行御史李應夏書啓,則前府尹沈履澤段,繡啓,旣請令攸司稟處,更無可論是白遣,府尹李正鉉段,志存矯捄,弊局庶期蘇完,治尙嚴猛,悖類擧皆屛息是如爲白有臥乎所,宰列分憂,係是職分內事,今姑置之爲白乎㢱,其餘邊將乙良,令兵曹稟處,何如?判付啓。依允。
吏曹啓目。出身金宜權名字,與後娶妻父李義權,音相似,改以宜植事告狀,依例令藝文館給帖,何如?判付啓。依允。
吏曹參判李承輔疏曰,伏以臣於見職,豈有一分堪承之望,而當初辭籲,未蒙恩諒,怵畏感激,黽勉趨膺,居然閱朔于玆矣。間亦猥試代斲,瘡疣百出,只增惶恧之私,今若久據匪據,荏苒因循則公而積瘝曠之罪,私而速貪戀之譏,求解一念,晝宵憧憧。且臣受氣脆弱,自少善病,痿痰素祟,近因換節之交流注,脚部牽攣不仁,方其劇也。房闥屈伸,不能自力,班綴趨走,尤何暇論?委頓床第,刀圭是事,以此見狀,彈束赴公,實非時日可期,匪才虛縻,已多妨賢之悚,懷祿蹲冒,難免養病之誚,臣情到此,益切惶蹙,玆敢疾聲呼籲於仁覆之下。伏乞聖明,特垂鑑諒,仰稟東朝,將臣所帶銓銜,亟許遞改,以幸公私,不勝大願,臣無任云云。答曰,省疏具悉。所請依施。
甲子三月初四日辰時,上御重熙堂。召對入侍,時原任大臣,前後講官,承史·閣臣·玉堂,同爲入侍時,參贊官李興敏,侍讀官張錫駿,檢討官李基鎬,待敎趙寧夏,記事官朴海哲·李冕光·南一愚,各持孝經。行左承旨李景夏,右承旨金基纘,左副承旨尹定善,右副承旨金世鎬,同副承旨朴道彬,假注書金東軾,記注官崔奭奎·宋宅薰·柳龍䥁,別兼春秋洪軒鍾,領府事鄭元容,領議政金左根,左議政趙斗淳,講官金學性·鄭基世·趙得林·尹致定·申錫愚·李㘾·宋近洙·曺錫雨·洪鍾序,前講官金炳冀·金炳國·金炳學·洪在喆·李敦榮·洪鍾應,前承旨兪致善·申應朝·徐承輔·尹滋承·金壽鉉·鄭泰好·李鍾淳·姜蘭馨·徐相翊·李僖魯·洪淳大·尹堉·金翼鉉,前注書趙定燮·金聲根·金奭鎭·安驥泳·兪初煥·朴齊敎·趙秉稷·朴來冕·崔柄大·曺承鐸,閣臣閔奎鎬·鄭範朝·洪承億·李世用,玉堂兪晩源·黃正淵·尹成鎭·尹致賢·趙昌和·柳道彙·蔡東述,前玉堂李後善·金直淵·鄭顯德·張世容·申獻求·李基正·宋熙正·沈東臣,以次進伏訖。上曰,史官分左右。元容等,進前奏曰,今日雨意頗緊,聖體,若何?上曰,一樣矣。元容曰,寢睡·水刺之節,何如?上曰,一樣矣。元容曰,大王大妃殿氣候,何如?上曰,一樣矣。元容曰,王大妃殿氣候,何如?上曰,一樣矣。元容曰,大妃殿氣候,何如?上曰,一樣矣。上開卷,上讀自仲尼閒居,止蓋天子之孝,一遍訖,上曰,上番繼而讀之。錫駿讀,自在上不驕,止經一章,上曰,釋義?錫駿釋義,上曰,下番讀之。基鎬讀,自子曰君子之敎以孝也,止釋至德以順天下,上曰,釋義?基鎬釋義,上曰,參贊官讀之。興敏讀,自子曰敎民親愛,止釋要道,上曰,釋義?興敏釋義,上曰,閣臣讀之。寧夏讀,自曾子曰甚哉,止蓋釋以順天下,上曰,釋義?寧夏釋義訖,上曰,掩卷。上曰,今將賜饌矣。其各退出後,少選留待。上曰,史官就座。仍命大臣先退,又命退,諸臣以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
藥房提調金賢根,副提調李興敏啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此,仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
金基纘啓曰,議政府郞廳來言,今日賓廳日次,而領議政金左根,左議政趙斗淳,俱有身病,右議政李景在,奉命出疆,不得來會云矣,敢啓。傳曰,知道。
金世鎬啓曰,合辭許久闕啓,事甚未安,除在外陳疏外,未肅拜呈告人員,竝卽牌招,何如?傳曰,允。
李興敏啓曰,行左承旨李景夏,左副承旨尹定善,同副承旨朴道彬,今日不爲仕進,竝卽牌招,何如?傳曰,允。
又啓曰,假注書趙定燮,時無職名,令該曹,依例付軍職,冠帶常仕,何如?傳曰,允。
又啓曰,假注書金東軾,身病猝重,勢難察任,今姑改差,何如?傳曰,允。
金東軾改差代,以金文敎爲假注書。
傳于金基纘曰,吏曹參議有闕之代,前望單子入之。吏曹參議前望單子入之,洪鍾雲落點。
傳于李景夏曰,玉堂竝許遞,政官牌招開政,如有違牌,勿爲呼望。
傳于金基纘曰,召對爲之。
傳于尹定善曰,哭差備內官張善睦,不敬太甚,令秋曹定配。
大王大妃殿,傳于尹定善曰,罪至竄謫,元非輕典,則當者之責躬訟愆,蟄伏悚息,乃是道理當然,而近日則不然,居處衣食,無異平常,甚至於苞苴相續,干囑盛行云,豈非該惡乎?其以贓汚在謫者,視之若名節樹立,所到之處,反添一大苦弊,最是可痛矣。與受同罪之䋖,斷當隨現隨施之意,措辭闕飭于各道道臣事,分付廟堂。
尹定善啓曰,掌令姜晉奎疏批已下,一體牌招,何如?傳曰,允。
又啓曰,行大司憲宋近洙,掌令姜晉奎·丁義衍,持平朴昌壽陳箚,申克休·執義李玄文在外,監察茶時之意,敢啓。傳曰,知道。
李景夏啓曰,玉堂上下番俱空,事甚未安,今日政,新除授玉堂,竝許下批,牌招推移入直,何如?傳曰,允。
金基纘,以吏曹言啓曰,坡州牧使申橚戶奴呈狀內,矣上典親病沈重,萬無離側還官之望云,其親病旣如是,則有難强令還任,改差,何如?傳曰,允。
又以吏曹言啓曰,新除授砥平縣監金直善呈狀內,矣身身病沈重,萬無赴任之望云,其身病旣如是,則有難强令赴任,罷黜,何如?傳曰,允。
有政。吏批,兼判書金炳學進,參判兪致善進,參議洪鍾雲進,右承旨金基纘進,以張錫駿爲司諫,李正魯爲應敎,吳俊泳爲副應敎,朴履道·洪淳學爲校理,李應夏·蔡東述爲副校理,洪軒鍾·趙熙一爲修撰,趙昌和·宋熙正爲副修撰,柳爲坡州牧使,兪致道爲砥平縣監,前知事李慶年,今加崇祿,前五衛將卞鍾協,今加嘉義,金浦郡守金鴻男,今加嘉善,以上加資事承傳。兵批,行判書鄭基世進,參判朴齊寅病,參議白海運病,參知申鍾益病,右副承旨金世鎬進,以趙雲模爲扈衛別將,同知單洪鶴柱,部將加設單芳,護軍李承輔·蔡東健,副護軍金壽鉉·申橚,副司直兪晩源·尹致賢·趙然友·柳道彙·張錫駿·趙昌和,副司果黃正淵·尹成鎭·李基鎬·蔡東述,副司正趙定燮,以上竝段付。吏批再政,以洪承億爲司成,徐相鈺爲顯陵令。三政,以尹賢求爲監察,故通德〈郞〉張鉉台,贈戶參例兼,同知張泳汲考。
以同副承旨朴道彬牌不進罷職傳旨,傳于金基纘曰,只推。
傳于李景夏曰,發遣吏郞,諸執事淸齋與否,摘奸以來。
金基纘,以議政府言啓曰,殯殿都監物力,前劃已盡無餘,惠廳米三十石,御廳木三同,使之劃給,何如?傳曰,允。
又以議政府言啓曰,本府兼備邊司有司堂上徐戴淳,除拜摠管矣。職務相妨,所帶摠管之任,今姑許遞,何如?傳曰,允。
李景夏,以國葬都監摠護使意啓曰,諡冊寶內入儀註,請諡宗廟儀註,上諡冊寶儀註,改銘旌後,別奠儀註,先爲正書以入之意,敢啓。傳曰,知道。
又以國葬都監摠護使意啓曰,魂殿山陵祭器,今已籌成,故數爻別單書入之意,敢啓。傳曰,知道。
兵曹,以蔡東健爲禁衛中軍。
尹定善,以訓鍊都監言啓曰,本局千摠李祉秀,身病猝重,勢難察任改差,何如?傳曰,允。
又以摠戎廳言啓曰,本廳千摠李鍾植,身病甚重,勢難察任,改差,何如?傳曰,允。
兵曹啓目粘連。觀此義州府暗行御史李應夏書啓,則麟山僉使金洛裕段,所謂諸條,俱係不法,免有處分,更無可於爲白乎㢱,其餘邊將,別無優績,亦乏顯疪,竝只置之,何如?判付啓。依允。
吏曹參判兪致善疏曰,伏以嚴廬之日月迅邁,因封有期,殯殿之饋奠親薦,哀慕克伸,仰惟聖心皇懼,益復靡逮。仍伏念臣於昨日,幸被輥及之恩命,隨侍講諸臣之後,猥廁前席橫經之末,獲覩我聖上,睿學將就,講讀弘鬯,以榮以祝,攢手胥告,迺者亞銓寵旨,在臣筵退之際,華誥遽宣,同列動色,臣誠傴僂懍駴,莫省謬恩之曷以致此也。適在脩門之內,莫遂循墻之義,遂不得不拚棄四維,叨伸一肅,而退自思惟,愈不覺顔騂而背汗,直欲藏逃,而不可得也。臣本倥侗湔劣,百不猶人之姿耳,向來知申特除,已是匪分冒據,卸免未幾,又玆選部淸遴,有隕夢想之外,殆若左右兜攬,歷試無藝,臣是何人?獲此曠數於一元愼簡之會也。兒腹過飽而增之以湌,軟肩已赬而添之以擔,其疾病之來,顚仆之患,勢所必至,固仰我殿下拂拭臣幈幪臣,姑直榮耀臣身家,恩至渥矣。臣雖至愚,寧昧感激圖報,而以受欲生之聖慈,獨不垂憐於負乘招菑之懼乎?且臣家世寒素,交遊疎懶,平居習成,惟拙是守,見聞固陋,無適攸宜。今若自居以承佐銓綜,句檢班簿,辨論官材,則儘所謂眇求視而跛求步也。雖欲諉之以厚寵可憑,暫膺可藉,爲夤緣仍冒之計,則其貽累天哲,自速官謗,豈細故也哉?至如職任之綦重,名器之濫褻,有不遑備例控辭,以效崇飾之美,而參倚已熟,承當無說,玆敢披瀝悉暴,冒瀆恭默之中。伏乞聖明,俯察微諒,仰稟東朝,亟鐫臣所有吏曹參判之職,俾銓枋重而株守獲焉,不勝至祝,臣無任云云。答曰,省疏具悉。卿其勿辭行公。
吏曹參議金壽鉉疏曰,伏以臣於見職,決不容一日冒據,而冒據已多日矣。不稱之實,未蒙恩諒,疾痛之呼,宜悉哀懇,至若殫誠於駿奔之列,致力於終事之地,卽臣常分之所當爲,固不敢言病,而若又强病趨膺於分外濫叨之任,非惟才器之不逮,抑亦筋力之所不堪,是臣由中之言,非敢覶縷辭巽,妄效讓之風也。伏乞聖慈,仰稟東朝,亟遞臣見帶三銓之銜,俾公器無曠,微分獲安焉,臣無任云云。省疏具悉。所請依施。
掌令姜晉奎疏曰,伏以臣,卽一草茅賤品耳,迂愿憃拙,百無肖似,而厚蒙大行大王拂拭之恩,濫躋執經之列,十年帷幄,涓埃未報,而遽遭罔極之痛,孤負之罪,萬殞難贖,而惟是夙夜所蘄祝者,我殿下潛德升聞,天人響合,恭承慈命,寅紹丕曆,庶幾緝熙憂勤,爲堯爲舜,以揚祖宗之大烈,以答億兆蒼生喁喁如渴之望,螻蟻微物,須臾無死,復見德化之盛,窕不勝其眷眷之誠,敢以平日私憂過計之所及者事,爲之說而條列于左,僭爲初服獻焉。伏乞殿下,仰稟東朝,詳賜覽觀,不以人廢之,而深留聖意焉。一曰,養聖質,而其目有四,曰擇近習,曰親正士,曰謹幽獨,曰納誨言。臣聞性受於天而質成於己,隨其質之淸濁粹駁而性以之該貯掛搭,然性無爲,而質有定,無爲者,難於着工,有定者可以用力,故養質,乃所以復性也。聖人之質,至淸至粹,固無矯揉變化之可言,然猶必外資直諒之益,內嚴操持之密,以爲修德凝道,根本田地焉。矧乎人君,受祖宗艱大之遺,爲億兆愛戴之主,至尊至貴而三晝之進見有時,莫嚴莫重而九門之深邃如天。惟其朝夕與居,左右不離者,卽宦妾婦寺之輩而已,一有侫黠儇諂之徒,介於其間,則必先順適其心志,逢迎其意欲,使之潛移默奪於冥冥之中者,千方百計,無所不有,而服勞給役之餘,又不得不有顔私之稔,於其輕者則以爲無妄而恕之,於其昵者則以爲姑徐而容之,日往月來,積累浸漬,終至於正人日疎,忠言不入,然後乃敢窺其動靜,以售竊弄之計,因其喜怒,以濟愛憎之私,虧損君德,敗壞國紀,而世間一種嗜利無恥之徒,又或寅緣締交,以爲固寵保位之圖,歷數載籍,已事昭然矣。恭惟我朝法制纖密,宮府一體外內相維,而其於此輩,待之尤嚴,除却守門傳命,灑掃唯諾之外,未嘗假以他事,其所貽謨慮患者,至深且遠,而近年以來,綱維解紐,宮掖之間,恣縱濫猾,不守本分,干求囑托,侵預朝政者,閭巷竊言,亦已有之,今當新服之初,若不杜塞弊源,逆折萌芽,則其有累於端本正始之會,而爲後日治道之害者,何可勝言?大抵此輩情狀,有材者,鮮不爲罪,有能者,鮮不爲惡,稽貌察色,巧拙自顯,聽言觀行,愚詐莫掩,巧者斥之而拙者任之,詐者退之而愚者用之,則動息無偸肆之損,忠讜有納之效,可以積厚純深,成就得大聖人甚生氣質矣。易曰,蒙以養正,聖功也。惟殿下,懋哉懋哉。二曰,保聖躬,而其目有三,曰節嗜慾,曰屛玩好,曰時遊衍。臣聞有形則有情,則有欲感物,而易動者情也,緣情而易流者欲也。夫以藐然之身,處衆欲交攻之會,而吾儒之學,又異於釋氏之返觀塞照,都無所爲,則出入無時之心,其不爲外物之所浸淫而引將去者,幾希矣。矧乎人君,居嵩高之位,處得肆之地,便嬖使令之任,無人不備,珍異粉華之屬,無時不接,宴樂娛戲之具,無物不有。其力足以供費用而支取有處,其威足以拒箴諫而吁咈無人。苟不斷以乾剛,守若艮限,節而裁之,如鋼刀之截鐵,屛而遠之,如勿旗之麾軍,則視聽之自來惹起者,將何以驅除得去,念想之驀地除出者,將何以按伏得下?始也姑試之,中焉偏係之,久乃駸駸然不覺與之俱化,於是乎神耗於內,意蕩於外,陰陽失守,水火不交,而外邪間之,昏氣乘焉,循環膠固,爲厥心病。羊車花石,晉宋之覆轍如昨,梨園·栢梁,漢唐之前鑑孔昭,悠悠千載,良可歎惜矣。嗚呼,日用酬酢之間,外物之誘其中者,何莫非虧損戕伐之具,而酒色其甚者也,遊衍其大者也。狎之也易故閑之難適也,逸故制之也,悍於此而不能廓然順應,脫然無累,則觸處妨奪,隨事沮撓,至于細行小節,而亦無以矜持循軌矣。恭惟我殿下,沖齡嗣服,氣血未固,正宜保嗇沖裕,導受和平,以爲祈天永命之本者,誠不可頃刻緩也。果能主靜居敬,非禮不動,知止有定,非法不遵,向晦燕息之時,如對賓友,暗室屋漏之地,如履康莊,經籍子史之外,不接無益之奇巧,郊廟朝會之餘,不作非時之觀,幸宅心於高朗昭曠之原,約情於淡泊閑泰之域,以引以翼,命哲命曆,則我東方億萬年無强之休,其始自今矣。罔遊于逸,罔淫于樂,不邇聲色,不殖貨利,不敢盤于遊畋,此舜·禹·湯·文所以久享也。惟殿下,懋哉懋哉。三曰,立聖志,而其目有三,曰專一,曰堅確,曰悠久。臣聞志者,心之所之也。心爲萬化之源,而志得以引伸直遂,故天下之事,未有無志而能成者也。夫射,末藝也,而執鏃者,志於中,博奕,小技也,爭賭者,志於勝,千里之程,非不遠矣,而進進不已者,志於行也,泰山之頂,非不高矣,而寸寸躋拚者,志於觀也。微事尙然,況治道乎?兆民,至衆也,而一夫不獲,伊尹恥之,虞舜,大聖也,而有爲若是,顔淵言之。人臣尙然,況君德乎?故志立則百度以貞,志不立則百度以隳,隨其志之大小淺深,而各有所成,若夫所成之是非得失,惟在所立之如何耳。然不專一則或存或亡,而他岐可以惑之矣,不堅確則乍進乍退,而外誘可以引之矣,不悠久則鮮始鮮終,而所得不能副其所期矣。臣嘗觀自古人君,或有仁慈恭儉,闕失無聞,而優遊玩愒,治效蔑如,又或有始初淸明,粗若可觀,而久乃荒怠,不克有終,如唐玄宗·宋理宗者,皆不立志而不固之致也。恭惟我殿下,作其卽位,景命方新,正宜舊發淬礪,剛健篤實,莫將第一等,讓與古哲王,卓然先自處於至善極醇之地,毋得小而自足,毋見可而遽止,治不雍熙則惟患吾治之未盡,而不以雍熙爲不可致,學不聖賢則惟患吾學之未至,而不以聖賢爲不可及,着力之專則只知有此事而不知有他事,用工之敏則只知有今日而不知有明日,確乎其不可奪,如砥柱之峙流,沛乎其不可禦,如江河之注海,炳乎其不可熄,如日月之經天,謹始圖終,升高自卑,則大本旣立,而惟時惟幾,可以丕應徯志矣。孟子曰,志之所之,氣必至至焉。古語曰,有志者事竟成。惟殿下,懋哉懋哉。四曰,勉聖學,而其目有四,曰愼選名儒,曰頻御經筵,曰久任講官,曰專務實得。臣聞學者,人主出治之本也。自夫精一受授之後,歷代之明君哲辟,莫不惟學是務,雖其道有醇雜,其效有大小,然未有無學而能治者也。逮夫我朝,規模尤備,論思啓沃,無官不設,剛柔雙隻,無日或虛,經史子集,無書不講,五百年郅隆之治,皆由此基之,猗歟盛哉,而挽近以來,遂成文具,陳談備例,空言塞責而已。嗚呼,成就君德,何等重任,而常調流俗之人居之,執經邇英,何等極選,而謏聞淺識之士參焉。循資拾級,有若蔭窠,朝遞暮改,殆同傳舍,是以,當其任者,率皆苟簡占便,登筵則以草草了當爲事,就直則以嘻嘻謔浪爲務,稍涉援據則目之以支離,少有指陳則稱之以迂闊,雖有范醇夫之懇惻,陸敬輿之精詳,不過曰聖曰賢,稱堯稱舜,無以展盡底蘊,開發聰明。於是乎,上心,亦生退沮,以爲無益而捨之,因仍停閣,而文具亦廢矣,然循名而責實則實效可見,居今而師古則古道可復,惟在行之之誠不誠如何耳。恭惟我殿下,寶筭未盛,睿學未廣,治亂興亡之跡,不可以不知也,義利理欲之分,不可以不辨也。經濟修爲之方,不可以不究,必須擇其性行端方,可以繩愆弼違者,文章該洽,可以博古通今者,經術淵深,可以發微闡幽者,置之帷幄,久其職,勿間以他事,簡其禮,或對以不時,務使上下之間,誠意流通,顔情䄒熟,有懷必言,有言必盡,而殿下亦宜自謀,所以諮諏善道,察納雅言,自其訓詁名物之淺,以至性命理氣之奥,知一字則行一字,得一句則踐一句,眞積之久,心與理涵,而有沈浸濃郁之味,習與性成,而無扞格拂戾之患,則以之應事宰物,左右逢原,而太平之治,不難致矣。傅說曰,念終始,典于學,厥德修,罔覺。惟殿下,懋哉懋哉。五曰急務,而其目有五,曰肅紀綱,曰變風俗,曰禁奢侈,曰惜名器,曰嚴贜律。臣聞政貴知要,治尙得宜,藥不對症,則膏肓之疾,難於收效,稍不副手,則大川之功,無以利涉矣。臣竊觀今日之事,無事不弊,無弊不極而最其急者,國之興事裒功,在於紀綱,而解弛莫甚於此時,民之漸染導成,在於風俗,而頹敗莫甚於此時。蓋其上之所以行之者,恬嬉姑息,故下之所以效之者,委靡散漫,法有親疎之異,而適輕適重,不一其施,令有銷刻之煩,而惟行反,莫適所從。銓部非使令之職,而察人嚬笑,未擬不敢自專,臺諫豈承望之地,而混我涇渭,微事必先關白,藩臬之考績,以剛柔而茹吐,王府之奏當,視寒煖而闊狹。倖門開而諂夫鄙類,乘時輻湊,利竇繁而豪傔猾隷,倚勢隴斷,山藏海蓄,無一物之不榷,而正賦公貨,竝爲啇販之資,厮役胥任,無一事之非賂,而科闈試院,亦成和賣之場,任怨奉公之無人,而祖宗之金科玉條,徒爲掌故之虛文,激濁揚淸之未聞而廟堂之深憂永歎,只作備例之空言,國體日卑,民志日偸,而惟其私意之所在,則千塗萬轍,經營計較,必得而後已。弁髦乎廉隅,土苴乎禮敎,不復知有典憲禁防之可畏,名檢行義之可貴。嗚呼,國而無法,何恃而爲國,人而無恥,亦何取於爲人哉?至於財用者,生民衣食之源,而以有限之物,供無極之費。食不過適口,而高盤大托,不下著而暴殄乎僕隷驢馬,居不過容膝,而雕戶粉墻,無所用而比櫛乎江郊山樊,衣不過蔽體,而緞綺紋縠,未渝色而積襲乎車箱室函,奇技淫巧,何補於實用,而工力之多入者爲高,遠方異物,何益於觀玩,而稀貴之難得者是耽,伶優雜劇,何樂之取,而不惜纏頭之需,騶從呵擁,何豪之有,而爭賭市童之憐,是皆窮百姓賣兒賣婦之錢,而草芽雁糞鶉結犢穿,顚連載路矣。爵祿者,人主御世之柄,而無問賢愚,爲人擇官,除書未下,物色先定,而太半爲私室情面之資,以至公私隷皁之賤,鄕曲承奉之微,大者紆靑拖紫,小者正袵橫行,堂陛不嚴,朝著無別,昏夜伺候,爭競如市,一嵗三遷,賈誼之登擢太驟,白首潛郞,馮唐之屈沈何限?得之者不以爲榮,而不得者愈懷怨恨矣。守令者,一方休戚之寄,而惟親是先,惟賄是視,以至口效鳴吠之技,身供娼傔之役者,亦得荷旄仗節,分符懷章,彼其立心之鄙悖,行己之汚賤,本不知廉潔之爲何事,淸白之爲何物。是以,惟務剝割,專事掊克,以金珠爲脯醢,以契券爲詩文,苞苴相屬,溪壑無厭,而及其狼藉發覺,衆口難防,則又不過奪告幾等,薄竄幾月而止耳。所犯之贜,不復追究,而曾未幾何,揚揚殫束,無復滓穢,淸官美職,雄藩腴邑,無所不爲,刑不癉惡,罰不蔽辜,人亦何憚而不爲貪哉?其或曲逕駔儈之類,則諧價輸錢,已若晩唐之債帥,計其所得,不足以償其所入,而居官百須,隨身費用,無有出處,是猶敎楺以升而誨娼以淫,雖欲不貪,不可得也。括一國之財而聚之,民安得不散,率天下之人而路之,俗安得不薄?由今之道,無變今之爲,則雖使山濤秉銓,黃覇爲吏,亦無着手之地矣。恭惟我殿下,受天明命,作民元后,惟休惟恤,罔不在初,果能正身率物,丕變澆風,明罰勅法,大振頹綱,弋綈澣濯,敎行乎宮掖而化被乎方域,爵賞恩遇,惟簡乎賢能而不私乎貴近,威刑法律,震慴乎貪汚而杜絶乎倖免,則百僚趨事,庶官無曠,遺黎息肩,邦本永固矣。韓愈曰,善治國者,視其紀綱而已矣。易曰,先王以省方,觀民設敎。孟子曰,賢君,必恭儉禮下,取於民有制。左氏傳曰,惟名與器,不可以假人,宋藝祖,用法至寬,而惟贜吏不貸。惟殿下,懋哉懋哉。六曰,惜時。臣聞時者,難得而易失,易失而難追者也。蓋人主之用工,勤與不勤,而安危判焉,治亂係焉。何日非可惜,何時非可惜,而初服者,履端之幾,沖年者,預養之時也。恭惟我殿下,衷淵虛,淸明在躬,聲色之欲未萌,愛憎之私未形,如水之止,如鑑之空,而萬機之繁,又有以仰成東朝,正宜養之純固,講之親切,惜寸惜分,日新以爲積厚崇深之基者,亶在此時。如或及今不蘉,悠悠泛泛,馴至於意慮漸廣,酬應漸煩,則安知聖心,能保如今日之湛然虛靜,而歲月如流,一往而不可追,本領無功,已失而不可補,則當其時,雖有忠言嘉謨,日陳於前,勉慕悔歎,日切於中,亦已晩矣。將何及乎?昔宋臣朱熹之告其君曰,不惟臣之蒼顔白髮,已迫遲暮,竊仰天顔,亦覺非昔時矣。臣每讀書至此,未嘗不三復感歎,而繼之以流涕也。程子曰,纔說姑待明日,便不可。惟殿下,懋哉懋哉。臣愚戇之性,不識忌諱,疎逖之踪,又無顧戀,不自知其言之過於激切。然周成王,以幼沖之年,嗣文·武之緖,能夙夜宥密,增光祖宗。臣雖無狀,安敢處殿下於成王之下,而不以堯·舜三代望之乎?仍竊伏念,向日之變,天地崩折,三光晦蝕,萬姓遑遑,靡所止屆,而我殿下,膺橫庚之祥,値上甲之運,龍飛虎變,御極當矣。宗社無托而有托,臣民無生而有生,綴旒之危,轉爲盤石,涕淚之哀,化作謳歌,八域含生,擧將延頸拭目,以觀新化,此正人心離合之機,天命去就之會也。萬一警動振作之方,不能有以大服民志,使顒然而望者,憮然而返,懽然而抃者,懣然而沮,于于然而起者,泄泄然而止,則臣恐收拾之難,尤非常時比也。哀通之敎雖下,而尙未聞祛一積痼之瘼,以解倒懸,登崇之路雖闢,而尙未聞拔一幽潛之材,以勸旁招,臣愚死罪,竊爲斯民遲之,而爲新政惜之也。至如北關鑄錢之事,上之所以使下,國之所以孚民,惟在於信,而纔撤旋仍,不幾於失信乎?況今初元之會,一令之出,一政之行,皆所以定民志而昭國紀,則其不可流徇苟且,以啓僥倖觀望之端也。藉有不可遽罷之曲折,亦安得家置一而曉之哉?蓋慮始必當圖終,久道乃能成化。伏願殿下,念皇天之眷顧,體東朝之訓迪,摠攬威權,董飭臣工,勿以祿位之崇庳爲賢否而惟材惟能,勿以一己之喜怒爲刑賞而克明克公,勿以姑息爲安而斷斷經久之謨,勿以文具爲惠而汲汲綜核之政,毋興不急之工役,以傷民力,毋循無稽之謬例,以亂舊章,毋開進獻之門,以通納謁,毋侵有司之職,以責展布,毋徒先其聲而推實心以做實事,毋徒齊其末而正朝以正百官,毋以公器酬私恩而必思功懋德懋之義,毋以細行累大德而益勉禮制義制之工,恢大東無强之業,開萬世太平之基,則臣雖退塡溝壑,枯死巖穴,當與蠢蝡卉植之微,同被聖澤之流浹矣。臣無任云云。省疏具悉。所陳甚好甚好,當留念矣。
行大司憲宋近洙,大司諫姜蘭馨,掌令姜晉奎·丁義衍,持平朴昌壽,獻納李雲弼,正言孔有東等,伏以臣等,昨伏見東朝傳敎下者,則有沈履澤島置之命,臣等相顧愕眙,竊不勝憂歎之至。噫,近來貪風,雖曰熾,豈有如沈履澤之狼藉不法也?顧其職則邇列分符,以其地則邊門掌鑰,苟有一分秉彝,固當百倍圖報,而罔念委畀,專事剝割,還穀之執作,盡歸私橐,軍籍之發賣,取爲己物,莫重者邊界,而捧賄則許其墾陳,莫嚴者商禁,而啗利則任其潛越,蔘苞之加稅督責,無難創謬,糧資之濫數輸送,不憚犯科,以至賣任賣科,勒貸勒徵,許多鄙瑣之事,難以枚擧,而前後犯贜,恰爲卄七萬之多,則較之八十貫一律之文,不知爲幾十倍矣。此而若視以尋常贜汚,不置重辟,豈可曰國有三尺乎?惟其世濟之惡,己自乃父而然。曾前湖西之按臬也,公肆攘竊,流毒生靈,遺臬未已,假息至今,已是朝家失刑之大者,而況於近日家舍事,尤有所萬萬駭憤者。渠所僦居之屋,卽我仁顯王后舊日私第也。以其時御之室,扁以感古之堂,歷數百年,而人不敢褻處,扃鎖深嚴,奉之若妥靈之所,而渠敢擅便改構,變幻舊制,以傔從輩雜據之室,是豈爲人臣者所敢爲乎?不顧事面,不念分義,忍行此不可行之事,不敬大矣,無嚴極矣。律以王法,罪當何居?蓋由貪饕之心,猶不知足,又此縱子而蹈其惡習,唆血椎髓,至於此極,所以慈敎中,始則此之稱兵召亂,終則斷以忘君負國。天鑑孔昭,斷案自在,而酌處遽下,刑不蔽辜,王章未得夬伸,輿情無由少洩。伏乞聖明,俯垂鑑諒,仰稟東朝,還收沈履澤島置處分,更加嚴刑,亟施當律焉。取進止。答曰,省箚具悉。如此之人,臺閣若早爲論劾,則可不至於犯此罪矣。今於處分之後,有此紛紜,何補於事乎?因其子論其父,而亦太張皇,未見其可也。
甲子三月初五日午時,上御重熙堂。召對入侍時,參贊官金基纘,侍讀官張錫駿,檢討官李基鎬,直閣李世用,假注書趙定燮,記注官柳龍䥁,記事官南一愚,各持孝經,以次進伏訖。上曰,史官分左右。上開卷,諸臣以次開卷。上讀自故親生之膝下,止釋中於事君。基纘奏曰,今日所講,章數甚多,不必一時竝讀,間或發問,徐徐準讀,恐好矣。上曰,以養父母日嚴,何義也?錫駿曰,幼孩之時,但知親昵,未嘗知有尊嚴,及其長也,養親而致其尊嚴,故曰嚴。上曰,不愛其親,而愛他人者,謂之悖德,何義也?錫駿曰,親親而後及人,乃是順德,而先愛他人,則是悖逆其德也。上曰,在醜不爭,何義也?錫駿曰,若與其醜類而相爭,則必啓釁而召兵,此非孝子安親之道也。基纘曰,與其同類,或有爭鬨,則辱及其親,故曰,在醜不爭矣。上曰,心乎愛矣,遐不謂矣,何義也?錫駿曰,詩傳訓詁,遐與何通用,而今此遐字,爲遐遠,蓋其愛君之心,不以遐遠而或忘也。上更讀,自子曰昔者,止無思不服一遍訖。上曰,上番讀之。錫駿讀,自右傳之十章,止釋立身揚名及士之孝。上曰,釋義。錫駿釋義訖。上曰,下番讀之。基鎬讀,自子曰閨門之內,止右傳之十二章。上曰,釋義。基鎬釋義訖。上曰,參贊官讀之。基纘讀,自曾子,止右傳之十三章。上曰,釋義。基纘釋義訖。上曰,閣臣讀之。世用讀,自子曰孝子之喪親,止右傳之十四章。上曰,釋義。世用釋義訖。基纘奏曰,孝經訖講,溫繹之間,日賜召接,在下情,不勝慶幸矣。一經十四章之句讀旨義,未敢知一一領會,而大抵讀書之法,不在於貪多而務得,所貴乎溫故而知新,如盡讀一冊,領會一冊之旨,舊所得者,不忘于心則自然有將就之效矣。不然則雖多讀幾冊,無益於進修,須於繼講冊子,進讀之後,孝經一部則時加尋思而記存,以爲立德之基,是臣區區之望也。上曰,必有尊也,言有父也,何義也?錫駿曰,雖天子之尊,亦有所尊,言其父也,亦有所先,言其兄也。基鎬曰,天子之尊無上,宜若更無所尊之者,而父之尊則雖天子,不得不尊之也。敬宗廟,所以尊其父也。基纘曰,天子處至尊之位,固無加於上者,而此言有尊有父,有先〈有〉兄,然而人君之最尊敬處,惟天是已,天人之理,相去不遠。人主之一動靜一語默,上帝臨下,日監在玆,故一念之善惡,災祥隨之,一政之得失,禍福作焉,可不懼哉,可不戒哉?上曰,居家理,故治可移於官,何義也?錫駿曰,齊家與治國,雖有大小之異,究其本則道一也。能善治其家者,亦移之於官而恪謹矣。基纘曰,移者,卽推移施措之義也。非但移忠移長移官之爲然,人君推慈愛之心,移之於接群下而惠庶民,推尊禮之心,移之於敬大臣而尊高年,讀經而移之於言行,讀史而移之於政令,乃所以推移之謂也。上曰,卜其宅兆,何義也?基鎬曰,宅,指塚穴也,兆,指塋域也。言卜其吉地,安厝其親之體魄也。又奏曰,臣等昨日,伏蒙賜饌之殊渥,非但飽之以珍膳也,亦旣飽之以德,其爲榮耀感頌,當如何哉?第念寵眷之及此,以臣等出入於講筵,欲盡啓之責也。啓沃云者,殷高宗,望傅說之啓其心,沃之於朕心,如以水沃之也。臣本學識空疎,實無以仰答盛意之萬一,而謹當罄竭所知而仰陳之矣。今我殿下,畢講孝經一編,孝經者,孔子所作也。孝爲百行之源,事君之忠,事長之悌,接下之慈,朋友之信,莫非行也,而皆從一孝字上推出來者,故謂之源也。經之爲言,常也,可以爲常法,故曰經也。聖人名編之意,豈徒然哉?其書不過一千五百五十七字,而其旨意之含包甚廣。我殿下,必於此熟習誦讀,凡於一政一事,必以孝經之旨,體驗而行之,則可以自合於道矣。上掩卷,諸臣以次掩卷。上曰,史官就座。仍命退,諸臣以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
尹定善啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
李景夏啓曰,右承旨金基纘,同副承旨朴道彬,今日不爲仕進,竝卽牌招,何如?傳曰,允。
傳于李景夏曰,禮房承旨,進詣大報壇,奉審摘奸以來。
傳于李景夏曰,藥院都提調有闕之代,前望單子入之。
內醫院都提調前望單子入之,領敦寧金興根落點。
以副修撰宋熙正牌不進罷職傳旨,傳于李景夏曰,只推。
李景夏啓曰,行大司憲宋近洙,掌令姜晉奎·丁義衍,持平朴昌壽陳箚,孔有東,執義李玄文在外,監察茶時之意,敢啓。傳曰,知道。
以右承旨金基纘牌不進罷職傳旨,傳于尹定善曰,只推。
傳于李景夏曰,召對爲之。
備邊司薦望,以李容熙爲會寧府使。
李景夏,以弘文館言啓曰,新除授校理朴履道,時在京畿楊州地,修撰趙熙一,時在廣州地,經筵入番事緊,請竝斯速乘馹上來事,下諭。傳曰,許遞。
李景夏,以山陵都監摠護使意啓曰,本都監三物所郞廳金在獻,大浮石所郞廳趙鳳熙,小浮石所郞廳鄭慶朝,造成所監造官徐瑗輔,俱以身病,呈狀乞遞,改差,其代前府使金伯均,前縣監成顯鎬,前郡守申植,前監役任憲天差下,而時無職名,竝令該曹,口傳付軍職,使之察任,何如?傳曰,允。
兵曹口傳政事,副司果趙熙一·金伯均·成顯鎬·申植·任憲天以上,竝單付。
朴道彬,以國葬都監摠護使意啓曰,表石刻字之役,今已告訖,今初八日陪進山陵次,本都監堂上郞廳監造官各一員,初七日先肅拜進去矣。凡諸擧行,依例等待之意,分付京畿監司處,何如?傳曰,允。
又以國葬都監摠護使意啓曰,謹依下敎,本都監員役工匠等,乾犒饋錢一百七十四兩一錢分給之意,敢啓。傳曰,知道。
尹定善,以刑曹言啓曰,哭差備內官張善睦,不敬太甚,令秋曹定配事,命下矣。謹依傳敎,罪人善睦,全羅道長城地定配所,卽爲押送之意,敢啓。傳曰,知道。
又以訓鍊都監·禁衛營·御營廳言啓〈曰〉,謹依下敎,訓鍊院修葺,三營合力,今月初七日始役之意,敢啓。傳曰,知道。
左副承旨尹定善,同副承旨朴道彬等啓曰,伏以臣等,卽伏見兩司聯箚批旨下者,若曰,感古堂之忍加變改,不敬爲甚,沈宜冕永削仕版,放逐鄕里,臣等相顧愕眙,繼之以憂歎也。噫,此罪人之負犯,實甚不敬,三司之聲討方峻,輿情之憤惋愈切,而處分之下,止於削逐,其罪則至重,其律則至輕,其爲刑政之失當,當何如哉?臣等忝在出納,奉行無路,玆敢相率聯籲。伏願聖明,仰稟東朝,亟許收還,夬允臺請焉。惶恐敢啓。答曰,知道。旣有處分矣,喉院之論其輕重,非其職也。卽爲頒布。
左副承旨尹定善,同副承旨朴道彬等,再啓曰,伏以臣等,俄以沈宜冕事,敢效繳還之義,及伏奉批旨,不惟不賜開納,乃以喉院之論其輕重,非其職也。卽爲頒布爲敎,臣等轉益抑鬱,不勝惶隘之至。夫莫嚴者,王法也,難遏者,公議也。以若不敬之罪,遽施惟輕之典,則罰不蔽辜,莫此爲甚。臣等極知其荐瀆爲悚,而不敢以奉承爲恭,玆敢相率更籲。伏願聖明,仰稟東朝,特許反汗,亟允臺請焉。惶恐敢啓。答曰,知道。如果罪重罰輕,則論之可也。不爲頒布則不可,喉院事極爲未安矣。卽速頒布。
左議政趙斗淳箚曰,伏以時月易邁,春序轉深,聖慕皇瞿,安所逮及?臣際叨保護之地,彌切憂戀之忱。念臣癃眊,月異而嵗殊,閑漫陳就,尙所不給,而小大哀遑,不敢暇恤,班綴攀號,免有顚仆,特倖焉耳。若夫嘗藥,重任也。日次起居,義分之不可隳也。乍解旋縻,通計爲四朔之頃,而趨承所職,曠闕居半,藉欲以疾病之私,厚自援恕,其於轉輾悶塞,不翅昏墊呻楚,爲一己之事而已,抱玆耿耿,略控情實,欲望聖明,仰稟東旨,劃行變通,不勝幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于朴道彬曰,此批答,遣史官傳諭。
應敎李正魯,副應敎吳俊泳,校理洪淳學,副校理李應夏·蔡東述,修撰洪軒鍾,副修撰趙昌和等,聯名箚曰,伏以臣等,伏見日昨東朝傳敎下者,有沈履澤濟州牧安置之命,而今於兩司加律之請,不惟不賜兪音,以處分之後,有此紛紜,何補於事乎?因其子論其父,而亦太張皇,未見其可也爲敎。臣等相顧愕眙,竊不勝憂歎之至。噫,此罪人之狼藉贜犯,卽振古所未聞所未見者也。渠以世家簪纓之臣,受此邊門鎖鑰之任,竭誠圖報,宜倍他人,而罔念簡心之畀,專事肥己之術,餉穀之執作也,軍籍之削抹也,邊界之許墾也,潛蔘之冒越也,糧資之濫輸也。至若賣任賣科,勒貸勒徵,俱係不法之科,凡爲人臣者,有一於此,則卽是忘君負國也。爲長吏者,有一於此,則無異稱兵召亂矣。苟究所犯,合施重辟,而處分遽下,有若尋常酌處者然,其可曰國有三尺乎?雖以渠父言之,湖臬之遺臭,迄今未已,王府之重典,尙此倖逭,苟有一分彝性,固當自新之不暇,而拚棄廉帷,恬不知悛,父詔其子,世濟其惡,可謂有是父有是子也。且況渠所近日僦居之室,卽我仁顯王后舊日私第也。扄鎖深嚴,奉之若妥靈之所,扁以感古,不敢褻處,亦數百年于玆矣。渠敢恣意改構,變幻舊制,以爲傔從輩雜處之室,不敬無嚴,莫此爲甚,律以王章,罪當何居?伏願聖明,仰稟東朝,亟允臺請,快洩輿憤焉。取進止。答曰,省箚具悉。臺箚之批,豈不云乎?旣有處分,今不必張皇矣。
行大司憲宋近洙,大司諫姜蘭馨,司諫張錫駿,掌令姜晉奎·丁義衍,持平朴昌壽,獻納李雲弼,正言孔有東等,聯名箚曰,伏以臣等,昨控申籲,恭俟兪音,卽伏見批旨下者,則以若罪犯罔赦之沈宜冕,只施以放逐鄕里之典,臣等愕然失圖,繼以憂歎之至。噫,此罪人,關係,何如?負犯,何如?蓋感古一堂,卽是永世寓慕之所也。靜閒之儀,愀然如見,警咳之音,僾然如聞,街孺巷婦,瞻望而過之者,咸曰,昔我仁顯聖母舊御之室,莫不興感而發嗟,其所瞻依之誠,敬奉之義有如是夫,而豈意一朝,爲一宜冕所壞了,舊制無地可尋,遺徽從玆永閟,苟或有一半分臣子之心,忍爲此千萬古所無之擧?其按藩之不法,敎子之無良,於渠特爲薄物細故,而漢法之不敬,春秋之無將,未有甚於此也。慈敎中,稱兵召亂,忘君負國,世濟其惡,數三句,卽渠父子之斷案,則其子之止於島置,未足爲當勘,加以重辟,在所不已,至於其父,義分都喪,惡貫已盈,則尤不可以尋常薄勘,足洩神人之憤。伏乞聖明,廓揮乾斷,仰稟東朝,放逐罪人沈宜冕,嚴鞫得情,夬正典憲焉。取進止。答曰,省箚具悉。法曹勘斷,宜援律例,而特敎處分,事體不同,不必如是屢煩矣。感古堂之忍加變改,不敬爲甚,沈宜冕,永削仕版,放逐鄕里。
應敎李正魯,校理洪淳學,副校理李應夏·蔡東述,修撰洪軒鍾,副修撰趙昌和等,聯名箚曰,伏以臣等,昨以沈履澤事,斗激齊憤,忙效陳箚,達宵不寐,恭俟兪音,及伏奉批旨下者,旣有處分,今不必張皇爲敎。此固臣等誠淺辭拙,未格宸聽,益不勝惶悶抑鬱之至。噫,貪吏墨倅,從古何限,而豈有如沈履澤父子之前後負犯乎?湖臬之浚剝,迄今流毒,灣府之板蕩,觸處受病,其父之愆,不惟不改,從以襲之,其子之惡,不惟不知,反以助之,是父是子,貫來一串,恣行貪鄙,看作能事,全沒忌憚。乃其習性,至以感古堂莫重之地,擅作傔從輩褻處之所,是可忍也,孰不可忍也?顧此人臣不敬之罪,有浮於贜汚,而以若罔赦之案,竟歸於倖逭,只罪其子,而不罪其父者,此雖出於大聖人好生之盛德,今若置之以沒覺無恥之類,處之如微眚薄過之警,則其可曰國有常憲乎?忘君負國之罪,稱兵召亂之喩,屢次慈敎,若是截嚴,洞燭無蘊,而今於齊討之章,一向靳兪,使此貪人敗類,晷刻容貸,如此而何以懲掊克之徒乎?亦何以戢跳踉之習乎?臣等所以聚首愕眙,甘犯瀆撓而不知止者也。伏乞聖明,淵然三思,仰稟東朝,亟降處分,沈履澤父子,竝施當律,以洩公憤,以伸王章焉。取進止。答曰,省箚具悉。已有臺批,可悉事體之不必如此矣。
吏曹參議洪鍾雲疏曰,伏以臣,闒䢇輇劣,最居人下,通籍數十年,厚蒙我大行大王陶甄之恩,袞到緋玉,揚歷華貫,涯分有濫,絲毫無補,每自循省,惶汗浹背。際玆國家哀慶之會,廁跡散班,徒效趨走之爲恭,益恨圖報之無地。千萬不自意,伏奉昨者除旨,以臣爲吏曹參議者,臣聞命忸,罔省攸措,繼以開政有命,牌望路阻,遂不得不冒沒出膺,以伸叨謝之忱,而退自思惟,廉防都隳,恧蹙愈切,實不知將何辭以塞物議,以謝官謗也。夫參佐銓綜,辨論官材,爲任本自綦重,通塞操枋,風裁範俗,未嘗不責備下僚,士大夫蜚英明廷,策名亨衢者,莫不由玆而進。譬如車之尋軌,階之識級,其不可不才而濫授,匪分而冒據也,較然已明矣。況今聖上光御,簾化誕敷,一初淸明,百度熙貞,雖尋常,猶當愼厥簡蒐,以爲淬礪發揮之政,迺以官人之官,謬及於如臣撲樕,如臣樗散,而不少難愼,則其將啓具竂解體之心,缺八方拭目之望,亦豈細故也哉?臣固百無肖似,而惟家世謹拙,戒在勿墜榮途進取,不求孟晉,爲終始消受之計,今若以海鶢鍾鼓,山猿紋繡,視作一軀之侈,不恤群視之駭,是不識羞恥者也。臣雖至愚,寧忍爲此?然則臣之夤緣暫肅,判非仍冒之計,株諒已固,尙何敢文飾材語,姑且備例崇讓爲也?玆敢披瀝衷懇,冒瀆嚴廬之下。伏乞聖明,俯賜鑑諒,仰稟東朝,亟遞臣新授職名,毋貽則哲之累,俾獲必辭之私,不勝大願。臣無任云云。省疏具悉。爾其勿辭察職。
甲子三月初六日午時,上御重熙堂。召對入侍時,參贊官李景夏,侍讀官蔡東述,檢討官趙昌和,直閣李世用,假注書金文敎,記注官洪憲述,記事官南一愚,各持孝經,以次進伏訖。上曰,史官分左右。上開卷,諸臣以次開卷。上讀自子曰君子之事親,止傳之十四章一遍訖。上曰,上番讀之。東述讀,自子曰君子之事親,止及士之孝訖。上曰,下番讀之。昌和讀,自子曰閨門之內,止傳之十二章訖。上曰,參贊官讀之。景夏讀,自曾子曰若夫慈愛恭敬,止傳之十二章訖。上曰,閣臣讀之。世用讀,自子曰孝子,止傳之十四章訖。上掩卷,諸臣以次掩卷。上曰,史官就座。仍命退,諸臣以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂,口傳問安。答曰,罔極。
金世鎬啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
李興敏啓曰,臣興敏,臣景夏,今日請諡宗廟上諡,殯殿習儀,進去下直之意,敢啓。傳曰,知道。
備忘記,統制使李鳳周下直,長弓一張·長箭一部·片箭一部·筒兒一箇賜給。
大王大妃殿,傳于金基纘曰,統營之爲南藩重鎭,關係不輕,而近來凡百,凋敗日甚云,此其弊源,不難知也。爲帥臣者,不念其身之爲何等責任,其地之爲何等要衝,精神之所在,錢穀之所費,不於戎務而徒在別處,兵船軍機,任其朽鈍,器用服飾,極意精巧,工作紛然,網運相續,有若當初設營,專爲此事,豈不痛哉?東南民力之困於還餉,該營作錢,居具最焉,而朝廷之猝不得頓加變通者,實以陰雨之備,儲胥之重也。今乃竭此民力,以供債帥之苞苴,不知此弊,始自何年,而甚者,誅求侵剝,無所不有,海隅窮民,不能聯生,其爲民國之害,豈邑宰貪墨之比哉?今當整頓紀綱之日,姑不追究旣往,而第欲且觀來頭,如此警飭之後,若有復踵前習者,斷不貸,軍律施行矣。下直統制使招致,啓板前聽敎,因令揭板此敎於該營,以爲常目之地。
傳于朴道彬曰,玉堂有闕之代,政官牌招開政。
傳于朴道彬曰,承旨竝許遞,前望單子入之。
承旨前望單子入之,趙鳳夏·趙熙哲·李升洙·姜蘭馨·洪鍾雲·李鍾淳落點。
朴道彬啓曰,新除授都承旨趙鳳夏,左承旨趙熙哲,右承旨李升洙,左副承旨姜蘭馨,右副承旨李鍾淳,同副承旨洪鍾雲,竝卽牌招,何如?傳曰,允。
傳于姜蘭馨曰,都承旨·右副承旨竝許遞,前望單子入之。
承旨前望單子入之,趙鳳夏·申正熙落點。
以左承旨趙熙哲,右承旨李升洙牌不進罷職傳旨,傳于洪鍾雲曰,只推。
傳于姜蘭馨曰,呈告同成均許遞,今日政差出。
洪鍾雲啓曰,行大司憲宋近洙,掌令姜晉奎·丁義衍,持平朴昌壽陳箚,申克休,執義李玄文在外,監察茶時之意,敢啓。〈傳〉曰,知道。
姜蘭馨,以吏曹言啓曰,獻陵參奉沈性澤,以其身病,呈狀乞遞矣,改差,何如?傳曰,允。
又以吏曹言啓曰,公忠都事金博淵,以其身〈病〉,呈狀乞遞矣,改差,何如?傳曰,允。
有政。吏批,兼判書金炳學奉命在外,參判兪致善進,參議未差,左副承旨姜蘭馨進。啓曰,兼判書金炳學奉命在外,參議未差,小臣獨政未安,何以爲之?敢稟。傳曰,仍爲之。以任百能爲大司諫,兪晩源爲校理,李京鎬爲修撰,尹堉爲戶曹參議,李載元爲同成均,白鳳三爲慶尙都事,金瓊爲咸鏡都事,會寧府使單李容熙,今加嘉善,加資事承傳。
兵批,行判書鄭基世病,參判朴齊寅病,參議白海運入直進,參知申鍾益病,右副承旨洪鍾雲進。護軍李興敏·李景夏,副護軍趙鳳夏·金基纘·尹定善·金世鎬·朴道彬·李鍾淳,副司直朴履道,兼會寧鎭兵馬僉節使單李容熙。
吏批,再政。以金漢鼎·權益善·張泰秀·韓國輔爲典籍,閔成鎬爲獻陵參奉,任膺模爲公忠都事,奉常直長單金東軾,奉事單張錫默。
行大司憲宋近洙,司諫張錫駿,掌令姜晉奎·丁義衍,持平朴昌壽,獻納李雲弼,正言孔有東等啓曰,噫嘻痛哉,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實在籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久未猶伸,至今追思,不覺骨靑膽掉而髮豎眦裂也。當此義理大明凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒布,典刑尙稽夬施,神人之憤,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹喆等句語,排布陰譎,曲堗徙薪之援比,指意凶㦧,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁,亦㦧矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可援用尙魯追施之律。請物故罪人裕,亟施孥戮之典。噫嘻,痛矣,亂臣賊子,何代無之,而豈有如漢祿之窮天地亘古今,至凶至悖,罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贜,重臣之奏,繼而爲明證。嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云經典,追奪之律,雖幸蒙允,孥戮之請,尙此靳兪,至以有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢而此賊敢爲之,鏡·夏之所不忍而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥?應行之律,不容少緩。請逆賊漢祿,亟施孥戮之典。噫嘻,痛矣,亂臣賊子從古何限,而豈有龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖,必欲傾覆我宗社,動搖我國本,群取凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也,源委也,莫非此賊,而得保首領,臥斃牗下,凡今日含生之倫,孰不腐心痛骨,如不欲生,而最其大明律一事,卽有天地君臣以來,所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種,尙遺國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻,痛矣,凶魁亂本從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃。附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日淊天之禍,鼓唱悖論,馴致裕·玉讎國之計,一番逆變起而罔不根柢於渠,一番凶獄出而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣,何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,彼敬·觀之窮凶而染成者渠也,龜·祿之絶慝而掩護者渠也。渠以爲見驅則觀鎬曰見驅,渠以爲非逆則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士類也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態。至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀,以其血黨,自知無幸,乃以死中求死之計,說出渠輩,所謂義理二字,以爲掩護龜·祿輩眞贜之妙籌長策。龜·祿之眞贜旣掩,則鍾秀之身計得矣,鍾秀之身計旣得,則龜·祿之眞贜掩矣,其一而二,二而一之狀,不亦凶且㦧乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀,敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不得掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也,邇密也。逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也。則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也。故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙快允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例,施行。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适璉之今又出也,凶言悖說,雲·海之所不道也。是乃窮天地亘宇宙之極惡大憝。雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰,當爲蜀漢,分院兵助勢之策,湖南得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家大具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一,似此今古所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉到南陽,凡爲群凶之指使,率皆挺身而樂赴將臣家,將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贜斷案。至於正月十三日凶言,卽是窮宙亘宇,所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典致後,延壽,竝施孥籍之典。噫嘻,宜學,以卑微之流,賦㦧慝之性,行己則巧侫而善爲狐媚,發跡於陰邪而養成虺毒,屢竊踰濫之職而睯不知分,常蓄希覬之心而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口。卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠以陰懷惎譖之謀,公肆疑亂之說,反復閃忽,指意絶悖,此蓋逆裕·書九等所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贜斷案,於此焉畢露矣。然渠以蟣蝨之賤,不識魚魯之辨,焉知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻,痛矣,亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山而肆發㦧悖之說,視奇貨於北謫而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶㦧之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典。噫嘻,痛矣,李明赫·崔鳳周·李奎和之罪,可勝誅哉?今番鞫獄,卽窮天地亘萬古,所未有之一大變怪,而亂根逆柢,明赫是耳。渠本蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特以好生之大德,一縷尙貸,三尺未伸,久爲輿情之益沸。今又賊招之屢出,島會觀相之說,塞謫負來之謀,畢露無餘,由前而喜·應之醞釀,跡旣狼藉,由後而禎·瑾之綢繆,情已掀露。惟其頑忍凶獰,抵賴不服,則尤當嚴加鞫覈,而不可遽議於傅生之科。至於鳳周,凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二,二而一也。旣已承款於知情,則豈可有貸於王法乎?又此李奎和則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未究,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰,此而謂無所躬犯〈而〉容之,謂不足深誅而貸之,付之猶輕,不施極律,則伏莽之戒,燎原之漸,豈不大可懼哉,大可憂哉?請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑焉。噫嘻,痛矣,人心陷溺,世變層生,至有今番宗秀事而極矣。渠本閭巷賤微之類,市井裨販之徒,瑣細殆同蟣蝨,騙詐有如狙玃,固不足掛諸齒牙間,而乘時覬倖,冒系匪族,奸詭成性,謂神天之可欺,翾薄無恥,謂祖父之可換,背義貪利,犯分亂倫,已干昭代之誅,設計至狡,恣意無憚,以渠受貫之鄕,冒諸入系之家,眩幻難晰,誣衊斯極。追思心悚,欲言髮豎,斁敗之擧,旣售於罔上,巧譎之習,尤工於慮後,慫慂里媼,暗取本家之式帳,締結籍吏,顯改官守之版簿,揣摩已熟,悖類隨意指而相繆,恐嚇備至,孩童抱冤牒而莫暴,及夫隱慝之盡發,可驗神理之孔昭,供爰遽引至情,是可忍乎?造謀竟歸白首,亦何益哉?眞贜莫掩於行査之啓,斷案已具於親問之庭,禹鼎昭揭,魑魅莫得以逃形,魯觀高峙,窮禱終見其底法,王章亟行,輿憤少洩。第念其負犯之至重如此,則誅止其身,失之太輕。其子羲榮,腸肚相襲,情狀絶悖,痴想濫習,自是世濟,㦧謀祕計,罔不陰助,擦籍改貫,乃敢胸臆之恣逞,馳書乞憐,益見手脚之盡露,鬪獸之跡甚著,奈此衆招之確證,䑛犢之愛雖切,不敢一辭之牢諱。究厥情犯,初無差殊於其父,而推覈未究,酌處遽降,勘律竟同收坐,蔽案不免失出,憂慨痛惋,衷情轉激。請正法罪人宗秀,加施孥戮之典,濟州牧爲奴罪人羲榮,亟令王府,拿鞫得情,明正典刑焉。噫嘻痛矣,金始淵之罪,可勝誅哉?渠以名家世祿之裔,受國厚恩,濫叨宰列,前在松留,罪犯罔赦,而聖度天大,曲加涵貸,薄罰施宥,復廁朝紳。夫以聖世無棄之義,俾開小人自新之路,自東而南,荐授藩毗,渠若有一分彝情,則其所以感激圖報,百倍餘人,而狼性未化,梟腸不改,晝宵營爲,罔非頭會而箕斂,左右設施,不出唆膏而吮血。還穀加作,邦禁,何如?災結偸弄,王章莫嚴,恣意挪用,無所顧憚,外他剝割掊克之政,無所不有,罔有紀極。五十萬贜物,只擧其槪,則四分一餘數,推此可知。積怨干和,輿憤莫遏,一轉而爲益山之變,再轉而爲咸平之擾,竟至於無邑不然者,苟究厥由,一則其罪,二則其罪也。罪至於此,萬戮猶輕。今此島棘之典,雖出於大聖人好生之德,以若貪虐,以若負犯,不施當律,則其何以謝南民而重邦憲乎?請免爲庶人濟州牧加棘罪人金始淵,拿鞫得情,快正典刑焉。噫嘻,痛矣,亂臣賊子,從古何限,而豈有如兢善之窮凶絶悖者乎?渠以衿纓之士族,陰結韎韋之悖類,指順性而約爲血黨,視夏銓而認作窩主,平日追逐,所圖者無非陰謀,冒雨宴集,所會者盡是逆黨。至於二字凶言,旣露於鞫招,而三尺王章,只施於渠身,已是失刑之大者。負犯如此,關係若是,而豈可止以知情不告蔽之哉?輿情去益憤鬱,國論尙此沸騰。請知情不告罪人兢善,亟施孥戮之典。噫嘻,痛矣,夏銓之罪,可勝誅哉?今番鞫獄,卽千古所未有之變怪也。群凶之綢繆設計,看作奇貨者,卽夏銓是也,衆招之爛熳托出,認爲孤注者,亦夏銓是耳。順性之包藏而最爲親密,兢善之㦧慝而互相追隨,直中書札,顯有和應之跡,雨裏宴集,已著糾結之狀,夏銓之爲此獄窩主,寔十手之共指,萬口之咸誅,其凶圖悖節,莫可掩匿,陰謀祕跡,幾盡掀露。九鼎之燭,更無餘蘊,兩觀之殛,不容少緩,所以三司諸臣,相率聯箚,課日叫閽,不得請則不敢止者,正爲此耳。賜死處分,遽降於群情沸鬱之中,顯戮未加於市肆,王章似伸而未伸,輿憤似洩而不洩。噫,彼夏銓,卽戎首禍魁,至於今番凶書之出,指目益露,腸肚畢見,㦧謀祕計,交相蚓結,凶言悖說,不啻狼藉。以若負犯,只賜其死,得全首領,豈非失刑之大者乎?臣等相率仰請,昨伏見批旨下者,只以應坐諸人竄配,遽下處分,凶逆之連坐,法意何等嚴重,而豈可但以竄配而止乎?臣等相顧愕眙,忠憤愈激,達宵徊徨,按抑不得,玆敢冒死更瀆。請賜死罪人夏銓,亟施孥戮之典焉。噫嘻,痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而腕把至㦧之牘,目閱絶悖之說,則奔走號遑,來告之不暇,而偃息姡嬉,不思所以人得以誅之者,此曷故焉?若無平日綢繆於逆順·凶馹,則㦧牘悖說,胡爲而至哉?此必所由然而然也。傳書兩漢之未卽執注,謂以覰氣色而遽逃,藏牘幾日,而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大。宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也。而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻,痛矣,亂臣賊子,從古何限,而未有如今者金鎭衡之極㦧絶悖者。第其凶腸奰忒,逆肚陰譎,罪實干於難言,跡已著於無忌,卽覆載之所不容,神人之所共憤耳。大抵原疏一通,無非雜念,凶言數截,極是犯分,謂之群疑渙釋則人所可疑者何故,謂之積鬱始伸則渠所認鬱者何事?一言以蔽,萬戮猶輕,而薄竄之命,經日未寢,輿情之鬱,無處可洩。夫以負犯如此,情節如此言,而晷刻容貸於天日之下乎?雖以構疏者言之,借名售計,恣意遣辭,自陷罔測之科,至有莫掩之跡,此而不竝加嚴覈,節節打破,則王法無以夬伸,亂萌無以永絶。請古今島島配罪人金鎭衡,及其製疏人,竝令王府,設鞫得情,亟正邦刑。噫嘻,痛矣,亂臣賊子,從古何限,而豈有如沈宜冕父子之絶悖至醜者乎?渠以世祿之裔,受國厚恩,濫廁宰列,其所感激圖報,固當百倍餘人,而狼性未化,梟腸不改,前後施爲,盡是駔儈之套,左右兜攬,無非龍斷之術,趨附之態,媚呈諂笑,驕矜之習,公肆凌踏,罔念本分,全事跳踉,無嚴無忌,靡所不至,至於年前感古堂一事而極矣。夫是堂也,以舊日時御之室,寓永世追慕之義,扁其名曰感古,歷數百年,人不敢褻處,扄鎖深嚴,奉之若妥靈之所,而渠敢擅便改構,變幻舊制,以爲傔從輩雜處之室,是豈爲人臣者所敢爲乎?不顧事面,不念分義,忍行此不可行之事,漢法之不敬,春秋之無將未有甚於此也。若其湖藩貪鄙,手已慣於鴟張,灣府贜汚,蹈相襲於螟誨,還穀之執用也,軍籍之賣取也,邊界之捧賄許墾也,商禁之牟利任越也。蔘包之加稅督責,糧資之濫數輸送,以至賣仕賣科,勒貸勒徵,許多鄙瑣之事,難以枚擧,而前後犯贜,恰爲二十七萬之多,則較之八十貫一律之文,不知爲幾十倍矣。父而有宜冕,子而有履澤,是父是子,世濟其惡,稱兵召亂之喩,忘君負國之敎,卽渠斷案也。爲人臣者,有一於此,則豈可一刻容貸於覆載之間乎?以若負犯,罰止薄勘,使王章未伸,輿情莫洩,則其於失刑之大,何哉?請放逐罪人沈宜冕,嚴鞫得情,夬正典憲,濟州牧圍籬安置罪人沈履澤,亟降處分,以施當律焉。答兩司曰,不允。懲貪處分,旣是特敎,則其輕其重,未可以律例論之。其父之事,苟如是也,何不早已發之,而今乃竝論乎?實非事體矣。沈宜冕·沈履澤事,不允。
行大司憲宋近洙,掌令姜晉奎·丁義衍,持平朴昌壽等啓曰,噫嘻,痛矣,世道詿誤,義理晦塞,至於今番秋曹罪囚而極矣。渠以鄙悖之流,潛凶㦧之計,肆發通文投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者,若以言出卑微,事已勘處,置而不論,其可曰闡義理而嚴懲討乎?請古今島爲奴罪〈人〉韓鼎鎭,亟令王府,卽爲拿來,嚴鞫得情,夬正典刑。新除授執義李玄文,時在京畿果川地,持平申克休,時在京畿交河地。請竝斯速乘馹上來事,下諭。答府曰,不允。下諭事,許遞。
司諫張錫駿,獻納李雲弼,正言孔有東等啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傳輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑微,事已勘酌,而置之不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑焉。新除授正言李晩瀅,時在慶尙道禮安地。請斯速乘馹上來事,下諭。答院曰,不允。下諭事,許遞
傳于姜蘭馨曰,吏曹參議有闕之代,前望單子入之。
吏曹參議前望單子入之,洪秉壽落點。
傳于姜蘭馨曰,召對爲之。
以平安監司洪祐吉狀啓,平壤府民家失火事,傳于洪鍾雲曰,當此東作之時,民家燒燼,聞甚驚慘,元恤典外,別加顧助,趁卽結構奠接之方,廟堂措辭,分付。
姜蘭馨,以備邊司言啓曰,卽見全羅監司鄭健朝,濟州前牧使鄭岐源狀啓,則以爲旌義縣法還浦漂人二十名問情,則乃是日本國薩州人,而船隻破傷,皆願從陸還歸,治送之方,船材燒火,卜物替運等節,竝請令廟堂稟處矣。彼以慣水之人,思歸旱路,則風波餘生,其所戒心,可以推認,而謹稽謄錄,則漂倭之不許陸行,便是恒例,南東相距,地雖遼闊,舟楫相通,可以利泊,定給完固船隻,以附近守令或邊將,定差員次次交付,領至萊府,所棄船材,依例燒火,所帶卜物,另飭替載之意,分付,全羅·慶尙兩道臣及東萊府使·濟州牧使處,何如?傳曰,允。
又以國葬都監摠護使意啓曰,返虞時晝停所,當爲磨鍊,而來四月初七日,神輦自陵所離發,黔巖晝停,仍爲返虞之意,敢啓。傳曰,知道。
又以國葬都監摠護使意啓曰,本都監各房工役,今已告訖,匠手竝皆放送,堂上輪回仕進,郞廳監造官如前入直之意,敢啓。傳曰,知道。
大王大妃殿傳于姜蘭馨曰,貪饕無厭,爲今日蠧國病民之根,誰不知之乎?噤默而不曾彈劾,及到罪愈積而民愈固,然後萬不得已,有一處分,則始乃曰輕曰重,徒煩酬應,國家之置臺閣,豈欲如是乎?且沈宜冕之湖西貸誤久赦,今於感古堂事,責以妄率足矣,有何嚴鞫可得之情乎?矻矻不已,便若尋常事,故人之習,其於懲貪墨勵廉恥之本意遠矣。兩司諸臺,竝遞差。
傳于洪鍾雲曰,臺諫有闕之代,前望單子入之。
洪鍾雲,以義禁府言啓曰,沈宜冕放逐鄕里事,承傳啓下矣。沈宜冕,臺論方張,不得擧行之意,敢啓。傳曰,知道。
敎統制使李鳳周書。王若曰,揀一代靺韋君子,北宸切撃鼓之思。統三路兵馬水軍,南服重斧鉞之任,眷彼海徼重鎭,實爲邊門巨防,壯樓櫓而備衣袽,創設蓋二百年所,列臺隍而控湖·嶺,管領幾數千里餘,繡旗螭章,尙感顯皇帝恩賜,鐵砲龜艦,每想李忠武偉功,軍民之困瘁比深,嗟今日誰任方面?彊場之升平漸久,顧是職予惟簡心,所以雄臬之重輕,實係良將之節制。惟卿忠貞世胄,淸愼家聲,顯秩躋周廬之班,內而歷禁御亞將,恬規辭晉陽之梱,出則典畿湖兩營,隴西之桃李無言,有肖孫於乃祖,山中之藜藿不採,推名將於當時。玆授卿以三道統制使兼慶尙右道水軍節度使,卿其繕器械而壯軍容,制治未亂,謹儲蓄而固邊圉,居安思危。閑山之壁壘尙存,寧忘壬癸之餘恥?蠻海之風濤永息,庶寬乙丙之深憂。故玆敎示,想宜知悉。知製敎宋熙正製進
行大司憲宋近洙,大司諫姜蘭馨,司諫張錫駿,掌令姜晉奎·丁義衍,持平朴昌壽,獻納李雲弼,正言孔有東等箚曰,伏以臣等,昨伏見批旨下者,則有以早不論劾,亦太張皇爲敎,臣等滿心惶恧,繼以抑鬱之至。噫,臣等非不知此人論劾,亦云晩矣,而罪旣彰著之後,不得不論劾,論劾之後,不得不準請,卽事勢然耳。夫贜律,國之大典也。在昔明君懿辟,或用法至寬,而猶不貸贜墨,則今當一初淸明之會,如此掊克之類,可不施當律,而蔽其辜乎?向者申命溵,以其未滿萬之贜,猶施島置之典,況今沈履澤之所犯,不翅倍蓰於此,而勘以同律,豈云得中?罪輕則律輕,罪重則律重,決不當以上刑而下服也明矣。且其父湖臬遺毒,民到今怨咨,人莫不唾罵,而就其感臺一事,無嚴不敬,尤莫甚焉。古之人,以侵穿圓堧爲罪,夫堧不過垣外隙地,而猶復如此。況我仁顯聖母舊御之室,所重,何如?而渠敢惟意變構,任其褻處,則究厥罪狀,合置何辟?前後傳敎中,若曰稱兵召亂,又若曰忘君負國,此誠在渠斷案,而爲人臣子,豈有得此罪名,而能一刻容貸者哉?一紙之上,竝論父子,雖若有欠於淸朝之忠厚,而罪俱罔赦,輿憤愈激,不避猥越,玆敢仰瀆。伏乞聖明,穆然三思,仰稟東朝,亟收沈履澤島置之命,嚴加刑訊,夬正典憲,而其父宜冕,亦不可仍逭而止。亟施以當施之律,恐不可已也。取進止。答曰,省箚具悉。今番處分,專爲懲貪也。紛然聲討,忽在他事,甚不可矣。
甲子三月初七日辰時,上御重熙堂。勸講入侍時,領事趙斗淳,講官金學性,參贊官金基纘,檢討官趙昌和,假注書趙定燮,記事官崔奭奎·南一愚,各持小學第一卷·孝經,以次進伏訖。上曰,史官分左右。斗淳進前奏曰,晨夕稍寒,聖體,若何?上曰,一樣矣。斗淳曰,寢睡·水刺之節,何如?上曰,一樣矣。斗淳曰,大王大妃殿氣候,何如?上曰,一樣矣。斗淳曰,王大妃殿氣候,何如?上曰,一樣矣。斗淳曰,大妃殿氣候,何如?上曰,一樣矣。斗淳奏曰,孝經,卷帙雖不多,而今已畢講,繼講小學,誠萬萬慶幸矣。數日溫繹之間,句讀旨義,果有曉解之驗乎?上開卷,諸臣以次開卷。上讀自生事愛敬,止傳之十四章一遍訖。斗淳奏曰,臣伏覩講讀之法,較前日,大有將就之漸,愈不勝喜幸矣。學性奏曰,小臣向來,伏承着眼鏡之下敎,故今亦着之矣。上曰,大臣,亦着之,可也。學性讀,自古者小學,止修身齊家治國平天下之本,仍釋義訖。上命授書算於學性。上讀新受音十遍訖。斗淳曰,音讀分明,然後可以有效矣。上曰,小學修身之語,與孝經所謂修身者,其義同乎?斗淳曰,然矣。發問及此,聖工之漸次有進,尤可以仰認,欽頌倍切矣。學性還納書算。上曰,敎人以灑掃應對進退之節,何義也?學性曰,灑掃者,以水浥塵,加箒而掃去,不使其塵,及於長者也。應者,命召而唯諾者也,對者,言辭之答述者也。進退,進而前,退而去也。皆有禮節,卽事長之道也。上曰,隆師親友云者,吾所以學者爲師,而所與遊者爲友乎?學性曰,然矣。師道甚尊,故曰隆師,是以,與君父爲一體矣。斗淳奏曰,今此小學一部,卽朱子蒐輯之書,大而經傳,小而史記,盡載於此,聖人修齊治平之道,亦不外是也。故昔我英宗大王,終始聖工,得力於此,克致五十年治平之化。今我殿下,旣講此書矣,一字一句,一章一編,沈潛玩味,融會貫通,則不待多讀他書,而自然睿學緝熙,治敎休明,萬億年郅隆之治,其將基本於此,而監法聖祖之攸行,豈不盛哉?學性奏曰,古之敎人者,八歲始受小學之敎,故曰小學,其灑掃應對進退愛親敬長隆師親友,皆小學之敎,而其言易知,其道易入,故始敎八歲之蒙。蒙養已正,根基已厚,進乎大學之敎,推廣於此,循序而進,小學之爲修齊治平之根本者此也。英宗朝五十年治平,在此一書,大臣已仰達,而御製序文中有曰其猶小助於心神者,豈有他乎?卽此書也。殿下,亦用工於此,深體而力行,要使浹洽貫通,則萬億年治平,亦基於此矣。上曰,灑掃者,灑水而掃也。應對進退云者,聞長者之言,而應對之,聽長者之令,而進退之謂乎?學性曰,聖敎至當矣。斗淳奏曰,我朝先賢,年過五旬,猶復熟讀此書曰,我是小學童子。此雖自謙之語,而非但童子之所尙學也,老成之人,亦可以用力於此,得力於此矣。斗淳奏曰,此下章數甚多,從當次次進講,而其曰立敎·明倫·敬身·嘉言·善行等篇,無非修身之要道,治國之大本也。時與孝經一編,參互其紀載,究賾其旨義,朝益暮習,習與性成,則我東無疆之福,自今伊始矣。基纘奏曰,隆師親友一句語,我殿下,旣下詢矣。夫師也者,惟德義學行之是視,而不但爲文字之敎授而已,隆之云者,尊其道也。友也者,切切偲偲,麗澤相資,非所謂交游追隨之類,則親之云者,好其德也。人主,雖處崇高之位,待群下,亦有師友之道,如宿德之大臣,邃學之儒賢,所當敬禮而隆之也。如正人端士,置之左右,聞見之間,裨益弘多,則所當愛好而親之也。小而修齊,大而治國,亦不外是,卽此一句,推類而體驗,則深有無限底旨義矣。昌和奏曰,大臣陳勉,講官奏對,備盡切悉,臣無容傅演仰陳,而睿學日進,孝經一通,旣爲訖,又以小學開講,臣等之欽仰慶祝,尤倍前日矣。蓋小學云者,兒小時初入之學,大學云者,大人之學,而道成德立之謂大人也。修身·齊家·治國·平天下四條,在於大學,而大人之學,似無當於兒小之學,然苟非兒小時講學,無以至道成德立入于大人之學也。故必於開卷第一義,引此而特揭之矣。竊伏念我殿下,今日必講此書之意,實爲他日之需用也。修身齊家則雖士庶人,皆可行之,而至若治平則誠是人主分內事也。其本亶在於此書,伏願懋哉懋哉。上掩卷,諸臣以次掩卷。上曰,史官就座。仍命退,諸臣以次退出。
甲子三月初七日申時,上御重熙堂。召對入侍時,參贊官姜蘭馨,侍讀官蔡東述,檢討官趙昌和,直閣李世用,假注書金文敎,記事官崔奭奎,記事官南一愚,各持小學第一卷,以次進伏訖。上曰,史官分左右。上開卷。上曰,上番讀之。東述讀,自古者小學,止平天下之本。上曰,釋義。東述釋義訖。上曰,下番讀之。昌和讀奏。上曰,釋義。昌和釋義訖。上曰,參贊官讀之。蘭馨讀奏。上曰,釋義。蘭馨釋義訖。上曰,閣臣讀之。世用讀奏。上曰,釋義。世用釋義訖。上曰,史官讀之。文敎·奭奎·一愚,讀奏訖。上命授書算于東述,上讀十遍訖。東述還納書算。上曰,愛親·敬長·隆師·親友之道,何義也?東述曰,師者,先生之稱,古語云,師所尊,道所存,旣講其道,故師不可不隆也。友者,五倫之一,輔之以仁,合之以義,易之其利斷金,親之云也。上曰,修身·齊家·治國·平天下之本,何謂也?東述曰,修身·齊家·治國·平天下,皆大學之敎,而先言於此者,必於蒙養之時,先知小學灑掃·應對·進退·愛親·敬長·隆師·親友之敎,然後可推知他日大學之道,故其曰,修齊治平之本矣。又奏曰,小學,古者小子所學之書也。人於幼穉之時,不可不敎以小學,而古者小學,不可以得見。朱夫子於此,憂經籍之缺,歎聖敎之弛,修葺經傳所載及往古哲人之嘉言善行,以爲此書,使後生幼學,皆曉其爲學之本,而他日修齊治平之道,皆自此書中始。伏願殿下,精究玩繹焉。昌和曰,上番所奏甚詳,臣無容更陳,而師道,尊嚴爲體,故曰隆,友道,資益爲功,故曰親。蓋灑掃應對,日用之小節也,修身齊家治國平天下,壯而行之大節也。然學必由小而積大,自近而及遠,故自灑掃以至敬長,必資師友而立敎,近自修齊,大而治平,實惟本乎小學也。蘭馨曰,以此章所云愛親敬長等事言之,此豈但小子之所當爲?雖大人之學,亦當如是。昔我朝名賢金宏弼號寒暄堂,常好讀小學,自稱小學童子。亦我英廟終始之學,在於此書,寶齡八旬,猶勤誦讀,每敎曰,予亦小學童子,其功效之發,遂致五十年治平。豈不休哉?今殿下,始講此書矣,監法聖祖,一言一行,皆如此書所訓,則家齊國治之本,不外乎此。伏願澄省焉。世用曰,小學云者,古之小子之學,小子,卽孩提之童也。必先敎之以灑掃應對之節,稍長,又敎之以隆尊賢師,親近益友,則處家,能身修而家齊,出而仕矣,則國治而天下平也。大抵此章旨義,自少而長,此可見先賢敎人之要道也。上掩卷。上曰,史官就座。仍命退,諸臣,以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
洪鍾雲啓曰,大司憲·執義·掌令二員,持平二員未差,監察茶時之意,敢啓。傳曰,知道。
備忘記,昌城都護府使趙明夏,柔院僉使張東翼下直。各長弓一張·長箭一部·片箭一部·筒兒一箇賜給。
姜蘭馨啓曰,左邊捕盜大將李景純,以陪往大將轝士軍點考事,慕華館今方出去矣。所佩命召及大將牌·傳令牌,何以爲之?敢稟。傳曰,仍佩往來。
傳于洪鍾雲曰,召對爲之。
臺諫前望單子入之,大司憲趙徽林,執義李基鎬,司諫兪致範,掌令李·朴周雲,獻納申獻求,持平李心宰·尹成鎭,正言徐璟淳·李落點。
行大司憲趙徽林,執義李基鎬,司諫兪致範,掌令李·朴周雲,持平李心宰,獻納申獻求,正言徐璟淳啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請正法罪人宜學諸子,亟施散配之典。措辭見上謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置崔鳳周,黑山島定配罪人李奎和,更爲設鞫得情,夬正典刑焉。措辭見上請正法罪人宗秀,加施孥戮,濟州牧爲奴罪人羲榮,亟令王府,拿鞫得情,明正典刑焉。措辭見上請免爲庶人濟州牧圍籬安置罪人金始淵,拿鞫得情,夬正典刑焉。措辭見上請賜死罪人夏銓,亟施孥戮之典。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請古今島島配罪人金鎭衡及其製疏人,竝令王府,設鞫得情,亟施正邦刑。措辭見上請公州牧竄配罪人沈宜冕,嚴鞫得情,夬正典憲,濟州牧加棘罪人沈履澤,亟降處分,以施當律焉。
兩司合新啓,沈宜冕·沈履澤事,中慣於下,鴟張灣府贜汚蹈相襲於螟誨十二字抹去,唆膏計,專在於肥己,遺臭一省,倖逭三尺,且以其子沈履澤言之,所處則邊門重地,其職則二品大吏,黷貨襲其螟誨,歛怨沸如魚喁,五十一字添入。答兩司曰,不允。沈宜冕·沈履澤事,昨下慈敎,不啻諄複,可以仰體矣。其勿更煩。
行大司憲趙徽林,執義李基鎬,掌令李·朴周雲,持平李心宰等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上新除授持平尹成鎭,時在京畿楊根地,請斯速乘馹上來事,下諭。答府〈曰〉,不允。下諭事,許遞。
司諫兪致範,獻納申獻求,正言徐璟淳等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上新除授大司諫任百能,時在京畿利川地,正言李,時在京畿高陽地。請竝斯速乘馹上來事,下諭。答院曰,不允。下諭事,許遞。
李升洙,以吏曹言啓曰,獻陵參奉閔成鎬,以其身病,呈狀乞遞,改差,何如?傳曰,允。
又以山陵都監摠護使意啓曰,本都監造成所郞廳李承白,以其身病,呈狀乞遞改差,其代前佐郞柳宅東差下,而時無職名,令該曹口傳付軍職,使之察任,何如?傳曰,允
又以弘文館言啓曰,新除授校理兪晩源,修撰李京鎬,竝卽牌招察任,何如?傳曰,允。
副護軍趙秉悳疏曰,伏以,旻天降割,大行大王,奄棄臣庶,帀域含生,普切號霣。恭惟我殿下,襲傳重之統,罹巨創之悲,哀痛罔極,當復如何?惟願爲宗社爲生靈,節哀順變,勉循中制,仰寬三殿之憂,俯副萬姓之望焉。臣屛廢窮鄕,淹病垂死,不獲進身於輦轂之下,少伸哀慶之忱,只隨鄕里父老,號咷忭祝,虧蔑彝分,於是焉爲大矣。臣方擬陳章自列,乞伏常憲,而嚴畏未發。不意前月二十一日,伏承別諭下者,此蓋殿下,新莅寶位,念先急賢,迺有此延聘之擧,而臣之不肖,亦以名廁選籍,混被召旨,首尾三百八十餘言,溫諄懇摰,反復開導,責之以世臣之義,喩之以賁飾之意,臣擎讀惶駴,無以自定,前此附奏,庶幾下燭。仍竊伏念臣,本仕宦家常流,場屋間棄物,空疎謭劣,最居人下,從師問學,有始無終,因之寄命壟畝,苟存視息,不幸虛名誤身,厚誣一世,謬被先朝招徠之恩者,於焉十有餘年,前後除召,罔非匪分。臣死守虞冠,不敢膺命,而跼高蹐厚,覓死無路,臣之情勢,吁亦慼矣。伏惟聖作物覩,始初淸明,太母臨朝,求賢願治,億萬斯年,肇基今日。伏讀聖諭,有曰,東朝殿下,閔予學業之未進,思得養正之有方,又曰,深以啓沃之責,望於法拂之士。噫,此卽節古女中堯·舜故事也。其時程叔子,上太皇太后書曰,陛下,心存至公,躬行大道,開納忠言,委用耆德,不止維持大業,且欲興治太平,前代英主,所不及也。今玆太母聖心,同符宣仁,猗歟盛哉。程子因言,今日至大至急,爲宗社生靈長久之計,惟是輔養上德而已。又曰,輔養幼主之道,非徒涉書史覽古今而已,要使跬步不離正人,乃可以涵養薰陶,成就聖德。又曰,主上春秋方富,雖睿聖之資,得於天稟,而輔養之道,不可不至。又以君德成就,責在經筵之意,申勉以宜選賢德,以備講官。嗚呼,此數語者,恰恰爲今日準備也。其所以急於講學,而愼擇講官者句句字字,無一非惇本懋實之言。朱子所以極力表章,以敎萬世者,豈徒然哉?夫以我聖上英明之質,春秋之富,而輔養成就,如是其至急,則正宜博求一世之正人,務得八方之賢德,〈以〉之講明正學,以之贊成德化,遑遑汲汲,時不可失,顧乃以如臣之積犯欺謾,百無肖似者,苟然充數,强名以儒,而誤加恩禮者,何也?臣誠惝怳疑惑,莫曉其所以然也。大抵流俗滔滔,專尙浮文,後世痼弊,莫此爲甚,而以今朝廷所以處臣者觀之,尤爲文具中文具,而殿下,亦未及綜名核實,姑爲是假借,因循舊例,徒長文弊,殊與程·朱所以務實者相反。臣於此,實爲聖朝慨然,草野疎賤,冒死仰溷。伏望殿下,察臣此言,非出私意,深加睿念,仰稟東朝,先治臣闕禮之罪,以振頹綱,仍令削臣儒選,刊臣仕籍,以淸官方而矯僞俗,則其有裨於新化,亦豈示少也哉?臣景迫崦嵫,病入膏肓,近又添症,落席昏囈,力疾治疏,拕至多日,神隕精亡,語無倫脊。臣罪至此,尤無所逃。臣瞻天望聖,無任云云。臣封章將發之際,伏見天曹公文,擬臣於輓章製述官,此在淸朝詞臣,藻采足以形容盛德者當之,有非如臣草野賤品,所可濫廁於其間。故從前皆不敢如例製進,區區私義,已陳於伊時呈辭,今又未免違傲,益不勝悚蹙之至。伏乞聖慈,特命攸司,早賜鐫免焉。竊附程·朱貼黃故事,敢此尾陳,尤增惶恐。省疏具悉爾懇。頃以一初思賢之誠,爰有十行敷心之諭,日昨附奏,已不覺悵失,而今此巽章,又若是邁邁,豈以予禮有所未盡,而誠有所未孚歟?予固反躬,冞增慙恧。疏中所云,博求正人,務得賢德者,誠爲今日之急務,而賢德正人,舍爾伊誰?顧今課日臨講,孝經纔畢,小學方始,如能致爾前席,朝夕納誨,其爲啓沃薰陶,奚止章句開釋之益也?衰不至癃,病或可强,勿爲過自謙挹,亟回遐遯之心,副予凝佇之意。至於輓章製述,各陳其愴慕之詞,何有間於在朝在野?不必固辭也。行都承旨李興敏製進傳于申正熙曰,山林疏批,遣地方官傳諭。
甲子三月初八日辰時,上御重熙堂。勸講入侍時,講官鄭基世,參贊官洪鍾雲,檢討官趙昌和,假注書金文敎,記注官宋宅薰,記事官南一愚,各持小學第一卷,以次進伏訖。上曰,史官分左右。上誦前受音一遍訖。基世讀新受音,自而必使其講,止而無扞格不勝之患也。仍釋義訖。上開卷。上命授書算于基世。上讀新受音十遍訖。基世,還納書算。上曰,而無扞格不勝,何謂也?基世曰,扞格云者,牴牾不相入之義也。不勝云者,不能勝當其敎之謂也。蓋人生八歲,自王公以下,至於庶人,皆入小學,八歲,卽幼穉之時也,必使講習於幼穉之時,以其幼學壯行,蒙以養正,習與性成,無扞格難入之患,則自然學問日就,德業日新矣。上曰,予何以則無扞格也?基世曰,聖敎至此,仰認領會於此章之旨義,而有此發問,此誠宗社生民之福也。昔我英廟,至大耋之年,每講小學,五十年治平之化,實基於此。今我殿下,克體英廟講是書之聖意,潛心翫味,瀜會貫通,則修齊治平之要,皆本於此。上曰,英廟,至九十遐齡之時,而猶讀此書矣。基世曰,誠如是矣。殿下,必遵英廟故事,至大耋遐齡之時,而亦講是書,以致萬億治平之化,是臣等區區之祝也。昌和曰,講官所奏切悉,臣無容更陳,而今以扞格不勝之義,深自寓警,致勤下詢,臣誠欽仰慶祝之至。竊伏念睿資卓越,聖學高明,豈或有不勝之慮,而今乃反求自警,猶恐有扞格之患,推此聖念,念玆在玆,終始如一,則日就月將,厥修罔覺之際,自底于上聖之域矣。豈不盛哉,亦不美哉?蓋心與智,在吾身者也,習與化,須其敎者也。人於幼穉之時,心兮本虛,智未及周,而若無所敎,物慾先蔽,則觸類智長,所習者非道也,習與性成,所化者非敎也。故幼而失敎,壯而後學者,鮮能無扞格之患矣。是以,三代之敎,必於八歲入學,自八至十曰幼,八歲以前,卽穉也。早自是時,所習者,灑掃應對等節,所化者,愛親隆師等道,而智與所習而長,心與所化而成,浹洽涵泳之效,大而至修齊治平之功矣。夫何患乎扞格而不勝也哉?是故,學敎之要,莫如蒙養,而必貴由小,此其小學之宗旨也。殿下於此句之義,領會而瀜貫之,體驗而警惕之,此臣等所以慶祝無量也。鍾雲曰,講官所奏切悉,臣無容更達矣。上掩卷,仍命史官就座。又命退,諸臣,以次退出。
甲子三月初八日申時,上御重熙堂。召對入侍時,參贊官洪鍾雲,侍讀官李應夏,檢討官趙昌和,待敎趙寧夏,假注書趙定燮,記注官宋宅薰,記事官南一愚,各持小學第一卷,以次進伏訖。上曰,史官分左右。上開卷,諸臣以次開卷。上曰,上番讀之。應夏讀,自而必使其講而習之於幼穉之時,止而無扞格不勝之患也。上曰,釋義,應夏釋義訖。上曰,下番讀之。昌和讀奏。上曰,釋義,昌和釋義訖。上曰,參贊官讀之。鍾雲讀奏。上曰,釋義。鍾雲釋義訖。上曰,閣臣讀之。寧夏讀奏。上曰,釋義,寧夏釋義訖。上曰,史官以次讀之。定燮·宅薰·一愚,以次讀奏訖。上命授書算于應夏,上讀十遍訖。應夏,還納書算。上曰,欲其習與智長,何義也?應夏曰,智是一身上本然之性,習是學而後常行之謂也。人生必自幼穉之時,因其本然之智,幼學壯行,習而俱長,則自底於道成德立之域,而他日大學之道,亦不外於是矣。上曰,而無扞格不勝之患,何義也?應夏曰,人於初學講習之時,智與心,必要專一,習與化,以爲常行,則是智是心,習與之長,化久而成,必無扞格不勝其敎之患矣。昌和奏曰,智者,人生之初,虛靈知覺,與心俱生,與齒俱長,非獨於學敎道理上解悟擴充而已,以至萬事之理,萬物之情,觸類而通,無往不知者也。故習於外物之誘者,智亦長於外物,化於人慾之私者,心亦成於人慾,初不知學敎之爲何事,於焉至强壯之年,雖欲學之不厭,敎之不倦,先入之物慾已塞,外馳之氣質難化,詰屈魯莽,學敎二字,可謂行不得之事也。故必於幼穉之時,入于小學,常習者學而智與之長,久化者敎而心與之成,乃無扞格不勝之患矣,此所謂古者小學之道也。鍾雲奏曰,修身齊家治國平天下之道,皆在小學全篇中,而三代至治,列聖朝盛德,不外乎是矣。朝者勸講時,至有予亦何以則無扞格不勝之患之敎,講官,旣以億兆生靈無疆之福仰奏,登筵諸臣,亦皆欽頌不已,退而相傳,面面呈賀矣。殿下,推此言而念玆在玆,釋玆在玆,則聖學自然日就月將,而無扞格不勝之患,三代之治,列聖朝盛德,不難至矣。伏願益加留念焉。寧夏奏曰,上下番·玉堂·參贊官所奏,實明白備陳,臣無容更爲附衍仰達,而此章旨意,正合於今日我殿下講筵矣。講書之際,先爲領會聖心,深究旨意,則習與智長,化與心成,庶無杆格不勝之患也。必於此,伏望體念焉。上掩卷,諸臣以次掩卷。上曰,史官就座。仍命退,諸臣以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂,口傳問安。答曰,罔極。
申正熙啓曰,三品官之毋得過三日循例請牌,曾有定式矣。戶曹參議尹堉,除拜後,過三日不爲出肅,事體所在,誠極未安,從重推考,仍卽牌招察任,何如?傳曰,允。
備忘記,濟州牧使梁憲洙下直,長弓一張·長箭一部·片箭一部·筒兒一箇賜給。
傳于姜蘭馨曰,濟州牧使入侍。
傳于姜蘭馨曰,回還上副使入侍。
傳于李升洙曰,政官牌招開政,如有違牌,勿爲呼望。
傳于姜蘭馨曰,摠管有闕之代,前望單子入之。
摠管前望單子入之,都摠管李源命落點。
傳于姜蘭馨曰,廣州留守有闕之代,判敦寧金炳冀除授。
姜蘭馨啓曰,摠戎使金炳冀,廣州留守除授事,命下矣。將兵之任,不可一刻無摠察之人,何以爲之?敢稟。傳曰,訓將兼察。又啓曰,摠戎使訓將兼察事,命下矣。兼察摠戎使金炳國,卽爲牌招聽傳敎,何如?傳曰,允。
傳于姜蘭馨曰,摠戎使,以新望擬入。
備邊司,以李景夏爲摠戎使。
兵曹,摠戎使單李景夏。
姜蘭馨啓曰,新除授摠戎使李景夏,卽爲牌招,傳授密符及敎諭書,何如?傳曰,允。
傳于申正熙曰,尙衣提調有闕之代,興寅君擬入。
有政。吏批,兼判書金炳學進,參判兪致善進,參議洪秉壽進,同副承旨申正熙進。以李敦榮爲戶曹判書,柳來駿爲大司諫,金直淵爲執義,曺璟承爲持平,高時勉爲正言,李寅皐爲知經筵,興寅君最應爲尙衣提調,李興敏爲氷庫提調,鄭海周爲獻陵參奉,頓遞使李圭徹,兼廣州留守單金炳冀。
兵批,行判書鄭基世進,參判朴齊寅病,參議李在聞未肅拜,陞降參知申鍾益入直進,左副承旨姜蘭馨進。大護軍趙然昌·宋近洙·李源命,副護軍任百能,副司直李玄文·張錫駿·姜晉奎·丁義衍·尹成鎭·朴昌壽·申克休·李心宰,副司果李晩瀅·孔有東·李,以上,竝單付。兼南漢守禦使單金炳冀,守判府使趙然昌,依定式減下。
吏批,再政,以李㘾爲左參贊,李敦榮爲禮賓提調,訓鍊都監提調單李敦榮。吏批,三政,左參贊單趙得林,右參贊單李㘾。
傳于姜蘭馨曰,舟橋堂上有闕之代,刑曹判書申觀浩差下。
傳于姜蘭馨曰,召對爲之。
傳于申正熙曰,前檢閱金炳翊,別兼春秋差下。
吏曹口傳政事,別兼春秋單金炳翊。
申正熙啓曰,前檢閱金炳翊,別兼春秋差下事,命下矣。令該曹口傳單付,卽爲牌招察任,何如?傳曰,允。
行大司憲趙徽林,司諫兪致範,應敎李正魯,掌令李·朴周雲,持平李心宰,獻納申獻求,校理兪晩源·洪淳學,副校理李應夏·蔡東述,正言徐璟淳,修撰洪軒鍾·李京鎬,副修撰趙昌和·宋熙正等啓曰,伏以臣等,昨以沈宜冕·履澤事,合啓請討,冀蒙兪音,及伏奉批旨下者,有曰,昨下慈敎,不啻諄複,可以仰體矣,其勿更煩爲敎,臣等相顧愕眙,繼不勝憂歎之至。噫,彼父子,受國厚恩,俱躋淸顯,其所圖報,宜倍餘人,而狼性莫化,梟腸不悛,駔儈之套,龍斷之術,卽其長技,趨附之態,驕矜之習,是渠能事,及夫按節湖藩,手勢益猾於唆剝,心法轉深於掊克,一省流毒,三尺尙逭,已是失刑之大者,而此猶渠薄物細故也。至若感古堂一事,若有一分彝性,孰不寓慕尊敬,而乃敢變改褻處,若是無嚴,漢法不敬,春秋無將,孰有大於此者乎?負犯若是至重,而勘律只施放逐,則豈可曰國有典憲?且以沈履澤言之,貪黷之性,專襲螟誨,侵虐之政,公肆鴟張,十餘朔莅任之間,卄七萬犯贜之多,往牒之所未曾見,鄰國之不可使聞,贜汚旣重,島置惟輕,其何以謝西民也?是父是子,世濟其惡,究其罪則有甚於稱兵而召亂,誅其跡則莫掩於忘君而負國,王章由是而未伸,輿情由是而益沸,此臣等所以不避煩瀆,歷日叩閽,不得請則不敢止者也。玆率相率聯籲。伏乞聖明,淵然深思,仰稟東朝,亟降處分,放逐罪人沈宜冕,嚴鞫得情,濟州牧圍籬安置罪人沈履澤,快施當律焉。傳曰,此豈如是紛紜之事乎?殊涉煩瀆矣。
兵曹口傳政事,副司果單柳宅東,副司勇單閔成鎬。
申正熙,以議政府言啓曰,春秋方殷,未下直方伯守令,不多日內,使之辭朝,竝與受由上京守令,一體催促下送,何如?傳曰,允。
又以殯殿都監摠護使意啓曰,本都監監造官鄭海星,身病猝重,勢難察任改差,其代前參奉閔成鎬差下,而時無職名,仍令該曹口傳付軍職,使之擧行,何如?傳曰,允。
領敦寧金興根箚曰,伏以居諸易得,旬朔屢更,聖慕靡及,與序俱新。念臣疾病沈綿,跡阻周行久矣。迺者,嘗藥之命,遽及採薪之中,臣誠滿心悶阨,莫知爲計者,趨奏之恪,力自自贍,呻痛之呼,義有所懼。蓋臣年來癃痼實狀,有不敢枚辭枚陳,徒犯猥瀆之悚,而惟是聽聵而語言繁複,脚瘓而步履蹇澁,其無望從事陳就,儓隷所共知也。而目下汗透喘急,亦非時日過去之祟也。夫瓋埴之戒,軒墀之戀,有時乎互相爲用,不當偏倚,而區區愛戴,根於彝性,時節起居,昵陪耿光,窹寐所結轖,不遑以禮經年至之訓,有所自諉,而疾疹交轢,計莫從心,此臣轉輾恓惶,俯仰靡措者也。猥暴微衷,仰冀曲副之恩。惟聖明,軫諒之憫恤之,仰稟東朝,將臣所有藥院之銜,亟賜變通,千萬顒禱。取進止。答曰,省箚具悉卿懇。愼節奉慮,卿其安心調理。仍傳于申正熙曰,此批答,遣史官傳諭。
執義李基鎬疏曰,伏以臣於昨日,隨諸臺之後,參聯啓之末,而只緣誠意之淺薄,未蒙天心之格回。退歸朝房,竟夜繞壁,憂憤所激,按住不得,玆瀝血陳籲,伏願聖明垂察焉。噫嘻,痛矣,沈宜冕之罪,可勝誅哉?其賦性也慘忍,其宅心也驕恣,在權門則專事諂附,在散地則橫加陵轢,自是伎倆,及其在湖藩也,惟以椎剝爲能事,聚斂爲長技,群邑不堪於掊克,閭里盡歸於騙取,怨讟朋興,醜聲狼藉,全省俱入於塗炭,編戶擧至於蕩析,迄于今倖逭,已是失刑之大者也。至若家舍事,尤所痛心者也。仁顯聖母舊御之私第,上有感古之額扁,中有敦牟之手澤,扃鎖邃嚴,不敢褻處者,殆近數百年于玆,有一分臣子之心者,固當過之而興感,望之而起敬,渠以一時僦居者,乃敢漫滅其陳跡,變改其舊制,以當日起居之所,爲下輩雜處之地,是豈具彝性者所可忍爲乎?尊慕之地,桑梓猶敬,景仰之所,門閭猶式,以其曾經則莫重也,以其所處則至敬也,而惟意是恣,不少顧忌,此爲不敬之大,無嚴之極矣。以若負犯,豈可晷刻容貸於覆載之間乎?以其子沈履澤言之,出自邇班,委寄重畀,宜思所以報效,而㦧毒之心法,居有所擩染,浚剝之手勢,坐有所措畫,三載贜犯,爲二十七萬之多,哀彼西土之民,富者荷擔而立,貧者保抱而散,愁怨之聲,足以干和。其賣任賣科,勒徵勒貸,其他鄙瑣之目,在渠爲薄物細故。蔘包之用情潛越,糧資之違法濫入,俱係邊禁之至嚴,則已是渠難逭之斷案,而最其軍籍之削抹也,邊界之開墾也,其所關係,尤有重且大焉。重鎭軍伍,所以備邊圉之虞也,交界曠土,所以修鄰疆之信也,乃於利之所在,不念國家之重,恣意毁滅,我地備禦之具,將由是而壞,彼人覬覦之釁,將由是而啓,脫有邊門之急警,鄰國之嘖言,雖誅百履澤,將何以塞誤國之罪乎?此不可以尋常貪汚之罪,處之也審矣。慈敎之稱兵召亂,忘君負國兩句語,可以斷渠父子之罪矣。臣因此懲貪之擧,竊有所慨然於向日臺閣事矣。島置罪人金始淵,卽國朝以來,所未有之大贜吏也。聽於傳聞者,姑勿論,據其時登於繡啓之論列者觀之,所犯之五十萬,不過擧其四分之一,則毒害所及,民無以聊生,致有向時之民亂,未知國家,何負於渠,而以聖祖豐沛之鄕,一朝爲魚肉之場,幾乎靡有孑遺,本道之人,莫不欲寢皮而嘗臠。至於初無所關者,語及於此罪人,則擧皆扼腕而張目,其爲輿情之齊憤,卽其所同然之心也。始因臺啓而島置之,及其解配也,宜有臺閣之覆逆爭執,而寥寥無一言,不待停啓,直爲放還,使此罔赦之巨慝,晏然出島,有若犯薄過微眚者然,國法於是乎掃地,臺體以之而蔑如,此臣所以至于今痛恨于中者也。若於當日,使金始淵,伏當被之律,以正王法,則雖如沈履澤之天賦悖戾者,必不敢恣行殘虐,至此之極矣。此非當日居臺閣者之失乎?臣請仰稟東朝,沈宜冕,亟降鞫覈之命,沈履澤,依贜律快施,金始淵,更加當被之律,其解配時,受鉗顧望之諸臺,竝施譴罷之典,以重國法,以存臺體焉。臣無任云云。省疏具悉。沈宜冕父子,連日臺論,非不足矣。金始淵事,自有斟量者也。爾何必以疏架疊乎?至於向來諸臺,非曰無失,而受鉗顧望云者,何其語不擇發也?爾則罷職。
敎摠戎使李景夏書。王若曰,山西之將材政須,誰可注意?城北之戎權是總,予惟簡心。爰推聽鼓鼙之思,克勉壯鎖鑰之責。惟我畿服重鎭,最是摠戎一營,天府金湯之形,依輔車於南漢,陰雨桑土之備,作屛翰於上都。嗟,近日昇平之餘,其奈紀律疎而卒乘弊?非宿將依毗之重,無以倉廩實而關防嚴。惟卿,乃祖肖孫,相門出將,晉陽靑海,出則制南北兵權,周廬銀臺,入而遍東西班綴,上林侈善射之譽,早受知於先祖,前席參橫經之任,多備問於隻日。玆授卿以摠戎使,卿其祗服寵命,懋恢良圖,指揮三軍,可參決於廟廊之上,胸藏萬甲,且折衝於樽俎之間,故玆敎示,想宜知悉。知製敎臣趙昌和製進
甲子三月初九日辰時,上御重熙堂。勸講入侍時,講官趙得林,參贊官趙熙哲,檢討官趙昌和,假注書趙定燮,記注官柳龍䥁,記事官南一愚,各持小學第一卷,以次進伏訖。上曰,史官分左右。上誦前受音一遍訖。得林奏曰,前受音誦讀時,多有間斷誤讀之處,此必昨日未盡溫習之致。今日竝新舊受音,益加溫繹,以爲如前善誦之地焉。得林讀,自今其前書,止固未始不可行也,仍釋義訖。上命授書算於得林。上讀新受音十遍訖。得林,還納書算。得林奏曰,文義,已於釋義,竝陳之,而大抵小學一部,與孝經相爲表裏,故古人以爲,小學之愛親敬長,卽孝經之宗旨,孝經之至德要道,亦小學之本源,合兩編而竝觀之,則循次第貫終始,至於大學修齊之工,亦不外是矣。今殿下,纔畢孝經,繼講小學,連繹舊學,益習新讀,以爲溫故而知新,培根而達支,則蒙養以正,根基亦厚,不待多讀他書,而聖學將就,自臻於緝熙光明之域矣。懋哉懋哉。仍奏曰,文義中,有疑晦處,必隨處下詢焉。上曰,殊不知其無古今之異者,何義也?得林曰,此句釋義,極戛澁,難以易解,而其義則上句,以有近世讀者,謂以古今異宜,莫之能行,然絶不知其中無古今之異者,實可行也。蓋朱子,慨經敎之殘弛,蒐輯此書,以勸後學之意也。上曰,大抵學者若眞箇學之何謂不知,而又不學,亦何知之?所謂學者,初不以學而知之爲心,空然對卷,漫讀幾番,書以塞日課,要免長者之訶責,此皆厭學之致也。得林曰,下詢至此,不勝欽頌之至。伏聞昨日講義,有扞格不入之下問,今日又承此下問,是習知學者厭學之病,則亦可仰進學之工矣。古語曰,知如是爲病,則不如是爲藥,此則厭學,故不知而不行矣。若勤學,則自可知矣,自可行矣。昌和奏曰,全書,謂三代時小學一通之書也。夏·殷·周三代以後,秦之始皇,焚詩書,以愚黔首,故小學全書,混入於其中,後人之不可見古文,良以是也。上曰,何以坑然乎?得林曰,秦皇時,有坑士焚書之劫,此萬古之厄會,其時經籍,皆入灰燼,古之小學,亦入此中,故朱子,追述此編,卽今之小學也。上曰,士雖有非,豈至於坑耶?古文多出於古壁云,果然耶?昌和曰,然矣。孔夫子,大聖人也。前知其幾百年後,有詩·書之厄,而憂道學之失傳,藏書於壁間者多矣。故小學之或載傳記者,亦往往間出矣。大抵此書,非爲徒讀,欲其躬行,而時人之讀此書者,拘於俗見,輒曰,古今之時宜不同,何可以今行古乎?因自暴棄,此曷故也?截然不知其古今之人,初無有異,而謂之不可行也。朱夫子,將欲蒐輯小學,復明敎道,故慨時人之昧於本義,發此言申戒之也。熙哲奏曰,講官·玉堂,所奏切悉,臣無容敷演更達,而大抵小學一部,愛親敬長之節,修齊治平之道,燦然備在,殿下,須沈潛翫繹,念終始,典于此篇,則非但今日需用之資,我國家萬億年無疆之休,實基於此,伏願益勉體察焉。得林奏曰,昔肅宗大王,沖年在春宮時,上有大朝勸課之嚴,下有師傅勸講之勤,至今傳誦,而其時賓客趙復陽,每當前受音,背誦之時,輒以不栍,告于大朝,一日下敎曰,今日又以不栍奏之,則必受罪責於大朝,此將奈何?復陽曰,此而不直告,則是欺君也。仍以不栍告之矣。其後下敎曰,吾之學問需用,皆趙賓客當日告不栍之效也。殿下今日講誦之通與不通,慈殿皆下燭矣。必爲勤讀善誦,勿貽慈殿之責訓焉。趙復陽,卽登筵參贊官之先祖,亦爲祖宗朝經筵故事,故玆敢仰達矣。上掩卷,諸臣以次掩卷。上曰,史官就座。仍命退,諸臣以次退出。
甲子三月初九日午時,上御熙政堂。大王大妃殿垂簾。濟州牧使入侍,回還上·副使,同爲入侍時,左副承旨姜蘭馨,假注書金文敎,記注官柳龍䥁,記事官南一愚,濟州牧使梁憲洙,正使趙然昌,副使閔泳緯,以次進伏訖。上曰,史官分左右。上曰,上·副使進前。然昌等進前。大王大妃殿曰,遠路無事往還,而一行上下,亦無頉乎?然昌曰,王靈攸暨,無事往還矣。大王大妃殿曰,書狀官落留柵門,緣何落留,何時當渡江乎?然昌曰,卜車未及到柵,書狀〈官〉則待其畢到,比包後始可渡江,而臣行,自灣離發之後,姑未聞何日渡江之報矣。大王大妃殿曰,萬里奉諱,想益罔極矣。然昌曰,奉使異域,遽奉諱音,崩殞痛迫,宜卽滅死,冥頑苟全,獲竣使事,蒼皇登道,回到狼子山,逢着陳奏使行,始伏聞聖上臨宁,東朝垂簾,不勝慶忭之忱矣。大王大妃殿曰,勅奇,或知其早晩乎?然昌曰,告訃使,若如期作行,則初十日,當抵皇城,而告訃使,入去之後,始當泒勅云,勅奇早晩,姑未可知,而聞通官輩言,則以前頭潦炎,頗爲憂慮,若爲避潦炎,其早晩,尤未可知矣。大王大妃殿曰,北京事勢與賊匪年形,何如?然昌曰,北京則人心晏如,賊匪則蘓·杭已爲討平,而金陵則盤據旣久,未易勦滅,而彼亦勢難久支云。年形則關內小康,而關外歉荒米直刁騰,今以臣行所見見之,以銀一兩,換米一斗,流丐亦相續於道路矣。大王大妃殿曰,洋夷,近亦如前否?然昌曰,洋夷,爲館而居者,爲數三處,各置屋子,率妻子作産業者,則不知爲幾處,而街路上,無常往來矣。大王大妃殿曰,仰瞻皇上乎?然昌曰,紫光閣中正殿筵宴時,仰瞻矣。大王大妃殿曰,沖年儀範,何如乎?然昌曰,今九歲,而衣尺稍長,容表特秀。且聞勤於講學,多有令聞,北京之人,皆曰,如過七八年,則將見治化之盛云矣。大王大妃殿曰,嗣服後,始登筵席,仰瞻天顔,可也。然昌等,仰瞻天顔,起伏奏曰,仰瞻天日之表,臣等萬萬慶祝矣。大王大妃殿曰,上·副〈使〉就座,濟州牧使進前。憲洙進前奏職姓名訖。大王大妃殿曰,濟州雖曰一邑,與他自別,其任之重,無異於一省之藩任,須往去,以淸白爲治,日後以好顔來見,可也。憲洙曰,慈敎如是鄭重,謹當實心對揚矣。大王大妃殿曰,須善去,安過以來也。蘭馨曰,宣諭·別諭及七事講,有筵前爲之之時,或有出去爲之之時,今番則,何以爲之乎?大王大妃殿曰,出去爲之,可也。上曰,史官就座。仍命上·副使·濟州牧使先退。又命退,諸臣,以次退出。
甲子三月初九日申時,上御重熙堂。召對入侍時,參贊官姜蘭馨,侍讀官李應夏,檢討官李京鎬,待敎趙寧夏,假注書趙定燮,記注官柳龍䥁,記事官南一愚,各持小學第一卷,以次進伏訖。上曰,史官分左右。上開卷,諸臣以次開卷。上曰,上番讀之。應夏讀,自今其全書,止固未始不可行也。上曰,釋義,應夏釋義訖。上曰,下番讀之。京鎬讀奏。上曰,釋義,京鎬釋義訖。上曰,參贊官讀之。蘭馨讀奏。上曰,釋義,蘭馨釋義訖。上曰,閣臣讀之。寧夏讀奏。上曰,釋義,寧夏釋義訖。上曰,史官以次讀之。定燮·龍䥁·一愚,以次讀奏訖。上命授書算于應夏,上讀十遍訖。應夏還納書算。上曰,而雜出於傳記者亦多,何義也?應夏曰,傳記,卽列女傳·弟子職·曲禮·內則諸篇,而本是散出於全書者也。全書,卽夏·殷·周三代小學敎人之書,而三代之敎人,始由於小學灑掃應對之節,終至於大學修齊治平之道,躋一世於雍熙之域矣。及夫秦始皇焚書之時,小學全書,亦入其中,後人未之得見,而只有雜出於傳記者矣。蘭馨曰,傳記者,如今曲禮·內則諸篇,古者小學敎人之全書,盡入於秦灰,今此餘存者,雜出於曲禮等篇,此無非可行之事,而無古今之異宜也。上曰,聞其後,孔壁有書出矣。果然耶?應夏曰,在昔孔夫子,以大聖人,先知斯文之厄會,詩·書經籍,多藏於壁中矣。至于後世,壁書始出,而得見書籍,至今講習,此所云傳記者,卽是孔壁中出來,而雜出諸書者也。後之學者,不知古今之道,固無異同,宜其可行,而但以時世之不同,在今難行古人之道云。故朱夫子,憫小學之道泯,慨後人之敎弛,蒐輯其雜出傳記者,以爲此書,俾作敎人之資,明其可行之實。大抵講習此書,行古之道,則大學修治之方,便是次第件事而三代郅隆之治,可立而待也。伏願殿下,體念而行之焉。蘭馨曰,果如聖敎矣。自秦焚之後,禁天下之書,自漢以來,始得尙書於孔氏複壁間,尙書,卽今之書傳也。其後,又得汲塚中書,自此書籍,漸出於世矣。京鎬奏曰,古是三代以前之謂也,今是三代以後之謂也。古今之年代雖異,人心與敎道,固自如也。初無三代前後之不同者,而特其今人,局於俗見,不知此箇道理,故謂之不可行也,而實非高遠難行之事矣。寧夏奏曰,全書入於秦焚,而雜出於曲禮·內則等篇,亦多矣,後之學者,以古人已行之事,謂今人不可行,則豈有此理也?若以此爲高遠難行之事,則古人豈可行之乎?蓋此灑掃應對進退之節,愛親敬長隆師親友之道,乃日用常行者,而至於治國平天下者也。自小節而講習之,則久當習與智長,化與心成,而無不可行之事矣。上掩卷,諸臣以次掩卷。上曰,史官就座。仍命退,諸臣,以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
藥房提調金賢根,副提調趙鳳夏啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
姜蘭馨啓曰,議政府郞廳來言,今日賓廳日次,而領議政金左根,無時急稟定事,左議政趙斗淳有身病,右議政李景在,奉命出疆,不得來會云矣,敢啓。傳曰,知道。
又啓曰,假注書趙定燮,身病猝重,勢難察任,今姑改差,何如?傳曰,允。
趙定燮改差,代以兪初煥爲假注書。
行大司憲趙徽林,執義金直淵,司諫兪致範,應敎李正魯,掌令李·朴周雲,持平李心宰,獻納申獻求,校理兪晩源·洪淳學,副校理李應夏·蔡東述,正言徐璟淳,修撰洪軒鍾·李京鎬,副修撰趙昌和·宋熙正等啓曰,伏以臣等,守聖朝莫嚴之典,擧一國公共之論,冒控合辭,冀蒙允兪,及奉批旨,若曰此豈如是紛紜之事乎?殊涉煩瀆矣。寔由臣等誠淺辭拙,不能仰格淵衷,徒歸紛紜之科,自速煩瀆之誅,滿心惶恧,繼之以抑菀之至。第伏念,至重者典憲,截嚴者懲討,而王法不可久絀,輿情不可終遏。夫辜負如彼,贓汚如彼,是父而傳其子,是子而襲其父。究其犯則非止貪墨,數其罪則不勝泚筆,若以前乎赦令而倖逭焉,歸之妄率而曲恕焉,則其可曰國有法乎?貪鄙之習,自底負國,椎剝之害,無異召亂,揆以典刑,亦當何辟?漢法不敬,非可放逐而止,明律犯贓,豈惟圍置以勘?況今一元之初,萬化惟新,而法不祛慝,政不癉惡,則山藪河海,聖度雖恢,雷霆霜雪,邦憲奚施?此臣等所以寧被瀆擾之罪,不敢泯默而已者也。昨於承批之際,已値下鑰,不得已退伏私次,而憂憤轉激,徹宵不寐,玆更相率聯籲。伏乞聖明,廓揮乾斷,仰稟東朝,亟允前請,俾國綱振而群情洩焉。答曰,連日合辭,乃所以存臺體乎?罰已行矣。置之勿論,亦何妨於臺體乎?卽爲傳啓。
傳于申正熙曰,召對爲之。
以黃海監司洪淳穆狀啓,遂安郡民家失火事,傳于申正熙曰,聞甚矜惻,元恤典外,別加顧助,結構奠接之方,廟堂措辭,分付。申正熙,以吏曹言啓曰,因議政府草記,春矝方殷,未下直方伯·守令,不多日內,使之辭朝,竝與受由上京守令,一體催促下送事,允下矣。自臣曹催促,則新除授江原道觀察使朴承輝,今月十五日辭朝云。新除授守令坡州牧使柳,瑞興府使李鼎謨,會寧府使李容熙,砥平縣監兪致道,泰仁縣監金延根,俱以爲今月十三日辭朝云。受由上京守令慈山府使金鼎鎬,今月十三日下去云。寧越府使趙容在,以省掃事,時在京畿竹山地云。金化縣監李敏泓,以省掃事,時在京畿陽城地云。竝斯速還官之意,發關知委於該道道臣處之意,敢啓。傳曰,知道。又以吏曹言啓曰,今初九日政,持平李心宰,時帶職名,前獻納李雲弼遞職矣,誤以李心宰,送西付軍職,不審之失,臣不勝惶恐,而李心宰付軍職勿施,以李雲弼改付標以入,何如?傳曰,允。
姜蘭馨,以議政府言啓曰,因山時,各道道臣之出待境上,自是法典,而爲念民邑之弊,多有停免之例,今亦依此知委,何如?傳曰,允。
又以議政府言啓曰,頃因畿伯狀啓,本道儲置裁減條還寢一款置之之意,覆啓行會矣。卽見該監司趙在應所報,則復陳排比不足之狀,仍請儲置錢米四分一裁減條,依已例還寢爲辭矣。歉歲災減,自是定例,而畿輔事勢則當此因山之役,繼有支勅之費,則容或有闊狹之道,癸亥災減條一款,置之,何如?傳曰,允。
又以兵曹言啓曰,禁軍別將鄭宅善,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以李兼熙爲禁軍別將。
申正熙,以承文院都提調意啓曰,進賀謝恩兼冬至使回還便帶來咨文中,有賀謝方物移準事,使臣加賞事矣。以前頭使行奉表稱之意,依例撰出,先通咨文,奉御押後,定禁軍騎撥,下送于灣府,使之傳給鳳城將,以爲轉致北京之地,何如?傳曰,允。
吏曹參議洪秉壽疏曰,伏以臣於日昨,伏奉三銓除旨,聞命惝怳,惶汗浹背,莫省措躬之所也。聖朝官人,孰非愼簡,而天官參佐,地望尤重,甄別庶品,參聞於通塞之政,考課中正,與議於銓衡之際,承乏代斲,亦或有之,故經之以資閥,緯之以鑑識,品第英游,調劑酸鹹,是其職也。其不可人人而冒居也,明矣。竊伏念,初元盛際,化理孔暢,庶官益勉於淬勵,百司咸勤於董飭,而銓選之任,非比於閒司冗職,則此時此任,豈臣庸愚疎闇所可承當也哉?臣本無似,濫廁緋玉之列,以材則樗櫟之散也,以器則斗筲之小也。政注之際,格例全疏,同朝之上,親識絶罕,銓綜覈實,萬萬非其人,而今若憑恃寵命,揚揚冒據,則譏訕之至,猶屬臣身,則哲之累,當復如何哉?庚牌儼臨,呼望路阻,縱伸叨謝之忱,自愧廉防之重,敢暴衷懇,仰瀆嚴廬。伏乞聖明,仰稟東朝,亟遞臣新除之職,以重公器,仍治臣逋慢之罪,以安私分焉。臣無任云云。省疏具悉。爾其勿辭察職。
甲子三月初十日卯時,上御重熙堂。勸講入侍時,領事金左根,講官曺錫雨,參贊官趙鳳夏,檢討官李京鎬,假注書金文敎,記注官洪憲述,記事官南一愚,各持小學第一卷,以次進伏訖。上曰,史官分左右。左根進前奏曰,近日朝候淸和,聖體,若何?上曰,一樣矣。左根曰,寢睡·水刺之節,何如?上曰,一樣矣。左根曰,大王大妃殿氣候,何如?上曰,一樣矣。左根曰,王大妃殿氣候,何如?上曰,一樣矣。左根曰,大妃殿氣候,何如?上曰,一樣矣。上誦前受音一遍訖。錫雨讀,自今頗蒐輯,止晦菴題,釋義訖。上命授書算于錫雨。上讀新受音十遍訖。錫雨,還納書算。上曰,庶幾有補於風化之萬一云爾者,何義也?錫雨曰,以此書而授之童蒙,皆能習與性成,則可以補風化,而庶幾云者,不敢質言,而爲自謙之辭也。大抵此書,多從經傳來,辭甚簡古,未易解得,此所以有註釋,而註釋則平順易解,每於講筵,兼覽註釋一遍,使諸臣一一解奏,則見解之得以長進,恐非只講原文之比,而見解長進,則雖以數十行爲自止,其易讀而易誦,反有勝於目下之數三行,此後則以此體念而行之焉。京鎬曰,風化,卽詩序所謂風以動之,敎以化之義也。大抵講習此書,孜孜矻矻,則興化移風,莫不由是而資成也。朱夫子之蒐輯此書,以敎後世者,豈徒有補於當時?實有功於萬世矣。伏願殿下,闡性命之奧,明體用之妙,則治國愛民之風化自行矣。自內益勉溫繹之功,念玆在玆焉。左根奏曰,專心溫繹於此書之旨義,則修齊治平之化,不期而自至者,不難矣。況英廟朝五十年治平之化,寔由於此書,伏願殿下,體念於此書之微奧旨義,以致治平之化。是臣區區顒祝矣。上掩卷,諸臣以次掩卷。上曰,史官就座。仍命大臣先退。又命退,諸臣,以次退出。
甲子三月初十日申時,上御重熙堂。召對入侍時,參贊官申正熙,侍講官李正魯,檢討官李京鎬,待敎趙寧夏,假注書金文敎,別兼春秋洪軒鍾,記事官南一愚,各持小學第一卷,以次進伏訖。上曰,史官分左右。上開卷,諸臣以次開卷。上曰,上番讀之。正魯讀,自今頗蒐輯,止晦菴題。上曰,釋義。正魯釋義訖。上曰,下番讀之。京鎬讀奏訖。上曰,釋義。京鎬釋義訖。上曰,參贊官讀之。正熙讀奏訖。上曰,釋義。正熙釋義訖。上曰,閣臣讀之。寧夏讀奏訖。上曰,釋義。寧夏釋義訖。上曰,史官讀之。文敎·軒鍾·一愚讀奏訖。上命授書算于正魯。上讀前受音十遍訖。正魯還納書算。上曰,資其講習,何義也?正魯曰,朱子,蒐輯此書,授之童蒙,以助其講而習之也。上曰,庶幾有補於風化之萬一云爾,何義也?正魯曰,風化,卽風俗敎化也,而學者講習此書之效,庶幾萬分一有補於風化之謂也。京鎬曰,大抵此小學敎人之書,若舜典敎胄子之類。蓋自天子之元子衆子及公卿大夫嫡子與凡民俊秀,八歲皆入小學,敎以灑掃應對進退之節,禮樂射御書數之文,而講習此書,耳濡目染,則善心漸成培養後,萬民敎化之方,瞭然可知也。三代郅隆之道,可立而致,此小學童蒙之學,雖老成人,不可不讀之書也。伏願殿下,體念焉。寧夏曰,上文已有雜出於傳記云者,蓋是書,卽朱夫子蒐輯於往昔哲賢之嘉言懿行,授之童蒙,以至修齊治平之道,皆是由於講習上出來者也。伏願殿下體念焉。上掩卷,諸臣掩卷。上曰,史官就座。仍命退,諸臣以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
李升洙啓曰,行戶曹判書李敦榮除拜後,過三日不爲出肅,依定式,推考警責,仍卽牌招察任,何如?傳曰,允。
又啓曰,今十五日,山陵開金井時,承旨進去事,禮曹單子,啓下矣。何承旨進去乎?敢稟。傳曰,都承旨進去。
傳于李升洙曰,再明日上諡告由別奠,上諡後別茶禮,改銘旌後別茶禮,當自內親行矣,該房知悉,百官入參。
傳于李升洙曰,檢校提學金炳冀,檢校直提學金炳㴤,檢校待敎徐相翊,竝減下,原任待敎趙鳳夏差下。
傳于李升洙曰,召對爲之。
傳于姜蘭馨曰,摠管竝許遞,前望單子入之。
摠管前望單子入之,都摠管金炳喬·徐戴淳·金應均,副摠管李裕膺·李承輔·沈承澤·尹正求·金輔鉉·朴永輔·李載元落點。
行大司憲趙徽林,執義金直淵,應敎李正魯,掌令李·朴周雲,持平李心宰,獻納申獻求,校理兪晩源·洪淳學,副校理李應夏·蔡東述,正言徐璟淳,修撰洪軒鍾·李京鎬,副修撰趙昌和·宋熙正等啓曰,伏以臣等,不避瀆擾,敢效明張,合辭已至多日,淺忱不能格天,徊徨悚恧,罔知攸措。昨伏承批旨,若曰連日合辭,乃所以存臺體乎?罰已行矣,置之勿論,亦何妨於臺體?卽爲傳啓。臣等尤不勝抑鬱之至。夫天地之量,無所不恢,雨露之澤,無所不均,其或有微眚細過,不至於悖常蔑理,則薄罰而寬貰之,屛置而涵容之,猶之可也。噫,彼父子,負犯如此,贓汚如此,而罰不蔽辜,置之勿論,則國綱何以振肅,民志何以靖壹乎?臣等所以不得請不敢止者,非徒臺體之欲存,迺是輿憤之所同,豈可遽傳不當傳之啓,以壞臣分,以隳王章哉?玆敢冒悚申籲。伏乞聖明,更加三思,仰稟東朝,亟允前請,夬施當律焉。答曰,合辭豈日課之事乎?甚涉未安,卽爲傳啓。
行大司憲趙徽林,執義金直淵,應敎李正魯,掌令李·朴周雲,持平李心宰,獻納申獻求,校理兪晩源·洪淳學,副校理李應夏·蔡東述,正言徐璟淳,修撰洪軒鍾·李京鎬,副修撰趙昌和·宋熙等啓曰,伏以臣等,以啓以辭,今至四日而屢瀆矣,菲忱未格,荃聽愈邈。卽伏奉批旨下者,不惟不賜兪音,乃反責之以日課,諭之以傳啓,臣等愕貽失圖,益不勝悚鬱之至。夫莫嚴者王章,難遏者輿情也,臣等之請,卽王章之所必誅,輿情之所共憤,雖一日二日,以至屢日,不準請則義不敢止,何可以課日煩瀆爲懼,不思所以格回宸衷乎?況懲討不可不峻,隄防不可不急,今若怵於嚴命,遽爾傳啓,則臣等之隳損臺規,猶不暇恤,而其於邦憲之失當,公議之益沸,何哉?玆不得不申控聯籲。伏乞聖明,仰稟東朝,亟允前請焉。答曰,不念前後臺體之何如,只以合辭爲急乎?苟欲處分此事,則傳啓足矣,卽爲傳啓。
李升洙,以殯殿都監摠護使意啓曰,因山時,靈駕陪從百官,自闕門外乘馬事,甲午·己酉則因下敎擧行矣。今番則,何以爲之乎?敢稟。傳曰,依各年例爲之。
又以殯殿都監摠護使意啓曰,發引後,本都監尙多擧行之事,郞廳限返虞日,依例輪回入直之意,敢啓。傳曰,知道。
又以國葬都監摠護使意啓曰,諡冊·諡寶·哀冊·印本,各二件粧貼以入之意,敢啓。傳曰,知道。
洪鍾雲,以山陵都監摠護使意啓曰,本都監三物所郞廳李民永,補土所監造官趙養和,輸石所監造官趙恩植,俱以身病,呈狀乞遞改差,其代前郡守李圭昌,前參奉李容圭,前參奉金益成差下,而時無職名,竝令該曹口傳付軍職,使之察任,何如?傳曰,允。
又以山陵都監摠護使意啓曰,本都監役事,極爲浩多,出身李南輪,別看役加差下,使之擧行,何如?傳曰,允。
李升洙,以奎章閣言啓曰,原任待敎趙鳳夏,檢校差下事,命下矣。卽爲牌招察任,何如?傳曰,允。
姜蘭馨,以御營廳言啓曰,本廳軍色從事官李世用,身病甚重,勢難察任,改差,何如?傳曰,允。
兵曹口傳政事,副司果李圭昌,副司勇李容圭·金益成,以上竝單付。
公忠監司李秉文疏曰,伏以臣,向陳至懇,冀蒙恩遞,而及伏奉批旨,不惟靳許,反紆隆眷,勗之以對揚之責,諭之以分義之重,臣滿心感惶,汗淚交逬。噫,臣雖至愚,亦且彝性,苟可以一分報效,曷敢不殫誠竭慮?裨補我殿下一初淸明之化,而奈其才識不逮,威望素乏,點檢旣往,尙多僨誤,較量將來,何由稱塞?此臣所以夙夜憂懼,誠莫知何以爲計也。第念一省之內,三政爲弊,三政之中,糴弊爲最。蓋還餉文簿之磨勘,在於每歲二月,而再昨年三分二蠲蕩之後,計其時存實數,則壬戌之夏秋各穀合折米,爲二十二萬六千六百八十三石矣。其存蕩之數,宜卽區別登聞,而各邑之釐整穀簿,極不容易,拖至昨年八月,前道臣兪章煥,始爲修報于籌司。顧今本道各邑之所在穀數,自來不均蕩後餘數,多則爲萬餘石,少或爲一二百石,不得不裒多益寡,以圖均摠,故所報成冊中,雖有移去移來之數,其實則皆虛留流亡之逋也。日加椎剝,縱欲收捧,揆以事勢,殆同無麪不飥,當年耗作,尙患白徵,他邑移送,尤豈可辨?無論實狀之如此如彼,臣之到任後,一依前道臣分排數爻,卽當勘報,而但去來迄未歸正,實摠果難辨別。非不知稽滯之極爲悶悚,而措處無路,自底延拖,徒自惶蹙,靡所容措。今若以釐整後癸亥條勘簿,則壬戌未勘,雖非臣所關,實有間斷之患,而前道臣,旣不得趁早磨勘,其所移送移去者,只不過文簿上虛錄而已,更無一包實數之句勘者。前此蕩減之擧,旣出於曠絶之澤,則到今固不敢更有希覬,且欲還錄本處,則京外已勘之簿,亦難擅自還寢。顧以臣才諝力量,雖未敢指的仰請,若不及今變通,則湖西一省,必將無邑乃已。言念及此,寧不憂悶?玆不得已,冒悚齎慓,據實仰瀆於黈纊之下。伏乞聖明,仰稟東朝,俯詢廟堂,特爲從長處分,俾得歸正之地,千萬冀祝。臣無任云云。答曰,省疏具悉。疏辭令廟堂稟處。
敦寧都正李定愚疏曰,伏以,臣於本年本月初四日,伏奉除旨,以臣爲敦寧府都正者,顧臣癃篤視蔭,跧伏鄕廬,未伸叨謝之忱,祗增感悚。且臣於見職,本無敦寧,揆以格例,在所當遞,玆敢從縣道陳章,冒瀆嚴廬。伏乞聖明,仰稟東朝,劃賜鐫改,俾存公格,而安微分焉。臣無任云云。答曰,省疏具悉。疏辭下該曹稟處。
甲子三月十一日辰時,上御重熙堂。勸講入侍時,講官李㘾,參贊官李升洙,侍講官李正魯,假注書兪初煥,記事官崔奭奎,記事官南一愚,各持小學第一卷,以次進伏訖。上曰,史官分左右。上誦前受音一遍訖。上開卷。㘾讀自元亨利貞,止隨感而見。仍釋義訖。上命授書算于㘾。上讀新受音十遍訖。㘾還納書算。上曰,元亨利貞,何謂也?㘾曰,天道之元亨利貞,人性之仁義禮智,分屬四序,爲春夏秋冬,天與人一理也。物之初生爲元,於時爲春,物之發達爲亨,於時爲夏,物之成就爲利,於時爲秋,物之斂藏爲貞,於時爲冬也。天道之常者,理之本體,自然不易,故曰常也。上曰,人性之綱,何謂也?㘾曰,綱者,猶網之有綱,綱擧而目張之意也。性中含具萬善,統而不遺,故曰綱也。天道流行,賦於人而爲性者此也。下章所云厥初者,人之初生,本然之性,無有不善,聖凡同得於天。然但就氣質上論之,則固有淸濁粹駁之別,聖人,盡其性而守之勿失,凡人,爲物慾交蔽,喪其本然也。物慾者,衣服飮食玩好之謂也。上曰,衣雖渝汚,人誰如何耶?㘾曰,誠然矣。四端云者,卽惻隱羞惡辭讓是非之謂也。隨感而見者,陳氏所云譬之蠶絲,外有一條緖知得,內有一團絲,若其無絲在內,則緖何由見於外?此其見者,自內而形於外也。程子曰,四端不言信者,旣有誠心爲四端,信在其中矣,統而言之,則此其所謂五常也。正魯曰,講官所奏,備盡實切,臣無容更進,而大抵天道之元亨利貞,卽人性之仁義禮智,亘萬世而不易,統萬善而不差,故曰常曰綱,擧其本體而言也。伏願殿下,凡於天理人心之分,日用事爲之間,必以仁義禮智四字,服膺而體行焉。升洙曰,天人之理,本是一致,凡人之生,稟受元亨利貞之理,以爲仁義禮智之性,而於其初也,全體混然,本自純善,故外物纔感,善端必見。四端云者,仁義禮智之端,而惻隱羞惡恭敬是非之謂也。大抵如孺子入井之事感焉,而惻隱之心,於是乎形矣,過廟過廷之事感焉,而恭敬之心,於是乎形矣。㘾曰,此指非勉强而爲之之義也。升洙曰,不待勉强,藹然發見,於義於智,無不皆然,善端之發,貴在擴充,而如爲私意所蔽,則斯須之間,旋得旋失矣,必須講學而明理矣。㘾曰,講學非別件事,常尋繹于中,則自然貫通。從古帝王之學,欲鑑前代治亂之由,蓋修齊治平,不外乎行此四端如何耳。升洙曰,深察乎性分當然之理,然後卽其發見處推擴之,則四海之廣,兆民之衆,可以保之矣。今我殿下,以講學明理,爲目下急務,孜孜勤念,凡於字句文義之間,潛心玩繹,以臻融會貫通之域。是臣區區之所顒祝矣。㘾曰,上篇書題云者,是就性理源頭說出來,而通論小·大學,以廣書題之意也。古昔聖賢,必以小學,爲初學入德之門,今殿下,始講此書,益加奮勵,期其將就之功焉。上掩卷,諸臣以次掩卷。仍命史官就座。又命退,諸臣,以次退出。
甲子三月十一日申時,上御重熙堂。召對入侍時,參贊官李升洙,侍講官李正魯,檢討官宋熙正,待敎趙寧夏,假注書兪初煥,記事官崔奭奎,記事官南一愚,各持小學第一卷,以次進伏訖。上曰,史官分左右。上開卷。上曰,上番讀之。正魯讀,自元亨利貞,止隨感而見。上曰,釋義。正魯釋義訖。上曰,下番讀之。熙正讀奏,上曰,釋義。熙正釋義訖。上曰,參贊官讀之。升洙讀奏,上曰,釋義。升洙釋義訖。上曰,閣臣讀之。寧夏讀奏,上曰,釋義。寧夏釋義訖,上曰,史官讀之。初煥·奭奎·一愚,以次讀奏訖。上命授書算于正魯。上讀十遍訖,正魯還納書算。上曰,人性之綱,何謂也?正魯曰,人性之綱,卽仁義禮智四端,而人生之初,稟賦於天,一心藹然,萬善具焉,自外而動於內,自內而形於外,是故,惻隱羞惡辭讓是非之心,各因其感而發也。若於幼少之時,不能講習此書,擴充其工,則物慾交蔽,其綱乃頹,聖人所以必以四端爲綱,習與性成者,深得敎人之本也。熙正曰,仁義禮智,卽是四端,而人性之大綱領也。與天道之元亨利貞,相爲體用,在天則曰常,在人則曰綱,最爲要語也。寧夏曰,仁義禮智四者,謂之人性,統括許多爲善之端,故曰綱也。綱字之義,極其精微矣。升洙曰,綱字之義,朝者講官,已爲詳陳,而綱如網罟之有綱,網罟衆目,統於一綱,非綱則不能張之弛之矣。今夫仁義禮智之性,該具萬事萬物之理,無有一理之或遺,譬如網罟之綱擧目張,故謂之綱也。常字之義,卽恒久不變之謂也。元亨利貞,卽天之四時之德也。亘古亘今,四時雖推敓不窮,而其所以爲春夏秋冬者,固自如而不變,故元亨利貞,乃爲天道之常也。熙正曰,朱子,蒐輯此書,必使孩提之童,講而習之,欲其幼學而壯行也。朱夫子聖學之道,亦本於此,年甫五歲,先讀孝經,又入小學,嘗書八字于卷。上曰,若不如此,便不成人,自灑掃應對,以至修齊治平,莫非此書中着力,聖人涵泳之工,有可以見矣。上掩卷,仍命史官就座。又命退,諸臣以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
傳于李升洙曰,禮房承旨,馳詣宗廟·永寧殿,奉審摘奸以來。
傳于李升洙曰,玉堂有闕之代,前望單子入之。
玉堂前望單子入之,副應敎兪致範落點。
傳于李升洙曰,發靷習儀,初度兼行於再度事,分付。
傳于趙熙哲曰,召對爲之。
姜蘭馨啓曰,假注書兪初煥,時無職名,令該曹依例付軍職,冠帶常仕,何如?傳曰,允。
行大司憲趙徽林,執義金直淵,應敎李正魯,副應敎兪致範,掌令李·朴周雲,持平李心宰,獻納申獻求,校理兪晩源·洪淳學,副校理李應夏·蔡東述,正言徐璟淳,修撰洪軒鍾·李京鎬,副修撰趙昌和·宋熙正等啓曰,伏以臣等,抱公共之憤,將聲討之義,瀝血齊籲,已至屢日矣。崇聽愈邈,兪音尙靳,雖緣臣等之誠淺辭拙,不足以仰格宸衷,而亦不能無憾於天地之大也。臣等之請,非但臣等之言,卽擧一國大同之論,殿下雖欲沮遏而違拂之,其於群情之愈沸愈激,何哉?噫,彼沈宜冕父子之負犯贜汚,卽淵鑑之所深燭,輿論之所必誅,揆以常憲,焉逭三尺?且圍置罪人金始淵,許多貪饕之罪,記不勝於罄竹,湔未盡於傾海。居留則西京爲之蕩析,按臬則南民爲之騷擾,所犯五十萬之贜,不過四分一之數,則可謂墨吏之渠魁,蒼生之蟊賊。究其所犯,前而始淵,後而履澤,卽是一而二,二而一也。臣等不敢以事屬稍久,已有合啓,置而不論,故俄者箚籲,亦已略陳矣。夫不敬如宜冕而罰止放逐,掊克如履澤·始淵而法止圍置,則其在罪其罪辟止辟之義,果何如哉?憂憤之極,冒悚更籲。伏乞聖明,廓揮乾斷,仰稟東朝,亟允臣等之請,竝施當律焉。答曰,仰稟東朝,當有處分矣。
大王大妃殿傳于洪鍾雲曰,感古堂之爲臣子追慕興感,比他臨御舊蹟,尤有別焉,毁劃變改,是豈忍爲之事乎?臺言,非苛論也。沈宜冕公州牧竄配。
大王大妃殿傳于洪鍾雲曰,嗚呼,予婦人也。何能剛毅果斷,而每有此處分乎?實所痛心憤恨者,祖宗列聖,艱難開創,辛勤守成之大業,將壞於幾個贜吏之手,若不及今懲創,及今整頓,使吾民得安其生,則將何以爲沖王祈天永命之本乎?今日廷臣,其果知此苦心乎?金·沈兩人之罪,輿憤之所同然者,而臺閣之論,豈可不顧哉?金始淵·沈履澤,竝施加棘之典。
李升洙,以成均館大司成意啓曰,臣聞居齋儒生等,今日朝,食堂不爲設行,馳詣泮宮,招致諸生,問其捲堂之由,則諸生等,書進所懷,以爲伏以,以諱事神,義嚴禮經,侮賢不敬,罪關斯文。夫聖賢諱字之不敢讀不敢書,卽尊慕聖賢之意,而苟或當諱而不諱,則其爲不敬,孰大焉?謹按國朝寶鑑,孝廟己丑十月,行晝講,講中庸序,諱朱子名不讀,講官等,請以爲例。英廟丙午六月,命講筵,竝諱四聖及宋朝六賢。此固我聖朝崇儒重道,敻越千古之盛德美規,而旣諱於講筵,則何敢不諱於章奏乎?臣等,竊伏見前掌令姜晉奎疏本,則乃敢以朱夫子諱字,肆然直書而不諱。噫,此果不識禮度而然歟?未諳定式而然歟?假使古人章奏,或有臨文不諱之例,渠若有尊慕敬謹之心,則變其文勢,避諱不斥,亦不甚難,而今乃不難避而不避,不必斥而直斥,無難說去,不少審愼,其駭妄無嚴之習,不可但歸之鄕曲無識,而有不得容貸於聖明之世矣。臣等忝守聖廟,目見侮賢之習,而誅討未加,不勝駭憤,義何敢晏然入堂乎?退伏私次,恭俟處分。臣以聖廟捲堂,事體至重,卽爲還入之意,多般開諭,諸生等,終不回聽,何以爲之?敢啓。傳曰,方有處分矣,卽爲勸入,可也。
傳于洪鍾雲曰,以爲侮賢,則寧有是理?不審之失,不可無警。前掌令姜晉奎,施以罷職之典。李升洙,以議政府言啓曰,卽見義州暗行御史李應夏別單,則其一本府所謂貸下云者,稱以公用不贍,先以餉穀挪貸,徒擁虛簿,有出無入,所謂添餉云者,以營穀添付邑餉,及其秋作,不計元還,利於取剩,加數發賣,以至營穀之歲縮,所謂作錢云者,春以詳定分給,秋以市直捧納,昨秋糶糴時一石,竝耗色落爲八九兩矣。以癸亥摠論之,折米竝耗,合爲三萬九千八百餘石內,營府各樣貸下二万五千六百餘石,各班別還三千一百餘石,灣庫貸下六百餘石,營府各班支放六千八百餘石,除民分條,爲三千四百餘石,每以放下之不足,割本於元摠,以至倉厫空虛之境。年久貸下,貸下之督捧,僅爲四千餘石,其中三千石,劃付山倉,永作城餉,而還摠若不充數,應放無以排比,關飭該道·該府,別般措劃事也。糴法之蕩然,無處不然,而關西一路,最爲出岌嶪。以若邊上重地,策之繁乃有此匱竭乃已之患,言念法意,萬萬寒心。貸下之必以餉穀,孰爲此厲階,而旣曰公用,則公用必有歸屬,添餉之混入邑穀,不過取剩之計,而致使徒擁虛簿,發賣名色之爲無民乃已者也。又從以詳定出給時價收捧乎?右項諸條,令營邑到底鉤考,徵刷淸帳之方,十分講究。繡衣徵捧四千餘石中三千石,旣曰永付山城,而其餘一千石零,無所指的區別,此亦詳査,一體登聞。其中犯逋人,毋論鄕將吏奴,以石數懸錄於各其名下,以爲大懲創之地。其一,鴨江一帶把守,本自嚴密,而今以都浪浦商船,許泊於州城之北龍堂之下,則勢將至於江界矣。鴨江通船一款,永爲防禁事也。邊禁之嚴,水陸惟均,而今此移泊,卽亦蕩無防限之兆朕也。昨年本司許題,雖因該府之費辭論報而然,而今此繡單所論,若是勤渠,從今以後,更爲嚴禁。如是經稟之後,若有不悛之弊,則該府尹隨現論罪。其一,於義宮禁營屯土京監輩,每年收稅,恣意濫捧,高價執錢,民不堪苦。從今以後,宮差營監,一竝革罷,自本府納于巡營,自巡營納于該宮·該營之意,永爲定式事也。收捧上納則一也,何必京差輩,然後得以準充乎?有弊無益,莫甚於此,自今年一從實數,本府則納于巡營,巡營則納于該宮·該營之意,永爲定式,使之揭付營邑吏廳。其一,私蔘潛越之弊,另爲禁斷事也。此有由來禁條,伏況慈敎申複之下乎?姑待造蔘時,當有別般糾察。其一,本府鄕案紊亂,專由於賣鄕之弊,關飭本道本府,新鄕之受帖假銜者,一竝勿施,此後則如非狀請,毋得許錄事也。該府鄕案,所重自別,遐土名分,亦大有關係,前後受帖,固當一一還受,而係是令前,姑爲勿論,此以後則必待啓聞後許錄之意,行關營邑,何如?傳曰,允。
姜蘭馨,以訓鍊都監言啓曰,本局別將李敎憲,千摠李昌,俱有身病,勢難察任竝改差,何如?傳曰,允。
吏曹啓目粘連,觀此敦寧府都正李定愚上疏,則以爲,臣於見職,本無敦寧,揆以格例,在所當遞。伏乞聖明,仰稟東朝,劃賜鐫改,亦有爲白臥乎所,旣無敦寧,則揆以公格,不可仍置。敦寧府都正李定愚,依例改差,何如?判付啓依允。
吏曹啓目,出身金龍壽名字,與後娶妻父張容洙,音相似,改以泰壽事告狀,依例令藝文館,給帖,何如?判付啓依允。
行上護軍金學性疏曰,伏以雲馭已邈,廞儀漸迫,仰惟哀慕皇瞿,撫時如新。仍伏念,臣菲材蔑識,濫躋崇顯,當官任職,不能事事,早晏僨誤,固所自知。卽見前執義李基鎬疏本,則論圍置罪人金始淵之事,而以不待停啓,直爲放還爲辭,臣之不職,於是乎益著矣。悚恧之至,無地自容。臣於昨秋,忝叨金吾之銜,此罪人放逐之命,臣實擧行,守經之論,固宜受以爲過,更何敢費辭張皇,而臣於此事,竊有迂滯之見。放逐異於全宥,臺閣又無爭難,故臣亦未能於執藝,臺啓嚴重,豈或全昧而然也?停啓與否,雖不在臣,成命奉行,實由王府,則今於人言之來,敢曰臣無所失乎?句語雖無指的,旨意自有所歸,臣焉敢晏然自恕,不思所以露章臚實,遄伏威罰也哉?竊附自劾之義,冒干嚴廬之下。伏乞聖慈,仰稟東朝,勘臣當勘之律,以肅朝綱焉。臣無任云云。答曰,省疏具悉。今見卿章,不無一失矣,爲存事體,特施譴罷之典。
行大司憲趙徽林,執義金直淵,掌令李·朴周雲,持平李心宰,獻納申獻求,正言徐璟淳等,聯名箚曰,伏以臣等,以沈宜冕·履澤事,屢日聯籲,不遑及他,而第有不得不言者,寧被煩瀆之誅,不容泯默而止。噫,彼濟州牧圍置罪人金始淵,卽往牒所無之巨贜大慝也。肆其剝割而西京流毒,逞其掊克而南服興擾,侵虐如逢亂離,怨讟久愈喧騰,稔惡旣深,何其浚膏而吮血?輿憤所同,擧皆扼腕而張目。證案已著於繡啓,聲罪昭載於白簡,更不必張皇臚列,而若其在謫也,不知自靖之道,便同無故之人,風聞所到,嗤罵益甚,乖義蔑理,胡至此極?因是而又有所慨歎者。頃於此罪人放逐鄕里之時,身居臺閣者,宜有反汗之請,以嚴懲討之義,而曾無一言,使荐棘重罪者,未停啓而遽爾蒙放,邦憲臺體,掃地無餘。日前前執義臣李基鎬,以此陳籲,至承罷職之命,愚戇之見,語雖不擇,揚厲之風,意固可尙。殿下何不包容而開納之,乃反摧折如此乎?臣等竊以謂金始淵犯贜之罪,不可但以圍置而止。請加施當律,其時兩司諸臺,竝施刊削之典,李基鎬特命收敍,以嚴典刑,以恢言路焉。取進止。答曰,省箚具悉。連日紛紜,又何轉及他事乎?向來諸臺,其失非細,竝施譴罷,以重臺閣之體。李基鎬事,何必謂之摧折乎?
甲子三月十二日辰時,上御重熙堂。勸講入侍時,講官尹致定,參贊官姜蘭馨,侍講官李正魯,假注書金文敎,記注官宋宅薰,記事官南一愚,各持小學第一卷,以次進伏訖。上曰,史官分左右。上誦前受音一遍訖。致定讀,自愛親敬兄忠君弟長,止萬善足焉,仍釋義訖。上命授書〈算〉于致定。上讀新受音十遍訖。致定,還納書算。上曰,有順無彊,何義也?致定曰,人生之初,有受於天,卽仁義禮智本然之性,而推其義究其理,則愛親敬兄忠君弟長是也。此四者,乃人所秉執之常性,出於自然而非强,所不强勉而行之者也。今殿下日講小學,不爲勉强,看作自然底道理,則聖學將日就於緝熙光明之域,豈不休哉?每於此等處,深加留念焉。上曰,惟聖性者,浩浩其天,何義也?致定曰,聖與凡,本然之性,初無異同,而凡人則每爲物慾所蔽,牿喪本性,旣未能順適,又不得强焉。聖人則不然,無彊而有順,渾全天性,浩浩〈然〉與天合其道,不加毫末之小,而萬善無欠缺也。正魯曰,愛親敬兄,忠君弟長,皆推於上文所謂仁義禮智之端,而自具彝性,不待勉强而爲之也。此爲凡人常行之道也。惟聖人與天爲一,渾全廣大,雖不加毫末之微,萬善自足,衆理畢具,粹然天賦,一出於性,氣稟物慾之累,無以間之也。蘭馨曰,夫性者,卽在天之理而天所命者也。人生之初,賦性於天者,本至善無惡,聖凡皆同,但形生之後,隨其氣質之淸濁,有此善惡之不同。故有曰本然之性,有曰氣質之性,本然之性,有善無惡,氣質之性,有善有惡。雖爲氣質所拘,若其變化而復其初,則本然之性,固自如也。譬如拂塵而鏡體自明,披雲而月輪復光。至於惟聖性者,則如云堯·舜性者也。蓋聖人,順其性之本然,而無反之之功,故曰性者,卽所謂有順無彊也。性命之源,理氣之分,大抵如是,而人人之所以得於天者,則尤不可不知也。伏願於此等文義,益加澄省而玩繹焉。上掩卷,諸臣以次掩卷。上曰,史官就座。仍命退,諸臣,以次退出。
甲子三月十二日申時,上御重熙堂。召對入侍時,參贊官趙熙哲,侍講官李正魯,檢討官宋熙正,直閣李世用,假注書兪初煥,記注官宋宅薰,記事官南一愚,各持小學第一卷,以次進伏訖。上曰,史官分左右。上開卷。上曰,上番讀之。正魯讀,自愛親敬兄,止萬善足焉。上曰,釋義。正魯釋義訖。上曰,下番讀之。熙正讀奏。上曰,釋義。熙正釋義訖。上曰,參贊官讀之。熙哲讀奏,仍釋義訖。上曰,閣臣讀之。世用讀奏。上曰,釋義。世用釋義訖。上命授書算于正魯。上讀十遍訖。正魯還納書算。熙正曰,若有疑難處,下問恐好矣。上曰,有順無彊,何謂也?正魯曰,人生之初,本有仁義禮智之性,而事親以愛,事兄以敬,事君以忠,事長以悌,此皆出於自然,而非勉强所爲也。惟性者心之所生也。天命之初,惟聖與衆人,所共得者而能盡其性,浩浩然與天同大,故曰聖也。熙正曰,愛敬忠悌之心,皆出於仁義禮智之端,而天性所發,自然行之,初非勸勉而成者,故曰有順無彊也。熙哲曰,秉彝,卽愛敬忠悌之道,而人所秉執之常性也。不待勉彊而出於自然,故詩之蒸民章曰,民之秉彝,好是懿德,此乃有順無彊之義也。熙正曰,每於進講之際,非但溫習於大文自止而已,雖註說,亦須玩繹,以資貫徹之工,而小學,每以此一節爲訓義分類者,亦如孝經各書傳幾章之謂也。世用曰,儒臣及參贊官所奏,備盡切悉,臣無容更贅矣。上掩卷,仍命史官就座。又命退,諸臣,以次退出。
上在昌德宮廬次。
自未時至人定,灑雨下雨,測雨器水深四分。
自人定至十四日開東,灑雨下雨,測雨器水深二寸五分。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。上諡告由別奠親行後,大殿·大王大妃殿·王大妃殿·大妃殿,藥房口傳問安。答曰,罔極。
內閣·政院·玉堂·朝廷二品以上·六曹堂上單子問安。答曰,罔極。
上諡別茶禮親行後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
改銘旌別奠親行後,大殿·大王大妃殿·王大妃殿·大妃殿,藥房口傳問安。答曰,罔極。
內閣·政院·玉堂·百官奉慰問安。答曰,罔極。
備忘記,坡州牧使柳,會寧都護府使李容熙,上土僉使安益善竝下直,各長弓一張·長箭一部·片箭一部·筒兒一箇賜給。
傳于申正熙曰,勸講入侍時,時原任大臣同爲入侍。
傳于李升洙曰,有實病禮曹參判許遞,前望單子入之。
禮曹參判前望單子入之,金元植落點。
傳于李升洙曰,泮長有闕之代,前望單子入之。
大司成前望單子入之,金基纘落點。
傳于李升洙曰,判府事金炳學·金炳國,山陵開金井時進去。
姜蘭馨啓曰,訓鍊大將金炳國,山陵開金井時進參事,明日出去矣。所佩命召,何以爲之?而將兵之任,不可一刻無摠察之人,何以爲之?敢稟。傳曰,仍佩往來,兼察置之。
又啓曰,奏御文字,何等審愼?今日監軍單子中,文兼柳明根,旣已譴罷,而依前書入,至於蒙點,事甚疎忽,臣之矇然捧入,不勝惶恐,原單子,今方改付標以入,當該兵曹堂上推考,郞廳及宣傳官,竝所當重勘,而本院請推之外,無他可施之罰,何以爲之?敢稟。傳曰,允。竝從重推考,爾亦推考。
傳于洪鍾雲曰,召對爲之。
行大司憲趙徽林,執義金直淵,應敎李正魯,副應敎兪致範,掌令李·朴周雲,持平李心宰,獻納申獻求,校理兪晩源·洪淳學,副校理李應夏·蔡東述,正言徐璟淳,修撰洪軒鍾·李京鎬,副修撰趙昌和·宋熙正等啓曰,伏以臣等,敢將必討之義,屢日聯籲,昨伏奉批旨,以仰稟東朝,當有處分爲敎。繼伏見慈聖殿下傳敎下者,有金始淵·沈履澤竝施加棘之典,沈宜冕公州牧竄配之命,而辭旨嚴正,十行懇惻,臣等聚首擎讀,不覺血忱之益激而衷憤之轉深也。嗚呼,惟我祖宗創守之業,至大至艱,昭垂典憲,勤恤生靈,赫赫之章,明如日星,丕丕之基,鞏於磐泰,而噫彼始淵·履澤,是果何物凶悖,乃敢恣行貪虐,壞損我列聖朝關和之典,椎剝我五百年鞠育之民,王法由渠而隳毁,邦本由渠而殿屎,是可忍也,孰不可忍也?且宜冕罪犯,前已臚列,雖不必疊架,而肥己是事,則浚湖民而饜于心,敎子式似,則輸灣貨而侈其室,只論贓汚,猶合重辟,況感古堂事,是豈人臣所忍爲所敢行哉?不敬無將,焉逭三尺?凡此諸罪人罔赦之案,旣是聖鑑之所洞悉,慈敎之所痛恨,而王章莫嚴,輿憤難遏,則今雖加律,不足以蔽其辜也。臣等憂惋之極,按住不得,玆敢相率更籲。伏乞聖明,仰稟東朝,亟允前請,夬施當施之律焉。傳曰,慈聖處分,懇惻嚴正,對掦之義,在於務實,而又此瀆擾,反涉浮文,極爲未安,合辭三司,竝罷職。
傳于李升洙曰,臺諫有闕之代,前望單子入之。
傳于李升洙曰,罷職玉堂,竝分揀。
李升洙,以議政府言啓曰,卽見江原前監司金泳根所報,則以爲本營進貢蔘,昨秋依民願復舊,而自各邑前有添補錢名色,故詳探其歸屬處,則或有殖錢之減利,或爲該邑之防弊,今若依舊責出,便是創行,無他措處,若使貢人,只受元價而貿納,則責應無路,特爲別般措劃爲辭矣。京貢之爲鄕貢,屬耳矣,而添補錢之爲弊,誠如道臣報辭則無論京鄕,惟當以重御供便民業爲主,銷刻之嫌,有不暇顧矣。依前以京貢擧行之意,知委本道,何如?傳曰,允。
又以議政府言啓曰,卽見公忠監司李秉文上疏,則以爲本道各邑所在穀數,自來不均,而再昨年蠲蕩後,餘數多爲萬餘石,少爲一二百石,而前報成冊中,移去移來之數,其實則皆虛留流亡之逋也。無論實狀之如何,一依前道臣分排數爻,卽當勘報,而今若以釐整後癸亥條勘簿,則壬戌未勘,有間斷之患,而其所移送者,無一包實數之句勘,然蕩減一款,今不敢更有希覬,且欲還錄本處,則京外已勘之簿,亦難擅自還寢,特爲從長處分爲辭,而批旨,有令廟堂稟處之命矣。三十八萬餘石之特蕩,恩至渥也,而餘存二十二萬六千石零之又曰虛簿者,苟如是焉,則前道臣之初不以實登聞,臨歸均排,强作名色,誠何故也?雖以今道臣言之,按事旣踰年而閱數序矣。今緣會案磨勘之愆拖,晩始臚列,殊涉稽緩,新舊道臣,竝施越俸一等之典。第念糶與糴之爲吾民厲階,八道均然,而就中湖西·關西,尤岌岌有朝夕之憂。蓋中外各樣耗作之爲一年應用,不可闕焉,而一包穀之不曾斂散,厥惟久矣,凡此耗殖,將從何出也?不過是逐年白徵,哿矣富人,惸困何罪?此不可不大可更張,爲捄焚拯溺之擧,其如何措劃,其如何變通與否,令道臣爛熳探察,屢存商確,使之論理啓聞,以爲稟施之地,何如?傳曰,允。
又以議政府言啓曰,近來外道列邑之各自防穀,致令貿遷路阻,市直日踊者,嘗所痛歎。夫欲私一邑之民,使其害及於遠近,是豈仰體朝家一視之義哉?前後令飭,何如?而有同越視,無意共濟,大非分憂者所忍爲也。星火行會於嶺南·湖西·湖南·海西四道,道臣使之恪遵朝令,毋或遏阻,而若或如前稽忽,則當該道臣罷職,守令則先罷後拿,何如?傳曰,允。
李升洙,以山陵都監摠護使意啓曰,山陵開金井,在於今十五日矣。奉審次,臣左根,與領中樞府事鄭元容,領敦寧府事金興根,左議政趙斗淳,觀象監提調鄭基世,禮曹參判金元植,依例除朝辭,明日進去之意,敢啓。傳曰,知道。
又以山陵都監摠護使意啓曰,山陵開金井時,判府事金炳國·金炳學進去事,命下矣。依例除朝辭,明日出去之意,敢啓。傳曰,知道。
又以山陵都監摠護使意啓曰,本都監補土所郞廳朴最壽,以其身病,呈狀乞遞改差,其代前縣監丁馨敎差下,而時無職名,令該曹口傳付軍職,使之察任,何如?傳曰,允。
又以成均館行大司成意啓曰,本館草記,答曰,方有處分矣,卽爲勸入可也事,命下矣。臣謹依聖敎,招致諸生,傳宣聖旨,仍爲勸入,則諸生等,以爲聖敎若是鄭重,不勝感惶,謹當還入云。故仍設食堂,臣則退去之意,敢啓。傳曰,知道。
又以備邊司言啓曰,會寧·慶源開市,旣已完畢,令槐院撰出咨文,別定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
洪鍾雲,以義禁府言啓曰,沈宜冕公州竄配,金始淵·沈履澤竝施加棘之典事,傳旨啓下矣。沈宜冕·金始淵·沈履澤等,臺啓方張,竝不得擧行之意,敢啓。傳曰,知道。
甲子三月十三日卯時,上詣殯殿。朝奠兼上諡告由別奠,親行入侍時,都承旨趙鳳夏,左承旨趙熙哲,右承旨李升洙,左副承旨姜蘭馨,右副承旨洪鍾雲,同副承旨申正熙,記事官朴海哲,假注書兪初煥,別兼春秋趙熙一,記事官南一愚,直閣李世用,檢校待敎閔奎鎬·鄭範朝·洪承億,待敎趙寧夏以次〈侍〉立。時至,捧冊官·捧寶官,各捧冊·寶,由弘仁門入。上具衰服,出自廬次,入殯殿門,詣褥位。引儀,引領議政金左根以下諸執事,入就位。贊儀,唱鞠躬四拜興平身。左根等鞠躬四拜興平身。引儀,引領議政陞自東階,詣香案前北向跪。左根三上香,連奠三盞訖。俯伏興少退跪。通禮跪啓請跪。上跪。大祝副司果尹龜永,詣香案左西向跪,讀祝文訖。引儀,引領議政降,詣庭中北向立。代致詞官陞自東階,詣靈座前北向跪。贊儀唱跪。左根等跪。通禮啓請跪。上跪。致詞官讀致詞訖。贊儀唱俯伏興平身。左根等俯伏訖,平身。通禮啓請俯伏興平身。上俯伏興平身,少退西向立。捧冊官·捧寶官,各捧冊寶,由中階陞。擧案者從之。上鞠躬祗迎訖,還詣褥位。引儀,引領議政由東階陞。讀冊官奉常正沈東臣,讀寶官司諫兪致範,由東階陞。領議政詣靈座前跪。擧案者,跪置冊案於香案西,置寶案於香案東。捧冊官,以冊函跪授左根。左根授冊函置於案。捧寶官,以寶盝跪授左根。左根受寶盝置於案,俯伏興少退跪。通禮啓請跪。上跪。捧冊官進跪開函展冊。東臣進前北向跪,讀冊訖,俯伏興。捧冊官以冊還置於函,捧亟興置於案。俱降復位。捧寶官進跪,開盝擧寶。致範進前北向跪,讀寶訖,俯伏興。捧寶官,以寶還置於盝,捧盝興置於案。俱降復位。贊儀唱俯伏興平身。左根俯伏興平身。通禮啓請俯伏興平身。引儀引領議政降復位。贊儀唱鞠躬四拜興平身。左根等,鞠躬四拜興平身。通禮導上出殯殿門,還廬次。諸臣權退。
甲子三月十三日辰時,上御恭默閤。勸講入侍,時原任大臣同爲入侍時,領府事鄭元容,領敦寧金興根,左議政趙斗淳,講官曺錫雨,參贊官李升洙,檢討官宋熙正,記事官朴海哲,別兼春秋趙熙一,記事官南一愚,各持小學第一卷,以次進伏訖。上曰,史官分左右。元容等,進前奏曰,今日親上諡號,改書銘旌,別奠行禮,聖慕冞新,聖體,若何?上曰,一樣矣。元容曰,寢睡·水刺之節,何如?上曰,一樣矣。元容曰,大王大妃殿氣候,何如?上曰,一樣矣。元容曰,王大妃殿氣候,何如?上曰,一樣矣。元容曰,大妃殿氣候,何如?上曰,一樣矣。上誦前受音一遍訖。錫雨讀,自衆人蚩蚩,止以達其支,仍爲解釋章句訖。上命授書算于錫雨。上讀新受音十遍訖。錫雨還納書算。上曰,大臣各陳文義。元容曰,小學一書,初學入德之基也。小而灑掃應對之節,大而修身治國之道,無不備具,若體驗而躬行,則學日就而德日進。是故,古賢多用力於此書,人主亦宜鑑法其嘉言善行。故猗我英廟,篤好是書,寶齡耆耋之時,每爲臨筵講讀,殿下宜思繼述之美,而讀時每思旨義,則思自通而讀之不厭矣。學須知也,知須行也。伏願體念焉。興根曰,此章,卽小學一篇之綱領,而聖人之道,自有次序,其進德爲學之要,詳見於下章矣。前日孝經進講時,以古人一日不讀則便覺牙頰不便順,爲喩仰達矣。幸以是澄省體念焉。斗淳曰,此章先設小學之綱領,而其中暴棄二字,最可銘念。只以講學一事言之,今日當讀幾遍者,謂有明日而姑止之,則是自暴也,明日之厭,又復如今日,遂至於日遠日忘,則是自棄矣。錫雨曰,人心本無不善,而爲物欲所蔽,則如鑑受塵,失其光明,聖凡之分,不過在物欲之蔽不蔽·光明之失不失矣。是以先賢,每於物欲二字,惓惓致戒,而今以殿下講學上言之,以學問認爲出治之本,而必欲惟日孜孜者,出於本心之善,而時或有厭倦之時者,是亦物欲交蔽而然也。若於此惕然警省則自無厭倦,而聖學有將就之益矣。熙正曰,此章中培根達枝,卽是取譬之語也。凡人之有仁義禮智之心,如木之有根本,各以四端所發之性,克盡於愛親敬兄忠君悌長之道,則殆若根基堅固,枝條繁茂,培植之功,自然著見也。升洙曰,大臣·講官,已爲備陳文義,臣無容敷演更奏矣。上掩卷,諸臣以次掩卷。上曰,史官就座。仍命大臣先退。又命退,諸臣,以次退出。
甲子三月十三日午時,上詣殯殿。改銘旌別奠親行入侍時,都承旨趙鳳夏,左承旨趙熙哲,右承旨李升洙,左副承旨姜蘭馨,右副承旨洪鍾雲,同副承旨申正熙,記事官朴海哲,假注書兪初煥,別兼春秋趙熙一,記事官南一愚,直閣李世用,檢敎待敎閔奎鎬·鄭範朝·洪承億,待敎趙寧夏,以次侍立。時至,通禮跪啓請出次。上具衰服,出自廬次,入殯殿門詣褥位。通禮跪啓請俯伏哭。上俯伏哭。少頃,通禮跪啓請止哭興平身。上止哭興平身。代奠官詣香案前,三上香,連奠三盞。大祝副司果鄭稷朝,詣香案左,跪讀祝文訖。通禮啓請俯伏哭。上俯伏哭。少頃,通禮啓請止哭興平身。上止哭興平身,仍陞詣殿內,奉審銘旌訖。通禮導上還廬次。諸臣以次退出。
甲子三月十三日申時,上御重熙堂。召對入侍時,參贊官姜蘭馨,侍讀官兪晩源,檢討官宋熙正,直閣李世用,記事官朴海哲,記注官柳龍䥁,記事官南一愚,各持小學第一卷,以次進伏訖。上曰,史官分左右。上開卷,諸臣以次開卷。上曰,上番讀之。晩源讀自衆人蚩蚩,止以達其支。上曰,釋義。晩源釋義訖。上曰,下番讀之。熙正讀奏。上曰,釋義。熙正釋義訖。上曰,參贊官讀之。蘭馨讀奏。上曰,釋義。蘭馨釋義訖。上曰,閣臣讀之。世用讀奏。上曰,釋義。世用釋義訖。上命授書算于晩源。上讀十遍訖。上曰,乃頹其綱,何謂也?晩源曰,綱,卽上文人性之綱也。衆人拘於氣質之稟,物欲昏蔽,不自知其有仁義禮智之性,而遂至於自暴自棄,若綱之頹綱也。然先儒以昏蔽本然之性,譬之於寶珠之在泥滓中矣。珠拭泥則光明自在矣,人之昏蔽者,開發之則可復厥初,與聖爲一也。此小學·大學之所以設敎矣。熙正曰,人生稟賦之初,本無聖與衆人之別,天性藹然感發,而能盡擴充之美,仁義禮智,保其本體,故曰聖人也。良心自有秉彝,而每多暴棄之歎,聲色臭味,蔽於物欲,故曰衆人也。聖人所以不失其性,衆人所以必頹其綱,於此可見也。上曰,建學立師,何義也?晩源曰,學,學宮也。師,卽古者司徒之職,蓋掌敎之官,若我朝成均館之有大司成也。上曰,東學·西學,皆是學也。晩源曰,然矣。三代之際,治隆俗美者,莫不由學校之政,其敎之之術,不過培養仁義禮智之性,以達乎愛敬忠悌之道而已。我朝學制,遵三代之法,而自國學以至外邑,莫不有學矣。今欲擧一世躋之三代之隆,則其道亦不過乎修明學校之政而已。伏願留神焉。熙正曰,學者,學校之法也,師者,敎人之長也。三代學校之制,粲然可觀,而雖以我國言之,成均館國子長之職,皆所以建學立師也。東學·西學之設,亦是庠塾敎士之所,誠如聖問所及也。蘭馨曰,此云培其根達其支云者,仁義禮智,是根也,發於四端而爲惻隱羞惡辭讓是非及愛敬忠悌,是支也。有如木之有根本枝葉,而培根則支自達,非但此事惟然,凡天下萬事,莫不有根支。今以講學一事言之,初學入德之功,先以此小學一書作根基,擴而充之,推而廣之,則一言一動,一政一令,皆其支流,而無不合理,沛然德敎,達于四方,豈不休哉?世用曰,乃頹其綱之綱字,卽上文人性之綱同義,而統領萬善,故曰綱也。人生之初,各有稟受於天者,而惟聖人則渾然無私,充其本然之性,而衆人則爲物欲之所交蔽,自安於暴棄,而乃至於頹綱也。故聖人憫之,乃建學立師,以培達其根支矣。上掩卷。上曰,史官就座。仍命退,諸臣,以次退出。
上在昌德宮廬次。
自開東至申時,灑雨下雨,測雨器水深七分。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
洪鍾雲啓曰,大司憲·執義·掌令二員,持平一員未差,曺璟承在外,監察茶時之意,敢啓。傳曰,知道。
趙鳳夏啓曰,左承旨趙熙哲,今日不爲仕進,卽爲牌招,何如?傳曰,允。
姜蘭馨啓曰,行兵曹判書鄭基世,以觀象監提調,山陵開金井時,今方出去矣。所佩命召,何以爲之?敢稟。傳曰,仍佩往來。
臺諫前望單子入之,大司憲韓啓源,執義南鍾三,司諫金顯龜,掌令丁昌夾·李赫準,獻納李東旭,持平李敏銖,正言韓俊熙落點。
傳于洪鍾雲曰,臺端之幾日煩聒,甚不佳矣。新除臺諫,竝卽牌招,傳啓捧入。
傳于姜蘭馨曰,召對爲之。
以左承旨趙熙哲牌不進罷職傳旨,傳于姜蘭馨曰,只推。
掌令李赫準,持平李敏銖,正言韓俊熙等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯例,施以散配之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請正法罪人宜學諸子,亟施散配之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請正法罪人宗秀,加施孥戮之典,濟州牧爲奴罪人羲榮,亟令王府,拿鞫得情,明正典刑焉。措辭見上請免爲庶人濟州牧加棘罪人金始淵,拿鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請古今島島配罪人金鎭衡及其製疏人,竝令王府,設鞫得情,亟正邦刑。措辭見上請公州牧竄配罪人沈宜冕,嚴鞫得情,夬正典憲,濟州牧加棘罪人沈履澤,亟降處分,以施當律焉。措辭見上答兩司曰,不允。金始淵·沈宜冕·沈履澤事,已有處分,勿煩。掌令李赫準,持平李敏銖等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑焉。措辭見上新除授大司憲韓啓源,時在京畿楊州地,執義南鍾三,時在京畿驪州地,掌令丁昌夾,時在全羅道南原地,持平曺璟承,時在全羅道光州地,請竝斯速乘馹上來事,下諭。答府曰,不允。下諭事許遞。正言韓俊熙啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上新除授大司諫柳來駿,時在江原道春川地,司諫金顯龜,時在京畿利川地,獻納李東旭,時在開城府地,正言高時勉,時在全羅道靈光地,請竝斯速乘馹上來事,下諭。答院曰,不允。下諭事許遞。兩司合啓,金始淵事中濟州牧下圍籬安置四字抹去,加棘二字添入,新啓沈宜冕·沈履澤事中請字下,放逐二字抹去,公州牧竄配五字添入,濟州牧下,圍籬安置四字抹去,加棘二字添入。
姜蘭馨,以兵曹言啓曰,卽接南所入直衛將李胤鎭牒報,則金虎門北邊月廊築墻一間許頹圮云,爲先令紫門監,以杻把子堅實圍排,卽速修築,而把守軍兵,金虎門入直軍,量宜除出,限改築間,嚴加守直之意,分付,何如?傳曰,允。
又以兵曹言啓曰,今月十七日,一內禁軍番次而該番將李奎奭,身病猝重,無望供職,呈狀乞遞,改差其代,依承傳口傳擬入,何如?傳日,允。
又以訓鍊都監言啓曰,因兵曹草記,金虎門北邊月廊築墻一間許頹圮處,金虎門入直軍十名除出,限修築間,嚴加守直之意,敢啓。傳曰,知道。
又以禁衛營言啓曰,本營中軍蔡東健,以前任會寧府使,遞來尙遠,久曠可悶,今姑改差,何如?傳曰,允。
兵曹,以申橚爲內禁將。兵曹,以申命溫爲內禁中軍。
兵曹口傳政事,副司果單丁馨敎。
行戶曹判書李敦榮疏曰,伏以靈景莫駐,廞儀日成,祗奉冊寶,藏禮于廟殿,鴻名駿烈,其永有辭,欽誦之餘,庶可以慰帀域沒世之思,仍伏念臣於日者,伏奉度支新命,此實平生夢想所不到也。惝怳驚惑,置躬無所,是職,古之大司農三司使也。總八路之財賦,管一歲之支調,上而裕國,下不病民,專係於其人,所以先輩長碩,嘗以知量可以經濟,才諝可以鍊達,綜明可以句檢者,自其未顯達時,莫不稱之以度支材,畢竟需用,寔符屋下之論,淸朝掄選,未曾有大相違戾,卽此而其任之不容人人授,斷可知己,臣果其人乎哉?蓋人之姿質不齊,知有通塞,才有長短,如臣者,初無才知之可論於塞與短之間,自少壯已然耳,今何可猝然遇事,望其頓增長而始尙通乎?天下無有是理,未敢知我聖上,奚取於臣,而有是命,不留難也。臣奉誥怔營,實爲朝廷惜之,近年國計哀痛,莫可措手,薦紳大夫,未嘗不耿耿漆室,相顧憂歎,今日縱不能復起古人如晏恕之流,匹上之以佐王,安擾邦國,然苟求幹力優而識慮精,淸理宿瘼,損益成規,下之不失爲救時補漏之政者,則歷數位儲,群彦林立,而乃不計能否而核名實,廟牘補奏,忽及於最居人下,全無分曉之如臣,臣實莫省其所以然也。愧恧之極,縱不得以見職自處,臣曾受命敦匠,謚冊謚寶,夙涓內入之期,此是都監擧行也。義在終事,有不敢以私心難安,遽廢執事之禮,謹隨大僚之後,而詣于殿臺,時有庚牌,儼臨於尺天,分義是懼,叩謝而退,反顧初心,若無容措,恩私雖偏於收錄,而人不稱則謂之誤恩,膺命或緣於事會,而才不堪則謂之冒膺,是豈非上下之俱失乎?此又臣所大懼者,至於循襲禮讓,妄效辭受之義,則天日在上,臣不敢爲是,玆暴萬不承當之情實,控籲於聽卑之天。伏乞聖慈,諒小器之不可過注,念重任之不宜輕授,仰稟東朝,亟遞臣所有職名,回授可堪之人,毋使民國受病,則是豈臣一人之幸而已哉?惟殿下財察焉,臣無任云云。答曰,省疏具悉。卿其勿辭行公。
大護軍韓正敎疏曰,伏以流光,屢嬗於嚴廬,墨容愈戚,懿謚載上於殯殿,遺德彌彰小大群情,普切愴慟,仍伏念臣,往者待罪畿輔,肩弱任鉅,蔑一報效,有百僨誤,威望不能爬奸猾之橫,智慮不能幹財賦之匱,畢竟瘝官敗事,固所自料,至於通津失囚事,而尤靡所逃罪矣,豈但以鑄錯言哉?販利賤豎,操弄漕法,恣意乾沒,任自落後,止竟諉以臭載,紀綱掃地,可爲寒心,及其詗捕盤覈,眞贓掀露,械繫邑獄,據實登聞,而恭竢裁處矣,時日之間,遂至逋逃,呑舟之魚,敢漏疎網,旣不能先事檢飭,又不能臨時覺察,事在臣解任之前,寧敢曰不知,藉曰不知,亦罪夫尸官罔聞,使罪魁掉脫,刑章失時,焉用彼刺史爲哉?臣罪至此,自知難貰,聖度寬恕,薄罷旋宥,臣追惟愆尤,縮伏自訟之中,經筵周廬,華誥聯翩,未敢知聖朝誤恩,何遽至此也?惝怳隕越,不覺惶汗浹背而感淚被面也。記簪之恩,已切感戴,俟駕之義,亦非全昧,而自顧情踪,萬難承膺,豈敢諉之以旣勘,而揚揚殫結,致壞淸朝之四維哉?玆敢不避瀆擾,仰首鳴號於諒闇之中。伏乞聖明,仰稟東朝,亟賜鐫斥,仍降威罰,勘臣未勘之律,以警具僚,以嚴朝綱焉,臣無任云云。答曰,省疏具悉。往事何必追引?卿其勿辭行公。
右承旨李升洙,大司成金基纘等疏曰,伏以臣等,卽見前判義禁金學性疏本,則以圍置罪人金始淵事,因臺論有引咎者,而成命奉行,實由王府爲辭,臣等滿心悚恧,有不敢晏然自恕矣,蓋於昨秋,適添出納之任,此罪人放逐之命下也。未繳還之義,其時奉行,旣有禁堂之自列,則不能覆難,敢曰喉司之無失,惟允之職,雖異司直,難安之實,均於在院,連値公役,未卽臚實,反躬慙惶,日甚一日,庸敢短章聯,冒干崇嚴。伏乞聖慈,仰稟東朝,勘臣等當被之律,以肅朝綱焉,臣等無任云云。答曰,省疏具悉。喉司有異於臺閣,王府今不必到底追咎矣。
甲子三月十四日辰時,上御重熙堂。勸講入侍時,講官申錫愚,參贊官申正熙,侍讀官兪晩源,假注書兪初煥,記注官洪憲述,記事官南一愚,各持小學第一卷,以次進伏訖。上曰,史官分左右。上誦前受音一遍訖。上開卷,錫愚讀,自小學之方,止思罔或逾,仍釋義訖。上命授書算于錫愚。上讀新受音十遍訖。錫愚還納書算。上曰,灑掃應對,何謂也?錫愚曰,人之幼時,先所服行之事也。上曰,灑水而掃之,欲其塵之不揚歟?錫愚曰,然矣。上曰,應對者,招之則應者歟?錫愚曰,然矣,此皆古人入孝出恭之實行也。古者,只有曲禮少儀等書,而無此書,然幼而學之者,不越此矣。上曰,朱子始編此書矣。錫愚曰,然矣,此書編列如左,將漸次進講,而今此所講,是朱子所纂題辭也。總括一書之義,以揭其綱,尤宜體念而服膺矣,今人以誦讀爲先務,而古人以躬行爲先,故曰,行有餘力,誦詩讀書,於此等處,深加聖念焉。晩源曰,講官已詳達矣,臣無容敷衍,而第餘力誦讀之句,程子已有此訓,其言曰,弟子,不修其職而先文,非爲己之學,此蓋勉人爲爲己之學,非以讀書爲餘事也。不有讀書明理,無以知怎麽是爲孝也。那個是爲恭也。其何以行之哉?然則讀書躬行,表裏一致也,不可有先後緩急之殊也。伏願此等處,益加澄省焉。正熙曰,講官儒臣,所陳甚悉,無容更贅,而講官所奏躬行爲先之語,尤爲切實,蓋誦讀詩書,欲其有躬行之實,大抵此章要旨,果在於灑掃應對·入孝出恭二句語,伏望澄省焉。上掩卷,仍命史官就座。又命退,諸臣,以次退出。
甲子三月十四日申時,上御重熙堂。召對入侍時,參贊官姜蘭馨,侍讀官兪晩源,檢討官趙昌和,直閣李世用,假注書兪初煥,記注官洪憲述,記事官南一愚,各持小學第一卷,以次進伏訖。上曰,史官分左右。上開卷。上曰,上番讀之。晩源讀,自小學之方,止思罔或逾。上曰,釋義。晩源釋義訖。上曰,下番讀之。昌和讀奏。上曰,釋義。昌和釋義訖。上曰,參贊官讀之。蘭馨讀奏。上曰,釋義。蘭馨釋義訖。上曰,閣臣讀之。世用讀奏。上曰,釋義。世用釋義訖。上命授書算于晩源。上讀十遍訖。晩源還納書算。昌和曰,自止內疑難處,發問恐好矣。上曰,詠歌舞蹈,何謂也?晩源曰,詠歌,習樂之聲也,舞蹈,習樂之容也。昌和曰,詠永言,歌節奏,舞手容,蹈足容,手舞則自然足蹈矣。上曰,舞者之所執者,何物也?昌和曰,古者小學,十三舞勺十五舞象此所謂舞蹈也,若樂工則或執籥,或執翿矣。上曰,勺者,何謂也?昌和曰,此在周頌,周公,象武王之功德,作大武與酌詩,勺是酌也,象是武也。上曰,古之樂,必皆以詩作之,而今之樂,不然歟?昌和曰,誠然矣,今之俗樂,卽閭巷間俚謠詿音,此無足聽也,古樂則播聲詩被管絃者也,故我朝,亦有掌樂之官,陳於廟享,奏於蹕路,此猶古之樂也。蓋詠歌,所以習樂之聲,舞蹈,所以習樂之容,必自童幼之時,習其聲容,使之動盪其血脈,蕩滌其邪穢,無或思慮之逾越也。蘭馨曰,此章之行有餘力,誦詩讀書,卽所云行有餘力,則以學文,此蓋主於實行而言之,故其訓如此,非謂無餘力則不得誦詩讀書,及其行了此道理而後,始得誦詩讀書也,所誦所讀,無非知此行此,則雖出入孝恭之際,亦當誦之讀之,以求資益之效矣。晩源曰,下番及參贊官,已備盡,臣無更達之辭矣。世用曰,行有餘力者,大抵灑掃孝恭,爲小學之先務,非以誦讀,爲汗漫之謂也。上掩卷,仍命史官就座。又命退,諸臣,以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。望奠親行後,大殿·大王大妃殿·王大妃殿·大妃殿,藥房口傳問安。答曰,罔極。
內閣·政院·玉堂百官奉慰問安。答曰,罔極。
藥房提調金賢根,左承旨趙熙哲啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖體爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿。王大妃殿。大妃殿,口傳問安。答曰,知道。
趙鳳夏啓曰,議政府郞廳來言,今日賓廳日次,而領議政金左根,左議政趙斗淳,山陵進去,右議政李景在,奉命出疆不得來會云矣,敢啓。傳曰,知道。
備忘記,江原道觀察使朴承輝下直,長弓一張·長箭一部賜給。
姜蘭馨啓曰,左邊捕盜大將李景純,以陪往大將轝士點考事,慕華館今方出去矣,所佩命召及大將牌傳令牌,何以爲之?敢稟。傳曰,仍佩往來。
大王大妃殿,傳于趙鳳夏曰,太廟·孝文殿夏享,晦內差退,更擇以入,親祭例磨鍊。
傳于申正熙曰,江原監司留待。
傳于申正熙曰,江原監司入侍。
傳于申正熙曰,飭已施矣,上護軍金學性分揀。
傳于申正熙曰,前後罷職臺諫,竝敍用。
傳于申正熙曰,瓦署提調有闕之代,前望單子入之。
瓦署提調前望單子入之,趙徽林落點。
以司謁口傳下敎曰,自今爲始,玉堂凡於公故,依承史例,一體從陞,問安時,亦請承傳色擧行事,著爲定式。
傳于姜蘭馨曰,摠管有闕之代,前望單子入之。
摠管前望單子入之,副摠管沈承澤落點。
傳于姜蘭馨曰,入直摠管許遞,前望單子入之。
摠管前望單子入之,都摠管金漢淳,副摠管尹宗善落點。
傳于趙鳳夏曰,山陵開金井時進去大臣以下,留待。
傳于趙鳳夏曰,山陵開金井時進去大臣以下,入侍。
以黃海監司洪淳穆狀啓,薦新生石首魚,設網搜捉,尙無魚形,限內不得封進,惶恐待罪事,傳于申正熙曰,勿待罪事,回諭。
掌令李赫準,持平李敏銖,正言韓俊熙等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請逆賊漢祿亟施孥戮之典。措辭見上請追奪罪人龜柱支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請正法罪人宜學諸子,亟施散配之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明爀,楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請正法罪人宗秀,加施孥戮,濟州牧爲奴罪人羲榮,亟令王府,拿鞫得情,明正典刑焉。措辭見上請免爲庶人濟州牧加棘罪人金始淵,拿鞫得情,夬正典刑焉。措辭見上請知情不告罪人兢善,亟施孥戮之典。措辭見上請賜死罪人夏銓,亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請古今島島配罪人金鎭衡及製疏人,竝令王府,設鞫得情,亟正邦刑。措辭見上請公州牧竄配罪人沈宜冕,濟州牧加棘罪人沈履澤,竝令王府,設鞫得情,夬施當律焉。措辭見上答兩司曰,不允,金始淵·沈宜冕·沈履澤事,已有前批,勿煩。
掌令李赫準,持平李敏銖等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上答府曰,不允。
正言韓俊熙啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上答院曰,不允。
洪鍾雲,以殯殿都監摠護使意啓曰,本都監別看役金英世減下,其代前五衛將金潤昌差下,使之擧行,何如?傳曰,允。
又以禮曹言啓曰,大王大妃殿傳曰,太廟孝文殿夏享大祭,晦內差退,更退以入親祭例磨鍊事,命下矣。宗廟孝文殿夏享大祭吉日,令日官李秉洪,更爲推擇,則來四月二十八日爲吉云,以此日設行,而山陵夏享大祭,亦當退行矣,同日一體設行,永寧殿享事,謹依親祭例,以攝行磨鍊之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以議政府言啓曰,本府兼備邊司有司堂上徐戴淳,除拜摠管矣,職務相妨,所帶摠管之任,今姑許遞,何如?傳曰,允。
姜蘭馨,以御營廳言啓曰,本廳哨官李完根,身病甚重,勢難察任,改差,何如?傳曰,允。
敎江原監司朴承輝書。王若曰,良吏漢於斯盛,孰非二千石共治,方面詠不敢辭,庸畀卄六州是按,徒得重耳,曰往欽哉,眷彼江原一區,寔爲海山重鎭,濱大瀛之出日,若齊東咽喉於蓬萊,界峻嶺之極天,類陝西要脊於關·隴,黃腸之設禁或弛,斧斤入於松田,黎首之受瘼孔多,杼柚空於葠戶,苟非漏船之副手,莫捄弊局之到頭,惟卿,瑚璉令姿,簪組名閥,端凝淸謹,風範器度之俱恢,鍊達綜明,政事文學之兼備,西陲防禦,振威名於塞雲,內省歷揚,毓雅望於卿月,玆授卿以江原道觀察使兼兵馬水軍節度使巡察使原州牧使,卿其祗服申誥,往宅寅賓,棨戟遙臨,必多來暮之頌,觥稜乍阻,應切去朝之思,故玆敎示,想宜知悉。修撰尹成鎭製進
甲子三月十五日卯時,上詣殯殿。望奠親行入侍時,左承旨趙熙哲,右承旨李升洙,左副承旨姜蘭馨,右副承旨洪鍾雲,同副承旨申正熙,記事官朴海哲,假注書兪初煥,別兼春秋趙熙一,記事官南一愚,原任提學金炳冀·金炳國·金輔根,原任直提學金炳德·李㘾,檢校直提學金炳㴤,原任直提學金炳地·金輔鉉,直閣李世用,原任待敎趙秉協,檢校待敎閔奎鎬·鄭範朝,待敎趙寧夏,以次侍立。時至,通禮跪啓請出次。上具衰服出廬次,入殯殿門詣褥位,俯伏哭,少頃,止哭興平身,代奠官,進詣香案前,三上香,連奠三盞訖,降復位,上俯伏哭,少頃,止哭興平身,通禮導上還廬次,諸臣以次退出。
甲子三月十五日辰時,上御熙政堂。大王大妃殿垂簾,江原監司入侍時,左副承旨姜蘭馨,記事官朴海哲,別兼春秋金炳翊,記事官南一愚,江原監司朴承輝,以次進伏訖。大王大妃殿曰,史官分左右。大王大妃殿曰,監司進前。承輝進前。大王大妃殿曰,下去後,如有事端,善爲措處,以好顔來見也。承輝曰,臣才識蔑劣,猥膺藩宣之重任,萬萬兢惕,而飭敎之下,敢不殫竭對揚也。大王大妃殿曰,若有弊端之可革者,盡爲革罷,可也。蘭馨曰,宣諭別諭,何以爲之乎?大王大妃殿曰,出去政院爲之也。大王大妃殿曰,史官就座。仍命退,諸臣,以次退出。
甲子三月十五日辰時,上御重熙堂。勸講入侍時,講官洪鍾序,參贊官趙熙哲,侍讀官兪晩源,假注書兪初煥,別兼春秋金炳翊,記事官南一愚,各持小學第一卷,以次進伏訖。上曰,史官分左右。上誦前受音一遍訖,上開卷。鍾序讀,自窮理修身,止今豈有餘,仍釋義訖。上命授書算于鍾序。上讀新受音十遍訖。鍾序還納書算。上曰,窮理,何謂也?鍾序曰,卽大學格物之意,窮究事理之謂也。上曰,斯學之大,何謂也?鍾序曰,格物修身,卽大學次序,故曰斯學之大。上曰,德崇業廣,何謂也?鍾序曰,有德者必有業,德至於崇,業至於廣,乃所謂復其初也。上曰,今豈有餘,何謂也?鍾序曰,人皆有本然之善,乃復其初,則還它本善,亦非有餘於昔矣。仍奏曰,上章灑掃應對入孝出恭,旣明其小學之道,此章繼之以大學之道,大學設敎,卽惟曰,格物致知誠意正心脩身齊家治國平天下而其本,皆由性善中做出來也。明命者,天之所賦與於人,人之所稟受於天,在天爲命,在人爲性,性者,仁義禮智本有之善,而德者,行道而有得於身,故曰內,業者,德之所施,事功之發於外,故曰外,盡吾天性,推以至於德業崇廣,然後可復所賦之性也。乃復其初之初,卽上章凡此厥初之初,昔非不足之足,卽上章萬善足焉之足,人之秉彝,無有不善,不待外求,自足於身,而因物慾交蔽,自安暴棄,本非不足於善也,及其復初也,只是個全其天賦,萬善足焉已也。實加一善不得,故曰今豈有餘,蓋此章旨義,乃大學進序之程,而爲小學一部之大綱大本,聖學講究,尤當致力矣。晩源曰,講官所奏,已無餘蘊,臣何庸更有敷衍,而第念上章,說灑掃應對之序,入孝出恭之道,此爲小學之敎,故先言行字,繼以讀書,此章,專言大學之敎,故自窮理而脩身也。蓋窮究其理,以致其知,然後修齊治平之道,擧以措之矣,此乃小學·大學之節目次序所以不同也。明命赫然者,卽謂天之命令也。天無聲臭之可尋,安有諄諄然命之哉?然理之所以賦於人,而人得之以爲性,萬理昭然自著,天之明命,於斯可驗矣。熙哲曰,講官及儒臣所奏,甚該備矣,臣無容更贅矣。上掩卷,仍命史官就座。又命退,諸臣,以次退出。
甲子三月十五日未時,上御熙政堂。大王大妃殿垂簾,山陵開金井時進去大臣以下入侍時,都承旨趙鳳夏,記事官朴海哲,記注官崔奭奎,記事官南一愚,摠護使金左根,領府事鄭元容,領敦寧金興根,左議政趙斗淳,山陵都監堂上金炳學·金炳國,觀象監提調鄭基世,禮曹參判金元植,以次進伏訖。大王大妃殿曰,史官分左右。元容等進前奏曰,日月易邁,山陵已開,金井因封,只隔數旬,仰想聖慕,此時冞切,昨雨爲農甚喜,而今又快晴,日間聖體,若何?上曰,一樣矣。元容曰,寢睡水刺之節,何如?上曰,一樣矣。元容曰,大王大妃殿氣候,何如?上曰,一樣矣。元容曰,王大妃殿氣候,何如?上曰,一樣矣。元容曰,大妃殿氣候,何如?上曰,一樣矣。大王大妃殿曰,昨者終日雨下,卿等何以往返乎?元容曰,昨日則路上水多,而今日幸晴,善爲還來矣。大王大妃殿曰,始役後,封土片連進,故取見則果好矣。元容曰,土色之黃潤,最稱上吉,而山勢之明麗,局面之安穩,雖凡眼所見,皆知爲極吉極美,誠萬幸矣。大王大妃殿曰,山地皆稱上吉,罔極中,誠萬幸矣。左根曰,山陵都監殯殿都監匠料,無以繼給,惠廳米二百五十石劃下,使之排用之地,何如?大王大妃殿曰,依爲之。出擧條大王大妃殿曰,陵所工役,今至何境,而石役亦皆善就乎?左根曰,丁字閣,間已蓋瓦,石儀,皆以舊石,磨礱排用,而品皆極好,魂遊石磨役,姑未訖矣。元容曰,文武石,比近制稍大,而石品果好矣。大王大妃殿曰,曾聞舊時石儀,不至甚大,而今此文武石則果稍大乎?補土處則亦不爲多乎?左根曰,前後左右補土處,不爲甚多,而已皆訖役矣。大王大妃殿曰,史官就座。仍命大臣先退,又命退,諸臣,以次退出。
甲子三月十五日申時,上御重熙堂。召對入侍時,參贊官姜蘭馨,侍讀官李應夏,檢討官李京鎬,待敎趙寧夏,記事官朴海哲,記注官崔奭奎,記事官南一愚,各持小學第一卷,以次進伏訖。上曰,史官分左右。上開卷。上曰,上番讀之。應夏讀,自窮理修身,止今豈有餘。上曰,釋義。應夏釋義訖。上曰,下番讀之。京鎬讀奏。上曰,釋義。京鎬釋義訖。上曰,參贊官讀之。蘭馨讀奏。上曰,釋義。蘭馨釋義訖。上曰,閣臣讀之。寧夏讀奏。上曰,釋義。寧夏釋義訖。上命授書算于應夏,上讀十遍訖。應夏還納書算。上曰,昔非不足,今豈有餘,何義也?應夏曰,昔之安於暴棄者,人性固非不足而然也。今之著於德業者,此性亦非有餘而然也。去其前日物欲之蔽,已歸於本然之善,極其今日德業之效,乃復於厥初之性,則非不足於昔而有餘於今者也。夫道之得於心者,謂之德,功之著於外者,謂之業,則德之有得而業之昭著者,便是上文所云藹然四端,隨感而見之義也。厥初之善,旣積於內,感見之善,亦形於外,則萬理萬事,無有不善,內外相應,罔有其間矣。京鎬曰,初者,卽上文所云凡此厥初之初也,而大抵此一節,言大學之道也。明命赫然,卽天之所賦於人,而人之所得以爲性者也。中庸曰,天命之謂性,天以陰陽五行,化生萬物,氣以成形,理亦賦焉,德積於內而極乎崇高,業施於外而極乎廣博,有以復其性之本然,易曰,不遠復,論語曰,克己復禮,此乃復其初之義也。伏願殿下,懋哉懋哉。蘭馨曰,昔非不足,今豈有餘,此二句,以其所賦之性爲言,昔之暴棄也,非以此性之不足也。今之崇廣也,亦非此性之有餘,但昔爲物慾之蔽,今則復其本然也,譬如埋塵之鏡,拂拭之則如前而已,惟其光明之本體,未嘗以塵之有無,有所增減損益矣。寧夏曰,天下萬事,皆從心字上理會,正心誠意則乃復其初性,而德業日崇,治化自隆矣。上掩卷。上曰,史官就座。仍命退,諸臣,以次退出。
上在昌德宮廬次。
朝哭後,大殿·大王大妃殿·王大妃殿,藥房·內閣·政院·玉堂口傳問安。答曰,罔極。
備忘記,兼廣州留守金炳冀下直,長弓一張·長箭一部賜給。
政院啓曰,吏曹郞廳來言,臺諫有闕,政事,取稟。傳曰,當日爲之。
傳曰,呈告同成均許遞,今日政差出。
傳曰,呈告玉堂許遞,前望單子入之。
玉堂前望單子入之,副校理蔡東述落點。
傳曰,呈告與有實病摠管許遞,今日政差出。
大王大妃殿傳曰,卽見錦伯査啓,此案遲滯,已跨數朔,啓下査事,豈容如是?該道臣,從重推考,百隷怠忽,已無可論,而漕法蕩然,莫此時爲甚,若復因循容貸,則將何以整頓紀綱乎?令廟堂依律稟處。
大王大妃殿傳曰,加棘竄配,何等重典,而處分多日,尙無動靜,王府擧行,古有是否,嚴飭卽刻擧行,濟州判官假都事差下,使之加棘事,自王府三懸鈴知委。
弘文館啓曰,新除授副校理蔡東述,卽爲牌招察任,何如?傳曰,允。
以黃海監司洪淳穆狀啓,黃州牧使李象愼,柔克爲治,事多昏錯,奸猾豪橫,無弊不痼,孔路鉅局,莫可收拾,載寧郡守李純翼,巨侵之餘,罔念撫恤,凡係施措,專委吏鄕,歉歲民情,無以支保,竝爲先罷黜,其罪狀,令攸司稟處事。傳曰,令該曹,口傳擇差,不日下送。
傳曰,黃州牧使之代,前牧使尹周鎭除授。
吏曹,黃州牧使單尹周鎭除授事承傳。
吏曹啓曰,安東府使尹秉鼎戶奴呈狀內,矣上典,以進香官上京矣,身病沈重,萬無還任之望,卽速入啓遞改云,其身病旣如是,則有難强令還任,罷黜,何如?傳曰,允。
兵曹啓曰,同知中樞府事文以曄,僉知中樞府事申在濬,宣傳官李敎獻,五衛將南基容·李舜采·都晩珪·吳誠鎭,忠翊衛將金時行,俱以病難供職,呈狀乞遞,守門將韓挺馹除授在外,過限未入仕,竝改差,新除授乫坡知僉使洪羲龍除拜,已至三朔,尙未肅拜,不可一任其遷就,罷黜,何如?傳曰,允。
又啓曰,守門將張在善受由在外,過限不爲上來,屢度催促,終未還仕,不可一任其遲滯,汰去,何如?傳曰,允。
又啓曰,僉知中樞府事尹豐性,以其病難供職,呈狀乞遞,改差,何如?傳曰,允。
吏曹,別兼春秋單金炳翊。
義禁府啓曰,金始淵·沈履澤,竝施加棘之典事,承傳啓下,而傳敎濟州判官假都事差下,使之加棘事,自王府,三懸鈴知委事,命下矣。全羅道濟州牧圍籬安置罪人金始淵·沈履澤等,前罪目,添書今番罪目,以濟州判官假都事差下,竝施加棘之意,三懸鈴分付該道道臣,何如?傳曰,允。
又啓曰,沈宜冕公州牧竄配事,承傳啓下矣。沈宜冕公忠道公州牧竄配,而時在京畿果川地云,以承傳內辭意,具罪目,依例發遣府都事,自果川地執捉,仍令押送配所,何如?傳曰,允。
掌令李赫準,持平李敏銖,正言韓俊熙啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請正法罪人宜學諸子,竝施散配之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請正法罪人宗秀,加施孥戮之典,罪人羲榮亟令王府,設鞫得情,明正典刑。措辭見上請免爲庶人濟州牧加棘罪人金始淵,拿鞫得情,夬正典刑。措辭見上請賜死罪人夏銓,亟施孥戮之典。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請古今島島配罪人金鎭衡,及其製疏人,竝令王府,設鞫得情,亟正邦刑。措辭見上請公州牧竄配罪人沈宜冕,嚴鞫得情,夬正典憲,濟州牧加棘罪人沈履澤,亟降處分,以施當律焉。措辭見上答曰,不允。金始淵·沈宜冕·沈履澤事,已有前批勿煩。
常令李赫準,持平李敏銖啓曰,請古今島爲奴罪人韓鼎鎭,亟令王府,卽爲拿來,設鞫得情,夬正典刑。措辭見上答曰,不允。
正言韓俊熙啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上答曰,不允。
以全羅監司鄭健朝狀啓,同福等邑民家失火事。傳曰,當此農節,民家燒燼,聞甚矜惻,元恤典外,別加顧助,結構奠接之方,廟堂措辭分付。
以平安監司洪祐吉狀啓,昌城府民家失火事。傳曰,聞甚矜惻,元恤典外,別加顧助,結搆奠接之方,廟堂措辭,分付。
有政。吏批,兼判書金炳學,參判兪致善,參議洪秉壽進,承旨缺進。
以吏批言啓曰,臺諫多窠,今當差出,而擬望之人乏少,外任竝擬,何如?傳曰,允。以李載元爲大司憲,李綱峻爲大司諫,李敏德爲執義,李赫準爲司諫,金容煥爲掌令,任翼常爲持平,趙熙一爲獻納,金學魯爲正言,白海運爲敦寧都正,洪祐命爲工曹參議,李源命爲知經筵,申應朝爲同經筵,兪致善爲同成均,鄭基年爲掌樂正,陳秉燮爲禮曹正郞,尹成鎭·趙文夏爲兵曹正郞,李喆南爲佐郞,韓容悳爲直講,李建弼爲安東府使,朴孝正爲淮陽府使,承文著作單金鎭模。再政,以尹宗善爲刑曹參判,李在聞爲兵曹參議,兪致長爲典簿,文東瑝爲直講,金洛斗爲奉常主簿,金大鉉爲校檢。三政,兵曹參議單申從益,參知單李在聞。
兵批,判書鄭基世進,以曺錫雨爲知事,徐衡淳·曺錫輿·宋廷和爲都摠管,崔遇亨爲副摠管,趙述永爲同知,金宗範爲僉知,任興模爲宣傳官,李鉉·金星杓·安宗鍒·尹夏禎,爲五衛將,沈憲之·孟國大爲忠翊將,李敏錫·李敎善爲守門將,崔致翰爲東道參軍,李東鉉爲黃海兵虞候,尹彝烈爲乫坡知僉使,秋命德爲蝟島僉使,僉知加設單李敎獻。再政,以金炳喬爲副摠管,金命求爲禁衛把摠,同知單孟國大,僉知三單李鉉·金星杓·安宗鍒,副摠管二單曺錫輿·宋廷和。三政,以金世澤爲僉知,趙載恒爲訓鍊僉正,僉知單尹夏禎,都摠管單金炳喬。四政,以李南轅爲訓鍊都正,李錫弘爲都摠都事。五政,以閔鼎鎬爲備邊郞。六政,以金澈均爲都摠經歷。七政,以具東說爲都摠都事。八政,以柳錫喜爲訓鍊主簿。九政,以張有良爲武兼。
甲子三月十六日辰時上御重熙堂。勸講入侍時,講官鄭基世,參贊官李升洙,侍讀官李應夏,假注書兪初煥,記注官宋宅薰,記事官南一愚,各持小學第一卷,以次進伏訖。上曰,史官分左右。上誦前受音一遍訖,仍開卷。基世讀自世遠人之,止異言喧豗,仍奏釋義。上讀新受音十遍訖。上曰,雖不爲侈,人於我何,衣雖不鮮,何損之有?基世曰,蒙而不能養正,則旣長之以後所事者,不過是輕浮華靡,卽自然之勢也。上曰,是不自爲善者矣。基世曰,聖敎誠至當矣,凡人生幼穉之時,蕩然有善心若保得此心,則輕浮之習,華靡之事,不期祛而自祛矣。基世曰,豗是相擊之謂也,如譁然非之之意也。上曰,如今之較爭善惡者乎?基世曰,然矣。上曰,異言喧豗者,何義也?基世曰,世級降而聖遠言湮,六經掃地無餘,博士倚席不講,廢小學之敎,而童蒙之所養不正,廢大學之敎,而年長之所習浮靡,鄕安得有淳俗也?人安得有美材乎?但見利欲之風,紛然相牽,異端之言,喧然相攻,異端云者,卽佛·老之學,而異於正學,故謂之異端也。喧豗云者,其言之自相攻擊,如衆人喧譁之場,故聖人所以深戒之也。上曰,聖人是孔子·孟子歟?基世曰,自生民以來,聖莫聖於孔子,而孟子以亞聖,繼孔子之道,孔·孟以後,朱子繼聖道,而倡正學,蒐輯此書矣。上曰,朱子之時,孔子之世,已遠耳。基世曰,然矣。朱子距孔子之時,一千八九百年矣。上曰,朱子之時何時乎?基世曰,南宋時矣,宋有北南宋之稱,而各爲一百五六十年,南宋在於北宋之後,而朱子卽南宋之賢人也。上曰,宋之賢人凡幾人?基世曰,朱子之前,已有六賢之稱矣。上曰,二程是兄弟乎?基世曰,然矣,稱以伯·叔程子也。上曰,伯淳是名乎?基世曰,伯程子字也。上曰,司馬是複姓乎?基世曰,然矣。上曰,康節,何謂也?基世曰,謚號也。上曰,其時贈謚者歟?基世曰,私謚矣。上曰,六賢之後,朱子〈編〉是書乎?基世曰,自秦焚書以後,經殘敎弛,書缺簡脫,此朱夫子所以深慨于此,輯成是書也。上曰,焚書是何意也?基世曰,秦始皇時,收聚天下所藏詩書百家語之非秦記者皆燒之,此是千古斯文之大厄也。上曰,此外又有坑儒之事也。基世曰,果有驪山硏谷中坑儒之事矣。上曰,朱子得經書於壞壁中信乎?基世曰,非朱子也,魯共王,得古文尙書及禮記·論語·孝經等數十篇於孔子壁中矣。上曰,壞壁是孔子之宅,而知秦焚而以簡編藏之乎?基世曰,以孔子之聖,必慮有斯文之關於氣數,而不得免殘缺之患,故所以有藏壁之擧矣。上曰,若不焚書,秦必不亡矣。基世曰,秦之失政,至於焚書而極矣,安能保其有國乎?上曰,人之攻秦,甚爽然矣,若不焚書,秦國必永存矣。基世曰,非徒焚書,又有挾書之律矣。上曰,焚渠之書,猶爲不可,又況他人之書乎?挾書者又何罪也?基世曰,焚書坑儒之不足,而至有挾書律矣,至漢惠帝時,始除其禁,故漢時文明之治,實基於此,其後亦有敎弛之弊,博士之倚席不講者,見譏於後世矣。上曰,敎士之所,如今之成均館而設置乎?講官曰,博士卽太學敎授之官,而太學卽成均館也。
甲子三月十六日申時上御重熙堂。召對入侍時,參贊官洪鍾雲,侍讀官李應夏,檢討官李京鎬,待敎趙寧夏,假注書兪初煥,記注書宋宅薰,記事官南一愚,各持小學第一卷,以次進伏訖。上曰,史官分左右。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
備忘記,惠山僉使洪大薰,在德萬戶延俊奎下直,各長弓一張,長箭一部,片箭一部,筒兒一箇賜給。
傳曰,都承旨·右承旨許遞,前望單子入之。
承旨前望單子入之,朴珪壽·任百淵落點。
大王大妃殿傳曰,錦伯之査事遲滯,纔已問備,而今此沔川査啓之經歲來到,尤極未安矣,大同之入於官用,此何說也?正供爲重乎,官用爲重乎?該郡事勢之何以至此?都不須論,駭惡之極,孰有甚於此者乎?此不可尋常處之,令廟堂稟處。
以司謁口傳下敎曰,玉堂肅拜之時,單子自政院依例入呈,而肅拜則司謁親傳然後,當爲擧行之意定式。
殯殿都監郞廳,以摠護使意啓曰,本都監郞廳洪鍾觀·李寅植,俱有身病,勢難察任,改差其代,前郡守李魯翼,前縣監呂近燮差下,而時無職名,竝令該曹,口傳付軍職,使之擧行,何如?傳曰,允。
議政府啓曰,大王大妃殿傳曰,卽見錦伯査啓,此案遲滯,已跨數朔,啓下査事,豈容如是?該道臣,從重推考,百隷怠忽,已無可論,而漕法蕩然,莫此時爲甚,若復因循容貸,則將何以整頓紀綱乎?令廟堂,稟處事,命下矣。千有餘石之致敗,而所拯之只爲百餘石,其初不準載,可知也。身病徑還之騎船監色,謂以渰死,其漫漶故犯之跡,可知也。潛賣石數之始旣牴牾,終乃吐露,與夫準捧之穀,初不同載於元般,此其前後主張,爲此案,罪首者金寬玉也。近來漕法蕩然,前年七隻般之臭載,前所罕有之事,而一任渠輩,粧撰瞞告,竟至末勘,此所以意外之事接踵,而不知悛也。沙工金寬玉,自本道監營,大會軍民,梟首警衆,至於船主金聖浩,穀物區別及需用凡百,渠旣下往躬幹,則不可以歸在發船之前,有所容貸,嚴刑二次,遠地定配,兩邑騎船監色中,以生爲死之金學魯·金昶運,令兩湖譏捕,隨其捉得處,回示後,嚴棍三十度,遠島限已身定配,裝載官靈巖郡守李奎顔,添載官羅州牧使宋正熙,不可以已經赦典,置而勿問,竝與致敗地方官瑞山前郡守姜潤,令該府拿問處之,其餘船格及騎船監色,令該道分輕重酌處之意,行會,何如?傳曰,允。
又啓曰,大王大妃殿傳曰,錦伯之査事遲滯,纔已問備,而今此沔川事,査啓之經歲來到,尤極未安矣,大同之入於官用,此何說也?正供爲重乎,官用爲重乎?該郡事勢之,何以至此?都不須論,而駭惡之極,孰有甚於此者乎?此不可尋常處之,令廟堂稟處事,命下矣。沔川一邑,弊敗爲棄局也久矣,而藉公納而歸私用,至於大同之乾沒而極矣,道啓臚陳,若是指的,前郡守徐慶輔,令該府拿致,以判付內辭旨,嚴問捧口招,以爲重究之地,道啓之經歲悠泛,甚涉稽忽,該道臣施以越俸一等之典,何如?傳曰,允。
備邊司啓曰,卽見東萊府使姜㳣所報,則枚擧講定譯官金繼運手本,以爲通信使行年期,旣約丙寅,而更退十年之意,多般開諭於館守倭處,另定飛船,通報江戶矣,今番島主承襲告慶,差倭出來便,信行之期,自丁卯,至丙子退定事,島主公文,抵到館倭,而彼旣歸順,則當有書契往復,令該曹,另撰下送該譯斡旋,極爲嘉尙,隨事公幹之際,私禮單用費,合施矯捄爲辭矣,信行之周旋退年,幸紓京外事力矣,書契令該曹,撰出下送,公禮單亦令度支,照例磨鍊,講定官公幹之際,多有效勞,分付譯院,以爲施賞,何如?傳曰,允。
大司憲李載元,司諫李赫準,持平李敏銖,獻納趙熙一,正言韓俊熙,金學魯啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例,施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請正法罪人宜學諸子,竝施散配之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請正法罪人宗秀,加施孥戮之典,罪人羲榮,亟令王府,設鞫得情,明正典刑。措辭見上請免爲庶人濟州牧加棘罪人金始淵,拿鞫得情,夬正典刑。措辭見上請賜死罪人夏銓,亟施孥戮之典。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請古今島島配罪人金鎭衡及其製疏人,竝令王府,設鞫得情,亟正邦刑。措辭見上請公州牧竄配罪人沈宜冕,嚴鞫得情,夬正典憲,濟州牧加棘罪人沈履澤,亟降處分,以施當律焉。措辭見上答曰,不允。金始淵·沈宜冕·沈履澤事,已有前批勿煩。
持平李敏銖啓曰,請古今島爲奴罪人韓鼎鎭,亟令王府,卽爲拿來,設鞫得情,夬正典刑。措辭見上新除授執義李敏德,時在京畿驪州地,掌令金璉五時在平安道肅川地,金容煥時在定州地,持平任翼常時在公忠道鎭川地,請竝斯速乘馹上來事,下諭。答曰,不允,下諭事,許遞。
司諫李赫準,獻納趙熙一,正言韓俊熙·金學魯啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上答曰,不允。
以咸鏡監司李裕元狀啓,洪原縣監韓鎔基身死事。傳曰,令該曹口傳擇差,不日下送。
吏曹口傳政事,以李稷鉉爲載寧郡守,金澈均爲洪原縣監。
吏曹啓曰,稷山縣監洪徹謨呈狀內,矣身受由上京矣,身病猝重,萬無還任之望,卽速入啓遞改云,其身病旣如是,則有難强令還任,罷黜,何如?傳曰,允。口傳差出。
吏曹口傳政事,以鄭明源爲稷山縣監。
吏曹啓曰,掌樂院正李彙載,成均館典籍權益善,俱以身病呈狀乞遞,竝改差,何如?傳曰,允。
內醫院啓曰,進供藥材,何等愼重,而今日大王大妃殿,湯劑製入時,北兵營進上茂山鹿茸中,一對品劣,不得入用,雖已更擇製入,而以此品劣,混爲封進,萬萬駭然,今方還下送,卽速改封進,而當該北兵使與茂山府使,竝施譴罷,首醫與審藥,令攸司科治,何如?傳曰,事甚駭然,固當嚴處,而仰體慈念,今姑安徐,且觀來後之意,一竝嚴飭,可也。
司譯院啓曰,以信行退定事,當該任譯,自廟堂請賞草記,允下矣。講定官金繼運,姑施加資之典,何如?傳曰,允。
義禁府啓曰,全羅右水使申榏狀啓內,薪智島鎭假將趙俊和罪狀,令攸司稟處事,啓下矣。趙俊和時在任所云,依例發遣府羅將,交代後,拿來,何如?傳曰,待待命拿囚。
又啓曰,黃海監司洪淳穆狀啓內,黃州牧使李象愼,載寧郡守李純翼,竝爲先罷黜,其罪狀,令攸司稟處事,啓下矣。李象愼·李純翼等時在任所云,依例發遣府羅將,竝拿來,何如?傳曰,待待命拿囚。
甲子三月十七日辰時上御重熙堂。勸講入侍時,講官宋近洙,參贊官姜蘭馨,檢討官李京鎬,假注書朴來冕,記事官李冕光·南一愚,各持小學第一卷,以次進伏訖。上曰,史官分左右。上誦前受音一遍訖,上開卷。近洙讀自幸玆秉彝,止惟聖之謨,仍釋義訖。上曰,朱子實陳聖人之敎,而恐或認以老昏之言,有泛忽之慮,故如是設戒耶?近洙曰,然矣。上讀十遍訖。上曰,庶覺來裔,何義也?近洙曰,蒐輯小學之敎,以勉後世未覺者,其曰庶幾云者,自謙之辭也。上曰,敬受此書,何義也?近洙曰,聖人此訓,使尊敬而講習之,非但當時小子之所當敬受,至後世而亦當敬受也。上曰,在今日亦當敬受矣。上曰,此書雖朱子所謙,而輯出聖人之謨訓,故非我言耄,而實聖人之遺訓也耶?近洙曰,然矣。蘭馨奏曰,旣賜下詢,又此辨難,仰想此章內旨義,業已領會,臣無容更達,而蓋此篇,卽小學題辭也。自首章至末章,皆以率性爲要,此實合於座右之銘,以爲下覽之資,而俄以敬受此書一句,敎以爲今亦當敬受,大哉王言,臣固欽仰萬萬,而繼自今恒存是心,益加警省,則聖學自底日就之域矣,懋哉懋哉。
甲子三月十七日申時上御重熙堂。召對入侍時,參贊官姜蘭馨,侍讀官李應夏,檢討官李京鎬,待敎趙寧夏,假注書朴來冕,記事官李冕光·南一愚,各持小學第一卷,以次進伏訖。上曰,史官分左右。仍開卷。上曰,上番讀之。應夏讀自幸玆秉彝,止惟聖之謨。缺。上讀十遍訖。上曰,匪我言耄,惟聖之謨,何義也?應夏曰,朱子晩年所述作也。上曰,朱子自謂非我昏耄之言,皆是先聖之謨訓云耶?蘭馨曰,聖敎然矣,此云我者卽朱子自謂也,小學一部,朱子所編緝舊聞者,故言我之所言非老且昏也,卽皆先聖之謨訓云爾。上曰,此云宣政殿訓義,何謂也?蘭馨曰,越我英宗大王,曾御宣政殿講論小學,故一遵紫陽綱目思政殿訓義故事,名之曰,宣政殿訓義矣。上曰,此下建安何士信五人列書者,果何意也?蘭馨曰,此皆皇明文士,而於此書有集成集解之功,故各以其名,列書于篇下矣。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
持平李敏銖,正言金學魯啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請正法罪人宜學諸子,竝施散配之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請正法罪人宗秀,加施孥戮之典,罪人羲榮,亟令王府,設鞫得情,明正典刑。措辭見上請免爲庶人濟州牧加棘罪人金始淵,拿鞫得情,夬正典刑。措辭見上請賜死罪人夏銓,亟施孥戮之典。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請古今島島配罪人金鎭衡,及其製疏人,竝令王府,設鞫得情,亟正邦刑。措辭見上請公州牧竄配罪人沈宜冕,嚴鞫得情,夬正典憲,濟州牧加棘罪人沈履澤,亟降處分,以施當律焉。措辭見上答曰,不允。金始淵·沈宜冕·沈履澤事,已有前批勿煩。
持平李敏銖啓曰,請古今島爲奴罪人韓鼎鎭,亟令王府,卽爲拿來,設鞫得情,夬正典刑。措辭見上答曰,不允。
正言金學魯啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上答曰,不允。
國葬都監郞廳,以摠護使意啓曰,發引三度習儀,大轝例至慕華館路祭所,還入,而仍行返虞習儀矣,追慕峴,素稱險峻,大轝陪奉,不容不另加愼重,返虞習儀,依前自慕華館還入,大轝則仍令轝士大將,陪踰追慕峴,以爲先試之地,何如?傳曰,允。
傳曰,臺諫竝許遞,前望單子入之。
傳曰,諸承旨持公事入侍。
傳曰,召對爲之。
政院啓曰,卽者義禁府都事來言,時囚罪人,當爲議處,而判義禁鄭基世,呈辭不得開坐云,何以爲之?敢稟。傳曰,許遞,前望單子入之。
判義禁前望單子入之,趙得林落點。
又啓曰,開坐事,命下矣。新除授判義禁趙得林,卽爲牌招,何如?傳曰,待明朝牌招。
大護軍金漢淳疏曰,缺。答曰,省疏具悉。卿其勿辭行公。
甲子三月十八日辰時上御重熙堂。勸講入侍時,講官趙得林,參贊官朴珪壽,侍讀官李應夏,假注書朴來冕,記事官李冕光·南一愚,各持小學第一卷,以次進伏訖。上曰,史官分左右。缺。上曰,此章何低一字耶?得林曰,篇題有異於本章,故低一字以爲區別,而他經多從此例書之矣,仍釋義訖。得林曰,句讀不無生澁,字音亦多誤謬,此皆於不能專心之致,臨讀上句時,輒思下句文義,則文順讀應,自無生澁誤謬之患矣。上曰,則天明遵聖,何義也?得林曰,則天之明卽天命之明,遵聖之法,亦修道之敎,而以此演釋上句命敎之義,以明下句爲師弟敎學之法矣,大抵此三句,卽天地萬物之大本,亦聖賢入學之宗旨,性命道敎之學,旨義微奧,難卽透悟,而語其近取而易知,則卽不過日用事物當行之自然者也。故朱子取中庸首章,特揭於此篇首題,以明師弟所以先敎先學者在此矣,以此體認力行,深加究賾,以爲平生工力之伏望。
甲子三月十八日申時上御重熙堂。召對,在院承旨持公事,同爲入侍時,參贊官朴珪壽,侍讀官兪晩源,檢討官趙昌和,直閣李世用,假注書兪初煥,記事官李冕光·南一愚,各持小學第一卷,左承旨趙熙哲,右承旨姜蘭馨,左副承旨洪鍾雲,右副承旨申正熙,假注書朴來冕,以次進伏訖。上曰,史官分左右。上開卷。上曰,上番讀之。晩源,讀自子思子曰,止知所以學。上曰,釋義。晩源釋義。上曰,下番讀之。昌和讀奏。上曰,釋義。昌和曰,釋義。上曰,參贊官讀之。珪壽讀奏釋義。上曰,閣臣讀之。世用讀奏釋義。上曰,諸承旨讀之。熙哲讀奏。上曰,釋義。熙哲釋義。蘭馨讀奏釋義訖。仍奏曰,今此天命之謂者,非諄諄然命之也。天以理賦於人者猶命令也。性卽在天之理,而賦以爲健順五常之德者也。道是循性之本然,而事物當行之路也。敎是因道之當行,而品節尊卑之等也。鍾雲·正熙,以此讀奏釋義。上讀十遍。上曰,天命之性,何謂也?天之於人如何命之乎?缺。上掩卷。蘭馨曰,公事當奏矣,召對使之先退,何如?上曰,傍坐可也。蘭馨曰,今此公事入侍,刑房承旨臣任百淵,殯殿進去,未卽待令矣。蘭馨曰,臣禮房有公事矣。仍讀奏山陵都監曲墻畢役後,石欄干下磚石鋪排啓本,跪進于挾侍,挾侍雙擎進覽,踏啓字以下,蘭馨跪書判付讀奏。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
傳曰,禮房承旨進詣皇壇,奉審宣武祠,一體奉審以來。
傳曰,前大司憲李載元,令該曹口傳付軍職。
傳曰,召對爲之。
以黃海監司洪淳穆狀啓,鳳山郡民家失火事。傳曰,聞甚矜惻,元恤典外,別加顧助,卽爲結構奠接之方,廟堂措辭,分付。
吏曹啓曰,今此國恤發引時,啓殯及到山陵啓殯,拭梓宮官依禮文,以右議政啓下,而見今右議政李景在,奉命出疆,何以爲之?敢稟。傳曰,左議政爲之。
義禁府啓曰,裝載官靈巖郡守李奎顔,添載官羅州牧使宋正熙,地方官瑞山前郡守姜潤等,拿問處之事,傳旨啓下矣。李奎顔·宋正熙,俱在任所,姜潤以山陵別看役方在役所云,依例發遣府羅將,竝拿來,何如?傳曰,待待命拿囚。
國葬都監郞廳,以摠護使意啓曰,發引時道路橋梁摘奸,本都監堂上郞廳頓遞,使兵曹工曹堂上·繕工監提調各一員,今二十三日先肅拜,二十四日進去,而誌石祭器一體陪進,輪轝排設處所,亦當預先看審矣,凡諸擧行依例等待之意,分付京畿監司,何如?傳曰,允。
戶曹判書李敦榮疏曰,缺。答曰,省疏具悉。卿之此疏胡爲再至也?授卿是職意有在焉,其勿苦辭悉心對揚。
刑曹參判尹宗善疏曰,缺。答曰,省疏具悉。卿其勿辭行公。
吏曹參判兪致善疏曰,缺。答曰,省疏具悉。卿其勿辭行公。
甲子三月十九日辰時上御重熙堂。勸講入侍時,講官尹致定,參贊官趙熙哲,檢討官趙昌和,假注書兪初煥,記事官李冕光·南一愚,各持小學第一卷,以次進伏訖。
甲子三月十九日申時上御重熙堂。召對入侍時,參贊官任百淵,侍讀官兪晩源,檢討官趙昌和,直閣李世用,假注書朴來冕,記事官李冕光·南一愚,各持小學第一卷,以次進伏訖。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
藥房都提調金興根,提調金賢根,副提調朴珪壽啓曰,伏未審日間,聖體,若何?寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。
傳曰,內閣提學有闕之代,前望單子入之。
內閣提學前望單子入之,金學性落點。
政院啓曰,今此大行大王發靷時,承旨當爲陪從,而取考前例,二員進去矣,今番則何承旨進去乎?敢稟。傳曰,左承旨·左副承旨進去。
以司謁口傳下敎曰,玉堂旣爲從陞矣,幸行隨駕,近幸二望,遠幸四望,守宮一望,著爲定式。
以司謁口傳下敎曰,廟社殿宮及闕內各處各營各司城門宮墻等處,瓦上除草,每年五月初旬內,從便擧行,著爲定式事,分付戶曹各營各司。
傳曰,同義禁有闕之代,前望單子入之。
傳曰,召對爲之。
大王大妃殿傳曰,都承旨朴珪壽,開城留守金永爵,講官加差下。
傳曰,大臣政府堂上引見。
議政府啓曰,新差堂上趙獻永,今日賓對,懸病不進,令政院牌招進參,何如?傳曰,允。
吏曹啓曰,楊州牧使成彝鎬戶奴呈狀內,矣上典受由上京,矣身病猝重,萬無還官之望,卽速入啓遞改云,其身病旣如是,則有難强令還任,罷黜,何如?傳曰,南陽府使相換。
奎章閣啓曰,新除授提學金學性,卽爲牌招,察任,何如?傳曰,允。
殯殿都監郞廳,以摠護使意啓曰,本都監郞廳呂近燮,身病猝重,勢難察任,改差其代,前縣監洪徹謨差下,而方在罷散中,依例蕩滌敍用,仍令該曹,口傳付軍職,使之察任,何如?傳曰,允。
義禁府啓目,黃州牧使李象愼,原情云云問目內,辭緣泛稱遲晩,刑推得情何如啓,除刑推議處爲良如敎。
又啓目,載寧郡守李純翼,原情云云問目內,辭緣泛稱遲晩,刑推得情何如啓,除刑推議處爲良如敎。
同義禁李裕膺疏曰,伏以臣與判義禁趙得林,有舅甥應避之嫌,而臣之所帶同義禁之銜,揆以公格,自在當遞援例陳章,仰瀆崇嚴。伏乞聖明,府垂鑑諒,仰稟東朝,亟賜遞改,以便公私,千萬幸甚。答曰,省疏具悉。所請依施。
甲子三月二十日辰時上御重熙堂。藥房入診,勸講入侍時,都提調金興根,提調金賢根,副提調朴珪壽,假注書兪初煥,記事官李冕光·南一愚,直閣李世用,以次進伏。領敦寧金興根,講官李㘾,參贊官姜蘭馨,檢討官趙昌和,假注書兪初煥,記事官李冕光·南一愚,各持小學第一卷,以次進伏。醫官李慶年·李宗悳·李漢慶·朴演鏞,進伏楹外訖。上曰,史官分左右。興根問候訖。仍奏曰,醫官待令使之入診乎?上可之。慶年等以次診候,退伏楹外訖。興根曰,脈候奏之。慶年等起伏奏曰,脈候左右三部調均矣。缺。蘭馨曰,此章言妊娠之初,寢坐視聽,皆以正道,則子之生也,形容端正,容旣端正,則心亦正直,今我殿下嗣服之初,若生子,在厥初一言一動一政一令,粹然一出於正心,則自底於無反無側王道正直之域矣,曷不盛哉?伏願於此等處,推類澄省焉。
甲子三月二十日巳時上御熙政堂。大王大妃殿垂簾,大臣政府備局堂上,引見入侍時,行都承旨朴珪壽,假注書朴來冕,事變假注書金鎭模,記事官李冕光·南一愚,領議政金左根,左議政趙斗淳,備堂李敦榮·鄭基世·金炳喬·徐戴淳·李㘾·曺錫雨·趙然昌·申錫禧·李圭徹·洪鍾序·李裕膺·任泰瑛·許棨·李熙絅·李景夏,校理兪晩源,以次進伏訖。上曰,史官分左右。上曰,大臣進前。左根等進前問候,各殿問候訖。上曰,次對爲之。左根曰,行護軍李源祚疏批,有令廟堂稟處之命,而臣於嶺南稟覆,亦以崇正學熄邪說之意,有所提端者矣,其疏中一本四要,俱確有援据,在聖明體下之如何,而鄕約也朔講也,亦導俗培學之美事也。傡與五家作統之舊式,申以明之,期有實效之意,行會八道四都,何如?大王大妃殿答曰,春務方張時,八道之一時行會亦難,先於李源祚所居之鄕,先爲施之,如有實效,次次行之爲好也。出擧條左根曰,崇正學之爲目下急先務者,譬如人身,元氣充旺,則邪沴無由闖作,譬如爲國,中國强盛,則夷狄魚由窺伺,今此嶺外妖嘵之幻惑煽動,蚩氓蠢婦所叢藪也。培本厚基,惟在於正學之日明,昔我正宗大王,痛闢洋術之時,首以朱夫子書,爲對投之良劑,在今繼述,莫有先於此者,臣意則飭躬劬經,力賾程·朱之書者,不拘門地,廣搜博訪,京師則九卿各薦一人,八道則道臣各薦二人,以爲取次奬用之地恐好,故仰達矣。大王大妃殿答曰,各別公薦,而此人中日後如有僨誤之事,薦主同罪矣,以此作定也。出擧條左根曰,今日民邑捄弊之急先務,莫有過於守令久任矣,長吏數遞,則民不安,且來者未必勝去者,此漢宣時君相之所交勉,而遂成中興大業者也。守宰之遞易頻數,莫近日若甚,至有一年內三四移遷者,坐席未暖,何暇爲治,而吏民之受弊,不可勝言,自前素稱完局之邑,今成弊敗難支之狀者,問其由,則太半是數遞之故也。此弊如欲矯捄,久任責成實是對證之劑也。朔數本有所定限,而近因擇差,或勿拘轉,至於莫可防限,此後無論都政與散政,原定啓請外,雖別薦人,準三十朔後,始爲擬遷之意,分付銓曹,何如?大王大妃殿答曰,善治守令,則雖過三十朔後,道臣狀請仍任,可也。出擧條左根曰,見今畿西三路,冠蓋相望,勅行又在非遠矣,以今三路事勢,若不十分精略,則其害皆歸於民矣,勅房所需,則自當按例,館宇鋪陳,則經勅不久,不必一一新葺,自減公費,惟是我國使星之供億糜費,各處差員之接待過濫,出站各名之科外貽弊,迎候官屬之多數出待,無非支需中浪費無節者也。苟欲減冗費而惜公財,則惟在該道臣之綜精照察,隨事簡略,凡係不緊名色,或權減或方便,一以省費爲主,則許多浮冗之弊,不期祛而自祛矣,差員之量宜兼行,護行將之勿爲差定,自有年前已例,今亦以務從便宜之意,申飭於三道道臣,何如?大王大妃殿答曰,依爲之。出擧條左根曰,臣於日前湖西還簿疏本下者,已有所稟覆,而竝與關西一路而擧之矣,顧今糴弊之爲必無,民何路不然,而若其最尤甚,不可一日捱過者,湖西也關西也。湖西則已有關問,而關西亦一體行會,凡係變通矯捄之方,使之博採物論,斯速登聞,何如?大王大妃殿答曰,依爲之。出擧條左根曰,禁御兩營,鄕軍停番收布之限,在今年矣,兩營事勢,近益窘匱,限五年更爲停番代納之意,行會,何如?大王大妃殿答曰,依爲之。出擧條斗淳曰,前參奉李恒老,早從事於性理之學,開門授徒,到老靡倦,年前縲絏之行,公冶長之非其罪也。故遠近衿紳,尙爲之慨惜矣,聞其年已踰七耋,際値初元彙征之會,似此有志之士,合有嘉奬之擧,先以六品職調用,凡係通選之任,節次檢擬恐好,故仰達矣。大王大妃殿答曰,依爲之。出擧條斗淳曰,樞府折衝以上實銜,皆西班正職也。知事之只許醫譯,而單付而已,不許備望,同僉知之以右職調用,往往有之,而擇其人之可合者之謂也。至於衛將,亦頒諸政目之銜也。傡不當一切淆濫,以致官方之日隳,此後則申明舊規,毋或踰越之意,分付,何如?大王大妃殿答曰,依爲之。今番筵奏後,更勿撓改之意,各別申飭,可也。出擧條上曰,大臣就座。珪壽曰,諸宰奏事。敦榮曰,無所奏矣。珪壽曰,玉堂所懷奏之。晩源曰,伏覩我殿下,臨筵問難,逈出尋常,聖意之勤孜奮勵,尤可以仰揣矣,此實宗社生靈之福,群下之欽誦攢祝,當如何哉?故文成公李珥,告于宣廟曰,法講召對,體例甚嚴,其所講讀,不過應文備數而止,群官儼臨而退,終無睿學成就之道,臣愚亦以爲如此而止,則難保有實效矣,繼自今自內溫習,必十分下工,一念在玆,毋或豫怠,是區區顒祝也。上曰,所陳甚好,當體念矣。出擧條珪壽曰,今日賓對,無一人進參,事甚未安,達牌諸臺,竝推考,何如?上曰,依爲之。出榻敎上曰,史官就座。仍命大臣先退。又命退,諸臣以次退出。
甲子三月二十日申時上御重熙堂。召對入侍時,參贊官姜蘭馨,侍讀官兪晩源,檢討官趙昌和,直閣李世用,假注書朴來冕,記事官李冕光·南一愚,各持小學第一卷,以次進伏訖。上曰,史官分左右。缺。蘭馨曰,今番讀法,有勝於前,未敢知每日所讀爲幾番乎。上曰,自內所讀,每日爲六十番矣。蘭馨曰,此亦不少之數也。若留神善讀,則雖六十番,可得成熟,蓋讀書之法,必先要詳知文義,文義瞭然,則句讀順下,臣請以手按字,更爲釋義而奏矣,詳細下鑑焉。上然之,蘭馨稍進釋義,一遍訖。奏曰,筵臣之各奏釋義固好矣,至於內講時,必躬自釋義,以求悟解,則尤見實效矣。上曰,耳不聽淫聲,何義也?蘭馨曰,淫聲如鄭衛之音是也。上曰,非如太廟之樂,而如今之俗樂也。蘭馨曰,聖敎至當,然但今之樂未必皆淫,而率多鄙俚之音,淸廟之樂,則是雅音也。此章卽四勿箴,所謂非禮勿視聽言動是也。娠妊之際,祛其非禮,養以至正,則其所感化之理,子生而亦端正,今我殿下,卽天地父母也。億萬生靈,是同胞之赤子也。殿下躬率以正,則許多生靈,莫不正矣。伏願體念焉。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
備忘記,麟山僉使朴履俊下直,長弓一張,長箭一部,片箭一部,筒兒一箇賜給。
傳曰,政官牌招開政。
傳曰,召對爲之。
同義禁前望單子入之,尹滋悳落點。
以京畿監司趙在應狀啓,驪州牧民家失火事。傳曰,聞甚矜惻,元恤典外,別加顧助,卽爲結構奠接之方,廟堂措辭分付。
御營廳啓曰,禁御兩營,鄕軍更限五年仍停事,因大臣所奏,批下矣。本廳今甲子七月,當爲始輪次上番之,慶尙·全羅·公忠·江原·京畿·黃海等六道,所在鄕軍,合三十當停番,而隨其道次,收布上送之意,各道監兵使處,預爲知委,何如?傳曰,允。
奎章閣啓曰,檢書官番次,近不苟艱,本閣又無公役,兼檢書官金茂淳·徐七輔·金沃淳·尹程,今姑減下,何如?傳曰,允。
甲子三月二十一日辰時上御重熙堂。勸講入侍時,講官朴珪壽,參贊官洪鍾雲,侍讀官兪晩源,假注書朴來冕,記事官李冕光·南一愚,各持小學第一卷,以次進伏訖。
甲子三月二十一日申時上御重熙堂。召對入侍時,參贊官任百淵,侍讀官洪淳學,檢討官宋熙正,待敎趙寧夏,假注書兪初煥,記事官李冕光·南一愚,各持小學第一卷,以次進伏訖。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
備忘記,安東營將李泰鉉下直,長弓一張,長箭一部,片箭一部,筒兒一箇賜給。
弘文館啓曰,新除授副校理尹致賢,卽爲牌招察任,何如?傳曰,允。
傳曰,同副承旨許遞,前望單子入之。
承旨前望單子入之,金基纘落點。
傳曰,在外工判許遞,今日政差出。
傳曰,藝文提學許遞,今日政差出。
傳曰,承旨有闕之代,前望單子入之。
承旨前望單子入之,徐承輔落點。
傳曰,都承旨·右承旨許遞,前望單子入之。
承旨前望單子入之,朴珪壽·閔奎鎬落點。
傳曰,召對爲之。
政院啓曰,兼吏曹判書金炳學,參判兪致善,參議洪秉壽,牌不進,推考傳旨及罷職傳旨,今方捧入,而開政命下之後,如是違牌,事甚未安,判書參判竝更牌招,何如?傳曰,允。參議只推,一體牌招。
以慶尙監司徐憲淳狀啓,宜寧縣民家失火事。傳曰,聞甚矜惻,元恤典外,別加顧助,卽爲結構奠接之方,廟堂措辭分付。
禮曹啓曰,卽接奉常寺所報,則虞主來四月初四日,當爲畢造成云,故奉安吉日時,令日官推擇,則同日申時爲吉云,以此時知委擧行,而依前啓下,奉常寺都提調及本曹堂上眼同奉審後,奉安于崇政殿之意,敢啓。傳曰,知道。
又啓曰,因吏曹草記,今此國恤發引時,啓殯及山陵啓殯,拭梓宮官,以右議政奉命出疆,有左議政爲之之命矣,遷葬儀梓宮,安於外梓宮內,右議政再整棺,衣銘旌,令平正云,封標玄門,右議政覆土九鍤云,而見今右議政李景在,奉命出疆,何以爲之乎?敢稟。傳曰,左議政爲之。
又啓曰,發引時及下玄宮時,大王大妃殿·王大妃殿·大妃殿,望哭儀註,直爲書入各殿之意,敢啓。傳曰,知道。
兵曹啓曰,今此大行大王,發引返虞時,奉辭祗迎,皆以闕門外磨鍊事,自禮曹草記承批矣,奉辭處所,以弘化門外磨鍊,祗迎處所,以敦化門外磨鍊,何如?傳曰,允。
宣惠廳啓曰,魂殿山陵,三年內所用菜物柴炭等價,自戶曹磨鍊,分定京畿各邑,而己亥以後國恤時,爲除畿民之弊,始令本廳,句管給價,而價本則或以江都米,或以常平賑廳·惠廳各廳與兵戶曹各軍門所在銀錢米布,啓稟取用者,已成恒例矣,今此大行大王三年內菜物等價,亦依此例,以米木錢三分磨鍊,米一千一百九十六石五斗,木七十一同三十七疋,錢一千一百七十四兩,取用於宣惠各廳常平賑廳兵戶曹各軍門,而自本廳有難直爲派定,依前例特令廟堂,參量區劃,一依各其司定式上下,以爲貢人進排,俾無窘跲之弊,何如?傳曰,允。
有政。吏批,兼判書金炳學,參判兪致善進,參議未差,承旨缺進。
吏批啓曰,大司成今當差出,而擬望之人乏少,承旨竝擬,何如?傳曰,允。以李寅奭爲大司憲,李在聞爲大司諫,任憲晦爲執義,朴蘭壽爲司諫,李澤·申濬皥爲掌令,金博淵·李啓魯爲持平,李應夏爲獻納,金應夏·白奎洙爲正言,徐衡淳爲工曹判書,姜蘭馨爲大司成,朴珪壽爲藝文提學,趙獻永爲同春秋,洪在元爲漢城庶尹,成鼎鎬爲恭陵令,張瀷爲利川府使,楊州牧使成彝鎬,南陽府使林翰洙,已上相換事承傳。再政,以尹致賢爲副校理,鄭煥翼爲兵曹參知,閔德鎬爲廣興守,金顯翼爲內贍主簿,楚徵明爲典設別提,知春秋單趙獻永。三政,以洪配厚爲司饔僉正,尹泰益·朴齊文爲引儀。四政,以李俊英爲尙衣僉正,尹性善爲司饔主簿,金商鉉爲掌樂主簿。五政,以尹泰亨爲司宰僉正,金度根爲監察,宋永老爲活人別提。六政,以尹弘求爲社稷令,李兢鉉爲氷庫別提。七政,以宋在誠爲敬陵令,李恒老爲掌苑別提。八政,以李吉源爲慶基殿令,李恒老爲全羅都事。九政,以趙東淳爲昌陵令,柳致潤爲掌苑別提。十政,以李濟元爲顯隆園令,朴京壽爲引儀。十一政,以兪致長爲長陵令。十二政,以柳宅東爲典簿。
御營廳啓曰,本廳千摠金箕錫,身病甚重,勢難察任,改差,何如?傳曰,允。
義禁府啓目,沔川前郡守徐慶輔,原情云云,傳旨及傳敎內辭意,發問目取招,則欠數備納,自歸首實,謬例取用,謂非躬犯,漫漶爲說,終不直招,所當請刑得情,年七十勿爲請刑,載在法典,而旣伏承嚴問捧口招以入之命,上裁何如啓,除刑推,公穀準納後,議處爲良如敎。
又啓目粘連,向前李象愼·李純翼等,亦李象愼段,昏謬莫察於豪橫痼弊無望於收拾,旣有道啓之甚的,難以囚供而全恕,李純翼段,撫綏罔念於恤災,施措全昧於察奸,至登臚列之甚的,難免溺職之當勘,以此照律,何如啓。依允。
同知宋廷和疏略曰,臣於向年,待罪東京,辜負僇辱,果何如,而薄竄遽宥,樞府周廬,除旨聯翩,感誦震駴,莫省攸措,噫,臣本無似,雖在尋常陳就,尙無能爲役,且臣前所受任,尤是癃尫之時也。早晩瘝溺,自知已審,畢竟繡斥,罔有餘地,至於末端事狀,自有象譯輩目擊者,則不待臣言,一按可暴,何必費辭追辨也哉?臣以簪纓之舊,入脩門瞻耿光,彝分卽然,而第人臣所藉手廉恥是已,臣安敢不顧四維,肆然抗顔,自同無故乎?此臣所以艮限在前,冞增惶蹙者也。敢從縣道號籲,乞稟東朝,治臣僨誤之罪焉。答曰,省疏具悉。繡衣之論,歸之理外,象譯之言,謂以可信審若是也。象譯重於繡衣,其爲朝廷之羞又大矣。
吏曹參議洪秉壽疏曰,缺,省疏具悉。所請依施。
甲子三月二十二日辰時,上御重熙堂。勸講入侍時,講官金學性,參贊官趙熙哲,檢討官宋熙正,假注書朴來冕,記事官李冕光·南一愚,各持小學第一卷,以次進伏訖。
甲子三月二十二日申時,上御重熙堂。召對入侍時,參贊官洪鍾雲,侍讀官洪淳學,檢討官宋熙正,待敎趙寧夏,假注書朴來冕,記事官李冕光·南一愚,各持小學第一卷,以此進伏訖。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
大妃殿誕日,大殿·大王大妃殿·王大妃殿,內閣·政院·玉堂·朝廷二品以上口傳問安。答曰,知道。大妃殿,內閣·政院·玉堂·朝廷二品以上單子問安。答曰,知道。
傳曰,大轝進發時,時原任大臣陪進。
傳曰,兵曹判書鄭基世,大轝別侍衛。
政院啓曰,陪往大將李景純以外,梓宮陪進事,明日山陵出去矣,所帶左邊捕盜大將命召及大將牌傳令牌,何以爲之,而捕將重任,不可一刻暫曠在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,左邊捕盜大將他邊大將兼察事,命下矣。兼察左邊捕盜大將任泰瑛,卽爲牌招,聽傳敎,何如?傳曰,允。
以公忠監司李秉文狀啓,槐山郡民家失火事。傳曰,當此農節,民家燒燼,若是夥多,聞甚驚慘,元恤典外,別加顧助,趁卽結構奠接之方,廟堂措辭分付。
摠戎廳啓曰,本廳千摠梁慶秀,半年受由,領軍之任,不可久曠,改差,何如?傳曰,允。
殯殿都監郞廳,以摠護使意啓曰,魂殿祭器陪進吉日時,令日官林兢淵推擇,則來四月初一日巽時爲吉云,以此日時陪進,傳授於魂殿參奉,仍令省記直宿之意,敢啓。傳曰,知道。
又以摠護使意啓曰,本都監郞廳宗親府典簿兪致長,移拜長陵令矣,其代前縣監安孝植差下,而時無職名,令該曹口傳付軍職,使之擧行,何如?傳曰,允。
大王大妃殿傳曰,海伯狀啓之兩邑守令,王府議讞,失之太輕,一則使孔路鉅局,莫可收拾,一則使歉歲之民,莫可支保,此豈尋常薄過勘放者乎?竝施竄配之典,守令狀罷,宜有擧實臚列,而數句論斷,只似殿最,雖云忠厚,有欠綜核,道臣從重推考。
義禁府啓曰,時囚罪人李象愼·李純翼,此豈尋常薄過勘放者乎?竝施竄配之典事,承傳啓下矣。李象愼,全羅道井邑縣,李純翼,慶尙道知禮縣,竝竄配,而以承傳內辭意,具罪目依例發遣府羅將,押送于配所,何如?傳曰,允。
義禁府照目粘連,黃州牧使李象愼,載寧郡守李純翼等矣,本府議啓內,李象愼段,昏謬莫察於豪橫,痼弊無望於收拾,旣有道啓之甚的,難以囚供,而全恕,李純翼段,撫綏罔念於恤災,施措全昧於察奸,至登臚列之甚的,難免溺職之當勘,竝只以此照律罪,各杖八十收贖,奪告身三等私罪,奉敎,當有東朝處分矣。
判義禁趙得林疏曰,伏以臣卽伏見兩囚照律草記,有慈聖殿下傳敎下者,臣不勝萬萬惶懍之至,噫,王府議讞,何等審愼,道啓論列,在所重勘,而只緣臣見識疎闇,事例茫昧,率爾勘律,竟歸失輕,有若薄過勘斷者然,其可曰廷尉當是耶?臣於是無所逃罪,而該囚改律,不敢濡滯,奉行成命,見今他囚,亦當議處,而僨事之餘,固所自劃蔑效之地,當戒有誤臣之冒行職事,實係末由,玆敢短章自列,仰瀆崇嚴。伏乞聖明,仰稟東朝,亟遞臣所帶金吾之銜,仍治臣不職之罪,以嚴法紀,以安私分焉。答曰,省疏具悉。兩邑之凋敗,必有其故,所以處分,特施重典者也。道臣問備,是卿分過之地,其勿爲引,可矣。
獻納李應夏疏略曰,納言除旨,忽下於夢想之外,義分所在,固當竭蹶叨謝,而臣父臣寅奭,見帶都憲之任,霜臺薇垣,雖是異司,諫諍糾劾,每參同座,非但私義難冒,亦有已例可據,乞稟東朝,亟賜鐫改,臣竊有憂愛之不能自已者,敢控蕘說焉,殿下,近日開講,卽小學一書也。許多敎訓,莫非性字中出來,所以弁卷之章,仁義也禮智也。存之於己,有德崇業廣之實,推以及人,有家齊國治之效,要不出性字而已,蓋堯·舜心法,不外乎性之一字,殿下亦以堯·舜之性爲性,念玆在玆,則何患不到於雍熙之治也?伏願懋哉懋哉。〈答曰,〉省疏具悉。所請依施,尾陳當留念矣
甲子三月二十三日辰時,上詣殯殿。朝上食親行入侍時,行都承旨朴珪壽,左承旨金基纘,右承旨閔奎鎬,左副承旨趙熙哲,右副承旨洪鍾雲,同副承旨申正熙,缺,待敎趙寧夏,以次侍立訖。正時前一刻,上具衰服出幄次,詣殯殿版位。贊儀啓請俯伏哭。上俯伏哭。少頃,贊儀啓請止哭,興平身。上止哭興平身。代奠官,詣香案前三上香,連奠三盞,降復本位。贊儀啓請俯伏哭。上俯伏哭。少頃,贊儀止哭興平身。上止哭興平身。仍詣欑宮奉審訖,還廬次。諸臣以次退出。
甲子三月二十三日巳時上御重熙堂。勸講入侍時,講官申錫愚,參贊官金基纘,侍讀官洪淳學,記事官朴海哲,別兼春秋趙熙一,記事官南一愚,各持小學第一卷,以次進伏訖。
甲子三月二十三日申時上御重熙堂。召對入侍時,參贊官趙熙哲,侍讀官洪淳學,檢討官宋熙正,待敎趙寧夏,記事官朴海哲,記事官李冕光·南一愚,各持小學第一卷,以此進伏訖。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
政院啓曰,右副承旨洪鍾雲,今日不爲仕進,卽爲牌招,何如?傳曰,允。
傳曰,召對爲之。
政院啓曰,奏御文字,何等審愼,而陪往大將李景純狀啓,職銜有違格式,事甚未安,推考,何如?傳曰,允。
大司成姜蘭馨疏曰,伏以臣於日前待罪喉院,伏蒙除旨,以臣爲成均館大司成者,龍光下燭,豹直生輝,雙擎華誥,祗行肅謝,榮耀之極,感激尤倍,而退歸私次,冞增怵惕,莫省措躬之所,竊伏惟念是職也,處虞廷敎胄之地,任周官造士之責,湖齋條式,上以贊昭代作成之化,嘉祐濯磨,下以盡賢關賓興之功,士趨之骳正,世敎之汚隆,於是乎繫焉,雖古之鴻儒長德,蔚有聲譽者,莫不於此而逡巡,則其地望之綦重,遴選之甚峻,有非人人所可輕畀也審矣。臣未敢知銓批所請,何取於臣,而登承乏之啓,天眷所加,何取於臣,而降低望之點,始也驥尾之附行,終焉駑步之反先,異渥浹身,同朝動色,顧臣本分,何以承當?念臣家世單寒,聞見謏寡,記誦詞章,不過功令之末技,言行操守,未嘗見槪於儕類,及夫釋褐之初,已謝鉛槧之舊業,逮乎授緋以後,亦無襪線之所長,粥粥無能,以迄于今,而恭遇我殿下,一初勵政之會,銀臺薇垣,兩月三除,今又師儒之長,恩命鄭重,臣是何人濫竊至此?經術之倡明,無容議到,程課之考校,下手亦難,將何以矜式士林,丕闡儒術,仰裨聖朝樂育之治哉?匪直臣之自知甚明,抑亦通朝之所共諒,而乃反視以倘來恬若,固有巍然據皐比之席,自任以成均之責,則豈不貽累於則哲之明,取譏於于列之笑乎?時在院中,雖不得不章皇叨謝,而惶愧之私,歷日靡已,玆敢冒控短章,仰暴衷懇。伏乞聖慈,俯垂鑑諒,仰稟東朝,將臣所叨職名,亟許鐫改,俾公器無玷,私分獲安焉。〈答曰,〉省疏具悉。爾其勿辭察職。
甲子三月二十四日辰時上御重熙堂。勸講入侍時,講官洪鍾序,參贊官申正熙,檢討官宋熙正,假注書朴來冕,記事官李冕光·南一愚,各持小學第一卷,以此進伏訖。
甲子三月二十四日申時上御重熙堂。召對入侍時,參贊官金基纘,侍讀官蔡東述,檢討官李京鎬,直閣李世用,假注書朴來冕,記事官李冕光·南一愚,各持小學第一卷,以次進伏訖。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
藥房提調金賢根,副提調朴珪壽,啓曰,伏未審日間,聖體,若何?寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政金左根山陵進去,左議政趙斗淳無時急稟定事,右議政李景在奉命出疆,不得來會云矣,敢啓。傳曰,知道。
傳曰,召對爲之。
傳曰,玉堂有闕之代,前望單子入之。
玉堂前望單子入之,副校理鄭稷朝落點。
政院啓曰,新除授副校理鄭稷朝,以前任扶安縣監,方至解由未出中,何以爲之?敢稟。傳曰,勿拘。
傳曰,在外臺諫許遞與有闕之代,前望單子入之。
臺諫前望單子入之,執義李玄文,司諫尹致賢,掌令金玉龍·金圭衡,持平黃正淵·李敦禹,正言張膺杓·李晩耆落點。
殯殿都監郞廳,以摠護使意啓曰,今此大行大王發引後,下玄宮前,山陵朝夕上食祭奠封進生物,以京貢貿用事,別單啓下,而四月初六日夕上食,初七日朝上食,兩時所用生物中,以本色封進及外他難貿物種,皆以生秀魚,代封磨鍊,數爻另具別單書入,而待啓下,令宣惠廳會減,何如?傳曰,允。
訓鍊都監啓曰,本局千摠任興模,身病猝重,勢難察任,改差,何如?傳曰,允。
同敦寧宋泰熙疏略曰,臣以東京僨績,薄竄顯赦,歸田訟愆,迺者敦府特旨,進臣以嘉善階,噫,爵秩,所以命有德,而臣之憃愚,動速訾謷,大小遠近,無非良貝,孤恩負國,荒墜家訓,有臣如此,生不如死,不惟官刑之倖逭,乃反縻之以亞卿之位,侈之以中批之恩,此臣所以恧蹙靦騂,不啻若撻市也。冒進招論,尙不足恤,而熙朝貽累,豈如何哉?乞稟東朝,遞臣新授資級焉。答曰,省疏具悉。往事何必追引?卿其勿辭行公。
甲子三月二十五日辰時上御重熙堂。勸講入侍時,左議政趙斗淳,講官尹致定,參贊官閔奎鎬,侍讀官蔡東述,假注書趙定燮,別兼春秋趙熙一,記事官南一愚,各持小學第一卷,以次進伏訖。
甲子三月二十五日申時上御重熙堂。召對入侍時,參贊官閔奎鎬,侍讀官蔡東述,檢討官李京鎬,直閣李世用,假注書趙定燮,別兼春秋趙熙一,記事官南一愚,各持小學第一卷,以次進伏訖。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
朴珪壽啓曰,左承旨金基纘,今日不爲仕進,卽爲牌招,何如?傳曰,允。
傳曰,判敦寧金炳冀,大護軍金炳㴤,護軍金炳地·鄭海尙,兵曹參判朴齊寅,禮曹參判金元植,竝享官加差下。
傳曰,同敦寧許遞。
以京畿監司趙在應狀啓,龍仁縣民家失火事。傳曰,聞甚矜惻,元恤典外,別加顧助,結構奠接之方,廟堂措辭分付。
議政府啓曰,因宣惠廳草記,魂殿山陵所供菜蔬柴炭價,令廟堂區劃事,允下矣。米木錢依定式分定,而近例多以純錢磨鍊,今亦以純錢輸送之意,分付各營各司,何如?傳曰,允。
吏曹啓曰,永平郡守李東根呈狀內,矣身親病沈重,萬無離側還官之望云,其親病旣如是,則有難强令還任,改差,何如?傳曰,允。
吏曹口傳政事,以兪致弘爲永平郡守。
兵曹啓曰,今此大行大王發引時,大駕弘化門外奉辭時,侍衛軍兵,當爲磨鍊,而謹考謄錄,則庚申年禁軍全數侍衛,訓鍊大將率步軍環衛,禁御兩營摠戎廳,宮城外扈衛,乙丑年禁軍全數侍衛,訓局軍八百名環衛,其餘軍兵,大將率領,右邊通衢結陣,御營軍兵,大將率領,左邊通衢結陣,辛巳年禁軍全數侍衛,訓局軍八百名,左右列立扈衛,其餘軍兵,大將率領環衛,兩營大將,各率該營軍兵,左右邊通衢結陣事,命下,而其時御將,有身病,禁將都領結陣,己酉年禁軍全數侍衛,訓局軍兵,大將率領幕次環衛,兩營大將,率領該營軍兵,左右邊通衢結陣事,允下,而訓鍊大將洪在龍,隨轝進去,禁將幕次環衛,通衢結陣,御將摠戎使爲之事,判下,丁巳年,依辛巳年例爲之,御將都領結陣事,命下,而訓鍊大將金炳冀,隨轝進去,幕次環衛,因下敎,以訓局中軍擧行矣,今番則何以爲之乎?敢稟。傳曰,依。己酉年例爲之,訓局軍兵,摠戎使率領,幕次環衛,兩營大將,各率該營軍兵,左右邊通衢結陣。
御營廳啓曰,本廳哨官崔星煥·孫重憙,身爲兼參軍,不勤巡山,爲先汰去之意,敢啓。傳曰,知道。
吏曹啓目,粘連觀此敦寧都正白海運上疏,則以爲臣於本府素無敦寧格,以公格在所當遞。伏乞聖明,仰稟東朝,將臣見職,照例鐫改,亦爲白有臥乎所,旣無敦寧,則揆以公格,不可仍帶,敦寧府都正白海運,改差何如啓,依允。
敦寧都正白海運疏曰,缺〈答曰,〉省疏具悉。疏辭下該曹稟處。
甲子三月二十六日辰時上御重熙堂。勸講入侍時,講官鄭基世,參贊官趙熙哲,檢討官李京鎬,假注書朴來冕,記事官李冕光·南一愚,各持小學第一卷,以次進伏訖。上曰,史官分左右。上誦前受音一遍訖,仍開卷。基世,讀自四十始仕,止七十致事,仍奏釋義。上曰,大夫云者,卽今參判判書耶?基世曰,我朝自三品稱以下大夫,而二品以上,稱以大夫矣。上讀新受音十遍訖。上曰,方物出謀發慮,何謂也?基世曰,比方事物出謀猷,而發慮憲者也。古之人,自十五入學,至四十始仕,中間二十五年,卽從事於學,學優而仕也,是孔子不惑,孟子不動心之年也。夫幼而學之,壯而行之,而其所行之者,卽事君之事耳,君臣以義合者,而道合則從,不可則去,去從之間,惟義是視,此君子所以難進易退者也。人君禮待群下,使成德之士,得君行道,從而不去,則其國安得不致治,而亦豈非臣主俱榮者乎?又奏曰,致事卽今奉朝賀之謂也。又奏曰,臣於日前賓筵,伏聆慈聖殿下簾敎矣,殿下日昨講筵時,以前受音之未得善誦,意有筵臣之陳勉而無聞焉,尤爲歉愧爲敎,臣等退而相賀曰,殿下此敎,非惟資益於緝熙之聖工,推以行之,則德化之盛,可以比隆於三代云矣,今日前受音,果善誦矣,每於臨講之時,專心致志,則句讀之間,自無差錯之慮,必以日前仰告於慈聖者,一念慥慥,是臣等千萬仰望者也。
甲子三月二十六日申時上御重熙堂。召對入侍時,參贊官洪鍾雲,侍讀官蔡東述,檢討官李京鎬,直閣李世用,假注書趙定燮,記事官李冕光·南一愚,各持小學第一卷,以次進伏訖。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
政院啓曰,臣熙哲臣鍾雲,今日發靷,初再度兼行習儀進去下直之意,敢啓。傳曰,知道。
傳曰,召對爲之。
訓鍊都監啓曰,謹依統長崔虎大口傳下敎,今此發靷時,侍衛武藝別監四十六人,每人每日糧米三升,饌價錢三錢,門旗手十二名,每名每日糧米三升,饌價錢七分,依例分給之意,敢啓。傳曰,知道。
又啓曰,本局局別將鄭喆東,身病猝重,勢難察任,改差,何如?傳曰,允。
以京畿監司趙在應狀啓,陽城縣監朴邠壽身死事。傳曰,令該曹口傳差出。
吏曹口傳政事,以李敏恒爲陽城縣監。
甲子三月二十七日辰時上御重熙堂。勸講入侍時,講官趙得林,參贊官閔奎鎬,侍讀官蔡東述,假注書睦承錫,記注官宋宅薰,記事官李冕光,各持小學第一卷,以次進伏訖。上曰,史官分左右。缺。得林曰,爲學之要,莫先於問難矣,初讀之書,不能無疑,雖村巷篤工之士,亦所不免之患也。有疑則問,期於無疑,此爲進學工夫,故傳曰,疑思問,又曰好問,則裕此莫非問難之義也。今於文義奧疑處,先賜發問焉。上曰,女子九年八年,皆可不出,何必於十年然後不出乎?得林曰,自能言,卽敎以應對之緩,七年敎其別,而爲異席之坐,八年敎其讓,而爲出入飮食之節,至於十年,則知慮漸長,可責以成人之道,故常處閨門之內,不出於外也。男子亦於十歲,出就外傳,亦此義也。上曰,執麻枲,何義也?得林曰,枲麻之有子者,似是麤麻,而皆是治績之物也。蓋治績治蠶之類,不惟女工之其職耳,必敎之早者,使知衣食所來之艱難,而不敢爲奢靡焉,男子亦不得不早知稼穡之艱難,故自古明王,皆以明農務本,爲至治之要,至有親耕籍田,以供粢盛,亦有王后親蠶獻繭之擧,此爲稼穡紡績之不可不早知者有如此矣,古詩曰,誰知盤中飱粒粒皆辛苦,農家辛苦之狀,殿下不可不早知矣。上曰,枲如葛之類耶?得林曰,麻布皆織布之物,而葛亦有織而爲布,則似亦同類,而此枲字恐是麻之一類矣。上曰,上言女子備言女事,而更言學女事,何義也?得林曰,上女子是爲總論女事,而下女事者,執治織組,皆是女子之事,故特以女事二字又言之矣。仍奏曰,小學之法,以豫爲先,故自能言便有敎一歲有一歲之工夫,至于十歲,而幼學之道成矣,蓋人之幼也。知思未有所主,故先敎小學者,其言易知,其道易入,習與智長,久自安熟,先乎進退應對之間,而終之道德性命之要,始於童幼之習,而卒於聖賢之歸,擴充於此,循序以進,則大學之修齊治平,亦不外是矣,以此體念焉。
甲子三月二十七日申時上御重熙堂。召對入侍時,參贊官金基纘,侍讀官蔡東述,檢討官趙昌和,待敎趙寧夏,假注書睦承錫,記注官宋宅薰,記事官李冕光,各持小學第一卷,以次進伏訖。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
備忘記,楊州牧使林翰洙下直,長弓一張,長箭一部,片箭一部,筒兒一箇賜給。
政院啓曰,今此大行大王發靷時,四月初六日,黔巖晝停所問安,到山陵問安,初七日翌日問安,上山陵問安,下玄宮問安,何承旨進去乎?敢稟。傳曰,陪從承旨兼行,下玄宮時,同副承旨進去。
又啓曰,右承旨閔奎鎬,今日不爲仕進,卽爲牌招,何如?傳曰,允。
以右承旨閔奎鎬牌不進,罷職傳旨。傳曰,只推。
傳曰,呈告臺諫許遞,政官牌招開政。
傳曰,召對爲之。
傳曰,回還書狀官留待。
傳曰,回還書狀官入侍。
政院啓曰,卽者社稷署官員來言,今此啓殯告由文,神位版出安奉還時,提調一員,當爲進參,而都提調鄭元容,提調李敦榮,俱有身病,不得進參云,提調卽爲牌招,何如?傳曰,提調許遞,前望單子入之。
社稷提調前望單子入之,洪在喆落點。
以全羅監司鄭健朝狀啓,礪山等邑民家失火事。傳曰,當此農節民家燒燼,若是夥多,聞極驚慘,元恤典外,別加顧助,趁卽結構奠接,無有一民失所棲遑之弊事,廟堂措辭關飭。
以公忠監司李秉文狀啓,淸風府民家失火事。傳曰,當此農節,民戶燒燼若是夥多,聞甚矜惻,元恤典外,別加顧助,趁早結構奠接,燒死人,如有生前身還布,竝蕩減事,廟堂措辭分付。
禮曹啓曰,各陵園墓所,今春植木播橡,依定式擧行後,株數斗數區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
御營廳啓曰,本廳千摠李文永,身病甚重,勢難察任,改差,何如?傳曰,允。
吏曹啓曰,今此永寧殿告由文,大祝前獻納申獻求,景慕宮告由文,大祝前獻納李應夏,時無職名,竝令該曹口傳,付軍職,何如?傳曰,允。
兵曹口傳政事,副司果申獻求·李應夏。
吏曹啓曰,工曹正郞柳龍䥁,成均典籍韓國輔,俱以身病,呈狀乞遞,竝改差,何如?傳曰,允。
又啓曰,咸鏡道都事金瓊,以其身病呈狀乞遞,改差,何如?傳曰,允。
有政。吏批,兼判書金炳學進,參判兪致善,參議權用脩,牌招不進,以李源命爲大司憲,李鍾淳爲大司諫,李肇信爲正言,李載元爲同敦寧,金炳陸爲敦寧都正,李鎬肅爲司僕僉正,金履奎爲工曹正郞,洪衡謨爲禮賓主簿兼執義,尹顯岐減下。再政,以金啓鎭爲掌樂主簿,兼春秋單金履奎。三政,以李友善爲漢城主簿。四政,以朴齊文爲司䆃主簿。五政,以李容恢爲引儀。六政,以姜琦煥爲禁府都事。七政,以尹致愚爲引儀。八政,以王錫初爲禁府都事。九政,以李秉五爲尙衣別提。
以吏曹參議權用脩牌不進,罷職傳旨。傳曰,只推。
甲子三月二十八日辰時上御重熙堂。勸講入侍時,講官朴珪壽,參贊官申正熙,檢討官趙昌和,記事官朴海哲,記事官李冕光·南一愚,各持小學第一卷,以次進伏訖。
甲子三月二十八日申時上御重熙堂。召對·回還書狀官同爲入侍時,參贊官趙熙哲,侍讀官蔡東述,檢討官趙昌和,待敎趙寧夏,假注書睦承錫,記事官李冕光·南一愚,各持小學第一卷,書狀官尹顯岐,以此進伏訖。上曰,史官分左右。上曰,回還書狀官進前。顯岐進前。上曰,善爲往還乎?顯岐曰,王靈攸暨,無事往還矣。上曰,何其遲也?顯岐曰,待車卜比包後渡江,故今纔復命矣。上曰,其外更無他事乎?顯岐曰,果無他事,而臣奉使異域,不意奉諱,慟冤弸迫,不知攸達,而及到狼子山,逢奏請使行,狀聞聖上光御,歡忭慶祝矣。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
傳曰,聞守陵官完平君昺,遭故云,待其葬使之起復行公。
傳曰,守陵官行公前,陵所祭奠,東寧尉金賢根,南寧尉尹宜善,輪回入直。
傳曰,召對爲之。
兵曹啓曰,發引返虞三度習儀時,大駕奉辭祗迎節次,亦爲習儀,而謹考己酉謄錄,則挾輦軍不爲磨鍊矣,今亦依此擧行乎?敢稟。傳曰,依此磨鍊。
禮曹啓曰,今此發引時,所過各門道路橋梁名山大川設祭處所,已爲磨鍊啓下矣。謹稽謄錄,則南關王廟設祭,每以南郊因山時設祭之例也。今審則因山道路旣由西郊,不必設行,循例磨鍊,極涉悚惶,臣之矇然不察,惶恐待罪之意,敢啓。傳曰,知道。卿勿待罪。
政院啓曰,卽伏見禮曹草記,則今此因山道路,旣由西郊而南關王廟祭,已爲磨鍊,至於啓下云,祀典所重,何如,而致此不審,萬萬未安,當該堂上,推考警責,何如?傳曰,允。
甲子三月二十九日辰時上御重熙堂。勸講入侍時,講官李㘾,參贊官閔奎鎬,侍讀官蔡東述,假注書兪初煥,記事官李冕光·南一愚,各持小學第一卷,以此進伏訖。
甲子三月二十九日申時上御重熙堂。召對入侍時,參贊官洪鍾雲,侍讀官兪晩源,檢討官宋熙正,待敎趙寧夏,假注善兪初煥,記事官李冕光·南一愚,各持小學第一卷,以次進伏訖。
上在昌德宮廬次。
朝哭後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。
藥房提調金賢根,副提調朴珪壽,啓曰,伏未審日間,聖體,若何?寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,左副承旨趙熙哲,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金左根,無時急稟定事,左議政趙斗淳有身病,右議政李景在奉命出疆,不得來會云矣,敢啓。傳曰,知道。
傳曰,藥院提調許遞,前望單子入之。
內醫提調前望單子入之,洪鍾序落點。
以司謁口傳下敎曰,差備軍士順吉,令秋曹嚴刑遠配,
以司謁口傳下敎曰,承傳罪人順吉,勿拘齋日,卽速擧行事,分付。
傳曰,召對爲之。
兵曹啓曰,返虞時,大駕詣敦化門外祗迎時,環衛軍兵當爲磨鍊,而謹稽謄錄,庚申年訓將率各營入直馬步軍扈衛矣,今番則,何以爲之乎?敢稟。傳曰,依奉辭時磨鍊宮城扈衛置之。
又啓曰,今三月三十日,庚午申初三刻,立夏改火進上時,宗廟署·社稷署·永禧殿·永寧殿·孝文殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
吏曹啓曰,今此大行大王發引敎是時,各差備官中時無職名人員,令該曹口傳付軍職,何如?傳曰,允。
刑曹啓曰,以司謁口傳下敎曰,差備軍士順吉,令秋曹嚴刑遠配,以司謁口傳下敎曰,承傳罪人順吉,勿拘齋日卽速擧行事,分付事,命下矣。謹依下敎,罪人順吉,嚴刑一次後,咸鏡道穩城府遠地定配所,卽爲押送之意,敢啓。傳曰,知道。
司譯院啓曰,今此弔慰勅使,非久出來,而奏請使回還,當在勅行到灣之前矣,在前如此之時,以回還譯官,仍定勅行,差備多有其例,今亦依已例,擇其可合人堂上譯官李尙迪·劉在寬,堂下譯官李應憲,留待灣上,使之擧行,以除沿路廚傳之弊,卽以此意,發關分付於回還使臣及該道道臣,何如?傳曰,允。
戶曹啓曰,卽接禮曹啓下移文,則永恩府院君房四仲朔四名日忌日祭物種,依前例,令戶曹磨鍊事入啓,依允矣。依前例,加定分道別單書入之意,敢啓。傳曰,知道。
甲子三月三十日辰時上御重熙堂。勸講入侍時,領府事鄭元容,講官宋近洙,參贊官閔奎鎬,侍讀官兪晩源,假注書睦承錫,記事官李冕光·南一愚,各持小學第一卷,以次進伏訖。上曰,史官分左右。元容曰,近來日候不調,昨今晴明和暢,此時聖體,若何?上曰,一樣矣。元容曰,寢睡水刺之節,何如?上曰,一樣矣。元容曰,大王大妃殿氣候,何如?上曰,一樣矣。元容曰,王大妃殿氣候,何如?上曰,一樣矣。元容曰,大妃殿氣候,何如?上曰,一樣矣。上讀七遍,敎曰,此云飽食煖衣,近聞鄕民,勤於耕織,而猶不免飢寒,都下之民,不勞力而猶多衣帛食稻者矣。元容曰,凡人主安於錦玉,每念閭里疾苦之狀,則民得以安保,今聖敎,念到於遐民飢寒之狀,此發政施仁之本也,誠生靈之福矣,上曰,田民之偏被困瘁者,何故也?元容曰,民皆有良心,勤勞農作,必先納公稅與官需,而貪汚之吏,往往有橫徵之弊,故民不聊生者,職此之由也。上曰,聞貪汚之吏,憑藉公納,科外徵索者,眞是唆其膏血也,何忍爲此乎?元容曰,聖敎至當矣,明燭外邑事情如此,則民將見德化之盛矣,生民休戚,專係於分憂共理之官,故自虞廷之咨十二牧歷代昭辟,無不以擇吏久任,爲保民之本矣。上曰,善治者,使久其任爲好矣。元容曰,吏數遞則民受害焉,此後守令有窠時,飭銓官愼擇,而久任焉。上曰,監司若不治,則其害,何如?元容曰,守令失職,害止一邑,監司不治,害遍一道,尤不可不愼擇也。上曰,監司守令俱擧其職,則使斯民免流離之患乎?元容曰,然矣,聖念長在於安民保民,則可期俗美而治隆矣。上復讀三遍訖,敎曰,逸居而無敎者,是自棄也,是故,使契爲司徒,而敎之耶?元容曰,小學先言立敎,而非敎則無以知之,非但自能食能言時,隨事指敎,雖在胎時,已有敎矣,此篇,自學記曰至王制曰五章,謂師敎弟子之法也。上曰,司徒,今之何官,而我國則不設敎人之官乎?元容曰,我朝亦如此,禮曹,掌勸,掌諸文官,以至醫譯等諸流,成均館及四學,掌訓誨多士,而雖童蒙,亦有敎官之職矣。上曰,今之敎官,亦敎童蒙乎?元容曰,間或爲然,而不能常行矣。仍奏曰,今日自止,自上解釋旨義爲好矣。上釋章句以敎曰,人之有道,卽敎以人倫之意也。元容曰,然矣。上曰,鄕民則終歲耕作,而衣不掩體,食不充腹,京民則不耕不織,而飯白米服紬帛,何爲而然也?鄕民豈不可矜乎?元容曰,聖敎,懇懇惓惓於農夫織婦,恒存此念,則惠澤將日加於民矣,臣今日登筵,伏聆辭敎,誠萬萬喜幸矣。上曰,聞京民,喜飮酒好相鬪,酒之害甚大,何不設禁乎?元容曰,自周時已有禁戒,書經亦有酒誥篇矣。上曰,今何不禁乎?元容曰,享祀宴集,以酒爲重,故惟饑歲禁之矣。上曰,近聞米價高騰,亦可爲禁釀之時也。元容曰,年前亦有乍禁之時矣。上曰,三亥酒則或有禁時云矣。元容曰,穀貴處禁釀果有益,今亦外道或行之云矣。上曰,外道是何道也?元容曰,湖南云矣。仍奏曰,此章言敎以人倫,蓋人倫,蓋人之不知者,受敎於人而知之,其敎授之人,何以先知,而敎人乎?上曰,其敎授之人,先己受敎於人,故知之而敎人也。元容曰,聖志高明,若專心則可以日就月將矣,學工之要,在於二字,曰問學曰思字,蓋有疑則必問而知之,知之而審思之,則必爲貫通,伏願常留聖念焉。
甲子三月三十日申時上御重熙堂。召對入侍時,參贊官金基纘,侍讀官兪晩源,檢討官宋熙正,直閣李世用,假注書兪初煥,記事官李冕光·南一愚,各持小學第一卷,以次進伏訖。
上在昌德宮廬次。
辰時巳時,日有食之。自巳時至未時,日暈。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。朔奠親行後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂百官奉慰問安。答曰,罔極。
傳于申正熙曰,朝上食時,百官入參。
閔奎鎬啓曰,行大司憲李源命,持平李敦禹,大司諫李鍾淳,司諫尹致賢,正言李肇信,旣入闕中,不爲傳啓,直爲出去,事甚未安,竝推考,何如?傳曰,允。
洪鍾雲啓曰,同義禁尹滋悳,旣已出肅,而兼帶同春秋,不爲肅謝,直爲出去,事甚未安,推考,何如?傳曰,允。
趙熙哲啓曰,左邊捕盜大將李景純,陪往大將,禁衛大將許棨,摠戎使李景夏,參班事,明日三度習儀,慕華館出去矣,李景純所佩命召及大將牌傳令牌,許棨所佩命召,李景夏所佩密符,何以爲之?敢稟。傳曰,竝仍佩往來。
傳于趙熙哲曰,召對爲之。
趙熙哲,以兵曹言啓曰,今此發引後,宮城扈衛,依下敎勿爲磨鍊,而謹考謄錄,則乙未己酉年,各營將臣,只率標下軍,闕下各營留駐,捕盜大將,每夜隨其字內,嚴加巡綽矣,今亦依已例,竝除標信擧行,而返虞祗迎日,各其信地,臨時聚待,結陣之之意,分付,何如?傳曰,允。
申正熙,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以承文院都提調意啓曰,日食已過,禮部回咨,依例撰出,奉御押後,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
金基纘,以戶曹言啓曰,謹奉傳敎,璿源殿蘆簾修政吉日時,令日官李興善推擇,則今四月十三日巽時爲吉云,以此日時擧行之意,敢啓。傳曰,知道。
趙熙哲,以訓鍊都監言啓曰,今此因山時,丁字閣帷門布城排設次,將校二人,軍三十名,今月初三日定送,使之擧行,而仍爲分排守直之意,敢啓。傳曰,知道。
又以禁衛營言啓曰,今此山陵丁字閣帷門布城排設次,將校一人,軍二十名,布帳三十浮,今月初三日出送,使之排設後回還,而其中五名,仍留擧行之意,敢啓。傳曰,知道。
吏曹啓目,前五衛將李進緖名字,改以廷緖,前僉知朴喜贊名字,與後娶妻父金喜燦,音相似,改以喜祖事爲等如告狀,依例令藝文館給帖,何如?判付啓依允。
甲子四月初一日卯時,上詣殯殿。朝奠兼朔奠親行入侍時,行都承旨朴珪壽,左承旨金基纘,右承旨閔奎鎬,左副承旨趙熙哲,右副承旨洪鍾雲,同副承旨申正熙,記事官朴海哲,假注書兪初煥,別兼春秋趙熙一·金炳翊,記事官李冕光·南一愚,提學金學性,檢校待敎鄭範朝·趙成夏·洪承億,直閣李世用,待敎趙寧夏,應敎李正魯,副應敎兪致範,校理兪晩源·洪淳學,副校理鄭稷朝·蔡東述,修撰李京鎬,副修撰趙昌和·宋熙正,以次侍立。時至,上具衰服,出廬次,詣殯殿褥位,上俯伏哭,少頃平身。代奠官,詣香案前跪,三上香,連獻三盞,降復位。上俯伏哭少頃,上止哭興平身,仍還廬次。諸臣以次退出。
甲子四月初一日辰時,上詣殯殿。朝上食親行入侍時,行都承旨朴珪壽,左承旨金基纘,右承旨閔奎鎬,左副承旨趙熙哲,右副承旨洪鍾雲,同副承旨申正熙,記事官朴海哲,假注書兪初煥,別兼春秋趙熙一·金炳翊,記事官李冕光·南一愚,提學金學性,檢校待敎鄭範朝·趙成夏·洪承億,直閣李世用,待敎趙寧夏,應敎李正魯,副應敎兪致範,校理兪晩源·洪淳學,副校理鄭稷朝·蔡東述,修撰李京鎬,副修撰趙昌和,以次侍立。時至,左通禮跪啓請出次。上具衰服出廬次,入殯殿詣褥位。引儀唱俯伏哭。上俯伏哭。少頃,引儀唱止哭興平身。上止哭興平身。代奠官,詣香案前,三上香,連奠三盞訖,降復位。引儀唱俯伏哭。上俯伏哭。少頃,引儀唱止哭興平身。上止哭興平身。通禮導上還廬次。諸臣以次退出。
甲子四月初一日巳時,上御重熙堂。勸講入侍時,講官曺錫雨,參贊官洪鍾雲,侍讀官洪淳學,記事官朴海哲,記事官李冕光·南一愚,各持小學第一卷,以次進伏訖。上曰,史官分左右。上誦前受音一遍訖,上開卷。錫雨讀,自父子有親,止敬敷五敎在寬,仍釋義訖。上命授書算于錫雨,上讀新受音十遍訖。錫雨還納書算。上曰,君臣有義,何謂也?錫雨曰,君臣,以義爲主也,君而盡君道,臣而盡臣道,則義在其中,古之聖人有曰,君君臣臣父父子子,則君臣父子,可謂一體,而父子主恩,君臣主義也,故君使臣以禮而臣事君以忠也。夫以五倫敎民,民無不篤於五倫,則垂拱無爲而治化自溢,此所以爲堯·舜之世者也。然而必也如堯·舜之民,比屋可封,然後始可以言敎,苟如孟子所云無恒産,無恒心,救死不贍,何暇治禮義,則雖欲敎之,得乎?是故,夫子有先富後敎之訓,而富爲敎之本也明矣,見今民産,不可但以不如盛世論,其終歲勞苦,所得不過爲甁罌之儲,而正稅之外,侵漁蝟集,又或貪官汚吏,剝割無所不至,則終致顚連之患者多矣,當此之時,敎猶餘事,富是急務,而富之之術,若欲家賜而戶饋,以待其足,則雖千乘之富,豈可以繼之乎?其要只在於不奪其時,不傷其財,輕其徭賦,除其侵害,使之安生樂業而已,以臣愚見,目下國政之最宜先者此也,惟殿下,懋哉。淳學曰,凡敷敎之道,必主於敬,而尤在於寬,敬以處己則人不敢慢,寬以待人則人易於從,二者不可偏施,苟一於敬則或失於急迫,一於寬則或失於縱弛也。故旣勉之以敬敷,又戒之以在寬,使之優柔浸漬,漸入於聖人之化,其天性之眞,自然呈露,不能自已,而無急迫縱弛之患也。於此敬寬二字,可見帝舜愼徽之德也。且敎人之方,務在寬裕,故生子而擇女師之時,亦以寬裕慈惠者爲先,寬之一字,爲敷敎之本也。伏願殿下,以前篇中求其寬裕之句推,而乙覽於此章在寬之敎,則自然有溫古知新之工也。鍾雲曰,堯旣命契,敎民人倫,則豈有不親不遜之理,而舜承堯之位,法堯之德,申命司徒,敬敷五敎,民彝物則,迄于今不墜,此堯·舜所以爲萬世君師者也。大抵明倫敦敎之要盡載於孝經·小學,而今我殿下,日講是書,令聞所及,莫不欽頌,孝理導率之效,其將觀感而興起,環東土含生之倫,皆爲堯·舜之民,曷不休哉?上掩卷。上曰,史官就座。仍命退,諸臣,以次退出。
甲子四月初一日未時,上御重熙堂。召對入侍時,參贊官趙熙哲,侍讀官洪淳學,檢討官宋熙正,直閣李世用,記事官朴海哲,記事官李冕光·南一愚,各持小學第一卷,以次進伏訖。上曰,史官分左右。上開卷,諸臣以次開卷。上曰,上番讀之。淳學讀奏。上曰,釋義。淳學釋義訖。上曰,下番讀之。熙正讀奏。上曰,釋義。熙正釋義訖。上曰,參贊官讀之。熙哲讀奏。上曰,釋義。熙哲釋義訖。上曰,閣臣讀之。世用讀奏。上曰,釋義。世用釋義訖。上命授書算于淳學,讀十遍〈訖〉。上曰,汝作司徒者,何官也?熙正曰,司徒卽掌禮之官也。上曰,敬敷五敎在寬者,何義也?淳學曰,五敎者,五倫之敎也,蓋五者之理,出於人心之本然,有非勉强而能者,然每拘於氣質之偏,輒溺於物欲之蔽,竟至於全昧其理而不親不遜矣。大抵敷敎之初,若不以寬裕而導之,則蚩蚩庶民,必以五常之倫,謂之高遠難行,易致暴棄,且或剛嚴而御衆,則上下情志,不得流通,故以在寬二字,爲設敎之綱領,以此觀之,聖世之化行俗美,推可知也。熙正曰,聖人之於事爲,雖無所不敬,而至於五倫之敎,又是事之大者,故特以敬言之也。且聖人敎化之行,如風草之必偃,桴鼓之輒應,緩而不迫,優柔浸漬,故必以寬一字,爲立敎之本,書曰,克寬克仁,彰信兆民,又曰,臨下以簡,御衆以寬,人君出治之要,莫先於寬裕之道也。熙哲曰,堯之命契,始敎以人倫,舜又命契,敬敷五敎,夫以堯·舜之聖,敦倫導俗,前後一揆,則民之觀感興起,捷於影響,亦有其所以然者,以親九族,九族旣睦者,堯之所以明德也,終身慕父母,舜之所以大孝也。兩聖之所自修於身者,若是卓越,則雖無命契之敎,自可以丕變民風矣,以此推之,治國平天下之本不出於修身齊家四字而已,伏願殿下,益加體念焉。世用曰,百姓不親,五品不遜云者,帝堯平章之治,已爲於變,則況帝堯之時,宜無不親不遜之理,而四海之大,兆民之衆,猶或有博施未盡之憂,故特命司徒,又復設敎,古昔聖君之爲民惓惓,若是其切矣。上掩卷。上曰,史官就座。仍命退諸臣,以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
金基纘啓曰,右承旨閔奎鎬,今日不爲仕進,卽爲牌招,何如?傳曰,允。
趙熙哲啓曰,臣熙哲臣鍾雲,今日三度習儀,進去下直之意,敢啓。傳曰,知道。
申正熙啓曰,事變假注書金鎭模,身病猝重,勢難察任,今姑改差,何如?傳曰,允。
金鎭模改差代,以李泰永爲事變假注書。
大王大妃殿傳于金基纘曰,無論哀慶,每於設都監,竣事之後,施賞酬勞,德意甚厚,而近來別單,太不誠實,初無可紀之勞,徒出干恩之計,冒錄參名,淆濫極矣,今番則各別精核,從實修正事,預爲分付於三都監。
大王大妃殿傳于金基纘曰,因封在邇,敦匠之節,未知何以就緖,而結所進排之際,誅求侵責之弊,最當痛禁者也。發遣文備郞,到底糾察,如有犯科者,雖掖屬,直爲極治之意,嚴加申飭事,分付廟堂。
傳于申正熙曰,吏曹判書金炳學,自明日,至初五日別入直。
以司謁口傳下敎曰,司勇李載冕,自明日,至初六日別省記。
傳于金基纘曰,入直摠管許遞,前望單子入之。摠管前望單子入之,副摠管尹正求·徐相鼎落點。
以右承旨閔奎鎬牌不進罷職傳旨,傳于申正熙曰,只推。
傳于申正熙曰,召對爲之。
傳于申正熙曰,勸講,自明日姑停。
申正熙,以吏曹言啓曰,今此路祭祭官中,時無職名人員,令該曹口傳付軍職,何如?傳曰,允。
又以議政府言啓曰,今此因山時,陵所結所,多有糾察檢飭之事,而際伏承慈敎下者,應敎李正魯,副司直李雲弼,校理洪淳學,竝文備郞差下,以爲分詣摘奸之地,何如?傳曰,允。
又以禮曹言啓曰,來四月二十日卒哭祭時,大王大妃殿·王大妃殿易服儀註,直爲書入各殿之意,敢啓。傳曰,知道。
又以御營廳言啓曰,因山陵都監草記,陵所丁字閣,設布帳次,將校一人,軍二十名,布帳三十部,明日出送,使之排設後回還,而其中十名,仍留守直之意,敢啓。傳曰,知道。
又以摠戎廳言啓曰,本廳哨官金瑛詢,身病猝重,勢難察任,改差,何如?傳曰,允。
甲子四月初二日辰時,上御重熙堂。勸講入侍時,講官申錫愚,參贊官申正熙,檢討官宋熙正,記事官朴海哲,記注官崔奭奎,記事官李冕光,各持小學第一卷,以次進伏訖。上曰,史官分左右。上誦前受音一遍訖,上開卷。錫愚讀,自命夔曰命汝典樂,止神人以和,仍釋義訖。上命授書算于錫愚。上讀新受音十遍訖。錫愚還納書算。上曰,律和聲者,何義也?我國之樂,與中國之樂同乎?錫愚曰,此章內,自詩言志,至律和聲,卽是言樂,中國之樂,固爲正音,後世則禮壞樂廢,不可謂之得中和之正也。我國之樂,世宗大王,以上聖之姿,當制作之會,磬石出於南陽,秬黍産於海州,以調聲律,樂由是興,比今日中國之樂,東方得其正音也。蓋直而溫以下四句,養人中和之德而救其氣質之偏者也,古者,敎人如是也。故人才咸得成就,後世則敎術盡壞,唐虞之盛,不可復見,上之人,受君師之位,惟有躬行心得,導率風化,然後庶幾追古昔之治也。熙正曰,律者,十二律也,樂主於和,故以和聲言之也,樂者,與天地同和,而其在於人,流通精神,感發志氣,中和之德,洋溢上下,此爲聖人作樂之效也。上曰,神人以和者,何義也?錫愚曰,樂者,薦之郊廟,用之朝廷,此所以爲神人以和者也。熙正曰,上自郊廟,下至鄕黨,皆有筦絲節奏之音,在宗廟而君臣上下同聽之,則莫不和敬,在宗族鄕黨而長幼老少同聽之,則莫不和親,在閨門之內,父子兄弟同聽之,則莫不和順,神人以和,於此可見也。作樂之制,始於黃帝之時,而使伶倫民,斲竹於嶰谷之中,作十二籥,以象鳳凰之鳴,陰陽淸濁,皆叶於十二律,而亦爲十二月之應也。正熙曰,我國之於中國,樂器則本無異制,而樂章則華東之音,各自不同,今樂院所在之器,卽是三代之遺制也。且以我國言之,亦有雅樂俗樂之別矣。上曰,今用之宗廟者,爲雅樂乎?正熙曰,然矣。上掩卷。仍敎曰,適有五言一句製置者,卽平遠樓之所詠也,卿等其輪覽焉。錫愚等奉覽訖。上又敎曰,筵退後持出,輪示政院與內閣玉堂也。上曰,史官就座。仍命退,諸臣以次退出。
甲子四月初二日申時,上御重熙堂。召對入侍時,參贊官金基纘,侍讀官洪淳學,檢討官趙昌和,直閣李世用,假注書兪初煥,記事官李冕光·南一愚,各持小學第一卷,以次進伏訖。上曰,史官分左右。上開卷。上曰,上番讀之。淳學讀,自命夔曰,止神人以和。上曰,釋義。淳學釋義訖。上曰,下番讀之。昌和讀奏。上曰,釋義。昌和釋義訖。上曰,參贊官讀之。基纘讀奏。上曰,釋義。基纘釋義訖。上曰,閣臣讀之。世用讀奏。上曰,釋義。世用釋義訖。上命授書算于淳學,上讀至三遍。仍敎曰,命夔之夔字,謂何?基纘曰,夔字,是一足獸名,而此夔字則舜之臣名也。昌和曰,舜之諸臣,曰龍,曰契,曰夔,皆偏名也。上曰,寬而栗,何義也?淳學曰,寬仁邊太過,則莊栗邊不足,故慮其偏而使合於中道也。昌和曰,凡人氣質之偏,易致過不及之歎,故有寬而栗之戒,於此一句,直而溫,剛而無虐,簡而無傲之意,推可知矣。上又讀二遍。仍敎曰,剛而無虐,何義也?淳學曰,人性剛克則有近於虐,故剛非不好,而戒以無至於虐也。上曰,寬而栗之栗字,何義也?昌和曰,栗是木名也,懍蹙曰戰栗,氣寒曰栗烈,而此栗字,乃莊敬之義也。上曰,八音克諧,何義也?淳學曰,諧調,協之義也。上曰,無相奪倫,何義也?淳學曰,八音之中,淸濁高下,或有偏勝,而駁雜則節奏難諧,故使協其倫序而無相奪也。昌和曰,倫是五常之序,而樂亦有倫序,倫序相奪,則聲律無以和矣,故戒之以無相奪也。上曰,神人以和之和字,何義也?昌和曰,和者,樂之本也,心和則氣和,聲和則與天地同和,而神道人情,無不感和,此是大樂之所由作也。上曰,胄字之義,何謂也?淳學曰,胄是兠鎧之屬,而首所戴也,故釋之者曰,元與首同義,而胄卽元字義也。昌和曰,胄子,元子也,自天子達于卿大夫,敎奚止於長子而已哉?其在繼世之統,宗嫡之義,長子爲重,故特言之也。上讀十遍訖。淳學還納書算。上曰,文義奏之。淳學曰,樂者,所以感發人中和之德,而人有中和之德,然後樂可以諧協矣,故先於敎樂之初,使之修此直溫寬栗剛簡之德,而以其言志之詩,先發中和之氣,歌以永之,聲以依之,律以和之,至於八音之無相奪倫,則其樂之功效,必至神人以和之大也。敎樂之次序,若是昭晣,此其最所澄省處也。昌和曰,諸臣所奏,旣以一通備陳,而今又疊陳,則徒涉張皇,似不便於體聽而領會矣,隨其疑晦處,更爲一一發問,恐好矣。上曰,神人之神字,何謂也?昌和曰,分而言之,則天明曰神,地靈曰祗,人幽曰鬼,而此神字,統天地人而言之也。蓋樂者,聖人所以敎人之具,而感發性情,與政相通,關世汚隆,故移風易俗,莫善於樂,此在前受音孝經篇中也,非直爲此而已,降格神明,亦莫如樂,故先王所以作樂崇德,薦之上帝,享于宗廟,此言神字,良有以也,至若人字,達于士庶通稱之義,而君爲人統也。基纘曰,詩言志,心之所之者爲志,而言以形容者爲詩,詩出於性情,而得其正聲,則協音律而爲大雅,宣風和而爲太和,臣俄伏見御製平遠樓詩之下示者,拜手莊誦,不勝欽仰慶祝之至,氣象之和平,旨意之深遠,自發於天然之正,而至若佳氣,卽吉祥之徵也。昔漢帝,起自舂陵,有曰氣佳哉鬱鬱蔥蔥,猗歟宸章,旣符此樓命名之義,又合前代重光之兆,福祿之靈長,化理之泰平,其將自今伊始,曷不盛哉,曷不休哉?仍又奏曰,御製詩,下賜講官,有輪示諸臣之命,臣等旣已擎捧而敬覽矣,原本則還爲封上乎?上曰,留寘而覽過也。基纘曰,敬奉於何處乎?上曰,內閣,卽貯書之所也,寘之於此,時或覽之也。基纘曰,奉寘之後,雖或有敬覽之時,而臣等亦皆謄書一本,歸詑家人,永作世傳之寶矣,大抵帝王家,製作之盛,當以典謨經傳爲法,至於詞章吟咏,特其餘事,而學問之暇,亦不可不留意於此也。昌和曰,帝王家致治之具,詩固餘事,然詩亦不爲無助,昔大舜,作南風之詩而天下治,成王,作卷阿之詩而矢其音,召公,賡歌君德,以寓上下責難之意,帝王之詩歌,與騷人之吟咏月露,逈有異也。基纘曰,今臣所奏,卽指詞章吟弄之謂也,儒臣所言,卽指上古詩歌之謂也,若其世俗之詩,固非帝王家專着用工者也,如大舜之南風詩,成王之卷阿詩之類,何可視之以餘事而忽之乎?於斯二者,參互而採聽,時或頒示御製,使諸臣賡進,至於禁直應製,列聖朝已行之盛事,或別出御題,自院閣館諸臣,至兵摠府入直而應製以進,親考以下,則亦是賁飾昇平之一事也。世用曰,儒臣所陳備盡,臣無容更贅矣。上掩卷。仍命史官就座。又命退。諸臣以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。啓欑宮別奠親行後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。晡哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
藥房都提調金興根,提調洪鍾序,副提調朴珪壽啓曰,時日易邁,欑塗將啓,伏惟聖心號慕,益復罔極,伏未審哀疚之中,聖體,若何?寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區憂慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
進御三錢重人蔘粟米飮,自今日一貼式煎入事,榻前下敎。大王大妃殿,進御三錢重人蔘粟米飮,自今日一貼式煎入事,榻前下敎。王大妃殿,進御三錢重人蔘粟米飮,自今日一貼式煎入事,榻前下敎。大妃殿,進御三錢重人蔘粟米飮,自今日一貼式煎入事,榻前下敎。朴珪壽啓曰,藥房三提調,持粟米飮來待矣。傳曰,封入。
申正熙啓曰,發引之期只隔三日,緊急公事外,姑勿捧入之意,敢啓。傳曰,知道。
大王大妃殿,傳于申正熙曰,自今日各殿·宮供上,素膳捧入。
傳于申正熙曰,今日晝茶禮·夕上食,百官入參。
傳于申正熙曰,明日朝上食·晝茶禮,百官入參。
傳于申正熙曰,情禮雖極愴廓,大臣之無一人在都,亦甚疎虞,領敦寧勿爲隨轝。
以江原監司朴承輝狀啓,橫成縣監宋恒鎭,童騃無知,字牧非任,冊客邑子,締結雜糅,訟之立落,必由於賄,任之汰仍,惟視其債,爲先罷黜,其罪狀,令攸司稟處事,傳于閔奎鎬曰,該邑之前後差遣,皆何等人也,其民則國家之赤子也,而一付之此輩手中,毒流弊痼而不之恤,焉可乎?令該曹口傳,各別擇差,催促下送,訟之由賂,任之視債等許多鄙瑣,豈可歸之於童騃無知乎?如此之類,斷不可容貸,宋恒鎭拿問嚴勘。
吏曹口傳政事,以邊弘圭爲橫城縣監。
以慶尙監司徐憲淳狀啓,義城等邑民家失火事,傳于申正熙曰,當此農節,民家之燒燼,若是夥然,聞甚矜惻,元恤典外,別加顧助,趁卽結構奠接之方,廟堂措辭,分付。
以全羅監司鄭健朝狀啓,龍潭等邑民家失火事,傳于申正熙曰,許多民戶之燒燼,聞甚矜惻,元恤典外,別加顧助,趁卽結構奠接,無有一民失所之弊事,廟堂措辭,分付。
以全羅監司鄭健朝狀啓,南原府民家失火事,傳于申正熙曰,當此農節,民家燒燼,若是夥多,聞甚驚慘,元恤典外,別加顧助,趁卽結構奠接,俾無一民失所捿遑之弊事,廟堂各別措辭關飭。
申正熙,以吏曹言啓曰,卽接司僕寺牒報,則以爲今此大行大王發引,弘化門外奉辭敎,是時本寺正,例爲進輿差備,而正洪必謨,奉命出疆矣。其代以在京無故人,卽速變通,以爲及時擧行之地云,司僕寺正洪必謨改差,其代口傳備擬以入之意,敢啓。傳曰,知道。
吏曹口傳政事,以李基鎬爲司僕正。
申正熙,以議政府言啓曰,因山隔日,未付軍職人,令該曹口傳付軍職,使之參班,何如?傳曰,允。
兵曹口傳政事,副司果單洪必謨·姜晉奎。
趙熙哲,以兵曹言啓曰,今此發引後,各營將臣只率標下軍,闕下各營留駐事,自臣曹草記蒙允,而御營大將任泰瑛,以捕盜大將,崇禮門仍留時,當爲進去,達夜檢察矣。往還間,該營標下軍,以中軍代領,而除標信擧行之意,分付,何如?傳曰,允。
閔奎鎬,以義禁府言啓曰,時囚罪人徐慶輔,所犯公穀,今已準納,故謹依判付議處以入之意,敢啓。傳曰,知道。
義禁府啓目,粘連向前徐慶輔,亦所欠公貨,今雖準納,當初犯用之罪,難免挪貸之律,以此照律何如,判付啓。當有東朝處分矣。
大王大妃殿,傳于閔奎鎬曰,此囚之罔念先公後私,以致公納欠縮,論其罪狀,無異監守自盜,則挪移之律,失之太輕矣。然而今乃知罪畏法,自備卽納,正供旣完,民免再徵,差可末減矣,徐慶輔特爲放送。
閔奎鎬,以義禁府言啓曰,時囚罪人徐慶輔特爲放送事,承傳啓下矣。徐慶輔卽爲放送之意,敢啓。傳曰,知道。
平安監司洪祐吉疏曰,伏以,日月不淹,因封已迫,仰惟聖慕皇皇,益復靡逮,臣頑如木石,縻於符節,仍阻執紼之列,莫遂褥蟻之忱,瞻望雲鄕,只自抆血而已。仍伏念臣之猥叨是任,在於哀遑罔極之中,進退辭受,未暇言私,而促命遽降,逃遁不得,是豈臣之認以倘來,恬若固有,全昧量入之義,尙稽丐免之擧也哉?誠以此時瀆擾,已非分義之所敢安,而又況勅務當前,不能不黽勉姑息故也。顧今有萬難堪承,萬難蹲冒之事,一日不去,增一日之罪,二日不去,有二日之害,苟非然者,臣何敢不先不後,遽有此疾聲號籲於今日嚴廬之下乎?曩臣辭陛之日,伏奉簾敎下者,凡係西民疾苦,無微不燭,至及於還弊白徵一事,尤不啻惓惓,如傷若恫之盛德至意,藹然溢於辭表,臣不勝欽誦感泣,而退自循省,惶汗浹背。已於受符之際,惟恐對揚之無術,及夫按部之後,益見釐捄之沒策,揣分量能,以此爲必辭可去之第一義諦矣。迺者政府,經稟知委,果因湖西還弊,而竝擧本道,至以不可一日捱過爲辭,而督令廣詢博訪,另具意見,甚盛擧也,惠政也。凡今之關西父老,夫孰不扶杖往聽,擧切少頃臾之願,而臣於是惘然自失,怵焉自沮,實不知所以爲計也。曾於釐整設廳時,臣亦備數於大夫之後,與聞廊廟之獻替,傍採芻蕘之得失,而臣不敢出一謀發一慮,終未免苟充之歸,經世濟時,尙矣無論,匪才蔑識較然可知,今玆一路更張之令,卽是向日已試之事,則隨衆辨難,猶患不堪,專制責成,寧或近似,此非但臣之自劃已審,抑亦通朝之所共品題也。若以爲滕薛趙魏,各殊其用,責之以靑黃鍾鼓,强其不能,則一初器使之政,恐不當若是苟且,而臣身之顚倒狼狽,固不足恤,其於旬宣之不得其人,以致德意不究,輿情失望,何哉?至若一省糴弊之見狀遑汲,萬萬非如臣疎闇之所可着手,則有不必贅陳於乞解之章,重貽我慈聖宵旰之憂,而及今諮訪矯革,政當如捄焚拯溺之不暇,臣於是時,尤不容暫刻虛縻,自速瘝曠之辜,玆敢披瀝衷懇,馳驛控聞。伏乞聖明,仰稟東朝,先治臣不職之罪,亟遞臣所叨之任,回授通鍊可幹之人,俾得以再造一方,非獨臣一人之幸,亦全道生靈之幸也,臣無任云云。答曰,省疏具悉。簾敎鄭重,卿所親承也,全省遑汲,卿所親見也,政是方面大吏殫竭報效之秋也,將有大更張大設施,則豈可無巽讓之節乎?卿其勿辭,益勉對揚之義。
甲子四月初三日午時,上詣殯殿。晝茶禮兼啓欑宮別奠,親行入侍時,行都承旨朴珪壽,左承旨金基纘,右承旨閔奎鎬,左副承旨趙熙哲,右副承旨洪鍾雲,同副承旨申正熙,記事官朴海哲,假注書兪初煥,別兼春秋趙熙一·金炳翊,記事官李冕光·南一愚,原任提學金炳冀·金炳國,提學金學性,原任提學金輔根·鄭基世,原任直提學曺錫雨·金炳德·申錫禧·金炳㴤·金炳地·金輔鉉,原任直閣金德根,直閣李世用,原任待敎尹滋悳·李容殷·趙秉協·徐相翊,檢校待敎鄭範朝·趙成夏·洪承億,待敎趙寧夏,應敎李正魯,副應敎兪致範,校理兪晩源·洪淳學,副校理鄭稷朝·蔡東述,修撰李京鎬,副修撰趙昌和·宋熙正,以次侍立。時至,通禮跪啓請出次。上具衰服出廬次,入殯殿詣褥位。引儀唱俯伏哭。上府伏哭少頃,引儀唱止哭興平身。上止哭興平身。代奠官,詣香案前,三上香,連奠三盞訖,降復位。引儀唱俯伏哭,上俯伏哭。少頃,引儀唱止哭興平身。上止哭興平身。通禮導上還廬次。諸臣以次退出。
甲子四月初三日申時,上詣殯殿。夕上食親行,入侍時,行都承旨朴珪壽,左承旨金基纘,右承旨閔奎鎬,左副承旨趙熙哲,右副承旨洪鍾雲,同副承旨申正熙,記事官朴海哲,假注書兪初煥,記事官李冕光·南一愚,原任提學金炳冀·金炳國,提學金學性,原任提學金輔根·鄭基世,原任直提學曺錫雨·金炳德·申錫禧·李㘾·金炳㴤·金炳地·金輔鉉,原任直閣金德根,直閣李世用,原任待敎尹滋悳·李容殷·趙秉協·徐相翊,檢校待敎鄭範朝·趙成夏·洪承億,待敎趙寧夏,應敎李正魯,副應敎兪致範,校理兪晩源·洪淳學,副校理鄭稷朝·蔡東述,修撰李京鎬,副修撰趙昌和·宋熙正,以次侍立。時至,左通禮跪啓請出次。上具衰服出廬次,入殯殿詣褥位。引儀唱俯伏哭,上俯伏哭。少頃,引儀唱止哭興平身。上止哭興平身。代奠官詣香案前,三上香,連奠三盞訖,降復位。引儀唱俯伏哭,上俯伏哭。少頃,引儀唱止哭興平身,上止哭興平身。通禮導上還廬次。諸臣以次退出。
上在昌德宮廬次。
自開東至人定,灑雨下雨,測兩器水深一寸三分。
自人定至五更,灑雨下兩,測雨器水深二分。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
晡哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
藥房都提調金興根,提調洪鍾序,副提調朴珪壽啓曰,伏未審夜間,聖體,若何?寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區憂慮,敢此問安,竝爲仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
朴珪壽啓曰,藥房三提調,持粟米飮來待矣。傳曰,封入。
以洪鍾學爲加出假注書。
申正熙啓曰,事變假注書李泰永,時無職名,令該曹依例付軍職,冠帶常仕,何如?傳曰,允。
傳于申正熙曰,明日自朝奠至夕奠,百官入參。
傳于申正熙曰,下玄宮時,在都群官望哭處所,以宣政門外爲之。
大王大妃殿,以司謁口傳下敎曰,動駕時,衛內衛外,各項擧行,一從宣傳官號令,自是古規,而挽近擧行,每多漫漶云,聞甚可駭,自今更加嚴飭於兵曹各營,俾無慢令犯科事,分付。
大王大妃殿,以司謁口傳下敎曰,今番發引返虞時,各項侍衛,一依班次圖爲之,俾無亂班喧雜之弊事,分付。
兵曹口傳政事,副司果金直淵·金秉周·朴周雲·李·林文洙·柳明根·徐璟淳·洪在臣·李瑀·金麟燮·宋奎灝·李守曾·李承德·李擎日以上,竝單付。
申正熙,以摠戎廳言啓曰,本廳哨官李謇熙之謇字,誤以健字書入,至蒙恩點矣,臣之曚然失檢,不勝惶悚,而原望筒,令該曹改付標之地,何如?傳曰,允。
又以義禁府言啓曰,江原監司朴承輝狀啓內,橫城縣監宋恒鎭,爲先罷黜,其罪狀,令攸司稟處事,判付內,如此之類,斷不可容貸,拿問嚴飭事,命下矣。宋恒鎭,時在任所,依例發遣府書吏,交代後拿來,何如?傳曰,待待命拿囚。
甲子四月初四日辰時,上詣殯殿。朝上食親行入侍時,行都承旨朴珪壽,左承旨金基纘,右承旨閔奎鎬,左副承旨趙熙哲,右副承旨洪鍾雲,同副承旨申正熙,記事官朴海哲,假注書兪初煥,記事官李冕光·南一愚,原任提學金炳冀·金炳國,提學金學性,原任提學金輔根·鄭基世,原任直提學曺錫雨·金炳德·申錫禧·金炳㴤·金炳地·金輔鉉,原任直閣金德根,直閣李世用,原任待敎尹滋悳·李容殷·趙秉協·徐相翊,檢校待敎鄭範朝·趙成夏·洪承億,待敎趙寧夏,副應敎兪致範,校理兪晩源,副校理鄭稷朝·蔡東述,修撰李京鎬,副修撰趙昌和·宋熙正,以次侍立。時至,通禮跪啓請出次。上具衰服出廬次,入殯殿詣褥位。引儀唱俯伏哭。上俯伏哭。少頃,引儀唱止哭興平身。上止哭興平身。代奠官詣香案前,三上香,連奠三盞訖,降復位。引儀唱俯伏哭。上俯伏哭。少頃,引儀唱止哭興平身。上止哭興平身。通禮導上還廬次。諸臣以次退出。
甲子四月初四日午時,上詣殯殿。晝茶禮親行入侍時,行都承旨朴珪壽,左承旨金基纘,右承旨閔奎鎬,左副承旨趙熙哲,右副承旨洪鍾雲,同副承旨申正熙,記事官朴海哲,假注書兪初煥,記事官李冕光·南一愚,原任提學金炳冀·金炳國,提學金學性,原任提學金輔根·鄭基世,原任直提學曺錫雨·金炳德·申錫禧·金炳㴤·金炳地·金輔鉉,原任直閣金德根,直閣李世用,原任待敎尹滋悳·李容殷·趙秉協·徐相翊,檢校待敎鄭範朝·趙成夏·洪承億,待敎趙寧夏,應敎李正魯,副應敎兪致範,校理兪晩源·洪淳學,副校理鄭稷朝·蔡東述,修撰李京鎬,副修撰趙昌和·宋熙正,以次侍立。時至,左通禮跪啓請出次。上具衰服出廬次,入殯殿詣褥位。引儀唱俯伏哭。上俯伏哭。少頃,引儀唱止哭興平身。上止哭興平身。代奠官,詣香案前,三上香,連奠三盞訖,降復位。引儀唱俯伏哭。上俯伏哭。少頃,引儀唱止哭興平身。上止哭興平身。通禮導上還廬次。諸臣以次退出。
上在昌德宮廬次。
自人定至五更,灑雨下雨,測雨器水深二分。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
祖奠親行後,大殿·大王大妃殿·王大妃殿·大妃殿,藥房口傳問安。答曰,罔極。
內閣·政院·玉堂·百官奉慰問安。答曰,罔極。
晡哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
藥房都提調金興根,提調洪鍾序,副提調朴珪壽啓曰,廞儀將戒,哀慕益新,伏未審夜間,聖體,若何,寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區憂慮,敢此問安,竝爲仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
朴珪壽啓曰,藥房三提調,持粟米飮來待矣。傳曰,封入。趙熙哲啓曰,議政府郞廳來言,今日賓廳日次,而以啓殯後不得來會云矣,敢啓。傳曰,知道。
傳于趙熙哲曰,夕上食兼祖奠,當親獻盞矣,該房知悉。傳于趙熙哲曰,遣奠,當親行矣,該房知悉。
傳于趙熙哲曰,明日出宮內門路,以賓陽門爲之,還宮門路,以協陽門爲之。
傳于趙熙哲曰,禮兵換房。
大王大妃殿,以司謁口傳下敎曰,闕內各門仍留處,如或閑雜人出來而有所現發,則當該守門將,斷當嚴勘,兵摠府堂郞,亦難免罪責,各別嚴飭。
大王大妃殿,以司謁口傳下敎曰,如此泥濘,轝士軍之聚會,實所矜悶,令訓局饋粥。
申正熙,以兵曹言啓曰,左邊捕盜大將李景純,以陪往大將,隨詣山陵矣,回還間,以右邊捕盜大將任泰瑛,姑令兼察,何如?傳曰,允。
又啓曰,因兵曹草記,左邊捕盜大將李景純,以陪往大將,隨詣山陵矣,回還間,以右邊捕盜大將兼察事,允下矣。兼察左辺捕盜大將任泰瑛,卽爲牌招,聽傳敎,何如?傳曰,允。
又啓曰,行兵曹判書鄭基世,以大轝別侍衛,明日山陵進去矣,所佩命召,何以爲之?敢稟。傳曰,仍佩往來。
又啓曰,訓鍊大將金炳國,明日山陵進去矣,所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,兼察置之。
又啓曰,卽者兵曹郞廳來言,發引奉辭時,別侍衛不可不備,而行判書鄭基世,隨轝進去,不得擧行云,何以爲之?敢稟。傳曰,奉辭還宮後,兵判,別侍衛進去。
趙熙哲,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成洪承億陪從進,直講韓容德捧玉冊差備官進,典籍玄弼濟捧玉寶差備官進,時無入直之員,以他郞官,姑爲代直,何如?傳曰,允。
申正熙,以訓鍊都監言啓曰,因兵曹草記,發靷後,大將臣金炳國,當爲留駐外營,而山陵進去矣。中軍臣李周喆,率標下軍,留駐北營,而返虞後,除標信解送之意,敢啓。傳曰,知道。
又以禁衛營言啓曰,因兵曹草記,發引後,大將臣許棨,率標下軍,留駐本營新營,而返虞祗迎日,信地聚待,以爲結陣之意,敢啓。傳曰,知道。
又以御營廳言啓曰,因兵曹草記,發引後,大將臣任泰瑛,率標下軍,留駐本廳東營,而以捕盜大將,每夜進去崇禮門檢飭矣,往還間,以中軍鄭周應,代領擧行,而返虞祗迎日,信地結陣之意,敢啓。傳曰,知道。
又以摠戎廳言啓曰,因兵曹草記,發引後,大將臣李景夏,率標下軍,留駐宣仁門外,而返虞祗迎動駕日,信地臨時聚待,結陣之意,敢啓。傳曰,知道。
又以訓鍊都監言啓曰,謹依口傳下敎,轝士軍等處,饋粥之意,敢啓。傳曰,知道。
又以刑曹言啓曰,國葬都監,今已撤去矣,臣曹還接本衙之意,敢啓。傳曰,知道。
甲子四月初五日卯時,上詣殯殿。親行朝奠入侍時,行都承旨朴珪壽,左承旨金基纘,右承旨閔奎鎬,左副承旨趙熙哲,右副承旨洪鍾雲,同副承旨申正熙,記事官朴海哲,假注書兪初煥,加出假注書洪鍾學,記事官李冕光·南一愚,原任提學金炳冀·金炳國,提學金學性,原任提學金輔根·鄭基世,原任直提學曺錫雨·金炳德·申錫禧·金炳㴤·金炳地·金輔鉉,原任直閣金德根,直閣李世用,原任待敎尹滋德·李容殷·趙秉協·徐相翊,檢校待敎鄭範朝·趙成夏·洪承億,待敎趙寧夏,副應敎兪致範,校理兪晩源,副校理鄭稷朝·蔡東述,修撰李京鎬,副修撰趙昌和·宋熙正,以次侍立。時至,左通禮跪啓請出次,上具衰服出廬次門,入殯殿詣褥位。引儀唱俯伏哭,上俯伏哭。少頃,引儀唱止哭,上止哭。代奠官進詣香案前,三上香,連奠三盞訖,降復位,引儀唱俯伏哭,上俯伏哭。少頃,引儀唱止哭,上止哭。通禮導上還廬次,諸臣以次退出。
甲子四月初五日巳時,上詣殯殿。親行朝上食入侍時,行都承旨朴珪壽,左承旨金基纘,右承旨閔奎鎬,左副承旨趙熙哲,右副承旨洪鍾雲,同副承旨申正熙,記事官朴海哲,假注書兪初煥,加出假注書洪鍾學,記事官李冕光·南一愚,提學金學性,厚任提學金輔根·鄭基世,原任直提學曺錫雨·金炳德·申錫禧·金輔鉉,原任直閣金德根,直閣李世用,原任待敎尹滋德·李容殷·趙秉協·徐相翊,檢校待敎鄭範朝·趙成夏,待敎趙寧夏,副應敎兪致範,校理兪晩源,副校理鄭稷朝·蔡東述,修撰李京鎬,副修撰趙昌和·宋熙正,以次侍立。時至,左通禮跪啓請出次,上具衰服出廬次,入殯殿詣褥位。引儀唱俯伏哭,上俯伏哭。少頃,引儀唱止哭興平身,上止哭興平身。代奠官詣香案前,三上香,連奠三盞訖,降復位,引儀唱俯伏哭,上俯伏哭。少頃,引儀唱止哭興平身,上止哭興平身。通禮導上還廬次,諸臣以次退出。
甲子四月初五日未時,上詣殯殿。親行祖奠兼夕上食入侍時,行都承旨朴珪壽,左承旨金基纘,右承旨閔奎鎬,左副承旨趙熙哲,右副承旨洪鍾雲,同副承旨申正熙,記事官朴海哲,假注書兪初煥,加出假注書洪鍾學,記事官李冕光·南一愚,原任提學金炳冀·金炳國,提學金學性,厚任提學金輔根·鄭基世,原任直提學曺錫雨·金炳德·申錫禧·金炳㴤·金炳地·金輔鉉,原任直閣金德根,直閣李世用,原任待敎尹滋德·李容殷·趙秉協·徐相翊,檢校待敎鄭範朝·趙成夏·洪承億,待敎趙寧夏,副應敎兪致範,校理兪晩源,副校理鄭稷朝·蔡東述,修撰李京鎬,副修撰趙昌和·宋熙正,以次侍立。時至,左通禮跪啓請出次,上具衰服出廬次,入殯殿詣褥位。引儀唱俯伏哭,上俯伏哭。少頃,引儀唱止哭,上止哭。左通禮啓三上香,珪壽奉香,正熙奉爐,上三上香訖。左通禮啓執盞獻盞,珪壽執盞,正熙獻盞,連奠三盞訖。引儀唱跪,上跪。大祝副校理鄭稷朝,進詣香案左,讀祝文訖,引儀唱俯伏哭,上俯伏哭。少頃,引儀唱止哭,上止哭。通禮導上還廬次,諸臣以次退出。
甲子四月初五日申時,上詣殯殿。親行夕奠入侍時,行都承旨朴珪壽,左承旨金基纘,右承旨閔奎鎬,左副承旨趙熙哲,右副承旨洪鍾雲,同副承旨申正熙,記事官朴海哲,假注書兪初煥,加出假注書洪鍾學,記事官李冕光·南一愚,原任提學金炳冀·金炳國,提學金學性,原任提學金輔根·鄭基世,原任直提學曺錫雨·金炳德·申錫禧·金炳㴤·金炳地·金輔鉉,原任直閣金德根,直閣李世用,原任待敎尹滋德·李容殷·趙秉協·徐相翊,檢校待敎鄭範朝·趙成夏·洪承億,待敎趙寧夏,副應敎兪致範,校理兪晩源,副校理鄭稷朝·蔡東述,修撰李京鎬,副修撰趙昌和·宋熙正,以次侍立。時至,左通禮跪啓請出次,上具衰服出廬次門,入殯殿詣褥位。引儀唱俯伏哭,上俯伏哭。少頃,引儀唱止哭,上止哭。代奠官進詣香案前,三上香,連奠三盞訖,降復位,引儀唱俯伏哭,上俯伏哭。少頃,引儀唱止哭,上止哭。通禮導上還廬次,諸臣以次退出。
上在昌德宮廬次。
朝哭後,大殿·大王大妃殿·王大妃殿·大妃殿,內閣·政院·玉堂口傳問安。答曰,罔極。
遣奠親行後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂·百官奉慰問安。答曰,罔極。
上詣弘化門外,入幕次後,藥房·內閣·政院·玉堂口傳問安。答曰,知道。
神轝祗迎入幕次後,藥房內閣·政院·玉堂口傳問安。答曰,罔極。
奉辭還入幕次後,藥房·內閣·政院·玉堂口傳問安。答曰,罔極。
還內後,藥房·內閣·政院·玉堂口傳問安。答曰,知道。
發引後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂·百官奉慰問安。答曰,罔極。
藥房都提調金興根,提調洪鍾序,副提調朴珪壽啓曰,廞儀已啓,哀慕益新,侵曉奉辭,勞動旣多,伏未審此時,聖體,若何,寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區憂慮,敢此問安,竝爲仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
朴珪壽啓曰,藥房三提調,持粟米飮來待矣。傳曰,封入。
趙熙哲·洪鍾雲等啓曰,臣熙哲·臣鍾雲,大轝陪從進去,下直之意,敢啓。傳曰,知道。
申正熙啓曰,臣正熙以下,玄宮時問安進去,下直之意,敢啓。傳曰,知道。
傳于金基纘曰,明日下玄宮望哭時,承史·閣臣·玉堂入參。
傳于金基纘曰,再明日孝文殿晝茶禮兼八日別茶禮,當自內親行矣,百官入參。
金基纘啓曰,明日返虞祗迎時,承旨當爲備員,而左副承旨趙熙哲,右副承旨洪鍾雲,大轝陪從,何以爲之?敢稟。傳曰,許遞,前望單子入之。
承旨前望單子入之,權永秀·任承準落點。
金基纘啓曰,新除授左副承旨權永秀,右副承旨任承準,竝卽牌招,何如?傳曰,允。
又啓曰,明日返虞祗迎時,承旨當爲備員,而右副承旨任承準,以西班陪從,隨轝進去,無以備員,何以爲之?敢稟。傳曰,許遞,前望單子入之。
承旨前望單子入之,金世鎬落點。
金基纘啓曰,當此竝直之時,承旨當爲備員,新除授右副承旨金世鎬,卽爲牌招,何如?傳曰,允。
傳于金基纘曰,明日出宮內門路,以協陽門爲之。
兵曹口傳政事,副護軍趙熙哲·洪鍾雲。
閔奎鎬,以兵曹言啓曰,謹依下敎,神輦·大轝侍衛軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依口傳下敎,神輦·大轝侍衛將官·將校·軍兵及武藝別監等處,乾犒饋分給之意,敢啓。傳曰,知道。
又以禁衛營言啓曰,謹依口傳下敎,神輦·大轝侍衛本營軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,大轝侍衛燈籠軍等處,乾犒饋分給之意,敢啓。傳曰,知道。
甲子四月初六日子時,上詣殯殿。親行遣奠兼朝奠朝上食入侍時,行都承旨朴珪壽,左承旨金基纘,右承旨閔奎鎬,左副承旨趙熙哲,右副承旨洪鍾雲,同副承旨申正熙,記事官朴海哲,假注書兪初煥,加出假注書洪鍾學,記事官李冕光·南一愚,原任提學金炳冀·金炳國,提學金學性,原任提學金輔根·鄭基世,原任直提學曺錫雨·金炳德·申錫禧·金炳㴤·金炳地·金輔鉉,原任直閣金德根,直閣李世用,原任待敎尹滋德·李容殷·趙秉協·徐相翊,檢校待敎鄭範朝·趙成夏·洪承億,待敎趙寧夏,副應敎兪致範,校理兪晩源,副校理鄭稷朝·蔡東述,修撰李京鎬,副修撰趙昌和·宋熙正,以次侍立。時至,左通禮跪啓請出次,上具衰服出廬次門,入殯殿詣褥位。引儀唱俯伏哭,上俯伏哭。少頃,引儀唱止哭。代奠官進詣香案前,三上香,連奠三盞訖,引儀唱跪,上跪。大祝副校理鄭稷朝進詣香案左,讀祝文訖。捧冊官捧哀冊函以陞,擧案者從之,詣香案前跪,先置案,次置冊函。讀哀冊官副司直李敬溥進詣冊案前北向跪,捧冊官進跪,開函展冊,敬溥讀哀冊訖。捧冊官以冊還置於函,擧案者置案於靈座前稍東,捧冊官置函於案。引儀唱俯伏哭,上俯伏哭。少頃,引儀唱止哭,上止哭。左通禮導上還廬次,諸臣以次退出。
甲子四月初六日丑時,上詣弘化門外。發靷奉辭入侍時,行都承旨朴珪壽,左承旨金基纘,右承旨閔奎鎬,左副承旨趙熙哲,右副承旨洪鍾雲,同副承旨申正熙,記事官朴海哲,假注書兪初煥,加出假注書洪鍾學,別兼春秋趙熙一·洪軒鍾·金炳翊,記事官李冕光·南一愚,提學金學性,檢校待敎趙鳳夏·鄭範朝·趙成夏·洪承億,直閣李世用,待敎趙寧夏,副應敎兪致範,校理兪晩源,副校理鄭稷朝·蔡東述,修撰李京鎬,副修撰宋熙正·趙昌和,以次序立於賓陽門外。時至,通禮跪啓請外辦,上具衰服,出集瑞門·賓陽門東夾,至明政殿月臺左乘輿,由明政門出弘化門。通禮跪啓請降輿,上降輿。領敦寧金興根進前,奏曰,靈駕將啓,伏想聖慕,此時冞切,而群情益不勝痛廓矣,聖體,若何?上曰,罔極矣。入慕次,諸臣問安侍立。以司謁口傳下敎,侍衛·雲寶劍以下迎哭。出傳敎又以司謁口傳下敎曰,出宮時行伍不齊,各別嚴飭,更有紛雜之端,當有重罪矣,以此,申飭。司謁傳于正熙,正熙以此意,申飭兵摠府堂郞。又以司謁口傳下敎曰,侍衛兵軍,令各其營乾犒饋。出傳敎又以司謁口傳下敎曰,神輿進發及梓宮奉詣與否,知入。正熙令院隷催促國葬都監書吏。又以三營門敎鍊官,以次連奏,仍請司謁,這這入稟。少頃,神輿出弘化門,左通禮跪啓請出次,上出幕次詣褥位。神輿將過,引儀唱鞠躬,上鞠躬,通禮跪啓請興平身,上興平身。神輿過後,通禮導上還入幕次,諸臣問安。以司謁口傳下敎曰,小輿進發與否,知入。正熙令院吏,分付。敎鍊官陸續來奏,又請司謁,連爲入奏。少頃,小輿出弘化門時,已設大輿于馬木上,以輴之前杠,接于大輿後,小輿則先發。左通禮跪啓請出次,上出幕次詣褥位。引儀唱俯伏哭,上俯伏哭,諸臣及侍衛皆號哭。攝左通禮跪啓請靈車進發,仍請止哭四拜興平身。左右通禮導上還入幕次,諸臣以次問安後,通禮跪啓請外辦,上出幕次。通禮跪啓請乘輿,入弘化門,由集禮門·景化門·銅龍門·建陽門至協陽門。正熙請出標信解嚴,上可之。仍由宣化門還內,諸臣以次退出。
大行大王發靷四月初六日丑時。遣奠畢後,左副承旨趙熙哲,右副承旨洪鍾雲,假注書兪初煥,記事官南一愚,原任提學金炳冀·金炳國,原任直提學金炳㴤·金炳地,原任待敎尹滋悳,檢校待敎鄭範朝·洪承億,待敎趙寧夏,副應敎兪致範,副校理鄭稷朝,以次成班於殯殿門外。舁梓宮官都摠經歷李秉國·趙鼎燮,進輴於殯殿門外南向,神帛輦陳於輴南,神帛轝陳於殯殿階下。時至,攝左通禮進當靈座前,北向俯伏跪,啓請降座陞轝。內侍,以誥命·謚冊寶·哀冊·平時冊寶,授執事者,各寘於腰轝。其案授捧擔入執事者捧香爐·香盒,寘於香亭挾侍,其案授捧擔入魂帛大祝副司果尹龜永捧神帛函,虞主大祝副司果李心宰捧虞主匱,安於腰轝,其交椅內侍捧出門外,授捧擔入由中門出。攝左通禮進當梓宮前跪,啓請詣輴。內侍捧銘旌降階,左議政趙斗淳率舁梓宮官及內侍,捧梓宮從輪轝上,覆以素錦褚,自殿內至輴所,連鋪輪轝。攝左通禮前導,承史·閣臣·玉堂·摠護使·都監堂郞以下哭從,忠義衛以彩翣障梓宮,銘旌先行。梓宮出殯殿門,由弘仁門·賓陽門,至明政殿月臺。攝左通禮進當神帛轝前,啓請陞輦,大祝捧神帛函,安於轝,虞主匱,寘於後。攝左通禮進當梓宮前,啓請陞輴,前導至弘化門外,上行奉辭禮于弘化門外幄次。見加出假注書日記時已設大轝于馬木上,捲後面帷帳,以輴之前杠接于大轝後杠,中設輪轝。攝左通禮跪啓請降輴陞大擧,舁梓宮官等捧梓宮,安于大轝,竝用輪轝,引陞大轝之前。先列翣及銘旌·羽葆·神帛轝·誥命·謚冊寶·哀冊·平時冊寶·腰轝,以次陳列。攝左通禮進當神帛轝前,啓請車駕進發,又進當大轝前,啓請靈駕進發。執鐸者振鐸,左副承旨趙熙哲,右副承旨洪鍾雲,假注書兪初煥,記事官南一愚,閣臣金炳冀·金炳國·金炳㴤·金炳地·尹滋悳·鄭範朝·洪承億·趙寧夏,玉堂兪致範·鄭稷朝陪從,皆於弘化門外乘馬,宮人乘馬哭從,幛以行帷。神帛轝至宗廟前路,攝左通禮進當神帛輦前,啓請車駕少駐,攸司先鋪褥席,擔士回輦北向,停於褥席南。少頃,攝左通禮啓請車駕進發,擔士回輦進發。又大轝至,攝左通禮進當大轝前,啓請靈駕少駐,回大轝北向,安於褥席。少頃,攝左通禮啓請靈駕進發,轝士回大轝進發。靈駕至崇禮門少駐,去長杠用短橫杠,出城門外大路,還用本杠。至路祭所,在都群官,分東西序立祗迎後,進香奉辭如儀。神帛轝至黔巖晝停所帷門外,攝左通禮進當輦前,啓請降輦陞轝,內侍以腰轝進神帛輦前,大祝奉神帛函,入安於帳殿中,靈座儀杖,列於帷門外左右,凡冊寶·明器·服玩仍安,腰轝停於帷內。大轝至,攝左通禮進當大轝前,啓請靈駕少駐,安於幄次,攸司進饌,行晝停奠。攝左通禮啓請降座乘轝,內侍以腰轝進幄門內,大祝捧神帛函,安於腰轝。進輦前,又啓請乘輦,復安於神輦。又詣大轝前,啓請進發。午時,至陵所丁字閣帷門外。前一日,設欑宮於丁字閣當中,近北南向,設榻鋪陳褥席之制,一如殯殿,設布帳於丁字閣回面東西南北,設紅箭門,而南則有左右夾門,東西各有一夾門。攝左通禮啓請降轝,欑宮前排設輪轝,竝如初儀,奉安梓宮於欑宮內榻上南首。榻制則疊鋪兩平床,另造圜木,如彈丸而稍長,橫經二寸,豎經三寸。上床之下,下床之上,正中俱作圓鑿,恰容圜木,以圜木納圓鑿,而使兩床之間,稍有空隙,以備回旋,姑以片木,四支四隅空隙,俾勿搖動。及捧梓宮從輪轝入安床上後,去片木左旋上床,以便於梓宮,南首復支片木如初。又奉神帛,奉安於梓宮南,靈座虞主匱,寘於後,設銘旌於靈座之右。又設誥命·謚冊寶·哀冊·平時冊寶於靈座之左近南。又設靈座於梓宮之東,輦轝儀仗,分列于帳殿帷門外左右,仍行成殯奠,兼行夕上食。申時,行晡哭後,仍行夕奠。
初七日子時,朝哭後行朝奠。仍行遷奠,兼行朝上食後,領議政金左根詣欑宮南,跪啓曰,領議政臣金左根,謹以吉辰,啓欑宮。啓訖,繕工官率其屬陞,撤欑宮。上山陵正時,同日丑時,陳輦轝儀仗,如發靷儀。攝左通禮進當靈座前,跪啓請陞轝,大祝捧神帛函,安於轝,虞主匱,寘其後,捧詣吉帷宮。在丁字閣西施屛帳啓請降轝陞座,安於靈座,誥命·謚冊寶·平時冊寶·香爐·香盒,竝寘于靈座之前,吉仗則陳於吉帷宮門外。仍又詣梓宮前,啓請陞輴卽玄宮,內侍捧哀冊函,安於腰轝,立于輴前,銘旌及挽章前導,方相氏先至退壙上,以戈擊四隅,明器·服玩·贈玉·贈帛等至,陳於隧道閣內。左議政趙斗淳,率舁梓宮官,棒梓宮從輪轝,陞輴卽玄宮,百官皆哭從,至奉辭位。輴至隧道閣,閣內先設轆轤於壙上兩旁,又設小轆轤,用二長杠,縱寘壙口左右,不令搖動。又用一杠,橫防於二長杠之南頭,用方木五,橫鋪於二長杠之上,兩端穿孔,用索貫兩孔交結之。又用白紋席五片,各貼其上,用散輪木五,錯鋪方木之間,居間環轉,以便推進梓宮。又用散輪五,聯鋪於壙南橫橋板之外,然後捧梓宮,覆以素錦褚,從輪轝,進安於散輪上,去素錦褚。摠護使以下,奉審解裹,閣內,惟承史·閣臣·都監堂郞,乃許入。解裹訖,轆轤索纏於梓宮上下,而環轉轆轤稍升之,卽撤壙上所排方木·散輪木·長杠·橫杠之屬,復轉轆轤,漸漸下之,安於壙內輪轝上。內侍去棺衣,執事者一人,捧拂梓宮之巾以進,左議政趙斗淳,盥手捧巾,進拭梓宮,乃覆以棺衣三重,初綠廣織,再藍廣織,三紅廣織。仍加遺衣七稱,上綴龍袍肩龍加文剌具,中綴道袍·氅衣具,下綴軍服·快子·腰帶胸龍具。三重棺衣,左右翣扇縫綴,而上黼·次黻·次靈爲之。下玄宮正時,同日辰初三刻,禁漏官報前二刻,又報前一刻。及正時至,左議政趙斗淳,帥舁梓宮官,從退壙輪轝上,捧入梓宮,先以貼木三,寘於外梓宮內,一橫寘於北,二縱寘於東西兩旁。又用槊木二,以其末薄處,向北縱寘於東西兩旁貼木之內,設貫木於退壙輪轝之北端,左右各一長一尺四寸,北高六寸,圓鑿其間,闊二寸,高四寸,上下各留一寸,外則殺其南而着兩鐵釘。另造小輪細腰,如揭簾所用者二,用圓鐵釘二,通貫於左右貫木。又以小木丸四,分寘於兩輪上下,以紅絲爲索而中屈之,自梓宮南端環繞,以其各端,各繞於左右輪之腰,引出其端。又令數人助之,梓宮從貼木內槊木上,平正進安。長生殿提調,以支機木,負以推之,仍用小槊木二,承梓宮底板下,微微擧動,以佐奉安。旣卒事,抽出貼木·槊木,安於外梓宮內北首。諸臣哭盡哀,仍行禮,興平身。左議政趙斗淳,再整棺衣·銘旌,令平正。引儀引領議政金左根,就進玉帛位西向立。捧哀冊官,捧哀冊函,跪進左根,左根跪受入,跪奠於退壙之西。次捧玉帛官,各捧玉帛函,以次跪進,左根以次跪受入,跪奠於哀冊之南。黼翣·黻翣·畵翣,先以畵貼于棺衣兩旁,撤出輪轝及轆轤,摠護使以下,宗親·文武百官,哭四拜奉辭訖。山陵都監提調尹致羲,長生殿提調徐衡淳,率其屬取外梓宮,正下隅板合之,其合縫處,周回以潻塗細布。都監堂郞,將厚紙膠貼,下隅板正中,封閉官執義李玄文,書臣謹封,臣字下着名。左議政趙斗淳,覆土九鍤,都監提調率工作,先用油灰,塡補左右墻灰。卽坼開下隅板時微鑿處正壙南距三尺,橫寘隔板,築灰如三墻,補築半釜形南面灰。卽退壙金井機所加處棒明器·服玩入退壙,預具石函,如數先寘退壙,各藏其木函於石函中,各以次逐便陳之,使有行列,以石灰隨空缺塡塞之。下磁誌,埋於陵南近地石床之北。
同日辰時,俟閉玄宮畢後,摠護使·禮曹判書·魂殿都監提調·承史·閣臣·玉堂,進詣吉帷宮外。大祝盥手陞詣靈座前跪,奉虞主匱,寘於卓,開匱,捧出桑主,以香湯浴主,拭以巾,臥寘于卓。摠護使以下,陞詣卓前西向立。題主官行護軍李寅奭,盥手詣卓前西向跪,題前面云,熙倫正極粹德純聖文顯武成獻仁英孝大王。墨書訖,寫字官李命圭,以光潻重模之。大祝捧虞主,納于匱加蓋,安於靈座,神帛函寘其後。摠護使以下,還復位。少頃,陳設禮饌,大祝開匱,捧出虞主,設於座,覆以白苧巾。設立主奠訖,大祝捧虞主,納于匱。
同日巳時,返虞時至,攝左通禮進當吉帷宮前,跪啓請降座乘轝。執事者捧誥命·謚冊寶·平時冊寶,各寘於腰轝。執事者奉香爐·香盒,寘於香亭,挾侍。大祝捧虞主匱安於轝,神帛函寘於後。攝左通禮前導,至帷門外,進當轝前,啓請降轝陞輦。又啓請進發,儀仗以次前引,陪從諸臣,隨至陵門外,皆上馬,以次侍從如初。至黔巖晝停所,仍行晝茶禮。進發及奉安儀注竝上同少頃後,進發如儀,至敦化門外祗迎所,少駐。上出敦化門外幄次,祗迎如儀。祗迎時節次見加出假注書日記少頃,虞主輦進發,入敦化門·進善門·肅章門,從延英門至宣政門外。攝左通禮跪啓請降輦陞轝,入宣政門內。至魂殿階上,攝左通禮又啓請降轝陞座。大祝捧虞主匱,安於靈座,神帛函寘其後。執事者捧誥命·謚冊寶·平時冊寶,寘於靈座前稍東。殿司設鳳扇·雀扇各一,靑紅蓋各一於左右,奉安如儀訖。諸臣皆退出,各就位。
上在昌德宮廬次。
下玄宮望哭後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂·百官奉慰問安。答曰,罔極。上詣敦化門外,入幕次後,藥房·內閣·政院·玉堂口傳問安。答曰,知道。返虞祗迎,還入幕次後,藥房·內閣·政院·玉堂口傳問安。答曰,罔極。
還宮後,藥房·內閣·政院·玉堂口傳問安。答曰,知道。
返虞後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂·百官奉慰問安。答曰,罔極。
初虞祭親行後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂·百官奉慰問安。答曰,罔極。
藥房都提調金興根,提調洪鍾序,副提調朴珪壽啓曰,因封日屆,哀慕罙切,伏未審夜間,聖體,若何,寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區憂慮,敢此問安,竝爲仰稟。答曰,知道。大王大妃殿·王大妃殿·大妃殿口傳問安。答曰,知道。
朴珪壽啓曰,藥房三提調,持粟米飮來待矣。傳曰,封入。
傳于權永秀曰,司饔提調有闕之,代東寧尉金賢根除授。
吏曹,司饔提調單金賢根除授事,承傳。
大王大妃殿,傳于權永秀曰,再虞祭攝行磨鍊。
以全羅監司鄭健朝狀啓,古阜郡民家失火事,傳于金基纘曰,聞甚驚慘,元恤典外,別加顧助,趁卽結構奠接,俾無失所之歎事,廟堂措辭,分付。
權永秀,以國葬都監摠護使意啓曰,返虞後,燒火物件,別單書入之意,敢啓。傳曰,知道。
申正熙,以兵曹言啓曰,西班陪從官任承準,時無職名,依例口傳付軍職以入之意,敢啓。傳曰,知道。
兵曹口傳政事,副護軍單任承準。
申正熙,以兵曹言啓曰,謹依口傳下敎,宣傳官金善弘,決棍十度之意,敢啓。傳曰,知道。
甲子四月初七日辰時,上御孝文殿齋室。藥房入診入侍時,都提調金興根,提調洪鍾序,副提調朴珪壽,直閣李世用,記事官朴海哲,別兼春秋趙熙一,記事官李冕光,以次進伏。醫官鄭有曾·李章爀·李在珉·朴寅鏞,進伏楹外訖。上曰,史官分左右。興根曰,歲月易駛,因封奄屆,伏想聖慕哀遑,益復如新,臣等區區憂慮,不勝憧憧。上曰,罔極矣。興根曰,大王大妃殿氣候,何如?上曰,一樣矣。興根曰,王大妃殿氣候,何如?上曰,一樣矣。興根曰,大妃殿氣候,何如,而伏想奄當此時,必多受損凜綴矣。上曰,安得不然乎?興根曰,誠爲萬萬憧憧矣。仍奏曰,醫官輩待令楹外,使之入診乎?上曰,置之。興根曰,今日望哭時,似已至矣。上曰,史官就座。仍命大臣先退,又命退,承史,以次退出。
甲子四月初七日辰時,上詣宣政殿西庭。下玄宮望哭入侍時,行都承旨朴珪壽,左承旨金基纘,右承旨閔奎鎬,左副承旨權永秀,右副承旨金世鎬,記事官朴海哲,加出假注書洪鍾學,別兼春秋趙熙一·洪軒鍾·金炳翊,記事官李冕光,直閣李世用,檢校待敎趙成夏,校理兪晩源,副校理蔡東述,修撰李京鎬,副修撰趙昌和,以次侍立。時至,通禮跪啓請外辦,上具衰服,出自廬次,詣宣政殿西庭望哭位。引儀唱俯伏哭,上俯伏哭。引儀止哭四拜興平身,上止哭,行四拜禮訖。通禮導上還廬次,諸臣以次退出。
甲子四月初七日酉時,上詣敦化門外。返虞祗迎入侍時,行都承旨朴珪壽,左承旨金基纘,右承旨閔奎鎬,左副承旨權永秀,右副承旨金世鎬,同副承旨申正熙,記事官朴海哲,加出假注書洪鍾學,別兼春秋洪軒鍾·趙熙一·金炳翊,檢校待敎鄭範朝·趙成夏,直閣李世用,副應敎兪致範,校理兪晩源,副校理蔡東述,修撰李京鎬,副修撰宋熙正,以次侍立。時至,通禮跪啓請外辦,上具衰服,乘輿出宣化門。藥房提調洪鍾序,副提調朴珪壽進前,奏曰,侵早勞動,聖體,若何?上曰,一樣矣。仍出協陽門·肅章門·進善門,出敦化門至幕次前。通禮跪啓請降輿,上降輿入幕次。以司謁口傳下敎曰,神輦來到處,知入。珪壽令院隷催促訓局敎鍊官,以次連奏,以司謁這這入稟。少頃,敎鍊官來奏,先廂方到幕次前矣。珪壽又以司謁入稟。有頃,執事者陪進前班腰轝·彩輿而至,通禮跪啓請出,上出幕次詣版位。稍久神輦至,摠護使及都監堂上陪從,諸臣哭從。引儀唱俯伏哭,上俯伏哭,諸臣及侍衛,皆號哭。引儀唱止哭興四拜興平身,上止哭行四拜禮訖,入幕次。通禮跪啓請出次,上出次,乘輿入敦化門,由進善門·肅章門·延英門,入宣政門還內。珪壽請出標信解嚴,諸臣以次退出。
甲子四月初七日酉時,上詣孝文殿。親行夕上食兼初虞祭入侍時,行都承旨朴珪壽,左承旨金基纘,右承旨閔奎鎬,左副承旨權永秀,右副承旨金世鎬,同副承旨申正熙,大轝陪往,前左副承旨趙熙哲,前右副承旨洪鍾雲,記事官朴海哲,假注書兪初煥,別兼春秋洪軒鍾·趙熙一·金炳翊,記事官李冕光·南一愚,檢校待敎鄭範朝·趙成夏,直閣李世用,待敎趙寧夏,副應敎兪致範,校理兪晩源,副校理鄭稷朝·蔡東述,修撰李京鎬,副修撰宋熙正,以次侍立。時至,通禮跪啓請行初虞禮,上具衰服出齋殿。贊禮前導入孝文殿東夾門,由東階陛詣板位西向立。贊禮跪啓請俯伏哭,上俯伏哭。少頃,啓請止哭興四拜興平身,上止哭興行四拜禮訖。執禮曰,行奠幣禮。贊禮導上詣盥洗位,盥洗訖,仍詣尊所北向立。執尊者擧羃酌鬯,上詣靈座前跪。珪壽奉香,正熙奉爐,上三上香,珪壽奉瓚跪進。贊禮啓請執瓚灌地,上執瓚灌地訖,以授正熙,還置於尊所。珪壽奉幣篚跪進,贊禮跪請執幣獻幣,上受幣授正熙,奠于靈座前訖,贊禮導上降復位。執禮曰,行初獻禮。贊禮導上詣尊所,執尊者擧羃酌醴齊,上詣靈座前,獻酌訖。六祝副司果趙熙一,進香案左西向跪,讀祝文訖,贊禮導上降復位。執禮曰,行亞獻禮。謁者引亞獻官領府事鄭元容,詣靈座前,行禮如儀訖,降復位。執禮曰,行終獻禮。謁者引終獻官領議政金左根,詣靈座前,行禮如儀訖,降復位。贊禮啓請俯伏哭,上俯伏哭。少頃,啓請止哭興四拜興平身,上止哭興行四拜禮訖。大祝納虞主如儀,贊禮導上詣望燎位。大祝奉祝幣燎於坎,贊禮跪啓禮畢,仍導上還齋殿。諸臣以次退出。
上在昌德宮廬次。
藥房都提調金興根,提調洪鍾序,副提調朴珪壽啓曰,因封禮成,聖慕益新,祗迎返虞,親行初虞,勞動旣多,伏未審夜間,聖體若何,寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候何如,王大妃殿氣候何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
朴珪壽啓曰,藥房三提調,持粟米飮來待矣。傳曰,封入。
藥房口傳啓曰,常膳不進,已至六日,聖體保嗇,必多愆損,區區下情,不任憂慮之至。哀戚踰制,聖人所戒,俛抑中節,禮經有訓。顧今榮衛調護之方,惟在薑桂滋補之資,其何可徒循盡情,不思達權乎?臣等職在保護,誠切焦迫,玆敢相率冒籲。伏乞特加節哀,亟命復膳,仍爲勸進于大王大妃殿·王大妃殿·大妃殿,千萬顒祝,惶恐,敢啓。答曰,知道。當以卿等之懇,仰勸矣。
藥房口傳啓曰,素膳進御,今爲六日,眞元澌綴,勢所必至,下情焦憂,容有極哉?疚懷幾爲月朔之久,榮衛易失節宣之宜,況今薑桂滋味,亦無所助,則氣力補益,將何爲賴?臣等不勝萬萬悶迫之情,相率仰籲。伏乞自今亟復常膳,仍爲勸進于大殿,千萬顒祝,惶恐,敢啓。大王大妃殿答曰,知道。因封奄過,萬事邃古,幾日素膳,表予哀痛之情,何必如是强勸乎?
藥房口傳啓曰,常膳不進,已爲多月,榮衛受損,理所因然,區區下情,不勝焦憂。當此疚哀益新之時,必致眞元澌綴之節,矧又滋味補益之方,旣無其資,則調護扶將之道,何所爲望?此臣等所以萬萬悶迫,冒陳衷懇。伏乞亟復常膳,仍爲勸進于大殿·大王大妃殿,千萬顒祝,惶恐,敢啓。王大妃殿答曰,知道。當仰勸矣。
藥房口傳啓曰,常膳多日不進,眞元益當愆損,下情焦悶,曷有其極?哀號崩迫,今爲時月之積久,氣度凜綴,將何調護之得宜?況當此時,任情過毁,大欠保嗇,可以仰揣。惟其一分補益之方,亶在亟進滋味之膳,臣等不得不萬萬憂慮,冒悚仰勉也。伏乞俛抑至情,俯循切懇,仍爲勸進于大殿·大王大妃殿·王大妃殿,千萬顒祝,惶恐,敢啓。大妃殿答曰,罔極。
藥方口傳再啓曰,俄以勉進常膳之意,冒悚聯懇,而竟靳兪音,益切抑鬱憂慮之忱,而伏讀批旨,有曰當以卿等之懇仰勸。我聖上篤至之純誠,有可仰認,不勝欽仰萬萬,而聖人制禮,自有節文,至誠仰孚,實貴躬行。顧今殿下,俛就禮節,躬行孚誠之道,亶在於先自勉抑,亟復常膳,此臣等所以一籲再籲,不得請則不止也。伏乞特賜允從,千萬顒祝,惶恐,敢啓。答曰,知道。仰勸而未承允從,只增憂悶矣。
藥房口傳再啓曰,臣等俄陳復膳之啓,猥控至懇,及伏奉批旨下者,辭敎哀痛,臣等相顧抑塞,其何敢復事煩瀆,仰戚慈衷,而疚懷已爲屢月,行素又至多日,滋補旣無所賴,眞元益當受損,且以常膳未復,聖上仰勸,出於焦慮之誠。竊伏念保護聖躬,莫先於寬安聖心,而保護寬安之要,惟在慈聖殿下,抑哀復膳,亟體洞洞聖孝之至。臣等衷情所迫,玆敢申籲。伏願亟允臣等之請,千萬顒祝,惶恐,敢啓。大王大妃殿答曰,已諭予衷矣,姑勿煩請,可也。
藥房口傳再啓曰,臣等俄陳口啓,猥請常膳之復,伏奉仰勸之批敎,固不勝欽仰,而竊惟疚慼積有月日,榮衛已多愆損,又復許久行素,全未調補,非但節宣之失宜,亦非所以順變從宜之義,伏況在今仰勸之道,其不在於先自勉進乎?憂慮所摰,玆敢聯籲申懇。伏願亟允臣等之請,特令復膳,千萬顒祝,惶恐,敢啓。王大妃殿答曰,知道。又當仰勸矣。
藥房口傳再啓曰,臣等俄以勉進常膳之意,積誠仰請矣。及奉罔極之批旨,益不勝慟迫掩抑之至,豈忍以支辭蔓語,重貽疚戚之思,而竊惟情雖無窮,禮有定制,禮之所在,情有時而屈焉,其何可一向任情,不思所以保嗇之道乎?至哀之傷毁,亦旣積月,常膳之停却,今又多日,澌綴之度,尤可仰揣,滋補之味,不容少緩。伏願先自勉進,仍又勸進于三殿,亟允臣等之請,千萬顒祝,惶恐,敢啓。大妃殿答曰,罔極。
權永秀啓曰,臣依定式,進詣香室奉審,則香祝樻·祝板袱子,精潔之意,敢啓。傳曰,知道。
大王大妃殿傳于權永秀曰,三虞祭攝行磨鍊。
傳于權永秀曰,自明日勸講爲之。
大王大妃殿傳于權永秀曰,惟我主上,纘承大業,宗社再安,列聖陟降之靈,悅豫於上矣。諒闇中廟謁,雖無其文,而禮緣人情,政在於此,況有英廟故事,我家禮則然矣。太廟展謁吉日,念後擇入,永禧殿展謁,景慕宮展拜,同爲擇入。
傳于權永秀曰,全溪大院君·完陽府大夫人·龍城府大夫人祠宇,遣正卿,奠酌禮。
傳于權永秀曰,豐恩府院君內外祠版,南延君內外祠版,恩信君內外祠版,興寧君祠版,興完君內外祠版,文肅公趙秉龜·文忠公趙寅永·孝獻公趙秉夔·永安府院君內外祠版,麟坪大君內外祠版,驪陽府院君內外祠版,遣承旨致祭。
傳于權永秀曰,豐恩府院君墓所,將緬禮于聞慶葛坪云,龍虎四標定界賜牌事,分付敦寧府,行會該道,付之本房。
傳于權永秀曰,全溪大院君祠宇奠酌禮祭文,令文任撰進。
傳于權永秀曰,豐恩府院君·南延君·麟坪大君致祭祭文,令文任撰進。
大王大妃殿,以司謁口傳下敎曰,山陵祭物陪進及器皿等屬,往來之際,架子軍輩,使沿路民丁無難替輸,至於妨農,貽弊不一云,另加操束,更無敢如是之意,申飭兵曹。
以司謁口傳下敎曰,自今爲始,孝文殿祭享攝行時,入直承史·閣臣·玉堂入參。
傳于閔奎鎬曰,臺諫竝許遞,前望單子入之。
大諫前望單子入之,大司憲南獻敎,大司諫韓兢人,執義趙然友,司諫姜夏奎,掌令金羽休·趙用夏,獻納宋敦玉,持平李基東·丁義衍,正言安在麟·李達亨落點。
以慶尙監司徐憲淳狀啓,薦新生竹笋,節候差早,姑未萌芽,限內不得封進,惶恐待罪事,傳于權永秀曰,勿待罪事,回諭。
以咸鏡監司李裕元狀啓,利原縣監李泰達,捐出薄廩,軍物之一新修改,雖曰職分內事,激勸之道,宜有褒賞之典,令該曹稟處事,傳于權永秀曰,聞甚嘉尙,特爲加賞。
以咸鏡監司李裕元狀啓,居山察訪鄭塾,捐出殘廩矯捄懷保之方,多有施措,庶期蘇弊之效,今已瓜熟,遞期在邇,姑爲仍任,令該曹稟旨,分付事,傳于申正熙曰,聞甚嘉尙,特爲仍任,待瓜滿守令,隨窠擬入事,分付該曹。
權永秀,以禮曹言啓曰,大王大妃殿傳曰,惟我主上,纘承大業,宗社再安,列聖陟降之靈,悅豫於上矣,諒闇中廟謁,雖無其文,而禮緣人情,政在於狀,況有英廟故事,我家禮則然矣,太廟展謁吉日,念後擇入,永禧殿展謁,景慕宮展拜,同爲擇入事,命下矣。太廟·永禧殿·景慕宮展謁吉日,令日官李秉洪推擇,則今四月二十一日爲吉云,以此日定行乎?敢稟。傳曰,以此日定行。申正熙,以摠戎廳言啓曰,本廳中軍李基碩,身病甚重,勢難察任,改差,何如?傳曰,允。
甲子四月初八日午時,上詣孝文殿。行晝茶禮,兼行八日別奠,親行入侍時,行都承旨朴珪壽,左承旨金基纘,右承旨閔奎鎬,左副承旨權永秀,右副承旨金世鎬,同副承旨申正熙,記事官朴海哲,假注書兪初煥,別兼春秋洪軒鍾·趙熙一·金炳翊,記事官李冕光·南一愚,檢校待敎鄭範朝·趙成夏,直閣李世用,待敎趙寧夏,副應敎兪致範,校理兪晩源,副校理鄭稷朝·蔡東述,修撰李京鎬,副修撰宋熙正,以次侍立。時至,通禮跪啓請出次,上具衰服出廬次,入孝文殿東夾門,由東階詣板位西向坐。引儀唱俯伏哭,上俯伏哭。少頃,引儀唱止哭,上止哭,行四拜禮訖,仍詣靈座前跪。珪壽奉香,正熙奉爐,上三上香訖。珪壽奉爵跪進,上授爵以授正熙,正熙跪受,奠于靈座前,連獻三爵訖,上降復位。贊儀請俯伏哭,上俯伏哭。少頃,贊儀請止哭興平身,上止哭,行四拜禮訖。贊儀請還齋殿,上還齋殿,諸臣以次退出。
上在昌德宮廬次。
朴珪壽啓曰,藥房三提調,持粟米飮來待矣。傳曰,封入。
進御人蔘粟米飮,自明日停止事,榻前下敎。大王大妃殿進御人蔘粟米飮,自明日停止事,榻前下敎。王大妃殿進御人蔘粟米飮,自明日停止事,榻前下敎。大妃殿進御人蔘粟米飮,自明日停止事,榻前下敎。
藥房口傳三啓曰,臣等昨旣聯陳再籲,終靳一兪,達宵焦遑,繼以抑鬱,只恨忱誠之未格,寧敢煩瀆之是事?第惟保護聖躬,卽臣等莫大之責,勉回慈衷,在殿下篤至之誠,懋積仰勸,期回慈聖之心,無過於先自殿下,亟允臣等之請,務盡躬自保嗇之道。且旣經再虞,輒許復膳,亦列聖朝已行之禮,殿下其何可固守疏節,不思從先之義乎?此時此請,不容暫緩,玆敢不避猥越,便此陳籲。伏乞卽賜允從,以副臣民之望,千萬顒祝,惶恐,敢啓。答曰,知道。
慈敎允從,不勝萬幸,予亦勉進,卿等勿慮焉。
藥房口傳三啓曰,臣等連以復膳之懇,冒悚游瀆,期獲允從者,是豈可已而不已哉?仰惟慈聖殿下,自遭疚慼,屢更月日,哀毁必當過度,氣力轉至受損,臣等憂遑之忱,去益靡措。況今行素之久,已爲近旬,從權之請,尙靳一兪,在慈聖躬自保嗇之道,不當如是,亦不念我殿下焦遑憧憧之誠乎?伏願亟許臣等之請,千萬顒祝,惶恐,敢啓。答曰,知道。今因三上懇勸,當復常膳,卿等諒之。藥房口傳三啓曰,臣等昨陳再籲,未蒙允從,區區下情,尤不勝焦遑之至。臣等非不知哀廓之衷,此時尤切,勉抑之請,有難遽兪,而第惟行素已近旬日,榮衛倍當凜綴,顧今滋味調補,日急一日,此臣等所以期獲準請,不避煩瀆也。伏願亟許臣等之懇,千萬顒祝,惶恐,敢啓。答曰,知道。東朝已爲勉從,予亦當强進矣,卿等安心。
藥房口傳三啓曰,臣等昨日再啓,備陳焦迫之懇,未蒙允兪之音,區區下情,去益憂遑。至哀之發,容有其極,而滋味之補,不可久却。疚毁一向踰制,榮衛轉益致損,而多日素膳,全無滋補,則是豈勉抑保嗇之道乎?伏願自今日,亟復常膳,以副臣等切至之望,千萬顒祝,惶恐,敢啓。答曰,亦當勉從矣。申正熙啓曰,臣正熙,今日入直禁軍戎器點考,進去下直之意,敢啓。傳曰,知道。
又啓曰,臣正熙,依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
注書朴海哲病,代以安驥泳爲假注書。傳于申正熙曰,召對爲之。
以京畿監司趙在應狀啓,積城縣監金肇演,謂恤貧民,勒貸饒戶,多般恐喝,聽聞狼藉,爲先罷黜,其罪狀,令攸司稟處事,傳于申正熙曰,令該曹勿拘常格,口傳擇差,催促下送。以若殘敗之邑,行此侵虐之習,其爲不忍,亦已甚矣,令該府拿問嚴勘。
兵曹,以李容象爲摠戎中軍。權永秀,以戶曹言啓曰,時御所內各司雨漏,修改吉日,令日官崔圭德推擇,則今四月二十七日卯時爲吉云,以此擧行之意,敢啓。傳曰,知道。
又以禮曹言啓曰,傳曰今年,卽景慕宮舟梁回甲也,待因山後,遣大臣攝行酌獻禮事,命下矣。吉日,令日官李秉洪推擇,則今四月二十六日爲吉云,以此日設行,祝文,令藝文館撰出事,分付,何如?傳曰,允。
申正熙,以兵曹言啓曰,今四月二十一日,大駕詣宗廟·永禧殿·景慕宮展謁時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬軍五哨,步軍七哨,訓將率領爲先廂,訓局馬軍二哨,步軍三哨,兩營騎士各二番,御將率領爲後廂,禁軍八番外,全數爲之,挾輦軍四百名,搶劍軍一百名磨鍊,留營留陣置之。
又以兵曹言啓曰,在前宗廟·永禧殿動駕時,馬軍,皆以着甲胄磨鍊,而謹考謄錄,則國恤三年內,侍衛禁軍及駕前別抄·駕後禁軍等,着白戰笠·白戰服磨鍊,只隨駕馬軍,着甲胄赴陣矣。今亦依此磨鍊,何如?傳曰,允。
又以兵曹言啓曰,文臣兼宣傳官李肇信,時無職名,依例口傳付軍職以入之意,敢啓。傳曰,知道。
兵曹口傳政事,副司果單李肇信。
申正熙,以禁衛營言啓曰,本營騎士別將金在徽,身病猝重,勢難察任,改差,何如?傳曰,允。
又以摠戎廳言啓曰,本廳參軍梁斗煥,未知擧職之何事,而禁標內外山字內,生松犯斫之痕,至於屢百株之多,事未前有,萬萬驚駭。當該參軍,不可仍置,決棍汰去之意,敢啓。傳曰,知道。
右副承旨金世鎬疏曰,伏以臣,知見謏寡,不足以與人上下,言議選輭,不足以爲時輕重,持身謹守拙約,遇事不免泯默,當官瘝素,無往非辜,早晩僨敗,自知難免,果於李基鎬之疏出,而繼有兩司之論,臣之溺職之罪,於是乎著矣。聖度天大,罰止薄譴,曾未幾何,恩敍遽降,荐伏奉喉銜除旨,未知無狀賤品何以得此也。噫,臣於前秋,猥長薇垣,自愧噤烏之無聲,未效仗馬之一鳴,官箴之來,固所甘心,更何敢文過費辭,有若分疏者然哉?第伏念國家之置臺憲者,蓋將曰可否而論得失,或特立己見於依違之間,或獨持風裁於寥寂之際,而若有論劾糾擧之事,寧激勿渝,有進無退,乃其職耳。臣於數者,旣無其一,則臺體緣臣而壞矣,朝綱由臣而隳矣。彼若以此而劾臣,卽臣滄浪之取,他山之攻,其劾之亦晩矣。至若臺疏中四字句語,臆逆於無實之地,硬斷爲必罪之端,用意之欠平,下語之不擇,恐非君子責人之道也。只緣臣行己無素,不能見孚,由前而身絓人言,由後而名登臺箚,今何敢諉之以已經甄錄,憑托寵靈,晏然自恕乎?時値哀遑,義難違召,雖不得不冒沒出膺,而顧臣情踪之危蹙,固自如也,庸敢罄控忱辭,冒死仰籲?伏乞聖明,俯垂鑑燭,仰稟東朝,亟收臣新除之銜,仍議臣當勘之律,以爲爲言官不職者戒焉云云。省疏具悉。此乃官箴也,何必爲引乎?勿辭察職。
甲子四月初九日辰時,上御重熙堂。勸講入侍時,講官金永爵,參贊官權永秀,侍讀官鄭稷朝,假注書兪初煥,記事官李冕光·南一愚,各持小學第一卷,以次進伏訖。上曰,史官分左右。永秀奏曰,講官有短視之病,非眼鏡不辨字劃矣。上曰,着鏡,可也。上誦前受音一遍訖,上開卷。永爵將讀奏新受音,上曰,今日自止,添入下大文,可也。稷朝請下進講冊子,上命授冊子于稷朝·稷朝改付韱還納。永爵讀,自周禮大司徒,止禮樂射御書數,仍釋義訖。上命授書算于永爵,上讀新受音十遍訖,永爵還納書算。上曰,德,何謂也,行,何謂也?永爵曰,得於心之謂德,見於事之謂行。知仁聖義忠和,得於心者也,孝友睦婣任恤,見於行者也。此章旨義,已於釋義時,略陳其槪,而敢請六藝之旨,聖意有以領會否乎?上曰,未也。永爵曰,禮則似已默會於淵衷,而樂,非後世音樂之樂,蓋治其心以導其和也。射,非專爲武備地,正己而後發,御者,古人乘車必有御,御得其道,然後馬調車迅,所謂範我馳驅者也。射與御,皆君子觀其德行之事也。書,乃字學也,察其制字之原,亦理之所寓也。數,乃九九算學也,可以步天,可以量田。此六者,俱是君子不可不學者也。稷朝曰,大凡人所最難者,分別是非,心無私欲,故知仁,居六德之首矣。帝王爲治之要,亦莫先於知仁。皐陶告於禹曰,在知人,在安民。知人,知之事,安民,仁之事也,伏願每於知仁二字,上體念焉。仍又奏曰,孝者,百行之源,故在六行之首矣。帝王之治,本於孝敬。孔子曰,立愛,自親始,敎民睦也,立敎,自長始,敎民順也。伏願留神焉。永秀曰,六德之中,義尤緊切,而欲其臨事,皆義,則不可暫時放心,故先儒有言曰,心者,一身之主宰,萬化之根本。事到于心,斷制以義,事事皆義,久久成熟,則自不覺其入於聖賢中和之域,而堯·舜其心矣,每於一心上澄省焉。上掩卷,仍命史官就座。又命退,諸臣以次退出。
甲子四月初九日申時,上御重熙堂。召對入侍時,參贊官申正熙,侍讀官鄭稷朝,檢討官李京鎬,待敎趙寧夏,假注書兪初煥,記事官李冕光·南一愚,各持小學第一卷,以次進伏訖。上曰,史官分左右。上開卷,上曰,上番讀之。稷朝讀,自周禮大司徒,止禮樂射御書數。上曰,釋義。稷朝釋義訖,上曰,下番讀之。京鎬讀奏,上曰,釋義。京鎬釋義訖,上曰,參贊官讀之。正熙讀奏,上曰,釋義。正熙釋義訖,上曰,閣臣讀之。寧夏讀奏,上曰,釋義。寧夏釋義訖,上命授書算于稷朝,上讀十遍訖,稷朝還納書算。上曰,以鄕三物,敎萬民而賓興之,何義也?稷朝曰,以禮賓興者,可以見尊賢之意也。不如是,則不可以爲治矣,故易曰,利用賓于王家。伏願以尊賢樂道,爲制治之本焉。京鎬曰,三物,卽六德·六行·六藝也。司徒,乃敎官之長,故以是敎萬民賓禮興之。擧其賢能,卽王制所謂秀士·造士·進士,是其人矣。周禮,周公所作,六官之制,一代之禮。賓,卽周易觀卦利用賓之賓,興,卽作興之興,皷舞振作之謂也。稷朝曰,夫禮者,以恭敬辭遜爲本,而有節文度數之詳,故禮爲六藝之首矣。大抵禮者,人主之大柄也。王制曰,道德仁義,非禮不成,敎訓正俗,非禮不備。伏顧殿下,每於視聽言動,必以禮焉。京鎬曰,三物之先德行而後藝者,德爲本,藝爲用也。睦,卽所謂以親九族,而九族皆睦,自近而及遠,則五服異姓之親,亦在其中矣。孝爲百行之源,而孝經所謂而罪莫大於不孝,孝豈不爲先乎?上曰,不盡子職,則是不孝者矣。京鎬曰,聖敎誠至當矣。正熙曰,儒臣所陳,甚切悉,臣無容更贅矣。寧夏曰,知居六德之先,孝居六行之先,禮居六藝之先者,仁聖義忠和,非知不可也,友睦婣任恤,非孝不可也,樂射御書數,非禮不可也。知也·孝也·禮也,豈非敎民之先務乎?上掩卷,仍命史官就座。又命退,諸臣以次退出。
上在昌德宮廬次。
藥房提調洪鍾序,副提調朴珪壽啓曰,伏未審日間,聖體,若何,寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妣殿·王大妃殿·大妃殿,口傳問安。答曰,知道。
權永秀啓曰,議政府郞廳來言,今日賓廳日次,而領議政金左根陳疏,左議政趙斗淳有身病,右議政李景在奉命出疆,不得來會云矣,敢啓。傳曰,知道。
備忘記,茄坡知僉使尹彝烈下直,長弓一張,長箭一部,片箭一部,筒兒一箇賜給。
大王大妃殿傳于權永秀曰,四虞祭攝行磨鍊。
傳于權永秀曰,待敎陞六。
傳于權永秀曰,原任待敎趙寧夏,檢校差下。
權永秀,以奎章閣言啓曰,原任待敎趙寧夏,檢校差下事,命下矣。卽爲牌招察任,何如?傳曰,允。
兵曹口傳政事,副司果單趙寧夏。
傳于申正熙曰,軍器提調有闕之代,前望單子入之。
軍器提調前望單子入之,李景純落點。
傳于申正熙曰,今番動駕時,司勇李載冕衛內別隨駕。
傳于權永秀曰,三都監·摠護使以下,別單書入。
傳于金基纘曰,山陵都監堂上入侍。
傳于金世鎬曰,召對爲之。
申正熙,以訓鍊都監·禁衛營·御營廳言啓曰,訓鍊院修葺,三營合力,今日畢役之意,敢啓。傳曰,知道。
傳于申正熙曰,訓鍊院修改,今已告畢,三營大將以下,別單書入。
申正熙,以訓鍊都監言啓曰,謹依下敎,訓鍊院修改時,監蕫大將以下,別單書入之意,敢啓。傳曰,知道。
又以禁衛營言啓曰,謹依下敎,訓鍊院修改時,大將以下,別單書入之意,敢啓。傳曰,知道。
又以御營廳言啓曰,謹依下敎,訓鍊院修改時,大將以下,別單書入之意,敢啓。傳曰,知道。
以訓鍊院修改時三營大將以下別單,傳于申正熙曰,訓鍊大將金炳國,內下豹皮一令賜給,禁衛大將許棨,御營大將任泰瑛加資,都廳前兵使金永求·元世顯加資,其餘看役員役等,竝依判下施賞。
傳于權永秀曰,政官牌招開政,賞典下批。
以全羅監司鄭健朝啓本,金始淵在任時,還餉移轉未出給條,囚家僮徵充,令廟堂稟處事,傳于金世鎬曰,當有東朝處分矣。
大王大妃殿傳于金世鎬曰,卽見完伯啓本,則金始淵在任時,未分之穀,若是夥多矣。此事之囚家僮徵充,何待廟堂稟處乎?依所啓施行。所謂囚家僮徵捧,每見有名無實,只作延拖捱過之計者,極可駭痛,刻期嚴督,隨捧隨啓之意,分付該曹。
傳于金世鎬曰,初喪時禮房承旨沈宜元加資,因山時陪從承旨趙熙哲·洪鍾雲,竝加資,史官南一愚,假注書兪初煥,竝陛六,取土承旨趙鳳夏加資,上謚時禮房承旨李升洙加資。
傳于金世鎬曰,今番賞典,一人雖兼數事,毋得疊授。
以司謁口傳下敎曰,自今爲始,毋論京外動駕,文臣之竹戰笠,以毛戰笠爲之。
金世鎬,以吏曹言啓曰,禮曹佐郞許㥌,以其身病,呈狀乞遞,改差,何如?傳曰,允。
吏曹口傳政事,以鄭敏和爲積城縣監。
金基纘,以戶曹言啓曰,奉保夫人供上及婢子宣飯所用,各司元貢不足物種,參考前例,分道磨鍊,別單書入,而自癸亥十二月十四日爲始,給價之意,分付宣惠廳,何如?傳曰,允。
申正熙,以兵曹言啓曰,今此宗廟·永禧殿·景慕宮展謁時,侍衛戎服,當爲磨鍊,而謹考謄錄,則出宮時,着白笠·白天翼·布帶,入幄次後,着黑笠,去笠飾·靑天翼·黑帶,還宮時,以白笠·白天翼·布帶磨鍊矣。今亦依此擧行,何如?傳曰,允。
閔奎鎬,以義禁府言啓曰,京畿監司趙在應狀啓內,積城縣監金肇演,爲先罷黜,其罪狀,令攸司稟處事判付內,令該府拿問嚴勘事,命下矣。金肇演,時在任所云,依例發遣府羅將,拿來,何如?傳曰,待待命拿囚。
申正熙,以摠戎廳言啓曰,本廳哨官金相友,身病猝重,勢難察任,改差,何如?傳曰,允。
領議政金左根疏曰,伏以返疑之制旣竣,薦虞之禮荐成,伏惟聖慕皇瞿,安所逮及?臣之冥忍存全也屢矣,俯仰四十有餘年之頃,然爲四朝舊物。隆天厚地,有恩莫酬,昔愴今冤,無淚可繼。身都榮顯,位列亢極,而報補尙矣,辜負樊然。嗚呼,我大行大王,挺上聖之姿,撫中興之運,履道之長,如日方升。宵旰圖理,臨朝發歎,仁聞旁達,神祇降監,而如臣無似,久玷承弼,一籌一畫,未有以仰副憂勤。是所謂〈有〉君而無臣,臣所萬倍痛苦,萬倍冤恨於大割之後者,而今聖明出治,慈天臨覆,至化方新,百度維貞,命哲命吉,權輿於此。此時輔相,安危所繫,久次新望,以夢以上,初最先務也,而臣顧褒然僴如,蹲冒淟涊,諉之以冀欲自效,則非臣才具所能辦也,謂之以進取彌銳,則亦非本情所堪受也。特終事義重,言私之未敢焉耳。嗚呼,臣身之不自有,常理常情所宜爾也。將此一段若心,容可以彌綸事務,仰塞隆遇,湯火流坎,茶飯也袵席也,而揆諸公私,事計惟有一退,是乃塵刹之奉佛恩也。若夫癃痼衰邁之情實,姑不敢枝蔓其說者,設令臣體健力壯,有餘乎陳就,卽此聯名,初非耐久拖縻,畢竟誤國事而止耳。苟非然者,判不敢以區區去就,仰煩嚴廬之應酬也審矣。跼高蹐厚,冒悚哀籲,惟聖明,淵然深思,仰稟東朝,將臣議政之任,亟許改免,民國萬幸,徵分萬幸焉。臣無任云云。若曰,省疏具悉卿懇。因封奄過,皇瞿靡逮,而際見卿章,不覺失圖矣。卿不曰昔愴今冤,無淚可繼乎?又不曰此時輔相,安危所繫乎?以卿處地,以卿德望,追先報今,政在此日,而忽此巽牘,豈所望於卿者乎?盡忠王室,惟卿之志也,弘濟時艱,惟卿之事也。予小子,垂拱仰成,實非卿求退之時,望卿體予至意,亟斷來章。仍傳于金世鎬曰,此批答,遣史官傳諭。
行判府事金炳國疏曰,伏以禮制有限,喬封奄襄,聖慕倍當慨廓,群情胥切愴痛。仍伏念臣,以木石至頑之喘,抱穹壤莫逮之恨,徒閱隙駟之徂光,尙違蓐蟻之微願。攀紼臨隧,象昔叨陪,一慟而退,萬事邃古,冤乎哀哉,此何人斯?第其震剝餘縷,疚瘁攸纏,內爍外澌,理無苟延,而猶能奔走於終事,厪免顚踣於中塗者,惟我聖上暨我慈聖殿下,憫覆顧復之賜也。以若遁褫之精,迷錯之思,一往尸居於所縻重任,遇事臨務,全失照管,三頭兩緖,十計九僨,而尙逭得大何大戾者,亦惟我聖上暨我慈聖殿下,包涵寬假賜也。臣亦粗具彝性,蕞爾微軀,非臣所有,摩放隕結,永矢生生,遑敢以區區猥私,遽于崇高之聽,而情之所迫,力有所窒,不思仰首鳴暴嚴畏,自阻於曲遂之仁,則亦非所以疾痛必呼之義也。噫,將兵,隆寄也。臣之從前瘝隳,歲月滋久,前疏所陳,丐解一念,匪今斯今者,實非毫銖文飾,有赫臨下,可質在傍,臣焉敢誣也?況今衷情則久愈弸轖,病實則日就沈痼,只是嫪戀榮寵,幡泊職次,則公而曠廢,私而躓㚄,姑且勿論,其上負生成之洪慈,下壞消受之至戒,當作何樣人也?抑又有一言仰控者,以臣受恩之深,以臣盡分之誠,苟可以萬有一自力,雖抱關之微,筦庫之賤,惟命所使,義所不辭,臣雖至愚無狀,豈忍一籲再籲,求去得去乎?惟臣斷斷情諦,早自獲準,投閒調疴,不至於將錯就錯,旣誤又誤,是爲不報之報,而亦終始全保之望也。儻聖慈,哀之憐之,必有所處臣者矣。至於所帶提擧之銜,與閒司冗職之無甚幹務,亦自不侔,病旣多妨,分宜必辭。伏乞聖明,仰稟慈旨,亟垂恩諒,遞臣訓局·武庫兩任,俾遂至願,不勝血祝。臣無任云云。答曰,省疏具悉。卿之盡心戎務,予所稔聞而倚恃久矣,況於此時,何可辭巽乎?武庫提擧,今姑許遞,卿其諒之。
甲子四月初十日辰時,上御重熙堂。勸講入侍時,領事趙斗淳,講官尹致定,參贊官閔奎鎬,侍讀官鄭稷朝,假注書安驥泳,記事官李冕光·南一愚,各持小學第一卷,以次進伏訖。上曰,史官分左右。斗淳進前奏曰,日前哀慕勞動之餘,聖體,若何?上曰,一樣矣。斗淳曰,寢睡水刺之節,何如?上曰,一樣矣。斗淳曰,大王大妃殿氣候,何如?上曰,一樣矣。斗淳曰,王大妃殿氣候,何如?上曰,一樣矣。斗淳曰,大妃殿氣候,何如?上曰,一樣矣。斗淳就座。上誦前受音一遍訖,上開卷。上曰,大臣着眼鏡,講官亦着,可也。致定曰,新受音自止,改付籤,恐好矣。上可之。稷朝請下進講冊子,上命授冊子于稷朝·稷朝改付籤還納。致定讀,自以鄕八刑,至亂民之刑,解釋章句訖。上命授書算于致定,上讀新受音十遍訖,致定還納書算。上曰,七曰造言之刑,八曰亂民之刑,何義也?致定曰,造言者爲妖言,亂民者挾邪術,盡是惑世誣民,不可不刑者也。大抵刑分八等,以正萬民,而不孝之刑,重且大焉。人人若孝於其親,則可以推己而及人,寧有不睦·不婣·不弟·不任·不恤之理,尤豈犯造言亂民之科乎?是以孔子曰,五刑之屬三千,罪莫大於不孝。朱子引用於孝經,以爲事親之至戒也。斗淳曰,孝經,曾已講熟矣,尙能記憶乎?上曰,然矣。斗淳曰,孝爲百行之原,而居於六行之首,故所以不孝爲八刑之首,蓋孝理爲敎化之本,而刑罰爲政敎之末,故古昔聖王,必先敎化而後刑政矣。稷朝曰,大僚與講官,已備盡仰達,臣無容更陳,而以刑糾民者,民不率敎,故不得已用之也。大抵國家之法,貴在期于無刑,朱子曰,喜而賞者,陽也,聖人之所欲也,怒而刑者,陰也,聖人之所惡也。伏願體念焉。上曰,刑政之際,一有私意或間之,則天下必不可治矣。斗淳曰,聖敎誠然矣。蓋刑一人而千萬人懲,豈容一毫私意於其間乎?致定曰,大僚所奏,誠然矣。自昔聖王之御世也,必先以敎化之間,有不率敎之頑,則不得已刑之,是所謂刑一人而懲萬民者也。上章言三物之敎,此章言八刑之糾,亦先敎後刑之義也。上掩卷,上命大臣先退,仍命史官就座。又命退,諸臣以次退出。
甲子四月初十日未時,上御熙政堂。大王大妃殿垂簾,召對入侍,山陵都監堂上同爲入侍時,參贊官金世鎬,侍讀官鄭稷朝,檢討官李京鎬,檢校待敎趙寧夏,假注書安驥泳,記事官李冕光·南一愚,各持小學第一卷,左承旨金基纘,山陵都監堂上上護軍金大根,大護軍吳取善·任百經,以次進伏訖。上曰,史官分左右。大王大妃殿曰,都監堂上進前。仍敎曰,歲月易邁,因封奄過,罔極何言?大根曰,流光迅駛,喬對奄襄,慟冤冞新,如何盡達?大王大妃殿曰,屢月敦匠,得不勞瘁之甚乎?聞一堂上有病云,似是積悴所祟矣。大根曰,王靈所暨,無頉竣事,而一堂上尹致羲,中路忽發瘧氣,自外經歸,未得反面矣。大王大妃殿曰,安得不生病乎?誠可憫也。大根曰,一堂上旣未登筵,臣以山陵事,有所仰達者矣。大王大妃殿曰,奏之也。大根曰,新陵在於兩陵之間,樹木未嘗不茂密,而基址之疎剔,御路之開廣,自然損傷,匠募數千及轝士軍來往之路,稚幹柔枝,自相蹂踐,事勢不得不然,而見今節候,非植木時,待秋末冬初,令畿營各別補植,而物財自當區劃,結所未捧錢爲五百四十兩七戔,不足錢四百五十九兩三戔,自都監充給,以準一千兩,劃付似好,故敢此仰達矣。大王大妃殿曰,依爲之。出擧條仍敎曰,待冬初植木爲好矣。大根曰,禧陵丁字閣·碑閣,俱爲頹傷,禧陵·孝陵,齋室·香大廳·典祀廳·祭官房,或永無形址,或幾盡頹壓,該陵官枚報禮曹草記後,先行告由祭矣。迨此工匠齊會之時,爲其一分省費之方,令計士看役修改矣。原錢已自都監取用,就戶曹還下錢中計減,材瓦石鐵,竝令度支會減,何如?大王大妃殿曰,依爲之。出擧條大王大妃殿曰,位土買置事,何以措處乎?大根曰,都監用下零在錢之還下度支者,恰爲萬兩,自其中量宜除置,付之高陽郡守,使之善爲措處矣。大王大妃殿曰,如是區劃,果便好矣。仍命都監堂上就座,又命退,承旨仍留,同參召待也。上開卷。上曰,上番讀之。稷朝讀,自以鄕八刑,止亂民之刑。上曰,釋義奏之。稷朝釋義訖,上曰,下番讀之。京鎬讀奏。上曰,釋義奏之。京鎬釋義訖,上曰,參贊官讀之。世鎬讀奏。上曰,釋義奏之。世鎬曰,儒臣旣已備陳,臣無容更達矣。上曰,閣臣讀之。寧夏讀奏。上曰,釋義奏之。寧夏釋義訖,上曰,承旨讀之。基纘讀奏。上曰,釋義奏之。基纘釋義訖,上命授書算于稷朝,上讀十遍訖,稷朝還納書算。上曰,不睦之刑,何義也?稷朝曰,同姓不和,謂之不睦。上文大司徒,以六行敎萬民,而民不率敎,不和於同姓,則設刑糾之矣。京鎬曰,八刑之糾萬民,謂察其不正者而正之也。大抵刑罰,聖王之不獲已用者,而非刑罰,則無以懲其罪,故堯·舜之世,命皐陶作士曰,惟明克允。此可見欽哉欽哉,惟刑之恤哉之意,伏願體念焉。世鎬曰,八刑中不言不慈,蓋子而不孝其親,父而不慈其子,乖倫則一也。旣有不孝之刑,則當有不慈之刑,而古語曰,父雖不慈,子不可以不孝,又曰,天下無不是底父母。所以制刑,不爲卑者而罪其長者,聖人之微意,於此可見矣。寧夏曰,制刑之意,不爲卑者罪其長者者,恐或有少陵長·下陵上之弊故也。基纘曰,上言三物之敎,下言八刑之糾,聖王先敎後刑之義,可知矣。刑者,輔治之具,而只欲其董之用威,禁其未然而已,非爲其民必有是罪而法必欲行之也。昔漢循吏之爲治也,民有以不孝來告者,而開陳禍福,不罰而化之,民之有兄弟相訟者,而閉閤思過,遂爲感服。一吏之以敎化民如此,何況明主在上,躬行孝悌,匡直導率,務盡其道,則觀感興起,捷於影響,使民日遷善不自知矣,然則八刑之屬,將何所施乎?人心之本善,古今一也,惟在敎誨導迪之如何已也。寧夏曰,先言敎之以三物,後言紏之以八刑,聖人之微意,亦可見矣。上掩卷,仍命史官就座。又命退,諸臣以次退出。
上在昌德宮廬次。
金基纘啓曰,右承旨閔奎鎬,左副承旨權永秀,今日不爲仕進,竝卽牌招,何如?傳曰,允。
金世鎬啓曰,左右史不可不備,別兼春秋趙熙一·洪軒鍾·金炳翊,竝卽牌招,推移入直,何如?傳曰,允。
兪初煥陞六,代以金聲根爲假注書。
以三都監摠護使以下別單,傳于申正熙曰,殯殿都監摠護使領議政金左根,廐馬一匹面給。提調興寅君最應,判府事金炳國,各內下豹皮一令賜給。行上護軍洪鍾應,行大護軍金炳德,竝加資。都廳禮曹參議趙成夏勿論,副校理鄭稷朝加資。郞廳漢城庶尹李稷鉉,戶曹正郞金蘷淳,尙衣主簿崔翼鳳,典設別提成昇鎬,副司果李箕肅·趙基晉·趙英和·洪鍾觀·李寅植·兪致長·金炳敍·成載璿,監造官副司勇閔成鎬,別工作假監役李寅赫·洪元鍾,殯殿·魂殿修理所監役李廷器,竝陞敍。郞廳工曹正郞洪淳逈,禮曹佐郞趙在衡,司果安膺壽,副司果呂近燮·李魯翼·洪徹謨·安孝植,竝日淺勿論。監造官禁府都事李承靖,軍資直長尹弼求,副司勇李俊夏·鄭海星·李賢器·曺鎭九,竝陞六。欑宮修理所監役金商鳳,兒馬一匹賜給。宗戚執事永平君昱·興寅君最應·完平君昺·永明尉洪顯周·東寧尉金賢根·南寧尉尹宜善,判敦寧金炳冀,判府事金炳學·金炳國,各熟馬一匹賜給。行大護軍金炳㴤,行護軍金炳地·鄭海尙,兵曹參判朴齊寅,禮曹參判金元植,司成洪承億,谷山府使韓應國,各兒馬一匹賜給。行副護軍金壽鉉加資。前假注書金奭鎭陞六。龍岡縣令韓應弼陞敍。代奠官永平君昱,熟馬一匹面給。啓殯時拭梓宮官·到山陵啓殯時拭梓宮官左議政趙斗淳,內下大豹皮一令賜給。執巾者濟用主簿金恂根,奉事吳憲秀,執水者奉常僉正韓緻奎,各兒馬一匹賜給。初銘旌書寫官東寧尉金賢根,梓宮上面上字書寫官行判敦寧金炳冀,改銘旌書寫官東寧尉金賢根,下玄宮銘旌書寫官南寧尉尹宜善,各熟馬一匹賜給。其餘別看役·寫字官·畵員·日官·奏時官·錄事·牌將·員役·工匠等,竝依庚申年例施賞。國葬都監摠護使領議政金左根,廐馬一匹面給。提調行判敦寧金炳冀,判府事金炳學,各內下豹皮一令賜給。行戶曹判書李敦榮,熟馬一匹面給。行大護軍李宜翼,都廳副司直宋敦玉,副司果尹龜永,竝加資。郞廳漢城庶尹洪在元,司饔僉正洪配厚,戶曹正郞趙秉燮,兵曹正郞李圭白,徽陵令尹禹鉉,儀賓都事兪致喜,副司果李承裕·李承喬·朴璜進·申萬求·趙陽元·林冕洙,別工作監役洪喆周,繕工奉事閔昌植,竝陞敍。郞廳副司果李承穆,虞主所監造官奉常正李奎夏·尹致賢,竝日淺勿論。監造官副司勇宋漢老·張福遠·李玄錫·南鍾應·李鼎相·李圭浩·李徹夏·朴瑄壽,竝陞六。虞主所監造官奉常正李玄文·沈東臣,表石所監造官奉常僉正韓緻奎,誌石所監造官奉常主簿陳秉燮,竝兒馬一匹賜給。分長興奉事崔升顯,分典設別檢沈東瑾,各加一資,資窮者代加。請謚宗廟·上謚殯殿時捧冊寶官領議政金左根,下玄宮時捧哀冊·贈玉贈帛官領議政金左根,廐馬一匹面給。謚狀製述官判府事金炳國,謚冊文製述官知事尹致羲,書寫官知敦寧尹致定,哀冊文製述官行戶曹判書李敦榮,書寫官永平君昱,表石陰記書寫官左參贊趙得林,誌文製述官判府事金炳學,書寫官行大護軍宋近洙,改銘旌書寫官東寧尉金賢根,下玄宮銘旌書寫官南寧尉尹宜善,寶篆文書寫官永明尉洪顯周,竝熟馬一匹賜給。行狀製述官左議政趙斗淳,表石陰記製述官領敦寧金興根,表石大字篆文書寫官領府事鄭元容,竝內下大豹皮一令賜給。虞主書寫官行護軍李寅奭,頓遞使判尹李圭徹,陪往大將大護軍李景純,竝加資。輓章書寫官應敎李正魯,副司直吳俊泳·趙秉世·鄭基勉,修撰李京鎬,宗簿正張世容,校理洪淳學,副校理蔡東述,副修撰宋熙正,副司果李心宰,竝上弦弓一張賜給。陪往從事官前府使李周興,前虞候李玄益,竝陞敍。讀謚冊官奉常正沈東臣,讀謚寶官副應敎兪致範,竝加資。捧謚冊官禮曹正郞趙光濟,兵曹正郞李亮和,捧謚寶官禮曹佐郞金秉洙,兵曹佐郞姜周用,竝兒馬一匹賜給。謚冊擧案者副司果徐兢輔,戶曹正郞金蘷淳,褥席執事忠勳都事李世器,擧讀謚冊案者副司果趙基晉,褥席執事戶曹佐郞洪淳一,謚寶擧案者軍資判官李裕憲,氷庫別檢金疇鎬,褥席執事工曹佐郞閔台鎬,擧讀謚寶案者平市直長趙命敎,褥席執事司僕主簿趙準夏,竝各加一資,資窮者代加。發引時捧尊號玉冊官·捧玉寶官·擧案者·褥席執事,捧謚冊官·擧案者·褥席執事,捧謚寶官·擧案者·褥席執事,捧哀冊官·擧案者·褥席執事,擧讀哀冊案者·褥席執事,大轝前木榼內實果進止差備官·羽葆捧持官,拭梓宮時執巾者·執水者,攝司僕正柩衣函及銘旌函差備官,柩衣及銘旌縫造官,竝兒馬一匹賜給。神帛輦前奉香爐·香盒執事,筲樻差備官·擧案者,磁器樻差備官·擧案者,標信樻差備官·樂器樻差備官·擧案者,硯匣鏡梳函樻差備官·籩豆樻差備官·擧案者,御製樍差備官·擧案者,服玩函差備官·擧案者,凡杖樍差備官·擧案者,捧香爐·香盒差備官,舁梓宮官,各上弦弓一張賜給。神帛大祝副司果尹龜永,虞主大祝副司果李心宰,浴主大祝副司果申獻求,各半熟馬一匹賜給。箱差備官·卓差備官·帕差備官·几差備官·臺差備官,捧贈玉官·擧案者·褥席執事,捧贈帛官·擧案者·褥席執事,竝各加一資,資窮者代加。讀哀冊官副司果李敬溥,封閉官執義李玄文,攝左通禮前司諫尹致賢·副司果南鍾三,竝加資。別看役瓦署別提洪鍾聞,前僉使朴鵬源,出身金炳春,竝兒馬一匹賜給。其餘看役·領率·衛將·牌將·計士·寫字官·畵員·錄事·忠贊衛員役·工匠等,竝依庚申年例施賞。山陵都監摠護使領議政金左根,厩馬一匹面給,提調知事尹致羲,內下豹皮一令賜給。行上護軍金大根,行大護軍吳取善·任百經,都廳副司直申命和·李能燮,竝加資。郞廳繕工副正金在獻,副司果金伯均,戶曹佐郞宋寅玉,副司果李民永·柳宅東,刑曹佐郞趙秉岳,副司果趙然天·李彙溥,典簿金九鉉,副司果趙鳳熙·成顯鎬,軍資判官李裕憲,副司果李啓昌,廣興令金友根,副司果朴最壽,司僕主簿李鎬臣,副司果申植京,郞廳兵曹佐郞崔國鎭,監造官副司勇李容圭·金益成,別工作假監役金謙秀,竝陞敍。郞廳副司果李圭昌·金商濬·李承白·丁馨敎·鄭慶朝,竝日淺勿論。監造官副司勇徐瑗輔·任憲天·趙養和·洪祐鼎·丁克相·趙恩植,竝陞六。郞廳禮曹佐郞趙昌敎,分長興主簿鄭翊祖,竝兒馬一匹賜給。贈玉帛官領議政金左根,厩馬一匹面給。拭梓宮兼覆土官左議政趙斗淳,內下大豹皮一令賜給。封閉官執義李玄文加資。丁字閣上樑文製述官大護軍申錫愚,書寫官興寅君最應,竝熟馬一匹賜給。京畿監司趙在應加資。陵所排設兼雜物差使員高陽前郡守金直善,郡守南鎬重,竝陞敍。別看役前中軍孫興允,前郡守姜潤,前都事崔瑆煥,司果南之煥,前僉正玄濟昇,出身李南輪,竝兒馬一匹賜給。相地官敎授金錫熙,高品付料。方外地師前郡守梁鍾華,前縣監朴京壽,陰城縣監金貞坤,竝陞敍。副司勇孫東贊·安命鎬,竝相當初仕調用。靑山縣監南定斗陞敍。長生殿都提調領議政金左根,廐馬一匹面給。提調兼戶曹判書金炳冀,行工曹判書金大根,禮曹判書金炳德,禮曹判書任百秀,行戶曹判書李敦榮,工曹判書徐衡淳,各半熟馬一匹賜給。都廳戶曹正郞趙秉燮,禮曹佐郞趙在衡,工曹正郞洪淳逈,郞廳繕工監役李道植·李寅赫·洪喆周,竝兒馬一匹賜給。其餘攝贊儀·典儀·東西唱假引儀·香陪官·祭文正書忠義衛·奏時官·看役·牌將·畵員·醫員·擇日官·計士·錄事·守僕·員役·工匠等,竝依庚申年例施賞。
傳于申正熙曰,殯殿次知石泰元·柳賁然,各內下鹿皮一令賜給。複差備李定國,襲差備鄭喜常·宋喜哲·宋遇容·李定國,都薛里金在寬·尹東亨·吳慶元,造果次知鄭泰吉,大轝侍衛石泰元·柳賁然,神輦侍衛鄭喜常·金在寬,奉虞主差備金鼎夏,奉神帛差備崔昇賢,謚冊寶差備尹衡殷,尊號冊寶差備姜元基,別輦侍衛宋喜哲,山陵問安官崔健常,各半熟馬一匹賜給。進止差備韓做弦·林鍾濩·尹泰鎭·金成德,薛里鄭元熙·李賢模,酒房金商鼎·李惇友,造果從事官李昌根,各上弦弓一張賜給。進止長番金在學等六人,各兒馬一匹賜給。殯殿從事官任存益·李敏五,竝令內府陞敍。羅排差備金振韻等八人,發引時銘旌差備李賢模等十三人,哭差備鄭寬敏等十三人,各不粧弓一張賜給。
申正熙啓曰,卽者檢閱李冕光,謂有館規,陳疏經出,原疏纔已捧入矣。所當直捧禁推傳旨,而此與無瑞徑出有異,推考警責,仍卽牌招入直,何如?傳曰,允。
又啓曰,兼吏曹判書金炳學,參判兪致善,參儀權用脩牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
以右承旨閔奎鎬牌不進罷職傳旨,傳于申正熙曰,只推。
以別兼春秋洪軒鍾·金炳翊牌不進罷職傳旨,傳于權永秀曰,只推。
權永秀,以議政府言啓曰,卽見興寅君最應上疏,則以爲宗簿·宗親兩衙,合而爲一,句管提調減下,以宗室堂上掌之,正一窠,改爲參奉,以宗裔中差代,正書郞聽及忠義,各減一員,竝與參奉,作爲自辟初仕,校正堂上,以國姓中文蔭武二品以上差出事,批旨有減寺合府之論,自在潛邸聞之已久,如此然後可無室礙苟艱之弊,而有敦宗睦親之美矣,事係官制,令廟堂稟處事,命下矣。宗親·宗簿之各有所職,猶古者宗正玉牒之分設其所,而今其事權不一,宗簿寺之爲閒司久矣。宗臣所陳,條理明晰,事體毖重,依所請施行,凡係釐張,另具別單啓下,以爲遵行之地,何如?傳曰,允。
又以禮曹言啓曰,因山禮成後,香炭山位田擇定,卽各陵寢前例。今此睿陵香炭山,當從便望定,而位田,令該曹考例,擇定啓下,何如?傳曰,允。
申正熙,以刑曹言啓曰,以全羅監司鄭健朝啓本,金始淵在任時,還餉移轉,未出給條,囚家僮徵充,令廟堂稟處事,傳曰,當有東朝處分矣。大王大妃殿傳曰,卽見完伯啓本,則金始淵在任時,未分之穀,若是夥多,此事之囚家僮徵充,何待廟堂稟處?依所啓而施行。所謂囚家僮徵捧,每見有名無實,只作延拖捱過之計者,極可駭痛,刻期嚴督,隨捧隨啓之意,分付該曹事,命下矣。謹依傳敎,金始淵在任時,壬戌春未分穀一萬六千四十二石,捉囚家僮,嚴飭督納,而隨所捧隨啓之意,敢啓。傳曰,知道。
又以訓鍊都監言啓曰,謹依訓鍊院修改別單判下,看役將校崔宗玉等五人處,各木二疋布二疋,米三斗,施賞之意,敢啓。傳曰,知道。
又以禁衛營言啓曰,謹依訓鍊院修改別單判下,本營將校等處,從優施賞之意,敢啓。傳曰,知道。
又以御營廳言啓曰,謹依訓鍊院修改別單判下,看役將校李在洽等四人,書吏金載涵處,各木二疋·布二疋·米三斗,施賞之意,敢啓。傳曰,知道。
又以御營廳言啓曰,本廳別將元世顯,身病甚重,勢難察任,改差,何如?傳曰,允。
興寅君最應疏曰,伏以居諸不淹,喬封奄襄,宸慕尤當皇瞿,群情胥切慨廓。仍伏念臣以宗簿寺事,有所耿轖于心者,久矣。今當初元平章之治,肇自睦親,凡係宗事,尤不當嚴畏泯默,玆控愚見,惟聖明垂察焉。蓋本寺,卽古之宗正遺制也。創設於太祖元年,始爲殿中寺,旋改爲宗簿寺,掌撰錄璿源譜牒,糾察宗室愆違,與宗親府之掌宗人封貤兼行統率,相爲經緯,而裁釐規正之責,實寺重於府,古人至謂設官之嚴,殆同柏府·薇垣也。璿源睟其御製·宸翰,咸得尊度于本寺,煥乎爲琬琰之藏,奎璧之府,列朝仍之。及移奉于內閣,本寺典護之綦重,事體之逈別,比前稍遜,而惟其奉妥御牒,纂修宗籍,視猶昔年。舊置都提調二員,以屬尊宗親猶帶,後又變革,只存提調一員,以異姓卿宰差擬,寺與府互攝之務,遂分而二之,殊非建置之本意。且當譜系繼撰之時,則中外宗派子孫之收單報名,或寺或府,窒礙多端,以公以私,反貽諸弊,其在嚴宗法重國體之道,有不當如是苟艱矣。臣意則自今爲始,宗簿·宗親兩衙,合而爲一體,句管提調則減下,以宗室堂上掌之,正一窠,改爲參奉,以宗裔中差代,正書郞廳及忠義,本各二員,而分減爲一員,竝與參奉,作爲自辟初仕窠,俾專意擧職之地恐好,而譜錄較正,事極重大,至有設廳於寺內,自昔然矣,亦以國姓中文蔭武二品以上官差出,較正堂上,略放承文提擧之例,俱甚方便,以此定式,申明舊制,則可以有光於敦宗之誼,無乖於命官之規矣。係是官制變通,請令廟堂稟旨裁處,而其存革條貫之詳,謹當追具別單,以備聖鑑。伏乞仰稟東朝,亟賜成命焉。臣無任屛營云云。答曰,省疏具悉卿懇。減寺合府之論,自在潛邸,聞之已久,如此,然後可無窒礙苟艱之弊,有敦宗睦親之美。事係官制,令廟堂,稟處。仍傳于金世鎬曰,此批答,遣史官傳諭。
檢閱李冕光疏曰,伏以臣卽伏見傳敎下者,有下番檢閱臣南一愚陞六之命矣。第念臣館古規,最重右下位之法者,蓋不宜替行下寮之事故也。至於徑陞,尤爲規例之所不許,前後居是職者,守如金石,罔敢或墜。臣旣忝右位,豈可因仍蹲冒,壞損古人之規乎?玆敢不避猥越,援例陳章,徑出禁扁。伏乞聖明,仰稟東朝,亟遞臣職,仍治臣罪,以存舊規,以昭法紀焉。臣無任云云。答曰,省疏具悉。爾亦陞六。
甲子四月十一日辰時,上御重熙堂。勸講入侍時,講官洪鍾序,參贊官申正熙,檢討官李京鎬,假注書安驥泳,記注官宋宅薰,記事官崔奭奎,各持小學第一卷,以次進伏訖。上曰,史官分左右。上誦前受音一遍訖,上開卷。鍾序讀,自王制曰樂正崇四術,止冬夏敎以詩書,仍釋義訖。上命授書算于鍾序,上讀新受音。鍾序曰,字音有高低,冬夏之冬字以平聲讀之,恐好矣。上曰,冬字與東字,音同乎?鍾序曰,誠然矣。上讀至十遍,仍敎曰,可復讀一遍矣。又讀一遍訖。鍾序曰,樂正,卽樂官而掌敎之官也。曾所御講之上章,有典樂敎胄之文,聖聰果記有乎?上曰,命汝典樂,敎胄子,直而溫,寬而栗,剛而無虐,簡而無傲之章乎?鍾序曰,誠然矣。上曰,禮·樂,何但於春秋敎之,詩·書,又何必於冬夏敎之乎?鍾序曰,此果有禮記王制篇註解矣。蓋春秋,陽也,爲發生長養之時,詩與樂,聲也,聲屬陽,故春夏敎之以樂·詩。秋冬,陰也,爲揫歛收藏之時,書與禮,事也,事屬陰,故秋冬敎之以書·禮,無非順天時之義也。士之爲學亦如是,秩有次序,以順天時。古人所謂一身還有一乾坤者,亦可證據於是矣。況帝王之學問事功,專在於體天健行,茂對天時者乎?今我聖上,惟日孜孜,漸到得將就緝熙之域,則雨露霜雪之爲敎,四時百物之成功,將與天道。無間然。豈不盛矣乎?上曰,詩·書·禮·樂之敎,雖以時分言,未必有一定乎?鍾序曰,聖敎切當矣。此章註,亦有此論矣。大抵設敎之意,隨時講習,而未必截然爲限,春夏則不敎禮·書,秋冬則不學樂·詩矣。京鎬曰,樂正,掌敎之官而司徒之屬也。四術四敎,卽禮·樂·詩·書之道也,敎也。造士之方,非禮·樂·詩·書,則無以鼓舞振作之,故春秋敎以禮·樂,冬夏敎以詩·書,言四時之各有所習,而明其大略,非謂春秋廢詩·書,冬夏廢禮樂也,伏願體念焉。正熙曰,講官所奏,誠切當矣。殿下果能體乾道之行健,自强不息,順天時之平分,循序漸進,則將見聖學日就月將,自躋於高明緝熙之域矣,伏願懋哉懋哉。上掩卷,仍命史官就座。又命退,諸臣以次退出。
上在昌德宮廬次。
金基纘啓曰,同副承旨申正熙,今日不爲仕進,卽爲牌招,何如?傳曰,允。
權永秀啓曰,兼吏曹判書金炳學,參判兪致善,參議權用脩牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招,如有違牌,勿爲呼望。
又啓曰,吏曹參議權用脩,飭敎之下,謂有情勢,奉牌闕外,不爲入來,事勢所在,誠極未安,推考,何如?傳曰,允。仍以前牌,嚴飭肅命。
又啓曰,吏曹參議權用脩,屢度飭敎之下,謂以情踪轉益危蹙,一向奉牌,陳疏到院,原疏雖不得不捧入,事勢所在,極爲未安,從重推考,何如?傳曰,允。
傳于權永秀曰,召對爲之。
傳于申正熙曰,今番訓鍊院修改時知訓鍊李熙絅,一體加資。
以慶尙監司徐憲淳狀啓,固城縣人命渰死事,傳于權永秀曰,許多人命之渰死,聞甚驚慘。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭關飭。
以慶尙監司徐憲淳狀啓,咸陽郡民家失火事,傳于權永秀曰,聞甚矜惻。元恤典外,別加顧助,結構奠接之方,廟堂措辭,分付。
以全羅監司鄭健朝狀啓,泰仁前縣監成載瑋,偏聽奸猾,事多昏錯,面任刷逋,濫刑冤徵,不可以已遞而勿論,其罪狀,令攸司稟處事,傳于閔奎鎬曰,恣行不法,民何以聊生乎?究其罪狀,萬萬痛駭,令該府拿問嚴勘。
權永秀,以吏曹言啓曰,殯殿都監都廳弘文館副校理鄭稷朝,國葬都監都廳副司果尹龜永,竝如資事,命下矣。雖已資窮,俱未經準職,何以爲之?敢稟。傳曰,勿拘。
又以吏曹言啓曰,因廟堂稟處,宗親府·宗簿寺合設事,允下矣。宗簿寺提調趙得林,正張世容,竝減下,主簿金秀煥,直長朴升壽,竝移差宗親府主簿·直長,何如?傳曰,允。
又以吏曹言啓曰,春川都護府使李根永戶奴呈狀內,矣上典,受由上京矣,身病猝重,萬無還官之望云,其身病旣如是,則有難强令還任,罷黜,何如?傳曰,允。
申正熙,以兵吏言啓曰,僉知中樞府事金宗範·金世澤,宣傳官任興模·李容柱,內禁衛將申橚,羽林衛將柳璟龍,五衛將李鉉·金星杓·安宗鍒·尹夏楨,忠翊衛將孟國大,俱以病難供職,呈狀乞遞,竝改差,何如?傳曰,允。行首宣傳官有闕之代,以文臣堂上擬入。
又以兵曹言啓曰,今番因山時陪往從事官李玄益·李周興,有陞敍之命,而俱經三品,且已資窮,何以爲之乎?敢稟。傳曰,竝加資。
又以兵曹言啓曰,文臣兼宣傳官李肇信,以其病難供職,呈狀乞遞,改差,何如?傳曰,允。
有政。吏批,兼判書金炳學進,參判兪致善進,參議權用脩進,左副承旨權永秀進。啓曰,玉堂闕員,今當差出,而擬望之人乏少,相避竝擬,何如?傳曰,允。以李啓魯爲獻納,趙然友爲副應敎,趙寧夏爲副校理,宋泰熙爲工曹參判,成載瑗爲同經筵,李基正爲奉常正,崔益鉉爲禮曹佐郞,李錫應爲禁府都事,趙雲漢爲掌苑奉事,閔成鎬爲氷庫別檢,金述鉉·鄭稷容爲假監役,李鍾永爲宗府參奉,林喜鎭爲春川府使。宗府校正堂上李敦榮·李寅皐·李景純·李圭徹·李容殷·李承輔·李寅蘷·李寅奭·李景夏·李載元·李升洙·李周喆·李明錫·李南轅,宗府主簿單金秀煥,直長單朴升壽,已上移差事,承傳。軍資主簿單尹弼求,居山察訪鄭塾,特爲仍任事,承傳。宗簿提調趙得林,正張世容,以上減下事,承傳。上護軍洪鍾應·金大根,已上今加崇祿,大護軍金炳德·李宜翼·吳取善·任百經,判尹李圭徹,大護軍李景純,已上今加正憲,護軍李寅奭,京畿監司趙在應,已上今加嘉義。副護軍趙鳳夏·趙熙哲·洪鍾雲·李升洙·金壽鉉,已上今加嘉善,副校理鄭稷朝,副司果尹龜永,獻納宋敦玉,副司果申命和·李能燮,奉常正沈東臣,副應敎兪致範,副司直李敬溥,前司諫尹致賢,副司直南鍾三,前執義李玄文,已上今加通政,護軍任泰瑛,今加資憲,許棨,知訓鍊李熙絅,已上今加嘉義,副護軍金永求·元世顯,已上今加嘉善,利原縣監李泰逵,今加通政,已上加資事,承傳。故學生任萬敎贈童敎,孝行卓異,贈職事,承傳。
兵批,行判書鄭基世進,參判朴齊寅病,參議申鍾益病,參知鄭煥翼入直,同副承旨申正熙進。以李後善·閔致久·李榦義爲僉知,趙成夏·柳晥爲宣傳官,許燁爲內禁將,任泰珩·趙在豐·李鷹求·吳仁杓爲五衛將,張鳳俊爲忠翊將,李廷緖爲御營廳騎士將,趙羲升爲都摠經歷,成在鵷爲乶下僉使,金永瑀爲助羅浦萬戶。北道參軍單李根周,大護軍李源命·任泰瑛,護軍趙鳳夏·趙熙哲·洪鍾雲·李升洙·金壽鉉·金永求·元世顯·邊淮,副護軍李鍾淳·鄭稷朝·尹龜永·宋敦玉·申命和·李純燮·沈東臣·兪致範·李敬溥·尹致賢·南鍾三·李玄文·任興模·李容柱·金宗範·金世澤,副司直金玉龍·金圭衡·李敦禹·張膺杓·黃正淵,副司果李晩耆·南一愚·李冕光·兪初煥·金奭鎭·李承靖·李俊夏·鄭海星·李賢器·曺鎭九·李寅赫·洪元鍾·李廷器·宋漢老·張福遠·李玄錫·南鍾應·李鼎相·李圭浩·李徹夏·朴瑄壽·洪喆周·徐瑗輔·任憲天·趙養和·洪祐鼎·丁克相·趙恩植·金謙秀,副司正李泰永,以上竝單付。陪往從事官李玄益·李周興,以上今加折衡,加資事,承傳。吏批,再政,以朴公鎭爲執義,李文玄爲禮曹參議,南一愚爲典籍,李喬信爲監役。義禁府都事李錫應,司䆃奉事任慶準相換。兵批,再政,以李根豐爲訓鍊判官,趙寧夏·李冕光爲文兼。同知單張鳳俊,副護軍許燁·李玄益·李周興,以上竝單付。
吏批,三政,以李晩慤爲假監役。
兵批,三政,以李玄益爲羽林將,李圭恒爲訓鍊主簿。
吏批,四政,以金述鉉爲監役。
兵批,四政,以金廷根爲武兼,僉知單李玄益。
吏批,五政,以趙正夏爲假監役。
兵批,五政,以梁載洙爲右捕從。
吏批,六政,以鄭稷容爲監役。
兵批,六政,以李敎復爲訓鍊僉正。
吏批,七政,以鄭承源爲假監役。
兵批,七政,以金泰鼎爲宣傳官,副司勇單李琦鉉·李獻洙。
兵批,八政,以金恒根爲訓鍊僉正。
兵批,九政,以李鍾緖爲禁衛從事官。
兵批,十政,以鄭雲徹爲武兼,洪宅周爲守門將。
權永秀,以吏曹言啓曰,初喪時承旨沈宜元,加資事,命下矣。方在拔望中,不得下批之意,敢啓。傳曰,知道。
又以宗親府言啓曰,本府官制釐正事,自廟堂,稟處,蒙允矣。別單書入之意,敢啓。傳曰,知道。
又以宗親府言啓曰,本府官制釐正別單,今已啓下矣。校正堂上,行戶曹判書李敦榮,行大護軍李寅皐·李景純,漢城府判尹李圭徹,行護軍李容殷·李承輔·李寅蘷·李寅奭·李景夏,同知敦寧府事李載元,嘉善李升洙,行護軍李周喆·李明錫·李南轅,竝差下,行戶曹判書李敦濚,行護軍李承輔,有司堂上差下,使之察任,何如?傳曰,允。
又以宗親府言啓曰,本府校正堂上,今已啓下矣。忠義,幼學李琦鉉,郞廳,幼學李獻洙差下,使之察任,何如?傳曰,允。
申正熙,以訓鍊都監言啓曰,本局從事官吳俊泳,身病猝重,勢難察任,改差,何如?傳曰,允。
吏曹啓目,出身鄭元永名字,與後娶妻父金遠泳,音相似,改以夏永,前虞候李馨奎名字,改以柄奎事爲等如告狀,依例令藝文館給帖,何如?判付啓依允。
領議政金左根箚曰,伏以臣於昨者,猥陳衷私,未承兪音,跧伏悚蹙之中,伏見三都監別單下者,以臣名在敦工之首,至蒙上駟之錫。嗚呼,是役也,終事之地也。飮泣號遑,徒恨光陰之斯迅,初安有可紀之勞貰,而況臣於四五朔之內,赴衛僅三數日,仗其成而竣其功,諸堂郞之力耳,臣顧何事之足稱,而叨此殊異之典也?臣之前後承受,匪頒屢矣,而輒敢恬冒,坐竊圉人之功亦屢矣,其何可一往昧隳於廉維之閑,仰累懋賞之政也?惶愧之極,短牘陳列。惟聖明,仰稟慈旨,亟賜渙汗之收,不勝幸甚。取進止。答曰,省箚具悉卿懇。卿其勿辭,安心領受。仍傳于金世鎬曰,此批答,遣史官傳諭。
黃海監司洪淳穆疏曰,伏以流光易邁,因封奄過,仰惟聖慕皇皇,益復如新。臣於是際,跡滯海陬,未克隨諸僚後,攀紼號慟,徒抱沒身之恨而已。仍念臣以匪才蔑能,謬膺重寄,自量不堪,於拜命之初丐免,而未蒙準兪。逮夫陛辭,伏奉簾諭,諄勤懇摰,若嚴父之詔迷子,苟具彝性,曷敢不殫誠竭力,祗承恫恤之德意也哉?第臣之莅任,縱未滿數個月,試察民邑事計,毛髮俱病,倘使良醫望節,必不覽瞠然却顧,況臣鹵裂,其何能萬一之有濟乎?幽隱之欲究而神識未周,奸猾之欲斥而威信未敷,空枵之欲庤而智慮未達,以至兩守令論罷,又未及綜核臚實,囫圇爲說,致勤問備之慈敎。不賜嚴黜,薄警伊榮,臣之滿心感惶,實無地自容,而罷軟不職之狀,已於初政,若是之莫掩,妄托夷險向前,恃寵戀祿,拖到日月稍久,非徒涓埃之蔑效,竟速邱山之積辜,固不待燭照而數計。今臣不報之報,惟在於早圖勘退,勿貽西顧之憂也。且燕勅壓境,計應不遠,道臣迎送,事體然也,而臣家有世守私義,無以躬自接應,卽同朝之所共諒。若不先期控籲,冀幸獲免,其於事大之節,終涉苟且,此尤臣可去之一諦也,玆敢謹具短牘,冒陳衷懇。伏望聖慈,察臣不稱之實,諒臣必遞之義,仰稟東朝,亟施嚴譴,俾國家幸而賤分安,寔臣區區至祝。臣無任云云。答曰,省疏具悉。向者慈敎,特示策勵之意,卿當欽服萬萬矣。至若勅行迎送,自有已例,卿其勿辭,益勉對掦之義。
吏曹參議權用脩疏曰,伏以臣以積釁癈陋之蹤,宜死不死,窮無攸歸,跧蟄於荒鄕弊廬,甘與村烏野犂,混跡終年,千萬匪意,忽伏奉月前除旨下者,以臣爲銓佐之任,華誥隕天,閭里動色。臣於是聞命惝恍,旋復感激靡極,自不覺血淚被面,告家稱慟哭幾絶,仍更淹抑,收召神思,深自瑞量。臣不過是晠世一棄物耳,我聖上一元嗣服之初,何以致覆盆之照,有此收簪之恩也?噫,臣賦命險畸,根植單弱,罪深惡積,奇禍荐厄,延及於先父,臣縱欲刳心訴穹,只恨所靡因極。幸蒙我大行大王,曲施再造,至仁盛德,覃于九幽,臣之全家幾口,尙保於風波過劫之餘,同歸於覆載含生之倫,生生世世,宜效糜粉隕結之不暇,而臣以甚不肖太無狀,旣未能溘然自滅,又未能矢心圖報,絶意榮途,歸伏窮巷,荏苒歲月,食息如舊,爲人臣子,辜負如山,滿心恧蹙,情踪憫阨,一縷常恨,不如無生。遽當國家哀慶之會,北望耿結,惟自攀號而已,攢祝而已,於哭於賀,不敢以平常人自處,貽阻班聯,悚仄無地。際玆恩命,侈以華貫,臣固知我殿下包含涵容之德,有如摧枯之根,上天憐而回甦,癃癈之兒,慈母愛之愈惻。矜臣而憫臣,欲其陶甄之拂拭之,雖木石之頑,豚魚之冥,自不得含恩感怵,思效竭蹶之忱,而且因封只隔,迨此時趁班洩哀,亦彝性所固然耳。今於寵旨之下,若膠執情勢,坐積逋傲,則罪戾之中,又添一大罪戾也。反復思惟,無寧姑且致身闕下,陳情丐遞,以存人臣怵畏之義也。遂乃抛擲廉隅,强策病餘微軀,冒沒登程,從間道入闉,則瞻望觚稜,衷悃油然,豈不欲直控文宇,圖遂私願,而欑宮已啓,廞衛旋駕,上下哀遑,未敢言私,仍爲趨走於郊坰散班之後,哭辭哭迎,只有五內之崩隕矣。竊更念,一哭之私,臣旣幸少伸,則久淹輦下,實非素圖也。雖使乞免之計未遂,重犯方命之誅,其勢自不得已,徑尋鄕路矣。不幸賤疾,添欲於趲程馳驅之餘,未免若箇日逗遛,卽伏見開政有命,牌望路阻,顧臣惶阨,當復如何?以人視臣,則雖若無故,以臣視臣,則臣之蹙縮,固自如矣。欲進則跼高而面靦,欲退則蹐厚而背汗,尙何敢晏若平時,露跡於脩門之內,張皇出肅,以爲誇耀之計哉?至若本職之不衷,猶屬緩聲,臣不敢覼縷煩屑,而左右參倚,承膺無說,玆敢趨伏朝房,胃死瀝血,罄暴悲苦之懇。伏願天地父母,諒臣情跡之不獲不然者,仰稟東朝,先治臣不孝不忠之罪,又勘臣慢謇之罰,仍命遞斥臣吏曹參議之職,俾蒙終始生成之澤,則臣雖死之日,猶生之年,不勝至祝。臣無任云云。省疏具悉。爾其勿辭,肅命。
甲子四月十二日辰時,上御重熙堂。勸講入侍時,講官宋近洙,參贊官金基纘,侍讀官洪淳學,假注書金聲根,記注官洪憲述,別兼春秋趙熙一,各持小學第一卷,以次進伏訖。上曰,史官分左右。上誦前受音一遍訖,上開卷。近洙讀,自弟子職,止毋驕恃力,釋至溫恭自虛之義。上曰,似是知之而若不知之義也。近洙曰,誠然矣。仍釋義訖,上命授書算于近洙,上讀新受音十遍訖,近洙還納書算。上曰,自虛,何謂也?近洙曰,人不自虛,則必有驕矜自滿之意,此實學者之大病,故弟子職,必先自虛,而自虛之道,非但弟子之於先生爲然,凡人之應事接物,皆莫不然,而人君,尤當以是加勉。蓋人君,居至尊之位,苟非虛心容受之量,則無以開進言之路,而漸生自滿之意,以至於見善而不從,聞義而不服,是豈非大可戒哉?上曰,凡恣意行之,譬如學書者,自謂善寫,不肯求進者,此非自虛之意也。近洙曰,聖敎切當矣。上曰,毋驕恃力,何義也?近洙曰,力,非勇力之力,是驕矜之意,而毋,是禁止之辭,則卽上文自虛之意也。淳學曰,蓋弟子之受敎於先生者,若無自虛之心,則必自滿而不能從善,若有驕恃之意,則必自足而不能服義矣,是何異於下愚之自暴自棄而不移也?先生之於弟子,所以深戒也,故旣曰溫恭自虛,又曰毋驕恃力,其丁寧告誡之意,有可以見也。基纘曰,師之所敎,弟子宜則。則者,效也。其效之之道,非直爲問學受業而已,凡師之一言一動·一行一事,皆可以效之。譬如良工,示人規矩,則學工者,效其方圓,制之爲器,苟或返是,無以成器。道德之師,雖非易得者,而可師之資,則無處不在,如曰黃卷對聖人,又曰夫子在座,讀經傳而視之若良師,嘉言則式之,善行則法之,便是人自得師也。人主,遠而監昭辟之美政,近而遵列朝之良法,措之於施爲之間,一國之人,其將是則是效矣,豈不休哉?上掩卷,仍命史官就座。又命退,諸臣以次退出。
甲子四月十二日酉時,上御重熙堂。召對入侍時,參贊官權永秀,侍讀官洪淳學,檢討官宋熙正,直閣李世用,假注書金聲根,記注官洪憲述,別兼春秋趙熙一,各持小學第一卷,以次進伏訖。上曰,史官分左右。上開卷,上曰,上番讀之。淳學讀,自弟子職,止毋驕恃力。上曰,釋義。淳學釋義訖,上曰,下番讀之。熙正讀奏。上曰,釋義。熙正釋義訖,上曰,參贊官讀之。永秀讀奏。上曰,釋義。永秀釋義訖,上曰,閣臣讀之。世用讀奏。上曰,釋義。世用釋義訖,上命授書算于淳學,上讀十遍訖,淳學還納書算。上曰,先生施敎,何義也?淳學曰,先生者,師傅之謂,而施敎者,卽上文所謂敎以禮·樂,敎以詩·書之類也。先生之於弟子,非但禮·樂·詩·書之敎,且言語動靜,凡百事爲,無非施而敎之,使其弟子,見則從,聞則服,以之效則也。熙正曰,施敎之意,不必遠求諸他也。上文中樂正,以先生詩·書·禮·樂,分而敎之於春秋冬夏,卽是施敎之法也。上曰,極字之義,何也?淳學曰,極者,謂道理極盡處也。天地萬物,皆有其極,窮理之極處,謂之太極,其於學問之道,亦豈無所極乎?故學者,須窮究道理,以到盡處也。題辭所云窮理修身,斯學之大者,卽其所受是極之謂也。熙正曰,學問上工夫,必以極處爲準的,凡於問學修德之方,必到得十分地頭也。雖以讀書言之,一帙書必準讀,然後可有成就之效,而至若中途廢閣,未免虧簣之歎。是故受業之勤,在於極處也。此章中句語,何莫非深切著明,而見善從之,聞義則服之義,尤爲殿下服膺處也。以大舜之聖,聞一善言,見一善行,沛然從之,若決江河。猗我列聖朝重熙累洽之治法政謨,無往非監法之事也,暨我慈聖殿下,言語德行,政令事爲之間,勸勉訓戒之意,諄複懇摰。殿下上承聖謨,仰體慈訓,動法而遵行之,則從善服義之道,自在於是矣。上曰,溫柔,何義也?淳學曰,溫者,和也,柔者,順也,卽寬裕和順之意也。永秀曰,溫恭,乃是聖人之極工,故帝堯則允恭克讓,帝舜則溫恭允塞,孔子則溫良恭儉。蓋人君,處尊貴之位,易有驕恃之心,必也旣溫且恭,然後可以從善服義,而與前聖匹休矣。世用曰,上下番儒臣參贊官,備盡仰奏,臣無容敷演更達者矣。上掩卷,仍命史官就座。又命退,諸臣以次退出。
上在昌德宮廬次。
朴珪壽啓曰,左承旨金基纘,右承旨閔奎鎬,右副承旨金世鎬,今日不爲仕進,竝卽牌招,何如?傳曰,允。
傳于權永秀曰,呈告玉堂許遞,前望單子入之。
以左承旨金基纘,右承旨閔奎鎬牌不進罷職傳旨,傳于申正熙曰,只推。
傳于權永秀曰,召對爲之。
傳于權永秀曰,泮長許遞,前望單子入之。
大司成前望單子入之,趙雲周落點。
權永秀,以議政府言啓言,同文彙考之未及續刊,已近十年矣。定例所在,委屬可悶,大護軍趙徽林,校正堂上差下,使之檢飭擧行,何如?傳曰,允。
兵曹口傳政事,副司果單趙寧夏。
申正熙,以義禁府言啓曰,全羅監司鄭健朝狀啓,泰仁前縣監成載瑋,不可以已遞而勿論,其罪狀,令攸司稟處事判付內,令該府拿問嚴勘事,命下矣。成載瑋,以兔山縣監,時在任所云,依例發遣府羅將,拿來,何如?傳曰,待待命拿囚。
左議政趙斗淳箚曰,伏以喬封遽閟,虞事荐成,聖慕如初,安所逮及?臣於三都監別單下者,滿心惶恧,有不容自已者。臣以行狀文製述及拭梓宮若覆土擧行,竝奉文豹之錫。夫儀式節次間周旋,已非勞與勩之謂也,而至於行狀,則緣臣癃眊,加之以奔走號遑,汔未及纂次,而潰于成矣。蓋製進之不拘早晩,藉曰有從前已例,究其怠忽,罪固有之,賞於何論?用敢短牘首實。伏乞聖明,仰稟慈旨,亟賜收還,不勝幸甚。取進止。答曰,省劉具悉卿懇。卿其勿辭,安心領受。仍傳于金世鎬曰,此批答,遣史官傳諭。
行護軍洪鍾雲疏曰,伏以玄封奄閟,成事將屆,仰惟聖慕,益復如新,而大小普慟,曷有其淚?仍伏念,臣於日昨,伏奉特旨下者,以臣叨陪廞衛,混紆爵賞,進臣以嘉善階,臣於是驚隕震惕,歷屢日而莫省攸措也。噫,臣卽先朝化育中一物耳,偏荷天地幈幪之化,雨露涵濡之澤,裒然廁下大夫列者,劣有年所,遽遭崩坼之變,攀龍有恨,蓐蟻未遂,九幽永隔,萬事邃古。匪分院銜,幸縻玆際,獲霑執紼之役,象昔縱扈之儀,在心則恔於分已榮,曷嘗有絲毫勞勩之可記,而今乃以是而叨是恩,寧不凜且愴歟?況臣所叨之秩,古所稱命德之器也。寵以車服,位以卿月,是豈如臣輕薄所可倫而儗之者也?臣於夙夜咫尺,橫經周旋於法筵之末者亦屢矣,其蔑裂無似之狀,蓋無逃於日月之則〈明〉,不衷之戒,猶屬臣身,其於一初淸明之政,豈不爲繁縷弊袴之累哉?且臣以早孤餘喘,參竊科第,榮途一步,無往非風樹之感。今玆二品之秩,法當貤贈,龍光所覃,將及泉塗,是至榮也,大願也,而倖會冥升之懼,非臣愚陋所敢自幸也。此臣以左右揣量,萬無承膺之計也,玆敢披瀝陳懇。伏乞聖明,察臣言之非出飭讓,念官秩之不宜濫授,仰稟東朝,還收臣新授資級,俾名器無褻,私分獲安焉。臣無任云云。答曰,省疏具悉。卿其勿辭行公。
行護軍金壽鉉疏曰,伏以靈景莫駐,玄隧奄封,宸慕冞切於羹墻,普慟靡逮於弓劍。臣於是際,忝叨執紼之列,陪扈廞衛之內,分宜自效,勞於何有?及伏見日昨賞典別單下者,晉臣爲嘉善階,臣誠惝怳震戄,莫省攸措。夫是秩也,參貳於上卿,佐理於邦猷,其簡選之愼重,如虞之命德,商之懋功,上固不可以濫授匪德,下不可以冒受罔功,雖使優有才器,茂著望實者當之,莫不逡巡而退讓矣,臣是何人,敢膺此匪常之寵典乎?臣本樗櫟不材,輪扁無當,而倖通朝籍,瀼廁緋玉,效蔑涓埃,懼臨淵谷。今又以常分之所當趨走於終事之地者,乃與終始勤勞於敦匠之諸臣,混被隆眷,不其僇盭於熙朝綜核之政乎?臣若據所匪據,視若儻來,則負乘之冠,不衷之譏,猶屬臣身,其爲貽累於則哲之明,果何如也?玆敢罄暴衷懇,仰瀆崇嚴。伏乞聖慈,俯賜鑑諒,仰稟東朝,將臣新授資級,亟行收還,俾公器重而私分安焉。臣無任云云。答曰,省疏具悉。卿其勿辭行公。
甲子四月十三日辰時,上御重熙堂。勸講入侍時,講官金學性,參贊官申正熙,檢討官宋熙正,假注書安驥泳,記注官宋宅薰,別兼春秋洪軒鐘,各持小學第一卷,以次進伏訖。上曰,史官分左右。上誦前受音一遍訖,仍開卷。上曰,講官着眼鏡,可也。學性讀,自志無虛邪,止衣帶必飭,仍釋義訖。上命授書算于學性,上讀新受音,至必執有德。上曰,必字,何義也?學性曰,必字,期必之辭也。上讀十遍訖,學性還納書算。上曰,必就有德,何義也?學性曰,古人有言,居,視其所親,又曰,類類相從。蓋與善人居焉,則自與之化而亦爲善人矣,與惡人處焉,則自與之化而亦爲惡人矣。是故,學者之從遊居處,必擇其有德之人而就之也。上曰,夙興夜寐,亦是難行之事乎?學性曰,古語曰,敬勝怠。苟能整齊嚴肅,以敬爲主,則自然志氣淸明,勝其怠惰之心,雖昧爽而起,夜分而寐,自不知其難矣。大抵爲學之法,專一從事,內外交修,然後可以成德。志與心在內,而曰毋虛邪,曰必式者,修其內也。行與顔色·衣帶在外,而曰必正直,曰整齊,曰必飭者,修其外也。表裏如一,交修不懈,又就有德而遊居,以爲效則而觀感焉。其本則在於主敬,言行動靜,無時不敬,無事不敬,此則專一之謂也。雖以講學言之,內而專心,領略旨義,外而口讀而出聲,心口相應,自無誤讀之患,又有將進之效。今殿下,前受新受之音,猶久融會,此必由於不得專一之致,此等處,另加勉㫋。熙正曰,必就有德,講官所奏,誠然矣,而修業之士,雖優遊居處之時,必就於有德之人,進止有常,然後德性可以薰陶,工夫自有涵泳,漸至於成人之美。非但士子之爲學而已,人君亦於萬幾之暇,多接賢士大夫,討論經史,朝夕納誨,則將就之學,自底於聖益聖之域矣。夜分始寐,昧爽而起,果是難行之事也。然而早寢晏起,則四支怠惰,狃於安逸,凡百事爲,無以成就。必也夜寐夙興,志氣情明,精神粹勵,飭衣帶而有瞻視之尊,整顔色而著肅敬之儀,自無怠惰放逸之患矣。正熙曰,講官所奏,誠切實矣。內而心志,旣誠實正直,則外而顔色·衣帶,自然整齊嚴肅矣。人之精神,晝則汨於外物,夜亦不能定靜,以致昏倦怠惰矣。苟此心淸明,無晝無夜,純一湛然,則外應萬事,如鏡照物,自然無懈怠之習,而夙興夜寐,實非難行之事也。熙正曰,此章中志無虛邪之虛字,與溫恭自虛之虛字,字同而義異,上文則虛已受人之謂也,此章則無虛僞邪曲之謂也。上掩卷,仍命史官就座。又命退,諸臣以次退出。
甲子四月十三日申時,上御重熙堂。召對入侍時,參贊官權永秀,侍讀官洪淳學,檢討官宋熙正,直閣李世用,假注書安驥永,記注官宋宅薰,別兼春秋洪軒鐘,各持小學第一卷,以次進伏訖。上曰,史官分左右。上開卷。上曰,上番讀之。淳學讀,自志毋虛邪,止衣帶必飭。上曰,釋義。淳學釋義訖,上曰,下番讀之。熙正讀奏。上曰,釋義。熙正釋義訖,上曰,參贊官讀之。永秀讀奏。上曰,釋義。永秀釋義訖,上曰,閣臣讀之。世用讀奏。上曰,釋義。世用釋義訖,上曰,史官以次讀之。驥泳·宅薰·軒鐘,以次讀奏訖。上命授書算于淳學,上讀十遍訖,淳學還納書算。上曰,志毋虛邪,何義也?淳學曰,人無虛僞邪曲之志,然後可以有正直之行,而成就有德矣,故學者之先正其志者,良由以也。詩所謂思無邪之一言蔽者,正謂此也。熙正曰,中心擴充而純實無僞,故曰毋虛也,持身堅確而正直有常,故曰毋邪也。上曰,衣帶必飭,何義也?淳學曰,衣不整襟,帶不整束,則人之威儀,無以整肅,故必整齊衣帶,然後中心之式,乃可以見也。上曰,讀書之要,必當夙興夜寐,而治國之要,亦當夙興夜寐矣。淳學曰,聖敎誠切當矣。夙興夜寐,敬勤之意也,非但學問者之良箴美規,爲人君而尤所警省處也。昔帝舜,鷄鳴而起,孜孜爲善,成湯,昧爽丕顯,坐而待朝,周宣王,將起視朝,三問其夜,而皆爲百世賢聖之君。此章中夙興夜寐四字,爲帝王家克勤之謨也,伏願體念焉。熙正曰,非但讀書窮理之家,以此一句爲良箴格語,人君勤政之本,亦在於此也。一日萬機之繁,如或居逸而少忽,則百工怠惰,而庶事叢脞,國不得爲國,故在昔聖王之未明求衣,宵衣旰食,皆所以克勤之意也。永秀曰,中心,入于道德之心也。朱子曰,不肯入于道德,可惜。若其樂入于道德,則何事不可濟,何德不可成乎?伏願留神于心字上,入于道德焉。世用曰,志毋虛邪之虛字·邪字,卽不實不正之義也。大抵人無實正之志,則其行必難正直,而不可入於道德矣。是故,古者聖賢敎人之法,必先祛虛邪之志,以爲成就道德之要也。上掩卷,仍命史官就座。又命退,諸臣以以退出。
上在昌德宮廬次。
大王大妃殿傳于權永秀曰,六虞祭攝行磨鍊。
傳于權永秀曰,益豐府院君祠版,永恩府院君祠版,遣承旨致祭。
傳于權永秀曰,永禧殿展謁後,當於鍾閣前路詢瘼矣。貢市堂上,率貢市人待令。
傳于權永秀曰,同敦寧李載元,護軍金壽鉉,竝享官加差下。
傳于權永秀曰,都承旨許遞,前望單子入之。
承旨前望單子入之,李載元落點。
權永秀啓曰,今日齋宿,承旨當爲備員,新除授行都承旨李載元,所當牌招,而拘於廳規,不得請牌,何以爲之?敢稟。得曰,牌招。
傳于閔奎鎬曰,臺諫竝許遞,前望單子入之。
臺諫前望單子入之,大司憲李章五,大司諫張龍逵,執義黃仁夏,司諫金斗欽,掌令權泳夏·金觀孝,獻納金瑛默,持平趙昌和·李在瀚,正言李彙秉·蔡東述落點。
閔奎鎬啓曰,新除授掌令權泳夏,以前任比安縣監,方在解由未出中,何以爲之?敢稟。傳曰,勿拘。
傳于申正熙曰,摠管,竝許遞,令該曹口傳差出,待下批牌招察任。
兵曹口傳政事,以宋近洙爲都摠管,趙鳳夏·趙熙哲·洪鍾雲·李升洙·金壽鉉·宋泰熙·李明錫·金永求·元世顯爲副摠管。
傳于金基纘曰,召對爲之。
大王大妃殿傳于金世鎬曰,闕內朝官之夜行公,故籠脂明火,不無審愼之慮,令廟堂從便變通以入。
玉堂前望單子入之,副校理趙秉世·蔡東述,副修撰李世用落點。
吏曹口傳政事,兼直閣單李世用。
大王大妃殿,以司謁口傳下敎曰,當此國用罄乏之時,奉保夫人供上加定,甚爲不緊,祿俸外供上一款,勿爲磨鍊,自惠廳每朔朔錢二十兩式,輸送,分付。
以司鑰太敬壽手本,別監韓鳳得被打於閔永煥事,傳于閔奎鎬曰,該前監不無所失,治罪罰番,驅打之閔漢,令秋曹刑配。
權永秀,以禮曹言啓曰,卽接龍仁幼學鄭琢所志,則以爲族孫淳復,嫡妾俱無子,以其同姓十八寸兄淳容第三子學龍,欲爲繼後,兩家諸族,相議完定,而淳容夫妻,俱爲作故,均於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長鄭琢所訴旣如此,鄭淳容第三子學龍,立爲鄭淳復之後,何如?傳曰,允。又以國葬都監摠護使意啓曰,本都監別單中,虞主書寫補畫寫字官李命圭,依庚申年例施賞事,判下矣。取考庚申謄錄,則虞主補畫寫字官李命藝,以親書上字時,補畫之勞及前後御製繕寫之勞,特命善地邊將,作窠差送矣。今此李命圭,只有虞主補畫之勞,而事係特典,不敢擅便,上裁,何如?傳曰,令本衙門高品付料。
又以國葬都監摠護使意啓曰,本都監待令捕校及領率衛將·各差備牌將,依庚申年例施賞事,別單判下矣。捕校·該廳調用領率衛將,竝以二等磨鍊,各上弦弓一張,領役牌將分等,或上弦弓一張,或不粧弓一張賜給之意,付標以入,而係干恩典,不敢擅便,上裁,何如?傳曰,依付標施賞。
行護軍趙熙哲疏曰,伏以靈景莫駐,大行大王因對奄過,虞事思成,緬邈梧雲,萬事邃古,環山薄海,慟徹穹壤,仰惟聖慕皇瞿,益復靡逮。仍伏念,臣庸鹵譾劣,百無肖似,縷息未泯於風樹之餘,跧伏荒村,自分無生,榮途一步,殆夢想所不到,而喉院恩除,有隕自天,義急趨承,不敢言私,間嘗出入於講對之筵,龍光所被,志願已卑。廞衛將備,遽承陪從之命,以職則臣分也,以地則終事也,攀紼奔號,庶附蓐蟻之忱,今因是而反叨寵命,晉臣以嘉善之階,領誥屛營,莫省攸措。夫貳卿,古之命德也。或以材器,或以文學,或以政事,若臣者,材器固無論已,文學·政事,初非所長,抑有何說可以自解?今殿下,一初圖理,尤愼於用人,凡所簡拔,務合至公,矧玆恩命,豈或遺照於臣也?特以重其事也,故擧而畀之,不少留難,臣雖愚妄,誠不敢以臣而致累於則哲之明也。臣之已往歷敭,何莫非濫,而徒藉先庥,厚蒙聖恩,猥從大夫之後者,爲十七年矣。若以久次推遷,則卿班,非魚貫雁行之序也,無功能而冒受,則物議,有鵜梁鶴軒之譏也。下而有冥升之懼,上而有虛授之失,其不可輕且褻也審矣。參倚較量,承膺無路,玆敢披瀝衷懇,仰瀆嚴廬之下。伏乞聖明,仰稟東朝,亟收臣新授資秩,俾公格無骫,私分獲安焉。臣無任云云。答曰,省疏具悉。卿其勿辭行公。
行護軍李升洙疏曰,伏以居諸迅邁,因封禮成,仰惟宸孝哀慕,益復如新。仍念臣以百無肖似之踪,荷先朝庇覆之私,猥廁緋玉,劣有年所。內而銓佐之承乏,外而郡緩之再紆,前後叨冒,已踰涯分,愧懼之極,感激居多,庶竭駑鈍之力,思效涓埃之報。慟烏號之遽攀,嗟蟻蓐之未遂,萬事邃古,弸轖在中。及伏奉日昨賞典下者,以臣名忝上謚時該房,特授嘉善之階,臣尤惝怳震惕,歷屢日而莫省措躬之所也。夫貳卿之秩,卽古所稱命德之器,苟非才猷望實,洽然爲榗紳推重者,莫或居之,是豈如臣憃愚譾劣所可躐據者乎?臣於向日,跡叨邇列,適當冊寶之奉入,粗效暫時之周旋,自幸忱誠之少伸,安有微勩之可紀?今乃加之以殊渥,侈之以寵光,不少難愼,有若懋賞者然,臣固知我殿下,必誠必信於終事之禮。凡係儀文,靡不用極,至欲寸勞之必酬,有此誤恩之輥及,而第惟賞不當功,則上乖虞廷庸服之義,人不稱器,則下犯羲易負乘之戒。賜受皆非,徒歸屑越,其爲累一初嚬笑之政,招四方聽聞之駭,良非細故也。內自量度,萬難堪承,庸敢披瀝肝膈,仰瀆聰聽。伏乞天地父母,諒臣非飾之讓,察臣至切之懇,仰稟東朝,將臣新授資級,亟命收還,以重公器,以安賤分,不勝幸甚。臣無任云云。答曰,省疏具悉。卿其勿辭行公。
甲子四月十四日辰時,上御重熙堂。勸講入侍時,講官朴珪壽,參贊官金世鎬,侍讀官洪淳學,假注書金聲根,記注官崔奭奎,別兼春秋洪軒鐘,各持小學第一卷,以次進伏訖。上曰,史官分左右。上誦前受音一遍訖,仍開卷。上曰,講官讀之。珪壽讀,自朝益暮習,止則以學文,仍釋義訖。上命授書算于珪壽,上讀新受音十遍訖,珪壽還納書算。上曰,出則弟之出字,是出行之謂,弟字,是孝悌之義乎?珪壽曰,聖敎誠切當矣。至於行有餘力者,猶言行有餘暇也。行有餘力則以學文云者,夫子之訓,欲人之先實行而後文藝也。然在後世,則孝悌謹信,愛衆親仁之道,許多義理,皆明備於經傳,而聖賢之言,非文字則不可見矣。又豈可以學文謂非急務乎?臣故曰,必先盡通文字爲急也。淳學曰,行有餘力之義,講官已爲備陳仰達矣。此與首篇入孝出恭,行有餘力,誦詩讀書,詠歌舞蹈之章,旨義略同,而曾已所進講者矣。聖聰,果記有否乎?上曰,其義,果相近矣。淳學曰,入孝出弟,謹信愛衆,德行也,誦詩讀書,詠歌舞蹈,才藝也。德者本也,才者末也,人之爲學,不治其本而先治其未者,未之有也。譬如種樹者,先培其根,然後能發達其枝,而餘力所及,花葉敷榮矣。世鎬曰,孝事父母,在於家庭之內,故曰入則孝也,悌事兄長,達於鄕黨之外,故曰出則悌也。謹屬於行,信屬於言,而只說汎愛,則恐流兼愛,故必言親仁矣。力行而不學文,則無以考聖賢之成務,識事理之當然。蓋文與行,相爲表裏,不可偏廢。然而用工之序,文或爲先,故孔子於文行忠信章,文先於行者,此也。上掩卷,仍命史官就座。又命退,諸臣以次退出。
甲子四月十四日申時。上御重熙堂。召對入侍時,參贊官金基纘,侍讀官李正魯,檢討官宋熙正,直閣李世用,假注書金聲根,記事官崔奭奎,別兼春秋洪軒鐘,各持小學第一卷,以次進伏訖。上曰,史官分左右。上開卷,上曰,上番讀之。正魯讀,自朝益暮習,止則以學文。上曰,釋義。正魯釋義訖,上曰,下番讀之。熙正讀奏。上曰,釋義。熙正釋義訖,上曰,參贊官讀之。基纘讀奏。上曰,釋義。基纘釋義訖,上曰,閣臣讀之。世用讀奏。上曰,釋義。世用釋義訖,上命授書算于正魯,上讀十遍訖,正魯還納書算。上曰,則以學文,何義也?正魯曰,人之所以爲人者,不在於學文,惟在於修行。其文有餘,其行不足,則不可謂爲人,故夫子敎人之訓,先以孝於父母,悌於師長,以至於愛衆親仁,而學文亦不可不習,故行有餘力,則以學文者,深得務本之義矣。上文中,朝益暮習,爲學文上第一要語。論語曰,學而時習之,不亦悅乎,此之謂勤於學習,少無懈怠之意也。朝而益之,暮而習之,小心翼翼,專一從事,則自底成就之工矣。伏願殿下,體念於此,服膺於斯,俾有日新日就之盛焉。熙正曰,弟子修身之工,質行與文學,本非二致。今曰則以學文,非謂餘事而言也。修孝悌而廣愛衆之道,就一身上質行而言也,讀詩·書而習六藝之科,就一身上學文而言也。有質而無文,則近於野,有文而無質,則近於史,故勤業之士,必先根基於質實之地,繼又肄習於藻華之工,文質彬彬,二美具焉。所以修行之暇,必學遺文也。基纘曰,朝之所益,暮而猶習,則朝暮前後,無時不習之意,可知也。蓋習字,從羽從日,如鳥之學飛,飛了又飛,日以爲常,卽學而重習,無朝無暮之義也。古人論讀書之法曰,書貴熟讀,讀多自然曉,又曰,讀來讀去,少間曉不得底,自然曉得,已曉得者,越有滋味。所謂滋味,若咀嚼飮食,久而知其旨味也。今我殿下,朝夕召接之後,自內講習,未敢知幾遍讀數,而字音句讀,分明辨析,亦爲留神存省於旨義之間,時習而至於多讀,多讀而至於貫通,則聖工之日就月將,其將有不期然而然者矣。世用曰,先行後文,是爲學者一定之規也,而孝弟謹信·愛衆親仁之道,如非學文,不可以明其義理,故孔子於文行忠信章,先文後行,相爲表裏,誠未可偏廢者矣。伏願殿下,專一從事於此,以行與文爲終始典學之方焉。熙正曰,此章中,只言入孝出弟,而個中自有忠順之意。前日御講時,孝經大文,事父孝,故忠可移於君,事兄悌,故順可移於長,卽與此文,包涵貫通,一套旨義也。上掩卷,仍命史官就座。諸臣以次退出。
上在昌德宮廬次。
孝文殿五虞祭兼望祭親行後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。
傳于權永秀曰,晝茶禮,當自內親行矣,該房知悉。
藥房都提調金興根,提調洪鍾序,副提調李載元啓曰,五虞奄過,聖慕益新,侵曉將事,勞動旣多,伏未審此時,聖體,若何,寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安。答曰,知道。
大王大妃殿·王大妃殿·大妃殿口傳問安。答曰,知道。
權永秀啓曰,議政府郞廳來言,今日賓廳日次,而領議政金左根,無時急稟定事,左議政趙斗淳有身病,右議政李景在奉命出疆,不得來會云矣,敢啓。傳曰,知道。
大王大妃殿傳于權永秀曰,七虞祭攝行磨鍊。
傳于權永秀曰,自今爲始,毋論京外,動駕時隨駕,國舅·宗親·儀賓·承旨·翰注·承傳·宣傳官,許騎廐馬。
傳于申正熙曰,摠管竝許遞,前望單子入之。
摠管前望單子入之,都摠管徐衡淳,副摠管李承輔·沈承澤·兪致善·尹正求·金輔鉉·朴永輔·徐相鼎·曺錫輿·崔遇亨落點。
傳于權永秀曰,有實故法司堂上許遞,政官牌招開政。
傳于金世鎬曰,臺諫竝許遞,今日政差出。
大王大妃殿,以司謁口傳下敎曰,明日當賜饌矣,時原任大臣·講官·承史·閣臣·玉堂來會,召對同爲入參。
傳于金世鎬曰,召對爲之。
權永秀,以議政府言啓曰,卽見義州府尹李正鉉所報,則以爲本府勅需,辦得二萬四五千兩,然後可以經紀,而各庫枵罄,拮据末由,本道各邑補勅米,時在二千九百七十餘石,而知委監營,使之不日輸送,其餘未入量者,尙爲萬餘金之多,某樣銀貨中,限二千兩,特爲許貸云矣。本府,以頭站邑,其所策應,比他站容或有加,且每勅,請得其數不少。今若一切不許,事勢不無窒礙,以山城餉穀中,三千石劃下,使之略綽排用,至於銀子,則京司所儲,今其罄竭無餘,使本府從長變通之意,分付,何如?傳曰,允。
又以弘文館言啓曰,新除授副校理趙秉世,時在京畿安山地,經筵入番事緊,請斯速乘馹上來事,下諭。答曰,依啓。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
兵曹口傳政事,護軍單朴珪壽。
領議政金左根疏曰,伏以臣抱至苦之私,控必辭之懇,伏地瞻天,顒俟兪音,及奉批敎,所以奬借而勉誨之者,有非如臣愚陋所敢承當,俯仰踧踖,彌增惶蹙,而第念人臣事君道理,惟行與藏耳。發慮憲矢謀謨,有裨補之效,則宜其進也,疎事宜之才識,有瘝墜之懼,則宜其去也。比如辨黑白而數一二,不待智者而後,能瞭然也。臣於三事之列,凡四叨矣,而通計十餘年之頃,曾有一獻一爲之著見於事功者乎?徒見積有辜負,博取姍笑耳。臣家世受恩,到臣身而極矣,欲報之忱,豈或自後於人,而其於事宜才識,奈何不得。譬如川陵一畫,莫相踰越,而前後盤礴濡忍,不能早爲之所者,跡涉恬戀,懺悔交中矣。不能者止,今雖云晩,來猶可追,古人有言。嗚呼,際此一初之會,上下淬礪,庶明率興,德化之盛,不啻符契,使有毫末自效,可以追先報今,其何忍求其去乎?彝情之必不爾,而臣顧硜硜然於便文之營也。誠以臣之決去,在聖德,弘體使之義,在微分,全知止·知足之戒,豈不耦幸而交光也?懣煩之極,言不知裁,惟聖明,深軫而曲諒之,仰稟慈旨,亟行鞶帶之褫,以究幈幪之庇,千萬幸甚。臣無任云云。答曰,省疏具悉卿懇。日前批諭,已悉予衷,謂卿之犂然而改圖矣。今又巽牘再至,卿何不諒予至意乎?卿則曰人臣事君,惟行與藏,而予則惟見卿之宜其進也,未見卿之宜其去也。不待智者而辨,誠如卿所云云也。上下淬礪,此其時也。庶明率興,予所主也。追先報今,不宜求去,又如卿所云云也。卿於三事,十有餘年,而猷爲之著見事功,亦旣多矣。況柱石之臣,國所倚賴者,自有其道,何曾計較於事功已哉?此非卿求去之日也,此非予捨卿之時也。亟斷來章,益懋體國之誠,是予之望也。仍傳于金世鎬曰,此批答,遣史官傳諭。
甲子四月十五日子時,上詣孝文殿。親行五虞兼望祭入侍時,行都承旨李載元,左承旨金基纘,右承旨閔奎鎬,左副承旨權永秀,右副承旨金世鎬,同副承旨申正熙,假注書安驥泳·金聲根,別兼春秋趙熙一·洪軒鐘,提學金學性,直閣李世用,檢校待敎閔奎鎬·鄭範朝·趙成夏·趙寧夏,應敎李正魯,副應敎趙然友,校理兪晩源·洪淳學,副校理蔡東述,修撰李京鎬,副修撰宋熙正,以次侍立。時至,通禮跪啓請出次,上具衰服出齋殿。贊禮前導入孝文殿東夾門,由東階陞詣板位西向立。贊禮跪啓〈請〉俯伏哭,上俯伏哭。少頃,啓請止哭興四拜興平身,上止哭興四拜興平身。執禮曰,行奠幣禮。贊禮導上詣盥洗位,盥洗訖,仍詣尊所北向立。執尊者擧羃酌鬱鬯,上詣靈座前跪,載元奉香,正熙奉爐,上三上香。永秀奉瓚跪進,贊禮啓請執瓚灌地,上執瓚灌地訖,以瓚授世鎬,還置於尊前。永秀奉幣篚跪進,贊禮啓請執幣獻幣,上受幣授正熙,奠于靈座前訖,贊禮導上降復位。執禮曰,行初獻禮。贊禮導上詣尊所,執尊者擧羃酌醴齋,上詣靈〈座〉前跪。載元奉爵跪進,贊禮啓請執爵獻爵,上執爵授正熙,奠于靈座前訖。大祝副司果趙寧夏進香案左西向跪,讀祝文訖,贊禮導上降復位。執禮曰,行亞獻禮。謁者引亞獻官東寧尉金賢根詣靈座前,行禮如儀訖,降復位。執禮曰,行終獻禮。謁者引終獻官興寅君最應詣靈座前,行禮如議訖,降復位。贊禮啓俯伏哭,上俯伏哭。少頃,啓請止哭興四拜興平身,大祝納虞主如儀,贊禮導上請望燎位,大祝奉祝幣燎於坎。贊禮啓禮畢,仍導上還齋殿,諸臣以次退出。
甲子四月十五日辰時,上御重熙堂。藥房入診,勸講同爲入侍時,都提調金興根,提調洪鍾序,副提調李載元,直閣李世用,假注書安驥泳,記注官洪憲述,別兼春秋趙熙一,領事金興根,講官趙得林,參贊官李載元,侍講官李正魯,假注書安驥泳,記注官洪憲述,別兼春秋趙熙一,各持小學第一卷,以次進伏,醫官鄭有曾·李章爀·朴演鏞·鄭麟夏,進伏楹外訖。上曰,史官分左右。興根等進前奏曰,五虞奄過,侵曉勞動,聖體,若何?上曰,一樣矣。興根曰,寢睡水刺之節,何如?上曰,一樣矣。興根曰,大王大妃殿氣候,何如?上曰,一樣矣。興根曰,王大妃殿氣候,何如?上曰,一樣矣。興根曰,大妃殿氣候,何如?上曰,一樣矣。興根曰,醫官待令,使之入診乎?上可之。有曾等,以次診候,退伏楹外訖。興根曰,脈候詳爲奏達也。有曾等曰,脈候,左右調均矣。上曰,醫官先退。又命退藥房先退,勸講爲之。上誦前受音一遍訖,仍開卷。興根曰,自內御講,果以幾遍爲度乎?上曰,每六十遍爲限矣。興根曰,今誦前受音,尙欠貫通,六十遍專心讀之,則似不當如是矣。今日新受音行數,比前稍多,須念念專心焉。得林曰,今日前受音,誦讀之有欠貫通,實緣昨日溫習,未盡程課之致也。自內講習時,新受音·前受音,竝爲溫習,以如前善誦爲度,恐好矣。仍讀自興於詩,止吾必爲之學矣,仍釋義訖。上曰,於字,何義也?得林曰,語助辭,卽承上接下之義也。上曰,子夏是孔子弟子,而姓卜名商乎?得林曰,然矣。上曰,雖曰未學,吾必謂之學者,何義也?得林曰,此四者,學之至矣。有何學不學之可言,而子夏之初謂之未學,又謂之學者,反覆抑揚,以示必爲學之意也。上曰,讀書是學乎?得林曰,讀古聖賢書,以古聖賢爲師法,故讀書是爲學之事也。上命授書算于得林,上讀新受音九遍。載元曰,十遍將終矣,伏願加念而正心讀之焉。得林曰,此章,卽一篇之終也。此讀,亦十遍之終也,今日講讀,尤可善讀,則爲成始成終之道也。興根曰,自五遍後,果善讀矣。上讀十遍訖。得林曰,疑晦處下訽,則當仰陳矣。上曰,賢賢,何義也?興根曰,卽好善之謂也。此章賢賢,居於事親孝·事君忠·交友信之上,可見最緊關·最先務之意也,爲人君者,尤當體念處也。得林曰,禮樂不可斯須去身者,禮樂亦學也,故學亦不可斯須去矣。斯須者,無隱顯之間,寒曝之殊,而戒愼乎不覩,恐懼乎不聞之謂也。此而若獨居則肆,對人則莊,甚非斯須不去之意也。以今日講讀言之,開講對臣僚之時,不無莊飭勤讀之念,及其燕閒溫繹之時,或不免有一毫肆渝之心,此亦豈斯須爲學之工乎?古語曰,爲學者,跟着在身,無乎不在,朝益暮習,造次於是,必以此勉勵焉。興根曰,古人云,好問則裕,又云,不恥下問。今日所講,果未知盡能領會,而好問二字是將進之要道。上曰,與朋友交,言而有信,何義也?得林曰,朋友,居於五倫之中,而交友之道,以信爲本,雖人君之尊有師之者,有友之者,故有友臣之道。此亦非信,無以交接也。正魯曰,此章凡此四者,爲人道之大者也。好賢如好色,則可謂好善之至也。事親能竭其力,則養志悅親,無所不極,而至於心力,亦不憚勞,可謂孝之至也。事君能致其身者,委身於君,以盡臣節,可謂忠之至也。與友交而有信者,人之於友,善交而久敬,言約而有信,可謂信之至也。苟非生質之美,務學之至,四事無以兼備,雖未服膺於師門,若有如是之人,子夏所以必謂之學也。興根曰,賢賢,爲三者之首者,蓋賢賢,然後可以學事親之道而能竭其力矣,可以學事君之道而能致其身矣,可以學交友之道而言必有信矣。然則賢賢二字,實四條之綱領矣。載元曰,詩者,是德化流行,發於歌謠,播之金石,被之筦絃,可以感發興起者也。禮者,本以恭敬辭遜,詳之以節文度數,可以固肌會筋,卓然自立者也。樂者,非但聲音之唱和,凡百姓之涵泳聖和,蹈舞歌詠者,無非樂也。伏願殿下,無以古人之禮云樂云爲難行,必於今日,體而行之,擧一世咸被禮樂之化,則豈不盛矣乎?興根曰,興,是爲學之始也,立,是爲學之中,成,是爲學之終也。伏願聖學,亦始而興焉,中而立焉,終而成焉。得林曰,三代以後,禮壞樂崩,古之禮樂,不可徵焉。然先王制度,布在方冊,則學問,卽古之禮樂也。以學言之,興於詩,是初學者興起而學之時也,而及其學問貫洽,有定力有定見,卓然自立者,是立於禮也。至於學問純熟,渾然全德,則此成於樂也。殿下今日之學,卽興於詩之時,先以興發此志,爲次次立成之地焉。上曰,詩者,是詩傳之詩乎?興根曰,然矣。蓋民之歌謠,如物之因風有聲,吟詠之間,抑揚反覆,可以興起人心者也。人之動作,必有節限,不可放逸,故學禮,則自然所立卓然,不可撓奪矣。聲音之道,可以滌穢消滓,而至於眞積力久,義精仁熟,則是爲學之成也。禮樂,須體用相須,始終無間,不可須臾離也,而至於賢賢,尤宜體念處也。載元曰,大臣所奏切實,體念焉。興根曰,乃啓方冊,對越聖賢,整齊衣冠,潛心玩繹,則自覺有味矣。載元曰,讀書幾遍,收其放心,每如初遍,則可庶幾矣。得林曰,讀書,專心爲第一要法。雖以博奕末技言之,苟不專心致志,鴻至將繳,則不可學矣,況讀書之以專心爲主乎?必也心口齊到,然後自然文理接續,脈絡貫通矣。載元曰,誠以講官之言爲法,口讀心思,則成誦亦當易易矣。得林曰,新受音自止,行數嫌多,多行非貴,唯溫習已讀者爲好矣。興根曰,書有會意之處,今此小學,雖已經講讀,若有會心處,更爲多讀,亦甚好矣。得林曰,小學,非但小子之學,實成人之一副規模也。英廟朝五十年治平,專在一部小學上得力,古之宿儒,亦有平生讀之,自謂小學童子者矣。上曰,小學中無所不有乎?得林曰,然矣。載元曰,修身齊家治國平天下之道,皆在此書矣。上掩卷,仍命大臣先退,又命史官就座。命退,諸臣以次退出。
甲子四月十五日午時,上詣孝文殿。親行晝茶禮入侍時,行都承旨李載元,左承旨金基纘,右承旨閔奎鎬,左副承旨權永秀,右副承旨金世鎬,同副承旨申正熙,假注書安驥泳·金聲根,別兼春秋趙熙一·洪軒鐘,提學金學性,直閣李世用,檢校待敎閔奎鎬·鄭範朝·趙成夏,應敎李正魯,副應敎趙然友,校理兪晩源·洪淳學,副校理蔡東述,修撰李京鎬,副修撰宋熙正,以次侍立。時至,通禮跪啓請出次,上具衰服出齋殿,入孝文殿東夾門,由東階詣板位西向立。引儀啓請俯伏哭,上俯伏哭。少頃,引儀唱止哭,上止哭四拜禮訖。仍詣靈座前北向跪,載元奉香,正熙奉爐,上三上香訖。載元奉爵跪進,上授爵以授正熙·正熙跪受,奠于靈座前,連獻三爵訖,上降復位。贊儀請俯伏哭,上俯伏哭。少頃,贊儀啓請止哭興四拜,上止哭行四拜禮訖。贊儀請還齋殿,上還齋殿,諸臣以次退出。
甲子四月十五日酉時,上御重熙堂。召對入侍時,參贊官金世鎬,侍講官李正魯,檢討官宋熙正,直閣李世用,假注書安驥泳,記注官洪憲述,別兼春秋趙熙一,各持小學第一卷,以次進伏訖。上曰,史官分左右。上開卷,上曰,上番讀之。正魯讀,自興於詩,止謂之學矣。上曰,釋義。正魯釋義訖,上曰,下番讀之。熙正讀奏。上曰,釋義。熙正釋義訖,上曰,參贊官讀之。世鎬讀奏。上曰,釋義。世鎬釋義訖,上曰,閣臣讀之。世用讀奏。上曰,釋義。世用釋義訖,上命授書算于正魯,上讀十遍訖,正魯還納書算。上曰,雖曰未學,吾必謂之學者,何義也?正魯曰,好賢·事親·事君·交友,皆出於務盡其誠,而此四者之行,兼備於一身,則人雖曰未之學也,我則必謂之學也。上文中禮樂不可斯須去身者,卽修身之要道也。禮以治身,樂以治心,而若斯須去之,則身有斯須之怠慢,心有斯須之邪穢,不可謂治身治心矣。是以君子之治身心者,禮樂不可斯須去之也。熙正曰,賢賢下四者,皆人倫之大者,人能盡誠而兼備,則人雖謂之未學,我則必謂之已學也。事親盡道,自是子職,就其極處而言之,則居則致其敬,養則致其樂,而如子路之百里負米以養父母,乃是竭力之孝也。事君盡節,亦係臣分,而許身於國,委心於君,鞠躬盡瘁,夷險向前,卽是致身之忠也。事親事君之義,尤爲著明於此章矣。世鎬曰,興於詩,所以興此心也,而孔子曰,詩可以興,立於禮,所以立此心也,而孔子曰,不學禮無以立,成於樂,所以成此心也,而孔子,金聲玉桭而集大成,聖人工夫次第,於此可見矣。禮樂不可斯須去身云者,以承上章之意,而詩敎屬於音樂,古聖王敎人之道,不外於禮樂,故舜之命契敎五品,是禮也,命蘷敎胄子,是樂也,此爲治心治身之本也。雖曰未學吾必謂之學也者,其意固善,其言有弊,至若孔子曰行有餘力則以學問,本末相資,體用兼該,方爲聖人之言也。此章,係於立敎篇末,以賢賢以下四事,以起下篇明倫之義也。世用曰,儒臣與參贊官,已備悉仰達,無容更陳,而小學一卷,旣畢講矣,繼自二卷三卷,至于終卷,果如初卷,專心善讀,則聖學可以日就矣,留念焉。上掩卷。世鎬曰,小學一卷,今旣畢講,溫繹間七日停講,自是經筵規例,故敢此仰達矣。上可之。熙正曰,七日之間,雖停勸講,而每日召對,不可間斷矣。上曰,史官就座。仍命退,諸臣以次退出。
上在昌德宮廬次。
權永秀啓曰,兼吏曹判書金炳學,參判兪致善,參議權用脩牌不進推考傳旨及罷職傳旨,今方捧入,而開政命下之後,如是違牌,事甚未安,判書參判,竝更牌招,何如?傳曰,允。參議只推,一體牌招。
傳于權永秀曰,呈告禮判許遞,今日政差出。
傳于閔奎鎬曰,呈告判義禁許遞,今日政差出。
傳于金基纘曰,召對爲之。
權永秀,以吏曹言啓曰,繕工監監役官金述鉉,假監役官趙正夏·李晩慤,俱以身病,呈狀乞遞,竝改差,何如?傳曰,允。
有政。吏批,兼判書金炳學進,參判兪致善牌招不進,參議未差,左副承旨權永秀進。啓曰,漢城府判尹,今當差出,而擬望之乏少,政府西壁,竝擬,何如?傳曰,允。以洪遠燮爲大司憲,尹敎成爲大司諫,李京鎬爲執義,宋達仁爲司諫,張膺杓·南憲珍爲掌令,金漢鼎·張皓根爲持平,崔擎祖爲獻納,李錫宙·朱寅降爲正言,洪鍾應爲禮曹判書,任泰瑛爲刑曹判書,李㘾爲判尹,金元植爲同敦寧,趙鳳夏爲刑曹參判,李升洙爲左尹,洪鍾雲爲右尹,申命和爲刑曹參議,金壽鉉爲大司成,尹致義爲判義禁,朴齊筦·朴受晩爲假監役。故縣監洪世圭贈吏參例兼,前副摠管洪鍾雲考。故學生任萬敎贈童敎,孝行卓異贈職事,及前五衛將趙胤顯,今加嘉義,前監牧監千儀賢,今加通政,以上賞加事,承傳。
兵批,行判書鄭基世病,參判朴齊寅病,參議申鍾益入直進,參知鄭煥翼病,同副承旨申正熙進。上護軍劉漢儉,大護軍南獻敎·李圭徹·任百秀·申觀浩,護軍李章五·韓兢人·尹宗善·李參鉉·金益文,副護軍張龍逵·姜蘭馨·洪淳大·權用脩,副司直黃仁夏·朴公鎭·金斗欽·姜夏奎·權泳夏·金觀孝·金羽休·趙用夏·李在瀚·丁義衍·李基東·金瑛默·李啓魯,副司果李彙秉·李達亨·安在麟,已上竝單付。吏批再政,李基正爲修撰,徐衡淳爲右參贊,趙熙哲爲禮曹參判,李冕光·金奭鎭·兪初煥爲典籍,鄭承源爲監役。左尹單洪鍾雲,右尹單李升洙。
吏批三政,以金漢淳爲工曹判書,申檀爲奉常正,沈宜膺爲假監役。
傳于權永秀曰,吏曹參議有闕之代,前望單子入之。
吏曹參議前望單子入之,朴昇壽落點。
傳于閔奎鎬曰,未肅拜秋曹堂上,竝許遞,前望入之。
刑曹判書前望單子入之,任泰瑛落點。
以司謁口傳下敎曰,向以橫城前倅事,有所處分矣。尙今幾日,終不就囚,寧有如許道理?自政院知入。
以京畿監司趙在應狀啓,永平郡民家失火事,傳于權永秀曰,當此農節,民家燒燼,聞甚矜惻。元恤典外,別加顧助,結構奠接之方,廟堂措辭,分付。
以黃海監司洪淳穆狀啓,金川郡民家失火事,傳于權永秀曰,當此農節,民家燒燼,聞極驚慘。元恤典外,別加顧助,結構奠接之方,廟堂措辭關飭。
權永秀,以弘文館言啓曰,修撰洪軒鐘別兼春秋進,副修撰李世用內閣進,下番闕直,事甚未安,副修撰宋熙正,與新除授修撰李基正,竝卽牌招,推移入直,何如?傳曰,允。
又以山陵都監都提調意啓曰,本都監牌將·計士·錄事·畵員·員役·工匠等,依庚申年例施賞事,判下矣。謹考謄錄,原別單中,區別付籤,而至於軍車次知三營將校,雖無載錄,乙丑以後,始爲擧行,俱蒙賞典,今亦依已例,付籤以入。丁字閣上樑文書寫時,補畫寫字官金繼述別單,已爲啓下,而庚申儀軌,旣無可援,上裁,何如?傳曰,加資。
又以議政府言啓曰,大王大妃殿傳曰,闕內朝官之夜行公故,籠脂明火,不無審愼之慮,令廟堂從便變通以入事,命下矣。籠脂之代,用以燈籠,而燈衣色品,各隨班秩,節目書入之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮祭享時,造燭封香吉日,今四月二十五日辰時,香燭祭品,奉詣吉日,同月二十六日巳時,俱吉云,以此日時擧行之意,敢啓。傳曰,知道
吏曹參議權用脩疏曰,伏以臣於見職,猥叨殊眷,感恩怵義,未敢逋命,趨伏朝房,冒控血懇,冀蒙矜諒。及伏奉批旨下者,不惟不賜允許,反飭肅命,臣於是情窮勢迫,回旋不得,遂乃拚祛廉維,冒沒出膺,抗顔於政枋末席,而旋卽退次思惟,自不覺感淚之無從,豈不欲夤緣事會,留淹闍闉,依日月之光,殫竭蹶之忱,而臣本闒憃輇劣,不選甚差遣,都做了不得。矧玆選部綦重,非但與聞,代斲之全沒分數方嚮,國之大事在祀,而目下享帖,式日相仍,以十餘年杜蟄之蹤,朝著班資,便若襲琴瞽畵耳,將何以諧物論而修重典哉?且臣宿祟,痰癖成痼,宛轉旅寄,未免調治失宜,近因號哭趨走之餘,轉益添劇,眩暈作而不省顚倒,膈火升而全阻食飮。以若見狀,萬無時日內動嚲之望,勢不得不乞免暇息,寄命藥餌,然後可以歌詠聖澤於未死之前,而際玆政牌荐降,承膺無路,敢陳短章,仰暴苦懇。伏地天地父母,憐臣矜臣,仰稟東朝,遞臣吏曹參議之職,俾蒙生成之澤,不勝至願伏祝。臣無任云云。答曰,省疏具悉。所請依施。
甲子四月十六日午時,上御重熙堂。召對入侍。時原任大臣·講官·承史·閣臣·玉堂同爲入侍時,參贊官金基纘,侍講官李正魯,檢討官宋熙正,直閣李世用,假注書金聲根,別兼春秋趙熙一·洪軒鐘,各持小學第一卷,行都承旨李載元,右承旨閔奎鎬,左副承旨權永秀,右副承旨金世鎬,同副承旨申正熙,假注書安驥泳,領事金興根·趙斗淳,講官金學性·鄭基世·趙得林·尹致定·申錫愚·曺錫雨·宋近洙·洪鍾序·金永爵·朴珪壽,玉堂兪晩源·洪淳學·蔡東述·李京鎬,以次進伏訖。上曰,史官分左右。興根等進前奏曰,今日天氣淸和,聖體,若何?上曰,一樣矣。興根曰,寢睡水刺之節,何如?上曰,一樣矣。興根曰,大王大妃殿氣候,何如?上曰,一樣矣。興根曰,王大妃殿氣候,何如?上曰,一樣矣。興根曰,大妃殿氣候,何如?上曰,一檢矣,上開卷,興根曰,溫繹之工,不拘進讀之次序,惟在講磨之精熟而已矣,伏願益加勉勵焉。斗淳曰,昨日前受音,先誦一遍爲好,而此與勸講有異,惟上裁之如何耳。上曰,自書題古者小學,當開讀矣。仍讀自古者小學,止安此暴棄一遍訖。上曰,上番讀之。正魯讀,自惟聖斯惻,止思罔或逾。上曰,釋義。正魯釋至惟聖斯惻,上曰,凡人之物慾交蔽,安此暴棄,聖人是惻之謂乎?正魯曰,然矣。釋義訖,上曰,下番讀之。熙正讀,自窮理修身,止惟聖之謨。上曰,釋義。熙正釋義至匪我言耄惟聖之謨,上曰,言耄,是昏耄之言乎?熙正曰,然矣。上曰,參贊官讀之。基纘讀,自子思子,止知所以學。上曰,釋義。基纘釋義訖,上曰,閣臣讀之。世用讀,自列女傳,止才過人矣。上曰,釋義。世用釋義訖,上曰,不食邪味,恐或生子而不正乎?世用曰,然矣。邪味,不正之味,豈可不娠於妊娠之時乎?上曰,欲其習與智長,化與心成,何義也?正魯曰,上文灑掃應對進退之節,愛親敬長·隆師親友之道,卽脩身齊家治國平天下之本,而人於幼穉之時,心智未有所主,若不習而化之,必有扞格不勝之患也。自人生八歲之時,習之而與智俱長,化之而與心俱成,無不勝其敎之患也。夫立敎一篇,無非修身治家之本,伏願殿下,昨旣畢講,今又溫繹,必服膺而體行焉。熙正曰,習與智長,化與心成,卽講習而成就之謂也。人自幼穉之時,先學修身之方,習與成性,變化氣質,習與化者,自外而師受之義,立志堅固,天君泰然,志與心者,自內而擴充之義也。內外交修,表裏無間,則凡於學問,自無抵捂不勝之歎也。基纘曰,立敎一篇,爲十三章,而聖人設敎之義,有本末先後,使人循序而進也。今我殿下,旣訖講此篇,自來溫繹之時,徹上徹下,尋究其旨義之微奧,嘉言善行,思所以法之,則一篇雖少,足以爲修齊治平之本。且溫故而知新,卽讀書之要道,先從一篇而得力,然後繼講幾篇,而次第收效矣。宋臣眞德秀曰,人道之於小學,比如菽粟,一日而無菽粟,則人不能以爲生,一日而無小學,則人不能以爲人。朱子曰,古人於小學,存養已熟,根基已自深厚,則大學,只就上點化出些精采。以此觀之,小學之道,尤切於日用常行,如終篇所謂禮樂之不可斯須去身者也,深留聖念,幸甚幸甚。熙正曰,小學一書,自灑掃應對,以至於修齊治平,自小入大而成德之本也。非但師弟間敎導肄習之資,帝王家治法政謨,亦載於此書。昔我英宗大王,寶齡十三歲,始講小學,惓惓服膺,終始體行,御極五十餘年,泰平郅隆之化,莫不權輿於此,亦於倦勤之年,御製小學指南一卷,頒行於世,治敎休明。今我殿下,講學是書,聖工日臻於光明,非但爲繼述之美,萬億年無彊之休,實基於今日,伏願懋哉懋哉。上曰,古今異宜,何義也?基纘曰,世人,但謂以時世之不同,莫之能行云,而聖賢之道,何嘗有古今之異乎?行之則只可行之而已矣。上曰,焚書之後,經傳記載,往往有不同處乎?基纘曰,然矣。經傳,自經秦燔之後,章句之間,或有古今文之異,而其大經大法,則億萬世而不改,如下章所云中庸之命性·率道·脩敎等語,是也。上曰,庶幾有補於風化之萬一云爾,何義也?正魯曰,小學一書,實有補於萬世國家之風化,而庶幾曰萬一者,朱子旣爲蒐輯而書題,故皆用謙辭也。上曰,丁未三月朔朝作此文,而晦庵,是朱子之謂乎?正魯曰,然矣。上曰,仁義禮智,人性之綱,綱字,何義也?正魯曰,人性之仁義禮智,卽天道之元亨利貞,而人生之初,稟賦於天者也。惟此四端,統萬善不遺,故曰綱。綱者,如網之有綱,一綱旣擧,則萬目俱張矣。基纘曰,綱者,如網之有綱,統萬善而不遺之義也。視之於國爲紀綱,紀綱立而後,百度修擧矣。今此四端,卽爲人性之綱領也。熙正曰,在天道則元亨利貞,在人事則仁義禮智。綱者,綱領也,人事與天道,一理相與,而四端爲本然天性也。上曰,忠君弟長,是曰秉彝,何義也?熙正曰,忠於君悌於長,卽人倫也。各有秉彝之性,則出於秉彝之心者,豈非忠悌乎?是故,惟忠與悌,初非勉强爲之,而有順而已也。上掩卷。興根曰,猥侍講筵,獲覩屢屢發問,不勝欣幸萬萬。惟聖學之日就月將,漸臻高明廣大之域,臣等區區顒祝者也。今日領府事·領議政,俱有身病,不得同參矣。上曰,大臣就座。上曰,有東朝賜饌矣,各其退次留待。斗淳曰,曾未幾個月日,再蒙禮饌之寵賜,臣等尤不勝感祝。惟願克勤聖工,式如今日焉。興根曰,聖學無以欲速爲貴,惟念念在玆,無所間斷,則自然成就矣。上曰,史官就座,仍命大臣先退。又命退,諸臣以次退出。
上在昌德宮廬次。
自巳時至申時,日暈。
夜自五更至十八日開東,灑雨下雨,測雨器水深一分。
權永秀啓曰,右副承旨金世鎬,今日不爲仕進,卽爲牌招,何如?傳曰,允。
傳于權永秀曰,卒哭祭親行時,出宮門路,協陽門爲之,雲寶劍置之,侍衛入直磨鍊。
以全羅監司鄭健朝狀啓,羅州牧使宋正熙災結減俵,謂以牟還矯弊執留,不分宮結捧稅,將欲虛還立本,襲謬加執,吏緣爲奸,民受其害,不得已罷黜,其罪狀,令攸司稟處事,傳于權永秀曰,當有東朝處分矣。
大王大妃殿傳于權永秀曰,觀此完伯狀啓,羅牧事,極爲慨歎矣。災結之不俵,宮結之加執,事係田政,法律至嚴,行査現發,旣有可據,則按法抵罪,豈可容貸乎?然而該邑之前後襲謬者,果皆出於矯弊措劃,而然乎?今於該牧使所爲,道啓謂以施措做錯,非其入己者,是必明有可據,無所致疑,則豈可同歸於蔑法贜汚之科哉?雄府之淍敗,至此擧世之所歎,則此必計無所出行,此苟且之事也。做錯雖云非細,有可以原其本情,此時此局,難付生手,將功續罪,非無其例。羅州牧使宋正熙,特爲仍任,使之戴罪擧行。弊局矯捄,苟有其方,則何可膠守常法乎?營邑爛熳商確,務得其當事,自廟堂措辭,分付。今此處分,特出例外,如有僨誤,更不曲貸三尺事,竝爲申飭。
以右副承旨金世鎬牌不進罷職傳旨,傳于申正熙曰,只推。
兵曹口傳政事,護軍單趙鳳夏。
傳于申正熙曰,召對爲之。
甲子四月十七日申時,上御重熙堂。召對入侍時,參贊官申正熙,檢校待敎鄭範朝,侍讀官兪晩源,檢討官李基正,假注書安驥泳,記事官崔奭奎,別兼春秋洪軒鐘,各持小學第一卷,以次進伏訖。上曰,史官分左右。上開卷,仍讀自惟聖斯惻,止知所以學。上曰,上番讀之。晩源讀,自列女傳曰古者,止數與方名。上曰,下番讀之。基正讀,自七年男女,止內而不出。上曰,參贊官讀之。正熙讀,自三十而有室,止二十三年而嫁。上曰,閣臣讀之。範朝讀,自聘則爲妻,止朋友有信。上曰,乃復其初,何義也?晩源曰,夫仁義禮智之性,聖凡同得乎厥初,而全其天盡其性者爲聖人,至於衆人,則爲氣稟所拘,昏蔽喪眞,故此小學·大學所以設敎而窮理修身,以至於德崇業廣,則乃復其初本然之性而與性爲一也。基正曰,初是本然之性,而天賦之所同得也,無賢愚聖凡,皆有是性。但凡愚之人,爲物欲所蔽,故牿其眞而失其本然之性,聖賢之人,能修身篤學,至於德崇業廣,故復其初而全其本然之性也。上文有曰,凡此厥初,無有不善。厥初之初字,與此初字同,而性本至善,聖凡所同,故謂之無有不善也。正熙曰,譬如寶鑑,本體光明,而中間塵垢埋沒,全失其光明之本體矣。及其磨之刮之,塵垢盡祛,則還是當年光明之鑑矣。今此厥初之本善,卽鏡體之本明也,物欲之交蔽,卽塵垢之埋沒也。及至窮理修身,德崇業廣,而乃復其初者,卽刮磨而還明者也。範朝曰,人性本善,故孟子道性善,必稱堯·舜。夫本性之善,聖凡同得,而聖人則與天爲一而全其善,凡人則物欲交蔽而失其善,故乃復其初。初者,卽本性之善也。昔日之暴棄者,固非本性之不足也,今日之崇廣者,亦非此性之有餘也。蓋克祛其物欲之蔽,則復其厥初之善也。基正曰,參贊官之以鑑取譬,果切當矣。鑑體本明,正如人性之本善,物欲交蔽,則如寶鑑垢穢,及其復初,則如磨鑑復光,故朱子詩曰,還得當年寶鑑看,其曰當年者,譬之人性之初,其曰還得者,指其復初而言也。上曰,今豈有餘,何義也?晩源曰,昔者暴棄者,非此性之不足,今之崇廣者,非此性之有餘也,復其本然而已矣。基正曰,人皆有本然之性,天賦不貧,則今日復初之性,卽昔日所賦之性,豈有前嗇後豐之殊哉?所以曰昔非不足,今豈有餘者也。上曰,則天明,遵聖法,何義也?晩源曰,天命之性,赫然昭著,而聖人因其當行之道而品節之,以爲法於天下後世。故朱子則之遵之,以述此小學之書也。基正曰,則天明者,則其天命之性也,遵聖法者,遵其修道之敎也。正熙曰,天明,卽嚮所謂鑑之本明也,聖法,卽鑑之磨刮還明者也。上曰,知所以敎,知所以學,何謂也?晩源曰,朱子此書,原於天之命,而遵聖人之法,皆道之當行也。來裔之其敎其學,捨是奚以哉?上曰,朱子,是子思之前乎?正熙曰,朱子後於子思,千有餘年矣。蓋子思,卽孔子之孫,而列國時聖人也,朱子,卽南宋孝宗時大儒也。此章修道之敎云者,卽子思之訓也,則天命,遵聖法者,卽朱子述子思之訓而謂之者也。晩源曰,古者亦有小學敎人之法,而秦火以後,經殘敎弛,故朱子蒐輯舊聞,以爲此書矣。上曰,自秦焚書以後,雖有存者,世人直以古今異宜,莫之行焉,故朱子,作此以敎之乎?晩源曰,然矣。聖人之大經大法,豈有古今之異乎?基正曰,朱子,以小學一書,詔後開來,欲其提撕警省曰,嗟嗟小子,敬受此書,欲其篤信遵法曰,匪我言耄,惟聖之謨,此古昔大賢之至意也,伏願澄省焉。上拖卷,仍命史官就座。又命退,諸臣以次退出。
上在昌德宮廬次。
權永秀啓曰,判義禁尹致羲,工曹判書金漢淳,除拜後過三日,不爲出肅,竝依定式推考警責,仍卽牌招察任,何如?傳曰,允。
傳于權永秀曰,今番太廟展謁時,宗府堂上,率璿泒人在京文蔭武儒生,入參于南神門外。
傳于金世鎬曰,召對爲之。
傳于申正熙曰,臺諫竝許遞,前望單子入之。
臺諫前望單子入之,大司憲黃浩民,大司諫成容默,執義曺克承,司諫韓鼎謩,獻納金政源,掌令金騏獻·孫永老,持平宋奎灝·金麟燮,正言裴象鉉·金樂淵,落點。
申正熙啓曰,新際授掌令孫永老,以前任淸河縣監,方在解由未出中,何以爲之?敢稟。傳曰,勿拘。
權永秀啓曰,吏曹郞廳來言,大臣置處政事,取稟。傳曰,當日爲之。
權永秀,以吏曹言啓曰,議政府領議政金左根,勉副事,命下矣。當爲置處,時帶判敦寧,依例作窠,送西後下批之意,敢啓。傳曰,判府事下批。
又以吏曹言啓曰,繕工監假監役官朴齊筦·朴受晩·沈宜膺,俱以身病,呈狀乞遞,竝改差,何如?傳曰,允。
申正熙,以兵批言啓曰,前領議政金左根,判府事下批事,命下矣。從座目輔國判中樞金炳學,知中樞作闕降付,其代下批之意,敢啓。傳曰,知道。
有政。吏批,兼判書金炳學進,參判兪致善病,參議朴昇壽病,左副承旨權永秀進。以金壽鉉爲刑曹參判,兪致範爲參議,閔致友·宋持喜·申鳳善爲假監役,羅州牧使單宋正熙,特爲仍任事,承傳。
兵批,行判書鄭基世病,參判朴齊寅病,參議申鍾益病,參知鄭煥翼入直進。判府事單金左根,知事單金炳學,護軍洪遠燮·尹敎成,副護軍申命和,副司直李京鎬。宋達仁·張膺杓·南獻珍·崔擎祖·金漢鼎·張浩根,副司果李錫寅·朱寅降,知事作闕單洪鍾序,已上竝單付。
吏批再政,以李裕膺爲大司成。
以平安監司洪祐吉狀啓,平壤府民家失火事,傳于金世鎬曰,當此農節,民家之燒燼,若是夥多,聞甚驚慘。元恤典外,別加顧助,結構奠接,無有一民失所棲遑之弊事,廟堂各別措辭關飭。
以咸鏡監司李裕元狀啓,洪原縣民家失火事,傳于金世鎬曰,聞甚矜惻,元恤典外,副加顧助,結構奠接之方,廟堂措辭分付。
權永秀,以禮曹言啓曰,今四月二十一日,永恩府院君卒哭祭時,大妃殿望哭儀註,直爲書入大妃殿之意,敢啓。傳曰,知道。
吏曹啓目,出身李震範名字,改以奭範·金慶遠名字,與後娶妻父朴慶元,音相似,改以慶默事爲等如告狀,依例令藝文館給帖,何如?判付啓依允。
領議政金左根疏曰,伏以臣之不能於其官,猶農之不能其勤,工之不能其事,而尙得以塡日補月,可幸無大譴何,是惟天地庇覆之洪私,朝廷忠厚之善俗耳。夫庇覆之不可妄怙,忠厚之不可久狃,誠以事應迭出,機務錯迕,萬有一僨僓無餘,收拾不得,則終安所逭其罪而辭其責也?臣自崩坼之初,猥叨敦董之任,涕淚之爲命,而顚踣之不恤者,終事早晩,爲臣報滿之期而然耳。光陰迅征,因封奄成,俯仰誰昔,冤廓轉深,而若臣區區微諒,旣有夙算之着在心胸,章凡再上,披瀝衷蘊,竊庶幾仰格崇聽,而日月之明,尙有遺照,徒見具泮渙隳曠,着手不得,矢欲以一己去就,爲一分報效者,孰料其辜戾滋積,懣塞至此也?天下事,不進則退,聖明所以慰借奬勉,尙期其有尺寸之進益,而臣之荐煩屢瀆,不敢知止者,亦不至全昧於量能度力,而所可悼者,特言之甚晩,坐見萬事之日退耳。然與其迷而不反,曷若自附於來猶可追之訓也?癃衰而爲疾病所鑠,縱屬臣身之私,濡忍之使憂虞交集,厥有衆論之公,此其界分,較然明甚。伏乞聖明,遠覽而曲察之,仰稟慈旨,亟允臣切至之懇,千萬幸甚。臣無任云云。答曰,省疏具悉卿懇。因封禮成,而巽牘連至,予於失圖之中,尤以爲非其時矣。今見卿疏,迺以終事早晩,爲報滿之期,是豈所望於卿者乎?整頓心神,經理庶務,此政是君臣上下,交修共勉之日也。體先朝宵旰憂勤之念,仰太母柱石倚毗之眷,鞠躬盡瘁,惟卿之是望,而今迺一辭再辭,三辭而不已,予心缺然,當何如哉?抑又思之,古來名碩之愛君憂國,不以進退而有間,況卿處地,與他有異者乎?雅俗之坐鎭,謨猷之入告,居位去位,宜無差殊,今姑勉副,以盡禮遇之道,卿其諒之,無孤予眷眷之望焉。仍傳于金世鎬曰,此批答,遣史官傳諭。
行護軍趙鳳夏疏曰,伏以靈期不淹,因封永閟,霣號慨廓,帀域同情,伏惟聖慕,皇瞿靡洎,益不勝哽塞之至。仍伏念臣抱千古之極慟,悲萬念之都灰,屛蟄荒野,樵牧爲伍,猥荷大行大王拯濟之澤,拔之坑坎,置諸袵席,揃拂陶鎔,聖眷冞隆,踵頂毛髮,莫非造化,惟有生生隕結,少伸圖報之忱而已,今焉弓劍莫攀,蓐蟻未效,冥頑縷喘,曾是木石之不若,逮我殿下,一初淸明,基命定命之會,萬化維新,慈聖殿下,以女堯之德,簾惟覩穆,百度咸張,如臣險釁,亦霑雨露,喉司閣銜,恩誥聯翩,處之以邇密,侈之以華要,昵近耿光,天香襲衣,榮耀至矣,志願足矣。雖卽日退塡邱壑,更何餘恨?迺者恩賞之頒,以臣有蹔時往役,進臣以貳卿峻秩,此誠夢想之所不到,然震越,駴汗浹髓,莫省措躬之地。夫方中之初,祗審土色,取而復命,直一從事之所宜爾也,有何勤勩之可言乎?適臣素患貞疾,倉卒肆劇於廞衛啓道之時,煩稟經退,幾絶而幸甦,濱危多日,尙闕造班之禮,此尤臣沒世之恨,難貸之罪,而不寘之法,亦出於體恤之德,豈容以懋功之實,遽論於以庸之恩也哉?鳴呼,臣顓蒙愚鹵,百不肖似,兠攬無漸,自速殃咎,傷弓之餘,曲木猶懾,矧玆所叨,係是命德之器,曷嘗有無難授受,若臣今日之爲者乎?凡人之所貴乎爵祿者,非徒爲一身之私,將以上答君恩,下悅親心,而臣今大質旣虧,涓埃蔑稱,金貂軒冕,反招負乘之災,廩餼鍾鼎,只增含索之痛,徊徨踧踖于何控因?且臣兄弟,幾年之間,倂據卿月之列,歷觀同朝,罕與倫比,奈何衰剝之門,蹈北過福之忌乎?先臣在時,每以盈滿爲憂,見臣兄弟,聯武華顯,蹙然不寧,申申焉斂迹退藏之訓,而顧臣癡騃沒覺,未克服膺,冥升不已,終陷大戾,今其燀爀,有加於昔,此臣所以標辟明發,撫躬怵惕,未敢爲趨膺計者也。參前倚衡,兢懍居先,冒死干瀆於嚴廬之下。伏乞聖明,俯察臣言實由衷,讓非飾外,仰稟東朝,亟收臣新授資級,得以粗全微諒,無玷公器,不勝幸甚。臣無任云云。答曰,省疏具悉。卿其勿辭行公。
正言朱寅降疏曰,伏以臣,生長鄕曲,百無肖似,而幸逢晟時,猥占科第,通籍未幾,忝叨侍從之列,霜臺柏府,迭次推遷,每奉恩誥,惶汗沾背,天地之德,未報於埍埃,弓劍之慟,遽纏於率土,臣尙頑然視息,幾月于玆矣。今於夢想之外,又伏奉薇垣除旨,感霣怵惕,固當趨膺之不暇,而此豈一初遴選之日,如臣罷軟之所可擬議者哉?至若諉之宿硏,晏然冒當,非臣義分之所敢安。玆敢悉暴衷懇,冀蒙遞斥,乞令選部,回授可堪之人,以重官方,以安微分焉。臣於丐免之章,何暇贅他,而憂愛之誠,根於秉彝,輒取形現之症,眉睫之見,爲殿下陳之。夫自古聖帝明王,非無生知之姿,而學而不厭,發憤忘食,蓋生而可知者,義理爾,若夫禮樂名物,古今事變,必資學問而知之。故終始典學,高宗之所以享國長久也,緝熙光明,成王之所以身致刑措也。我殿下,以天縱之聖,受艱大之業,萬幾之餘,頻御經筵,睿學漸就,德音日彰,雖深山窮谷,莫不延頸欣欣相告,將謂唐虞之治,復覩於今日,則以臣蔑識,更有何陳勉,而竊伏念,堯·舜·禹相傳之心法,卽不過人心道心,精一執中之十六言,而子思子推明其義,言之切而說之詳,其所重言而復言,會其極而歸其極者,亦不過曰誠而已。誠者,何也?實心實政,是也。假如一念之萌,知其爲天理也,則擴而充之,如好好色,一念之崩,知其爲人欲也,則遏而絶之,如惡惡臭,好之以誠,惡之以誠,念念如是,日日如是,如是之積,身不期於修而自修矣。身旣修矣,於是乎發一令而發之以實,則令惟行而不惟反矣,行一政而行之以實,則政惟敏而究於下矣。上以實而倡之,下以實而應之,大易所謂厥孚交如,以是心而推之,以是心而行之,則徹上徹下,四通八達,治國也平天下也。天之所以爲天,文王之所以爲文,亦不外是而他求矣。三代以還,王覇混淆,不復知有是道,義理之講明,莫尙於我朝,而惟其風土,欠於耐久,文弊,至於滅質,百千萬事,無復一實,虛僞相襲,因循至今,臣以爲目下百弊之源,惟不誠無實是已。臣竊伏覩,近日絲綸,一政一令,無非良法美規,果能一一行之,而不愆不忘,則三代之治,亦不過此。今以臣之所覩者言之,添餉輕殖,何等名色,而環關西四十餘州,百萬餉穀,盡入逋藪,雖謂之無一包,可也,而趁秋耗作,依舊責徵,戶排結斂,看作年例,釐弊之關飭,非不申複,而仍因襲謬,莫之矯救,殿下深居九重,何以知生民困悴,至於此極也?臣居在關西,故深知其弊。一道如是,則安知非他道還弊,亦如關西也哉?惟殿下,惕然猛省,將臣此疏,下詢廟堂,亟令釐改,以解一方倒懸之急焉。臣旣發端於時弊,則事係同省,聽聞駭惑,有不容泯默者。傳曰,綱紀四方,董子曰,立經陳紀,綱紀之不張,莫近日若。前獻納臣金瑛默,前掌令臣金觀孝,千里奉諱,來趁因封,到平山地,路逢載寧郡守臣李稷鉉赴任之行,前導辟除,喝令下馬,及其馬蹄相近,猝下毆踢,五步之內,回旋不得,懇告以不當下馬之由,則爲官長者,輒曰關西有何官爵,有何兩班乎?仍令皁隷,一場厮打,猶爲未足,相過里許,忽然駐馬,使前後隨率,雜踏圍繞,棍鞭交加,體膚無完,僵仆田間,幾絶僅甦,此爲兩臺臣所遭之顚末也。夫回馬下馬,國典自在,吁,彼稷鉉,一箇末蔭,有何回避之義,而旣知某官,故加凌辱,豈不以兩臺臣,跡在遐鄕,不足顧忌而然歟?噫,關西之人,爲世數慢,而特蒙列聖朝一視之至恩盛德,名列衣冠,跡廁簪紳,非朝家之區以別之,而況兩臣,顧其官則侍從也,問其行則奔哭也。渠何所見,嵬然自大,侵侮凌轢,至此之極也?彼旣無相愛於同朝,則亦何以臨民而字恤乎?朝綱從以掃地,聞見莫不解體,揆以法紀,不可仍置。雖以兩臺臣言之,遭値罔測,貽辱朝廷,淸班一路,鐵限在前,亦何面目,彈冠而立於世乎?伏願聖慈,仰稟東朝,亟降處分,以警具寮,以肅朝綱,千萬幸甚。臣無任云云。省疏具悉。陳勉甚好,當留念矣。關西還弊,已令道臣,講究方略。李稷鉉事,爾言失之矣。朝家之禮待侍從,何嘗區別疆域,而爾乃以關西爲說乎?該倅之擧措駭然,更無可論,令該府拿問處之,爾其勿辭察職。
甲子四月十八日申時,上御重熙堂。召對入侍時,參贊官金世鎬,檢校待敎鄭範朝,侍讀官兪晩源,檢討官李基正,假注書金聲根,記注官洪憲述,別兼春秋洪軒鍾,各持小學第一卷,以次進伏訖。上曰,史官分左右。上開卷,仍讀自列女傳,止七十致仕。上曰,上番讀之。晩源讀,自女子十年,止不傾聽。上曰,下番讀之。基正讀,自學記曰古之敎子,止朋友有信。上曰,參贊官讀之。世鎬讀,自舜命契曰百姓不親,止神人以和。上曰,閣臣讀之。範朝讀,自周禮大司徒,止亂民之刑。上曰,耳不聽淫聲,何義也?晩源曰,樂有鄭衛之音,此則淫聲,而樂之外,亦多不正之聲也。聲入心通,易於感人,故方其有娠之時,切不可聽也。基正曰,若聽非正之聲,則邪僻之心易入,故所以不聽也。上曰,必求其寬裕慈惠溫良恭敬愼而寡言者,何義也?晩源曰,幼穉之時,凡所聞見,皆以先入爲主,故常視無誑,不傾聽之事,皆是乳母阿母,朝夕與居,導迪保養之道也,所以不可不愼擇也。及夫十年,始出就外傅而受業。世鎬曰,吉人之辭寡,人之百行,寡言爲責,故擇諸母而爲子師,必取其寡言者也。範朝曰,自幼穉之時,必先養之以正,導之以善,使之習與性成,故必擇其師,具此八善,而加之以畏愼,將之以寡言者,婦人之全德也。然後可以爲子之師焉。基正曰,是故,禮記曰,卜妾飼子,卜妾云者,卜其良善之女也,正與此章擇其諸母之義,同也。上曰,十年始出就外傅乎?範朝曰,然矣。上曰,婦人妊子,寢而不側,坐而正中乎?範朝曰,方其妊娠也,已有胎敎,敎之以善端,及其生子,擇其正人而敎之,能正厥性而乃成君子也。基正曰,周文王,聖人也,文王之母太任,亦聖母也。自有娠時,已有胎敎,所以成之者遠,而文王之爲聖人也。上曰,敎以右手,何義也?晩源曰,集解,謂以取其便,內則本註,取其强,兩存其說,似好矣。蓋男子尙剛,女子尙柔,故應對之際,亦使之以速以緩也。上曰,男女七年則不共食不共席乎?範朝曰,自幼時,敎之有別而然也。上曰,卽席飮食,必後長子,何義也?晩源曰,禮讓,必自敬長時,故凡於出入居處飮食,必後於長者,使知長幼之序也。世鎬曰,禮讓之道,非但爲童年所當學習,聖人極工,必以讓爲本。帝堯之允恭克讓,孔子之讓以得之,皆爲後人之所仰法效則也。上曰,十有三年,學樂誦詩,何義也?基正曰,樂者,非俗樂之謂,此卽先王雅樂,而樂之於人,動盪血脈,廣大志氣,至於心和氣和體和,故樂之效,大矣。樂之居一於六藝,亦以是也,則人之不可不學,而詩者,樂之章也。故學樂者,亦不可不誦詩,舞勺之勺,舞象之象,皆樂歌之詩,而舞者,歌其詩爲節也。十有三年,則年稍長成,足以學樂誦詩。故此章所以云云,非但古之人,今我殿下,春秋亦已十有三矣,篤學勤工,勿失此時,然後可以成就聖學於高明之域。雖以閭巷家學業言之,自十歲以上,至十五歲以前,最是勤勵學業之時,而若泛過此時,則終未能大有成就也。伏願殿下,懋哉懋哉。世鎬曰,十有三年,迺出就外傅之後,入于大學之前也。旣免孩提,智慮漸長,蒙養工夫,宜倍着力。故必敎之詩樂舞勺,以修入大學根基也。今殿下,正當此時,體天不息,寸陰是惜,則聖工自臻於緝熙光明之域。古人曰,歲月如流,工夫易間斷。又曰,莫謂今日不學而有來日,此等處,必加警省焉。基正曰,請以讀書法,略陳之。蓋讀法,雖一字一句,不貴疊讀,若常常疊讀,則以此成習,而讀之未精,故設或讀未及一句讀,而有未通處,則期於覺得,而繼讀之而已。已讀之句,不必更讀,如是爲式,則漸次精讀,而讀之至精,則誦之亦易,誦之已熟,則久而不忘。故自然有將就之效,而至於旨義,尤不可不句句起疑,頻頻發問。讀法精熟,旨義通暢,則自可味於學,而學之不厭矣。伏願殿下,澄省焉。上曰,四十始仕,方物出謀發慮,何義也?晩源曰,四十,不惑之年也,所學成就,始出於事君,凡於國事施措,其所謀猷者,皆出於前日所學也。故孔子曰,學而優則仕者,此也。上掩卷,仍命史官就座。又命退,諸臣以次退出。
上在昌德宮廬次。
傳于金基纘曰,召對爲之。
傳于李載元曰,瓜近童蒙敎官作窠,幼學李商應,令該曹口傳擬入。
吏曹口傳政事,以李商應爲童蒙敎官。
李載元,以吏曹言啓曰,奉常寺正申檀,以其身病,呈狀乞遞,改差,何如?傳曰,允。
又以吏曹言啓曰,奉常寺主簿金洛斗,奉事張錫默,竝除拜過限未肅拜,竝改差,何如?傳曰,允。
又以吏曹言啓曰,造成所京看役廉鎭榮,補土所京看役金豐錫·金光漢,小浮石所京看役鄭仁弼,陵所守直,鄕所金有千,竝加資,三物所莎土匠金音全,木首邊首朴萬壽,竝帖加成結事,判下矣。今月十二日賞典下批時,依庚申年例,已爲加資,則今不得疊授,竝置之,何如?傳曰,允。
又以吏曹言啓曰,繕工監假監役官閔致友·宋持喜·申鳳善,俱以身病呈狀乞遞,竝改差,何如?傳曰,允。
又以吏曹言啓曰,石刻看役畫員李世玉加資事,判下矣。當爲加資,而本資乃是崇祿,今無可加之資,何以爲之?敢稟。傳曰,木布施賞。
權永秀,以魂殿都監,儀軌廳摠護使意啓曰,本都監別看役,依庚申年例,施賞事,判下矣。謹考庚申謄錄,則或守令除授,或加資,或相當職調用事,載在,而有不敢自下擅便,原別單付籤以入,上裁,何如?傳曰,竝兒馬一匹賜給。
又以宗親府言啓曰,今番太廟展謁時,宗府堂上,率璿派人在京文蔭武儒生,入參于南神門外事,命下矣。參班蔭武服色,依皇壇參班之例,蔭官前銜着巾袍,武臣前銜及出身,着天翼之意,知委,何如?傳曰,允。
申正熙,以兵曹言啓曰,今春等進上弓矢,看品在卽,而知弓品堂上有闕之代,依例以在京無故人,啓下之意,敢啓。傳曰,知道。
閔奎鎬,以刑曹言啓曰,全羅前前監司金始淵在任時,壬戌春還餉未分穀條,囚家僮嚴督,隨捧隨啓事,旣承下敎矣。一千兩錢,先爲捧上之意,敢啓。傳曰,知道。
又以義禁府言啓曰,載寧郡守李稷鉉拿問處之事,傳旨啓下矣。李稷鉉,時在任所云,依例發遣府羅將,拿來,何如?傳曰,待待命拿囚。
又以義禁府言啓曰,再明日動駕時,本府都事,全數進參,而都事李鍾文奉命在外,無以推移,令該曹口傳相換,以爲分排擧行,慶科庭試·武科初試時,一二所禁亂都事,亦無以推移,假都事二員,令該曹口傳差出,以爲擧行之地,何如?傳曰,允。
吏曹口傳政事,禁府都事李鍾文,漢城主簿尹正善,以上相換。
吏曹啓目,三水府使李晉純名字,改以敏純,前縣監李進純名字,改以昇純,出身李鎭求名字,改以鼎求事爲等如告狀依例令藝文館給帖,何如?判付啓依允。
甲子四月十九日午時,上御重熙堂。召對入侍時,參贊官金基纘,侍讀官兪晩源,檢討官李基正,直閣李世用,記事官朴海哲,記注官宋宅薰,別兼春秋洪軒鍾,各持小學第一卷,以次進伏訖。上曰,史官分左右。上開卷,讀自女子十年不出,止神人以和。上曰,上番讀之。晩源讀,自周禮大司徒,止八曰亂民之刑。上曰,下番讀之。基正讀,自王制曰樂正,止所受是極。上曰,參贊官讀之。基纘讀,自見善從之,止是爲學則。上曰,閣臣讀之。世用讀,自孔子曰入則孝,止吾必謂之學矣。上曰,禮相助奠,何謂也?晩源曰,女子十年,始敎祭祀之禮。故使之禮相長者,助其奠獻之儀矣。上曰,家有塾,止國有學,何義也?晩源曰,三代之法,必建學立師,自王宮國都,以及鄕黨州閭,莫不有學,八歲入小學,十五入大學矣。基纘曰,家塾黨庠,如今鄕外之學舍講堂矣。州序國學,如今之鄕校與頖宮也。古人敎人,各有次序,自鄕升學,成就培養,我朝之有敎官,所以訓童蒙也,四學之有敎授,所以試多士也。成均則有泮長,而設月講月課之制,以勸生進儒生,建寘本意,實倣三代美規。今我聖上,旣以此發問矣,苟欲申明舊典,挽回古昔,則春秋禮樂,冬夏詩書,敎之,非難矣。且伏況近日以來,聖學勤勵,無少間斷,自搢紳章甫,至匹庶童蒙,莫不觀感興起,將至於家弦而戶誦,則塾庠序學之敎,在今日可行,則行之而已矣。上曰,自逸居而無敎,止敎以人倫,何義也?晩源曰,人之所以異於禽獸者,以其有彝倫之敎也。蚩蚩之人,不自知其有秉彝之性,而安於暴棄,逸居而無敎,與禽獸無異。故帝堯,惻然憂之,命其臣契,有以敎之也。上曰,自命蘷曰,止簡而無傲,何義也?晩源曰,凡人氣質之性,偏於此則不足於彼,故聖人作樂,養人性情,救其氣質之偏,而以至於中和之德也。基正曰,樂之敎,大矣。古之敎胄以樂,而薰陶德性,非但堯之時然也。後世周文王之爲世子,亦以禮樂敎導,其成也,恭敬而溫文。故禮記文王世子篇,有此語也。上曰,無相奪倫,神人以和,何義也?晩源曰,樂以八音諧協,而不失倫次,然後可以用之朝廷,用之郊廟,而神人咸和矣。基纘曰,陰陽六律五聲八音,合而爲樂,不相侵亂,則薦之郊廟而神道諧,用之邦國而人事協,是以,黃帝張樂而魚龍出聽,舜作簫韶而祖考格,庶尹諧,聖人作樂之本,由於德化之盛,其孚感之效如此矣。基正曰,樂之召和如是,故尙書註曰,舜之德,致和於上,蘷之樂,召和於下,大抵樂者,所以崇德而作。故聲律詩歌,形容盛德,德之和順而積中發外,此乃樂之感召和氣,而至於神人以和者也。故樂記曰,大樂與天地同和,倫者,樂之倫次也。樂記所云,樂作而倫淸者,正與無相奪倫之義同也。基纘曰,齋誠致愨,以奉享祀,則神祗顧歆,行仁施惠,以化民俗,則人心悅服,譬如無聲之樂,日聞四方,不待諧八音協五聲,而天地之和應矣。每於此等旨義,克軫體驗推類之道焉。基正曰,至治之世,謂之笙簫之治,此亦無聲樂之謂也。上掩卷,仍命吏官就座。又命退,諸臣以次退出。
上在昌德宮。停常參·經筵。
上詣孝文殿,入齋殿後,藥房·內閣·政院·玉堂口傳問安。答曰,知道。
卒哭祭親行,還入齋殿後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道
卒哭祭後,大殿·大王大妃殿·王大妃殿·大妃殿,藥房口傳問安。答曰,罔極。
內閣·政院·玉堂·百官奉慰問安。答曰,罔極。
鍾閣失火後,大殿·大王大妃殿·王大妃殿·大妃殿,藥房·內閣·政院·玉堂·朝廷二品以上口傳問安。答曰,知道。
藥房都提調金興根,提調洪鍾序,副提調李載元啓曰,日月不居,卒哭奄過,聖心哀慕,益復罔極,侵曉將事,勞動旣多,伏未審聖體,若何?寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。
大王大妃殿·王大妃殿·大妃殿,口傳問安。答曰,知道。
申正熙啓曰,議政府郞廳來言,今日賓廳日次,而領議政未差,左議政趙斗淳,有身病,右議政李景在,奉命出疆,不得來會云矣,敢啓。傳曰,知道。
李載元啓曰,明日大駕,詣宗廟入齋室後,大王大妃殿·王大妃殿·大妃殿問安,何承旨進去乎?敢稟。傳曰,右承旨進去。
傳于申正熙曰,喧嘩不能禁飭之兵曹判書,從重推考。
以司謁口傳下敎曰,失火處救火之方,從便擧行,趁卽撲滅事,分付各營將臣。
以司謁口傳下敎曰,被災處設布城事,分付三營。
申正熙,以兵曹言啓曰,去夜四更量自紙廛失火,頃刻之間,延及鍾閣,卽爲撲滅,而鍾雖幸完,閣則毁撤,事體所在,萬萬驚悚。當該守直官,爲先汰去,令攸司從重勘處,常時不能檢飭之失,臣亦惶恐待罪之意,敢啓。傳曰,事出不意,何有責備?守直官,特爲容恕,卿勿待罪。
傳于權永秀曰,再明日人日製,通方外爲之,試紙用大好紙,春塘臺親臨,磨鍊。
禮曹,今此聖上卽位,慶科增廣別試,進士鄕漢城試初試,來八月初八日生員鄕漢城試初試,同月初十日,文武科鄕漢城試初試,同月二十日,雜科初試,同月二十八日,進士覆試,九月初九日,生員覆試,同月十一日,生進放榜,同月二十一日巽時,文科講經,同月二十四日,文武科覆試,十月初六日,文武科殿試,同月十八日,文武科放榜,同月二十四日午時,雜科覆試,同月二十八日,雜科放榜,十一月十一日巽時,推擇。
傳于金世鎬曰,在外臺諫許遞,前望單子入之。臺諫前望單子入之,司諫李基鎬,落點。
傳于權永秀曰,弘文提學許遞,前望單子入之。
弘文提學前望單子入之,趙徽林,落點。
傳于金世鎬曰,召對爲之。
傳于閔奎鎬曰,金吾堂上許遞,政官牌招,開政。
傳于閔奎鎬曰,呈告工判許遞,今日政差出。
權永秀,以吏曹言啓曰,成均館典籍南一愚·兪初煥,俱以身病,呈狀乞遞,竝改差,何如?傳曰,允。
有政。吏批,兼判書金炳學進,參判兪致善,參議朴昇壽,竝牌招不進,右副承旨金世鎬進。以金穰根爲大司諫,南鍾吉爲掌令,洪義麟爲正言,趙得林爲工曹判書,李敦榮爲判義禁,徐衡淳爲知義禁,金壽鉉·金炳奎爲同義禁,趙在衡爲奉常正,洪承億爲司僕正,楚秉德爲奉常主簿,李瓘鉉·李鼎圭·韓箕錫爲假監役,金洛鉉爲靖陵參奉,故副摠管任聖說,贈兵判知訓例兼,刑曹判書任泰瑛考
兵批,行判書鄭基世病,參判朴齊寅病,參議申鎰益病,參知鄭煥翼入直進,同副承旨申正熙進,大護軍金漢淳,副護軍申泰運·成容默,副司直韓鼎謩·金騏獻,副司果金樂淵,副司勇安鴻善,已上竝單付。
吏批再政,以李寅皐爲左參贊,李升洙爲刑曹參判,張錫駿爲司成,鄭昌東爲禮曹佐郞。
吏批三政,以趙鳳夏爲右尹,金漢鼎爲典籍。
吏批四政,左尹單趙鳳夏,右尹單洪鍾雲。
以吏曹參議朴昇壽牌不進罷職傳旨,傳于權永秀曰,只推。
傳于申正熙曰,明日出宮內門路,以協陽門爲之。
以平安監司洪祐吉狀啓,義州府人命爛死事,傳于金基纘曰,聞甚驚慘,元恤典外,別加顧助,結構掩埋等節,廟堂措辭分付。
以平安監司洪祐吉狀啓,平壤府民家失火事,傳于金基纘曰,當此農節,多戶之燒燼,極爲驚慘,元恤典外,別加顧助,趁卽結構奠接,俾無失所捿遑之歎事,廟堂措辭關飭。
以平安監司洪祐古狀啓,龜城府民家失火事,傳于金基纘曰,聞甚矜惻,元恤典外,別加顧助,結構奠接之方,廟堂措辭分付。
金基纘,以戶曹言啓曰,睿陵位田,令戶曹擇定事,自禮曹已爲入啓,蒙允矣。謹考登錄,則各陵園墓位田八十結,例以量外加耕,或折受田陳廢中起墾處劃付,而諸道見無可合之處,且無元結劃給之例,就糧餉廳所在屯土中,龍仁四十結,坡州四十結,合八十結望定,而收稅之節,依近例自本曹,以宮結例收捧,移送本陵之意,知委施行,而時起實摠,以本曹量案,無以硬定,令各該邑詳細打量,御覽量案,修正上送事,分付,何如?傳曰,允。
又以戶曹言啓曰,大王大妃殿口傳下敎曰,當此國用罄乏之時,奉保夫人供上加定,甚爲不緊,祿俸外供上一款,勿爲磨鍊,自惠廳每朔錢二十兩式輸送事,命下矣。奉保夫人供上及婢子宣飯等,各種進排,自今四月十四日,爲始還寢,而各道別單之前,已啓下者,亦爲還寢,山蔘·䓀莄及乾秀魚價米,一體勿爲上下之意,敢啓。傳曰,知道。
權永秀,以禮曹言啓曰,卽接公忠監司李秉文移文,則以爲公州牧鄕校殿宇廊廡,年久朽敗,而聖殿正間,多有滲漏,顚覆之患,迫在朝夕,今將修葺告由,移還安祭香祝,自本曹啓稟下去矣。公州牧鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接昌平幼學曺琪源所志,則以爲族兄栢悅,嫡妾俱無子,以其同姓四寸弟栢恒第二子柄世,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長曺琪源所訴,旣如此,曺栢恒第二子柄世,立爲曺栢悅之後,何如?傳曰,允。
又以宗廟署都提調意啓曰,明日宗廟·永寧殿展謁時,廟司四員,不可不備,而副奉事李裕敦,遭祖母喪,不得進參云,合有變通之道,本署副奉事李裕敦改遞,令該曹口傳差出,以爲及時擧行之地,何如?傳曰,允。首仕參奉,擬入。
吏曹口傳政事,以閔泳商爲宗廟副奉事。
申正熙,以兵曹言啓曰,庭試武科初試設場,在於明日,而動駕相値,勢不得擧行矣。待還宮後開場之意,分付試所,何如?傳曰,允。
又以兵曹言啓曰,鍾閣改建懸鍾之前,人定罷漏,以皷代行之意,敢啓。傳曰,知道。
又以兵曹言啓曰,鍾閣不可不趁速改建,令戶曹劃卽擧行,何如?傳曰,允。
又以議政府言啓曰,鍾閣改建之役,不容少緩,令戶·兵·工三曹,合力料辦,別定郞廳,以爲刻期董督,不多日內,完役事,分付,何如?傳曰,允。
兼廣州留守金炳翼疏曰,伏以因封奄過,虞卒已畢,聖慕哀廓,益復靡逮。仍伏念臣久掌國計,兼管戎務,力弱任鉅,僨誤滋悚,而時値哀遑,煩籲則義有不敢,日積憂瘁,實狀則病又難强,徊徨蹙踖,靡所自措,分司時授,乃在此際,俾臣卸重擔而就閒局,簿書稀簡,水泉淸涼,得以安意調病,仁天造化,無物不遂,而一介微私,何以曲成至此也?感戴恩渥,只有日夕攢祝。第臣有區區所壞,不敢不一暴者。臣母墳山,在於京畿利川地,臣之本生父,方在鄕廬,時節往省,卽情理之不容已。且臣妻墳,在於公忠道槐山,而風水不利,方營移窆,非臣躬檢,無以句當,雖其相距,或近或遠,而俱是臣所守境外也。法不得擅離其行,又非一再而止,則每煩請腵,亦極猥悚,庸敢短牘控實。伏乞聖明,俯賜鑑涼,仰稟東朝,亟遞臣居留之任,仍許臣往來之暇,俾有以隨時從便,則臣所御戴,又當如新受賜矣。臣無任云云。答曰,省疏具悉。卿其從便往來,益勉保釐之務。
甲子四月二十日子時,上詣孝文殿。卒哭祭親行入侍時,行都承旨李載元,左承旨金基纘,右承旨閔奎鎬,左副承旨權永秀,右副承旨金世鎬,同副承旨申正熙,記事官朴海哲,假注書金聲根,別兼春秋趙熙一·洪軒鍾,提學金學性,直閣李世用,檢校待敎趙秉協·鄭範朝·趙成夏·洪承億·趙寧夏,應敎李正魯,副應敎趙然友,校理趙然友,校理兪晩源·洪淳學,副校理蔡東述,修撰李基正,副修撰宋熙正,以次侍立。時至,通禮跪啓請外辦。上具衰服,乘輿出宣化門。藥房提調洪鍾序,副提調李載元,進前奏曰,侵夜勞動,聖體,若何?上曰,一樣矣。仍出協陽門,入延英門,通禮跪啓降輿,上降輿,仍入宣政門,詣齋殿。傳曰,喧譁不能禁飭,當該兵曹判書,從重推考。少頃,通禮跪啓請出次,上杖出齋殿。都承旨李載元,進前奏曰,飭敎之下,喧嘩一向狼藉,當該禁喧郞廳,所當重勘,而本院請推之外,無他可施之罰,何以爲之?敢稟。上曰,事過後拿處,可也。〈出擧條〉贊禮前導入孝文殿東夾門,由東階陞,詣板位西向立。贊禮跪啓請俯伏哭,上俯伏哭。少頃,啓請止哭四拜興平身,上止哭行四拜禮。執禮曰,行奠弊禮。贊禮導上詣盥洗位,盥洗訖,仍詣尊所,北向立。執尊者,擧羃酌鬱鬯,上詣靈座前跪。載元奉香,永秀奉爐,上三上香,基纘奉瓚跪進,贊禮啓情執瓚灌地,上執瓚灌地訖,以瓚授永秀,還置于尊所。奎鎬奉幣篚跪進,贊禮啓請執幣獻幣。上受幣授基纘,奠于靈座前訖。贊禮導上降復位。執禮曰,行初獻禮。贊禮導上詣尊前,執尊者,擧羃酌醴齊,上詣靈座前跪,載元奉爵跪進,贊禮啓請執爵獻爵,上受爵授基纘,奠于靈座前訖。大祝直閣李世用,進香案右,東向跪,讀祝文訖。贊禮導上降復位。執禮曰,行亞獻禮。謁者引亞獻官行判敦寧金炳冀,詣靈座前。行禮如儀訖,降復位。執禮曰,行終獻禮。謁者引終獻官行知中樞府事洪在喆,詣靈座前,行禮如儀訖,降復位。贊禮啓請俯伏哭,上俯伏哭。少頃,啓請止哭四拜興平身,上止哭行四拜禮。大祝納虞主如儀。贊禮導上詣望燎位,大祝奉祝幣燎於坎。贊禮跪啓禮畢,仍導上還齋殿。贊禮進當齋殿,啓請改服,上改服。左通禮跪啓請出次,上具布裹翼善冠·布袍·布裹烏犀帶·白皮靴,以出齋殿,至宣政門外。領府事鄭元容,領敦寧金興根,判府事金左根,左議政趙斗淳,進前奏曰,日月易邁,卒哭奄過,哀慕之情,當復如何?上曰,罔極矣。元容曰,侵夜勞動,聖體,若何?上曰,一樣矣。左通禮跪啓請乘輿,上乘輿出延英門,由協陽門,入宣化門,還內。諸臣以次退出。
甲子四月二十日巳時,上御重熙堂。召對入侍時,參贊官金世鎬,侍讀官蔡東述,檢討官李基正,直閣李世用,假注書金聲根,記注官崔奭奎,別兼春秋趙熙一,各持小學第一卷,以次進伏訖。上曰,史官分左右。上開卷,仍讀自周禮大司徒,止吾必爲之學矣。上曰,八刑之中,不孝居先,言其人倫之最大者乎?東述曰,然矣。人之行,惟孝爲大,罪亦不孝爲大。故鄕八刑之中,必先言不孝之刑也。基正曰,五刑之屬三千,而罪莫大於不孝,此在童蒙先習,而亦於經傳有此語,蓋孝是百行之源,故不孝亦爲最大罪也。上曰,亂民之刑,何等語也?基正曰,亂民,挾邪道以惑民者也。邪道如異道妖讖之類也。世鎬曰,此與孝經五刑之屬三千,不孝爲大,旨義相似矣。曾已所進講者,聖聰果領會乎?上曰,知之矣。上曰,不恤之刑,何義也?東述曰,恤者,周給也。親戚鄕黨,窮無所歸者,若不周給,是無仁心,必爲不恤之刑也。上曰,敎以禮樂,何義也?東述曰,禮樂詩書,謂之四敎,而禮樂之敎,必以春秋,詩書之敎,必以冬夏,蓋互言,而統四時而敎之謂也。基正曰,禮樂詩書,各應於四時,故四時之敎,各以是分屬也。上曰,入則孝,出則弟,謹而信,汎愛衆而親仁,何義也?東述曰,入而孝於親,出而悌於長,言必以謹信,衆必汎愛,而惟仁人最親,是皆人之實地工夫也。世鎬曰,謹屬於行,而信屬於言,此指言行有實有常之謂也。上曰,事父母能竭其力,事君能致其身,與朋友交,言而有信,何義也?東述曰,力,誠也。能竭其誠以事親,孝之大也。致,委也,能委其身以事君,忠之盡也。朋友之道,信而已。故言而必信也。此皆爲學之所當先,人非學,無以致此,而子夏之雖曰未學,吾必謂之學云者,歎美之意也。基正曰,人臣之事君,必以身許之,故唐朝端午之節,群臣各有所獻,而李泌則獨以身獻之,卽此意也。此章數件事,皆從實地上工夫而得之矣。苟無篤實之學,不能如此,故所以云云也。上掩卷,仍命史官就座。又命退,諸臣以次退出。
上在昌德宮。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
展謁,還入齋室後,藥房·內閣·政院·玉堂口傳問安。答曰,知道。仍詣永禧殿入齋室後,藥房·內閣·政院·玉堂口傳問安。答曰,知道。
展謁,還入齋室後,藥房·內閣·政院·玉堂口傳問安。答曰,知道。仍詣景慕宮入齋室後,藥房·內閣·政院·玉堂口傳問安。答曰,知道。
展拜,還入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
申正熙啓曰,司僕寺內乘來言,捲簾,取稟。傳曰,捲三面。
又啓曰,來二十五日,朝參日次矣,敢稟。傳曰,停。
金世鎬啓曰,溫繹間,視事頉稟之意,敢啓。傳曰,知道。
大王大妃殿傳于金基纘曰,昨年回祿,竭力修葺之餘,市民之又遭此厄,極爲矜憫,再擧結構,必無其道,不可不特有處分矣。內下錢五萬兩,惠廳木五十同,特爲助給,以示顧恤之意,自廟堂量宜分給,昨年重建時,各衙門貸下公貨,竝爲蕩減,以爲紓力之地。
傳于金世鎬曰,左副承旨許遞,前望單子入之。
承旨前望單子入之,姜蘭馨,落點。
傳于申正熙曰,入直摠管許遞,前望單子入之。
摠管前望單子入之,金世均·金翊鎭,落點,
申正熙啓曰,禁衛大將許棨,以武二所試官,慕華館出去矣。所佩命召,何以爲之?敢稟。傳曰,仍佩往來。
又啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,副司果南一愚。
傳于金世鎬曰,政官牌招開政。
傳于閔奎鎬曰,試所進去外臺諫,竝許遞,今日政差出。
傳于金基纘曰,自宗廟詣永禧殿時,平市署官員,率被災市民,鍾閣前路待令。
閔奎鎬啓曰,臣以大王大妃殿·大妃殿問安,進去下直之意,敢啓。傳曰,知道。
李載元,以吏曹言啓曰,繕工監假監役官李瓘鉉·李鼎圭·韓箕錫俱以身病,呈狀乞遞,竝改差,何如?傳曰,允。
有政。吏批,兼判書金炳學進,參判兪致善進,參議朴昇壽進,右副承旨金世鎬進。以申泰運爲大司諫,尹顯岐爲軌義,姜爲掌令,丁集敎·韓永祖爲持平,趙寧夏爲獻納,金養默爲正言,李容休·丁大永·鄭匡始爲假監役。
兵批,行判書鄭基世進,參判朴齊寅進,參儀申鍾益進,參知鄭煥翼入直,同副承旨申正熙進。訓鍊主簿加設單李鍾健,護軍金穰根·金壽鉉·李鍾承,副護軍李鍾麟,副司直曺克承·南鍾吉·宋奎灝·金麟燮·金政源,副司果洪羲麟,以上竝單付。
金世鎬啓曰,今二十六日,景慕宮攝行酌獻禮祭文,當爲製進,藝文提學朴珪壽,未肅拜,待明朝牌招,使之製進,何如?傳曰,允。
傳于申正熙曰,明日出宮門路,以協陽門爲之。
李載元,以宗親府言啓曰,國恤率哭後,璿源譜略·國朝御牒,當爲修正,而或有設廳之例,多有自本府擧行之例,今番則何以爲之乎?敢稟。傳曰,自本府擧行。
又以宗親府言啓曰,今日宗廟展謁時,璿派文蔭儒武入參人擧案,修正以入之意,敢啓。傳曰,知道。
又以敦寧府言啓曰,大王大妃殿加上尊號,王大妃殿加上尊號,今已禮成矣。卽當紀載於御牒·譜冊,依例修整次,設廳之意,敢啓。傳曰,知道。
又以敦寧府言啓曰,大行大王廟號諡號,今當紀載於御牒,依例修整次,設廳之意,敢啓。傳曰,知道。
又以敦寧府言啓曰,大殿嗣位,大妃殿尊崇位號,今當紀載於御牒及譜冊,依例修整次設廳之意,敢啓。傳曰,知道。
金基纘,以戶曹言啓曰,議政府草記內,鍾閣改建之役,不容少緩,令戶·兵·工三曹,合力料辦,別定郞廳,以爲刻期蕫督,不多日內完役事,蒙允矣。郞廳以本曹正郞趙秉燮別定,使之擧行,何如?傳曰,允。
金世鎬,以孝文殿享官意啓曰,今二十二日人日製時,忠義吳岐善·李俊永·李憲文·李均純,皆爲赴擧云。忠義代假官二員,令該府依例差出,使之入番察任,何如?傳曰,允。
又以奎章閣言啓曰,原任直提學金炳弼,父喪卒哭日,依定式遣檢書官,勸肉以來之意,敢啓。傳曰,知道。
又以宗簿寺提調意啓曰,大王大妃殿加上尊號,王大妃殿加上尊號,今已禮成矣。卽當紀載於璿源譜略·國朝御牒,而八高祖圖王妃世譜,亦當一體修正矣。在前如此之時,或有設廳之例,多有自本寺擧行之例,今番則何以爲之?敢稟。傳曰,自本府擧行。
申正熙,以兵曹言啓曰,議政府草記內,鍾閣改建之役,不容少緩,令戶·兵·工三曹,合力料辦,別定郞廳,以爲刻期蕫督,不多日內,完役事,蒙允矣。郞廳,以本曹正郞尹成鎭別定,使之擧行,何如?傳曰,允。
又以兵曹言啓曰,今四月二十一日,武臣賓廳講書日次,而動駕相値,不得爲之之意,敢啓。傳曰,知道。
又以都摠府言啓曰,中日設行,限孝文殿卒哭前,啓請停止矣。今則卒哭已過,今日入直內三廳,武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
又以禁衛營言啓曰,謹依口傳下敎,明日動駕時,鍾閣以下被災處,遮設布城,而別定校卒,嚴加把守之意,敢啓。傳曰,知道。
又以御營廳言啓曰,謹依口傳下敎,明日動駕敎是時,鍾閣以南被災處,遮設布城,而別定校卒,嚴加把守之意,敢啓。傳曰,知道。
又以武一所試官意啓曰,臣所今日開場,擧子捧單數,自天字至宙字半字,合爲二百七十七人矣。先自柳葉箭·片箭試取,而元貫革外加設四貫革,合爲六貫革試取之意,敢啓。傳曰,知道。
又以武二所試官意啓曰,臣所今日,以動駕相値,今纔開場,擧子捧單數爻,自天字至宇字半字,合爲二百二十七人矣。柳葉箭·片箭,同爲試取之意,敢啓。傳曰,知道。
閔奎鎬,以義禁府言啓曰,明日人日製,通方外爲之時,本府都事,皆爲赴擧,只有武都事一員,當直入直,而本府入直公事·回公都事及通化門·月覲門·集春門·明光門·靑陽門禁亂都事,無以推移,假都事七員,令該曹口傳差出,以爲分排擧行之地,何如?傳曰,允。
甲子四月二十一日卯時,大駕詣宗廟·永禧殿展謁,景慕宮展拜入侍時,行都承旨李載元,左承旨金基纘,右承旨閔奎鎬,左副承旨權永秀,右副承旨金世鎬,同副承旨申正熙,記事官朴海哲,假注書金聲根,別兼春秋洪軒鍾·趙熙一,直閣李世用,檢校待敎鄭範朝·趙成夏·洪承億·趙寧夏,應敎李正魯,副應敎趙然友,校理兪晩源·洪淳學,副校理趙秉世·蔡東述,修撰李基正,副修撰宋熙正,以次侍立。時至,通禮跪啓請外辦,上具布裹翼善冠·布袍·布裹鳥犀帶·白皮靴,乘輿出宣化門。藥房提調洪鍾序,副提調李載元,進前奏曰,侵早勞動,聖體,若何?上曰,一樣矣。仍出協陽門,至延英門外。通禮跪啓請降輿,上降輿步過,通禮跪啓請乘輿,上乘輿,由肅章門,至仁政門外。通禮跪啓請降輿乘輦,上降輿乘輦,由進善門,出敦化門。通禮跪啓請進發,至宗廟大門外下輦所,通禮跪啓請降輦乘輿,上降輦仍步,詣入幄次後,問安勿爲之事,下敎。上改具翼善冠·無揚黑團領袍·靑鞓·素玉帶·黑皮靴,出幄次。通禮跪啓請乘輿,上乘輿,由東夾門,至齋殿門外。通禮跪啓請降輿,上降輿入齋殿。展拜時至,通禮跪啓請出次,上出次,步詣東神門外。載元進前奏曰,侍衛軍兵,使之來待西神門外乎?上可之。通禮導上入就版位西向立,引儀唱鞠躬四拜興平身,上四拜禮訖。仍詣殿內,各室奉審訖。上曰,戶·禮堂入侍。行戶曹判書李敦榮,行禮曹判書洪鍾應,進前待立。上奉審第一室·第八室·第十四室·第十五室·第十六室玉冊寶訖,仍出西神門,鍾序進前奏曰,此去齋室稍間,乘輿,似好矣。上曰,置之。仍步詣入永寧殿東神門。通禮導上入就版位西向立。引儀唱鞠躬四拜興平身,上鞠躬四拜興平身,仍詣殿內,各室奉審訖,還出東神門外。領府事鄭元容,領敦寧金興根,判府事金左根,左議政趙斗淳,進前奏曰,日吉辰良,展謁禮成,上而祖宗悅豫,下而萬姓歡祝,臣等伏不勝慶忭之忱。侵早勞動,聖體,若何?上曰,一樣矣。仍步詣至西神門路,上少駐,命宗府有司堂上進前。敦榮進前,上命承旨,使之勞問於入參璿派人,仍還入齋殿。傳曰,每年歲首,太廟展謁時及親祭時,璿派人,如例入參事,著爲定式。出傳敎。傳曰,宗府諸堂上,率昭顯世子·麟坪大君子孫入侍。出傳敎同副承旨申正熙,假注書金聲根,別兼春秋趙熙一·洪軒鍾,行戶曹判書李敦榮,行大護軍李景純·李圭徹,行護軍李容殷·李寅蘷·李寅奭·李景夏,行都承旨李載元,漢城府左尹李升洙,行護軍李明錫·李南轅,以次進伏。幼學李載英·李載晩·李載德·李載完,童蒙李載允·李載洪進前,第次奏職姓名訖。上命宗親有司堂上進前。敦榮進前。上曰,好在否?敦榮曰,下詢至此,臣等之榮感,極矣。上曰,睦親之誼,我家之法,今日此庭招見,意攸在焉。卿等益加敦親,勿失和氣。敦榮曰,今日展謁時,有宗府有司堂上,率璿派人入參於南神門外之命,盛矣哉。此帝堯之明德親族,自身而家者也,商王之立愛惟親,敎民睦順者也。今日民等,獲覩三代盛事,相顧欽誦,不勝歡忭。今日擧行,卽首堂之事,而首堂興寅君,以侍衛進參,臣猥居有司之列,故與諸派人同爲祗迎矣。俄蒙勞問之至恩,今又得登尺五之地,龍光所被,班聯動色,臣旣登筵,以本府事,有仰達者。見今璿源譜略改張,謹當稟旨擧行,而此是國朝金石之憲章,春秋之大綱也。恩彦君派,有夫人爵號釐正處,待改張,依古法改之,何如?上曰,依爲之。出擧條敦榮曰,璿源續譜開刊,是大行大王敦宗之特念盛意也。自庚申始刊,已有訖工入啓者,而其後因循,尙未就完,雖緣遠居之諸派,未能齊到而然,事體則甚未安。更加申飭於諸派門長,如有不遵宗法之人,則自臣府依舊例施罰,朝官則甘飭於吏·兵曹,解罰前,勿爲檢擬於政注之意,定式施行,何如?上曰,依爲之。予於潛邸,慣知之矣。益加申飭各派,斯速告功。出擧條上曰,宗親堂上賜茶。命書傳敎曰,參班璿派儒武,再明日當應製試取矣。該房知悉。春塘臺親臨磨鍊,武士,兵判試取於丹楓亭,出傳敎上曰,史官就座。仍命退,諸臣以次退出。
以司謁口傳下敎曰,鍾閣前路,被災市民待令時,侍衛路上留駐。通禮跪啓請出次,上出次。通禮跪啓請乘輿,上乘輿出東夾門,至幄次。通禮跪啓請降輿,上降輿入幄次,問安勿爲之事,下敎。通禮跪啓請出次,上改具布裹翼善冠·布袍·布裹烏犀帶·白皮靴出次,仍步詣下輦所。通禮跪啓請乘輦,上乘輦,進發至鍾閣前路,大駕少駐。上曰,平市署官員率被災市民,入侍。駕前下敎,平市署官員率被災市民進前。命書傳敎曰,市民失火,聞之驚歎。今於輦路所見,尤爲矜憫,重建之道,當有慈聖處分矣。斯速結構,使無蕭條棲遑之歎。上曰,都承旨持此傳敎,曉諭於被災市民等。載元進前讀諭訖,進發至永禧殿大門外下輦所。通禮跪啓請降輦乘輿,上降輦,乘輿至幄次。通禮跪啓請降輿,上降輿入幄次。問安勿爲之事,下敎。通禮跪啓請出次,上改具翼善冠·無掦黑團領袍·靑鞓·素玉帶·黑皮靴出次。通禮跪啓請乘輿,上乘輿入東夾門,入齋殿。奎鎬請承傳色啓曰,臣承命問安于大王大妃殿·王大妃殿·大妃殿,答曰,知道。展拜時至,通禮跪啓請出次,上出次。通禮導上入詣版位西向立。引儀唱鞠躬四拜興平身,上行四拜禮,將詣殿內,奉審時,少駐版位,敎曰,都承旨進去,大院君迎入。載元承命迎入,上陞詣第一室,命閣臣捲帳奉審,次詣各室奉審訖。通禮導上還齋室,少頃,通禮跪啓請出次,上出次。載元進前奏曰,當該東西唱引儀,臚唱之際,做錯非細,所當重勘,而本院請推之外,無他可施之罰,何以爲之?上曰,事過後拿處,可也。出擧條又啓曰,本殿守僕,擧行之際,做錯非細,令攸司從重科治,何如?上曰,當該守僕,令本殿官申飭。出擧條通禮跪啓請乘輿,上乘輿出東夾門,至幄次前。通禮跪啓請降輿,上降輿入幄次,問安勿爲之事,下敎。少頃,通禮跪啓請出次,上改具布裹翼善冠·布袍·布裹鳥犀帶·白皮靴出次。通禮跪啓請乘輿,上乘輿至下輦所。通禮跪啓請降輿乘輦,上降輿乘輦,進發至鍾閣前路,回輦命貢市堂上,率貢市人入侍。載元進前奏曰,出標信,開作門,何如?上曰,以已下標信,擧行,可也。貢市堂上趙然昌,率貢市人入侍奏曰,捧所懷,爲三十一張矣。以授載元·載元進前奏曰,請貢人所懷,已盡捧矣,何以爲之乎?上曰,竝下政院,可也。仍爲進發至宗廟洞口下輦所,通禮跪啓請降輦,上降輦步過。通禮跪啓請乘輦,上乘輦,進發至義洞前路,上少駐。仍敎曰,麟坪大君祠版,遣左承旨看審以來。出駕敎至景慕宮大門外幄次前,通禮跪啓請降輦,上降輦入幄次。問安勿爲之事,下敎。少頃,通禮跪啓請出次,上改具翼善冠·無揚黑團領袍·靑鞓·素玉帶·黑皮靴以出。通禮跪啓請乘輿,上乘輿,由東夾門至齋室門外。通禮請降輿,上降輿入齋室。展拜時至,通禮跪啓請出次,上出次至齋殿門外,入就版位西向立。引儀唱鞠躬再拜興平身,上行再拜禮。陞詣廟門時,上曰,承旨進去,大院君迎入。正熙承命迎入。上廟內奉審,仍詣望廟樓,入就版位。引儀唱鞠躬四拜興平身,上行四拜禮,仍入室內,命閣臣展奉三朝御眞奉審,捲奉訖,仍出廟門外。基纘進前奏曰,臣承命馳詣麟坪大君祠版看審,無頉之意敢達。上曰,唯。仍入齋室,通禮跪啓請出次,上出次。基世進前奏曰,明日再明日殿座時,雲寶劍仍用之意敢達。上可之。通禮跪啓請乘輿,上乘輿,出宮大門外幄次前。通禮跪啓請降輿,上降輿,入幄次。問安勿爲之事,下敎。通禮跪啓請出次,上改具布裹翼善冠·布袍·布裹鳥犀帶·白皮靴出次。通禮跪啓請乘輿,上乘輿。至下輦所,通禮跪啓請降輿乘輦,上降輿乘輦,進發至宗廟下輦所。通禮跪啓請降輦,上降輦步過。通禮跪啓請乘輦,上乘輦,進發由把子橋入敦化門,由進善門至仁政門外。通禮跪啓情降輦乘輿,上降輦乘輿,入肅章門至延英門,通禮跪啓請降輿,上降輿步過。通禮跪啓請乘輿,上乘輿入協陽門。基世啓稟放仗,正熙請出標信解嚴。入宣化門還內,諸臣以次退出。
上在昌德宮。停常參·經筵。
閔奎鎬啓曰,大司憲黃浩民,掌令孫永老試所進,執義尹顯岐,掌令姜,持平丁集敎未肅拜,韓永祖在外,監察茶時之意,敢啓。傳曰,知道。
李載元啓曰,左參贊李寅皐,左尹趙鳳夏除拜後,過三日不爲出肅,竝依定式推考警責,仍卽牌招察任,何如?傳曰,允。
閔奎鎬啓曰,卽者義禁府都事來言,今日動駕時,衛外擊錚人趙秉薰等二十二人,移送秋曹云矣,敢啓。傳曰,知道。
傳于姜蘭馨曰,勸講,待下敎。
傳于姜蘭馨曰,藥院提調許遞,前望單子入之。
內醫提調前望單子入之,興寅君最應,落點。
傳于姜蘭馨曰,入格儒生,明日待令。
傳于姜蘭馨曰,明日親臨儒武試取時,宗府諸堂入參。
姜蘭馨啓曰,參班璿派儒生應製,弘文提學主試事,命下矣。弘文提學趙徽林,待明朝牌招,使之考試,何如?傳曰,允。
傳于閔奎鎬曰,臺諫竝許遞,前望單子入之。
臺諫前望單子入之,大司憲趙然昌,大司諫鄭駿容,執義金權,司諫白弘洙,掌令李源鼎·李應呂,獻納郭致燮,持平權仁成·朴定鉉,正言曺錫萬·李晩瀅,落點。
傳于姜蘭馨曰,再明日春到記,春塘臺親臨磨鍊,都承旨馳往泮宮,明日夕食堂,收取以來。
以愼在寬囚單子,傳于閔奎鎬曰,特爲分揀。
大王大妃殿,以司謁口傳下敎曰,各邑所在書院·鄕賢祠·生祠堂及每院祠所屬結摠與保額,消詳懸錄,一一登聞事,令廟堂行會於八道四都,俾無遺漏之意,三懸鈴知委。
以黃海監司洪淳穆狀啓,長山以北十一邑稅太所納京司差人,憑藉公文,高價濫作,結民呼訴,嚴加禁斷,少紓民力,令廟堂稟處事,傳于金基纘曰,戶惠廳之京差人名色,未知創自何時,利於國乎,利於民乎?營邑自在,何有別遣差人乎?自今爲始,戶惠廳與各營各司之京差人名色,廟堂一切嚴禁事,永爲定式。
以黃海監司洪淳穆狀啓,瑞興府民家失火事,傳于金基纘曰,聞甚矜惻,元恤典外,別如顧助,趁卽結構奠接之方,廟堂措辭,分付。
傳于姜蘭馨曰,明日出宮門路,以協陽門爲之。
李載元,以吏曹言啓曰,景慕宮酌獻禮,遣大臣攝行事,命下矣。時原任大臣中,當爲塡差,而領中樞府事鄭元容,有身病,領敦寧府事金興根,時帶藥院都提調,例不得塡差,行判中樞府事金左根有身病,議政府左議政趙斗淳,宗廟夏享大祭塡差,齋宿進,議政府右議政李景在,奉命出疆,無可差之員,何以爲之?敢稟。傳曰,宗親·儀賓中塡差。
又以吏曹言啓曰,贈諡忠敏公李義淵延諡,定行於來五月初三日咸鏡道永興衙中云矣,敢啓。傳曰,知道。
又以吏曹言啓曰,大興郡守尹宗儀呈狀內,矣身以省掃事受由上京矣,身病猝重,萬無還赴之望云。其身病旣如是,則有難强令還任,罷黜,何如?傳曰,允。口傳差出。
吏曹口傳政事,以金夔淳爲大興郡守。
姜蘭馨,以議政府言啓曰,大王大妃殿傳曰,作年回祿,竭力修葺之餘,市民之又遭此厄,極爲矜憫,再擧結構,必無其道,不可不特有處分矣。內下錢五萬兩,惠廳木五十同,特爲助給,以示顧恤之意,自廟堂量宜分給。昨年重建時,各衙門貸下公貨,竝爲蕩減,以爲紓力之地事,命下矣。各廛回祿之荐在九朔之頃者,念其事勢,實所矜憫,今下帑金,逈出望外,竝與前貸而特蕩之慈敎一頒,歡聲溢街,是所謂民不知災者也。謹依下敎,量其房屋間架多少,布廛錢二萬兩,木二十同,紙廛錢一萬四千兩,木二十同,綿子廛錢六千兩,木五同,東床廛餞五千五百兩,木五同,樺皮廛錢四千兩分給,而靑布廛·馬床廛則截火之際,略有毁擬云,靑布廛錢三百兩,馬床廛錢二百兩,一體分給之意,敢啓。傳曰,知道。
又以禮曹言啓曰,卽接宗廟署所報,則明日人日製試取時,本署官員,俱爲觀光云矣。依定式本曹正郞陳秉燮,假官差送,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日人日製試取時,本宮官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接平安監司洪祐吉移文,則以爲成川府鄕校正殿,營建年久,上雨旁風,櫨桷傾側,棟樑腐傷,今將重修,告由移還安祭香祝,自本曹啓稟下送云矣。成川府鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以奎章閣言啓曰,頒賜冊子,安寶次,奎章之寶,請出之意,敢啓。傳曰,知道。
又以奎章閣言啓曰,原任直閣李承純父喪,依定式遣檢書官,致賻致弔,仍爲勸肉以來之意,敢啓。傳曰,知道。
申正熙,以訓鍊都監言啓曰,挾輦把摠閔致鴻,被災市民待令之時,作門擧行,未免稽緩,其在事體,不可仍置,決棍汰去之意,敢啓。傳曰,事已過矣,特爲容恕。
又以武一所試官意啓曰,臣所今日柳葉箭·片箭應射擧子九十人內,柳葉箭入格十三人,片箭入格六人矣。日暮姑停之意,敢啓。傳曰,知道。
又以武二所試官意啓曰,臣所昨日未畢試柳葉箭·片箭,今日殿座還內後,仍爲開場試取之意,敢啓。傳曰,知道。
又以武一所試官意啓曰,臣所明日當爲開場試取,而今二十二日人日製,殿座相値,二十三日應製,殿座相値,連爲姑停之意,敢啓。傳曰,知道。
又以武二所試官意啓曰,臣所今日柳葉箭·片箭應射擧子二十四人內,無一人入格矣。日暮姑停,而明日以殿座相値,待還內後,開場試取之意,敢啓。傳曰,知道。
吏曹啓目,前五衛將李鎭奎名字,改以鉉奎,前五衛將徐海淳名字,與後娶妻父金海純,音相似,改以木淳事爲等如告狀,依例令藝文館給帖,何如?判付啓依允。
左參贊李寅皐疏曰,伏以居諸流駛,孝文殿虞卒奄成,仰聖懷,愾廓如新,而群情愴痛曷極?日辰淸朗,秪行展謁,竊惟宸慕,誠禮克伸,滿城人民,爭瞻羽旄之美,擧欣欣然相告聳喜。第有璿派人參班之命,甚盛擧也,欽頌萬萬,而臣獨訟愆跧伏,未得從諸宗後,歡祝之餘,倍切耿耿之忱。仍伏念臣材知謏薄,言議巽軟,流品冗職,常恐不得堪承,初何嘗一分近似於淸朝耳目之任,而況年來病祟沈痼,神精昏聵,一切世事,茫未辨別,忽於昨秋,猥蒙都憲之除,夤緣事會,一謝恩命,而材不稱職,負乘是懼,早晩顚沛,自分必至,伊時適値赦會,有濟州牧加棘罪人金始淵放逐鄕里之命,而第臣識見自是疎昧,病思從又迷錯,遂至沁泄泯默,臺體由臣而壞損,刑政由臣而骫骳,溺職之罪,無所自逃,果然守經之論,出於司直之地,臣亦追惟自訟,滿心愧恨。至於彼疏中受鉗顧望四字,未知果何所指,而言之無倫,胡至此極?臣雖無似,今已老白首矣,寧忍爲此也?臣行己無素,不能見孚,受人侮衊,足以辱薦紳而羞當世,自顧悼嘆,寧欲無言,聖度包容,恕臣以所失,施臣以薄罷,曾未幾何,恩敍遽下,罰未蔽辜,罪反媒榮,間承宗府新命,今又伏奉左參贊除旨,且感且惶,罔知攸措。臣是何人,獲此異數於聖明之世也?恩造雖極感頌,私義轉益危蹙,更以何顔,靦然無恥,復廁周行乎?玆敢不避僭猥,仰瀆嚴廬之下。伏乞聖慈,俯賜鑑諒,仰稟東朝,下臣司敗,勘以當律,以爲當官不職者之戒焉。臣無任云云。答曰,省疏具悉。向來臺言之過情,已燭悉矣,何必爲引?卿其勿辭行公。
行大護軍宋近洙疏曰,伏以喬封奄成,聖慕靡逮,廟宮祗謁,宸誠克伸,且愴且忭,群情大同。仍伏念臣,猥以無似,名參講官,獲近咫尺之天,叨陪雙隻之筵,書生寵榮,於斯至矣,何敢以區區微私,此時煩溷,而臣之本生父母墳山,在於公忠道懷德地,風水不叶,方營移窆,凡應事幹,臣將躬檢,此係情理事勢之不容已者。第臣所有勸講之任,爲任綦重,有不敢仍帶出外,亦不宜虛縻曠久,庸敢控實陳籲。伏乞聖慈,俯垂矜諒,仰稟東朝,亟賜鐫改,仍許臣還鄕之暇,俾伸私情,不勝至祝。臣無任云云。答曰,省疏具悉。所請依施。
行護軍朴珪壽疏曰,伏以光陰流駛,孝文殿成事奄過,仰惟屛楣皇瞿,益復靡逮,日吉辰良,廟謁禮成,聖慕克伸,群情胥悅。仍伏念臣,樗散之材,不適需用,瓠落之質,轉至衰朽,念已冷於仕進,分粗甘於家食,直一酸寒老措大耳。豈意初元特達之簡,乃垂不世曠絶之寵,陞之以卿秩,處之以邇密,每一聞命,彌切兢惕。曾未幾日,旋授講官之銜,是必風裁端亮,輔導君德者,乃可,而臣非其人也,博通經史,論思廈氈者,乃可,而臣非其人也,資崇館閣,素儲英譽者,乃可,而臣非其人也。簾陛承敎,惶汗浹背,香案叨對,龍光遍體,顧問之下,何能有絲毫仰補,退而踧踖,不省措躬之地。又未幾日,文苑除旨,有隕自天,臣於是震越慙懼,不自知其死所矣。知哲圖任,明王之盛節也,際會風雲,人臣之至榮也。惟我聖上,庶政鼎新,萬物咸覩,濟濟百僚,靖共爾位,臣之受恩,適遭此時,彝性所具,豈不願聯武翶翔而進乎?然膏雨普潤而臣之被澤爲獨隆,江河同飮而臣之充量已太過,聯翩華誥,偏萃一身,計其日月,不過三改朔耳。雖古之大器大受者,尙可以爲憂,況臣單孑之跡,謏薄之才,其疾驟若是,而無顚蹶之患乎,其滿盈若是,而無傾覆之災乎?此臣之不敢進者一也。且國之設此官,爲掌詞命也。春秋之世,其所以草創之,討論之,修飾之,潤色之者,必更四賢之手,各盡所長,雖有才藝,不得以兼總之,詞命之綦重,蓋如此焉。故唐宋以來如陸贄之於翰苑,歐陽修之於內外制,其邃學鴻文,昌明黼黻,卓然爲一代瓌望,然後居之。夫文者,文言所謂脩辭是也。臣見譏椎鹵,學術空疏,於修辭一事,本不能擬議,特以古文一泒,爲家世相傳,故人或疑臣,略有擩梁庭訓。然童年荒嬉,白首無成,忝墜先業,常所愧恨。功令時文,素無兔園之工,駢儷翰藻,竝乏蟲篆之技,尙何以載筆明廷,演絲綸而颺典冊乎?徒貪美官而隳其職,强冒虛名而鮮其實,卽自欺也,自欺不已,至於欺人,欺人不已,至於欺君,臣子之大罪也。臣若掩護己短,顧戀好爵,揚揚靦膺,則是欺殿下也,寧不大可懼哉?此臣之不敢進者二也。屛伏多日,左右思量,祈免一念,如縛求解。今伏奉景慕宮酌獻禮祭文撰進之命,庚牌儼臨,尤增悚蹙。玆敢悉暴衷款於慈覆之天。伏願聖明,俯賜鑑諒,仰稟東朝,劃鐫臣所帶之職,俾熙朝用人,必適其器,微臣受任,不逾其分,不勝至祝。臣無任云云。答曰,省疏具悉。卿其勿辭行公。
副護軍徐承輔疏曰,伏以臣,於年前監試,猥當主試之役,而場屋起鬧,街衢設接,縱云弊習旣痼,有非一禁官所能止遏,爲主試者,苟能嚴加操束,到底檢飭,則豈至於是哉?臣實有罪,自知難逭,果有大僚請譴而薄勘,止於罷職,至今退惟,悚汗浹背。凡於大小試役,艮限已成,迺者試士有命,對讀官恩點遽降,而自顧愆尤,今猶夫昔,臣何敢視同無故,晏然趨膺乎?忙陳短章,冒控崇嚴。伏乞聖明,特垂鑑諒,卽命鐫改,以安私分,仍治瀆撓之罪焉。臣無任云云。省疏具悉。往事,何必進提?
甲子四月二十二日辰時,上詣春塘臺。親臨人日製,通方外儒生試取入侍時,行都承旨李載元,左承旨金基纘,右承旨閔奎鎬,左副承旨姜蘭馨,右副承旨金世鎬,同副承旨申正熙,記事官朴海哲,假注書金聲根,直閣李世用,檢校待敎鄭範朝·趙成夏·洪承億·趙寧夏,應敎李正魯,副應敎趙然友,校理兪晩源·洪淳學,副校理趙秉世·蔡東述,修撰李基正,副修撰宋熙正,以次侍立。時至,通禮跪啓請外辦。上具布裹翼善冠·布袍·布裹鳥犀帶·白皮靴,乘輿出宣化門。藥房提調興寅君最應,副提調李載元進前奏曰,侵早勞動,聖體,若何?上曰,一樣矣。仍出協陽門·建陽門·銅龍門·集禮門·明光門·興德門·靑陽門,詣春塘臺陞座。入門官呈儒生入門單子,載元讀奏訖。又奏曰,儒生今將入場,出標信開布城乎?上可之。上曰,試官行禮。載元曰,侍衛中試官蒙點人,使之下去,一體行禮,何如?上可之。又奏曰,承旨中對讀官蒙點人,何以擧行乎?上曰,試官兼行,可也。讀券官兼吏曹判書金炳學,行兵曹判書鄭基世,對讀官左副承旨姜蘭馨,副護軍徐承輔,副修撰宋熙正,副司果李冕光,行四拜禮訖,以次就位。上命試官進前。上命書賦題,蓋天子之孝也。限申時。炳學·基世,讀奏訖。熙正·冕光,跪受懸題。載元啓曰,藝文提學朴珪壽,疏批已下,卽爲牌招,何如?上曰,依爲之。出擧條上命試官權退,上入小次。載元,以司謁入稟曰,先張已入,請出標信開門,使呈券儒生,次次出送,何如?上曰,以已下標信,擧行,可也。少頃,上出次,命考試。上曰,別雲劍·兵·摠府堂上·堂上閣臣·入侍承旨·堂上對讀官,竝讀券官加差下,堂下閣臣·入侍玉堂,竝對讀官加差下,使之分考。上入小次,少頃,上出次。上曰,取五十人。基世進前奏曰,再明日殿座時,今日雲寶劍,仍用之意,敢達。上可之。上命科次。炳學進前科次。冕光讀奏第一張五句,上曰,止之。炳學奏曰,書等,何以爲之乎?上曰,第一張,書正字三下,第二張第三張,書草三下,其餘竝書次上。炳學書等訖。載元曰,坼封,何以爲之乎?上曰,承旨分坼,可也。載元等,坼封訖。炳學曰,豫次,書外字乎?上可之。上命書傳敎曰,人日製賦居首三下幼學權膺善,直赴殿試,之次草三下生員韓致肇等二人,竝直赴會試,之次次上幼學李台鼎等三人,竝給二分,之次次上幼學李鎬俊等四人,竝給一分,之次次上幼學申泰寬等十人,各朱書百選一件賜給,之次次上幼學安彦國等十人,各陸奏約選一件賜給,之次次上幼學韓命源等二十人,各奎章全韻一伴賜給。傳曰,入格儒生,明日待令。通禮跪啓禮畢,上降座。通禮跪啓請乘輿,上乘輿,由靑陽門·興德門·明光門·集禮門·銅龍門·建陽門·協陽門。正熙請出標信解嚴,由宣化門還內。諸臣以次退出。
上在昌德宮。停常參·經筵。
閔奎鎬啓曰,新除授掌令李源鼎,以前任丹城縣監,方在解由未出中,何以爲之?敢稟。傳曰,勿拘。
傳于姜蘭馨曰,益安大君祀孫,將自鄕搬移于京第云,祠版入京日,遣承旨致祭。
傳于姜蘭馨曰,宗府堂上入侍。
以司謁口傳下敎曰,宣傳官廳牌頭次螺赤六名,三營門各二名式付料,該廳債帳難支云,自訓局錢一千五百兩除給,自今爲始,幸行時宣傳官,自先廂營主饋事,分付。
以司謁口傳下敎曰,侍衛軍兵,令各其營乾犒饋。
傳于姜蘭馨曰,明日出宮門路,以協陽門爲之。
傳于申正熙曰,再明日次對,依例來會。
姜蘭馨啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,副司果兪初煥·張世容,以上竝單付。
李載元,以吏曹言啓曰,贈諡文景公李肇源,贈諡孝簡公李龍秀,贈諡文憲公李鍾愚,延諡竝定行於今四月二十五日楊州地鄕第云矣,敢啓。傳曰,知道。
又以吏曹言啓曰,今此宗廟永寧殿夏享大祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果單趙寧夏·姜蘭馨。
以禮曹言啓曰,卽接永禧殿官員所報,則明日春到記試取時,本殿官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日春到記試取時,本宮官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳日,允。
又以禮曹言啓曰,來五月十二日,大王大妃殿加上尊號,王大妃殿加上尊號,合二慶慶科庭試文科親臨與命官,何以爲之,而處所,以何處擧行乎?敢稟。傳曰,春塘臺親臨,磨鍊。
又以禮曹言啓曰,卽接公忠監司李秉文移文,則以爲懷仁縣鄕校,年久朽敗,聖殿正間,多有滲漏顚覆之患,迫在朝夕,今將修葺,告由移還安祭香祝,自本曹啓稟下送云矣。懷仁縣鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
申正熙,以兵曹言啓曰,謹依下敎,龍虎營侍衛軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依口傳下敎,侍衛將官·將校·軍兵及武藝別監等處,乾犒饋分給之意,敢啓。傳曰,知道。
又以禁衛營言啓曰,謹依下敎,本營侍衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,本廳侍衛軍兵等處,乾犒饋分給之意,敢啓。傳曰,知道。
又以扈衛廳言啓曰,謹依下敎,侍衛將官·校卒等處,乾犒饋以乾物磨鍊,分給之意,敢啓。傳曰,知道。
又以武一所試官意啓曰,臣所今日開場,再昨日未畢試柳葉箭,仍爲試取之意,敢啓。傳曰,知道。
又以武二所試官意啓曰,臣所昨日未畢試柳葉箭·片箭,今日殿座還內後,仍爲開場試取之意,敢啓。傳日,知道。
又以武二所試官意啓曰,臣所今日柳葉箭·片箭應射擧子九十六人內,柳葉箭入格二人,片箭入格二人,合爲四人矣。日暮姑停,而明日以殿座相値,待還內試取之意,敢啓。傳曰,知道。
又以武二所試官意啓曰,臣所今日柳葉箭·片箭應射擧子一百七人內,柳葉箭入格五人,片箭入格四人,昨日入格四人,合爲十三人矣。柳葉箭·片箭,今已畢試,鐵箭麟次試取之意,敢啓。傳曰,知道。
又以義禁府言啓曰,明日春到記時,本府都事十員內,七員赴擧,只有三員,當直入直,本府入直公事,回公都事及通化門·月覲門·明光門·靑陽門禁亂都事,無以推移,假都事四員,令該曹口傳差出,以爲分排擧行之地,何如?傳曰,允。
又以義禁府言啓曰,黃海監司洪淳穆狀啓內,鳳山前郡守金沃根罪狀,令攸司照法勘處事,啓下矣。金沃根,下去廣州地云,依例發遣府書吏,拿來,何如?傳曰,待待命拿囚。
甲子四月二十三日辰時,上詣春塘臺。親臨參班璿泒儒武應製試射入侍時,行都承旨李載元,左承旨金基纘,右承旨閔奎鎬,左副承旨姜蘭馨,右副承旨金世鎬,同副承旨申正熙,記事官朴海哲,假注書金聲根,別兼春秋趙熙一·金炳翊,直閣李世用,檢校待敎鄭範朝·趙成夏·洪承億·趙寧夏,應敎李正魯,副應敎趙然友,校理兪晩源·洪淳學,副校理趙秉世·蔡東述,修撰李基正,副修撰宋熙正,以次侍立。時至,通禮跪啓中嚴,少頃,又啓外辦。上具布裹翼善冠·布袍·布裹烏犀帶·白皮靴,乘輿出宣化門。藥房副提調李載元,進前奏曰,連日勞動,聖體,若何?上曰,一樣矣。仍出協陽門·建陽門·銅龍門·集禮門·明光門·興德門·靑陽門,詣春塘臺陞座。載元奏曰,昨日入格儒生來待矣。上曰,儒生盡爲待令乎?蘭馨曰,儒生今旣待令,使之行禮乎?上可之。儒生等,次第序立訖。上曰,昨日榜目,入之。上曰,頒冊時不善擧行之當該書吏,令攸司科治。載元奏曰,儒生今將入場,請出標信開布城。上可之。載元曰,待令儒生,使之次第進前,奏職姓名乎?上曰,唯。入格儒生權膺善等,以次各奏職姓名訖。載元曰,頒賞儒生,使之行禮乎?上可之。儒生等行禮訖。上曰,入格儒生中,有今日應科人,使之入場,可也。載元曰,試官當爲行禮,而儒武行禮,何以爲之乎?上曰,同爲行禮,可也。載元曰,從陞中,有試官蒙點人,使之下去,一體行禮乎?上可之。弘文提學趙徹林,對讀官李世用·宋熙正·趙秉世,行四拜禮訖。上曰,宗府堂上入侍。敦榮等進前奏曰,侵早勞動,聖體,若何?上曰,一樣矣。上曰,文宰宗臣,文試參試,武宰宗臣,武試參試。上命試官進前。上書下御題。載元跪受,傳于徽林,徽林跪奉書試題,百世一室,押室字,限申時。徽林讀奏訖,熙正奉題,載元跪稟懸題訖。又奏曰,兵判,使之武所試射乎?上可之。基世進前奏曰,在前丹楓亭試射時,有柳葉箭單巡試取之例,今番則何以爲之?上曰,單巡爲之,可也。蘭馨進前奏曰,全溪大院君祠宇奠酌禮,在今二十六日,而祝文頭辭,親屬之稱,與前有異,不得不趁卽議定,而事係重大,有不敢自下擅便,何以爲之乎?上曰,發遣禮郞,收議於時原任大臣以入。出榻敎上曰,試官權退。上入小次,以司謁口傳下敎曰,侍衛軍兵,令各其營乾犒饋。正熙,以司謁入稟曰,先張已入,請出標信開門,呈券儒生,出送,何如?又以司謁入稟曰,考試,何以爲之乎?上書下芙蓉堂卽景御製,鶯啼綠葉裏,樓暎淸波上,今日親試士,百世一室樂。以司謁口傳下敎曰,今日入侍諸臣及武宰,竝爲一體賡進。上出座,仍命試官考試。又下敎曰,宗府堂上,亦爲入參分考。載元稟取幾人,上曰,取二十人。基世奏曰,武試旣畢,榜目待令矣。上覽訖,還下政院,付籤以入。基纘進前奏曰,吏曹省記,不卽來呈,揆以擧行,極爲稽緩,當該郞廳,所當重勘,而本院請推之外,無他可施之罰,何以爲之?上曰,推考,可也。出榻敎。基世進前奏曰,將家後進之勸武收用,多有已例矣。故捕將李勉植曾孫宅鎬,故兵使李寅熙子奎鳳,材器夙就,可合奬拔,別薦施行,先付軍門哨官,何如?上曰,依爲之。出榻敦。上入小次,以司謁口傳下敎曰,都承旨夕食堂準去,試所承旨,以左承旨爲之。少頃,上出次,仍命科次。徽林進前奏曰,書等,何以爲之乎?上曰,第一張第二張第三張,書正字三下,第四張第五張,書草三下,其餘,竝書次上。徽林書等訖。上命坼封,基纘以次坼奏封內。徽林曰,豫次四張,書外字乎?上可之。仍命書傳敎曰,璿泒儒生應製詩居首三下幼學李根秀,都事李世器,幼學李昌鎬,竝直赴殿試,之次草三下幼學李載晩等二人,竝直赴會試,之次次上幼學李應淳等三人,竝給二分,之次次上幼學李完鎭等二人,竝給一分,之次次上幼學李承吉等五人,各朱書百選一件賜給,之次次上幼學李在根等五人,各陸奏約選一件賜給。上曰,直赴殿試三人,呼名以入,其餘儒生,開布城出送。正熙奏曰,儒生出送,標信請出之意,敢啓。上曰,所授標信,擧行。仍敎曰,入格儒生,明日待令。出傳敎。上曰,入格居首三人,使之進前,宗親諸堂,墨戲,可也。敦濚·承輔,退去仗前,李根秀·李世器·李昌鎬,一齊進退訖。上曰,武科居首人,亦如文科居首進退例,三將臣同爲墨戲,可也。圭徹·景純·景夏進前,李載先墨戲訖。上命書傳敎曰,還宮,當自內爲之矣。該房知悉。出傳敎通禮跪啓禮畢。正熙奏曰,解嚴標信,請出之意,敢啓。上曰,以所履標信,爲之。仍入小次還內。諸臣以次退出。
上在昌德宮。停常參·經筵。
自開東至酉時,灑雨下雨,測雨器水深一寸七分。
閔奎鎬啓曰,行大司憲趙然昌,持平朴定鉉試所進,權仁成呈辭,執義金權未肅拜,掌令李源鼎·李應呂在外,監察茶時之意,敢啓。傳曰,知道。
傳于申正熙曰,出宮門路,以宜春門爲之。
傳于姜蘭馨曰,入格儒生入侍,
藥房口傳啓曰,春到記親臨,旣有成命,時刻將屆,儀衛皆備,而見今雨勢不已,少無開霽之意,此時觸冒勞動,恐非大聖人節宣之方。伏乞亟寢成命,千萬顒祝,惶恐,敢啓。答曰,知道。
傳于姜蘭馨曰,雨勢如此,春到記仁政殿命官爲之。
傳于姜蘭馨曰,讀券官金大根,考官洪在喆,命官爲之。
傳于姜蘭馨曰,自今爲始,咸興·永興兩本宮衣襨·香燭奉詣時,香自香室,依例封進,封裹陪進,令宗府堂上擧行事,著爲定式。
傳于姜蘭馨曰,此家之今有科聲,事甚貴矣。讓寧大君祠版·綾原大君祠版·故相臣文翼公李相璜祠版,遣承旨致祭。
姜蘭馨啓曰,永恩府院君祠版,遣承旨致祭事,命下矣。何承旨進去乎?敢稟。傳曰,都承旨進去。
傳于金基纘曰,春到記講居首通幼學洪羲燮,製述賦居首三下生員吳德泳,草三下進士趙敬夏,竝直赴殿試,講之次略幼學金復性等三人,製述之次次上進士申泰鼎等二人,竝直赴會試,講之次略幼學安秉鐸等五人,製述之次次上糿學金永奭,竝給二分,講之次略幼學金純敎等五人,製述之次次上切學申道熙等二人,竝給一分,講之次略幼學白奎燮等六人,製述之次次上幼學姜文馨等三人,竝令該曹考例施賞。
傳于姜蘭馨曰,入格儒生,明日待令。
傳于金基纘曰,入格儒生,協陽門外施賞。
以司謁口傳下致曰,政院日記,多有遺漏,極涉草率,另加申飭,務從昭詳,院吏之兼帶閣吏名色,永爲革罷。凡於文蹟,使閣吏自爲擧行,時任承旨外,毋得推治院吏之意,著爲定式。
以慶尙監司徐憲淳狀啓,星州牧民家失火事,傳于金基纘曰,聞甚矜惻,元恤典外,別加顧助,結構奠接之方,廟堂措辭分付。
姜蘭馨,以禮曹言啓曰,因承旨所奏,全溪大院君祠宇奠酌禮時,祝文頭辭,發遣禮郞,收議於時原任大臣以入事,榻前下敎矣。發遣郞廳收議,則領中樞府事臣鄭元容,以爲帝王家,於旁支尊屬,不書屬稱,自前爲然,今此祭文,只書以全溪大院君,似爲合宜,惟願博詢而處之云。領敦寧府事臣金興根以爲,先大王,於全溪大院君,雖用姪子祭叔父之稱,而於恩彦君,無屬稱,今殿下,於全溪大院君,亦似無屬稱,而邦禮莫謹,不敢臆對,伏候詢裁云。判中樞府事臣金左根以爲,己酉祝式,無屬稱於恩彦君,蓋帝王家,於私親父母以上,古禮爲然矣。第以臣謏寡,何敢妄論於莫重之邦禮乎?惟在博詢而處之云。議政府左議政臣趙斗淳以爲,帝王入承大統之後,惟本生父母,有屬稱。故先大王,於恩彦君,無屬稱,今殿下,於全溪大院君,恐宜用先大王於恩彦君之祝式,而以臣蒙昧,無以質對,惟在博詢而處之云矣。大臣之意如此,上裁,何如?傳曰,依大臣議爲之。
申正熙,以都摠府言啓曰,今日入直內三廳,武兼禁軍及軍兵等,當爲習射技放,而親臨春到記相値,不得設行之意,敢啓。傳曰,知道。
又以武一所試官意啓曰,臣所今日開場,昨日未畢試柳葉箭·片箭,仍爲試取之意,敢啓。傳曰,知道。
又以武一所試官意啓曰,臣所今日柳葉箭·片箭應射擧子一百十五人內,柳葉箭入格一人,片箭入格二人,前後入格,合爲三十二人矣。柳葉箭·片箭,今已畢試,騎芻,鱗次試取之意,敢啓。傳曰,知道。
又以武一所試官意啓曰,臣所今日騎芻應射擧子二十五人內,入格二人矣。騎芻今已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日柳葉箭·片箭應射擧子七十二人內,柳葉箭入格七人,片箭入格三人,再昨日入格十九人,合爲二十九人矣。日暮姑停之意,敢啓。傳曰,知道。
又以武二所試官意啓曰,臣所昨日未畢試鐵箭,當爲試取,而以春到記命官設行相値,日勢向暮,不得開場之意,敢啓。傳曰,知道。
又以武一所試官意啓曰,臣所明日,當爲同場試取,而春到記殿座相値,姑停之意,敢啓。傳曰,知道。
又以武二所試官意啓曰,臣所今日鐵箭應射擧子四人內,入格二人矣。日暮姑停,明日以殿座相値,待還內後開場試取之意,敢啓。傳曰,知道。
京畿監司趙在應疏曰,伏以靈期不淹,復土禮成,卒哭奄過,仰惟嚴廬慨廓,當益靡逮,淸廟祗見,式遵先憲,殿宮歷展,克伸聖慕,士女瞻旄,擁道喜躍,竊不勝欣忭萬萬。仍伏念臣之待罪藩寄,四朔于玆矣。全省淍瘵,姑未暇一一週察,而只就目下急切之務而言之,卽列校之事是已。本營處在城闉咫尺之地,拱護關扼之緊重,較先於外服,而所以承佐號令,增壯軍制者,惟是將領之是藉是賴,而職由佽助之恒缺,而勸奬之無術,散慢縱弛,駸駸至於訓鍊失宜,部曲解紐矣。若使準以諸道營閫及四都之例,特設邊將,自辟一窠,以爲遷轉之階,則庶有所董飭之助。故往在甲午,道臣朴歧壽,以道內所屬五鎭德積·注文中一窠,屬之本營,永爲自辟之意,筵奏蒙允矣。適値國家哀遑之時,不得覆啓,辛酉幸行時,道臣洪在喆,又爲筵白,奉有令廟堂稟處之命,而未及回啓,至今因循,列校向隅,已有欠於均一之政,而營樣之從以骫骳,亦所當恤也。玆敢摭擧其前後實狀,冒瀆崇嚴。伏乞聖慈,俯賜鑑諒,仰稟東朝,下臣此章,亟令變通,俾軍伍有恃,營制改觀焉。臣無任云云。答曰,省疏具悉。所陳甚好,令廟堂稟處。
上在昌德宮。停常參·經筵。
藥房提調最應,副提調李載元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。
大王大妃殿·王大妃殿·大妃殿,口傳問安。答曰,知道。
申正熙啓曰,議政府郞廳來言,今日賓廳日次,而領議政未差,左議政趙斗淳有身病,右議政李景在奉命出疆,不得來會云矣。敢啓。傳曰,知道。
又以合辭許久闕啓,事甚未安,除在外·試所進去外,未肅拜呈告人員,竝卽牌招,何如?傳曰,允。
傳于金世鎬曰,入格儒生入侍。
李載元啓曰,臣載元,以永恩府院君金汶根祠版致祭,進去下直之意,敢啓。傳曰,知道。
申正熙啓曰,假注書金聲根,身病猝重,勢難察任,今姑改差,何如?傳曰,允。
金聲根改差,代以丁觀燮爲假注書。
傳于申正熙曰,吏曹參判有闕之代,前望單子入之。
吏曹參判前望單子入之,李載元落點。
傳于申正熙曰,承旨有闕之代,前望入之。
承旨前望單子入之,閔致庠落點。
金世鎬,以武二所試官意啓曰,臣所今日平明開場,再昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子三十五人內,入格爲十五人,再昨日入格爲二人,合爲十七人矣。鐵箭今已畢試,騎芻鱗次試取之意,敢啓。傳曰,知道。
又以武二所試官意啓曰,臣所今日騎芻應射擧子三十五人內,入格爲十人矣。騎芻今已畢試,仍爲開講試取之意,敢啓。傳曰,知道。
以全羅監司鄭健朝狀啓,礪山府使沈宜泳,致敗大同米太,混擧裝摠,濫數開錄,略加警飭矣。屢呈辭狀,揆以事體,誠極駭然,不得已罷黜事,傳于申正熙曰,令該曹口傳差出,催促下送。科外橫斂,況又十倍,其爲無狀,豈可以未行而恕之乎?道臣之不爲請罪,事甚疏忽,從重推考,該府使,令該府拿問嚴飭。
吏曹口傳政事,以金明權爲礪山府使。
申正熙啓曰,行大司憲趙然昌,執義金權,持平權仁成牌不進,朴定鉉試所進,掌令李源鼎·李應呂在外,監察茶時之意,敢啓。傳曰,知道。
以執義金權,持平權仁成,獻納郭致燮,正言李晩瀅牌不進罷職傳旨,傳于申正熙曰,只推。
申正熙啓曰,摠戎使李景夏,咸興·永興兩本宮衣襨·香燭陪進事,明日東門外出去矣。所佩密符,何以爲之?敢稟。傳曰,仍佩往來。
又啓曰,左邊捕盜大將李景純,咸興·永興兩本宮衣襨·香燭陪進事,明日東門外出去矣。所佩命召及大將牌·傳今牌,何以爲之?敢稟。傳曰,仍佩往來。
以平安監司洪祐吉狀啓,中和府民家失火事,傳于金世鎬曰,聞甚矜惻,元恤典外,別加顧助,結構奠接之方,廟堂措辭分付。
申正熙,以武一所試官意啓曰,臣所今日鐵箭應射擧子十三人內,入格八人矣。鐵箭今已畢試,仍爲開講之意,敢啓。傳曰,知道。
又以武一所試官意啓曰,臣所今日應講擧子二十一人內,入格二十人矣。各技皆已畢試,今方修整榜目之意,敢啓。傳曰,知道。
又以武二所試官意啓曰,臣所今日應講擧子二十人內,入格爲十三人矣。雖未滿原額,各技皆已畢試,仍爲修整榜目之意,敢啓。傳曰,知道。
申正熙啓曰,試官之出榜詣闕,例也,而武一所監試官趙然昌·郭致燮,謂有身病,自外經歸,事甚未安,竝推考,何如?傳曰,允。
又啓曰,試官之出榜詣闕,例也,而武二所監試官鄭駿容·朴定鉉,謂有身病,自外徑歸,事甚未女,竝推考,何如?傳曰,允。
申正熙,以都摠府言啓曰,副摠管徐相鼎,以騎兵點考坐起事,外兵曹晝仕出去之意,敢啓。傳曰,知道。
又以刑曹言啓曰,以司鑰太敬壽手本,別監韓鳳得,被打於閔泳煥事,傳曰,該別監,不無所失,治罪罰番,毆打之閔漢,令秋曹刑配事,命下矣。罪人閔泳煥,嚴刑一次後,公忠道報恩郡定配所,卽爲押送之意,敢啓。傳曰,知道。
知事金炳學疏曰,伏以隙駟不淹,孝文殿成事奄過,宸慕哀廓,益當靡洎,如臣冥頑,甚於木石,俯仰昊壤,此何人斯?第於邇來,適叨衛扈之列,仰覩我聖上,廟宮展誠,先憲載遵,帳殿試士,盛儀荐擧,區區微悃,且忭且祝。仍伏念臣於選部之長,屢叨而蔑一效矣,其不可旣誤又誤,將錯就錯,較然甚明,而受命於淬礪之會,感激居先,自附於追報之義,濡涊迄今,惟具懇退苦衷,未嘗食息間焉。且竊有目下情理之不容不仰徼恩諒者。臣父母墳山,在於廣州地,不過數舍之近,而間因上下哀遑,不敢控私,省掃之曠,亦已經歲,修築之役,宜亟及時,非臣躬往,替幹無人,而銓官之無得丐由出外,典式攸嚴,此又臣必辭見職,獲遂微私者也。敢望聖慈,克推孝理,仍稟慈旨,劃賜鐫遞,俾便朅來,不勝大願。臣無任云云。答曰,省疏具悉。卿其勿辭,從便往來。
吏曹參判兪致善疏曰,伏以日月不居,孝文殿成事奄過,仰惟嚴廬,皇瞿靡洎,日吉辰良,祗見大廟,拜謁殿宮,是誠我殿下一初盛禮也,大小臣民,瞻旄胥欣,無疆攢祝,曷有其已?仍伏念臣於見職,何嘗有迄今蹲仍之計哉?以材則匪據而冒據,以病則難强而猶强者,居然月已改而序亦嬗矣。始控不稱之實而未蒙恩諒,再陳疾苦之懇而又降溫批,伏未知我聖上,謂臣才猶可堪,病亦可策而然歟?其判不可堪,決不可策之狀,臣之自量也熟矣。竊欲更冒哀私,以圖積誠丐免,而國襄告期,上下哀遑,有非言私之時也。仍爲課日趨走,攀號於班聯,其職則徒備虛員,其疾則不遑自恤,於焉淟涊盤礴,日復一日,殆若甘犯兠攬之科,不顧瘝曠之戒,惶兢恧縮,愈久愈切,今焉終事禮訖,庶政董勵,銓佐要務,尤不可一任隳壞,而臣之宿祟,近益潻越,此臣所以不揆猥屑,申暴求解之懇也。伏願聖明,仰稟東朝,鐫遞臣吏曹參判之職,仍治臣再三讀擾之罪,以昭法紀,俾官方重而微分安焉。臣無任云云。答曰,省疏具悉。所請依施。
甲子四月二十五日辰時,上御重熙堂。入格儒生入侍時,右副承旨金世鎬,假注書金聲根,記注官宋宅薰,別兼春秋金炳翊,以次進伏。幼學洪羲燮·金復性·朴弘壽·權逌善·安秉鐸·申錫淵·尹皞燮·鄭元時·朴天浩·金純敎,生員丁達敎,幼學金寅秀·金正浩·裴昇喜·柳廷植·洪善鍾·李能華·朴基陽,生員吳德泳,進士趙敬夏·申泰鼎·徐相朝,幼學金永奭·申道熙·鄭海吉·李載福,進士吳聖默,以次序立階下訖。上曰,史官分左右。世鎬曰,入格儒生中,李錫弘等三人,不得待令。儒生,使之次第陞堂,奏職姓名乎?上曰,進前,可也。儒生洪羲燮等,各奏職姓名訖。世鎬曰,儒生,使之頒賞行禮乎?上可之。儒生等行禮訖。上曰,直赴殿試三人,承旨出去,墨戲進退。世鎬曰,招入院隷,使之進退擧行乎?上可之。世鎬出楹外,洪羲燮·吳德泳·趙敬夏,次第墨戲訖。世鎬曰,儒生使之出送乎?上可之。上曰,史官就座。仍命退,承史以次退出。
上在昌德宮。停常參·經筵。
閔奎鎬啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
傳于閔致庠曰,左承旨許遞,前望單子入之。
承旨前望單子入之,徐承輔,落點。
閔致庠啓曰,新除授左承旨徐承輔,卽爲牌招,何如?傳曰,允。
閔奎鎬啓曰,行大司憲趙然昌,執義金權,持平權仁成·朴定鉉,掌令李源鼎牌不進,李應呂在外,監察茶時之意,敢啓。傳曰,知道。
以大司諫鄭駿容,獻納郭致燮,正言李晩瀅,報義金權,掌令李源鼎,持平權仁成·朴定鉉牌不進罷職傳旨,傳于閔奎鎬曰,只推。
以左承旨徐承輔牌不進罷職傳旨,傳于金世鎬曰,只推。
傳于姜蘭馨曰,發遣吏郞,諸執事淸齋與否,摘奸以來。
以京畿監司趙在應狀啓,漣川縣民家失火事,傳于姜蘭馨曰,聞甚矜惻,元恤典外,別加顧助,結構奠接之方,廟堂措辭,分付。
以黃海監司洪淳穆狀啓,安岳郡民家失火事,傳于姜蘭馨曰,聞甚矜惻,元恤典外,別加顧助,結構奠接之方,廟堂各別措辭,分付。
以咸鏡監司李裕元狀啓,咸興府民家失火事,傳于姜蘭馨曰,聞甚矜惻,元恤典外,別加顧助,結構奠接之方,廟堂措辭分付。
金世鎬,以戶曹言啓曰,謹奉傳敎,毓祥宮正堂分閤內,紅綃帳等,修改吉日時,令日官崔圭德推擇,則來五月初一日卯時爲吉云。以此日時擧行之意,敢啓。傳曰,知道。
閔奎鎬,以刑曹言啓曰,今番擊錚人中,西部良人洪在祐,爲其子喜成,御庫物偸竊,獄稱冤事也。情跡掀露,斷案旣成。扶安幼學金弘濟,爲其兄邦濟,私掘露骸,獄稱冤事也。光州幼學金甲鉉,爲其兄秀鉉,私掘露骸,獄稱冤事也。成獄已久,至捧結案,而縱弟呼籲,尤極痛惡,竝原情勿施,嚴飭放送。北靑幼學宋英祚,爲其父錫琪,復科事也。康津幼學許煦,爲其父楫,孝行旌褒事也。光州幼學金時璜,爲其祖宗錫,其父馨澤,孝行旌閭事也。谷城幼學趙相衡,爲其父碩溥,孝行加贈事也。古阜幼學朴仁爀,爲其母金氏,烈行旌褒事也。沔川幼學李得永,爲其祖聖規,孝行旌閭事也。英陽幼學趙秉薰,爲其六代祖德隣,職牒還給事也,事係于恩。楊州出身尹錫鵬,爲其從祖熙儉,改定宣薦事也。以其所納原辭,有不敢遽議,竝原情勿施。郭山幼學卓挺泰,京人朴龍甲處,勒奪錢還推,締結邑校金南益等嚴繩事也。兎山幼學李濟信,其父錫載,橫罹定配,乞令雪冤事也。平山幼學洪東煥等,本府奸鄕趙羲龍偸食之加作民斂錢,還推嚴勘事也。扶安幼學崔榮權,其先山邱木,爲金成七等犯斫,徵價重繩事也。非但爰辭之俱爲詤雜,呈營呈邑,無所不可,而致此猥屑,其無嚴無憚,極爲痛駭,竝原情勿施,考律重勘。平壤幼學金秉模,其曾祖進淵,有壬申軍功,乞令收用事也。扶餘幼學林燾,山訟稱冤,而鳴錚於處所外,依定式,竝原情勿施,何如?傳曰,允。
姜蘭馨,以觀象監提調意啓曰,本監最緊方書,購來納于本監,則自本監草記請賞,曾有受敎定式矣。天文學官生金在衡,購得幾何,原本一帙,納于本監,在前如此之人,多有從願施賞之例,三曆官金冕周有頉代,金在衡塡差,以爲依例施賞之意,敢啓。傳曰,知道。
閔奎鎬,以義禁府言啓曰,全羅監司鄭健朝狀啓內,礪山府使沈宜泳,不得已罷黜事,判付內,道臣之不爲請罪,事甚疏忽,從重推考,該府使,令該府拿問嚴勘事,命下矣。沈宜泳,時在任所,依例發遣府書吏,交代後拿來,何如?傳曰,待待命拿囚。
姜蘭馨,以承文院都提調意啓曰,卽見盛京禮部咨文出來者,以爲今年夏季統巡箚泒正黃旗協領喜安,五月初一日,行抵靉江西岸,與本國地方官公同會哨,若至陡壁臨江,人馬不能行走之處,淮借本國般隻,請轉飭該地方官,屆期遵辦云矣。回咨依例撰出,正書奉御押後,定禁軍騎撥,下送于灣府,使之傳給鳳城將處,以爲轉致盛京之地,何如?傳曰,允。
申正熙,以訓鍊都監言啓曰,今番別薦閑良李奎鳳,本局加設哨官差下之意,敢啓。傳曰,知道。
又以禁衛營言啓曰,謹依兵曹判書鄭基世擧條批旨,閑良李宅鎬,本營加設哨官差下之,敢啓。傳曰,知道。
上在昌德宮。停常參·經筵。
申正熙啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
閔致庠啓曰,右承旨閔奎鎬,今日不爲仕進,卽爲牌招,何如?傳曰,允。
傳于姜蘭馨曰,禮房承旨,馳詣宗廟·永寧殿,奉審摘奸以來。
傳于閔致庠曰,自明日勸講爲之,
申正熙啓曰,行大司憲趙然昌,執義金權,掌令李源鼎,持平權仁成·朴定鉉牌不進,掌令李應呂在外,監察茶時之意,敢啓。傳曰,知道。
以大司諫鄭駿容,獻納郭致燮,正言李晩瀅,執義金權,掌令李源鼎,持平權仁成·朴定鉉牌不進罷職傳旨,傳于申正熙曰,只推。
閔致庠,以吏曹言啓曰,贈諡忠簡公李憲球延謚,定行於來五月初三日公忠監營云矣。敢啓。傳曰,知道。
又以吏曹言啓曰,今此宗廟朔祭大祝,前執義尹顯歧,時無職名,令該曹口傳付軍職,何如?傳曰,允。
兵曹口傳政事,副司果單尹顯歧。
姜蘭馨,以禮曹言啓曰,卽接奉常寺所報,則東耤親耕田所種大麥·小麥,來五月念間,當爲成熟云矣。自上方在諒闇中,依例以攝刈磨鍊之意,敢啓。傳曰,知道。
申正熙,以兵曹言啓曰,大王大妃殿加上尊號,王大妃殿加大尊號,合二慶慶科庭試武科殿試節目,當爲磨鍊,而凡於殿試親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,春塘臺親臨磨鍊。
又以兵曹言啓曰,今四月二十八日,宗廟永寧殿夏享大祭時守門,當爲塡差,而本曹郞廳·都摠府郞廳·五衛將,除入直與差祭未肅拜,排擬苟艱,依定式軍門將官代差以入之意,敢啓。傳曰,知道。
又以都摠府言啓曰,今日入直內三廳,武兼禁軍及軍兵等,當爲中日習射技放,而宗廟夏享大祭齊日相値,不得設行之意,敢啓。傳曰,知道。
又以都摠府言啓曰,副摠官兪致善,時無職名,令該曹口傳付軍職,何如?傳曰,允。
兵曹口傳政事,護軍單兪致善。
上在昌德宮。停常參·經筵。
孝文殿夏享大祭親行後,大王大妃殿·王大妃殿·大妃殿,藥房口傳問安。答曰,罔極。
內閣·政院·玉堂·朝廷二品以上,百官,奉慰單子問安。答曰,罔極。
申正熙啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
徐承輔啓曰,右承旨閔奎鎬,今日不爲仕進,卽爲牌招,何如?傳曰,允。
大王大妃殿,傳于姜蘭馨曰,朔祭攝行磨鍊。
傳于徐承輔曰,右承旨許遞,前望入之。
承旨前望單子入之,鄭泰好,落點。
兵曹口傳政事,副護軍單閔奎鎬。
姜蘭馨啓曰,新除授左副承旨鄭泰好,卽爲牌招,何如?傳曰,允。
傳于姜蘭馨曰,藥院副提調許遞。
申正熙啓曰,行大司憲趙然昌,執義金權,掌令李源鼎,持平權仁成·朴定鉉牌不進,李應呂在外,監察茶時之意,敢啓。傳曰,知道。
以大司諫鄭駿容,獻納郭致燮,正言李晩瀅,執義金權,掌令李源鼎,持平權仁成·朴定鉉牌不進罷職傳旨,傳于申正熙曰,只推。
以左副承旨鄭泰好牌不進罷職傳旨,傳于申正熙曰,只推。
傳于申正熙曰,刑·工,換房。
傳于姜蘭馨曰,召對爲之。
姜蘭馨啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
姜蘭馨,以禮曹言啓曰,郊壇四孟朔,遣禮郞看審,有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·馬祖壇·雩祀壇·漢江壇壇上及四面紅箭門墻垣階砌,俱爲無頉,而先蠶壇東邊紅箭門,司寒壇東北邊紅箭門,祈雨壇北邊紅箭門,厲壇東南北邊紅箭門,顚仆,卽爲修改事,分付該監,此後看護等節,另加申飭之意,敢啓。傳曰,知道。
徐承輔,以漢城府言啓曰,濟州三邑民數,今始上來,依例入錄之意,敢啓。傳曰,知道。
甲子四月二十八日子時,上詣孝文殿。夏享大祭親行入侍時,行都承旨閔致庠,左承旨徐承輔,右承旨閔奎鎬,右副承旨金世鎬,同副承旨申正熙,記事官朴海哲,別兼春秋趙熙一·洪軒鍾·金炳翊,提學金學性,檢校待敎鄭範朝·趙成夏·洪承億·趙寧夏,應敎李正魯,校理兪晩源·洪淳學,副校理趙秉世·蔡東述,修撰李基正,副修撰宋熙正,以次侍立。時至,通禮跪啓請出次,上具衰服,出齋殿。贊禮前導入孝文殿東夾門,由東階陞詣板位西向立。贊禮跪啓請俯伏哭,上俯伏哭。少頃,啓請止哭,興四拜興平身,上止哭,興四拜興平身。執禮曰,行奠幣禮。贊禮導上詣盥洗位,盥洗訖,仍詣尊所北向立。執尊擧羃爵鬱鬯,上詣靈座前跪,致庠奉香,正熙奉爐,上三上香,致庠奉瓚跪進。贊禮啓請執瓚灌地,上執瓚灌地訖,以瓚授正熙,還置於尊所。致庠奉幣篚跪進,贊禮啓請執幣獻幣,上受幣授正熙,奠于靈座前訖,贊禮導上降復位。執禮曰,行初獻禮。贊禮導上詣尊所,執尊,擧羃爵醴齊,上詣靈座前跪,致庠奉爵跪進,贊禮啓請執爵獻爵,上執爵授正熙,奠于靈座前訖,大祝直閣李世用,進香案右,東向跪,讀祝文訖。贊禮導上降復位。執禮曰,行亞獻禮。謁者引亞獻官南寧尉尹宜善,詣靈座前,行禮如儀訖,降復位。執禮曰,行終獻禮。終獻官知事金炳國,詣靈座前,行禮如儀訖,降復位。贊禮跪啓請俯伏哭,上俯伏哭。少頃,啓請止哭,興四拜興平身,上止哭,興四拜興平身。大祝納虞主如儀,贊禮導上詣望燎位,捧祝幣燎於坎,贊禮啓禮畢。仍導上還齋殿,諸臣以次退出。
甲子四月二十八日辰時,上御觀物軒。勸講入侍時,講官李㘾,參贊官閔致庠,侍讀官洪淳學,假注書丁觀燮,記注官宋宅薰,別兼春秋趙熙一,各持小學第一卷二卷,以次進伏訖。上曰,史官分左右。上開卷讀,自興於詩,止吾必謂之學矣,一遍訖。上開第二卷,㘾讀,自孟子曰,至以訓蒙士,仍解釋章句訖。上命授書算于㘾,上讀新受音十遍訖。㘾還納書算,上曰,設爲庠序學校,何謂也?㘾曰,庠者,古之聖王,致誠乎尙齒之規,盡心乎燕毛之禮,其優老尊養之恩,有類乎天地生物之澤也。序者,以習射爲義,而其射也,必正己而發,以觀其德行,而先後次序之別,秩然不紊也。校者,以敎民爲義,而其敎也,春絃夏誦,考其道藝而進退之也。學,以國學爲言,而其學也,上自元子適子,下至凡民俊秀,皆入太學,是樂育英材也。上曰,學卽我國明倫堂乎?㘾曰,然矣。仍奏曰,朱子於明倫篇,以孟子說,冠於首者,申明立敎之意也。上曰,人倫,卽五倫乎?㘾曰,倫者,序也。舜之惇敍,湯之肇修,各盡其道也。父子有親者,親字有兩義,近也愛也。子受父母之血肉,而呼吸氣脈,莫不相通。故近莫切於父子,愛莫切於父子。君臣有義者,義是合宜之謂也。君以禮使臣,臣以忠事君,義之所由生也。夫婦有別者,別是正位之謂也。夫正婦順,各有其別也。長幼有序者,序有次序之義,蓋先長後幼,是自然之理也。朋友有信者,信是誠實之義也。上曰,稽聖經訂賢傳述此篇,何義也?㘾曰,聖經者,易·書·詩·春秋·孝經·禮記也。賢傳者,庸·學等書也。蒙士者,易之蒙養,書之訓蒙,此皆幼蒙之學,立敎篇書題中,今頗蒐輯,以爲此書,授之童蒙云者,亦此義也。聖聰果皆記有否?讀書多番數,然後可以瀜會貫洽,每加詳究注釋,則文義不外于此,懋哉懋哉。致庠曰,聖經,先聖之經,賢傳,先賢之書,傳者,箋注之意也。此篇,非朱夫子自著,考諸經傳而蒐輯者,故下文,多引內則·曲禮等篇矣。雖大人之學,亦不外乎明倫,而特曰,以訓蒙士,蓋蒙卽幼穉蒙昧之謂,自幼蒙時訓迪,然後根基先立,習與智長,可無扞挌之患矣。上曰,雖老成人,豈可不學乎?致庠曰,然矣。作聖之道,亶在明倫?故曰聖人,人倫之至也。㘾曰,前篇以立敎爲首,此篇以明倫爲首,卽次第敎人之法也。人道,莫過於人倫也。致庠曰,讀書之法,心會旨義·口讀·字句,然後音吐必無錯誤,而若口連字音,不會旨義,雖多讀,未必有效益矣。㘾曰,新受音,自內蘊繹,爲幾番乎?上曰,六十番矣。㘾曰,自今更以百番爲定,恐好矣。上掩卷,仍命史官就座。又命退,諸臣以次退出。
甲子四月二十八日申時,上御觀物軒。召對入侍時,參贊官姜蘭馨,侍讀官洪淳學,檢討官李基正,直閣李世用,假注書丁觀燮,記注官宋宅薰,別兼善秋趙熙一,各持小學弟二卷,以次進伏訖。上曰,史官分左右。上開卷。上曰,上番讀之。淳學讀,自孟子曰,止以訓蒙士。上曰,釋義。淳學釋義訖,上曰,下番讀之。基正讀奏,上曰,釋義。基正釋義訖,上曰,參贊官讀之。蘭馨讀奏,上曰,釋義。蘭馨釋義訖,上曰,閣臣讀之。世用讀奏,上曰,釋義。世用釋義訖,上命授書算于淳學。上讀十遍訖,淳學還納書算。上曰,稽聖經,至以訓蒙士,何義也?淳學曰,稽考聖經,訂參賢傳,述此明倫之篇,以訓後世之蒙士者也。朱子之述小學一書,題辭旣曰,匪我言耄,惟聖之謨,立敎篇題,又曰,則天明,遵聖法,述此篇,又曰,稽聖經,訂賢傳,朱子,古之大賢也。可以爲後世師表,則假使自述之篇,訓于後世,孰敢曰不然,而猶此發明其非我自述,引據於古之經傳者,欲使蒙然之士,期於信而遵之,服而膺之也。於此,可見聖賢之謙抑自虛之意也。且蒙士者,非童蒙之謂也。卽朦然無知之意也。上曰,人雖老成,亦當訓之歟?淳學曰,聖敎切當矣。年雖老,而有或矇昧於明倫之道,則豈可以老而不訓乎?基正曰,庠序學校,均是學也,而各有取義,以名其學,蓋庠者,養也。故取其養老之義也。序者,以習射爲義,而射必序齒,故取其長幼老少之有序也。校者,敎也。故取其敎民之義,而此皆鄕學之名也。學者,國中之太學也。如上卷所云,家有塾,黨有庠,術有序,國有學卽此也。庠序學校之所由設,專爲明倫之地。故孟子之書曰,夏曰校,殷曰序,周曰庠,學則三代共之,所以明人倫云者,卽此也,而今於我國,亦有太學,太學有明倫堂,堂額之表以明倫,實此意也。稽聖經,訂賢傳云者,聖人之言爲經,賢人之言爲傳,朱子述此篇,而必稱稽考參訂於聖賢經傳者,與上卷所云匪我言耄,惟聖之謨之義,相表裏也。蓋非特謙讓之意存焉,而欲其後學蒙士,篤信而遵法之。故示其引經據傳,非我之私自立言也。此章之首,亦已弁之以孟子曰,而繼言稽聖經訂賢傳者,良以是也。蘭馨曰,今此稽聖經訂賢傳云者,此篇中,曰內則,曰禮記,曰論語等書,皆是聖經賢傳,而以此編輯成書,訓于蒙士矣。蓋人倫者,卽五倫之謂也。人性之所同得,而物欲之所易蔽,故聖人有憂之,使之設學而敎之。旣欲敎之,不得不稽經訂傳而明之。傳曰,人倫明於上,小民親於下,今我聖上,以人倫之至明,人倫明於上,則八域民生,莫不親睦於下矣。伏願懋哉。世用曰,稽聖經訂賢傳,卽朱夫子,使後學,明知其古今之無異,而下篇所載內則曰曲禮曰,卽稽聖訂賢之意也。上掩卷,仍命史官就座。又命退,諸臣以次退出。
上在昌德宮。停常參·經筵。
藥房提調最應,副提調鄭泰好啓曰,伏未審日間,聖體,若何?寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。
大王大妃殿·王大妃殿·大妃殿,口傳問安。答曰,知道。
金世鎬啓曰,行大司憲趙然昌,執義金權,掌令李源鼎,持平權仁成·朴定鉉牌不進,掌令李應呂在外,監察茶時之意,敢啓。傳曰,知道。
以大司諫鄭駿容,獻納郭致燮,正言李晩瀅,執義金權,掌令李源鼎,持平權仁成·朴定鉉牌不進罷職傳旨,傳于金世鎬曰,只推
傳于申正熙曰,大臣·政府·備局堂上引見。
傳于姜蘭馨曰,禮房承旨,馳詣宗廟·景慕宮,奉審摘奸以來。
傳于姜蘭馨曰,明日晝茶禮,當自內親行矣,該房知悉。
大王大妃殿傳于姜蘭馨曰,向以浦口收稅·築洑奪利·場市都賈等雜幣,有所申飭,意謂其間,皆以革去矣。聞乍撤旋仍者有之,初不撤去者有之,外若斂戢而內實觀望者有之,此輩奸細之習,誠極可痛,而各該地方爲官長者,何所拘牽,何所疑難,而其所擧行,乃如彼乎?國有三尺,焉敢如是?其間入聞者,卽欲嚴處,而似不無卿宰家之依舊干涉者,尤爲慨惋。爲先自廟堂申飭八道四都,終不知畏,如前作弊之類,一一廉察,嚴査以聞。
傳于申正熙曰,有實故法司堂上竝許遞,今日政差出。
傳于申正熙曰,呈告與未肅拜工曹堂上竝許遞,今日政差出。
傳于申正熙曰,呈告戶曹參判許遞,今日政差出。
傳于申正熙曰,臺諫竝許遞,今日政差出。
傳于申正熙曰,呈告敦寧都正許遞,今日政差出。
姜蘭馨啓曰,吏曹參判李載元,參議朴昇壽牌不進,推考傳旨及罷職傳旨,今方捧入,而開政命下之後,如是違牌,事甚未安,兼判書金炳學在外,參判更爲牌招,何如?傳曰,允。參議只推,一體牌招,如有違牌,勿爲呼望。
姜蘭馨,以史曹言啓曰,忠勳府都事李世器,工曹正郞金履奎,公忠道都事任膺模,俱以身病,呈狀乞遞,竝改差,何如?傳曰,允。
又以吏批言啓曰,公忠道公州居幼學具秉善呈狀內,矣身父幼學具瀗,今爲九十二歲,平安道泰川居幼學金志篆呈狀內,矣身父幼學益喆,今年爲九十歲,而見漏於本道應資老人狀啓中,未蒙恩資事來訴。故考見帳籍,則其年俱爲的實矣。在前如此之人,追後啓稟蒙恩,旣有已例,今日政,竝加資下批之意,敢啓。傳曰,知道。
申正熙,以兵曹言啓曰,同知中樞府事趙述永,僉知中樞府事李幹義,內禁衛將許燁,羽林衛將李玄益,五衛將任泰珩·李鷹求·趙在豐·吳仁杓,曹司五衛將朴昇壽·李䆃重,忠翊衛將張鳳俊,俱以病難供職,呈狀乞遞,竝改差,何如?傳曰,允。
又以兵曹言啓曰,僉知中樞府事閔致久,以其病難供職,呈狀乞遞,改差,何如?傳曰,允。
又以兵曹言啓曰,前五衛將宋泰玉,年前因其宗中上言,宣薦施行事,回啓蒙允,而伊時趁未入錄於薦案云。分付該廳,卽爲載錄,何如?傳曰,允。
有政。吏批,兼判書金炳學受由在外,參判李載元進,參議朴昇壽式暇,右承旨姜蘭馨進。啓曰,兼判書金炳學受由在外,參議朴昇壽式暇,小臣獨政未安,何以爲之?取稟。傳曰,仍爲之。
又啓曰,漢城府判尹,今當差出,而擬望之人乏少,政府西壁,竝擬,何如?傳曰,允。
以朴珪壽爲大司憲,徐容淳爲大司諫,李赫準爲執義,具鍾祿爲司諫,金應夏·安永豐爲掌令,李東旭·趙昌敎爲持平,楚秉悳爲獻納,權魯淵·柳秉淵爲正言,金炳喬爲刑曹判書,李圭徹爲工曹判書,徐衡淳爲判尹,徐元淳爲戶曹參判,尹行福爲刑曹參判,洪鍾雲爲工曹參判,南性敎爲左尹,金元植爲右尹,兪駿煥爲敦寧都正,趙成夏爲刑曹參儀,李孝淳爲知經筵,尹宗善爲知春秋,趙熙弼爲戶曹正郞,任膺模爲工曹正郞,具然翼爲忠勳都事,領府事鄭元容,領敦寧金興根,判府事金左根,左議政趙斗淳,右議政李景在,爲實錄摠裁官,知實錄十三單金炳國·金炳學·洪在喆·尹致羲·李敦榮·金學性·鄭基世·洪鍾應·趙得林·尹致定·姜時永·曺錫雨·申錫愚,兼同知實錄六單李承益·金輔鉉·趙龜夏·金炳地·趙秉協·朴珪壽,兼實錄修撰官單趙成夏,兼實錄編修官十三單洪承億·李正魯·張世容·兪晩源·洪淳學·吳俊泳·李京鎬·趙然友·朴履道·趙用夏·鄭基勉·趙秉世·李基正,兼實錄記注官十三單洪軒鍾·李心宰·趙寧夏·鄭漢朝·李應夏·黃正淵·趙熙一·李世用·尹成鎭·李雲弼·蔡東述·宋熙正·李啓魯,兼實錄記事官三單金炳翊·南一愚·李冕光,遠接使單洪在喆,館伴單金炳國,迎接都監提調單李敦榮,郞廳八單尹成鎭·趙秉燮·洪在善·徐最淳·趙光濟·李鎬臣·金商鉉·李升翼,公事郞廳單李奎鶴,前水使李東鉉,今加嘉義,前府使李圭夏,前僉使李重榮,前府使李義純·李章烈,前僉使李瑢,前郡守李明七,以上今加嘉善,前縣監李鍾珩,今加通政,出身李容一·李寅復·李寅寬·李周翼,今超通政加資事,承傳。大護軍李圭徹,今加崇政。五子登科,依法典加資事,禮曹啓目判下,成均生員金在謙,贈吏參例兼,故郡守金箕弼,贈吏議,故正言金相度,贈弘文直提學例兼,以上前刑曹參判金壽鉉,本生三代移施事,承傳。學諭單張錫默。
兵批,行判書鄭基世進,參判朴齊寅呈辭,參議申鍾益入直,參知鄭煥翼病,同副承旨申正熙進。以蔡東健爲副摠管,李義純爲同知,鄭駿容爲僉知,李志謙爲內禁將,李周興爲羽林將,朴晩九·具重鉉·申尙敎·千義賢爲五衛將,趙憲燮·閔致久爲曹司衛將,李連郁爲忠翊將,金炳萬爲訓鍊主簿,李玄瓚爲晉州營將,同知單張泳汲,僉知三單李元輝·李熙訥·成英根,上護軍趙得林·李圭徹,大護軍趙然昌·李㘾·任泰瑛,護軍黃浩民·金炳奎·李升洙·趙鳳夏·洪鍾雲·宋泰熙·趙述永·李圭夏·李重榮·李宰愚·李瑢·李義純·李明七·李元根,副該軍權永秀·金基纘·李九翼·申泰運·鄭駿容·兪致範·金炳陸·閔致久·李榦義·李鍾珩·李容一·李寅復·李寅寬·李周翼,副司直金權·李基鎬·白弘洙·姜·孫永老·李源鼎·李應呂·丁集敎·韓永祖·權仁成·朴定鉉·郭致燮,副司果裴象鉉·金養默·曺錫萬·李晩瀅·李秉淑,以上竝單付。
吏批再政,以姜時永爲右參贊,沈承澤爲同敦寧,尹永善爲宗廟令,張仁澤爲奉常主簿,同春秋單尹宗善,承文博士單金鎭模,兼春秋單任膺模。
傳于申正熙曰,行首宣傳官有闕之代,各別擇差。
兵批再政,以李導重爲僉知,鄭圭應爲宣傳官,洪晩鍾爲內乘,僉知單李周興·具重鉉·申尙敎。
吏批三政,以南世本爲敦寧判官,左參贊單姜時永,右參贊單李寅皐。
兵批三政,以李章愚爲同知,僉知單千義賢·趙憲燮。
吏批四政,以吳濟默爲莊陵令。
五政,以柳宅東爲東部令。
六政,以金炳基爲典簿。
傳于姜蘭馨曰,召對爲之。
傳于姜蘭馨曰,發遣吏郞,諸執事淸齋與否,摘奸以來。
以咸鏡監司李裕元狀啓,鏡城府民家失火事,傳于姜蘭馨曰,當此農節,民戶之失火,若是夥多,聞甚驚慘,元恤典外,別加顧助,俾卽結構奠接,無有一民失巢棲遑之弊事,廟堂各別措辭關飭。
以咸鏡監司李裕元狀啓,洪原等邑,民家失火事,傳于姜蘭馨曰,聞甚矜惻,元恤典外,別如顧助,結構奠接之方,廟堂措辭,分付。
姜蘭馨,以禮曹言啓曰,取考庚申·乙未·己酉謄錄,則迎弔勅時,去結綵下馬宴,亦以茶禮磨鍊矣。今此問禮官齎去儀註,依此磨鍊,何如?傳曰,允。
又以奎章閣言啓曰,明日卽奎章閣朔奉審日次,臣進詣擧行之意,敢啓。傳曰,知道。
又以司饔院監膳提調意啓曰,鷹師契所供,日下生雉,因貢人等呼訢,曾已稟旨代封,而每自五月初一日,八月晦日至,以活鷄代封,乃是傳敎定式矣。依定式仍爲代封之意,敢啓。傳曰,知道。
申正熙,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
兵曹來五月十二日,慶科庭試·武科殿試敎是時,原搒人及直赴會試人規矩,鐵箭三矢一百十步,片箭三矢一百二十步,一巡二中,柳葉箭五矢一百二十步,一巡三中,講書粗以上四技,取二技,落點。
兵曹來五月十二日,慶科庭試·武科殿試時,直赴殿試人規矩,鐵箭三矢一百十步,片箭三矢一百二十步,一巡一中,柳葉箭五矢一百二十步,一巡一中,講書粗以上四技,取二技,落點。
吏曹啓目,行副護軍李九翼名字,改以淳翼事告狀,依例令藝文館給帖,何如?判付啓依允。
甲子四月二十九日辰時,上御觀物軒。勸講入侍時,左議政趙斗淳,講官曺錫雨,參贊官金世鎬,檢討官李基正,記事官朴海哲,記事官崔奭奎,別兼春秋趙熙一,各持小學第二卷,以次進伏訖。上曰,史官分左右。上誦前受音一遍訖。上開卷。錫雨讀,自內則曰子事父母,止偪屨著綦,仍解釋章句訖。上顧謂斗淳曰,大臣眼鏡着之。上命授書算于錫雨,上讀十遍訖。上曰,縱字與總字,同義乎?錫雨曰,其義似同,而韜髮爲縱,束髮爲總,而作髻而飾以黑繒爲之者也。斗淳曰,此盖名物度數,古者做人樣子,如此生長則雖欲爲非,得乎?上曰,髦者,父母沒則除之乎?錫雨曰,然矣,而大抵內則,卽閨門內當行底軓則,而此言人子事親之節也。洞屬之誠,一時靡懈,而尤急於問寢安否之際。故所以鷄鳴已皆盥漱,將適父母之所也。古之帝王,有行之者,卽文王之事王季,是矣。斗淳曰,禮記有文王世子篇名,而其禮則然矣。錫雨曰,文王之事王季也,鷄初鳴,必衣服,至寢門外,問安寢與否,是已。非惟事親爲然,帝舜之鷄鳴而起,周宣之非鷄則鳴,蓋以其勤於爲善,切於求治故也。文王之篤孝,帝舜之爲善,周宣之求治,豈非殿下所當法者乎?伏願體念焉。基正曰,此章則注釋外,別無文義之可陳者,而大抵人子之以孝事親,必誠必勤,無時或怠,故不可不早起而盥櫛之,盥櫛而服飾之,然後始見父母,其節目,槪如此。講官已詳悉陳奏,無容贅達,而鷄初鳴,卽早晨之時,則夙興之莫如是矣。上卷所云夙興夜寐,衣帶必飭,亦我殿下所已講讀也。非但事親爲然,君子燕居之間,亦不敢不夙興而整衣帶。故先儒陳南塘自警之語,有夙與夜寐箴,其箴曰,鷄鳴而寤,巾櫛衣冠,乃啓方冊,對越聖賢,夫子在座,顔·曾後先,伏願殿下,先之誠於事親,必於此章之節目,繼而勤於講學,亦如先儒之警箴,早起必以鷄鳴爲常,而啓方冊對聖賢,以夫子·顔·曾,爲殿下之千古先師,監法於方冊之上,是所區區之望也。又奏曰,古之君子,比德於玉,無所不佩,山玄水蒼,象其德而爲飾,左徵右宮,行則鳴而中節,俾之時義,甚大矣。至於此章云者,不過紛帨之屬,以備用者也。世鎬曰,事親之道,本在愛敬,不在儀節,而謹於外,所以養其中也。故聖人之制禮也,人之儀節,自首至足,無一不具,無微不謹,使人鞭策向裏,不敢有頃刻怠慢之心也。非惟事親爲然,雖於幽暗得肆之地,必也整衣冠尊瞻視者,要其心存誠敬也。伏願懋哉。上掩卷,仍命史官就座。又命大臣先退,又命退,諸臣以次退出。
甲子四月二十九日辰時,上御熙政堂。大王大妃殿垂簾,大臣·政府·備局堂上引見入侍時,同副承旨申正熙,假注書丁觀燮,事變假注書李泰永,記事官崔奭奎,別兼春秋趙熙一,左議政趙斗淳,行戶曹判書李敦榮,行上護軍金學性,行兵曹判書鄭基世,行知中樞府事徐戴淳,知中樞府事曺錫雨,行大護軍李景純·申錫禧·申觀浩·南綾君洪鍾序,大護軍趙獻永,刑曹判書任泰瑛,行護軍許棨·金輔鉉·李景夏,校理洪淳學,以次進伏訖。上曰,史官分左右。命大臣進前。斗淳進前奏曰,日氣漸爲和暢,而節尙麥秋,晨夕淸涼,聖體,若何?上曰,一樣矣。斗淳曰,二十日以後,連日勞動之餘,寢睡·水刺之節,何如?上曰,一樣矣。大王大妃殿曰,主上連日勞動之餘,別無大損節,而少有寢睡之困意矣。斗淳曰,大王大妃殿氣候,何如?上曰,一樣矣。斗淳曰,王大妃殿氣候,何如?上曰,一樣矣。斗淳曰,大妃殿氣候,何如?上曰,一樣矣。大王大妃殿曰,次對爲之。仍敎曰,大臣着眼鏡,可也。斗淳曰,勤講學,出治之大本,而近日進講之小學一部,卽修齊治平要道所載也。日累月積,瀜會始終,浹洽體貼,心得而躬行,則下行上達,進修有梯級矣。凡讀其書而究其旨,蓋將以施之於事爲,以求夫驗效所及,若悠汎放忽,不免有書自書之歎,是口耳之資而已。況帝王之學,非匹庶記誦之比,匹庶而不勤其學,其害也止於一身,帝王不勤其學,其害也及於一國,聖明苟念到於此,恐不待群下之交箴競規,有以惕然穆然,不皇暇豫者矣。見今民憂國計,有岌嶪朝夕之慮者,蔽一言,紀綱之不立耳,臣則曰,此在聖明講學勤不勤之如何。夫九重,深邃如天,聖明之日講幾遍書,宜若與紀綱弛張,無甚関涉然矣,而顧其功化所宣,不啻影響者。朝廷之整肅在此,中外之聳動顒祝在此,不威而嚴,不令而行在此,此朱夫子所云天命人心,眷顧蘄嚮之會也。夫以紀綱二字,爲講學樞紐者,蓋立紀綱,然後國家事,有下手處,勤問學,然後萬化之源,有入頭處。言雖迂遠,理實捷近,惟聖明,澄省之焉。大王大妃殿答曰,聖學則自當漸次將就,而立紀綱則在於廟堂,必嚴法令,可也。出擧條斗淳曰,以紀綱言之,上必躬行,然後下可以行矣。仍奏曰,莊陵禮堂奉審,有年條,而今春又爲當限矣。峽農告歉,道臣迎送,且屬耳。廚傳之弊,在所當念,待明年更稟擧行恐好,故仰達矣。大王大妃殿答曰,依爲之。出擧條斗淳曰,先大王實錄,今當纂輯,總裁官以下諸堂郞,令政院政官牌招,擬望以入。開局日子則令雲觀擇吉,啓下之地,何如?大王大妃殿答曰,依爲之。出榻敎大王大妃殿曰,開錄時,堂上無過二十員,郞廳無過三十員,文衡,以前前大提學爲之。斗淳曰,前前六提學,卽臣也,臣之眼眚,積有年所,尋常書冊,亦不得辨別字畫,莫重編摩之役,臣無以承當,而從前實錄時,未嘗有不差文衡而纂輯之例也。大王大妃殿曰,曾聞國朝,亦有未差文衡而纂輯之時矣。斗淳曰,臣本矇昧,如此之例,果未詳知矣。大王大妃殿曰,實錄從速爲之,期於今年內畢役,可也。斗淳曰,先大王御製,便房奉安,本編次時,宙合樓奉安,本未及合編,謹依已例,分類繕寫,以爲全書本,而繼自內閣,考校原本,更加存刪,仍爲開印之地似好。故敢此仰達矣。大王大妃殿答曰,依爲之。出擧條斗淳曰,崇儒重道,列聖朝所以久安長治,惠遺我萬子孫者也。初元盛會,萬化作新,首示表章之聖心,用光繼述之家法,在今日爲先務。鄭文忠公夢周及先正臣文敬公金宏弼,文正公趙光祖,文元公李彦迪,文純公李滉,文成公李珥,文元公金長生,文正公宋時烈,文正公宋浚吉祠版,遣地方官宣侑,鄭文忠,後承零替,香火不繼云,其祀孫,令該曹問名,調用恐好。故仰達矣。大王大妃殿答曰,依爲之。出榻敎斗淳曰,吉文節公再,以鄭文忠之高弟,幽芳晶輝,軒耀於百世之下,列聖朝崇奬,固已備至,而今當權輿之初,宜有寓感之擧,其衣履之所,遣地方官宣侑,遺裔寒畯,莫此家若,令該曹問名,調用恐好。故仰達矣。大王大妃殿答曰,依爲之。出榻敎斗淳曰,卽見奏請使別先來狀啓,則上副勅使,已爲泒出矣。上馬早晩,雖無的期,而迎接之節,不可不預先整待,知事洪在喆,遠接使差下,判府事金炳國,館伴差下,迎接都監堂郞,政官牌招,開政差出,何如?大王大妃殿答曰,依爲之。出榻敎大王大妃殿曰,勅使六月間,似當京城下馬矣。分付任譯輩,使之周旋,若以別使,順付於節使便,則於國事,誠幸矣。另爲周旋,可也。今番迎勅時,節屆潦災,必多難便之節,另加操束,可矣。斗淳曰,今番勅行,似不得於五月內出來,則六月當下馬於京中,而當此極熱之時,往來迎送之節,尤倍爲慮矣。大王大妃殿曰,今番勅行,似不遲滯矣。別使順付之擧,言及儐使,亦爲分付任譯輩,期於順付,爲好矣。斗淳曰,謹當申飭矣。斗淳曰,頃見海伯疏本,則以其私義,無以爲客使迎送之役,而至承批旨矣。在前似此之時,節度使之替行迎送,多有已例,今亦依此擧行之意,行會於道臣·帥臣,何如?大王大妃殿答曰,依爲之。出擧條斗淳曰,嶺南句管堂上有闕之代,上護軍金大根差下,宣武祠堂上有闕之代,行護軍李兼熙差下,何如?大王大妃殿答曰,依爲之。出榻敎斗淳曰,臣之屢叨匪據,博取朝野之憂歎,久矣,而今其推諉無所,孑立巖廊之上,事體苟簡,莫此爲甚。況癃衰疾病,月異而歲不同,精識之消耗,步履之窘澁,萬萬無自力陳就之望,而最是視官障醫,爲四十年貞痼,文字辨理,厪厪焉,而亦有往往全不辨認之時。夫以此實病,其將委之以事務,責之以按閱簿書乎?臣之不當久冒,不但形顯之疾,而卽此形顯,無所遁於咫尺威顔之下者矣。惟聖明,仰稟東朝,劃行免改,旁求賢德而爰立之,國事幸甚。大王大妃殿答曰,當此國計艱危之時,何可論去就乎?出擧條斗淳曰,前參判金壽鉉所后家,無貤榮處,依近例,移施其本生家,何如?大王大妃殿答曰,依爲之。出榻敎斗淳曰,金判府事素患咳咯之症,將博試水泉於畿·湖之間,而未敢擅行,轉達後,從便往來,多有近例,故敢達矣。大王大妃殿答曰,從便往來,可也。大王大妃殿曰,大臣就座。正熙曰,諸宰奏事。學性曰,宙合樓奉審之節,當有一番稟定矣。三年內,有難於親行,故往在庚申·乙未·己酉,皆筵奏後,自內閣入稟,閣臣擧行矣。今亦遵各年已行之例,恐合事宜,敢此仰達矣。大王大妃殿答曰,依爲之。出擧條學性曰,宙合樓御眞奉安處所,當有守僕照羅赤,而謹考乙未·己酉已例,則以曾前自宙合樓,移屬於璿源殿之守僕照羅赤,竝爲還屬矣。在今宜遵是例,而璿源殿,亦多擧行,難以還屬,且閣監之設,卽爲守直御眞奉安之所者也。今番則使閣監擧行似好。故敢此仰達矣。大王大妃殿答曰,依爲之。出擧條正熙曰,玉堂所懷奏之。淳學曰,臣猥以無似,獲叨橫經之列,昵近耿光,榮幸極矣,而伏覩我殿下,聖姿天縱,睿學日就,臨筵問難,逈出尋常,臣固欽仰攢祝之不暇,而第伏念,帝王之治,必資於學問,學問之道,必本於誠勤,不誠而學者,未之有也,不學而治者,亦未之聞也。書曰,念終始,典于學,傳曰,先誠其意,是知爲學之方,必從誠意上用力,而終始靡懈也。近日所進講小學之書,卽是灑掃應對,日用常行之事,而實與大學爲表裏,格致誠正修齊治平之道,皆本於此。故英宗大王,寶齡十三,始講小學,至于八耋倦勤之年,終始講論之惓惓不已,而五十年郅隆之治,實基於此,是爲殿下之所當監法而敬承者也。伏願聖明,苟於此書,終始體驗,上以承祖宗之丕謨,下以副臣民之蘄祝,是所區區之望也。上曰,所陳切實,當體念矣。出擧條正熙曰,今日賓對,兩司無一人進參,事甚未安,違牌諸臺,竝推考,何如?大王大妃殿答曰,依爲之。出擧條上命大臣先退。又命退,諸臣以次退出。
甲子四月二十九日申時,上御觀物軒。召對入侍時,參贊官姜蘭馨,侍讀官洪淳學,檢討官李基正,直閣李世用,記事官朴海哲,記事官崔奭奎,別兼春秋金炳翊,各持小學第二卷,以次進伏訖。上曰,史官分左右。上開卷,諸臣以次開卷。上曰,上番讀之。淳學讀,自內則曰子事父母,止偪屨著綦。上曰,釋義。淳學釋義訖。上曰,下番讀之。基正讀奏。上曰,釋義。基正釋義訖。上曰,參贊官讀之。蘭馨讀奏。上曰,釋義。蘭馨釋義訖。上曰,閣臣讀之。世用讀奏。上曰,釋義。世用釋義訖。上命授書算于淳學。上讀十遍訖,淳學還納書算。上曰,文義奏之。淳學曰,此是明倫篇也。倫莫先於事親,而晨省爲子職矣。事親之道,必鷄鳴而起,盥漱櫛縱,以致其潔,緌韠佩綦,以致其敬,此所以孝子之不可闕一者也。昔文王之爲世子,日三朝於王季,而鷄初鳴,衣服,至寢門之外,以問今日之安否,管子之弟子職曰,夙興夜寐,衣帶必飭,以此觀之,事親者,若不整齊衣服,則何以能敬肅其貌乎?故禮記曰,端冕則有敬色,敬齋箴曰,整其衣冠,尊其瞻視,凡人子之定省父母也,必整其衣服而尊敬之,尊敬,爲孝之本也。基正曰,此章文義,已仰達於勸講之時,別無更陳之辭,而蓋鷄初鳴,咸盥漱,言其晨省之早,而此孝子常行之職也。亦非獨事親之誠,必也早起,凡於日用事爲之間,勤勤孜孜。故孟子曰,鷄鳴而起,孶孶爲善者,舜之徒也。又奏曰,陳南塘夙興夜寐箴數三句語,俄於勸講之席陳之,而請中複其說焉。其箴曰,鷄鳴而寤,巾櫛衣冠,乃啓方冊,對越聖賢,夫子在座,顔·曾後先,蓋淸晨夙興,則澹壹之心,淸明之氣,咸在厥躬,迨此時而肅整衣冠,則思慮不入,莊敬自持,可以對越聖賢於方冊之上,孔聖·顔·曾,瞭知在目,儼若在座,此眞爲學者之警省工夫。故雖閭巷韋布之士,或書而揭之於枕几屛幛之間,寓之常目,誦之終身。今我殿下,亦以陳氏之箴,常監而服膺之,恐好矣。蘭馨曰,人子之事親,無時不敬,無處不愼,此章所云櫛縱笄總冠緌等節,以其服飾之修飭爲言,而至於言語,亦必下氣怡聲,形貌則愉色惋容,進退出入,則愼齊揖遊,蓋此事親之節,非但閭巷匹庶所當盡也。古之聖帝哲辟,莫不盡誠於此。故文王,以世子而鷄鳴問寢,此政孝經所云天子之孝,諸候之孝,是也,而今我殿下,所當鑑法者,伏願於此等處,澄省焉。仍奏曰,臣退在一月餘,今又登筵,承聆御講,始覺聖學,比前稍進,從此歲計,則尤當將就矣。臣誠欽仰萬萬,而但講讀之際,恐欠誠一,雖一遍之內,或不留神,句讀易多錯誤。伏願繼自今,專心致之,克軫古聖王念終始之工焉。淳學曰,章內疑難處,下詢,恐好矣。上曰,偪屨著綦,何義也?淳學曰,偪者,纏足而至膝也,綦者,納履而繫絇也。禮記曰,父命呼,唯而不諾,走而不趨,其事親者,若不偪之綦之,則或於急遽倉卒之際,恐有蹶跌慢忽之慮矣,豈可不偪屨著綦乎?基正曰,搢笏之笏字,從竹從勿,勿字,欲其勿忘也。故禮記曰,史進象笏,書思對命,此侍於君前者,以此笏而備遺忘,今侍於父母之側,而搢笏云者,亦此意也。世用曰,文義,儒臣已爲備陳,臣無容更達,而凡人子,鷄初鳴,盥漱往省,日以爲常,則其誠敬,可知。孝者,百行之源,而人倫之至,上文稽聖經訂賢傳,可見聖賢設敎之本意也。上曰,史官就座。仍命退,諸臣以次退出。
上在昌德宮。停常參·經筵。
傳曰,禮房承旨,馳詣景慕宮,奉審摘奸以來。
傳曰,同副承旨許遞,前望單子入之。
承旨前望單子入之,李鵬周,添書落點。
傳曰,玉堂竝許遞,前望單子入之。
玉堂前望單子入之,應敎吳俊泳,副應敎鄭基勉,校理李京鎬·張世容,副校理柳道彙·李應夏,修撰黃正淵·李雲弼,副修撰宋熙正·蔡東述,落點。
傳曰,純陵修改時監董道臣,熟馬一匹賜給。
傳曰,召對爲之。
政院啓曰,新除授同副承旨李鵬周,時在慶尙道釜山鎭任所,交代後斯速乘馹上來事,下諭,何如?傳曰,許遞,前望單子入之。
承旨前望單子入之,申正熙落點。
以司謁口傳下敎曰,景祐宮典祀廳,宣禧宮正堂簾牕,修改。
傳曰,竹山府稅米太未納與當納條,一依詳定例,緩限來納,舊逋未收刷之前,時守令,勿許遷轉。
以純陵陵役時地方官以下別單,傳曰,地方官咸興兼任中軍李敎應,逢授官永興府使李鍾浩,奉事吳正林,參奉安必錞,各兒馬一匹賜給,其餘別看役·各務都檢察·看役守僕·員役·工匠等,竝令本道監營,分等施賞。
政院啓曰,玉堂上下番俱空,事甚未安。新除授應敎吳俊泳,副應敎鄭基勉,校理李京鎬·張世容,副校理柳道彙·李應夏,修撰黃正淵·李雲弼,副修撰宋熙正·蔡東述,竝卽牌招,推移入直,何如?傳曰,允。
以副應敎鄭基勉,校理李京鎬·張世容,副校理柳道彙·李應夏,副修撰宋熙正牌不進罷職傳旨,傳曰,只推。
奎章閣啓曰,景慕宮望廟樓,今朔奉審無頉之意,敢啓。傳曰,知道。
議政府啓曰,貢市人詢瘼所懷,啓下本府矣。取考其所懷,則其人·貢人等以爲,風落木斫伐之役,本非矣貢擧行,而謬例成習,每年雇軍,殆過數三千名,無價進排,所費甚多,特許變通事也。以進排而兼行雇役,宜其稱冤,而行之旣久,有難遽議,置之。濟用監貢人等以爲,元貢外加用,布爲三百餘同,紬爲五十餘同,先以紬加用,受價上下,每年加供上七升鼎紬二同,依加定受價例,添入魚鱗,定式上下,春秋衣纏正布,每因豐歉,雖倍價貿取,或有品劣,則點退居多,自今春等,依例以五升布納上,秋等,以代錢三兩納上事也。元貢外加用之不爲上下,實所未曉,紬加用,爲先上下,七升鼎紬加用之添入魚麟冊,姑非急先之事,置之,春秋衣纏正布事,令該監論理報府,以爲參互變通之地。長興庫貢人等以爲,本庫所納作紙米二百七十四石零,依繕工例,以惠廳受價米中除留後,自豐儲倉上下事也。作紙米之上下則一也,必欲自該庫上下者,必有所不得不然之事端,更爲詳探處之。司宰監貢人等以爲,矣貢所供宣飯物種中,大口魚,旣以北魚代納,而近自黃大口契,以白大口代納之後,稱以廚房庫入,必以大口,優數責納,移用頒賜·犒饋等處,此緣矣貢防口之經歇故也。從今以後,勿使矣貢責納,各司各宮溫堗乾淨燒木,一依戶曹磨鍊,以物種進排,更勿雇立軍人,限畢役等待事也。以防口輕歇之致,濫徵殆無紀極,此在廚房操束之如何,如有濫徵之弊,該貢,這這來告本府,乾淨燒木進排之後,又責其雇立者,事甚無謂,永永除之事,捧甘。司䆃寺貢人等以爲,薛里內官情米,及軍士所給米,無論豐歉,以爲代錢定式事也。以錢代米,非不便當,而事係更張,從當詳探決給。軍器寺貢人等以爲,武一所主掌官,矣貢專當擧行,而料外情費,年增歲加,申明舊制,嚴加禁斷事也。徒有令飭,而竟無實效,專由於紀綱之不立,如有料外誅求之弊,該貢,從實來告本府之意,分付。司圃署菜蔬契貢人等以爲,矣署供上菜蔬,以四殿宮進排,磨鍊受價,而往在辛未,自本署以錢二百兩米五石,加上下矣。壬午以後,此等不爲加下,而今則供上,比辛未又爲增多,本署加上下條,復舊例磨鍊,苽者朴只,本非應進排,加者永爲減下,員役例給卵菁,以防口價每個五釐代錢事也。進排加上下,設有已例,此非自下妄干之事,其餘數條,極爲猥瑣,置之。司圃署外布契貢人等以爲,矣貢劃給田土三十三結,幾盡成川,今未滿十結,依農圃例,就箭串里雪馬坪中,二十結代土劃給事也。代土事體不輕,非容易擧論之事,置之。紫門軍契貢人等以爲,殿閣軒堂修補之役,從實入上下事也。從實入上下,自足法例,而往往有剋削過中之時,更爲嚴飭,毋致屢籲。匠人鐵契貢人等以爲,鐵物受價,落本甚多,從長變通事也。泛稱落本,初無指的,令該衙從實上下。祭享軍契貢人等以爲,祭享軍加定受價磨鍊,大小科場,以有名色官軍擧行事也。數爻加減,在於應役多少,今何可一切硬定乎?科場時官軍名色,適添其弊,置之。外都庫貢人等以爲,各樣木價,從實加定,甲戌減削運峙條,復舊上下事也。木價加定,非預先臆斷之事。甲戌減峙,不宜遽復,置之。唐藥材契貢人等以爲,藥價銀價,從市直磨鍊,壬戌所付二百斤穴蔘外,加劃八百斤受價,限萬金預下事也。該貢,設有無利,前後斗護,非止一再,而今此呼籲,極爲無嚴,置之。小筆契貢人等以爲,受價都下外,加進排條,從實磨鍊上下事也。依所請申飭該衙門,外燻造契貢人等以爲,戶·惠廳·兩醫司·禮賓·司䆃·奉常寺及三營門燻太,依謄錄所在,付之本契,各宮房所用燻造外,私自憑托者,嚴禁事也。各有處所,非無其例,而今此所請,事涉煩弊,置之。立廛市民等以爲,燕貿緞價與銀價,竝爲翔貴,俱屬三四倍直,戶曹,會減匹緞價,準時價變通,銀代錢,亦爲加磨鍊上下事也。緞與銀時價高低,旣無以一時之事,永永硬定,此在該曹臨時闊狹之,何如?置之。紙廛市民以爲,白綿紙別卜定二萬卷受價,令該曹上下事也。此當有追後啓稟,姑置之。靑布廛市民等以爲,各樣所納物種價,竝從市直上下事也。時直,高下不同,古規,不可遽廢,置之。綿子廛市民等以爲,綿子上來時,各宮房內侍家,冒禁權利之弊,嚴禁事也。此有法禁,今當申以明之,令各該法司,嚴飭察禁。十二床廛市民等以爲,引刀·剪刀·薑板·刀子四種,乃是還下之物,而每當進排,加數督納,竟不還下,御供進排外,還下物種,竝爲革罷事也。此事之前後提飭何如,而漫不知戢者,極爲無嚴,若更有此弊,則這這來告本府以意,分付。廟床廛市民等以爲,矣廛淍弊,轉至難支,特許限十年減分役事也。減分,非輕許之事,置之。樺皮廛市民等以爲,矣廛物種中胡椒·丹木·白磐·唐靑花四種,藥局人,稱以藥材,不納定稅,專爲權利,亟施都價之律,前後未捧分稅,一一推給事也。名以藥材而私權其利者,該廛,宜其稱冤,分稅,一一推給事,分付該署。內外匙召廛市民等以爲,賣買,只爲匙箸舊器,而近者鉢里廛,無論新舊器皿,主掌專利,矣廛,若有舊器物賣買,則執以亂廛,所謂器皿鐵物之買則許賣,買則不技,理甚不當,特爲依前許賣器事也。國用進排則每與鉢里廛分半應役,而舊器斥賣,則必禁之者,此何事理?依舊規舊器則許令放賣,而如或藉此而混賣新器,則斷當施以亂廛律之意,分付於兩廛。雜鐵廛市民等以爲,國役進排,緣匠色輩,百端執頉,討索情錢,萬難支保,自今使匠色輩,自備赴役事也。匠色之自備赴役,自受其價,容或爲彼此方便之道,令該監從公決給。雉雞廛市民等以爲,雉一種,依前設禁亂廛事也。已撤之禁,有難復設,置之。柴本廛市民等以爲,各處所納杻籠匠,隨用進排後,計價以給矣。頃自京兆,革罷矣廛,而杻籠則依舊責納,廛號特爲復舊例施行事也。廛名則革罷,而杻籠則依舊進棑,未知何故,令京兆更爲論理報府。鹽廛市民等以爲,鹽商坐市及旅客主人處朔米,復舊例收捧事也。此有屢次訟辦者,今姑置之。生鮮廛市民等以爲,各江魚船口文,依舊例收捧事也。所謂舊例,旣非定例,適足爲無名收稅藉口之端,置之。昌廛市民等以爲,私商輩,潛貿京納外牛皮,擅自都賈,交易於燕商,萊·灣邊門,馱負相續,卽爲嚴飭禁斷,矣廛貿皮時,三法司侵責之弊,一體禁斷事。斗皮都賈,旣革罷矣,復此冒禁,極爲駭然,令法司各別禁斷,如或現捉,卽施刑配之典。破衣商民等以爲,各項弊衣,本與衣廛混同賣買矣。近來衣廛,都賈專利,又爲加設分稅,每朔一兩式勒捧,特爲別立廛號,錄於市案事。此有前後訟辨,破衣商之歸於落科者,屢矣,置之。懸房市民等以爲,各宮私貿之弊,依雉雞進排例,從長變通,懸房市民中作頭名色,永爲革罷,通共進排,禁隷豪悍輩,惹鬧作弊,嚴加禁斷。校洞懸房,移設桃渚洞者,依舊還入舊基,以杜狼藉疊屠之弊,各司,例送債主文券,收納爻周,還屬都中擧行,各道營邑,只設官廚,一處特許,泮民貿細事也。各宮私貿,年前救弊時,旣已痛禁,作頭名色,永革可否,令本館從長決處,禁隷作弊,一切申禁。校洞懸房之移設門外,果不無疊屠之弊,而許施屬耳,姑難銷刻,置之。債券之還屬都中,更問硬否于本館,各道營邑泮民設庖事,所請無嚴,置之,何如?傳曰,允。濟用監春秋衣纏正布,依前擧行。
備邊司啓曰,卽見禮曹粘目,則枚擧東萊府使姜㳣狀啓以爲,公作米年限請退,裁判差倭出來,而公米之限盡輒退,雖嚴辭責諭,差倭之裁判出來者,勿論所幹之何事,姑許接待,已有前例,請令廟堂稟處矣。限滿則輒諸退限,事甚無謂,而前後許施,出於柔遠之政,與其許久容接,毋寧早圖究竟,限五年姑令展退,何如?傳曰,允。
議政府啓曰,卽見京畿監司趙在應所報,則枚擧竹山府使趙羲純牒呈以爲,本邑每年實結一千一二百結,代錢二萬一千餘兩,纔當當年應納之數,而若或不足,則以明年結預挪,故所捧,每有所縮,流來舊逋,爲二千餘兩,風約輩所逋一千七百餘兩,吏逋之現發者,三千餘兩,而此皆太半流亡,指徵無處,外此許多冗費,亦皆取用於結捧,而積小成多,歸屬末由,辛·壬·癸三年,末納田稅·大同與軍錢免稅,合爲一萬八千四百餘兩,而此旣預挪,則今年結所餘五百餘結,無以當今年應納,辛酉大同一百三十餘石,壬戌大同三百餘石,癸亥大同一百餘石,壬戌稅米二百五十餘石,稅太三十餘石及甲子·乙丑·丙寅三年條大同,每石六兩,稅米,每石五兩,稅太,每石三兩,竝除雜費,一體詳定,排納於甲·乙·丙三年之內,而各宮房免稅及各營軍錢,旣從結價中出,而結捧,恒在年分出秩之後,則歲前責納,其勢末由,自今歲後上納之意,捧甘各司,爲辭矣。該邑弊敗,莫可持支之狀,中外所共知也。今此所請,雖是格外妄干,而苟欲一番變通,捨此無他方略,辛·壬·癸稅米太未納條,竝與甲子·乙丑·丙寅當納條,特令一依詳定例,代錢上納,結價收拾,旣在作伕以後,則宮納也,軍錢也,特緩其限,使之歲後來納,稅納,各有各年當納之數,則預挪云云。此非守令之不能致察,必是守令之夤緣乾沒,其預挪之始於何年,十分査出,其時守令,令該府拿問重勘。所謂舊逋云者,無所區別,混稱舊逋,極涉糢糊,竝與風約逋也,現發之吏逋也,竝刻期督捧,而近來一副當順口茶飯之說,指徵無處四字耳。惟此四個字,卽目下匱空無遺之媒與囮也。今於大變通之時,決不可一向抛置,此逋未收刷之前,則時守令,勿許遷轉,亦勿許聽遞,期責成效之意,分付兩銓,何如?傳曰,允。
又啓曰,卽見京畿監司趙在應上疏,則以爲,德積·注文中一窠,屬之本營,依諸道營梱及四都例,特設邊將自辟窠,作爲列校遷轉事,批旨,有所陳甚好,令廟堂稟處事,命下矣。京各營及四都留營之各有久勤,又有自辟,而畿營之只許久勤,宜有向隅之歎,況年前已經筵奏而至今遷就,亦前所未有之事,依所請施行,而兩鎭中使之量宜排定,何如?傳曰,允。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
政院啓曰,訓鍊大將金炳國,以諸將官射會監試事,明日三仙坪出去矣。所佩命召,何以爲之?敢稟。傳曰,仍佩往來。
兵曹啓曰,參班璿泒武士試取入格人等,謹依別單判下施賞,而筒箇長弓箭竹,以軍器寺所在者,取來頒給之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,景慕宮夏享大祭相値,不得設行之意,敢啓。傳曰,知道。
兵曹啓曰,每當儲窠之月,虛司果,不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
兵曹,來五月十二日慶科庭試·武科殿試時,原榜人及直赴會試人規矩,鐵箭三矢一百十步,片箭三矢一百二十步一廵二中,柳葉箭五矢一百二十步一廵三中,講書粗以上取二技,落點,直赴殿試人規矩,鐵箭三矢一百十步,片箭三矢一百二十步一廵一中,柳葉箭五矢一百二十步一廵一中,講書粗以上取二技,落點。
吏曹啓曰,今此端午祭祭官,當爲磨鍊,而除老病·公頉,實無推移排比之路,依近例刑官·司饔院官員年七十以上人,通瀜塡差以入,而其中時無職名人,令該曹口傳付軍職,何如?傳曰,允。
左議政趙斗淳疏略曰,有史局必有文衡,此不易之典也。前任或前前任之權且代斲,實所創覩,況一二古事之口耳相傳,雖未及泛搜博閱,而臣則斷然知其無確訂明据者,誠以敎詔萬世,媲典謨惇文獻之徵,非比閒漫司存,因苟然簡,以趣句當而止耳。趲速陳列,顒乞處分,惟聖明,曲察之,仰稟東朝,亟行渙汗之號。答曰,省疏具悉卿懇。汗靑之勞,曾奏膚功,今求良太史,孰有過於卿者乎?古事有無,本不須論,而況非無可據,望卿勿復辭遜,對揚慈敎之鄭重。仍傳曰,此批答,遣史官傳諭。
咸鏡監司李裕元疏曰,伏以時序遄邁,禮制有限,幽宮永閟,成事奄過,聖慕哀廓,益復靡及。臣於先朝,受恩罔極,而冥頑不滅,未效蓐蟻之忱,徒抱攀髯之恨,南望長號,有淚無從。仍伏念臣,歲初陳籲,猥將公私懇迫之情,蘄蒙憫覆曲遂之仁,恩批隆摯,諭之以益勉分憂,臣拚命增惕,靡所止屆,荐瀆是懼,淟涊蟠泊,迄至于今,臣情益急,若窮無歸,不敢自阻於孝理之天,而妄效必呼無隱之義焉。臣之老母,年旣癃衰,病又侵尋,經歲關塞,幸以支保者,恩眷攸及,便養適宜也。入此年來,一倍澌綴,政如下瀨之舟,挽回不得,兼以北土風氣,寒暄多乖,水泉不服,千里客館,又經三夏,究之事理,實有深慮,已於月前,奉還京闉,爲在家調將之計,念臣情界,不可晷刻離捨,而旣不能納節徑歸,焦迫之私,度日如年。玆敢冒死仰籲,冀倖於聽卑之下,劃賜遞改,俾卽歸護,則臣之母子,相依爲命,無往非感頌之日也。且臣有區區私懇,敢此尾陳焉。臣之先祖文忠公恒福,曾因被謫,畢命於北靑,而老德書院,卽賜額妥靈之所也。子孫之因公行過此者,輒皆往拜祠版,庸伸追慕,而臣則按藩周年,歷謁路阻,山川入望,心焉如結,計其程途,不滿二百里之地,如得八九日之暇,優可以來往,拚旌旄而告喜,薦爼豆而展誠,幽明之間,榮感極矣。惟聖明,特垂仁惻,仰稟東朝,遞臣之職,許臣之由,爲親爲先,兩得以伸情,卽我聖上初元體下之政也。答曰,省疏具悉。至切之懇,當有體諒之日,先院展誠,卿其從便往來。
吏曹參判李載元疏。答曰,省疏具悉。卿其勿辭行公。
甲子五月初一日辰時,上御重熙堂。勸講入侍時,講官鄭基世,參贊官徐承輔,侍讀官洪淳學,假注書丁觀燮,記注官洪憲述,別兼春秋金炳翊,各持小學第二卷,以次進伏訖。上曰,史官分左右。上誦前受音一遍訖。基世,讀自婦爭舅姑,止問衣燠寒,仍奏釋義。上讀新受音十遍訖。上曰,當加讀一遍矣。命陳文義。基世曰,上章,言子事父母之道,此章,言婦爭舅姑之道,若其容飾承順之道則一也。及所而下氣不盈,怡聲不厲者,卽禮記所謂必有和氣,必有愉色也。問衣燠寒,燠則使凊,寒則使溫者,卽曲禮所謂冬溫而夏凊也。夫孝子,以順適親意爲務,故古人有扇枕者,有以身溫被者,曾子所云孝子之養老也。樂其心不違其志,安其寢處者,卽此意也。上曰,下氣怡聲,何謂也?基世曰,下與怡,皆和悅之意,低其氣而悅其聲,是爲色養。若盈色厲,則此所謂嚴威儼恪,非所以事親之道也。上曰,問衣燠寒,何謂也?基世曰,燠則將凊之,寒則將溫之,使父母溫凊適宜者也。又奏曰,五倫行實,先朝時重刋,藏在內閣,今若進覽,則古人之純行實蹟,開卷暸然矣。上曰,衿纓綦屨,何義也?基世曰,恐有穢氣之觸尊,故結香囊以佩身邊,欲其進退之便捷,故用綦帶着在鞋口也。赤舃之有綦,亦此制也。上曰,有孝心則和順之色,自形於外乎?基世曰,聖敎至當矣。事親之道,和順爲最,存中發外,心和則氣和,此章之怡下聲氣者,卽此義也。
甲子五月初一日午時,上詣孝文殿。晝茶禮親行入侍時,行都承旨閔致庠,左承旨徐承輔,右承旨姜蘭馨,左副承旨鄭泰好,右副承旨金世鎬,同副承旨申正熙,缺原任提學金炳國,提學金學性,原任提學鄭基世,原任直提學申錫禧·金炳㴤·金炳地·金輔鉉,檢校待敎趙成夏·鄭範朝·洪承億·趙寧夏,以次侍立。時至,通禮跪啓請出次。上具縗服出齋殿門,入魂殿門,詣褥位。贊儀,唱俯伏哭,上俯伏哭。小次,贊儀,唱止哭興四拜,上止哭興四拜。贊儀,唱三上香,上詣香案前,三上香。贊儀,唱執爵獻爵,上連獻獻爵,降復位。贊儀,唱俯伏哭。上俯伏哭,贊儀,唱止哭,興四拜平身,上止哭興四拜。通禮導上還入齋殿,諸臣以次退出。
甲子五月初一日申時,上御重熙堂。召對入侍時,參贊官金世鎬,檢校待敎鄭範朝,侍讀官吳俊泳,檢討官李雲弼,記事官朴海哲,記注官洪憲述,別兼春秋金炳翊,各持小學第二卷,以次進伏訖。上曰,史官分左右。缺上曰,閣臣讀之。範朝,讀自婦爭舅姑,止問衣燠寒,仍奏釋義訖。上曰,文義奏之。範朝曰,夫嚴威儼恪,非所以事親也。下氣者,禮記所謂孝子必有和氣者也,怡聲者,內則所謂怡色柔聲者也。此皆孝子養志之意也。昔司馬溫公,篤友其兄,天少冷則拊其背曰,衣得無薄乎?況於父母,可不先問其燠寒而順適親意乎。
上在昌德宮。停常參·經筵。
傳曰,藥院都提調有闕之代,前望單子入之。
內醫都提調前望單子入之,左議政趙斗淳,落點。
傳曰,吏曹參議有闕之代,前望單子入之。
吏曹參議前望單子入之,尹秉鼎落點。
傳曰,各道放未放成冊,秋判,就議于廟堂,付籤以入。
弘文館啓曰,副應敎鄭基勉,校理李京鎬·張世容,副校理柳道彙·李應夏,副修撰宋熙正,旣有只推之命,竝卽牌招察任,何如?傳曰,允。
以副修撰宋熙正牌不進罷職,傳曰,只推。
禮曹啓曰,卽接成均館所報,則今八月初八日慶科增廣監試初試,卽文廟釋奠祭受香日,而應赴儒生,多有差祭,難以赴擧云矣。日字相値,誠如所報,啓稟變通,亦有已例,故令日官李秉洪,更爲推擇,則八月初旬內,連値拘忌,不可不進定云,而進士鄕漢城試初試,來七月二十九日,生員鄕漢城試初試,八月初一日爲吉云。以此日知委擧行,原粘目中改付標以入之意,敢啓。傳曰,知道。
兵曹啓曰,文臣兼宣傳官李冕光,時無職名,依例口傳付軍職以入之意,敢啓。傳曰,知道。
領敦寧金興根箚。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
吏曹參議朴昇壽疏。省疏具悉。所請依施。
甲子五月初二日辰時,上御重熙堂。勸講入侍時,講官洪鍾序,參贊官姜蘭馨,檢討官李雲弼,假注書丁觀燮,記注官宋宅薰,別兼春秋金炳翊,各持小學第二卷,以次進伏訖。上曰,史官分左右。上,誦前受音一遍訖,仍開卷。鍾序,讀自疾痛苛癢,止盥卒授巾。上曰,奉盤請沃盥,乃是灌水於盤上,請長者盥漱與否乎?鍾序曰,然矣。仍釋義訖。上,命授書算于鍾序,上讀新受音十遍訖,鍾序還納書算。上曰,疾痛疴癢,而敬抑搔之,何義也?鍾序曰,父母舅姑,有疾痛疴癢,則若子若婦,必盡其誠敬,按摩之,爬搔之,以安其心。上曰,小者奉槃,何義也?鍾序曰,槃卽沃盥器也。使小者奉之,長者以別器奉水,臨盥灌於槃也。上曰,請沃盥,卽長者沃水而請盥洗乎?鍾序曰,然矣。仍奏曰云云。蘭馨曰,夫父母之於子,惟其疾之憂,以至出入,顧我復我,其所保護之道,曾無所不至,今子之於父母,亦然,疾癢則敬抑搔,出入則敬扶持,其所順適之方,亦無所不至。蓋此血肉之愛,若相報答,而但父母之愛子,則止於慈,子之愛父母,則主於敬,敬是愛之至也。愛親之誠,宜無不盡,而每患洞洞之孝心,未足以效眷眷之慈情,何哉?詩曰,欲報之德,昊天罔極。鍾序曰,參贊官所奏之以抑搔疴癢,欲報撫育顧復之德者,意義好矣。蓋子之身體,乃父母之身體也。欲父母有疾痛疴癢,則子亦不期然而有痛有癢,其性命所受,血氣相通而然也。此古人至論也,其所抑之搔之,出於至愛,不待勉强而能之,亦慈孝相報之理也。
甲子五月初二日申時,上御重熙堂。召對入侍時,參贊官申正熙,侍講官吳俊泳,檢討官李雲弼,直閣李世用,假注書丁觀燮,記注官宋宅薰,別兼春秋金炳翊,各持小學第二卷,以次進伏訖。
上在昌德宮。停常參·經筵。
政院啓曰,右副承旨金世鎬,今日不爲仕進,卽爲牌招,何如?傳曰,允。
以右副承旨金世鎬牌不進罷職傳旨。傳曰,只推。
傳曰,景慕宮都提調之代,右議政爲之。司譯都提調之代,左議政爲之。
大王大妃殿傳曰,端午祭攝行磨鍊。
弘文館啓曰,副修撰宋熙正,旣有只推之命,卽爲牌招察任,何如?傳曰,允。
以副修撰宋熙正牌不進罷職傳旨。傳曰,只推。
以江原監司朴承輝狀啓,蔚珍縣令賈日永遭母喪事。傳曰,令該曹口傳差出,催促下送。
義禁府啓目,鳳山前郡守金沃根原情云云,問目內辭緣,泛稱遲晩,所當請刑,而曾經閫帥,勿爲請刑,載在法典,議處,何如?啓依允。
又啓目,薪智島鎭假將趙俊和原情云云,問目內辭緣,泛稱遲晩,刑推得情,何如?啓,除刑推議處爲良如敎。
又啓目,載寧郡守李稷鉉原情云云,問目內辭緣,泛稱遲晩,刑推得情,何如?啓,除刑推議處爲良如敎。
又啓目,地方官瑞山前郡守姜潤原情云云,問目內辭緣,泛稱遲晩,所當請刑,而曾經摠府郞,勿爲請刑,載在法典,議處,何如?啓依允。
又啓目,橫城縣監宋恒鎭原情云云,問目內辭緣,泛稱遲晩,刑推得情,何如?判付啓,囚供,縱有發明,道啓若是的確,嚴刑一次,遠地定配爲良如敎。
又啓目,甲山府使李原情云云,問目內辭緣,泛稱遲晩,所當請刑,而曾經宣傳官,勿爲請刑,載在法典,議處,何如?判付啓。事係民隱,不可仍置,刑問一次定配。
又啓目,積城縣監金肇演原情云云,問目內辭緣,泛稱遲晩,刑推得情,何如?判付啓。囚供縱有發明,道啓若是的確,嚴刑一次,遠地定配爲良如敎。
又啓目,泰仁前縣監成載瑋原情云云,問目內辭緣,泛稱遲晩,刑推得情,何如?判付啓。事係民隱,不可仍置,刑問一次,定配爲良如敎。
義禁府啓曰,時囚罪人宋恒鎭·金肇演捧供啓目,判付內,囚供縱有發明,道啓若是的確,嚴刑一次遠地定配,李·成載瑋捧供啓目,判付內,事係民隱,不可仍置,刑問一次定配事,命下矣。當爲卽日擧行,而一日內,例不得再坐,自明日連値齋日,今此四囚刑推,過齋後擧行,何如?大王大妃殿傳曰,勿拘齋日,卽速擧行。
判府事金左根箚略曰,臣所帶兼務,有身心不寧者,閟宮拱護之嚴,冏寺馴御之謹,軍營摠察之重,與夫象胥幹理,事關方域之外者,以臣精力神識,實無執方劃圓,左右酬判。蓋年衰氣劣,十事九遺除,恐其滋辜之厚耳。仰稟東朝,將臣所綰四提調,竝行改免焉。答曰,省箚具悉卿懇。自卿釋負,予心悵缺,久而冞切,間因左相筵奏,知卿有鄕廬之行,許令從便往來,以安卿心,今此提擧辭免之請,又何必辭如是乎?閟宮·譯院兩提擧,今姑勉副,寔出於重違卿意而不得已也,卿其諒之。仍傳曰,此批答,遣史官傳諭。
左議政趙斗淳疏略曰,臣以史事,冒控愚見,而本朝史局之有大提學,猶周官內外史之有太史,今不置太史,而曰史局,臣不知司存者爲何事。況又諉以曾經,而纂述是顓,不由故實,而擺脫無難,俱非涯量所敢出也。乞稟東朝,亟收己降之命焉。答曰,省疏具悉卿懇。昨批不云乎?事苟可行,則例隨而成,安有一定之例哉?例之有無,本不須論,政謂是耳。十有四年,治法政謨,卿在三事,靡不贊襄,都兪吁咈,於身親見,則惇史鉅典,宜出卿手,而卿乃不念史事之重,徒以例之有無,視爲大防,是豈所望於卿者乎?卿其勿復固辭。仍傳曰,此批答,遣史官傳諭。
修撰黃正淵疏云云。省疏具悉。疏辭,令該曹稟處。
甲子五月初三日辰時,上御重熙堂。勸講入侍時,講官金學性,參贊官鄭泰好,侍講官吳俊泳,假注書李有魯,記注官任膺模,別兼春秋洪軒鍾,各持小學第二卷,以次進伏訖。
甲子五月初三日申時,上御重熙堂。召對入侍時,參贊官姜蘭馨,侍讀官李應夏,檢討官李雲弼,直閣李世用,假注書李有魯,記注官任膺模,別兼春秋洪軒鍾,各持小學第二卷,以次進伏訖。上曰,史官分左右。上開卷。上曰,上番讀之。應夏讀自問所欲,止咸盥漱。上曰,釋義。應夏釋義。上曰,參贊官讀之。蘭馨讀奏,此云問所欲而敬進之者,只以所欲食者,爲言,而其在承意順志之道。上曰,釋義。蘭馨釋義訖,奏曰,凡所欲爲者,無不進之,若其有所欲衣,則必問而溫凊之,若其有所欲與,則必問而與其人,欲坐則問何鄕而席之,欲袵則問何趾而簟之,一動靜一起居,無往非從心所欲也。夫然後可謂孝子之養志矣。
上在昌德宮。停常參·經筵。
政院啓曰,同副承旨申正熙,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·永禧殿·景慕宮奉審摘奸,仍詣受香諸處,奉審摘奸以來。
傳曰,原任直提學金炳地,馳詣綏陵奉審摘奸,仍留監祭,局內諸陵,一體奉審以來。
傳曰,明日晝茶禮,當自內親行矣,該房知悉。
傳曰,孝文殿別茶禮,自內親行,百官依例入參。
大王大妃殿傳曰,交勅百務,自有定例,而冗費濫下之弊,居其過半者,都是我境使客之弊,而守令不善察飭,吏鄕之憑藉偸竊,又在其中。勅行一過,列郡騷然,西民疾苦,惟此爲甚,目下勅務之先事措劃,未知皆有頭緖,果無雜弊乎?須先操束,勿敢如前淆雜事,廟堂措辭申飭。
吏曹口傳政事,以崔廣植爲蔚珍縣監。
政院啓曰,訓鍊大將金炳國,以山陵端午祭獻官,今方受香出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,兼察置之。
都摠府啓曰,今日入直內三廳,武兼禁軍及軍兵等,當爲中日習射技放,而端午祭相値,不得設行之意,敢啓。傳曰,知道。
弘文館啓曰,副修撰宋熙正,旣有只推之命,卽爲牌招察任,何如?傳曰,允。
以副修撰宋熙正牌不進罷職傳旨,傳曰,只推。
義禁府啓曰,時囚罪人宋恒鎭·金肇演·李·成載瑋等原情公事,判付內,宋恒鎭·金肇演嚴刑一次,遠地定配,李,成載瑋刑問一次定配事,命下矣。宋恒鎭·金肇演,各嚴刑一次,訊杖第三十度,李·成載瑋,各刑問一次,訊杖第三十度後,宋恒鎭,慶尙道金山郡,金肇演,全羅道沃溝縣,竝遠地定配,李,公忠道牙山縣,成載瑋,江原道春川府,竝定配,而以判府內辭意,具罪目,依例發遣府書吏羅將,押送于各其配所,何如?傳曰,允。
義禁府啓目粘連,向前姜潤亦,臭載旣在境內,護送未免不謹,以此照律,何如?啓依允。
又啓目粘連,向前趙俊和亦,往役,雖在解伍之後,稱病,大爲規避之罪,以此照律,何如?啓,依允。
又啓目粘連,向前李稷鉉亦,官屬辟除,雖或例習,臺章所論,係是朝體,以此照律,何如?啓,依允。
又啓目粘連,向前金沃根亦,失囚過限,自有本律,以此照律,何如?啓依允。
義禁府啓曰,公忠監司李秉文牒報內,忠州牧,卽其地定配罪人趙章鎬未納條,自歸備完云矣。依廟堂草記定式,卽爲放送事,分付該道臣,何如?傳曰,允。
吏曹啓目粘連,觀此弘文館修撰黃正淵上疏,則以爲臣賦命窮畸,早歲失怙,煢煢恤恤,相依爲生者,惟偏母在堂,年今七十有一耳。素無甔石之收,常闕菽水之供,反貽穀絲之憂,未效洗腆之養,顧今崦嵫之餘景日迫,烏鳥之反哺誠切。伏乞俯垂哀憐,仰稟東朝,特命選部,畀臣一小縣,少展人子之情亦爲白有臥乎所,黃正淵之家貧親老,菽水難繼之狀,卽通朝之所共知,許畀一邑,俾伸至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓依回啓施行爲良如敎。
甲子五月初四日辰時,上御重熙堂。勸講入侍時,講官申錫愚,參贊官閔致庠,檢討官李雲弼,假注書丁觀燮,記事官崔奭奎,別兼春秋洪軒鍾,各持小學第二卷,以次進伏訖。
甲子五月初四日申時,上御重熙堂。召對入侍時,參贊官申正熙,侍讀官李應夏,檢討官蔡東述,檢校待敎洪承億,假注書丁觀燮,記事官崔奭奎,別兼春秋洪軒鍾,各持小學第二卷,以次進伏訖。
上在昌德宮。停常參·經筵。
藥房提調興寅君最應,副提調鄭泰好啓曰,伏未審日間,聖體,若何?寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。大王大妃殿進御,二錢重人蔘粟米飮,自今日一貼式,限二貼煎入事,榻前下敎。王大妃殿進御,二錢重人蔘粟米飮,自今日一貼式,限二貼煎入事,榻前下敎。
政院啓曰,議政府郞廳來言,今日賓廳日次,而領議政未差,左議政趙斗淳無時急稟定事,右議政李景在奉命出疆,不得來會云矣,敢啓。傳曰,知道。
又啓曰,今此勅使出來時,問禮官,依近例自該道道臣,以道內文堂下守令,藝文館校理借銜,使之擧行事,下諭于該道臣處,儀註,使遠接使齎去,何如?傳曰,允。
又啓曰,今此勅使出來時,黃州·平壤·安州·定州·義州,五處迎慰使及平壤問安假承旨,依例以道內守令,借銜差下,御帖及空名帖,遠接使齎去,以爲從便奉傳之地,而亦爲下諭于兩西道臣及各其守令處,使之擧行,何如?傳曰,允。
禮曹啓曰,卽接善山幼學朴來璋所志,則以爲族弟聖元,嫡妾俱無子,以其同姓八寸弟聖奎第二子遇龍,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長朴來璋所訴,旣如此,朴聖奎第二子遇龍,立爲朴聖元之後,何如?傳曰,允。
吏曹啓曰,今此客使出來時,兩西迎慰使,例以道內堂上守令,下批矣。臨時若或有頉,則往復變通之際,將未免費却多日,有緩不及之慮,迎慰使中,若有不得不更爲塡差之事,道臣,以便近處守令,先爲塡差,借銜,亦以已下批之職,塡書後,具由狀聞之意,措辭知委於兩西道臣處,何如?傳曰,允。
內醫院啓曰,議藥同參李鎭夏名字,改以炳夏之意,敢啓。傳曰,知道。
弘文館啓曰,副修撰宋熙正,旣有只推之命,卽爲牌招察任,何如?傳曰,允。
以副修撰宋熙正牌不進罷職傳旨,傳曰,只推。
義禁府照目粘連,鳳山郡守金沃根矣,本府議啓內,失囚過限,自有本律,以此照律,罪杖六十收贖,私罪。奉敎依允爲旀,功議各減一等爲良如敎。
又照目粘連,載寧郡守李稷鉉矣,本府議啓內,官屬辟除,雖或例習,臺章所論,係是朝體,以此照律,笞五十收贖,解見任別敍,私罪。奉敎依允爲旀,功議各減一等爲良如敎。
又照目粘連,瑞山郡守姜潤矣,本府議啓內,臭載旣在境內,護送未免不謹,以此照律,罪笞五十收贖,解見任別敍,私罪。奉敎依允爲旀,功議各減一等爲良如敎。
又照目粘連,薪智島鎭假將趙俊和矣,本府議啓內,往役,雖在解任之後,稱病,大有規避之罪,以此照律,罪杖一百收贖,告身盡行追奪,私罪。奉敎依允爲旀,功減一等爲良知敎。
左議政趙斗淳疏略曰,第念開局纂修,典至隆也,設官主管,制至謹焉。稍涉苟簡,有隳故實,非所以隆其典而謹其制也。文衡,是常設之職,挽近置停之無恒,已非古規,而有事則輒差其代矣。夫有事之重,孰有重於實錄?今顧詭托曾經,不有時任,遽自恬冒,諒亦非愚則妄耳。夫例有必不可不備者,官有必不可不設者,有史局,斯有文衡,是也。不此之如,則臣以何辭敢明其所不然,以解擧世之惑也?惟仰稟東朝,亟賜變通焉。答曰,省疏具悉卿懇。金匱石室之藏,乃是終事之最重者也,得卿之灝噩淵博,乃可以模天繪日,惟卿報效,亦在此日,則事係創行,尤有先焉。今此再三逡廵,只以常例爲拘,卿豈未之思乎?望卿體此至意,勿復固辭,殫誠於排纂之務。仍傳曰,此批答,遣史官傳諭。
甲子五月初五日辰時,上御重熙堂。勸講入侍時,判府事金左根,講官李㘾,參贊官徐承輔,侍讀官李應夏,假注書李有魯,記事官洪憲述,別兼春秋洪軒鍾,各持小學第二卷,以次進伏訖。
甲子五月初五日午時,上詣孝文殿。晝茶禮親行入侍時,行都承旨閔致庠,左承旨徐承輔,右承旨姜蘭馨,左副承旨鄭泰好,右副承旨金世鎬,同副承旨申正熙,缺原任提學鄭基世,原任直提學金大根·曺錫雨·金炳德·申錫禧·李㘾·金炳㴤·金輔鉉,原任直閣金德根,直閣李世用,原任待敎尹滋悳·趙秉協·徐相翊,檢校待敎閔奎鎬·鄭範朝·洪承億·趙寧夏,以次侍立。時至,通禮跪啓請出次。上,具衰服出齋殿,通禮,導上詣版位西向立。通禮跪啓請俯伏哭,上俯伏哭。通禮跪啓請止哭興四拜,上止哭行四拜禮,通禮,導上詣尊所北向立。致庠擧冪訖,仍詣靈座前。通禮跪啓請跪,上跪。通禮跪,啓請三上香,致庠奉香,正熙奉爐,上,三上香。執爵·獻爵,連獻三爵如儀訖,通禮導上降復位。啓請俯伏哭,上俯伏哭。通禮跪啓請止哭興四拜,上止哭,行四拜禮,通禮,跪啓禮畢。上還入齋殿,諸臣以次退出。
甲子五月初五日甲時,上御重熙堂。召對入侍時,參贊官姜蘭馨,侍讀官李應夏,檢討官蔡東述,直閣李世用,假注書李有魯,記注官洪憲述,別兼春秋趙熙一,各持小學第二卷,以次進伏訖。上曰,史官分左右。上讀十遍訖。蘭馨起伏奏曰,今番講讀,多有錯誤,臣未敢知,今朝勸講以後,更不臨講矣。今日自止內行數,比前稍小,故臣則以爲其間,必多讀成熟矣,今則不然,倘或以行小而易之,不爲多讀乎?下情不勝悶然。凡事,患生於以小而忽之,竟至於大事之差謬,伏願於此等處,益加勉勵而澄省焉。上曰,云云,玉堂曰云云。蘭馨奏曰,此章以上,皆男女少長事親之事也,此章,是內外上下服事之道也。鷄鳴而起,盥漱而斂枕簟,灑掃而設座席,無大無小,各執其事,此可見家人産業之勤於爲治也。今此集註之說,以其各從其事,指以爲婢僕者,未知何據,而大凡人家日用事爲,罔有內外上下,而悉受其業。男子有男子之事,婦人有婦人之事,以人君之尊而有萬機之勞,以后妃之貴而有三繅之勤,則今此從事云者,奚但爲婢僕也?章首凡內外云爾,則婢僕之事,亦在其中矣。
上在昌德宮。停常參·經筵。
自開東至人定,灑雨下雨,測雨器水深二寸一分。
傳曰,奉審閣臣入侍。
大王大妃殿傳曰,實錄纂修,至鉅典也。開局以後,必有曠費歲月,汗靑無期之歎,史事精嚴,在於勤孜,而不在於遲久,必務從速告成之意,更爲申飭。
奎章閣啓曰,先朝御製,當爲開印,而謹考已例,則有時原任閣臣輪回監蕫之例,又有因特敎閣臣中別定專管之事,今番則,何以爲之乎?敢稟。傳曰,輪回監蕫。
弘文館啓曰,副修撰宋熙正,旣有只推之命,卽爲牌招察任,何如?傳曰,允。
以副修撰宋熙正牌不進罷職傳旨,傳曰,只推。
實錄廳郞廳,以摠裁官意啓曰,臣與諸堂,今日會同,開局處所,例以校書館爲之,而廳宇多有頹圮,今將修葺,姑以北營爲之之意,敢啓。傳曰,知道。
以咸鏡監司李裕元狀啓,定平府民家失火事,傳曰,聞甚矜惻,元恤典外,別加顧助,結搆奠接之方,廟堂措辭分付。
實錄廳啓曰,本廳堂上李敦榮所帶判義禁,金輔鉉所帶副摠管,朴珪壽所帶大司憲,職務相妨,竝姑許遞,何如?傳曰,允。
御營廳啓曰,本廳中軍鄭周應,身病甚重,勢難察任,改差,何如?傳曰,允。
兵曹,以申命淳爲御營中軍。
刑曹啓曰,傳曰,各道放未放成冊,秋判,就議於廟堂,付籤以入事,命下矣。謹依傳敎,臣問議于大臣,詳閱配案,參量罪名,可以放釋者,付籤以入之意,敢啓。傳曰,知道。
義禁府啓曰,竹山府使洪羲祿,拿問重勘事,傳旨啓下,而洪羲祿,下去江原道原州地云,依例發遣府書吏,拿來,何如?傳曰,待待命拿囚。
實錄廳啓曰,堂上郞廳分房,別單書入之意,敢啓。傳曰,知道。
又啓曰,時政記移安日子,令日官李秉洪推擇,則今五月初八日爲吉云,以此日擧行,何如?傳曰,允。
又啓曰,實錄纂修時應行事目,別單書入之意,敢啓。傳曰,知道。
甲子五月初六日辰時,上御重熙堂。奉審閣臣入侍時,行都承旨閔致庠,假注書李有魯,記注官宋宅薰,別兼春秋趙熙一,原任直提學金炳地,以次進伏訖。上曰,史官分左右。上曰,閣臣進前。炳地進前奏曰,臣承命馳詣綏陵陵上奉審,則安寧,碑閣·丁字閣奉審,則無頉,祭物·祭器·祭井看審,則精潔,諸執事摘奸,則無頉。仍詣健元陵陵上奉審則安寧,碑閣·丁字閣奉審則無頉。仍詣顯陵陵上奉審則安寧,碑閣·丁字閣奉審則無頉。仍詣穆陵陵上奉審則安寧,碑閣·丁字閣奉審則無頉。仍詣徽陵陵上奉審則安寧,碑閣·丁字閣奉審則無頉。仍詣崇陵陵上奉審則安寧,碑閣·丁字閣奉審則無頉。仍詣惠陵陵上奉審則安寧,碑閣·丁字閣奉審則無頉。仍詣元陵陵上奉審則安寧,碑閣·丁字閣奉審則無頉。仍詣景陵陵上奉審則安寧,碑閣·丁字閣奉審則無頉。還詣綏陵,仍留監祭,將事安寧之意,敢此仰達矣。上曰,史官就座。命閣臣先退。又命退。承史,以次退出。
甲子五月初六日辰時,上御重熙堂。勸講入侍時,講官金永爵,參贊官閔致庠,檢討官蔡東述,假注書丁觀燮,記注官宋宅薰,別兼春秋趙熙一,各持小學第二卷,以次進伏訖。上曰,史官分左右。致庠曰,講官短視,非眼鏡則不辨字畫矣。上曰,着眼鏡,可也。上開卷,上誦前受音一遍訖。永爵讀自父母舅姑,止斂席而褐之,仍釋義訖。上命授書算于永爵,上讀新受音十遍,永爵還納書算。仍奏曰,此篇,明倫也,篇之一段,明君臣夫婦長幼明友之倫,而此則明父子之倫也。此章所言,似涉微細之節,至於坐臥起居,莫不欲其適意便體,蓋孝子事親,靡所不用其極也。坐臥之具,席爲之主,故子婦之長者,必奉之,而斂枕簟,瑣事也,故委之於侍者。且簟在席上,尤所當敬,故以布爲襡而鞱之,其上下之分,輕重之等,亦可以觀也。上曰,奉席謂何鄕,與小者執床與坐,何義也?永爵曰,以上文鷄初鳴咸盥漱觀之,此乃父母舅姑起寢時也。請何鄕,將以舖席也,請何趾,恐其坐而復臥也。坐而有床,倚而有几,莫非務順親志,愛敬之至也。上曰,三牲者,用於宗廟享祀者乎?致庠曰,然矣。永爵曰,參贊官所奏三牲,卽牛羊豕也。昔者曾子,養其父曾晢,必有美饌,而曾晢有客,問有餘則曾子,對以有餘,卽地辦備以待客,其後曾子之子曾元,養曾子,亦有美饌,或問有餘,曾元以無有對,蓋欲更進也。後人,謂曾子爲養志,曾元爲口體之養,是以日用三牲之養,不如養志也。上曰,孔子,必當善養親矣。致庠曰云云。永爵曰,非徒孔子,善養親而已,堯·舜·禹·湯,皆孝之至也,但聖神之極,不可以孝字稱之也。東述曰云云。永爵曰,儒臣所奏黃香扇枕,載在五倫行實,而臣聞日昨講筵,筵臣語及五倫行實,未知其間,已取覽否乎?上曰,近果覽之,而篇首,有閔損單衣御車之圖矣。永爵曰,此乃孔子弟子閔子蹇之事也。母在一子寒,母去二子單之語,其誠孝之至也。小學第五卷善行篇,採錄古人懿行,多有已載於五倫行實者矣。五倫行實,乃正廟朝,合纂國初三綱行實·二倫行實而成者也。有圖焉,圖下詳陳事實,又以諺書翻課,使婦孺皆得以觀覽感發,而中華書,有養正圖解者,取古人蒙以養正之事,有圖有記,體例與五倫行實,相同,此書,內閣必有藏本。伏乞宣索而賜覽焉,則其將大有利益於將就之工矣。
甲子五月初六日申時,上御重熙堂。召對入侍時,參贊官金世鎬,侍讀官張世容,檢討官黃正淵,直閣李世用,假注書丁觀燮,記註官宋宅薰,別兼春秋趙熙一,各持小學第二卷,以次進伏訖。
上在昌德宮。停常參·經筵。
傳曰,摠管竝許遞,與未差之代,前望單子入之。
摠管前望單子入之,都摠管金大根·金炳喬·尹致定·韓正敎·李㘾·徐衡淳·趙獻永·李景純·李圭徹,副摠管趙台顯落點。
都摠府啓曰,今日入直內三廳,武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
兵曹啓曰,捕盜大將之不得兼摠管,載在法典,而左邊捕盜大將李景純,摠管受點,係是特除,何以爲之乎?敢稟。傳曰,捕將許遞。
議政府啓曰,前甲山府使李配所,爲牙山,而聞其所居,亦牙山云矣。議讞之地,容或未察,而事體則不當如是,配所改定以入,當該判堂,推考,何如?傳曰,允。
又啓曰,見今勅奇不遠,當有專价謝恩之擧,方物紙,今若以年前遺在,一倂計除,則荐經回祿之該廛事勢,亦不可不念,方物紙四千卷,爲先以別卜定上下,何如?傳曰,允。
禮曹啓曰,卽接黃海監司洪淳穆移文則以爲,甕津府鄕校聖殿,年久頹圮,不得不及今修葺,告由移還安祭香祝,自本曹啓稟下送云矣。甕津府鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
政院啓曰,左邊捕盜大將李景純許遞事,命下矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將任泰瑛,卽爲牌招聽傳敎,何如?傳曰,允。
弘文館啓曰,副修撰宋熙正,旣有只推之命,卽爲牌招察任,何如?傳曰,允。
義禁府啓曰,因議政府草記,甲山前府使李配所,改定以入事,命下矣。李,江原道原州牧政定配所,而依前罪目,依例發遣府書吏,押送新定配所,何如?傳曰,允。
實錄廳啓曰,本廳堂上朴珪壽,郞廳李基正·李正魯·洪淳學,時無職名,竝令該曹,口傳付軍職,何如?傳曰,允。
甲子五月初七日辰時,上御重熙堂。勸講入侍時,講官尹致定,參贊官申正熙,侍讀官張世容,假注書李有魯,記注官任膺模,別兼春秋金炳翊,各持小學第二卷,以次進伏訖。
甲子五月初七日申時,上御觀物軒。召對入侍時,參贊官金世鎬,侍讀〈官〉張世容,檢討官黃正淵,檢校待敎趙寧夏,假注書李有魯,記注官任膺模,別兼春秋金炳翊,各持小學第二卷,以次進伏訖。
上在昌德宮。停常參·經筵。
備忘記,礪山都護府使金明權下直,長弓一張,長箭一部,片箭一部,筒兒一個,賜給。
政院啓曰,在前親臨庭試時,有時原任大臣入侍之例,今番則何以爲之?敢稟。傳曰,入侍。
又啓曰,在前親臨庭試時,有宗宰磨鍊入侍之例,今番則何以爲之?敢稟。傳曰,不必磨鍊,宗府堂上,全數入侍。
又啓曰,本院日記,自己酉六月,至癸亥十二月,次次輸送實錄廳之意,敢啓。傳曰,知道。
兵曹,以李景夏爲左邊捕盜大將。
政府啓曰,新除授左邊捕盜大將李景夏,卽爲牌招,傳授命召及大將牌·傳令牌,何如?傳曰,允。
以黃海監司洪淳穆狀啓,椒島僉使許雲老罷黜事,傳曰,〈允〉。憑藉邊禁,侵奪商貨,已是罔赦,而身爲鎭將,敢行投印之擧,大關師律,極爲狂悖,令該府拿問嚴勘。
備邊司啓曰,卽見全羅右水使申榏狀啓,則羅州地方都草島新木仇味漂到大國江南省通州人八名,今已發船還歸矣。緣由咨文,令槐院依例撰出,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
實錄廳郞廳,以摠裁官意啓曰,春秋館所藏時政記,自己酉六月初十日,至癸亥十二月十二日,今當移奉矣。今依甲午·己酉已例,內閣日省錄及政院日記,一體移奉,而次次移奉之際,番番草記,事涉未安,依前例除草記擧行之意,敢啓。傳曰,知道。
弘文館啓曰,副修撰宋熙正,旣有只推之命,卽爲牌招察任,何如?傳曰,允。
迎接都監啓曰,今番支勅時儀節,依己酉年例擧行,贈物亦依己酉年例備待之意,分付各該司,一體知委於遠接使及開城留守·三道道臣處,何如?傳曰,允。
又啓曰,在前弔勅時,不設宴享,只行茶禮,故宴享色郞廳,不爲差出,以禮賓寺·內資寺擧行,使盤膳色郞廳兼官矣。今亦依此擧行之意,敢啓。傳曰,知道。
禁衛營啓曰,本營騎士別將,今當差出,而擬望之人乏少,外任竝擬,何如?傳曰,允。
御營〈廳〉啓曰,本廳軍色從事官李泰翼,身病甚重,勢難察任,改差,何如?傳曰,允。
又啓曰,本廳別將李奎奭,身病甚重,勢難察任,改差,何如?傳曰,允。又啓曰,本廳別將,今當差出,而擬望之人乏少,外任竝擬何如?傳曰,允。
實錄廳啓曰,實錄今已開局,日省錄·時政記·政院日記,亦皆奉來矣,不可無守直之節,本廳郞廳一員,自今日使之輪回入直之意,敢啓。傳曰,知道。
又啓曰,實錄之役,今方開局,而取考謄錄,則堂上中文任一二人,進詣春秋館,奉覽實錄,考出凡例矣,今亦依此擧行,何如?傳曰,允。
甲子五月初八日辰時,上御觀物軒。勸講入侍時,講官朴珪壽,參贊官姜蘭馨,檢討官黃正淵,假注書李有魯,記事官崔奭奎,別兼春秋金炳翊,各持小學第二卷,以次進伏訖。上曰,史官分左右。上誦前受音一遍訖。珪壽,讀自在父母舅姑之所,止不敢唾洟。缺蘭馨奏曰,今此噦噫嚔咳,欠伸跛倚之習,皆是不恭底聲貌,則此非但於父母舅姑之所,所不敢爲也,凡於出入起居,罔有不欽。如九容所訓,頭直·目端·口止·手恭·足重·氣肅·色莊·立德·聲靜之儀,又如五事所用,貌恭·言從·視明·聽聰·思睿之義,則自可無噦嚔欠跛等習,而亦可謂無所不用其敬矣。
甲子五月初八日申時,上御觀物軒。召對入侍時,參贊官鄭泰好,侍讀官張世容,檢討官黃正淵,檢校待敎趙寧夏,假注書李有魯,記事官崔奭奎,別兼春秋金炳翊,各持小學第二卷,以次進伏訖。
上在昌德宮。停常參·經筵。
政院啓曰,右副承旨金世鎬,今日不爲仕進,卽爲牌招,何如?傳曰,允。
以右副承旨金世鎬牌不進罷職傳旨,傳曰,只推。
政院啓曰,吏曹郞廳來言,臺諫有闕,政事取稟。傳曰,當日爲之。
又啓曰,卽者吏曹郞廳來言,政事當日爲之事命下,而兼判書金炳學,參判李載元,參議尹秉鼎,俱以病不來,不得開政云,竝卽牌招,何如?傳曰,允。如有違牌,勿爲呼望。
傳曰,呈告臺諫,竝許遞,今日政差出。
傳曰,春秋竝許遞,今日政差出。
傳曰,在外摠管許遞,今日政差出。
傳曰,在外戶曹參議許遞,今日政差出。
傳曰,呈告禮曹參議·工曹參議,竝許遞,今日政差出。
傳曰,武將之判金吾,雖未經兵判,依古例通擬以入。
政院啓曰,吏曹參議尹秉鼎,以前任安東府使,方在解由未出中,何以爲之,而點下多日,今始覺察,臣不勝惶恐之意,敢啓。傳曰,勿拘,爾則,推考。
迎接都監啓曰,今番支勅時儀節,依己酉年例擧行,贈給亦依己酉年例備待之意,分付各該司,一體知委於遠接使及開城留守·三道道臣處,何如?傳曰,允。
禮曹啓曰,卽接開城幼學洪在球所志,則以爲,矣身本府辛酉條公道會製述入格,而其後名字,改以在鶴,依已例啓稟釐正云矣。依所訴原啓本中,改付標以入之意,敢啓。傳曰,知道。
又啓曰,卽接山陵參奉所報,則今五月十二日庭試時,兩參奉及執事忠義,俱爲觀光云矣。忠義赴擧代假官,依前例自臣曹,別單單付以入,而參奉赴擧代假官一員,令吏曹口傳差出,以爲替直後赴試之地,何如?傳曰,允。
議政府啓曰,科場雜亂,法所必禁,況內苑嚴肅之地乎?見今庭試開場,在卽,隨從輩如有喧呼鬧擾之弊,自禁亂所一一搜捉,出付法司,照法嚴繩,此專由於士夫家要地爭占之致,隨所現發,罪其家長之意,令成均館,揭付闕門外諸處,儒生呈券時,布城環衛軍之阻搪討索,致有年前敺鬪之變,今番則各其營大將,嚴飭其率領將官,毋敢復蹈前習之意,竝分付,何如?傳曰,允。
吏曹啓曰,掌樂院正鄭基年,以其身病,呈狀乞遞,改差,何如?傳曰,允。
又啓曰,閫帥臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣,閫帥臣父年七十以上人,別單書入之意,敢啓。傳曰,知道。
兵曹啓曰,同知中樞府事李義純·李章烈,五衛將朴晩九·具重鉉·申尙敎·千義賢,俱以病難供職,呈狀乞遞,竝改差,何如?傳曰,允。
又啓曰,宣傳官鄭圭應·吳夏泳,俱以病難供職,呈狀乞遞,竝改差,何如?傳曰,允。
又啓曰,羽林衛將李周興,以其病難供職,呈狀乞遞,改差,何如?傳曰,允。
有政。吏批,兼判書金炳學,參判李載元,參議尹秉鼎進。以李興敏爲大司憲,金尙鉉爲大司諫,黃仁夏爲執義,李奎夏爲司諫,申永權·金持懋爲掌令,曺克承·韓俊熙爲持平,李泰翼爲獻納,丁集敎·玄弼濟爲正言,李寅夔爲戶曹參判,尹正求爲兵曹參判,金鍵爲敦寧都正,尹致賢爲禮曹參議,宋敦玉爲工曹參議,李圭徹爲判義禁,金漢淳爲知義禁,李㘾爲知經筵,洪鍾雲·柳厚祚爲同義禁,宋應龍·趙鳳夏·李升洙·趙熙哲爲同春秋,趙秉世爲掌樂正,李秉準爲兎山縣監,洪夔鍾爲金井察訪,宗府校正堂上單李鍾承,故通德李賢求贈戶參例兼,同知李義純考。再政。以金啓鎭爲永禧殿令,李容恢爲司圃別提,知春秋單宋應龍,兼喬桐府使單韓元植,大護軍李應植今加正憲,年七十,閫帥臣公忠水使李熙完父加資事,承傳,贈左參贊李光益,贈左贊成知訓例兼,贈戶參李泰懋,贈戶判例兼,已上判義禁李圭徹兩代,故都事李光道,贈兵參訓都例兼,故通德李世懋,贈左承旨,李聖淵贈僕正,已上同知李奎夏三代。三政。以尹肯大爲掌樂主簿,朴承顯爲引儀。四政。以李國寧爲司宰主簿,洪鍾聞爲平市主簿。五政。以洪羲麟爲典籍,李熙藻爲瓦署別提,前虞候李炳逵今加嘉義,武科回榜人加資事,禮曹啓目判下。兵批,判書鄭基世進。兵批啓曰,京畿水使今當差出,而擬望之人乏少,他道兵使竝擬,何如?傳曰,允。以任百經·金益文爲都摠管,李寅奭爲副摠管,徐永淳·李奎夏爲同知,姜演會·李容一·鄭寔·趙胤顯爲五衛將,兪晠煥爲曹司衛將,李熙正爲訓鍊僉正,李喜彰爲武兼,韓元植爲京畿水使,任弘模爲公忠兵使,李熙完爲水使,鄭雲龜爲釜山僉使,李鼎敍爲椒島僉使,尹致遠爲洪州營將,訓鍊判官加設單趙存周,東林別將單羅天用,城山別將單盧勉昊,寶化堡權管單韓達宗。再政。以趙琦顯爲都摠都事,金善恒爲全羅兵使,同知單趙胤顯,僉知二單李容一·兪晠煥,副摠管單金益文。三政。以李祖述爲訓鍊主簿。四政。以尹佑儉爲羽林將,白南益爲守門將。五政。以李冕鎬爲宣傳官。
宗親府啓曰,前承旨李鍾承,校正堂上差下,使之察任,何如?傳曰,允。
御營廳啓曰,今五月十二日慶科庭試·武科殿試時,本廳將校直赴應試人,別單書入之意,敢啓。傳曰,知道。
遷園都監·儀軌廳,以都提調意啓曰,兩都監儀軌,今已修正,奎章閣所上件,依例粧䌙以入,而春秋館·禮曹件,移送留上,鼎足山城·五臺山兩處史庫件,入送藝文館,待後曝曬,一體分上之意,敢啓。傳曰,知道。
義禁府啓曰,黃海監司洪淳穆狀啓內,椒島僉使許雲老罪狀,令攸司照法嚴處事,判付內,憑藉邊禁,侵奪商貨,已是罔赦,而身爲鎭將,敢行投印之擧,大關師律,極爲狂悖,令該府拿問嚴勘事,命下矣。許雲老旣已徑歸,而未及上來,依例發遣府書吏所到處拿來,何如?傳曰,待待命拿囚。
敦寧都正兪駿煥疏云云。省疏具悉。所請依施。
甲子五月初九日辰時,上御熙政堂。大王大妃殿垂簾,遠接使入侍時,右副承旨姜蘭馨,假注書李有魯,記注官洪憲述,別兼春秋趙熙一,遠接使洪在喆,以次進伏訖。上曰,史官分左右。上曰,遠接使進前。在喆進前。大王大妃殿曰,近聞勅期,當於來月旬前京中下馬云,往返皆在六月之內,則不無雨水阻漲之慮。遠接使,須申飭各邑,沿路橋梁,使之堅固造成,各處船隻,亦使無數等待,俾無臨時不備之患,凡干擧行,亦爲一一措飭也。遠接使所任至重,須各別審愼,可也。在喆曰,臣近來衰耗轉甚,以今見狀,似難堪承,而臣旣奉承慈敎矣,心力所到處,敢不彈竭,而但其時,異於他時,卽霖雨大行之時也,朝日雖淸明,晝夕未可料度。頃刻一陣之雨,雖小渠,猝至漲溢,則橋架頹圮,不可通涉,難卽變通,至於大江,則舟楫自在,猶可濟其不通矣。大王大妃殿曰,以若老力,當此遠程,難保其無頉往還,而又此雨水之節,異於他時,尤極慮念。在喆曰,臣貌樣,大異於前,如此大事,實難承當,而王靈攸曁,凡事自當就緖,幸免罪辜,是所區區所望也。大王大妃殿曰,勅使牌文,何間當來到耶?在喆曰,早晩雖難遙度,而近聞勅使起程日子,進定於去月晦間云。牌文每於前一日發行,則安知不今明間得抵乎?臣今發行,則似於松都站內外見之矣,未知外邑擧行,其將何以爲之,而實所憧憧也。大王大妃殿曰,勅行,必値霖雨,凡干迎接等節,將何以則爲好耶?在喆曰,舟楫不通,必多矣,臣當與道臣及守令,爛熳商確。雖或貽弊於民,橋架材木,使之輸置于川邊,以備不虞,無至臨時窘急之患,而王靈所曁,似無狼狽之慮矣。大王大妃殿曰,人力所到處,猶可爲之,而如或人力之所未及處,則將若之何?勅使若中路滯留,則其弊亦不少矣。在喆曰,勅行若留府邑,則雖貽弊,凡事猶可就緖,若自府邑已發,而阻水於前路,則其爲狼狽,亦不甚少矣。大王大妃殿曰,勅使來往之際,霖雨似不得免也。在喆曰,是甚憧憧㦖慮者矣。大王大妃殿曰,在前勅使之每於何月來到,雖未可盡記,近年則多以五月來到矣。在喆曰,然矣。大王大妃殿曰,卿旣下去,必當審愼爲之,更不足爲慮矣。在喆曰,臣當與道臣相議爲之矣。大王大妃殿曰,丙午年間遷奉之時適値五月,雨水亦多,人之經過,甚難矣。在喆曰,其時臣,待罪西關,雨果連霔,遷奉時,水漲難通,以此之故,地方官,沾體塗足,幾至危境。雖是過去事,至今思之,不勝悚懍矣。大王大妃殿曰,老力驅馳,平安往返,迎勅時無至窘急生頉之弊,可也。又敎曰,年前勅使,則留館時忙發,故來往迅速,不至多日矣。在喆曰,彼人行止,不可預料,或有速去者,或有留連者,第當歷往監營,次次聞知,則可知矣。蘭馨曰,在前勅使,若除京外宴享,有別遣問安使,中路致謝之例,而今番則異於他時,在行勞問之意,分付儐臣。迎慰使中,勞問使,依已例從便擧行,而平壤問安假承旨,雖已啓下,若或臨時有頉,須以便近邑守令·道臣·儐臣,推移塡差,借銜擧行後,狀聞之意,預爲下諭,何如?大王大妃殿曰,依爲之。出擧條上曰,史官就座。命遠接使先退。又命退承史,以次退出。
甲子五月初九日辰時,上御觀物軒。勸講入侍時,講官曺錫雨,參贊官申正熙,侍讀官張世容,假注書朴來冕,記注官洪憲述,別兼春秋趙熙一,各持小學第二卷,以次進伏訖。
甲子五月初九日申時,上御觀物軒。召對入侍時,參贊官姜蘭馨,侍讀官李京鎬,檢討官李雲弼,檢校待敎洪承億,假注書朴來冕,記注官洪憲述,別兼春秋趙熙一,各持小學第二卷,以次進伏訖。上曰,史官分左右。缺蘭馨,讀自寒不敢襲,癢不敢搔。上曰,釋義。蘭馨釋義訖。上曰,章內文義,則已爲領會,集註,解奏也。蘭馨奏訖。上曰,褻衣衾,是父母之衣衾乎?蘭馨曰,是乃爲人子者之衣衾也。父母之衣衾,卽上章懸衾篋枕,是也。仍奏曰,凡子之適父母之所也,父母之衣,寒則問而加之,而吾之寒,則寒不敢襲,父母之身,癢則敬而搔之,而吾之癢,則癢不敢搔者,於親致其愛也,於己恐其褻也。此皆人子敬其親之意,而此下曰不敢袒裼,曰不涉不蹶,曰不見裏,亦莫非敬謹之義也。
上在昌德宮。停常參·經筵。
藥房都提調趙斗淳,提調興寅君最應,副提調鄭泰好啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政趙斗淳無時急稟定事,右議政李景在奉命出疆,不得來會云矣,敢啓。傳曰,知道。
傳曰,禮房承旨,馳詣孝昌墓,奉審摘奸以來。
傳曰,禮房承旨進詣皇壇,奉審宣武祠,一體奉審,摘奸以來。
傳曰,工曹參判許遞,僉知李䆃重除授,同敦寧許遞,曹司五衛將閔致久除授。
傳曰,前後直赴殿試人,赴之今番庭試榜末。
傳曰,今此慶科,多士咸聚,而向來紙廛回祿之後,試紙必艱乏矣,大好紙通用事,分付。
傳曰,摠裁官,領敦寧爲之。
以京畿監司趙在應狀啓,公忠道公州牧稅船,到高陽郡失火事,傳曰,稅穀雖多延燒,人命幸免傷損,所燒之三百石,特爲蕩減,沙格輩不審,非曰無罪,而情甚可矜,姑爲安徐。
吏曹,工曹參判單李䆃重,同敦寧單閔致久,已上今加嘉善除授事,承傳。
備邊司啓曰,勅奇漸迫,儐使纔已辭陛矣。列站支需之節,向奉慈敎之申嚴,業有所關飭於三道道帥臣及松·灣兩府,必當惕勵擧行,而沿路迎送之際,貽弊我國,見羞客使,每由於譯舌莫信,彼情難通,從中憑托,無所畏憚者,小通事是已。以此前後朝令,不啻截嚴,而若不復申操飭,到底探察,難保無此等弊端。任譯以下小通事,其不用命者梟警,自是常典,切勿饒貸之意,星火知委於遠接使行到處,何如?傳曰,允。
都摠府啓曰,今日入直內三廳,武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
迎接都監啓曰,迎勅時,爲慮觀光人之囂還紛聒,以留營中軍中,不參隨駕之人,率標下軍,仍領先牌軍,具軍威,自慕華館,前行於勅使頭局,另加禁辟,而勅使,自闕門往館所時及回還日,一體擧行事,筵稟定式矣。今亦依已例,以不參隨駕營門,使之擧行,何如?傳曰,允。
禮曹啓曰,傳曰,前後直赴殿試人,付之今番庭試榜末事,命下矣。取考謄錄,則在前除初試庭試時,有直赴人付之榜末之命,則隨其直赴年次,付之榜末,一體放榜,曾有已例,今亦依此擧行之意,敢啓。傳曰,知道。
又啓曰,卽接高靈幼學郭所志,則以爲八寸兄喆,嫡妾俱無子,以其同姓八寸埈第二子致崇,欲爲繼後,兩家諸族,相議完定,而養家父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長郭所訴,旣如此,郭埈第二子致崇,立爲郭喆之後,何如?傳曰,允。
又啓曰,因刑曹擊錚啓目,以金鎭喬復科事,臣曹覆啓,判付內,復科許施事,命下矣。金鎭喬,依昨年復科之九人例,付之式年進士榜末,以爲一體放榜事,分付,何如?傳曰,允。
又啓曰,卽接宗廟署所報,則今此慶科庭試時,本署官員,俱爲觀光云,依定式,本曹正郞陳秉燮,假官差送,以爲代直後赴試之地,何如?傳曰,允。
又啓曰,卽接社稷署所報,則今此慶科庭試時,本署官員,俱爲觀光云矣。依定式,本曹佐郞崔益鉉,假官差送,以爲代直後赴試之地,何如?傳曰,允。
又啓曰,卽接永禧殿官員所報,則今此慶科庭試時,本殿官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允
又啓曰,卽接景慕宮官員所報,則今此慶科庭試時,本宮官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允
摠戎廳啓曰,今此大王大妃殿加上尊號,王大妃殿加上尊號,合二慶慶科庭試武科春塘臺親臨殿試敎是時,本廳屬南陽·坡州·長湍別驍士應試人,別單書入之意,敢啓。傳曰,知道。
領府事鄭元容箚略曰,日前猥叨史局摠裁之任,史事至重,非臣癃聵,所可堪承,而終事之地,不敢言私,冒肅連赴,纔爲開局始役矣。課日適所,尋數校閱,非如知·同諸堂之勞勤,而援考照管,專摠諸務,其爲任,實亦非比閑漫,今臣精力,不可與論於凡百陳就之列。見又遇暑添症,暈眩不省,玆敢具牘控實。伏願俯垂鑑諒,入稟東朝,亟解臣摠裁之任,俾幸公私焉。答曰,省箚具悉卿懇。愼節奉慮,念史事之至重,顧平日之殊眷,摠裁之任,卿何可辭?纂修今幸開局,目下姑無緊務,未欲煩卿以筋力之勞,姑爲勉副,卿其安心調理。仍傳曰,此批答,遣史官傳諭。
吏曹參議尹秉鼎疏云云,省疏具悉。爾其勿辭察職。
甲子五月初十日辰時,上御觀物軒。藥房入診·勸講,同爲入侍時,都提調趙斗淳,提調興仁君最應,副提調鄭泰好,假注書李有魯,記注官宋宅薰,別兼春秋趙熙一,檢校待敎洪承億,領敦寧金興根,講官洪鍾序,參贊官鄭泰好,檢討官李雲弼,假注書李有魯,記注官宋宅薰,別兼春秋趙熙一,各持小學第二卷,以次進伏,醫官鄭有曾·李宗悳·李在珉·朴演鏞,進伏楹外訖。上曰,史官分左右。斗淳進前問候訖,奏曰,醫官待令,使之入診乎?上可之。有曾等,以次診候,退伏楹外訖。斗淳曰,脈候奏之。有曾等奏曰,脈候,左右三部調均矣。以下缺
甲子五月初十日申時,上御重熙堂。召對入侍時,參贊官金世鎬,侍讀官李京鎬,檢討官李雲弼,檢校待敎洪承億,假注書朴來冕,記注官宋宅薰,別兼春秋趙熙一,各持小學第二卷,以次進伏訖。
上在昌德宮。停常參·經筵。
政院啓曰,左副承旨鄭泰好,今日不爲仕進,卽爲牌招,何如?傳曰,允。
傳曰,再明日三日製,通方外爲之,試紙,用大好紙,春塘臺親臨磨鍊。
傳曰,明日武科殿試,訓鍊院命官爲之。
傳曰,明日再明日勸講,停。
傳曰,明日出宮門路,以協陽門爲之。
傳曰,藥院提調許遞,前望單子入之。
內醫提調前望單子入之,尹宜善落點。
傳曰,當該承旨推考。
禮曹啓曰,謹依傳敎,前後直赴殿試人,隨其直赴年次,付之榜末事,草記啓下矣。卽接四館所牒呈,則癸亥十一月柑製入格,進士沈相穆,幼學李載冕,甲子四月人日製入格,幼學權膺善,璿派儒生應製入格,幼學李根秀,都事李世器,幼學李昌鎬,春到記殿講入格,幼學洪羲燮,製述入格,生員吳德泳,進士趙敬夏,合爲九人云矣。直赴殿試儒生沈相穆等九人,隨其直赴年次,付之榜末,一體放榜之意,敢啓。傳曰,知道。
迎接都監啓曰,勅使入京時,禁雜人等節,自弘濟院至迎恩門,使御營廳·摠戎廳除出校卒嚴勅禁雜,自迎恩門至城內諸處,亦令三軍門·摠戎廳,分掌嚴禁,已有前例矣。今亦依此擧行之意,分付,何如?傳曰,允。
又啓曰,取考己酉謄錄,則迎勅時殿內接見茶禮,翌日館所親臨茶禮,送勅日親餞茶禮,竝爲設行矣。今亦依此擧行,何如?傳曰,允。
又啓曰,郞廳洪在善·金商鉉·趙光濟,竝改差,其代,具然翼·朴履定·尹肯大差下,何如?傳曰,允。
兵曹啓曰,直赴殿試奉承傳,兼司僕李壽民等一百六十七人,直赴會試奉承傳,別驍士崔錫允等二十一人,隨其錄名,依例許赴於明日殿試之意,敢啓。傳曰,知道。
又啓曰,今此慶科庭試武科殿試時,直赴殿試人應試,別單書入之意,敢啓。傳曰,知道。
又啓曰,濟州辛酉式年武科初試入格金宗壹,壬戌年慶科庭試武科初試入格韓寬愈·金光祿等,來訴本曹,願赴於今此庭試矣。本州,以候風駕海之致,初試人,隨其上來,許赴於當前他科,載在法典,故取考榜目及該牧公文,則初試入格,果爲的實,依法典許付於明日殿試之意,敢啓。傳曰,知道。
訓鍊都監啓曰,謹依軍數單子判下,出番軍四哨四百八十八名加把,設布帳外排立之意,敢啓。傳曰,知道。
又啓曰,今此慶科庭試武科殿試時,本局將校軍兵及武藝別監,直赴殿試應試應頉人,別單書入之意,敢啓。傳曰,知道。
禁衛營啓曰,今五月初十日本營諸將官射講時,哨官金樂瀅·沈喜澤·金成信·閔致儉·朴皞秉,柳葉箭,俱爲無分,依例汰去之意,敢啓。傳曰,知道。
御營廳啓曰,今五月十二日春塘臺親臨慶科庭試文科試取時,東營·集春營入直軍各二十名除出,弘化門·月覲門外排立矣。今夜宮墻外廵邏,難以分排,出番助番牙兵四十名,添入警廵之意,敢啓。傳曰,知道。
甲子五月十一日辰時,上御觀物軒。勸講入侍時,講官金永爵,參贊官姜蘭馨,侍讀官李京鎬,假注書朴來冕,記注官任膺模,別兼春秋趙熙一,各持小學第二卷,以次進伏訖。上曰,史官分左右。蘭馨曰,今此講官着鏡,曾所特許者也,今番,何以爲之乎?上曰,着鏡,可也。蘭馨曰,講官短視,曾蒙許着鏡矣,每每仰請,反涉煩屑,永許着鏡,何如?上曰,可也。上開卷,仍誦前受音一遍訖。永爵,讀自曲禮曰凡爲人子之禮,止恒言不稱老,仍釋義訖。奏曰,臣聞比日講筵,解釋註解文義云,若詳悉註義,則大文旨義,自可融貫,甚善事也。今亦依前釋註義,何如?上曰,可矣。永爵釋註義訖,奏曰,註中斑衣娛戲者,老萊子事也。老萊子,楚人,年老髮白,其母尙在堂,身着五色斑斕之衣,弄鳥雛於母側,又奉水上堂,故跌作兒啼狀,其母,喜而笑之,蓋出於養志之孝,而此乃恒言不稱老之義也。上,命授書算子永爵,上,讀新受音十遍訖。永爵,還納書算,仍奏曰,數三遍讀法,恐欠口順,此由於殿下之存心與放心也。心存則善讀,心放則不善讀,此心之存與放,殿下當自知之,惟願用力於常存而不放焉。又奏曰,此篇,自首章鷄初鳴咸盥漱,至於上章,皆人子事親瑣細之節,而此章卽人子事親之禮也。一年而冬溫夏凊,一日而昏定晨省,又非徒溫凊定省而已,出告者,行止不敢自專也,反面者,離違之久,欲察父母顔色,故曰面。游則必有方,父母知其所在,易於呼喚也,習則必有業,正以爲慰悅父母之心。今者殿下,開講,卽一習業也。若專一將就,則東朝欣豫之心,當如何哉?常以此體念,千萬顒祝。爲子者,若自言其老,則一家之內老者爲家長,今稱其老,尊同於父母,此乃人子道理之所不敢也。且自言其老,則其父母之過於老,可知,亦恐親心之不安也。京鎬曰。缺蘭馨曰,此章所云冬溫夏凊,黃香之溫被扇枕,是也,昏定晨省,文王之三朝問寢,是也,言不稱老,老萊之作嬰兒戲,是也。然而此皆爲人子事親之道,則奚但黃香及文王·老萊,爲然?此無非人之所當爲者,而難保其人人之皆如是,故言事親之節,則必以黃香·文王·老萊爲言。然黃香·文王·老萊之孝,何嘗有分外之事?蓋孝者盡其分而已矣。永爵曰,臣之所奏老萊子嬰兒戲儒臣所奏文王日三朝,漢石建洗帬褕,承旨所奏黃香扇枕,皆載於此書第五卷善行篇,殿下,若日勤講筵,不久當讀善行篇,多識前言往行矣。又奏曰,人子事親,以愛敬爲主,今此老萊子嬰兒戲,似欠於敬,然愛之至卽敬在其中,且父子之間,愛尤居先也。蘭馨曰,凡字音,有高低平上,冬溫之冬字,本平聲,而俄者臨講時,冬字似近上聲,此後則以平聲讀之,恐好矣。永爵曰,承旨所奏字音高低,甚善。凡讀書之法,字音句節明晣,然後易於長進。字音高低,取覽奎章全韻,可以了然,尋檢字畫,莫便於全韻玉篇,此二書,讀書之時,不可不常置座右,時時考覽也。蘭馨曰,俄者講論文義時,以遊必有常之遊字,謂以書寫之事,有若遊於藝之遊字,然此則恐不然矣。蓋遊必有常云者,是遊必有方之義,而其所出遊,每有常處之謂也。永爵曰,臣現有所帶職名,去月旬間,始登講筵,于今一朔。雖間値溫繹,及動駕殿座,停講多日,而今者講席,伏覩聖上,領略文義,頗有長進,而至于誦讀,臣愚未敢知其有勝於一月之前,此由於聖心未能專一勤意下工之致矣。見今勅行不遠,事務旁午,臣方還營,似於五六十日後,始可入都,其間專心勤工,大有長進,臣所區區顒望者。若或悠泛,則非但臣所缺望,殿下亦安得無愧心乎?惟願常常體念微臣忠愛之言,千萬蘄祝,千萬蘄柷。蘭馨曰,文義領會,則比前優進,而但讀法,多有錯誤,此則專由於聖心未能專一於此故也。上曰,當善讀矣。永爵曰,臣奉承下敎,信如金石,歡忭無地,他日登筵,仰覩聖學之長進,當有所仰奏矣。
甲子五月十一日申時,上御觀物軒。召對入侍時,參贊官鄭泰好,侍讀官李京鎬,檢討官李雲弼,檢校待敎趙寧夏,假注書朴寅壽,別兼春秋趙熙一·金炳翊,各持小學第二卷,以次進伏訖。
上在昌德宮。停常參·經筵。
還內後,藥房·內閣·政院·王堂,口傳問安。答曰,知道。
大王大妃殿傳曰,望祭攝行磨鍊。
傳曰,明日出宮門路,以協陽門爲之。
議政府啓曰,卽見公忠監司李秉文所報,則枚擧西原縣監申檍牒呈以爲,本邑軍糴兩政,都歸於結,而往在辛酉都結革罷後,三稅捧上之節,用天安例施行,而作伕出秩,兩邑不同。天安則每結竝船價雜費磨鍊,本邑則但以元納出秩,兩年之間,三稅不足,至爲二千餘石之多。年年挪移,夤緣欠縮,今於經歲之後,責以本色,民力遑汲,有難强督。各衙門未納米合二千九十石零,太三百七十餘石,兵曹納木五同十五疋,特許代錢上納爲辭矣。作伕出秩,旣一用天安之例,則獨於雜費,不爲磨鍊,致此內縮而挪移,誠莫曉其所以然,而本縣積瘼,視忠州略無差殊,曠蕩之典,何可一許而一靳乎?各衙門未納米太木,依所請特許代錢施行。今此變通,出於權宜,凡係釐革,務歸至當,毋徒以法外之請,屢干格外之恩事,分付,何如?傳曰,允。
禮曹啓曰,卽接宗廟署所報,則明日三日製試取時,本署官員,俱爲觀光云矣。依定式本曹正郞陳秉燮,假官差送,以爲代直後赴試之地,何如?傳曰,允。
又啓曰,卽接社稷署所報,則明日三日製試取時,本署官員,俱爲觀光云矣。依定式本曹佐郞崔益鉉,假官差送,以爲代直後赴試之地,何如?傳曰,允。
又啓曰,卽接永禧殿官員所報,則明日三目製試取時,本殿官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又啓曰,卽接景慕宮官員所報,則明日三日製試取時,本宮官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
甲子五月十二日辰時,上御春塘臺。慶科庭試試取入侍時,行都承旨閔致庠,左承旨徐承輔,右承旨姜蘭馨,左副承旨鄭泰好,右副承旨金世鎬,同副承旨申正熙,缺直閣李世用,檢校待敎趙鳳夏·閔奎鎬·鄭範朝·趙成夏·洪承億·趙寧夏,以次侍立。時至,通禮跪啓請外辦。上具布裹翼善冠·布袍·布裹烏犀帶,乘輿出宣化門,藥房提調尹宜善,副提調閔致庠,進前問候訖。由協陽門·靑陽門,至春塘臺,通禮,跪啓請降輿。上降輿陞座,致庠,讀奏入門單子訖。仍奏曰,從陞中試官蒙點人,使之下去行禮乎?上可之。引儀,引讀券官金炳國等,行四拜禮,以次就位。上命試官進前,命書賦題,詔求賢良方正能直言極諫之士,各書道號及濟州。炳國跪書,對讀官奉出縣題訖。上命書傳敎曰,別雲劍·兵摠府堂上·堂上閣臣入侍。承旨堂上·對讀官竝讀券官加差下,堂下閣臣·玉堂竝對讀官加差下,使之分考。又命書傳敎曰,考官鄭基世,命官爲之。上入小次。少頃,致庠,稟先張已入,出標信開布城,呈卷儒生,次次出送。上命以已下標信擧行,可也。又稟考試,上命書傳敎曰,今番庭試取十人。又稟科次,以司謁口傳下敎曰,試券偸去之漢,出付秋曹。上出次命科次。炳學稟書等,致庠坼封讀奏訖。通禮,跪啓禮畢。上曰,宗府堂上入侍。行戶曹判書李敦榮等,以次進前。敦榮曰,璿源譜略修正事,間有草記二度,俱已蒙成命矣。今將紀載刊印,分設與合設,何以爲之乎?首堂適未登筵,故玆敢替達矣。上曰,旣承慈敎,合設爲之。敦榮曰,謹稽宗府故事,舊有慶會進箋之例,而未知廢自何年,遇慶稱賀,臣子之常禮也。大殿誕辰及陳賀時,與正朝·冬至,如例進箋,恐好,故敢此仰達矣。上曰,復舊例爲之。上降座乘輿,由靑陽門·建陽門,入協陽門。正熙請出標信,解嚴,由宣化門還內,諸臣以次退出。
上在昌德宮。停常參·經筵。
還內後,藥房·內閣·政院·玉堂,口傳問安。答曰,知道。
政院啓曰,吏曹郞廳來言,新恩下批政事,取稟。傳曰,當日爲之。
傳曰,呈告弘文提學許遞,今日政差出。
傳曰,金吾堂上竝許遞,今日政差出。
傳曰,持平竝許遞,及第愼栽祐除授。
傳曰,自明日勸講爲之。
傳曰,春塘臺白蓮池,令禁營專管,不日修築。
政院啓曰,卽者副修撰蔡東述,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推告警責,何如?傳曰,允。
奎章閣啓曰,頒賜冊子安寶次,奎章之寶,請出之意,敢啓。傳曰,知道。
都摠府啓曰,今日入直內三廳,武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
吏曹,持平單愼栽祐除授事,承傳。
吏曹啓曰,成均館典籍李冕光·金奭鎭,俱以身病,呈狀乞遞,竝改差,何如?傳曰,允。
又啓曰,義盈庫主簿張世洽,除拜過限未肅拜,改差,何如?傳曰,允。
兵曹啓曰,五衛將姜演會·李容一·鄭寔,俱以病難供職,呈狀乞遞,新除授公忠兵使任弘模,親病沈重,實難離側赴任,全羅兵使金善恒,身病添劇,萬無登途赴任之望,戶奴呈狀乞遞矣。兩帥臣之親病及實病,旣如此,則有難强令赴任,竝改差,何如?傳曰,允。
有政。吏批,兼判書金炳學進,參判李載元,參議尹秉鼎牌招不進。以裵相奎爲持平,徐戴淳爲判義禁,李䆃重爲知義禁,閔致久·尹行福爲同義禁,任百經爲弘文提學。典籍單許栻,文科甲科第一人。再政,以閔致久爲刑曹參判,同義禁單李䆃重。三政,以尹正求爲同敦寧,鄭文升爲同義禁,高時勉爲典籍。四政,以李景夏爲兵曹參判,兼養賢庫主簿單高時勉,故通德任泰琬贈戶參例兼,公忠兵使任弘模考,大護軍李應植,今加崇政,五子登科依法典加資事,禮曹啓目判下,故通德金碩基贈戶參例兼,故生員金魯奎贈左承旨,故郡守金昌遇贈訓正,以上全羅兵使金善恒三代。兵批,判書鄭基世進。兵批啓曰,公忠兵使·全羅兵使,今當差出,而擬望之人乏少,同道水使及他道守令竝擬,何如?傳曰,允。以李源命·李䆃重·閔致久爲都摠管,李明七爲同知,李仁容爲僉知,吳肯秀·張鳳奎·李元根爲五衛將,李東鉉爲公忠兵使,申榏爲全羅兵使,金鎬順爲西生僉使,車錫祺爲舒川萬戶,訓鍊主簿加設單李載先。再政,以鄭晩敎爲曹司衛將,李冕熙爲全羅右水使,同知單李元根,僉知三單尹佑儉·吳肯秀·張鳳奎,副摠管二單李䆃重·閔致久。
刑曹啓曰,以司謁口傳下敎曰,試券偸去之漢,出付秋曹事,命下矣。謹依下敎罪人吳尙默·金所回兩漢,爲先嚴囚,以待處分之意,敢啓。傳曰,竝笞三十放送。
又啓曰,試券偸去罪人吳尙默·金所回兩漢,爲先嚴囚,以待處分事草記,傳曰,竝笞三十放送事,命下矣。謹依批旨,兩漢,竝決笞三十度放送之意,敢啓。傳曰,知道。
吏曹啓目,副護軍李九翼名字,改以淳翼事告狀,依例令藝文館給帖,何如?啓依允。
副修撰蔡東述疏云云。省疏具悉。爾其勿辭救護。
甲子五月十三日辰時,上御春塘臺。三日製儒生試取入侍時,行都承旨閔致庠,左承旨徐承輔,右承旨姜蘭馨,左副承旨鄭泰好,右副承旨金世鎬,同副承旨申正熙,缺直閣李世用,檢校待敎趙鳳夏·閔奎鎬·鄭範朝·洪承億·趙寧夏,以次侍立。時至,通禮,跪啓請外辦,上具布裹翼善冠·布袍·布裹烏犀帶,乘輿出宣化門,藥房提調尹宜善,副提調閔致庠,進前問候訖。由協陽門·建陽門·靑陽門,至春塘臺。通禮,跪啓請降輿,上降輿陞座。正熙奏曰,出標信開布城,儒生使之入場乎?上命以已下標信,擧行,可也。致庠,讀奏入門單子訖。奏曰,從陞中試官蒙點人,使之下去行禮乎?上可之。引儀,引讀券官,行兵曹判書鄭基世,吏曹參判李載元,行護軍趙鳳夏,對讀官吏曹參議尹秉鼎,行副護軍曺殷承·權永秀,副司果趙寧夏,行四拜禮,以次就位。上命試官進前,基世進前。命書賦題,以覲文王之耿光,以揚武王之大烈。基世跪書讀奏,寧夏奉出懸題。上入小次。少頃,致庠稟先張已入,出標信開布城,呈卷儒生,次次出送,上可之。致庠稟考試,又稟科次。上出次,命科次。命書傳敎曰,別雲劍·兵摠府堂上·堂上閣臣入侍。承旨堂上·對讀官竝讀券官加差下,堂下閣臣·玉堂竝對讀官加差下,使之分考。基世,跪稟書等,致庠,坼封讀奏訖。上命書傳敎曰,三日製賦居首草三下幼學朴學斗,直赴會試,之次次上幼學李炳休等二人,竝給二分,之次次上幼學劉達淳等二人,竝給一分。之次次上幼學南喜淵等十人,各朱書百選一件賜給,之次次上幼學洪秉箕等十人,各陸奏約選一件賜給,之次次上幼學黃貞國等十五人,各雅頌一件賜給,之次次上幼學朱箕鎭等六十人,各奎章全韻一件賜給。又命書傳敎曰,入格儒生明日待令。通禮,跪啓禮畢,上降座陞輿,由靑陽門·建陽門,入協陽門。正熙請出標信,解嚴,由宜化門還內,諸臣以次退出。
上在昌德宮。停常參·經筵。
傳曰,禮房承旨,馳詣宗廟·景慕宮奉審,摘奸以來。
傳曰,入格儒生入侍。
傳曰,孝文殿晝茶禮,當自內親行矣,該房知悉。
傳曰,發遣吏郞,諸執事淸齋與否,摘奸以來。
傳曰,濟州擧子駕海遠赴,勞苦可悶,使之頭書邑名,特出軫念,而乃有此僞冒圖占之弊,使本州儒生,竟抱漏榜之歎,豈非可痛乎?具星喜原榜目拔去後,濟州牧充軍,以謝一境人士之心。
政院啓曰,禁直法意,何等審愼?假注書朴寅壽,謂有親病,徑出禁扃,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,此與無端徑出,有異,勿爲責備。
奎章閣啓曰,明日,卽奎章閣朔奉審日次,而臣進詣擧行之意,敢啓。傳曰,知道。
議政府啓曰,句前一霔,非不爲幸,而見今夏至只隔,惜乾轉緊,祈兩祭,不卜日虔誠設行事,知委該曹,何如?傳曰,允。
又啓曰,試日已過,農務方殷,受由上京及未下直守令,竝於不多日內,催促下送,何如?傳曰,允。
又啓曰,卽見公忠監司李秉文所報,則枚擧西原縣監申檍牒呈以爲,本縣田稅,往在辛酉罷漕賃納之後,船價不爲磨鍊,欠縮於充納,致有挪移彌縫,不可不及今歸正。田稅米太船價,依大同例,計除上納爲辭矣。以內縮挪移事,纔有所稟覆,而田稅米太船價之初不磨鍊,實是半上落下之政。一依大同例計除之意,行會,何如?傳曰,允。
又啓曰,卽見黃海監司洪淳穆狀啓則以爲,長山以北十一邑稅太詳定代納,厥有久矣。近以本色徵納,民邑俱困,且京差輩之高價濫作,較諸時直,不啻倍蓰。自今每年年分,探察豐歉,或詳定或本色,分等區別,以爲稟旨擧行,雖以本色磨鍊,待開春賃納于戶曹,如有移劃他司,則趁到泊,分京差人名色禁斷事,請令廟堂稟處,而戶惠廳與各營各司京差名色,向奉特判,已爲嚴禁矣。十一邑稅太之往往以本色責納,雖緣度支事勢之不得不爾,而參互年形,隨時濶狹,甚方便之論也。開春賃船之納,前已如此,京差革罷,纔有嚴禁之朝令,今不必疊煩稟覆,以此行會,何如?傳曰,允。
禮曹啓曰。傳曰,濟州擧子之駕海遠赴,勞苦可悶,使之頭書邑名,特出軫念,而乃有此僞冒圖占之弊,使本州儒生,竟抱漏榜之歎,豈非可痛乎?具星喜,原榜目拔去後,濟州牧充軍,以謝一境人士之心事,命下矣。原榜目中拔去,付標以入之意,敢啓。傳曰,知道
又啓目,初次祈雨祭,不卜日今十六日三角山·木覓山·漢江,依例遣堂下三品官,虔誠設行事,知委,何如?啓,依所啓施行爲良如敎。
訓鍊都監啓曰,本局千摠李周膺,身病猝重,勢難察任,改差,何如?傳曰,允。
御營廳啓曰,本廳字內光熙門門樓椽木廳板,多有朽傷,瓦子亦爲脫落,今月十五日始役,修改之意,敢啓。傳曰,知道。
持平愼栽祐疏曰,伏以臣本以海隅微蹤,濫竊科第,歲纔一周,又蒙不次之擢,榮耀已極,揆分不稱,惝怳踧踖,靡所容措,亟令遞改,以安微分焉。臣方丐免,何敢妄陳瞽說,而臣是濟州人也,事在目下,有不容泯默,玆敢仰籲於聽卑之天,伏乞聖明垂察焉。惟我濟州,僻在遐陬,粵自列聖朝,特蒙懷綏之澤,擧切愛戴之悃,今我聖上一元之初,新設慶科,八域多士,就如雲日,傳敎內曰,各書道名,又書濟州,凡居濟州人士,莫不蹈舜歡忭曰,此誠移孝爲忠之會也。及伏見榜眼,所謂具星喜爲名者,敢稱濟州幼學,圖占參榜,豈有如此無嚴之習哉?若其眞箇濟州人,則臣豈不知,而亦豈不聞其姓名也哉?古之名臣,有不許增年,有不許開封貫籍者。稱以士子,乃於進身之初,冒稱居住,敢犯欺君之罪,是可忍也,孰不可忍也?臣以爲具星喜,不可仍置,亟施當律,以懲不忠之罪,以泄公共之憤焉云云。省疏具悉。朝家之軫念遠人,與他自別,而乃有此等奸弊,極爲駭然,當有處分,爾其勿辭察職。
甲子五月十四日巳時,上御觀物軒。勸講·入格儒生,同爲入侍時,講官李㘾,參贊官申正熙,侍讀官柳道彙,假注書朴寅壽,記注官宋宅薰,別兼春秋金炳翊,各持小學第二卷,以次進伏,儒生等序立階下訖。
甲子五月十四日甲時,上御觀物軒。召對入侍時,參贊官金世鎬,侍讀官柳道彙,檢討官黃正淵,直閣李世用,記事官朴海哲,記注官宋宅薰,別兼春秋趙熙一,各持小學第二卷,以次進伏訖。
上在昌德宮。停常參·經筵。
自辰時至人定,灑雨下雨,測雨器水深七分。
藥院提調尹宜善,副提調鄭泰好啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政趙斗淳無時急稟定事,右議政李景在奉命在外,不得來會云矣,敢啓。傳曰,知道。
傳曰,臺諫竝許遞,政官牌招開政。
傳曰,金吾堂上竝許遞,今日政差出。
傳曰,禮房承旨,馳詣受香諸處奉審,摘奸以來。
傳曰,在外兵曹參知許遞,今日政差出。
傳曰,金吾堂上有闕之代,前望單子入之。
金吾堂上前望單子入之,知義禁徐衡淳落點。
大王大妃殿傳曰,當初設鑄,不得已也,而諸般貽弊,久爲居民之疾苦,今旣永撤,爲之快豁。鑄餘錢一萬兩,特爲除給營底人戶,均排分給,以爲數年勞苦之民情事,分付道臣。
政院啓曰,吏曹判書金炳學,參判李載元,參議尹秉鼎,牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
吏曹啓曰,載寧郡守李稷鉉,以其身病,呈狀乞遞,罷黜,何如?傳曰,當此支勅劇務之時,稱病逃避,是何道理?嚴飭下送,與未下直守令,當日下送。
以咸鏡監司李裕元狀啓,俄羅斯人投書時,作俑之金鴻順·崔壽學,合置當律,金海成·姜君甫,難免同謀之罪,地方官前慶興府使李錫永,不可以已遞,勿問其罪狀,令攸司稟處事,傳曰,觀此査啓,邊禁之馴致蕩然,誠可謂憂虞之非細矣。因循恬嬉,掩覆捱過,卽由於營邑之占便,而不復以邊防爲念,其可曰國有法而國有人乎?此不可尋常容貸,令廟堂稟處。
備邊司啓曰,以咸鏡監司李裕元狀啓,俄羅斯人投書時,作俑之金鴻順·崔壽學,合置當律,金海成·姜君甫,難免同謀之罪,地方官前慶興府使李錫永,不可以已遞,勿問其罪狀,令攸司稟處事,傳曰,觀此査啓,邊禁之馴致蕩然,誠可謂憂虞之非細矣。因循恬嬉,掩覆捱過,卽由於營邑之占,便而不復以邊防爲念,其可曰國有法而國有人乎?此不可尋常容貸,令廟堂稟處事,命下矣。邊防蕩然,一至於此,言念法意,萬萬駭惋,來往之跡,渠旣輸款,犯越罪人金鴻順·崔壽學,江頭梟首,以警軍民,居間交通人金文洽,令各該鎭營,刻期捕捉後,啓聞,其餘銀匠及防察鄕將,令道臣分等酌處,道帥臣,捧現告依律勘斷。其時府使·道臣,旣請稟處,而時任水閫也。爲先差代,使之趁速就囚,何如?傳曰,允。
兵曹啓曰,同知中樞府事徐永淳·李明七,僉知中樞府事李仁容,五衛將吳肯秀·張鳳奎·李元根,俱以病難供職,呈狀乞遞,新除授全羅右水使李冕熙,身病猝重,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又啓曰,禁軍別將李兼熙,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以鄭周應爲禁軍別將。
奎章閣啓曰,景慕宮望廟樓,今望奉審無頉之意,敢啓。傳曰,知道。
義禁府啓曰,具星喜濟州牧充軍事,傳旨啓下矣。具星喜全羅道濟州牧充軍,而以承傳內辭意,具罪目,依例發遣府羅將,押送配所,何如?傳曰,允。
以吏曹參議尹秉鼎牌不進罷職傳旨,傳曰,只推。
吏曹啓曰,全羅道羅州居幼學李世淵呈狀內,矣身母崔氏,今年爲九十一歲,平安道泰川居幼學李志篆呈狀內,矣身母張氏,今年爲九十歲,而見漏於該道抄啓,未蒙恩資事,來訴,故考見帳籍,則其年果爲的實矣。在前如此之人,追後啓稟蒙恩,多有已例,今日政封爵下批之意,敢啓。傳曰,知道。
有政。吏批,兼判書金炳學進,參判李載元,參議尹秉鼎,牌招不進。以李裕膺爲大司憲,尹堉爲大司諫,洪承億爲執義,趙秉世爲司諫,愼在寬·金觀燮爲掌令,趙在衡·陳秉燮爲持平,徐璟淳爲獻納,李亮和·李喆南爲正言,金章淳爲敦寧都正,李敬溥爲兵曹參知,李應植爲判義禁,兪致崇·宋泰熙爲同義禁,承文著作單曺承鐸,故府使申命洪贈兵參訓都例兼,守全羅兵使申榏考,故通德愼必儉,故學生羅得綸,已上贈童敎,孝行卓異,贈職事承傳。再政,以兪晠煥爲戶曹參議,朴昇壽爲大司成,鄭顯德爲司僕正,李基周爲掌樂正,愼栽祐爲禮曹正郞,李錫宙·許㥌爲兵曹正郞,金政源爲佐郞,卓景秀爲典籍,贈兵判李潤春贈左贊成例兼,故知事李邦一贈兵判例兼,已上判義禁李應植兩代,故通德李相台贈吏參例兼,李得良贈吏議,故縣監李時啓贈僕正,以上同知李重榮三代。兵批,判書鄭基世進。以尹宗善·李重榮爲同知,姜道會爲僉知,張鳳昊·金永璡·邊淮爲五衛將,孫亮錫爲全羅左水使,趙羲復爲右水使,僉知單鄭晩敎。
御營廳啓曰,本廳騎士將申命衍,身病甚重,勢難察任,改差,何如?傳曰,允。
又啓曰,本廳別將申泰善,以前任公忠水使,方在任所矣。領軍之任,不可久曠,改差,何如?傳曰,允。
又啓曰,本廳哨官徐寬碩,身病甚重,勢難察任,改差,何如?傳曰,允。
刑曹啓曰,全羅前前監司金始淵在任時,壬戌春還餉未分給條,囚家僮嚴督矣,二千兩又爲捧上之意,敢啓。傳曰,知道。
吏曹啓目粘連,觀此敦寧府都正金鍵上疏,則以爲臣本無敦寧,格例所在,無以陳就。伏乞聖明,仰稟東朝,照例遞改亦爲白臥乎所,旣無敦寧,則揆以公格,不可仍帶,敦寧府都正金鍵,依例改差,何如?啓依允。
敦寧都正金鍵疏云云。省疏具悉。疏辭,下該曹稟處。
甲子五月十五日午時,上詣孝文殿。晝茶禮親行入侍時,行都承旨閔致庠,左承旨徐承輔,右承旨姜蘭馨,左副承旨鄭泰好,右副承旨金世鎬,同副承旨申正熙,缺原任提學金炳國,提學金學性,原任提學鄭基世,原任直提學金大根·曺錫雨·申錫禧·金炳㴤·金炳地·金輔鉉,直閣李世用,檢校待敎趙鳳夏,原任待敎趙秉協·徐相翊,檢校待敎趙成夏·趙寧夏,以次侍立。時至,通禮跪啓請出次。上具衰服出齋殿,通禮導上詣版位,啓請俯伏哭。上俯伏哭,通禮跪啓請止哭興四拜,上止哭,行四拜禮,仍詣尊所,擧羃酌鬯,仍詣靈座前。通禮跪啓請跪,上跪,致庠奉香,正熙奉爐,上三上香,執爵獻爵,連獻三爵訖,降復位。通禮跪啓請俯伏哭,上俯伏哭。通禮跪啓請止哭興四拜,上止哭,行四拜禮。通禮跪啓禮畢,上還入齋殿。諸臣以次退出。
甲子五月十五日辰時,上御觀物軒。勸講入侍時,左議政趙斗淳,講官鄭基世,參贊官閔致庠,檢討官黃正淵,假注書安驥泳,記注官任膺模,別兼春秋趙熙一,各持小學第二卷,以次進伏訖。上曰,史官分左右。上誦前受音一遍訖,仍開卷。基世讀自如不勝,止立不中門,仍奏釋義。上讀新受音十遍,又加讀二遍訖。上曰,嚴威儼恪,非事親之道,何義也?基世曰,嚴是嚴肅,威是威重,儼是儼正,恪是恭敬之謂也。凡人子之事親也,以敬爲主,而極敬之地,易致矜莊之色,恐欠愉惋之容,故此所謂戒嚴威儼恪,而至於居坐行立,必避尊者之所,卽無處不敬之義也,此皆日用常行當然底道理,初非高遠難行之事也。然則修身之道,不必求諸高遠,先自日用云爲而只行其當然之道,則曾·閔之行,亦不外乎是矣。
甲子五月十五日申時,上御觀物軒。召對入侍時,參贊官姜蘭馨,侍讀官柳道彙,檢討官黃正淵,直閣李世用,假注書安驥泳,記注官任膺模,別兼春秋金炳翊,各持小學第二卷,以次進伏訖。上曰,史官分左右。缺蘭馨曰,人子事親之道,愛之以愉色婉容,而若其只知愛,則易至於䙝狎,故必曰敬之於弗勝將失,又若過於敬,則反欠於恩愛,故有曰嚴威儼恪,非所以事親。蓋敬愛兼至,然後可得爲孝,而至於居不至奥,坐不中席,則儒臣旣以童子居位,爲戒矣,古人亦以童子隅坐爲訓,則此皆以尊者之所處,而有不敢當之也。
上在昌德宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
傳曰,發遣吏郞,諸執事淸齋與否,摘奸以來。
傳曰,召對爲之。
議政府啓曰,頃因廣州寡女尹氏,以其夫柳泰魯,私掘士夫塚,在囚致死事,有所來訴,故使之詳査委折矣。卽見該留守金炳冀所報,則枚擧別査官竹山府使趙羲純牒呈以爲,癸卯年分,柳家先山,爲京居士夫家所占矣,今四月,泰魯私掘其塚,棺上斫痕,多爲十餘,而自本官覈問其受嗾有無,牢刑一次,別杖三十度施刑,而三日內,仍爲致殞云矣。本事,設有可冤,則二十二年頃,今忽作變,已是叵測,而況棺上斫痕,厥有法文,雖使死者,不死而生,焉逭加倍之律,而第牢刑一款,非所當施,有關後弊,廣州判官金永應,令該府拿問處之,何如?傳曰,允。
兵曹判書鄭基世疏曰,伏以臣,猥以匪材,濫叨中權,此是臣已試蔑效之職也。揆分揣義,莫宜居之,而荷初元揀,授之眷懋,凡百靖共之義,黽勉受符,且閱屢朔。從衛較藝,選注判署,每懷靡及,愆尤徒積。見今京察臨期,銓衛是掌,四方隷衛之候選希調者,莫不懷振掩間能之思,而臣本識見謏寡,鑑藻疎闇,廣搜均聽,已難副望,按簿排擬,亦恐遺檢,與其僨誤而引咎,無寧先事而告退?熲然此心,非出崇讓。且臣有至切之懇,臣父,以祖父母塋域加土事,方在始興地,諏日將行。臣之往省相役,卽情私之不容己者,而見縻重務,不敢請三兩日由暇,徊徨瞻望,末由自紓。揆諸公私,一遞兩便,玆敢短章陳情。伏願聖明,俯賜鑑諒,仰稟東朝,特許鞶帶之遞,不勝大幸。臣無任云云。答曰,省疏具悉。卿其勿辭,從便往來。
副校理柳道彙疏云云。省疏具悉。疏辭,許令該曹稟處。
甲子五月十六日辰時,上御觀物軒。勸講入侍時,講官申錫愚,參贊官鄭泰好,檢討官黃正淵,假注書睦承錫,記事官崔奭奎,別兼春秋金炳翊,各持小學第二卷,以次進伏訖。
甲子五月十六日申時,上御觀物軒。召對入侍時,參贊官金世鎬,侍讀官李應夏,檢討官黃正淵,直閣李世用,假注書睦承錫,記事官崔奭奎,別兼春耿金炳翊,各持小學第二卷,以次進伏訖。
上在昌德宮。停常參·經筵。
政院啓曰,左副承旨鄭泰好,今日不爲仕進,卽爲牌招,何如?傳曰,允。
以左副承旨鄭泰好牌不進罷職傳旨,傳曰,只推。
傳曰,禮房承旨,馳詣受香諸處奉審,摘奸以來。
傳曰,發遣吏郞,諸執事淸齋與否,摘奸以來。
傳曰,益安大君祠版,旣宣侑矣,聞遺像亦還京第云。永念此大君之勳勞,予懷曠感,其祀孫聞名,瓜近初仕作窠,令該曹口傳擬入。
傳曰,召對爲之。
以公忠監司李秉文狀啓,西原縣驟雨暴注,兼以氷雹,四畓潰決,麰麥振落事,傳曰,聞甚驚惻,不可無示意之典,令廟堂從長稟處。
政院啓曰,大司憲李裕膺在外,執義洪承億,掌令愼在寬·金觀燮,持平趙在衡·陳秉燮牌不進,監察茶時之意,敢啓。傳曰,知道。
刑曹啓曰,全羅前前監司金始淵在任時,壬戌春還餉未分給條,囚家僮嚴督矣,二千兩又爲捧上之意,敢啓。傳曰,知道。
御營廳啓曰,本廳中軍申命淳,身病甚重,勢難察職,改差,何如?傳曰,允。
兵曹,以權爲御營中軍。
義禁府啓曰,咸鏡監司李裕元狀啓內,慶興前府使李錫永罪狀,令攸司稟處事啓下,前監司趙然昌,前前北兵使尹守鳳,竝依律勘斷事,承傳啓下,而沿邊犯越,不能摘發之觀察使·節度使,一體削職,地界守令,徒三年定配,載在法典矣。趙然昌·尹守鳳,依法典竝施削職之典,李錫永,公忠道魯城縣,依法典徒三年定配,而李錫永,以全羅左水使,時在任所,依例發遣府書吏,待交代後執捉,仍令押送配所,何如?敎曰,該府使,卽其地安置,更爲磨鍊。
又啓曰,慶興前府使李錫永,公忠道魯城縣,依法典徒三年定配草記,批旨內,該府使,卽其地安置,更爲磨鍊事,命下矣。李錫永,咸鏡道慶興府,卽其地安置,而以全羅左水使,時在任所,依例發遣府書吏,待交代後執捉,仍令押送配所,何如?傳曰,允。
又啓曰,廣州判官金永應拿處事,傳旨啓下矣。金永應,時在任所,依例發遣府羅將拿來,何如?傳曰,待待命拿囚。
禮曹啓曰,今番之雨,雖過寸餘,旋卽開霽,猶未優洽,再次祈雨祭,不卜日今十九日龍山江猪子島,依例遣宰臣,虔誠設行事,知委,何如?傳曰,允。
吏曹啓目粘連,觀此弘文館副校理柳道彙上疏,則以爲臣父,素多疾病,長在床笫,齒齡已屆耆耄,筋力尤爲凜綴,而家旣貧窶,生亦拙謀,菽水尙患難繼,藥餌尤何可論?實懼崦嵫之暮景易邁,烏鳥之反哺未遂。伏乞聖慈,俯垂鑑諒,仰稟東朝,特命選部,許畀小邑,俾得便養亦爲白有臥乎所。柳道彙之家貧親老,菽水難繼之狀,卽通朝之所共知,許畀一邑,俾伸至情,允合於孝理之政是白乎矣。經幄之臣,出補外邑,事體不輕,臣曹不敢擅便,上裁,何如?啓,依回啓施行爲良如敎。
實錄廳啓曰,本廳書役方張,而郞廳洪承億·趙秉世,時帶臺職矣,職務相妨,所帶本職,竝姑許遞,令該曹口傳付軍職,使之察任,何如?傳曰,允。
甲子五月十七日辰時,上御觀物軒。勸講入侍時,講官曺錫雨,參贊官徐承輔,侍讀官李應夏,假注書安驥泳,記注官洪憲述,別兼春秋金炳翊,各持小學第二卷,以次進伏訖。
甲子五月十七日酉時,上御觀物軒。召對入侍時,參贊官申正熙,侍讀官李應夏,檢討官宋熙正,直閣李世用,假注書安驥泳,記注官洪憲述,別兼春秋金炳翊,各持小學第二卷,以次進伏訖。
上在昌德宮。停常參·經筵。
傳曰,禮房承旨,馳詣受香諸處,奉審摘奸以來。
傳曰,原任直提學金輔鉉,馳詣顯隆園奉審摘奸,仍留監祭,健陵·華寧殿,一體奉審以來。
政院啓曰,吏曹郞廳來言,臺諫有闕,政事取稟。傳曰,當日爲之。
傳曰,摠管竝許遞,今日政差出。
傳曰,在外敦寧都正許遞,今日政差出。
傳曰,金吾堂上竝許遞,今日政差出。
傳曰,在外兵曹堂上許遞,今日政差出。
傳曰,在外判尹許遞,今日政差出。
傳曰,同副承旨許遞,前望單子入之。
承旨前望單子入之,鄭基會落點。
傳曰,召對爲之。
大王大妃殿傳曰,天佑宗祊,主上龍興,綴旒邦命,安如盤泰,此時予心之日夜耿耿,祈祝無疆,當如何哉?凡所以導迎祥和,萬品咸遂,以爲祈天永命之道者,無所不用其極,而虹流之辰,近在隔月,嗣服以後,初度慶會也。厥初生貽哲命,便是此日,則予心欣悅,尤萬倍於他時,願見霈澤之旁流,以致神人之胥悅,大小臣隣,皆當諒予此本心矣。其跡已陳,其案已冷,而白簡尙存,丹書莫洗,如此之人,前後非一。邪正淑慝,自有百世之正論,關和典憲,誰敢一朝之遽議,而其或幽鬱莫伸,䵝昧不明者,未必無之。至若天潢屬籍,往往有不幸之事,或爲奸人之所誤,或爲凶徒之所援,嫌疑之地,辨白無路。防微杜漸,義雖嚴於當日,時移事往,情或原於平反,何必使王室近宗,久蒙奸凶之連累乎?凡此等前後名在罪籍者,其大關義理,忠逆已判者外,大臣與禁堂,會坐詳審,議定其可合伸復與否,一一分等論理,趁七月誕辰日入啓。
大王大妃殿傳曰,京外獄案之積滯,可悶,秋曹堂上,逐日開坐,卽速審理,而精白對揚,毋忘古人哀敬折獄之意事,分付外邑。獄案之未及錄啓者,亦令該各道臣,親執審理,無至委積因循,卽速決處,趁誕辰日入啓之意,廟堂措辭關飭。
吏曹口傳政事,以李重植爲禧陵參奉。
以江原監司朴承輝狀啓,鐵原府使申吉輔,信任奸吏,恣行不法,一境之內,怨聲載路,今又稱病,連呈辭狀,爲先罷黜,其罪狀,令攸司稟處事,傳曰,防禦,何等之職,而恣行不法,若是狼藉,寧有如許道理?令該府拿問嚴勘。
議政府啓曰,以公忠監司李秉文狀啓,西原縣驟雨暴霔,兼以氷雹,田畓潰決,麰麥振落事,傳曰,聞甚驚惻,不可無示意之典,令廟堂從長稟處事,命下矣。雹損之若是狼藉,實所驚悶,判付恩恤,逈出常格,其在對揚,不容少緩。被災戶中,抄其最無依難以奠接者,以公穀分等計給,牟還,亦量宜蠲豁,俾無一民失所之歎。凡氷雹所遇,其廣甚狹,則里數遠近且置,民家之爲七百餘戶者,豈一連相綴,有若魚貫雁行而然乎?更爲詳細摘察,所下公穀及蠲豁牟還,從實會減事,分付,何如?傳曰,允。
兵曹啓曰,同知中樞府事李重榮,僉知中樞府事姜道會,五衛將張鳳昊·金永璡·邊淮,俱以病難供職,呈狀乞遞,新除授全羅左水使孫亮錫,右水使趙羲復,俱以身病猝劇,萬無登途赴任之望,戶奴呈狀乞遞,竝改差,何如?傳曰,允。
又啓曰,今五月十二日,慶科庭試武科殿試時,直赴殿試奉承傳,兼司僕李壽民等二百一人內,一百六十四人應試參榜,所授帖文,竝依例收聚爻周,別驍士朴履奎·崔東賢,騎士朴允成,別武士金達壽·趙宗彬,騎士標下李漢伯,防營軍官金彰浩,振武士洪羲澈等八人作故,親騎衛權基柱·李正植·朴馨根,選武軍官金時積·李學允,袱直嚴尙權,閑良劉應煥·李秉鶴·李熙淳,振武士朴基信,別武士沈守賢·洪四淸·金商吉·金快達,禁軍張雲鶴·朴敎源,武藝別監洪光鉉·孟在善·金正基,哨軍金億成,巡令手金成文,帳幕軍朴榮哲,騎士崔景煥,勸武軍官宋英哲,駕後禁軍宋鼎奎,養馬安寬振等二十六人,遭故,竝依法典陳試,別武士張興宅,選武軍官金漢表,身病不赴,係是三式年內,竝依例陳試。濟州馬兵蔡衡中,無緣不赴,其委折,關問該道臣後稟處。直赴會試,奉承傳,別驍士崔錫允等二十四人內,二十一人應試,所授帖文,竝收聚爻周,別付料軍官盧泰錠,馬兵黃鶴天,選武軍官李根厚等三人,遭故,竝依法典陳試,何如?傳曰,允。
刑曹啓曰,全羅前前監司金始淵在任所時,壬戌春還餉未分給條,囚家僮嚴督矣,八百十兩,又爲捧上之意,敢啓。傳曰,知道。
以吏曹參議尹秉鼎牌不進罷職傳旨。傳曰,只推。
有政。吏批,兼判書金炳學進,參判李載元,參議尹秉鼎牌招不進,承旨進。以睦仁會爲執義,申國休爲司諫,趙獻永爲判尹,徐戴淳爲判義禁,徐相鼎爲知義禁,趙熙哲·兪鎭五爲同義禁,任百淵爲敦寧都正,李後善爲兵曹參知,任尙準爲鐵原府使。再政,同義禁單徐相鼎。兵批,判書鄭基世進。以李景純·申命淳·李熙鐵·白希洙·李南轅·趙台顯爲都摠管,鄭岐源·李容象·元世顯·李明錫爲副摠管,李南轅爲同知,金延祚爲僉知,李寅復·愼錫謙·李鳳俊爲五衛將,柳雲魯爲御營把摠,林淳憲爲武兼,李明鉉爲守門將,李周膺爲全羅左水使,李重榮爲右水使,同知單邊淮,僉知二單張鳳昊·金永璡。再政,以金永求爲訓鍊都正,邊益煥爲都摠經歷,洪承億爲文兼,僉知二單李寅復·愼錫謙,鐵原防禦使單任商準,副摠管五單申命淳·李熙鐵·白希洙·李南轅·趙台顯。
兵曹啓曰,卽接西所衛將王殷疇牒報,則永肅門外,白枯松一株及雜不二株,因風顚仆云,令該所依例斫去之意,敢啓。傳曰,知道。
訓鍊都監啓曰,本局別將金永求,身病猝重,勢難察任,改差,何如?傳曰,允。
甲子五月十八日辰時,上御觀物軒。勸講入侍時,講官金學性,參贊官姜蘭馨,檢討官宋熙正,假注書睦承錫,記注官宋宅薰,別兼春秋洪軒鍾,各持小學第二卷,以次進伏訖。上曰,史官分左右。上誦前受音一遍訖。學性,讀自內則曰子婦孝者,止必服而待。缺蘭馨曰,此章一統旨義,講官及儒臣,已盡敷奏,臣無容更達,而勿逆勿怠云者,此則以人子事親之道爲言,而至於人臣事君,亦以此逆怠二字,陳戒於上,如伯禹之於舜,有曰從逆凶,太公之於武王,有曰敬勝怠者吉,是也。推此一句,亦有所鑑戒者矣。
甲子五月十八日酉時,上御觀物軒。召對入侍時,參贊官鄭泰好,侍讀官李應夏,檢討官宋熙正,檢校待敎趙寧夏,假注書睦承錫,記注官宋宅薰,別兼春秋洪軒鍾,各持小學第二卷,以次進伏訖。
上在昌德宮。停常參·經筵。
自人定至五更,灑雨下雨,測雨器水深二分。
都摠府啓曰,今日入直內三廳,武兼禁軍及軍兵等,中目習射技放,請出標信。傳曰,知道。
政院啓曰,同副承旨鄭基會,今日不爲仕進,卽爲牌招,何如?傳曰,許遞,前望單子入之。
承旨前望單子入之,李容直落點。
政院啓曰,新除授同副承旨李容直,卽爲牌招,何如?傳曰,允。
以同副承旨李容直牌不進罷職傳旨,傳曰,只推。
傳曰,呈告禮判許遞,前望單子入之。
禮曹判書前望單子入之,李宜翼落點。
傳曰,在外判義禁許遞,前望單子入之。
判義禁前望單子入之,金學性落點。
傳曰,召對爲之。
實錄廳郞廳,以摠裁官意啓曰,本廳堂上金學性,見帶判義禁矣,抄節之役,方張,職務相妨,所帶金吾之任,今姑許遞,何如?傳曰,姑令行公。
兵曹啓曰,今五月二十日文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
刑曹啓曰,全羅前前監司金始淵在任時,壬戌春還餉未分給條,囚家僮嚴督矣,六百兩又爲捧上之意,敢啓。傳曰,知道。
御營廳啓曰,本廳各處公廨,營繕旣久,多有傾頹,廳舍庫舍,一一修改,軍物中最緊者,亦爲新造修補,今纔畢矣。謹此別單書入,而新營看役敎鍊官資憲李在洽,折衝金錫圭,別軍官前郞廳卞成圭,別武士折衝李元吉,閑良朴昌禹,書吏洪愼源·金載涵,南小營看役敎鍊官嘉善李元根,折衝潘敬淵,別軍官折衝禮煥,別武士出身吳順錫,閑良金宗得,書吏車允行·李龍來,軍物看役敎鍊官嘉義金光浩,別武士正憲姜永信,閱月蕫役,效勞甚多,宜有論賞之擧,而係是恩典,不敢擅便,令該曹考例稟處,何如?傳曰,允。
義禁府啓曰,江原監司朴承輝狀啓內,鐵原府使申吉輔,爲先罷黜,其罪狀,令攸司稟處事,判付內,防禦,何等之職,而恣行不法,若是狼藉,寧有如許道理?令該府拿問嚴勘事,命下矣。申吉輔,時在任所,依例發遣府書吏,交代後拿來,何如?傳曰,待待命拿囚。
甲子五月十九日辰時,上御觀物軒。勸講入侍時,講官朴珪壽,參贊官閔致庠,侍讀官李應夏,假注書安驥泳,記注官任膺模,別兼春秋洪軒鍾,各持小學第二卷,以次進伏訖。
甲子五月十九日申時,上御觀物軒。召對入侍時,參贊官金世鎬,侍讀官張世容,檢討官宋熙正,檢校待敎趙寧夏,假注書安驥泳,記注官任膺模,別兼春秋洪軒鍾,各持小學第二卷,以次進伏訖。
上在昌德宮。停常參·經筵。
自人定至五更,灑雨下雨,測雨器水深二分,
藥房都提調趙斗淳,提調尹宜善,副提調鄭泰好啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿,口傳問安。答曰,知道。
大王大妃殿進御,加味君子湯,自後日次停止事,榻前下敎。
傳曰,內閣提學有闕之代,前望單子入之。
內閣提學前望單子入之,金炳國添書落點。
傳曰,前檢閱李冕光·南一愚,竝別兼春秋差下。
傳曰,庭試文武科放榜,當親臨矣,該房知悉。
傳曰,禁府時囚,勿拘齋日,卽爲開坐。
傳曰,仁陵奉審,政府以下,除下直進去。
傳曰,發遣吏郞,諸執事淸齋與否,摘奸以來。
政院啓曰,前檢閱李冕光·南一愚,竝別兼春秋差下事,命下矣。令該曹口傳單付,牌招察任,何如?傳曰,允。
吏曹口傳政事,別兼春秋單,李冕光·南一愚。
御營廳啓曰,謹依公廨軍物修改草記批旨,大將以下別單書入之意,敢啓。傳曰,知道。
又啓曰,謹依公廨軍物修改別單判下,看役將校金光浩等七人處,各木二疋·布二疋·米三斗,施賞之意,敢啓。傳曰,知道。
以御營廳公廨軍物修改時,大將以下別單,傳曰,大將行大護軍任泰瑛加資,看役敎鍊官·書吏,竝依判下施賞。
禮曹啓曰,庭試文武科放榜,當親臨事,命下矣,處所以何處磨鍊乎?敢稟。傳曰,仁政殿磨鍊。
又啓曰,昨日之雨,僅止浥塵,惜乾之餘,誠極渴悶。三次祈雨祭,不卜日今二十二日南壇·雩祀壇,依例遣宰臣,虔誠設行事,知委,何如?傳曰,允。
又啓曰,卽接仁陵參奉所報,則本陵陵上莎草,寅方下甲方上,至辰方枯損,廣爲十八尺,長爲十七尺,所見極爲悚悶云矣。莫重陵上,有此枯損之患,萬萬驚悚,依法典,政府以下進去奉審,而修改之節,奉審後稟處,何如?傳曰,允。
以咸鏡監司李裕元狀啓,洪原縣民家失火事,傳曰,聞甚矜惻,元恤典外,別加顧助,結搆奠接之方,廟堂措辭分付。
禁衛營啓曰,本營騎士別將沈宜豊,以前任公忠兵使,遞來尙遠,曠職可悶,改差,何如?傳曰,允。
訓鍊都監啓曰,謹依口傳下敎,別監毆打之無賴輩,朴泰善·尹喜永·金憲鏞·田在基·柳英春·劉明鉉·全弘植·安仁植·劉定基等,各嚴棍十度後,嚴囚東別營之意,敢啓。傳曰,知道。
以司謁劉鎭福手本,別監李明錫被打於朴泰善等,爲先除下,其罪狀,令攸司從重科治事,傳曰,竝移送秋曹,朴泰善嚴刑遠配,其餘諸漢,竝笞五十放送。
訓鍊都監啓曰,謹依司謁劉鎭福手本判下,朴泰善等諸漢,竝移送秋曹之意,敢啓。傳曰,知道。
刑曹啓曰,全羅前前監司金始淵在任時,壬戌春還餉未分給條,囚家僮嚴督矣,二千兩,又爲捧上之意,敢啓。傳曰,知道。
奎章閣啓曰,新除授提學金炳國,卽爲牌招,何如?傳曰,允
又啓曰。提學金炳國疏批已下,卽爲牌招,何如?傳曰,允。
判府事金炳國疏曰,伏以臣於千萬不自意,伏奉閣提添書之命,御牌狎臨,龍光遍體,臣誠榮感,繼之以震越。謹稽故事,設閣初四五年間,以正一品兼是職者,爲數人,而及夫庚子,相臣有言,輔國不得兼提學,正卿不得兼直提學,閣與館,宜無異同,仍爲定制,載之閣志。臣於年前,猥叨提學,以秩陞輔國,輒援著式,而減下之矣。今玆恩除,異數也,曠典也,臣何敢崇飾禮讓,重犯瀆撓之誅,而夫旣循例而減下,若復越格而冒據,則亦非義分之所敢安也。玆庸隨牌朝房,忙具短章,顒望聖慈,俯賜鑑諒,仰稟東朝,劇許改免,以存舊格,千萬大願云云。答曰,省疏具悉。今此閣規,予非不知,而先朝御製,行且刊印,卿以時任,監蕫是役,卽分義也,道理也。添書特除,意亦有在,勿辭行公。
甲子五月二十日辰時,上御熙政堂。大王大妃殿垂簾,藥房入診,大臣政府備局堂上,引見同爲入侍時,都提調趙斗淳,提調尹宜善,副提調鄭泰好,假注書睦承錫,別兼春秋趙熙一·洪軒鍾,直閣李世用,右承旨姜蘭馨,假注書安驥泳,事變假注書李泰永,別兼春秋趙熙一·洪軒鍾,左議政趙斗淳,行戶曹判書李敦榮,行兵曹判書鄭基世,行刑曹判書金炳喬,知中樞府事曺錫雨,行大護軍申錫禧,南綾君洪鍾序,漢城判尹趙獻永,行大護軍任泰瑛·許棨,行護軍李景夏,校理張世容,以次進伏,醫官鄭有曾·李景爀·洪翼普·丁錫胤,進伏楹外訖。上曰,史官分左右。斗淳進前問候訖,奏曰,醫官待令,使之入診乎?上可之。有曾等,以次診候,退伏楹外訖。斗淳曰,脈候奏之。有曾等奏曰,脈候,左右三部調均矣。斗淳曰,湯劑別無議定者乎?有曾等曰,湯劑別無議定者矣。斗淳曰,夏至已過,圭璧屢擧,昨雨不過浥塵,不勝悶慮矣。大王大妃殿曰,雨未周洽,爲民事甚悶矣。斗淳曰,近聞外邑,或有洽足處,近畿有水根處,亦多移秧云矣。仍奏曰,臣於日前,伏承慈敎下者,則以禁府文案,可合伸復者,趁誕辰前論理入啓爲敎,此誠有國莫重之恩典也,莫大之刑政也。恐非如臣謏陋,所敢顓斷,與原任諸僚相,參考文案,爛加商訂,爲好,故仰達矣。大王大妃殿曰,依此爲之。今番此事,予欲歸福於主上,以爲一初祈命之本,大臣知此對揚,凡年久䵝昧之事,詳審議讞,以導迎祥和之地,可也。斗淳曰,今此下敎,書榻敎以下,以爲頒示之地,恐好矣。大王大妃殿曰,旣有筵說,則自可以知悉矣。斗淳曰,今此慈敎之爲祈天永命導迎祥和之至意,雖愚夫愚婦,孰不攢仰禱祝,而惟其事關刑政,宜致十分審克,故所以有區區仰達矣。大王大妃殿曰,罪輕而枉死者,重罪之爲五世者,竝査訂伸鬱,俾無一人之含冤也。斗淳曰,原任僚相之相與參考商訂,旣已仰達蒙允矣,此不得不頒示中外,以此筵說,出諸擧措乎,日前傳敎中,添入書出乎?大王大妃殿曰,以日前傳敎及今日筵說,參酌合看,則可知不必更爲下敎矣。上曰,次對爲之。斗淳曰,京江執籌船之設始,不但爲舟橋而然矣。兩南漕運事例,至爲要重,而法久弊生,今至莫可矯捄之境。古人云,南人使船,北人使馬,謂其習性之各自不同也。領將中加出名色,不知創自何時,而今其數爻,視原窠殆相當,而皆城內閑散遊食,不識舟檝爲何事者也。尙可以駕海破浪,制不測之險也,其害也及於沿江。船主公穀之逐年欠縮,不可專責於使船之人。許多難言之弊,有未敢一一殫擧,不有一番更張,江淮轉運,將無可致之方。筵退後與該司堂上,爛加商確,更當啓稟,而第此先爲陳達矣。大王大妃殿答曰,依爲之。出擧條斗淳曰,稅穀裝載之時,自該邑必捧勘合記於都沙工處,雖升合之穀,若有未收,則爲沙工者,宜無成侤音以納之理,一有勘合以後,其虛實盈縮,初非該邑所相關之事。而挽近沙工輩,欠逋相續,無以懲刷,則自京司行關嚴督於該邑,往往有再徵民間之弊,此於事理,無謂莫甚。臣於年前,以此事有所稟奏申禁,而傳聞所及,騷擾如前,此以後則有勘合船隻,則切勿侵責該邑之意,更爲一一知委於各衙門,亦行關兩南,俾無一民不知之歎,何如?大王大妃殿答曰,依爲之。出擧條斗淳曰,金穀衙門情費名色,厥有定式,而胥吏輩,無所畏憚,科外侵徵,年加歲增,無有限極。雖準斛之米,準尺之木與布,情費之不滿所欲,則必百方黜退,致使幾千石,幾百疋,踰時閱月,不許入庫,而官亦視尋常,惟聽掌吏之言,畢竟許捧,專在於充其慾之後。外邑色吏,則出村債入,用以十倍之利殖,徵督於民。顧今八道民情之危急,皆由於此等事之爲厲階而然也。如或復遵前習,無難犯科,郞官汰去,該吏刑配。本司所在戊戌節目,入於年前燒燼中,今無以憑準,令錢穀各衙門,來納其情費冊子,以爲參互刪定之地,何如?大王大妃殿答曰,依爲之。各別申飭,無至更爲濫捧,可也。出擧條斗淳曰,先正臣文獻公鄭汝昌,文簡公成渾,百世士林所宗仰也,而前後諸先正致祭時,未及倂擧,恐是未遑而然矣。其祠版所在處,遣地方官一體宣侑,以賁初元盛典,恐好,故更此仰達矣。大王大妃殿答曰,依爲之。出擧條斗淳〈曰〉,贈領相文獻公尹行恁,受正廟不世之知遇,庚申以後,斷斷血忱,惟在追述先王志事,而今於伸復已久之後,尙未有一次示意,實爲缺典。聞本家,將行延諡,宣諡日,仍爲賜祭,恐好,故仰達矣。大王大妃殿答曰,依爲之。出擧條斗淳曰,貢市堂上有闕之代,上護軍金學性差下,何如?大王大妃殿答曰,依爲之。出擧條斗淳曰,刑曹參判閔致久,特資之後,當有追榮,而所后家兩代,已以國典貤贈矣,依近例移施其本生祖,何如?大王大妃殿答曰,依爲之。出擧條斗淳曰,副摠管元世顯,當爲追榮,而所後家,無可施處云,依近例移施其本生家,何如?大王大妃殿答曰,依爲之,出擧條上曰,大臣就座。蘭馨曰,諸宰奏事。基世曰,向因京畿監司趙在應上疏,德積·注文僉使中一窠,屬之本營自辟窠,作爲列校遷轉事,自廟堂,以量宜排定之意,覆啓蒙允矣。德積·注文,俱是禁軍及京校積仕遷轉之窠,則今此兩窠,實難遽議,而長峰萬戶,乃是喬營所管之鎭也,以此爲定,待瓜滿自辟,殿最,依前令喬梱主管之意,分付,何如?大王大妃殿曰,依爲之。出擧條基世曰,前僉使李熙訥新資,拜慶州營將,準朔而移拜訓戎僉使,遞歸之後,追以營將時事,坐罷收資矣。如此之人,多有筵稟復資之例,復資施行,何如?大王大妃殿曰,依爲之。出擧條蘭馨曰,玉堂所懷奏之。世容曰,帝王之學,異於匹庶,求其出治之本,必須學問中出來矣。方今孝經己講,繼以小學,蓋孝經之旨,必本乎以孝事親之意,而且小學之方,乃是敬心修身之節,而實與大學修齊治平之道,相爲表裏,故我英宗大王,重講此書,誦如己言,至于八耋,勤孜不已。五十載治法,實基於此,必於此監法而敬承焉,則太平之治,可期而待,伏願懋哉懋哉。上曰,所陳甚好,當留念矣。蘭馨曰,今日賓對,兩司無一人進參,事甚未安,違牌諸臺,竝推考,何如?大王大妃殿答曰,依爲之。出簾敎上曰,史官就座。命大臣先退。又命退,諸臣,以次退出。
甲子五月二十日巳時,上御觀物軒。勸講入侍時,左議政趙斗淳,講官尹致定,參贊官李容直,檢討官宋熙正,假注書安驥泳,記事官崔奭奎,別兼春秋趙熙一,各持小學第二卷,以次進伏化。
甲子五月二十日酉時,上御觀物軒。召對入侍時,參贊官徐承輔,侍讀官張世容,檢討官宋熙正,直閣李世用,假注書睦承錫,記事官崔奭奎,別兼春秋趙熙一,各持小學第二卷,以次進伏訖。
上在昌德宮。停常參·經筵。
政院啓曰,左副承旨鄭泰好,同副承旨李容直,今日不爲仕進,竝卽牌招,何如?傳曰,允。
傳曰,禮房承旨,馳詣受香諸處奉審,摘奸以來。
傳曰,臺諫竝許遞,政官牌招開政。
傳曰,在外經筵春秋,竝許遞,今日政差出。
傳曰,呈告藝文提學許遞,今日政差出。
傳曰,呈告金吾堂上許遞,今日差出。
傳曰,奉審閣臣入侍。
傳曰,召對爲之。
傳曰,明日出宮門路,以協陽門爲之。
政院啓曰,吏曹判書金炳學,參判李載元,參議尹秉鼎牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,待明朝一體牌招。
禮曹啓曰,親臨放榜儀節,當爲磨鍊,而擧人賜酒及讀致詞等節,今番異於常時,故不爲磨鍊之意,敢啓。傳曰,知道。
議政府啓曰,頃於卿宰以下,闕內跟隨定數之後,闕外公私行,亦限品定數,捧甘各司矣。曾未幾朔,駸駸翫弛,騶率之盛,視前無異云。雖甚難行之事,有令斯遵,固是事體,況此豈甚難行,而甘自歸於弁髦令飭之科乎?嗣後若有更爲入聞者,自本府草記,論勘之意,措辭捧甘,何如?傳曰,允。
刑曹啓曰,以司謁劉鎭福手本,別監李命錫,被打於朴泰善·尹喜永·金憲鏞·田在基·柳英春·劉明鉉·金弘植·安仁植·劉定基等事,傳曰,竝移送秋曹,朴泰善嚴刑遠配,其餘諸漢,竝笞五十放送事,命下矣。謹依傳敎,朴泰善,嚴刑一次後,慶尙道醴泉郡定配所,卽爲押送,尹喜永等,竝決笞五十度,放送之意,敢啓。傳曰,知道。
義禁府啓目,裝載官靈巖郡守李圭顔原情云云,問目內辭緣,泛稱遲晩,所當請刑,而曾經宣傳官,勿爲請刑,載在法典,議處,何如?啓依允。
又啓目,羅州牧使宋正熙原情云云,問目內辭緣,泛稱遲晩,刑推得情,何如?啓,除刑推議處爲良如敎。
又啓目,廣州判官金永應原情云云,問目內辭緣,泛稱遲晩,刑推得情,何如?啓,除刑推議處爲良如敎。
判義禁金學性疏曰,伏以臣於金吾之銜,頃著僨事之罪,厚速司直之論,臣實自取,雖悔難贖,而王府一步,於臣爲艮限矣。千萬匪意,復授有命,彈墨未乾,宿硏重叨,感惶慙恧,莫知置身之所也。夫刑政,有國之大事,何等關係,而緣臣疎率,無難壞墜,此實臣難貸之罪。呈效,守維也,恩罷,薄警也,臣何敢徒恃寵靈,不畏簡書,冒沒承當,重犯無忌憚之誅哉?噫,朝廷之體,廉防爲先,匹夫之守,自靖爲重。臣雖無似,竊位崇秩,久忝禮使之末,今乃舊愆自在,而視同無故,情之所靡措也,駁議旣發,而不少顧忌,義之所不安也。臣身放倒,縱莫之恤,豈忍包羞冒悚,貽辱朝紳也哉?臣方忝史局,格例攸在,只幸順遞之有期,及伏奉姑令行公之敎,臣情轉益悶蹙,罔知所出。際又聖念,特軫於滯囚,開座,勿拘於齋日,天牌狎臨,臣諉以怵迫,夤緣冒膺,則萬萬非分義,無寧早自備陳,退伏鈇鉞之爲安?玆敢畢控情實,仰煩崇聽。伏乞推聖人不奪志之明,垂上天各遂性之仁,仰稟東朝,亟遞臣金吾之任,以尊公體,以靖私義,千萬幸甚。答曰,省疏具悉。往事何必爲引?卿其勿辭行公。
敦寧都正任百淵疏云云,省疏具悉。所請依施。
甲子五月二十一日辰時上御觀物軒。勸講入侍時,講官洪鍾序,參贊官姜蘭馨,侍讀官張世容,假注書睦承錫,記注官洪憲述,別兼春秋南一愚,各持小學第二卷,以次進伏訖。上曰,史官分左右。缺蘭馨曰,此章,蓋言婦事舅姑之道,然亦可見婦人之道。無外交,而所與受者,只是私親兄弟也,與受之物,非金銀寶玉,而不過是飮食衣服布帛◆蘭之屬也。此猶受而獻之,藏而待之。賜而後與之,則是婦道恭儉之德,尊敬之義,實爲閨門之懿範,而子道,至於父召無諾,先生召無諾,則君師父一體,故君命召,亦不俟而行焉。蓋賜而與之,卽上文不敢衣與之義也,召而諾,唯而起,卽上章左惟無諾之意也。凡於此等處,推類而溫繹,則講讀之際,自然有味矣。
甲子五月二十一日巳時,上御觀物軒。奉審閣臣入侍時,左副承旨姜蘭馨,假注書安驥泳,記注官洪憲述,別兼春秋南一愚,原任直提學金輔鉉,以次進伏訖。上曰,史官分左右。上曰,閣臣進前。輔鉉進前奏曰,臣承命馳詣顯隆園園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健陵陵上奉審則安寧,碑閣·丁字閣奉審則無頉,仍詣華寧殿殿內奉審則安寧,還詣顯隆園,仍留監祭,將事安寧之意,敢此仰達矣。
甲子五月二十一日未時,上御熙政堂。大王大妃殿垂簾,奉審大臣以下入侍時,同副承旨李容直,假注書安驥泳,記注官洪憲述,別兼春秋南一愚,左議政趙斗淳,禮曹判書李宜翼,觀象監提調金炳德,繕工提調金炳喬,以次進伏訖。上曰,史官分左右。上曰,大臣進前。斗淳進前問候訖。奏曰,臣等馳詣仁陵陵上莎草枯損處奉審,則方位,非止一二處矣。已以書啓陳達,而其外亦不茂盛,將有盡爲枯損之慮,一時悚悶。然夏節,非興役之時,待秋成,令該曹擇吉擧行,恐好,故敢此仰達矣。大王大妃殿曰,依此爲之,可也。仍敎曰,莎草未能着根,日旱如此而然乎?斗淳曰,非但莎草之未固,陵上本爲峻高,每有此患。秋成後始役時,勿爲間間補之,一新改莎之意,一體分付,恐好矣。大王大妃殿曰,進覽圖形,則已知其夥然,而若經霖雨,則將有蹲縮之慮,不勝悚悶矣。斗淳曰,擧行條件,以筵說啓下,知會該曹,恐好矣。大王大妃殿曰,依此爲之,可也。斗淳曰,旱乾太甚,誠爲渴悶矣。大王大妃殿曰,三次祈雨,靈應漠然,爲民事誠憂悶矣。斗淳曰,以臣所經處言之,田畓亦皆龜坼,若日間天賜一霈,則尙未晩矣。大王大妃殿曰,不日內若天降霈,則萬幸矣。斗淳曰,臣俄見湖西回公文簿,圭璧虔誠處,亦多矣。大王大妃殿曰,然矣。上曰,史官就座。命大臣先退。又命退諸臣,以次退出。
甲子五月二十一日酉時,上御觀物軒。召對入侍時,參贊官鄭泰好,侍讀官張世容,檢討官蔡東述,直閣李世用,假注書安驥泳,記注官洪憲述,別兼春秋南一愚,各持小學第二卷,以次進伏訖。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
備忘記,洪州營將尹致遠下直,長弓一張·長箭一部·片箭一部·筒兒一箇,賜給。
傳曰,新及第李根秀·吳德泳,副校理除授。
傳曰,同副承旨許遞,新及第李世器除授。
政院啓曰,新除授同副承旨李世器,卽爲牌招,何如?傳曰,允。
傳曰,別兼春秋,洪軒鍾·趙熙一減下。
傳曰,召對爲之。
傳曰,待敎會圈。
奎章閣啓曰,待敎會圈事,命下矣,提學金炳國·金學性,直閣李世用,檢校待敎趙鳳夏·閔奎鎬·鄭範朝·趙成夏·洪承億·趙寧夏,竝卽牌招,以爲會圈之地,何如?傳曰,允。
政院啓曰,待敎會圈事,命下矣,今日政下批,何如?傳曰,允。
待敎會圈七點,李載冕·金聲根·李昌鎬·趙敬夏,以上取四人。
奎章閣啓曰,新除授待敎李載冕,敎旨安寶次,濬哲之寶,請出之意,敢啓。傳曰,知道。
又啓曰,新除授待敎李載冕,卽爲牌招察任,何如?傳曰,允。
又啓曰,先朝御製繕寫開印吉日,令日官李興善推擇,則繕寫吉日,來六月二十二日午時,開印吉日,同月二十九日辰時,爲吉云,以此日時擧行之意,敢啓。傳曰,更待下敎。
傳曰,翰圈爲之。
政院啓曰,翰圈爲之事,命下矣,別兼春秋趙熙一·洪軒鍾,竝卽牌招,以爲會圈之地,何如?傳曰,允。
以別兼春秋趙熙一·洪軒鍾牌不進罷職傳旨,傳曰,只推。
翰林會圈三點,金聲根·朴齊敎·洪鍾學·趙定燮·權膺善·李載冕·李昌鎬·趙敬夏,以上取八人。
政院啓曰,明日傳香,禮房承旨,當爲齋宿,右承旨姜蘭馨,卽爲牌招,何如?傳曰,允。
吏曹啓曰,因公忠監司李秉文狀啓,見今夏至隔日,旱憂轉棘,各邑祈雨祭,隨其緩急,當次第設行,而此時曠官,一時可悶,上京守令及未下直守令,竝令該曹催促,不日下送事,允下矣。自臣曹催促,則未下直守令大興郡守金夔淳,身病猝重,萬無辭朝之望云,其身病旣如是,則有難强令赴任,罷黜,何如?傳曰,允。
議政府啓曰,大興郡守,今當差代矣,本邑,以積弊之局,遞易之繁,又莫近日若,勿拘常格,各別擇擬,期有成效之意,分付銓曹,何如?傳曰,允。
又啓曰,頃者前畿伯韓正敎,報籌司辭緣內,枚擧南陽前倅林翰洙牒呈以爲,己未大同米二百三十三石,京倉主人金聖運受去,而一百八十一石,尙今不納,拖至幾年,僅僅所捧,爲一千八十六兩,特許代錢上納矣。公穀之以錢代納,謬例也,而不但近有一二邑特施而已,前倅之懲辦此數,亦不無煞費心力處,特爲許施。所謂京倉主人金聖運,偸弄乾沒,至爲六年之久,斷當以法從事,而雖曰代錢,旣有所納,出付軍門,回示後,令秋曹限死嚴刑,絶島限己身充軍事,分付,何如?傳曰,允。
都摠府啓曰,今日入直內三廳,武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
吏曹,同副承旨單,李世器,今加通政除授事,承傳。
吏曹,副校理二單,李根秀·吳德泳,已上除授事,承傳。
以吏曹參議尹秉鼎牌不進罷職傳旨,傳曰,只推。
吏曹啓曰,侍從臣父年七十人,每於歲首加資,而新有應推恩人,雖非抄啓,加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,兼判書金炳學進,參判李載元,參議尹秉鼎牌招不進。以任百秀爲大司憲,李敬溥爲大司諫,李容翼爲執義,具鍾祿爲司諫,李在翰·李箕善爲掌令,金秉緯·鄭學默爲持平,李鵬純爲獻納,李冕光·兪初煥爲正言,張照爲敦寧都正,曺錫雨爲知經筵,洪鍾雲爲知春秋,朴宗休爲同義禁,宋廷和爲同經筵,金輔根爲藝文提學,李載冕爲待敎,鄭基永爲大興郡守,校書提調單,金炳國,行大護軍任泰瑛,今加正憲加資事,承傳,前令吳兢鎭,今加通政,侍從臣副校理吳德泳父年七十九加資事,承傳,故郡守閔樂洙贈僕正,刑曹參判閔致久曾祖考,依法典追贈,故通德閔百裕贈吏議,刑曹參判閔致久本生祖考移施事,承傳。再政,以趙端鎬爲高山縣監,同春秋單洪鍾雲,弘文正字單李載冕,校書正字單李載冕,兼待敎單李載冕。
禮曹啓曰,卽接公州幼學權佑銓所志,則以爲族侄永澈,嫡妾俱無子,以其同姓十四寸兄永祚第四子舜采,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長權佑銓所訴,旣如此,權永祚第四子舜采,立爲權永澈之後,何如?傳曰,允。
義禁府啓目粘連,向前金永應亦,私掘之施威盤覈,在所不已,而牢刑有違當施,法意難以參恕,以此照律,何如?啓依允。
又啓目粘連,向前宋正熙·李奎顔等亦,稅穀準載,囚供縱有可據,沙格失飭,法意亦難全恕,竝只以此照律,何如?啓依允。
義禁府照目粘連,廣州判官金永應矣,本府議啓內,私掘之施威盤覈,在所不已,而牢刑有違當施,法意難以參恕,以此照律,罪笞五十收贖,解見任,別敍,私罪奉敎依允爲旀,功議各減一等爲良如敎。
又照目粘連,靈巖郡守李奎顔,羅州牧使宋正熙等矣,本府議啓內,稅穀準載,囚供縱有可據,沙格失飭,法意亦難全恕,竝只以此照律,罪各笞四十收贖,附過還職,竝只私罪奉敎依允爲旀,竝只功議各減一等爲良如敎。
甲子五月二十二日卯時,上詣仁政殿。慶科庭試文武科放榜親臨入侍時,行都承旨閔致庠,左承旨徐承輔,右承旨姜蘭馨,左副承旨鄭泰好,右副承旨金世鎬,同副承旨李容直,缺直閣李世用,檢校待敎趙鳳夏·閔奎鎬·鄭範朝·趙成夏·洪承億·趙寧夏,以次侍立。時至,通禮跪啓請外辦。上具布裹翼善冠·布袍·布裹烏犀帶,乘輿出宣化門。藥房提調尹宜善,副提調鄭泰好,進前問候訖。由協陽門至延英門外,降輿步過,還乘輿,由仁政門至仁政殿。通禮跪啓請降輿,上降輿陞座。致庠曰,文武擧人及百官行禮次,標信出請矣。上曰,以已下標信擧行,可也。引儀,引宗親文武百官及文武擧人入就位,引儀唱四拜,文武擧人四拜訖。泰好·容直,跪啓放榜,由東西門出頒牌訖。引儀唱四拜,文武擧人四拜,以次退出,引儀唱四拜,宗親文武百官行四拜禮,通禮跪啓禮畢。上降座乘輿,出仁政門至延英門外,降輿步過,還乘輿,入協陽門。兵曹判書,跪稟放仗,容直,請出標信,解嚴。由宣化門還內,諸臣以次退出。
甲子五月二十二日辰時,上御觀物軒。勸講入侍時,講官鄭基世,參贊官徐承輔,檢討官蔡東述,假注書睦承錫,別兼春秋李冕光·南一愚,各持小學第二卷,以次進伏訖。上曰,史官分左右。上誦前受音一遍訖,仍開卷。基世,讀自士相見禮,止坐則視膝,仍奏釋義。上讀新受音十遍訖。上曰,始視面,中視抱,卒視面,何謂也。基世曰,始視面,謂察其顔色之可言也,中視抱,謂容其思而且爲敬也,卒視面,謂察其言之納否也。蓋士之與卿大夫言也,視瞻之際,亦有禮節,此非但爲其容止也。始觀其可言,又察其納言,終又自戒其懈怠而不虛心。士之相見,其言之難,尙猶如此,則而況人臣之進言於其君也,其誠敬之心,尤當何如哉?人君必有虛己受人之量,然後下有敢言之風,而昌言嘉謨,當日進於前矣。
甲子五月二十二日申時,上御觀物軒。召對入侍時,參贊官金世鎬,侍讀官張世容,檢討官蔡東述,直閣李世用,假注書睦承錫,記注官宋宅薰,別兼春秋南一愚,各持小學第二卷,以次進伏訖。
上在昌德宮。停常參·經筵。
傳曰,禮房承旨,馳詣健元陵奉審摘奸,局內諸陵,一體奉審以來。
傳曰,新恩謝恩,當親受矣,該房知悉。
傳曰,回還三使臣留待。
傳曰,回還三使臣入侍。
傳曰,奏請正使以下,別單書入。
傳曰,發遣吏郞,諸執事淸齋與否,摘奸以來。
傳曰,刑曹堂上竝許遞,前望單子入之。
刑曹堂上前望單子入之,判書申錫禧,參判李參鉉,參議尹堉落點。
以奏請正使以下別單,傳曰,正使右議政李景在子壻弟侄中,初仕調用,奴婢七口,田三十結賜給,副使行護軍林肯洙加資,奴婢五口,田二十結賜給,書狀官兼執義洪必謨加資,奴婢四口,田十結賜給,堂上譯官李尙迪,資窮,外職除授,奴婢一口,田三結賜給,朴逌性等二人,竝加資,各奴婢一口,田三結賜給,通事金久善等二人,竝令該院從願施賞,通事高鎭衡,寫字官趙漢斌,副使軍官李在淸,竝加資,淸學李容德賞付等第,正使軍官李承諴等四人,各熟馬一匹賜給。
以司謁口傳下敎曰,穆陵丁字閣薍簾地衣及坐面紙,年久破傷,崇陵紅箭門腐敗已久,竝從速修改事,分付該曹。
禮曹四次祈雨祭,不卜日今二十五日北郊,遣宰臣,社稷遣重臣,虔誠設行事,知委,何如?啓,依所啓施行爲良如敎。
實錄廳啓曰,待敎李載冕,本廳郞廳加差下,令該曹口傳啓下,使之察任,何如?傳曰,允。
又啓曰,本廳郞廳李冕光,見帶臺職矣,職務相妨,本職許遞,何如?傳曰,允。
吏曹口傳政事,實錄記事官單李載冕。
兵曹啓曰,社稷祈雨祭時,門將,例不得懸頉,而忠壯衛將金景淵,門將啓下之後,不爲待令,事未前有,萬萬駭然。原單子,雖不得不改付標以入,而此不可仍置,令該府拿問處之,何如?傳曰,允
刑曹啓曰,全羅前前監司金始淵在任時,壬戌春還餉未分給條,囚家僮嚴督矣,二千兩又爲捧上之意,敢啓。傳曰,知道。
御營廳啓曰,謹依議政府草記批旨,罪人金聖運,當爲回示,而自畿營捉付本廳後,擧行之意,敢啓。傳曰,知道。
甲子五月二十三日巳時,上御觀物軒。勸講入侍時,講官李㘾,參贊官徐承輔,侍讀官李京鎬,假注書韓錫奎,記注官任膺模,別兼春秋金炳翊,各持小學第二卷,以次進伏訖。
甲子五月二十三日巳時,上御重熙堂。新恩謝恩親受入侍時,行都承旨閔致庠,左承旨徐承輔,右承旨姜蘭馨,左副承旨鄭泰好,右副承旨金世鎬,同副承旨李世器,假注書睦承錫·韓錫奎,記事官任膺模,別兼春秋金炳翊,直閣李世用,以次進伏訖。
甲子五月二十三日未時,上御熙政堂。大王大妃殿垂簾,回還三使臣入侍時,左副承旨鄭泰好,假注書睦承錫,記注官宋宅薰,別兼春秋金炳翊,奏請正使李景在,副使林肯洙,書狀官洪必謨,以次進伏訖。上曰,史官分左右。上曰,三使臣進前。景在進前問候訖,奏曰,日月不淹,孝文殿喬封永閟,臣民痛霣,普切如新。臣等跡滯殊域,未參拜紼之列,尤不勝於戲之思,而臣還渡江後,伏見朝紙,其間廟·殿·宮展謁順成,講對日行,伏想聖學將就,朝野欣忭,無疆之祝,莫過於斯矣。大王大妃殿曰,萬里遠程,無事往還乎?景在曰,王靈攸曁,無事往還矣。大王大妃殿曰,上下一行,亦俱爲無頉乎?景在曰,入去時果爲無頉,而留館時,畫員,以本疾不淑,其外則皆穩旋矣。大王大妃殿曰,中原無事乎?景在曰,南匪漸次討平,外樣則晏如,而取見京報,財竭忒甚,至有外省稅銀,先劃入用矣。大王大妃殿曰,皇上雖沖年,講學日進云,使臣亦入見乎?景在曰,自禮部,例有演禮,而今番則竝此寢閣。凡皇上動駕,初無祗迎等節,似緣拘忌,而未能一番瞻望矣。大王大妃殿曰,聞皇上九歲聰明,善爲記誦云,果如是乎?景在曰,方講尙書,而講官進讀一遍,皇上亦新受,一遍輒誦云,聰明似非凡而然矣。大王大妃殿曰,勤讀善誦,必是經幄之臣,勸勉輔導之致也。景在曰,講官亦朝入暮出,其聖學之勤孜,可知,而民情亦因此熙洽矣。大王大妃殿曰,自古聖帝明王,莫不由勤學而致治矣。景在曰,果然矣。帝王之學,異於匹庶之尋章摘句,必須歴觀前代治亂得失,然後不但崇敎化順民心,政令施措,始可做古行今矣。雖以沿路見聞言之,遐陬愚夫愚婦,莫不以聖上之勤於講學,歡忭慶祝矣。大王大妃殿曰,洋夷又復貽患耶?景在曰,洋夷之來住皇城,聞不過百名內外,任其行止,初不欲阻搪,未知緣於何故,而以奇巧玩好,交易銀子,大是悶然云矣。大王大妃殿曰,聞洋人,易兒而率往云者,何故也。景在曰,不能詳知,似欲敎之技藝,以爲徒黨,而都由於不能禁斷,任其所爲也。大王大妃殿曰,西路勅需,何以準備耶?景在曰,勅需已爲備置矣。大王大妃殿曰,牌文,何爲尙不入來耶?景在曰,在北京時,使首譯往見兩勅,探問起程早晩矣。上勅,以蕫役新陵,在外,副勅之言,期欲速行,擬以今月初七八日起程云。及到寧遠地,聞護行通官所傳,則上勅入來後,定於今初六日上馬云矣,牌文尙無消息,似緣退期而然。西路列邑,艱備勅需,惟待其速來,而如是遲緩,甚悶然矣。大王大妃殿曰,然矣。仍敎曰,今旣久旱,勅使來往時,必多霖雨之慮,而歷路所見,倘無惜乾之患耶?京中則屢擧圭璧,靈應尙遲,爲民事甚悶然矣。景在曰,西路畓少田多,雨澤亦數次周洽,自平山頗有惜乾之憂矣。大王大妃殿曰,卿之年前爲遠接使時,義州府幾朔留待耶?景在曰,臣於其時,留待爲七十七日,此乃前所未有,而貽弊不些矣。大王大妃殿曰,來時見遠接使耶?景在曰,平壤府相逢矣。仍奏曰,臣於輔相之職,何嘗一毫近似,而唐突冒膺也哉?大官去就,有關民國,不可但以趨走爲恭,故古之才宏識博,優可擔夯者,莫不逡廵退讓,必審於辭受進退之間者,蓋出於勵廉恥而敦世敎也。臣固自知其才不逮,分不勘,而昌披放倒,冒沒進身,若微官庶僚之有除輒膺者,亦豈無分曉而然哉?時値上下哀遑,有不敢以私義煩瀆也,繼又使事至重,亦不敢自有其身也。以臣衰朽,幸免顚仆,竣事利旋者,莫非王靈攸曁,而顧臣反面之日,卽臣告退之期也。若又恬然蹲據,不思所以自處,則是自欺而欺人也,臣雖無狀,豈忍爲此?區區迷執,已有揣量於拜命之初,而閱月原濕,神精昏瞀,今借方寸之地,亦未能張皇陳暴,退歸私次,當於日間冒入文字矣。伏乞俯垂矜諒,亟賜遞改,以卒生成之澤,千萬顒祝。大王大妃殿答曰,此時輔導沖王,期望於大臣,而何可辭免?此非予所望,更勿辭巽,可也。出擧條景在曰,臣於簾敎之下,更爲煩達,極涉唐突,而今臣求退,豈或出於規避之計哉?凡於官職辭受之節,一或放倒,職名雖重,未免有隨以爲輕之歎,此臣所以一念求解,爲公而非爲私也。更加體諒,伏望焉。大王大妃殿曰,已有前諭,更勿辭巽。上曰,史官就座。命三使臣先退。又命退,承史,以次退出。
甲子五月二十三日酉時,上御觀物軒。召對入侍時,參贊官金世鎬,侍讀官李京鎬,檢討官蔡東述,直閣李世用,假注書韓錫奎,記注官任膺模,別兼春秋金炳翊,各持小學第二卷,以次進伏訖。
上在昌德宮。停常參·經筵。
自辰時至巳時,灑雨下雨,測雨器水深一分。
備忘記,乶下僉使成在鶴下直,長弓一張·長箭一部·片箭一部·筒兒一箇,賜給。
政院啓曰,左副承旨鄭泰好,今日不爲仕進,卽爲牌招,何如?傳曰,允。
以左副承旨鄭泰好牌不進罷職傳旨,傳曰,只推。
傳曰,禮房承旨,馳詣社稷,奉審摘奸,仍詣受香所,奉審摘奸以來。
傳曰,同副承旨許遞,前望單子入之。
承旨前望單子入之,李寅命落點。
政院啓曰,新除授同副承旨李寅命,卽爲牌招,何如?傳曰,允。
傳曰,正言有闕之代,前假注書金聲根除授。
傳曰,翰圈加圈以入。
政院啓曰,翰圈加圈以入事,命下矣,別兼春秋金炳翊·南一愚,竝卽牌招,何如?傳曰,允。
翰圈加圈三點,洪遠植取一人。
傳曰,翰林召試,明日命官爲之,處所,仁政殿爲之。
政院啓曰,翰林召試,仁政殿,命官爲之事,命下矣。監事以下館閣堂上,竝待開門命招,何如?傳曰,允。
又啓曰,卽者社稷署官員來言,今此祈雨祭神位版,出安奉還時,提調一員,當爲進參,而都提調鄭元容有身病,提調洪在喆奉命在外,不得進參云,何以爲之?敢稟。傳曰,提調許遞,前望單子入之。
社稷提調前望單子入之,姜時永落點。
以慶尙監司徐憲淳狀啓,禮安等邑民家失火事,傳曰,聞甚矜惻,元恤典外,別加顧助,結搆奠接之方,廟堂措辭分付。
兵曹啓曰,鍾閣改建之役,雖未完畢,旣已懸鍾,自今日爲始,人定罷漏,依例以鍾擧行之意,敢啓。傳曰,知道。
御營廳啓曰,本廳哨官金奎錫,身病甚重,勢難察任,改差,何如?傳曰,允。
又啓曰,本廳千摠李敎益,身病甚重,勢難察任,改差,何如?傳曰,允。
義禁府啓目,礪山府使沈宜泳原情云云,問目內辭緣,泛稱遲晩,所當請刑,而曾經摠府郞,勿爲請刑,載在法典,議處何如?啓依允。
右議政李景在箚。答曰,省箚具悉卿懇。卿其勿辭,安心領受。仍傳曰,此批答,遣史官傳諭。
甲子五月二十四日辰時,上御觀物軒。勸講入侍時,講官申錫愚,參贊官金世鎬,侍讀官李京鎬,假注書睦承錫,記事官崔奭奎,別兼春秋李冕光,各持小學第二卷,以次進伏訖。
甲子五月二十四日酉時,上御觀物軒。召對入侍時,參贊官金世鎬,侍讀官李京鎬,檢討官李雲弼,直閣李世用,假注書睦承錫,記事官崔奭奎,別兼春秋李冕光,各持小學第二卷,以次進伏訖。
上在昌德宮。停常參·經筵。
藥房提調尹宜善,副提調鄭泰好啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政趙斗淳無時急稟定事,右議政李景在有身病,不得來會云矣,敢啓。傳曰,知道。
傳曰,翰林召試,取四人。
傳曰,臺諫竝許遞,前望單子入之。
臺諫前望單子入之,大司憲金炳奎,大司諫朴惇壽,執義張錫駿,司諫韓容德,掌令韓鎭棨·趙光濟,獻納尹成鎭,持平宋熙正·李在果,正言李·朴昌壽落點。
傳曰,藥院提調許遞,前望單子入之。
內醫提調前望單子入之,姜時永落點。
傳曰,注書陞六。
傳曰,注薦爲之。
注薦,趙敬夏·朴齊敎·李載冕·鄭謙植·權膺善·丁觀燮·李昌鎬·洪鍾學,以上取八人。
傳曰,正廟駙馬,惟有永明都尉,而歷事四朝,以至今日。令儀令德,夙被寵禮,渥顔華髮,巋然獨存,聞明日乃回卺日也,因今愴昔。旣承慈敎,衣資食物,令戶曹優厚輸送,遣史官存問,令該曹,擇日賜几杖,其日淑善翁主祠版,遣承旨致祭。
傳曰,蓮池修築時,禁將以下,別單書入。
政院啓曰,左右史不可不備,翰林召試被選人趙敬夏,令該曹口傳付軍職,牌招入直,何如?傳曰,允。
吏曹口傳政事,檢閱單趙敬夏。
弘文館啓曰,新除授副校理吳德泳,卽爲牌招察任,何如?傳曰,允。
都摠府啓曰,今日入直內三廳,武兼禁軍及軍兵〈等〉,當爲中日習射技放,而翰林召試相値,不得設行之意,敢啓。傳曰,知道。
御營廳啓曰,罪人金聖運,今始自現,嚴囚之由,自畿營報來矣。卽當回示,而今已日暮,明日擧行之意,敢啓。傳曰,知道。
政院啓曰,御營大將任泰瑛,以習陣事,鷺梁沙場明日出去矣。兼帶右邊捕盜大將所佩命召及大將牌,傳令牌,何以爲之?敢稟。傳曰,仍佩往來。
刑曹啓曰,全羅前前監司金始淵在任時,壬戌春還餉未分給條,囚家僮嚴督矣。四百兩又爲捧上之意,敢啓。傳曰,知道。
大護軍任百經疏。答曰,省疏具悉。卿其勿辭行公。
甲子五月二十五日辰時,上御觀物軒。勸講入侍時,左議政趙斗淳,講官朴珪壽,參贊官姜蘭馨,檢討官李雲弼,假注書金鎭模,記注官洪憲述,別兼春秋李冕光,各持小學第二卷,以次進伏訖。上曰,史官分左右,上誦前受音一遍訖。蘭馨曰,今番所誦,亦多有錯誤,未得順通,恐或遍數不多而然矣。珪壽曰,文義終未通暢而然矣。請更釋前受音一遍,釋訖。蘭馨曰,文義則未嘗不已盡領會,而誦時錯誤,專由於讀數不多故也。臣等,每朝勸講時,承聆前受音所誦,則昨日讀數之多寡,自可仰認,伏願益加奮發務從多讀焉。上開卷,珪壽,讀自內則曰,止敬之不衰,缺。上曰,庶子庶孫云者,是何等庶字耶?蘭馨曰,古人之言庶字,非但以妾子爲言,凡於衆子衆孫,皆稱庶字矣。仍奏曰,父母之所愛,吾亦愛之,則父母之所惡,吾亦當惡之,而吾之所惡,父母愛之,則不得不愛其所愛也。吾之所愛,父母惡之,則亦不得不惡其所惡也。至若婢子,賤生而猶知致敬,父母旣沒而敬猶不衰,則孝子之順適親心,於此可見矣。
甲子五月二十五日酉時,上御觀物軒。召對入侍時,參贊官李寅命,侍講官吳俊泳,檢討官李雲弼,待敎李載冕,假注書金鎭模,記注官洪憲述,別兼春秋李冕光,各持小學第二卷,以次進伏訖。
上在昌德宮。停常參·經筵。
傳曰,發遣吏郞,諸執事淸齋與否,摘奸以來。
以蓮池修築時,禁將以下別單傳曰,大將行護軍許棨加資,看役及別軍官等及書吏,竝依判下施賞。
以慶尙監司徐憲淳狀啓,東萊府人命渰死事。傳曰,許多人命之一時渰死,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
御營廳啓曰,罪人金聖運,大會軍民於沙場,回示後出付秋曹之意,敢啓。傳曰,知道。
政院啓曰,大司憲金炳奎,執義張錫俊,掌令趙光濟,持平宋熙正·李在果牌不進,掌令韓鎭棨在外,監察茶時之意,敢啓。傳曰,知道。
禮曹五次祈雨祭,不卜日今二十八日,宗廟依例遣重臣,虔誠設行事,知委,何如?啓。依所啓施行爲良如敎。
刑曹啓曰,議政府啓辭內,頃者前畿伯韓正敎,報籌司辭緣內。枚擧南陽前倅林翰洙牒呈以爲,己未大同米二百三十三石,京倉主人金聖運,受去,而一百八十一石,尙今不納,拖至幾年,僅僅所捧爲一千八十六兩,特許代錢上納矣。公穀之以錢代納,謬例也,而不但近有一二邑特施而已,前倅之懲辦此數,亦不無煞費心力處,特爲許施。所謂京倉主人金聖運,偸弄乾沒,至爲六年之久,斷當以法從事,而雖曰代錢旣有所納,出付軍門回示後。令秋曹限死嚴刑,絶島限己身充軍事,分付,何如?傳曰,允事批下矣。謹依批旨,罪人金聖運,嚴刑一次後,全羅道珍島郡金甲島限己身充軍定配所,卽爲押送之意,敢啓。傳曰,知道。
義禁府啓目,社稷門將金景淵原情云云,問目內辭緣,泛稱遲晩,刑推得情,何如?啓。除刑推議處爲良如敎。
又啓目粘連,向前沈宜泳亦濫報,寔出橫歛,囚供自歸窘遁,似此無良,不可例勘,施以定配之典,何如?啓。依允。
吏曹口傳政事,檢閱單洪遠植。
實錄廳啓曰,本廳書役方張而郞廳宋熙正·尹成鎭,見帶臺職矣。職務相妨,所帶本職,竝姑許遞,令該曹口傳付軍職,使之察任,何如?傳曰,允。
甲子五月二十六日辰時,上御觀物軒。勸講入侍時,講官金學性,參贊官李寅命,侍講官吳俊泳,假注書丁觀燮,記注官宋宅薰,記事官趙敬夏,各持小學第二卷,以次進伏訖。上曰,史官分左右,缺。敬夏曰,臣以本館事,有所仰達者矣。翰林召試被選人,間月付職,古規卽然,而若値上下番不備之時,則筵稟後,不待月限,循次連付,亦多已例。且講筵日開,左右史不可不備,被選當次人洪遠植,令該曹口傳單付,牌招入直,何如?上曰,依爲之。出榻敎。敬夏曰,時政記纂修事緊,翰林召試被選人洪遠植,付職後,署前出仕,何如?上曰,依爲之。出擧條
甲子五月二十六日酉時,上御觀物軒。召對入侍時,參贊官姜蘭馨,侍講官吳俊泳,檢討官李雲弼,直閣李世用,假注書丁觀燮,記注官宋宅薰,記事官趙敬夏,各持小學第二卷,以次進伏訖。上曰,史官分左右,缺。蘭馨曰,此章,蓋言爲人子者,當順其親志而已。此曰,父母愛一人,子愛一人,則是各有所愛,焉有父母所愛亦愛之義乎?然而以其私愛,無敢視父母之所愛,則此便是愛父母之所愛也。若其一人,則父母愛之,一人則父母不悅,則不悅之一人,將何以處之乎?上曰,當無衣服飮食之可論也。蘭馨曰,子甚宜其妻,父母不悅,出,則況此不悅之妾,豈但無衣服飮食之可論,亦當出之矣。若其二人,父母之所俱愛,則亦將如何視之乎?上曰,衣服飮食當均視而無等分矣。蘭馨曰,然矣。凡於文字,推而觀之,則旨義曲暢,尤覺有味矣。
上在昌德宮。停常參·經筵。
政院啓曰,右副承旨金世鎬,今日不爲仕進,卽爲牌招,何如?傳曰,允。
以右副承旨金世鎬牌不進罷職傳旨,傳曰,只推。
傳曰,禮房承旨,馳詣宗廟奉審,摘奸以來。
傳曰,判義禁外金吾堂上許遞,前望單子入之。
金吾堂上前望單子入之,知義禁任百經·洪鍾序,同義禁朴永輔落點。
傳曰,召對爲之。
以全羅監司鄭健朝狀啓,長水縣民家失火事,傳曰,聞甚矜惻,元恤典外,別加顧助,結搆奠接之方,廟堂措辭分付。
吏曹啓曰,忠州牧使鄭順朝呈狀內,矣身受由上京,因日前促敎,將欲還官矣。親病沈重,萬無離側之望,卽速入啓遞改云,其親病旣如是,則有難强令還任,改差,何如?傳曰,允。
兵曹啓曰,今月三十日,一內禁軍番次,而該番將李志謙,身病猝重,無望供職,呈狀乞遞,改差,其代,依承傳口傳擬入,何如?傳曰,允。
又啓曰,本曹正郞尹成鎭,移拜臺諫,今己遞改矣。今姑仍任,何如?傳曰,允。
兵曹口傳政事,以李敎獻爲內禁將。
義禁病啓曰,時囚罪人沈宜泳,施以定配之典,議處公事,判付內依允矣。沈宜泳,黃海道遂安郡定配,而以議啓內辭意,具罪目依例發遣府書吏,押送配所,何如?傳曰,允。
右議政李景在疏略曰,臣本儒素,自釋褐偏蒙四聖朝厚渥,歲亦久矣。恩深報蔑,年邁病痼,不意爰立之命遽降於一元之初,又奉出疆之命,期蒙反汗,不敢私義煩瀆,促裝登途,竣事言旋,臣職可解矣。臣有何學識才能,鎭壓物情乎?伏乞聖明,亟賜鐫改,使私分粗安焉云云。答曰,省疏具悉卿懇。卿於枚卜之初,遽有出疆之行,晝日晉接多日曠闕,而間者元輔釋負,左相獨賢,予心之凝佇卿還,亦已久矣。賴卿忠藎,使事利竣,而襜帷所過,得於周咨詢度之間者,必多哀矜疾苦之問,則謂卿息憊登筵,將聞嘉謨忠言,此際巽牘,何爲而至也?企望之餘,不覺失圖,卿試思之,此何時也?以卿體國之誠,徒懷撝謙之美,豈有是哉?歷試之績,久著於中外,想望之情,擧切於朝野,賢於夢卜,非卿之謂乎?方今未還而隱若有恃,不但予心爲然也。卽亦群情之同然,則惟卿出處之關係,何如?可以觀矣,而今忽以夤緣事會等語,曲成廉防難冒之義,是豈所望於卿者乎?望卿勿復云云,同我良弼協贊弘猷,匡濟時艱,以副當日特簡之至意。仍傳曰,此批答,遣史官傳諭。
弘文正字李載冕疏曰,伏以,臣年纔弱冠,倖占科第,門戶之榮耀,已極矣,庭闈之慰悅,已足矣。自夫聖主龍飛之日,臣之惶懼兢業,蹙蹙然無以自釋,臣雖愚迷顓蒙,而忠國愛君之誠,同得乎彝性者也。公私義利之辦,承聞乎家訓者也。自顧微分,私語於心曰,今旣通籍,行將廁游於百執事之列,則凡臣之出處進退,宜付諸縉紳大夫之定評,而終不願以眇年之身,貽累聖明。夫紆靑拖紫,非臣之榮也,連車結駟,非臣之貴也。使臣才堪試用,使臣學免空疎,當官任職,不至爲君子之譏,而輿人之嗤,則至榮也,大幸也。臣之磨勵自修,綽有日矣,彈竭自效,優有地矣。耿耿一念,方在乎此,而今唱名纔畢,除旨遽降,臣於是徜惶震越,莫省措躬之所也。竊有妙年新進之便入奎瀛者,非無其人,而是必才學聞望,極一代之選者也。今臣所叨,有一於是乎?論者必曰,處地之自異,而有此特授也。是乃區而別之,而不復置議於得失矣。臣何敢以此爲榮,而亦豈聖主所以榮臣之意哉?臣之夙宵講磨,到此而憮然自失,竟以微臣之故,而上累王政之無私。參倚循省,靡敢自安,叨謝歷日,冞增悚恧,猥綴短章,瀝陳苦懇。伏乞聖明,仰稟東朝,亟改臣奎華新銜,以幸私分,以重公器云云。省疏具悉。勿辭察職。
正言李錦疏略曰,臣於昨秋,猥廁薇垣,適丁赦會,有濟州加棘罪人金始淵放逐之命。臣旣參言地固當力爭,而遷就泯默,臺體斯虧,王章解紐,迄今追惟,悚忸靡措。究竟臺彈先衊,目之以受鉗,官箴繼峻,斥之以壞體,罪著溺職,自知難逭。聖度天大,薄罷旋宥,罰未蔽辜,倍增惶蹙,臺省一步,自分鐵限。今又以正言前望,恩點特下,以此情蹤,何敢抗顔冒據,重犯無忌憚之罪也?亟刋職名,仍勘當律。臣方訟愆不暇,而仰惟課日開講,百度鼎新,聖學之晉修,可不勉哉?恤存作撤之戒,懋典終始之念云云。省疏具悉。此事今不必更引矣。尾陳,當體念矣。爾其勿辭察職。
甲子五月二十七日辰時,上御觀物軒。勸講入侍時,講官尹致定,參贊官閔致庠,檢討官李雲弼,假注書金鎭模,記事官趙敬夏·洪遠植,各持小學第二卷,以次進伏訖。
甲子五月二十七日酉時,上御觀物軒。召對入侍時,參贊官鄭泰好,侍讀官李京鎬,檢討官黃正淵,直閣李世用,記事官趙敬夏,記事官崔奭奎·洪遠植,各持小學第二卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,吏曹郞廳來言,臺諫有闕,政事取稟。傳曰,當日爲之。
傳曰,館錄爲之。
傳曰,有實故玉堂許遞,今日政差出。
傳曰,呈告春秋許遞,今日政差出。
傳曰,兵曹堂上許遞,今日政差出。
傳曰,臺諫竝許遞,今日政差出。
傳曰,在外泮長許遞,今日政差出。
傳曰,鍾閣改建後,監蕫堂上以下,別單書入。
傳曰,同副承旨許遞,前校理權泳夏除授。
大王大妃殿,傳曰,朔祭攝行磨鍊。
傳曰,高陽郡守宋永老,古阜郡守尹守淵相換。
政院啓曰,館錄爲之事,命下矣。副提學未差之代,今日政差出,何如?傳曰,允。
吏曹,同副承旨單權泳夏,今加通政除授事承傳。
政院啓曰,新除授同副承旨權泳夏,以前任比安縣監,方在解由未出中,何以爲之?敢稟。傳曰,勿拘。
又啓曰,同副承旨權泳夏,時在慶尙道安東地,斯速乘馹上來事,下諭,何如?傳曰,許遞,前望單子入之。
承旨前望單子入之,洪祐健落點。
吏曹啓曰,古阜郡守尹守淵,高陽郡守相換事,命下矣。方在前任甑山縣令,解由未出中,何以爲之?敢稟。傳曰,勿拘。
有政。吏批,兼判書金炳學,參議尹秉鼎進,參判李載元牌招不進。吏批啓曰,副提學今當差出,而擬望之人乏少,本曹參判竝擬,何如?傳曰,允。又啓曰,忠州牧使今當差出,而本州,以湖西雄邑物衆地大,素稱難治,不可不擇差。他道有聲績已準朔未準朔守令,竝擬,何如?傳曰,允。以李宜翼爲大司憲,兪晠煥爲大司諫,李京鎬爲執義,李基周爲司諫,李在翰·姜履浩爲掌令,趙光濂·姜永奎爲持平,洪敬燮爲獻納,李冕光·鄭顯裕爲正言,李載元爲副提學,兪晩源爲應敎,張世容爲副應敎,鄭顯德爲校理,李源鼎·金斗欽爲副校理,姜夏奎爲修撰,李奎夏·李應夏爲副修撰,許棨爲判尹,尹敎成爲左尹,李周喆爲右尹,洪鍾雲爲大司成,金壽鉉爲同春秋,李正魯爲司成,安時協爲禮曹正郞,曺克承爲直講,李泰夏爲永禧殿令,趙敬夏爲注書,吳挺林爲智陵直長,李彙廷爲忠州牧使,林秀東爲松羅察訪。兵曹正郞單尹成鎭仍任事,承傳,兼執義洪必謨減下,行護軍許棨今加資憲,林肯洙今加嘉義,副司果洪必謨今加通政,已上加資事,承傳。故通德李心敬贈戶參例兼,同知李明七考。再政。以成載玉爲吏曹參判,李源命爲禮曹判書,李世器爲戶曹參議,鄭基勉爲司僕正,李敏德爲掌樂正,南世本爲景慕宮令,朴齊敎爲注書,李攀九爲純陵奉事,南鎬重爲居昌府使。三政。以李象恂爲敦寧判官,姜履孝爲淑陵參奉,宋永老爲高陽郡守。四政。以尹致愚爲瓦署別提,高陽郡守宋永老,古阜郡守尹守淵,已上相換事,承傳。
政院啓曰,左右史,不可不備,別兼春秋金炳翊·南一愚,竝卽牌招推移入直,何如?傳曰,允。
以別兼春秋金炳翊·南一愚牌不進罷職傳旨。傳曰,只推。
以鍾閣改建後監蕫堂上以下別單,傳曰,監蕫戶曹判書李敦榮,兵曹判書鄭基世,各內下豹皮一令賜給。戶曹正郞趙秉燮,兵曹正郞尹成鎭,各兒馬一匹賜給。計士李錫桓·崔錫崙,竝令本衙門,高品付料,其餘牌將員役工匠等,竝依判下施賞。
政院啓曰,館錄爲之事,命下矣。新除授行副提學李載元,卽爲牌招,何如?傳曰,允。
弘文館啓曰,上番闕直,事甚未安,新除授應敎兪晩源,副應敎張世容,校理鄭顯德·奇禹鉉,副校理李源鼎,竝卽牌招,推移入直。新除授修撰姜夏奎,副修撰李奎夏·李應夏,一體牌招察任,何如?傳曰,允。
又啓曰,新除授副校理金斗欽,時在慶尙道安東地,經筵入番事緊,請斯速乘馹上來事,下諭。答曰,許遞。
以應敎兪晩源,副應敎張世容,校理鄭顯德·奇禹鉉,副校理李源鼎,修撰姜夏奎,副修撰李奎夏·李應夏牌不進罷職傳旨,傳曰,只推。
刑曹啓曰,全羅前前監司金始淵在任時,壬戌春還餉米分給條,囚家僮嚴督矣。二千兩又爲捧上之意,敢啓。傳曰,知道。
甲子五月二十八日辰時,上御觀物軒。勸講入侍時,講官曺錫雨,參贊官徐承輔,侍讀官李京鎬,假注書丁觀燮,記事官趙敬夏·洪遠植,各持小學第二卷,以次進伏訖。
甲子五月二十八日酉時,上御觀物軒。召對入侍時,參贊官金世鎬,檢討官黃正淵,直閣李世用,記事官趙敬夏,記事官崔奭奎·洪遠植,各持小學第二卷,以次進伏訖。
上在昌德宮。停常參·經筵。
傳曰,六次祈雨祭祭官,以堂上閣臣塡差。
政院啓曰,副修撰李奎夏,今曉旣已承牌,則廳坐時,當爲肅謝,而肅單,晩始來呈。原單子,雖不得不捧入,事體所在,誠極未安,從重推考,何如?傳曰,允。
傳曰,發遣吏郞,諸執事淸齋與否,摘奸以來。
傳曰,召對爲之。
以司謁尹宗源手本,別監金完淳,被打於金均事,傳曰,令秋曹査實以入。
政院啓曰,前檢閱趙敬夏,還付檢閱薦狀公事,啓下矣。令該曹口傳單付,使之入直,何如?傳曰,允。
又啓曰,館錄爲之事,命下矣。行副提學李載元,卽爲牌招,何如?傳曰,允。
吏曹口傳政事,檢閱單趙敬夏。
弘文館啓曰,上番闕直,事甚未安,副校理一員未差,應敎兪晩源,副應敎張世容,校理鄭顯德·奇禹鉉,副校理李源鼎,旣有只推之命,竝卽牌招推移入直。修撰姜夏奎,副修撰李應夏,旣有只推之命,一體牌招察任,何如?傳曰,允。
以校理奇禹鉉牌不進罷職傳旨,傳曰,只推。
禮曹六次祈雨祭,不卜日來六月初一日,三角山·木覓山·漢江·沈虎頭,依例遣近侍,虔誠設行事,知委,何如?啓依所啓施行爲良如敎。
實錄廳啓曰,本廳郞廳李京鎬·李冕光,見帶臺職矣。職務相妨,所帶本職,竝姑許遞,何如?傳曰,允。
吏曹啓曰,昨日政,敦寧判官李象恂陞六後,未經一考,而矇然末擬,至蒙恩點,臣不勝惶恐,而原望筒,勿施,何如?傳曰,勿拘。
御營廳啓曰,本廳哨官白聖愚,身病甚重,勢難察任,改差,何如?傳曰,允。
承文院啓曰,告訃請諡兼承襲奏請使回便,帶來咨文中,有勅使派出事,押物官高鎭昇病故,給發調報事矣。回咨,依例各撰正書,奉御押後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
義禁府啓目粘連,向前金景淵亦門將未待縱緣實病,揆以法意,有難曲恕,以此照律,何如?啓依允。
義禁府照目粘連,忠壯衛將金景淵矣。本府議啓內,門將未待,縱緣實病,揆以法意,有難曲恕,以此照律,罪笞五十收贖,解見任,別敍,私罪奉敎依允爲旀,功減一等爲良如敎。
甲子五月二十九日辰時,上御觀物軒。勸講入侍時,講官洪鍾序,參贊官洪祐健,檢討官黃正淵,記事官朴齊敎,記注官洪憲述,記事洪遠植,各持小學第二卷,以次進伏訖。上曰,史官分左右。缺鍾序曰,今當旱乾太甚,衆情渴望,殿下亦必憧憧於民事矣。苟果敬祖宗所敬之天,愛祖宗所愛之民,以到底實心,行到底實事,則以敬天愛民一念之善,靈應斯捷,圭璧不禱,甘雨必霈然而下矣。臣等區區所祝,亶在於是。上曰,予之誠意不足,尙未得雨矣。鍾序曰,殿下之誠意,非不足矣,而益加修省,則孚感之理,灼然必至矣。
甲子五月二十九日酉時,上御觀物軒。召對入侍時,參贊官姜蘭馨,侍讀官鄭顯德,檢討官李奎夏,待敎李載冕,記事官朴齊敎,記事官趙敬夏·洪遠植,各持小學第二卷,以次進伏訖。上曰,史官分左右,仍開卷。上曰,上番讀之。顯德,讀自是故父母之所愛,止請於冢婦。缺上曰,參贊官讀之。蘭馨讀釋義訖。上讀十遍未畢,暫因微錯,仍敎曰,此番,數之終也,卽當自章首,致意更讀矣。讀訖,蘭馨曰,自昨至今,則俱爲善讀,聖學可得將就,臣等不勝欣忭矣。但錯誤於第十遍,謂以成數之難忽,更讀而順通,此實出於愼始圖終,有過必改之義也。殿下是心,足以爲治,擴而充之,推諸萬機,則何往而不得其正,何往而不得其善也哉?勿憚其改,不遠而復,有如日月之食,更之,人皆仰之,亦何妨於聖德之本體乎?顯德曰,參贊官所奏,甚爲剴切矣。上命陳文義。蘭馨曰,至於犬馬,盡然。惟此盡然二字,亦可以推類長之,莫不皆然。曰杖屨則祗敬之,桑梓則恭敬之,非但犬馬而止也。人子事親,極其敬愛,故至於父母之所愛而亦愛之,所敬而亦敬之,愛所愛敬所敬,乃所以愛敬其父母也。上曰,近旱太甚,民事可悶。蘭馨曰,去年雖旱,而是月旬間,雨已大霈,今年則是月幾盡,而尙靳一霈,成極顒悶。今殿下,爲民事如是憂勤,若因此而恐懼修省,奉答天心,則自然有孚格之理。降之以雨,旱不爲災,而格天之道,只在於方冊上對越。大抵天人之際,俯仰茫茫,若不相關,而其善惡禍福之相與感應,則捷於影響矣。
上在昌德宮。停常參·經筵。
自辰時至未時,灑雨下雨,測雨器水深三分。
藥房提調姜時永,副提調鄭泰好啓曰,伏未審日間,聖體,若何?寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
政院啓曰,行左承旨洪祐健,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政未差,左議政趙斗淳無時急稟定事,右議政李景在有身病,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸,仍詣受香諸處奉審,摘奸以來。
傳曰,居昌府使南鎬重,瑞興府使李鼎謨相換。
傳曰,工曹判書許遞,行護軍金世均除授。
傳曰,副校理有闕之代,前正言李晩耆除授。
傳曰,召對爲之。
以司謁口傳下敎曰,秋曹罪囚,勿拘齋日,卽爲査實以入。
政院啓曰,館錄爲之事,命下矣。行副提學李載元,卽爲牌招,何如?傳曰,允。
弘文館啓曰,校理奇禹鉉,旣有只推之命,卽爲牌招察任,何如?傳曰,允。
以江原監司朴承輝狀啓,伊川府使南鍾益遭父喪事,傳曰,令該曹口傳差出,催促下送。
吏曹口傳政事,以兪致崇爲伊川府使。
奎章閣啓曰,明日卽奎章閣朔奉審日次,臣進詣擧行之意,敢啓。傳曰,知道。
吏曹,工曹判書單金世均,今超資憲除授事,承傳。
吏曹,副校理李晩耆除授事,承傳。
司僕寺啓曰,濟州前牧使鄭岐源遞任進上馬三匹,今纔上來,禾毛色別單書入,而依例內廐立養之意,敢啓。傳曰,知道。
兵曹啓曰,禁軍來秋冬等祿試射時,柳葉箭沒技人及別試鐵箭,能越一百五十步人,別單書入之意,敢啓。傳曰,知道。
又啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
摠戎廳啓曰,本廳哨官林守喆,身病猝重,勢難察任,改差,何如?傳曰,允。
甲子五月三十日辰時,上御觀物軒。勸講入侍時,左議政趙斗淳,講官鄭基世,參贊官金世鎬,侍讀官鄭顯德,假注書金鎭模,記事官趙敬夏·洪遠植,各持小學第二卷,以次進伏訖。上曰,史官分左右。上誦前受音一遍訖,仍開卷。基世,讀自舅姑使冢婦,止不敢竝坐,仍奏釋義,上讀新受音十遍訖。基世曰,冢婦介婦,同是婦也,而介婦之不敢相抗於冢婦者,以其冢婦之傳家事承祭祀,比衆婦,截然有尊卑之分。故行坐之間,不敢與竝,以盡尊敬之道,而冢婦,亦不敢恃長而有所無禮於介婦者,卽所以和友之義也。然則和敬各宜,尊卑有序,內行備而家道成矣。上曰,不友無禮於介婦者,何義也?基世曰,友當作敢也。故以敢字讀奏,而冢婦雖受命於舅姑,不可恃其命而不敬於介婦也。
甲子五月三十日酉時,上御觀物軒。召對入侍時,參贊官徐承輔,侍讀官鄭顯德,檢討官李奎夏,直閣李世用,假注書金鎭模,記注官宋宅薰,記事官趙敬夏,各持小學第二卷,以次進伏訖。上曰,史官分左右。缺上曰,祈雨祭,已行五次,而靈應尙遲矣。俄者之雨,若將沛下,今忽止收,誠極可悶。今夕之祭,或可得雨乎?承輔曰,旱旣甚矣,民情遑汲,而殿下憂勤如此,則必有格天之效,以是方顒祝矣。
上在昌德宮。停常參·經筵。
傳曰,政官牌招開政,如有違牌,勿爲呼望。
傳曰,圭璧之擧,已過六次,而甘霈尙遲,言念民事,寢食靡安,七次祈雨祭,明日受香,遣崇品虔誠設行。
傳曰,發遣吏郞,諸執事淸齋與否,摘奸以來。
傳曰,召對爲之。
奎章閣啓曰,景慕宮望廟樓,今朔奉審無頉之意,敢啓。傳曰,知道。
政院啓曰,館錄爲之事,命下矣。行副提學李載元疏批已下,卽爲牌招,何如?傳曰,允。
弘文館啓曰,新除授副校理李晩耆,卽爲牌招察任,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
議政府啓曰,康翎縣監有頉矣。該縣以出站支勅之邑,事甚忙迫,令該曹口傳差出,使之當日下送,何如?傳曰,允。
又啓曰,頃因義州暗行御史李應夏別單,本府餉穀之稱以公用貸下,添餉之混入穀取剩,令營邑鉤考徵刷。繡衣徵捧四千餘石中一千石零,無所區別,一體査問,於義宮·禁衛營屯土收稅,自營邑上納之意,覆啓行會矣。卽見該監司洪祐吉狀啓,則枚擧該府尹李正鉉所報,以爲本府還餉,年久虛留,凡係應用,挪貸城餉。故元摠一萬石,徒擁虛簿,所存不過私徵條四千餘石,而三千石,勅需劃下。一千五百餘石,如數分還待秋捧糴,營府還餉各樣貸下之驛撥站京營邸吏條,旣有排限充完,無以一齊淸帳。灣庫·運庫放料,軍官資送等諸條,皆是因公貸下,初無犯逋鄕長吏奴之可以指的者。於義宮·禁衛營屯稅之自邑上納,係是創例,甘飭於該宮該營事,更請令廟堂,稟旨分付矣。公穀非私物也,今此因公,下貸公穀,其各有句管衙門文報可憑之蹟乎?況山城餉穀,會案所載,而初不關由,信手挪移,是反弄也。所謂年久虛留云者,旣曰虛留,必有所以虛留之由。苟以年久虛留四字,爲一筆句斷,法則公穀,所重法意安在?今此挪貸也,虛留也,雖非今尹所知者,而更令十分鉤覈,年條久近,逋數多少,一一修成冊報府後,刻期督捧,以爲趁速立本之地。導掌旣已革罷,自本道上納事,捧甘該宮該營,何如?傳曰,允。
又啓曰,亢旱轉甚,外道圭璧之報踵至,未下直及受由上京守令,竝令當日下送,而受由粘移之不報吏曹者,一一摘察,無或如前逗留事,分付該曹,何如?傳曰,允。
禮曹啓曰。傳曰,圭璧之擧,已過六次,而甘霈尙遲,言念民事,寢食靡安。七次祈雨祭,明日受香,遣崇品虔誠設行事,命下矣。七次祈雨祭,今初三日龍山江楮子島,遣崇品虔誠設行事,知委,何如?傳曰,允。
以司鑰尹宗源手本,別監金完淳被打於金均等事。傳曰,令秋曹査實以入。
刑曹啓曰,以司鑰尹宗源手本,別監金完淳被打於金均等事,傳曰,令秋曹査實以入事,命下矣。毆打掖隷之金均·金萬斤·李萬卜等捉來,與被打掖隷金完淳頭質詳査則金均所供內,以爲渠於金完淳父德寬處,執蔚山邸券給債千餘兩,而德寬五六年下鄕仍無形影,依成券時所約言于完淳賣役報債矣。完淳因此含憾昨日曉,假稱宮使喚呼出亂打,至於頭部與右腕右脛破傷之狀,今於査庭現露云。萬斤所供內,以爲渠雖入接金均之廊下,汨於生涯,鬪鬨之前,已爲出他云。萬卜所供內,以爲渠在隣比,伊時得聞鬪鬨之聲,出門見之,金均仆地,掖隷揮袖出去云。完淳所供內,以爲渠父,果爲負債於金均處,多年未報,而藉曰成券時有過限後斥賣之語,渠父上來之前,任自放賣,不無愠心,而昨日早朝,適過金均家,則金均立於門前,招謂賣邸之說。故不計年齒,果有所辱說,則曳入門內,先以烟竹揮打,繼又以杵築腹,雖無傷痕,五內牽引云矣。觀此諸供,則生釁於邸役之賣買,而金均,則以成券時有過限斥賣之說爲據。完淳,則以不待渠父之上來爲愠,而以事理參互,則含愠者,乘曉潛往,猶恐其不爲出來。假稱宮使喚而呼出,則其意必欲逞憾,而金均之傷痕,果是浪藉。完淳所謂以杵築腹云者,如果實狀,則雖幸免當場之斃,亦豈無顯著之痕乎?至若萬斤·萬卜,雖因掖隷之手本,以充三漢之數,而別無所犯,故仍囚以待處分。渠輩鬪鬨之罪,固當依律勘處,而旣伏承査實之命,捧供以入之意,敢啓。傳曰,知道。金均旣無所犯,特爲放送,金完淳,渠以掖隷,挾憾,先打平民,反以被打樣,搆虛手本,究其罪狀,萬萬痛駭。固當施以定配之典,而於渠,何足深責?嚴刑一次放送。
兵曹口傳政事,訓鍊判官加設單成樂韶,副司勇丁學敎。
吏曹口傳政事,以趙秉植爲康翎縣監。
吏曹啓曰,居昌府使南鎬重,瑞興府使相換事,命下矣。方在前任高陽郡守解由未出中,何以爲之?敢稟。傳曰,勿拘。
有政。吏批,兼判書金炳學,參判成載玉,參議尹秉鼎進。以李敏德爲執義,南一愚爲正言,李鵬純爲京畿都事,洪鳳圭爲長津府使,朴公鎭爲保寧縣監,李儒城爲㭍原縣監,李佑三爲麒麟察訪。軍資判官單鄭悛秀,居昌府使南鎬重,瑞興府使李鼎謨,已上相換事承傳。再政。以任憲晦爲掌樂正,奇正鎭爲軍資正,贈吏參金炳先,贈吏判例兼,贈吏議金復根,贈吏參,贈司僕正,金德淳贈吏議,已上工曹判書金世均三代。
副提學李載元疏。答曰,省疏具悉。卿其勿辭行公。
甲子六月初一日辰時,上御觀物軒。勸講入侍時,講官李㘾,參贊官徐承輔,檢討官李奎夏,假注書金鎭模,記事官趙敬夏·洪遠植,各持小學第二卷,以次進伏訖。
甲子六月初一日酉時,上御觀物軒。召對入侍時,參贊官姜蘭馨,侍讀官鄭顯德,檢討官李奎夏,待敎李載冕,假注書金鎭模,記事官趙敬夏·洪遠植,各持小學第二卷,以次進伏訖。上曰,史官分左右。上讀自凡婦不命適私室,止入宗子之家。上曰,不敢以貴富,入宗子之家,何義也?顯德曰云云,奎夏曰云云。蘭馨曰,昔漢武帝時,有石奮者,與四子皆二千石,號奮爲萬石君,爲人甚恭謹。少子慶,嘗爲內史,一日醉歸,入外門不下車,萬石君聞之不食。讓曰,內史貴人,入閭里,里中長老皆走匿,而內史,坐車中自如固當。其後慶,入里門趨至家,此是不敢以貴富,入宗子家義也。上曰,一人之捧,爲二千石,則我國大臣所捧之祿,不如也。蘭馨曰,然矣。上曰,內史是何官也?蘭馨曰,卽我朝漢城左尹是也。上命陳文義。蘭馨曰,嫡子庶子之祗事宗子,此是一家之事也。而古人,亦以人君,比之於宗子曰,乾稱父坤稱母,大君,吾父母之宗子,其大臣,宗子之家相。又曰,民吾同胞,惸獨鳏寡,皆吾兄弟,此蓋天地間一大宗子之家也。人君以天下爲一家,中國爲一人,則民用和睦,上下無怨,如孝經之謂也。伏願體念焉。
上在昌德宮。停常參·經筵。
自卯時至酉時,灑雨下雨,測雨器水深一分。
備忘記,鐵原都護府使任商準下直,長弓一張,長前一部,片箭一部,筒兒一箇賜給。政院啓曰,淑善翁主祠版,遣承旨致祭事,命下矣。何承旨進去乎?敢稟。傳曰,左承旨進去。
又啓曰,永明尉洪顯周賜几杖,何承旨進去乎?敢稟。傳曰,左承旨進去。
又啓曰,右副承旨鄭泰好,今日不爲仕進,卽爲牌招,何如?傳曰,允。
傳曰,禮房承旨,馳詣受香諸處奉審,摘奸以來。
傳曰,摠裁官,金判府事爲之。
傳曰,召對爲之
傳曰,吏兵批歲抄點下者,依例捧傳旨。
以慶尙監司徐憲淳狀啓,陜川郡民家失火事,傳曰,當此農節,多戶燒燼,聞甚驚惻,元恤典外,別加顧助,結構奠接之方,廟堂措辭分付。
御營廳啓曰,本廳哨官李胤永,身病甚重,勢難察任,改差,何如?傳曰,允。
刑曹啓曰,毆打掖隷之金均等査實草記。傳曰,知道。金均旣無所犯,特爲放送。金完淳渠以掖隷,挾憾先打平民,反以被打樣,構虛手本,究其罪狀,萬萬痛駭。固當施以定配之典,而於渠,何足深責?嚴刑一次放送事,命下矣。謹依批旨,金均放送,金完淳,嚴刑一次放送,至若金萬斤·李萬卜,別無相關於鬪閧,一體放送之意,敢啓。傳曰,知道。
領敦寧金興根疏曰,臣於史局摠裁之任,虛縻曠拖,今浹月矣。籤付有諸堂,移寫有諸郞官,向後校正及纂修各有司存焉。今臣所叨,只是唐宋宰相之兼帶監修而已。若夫記錄之繁簡體裁之緊漫,居是職者,不能無其事,而臣之癃耄荒憒,視聽俱病,便同痴蠢樣子。今於終事莫謹之地,一日冒淹,有一日之罪,乞稟東朝,亟行變通云云。答曰,省疏具悉卿懇。愼節奉慮所辭摠裁之任,今姑許副,卿其安心調理。仍傳曰,此批答,遣史官傳諭。
右議政李景在疏略曰,臣官名之踰濫,冒膺之輕遽,縱由一時事會,恬若固有,淟涊不去,歸於喪廉忘恥之科。臣實自取,何敢自恤,而朝野之議臣者,必曰是夫也。前日之膺,托以義分,容可恕矣。今者之據,出於貪戀,無憚極矣,將以何辭自解哉?況今宿症新祟,乘虛迭作,前疏未及槪陳者,較諸情實,猶屬緩聲故耳。惶隘之極,冒死更籲,乞稟東朝,亟遞臣匪據之職,仍勘臣慢命之罪云云。答曰,省疏具悉卿懇。日前疏批,罄悉衷曲,謂卿雅量,庶幾犁然,今此巽牘之再至,實非厚望於老成者也。卿之幡然膺命,是何如時也,慨然出疆,是何如事也?識時達權,且不可論,體國純誠,理當如此,質之於古來名碩,宜無異辭。其可曰冒膺之輕遽,其可曰一時之事會乎?卿所云朝野之議之者,雖迂儒局見,必不以此而議卿,則於卿何有,而强引爲必辭之義哉?國計之哀痛,民生之困悴,綱紀之頹墮,風俗之渝薄,無往非待,而爲之者,則只有百憂之叢集,未見一息之可安,其誰以貪戀二字,疑卿出處乎?初元特簡,群情允愜,慈敎諄複,眷注方隆,此非卿求退之日,此非卿捨予之時,亟斷來章,以安予心。仍傳曰,此批答,遣史官傳諭。
吏曹參判成載玉疏。答曰,省疏具悉。卿其勿辭行公。
甲子六月初二日辰時,上御觀物軒。勸講入侍時,講官朴珪壽,參贊官金世鎬,侍讀官鄭顯德,假注書李昌鎬,記事官趙敬夏·洪遠植,各持小學第二卷,以次進伏訖。
甲子六月初二日酉時,上御觀物軒。召對入侍時,參贊官鄭泰好,侍講官兪晩源,檢討官姜夏奎,待敎李載冕,假注書李昌鎬,記事官趙敬夏·洪遠植,各持小學第二卷,以次進伏訖。
上在昌德宮。停常參·經筵。
自卯時至酉時,灑雨下雨,測雨器水深一寸一分。
政院啓曰,同副承旨金世鎬,今日不爲仕進,卽爲牌招,何如?傳曰,允。
備忘記,釜山僉使鄭雲龜下直,長弓一張·長箭一部·片箭一部·筒兒一箇賜給。
洪祐健啓曰,臣祐健,今日永明尉洪顯周賜几杖,淑善翁主祠版致祭進去之意,敢啓。傳曰,知道。
傳曰,副提學有闕之代,前望單子入之。
副提學前望單子入之,李承輔添書落點。
傳曰,永明尉進箋在明日云,當於熙政堂親受矣。該房知悉。
傳曰,召對爲之。
政院啓曰,明日殿座,兩司侍臣,當爲進參,除在外未署經外,未肅拜呈告人員,竝待開門牌招,何如?傳曰,允。
以慶尙監司徐憲淳狀啓,尙州營將具奭祖,爲先罷黜,其罪狀,令攸司,令司稟處事,傳曰,尙州營將之代,令該曹口傳差出,當日下送。
議政府啓曰,畿輔·兩西殿最,若値勅行,則送勅後封發,已例爲然,今亦依此擧行之意,行會三道道帥臣及開城留守處,何如?傳曰,允。
副提學李載元疏。答曰,省疏具悉。所請依施。
工曹判書金世均疏曰,伏以,流光互嬗,孝文殿朔奠又過,仰惟聖慕撫時益新。仍伏念臣於日昨,伏奉除旨,特授工曹判書,進臣以資憲階,臣誠傴僂震越,莫知所以自措也。惟我殿下,初元光御,慈化誕敷,百工蕫飭,庶績熙釐,雖尋常差遣,在所愼簡,至若六卿之重,八座之隆,是廼與聞朝廷,共貞治理者也。自非猷爲有稱,名實無爽,不宜濫廁於今日進擢之列也審矣。藉使臣劣有寸長,已試奏效,特簡不稽於輿論,寵畀未經於廷推,則其在熙朝器使之道,己是萬萬苟艱。況臣疏闇輇劣,百不猶人,而通籍數十有餘年,曲荷兩聖朝幈幪之澤,編兠外內,濫躋卿月。蔑一圖酬,動輒辜負,冥升有戒,孟晉是愧,每自循省,不覺赧渥,夫焉有更進一步之念,寢夢攸到也哉?蹄涔已溢,不容添注,駑步旣窘,無望加鞭,此已臣自劃也素,截有界分矣。臣之本末長短,宜莫逃於知莫如之衷,而若其平日自矢,作一符貼額者,惟夷險向前,趨走爲恭是己。奈臣痼病衰驟,沈淹床第,龍鍾敗朽,不復存恒人樣子,粵亦三四年于玆。才旣不稱,病又難醫,雖欲藉手於塵刹之報,陳力於起居之班,精幹所局,忱誠莫遂,矧玆所叨,卽古司空之職也。五材九範,飭掌綦重,非比閒冗職思,則不審聖明,奚取於如臣鹵莾?格外紆恩,臣亦何所藉,而得此曠數於聖明也?洵左右究,而不得其說也。今若嫪戀寵靈,恬然承膺,臣身狼狽,縱不足恤,其爲累天哲,而速官謗,諒非細故也。玆敢罄暴衷懇,冒瀆崇嚴,伏乞聖明,俯垂㦖諒,仰稟東朝,將臣新授爵秩,亟賜收還,俾幸公私,不勝至祝云云。答曰,省疏具悉。卿其勿辭行公。
甲子六月初三日辰時,上御觀物軒。勸講入侍時,講官金學性,參贊官鄭泰好,侍講官兪晩源,假注書金鎭模,記事官趙敬夏·洪遠植,各持小學第二卷,以次進伏訖。
甲子六月初三日酉時,上御觀物軒。召對入侍時,參贊官金世鎬,檢討官姜夏奎,待敎李載冕,假注書金鎭模,記事官趙敬夏·洪遠植,各持小學第二卷,以次進伏訖。
上在昌德宮。停常參·經筵。
備忘記,公忠水使李熙完下直,長弓一張·長箭一部·片箭一部·筒兒一箇賜給。高陽郡守尹守淵下直,長弓一張·長箭一部·片箭一部·筒兒一箇賜給。尙州營將權最煥下直,長弓一張·長箭一部·片箭一部·筒兒一箇賜給。
政院啓曰,館錄爲之事,命下矣。新除授行副提學李承輔,卽爲牌招,何如?傳曰,允。
傳曰,檢校待敎趙寧夏,馳詣景陵奉審摘奸,仍留監祭,局內諸陵,一體奉審以來。
傳曰,掌苑提調,雲監二提調相換。
都摠府啓曰,今月入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
兵曹口傳政事,以權最煥爲尙州營將。
禮曹啓曰,昨日寸餘甘霔,雖未周洽,得於渴望之際,誠甚萬幸,繼此沛然,方切顒祝,而屢薦圭璧,亦係瀆褻,八次祈雨祭,姑爲觀勢擧行,何如?傳曰,允
義禁府啓曰,尙州營將具奭祖拿問事,傳旨啓下矣。具奭祖時在任所,依例發遣府書吏交代後,拿來,何如?傳曰,待待命拿囚。
甲子六月初四日辰時,上御熙政堂。永明尉賜几杖進箋親受入侍時,行都承旨閔致庠,行左承旨洪祐健,右承旨徐承輔,左副承旨姜蘭馨,右副承旨鄭泰好,同副承旨金世鎬,缺直閣李世用,檢校待敎鄭範朝·趙成夏,待敎李載冕,以次侍立。通禮跪,啓請出次。上具翼善冠·袞龍袍,出次乘座。引儀引永明尉洪顯周入就位,唱四拜,侍臣行四拜相向立。引儀唱四拜,顯周四拜。展箋官奉箋,陞詣御座前。引儀唱跪,顯周跪,讀箋官陞詣,北向跪讀訖。引儀唱四拜,顯周四拜,引儀唱禮畢。缺
甲子六月初四日辰時,上御觀物軒。勸講入侍時,講官洪鍾序,參贊官閔致庠,檢討官姜夏奎,假注書金鎭模,記事官趙敬夏·洪遠植,各持小學第二卷,以次進伏訖。
甲子六月初四日酉時,上御觀物軒。召對入侍時,參贊官姜蘭馨,侍讀官李晩耆,檢討官姜夏奎,待敎李載冕,假注書金鎭模,記事官趙敬夏·洪遠植,各持小學第二卷,以次進伏訖。上曰,史官分左右。缺上曰,參贊官讀之。蘭馨讀自不悅,止起敬起孝。上命釋義,蘭馨釋義。上讀十遍訖。上曰,寧熟諫云者,是何義也?晩耆曰,是純熟之義也。上曰,父母有過,則只當三諫而止耶?蘭馨曰,父母有過,則何必三諫?雖幾三次諫之,又諫期於必改,故號泣而隨之。至若臣之於君,三諫而不入,則逃之,然且或有三諫而不去者矣。仍奏曰,俄以寧熟諫一句下詢,臣請以熟之一字,敷演仰達矣。今此熟諫之熟字,當用舜之烝烝二字參看,承烝云者,如甑炊物再烝三烝,至於成熟。人子之事親,再諫三諫,期於無過,人臣之於君,亦如此,故必純熟而諫之,至於牽裾折檻,欲使其君,不陷於不義之地也。非不知阿順諂諛,則爵祿賞賜至焉。面折廷爭,則嶺海鈇鉞隨之,而猶此陳諫不已者,誠以愛君之心,出於秉彝故也。苟使人君,明知此心之斷斷無他,則豈不感動而回心哉?湯所以從諫不咈,文王所以不諫亦入是也。伏願於此等處,推類而體認,克軫採納之道焉。
上在昌德宮。停常參·經筵。
藥房都提調趙斗淳,提調姜時永,副提調鄭泰好啓曰,伏未審日間聖體,若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。大妃殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,議政府郞廳來言,今日賓廳日次,而領議政未差,左議政趙斗淳無時急稟定事,右議政李景在有身病,不得來會云矣,敢啓。傳曰,知道。
傳曰,召對爲之。
政院啓曰,館錄爲之事,命下矣。行副提學李承輔,卽爲牌招,何如?傳曰,允。
刑曹啓曰,全羅前前監司金始淵在任時,壬戌春還餉未分給條,囚家僮嚴督矣。四千兩,又爲捧上之意,敢啓。傳曰,知道。
甲子六月初五日辰時,上御觀物軒。藥房入診,勸講同爲入侍時,都提調趙斗淳,提調姜時永,副提調鄭泰好,假注書金鎭模,記事官趙敬夏·洪遠植,直閣李世用,以次進伏。知事曺錫雨,參贊官洪祐健,侍讀官李晩耆,假注書金鎭模,記事官趙敬夏·洪遠植,各持小學第二卷,以次進伏。醫官鄭有曾·李漢慶·李章爀·朴演鏞,進伏楹外訖。上曰,史官分左右。斗淳問候訖,奏曰,醫官待令,使之入診乎?上可之。有曾等診候,退伏楹外訖。斗淳曰,脈候奏之。有曾等奏曰,脈候左右三部調均矣。
甲子六月初五日酉時,上御觀物軒。召對入侍時,參贊官金世鎬,侍讀官李晩耆,檢討官李應夏,直閣李世用,假注書金鎭模,記事官趙敬夏·洪遠植,各持小學第二卷,以次進伏訖。
上在昌德宮。停常參·經筵。
自前夜人定,至是日人定,灑雨下雨,測雨器水深二寸七分。
傳曰,䑓諫竝許遞,政官牌招開政。
傳曰,校理奇禹鉉許遞,檢閱趙敬夏除授。
傳曰,前檢閱趙敬夏,別兼春秋差下,
傳曰,呈告敦寧都正許遞,今日政差出。
傳曰,檢校待敎趙鳳夏,檢校減下。
傳曰,大院君宮·禁衛營隔墻處,特建一門,以便此後自內動駕門路事,分付戶曹。
傳曰,奉審閣臣入侍。
政院啓曰,館錄爲之事,命下矣。行副提學李承輔疏批已下,卽爲牌招,何如?傳曰,允。
又啓曰,前檢閱趙敬夏別兼春秋差下事,命下矣。令該曹口傳單付,牌招察任,何如?傳曰,允。
又啓曰,卽者檢閱洪遠植,謂館規陳疏經出,原疏纔已退却矣。所當直捧禁推傳旨,而此與無端經出有異,推考警責,仍卽牌招入直,何如?傳曰,允。
吏曹口傳政事,別兼春秋單趙敬夏。
吏曹口傳政事,檢閱單趙定燮
以檢閱洪遠植·趙定燮牌不進罷職傳旨,傳曰,只推。
吏曹啓曰,扶安縣監趙榮夏,以其親病,呈狀乞遞,改差,何如?傳曰,允。
吏曹校理單,趙敬夏除授事,承傳。
議政府啓曰,大小科鄕試初試,試取時都事差送處,令各其道道臣主試,多有已例,盖念廚傳迎送之弊而然矣。今亦依此爲之之意,預先知委,生進初試日字,旣進定矣。北關道里絶遠,且値潦漲之時,北評事,令該曹口傳差出,使之趁期發往,何如?傳曰,允。
以承傳色口傳下敎曰,以景陵保軍事,昨年春,因大行朝特敎,一一塡代闕額,而使各邑,修成冊報本陵,以九月內收保錢輸納之意,永爲定式矣。今聞十一邑中楊州,則踰年始納,陽川,則尙今不納,本陵官屢報畿營,終不聽施云。外邑擧行,寧容若是?且以任置,則未幾年,將至全數闕額之境,以此意嚴飭擧行。
政院啓曰,兼吏曹判書金炳學,參判成載玉,參議尹秉鼎牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
兵曹啓曰,同知中樞府事李南轅,僉知中樞府事金延祚,宣傳官鄭圭應,五衛將李熙訥·愼錫謙·李鳳俊·趙胤顯,忠翊衛將張泳汲·李連郁,忠壯衛將金景淵,俱以病難供職,呈狀乞遞,竝改差。新除授井浦萬戶車古尹,除授已過五朔,尙不下直,不可一任其遷就,罷黜,何如?傳曰,允。
又啓曰,文臣兼宣傳官洪承億·趙寧夏,俱以病難供職,呈狀乞遞,竝改差,何如?傳曰,允。
又啓曰,陞資拜營將者,瓜滿前,以不職遞罷,則勿計朔數多少,還收資級,載在法典矣。尙州營將具奭祖,旣已罷黜,所授加資,依例還收之意,敢啓。傳曰,知道。
御營廳啓曰,本廳軍色從事官李正魯,身病甚重,勢難察任,改差,何如?傳曰,允。
行副提學李承輔疏曰,伏以,夏序焂季,孝文殿朔享又過,仰惟聖慕,益復如新。仍伏念臣於日前,伏奉特旨,以臣爲弘文館副提學者,臣誠惝怳震越,始也循墻,終焉臨淵,未敢知聖明,何爲而有此誤恩也?夫瀛館之職,卽唐宋學士之任,而一館之長,亦古直學士之銜耳。橫經廈氈,贊鴻猷於笙鏞,演綸花磚,播鳳藻於黼黻,以至規箴時政,裨補君德,無非聲明佐治,風裁範俗,則其視侍讀檢討之列,尤有別焉。苟非藝學有所劬殖,名行有所砥礪,淹古通今,足以備顧問,蜚聲騰實,足以潤詞翰者,宜莫擬議。況可以如臣無似,猥膺格外異數,上以濫授,下以冒玷乎?臣本姿性庸陋,見識魯莾,早失詩禮之訓,晩抛功令之業。自檢平生,悾悾然無其中,而輥躋宰列,僥踰己極,少宰之淸峻,而猥佐薰官之績,宗正之親邇而又綰有司之銜,除旨聯翩,課月斯降,而近又痴兒,未了唱甲,遽已登瀛。此莫非淵衷之所眷紆,恩私之所光被,則環顧周行,在臣若偏,集木履氷,未足喩臣戒懼之情。今乃加之以絺繡潤色之任,周旋於玉笋金蓮之列,裒然爲群僚首,恬然以倘來自居,則過福招憂,猶屬已私,其於聖簡之爲累,物議之不洽何哉?且今圈錄有命,牌召連降,顧臣貿昧,有何一副金秤,敢欲第崔·盧於班簿,較籍·湜於藝園,擔夯一代之熙典,而臣之始忝瀛班,亦未圈進,則揆以館規,不宜主圈,此又臣難冒之一義禘也。左右揣量,承膺無路,玆敢冒悚陳章,披瀝衷懇。伏乞聖慈,察臣不堪之實,諒臣非飾之讓,仰稟東朝,亟許鐫改臣副提學之銜,俾公器毋褻,微分獲安焉。答曰,省疏具悉。今此特授,實有起感而然,卿其勿辭行公。
甲子六月初六日辰時,上御觀物軒。勸講入侍時,講官申錫愚,參贊官姜蘭馨,檢討官李應夏,假注書李有魯,記注官崔奭奎,記事官洪遠植,各持小學第二卷,以次進伏訖。上曰,史官分左右。上誦前受音一遍訖,仍開卷。錫愚讀自食肉不至變味,止子先嘗之。上讀新受音十遍訖。缺蘭馨曰,父母之於子,惟其疾之憂,則子於父母之疾,豈無憂㦖之心乎?所以不櫛翔惰矧變味變貌,而至於君臣之間,則猶父子之道,故爲君嘗藥,一如爲親嘗藥。蓋君賜之食,必正席嘗之,親飮食之,必嘗而侍,是重其君親之賜,而猶且嘗之。況且君親所飮之藥,則尤是臣子所當審愼也,其可不先嘗,而度其所堪也哉?缺遠植曰,臣以本館事,有所仰達者矣。翰林召試被選人,間月付職,古規卽然,而上番檢閱趙敬夏陞六矣。講筵日開,左右史不備,被選當次人趙定燮,令該曹單付,牌招入直,何如?上曰,依爲之。出榻敎遠植曰,時政記纂修事緊,新除授檢閱趙定燮,使之署前出仕,何如?上曰,依爲之。出擧條
甲子六月初六日辰時,上御觀物軒。奉審閣臣入侍時,左副承旨姜蘭馨,假注書金鎭模,記事官趙敬夏·洪遠植,檢校待敎趙寧夏,以次進伏訖。上曰,史官分左右。仍命閣臣進前。寧夏進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精㓗,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上事審則安寧,碑閣·丁字閣奉審則無頉,還詣景陵,仍留監祭將事安寧之意,敢此仰達矣。
甲子六月初六日巳時,上御觀物軒。召對入侍時,參贊官金世鎬,侍讀官李晩耆,檢討官李應夏,直閣李世用,假注書李有魯,記注官崔奭奎,記事官洪遠植,各持小學第二卷,以次進伏訖。
上在昌德宮。停常參·經筵。
自巳時至申時,灑雨下雨,測雨器水深三分。
傳曰,左副承旨·同副承旨許遞,前望單子入之。
承旨前望單子入之,韓啓源·李鍾淳落點。
傳曰,呈告同春秋許遞,今日政差出。
傳曰,副提學與應敎副應敎外玉堂,竝許遞,副司果金奭鎭,副司直鄭漢然,校理除授。兵曹正郞趙文夏,副司果朴昌壽,副校理除授。北評事鄭顯裕,副司直白奎洙,修撰除授。副司直張膺杓·李赫準,副修撰除授。
傳曰,各邑所在書院·鄕祠·生祠及所屬結摠保額,消詳登聞事,慈敎行會,今至數朔。江華·水原·廣州,雖已啓聞,其餘尙無動靜,其在擧行,稽忽極矣。各該道臣及留守,竝從重推考,斯速啓聞事,自廟堂更爲關飭。
政院啓曰,新除授同副承旨李鍾淳,卽爲牌招,何如?傳曰,允。
又啓曰,左右史不可不備,檢閱洪遠植·趙定燮,旣有只推之命,竝卽牌招入直,何如?傳曰,允。
弘文館啓曰,下番闕直,事甚未安,修撰鄭顯裕·白奎洙,副修撰張膺杓·李赫準,竝卽牌招,推移入直。校理金奭鎭,副校理趙文夏·朴昌壽,一體牌招察任,何如?傳曰,允。
又啓曰,新除授校理鄭漢然,時在公忠道扶餘地,經筵入番事緊,請斯速乘馹上來事,下諭。答曰,許遞。
以校理金奭鎭,副校理趙文夏·朴昌壽,修撰鄭顯裕·白奎洙,副修撰張膺杓牌不進罷職傳旨。傳曰,只推,
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
政院啓曰,兼吏曹判書金炳學,參判成載玉,參議尹秉鼎牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
政院啓曰,右議政李景在勉副事,命下矣。今日政置處,何如?傳曰,允。
以吏曹參議尹秉鼎牌不進罷職傳旨,傳曰,只推。
議政府啓曰,卽見開城留守金永爵報譯院辭意,則本府居孫尙俊·林興哲,昨秋潛造體蔘十五斤,尾蔘三十四斤合四十九斤,今春載船出海。現促府校京別將處,竝與負去雇人朴根植,船人張七星·愼允九,捉囚本府,而愼允九,則渠以貿鹽發船,初無載蔘之事。白川金元甫潛蔘二十五斤,亦以禁物,排却不載云,金元甫捉來,對質計料云矣。灣柵之爲通燕大路,而潛蔘之必禁,法意莫嚴,今於海防重地,無難犯法。到今事體,犯潛尙屬餘事,藩籬蕩然,無復防限,則不但折柳之憂,大有爭桑之漸。斤數多少,在所不計,孫尙俊·林興哲,令留守,大會軍民,梟首警衆,負去雇人朴根植,船人張七星,竝嚴刑一次,遠地定配。愼允九,呑吐之說,甚涉蹺蹊,白川金元甫,文移捉來,對質取招後,更爲報來。現捉蔘,斫剉後,竝與所載船隻,出給譏捉之府校及京別將處,以爲激勸之地。法綱掃地,奸究疊出,無前之變,項背相屬,此非鄕曲愚氓獨辦,必有窩窟指使,布在京鄕,而今此査報,盤覈鉤問之際,殊甚疏虞,該留臣施以問備之典,何如?傳曰,當有東朝處分矣。
以公忠監司李秉文狀啓,沃川等邑民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
備邊司啓曰,卽見東萊府使姜㳣狀啓,則枚擧訓別等手本,以爲對馬島主圖書請受大差倭先文頭倭,今已出來矣。京接慰官及差備譯官,預爲差出事,請令廟堂稟旨分付矣。大差倭先文,今已來到,則接待,自當按例,京接慰官及差備譯官堂上堂下各一員差出。禮單磨鍊等事,竝令該曹該院,考例擧行之意,分付,何如?傳曰,允。
宗親府啓曰,前府使李根永,校正堂上差下,使之察任,何如?傳曰,允。
兵曹啓曰,訓鍊院能麽兒郞廳丁學敎,病難供職,呈狀乞遞,改差,何如?傳曰,允。
兵曹口傳政事,以鄭顯裕爲北評事。
吏曹口傳政事,待敎單李載冕。
吏曹校理二單金奭鎭·鄭漢然,副校理二單趙文夏·朴昌壽,修撰二單鄭顯裕·白奎洙,副修撰二單張膺杓·李赫準,已上除授事承傳。
有政。吏批,兼判書金炳學進,參判成載玉,參議尹秉鼎牌招不進。吏批啓曰,議政府右議政李景在,勉副事,命下矣。當爲置處,判敦寧金炳冀,依例作窠,送西後下批之意,敢啓。傳曰,知道。
以李是遠爲大司憲,尹定善爲大司諫,任憲晦爲執義,姜鎭泰爲司諫,尹鍾憲·洪羲麟爲掌令,奇正鎭·林翊曾爲持平,洪正圭爲獻納,李鍾正·崔國鎭爲正言,吳兢鎭爲敦寧都正,金世均爲知經筵,徐衡淳爲同春秋,趙寧夏爲兵曹正郞,李載冕爲注書,李炳一爲開寧縣監,李雲弼爲扶安縣監。判敦寧單李景在,掌苑署提調金炳地,觀象監提調金炳德,已上相換事承傳。再政。以李時夏爲掌樂正,李雲翼爲軍資正,金秀煥爲溫陵令,金棱爲兵曹佐郞,白仁行爲昭寧園守奉官。知春秋單徐衡淳,兼待敎單李載冕,宗府校正堂上單李根永。
兵曹啓曰,判敦寧金炳冀自吏曹送西矣。資級係是輔國,依例從座目,輔國判中樞金炳國,知中樞降付,其代下批而知中樞時無見窠,作闕下批之意,敢啓。傳曰,知道。
兵批,以李載元爲同知,趙成夏·金基纘爲僉知,李章濂爲宣傳官,文鉉奎·柳恁·李時成·金錫樞·李寅穆爲五衛將,李鍾淳爲曹司衛將,許戇·柳相鍵爲忠翊將,李廷緖·李寅復爲忠壯將,張德五爲訓鍊判官,金東奭爲武兼,金顯成爲左捕從。判府事單金炳冀,知事單金炳國,知事作闕單徐戴淳,僉知加設單朴仁泰,副司果馮錫驥,前僉使李熙訥復資事承傳,前營將具奭祖今降禦侮。再政。以劉漢臣爲五衛將,金玄錫爲御營騎士將,李根豊爲訓鍊僉正,金薰性爲主簿,趙敬夏·南一愚爲文兼,柳海魯爲訓鍊都監把摠。同知單許戇,僉知三單文鉉奎·柳恁·李時成,副司勇趙章夏。三政。以李熙正爲宣傳官,趙翼顯爲訓鍊判官,梁載洙爲部將,僉知三單金錫樞·李寅穆·劉漢臣。四政。以柳完根爲訓鍊僉正,白南益爲主簿,邊益煥爲右捕從。五政。以李錫弘爲都摠經歷,金弼求爲訓鍊判官,崔膺哲爲守門將。六政。以李載元爲都摠都事,以李鳳奎爲訓鍊主簿。七政。以趙存禹爲部將。八政。以趙璋顯爲宣傳官。
右議政李景在疏略曰,爵祿名位,人臣之至榮,而或以才具之不堪,或以廉防之有愧,或以疾病之難堪,所辭非一,而其情則同。故亦或一言而感,屢籲而許,此豈私其人而然哉?蓋出於體下而曲成也。今臣所辭,兼有三者,而宸聽愈邈,此殆臣命卒之秋也。伏乞聖明,察臣言之非出飾讓,亟賜鞶帶之遞,以垂幈幪之澤焉。答曰,省疏具悉卿懇。爵祿名位之有所必辭,是皆義有所不可者耳。今卿之再辭三辭,實無可辭必辭之義,則豈非賢者而過之乎?然而卿之終不能釋然者,特以往役一事,視若因此而進身,前後疏批,明其不然,而卿之固執,莫可挽回。乃引朱子之訓,至謂進退之際,所關不輕,凡人相知,貴相知心。況君臣之際,禮遇之地乎?不得不爲卿而成就之,所辭議政之銜,今姑勉副,此實出自慈衷,欲以暫安卿心,卿其諒之。噫,同寅協恭,遠猷辰告,豈有居位去位之殊哉?惟卿忠愛之誠,又當感激殊遇,則予之知卿者深,而望卿厚矣。卿又諒之,卿又諒之。仍傳曰,此批答,遣史官傳諭。
甲子六月初七日辰時,上御觀物軒。勸講入侍時,講官尹致定,參贊官徐承輔,侍讀官李晩耆,假注書金鎭模,記注官崔奭奎,記事官洪遠植,各持小學第二卷,以次進伏訖。
甲子六月初七日酉時,上御觀物軒。召對入侍時,參贊官李鍾淳,侍講官張世容,直閣李世用,假注書李有魯,記事官洪遠植·趙定燮,各持小學第二卷,以次進伏訖。
上在昌德宮。停常參·經筵。
自開東至酉時,灑雨下雨,測雨器水深一分。
傳曰,藥院都提調有闕之代,前望單子入之。
內醫都提調前望單子入之,判敦寧李景在落點。
傳曰,副提學有闕之代,前望單子入之。
副提學前望單子入之,兪致善落點。
傳曰,召對爲之。
政院啓曰,館錄爲之事,命下矣。新除授行副提學兪致善,卽爲牌招,何如?傳曰,允。
大王大妃殿傳曰,海防之如此蕩然,寒心極矣。犯漢依律,斷難容貸,而利之所在,性命爲輕,愚氓之情,寧不惻然乎?不揣其本,欲齊其末,則冒犯之弊,終難止息。大抵禁蔘一事,何其事權之不一乎?居留之命,是何地望而不能禁絶,必有京別將京捕校等名色,然後始禁此弊乎?指使根窩必有之勢,則都是名色猥雜,事權不一之致也。孫·林兩漢,特貸一縷,大會軍民回示後,限死嚴棍三十度,絶島限己身爲奴。其餘諸漢,嚴刑遠配,未査之漢,窮覈嚴繩,留臣盤覈鉤問,終不明快,姑先從重推考。所謂京別將京捕校等,從今永爲革罷,凡係禁蔘之節,一付松營照察。如是之後,復有此弊,則留臣溺職,斷不曲恕矣。以此意中飭,可也。
弘文館啓曰,校理金奭鎭,副校理趙文夏·朴昌壽,修撰白奎洙,副修撰張膺杓,旣有只推之命,竝卽牌招察任,何如?傳曰,允。
以副校理朴昌壽牌不進罷職傳旨,傳曰,只推。
議政府啓曰,北評事鄭顯裕,昨承修撰特除矣。試期漸近遞易可悶,今姑仍任,何如?傳曰,允。
禮曹啓曰,因議政府草記,大小科鄕試初試試取時都事,差送處,令各其道道臣主試事,允下矣。原事目中,以公忠·全羅等左道京試官,右道監司,慶尙左道監司,右道京試官,平安南道監司,北道京試官,咸鏡南道監司,北道評事江原·黃海等道監司試取事,改付標以入之意,敢啓。傳曰,知道。
兵曹,北評事單,鄭顯裕仍任事承傳。
摠戎廳啓曰,本廳中軍李容象,身病甚重,勢難察任,改差,何如?傳曰,允。
義禁府啓目,鐵原府使申吉輔原情云云,問目內辭緣,泛稱遲晩,所當請刑,而曾經宣傳官,勿爲請刑,載在法典,議處,何如?啓依允。
又啓目,椒島僉使許雲老原情云云,問目內辭緣,泛稱遲晩,刑推得情,何如?啓除刑推議處爲良如敎。
左議政趙斗淳箚。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
副提學李承輔疏曰,伏以,臣於見職,豈有一毫堪承之實,而亦豈敢爲一日冒據之圖哉?所以日昨,略暴衷懇,仰冀恩諒,及伏奉批旨,不惟不賜允許,廼反寵之以優敎,至諭以實由,起感之聖意。臣雙擎九頓,入告先祠,不覺感淚之被面,不遑他顧,章皇出肅,以答委畀之隆,少效趨走之恭,而若其私心愧恧,愈往愈甚。夫經幄之爲雋選,人孰不知?而臣之陋謭蔑,亦通朝之所共諒,則揣分挈職,不啻如海鳥之鍾鼓,林狙之衣冠。其官與人不相稱,有如是也,而臣又有一副義諦承當不敢者。圈錄攸重,實關治體,物議之裁持係乎是,人才之低昂在於此,而苟非發軔瀛銜,得由選格者,未嘗長席主圈,亦我朝金石之典也。顧臣始忝,旣非參錄,則今玆成命,雖欲强顔擔夯,其於館規之所不許何哉?若使臣迫於嚴命,毁劃舊式,則臣罪滋大,無以自贖,而亦不有乖於淸朝禮使之盛意乎?玆敢不避瀆撓之懼,更控披瀝之懇。伏乞聖明,俯垂鑑燭,察微諒之不敢終移,念公格之不宜違越,仰稟東朝,亟令遞改臣新銜,以重名器,以幸私分焉。答曰,省疏具悉。所請依施。
甲子六月初八日辰時,上御觀物軒。勸講入侍時,講官朴珪壽,參贊官閔致庠,侍講官張世容,記事官李載冕·洪遠植·趙定燮,各持小學第二卷,以次進伏訖。上曰,史官分左右。缺致庠曰,年前注薦人任冕鎬,未及付職,而遭艱矣。聞已闋制云,薦狀成送該曹,而今番更完注薦,以次付職,則注書旣無見窠,且薦狀之不得越次,自是堂后古規也。不可不筵稟區處,故敢此仰達矣。上曰,陞六,可也。
甲子六月初八日酉時,上御觀物軒。召對入侍時,參贊官鄭泰好,侍講官張世容,檢討官李赫準,直閣李世用,假注書金鎭模,記事官洪遠植·趙定燮,各持小學第二卷,以次進伏訖。
上在昌德宮。停常參·經筵。
傳曰,召對爲之。
政院啓曰,館錄爲之事,命下矣。行副提學兪致善,卽爲牌招,何如?傳曰,允。
弘文館啓曰,副校理朴昌壽,旣有只推之命,卽爲牌招,何如?傳曰,允
議政府啓曰,卽見平安兵使吳吉善所報,則以爲本營屬義州等五防營都試之咸聚營下,其來已久矣。義州·江界·昌城三防營,以程道稍遠,中年移屬各該營,宣川·三和兩防營,依前赴試,實爲斑駁,武士稱冤。今若依他例施行,則營邑俱便,奬勸得宜,而事係科制,不敢擅便云矣。五防營都試之竝赴兵營,當初法意有在,而義州·江界·昌城,旣自該府主試,則宣川·三和之尙未變通,實涉斑駁。自今秋爲始,使之一依三防營例爲之之意,行會,何如?傳曰,允。
又啓曰,即見公忠監司李秉文所報,則枚擧溫陽郡守吳台善,淸安縣監張鳳逵牒呈,以爲溫陽郡,則壬戌條宣惠廳納位米十五石零,太八十九石零。該吏乾沒逃躱,尙未捉得,大同米四百七十石,民間未收,而捧納,僅爲一百石。癸亥大同所捧,只爲六百七十石,而其中三百七十石,推移充納于壬戌舊未納,則時在米不過三百石,不足米太爲七百二十餘石矣。今以結役當捧言之,民未捧八千餘斗,官屬逋四千餘斗,若準捧此數,可充七百餘石上納,而結民與官屬,俱是年久疊仍,死亡居多,捧此充納,實無其望。壬戌條位米太及癸亥條大同未納與各衙門納米太,竝代錢上納。淸安,則各項邑用,皆以結錢混用,以有限之結,應無窮之用,則結錢欠縮,年加歲增,各司上納五年積滯者,米太木錢合爲二萬餘金矣。今若本色責納,勢將無邑無民,許令詳定限五年排納爲辭矣。忠州·西原特施之典,出於朝家權宜變通之政,而列邑之視此爲例,輒欲效嚬者,苟如是焉,則代錢爲茶飯,本邑爲弁髦乃是矣。況淸安積久之弊,固有所前後入聞,而溫陽之又此云云,抑何故也?兩邑逋魁,無論幾漢,令道臣一一盤覈登聞,施以一律,然後格外之澤,容有倖望,以此意行會,何如?傳曰,允。
兵曹,以金永求爲摠戎中軍。
訓鍊都監啓曰,中軍李周喆,身病猝重,勢難察任,改差,何如?傳曰,允。
義禁府啓目粘連,向前申吉輔,亦大同官需之濫執高價,罪著贜汚,債訟獄囚之許多不法,跡涉鄙瑣,道啓明的,不可例勘而止,施以遠竄之典,何如?啓依允爲旀,嚴刑一次後發配。
又啓目,粘連向前許雲老,亦稱托唐船之追捕,攘奪商貨,屢煩營關之嚴飭,終歸乾沒。右項所犯,大關邊政,鎭將投印,亦涉師律,似此不法之類,有難例勘而止,施以遠竄之典,何如?啓嚴刑一次後發配。
行右承旨韓啓源疏略曰,臣待罪南邑,隨處僨誤,至登繡啓,僇辱身名,無復餘地,忝墜家聲,秪自傷痛,善地薄竄,旋卽賜環,而乃者都憲恩點,曾未幾何,繼有承宣除旨,釁累若臣,豈敢晏若無故,重犯無忌憚之誅哉?臣亦彝性,固知殯殿趨哭,晷刻爲急。伏況寶扆新服,昵近耿光,豈非畢生之願,而艮限在前,玆敢仰暴情實。伏乞仰稟東朝,遞臣新授職名,永刋仕籍,以爲人臣之戒焉。答曰,省疏具悉。卿以忝墜家聲,深自痛傷,則斯可矣。勿辭行公。
甲子六月初九日辰時,上御觀物軒。勸講入侍時,講官鄭基世,參贊官鄭泰好,檢討官李赫準,假注書李有魯,記事官洪遠植·趙定燮,各持小學第二卷,以次進伏訖。上曰,史官分左右。上誦前受音一遍訖,仍開卷。基世讀自祭義曰霜露旣降,止如將見之,仍奏釋義。上讀新受音十遍訖。上曰,祭義曰霜露旣降者,何意也?基世曰,祭義卽禮記篇名也。上曰,如明倫之小學篇名乎?基世曰,然矣。夫孝子之於其親,養則致其愛,祭則致其敬,愛敬常存,卽終身不忘之義也。隨其時序之遷移,目有所見,心有所感,故履霜露,則增悽愴之情,履雨露,則興怵惕之思。此皆由於愛敬之所至,自然有興感于中者,豈勉强之所能然哉?孝感之理,此可見矣。上曰,君子之子字,何義也?基世曰,君子,卽聖賢通稱之辭也。
甲子六月初九日酉時,上御觀物軒。召對入侍時,參贊官李鍾淳,侍讀官趙文夏,檢討官白奎洙,直閣李世用,假注書金鎭模,記事官洪遠植·趙定燮,各持小學第二卷,以次進伏訖。
上在昌德宮。停常參·經筵。
自卯時至人定,灑雨下雨,測雨器水深二寸一分。
藥房提調姜時永,副提調鄭泰好啓曰,伏未審日間聖體,若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
備忘記,公忠兵使李東鉉,全羅右水使李重榮下直,各長弓一張,長箭一部,片箭一部,筒兒一箇賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政·右議政未差,左議政趙斗淳無時急稟定事,不得來會云矣,敢啓。傳曰,知道。
又啓曰,明日乃是初伏,自明日處暑間視事頉稟之意,敢啓。傳曰,知道。
又啓曰,館錄爲之事,命下矣。行副提學兪致善,卽爲牌招,何如?傳曰,允。
傳曰,長城府定配罪人張善睦放。
大王大妃殿傳曰,兩湖三帥,俱是璿派後裔,事不偶然,未知其對揚之念,果如朝家期望之厚乎?保障之地,海防之務,無非關係緊重,則其果各擧其職,不負委任之意乎?近日爲帥臣者,往往罔念儲胥之重,不顧陰雨之備,謂無民社之責,而專事掊剋,徒憑軍門之威,而惟意縱恣,乃或因循捱過,苟充履歷,種種之弊,皆非爲國干城之義,則常所痛歎者也。今此三帥之去,欲其各自警惕,有此諄複,一竝招致啓板前,各別申飭。苟無對揚之實,則來頭處分之嚴,又當加倍於他人,此意竝爲知之事,分付。
大王大妃殿傳曰,自明日勸講待下敎。
傳曰,校理·修撰竝許遞,與未差之代,副司果兪初煥,副司直李在果,校理除授,副司果朴海哲,前假注書任冕鎬,修撰除授。
以全羅監司鄭健朝狀啓,長興府人命渰死事,傳曰,人命渰死,若是夥多,聞甚驚慘,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
議政府啓曰,增廣大小科初試試取時,都事差遣處,已令道臣主試,而武初試,依己未例,令各道監兵營試取。四道京試官,從當臨時差出,而至於深北大科初試,道路隔遠,不可合設於營下,令評事依例試取事,預爲行會。文科初試,左右道各有定數矣。今於合設之時,當爲區而別之,俾無混參之慮,依已例試紙頭上,各書左右字,以便試取之意,一體知委,何如?傳曰,允。
吏曹,校理二單,兪初煥·李在果,修撰二單,朴海哲·任冕鎬,已上除授事,承傳。
吏曹啓曰,參判成載玉,令政院牌招,同參貶坐,何如?傳曰,允。
刑曹啓曰,全羅前前監司金始淵在任時,壬戌春還餉未分給條,囚家僮嚴督矣。三千兩又爲捧上之意,敢啓。傳曰,知道。
兵曹啓曰,每都政,新資五窠例爲差出,而營將中軍虞候,姑無準二十朔者,且舊望積滯,不可不念。在前如此之時,新舊資營將中軍虞候朔數最多者,推移內遷,多有己例,今亦依此擧行,何如?傳曰,允。
兵曹,以李鍾承爲訓鍊都監中軍。
禁衛營啓曰,今月初九日本營諸將官射講時,哨官嚴允復,柳葉箭·片箭,俱爲無分,依例汰去之意,敢啓。傳曰,知道。
義禁府啓曰,時囚罪人許雲老·申吉輔等施以竄配之典議處公事,判付內依允,嚴刑一次後發配事,又承慈敎矣。許雲老·申吉輔等,各嚴刑一次,訊杖第三十度後,許雲老全羅道海南縣,申吉輔慶尙道金海府,竝竄配,而以議啓及傳旨內辭意,具罪目依例發遣府書吏,押送于各其配所,何如?傳曰,允。
甲子六月初十日辰時,上御觀物軒。勸講入侍時,左議政趙斗淳,講官李㘾,參贊官李鍾淳,侍讀官趙文夏,假注書金炳洙,記事官洪遠植·趙定燮,各持小學第二卷,以次進伏訖。
上在昌德宮。停常參·經筵。
自前夜人定至是日人定,灑雨下雨,測雨器水深二寸一分。
傳曰,今十七日孝文殿誕辰,當親行酌獻禮矣。該房知悉,祭文令前大提學金炳學製進。
傳曰,右承旨·左副承旨許遞,前望單子入之。
承旨前望單子入之,韓啓源·金尙鉉落點。
傳曰,副提學外玉堂竝許遞,前望單子入之。
玉堂前望單子入之,應敎李京鎬,副應承李正魯,校理吳俊泳·申檀,副校理洪軒鍾·趙熙一,修撰宋熙正·李源珪,副修撰趙寧夏·吳德泳落點。
政院啓曰,館錄爲之事,命下矣。行副提學兪致善,卽爲牌招,何如?傳曰,允。
又啓曰,館錄爲之事,命下矣。行副提學兪致善疏批已下,更爲牌招,何如?傳曰,允。
又啓曰,玉堂上下番俱空,事甚未安,新除授應敎李京鎬,副應敎李正魯,校理吳俊泳·申檀,副校理洪軒鍾·趙熙一,修撰宋熙正·李源珪,副修撰趙寧夏·吳德泳,竝卽牌招,推移入直,何如?傳曰,允。
以應敎李京鎬,副應敎李正魯,校理吳俊泳·申檀,副校理洪軒鍾·趙熙一,修撰宋熙正·李源珪,副修撰趙寧夏·吳德泳牌不進罷職傳旨,傳曰,只推。
禮曹啓曰,八次祈雨祭,姑爲觀勢擧行事草記,允下矣。日前甘澍霑潤之餘,又得昨今霈澤,庶可周洽,慰滿三農,民事萬幸。祈兩祭仍爲停止,而七次虔禱後,靈應旣在三日之內,當有報謝之擧。龍山江楮子島報謝祭,待立秋後擇日擧行,何如?傳曰,允。
司饔院啓曰,今日監膳時,日下生鮮腐傷,體小屢次點退,其所改色與前無異,日勢漸晩,雖不得不捧入,而今當潦水,捉得無路云。左前如此之時,曾有所稟旨代封之例矣。莫重御供,自下不敢擅便,惶恐敢啓。傳曰,知道。代封。
刑曹啓曰,頃因賑恤廳草記批旨,羅州大同船京江失火之船主,沙格處上納欠縮米,嚴囚督捧矣。卽接典獄署所報,則沙工具汝郁,今初二日午時量,因病物故云故使之摘奸,則果如所報矣。屍體出給,囚徒案頉下之意,敢啓。傳曰,知道。
又啓曰,傳曰,長城府定配罪人張善睦放事,命下矣。謹依傳敎,張善睦卽爲放送事,分付該道道臣之意,敢啓。傳曰,知道。
行副提學兪致善疏。答曰,省疏具悉。卿其勿辭行公。
上在昌德宮。停常參·經筵。
傳曰,左承旨許遞,前望單子入之。
承旨前望單子入之,兪錫煥落點。
傳曰,呈告禮曹參判許遞,前望單子入之。
大王大妃殿,傳曰,望祭攝行磨鍊。
政院啓曰,玉堂上下番俱空,事甚未安。應敎李京鎬,副應敎李正魯,校理吳俊泳·申檀,副校理洪軒鍾·趙熙一,修撰宋熙正·李源珪,副修撰趙寧夏·吳德泳,旣有只推之命,一體牌招,推移入直,何如?傳曰,允。
以校理吳俊泳·申檀,修撰李源珪牌不進罷職傳旨,傳曰,只推。
禮曹啓曰,卽伏見京畿祈雨祭設行狀啓啓下者,則通津十三次設行矣。謹考大典通編,祈雨祭止於十二次,而民情雖甚渴悶,禮典自有限節,踰次設行,反涉瀆屑。前此或有狀請之時,臣曹據例防塞,今此通津之事,大違禮文,極爲悚然。該守令從重推考,雖以道臣言之,循例啓聞,殊涉不審,推考,何如?傳曰,此雖違例實出於爲民情渴悶者也,還爲嘉尙,推考分揀,道臣內下鹿皮一令賜給,通津府使內下筒箇一部賜給。
兵曹啓曰,訓鍊院能麽兒郞廳趙章夏,病難供職,呈狀乞遞,改差,何如?傳曰,允。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,副提學東壁入直外玉堂竝許遞,前望單子入之。
傳曰,呈告禮判許遞,前望單子入之。
禮曹判書前望單子入之,李宜翼落點。
傳曰,旣承慈敎矣。永錮其身,勿揀赦前,限己身禁錮,逋穀未收刷前禁錮,勿揀赦前,被謫蒙放職牒還授,罷散人雖在禁錮中人,竝別歲抄,書入於來月念間
政院啓曰,卽者檢閱趙定燮,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
又啓曰,卽者檢閱洪遠植,謂有館規,陳疏經出,原疏纔已退却矣。所當直捧禁推傳旨,而此與無端經出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋金炳翊·李冕光·南一愚·趙敬夏,竝卽牌招,推移入直,何如?傳曰,允。
以別兼春秋金炳翊·李冕光·南一愚·趙敬夏,檢閱洪遠植牌不進罷職傳旨,傳曰,只推。
備邊司啓曰,卽見戶曹所報,則島主圖書請改大差倭所贈禮單,蔘價限一萬八千七百五十兩,趁卽區劃爲辭矣。以包蔘稅錢中上下次,自本曹姑先推移入用事,分付,何如?傳曰,允。
又啓曰,島主子兒名圖書之專价還納,有違邊例,令任譯等,責諭退送矣。卽見東萊府使姜㳣狀啓謄報,則差倭以爲島主子之新受圖書,未行一次送使,而緣於身死,還納圖書,卽是康熙甲午以後初有之事。亦依甲午例,專价齎納云,故更加責諭,俾卽入送之意,嚴飭任譯爲辭矣。二百年來一有之事,執以爲例,殊甚無據,而經歲不去,適玆擾費,特令許接之意,分付,何如?傳曰,允。
檢閱趙定燮疏曰,伏以,臣眇末新進,猥被英選,持綾秉筆,昵近耿光,分已踰矣,榮且極矣。遽何敢言私,而第臣母,素患痰癖,近因日候之蒸濕,新證舊祟,一倍闖劇,委頓床第,家伻踵至,促臣歸視。臣自聞此報,按住不得,玆敢忙陳短章,經出禁扄。伏乞聖明,仰稟東朝,亟遞臣職,俾便救護,仍治臣罪,以肅朝綱焉。省疏具悉。爾其勿辭救護。
右承旨金尙鉉疏略曰,臣於年前,待罪安東,率多僨誤,竟罣繡評,薄竄南服,蒙宥滌瑕。迺者薇垣銀臺,除旨連下,聞命惶蹙,汪然隕涕。臣於繡啓中,實有懷羞者,曰未免襲謬,曰歸屬無處也。貨不歸公,卽是私用,印簿之間,其跡難掩,何可謂之歸屬無處乎?使臣劾臣,則決不可遊辭回護如彼之苟矣。緣臣言行之未孚,被人論斷,是又臣罪也。乞稟東朝,還收恩命,仍刋仕籍焉。省疏具悉。進辨繡論,識者恥之,勿辭察職。
護軍趙龜夏疏。答曰,省疏具悉。所請依施。
上在昌德宮。停常參·經筵。
傳曰,禮房承旨馳詣宗廟·景慕宮奉審,摘奸以來。
傳曰,左承旨,右承旨許遞,前望單子入之。
承旨前望單子入之,李綱峻·金鶴根落點。
傳曰,明日孝文殿晝茶禮,當自內親行矣。該房知悉。
弘文錄四點,南一愚·姜國馨·金炳翊·李冕光·李鍾正取五人。特進官抄啓,李周喆·李秉文·李景夏·李正鉉·徐相鼎·曺錫輿·金炳奎·崔遇亨·趙秉協·成載瑗·柳厚祚·李載元·朴珪壽·鄭文升·鄭鎏·尹宗善·趙鳳夏·趙熙哲·洪鍾雲·李升洙·金壽鉉·李䆃重·閔致久。
政院啓曰,左右史不可不備,別兼春秋金炳翊·李冕光·南一愚·趙敬夏,檢閱洪遠植,旣有只推之命,竝卽牌招,推移入直,何如?傳曰,允。
以別兼春秋金炳翊·李冕光·南一愚·趙敬夏,檢閱洪遠植牌不進罷職傳旨,傳曰,只推。
奎章閣啓曰,明日卽奎章閣望奉審日次,臣進詣擧行之意,敢啓。傳曰,知道。
上在昌德宮。停常參·經筵。
藥房提調姜時永·副提調鄭泰好啓曰,伏未審日間聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入待矣。大王大妃殿·王大妃殿·大妃殿口傳問安。答曰,知道。
政院啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
傳曰,咸鏡監司李裕元,弘文提學任百經,拜相。
政院啓曰,咸鏡監司李裕元,弘文提學任百經拜相事,命下矣。政官牌招,開政下批,何如?傳曰,允。
傳曰,在外摠管許遞,今日政差出。
傳曰,臺諫竝許遞,今日政差出。
傳曰,弘文提學知義禁許副,今日政差出。
傳曰,都目政事,以元定日爲之事,分付吏兵批。
政院啓曰,三道褒貶,因廟堂草記,限內旣不得磨勘,則當爲具由啓聞,而京畿水使趙台顯,永宗防禦使趙羲豐,三和防禦使金樂文,宣川防禦使李邦鉉,不爲修啓,事甚疎忽,竝從重推考,何如?傳曰,允。
又啓曰,卽伏見今春夏等褒貶啓本,則公忠水使申泰善,慶尙左水使李鶴周,南兵使許熠,邊將無一人居中居下。江華留守鄭憲容,統制使李鳳周,無一人居下,殊無嚴明殿最之意,推考警責,何如?傳曰,允。
大王大妃殿,傳曰,今番守令居中人,竝下考施行。
大王大妃殿,傳曰,璿派子孫之居在遐鄕者,世代漸遠,每切式微之歎,而況於豐沛之地,事體情理比他尤別。安陵參奉,以生進幼學差除,四十五朔陞六,肇慶廟·慶基殿·濬源殿守門將,以宣部薦人,輪回差出,十五朔陞六磨鍊,而竝以璿派子孫中居在本道人,自宗簿寺備望,移送吏兵批,以爲定式。
大王大妃殿,傳曰,向日諺敎之後,應有群情之胥悅,而此心耿耿,亦有在焉。予聞孔子作春秋,而亂臣賊子懼,蓋其袞銊褒貶,所以維持綱常,而萬世之下,有天下國家者,一或乖於孔子之法,則未有能長治而久安。是知刑賞者,人主之至愼,而陰陽邪正消長進退之幾,甚可畏也。關和之重,隄防之嚴,向來之敎,未嘗不三致意焉,則其可以導迎和氣,慰悅人心,政在於䵝時不明,幽菀莫伸之案,而年代浸遠,傳聞糢糊者有之,世故多端,異言參差者有之,黑白變幻,眞贗混淆者有之。苟非明習故典,熟爛義理,則恐不能平允物情,對揚至意,所以委任於時原任大臣者也。如非凶圖逆節,罪關宗社者,則五世澤斬之後,宜無輕重之可論,而況其本非怙終,情有可原之類,何必拘世代之遠近乎?然而屬聖主一初之會,擧列朝未遑之事,其或有所差謬,則終必取譏百世,可不懼哉?惟其最甚冤菀,不難昭晣者,乃是宗室諸人耳。惟我祖宗,仁厚立國,公族公姓,振振其盛,代有惇親之恩,人無嫌疑之跡,而輒有不逞不軌之徒,敢肆凶國禍家之計,視爲奇貨,陷之必死,而徙蜀之悲,罄甸之慘,不得免焉,此盡其人之躬犯罔赦乎?噫,本支百世,果何謂哉?議當議親,自有其文,是所謂最甚冤鬱,而不難昭晣者也。時原任大臣,咸知予意,會坐詳審,使霈澤一下,人無異辭,以爲和氣致祥之地。
玉堂前望單子入之,校理李世用·趙敬夏落點。
吏曹兼直閣單李世用。
弘文館啓曰,新除授校理李世用,卽爲牌招察任,何如?傳曰,允。
備邊司薦望,以金有淵爲咸鏡監司。
奎章閣啓曰,景慕宮望廟樓,今望奉審無頉之意,敢啓。傳曰,知道。
又啓曰,本閣今甲子年春夏等褒貶,當爲磨勘,而直提學二員未差,不得擧行,外閣褒貶,亦不得爲之之意,敢啓。傳曰,知道。
吏曹啓曰,今二十日都目政事爲之之意,敢啓。傳曰,知道。
以校理李世用牌不進罷職傳旨,傳曰,只推。
以吏曹參議尹秉鼎牌不進罷職傳旨,傳曰,只推。
敦寧府啓曰,府郞廳等今春夏等褒貶等第,當爲磨勘,而以領事金興根身病,不得爲之之意,敢啓。傳曰,知道。
兵曹啓曰,再明日酌獻禮時,本曹堂上侍衛,當爲備員,而參議申鍾益有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以李晩運爲兵曹參議。
禮曹啓曰,各陵·園墓,本曹郞廳·童蒙敎官·通禮院·圖畫署官員等今甲子年春夏等褒貶等第以入,而宗廟暑·社稷署·永禧殿·景慕宮·弘文館·藝文館·春秋館·承文院·成均館·奉常寺·典牲署·掌樂院·東西氷庫·禮賓寺·觀象監·內醫院·司譯院·典醫監·惠民署·東關王廟官員等褒貶,各其司領事·都提調·提調及堂上,有故或不備。東·西活人署官員等俱爲未差,不得一時磨勘之意,敢啓。傳曰,知道。
又啓曰,今此所屬各司中四學官員等,當爲褒貶等第,而中學兼敎授李正魯,東學兼敎授趙熙一,南學兼敎授洪軒鍾,西學兼敎授蔡東述,竝時帶實錄郞廳訓導,俱爲未差,不得一時磨勘之意,敢啓。傳曰,知道。
又啓曰,今此所屬各司官員等褒貶時,惠陵參奉金秉魯與判書臣李源命,有應避之嫌,不得同議磿勘,別啓本以入之意,敢啓。傳曰,知道。
兵曹啓曰,本曹今甲子年春夏等褒貶等第磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又啓曰,五衛將文鉉奎·柳恁·李時成·金錫樞·張繼燮·李寅穆·劉漢臣,忠翊衛將許戇,忠壯衛將玄基殷,俱以病難供職,呈狀乞遞,竝改差,何如?傳曰,允。
刑曹啓曰,金羅前前監司金始淵在任時,壬戌春還餉未分給條,囚家僮嚴督矣。五千兩又爲捧上之意,敢啓。傳曰,知道。
忠勳府啓曰,本府今甲子年春夏等褒貶,當爲磨勘,而有司堂上咸陵君臣李敏敎,靈善君臣朴永輔,俱有身病,無以備員,限內不得爲之之意,敢啓。傳曰,知道。
訓鍊都監從事官,以都提調意啓曰,本局從事官·禁松參軍及諸將官,今甲子年春夏等褒貶,當爲等第,而都提調臣趙斗淳有身病,限內不得磨勘之意,敢啓。傳曰,知道。
有政。史批,兼判書金炳學進,參判成載玉,參議尹秉鼎牌招不進。以金箕晩爲大司憲,尹滋承爲大司諫,李雲翼爲執義,李承德爲司諫,金羽東·金載瓛爲掌令,李時夏·裵相奎爲持平,韓龍敎爲獻納,韓永祖·金泰顯爲正言,張膺杓爲副校理,朴昌壽爲修撰,李赫準·兪初煥爲副修撰,李載元爲禮曹參判,鄭鎏爲同春秋,李亮信爲司成,朴珪壽爲弘文提學,洪鍾雲爲知義禁,李泰夏爲金城縣令。領議政單趙斗淳,左議政單李裕元拜相事傳敎。右議政單任百經拜相事傳敎,兵曹正郞單趙寧夏仍任事承傳。再政。以洪承億爲左通禮,申檀爲右通禮,姜夏奎爲掌樂正,趙昌敎爲軍資正,趙準夏爲永禧殿令。同義禁單洪鍾雲,咸鏡監司單金有淵。兵批,以李周喆爲副摠管,李敎鳳·趙存昇·尹喜默·金泰益·李志華·金義性·鄭宗鉉爲五衛將,金尙奎爲忠翊將,金永喆爲忠壯將。副司勇李悳臣,兼咸鏡道兵馬水軍節度使單金有淵。
知事金炳國疏曰,伏以,臣於閣銜,格外也,異數也。如臣無狀,何以得此於我聖上一元之初也?恩造如天,報答無地,至今追惟,惶汗浹背。第引故事,冒控情懇,及奉批旨,不惟不賜兪音,諭之以分義道理,擎讀未半,感泣居先,不遑他顧,隨牌祗肅,而見今先朝御製刊印,有更待下敎之命,迨此暇矣,優可以言私矣。夫階以輔國而居是職者,擧皆陳章,輒蒙恩諒,臣雖欲憑恃寵靈,淟涊盤礴,其於辭受之宜無異同何哉?此臣所以寤寐一念,如縛求解者也。且刊印之時,輪回監蕫,初無時原任之別,一日蹲冒,尤增一日難安。伏乞聖慈,諒臣言之非出飭讓,念公格之毋得違越,仰稟東朝,亟遞臣所有內閣提學之任,私分榮幸,其將如新受賜云云。答曰,省疏具悉。已有前批,不必更辭,卿其諒之。
京畿監司趙在應疏略曰,臣以通津雩祭之違式,至有儀曹問備之請,聖度天大,不惟不加之罪,匪頒之恩,逈出常格,臣且榮且愧,不省所以爲情也。夫該倅之殫誠賢勞,自底踰次,縱或諉之急病之義,而臣不能操飭,未及自劾罪當何居,而因罪媒榮,尤何敢安於心哉?乞稟東朝,議臣當勘之律焉。答曰,省疏具悉。匪頒之賜,意在爲民,卿其勿辭,益勉藩宣之責。
甲子六月十五日午時,上詣孝文殿。晝茶禮親行入侍時,行都承旨閔致庠,左承旨金鶴根,右承旨兪錫煥,左副承旨李綱峻,右副承旨鄭泰好,同副承旨李鍾淳,缺別兼春秋南一愚,記事官洪遠植,提學金炳國·金學性,原任直提學金大根·申錫禧·李㘾·金炳㴤·金輔鉉,原任直閣金德根,原任待敎趙鳳夏·李容殷·徐相翊,檢校待敎閔奎鎬·鄭範朝·趙成夏·洪承億·趙寧夏,待敎李載冕,以次侍立。時至,通禮跪,啓請出次。上具衰服出齋殿,通禮導上詣版位,跪啓請俯伏哭,上俯伏哭。通禮跪啓請止哭興四拜興平身,上止哭行四拜禮訖。仍詣神位前,三上香,執爵獻爵,連爵三爵訖,降復位。通禮啓請俯伏哭,上俯伏哭。通禮跪啓請止哭興四拜興平身,上止哭行四拜禮。通禮跪啓禮畢。上還內,諸臣以次退出。
上在昌德宮。停常參·經筵。
備忘記,全羅左水使李周膺下直,長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
以大司諫尹滋承,司諫李承德,獻納韓龍敎,執義李雲翼,掌令金羽東·金載瓛,持平李時夏·裵相奎牌不進,罷職傳旨,傳曰,只推。
政院啓曰,左議政李裕元時在咸鏡監營任所,交龜後上來事,依例遣史官傳諭,何如?傳曰,允。
又啓曰,左右史不可不備,檢閱趙定燮由限已過,卽爲牌招入直,何如?傳曰,允。
傳曰,再明日眞殿茶禮,當自內親行矣。該房知悉。時原任大臣·閣臣·宗親·儀賓二品以上入參。
傳曰,卿之出膺藩屛,王事靡盬,今已三載矣。滄桑之感,觚稜之戀,想難自抑,於此時,而予亦欲致卿於巖廊久矣。大拜之日,同朝動色,輿人之誦,賢於夢卜,而卿之宿貯重望,乃如是焉,予心之喜,尤當如何?今於史官之行,先布敷心之諭,式遄其返,日夕而望之事,遣史官傳諭于左議政。
傳曰,國家之重輔相,無今昔之異,而所値之時,乃或不同,則得賢之念,從而尤切。以卿雅操宿望,尙多歷試之地,而今此特簡,寔由予心之急欲致卿於廊廟也。不待甌卜,而吾之相定矣。充然有得,其喜可知,左相之還朝尙遠,元輔之獨賢且久,惟卿勿拘中書故事,卽起簉朝,以副側席之望事,遣史官傳諭于右議政。
傳曰,新除授咸鏡監司,使之不日辭朝事,分付。
傳曰,明日出宮門路,以協陽門爲之。
兼春秋洪憲述書啓,臣敬奉聖諭,馳往傳諭于明禮坊羅洞契右議政任百經所住處,則以爲臣以百無肖似之賤品,承此萬不稱當之寵命。驚惶震越,五內失守,恩諭之下,伏地戰慄,罔知攸達云矣,敢啓。傳曰,知道。
李泰永奉命在外,代以金炳洙爲事變假注書。
都摠府啓曰,今日入直內三廳武兼禁軍及軍兵等,當爲中日習射技放,而孝文殿誕辰親臨酌獻禮齋戒相値,不得設行之意,敢啓。傳曰,知道。
禮曹啓曰,再明日眞殿茶禮親行事,命下矣。自上服色,以翼善冠·無揚黑圓領袍·靑鞓·素玉帶擧行,而應參諸臣,以無揚黑團領·烏紗㡌·黑角帶行禮事,知委,何如?傳曰,允。
以慶尙監司徐憲淳狀啓,知禮縣民家失火事,傳曰,當農失火,若是夥多,聞甚驚慘,元恤典外,別加顧助,卽爲結構奠接,俾無一民失所棲遑之弊事,廟堂措辭,分付。
以公忠監司李秉文狀啓,羅州牧大同船,到泰安郡致敗事,傳曰,臭載之報,又何事也?各別鉤拯,嚴覈馳啓。
兵曹啓曰,慶尙監司徐憲淳狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例。今日宣薦內禁衛試取時,同爲試取之意,敢啓。傳曰,知道。
又啓曰,嶺南別試武士,更爲試取事,草記允下後,各以本道入格技藝試取,則新寧閑良權斗鉉講書入格,星州閑良金宗鉉,慶州閑良徐觀俊,永川閑良金錫龜·千鶴九,俱未入格。未入格者,竝依例給糧下送,而能講者閑良,直赴會試,依判下擧行矣。今此講書入格權斗鉉別單,書入之意,敢啓。傳曰,知道。
又啓曰,宣薦內禁衛取才三技入格別單及宣·部·守三薦,參上武臣前銜作散人,別取才入格矢數,落仕年條,居住薦名,各其名下懸註以入之意,敢啓。傳曰,知道。
又啓曰,今六月十七日武臣堂上祿試射日次,而孝文殿親行酌獻禮相値,後日退行之意,敢啓。傳曰,知道。
摠戎廳啓曰,本廳千摠任興模身病甚重,勢難察任,改差,何如?傳曰,允。
平安監司洪祐吉疏略曰,臣之目下情私,有萬萬悶迫者,臣父素抱癥癖之疾,當暑添泄,澌脫奄奄,萬無時日霍然之望,而見今勅牌當前,道臣迎送之行,法例卽然,臣之情私,無以時刻離捨,臨急罔措,其於事大儀節之不備何哉?乞稟東朝,遞臣見帶之任,差代竣事焉。答曰,省疏具悉。勅使迎送,令兵使代行,卿其勿辭,安心救護。
上在昌德宮。停常參·經筵。
詣孝文殿,入齋室後,藥房·內閣·政院·玉堂口傳問安。答曰,罔極。親行酌獻禮,還入齋室後,藥房·內閣·政院·玉堂口傳問安。答曰,罔極。酌獻禮後,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,罔極。朝廷百官奉慰單子問安。答曰,罔極。還內後,藥房·內閣·政院·玉堂口傳問安。答曰,知道。
政院啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
傳曰,孝文殿酌獻禮時贊禮,禮曹判書李宜翼,執禮李京鎬,大祝宋熙正,竝加資。執尊兪晩源,典祀官閔胄顯,左右通禮,竝兒馬一匹賜給。參奉竝陞六,忠義竝東班職陞敍,東西唱引儀竝陞敍,守僕·員役等,竝考例施賞。
傳曰,禮房承旨加資。
傳曰,魂殿都薛里金在寬·尹東亨·吳慶元,各內下鹿皮一令賜給。進支長番金在學·崔昇賢·尹衡殷·金鼎夏·李鍾學·金在九,各上弦弓一張賜給。薛里酒房進支差備,各不粧弓一張賜給。
傳曰,政官牌招,開政賞典下批。
傳曰,都承旨,右承旨許遞,前望單子入之。
承旨前望單子入之,趙秉協·韓敬源落點。
持平李時夏啓曰,臣言議風裁,本不合於淸朝耳目之任,而持憲除旨,忽下於千萬夢想之外,臣感恩怵義,雖不得不張皇出肅,粗伸叨謝之忱,而第臣於本府,已經掌憲,揆以公格,在所當遞,請命遞斥臣職。答曰,依啓。
兵曹啓曰,今六月十七日丙戌寅正三刻七分,土王用事,改火進上時,宗廟署·社稷署·永禧殿·永寧殿·孝文殿·景慕宮·毓祥宮·宣禧宮·景祐宮·慶壽宮,依例改火。奎章閣·議政府·承政院·漢城府,一體頒火之意,敢啓。傳曰,知道。
又啓曰,訓鍊院能麽兒郞廳李悳臣,病難供職,呈狀乞遞,改差,何如?傳曰,允。
咸鏡監司金有淵疏。答曰,省疏具悉。卿其勿辭往欽哉。
甲子六月十七日午時上詣孝文殿。酌獻禮親行入侍時,行都承旨閔致庠,左承旨金鶴根,右承旨兪錫煥,左副承旨李綱峻,右副承旨鄭泰好,同副承旨李鍾淳,缺記事官洪遠植·趙定燮,直閣李世用,檢校待敎閔奎鎬·鄭範朝·趙成夏·洪承億·趙寧夏,待敎李載冕,以次侍立。時至,通禮跪啓請外辦。上具衰服,乘輿出宣化門。藥房提調姜時永,副提調鄭泰好進前問候訖。由協陽門·延英門·宣政門入齋殿。小頃通禮跪啓請出次,上出次。贊禮導上詣版位,跪啓請俯伏哭,上俯伏哭。贊禮跪啓請止哭興四拜興平身,上止哭行四拜禮。贊禮導上詣尊所擧冪,仍詣神位前跪。贊禮跪啓請三上香,致庠奉香,鍾淳奉廬,上三上香,執爵獻爵,大祝宋熙正讀祝訖。上降復位,贊禮跪啓請俯伏哭,上俯伏哭。贊禮跪啓請止哭興四拜興平身,上止哭行四拜禮。贊禮跪啓禮畢,大臣進前問候訖。上還入齋殿,小頃,通禮跪啓請出次。上出次乘輿。致庠曰,前後申飭,何等截嚴,而今日出宮時,喧譁已多紛聒,百官之跟隨,亦有濫入,致勤下詢,萬萬悚惶,不能禁察之當該禁喧郞廳,所當重勘,而本院請推之外,無他可施之罰,何以爲之乎?上曰,事過後拿處可也。出駕敎行兵曹判書鄭基世進前奏曰,逸驢躍入金虎門,雖卽牽出,事甚驚駭,臣之常時不能禁飭,不勝惶恐,而當該守門將,不可無警,令該府拿問處之何如?上曰,旡妄之事,置之,可也。致庠曰,今聞兵判所奏,則放驢之逸入闕門,極爲驚悚,常時不能禁飭之兵曹堂上,從重推考。郞廳及守門將,所當重勘,而本院請推之外,無他可施之罰,何以爲之乎?上曰,置之,可也。由延英門,入協陽門。致庠請出標信解嚴,由宣化門還內。諸臣以次退出。
上在昌德宮。停常參·經筵。
政院啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
傳曰,臺諫竝許遞,前望單子入之。
臺諫前望單子入之,大司憲申錫愚,大司諫李彙濬,執義鄭基勉,司諫趙璟淳,掌令趙昌敎·裵憲璋,獻納吳德泳,持平卓景秀·韓錫權,正言朴英模·金國顯落點。
政院啓曰。吏曹判書金炳學,參判成載玉,參議尹秉鼎牌不進,推考傳旨及罷職傳旨今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,
以吏曹參議尹秉鼎牌不進罷職傳旨,傳曰,只推。
傳曰,吏曹參議有闕之代,前望單子入之。
兵曹啓曰,內禁衛將李敎獻,文臣兼宣傳官趙敬夏·南一愚俱以病難供職,呈狀乞遞。五衛將李敎鳳前任平安兵虞候,趙存昇前任全州營將,尹喜默前任忠州營將,金泰益前任羅州營將,李志華前任大邱營將,金義性前任江華中軍,鄭宗鉉前任西原營將,忠翊衛將金尙奎前任平安監營中軍,忠翊衛將金永喆前任慶尙監營中軍,俱在任所,上來間該廳番次苟艱云,竝改差,何如?傳曰,允。
實錄廳啓曰,都廳宋熙正陞資代,郞廳趙秉世差下,其代右通禮申檀差下,李京鎬陞資,代副司直徐璟淳差下,令該曹口傳單付,使之察任,何如?傳曰,允。
吏曹口傳政事,實錄編修官單申檀,記注官單徐璟淳。
吏曹啓曰,大祝宋熙正加資事,命下矣。雖已資窮,未經準職,何以爲之?敢稟。傳曰,勿拘。
有政。吏批,兼判書金炳學進,參判成載玉牌招不進,參議未差。以金爲持平,趙用夏爲應敎,郭致燮爲修撰,金英植爲中部都事,李喬鎭·洪膺模爲孝文殿參奉,鄭海瑢爲昭寧園守奉官。禮曹判書李宜翼今加崇政,右承旨兪錫煥今加嘉善,應敎李京鎬,修撰宋熙正已上,今加通政,已上加資事,承傳。兵批,僉知三單李敎鳳·趙存昇·尹喜默,副司勇林鍾祥。
吏曹參議尹秉鼎疏。省疏具悉。所請依施。
副校理張膺杓疏。省疏具悉。疏辭許令該曹稟處。
甲子六月十八日寅時,上詣眞殿。茶禮親行入侍時,行都承旨趙秉協,左承旨金鶴根,右承旨韓敬源,左副承旨李綱峻,右副承旨鄭泰好,同副承旨李鍾淳,缺記事官洪遠植·趙定燮,原任提學金炳冀,提學金炳國·金學性,原任提學金輔根·鄭基世,原任直提學金大根·曺錫雨·金炳德·申錫禧·金炳㴤·金炳地·金輔鉉,原任直閣金德根,直閣李世用,原任待敎趙鳳夏·尹滋悳·李容殷·趙秉協·徐相翊,檢校待敎閔奎鎬·鄭範朝·趙成夏·洪承億·趙寧夏,待敎李載冕,以次侍立。時至,通禮跪啓請出次。上具翼善冠·黑團領袍出齋殿。通禮導上詣版位,跪啓請四拜,上行四拜禮,詣盥洗位盥洗訖。仍詣尊所,秉協監盞。上詣第一室神位前,通禮跪啓請三上香,秉協奉香,鍾淳奉爐,上三上香,執爵獻爵,連獻三爵訖。仍詣各室,行禮如上儀。上降復位,通禮跪啓請四拜,上行四拜禮。通禮跪啓禮畢,大臣進前問候訖。上還入齋殿,諸臣以次退出。
上在昌德宮。停常參·經筵。
備忘記,咸鏡道觀察使金有淵下直,長弓一張,長箭一部賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚來安,除在外外,未肅拜人員,竝卽牌招,何如?傳曰,允。
傳曰,咸鏡監司留待。
傳曰,咸鏡監司入侍。
以大司諫李彙濬,執義鄭基勉,掌令趙昌敎,持平卓景秀,獻納吳德泳,正言金國顯牌不進罷職傳旨,傳曰,只推。
傳曰,予必欲致卿於廊廟,日前別諭,已悉此意,卿庶諒之,而有所孚感于中者矣。予之所以授卿,亦卿之所以自致者也。博雅之識,恬介之操,忠厚老實之姿,廉平綜理之才,是皆卿所自有,而自修者也。聽乎輿人,而不可誣焉,則今此特授,豈予之私好於卿哉?出處之際,不愧古人,卿必講確已熟,而君臣之間,可謂兩無憾焉。側席之竢,今旣屢日,駕屨之義,卿豈不念乎?卽起簉朝,以幸國事事,遣史官傳諭于右議政。
大王大妃殿,傳曰,北伯今將辭陛,本道豐沛之鄕,朝家所顧念尤別,而近日百弊轉痼,風俗不古,至有向來民擾之發。且於開鑄之際,主客俱困,雖賴前道伯鎭撫字恤之力,而善後之道,多在新使之措處何如耳。以此家之人,而況有歷試之效,今者除拜,委寄不輕,應體此意,悉心對揚矣。先以此意,啓板前飭諭。
弘文館啓曰,新除授應敎趙用夏,修撰郭致燮,竝卽牌招察任,何如?傳曰,允。
以修撰郭致燮牌不進罷職傳旨,傳曰,只推。
假注書金炳洙書啓,臣敬奉聖諭,馳往傳諭于明禮坊羅洞契,右議政任百經所住處,則以爲臣自承特簡,神魄遁喪,歷日靡定,別諭繼宣,辭旨隆摰,有非淺劣如臣所敢承當,直欲鑽地入,而不可得也。嚴畏之極,僭踰是懼,泯默度日,不敢爲控辭之計,迺者王人再臨,恩敎薦降。凡首尾一百四十餘言,諄複如綸奬借踰褒,以微末去就,眞若有關於政本者然。至以古人出處,勗而期之。奉讀未半,惶汗浹背,跼高蹐厚,若窮無歸,何敢妄效大官之事,晏然附奏,而恧蹙悶阨,言不知裁。謹當於日間,收召精爽,冒入文字,仰祈處分云矣,敢啓。傳曰,知道。
兵曹啓曰,今六月二十日文臣朔試射日次,而都目政事相値,不得爲之之意,敢啓。傳曰,知道。
又啓曰,各道履歷成冊,每年六臘月,修呈本曹,以爲入啓,而今番平安道履歷成冊,尙不來到,不得同爲入啓,事甚未安。該道臣推考,履歷成冊,使之從速修上之意,知委該道,何如?傳曰,允。
義禁府啓目,竹山府使洪羲祿原情云云問目內辭緣,泛稱遲晩,刑推得情,何如?啓除刑推議處爲良如敎。
領議政趙斗淳疏略曰,臣於政本重地,叨竊旣久,今遘倖會,處乎三事之首,亢龍之悔,在臣爲大懼矣。夫德望有素,可以論道經邦,固無序次之可論,而第上相之不輒寘官不必備也。凡人步趣,有適百里者,有千里至于萬里者,以臣之不能舂糧,而顧其經涉,硏已繭而脚已弊矣。當黜而陟,當斥而進,使賢士大夫,無所勉勵,是又臣必蔽之罪也。乞稟東朝,亟行鞶褫之恩云云。答曰,省疏具悉卿懇。鼎席旣備,處卿元輔,民國之幸,何以加之?予小子垂拱仰成,政在此日,卿其懋乃丕績,弼休共貞,以爲社稷生靈之福。仍傳曰,此批答,遣史官傳諭。
檢閱趙定燮疏曰,伏以,臣妻父左議政臣李裕元,兼監春秋館事矣。臣所叨記事兼銜,在法當遞,敢陳短章,仰瀆崇嚴。伏乞聖明,俯賜鑑諒,仰稟東朝,亟命選部,照例鐫改,以存公格,以安私分,不勝幸甚云云。省疏具悉。所請依施。
甲子六月十九日辰時,上御熙政堂。大王大妃殿垂簾,咸鏡監司入侍時,右承旨韓敬源,記事官朴齊敎·洪遠植·趙定燮,咸鏡監司金有淵,以次進伏訖。上曰,史官分左右。上曰,監司進前。有淵進前。大王大妃殿曰,俄者諺敎,想已見之,別無更飭之事,而須實心對揚也。有淵曰,臣才識蔑劣,猥當重寄,未知將何以對揚,夙宵憧憧之中,俄伏承飭敎下者,誠不勝惶懍萬萬矣。大王大妃殿曰,今日送卿以好顔,後日回還時,亦以好顔見之,是所望也。有淵曰,慈敎若是鄭重,尤切悚惶,罔知仰對矣。大王大妃殿曰,如此潦炎,卿其好去也。
上在昌德宮。停常參·經筵。
藥房都提調李景在,提調姜時永,副提調鄭泰好啓曰,伏未審日間聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿口傳問安。答曰,知道。
政院啓曰,議政府郞廳來言,今日賓廳日次,而都政相値,不得來會云矣,敢啓。傳曰,知道。
傳曰,摠裁官,以領議政爲之。
傳曰,雖非親政,注書·尙瑞院官員,依例陞六。
傳曰,摠管竝許遞,今日政差出。
傳曰,右副承旨·同副承旨許遞,今日政差出。
傳曰,臺諫·玉堂竝許遞,今日政差出。
傳曰,判義禁許遞,今日政差出。
傳曰,泮長許遞,今日政差出。
傳曰,經筵竝許遞,今日政差出。
傳曰,長城府使有闕之代,勿拘常格,各別擇差。
傳曰,鏡城判官有闕之代,勿拘常格,各別擇差。
傳曰,溫陽郡守文學元,陽智縣監金光錫相換。
政院啓曰,假注書金炳洙今日廳座,不爲仕進,事未前有,極爲駭然,所當重勘,而本院請推之外,無他可施之罰,何以爲之?敢稟。傳曰,推考。
鄭在晉陞六,代以丁觀燮爲假注書。
注書朴齊敎陞六,代以洪鍾學爲假注書。
傳曰,望筒遲滯之吏兵判推考。
傳曰,望筒遲滯之吏兵判,從重推考。
政院啓曰,玉堂上下番俱空,事甚未安。今日政新除授玉堂,待下批牌招,推移入直,何如?傳曰,允。
以應敎洪承億,副應敎吳俊泳,校理李在果·奇禹鉉,副校理李心宰·李根秀,修撰徐璟淳·朴海哲,副修撰朴昌壽·金奭鎭牌不進罷職傳旨,傳曰,只推。
傳曰,日勢已暮,都政姑罷,待明朝爲之。
傳曰,守令·邊將·初仕人,皆令再明日待令。
大王大妃殿,傳曰,顯隆園參〈奉〉作窠,幼學洪承五擬入。
吏曹口傳政事,檢閱單李載冕。
都政。吏批,兼判書金炳學,參判成載玉進,參議未差。吏批啓曰,今都目大政各歧仕滿應遷者,相避及未準朔監察禁府都事·戶曹·刑曹·工曹·漢城府郞官·平市署官員·五部令,各司久任,時推人員,竝擬,何如?傳曰,允。又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。又啓曰,蔭仕六品之陞五品者,每過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。以孟浩述·李敏性爲引儀,金顯一爲活人別提,丁大植爲長城府使,林喬鎭爲益山郡守。典籍二單金東軾·金鎭模。以金熙永爲活人別提,南鍾友爲司僕主簿,趙歧淳爲宗府主薄,李源麟爲宣陵直長,李應駿爲司圃直長,柳敎祚爲敦寧主簿,李膺愚爲典牲直長,尹獻來爲內贍直長,金啓求爲禁府都事,李純謙爲繕工奉事,李源進爲泰陵直長,朴性浩爲義盈奉事,金有鉉爲禁府都事,金復容爲咸悅縣監,徐相鈺爲禮山縣監,閔台鎬爲顯陵令,趙秉瑀爲惠陵令,李僖爲沔川郡守,文學元爲溫陽郡守,趙秉和爲高城郡守,李敏性爲工曹佐郞,兪致亨爲盈德縣令,呂殷燮爲興陽縣監,閔台鎬爲洪川縣監,金九鉉爲楊口縣監,趙秉益爲引儀,徐雲輔爲崇陵令,李喆淵爲顯陵令,柳致潤爲康陵令,沈炳奎爲司饔奉事,金亨集爲韓山郡守,朴齊甲爲杆城郡守。吏批啓曰,鏡城府判官,今當差出,而本府以營下劇邑,物衆地大,素稱難治,不可不擇差。他道有聲績未準朔守令,竝擬,何如?傳曰,允。以李奎書爲寶城郡守,金炳憲爲黃澗縣監,趙東淳爲靑陽縣監,柳南珪爲尙瑞直長,金百善爲丹陽郡守,金奭根爲淸道郡守,吳正默爲鏡城判官,閔致魯爲求禮縣監,鄭基春爲昌陵令,兪兌煥爲健陵令,李濟元爲全義縣監,洪大夏爲延豐縣監,吳濟默爲安峽縣監,洪藎謨爲內資奉事,李容恢爲造紙別提,任思準爲榮川郡守,柳致潤爲河陽縣監,柳宅東爲龍安縣監,李淵兢爲陰城縣監,尹泰益爲鎭岑縣監,朴承顯爲淸河縣監,鄭基春爲鎭安縣監,徐雲輔爲任實縣監,柳南珪爲司圃別提,薛秉周爲東部令,崔在三爲肇慶廟令,朴萬淳爲長鬐縣監,南文翼爲利原縣監,尹永善爲明陵令,鄭華錫爲昌陵令,徐有英爲尙瑞副直長,金獻鎭·金寅根爲宗廟令,李承弼爲引儀,王錫綏爲莊陵令。吏批啓曰,臺諫多窠,今當差出,而擬望之人乏少,外任竝擬,何如?傳曰,允。以鄭道和爲顯陵令,金熙永爲監察,李承輔爲大司憲,金逸淵爲大司諫,李承老爲三嘉縣令,李應洙爲富寧府使,柳敎祚爲工曹佐郞,柳南珪爲漢城主簿,洪衡謨爲順興府使,金哲淳爲平昌郡守,趙得林爲判義禁,鄭翊朝爲平市令,兪章煥爲謝恩兼冬至使,尹正求爲副使,張錫駿爲書狀官,李在顯爲典牲副奉事,李象準爲敦寧主薄,沈文澤·金性翼爲監察,沈宜朋爲厚陵令,趙龜鎬爲永陵令,王錫綏爲結城縣監,朴京壽爲禁府都事,南鍾友爲工曹佐郞,李秀岳爲潭陽府使。吏批啓曰,咸興府判官今當差出,而本府以營下劇邑,物衆地大,素稱難治,不可不擇差。他道有聲績未準朔守令,竝擬,何如?傳曰,允。以劉允晦爲掌苑別提,李恒愚爲司圃別提,鄭龜東爲禮賓主簿,趙歧淳爲長興主簿,趙雲兢爲咸興判官,李基鎬爲執義,黃仁夏爲司諫,洪承億爲應敎,吳俊泳爲副應敎,李在果爲校理,劉景漢·金商鳳爲引儀,趙漢益爲監察,朴齊敎·朴運重爲典籍,李熙藻爲活人別提,金宅基爲造紙別提,姜周用·姜景奎爲持平,奇禹鉉爲校理,柳在起爲齊陵令,李吉源爲莊陵令,鄭稷容爲軍資奉事,金聲根爲正言,鄭益榮爲瓦署別提,安允錠爲掌令,南憲珍爲獻納,李心宰·李根秀爲副校理,李鳳沼爲錦山郡守,朴定鉉爲典籍,尹肯大爲長寧殿令,崔在三爲慶基殿令,金履奎爲黃海都事,趙準夏爲抱川縣監,徐璟淳·朴海哲爲修撰,朴昌壽·金奭鎭爲副修撰,李容休爲監役。
兵曹啓曰,坼見諸道褒貶啓本,則統制使李鳳周啓本中,加德僉使李基禎,以他鎭有異,圖報宜倍爲目,則宜置中考,而置諸上考。唐浦萬戶洪得祿,以報辭爽實爲目,北兵使李南軾啓本中,豐山萬戶朴興淳,以何可責備爲目?全羅右水使申榏啓本中,馬島萬戶金龍瑚以報或有欠爲目,則俱宜置下考,而置諸中考,殊無嚴明殿最之意,各該道帥臣,竝推考警責。加德僉使李基禎,中考施行,唐浦萬戶洪得祿,豐山萬戶朴興淳,馬島萬戶金龍瑚,竝下考施行,何如?傳曰,允。
又啓曰,龜山僉使卓鍾淳,以漕運差使員上來矣。身病猝重,萬無起動還鎭之望,呈狀乞遞,罷黜,何如?傳曰,允。
又啓曰,同知中樞府事李龍求,五衛將李東獜·洪門鍾·劉在寬·趙在斗·金璣昊·李龍紳·朴耆榮,忠壯衛將鄭鉉祚,俱以病難供職,呈狀乞遞,竝改差,何如?傳曰,允。
又啓曰,同知中樞府事鄭泰東,五衛將吳處泓·金蓍仁·金麗水·李肯茂,俱以病難供職。新除授天摩僉使金得濰,母年今爲七十六歲,法不當遠離赴任,呈狀乞遞,竝改差,何如?傳曰,允。
又啓曰,五衛將吳定默·趙珩鎬·李齊寅,俱以病難供職,呈狀乞遞,竝改差,何如?傳曰,允。
又啓曰,五衛將金富鉉·安碩英,俱以病難供職,呈狀乞遞,竝改差,何如?傳曰,允。
又啓曰,參下官仕日不足,十日以下者,曾有啓稟出六之規矣。部將韓興敎仕日不足爲一日,依例陞六,何如?傳曰,允。
又啓曰,今都目,初仕應區處爲九窠,而不足四窠,依例加設擬入之意,敢啓。傳曰,知道。
又啓曰,五衛將李寅寬·池興龍,俱以病難供職,呈狀乞遞,竝改差,何如?傳曰,允。
都政。兵批,行判書鄭基世進。兵批啓曰,今日都目政事時,本曹堂上不可不備,而參判李景夏,參知李後善,俱以病不來,令政院牌招,同參政事,何如?傳曰,允。又啓曰,營將虞候今當差出,而擬望之人乏少,已準朔守令及中軍·虞候竝擬,何如?傳曰,允。以李龍求爲同知,李東獜·洪門鍾·劉在寬爲五衛將,洪昌燮爲忠翊將,趙在斗爲五衛將,具禹鉉爲忠州營將,李根奭爲全州營將,徐珩淳爲大邱營將,李志鼎爲江華中軍,金若浩爲平安兵虞候,金璣昊·李龍紳爲五衛將,鄭鉉祚爲忠壯將,梁柱石爲西源營將,鄭志鉉爲平安中軍,柳得魯爲內禁將,朴耆榮爲五衛將,金成喜爲羅州營將,安義錫爲三陟營將,李敎永爲全羅兵虞候,李圭徹爲都摠管,李顯稷·南錫圭·吳致賢·李基碩爲副摠管,金蓍仁·吳處泓爲五衛將,李應夏·宋奎灝爲文兼,姜仁澔爲慶尙左水虞候,崔光崙爲宣沙浦僉使,黃龍淵爲古群山僉使,金得濰爲天摩僉使,崔應烈爲植松萬戶,金寬珍爲山羊會萬戶,鄭泰東爲同知,朴元鎭·金麗水·李肯茂爲五衛將,朴齊恒爲訓鍊主簿,李容鉉·李兼熙·權鎔·蔡東健·李容象爲副摠管,張元泰爲龜山僉使,金錫禧爲西北僉使,崔學植爲井浦萬戶,金致昊爲林土別將,吳定默爲五衛將,李一純爲忠壯將,李敎弼爲御營把摠,李錫弘爲右捕從,李駿憲爲慶尙左兵虞候,尹錫五爲宣傳官,金弼求爲都摠經歷,申鼎來爲訓鍊判官,鄭寔爲慶尙中軍,吳信默爲加德僉使,崔錫瑢爲柔遠僉使,金大義爲馬島萬戶,李大燮爲幕嶺萬戶,康孝俊爲豐山萬戶,金昌悅爲黑山島別將,尹秉善爲訓鍊副正,柳興秀爲判官,任元模爲主簿,李文敎爲伐登萬戶,高鎭遠爲船頭堡別將。
忠勳府啓曰,孝文殿進止忠義衛李孝敏,身病猝重,萬無供職之望,今姑改差,何如?傳曰,允。
兵曹啓曰,今六月十七日武臣堂上祿試射後日退行事,草記蒙允矣。今二十二日設行,而試官望,備擬以入之意,敢啓。傳曰,知道。
又啓曰,訓鍊院能麽兒郞廳林鍾祥,病難供職,呈狀乞遞,改差,何如?傳曰,允。
刑曹啓曰,全羅前前監司金始淵在任時,壬戌春還餉未分給條,囚家僮嚴督矣。六千兩又爲捧上之意,敢啓。傳曰,知道。
敦寧府啓曰,大王大妃殿加上尊號,王大妃殿加上尊號,大行大王廟號·諡號,大殿嗣位,大妃殿尊崇位號,今已紀載於御牒及譜冊,故畢役之意,敢啓。傳曰,知道。
判府事金左根箚。答曰,省箚具悉卿懇。愼節奉慮,所辭摠裁之任,今姑許副,卿其安心調理。仍傳曰,此批答,遣史官傳諭。
護軍兪錫煥疏。答曰,省疏具悉。卿其勿辭行公。
甲子六月二十日辰時,上御觀物軒。藥房入診入侍時,都提調李景在,提調姜時永,右承旨韓敬源,記事官朴齊敎,記注官任膺模,記事官洪遠植,直閣李世用,以次進伏。醫官鄭有曾·李章爀·朴演鏞·鄭麟夏,進伏楹外訖。上曰,史官分左右。景在進前問候訖。奏曰,醫官待令,使之入診乎?上可之。有曾等診候訖,景在曰,脈候奏之。有曾等奏曰,脈候左右三部調均矣。遠植曰,臣以本館事,有所仰達者矣。翰林召試被選人,間月付職,古規卽然。若値左右史不備之時,則筵稟後,不待月限,循次連付,亦多已例,而檢閱趙定燮旣以親避陳疏矣。當次人李載冕,令該曹口傳單付,牌招入直,何如?上曰,依爲之。出榻敎遠植曰,時政記纂修事緊,被選當次人李載冕,付職後使之署前出仕,何如?上曰,依爲之。出擧條
上在昌德宮。停常參·經筵。
自辰時至人定,灑雨下雨,測雨器水深九分。
政院啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
以執義李基鎬,持平姜周用,掌令柳龍䥁,司諫黃仁夏,獻納南憲珍,正言鄭在晉牌不進罷職傳旨,傳曰,只推。
政院啓曰,玉堂上下番俱空,事甚未安,應敎洪承億,副應敎吳俊泳,校理李在果·奇禹鉉,副校理李心宰·李根秀,修撰徐璟淳·朴海哲,副修撰朴昌壽·金奭鎭,旣有只推之命,竝卽牌招,推移入直,何如?傳曰,允。
以副應敎吳俊泳,校理奇禹鉉,副校理李心宰,修撰徐璟淳·朴海哲,副修撰朴昌壽·金奭鎭牌不進,罷職傳旨,傳曰,只推。
義禁府啓目粘連,向前洪羲祿亦襲謬縱異,創行挪結,自有當律,以此照律,何如?啓依允。
吏曹啓曰,新除授顯隆園令趙漢應,以落仕最久人,方在在喪中,而矇然擬入,至蒙恩點。臣不勝惶恐,而原望筒勿施,改望以入之意,敢啓。傳曰,知道。
又啓曰,昨日政,活人別提李熙藻,誤以通禮院引儀啓下矣。臣不勝惶恐,而原望筒,改付標以入之意,敢啓。傳曰,知道。
兵曹,以王昌鎬爲大報壇守直官。
都政。吏批,兼判書金炳學,參判成載玉,參議未差。以柳龍䥁爲掌令,李膺柱·金載熙爲引儀,李憲絅爲掌樂主簿,閔昌植爲廣興奉事,李容直爲大司成,趙然昌·洪鍾序爲知經筵,趙鳳夏·金壽鉉爲同經筵,楚徵明爲肇慶廟令,金樂鼎爲禁府都事,金之有爲兵曹佐郞,任百秀爲知經筵,洪鍾雲爲同經筵,閔奎鎬·鄭範朝爲承旨,趙行林爲仁同府使,沈宜達爲茂山府使,金箕弘爲碧潼郡守,李廷斗爲玄風縣監,黃正淵爲茂長縣監,趙歧淳爲永禧殿令,李守曾爲司僕正,李景魯爲繕工奉事,玄若欽·鄭百昇爲濬源殿令,金恂根爲司饔主簿,崔承祖爲熊川縣監,黃起漢爲慈仁縣監,南宮鉀爲狼川縣監,金鎭模爲直講,金永鍾爲濟用主簿,權翰成爲吏曹正郞,鄭在晉爲典籍,李有善爲光陽縣監,洪憲述爲黃山察訪,鄭在晉爲正言,崔奭奎爲戶曹正郞,朴承大爲沃溝縣監,愼㘽祜爲靑巖察訪,金圭衡爲高山察訪,尹致翼爲軍資正,金持懋爲禮曹正郞,安翊豐爲典籍,鄭謙植爲注書,姜文奎爲獒樹察訪,洪祐命爲吏曹參議,兼春秋單崔奭奎。以安翊豐爲兵曹佐郞,尹致愚爲長興主簿,李象準爲宗府主簿,張成敎爲典設別提,李穉赫爲草溪郡守,兪晩源爲左通禮,鄭基勉爲右通禮,李秉奭爲司僕主薄,吳致箕爲敦寧主簿,鄭完淳爲瓦署別提,金秉喆爲司藝,鮮于昇爲典籍。兼春秋單安翊豐。以李冕應爲假監役,元弼常爲中部都事,南學淵爲孝文殿參奉,吳徹相爲慶基殿參奉,尹秉準爲元陵參奉,沈肯秀爲永陵參奉,洪承五爲顯隆園參奉,李甲鉉·李得㘽爲禮賓參奉,白義行爲順康園守奉官。禁府都事金啓求,繕工奉事李純謙已上相換,溫陽郡守文學元,陽智縣監全光錫已上相換事,承傳。崇仁殿令單鮮于沆。都政。兵批,行判書鄭基世進。以尹行福爲同知,李齊寅爲五衛將,黃喆·李承渥爲訓鍊主簿,李亮權爲武兼,趙珩鎬·李敎春爲五衛將,金永吉爲天摩僉使,宋世鎬·李始愚爲五衛將,吳致赫爲右捕從,金泰亨爲守門將,具東說爲訓鍊僉正,李海性爲武兼,沈元模爲守門將,白南益爲都摠都事,李熙鼎爲左捕從,李寅寬·池興龍爲五衛將,李載先爲訓鍊僉正,張有良爲主簿,許㷽爲都摠都事,吳致赫爲武兼,李秉國爲左捕從,柳冀仁爲都摠經歷,李宅鉉爲訓鍊主簿,金百淳爲右捕從,柳相鳳爲中樞經歷,張龍河爲訓鍊判官,洪南周爲部將,白南益爲都摠經歷,李亮權爲訓鍊主簿,金思翊爲御營把摠,金魯壽爲武兼,姜周興爲守門將,趙琦顯爲都摠經歷,柳錫喜·洪在升爲都事,吳致赫爲訓鍊主簿,鄭錫杓爲五衛將,洪南周爲訓鍊主簿,李鉉奎爲武兼,李熙鼎爲部將,柳完根爲左捕從,李敏永爲訓鍊僉正,李昌鎬爲訓鍊都監把摠,具羲祖爲訓鍊僉正,白南益爲宣傳官,李敏哲爲都摠經歷,金富鉉·安碩英爲五衛將,李樂熙爲宣傳官,尹錫五爲禁衛把摠,趙羲升·林希周爲宣傳官,趙翼顯爲都摠經歷,張繼燮·趙希永爲五衛將,李鳳奎爲訓鍊判官,李寅祿爲主簿,邊益煥爲部將,金百淳爲武兼,柳冀仁爲右捕從,鄭雲徽爲都摠經歷,南百榮爲右捕從,李奎璿·洪致範爲武兼,柳丞魯·尹致稷·孫珪憲爲宣傳官,申集·白益洙爲武兼,黃宗秀爲武兼加設,崔錫仁爲部將,徐學錫爲部將加設,孫宅基·金德潤爲守門將加設,鄭忠烈爲西道參軍,李長會爲西水羅權管。小農權管單申鴻來,大吉號里權管單胡見龍,於汀灘權管單崔弘倫,雲頭里權管單張震九,梁永萬洞權管單金秉稷,訓鍊判官萬昌爀,主簿金瑛詢·張道咸·金駿錫以上加設,依定式減下。以金瑛詢爲訓鍊判官加設,崔榮顯·李奎達·秋正旭爲主簿加設。同知單白載爀,僉知三單兪石柱·王殷疇·林秉周,訓鍊主簿單金景學。本院去官,忠州營將具禹鉉,全州營將李根奭,大邱營將徐珩淳,江華中軍李志鼎,平安兵虞候金若浩,以上今加折衝加資事,承傳。同知二單劉在寬·李肯茂,僉知二十一單金泰益·李志華·金義性·鄭宗鉉·金尙奎·金璣昊·李龍紳·朴耆榮·李東獜·洪門鍾·趙在斗·金蓍仁·吳處泓·鄭鉉祚·朴元鎭·金麗水·李鍾淳·李寅寬·池興龍·金富鉉·安碩英。副司果李相殷·李盛潤,副司勇李協昇,副司果權譓·申鼎熙·李塘·具然肯·李源發·鄭昌煥·韓龜爀·孫鵬周·韓興敎。
禮曹判書李宜翼疏。答曰,省疏具悉。卿其勿辭行公。
上在昌德宮。停常參·經筵。
自前夜人定至五更,灑雨下雨,測雨器水深五分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安,除在外,未肅拜人員,竝卽牌招,何如?傳曰,允。
大王大妃殿,傳曰,日熱如此,輕囚放釋。
以執義李基鎬,掌令柳龍䥁,持平姜周用,司諫黃仁夏,獻納南憲珍,正言鄭在晉牌不進罷職傳旨,傳曰,只推。
傳曰,右副承旨許遞,前望單子入之。
承旨前望單子入之,任承準落點。
傳曰,守令·邊將初仕人入侍。
大王大妃殿,傳曰,守令任分憂之責,須思本固邦寧之道,而如有僨誤,則當以法從事,初仕人之今日進身,可見後日之長進,其各悉心對揚。
大王大妃殿,傳曰,邊將卽鎭任也。各別小心供職,而如有不法之事,斷當以法從事,其各知悉。
政院啓曰,臣鶴根敬奉聖敎,馳往義禁府,取考囚徒案,則時囚罪人具奭祖·洪羲祿,不可以輕囚論,故仍囚。仍往典獄署,取閱囚徒案,則罪人金得釗等二十二名,係是輕囚,故竝依傳敎放送之意,敢啓。傳曰,知道。
弘文館啓曰,下番姑降入直,事甚未安,修撰徐璟淳·朴海哲,副修撰朴昌壽·金奭鎭,旣有只推之命,竝卽牌招,推移入直。副應敎吳俊泳,校理奇禹鉉,副校理李心宰,旣有只推之命,一體牌招察任,何如?傳曰,允。
承文院啓曰,昨冬曆齎咨官之回,漂民出送事,今春節使之回,謝恩方物移準事,使臣加賞事,奏請使之回,請諡方物及承襲方物移準事,已上四起謝恩,以無方物磨鍊之意,分付該曹,何如?傳曰,允。
備邊司啓曰,卽見東萊府使姜㳣所報,則枚擧任譯等手本,以爲倭西館東大廳西行廊八十五間重修,已過年限,在在傾頹,不可不及今修改,而又當別差价疊到之時,許多員役,勢難容接,館守倭屢懇不已矣。四十年修改之限已久,今若因循置之,則日後物力,尤當浩大。監董官令該院擇送,爲先使之始役,所入物力,從當區劃之意,分付,何如?傳曰,允。
又啓曰,信行退定時,講譯公幹之際,私禮單用費,例爲區劃矣。講定周旋之際,不能無多少用費,由來已例,不可遽廢。本司別置中戶曹錢三千兩,禁衛營錢一千兩,惠廳木十同,區劃出給之地,何如?傳曰,允。
議政府啓曰,頃以舟橋領將加出變通,諸般弊端,爛加商確,更爲啓稟事,筵奏蒙允矣。釐正諸條,別具節目書入之意,敢啓。傳曰,知道。
以慶尙監司徐憲淳狀啓,金山郡民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
以慶尙左水使李鶴周狀啓,東萊府人命渰死事,傳曰,人命渰死,聞極驚慘,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭關飭。
義禁府啓目,尙州營將具奭祖原情云云問目內辭緣,泛稱遲晩,所當請刑,而曾經宣傳官,勿爲請刑,載在法典,議處,何如?啓。傳曰,當有東朝處分矣。
大王大妃殿,傳曰,具奭祖之囚供發明,雖有其說,鎭校作奸,如彼狼藉,不能覺察,何異於躬犯乎?況道啓明的,不可仍置,嚴刑一次,遠地定配,作奸之鎭校,令本道監營,大會軍民回示後,限死嚴棍,遠惡地定配。
義禁府啓曰,具奭祖囚供發明,雖有其說,鎭校作奸,如彼狼藉,而不能覺察,何異於躬犯乎?況道啓明的,不可仍置,嚴刑一次,遠地定配事,承傳啓下矣。具奭祖嚴刑一次,訊杖第三十度後,平安道肅川府遠地定配,而以承傳內辭意具罪目,依例發遣府羅將,押送配所,何如?傳曰,允。
又啓曰,洪羲祿係是贜賄流配,依廟堂草記定式,不付功議以入之意,敢啓。傳曰,知道。
義禁府照目粘連,竹山府使洪羲祿矣。本府議啓內,襲謬縱異,創行挪結,自有當律。以此照律,罪杖一百,收贖告身,盡行追奪,流三千里定配私罪,奉敎。依允。
實錄廳啓曰,都廳郞廳黃正淵移拜外任,其代郞廳張世容差下,使之察任,何如?傳曰,允。
前弘文提學任百經疏曰,伏以,流光易邁,孝文殿誕辰載回,親祼旣將,仰惟聖慕,益復如新。仍伏念臣遭際則古人所罕,器能則天分所蔽,凡世所稱政令機務人情事物,率皆昩然若聾瞽,而從前踐歷,無非官濫於器,責浮於能,顧何嘗量而入堪而承耶?徒以恃恩,知進不止者耳。至於日者,乃以千萬不敢當之命,遽及於千萬無所似之身,臣驚隕惶惑,五情昏憒,食而忘匕,寢不貼席者,亦有日矣。當今聖明在上,初元造始,此時置相,顧何等愼重,而三事之職,百責攸萃。匡輔主德在是,贊化承弼在是,鎭物之望,救時之效,亦惟在是,則上之所倚毗,何如下之所想望,何如而乃反以一闒茸極陋劣之品,超而拔之於輿論資格之外,突然置之於巖廊具瞻之地,是奚但臣一身之不幸?實亦國家之不幸也。臣本常調凡匹,科目平進,初無士友延譽之實,亦乏內外歷試之效。幸蒙我四聖朝陶鑄涵容之澤,滾到卿列,濫叨請顯,恩已濫矣,德至渥也。隕結之願,夷險奚擇?而至於分所不堪,力所不逮,誠有所莫之强者。今或强僬僥以賁育之任,督傖傭以良平之責,則無愚智,皆知其不可,而欲使臣處之論道之地,責以經世之務,則臣有何器識,足以彌綸,有何經術,足以贊襄,有何德量,可以坐鎭雅俗,有何謨猷,可以啓沃敷納乎?其將反爲僬僥傖傭者笑,適足以啓四方輕朝廷之心矣。臣聞人主之職,職在論相,相之旣得,百度以貞,顧今首揆秉勻,賢佐簡心,則將謂如臣無肖者,姑不妨於備數而然耶?鼎之折足,一猶覆餗,解之負乘,亦可致寇,臣愚死罪。竊恐知人之哲,尙有所遺照矣。噫,士生斯世,遇時得君,隆恩異數,如彼其盛矣,而出膺眷知,進贊休明,有猷有爲,臣主俱榮,豈非彝性之所大願?而今臣之公憂私懼,恤恤靡泊,繞床摽擗,豈有他哉?誠爲晟朝擧措之失當也,亦爲賤劣擔夯之無術也。左右反覆,究說不得,其截然之才,較然之劃,斷無可以游移前却也。徊徨跼蹐,憂腸如焚,玆敢冒死哀籲於天地父母之前。伏乞聖慈,深究國事安危之幾,曲察微臣崩迫之懇,仰稟東朝,亟收成命,改卜賢德,以副時望,不勝萬幸。臣無任憂恐震越戰灼之至云云。答曰,省疏具悉卿懇。以時則初元也,以職則三事也。予於特簡之日,所以審量愼重,卿於出膺之際,所以謙挹退讓,其致一也。主德之匡輔,治化之參贊,鎭物之效,救時之功,時不可失,而其職愈重,其職愈重,而其望益切,予豈不思之深而慮之熟乎?器識之足以彌綸,經術之足以贊襄,德量之可以坐鎭雅俗,謨猷之可以啓沃敷納,自卿視之,自以爲足,理所必無者也,而凡此數者,自有一世之定評,則予之必欲致卿者以此也,卿之不可推讓者以此也。刋落浮文,專心實事,今日急務,惟在乎此,君臣上下,所當交勉者耳。予不多誥,卿其諒之,卽起膺命,以副予望。仍傳曰,此批答,遣史官傳諭。
行都承旨趙秉協疏。答曰,省疏具悉。所請依施。
甲子六月二十二日辰時上御熙政堂。大王大妃殿垂簾,守令·邊將·初仕人入侍時,右副承旨李綱峻,同副承旨鄭範朝,記事官鄭謙植·洪遠植·李載冕,以次進伏。茂山府使沈宜達,富寧府使李應洙,平昌郡守金哲淳,溫陽郡守金光錫,寶城郡守李奎書,碧潼郡守金箕弘,草溪郡守李穉赫,陽智縣監文學元,狼川縣監南宮鉀,洪川縣監閔台鎬,楊口縣監金九鉉,安峽縣監吳濟默,鎭岑縣監尹泰益,結城縣監王錫綏,禮山縣監徐相鈺,靑陽縣監趙東淳,全義縣監李濟元,黃澗縣監金炳憲,陰城縣監李淵兢,鎭安縣監鄭基春,興陽縣監呂殷燮,沃講縣監朴承大,茂長縣監黃正淵,光陽縣監李有善,咸悅縣監金復容,龍安縣監柳宅東,任實縣監徐雲輔,求禮縣監閔致魯,盈德縣監兪致亨,慈仁縣監黃起漢,三嘉縣監李承老,玄風縣監李廷斗,河陽縣監柳致潤,熊川縣監崔承祖,淸河縣監朴承顯,顯隆園參奉洪承五,孝文殿參奉南學熙,永陵參奉沈肯秀,元陵參奉尹秉準,慶基殿參奉吳徹相,禮賓參奉李得載,進伏楹外。龜山僉使張元泰,西北僉使金錫禧,宣沙浦僉使崔光崙,古群山僉使黃龍淵,植松萬戶崔應烈,豐山萬戶康孝俊,馬島萬戶金大義,伐登萬戶李文敎,幕嶺萬戶李大燮,唐浦萬戶崔宗河,序立階下訖。上曰,史官分左右。範朝曰,守令·初仕人,使之進前奏職姓名乎?上可之。宜達等以次進前,奏職姓名訖。範朝曰,邊將等,使宣傳官奏職姓名乎?上可之。宣傳官奏元泰等職姓名訖。命奏七事,宜達等奏七事訖。範朝曰,茂山府使沈宜達,碧潼郡守金箕弘,草溪郡守李穉赫,鎭岑縣監尹泰益,河陽縣監柳致潤,三嘉縣監李承老,咸悅縣監金復容,求禮縣監閔致魯等,七事奏對之際,誤錯非細,竝推考,何如?上曰,依爲之。出擧條。範朝曰,守令·邊將·初仕人,使之退出乎?上可之。上曰,史官就座。又命退,承史,以次退出。
上在昌德宮。停常參·經筵。
政院啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
以執義李基鎬,持平姜周用,司諫黃仁夏,獻納南憲珍牌不進罷職傳旨,傳曰,只推。
政院啓曰,卽者檢閱洪遠植,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金炳翊·李冕光·南一愚·趙敬夏,竝卽牌招,推移入直,何如?傳曰,允。
以別兼春秋金炳翊·李冕光·南一愚·趙敬夏牌不進罷職傳旨,傳曰,只推。
傳曰,予聞國之置相,必求允愜民望,今予授卿是任,亦惟從民之望耳。卿之西州遺愛,乃是塗人耳目,亦旣播譽於隣邦者也。予於潛邸,夙聞此事,艷歎久矣。念卿醻國之志,必無州郡廊廟之異,則民之欲被澤於卿者,亦豈有中外遠近之別哉?特授是任,意實有在,卿乃徒循故常,深自撝謙,君臣之際,貴相知心,不得不爲卿言之,文學器識之外,卽求西京循吏之治,亦何可捨卿而他求乎?言出衷曲,卿庶感激,而不俟駕屨矣。仍傳曰,此敦諭,遣史官傳諭于右議政。
大王大妃殿傳曰,卿登台司,今已屢日,上眷之隆重,輿望之藹蔚,卿亦當自知,其逡巡巽讓,而不可得矣。顧今民憂之澒洞,國勢之岌嶪,不可曰已安已治,則此時輔相之重,非他時比,而旣得其人矣。予心欣幸,尤當,何如?然而今日之事,又以卿之簉朝尙遲,爲之憂悶,卿豈不念之乎?上下之間,除去煩文,專務實事,此又今日之所急也。卿若念此,則必不欲久煩儀文,以循故事矣。玆以敷心之言,爲卿道之,卿其深諒,亟副企望之意事,遣史官傳諭。
假注書金炳洙書啓,臣敬奉聖諭,馳往傳諭于明禮坊羅洞契右議政任百經所住處,則以爲臣猥控血懇,顒俟體諒,及承批旨,未蒙回聽,轉益惶隘,無所罔極。今又伏承慈聖恩敎,聖上別諭,以民憂之澒洞,國勢之岌嶪誨勉,旣隆且摰,益不勝顔發騂而體起粟矣。一言之感,使人忘死於敵,以下尙然。況臣子之於君父乎?隆恩異數,至此曠絶,而迷不知變者,豈全昧義分而然?人臣之進退辭受,雖若一己之私,國家之禮義廉恥,亦關四維之重,故寧被今日逋慢之誅,敢貽他時僨誤之害乎?不得不齎沐輸瀉,冒萬死更籲云矣。敢啓。傳曰,知道。
義禁府啓曰,時囚罪人洪羲祿杖一百流三千里定配照律公事,判付內依允矣。洪羲祿杖一百收贖,告身盡行追奪,慶尙道醴泉郡,流三千里定配,而以議啓內辭意,具罪目。依例發遣府書吏,押送配所,何如?傳曰,允。
禮曹啓曰,卽接陰城幼學金恒淵所志,則以爲族姪晩秀,嫡妾俱無子,以其同姓十寸兄學秀第四子思奎,欲爲繼後,兩家諸族,相議完定,而學秀夫妻,俱爲作故,拘於常規,不得循例禮斜。依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式。而門長金恒淵所訴旣如此,金學秀第四子思奎,立爲金晩秀之後,何如?傳曰,允。
訓鍊都監啓曰,本局中軍李鍾承,身病猝重,勢難察任,改差,何如?傳曰,允。
兵曹,以申命淳爲訓鍊都監中軍。
檢閱洪遠植疏曰,伏以臣齒少才短,猥被英選,持綾秉筆,昵近耿光。分踰榮極,顧何敢言私,而卽接家信,則臣父素患積滯之祟,當此日候之溽暑,一倍添劇,委頓牀玆,刀圭是事。臣自聞此報,方寸煎灼,按住不得。玆敢忙陳短章,徑出禁扄。伏乞聖慈,俯垂鑑諒,仰稟東朝,亟遞臣職,以便救護,仍治臣罪,以昭法紀焉。答曰,省疏具悉。爾其勿辭救護。
刑曹判書申錫禧疏。答曰,省疏具悉。所請,依施。
大司成李容直疏。答曰,省疏具悉。爾其勿辭察職。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
以司諫黃仁夏,獻納南憲珍,掌令柳龍䥁牌不進罷職傳旨。傳曰,只推。
政院啓曰,左右史不可不備,別兼春秋金炳翊·李冕光·南一愚·趙敬夏,旣有只推之命。竝卽牌招,推移入直,何如?傳曰,允。
以別兼春秋金炳翊·李冕光·南一愚·趙敬夏牌不進罷職傳旨。傳曰,只推。
傳曰,今番審理時,結案罪人,一體擧行。
同副承旨任承準疏。省疏具悉。疏辭,下該曹稟處。
上在昌德宮。停常參·經筵。
藥房提調姜時永,副提調金鶴根啓曰,伏未審日間,聖體,若何?寢睡·水刺之節,何如?臣等,率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,卿等,不必入侍矣。大王大妃殿·王大妃殿·大妃殿,口傳問安。答曰,知道。
備忘記,植松萬戶崔應烈下直。長弓一張·長箭一部·片箭一部·筒兒一箇賜給。
都摠府啓曰,今日入直內三廳武兼禁軍及軍兵等,中日習射技放。請出標信。傳曰,知道。
政院啓曰,議政府郞廳來言,今日賓廳日次,而領議政趙斗淳有身病,左議政李裕元在外未肅拜,右議政任百經未肅拜,不得來會云矣。敢啓。傳曰,知道。
政院啓曰,合辭方張之時,憲府無詣臺之員,事甚未安。除在外外,未肅拜呈告人員。竝卽牌招,何如?傳曰,允。
又啓曰,司諫黃仁夏,獻納南憲珍,旣入闕中,不待憲府去就,直爲出去,事甚未安。竝推考,何如?傳曰,允。
注書鄭謙植病代,以丁觀燮爲假注書。
以執義李基鎬,掌令柳龍䥁,持平姜周用牌不進罷職傳旨。傳曰,只推。
政院啓曰,左右史不可不備,別兼春秋金炳翊·李冕光·南一愚·趙敬夏,旣有只推之命。竝卽牌招,推移入直,何如?傳曰,允。
以別兼春秋金炳翊·李冕光·南一愚·趙敬夏牌不進罷職傳旨。傳曰,只推。
傳曰,待敎李載冕,馳詣健陵,奉審摘奸,仍留監祭,仍詣顯隆園·華寧殿,一體奉審以來。
假注書金炳洙書啓,臣敬奉聖批,馳往傳諭于明禮坊羅洞契右議政任百經所住處,則以爲臣再控危迫之懇,冒犯瀆撓之誅,及伏奉批旨,不惟不賜允兪,隆恩異數,愈往愈摰。臣雖頑如木石,迷如豚魚,今當萬化維新之會,荷此兩聖罔極之恩,苟有尺寸之能,涓埃之報,夷險之所不擇也,磨放之所不辭也。而顧臣之才不逮官不稱,分不堪,義不當,自知甚明。寧被金木之誅,莫變溝瀆之諒,冞增死罪云矣。臣旣承仍與偕來之命,故姑爲仍留之意,敢啓。傳曰,知道。
摠戎廳啓曰,本廳哨官柳晙,使之巡山,事多駭妄。爲先汰去之意,敢啓。傳曰,知道。
前弘文提學任百經疏曰,伏以臣以奏以疏,冒陳衷赤,冀幸容光之照察,而忱誠未格,天聽愈邈。憂畏縮伏,今旣浹旬矣。臣欲靦顔泯默,以俟司直之論,則袖彈之擧,尙今無聞,欲疾聲呼籲,以祈允兪之音,則袞褒之恩,愈往而隆。臣情到此,旣窮且蹙,不翅轅駒藩羝之進退不得也。臣聞論其世者,必於其相。故自唐虞以降,其治道之汚隆,人才之賢否,可歷指而議之。至若聖門高弟,由以勇許,求以藝聞,而夫子論從政,則竝與之。至於論大臣,則曰不可者,豈非大臣者特異於具臣,而非一善一能者之所可擬議耶?且如魏·翟之竝稱,而李克論功,則惟成之賢定矣。蕭·曹同時,而鄂候進賢,則獨何之功,爛焉。亦豈非相旣得人,餘不挽擧者耶?今也非賢罔功,又無一善一能,而苟授冒進,則後之尙論者,謂斯世將何如耶?其在本朝有盛焉。自國初以至今日,相府之登庸,可按而數,而亦耳目之所覩記也。雖其功業器能,不能不隨時或殊,然而極一代之選,了一代之事,而倚毗之,維持之則均耳。今或上不難愼,下又饕冒,畀之以倚毗維持之責,則又豈非謬授而病國,匪人而妨賢乎?又況歷試著績,儲望已久者,不患無人,而乃以如臣庸庸陸陸者,苟然充位,則其於國體,不已傎乎?臣自承我慈聖殿下,十行之敎,丁寧反復,敦勉備至,以賤臣去就,若有關於民憂國計者然。曁我聖上別諭下者,詡之以酬國之志,謂之以愜民之望,至以西京循吏之績,比而擬之。臣聞命怔營,不省四體之投地,臣有何治行,可以上徹聽卑之天,徒積辜負之釁,無一報答之效。至今追惟,慙恧居先,漢之黃覇,古今所稱良吏之最。而及居相府,功名反損於治郡,況萬萬不及於覇者乎?噫,異恩之曠絶如此,寵諭之荐疊至此,而若不知感激嚴畏,一向逋慢,不敢爲冒膺之計,誠以官旣不襯,義所不敢也。緣臣微諒之莫變,致有濫恩之屢褻,惶懍之極,繼以悶隘。玆敢不避猥屑,仰首鳴號。伏乞聖慈,俯察血懇,仰稟東朝,收回誤恩,俾國綱無虧,臣分獲安。臣無任震懼俟命之至云云。答曰,省疏具悉卿懇。日前慈敎,諄複懇摰,仰庶仰體隆眷,幡然出膺,而今此巽牘又至,盛引故典。蓋於辭受出處之際,必欲愼重者,益見卿之有猷有守,可以匡時,可以範俗,予之必欲致卿於左右,亦豈非以此而然乎?卿之再三謙挹,予旣不視爲飾讓,則予之前後敦勉,卿亦宜體此實心,而一往一復,虛費浹旬,渴望之思,日愈深焉。以卿忠悃,亦豈無耿耿於心者乎?予不多誥。方且臨軒而俟之,卿其諒之。仍傳曰,此批答,遣史官傳諭,仍與偕來。
上在昌德宮。停常參·經筵。
備忘記,全州營將李根奭,大邱營將徐珩淳下直。各長弓一張,長箭一部,片箭一部,筒兒一箇,賜給。
政院啓曰,假注書洪鍾學,身病猝重,勢難察任。今姑改差,何如?傳曰,允。
洪鍾學改差代,以張泰秀爲假注書。
政院啓曰,左右史不可不備,別兼春秋金炳翊·李冕光·南一愚·趙敬夏,旣有只推之命,檢閱洪遠植,由限已過,竝卽牌招,推移入直,何如?傳曰,允。
以別兼春秋金炳翊·李冕光·南一愚·趙敬夏,檢閱洪遠植牌不進罷職傳旨。傳曰,只推。
傳曰,政官,牌招開政。
傳曰,臺諫,竝許遞,今日政,差出。
傳曰,京兆堂上,竝許遞,今日政,差出。
傳曰,果川縣監趙翊在,抱川縣監趙準夏,相換。
傳曰,自今爲始,兵判通擬時,武將臣之偕至正卿者,依將望例,書入於原望筒事,著爲定式。
弘文館啓曰,副修撰金奭鎭,移拜正言,下番闕直,事甚未安。修撰徐璟淳·朴海哲,副修撰朴昌壽,竝卽牌招,推移入直,何如?傳曰,允。
以修撰徐璟淳·朴海哲牌不進罷職傳旨。傳曰,只推。
以黃海監司洪淳稷狀啓,水使沈樂承今月二十二日卒逝事。傳曰,副護軍尹錫九除授,不多日內,催促下送。
實錄廳啓曰,本廳堂上趙龜夏疏遞代,禮曹參判李載元差下,郞廳張世容,都廳郞廳移差其代,副司果趙敬夏差下,李雲弼移拜外任代,典籍朴齊敎差下,仍令該曹口傳啓下,使之察任可知。傳曰,允。
吏曹,口傳政事。同知實錄單李載元,實錄記注官單趙敬夏,記事官單朴齊敎。
兵曹,黃海水使單尹錫九除授事,承傳。
議政府啓曰,護軍鄭鎏家在湖南地,而在京身死矣。返柩時擔軍,依法典題給事,分付所經各道,何如?傳曰,允。
有政。吏批,判書未差。參判成載玉進,參議洪祐命在外。以趙得林爲吏曹判書。吏批啓曰,新判書牌招,同參政事,何如?傳曰,允。又啓曰,判書趙得林,參議洪祐命,竝在外未肅拜。小臣獨政未安,何以爲之?敢稟。傳曰,仍爲之。以申觀浩爲兵曹判書,尹正求爲大司憲,申泰運爲大司諫,孫相馹爲執義,朴履道爲司諫,姜·柳泰鉉爲掌令,李恒老·金政源爲持平,趙敬夏爲獻納,朴齊敎·金奭鎭爲正言,鄭基世爲判尹,李承輔爲左尹,兪錫煥爲右尹,金世均爲同春秋,果川縣監趙翊在,抱川縣監趙準夏,以上相換事承傳,兼甕津府使單尹錫九。再政。以李豐翼爲同敦寧,李世用爲副修撰,鮮于昇爲兵曹佐郞,申觀浩爲軍器提調,趙然成爲假監役,趙光容爲典籍,崔柄大爲昭寧園守奉官,知春秋單金世均,訓鍊都監提調單申觀浩,禁衛營提調單申觀浩,御營廳提調單申觀浩,承文副正字單白仁行。兵批,同知單池興龍,副司正單尹錫華,副司勇單王昌鎬。
政院啓曰,新除授兵曹判書申觀浩,卽爲牌招,傳授命召,何如?傳曰,允。
兵曹判書鄭基世疏曰,伏以臣祗迎特旨,以大政元定日,詣西曹政廳,經宿而板啓唱注訖。援曹例修單,請告至三度,而恩庇逾常,連賜沐暇,華縻依前,屛縮自訟。臣於是職,一之爲濫,矧又再乎?黼扆初元之會,簾帷同聽之辰,特授臣以中權旗鼓之任,臣感激殊遇,不遑揆度。趨走惟命,期效涓報,而愆尤徒積,懼惕滋甚。曩控辭本,恩批靳許,因循趑趄,察典臨期。慈敎誕宣,一念民國,慻慻乎人心向背之機,懇懇乎治道興替之關。至以世家之義,責勉備至。臣莊誦之餘,愚衷自激。必欲博詢廣採,均搜竝聽,克斷拘私,沾惠之念,務盡振掩汲遠之思,對揚我恢張之明命,報答我委毗洪私,而其奈知識未周,藻鑑未瑩,量授辨調,全昧其方,簡能掄精,尤何可論?畢竟磨勘,苟且依梳而止,則四方韎韋之希選欲補者,得不爲之落莫而失望也乎?靜言循省,悔恧交倂。臣實自知,人當謂何?且念本部管掌,非惟銓衡一事也。儲胥埒度支之用,而開節有方,鈐轄統三營之制,而組練有策,以至法衛儀仗·鹵薄之所肄,厩牧·驛傳·鎭戌之所屬,卽前代之九法四庫,是也。苟非重望通才足以緝釐而董正,則何可比論於擧其職而塞其責乎?臣之不量而入,已是愚妄,而關序蹲據,譴罰不加者,皆我聖朝包涵優假之隆恩厚澤也。臣若不自效而求退,則尤增臣貪戀之罪耳。臣又自公退以來,內惶外瘁,宿暑添症,委席啤囈,無望彈束,衆務瘝曠,一日憂悶,用敢略具文字,竊冀生成之澤。惟聖明,俯賜鑑諒,仰稟東朝,將臣所有本兵之銜,盡賜鐫免,俾公私兩得焉。臣無任云云。答曰,省疏具悉。所請依施。
吏曹判書金炳學疏。答曰,省疏具悉。所請依施。
上在昌德宮。停常參·經筵。
藥房都提調李景在,提調姜時永,副提調金鶴根啓曰,節屆庚炎,暑氣轉甚,伏未審日間,聖體,若何?寢睡·水刺之節,何如?臣等,率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,卿等,不必入侍矣。大王大妃殿·王大妃殿·大妃殿,口傳問安。答曰,知道。
備忘記,三陟營將安義錫下直,長弓一張,長箭一部,片箭一部,筒兒一箇,賜給。
政院啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,左右史不可不備,別兼春秋金炳翊·李冕光·南一愚,旣有只推之命。竝卽牌招,推移入直,何如?傳曰,允。
傳曰,日熱如此,輕囚放釋。
傳曰,予念治勿之攸係,莫如中書,憂虞之孔棘,莫如此時。此時中書之任,擧而屬之於卿,非爲卿安富尊榮之地,卿又何辭之有哉?經時之略,匡時之務,不可不煩卿而賴卿,則量而後入。雖有君子之言,夷險向前,豈非盡臣之節乎?自卿聞命以來,固知不遑自安而委寄之深,擔負之重,終非卿可得辭焉,則使古人當之,必有慨然而興者矣。惟予沖人,敷心之諭,卿又深諒,勿令久勞虛佇於屛楣之中事,偕來史官,傳諭期於偕來。
以大司諫申泰運,獻納趙敬夏,正言金奭鎭,持平金政源牌不進罷職傳旨。傳曰,只推。
以別兼春秋金炳翊·李冕光·南一愚牌不進罷職傳旨。傳曰,只推。
鄭範朝啓曰,臣範朝敬奉聖敎,馳往義禁府,取考囚徒案,則無時囚,故仍詣典獄署,取閱囚徒案,則罪人姜景瑞等二十六名,係是輕囚。故竝依傳敎,放送之意,敢啓。傳曰,知道。
弘文館啓曰,新除授副修撰李世用,卽爲牌招察任,何如?傳曰,允。
兵曹,口傳政事,司果朴履道·趙敬夏·朴齊敎。
以全羅監司鄭健朝狀啓靈巖郡大同船,到扶安縣致敗事。傳曰,董督準數鉤拯,嚴査致敗情節,斯速馳啓事,各別關飭。
以全羅監司鄭健朝狀啓全州等邑民家漂頹,人命壓死事。傳曰,三邑民戶之漂頹,人命之渰壓,若是夥多,極爲驚慘。元恤典外,各別賙濟,結構葬接之方,搜拯掩埋之節,另爲顧助,生前身還布,一竝蕩減。令各該營,厚加慰撫,無至失所流離之歎,擧行形止,消詳登聞事,廟堂措辭關飭。
御營廳啓曰,本廳千摠韓宅履,身病甚重。勢難察任,改差,何如?傳曰,允。
又啓曰,本廳哨官李奎達,身病甚重。勢難察任,改差,何如?傳曰,允。
實錄廳啓曰,郞廳朴履道·趙敬夏·朴齊敎,見帶臺職矣。職務相妨,竝今姑改差,何如?傳曰,允。
假注書金炳洙書啓,臣敬奉聖諭,馳往傳諭于右議政任百經所住處,則以爲臣文辭拙澁,不得曲寫中情,每承一番批敎,輒增一番異數,訟愆反作媒寵,披誠徒歸飾讓。今玆荐諭,式日斯降,罪戾邱山,恩渥河海,憂虞孔棘之時,治忽攸係之任,誠如聖敎矣。此時此任,屬之於如臣無似,委之以經世匡時之責,則不幾近於適越而北轅乎?臣若徒畏抗命之誅,不遵量入之計,使我聖朝四維淸明之化,緣臣而虧,三事亮采之重,緣臣而壞,則豈非大可懼哉?至承久勞虛佇之敎,萬萬悚懍。冞增死罪,恭俟重誅。轉而王人之蓬蓽淹留,轉益惶蹙,遄賜召還,千萬祈祝云矣。臣旣承期於偕來之命,故姑爲仍留之意,敢啓。傳曰,知道。
兵曹判書申觀浩疏。答曰,省疏具悉。是任之屬於如卿者,曾多已例,勿辭行公。
上在昌德宮。停常參·經筵。
備忘記,羅州營將金成喜下直。長弓一張,長箭一部,片箭一部,箇兒一箇,賜給。
政院啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
以大司諫申泰運,正言金奭鎭牌不進罷職傳旨。傳曰,只推。
政院啓曰,卽者宗廟署官員來言,再明日秋享大祭祭物看品時,提調一員,當爲進參。而都提調金左根,提調興寅君最應,俱有身病,不得進參云。提調卽爲牌招,何如?傳曰,提調許遞,前望,入之。
又啓曰,左右史,不可不備,別兼春秋金炳翊·李冕光·南一愚·趙敬夏,旣有只推之命,竝卽牌招,推移入直,何如?傳曰,允。
傳曰,在外吏曹參議許遞,前望單子,入之。
吏曹參議前望單子,入之。徐承輔落點。
傳曰,呈告兵曹參判許遞,今日改差出。
大王大妃殿傳曰,孝文殿秋享大祭,攝行磨鍊。
傳曰,偕來史官,還入。
傳曰,奉審閣臣,入侍。
議政府啓曰,增廣試日漸近,四道京試官,令政院,政官牌招,開政差出,何如?傳曰,允。如有違牌,勿爲呼望。
持平金政源啓曰,臣言議風裁,本不合於請朝耳目之任,而持憲除旨,忽下於千萬夢想之外,臣感恩怵義。雖不得不張皇出肅,粗伸叨謝之忱。而第臣於本府,已經掌憲,揆以公格,在所當遞。請命遞斥臣職。答曰,依啓。
右承旨金鶴根書啓,臣敬奉聖批,馳往傳諭于右議政任百經所住處,則以爲臣之冒死三籲,亶出萬不獲已,非敢外沽崇讓之名,妄效前輩之故事也。罄竭愚悃,靡有底蘊。庶幾仁愛之天,亟降反汗之音。不意密邇之臣,臨宣恩批,辭敎轉益鄭重,眷造轉益優異。臣雖欲拚棄廉隅,仰承德意,其於四方之駭惑,他日之僨誤何哉?惟願遄伏慢命之誅而已云矣。臣旣承期於偕來之命,故姑爲仍留之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
兵曹,口傳政事。護軍李景夏。
兵曹啓曰,各廳堂下武臣朔試射,庚暑勿爲設行,曾有定式矣。今六月及來七月朔試射,依定式,停止之意,敢啓。傳曰,知道。
又啓曰,來七月初二日宗廟·永寧殿秋享大祭時,守門當爲塡差,而本曹郞廳·都摠府郞廳·五衛將,除入直與受由,排擬苟艱。依定式,軍門將官代差以入之意,敢啓。傳曰,知道。
禮曹啓曰,卽接驪州幼學申錫榮所志,則以爲族弟錫奎,嫡·妾俱無子,以其同姓三十四寸弟致淳第二子檉,欲爲繼後,兩家諸族,相議完定。而錫奎夫妻,俱爲作故,拘於常規,不得循例禮斜。依定式,草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長申錫榮所訴,旣如此,申致淳第二子檉,立爲申錫奎之後,何如?傳曰,允。
吏曹啓曰,繕工監假監役官趙然成,以其身病,呈狀乞遞,改差,何如?傳曰,允。
有政。吏批,行判書趙得林在外,參判成載玉式暇,參議徐承輔進。吏批啓曰,行判書趙得林在外未肅拜,參判成載玉式暇,小臣独政未安,何以爲之?敢稟。傳曰,只出緊任,以趙然友爲司諫,李世用爲獻納,李根秀爲正言,兪錫煥爲兵曹參判,兪初煥爲公忠道京試官,李應夏爲慶尙道京試官,吳德泳爲全羅道京試官,李鍾正爲平安道京試官,趙應夏爲价川郡守。再政。以任冕鎬爲副校理,鄭漢然爲副修撰,韓兢人爲右尹,金德根爲同春秋,朴周憲爲直講,朱寅降爲典籍,李浩燮爲假監役,東學訓導單金鴻植。三政。左尹單韓兢人,右尹單李承輔。
兵批,以金義燾爲南固別將。
前弘文提學任百經疏曰,伏以臣衷情危迫,進退靡屆,伏地俟命,日望體下之恩,今將改月矣。奏達悃愊者五,而自歸於飾讓,疏暴肝膈者再,而未格於崇嚴,至使非常之寵。日隆於上,自速之辜,日積於下,豚魚可感,而臣則冥然,大馬猶戀,而臣則頑然,有若死拒力抗者,殆非恒情之所發也。臣本祿仕,未有奇節,初無辭尊居卑之志,亦無難進易退之操。而當此恩遇曠禮之下,苟有一毫可以仰塞明命,俯答物情者,則臣雖蹈赴糜粉,其在急病讓夷之義。臣何敢措身顧私,而不念體國之重哉?噫,輔相之職,顧何等關係,苟非其人,國受其病。臣內無所蘊之才,外無可展之具,君心爲萬化之原,而輔導之無術焉。朝廷爲四方之準,而振肅之無望焉。年功屢登,而財用久匱,民産困極,而奢汰成痼,恬嬉積習,而朝著之奔競,未盡祛。貪縱成風,而守宰之營私,未盡熄。凡此所以深憂而永款者,而亦慈敎,所以有民憂澒洞,國計岌嶪之諭者也。臣學旣昧方,愚不曉事,有何幹能,可以矯捄,有何力量,可以整理乎?罪著慢命,積犯曠日之逋傲,寵溢敦召,坐徼罕古之隆赫,此乃在昔盛時,招延名碩之晟典也。臣是何人,乃敢冒此匪據,安此匪分哉?今若諉之以仰成有他,約束可遵,包羞而冒濫,則是使荒鄕耕釣之徒,而膺聘莘訪渭之禮,下里芻牧之倫,而當擧寧購奚之典,豈其理哉,豈其理哉?昔朱夫子,極論天下之急務,大臣之選任,而反復憂歎,至以爲名爲大臣,而其實不過供給唯諾,奉行文書而已。嗚呼,此眞置相之大戒,識務之明言,而如臣者,雖欲責之以唯諾奉行,亦且不給矣。寤寐憂慄,蹙蹙靡騁而恩命不寢,史官尙留,上念國事,下顧私分,若不知干瀆之爲罪,臣之情疏,亦云慼矣。涕泣陳辭,冒死更籲於黈纊之下。伏乞聖慈,深軫盛禮之不宜虛拘,曲察微諒之斷無假飾,仰稟東朝,亟行改正,以率終始生成之澤焉云云。答曰,省疏具悉卿懇。連日凝佇,乃見巽牘,渴望之餘,不覺失圖。然而味玧卿疏,予心充然。殆若引對之席,得聞都兪之音,卿所以深憂永歎者,無非時務之切急,則平居講究,志存經濟,於此可見,而所引朱子之言,尤爲激切,卿實恥之,又可知矣。顧此欽歎,彌切想望,卿何忍浼浼乃爾乎?勿復持難,指日登對,以副此側席之望焉。仍傳曰,此批答,遣右承旨傳諭,期於偕來。
甲子六月二十八日申時上御觀物軒。奉審閣臣入侍時,右副承旨鄭範朝,假注書丁觀燮,記注官宋宅薰,記事官洪遠植,待敎李載冕,以次進伏訖。上曰,史官分左右。上曰,閣臣進前。載冕進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣健陵,仍留監祭,將事安寧之意,敢此仰達矣。上曰,史官就座。命閣臣先退。又命退,承史以次退出。
上在昌德宮。停常參·經筵。
藥房提調姜時永,左副承旨韓敬源啓曰,伏未審日間聖體,若何?寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,卿等,不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳,有身病,左議政李裕元,在外未肅拜,右議政任百經,未肅拜,不得來會云矣。敢啓。傳曰,知道。
又啓曰,合辭許久闕啓,事甚未安。除在外差祭外,未肅拜呈告人員,竝卽牌招,何如?傳曰,允。
以大司諫申泰運,正言金奭鎭,掌令姜·柳泰鉉牌不進罷職傳旨。傳曰,只推。
傳曰,傳香承旨馳詣宗廟·景慕宮,奉審摘奸以來。
傳曰,典牲提調洪耆燮,司宰提調金炳㴤,令該曹口傳相換。
傳曰,司譯提調洪鍾應,惠民提調李載元相換。
傳曰,卿之所以退讓者愈深,而予之所以期望者愈切,肝膈之言,衷曲之諭,臣主之間,今可謂兩無餘蘊,而卿庶幾犂然改圖矣。士生斯世,夙有蘊抱,則得可爲之時,處可爲之地,快然一試,亦人生之大願也。惟卿悶時病俗之意,憂國願治之念,章奏之間,不能自閟,雖不欲自任,不可得矣。卿其視此日爲可爲之時,視此職爲可爲之地,謨猷入告,其亟勿徐,以副予望,以幸民國事。偕來承旨,更爲傳諭,期於偕來。
傳曰,發遣吏郞,諸執事請齋與否,摘奸以來。
傳曰,自今爲始,京擧動時,入直玉堂,幸行時隨駕落點人,竝許騎厩馬。
弘文館啓曰,新除授副校理任冕鎬,時在京畿加平地,副修撰鄭漢然,時在公忠道扶餘地,經筵入番事緊。請竝斯速來馹上來事,下諭。答曰,許遞。
吏曹,口傳政事,典牲提調洪耆燮,司宰提調金炳㴤,已上相換事,承傳。
實錄廳啓曰,本廳郞廳趙然友見帶臺職矣。職務相妨,所帶本職,今姑許遞,何如?傳曰,允。
義禁府啓曰,統制使李鳳周狀啓內,加德僉使李基禎,爲先罷黜。其罪狀,令攸司稟處事,啓下矣。李基禎時在任所,依例發遣府書吏交代後,拿來,何如?傳曰,待待命拿囚。
吏曹,直閣單李世用。
兵曹,口傳政事。司果趙然友。
右承旨金鶴根書啓,臣敬奉聖諭,馳往傳諭于右議政任百經所住處,則以爲臣於縮伏竢勘之中,又伏承別諭下者,十行恩言,諄複隆重,眞有若古大臣敦勉之禮,臣神魄悸,涕淚交逬。臣爲有一分所蘊之實,則逢此不世之遇,豈敢不感激居先?生死向前,而一向違慢者,有甚不得者存耳。慈敎以可爲之時可爲之地,丁寧反復,敎之誨之,臣固知此日誠可爲之時,此職誠可爲之地,而自任可爲之責者,歷數古今,凡有幾人,比擬之不襯,期望之愈切,非臣一刻自安也。徊徨踧踖,不知死所,嶺海鈇鉞,有不敢辭,而近侍傳宣,體貌逈殊,委巷久留,去益惶蹙。惟願遄賜召還,無使恩禮下褻焉云矣。臣旣承期於偕來之命,故姑爲仍留之意,敢啓。傳曰,知道。
吏曹判書趙得林疏。答曰,省疏具悉。重任何可輕遞?卿其勿辭,卽爲上來肅命。
上在昌德宮。停常參·經筵。
自卯時至酉時,灑雨下雨,測雨器水深一寸三分。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨鄭範朝,今日不爲仕進,卽爲牌招,何如?傳曰,允。
又啓曰,來初五日,朝參日次矣,敢稟。傳曰,停。
傳曰,傳香承旨,馳詣宗廟·永寧殿,奉審摘奸以來。
傳曰,卿有謙挹之辭,予有敦勉之諭,非飾讓也,非虛禮也。而徒以往復之間,居然月朔已改。有若拘牽儀文,曠費時日,甚非當務爲急之義也。誠禮淺薄,予固有之出處愼重,卿無愧焉。而終非如此相持可已之事也。卿豈不諒之乎?慈敎又益鄭重,卿思報答殊遇,則必當卽日幡然。予不多誥,只自臨軒而企之事,偕來承旨,更爲傳諭于右議政,期於偕來。
大王大妃殿傳曰,向者上敎,有急欲致卿於廊廟之諭,卿之特簡,蓋以此焉。卿於出膺之祭,固不得不持重,而以諭以批,眷遇彌隆,意欲致卿之意,日急一日,而尙未聞造朝之期,予心又安得不爲之泄鬱乎?有君如此,惟當竭力報效,卿必講磨已熟矣。又何必虛徐遲緩,以費時日乎?幸勿孤此至意,俾予卽聞卿來詣,朝堂之報事,偕來承旨,一體傳諭。
議政府啓曰,本府兼備邊司,武郞廳李敏中,奔走勤仕,已滿十五朔。依例陞敍,或守令除授事,捧承傳施行,何如?傳曰,允。
議政府啓曰,本府兼備邊司,武郞廳尹一成,奔走勤仕,已滿二十朔。依例六品職遷轉事,捧承傳施行,何如?傳曰,允
禮曹啓曰,大廟秋展謁,當爲取稟。而自上方在諒闇中,不爲取稟之意,敢啓。傳曰,知道。
禮曹啓曰,景慕宮展謁,每於孟春·孟秋,取稟事,曾有定式。而自上,方在諒闇中,不爲取稟之意,敢啓。傳曰,知道。
奎章閣啓曰,景慕宮望廟樓,今朔奉審無頉之意,敢啓。傳曰,知道。
政院啓曰,大司憲尹正求,掌令姜·柳泰鉉牌不進,執義孫相馹,持平李恒老在外,一員未差。監察茶時之意,敢啓。傳曰,知道。
以大司諫申泰運,正言李根秀·金奭鎭,掌令姜·柳泰鉉牌不進罷職傳旨。傳曰,只推。
右承旨金鶴根書啓,臣於本月初一日午時量,敬奉聖諭,更爲傳諭于右儀政任百經所住處,則以爲臣之猥膺特命,今幾日也。冒陳私懇,凡幾遭乎?辭不達意,而天心竟未感回,罪著慢命,而聖度益加包容。不意慈敎聖諭,今又荐降,而其中四字下敎,有非人臣,晷刻承聞者,臣神魄遁爽,罔知攸措。附奏體嚴,更難煩瀆,只自惶懍求死而已云矣。臣旣承期於偕來之命,故姑爲仍留之意,敢啓。傳曰,知道
以右副承旨鄭範朝牌不進罷職傳旨。傳曰,只推。
政院啓曰,行都承旨趙秉協,左承旨閔奎鎬,不爲仕進,右承旨金鶴根偕來進,右副承旨鄭範朝牌不進,同副承旨任承準式暇出去,臣監察進,坐直無人。行都承旨,左承旨,竝所當牌招,而拘於廳規,不得請牌,何以爲之?敢稟。傳曰,牌招。
傳曰,俄者敦諭中,誠禮以下三十四字,還收,以安大臣之心。
傳曰,今見附奏,又不覺失圖矣。前後批諭,罄悉予懷,慈敎敦勉,若是鄭重,謂卿之不俟駕屨,政在今日,豈意尋常句語之間,引此千萬不當之義乎?殊非所望於老成者也。今旣爲卿還收,幸勿存諸雅量。大抵臣主之際,尙未面悉衷曲,實非上下交孚之道,卿之一聽面諭,是予日夕之望也。卿其諒之卿其諒之,事。偕來承旨,更爲傳諭于右議政,期於偕來。
知事曺錫雨疏。答曰,省疏具悉。所請依施。
吏曹參議徐承輔疏。省疏具悉。爾其勿辭察職。
上在昌德宮。停常參·經筵。
自卯時至人定,灑雨下雨,測雨器水深三分。
備忘記,西原營將梁柱石,西北僉使金錫禧下直。各長弓一張·長箭一部·片箭一部·筒兒一箇,賜給。
政院啓曰,合辭許久闕啓,事甚未安。除在外外,呈告人員,竝旣牌招,何如?傳曰,允。
又啓曰,右副承旨鄭範朝,今日不爲仕進,卽爲牌招,何如?傳曰,允。
右承旨金鶴根書啓,臣於本月初一日戌時量,敬奉聖諭,更爲傳諭于右議政任百經所住處,則以爲臣自伏奉不敢承聆之敎,伏地戰恐,求死不得。荐伏承溫諭下者開示,則極其諄複,誘誨則極其懇摰,至有三十四字還收之命,此誠曠千古一有之異數也。臣是何人,得此恩禮於君父乎?況以賤末去就,一日再諭,致煩酬應於乙夜之中,尤是臣,罪上添罪,迷悶迫塞,不省所對云矣。臣旣承期於偕來之命,故姑爲仍留之意,敢啓。傳曰,知道。
都摠府啓曰,今日入直,內三廳武兼禁軍及軍兵等,當爲中日,習射技放,而孝文殿秋享大祭正日相値,不得設行之意,敢啓。傳曰,知道。
傳曰,附奏之來,知卿之領會,予意甚可幸也。然而一聽面諭之意,尙無回覆之語,此心佇鬱,轉益甚焉。乙夜酬應,何可自恤乎?卿其深諒焉事。偕來承旨,更爲傳諭于右義政,期於偕來。
傳曰,吏曹參判有闕之代,前望,入之。
吏曹參判前望,入之。南性敎落點。
政院啓曰,事變假注書金炳洙,身病猝重,勢難察任。今姑改差,何如?傳曰,允。
又啓曰,大司憲尹正求,掌令姜·柳泰鉉牌不進,執義孫相馹,持平李恒老在外,一員未差。監察茶時之意,敢啓。傳曰,知道。
以右副承旨鄭範朝牌不進罷職傳旨。傳曰,只推。
以大司諫申泰運,正言李根秀·金奭鎭,掌令姜·柳泰鉉牌不進罷職傳旨。傳曰,只推。
金炳洙改差代,以高景晙爲事變假注書。
右承旨金鶴根書啓,臣於本月初二日午時量,敬奉聖諭,更爲傳諭于議政府右議政任百經所住處,則以爲臣罪犯積逋,恩荷曲貸,危蹙之情,一日甚於一日,曠絶之敎,一節甚於一節。將進而應命乎,則貽累則哲之明,欲退而泯默乎,則坐要非尋常之寵,臣情到此,進退維谷。惟有拚棄廉隅,呈身面懇,冀幸萬一,而震剝之餘,添以暑祟,彈束無望,少可調息,俟間造朝,仰請處分。而近侍之久辱陋巷,尤增臣罪,亟許召還,攢手以祝云矣。臣旣承期於偕來之命,故姑爲仍留之意,敢啓。傳曰,知道。傳曰,今見附奏,右相俟間造朝云,爲國事萬幸。偕來承旨還入,以安大臣之心。
假注書張泰秀書啓,臣於本月初一日辰時量,敬奉聖敎,馳往明陵·蜂峴,巡審摘奸,則防路之石築,久益堅固,障谷榛荊,尤就叢密。峴上結幕處,守直之節,亦爲着實擧行,仍詣昭顯墓看審,則植木叢茂,各處守護。竝皆無頉之意,敢啓。傳曰,知道。
傳曰,初五日次對,進定於再明日。
吏曹參判成載玉上疏。答曰,省疏具悉。所請依施。
上在昌德宮。停常參·經筵。
自前夜一更至初三日開東,灑雨下雨,測雨器水深一寸五分。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右承旨金鶴根,同副承旨任承準,今日不爲仕進,竝卽牌招,何如?傳曰,允。
實錄廳啓曰,日錄抄節之役,今已垂畢,將始纂修矣。各房堂上洪在喆·尹致羲·趙得林·曺錫雨·李承益·朴珪壽·金輔鉉·金炳地·趙秉協·李載元·趙成夏,竝姑減下。行知中樞府事金炳學,行知中樞府事金炳國,行戶曹判書李敦榮,行上護軍金學性,行判尹鄭基世,行上護軍洪鍾應,行知敦寧尹致定,左參贊姜時永,行大護軍申錫愚,纂修堂上,仍爲差下,兼廣州留守金炳冀,亦爲差下。令該曹口傳啓下,何如?傳曰,允。
實錄廳啓曰,郞廳李正魯·洪淳學·朴履道·趙用夏·鄭基勉·李心宰·鄭漢朝·李應夏,竝姑減下。應敎洪承億,副司直張世容·洪軒鍾·趙熙一·李啓魯,左通禮兪晩源,副應敎吳俊泳,副司果趙然友·趙秉世·李基正·蔡東述·趙敬夏·金炳翊·南一愚·李冕光·朴齊敎,前右通禮申檀,兵曹正郞趙寧夏,修撰徐璟淳,直閣李世用,兵曹正郞尹成鎭,待敎李載冕,纂修郞廳,仍爲差下,時無職名人。令該曹,口傳付軍職,何如?傳曰,允。
傳曰,吏判有闕之代,前望單子,入之。
吏曹判書前望單子,入之。尹致定落點。
傳曰,藥院都提調之代,右議政爲之。
傳曰,政官牌招,開政。
傳曰,摠管竝許遞,今日政,差出。
傳曰,呈告藝文提學許遞,今日政,差出。
傳曰,呈告春秋許遞,今日政,差出。
政院啓曰,大司憲尹正求,掌令姜·柳泰鉉牌不進,執義孫相馹,持平李恒老在外,一員未差。監察茶時之意,敢啓。傳曰,知道。
又啓曰,事變假注書高景晙,時無職名,令該曹,依例付軍職,冠帶常仕,何如?傳曰,允。
又啓曰,明日次對,兩司當爲進參,除在外外。呈告人員,竝待開門牌招,何如?傳曰,允。
以右承旨金鶴根,同副承旨任承準牌不進罷職傳旨。傳曰,只推。
以大司諫申泰運,正言李根秀·金奭鎭,掌令姜·柳泰鉉牌不進罷職傳旨。傳曰,只推。
大王大妃殿傳曰,山陵忠義高奭鉉,今日政六品職,擬入。
吏曹,口傳政事,實錄纂修堂上單金炳冀。
兵曹啓曰,僉知中樞府事趙成夏,文臣兼宣傳官宋奎灝·李應夏,宣傳官朴鼎和,俱以病難供職,呈狀乞遞。竝改差,何如?傳曰,允。
御營廳啓曰,本廳哨官金聖仁,身病甚重,勢難察任。改差,何如?傳曰,允。
戶曹啓曰,各道年分事目。從當磨鍊以入矣。災傷覆審,勿送敬差官,專委道臣,旣成近例。今年亦依此擧行事,分付,何如?傳曰,允。
兵曹,口傳政事,副護軍趙成夏,副司果申檀。
刑曹啓曰,全羅前前監司金始淵在任時,壬戌春還餉,未分給條二千兩。又爲捧上之意,敢啓。傳曰,知道。
以京畿監司趙在應狀啓,安城郡田稅船,到富平府鷹島前洋致敗事。傳曰,無端致敗,甚是未詳。鉤拯之除,勘合穀物,到底嚴覈登聞。
吏曹,口傳政事。實錄纂修堂上單,金炳學·金炳國·李敦榮·金學性·鄭基世·洪鍾應·尹致定·姜時永·申錫愚。
行判敦寧李景在,箚曰,缺答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
行吏曹判書趙得林上疏。答曰,省疏具悉。實病旣如此,所請依施。
上在昌德宮。停常參·經筵。
自未時至人定,灑雨下雨,測雨器水深五分。
政院啓曰,大司憲尹定求,掌令姜·柳泰鉉牌不進,執義孫相馹,持平李恒老在外,一員未差。監察茶時之意,敢啓。傳曰,知道。
又啓曰,行吏曹判書尹致定,參判南性敎,參議徐承輔,牌不進推孝傳旨及罷職傳旨,今方捧入。而開政命下之後,如是違牌,事甚未安。判書·參判,竝更牌招,何如?傳曰,允。參議只推一體牌招。
以大司諫申泰運,正言李根秀·金奭鎭,掌令姜·柳泰鉉牌不進罷職傳旨。傳曰,只推。
傳曰,禁衛都提調之代,判敦寧爲之。
傳曰,大臣·政府備局堂上,引見。
大王大妃殿傳曰,大臣所奏,事體得當矣。追念平昔,忠敬篤至之性,謹愼謙約之行,仰邀累朝禮遇之隆,而在廷之所共欽歎者也。今日宗社之賴之,莫非積善餘慶,則崇報之念,尤當何如?南延君祠版,其施不祧之典,諡號改以忠正公,以爲顯揚德美,永世無斁之道。
大王大妃殿傳曰,當該注書,施以譴罷之典。
傳曰,南延君延諡題主日,內外祠版,遣承旨致祭。
事變假注書李泰永狀啓,臣於本月十六日未時量,敬奉聖諭,馳往傳諭于咸鏡監營,議政府左議政李裕元所住處,則以爲臣於藩司待罪之中,忽伏奉萬萬非常之命,王人遠臨,恩諭誕宣,伏地震懍,罔知攸達云矣。臣則仍爲復路之意,馳啓。踏啓字。
政院啓曰,行吏曹判書尹致定,參判南性敎,參議俆承輔,牌不進推考,傳旨及罷職傳旨,今方捧入。而開政命下之後,如是違牌,事甚未安。判書·參判陳疏,何以爲之?敢稟。傳曰,判書·參判疏批已下,卽爲牌招,參議只推,一體牌招。
議政府啓曰,臣等奉承慈敎,退閱已議諡之諡狀,則曺好益·鄭瀁之曾經進善,金就文·金義貞之道義成就,任聖皐之臨難樹立。俱合據其本領,用示表奬之典,令弘文館改定以入,何如?傳曰,允。
禮曹啓曰,卽接公忠監司李秉文移文,則以爲靑山縣,鄕校殿宇棟樑,年久朽敗。聖殿正間,多有滲漏,顚覆之患,迫在朝夕。今將修箿告由,移還安祭,香祝自本曹啓稟下送云矣。靑山縣,鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
兵曹啓曰,羽林衛將閔致鴻,時無職名,依例口傳,付軍職以入之意,敢啓。傳曰,知道。
以假注書張泰秀譴罷傳旨。傳曰,分揀。
成均館啓曰,今比慶科增廣,監試初試,時照訖講。自今月初十日爲始,開講之意,敢啓。傳曰,知道。
實錄廳啓曰,本館修補,今已告訖。今初六日,移設校書館之意,敢啓。傳曰,知道。
有政。吏批,行判書尹致定進,參判南性敎,參議徐承輔,牌招不進。
以尹顯歧爲司諫,金東軾爲持平,蔡東述爲獻納,白奎洙爲副校理,李赫準爲副修撰,金世均爲知敎寧,鄭基世爲藝文提學,兪錫煥爲知春秋,李敎善爲禁府都事,申一善爲假監役,李鳳歧爲德陵直長,韓致敎爲智陵參奉,卞浩一爲懿昭墓守衛官,司譯提調洪鍾應,惠民提調李載元以上,相換事承傳。兼持平三單,兪初煥·李應夏·吳德泳,兼監察單,李鍾正。再政。以許棨爲工曹判書,高奭鉉爲漢城主簿,金載瓛爲典籍,玄佐國爲義陵奉事,同春秋單兪錫煥兼知實錄,洪在喆·尹致羲·趙得林·曺錫雨,同知實錄李承益·朴珪壽·金輔鉉·金炳地·趙秉協·李載元,實錄修撰官趙成夏,編修官李正魯·洪淳學·朴履道·趙用夏·鄭基勉,記注官李心宰·鄭漢朝·李應夏以上,減下。兼實錄纂修郞廳,二十二單,洪承億·張世容·兪晩源·吳俊泳·趙然友·申檀·趙秉世·李基正·洪軒鍾·趙寧夏·趙熙一·徐澋淳·李世用·尹成鎭·李啓魯·蔡東述·趙敬夏·金炳翊·南一愚·李冕光·李載冕·朴齊敎
兵批,以金世均爲都摠管,趙然昌·金翊鎭·李參鉉·徐相鼎·成載玉·洪鍾雲·尹行福·韓啓源·宋廷和爲副摠管,申在順爲僉知,閔致鴻爲羽林將,李根秀·金聲根爲文兼,李龜濟爲備邊郞,權譓爲守門將,吳正善爲宣傳官,李周鎬爲部將,趙羲贊爲廣州中軍,訓鍊判官加設單李鍾健,副司果申贊熙,訓鍊都監挾輦把摠閔致鴻,今加折衝,滿二十四朔,依定式加資,都摠管單趙然昌。
吏曹,口傳政事。
山陵忠義單,申命善。
吏曹啓目。出身李鎭禹名字,改以炳健事告狀,依例令藝文館給帖何如。啓。依允。
吏曹啓曰,假監役李浩燮,以其身病,呈狀乞遞。改差,何如?傳曰,允。
以吏曹參議徐承輔再牌不進罷職傳旨。傳曰,只推。
政院啓曰,奏御文字,何等審愼,而今日次對,擧措有所錯誤,致勤下詢,事未前有,萬萬未安。臣之矇然捧入,不勝悚惶。當該注書,所當重勘,而本院請推之外,無他可施之罰,何以爲之?敢稟。傳曰,從重推考。
兵曹,口傳政事。副護軍閔致鴻。
領敦寧金興根箚。答曰,省箚具悉卿懇。愼節奉慮,無妄之祟自可勿藥,而提擧之任,本非劇務,則有此辭巽,過矣過矣。雖然爲安卿心,禁衛提調,今姑勉副,卿其諒之。親近藥餌,益加調護。仍傳曰,此批答,遣史官傳諭。
吏曹參判南性敎疏。答曰,省疏具悉。卿其勿辭行公。
行吏曹判書尹致定疏。答曰,省疏具悉。卿其勿辭行公。
甲子七月初四日辰時,上御熙政堂。大王大妃殿垂簾,大臣·政府·備局堂上,引見入侍時,右承旨金鶴根,假注書張泰秀,事變假注書高景晙,記事官洪遠植·李載冕,領議政趙斗淳,右議政任百經,備堂李敦榮·金大根·徐戴淳·李宜翼·任泰瑛·申觀浩·趙獻永·許棨·李景夏,校理李在果,以次進伏訖。上曰,史官分左右。斗淳問候訖。大王大妃殿曰,向者處分中,罪人疏鬱事,想已査閱,文案將何以爲之乎?斗淳曰,關係於逆節及義理者,則不可擧論,而獄案中,亦或有未詳者,更爲詳審擧行矣。大王大妃殿曰,此時此事,甚爲關心。時原任大臣,來詣賓廳,旬間磿勘也。斗淳曰,此是極審愼之事,旬前則恐未及査勘,似至望念間矣。上曰,次對爲之。斗淳曰,慶科大小初試,旣令道臣主試,京試官亦旣差出矣。値此初元,莫盛之會,造士籲俊,所以集景休,而奬儒化也。若復循襲積久,已痼之弊,遂無否革改觀之效,則玆所謂每經一番科擧,輒失一番人心者也。爲主司者,非朝家倚遇,則皆新進自好者也。其所慥慥,宜無待乎加勉,而今科爲八方,多士人心向背之機。萬一事後傳聞,出於期望之外,則不但非對揚殫竭之義,安得無糾逖警罰之擧乎?預先操飭,期有實效,何如?大王大妃殿答曰,自廟堂,京試官發牌,面面申飭,使之惕念擧行,可也。出擧條。斗淳曰,頃以湖西·關西糴弊釐正事,有所經稟行會,而于今屢朔,訖無動靜。此係極審愼之政,博採廣詢,固難以立談就決,而荏苒趑趄。若復拖過時月,則其將如前白徵而已乎?兩道道臣,竝從重推考,使之條陳方略,不日登聞之意,行會,何如?大王大妃殿答曰,依爲之。出簾敎。斗淳曰,旌義·大靜兩守令,挽近多屬濟州文武人,夫居其鄕,爲其官,凡係爲治,誠有許多窒礙。此通編所以不許其墳墓田土,所在處者也。臣意則,此兩邑,作爲邊地,窠京外有聲績人,擇差以送,濟州文武之有守令階級者,則以三南邑中,隨其相當窠差送,勿令有淹鬱之歎似好,故仰達矣。大王大妃答曰,依爲之。出擧條。斗淳曰,宗英中大王別子外,世遷禮也。而南延君祠版,在今日事體,有別不祧之典,有不待世次悠久之後。且念平昔,愼謹晦默,終始肫篤,毓慶儲祉,用供我宗社萬億之休,當時節惠,非不優渥,而在今日,亦宜改定美謐,以寓聖思恐好,故仰達矣。大王大妃殿答曰,予亦有是心久矣。而主上方在沖年,姑未及領會,大臣所奏如此,當有處分矣。出擧條。斗淳曰,贈上相文肅公李一相,抗言斥和,與三學士齊。李·杜之名,旋作質北之行。畢竟全節而還,同時節義之臣,擧蒙世祀之典,而此家祀版,親盡將埋矣。特許不祧,以寓祟奬之政恐好,故仰達矣。大王大妃殿答曰,依爲之。出擧條。斗淳曰,故相臣金尙喆,諡號忠靖,與其祖名音相同,贈吏判趙興鎭,義州守城,屹然爲江·淮保障,淍發將領,始終敵愾之功,于今塗人耳目,而節惠闕一忠字,似是欠典。此兩諡,傡令弘文館,改定以入,何如?大王大妃殿答曰,依爲之。出擧條。斗淳曰,故生員閔致舜,以故相臣,文忠公鼎重,故相臣文孝公鎭長之後,循襲家法詩禮,以小學爲立身之準則,事所後母至孝,凡事之難易可否,與力之可爲與不可爲,無敢自專,無敢直遂。而亦必喩之以道,顧厄於短造,臨沒無他言,唯以不克終養,爲大戚。蓋其天賦所自植,不待强勉,而得之者也。于今五十餘年,士友間稱述不衰,似此至行,宜施臺憲之贈,以勗世敎,故仰達矣。大王大妃殿答曰,依爲之。出擧條。斗淳曰,政府兼籌司有司堂上,有闕之代,上護軍金輔根,判尹鄭基世差下,行大護軍吳取善,關東句管差下,何如?大王大妃殿答曰,依爲之。出簾敎。斗淳曰,勳府有司堂上有闕之代,寧豐君崔遇亨差下,何如?大王大妃殿答曰,依爲之。出簾外。斗淳曰,前府使白樂貞之不赴三和,究其心有足多者,此與未赴任,罪罷有異,許用防禦履歷似好,故仰達矣。大王大妃殿答曰,依爲之。出擧條。斗淳曰,前持平愼載祐,旣經侍從,法當惟恩,而所后家則無可施處云,依近例,移施其本生父,何如?大王大妃殿答曰,依爲之。出擧條。斗淳曰,訓·禁·御·摠四營,原有津將及屯監軍校中,年次久勤者當之,而本任許令任帶,固是厚風,而津與屯所賴,厚薄雖殊,足以酬幾年任使之勞。今當加出數多之時,津屯差送之代,以加出爲陞實,實爲方便變通之道。以此意,分付各營,使之依此擧行,何如?大王大妃殿答曰,依爲之。出擧條。斗淳曰,雲監官生之納儀器媒陞級,其來已久,而夫以千乘之國,若値可用之時,寧或待官生所納,而始能集事乎?徒見其事體之不嚴,階級紛競之莫甚。從今以後,凡係儀器,一切勿許其來納,將臣此奏,揭付本監壁上,何如?大王大妃殿答曰,以此定式,永無日後之弊,可也。出擧條。百經曰,臣之萬萬無當於輔相之職,非但臣自知之明,幾或天鑑之俯燭,而其間奏達衷懇,疏籲情實,又不知幾遭矣。只緣辭不達意,誠未格聽,致煩酬應,祗積罪戾。伏況我殿下,隆摰之眷,慈聖殿下,諄複之敎,實非如臣不肖,所敢承當者。第念文字干瀆,誠不如前席面懇,故不得已冒沒呈身,非敢以見職自居然而憂懼慙恧者,有倍於縮伏竢命之日也。顧今民憂也,國計也。固不可曰,已安已治,而實憂虞艱棘之會也。以時則聖上初元也。以責則沖齡協輔也。此時此任,尤宜難愼,而如臣愚劣,冒濫充位,無一裨補,有百僨誤,則其於民望何,其於國事何哉?臣積日逋慢,死不敢當者,非特臣一身狼狽而已。伏願亟回聖聰,卽賜斥退,改卜賢德,是臣區區之祝。大王大妃殿答曰,鼎席備員,無時不關重,而今日民憂國計,異於他時。且主上在沖年,左右輔導,幸賴老成,自卿大拜,輿情欣洽爲國事萬幸。更勿辭巽,克念廟務,可也。出擧條。上曰,大臣就座。鶴根曰,諸宰奏事。敦榮曰,無所奏矣。鶴根曰,玉堂所懷奏之。在果曰,臣謏陋蔑學,猥廁經幄,不敢以見識自居,區區愚衷。惟望我殿下,終始典學,日新又日新而已。夫以虞舜之聖,猶有罔遊日之戒,且以殷宗之德,亦有懋時敏之訓,虞舜·殷宗之聖之德,非不至矣。益與傅說之爲臣也。眷眷愛君,有不能自已者如此。顧今殿下,聖德允符虞舜·殷宗,賤臣學識,不敢比擬於益與傅說,而惟其一段愛君之心,秉彝之所同得,不敢不以古人之所爲者,自勉也。見今庚炎方劇,維値停講之時,而請燕濩濩之中,每加溫繹,以待殿角之微涼,日賜講對,無少作掇,則學就於緝熙光明,治躋於協和郅隆,我東方無疆之休,權輿於斯矣。惟殿下,懋哉懋哉。上曰,所奏切實,當體念矣。出擧條。鶴根曰,今日賓對,兩司無一人進參,事甚未安。違牌諸臺,竝推考,何如?大王大妃殿答曰,依爲之。出簾敎。上曰,史官就座。命大臣先退,又命退。諸臣以次退出。
上在昌德宮。停常參·經筵。
自卯時至人定,灑雨下雨,測雨器水深一寸五分。
藥房都提調任百經,提調姜時永,副提調金鶴根啓曰,伏未審日間,聖體,若何?寢睡·水刺之節,何如?臣等,率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿,大妃殿·口傳問安。答曰,知道。
政院啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,右副承旨鄭範朝,今日不爲仕進,卽爲牌招,何如?傳曰,允。
都摠府啓曰,今日入直,內三廳武兼禁軍及軍兵等,中日習射技放,請出標信。傳曰,知道。
傳曰,福寧君·福平君·義原君·安興君·興寧君·興完君,不待諡狀,卽爲議諡以入。
兵曹,都摠府啓曰,今日入直,內三廳武兼禁軍及軍兵等,中日習射技放矣。雨勢如此,停止之意,敢啓。傳曰,知道。
政院啓曰,大司憲尹正求,掌令姜·柳泰鉉,持平金東軾牌不進,李恒老,執義孫相馹在外,監察茶時之意,敢啓。傳曰,知道。
以右副承旨鄭範朝牌不進罷職傳旨。傳曰,只推。
以大司諫申泰運,司諫尹顯歧,獻納蔡東述,正言李根秀·金奭鎭,掌令姜·柳泰鉉,持平金東軾牌不進罷職傳旨。傳曰,只推。
議政府啓曰,黃海水使沈樂承,在任身死矣。返柩時擔軍,依法典題給事,分付所經各道,何如?傳曰,允。
議政府啓曰,卽見戶曹所報則,以爲本曹歲入,不足已久。平山稅米太之年前許代者,還復舊例,自今年爲始,竝令本色上納爲辭矣。經費足則代錢,以紓之經費詘則本色,以報之,此非有一定不易之事例者也。自今年爲始,以本色上納之意,行會該道,何如?傳曰,允。
弘文館啓曰,新除授副校理白奎洙,副修撰李赫準,竝卽牌招察任,何如?傳曰,允。
甲子七月初五日辰時,上御觀物軒。藥房入診入侍時,都提調任百經,提調姜時永,副提調金鶴根,假注書丁觀燮,記注官宋宅薰,記事官洪遠植,待敎李載冕,以次進伏,醫官鄭有曾·李漢慶·李章赫·朴演鏞,進伏楹外訖。上曰,史官分左右。百經問候訖。奏曰,醫官待令,使之入診乎?上可之,有曾等以次診候,退伏楹外訖。百經曰,脈候奏之。有曾等起伏奏曰,脈候左右三部,調均矣。百經問于醫官曰,日前所御湯劑,連爲進御可乎?有曾等曰,以此繼進甚好矣。百經曰,日前進御加味枳朮果爲順下乎?上曰,順下矣。百經曰,枳朮湯連爲進御,恐好矣。缺
上在昌德宮。停常參·經筵。
自前夜三更至開東,灑雨下雨,測雨器水深三分。
政院啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,左副承旨韓敬源,右副承旨鄭範朝,今日不爲仕進,竝卽牌招,何如?傳日,允。
兵曹啓曰,本曹正郞許㥌,身病甚重,勢難察任,改差,何如?傳曰,允。
禮曹啓曰,龍山江楮子島,祈雨報謝祭,待立秋後,擇日擧行事,已爲啓下矣。報謝祭,令日官李秉洪推擇,則今七月十七日爲吉云。以此日設行,何如?傳曰,允。
以副校理白奎洙,副修撰李赫準牌不進罷職傳旨。傳曰,只推。
吏曹,都堂會圈四點,南一愚·姜國馨·金炳翊·李冕光·李鍾正。
傳曰,在外臺諫許遞,前望,入之。
傳曰,東壁外玉堂,竝許遞,政官牌招開政。
政院啓曰,大司憲尹正求,掌令姜·柳泰鉉,持平金東軾牌不進,一員執義未差。監察茶時之意,敢啓。傳曰,知道。
實錄廳啓曰,纂修堂上,今已差下,從近擇日,齊進春秋館,開庫奉審,考見凡例,何如?傳曰,允。
實錄廳啓曰,本廳纂修郞廳蔡東述,時帶臺職矣。職務相妨本職,今姑許遞,令該曹付軍職,何如?傳曰,允。
臺諫前望,入之。執義閔胄顯落點。
以右副承旨鄭範朝牌不進罷職傳旨。傳曰,只推。
以大司諫申泰運,司諫尹顯歧,獻納蔡東述,正言李根秀·金奭鎭,掌令姜·柳泰鉉,持平金東軾牌不進罷職傳旨。傳曰,只推。
承文院啓曰,文臣登科時,年滿五十人,分館後陞六,載在法典矣。今亦有如此之人,依例陞六之意,分付銓曹,何如?傳曰,允。
政院啓曰,應敎洪承億內閣進,校理二員,副校理二員,修撰二員,副修撰二員未差,玉堂上下番俱空,事甚未安。副應敎吳俊泳,卽爲牌招入直,何如?傳曰,允。
兵曹,口傳政事。副司果蔡東述。
兵曹啓曰,今七月初六日甲辰,酉初初刻九分立秋,改火進上時。宗廟署·永禧殿·永寧殿·孝文殿·景慕宮·毓祥宮·宣禧宮·景祐宮·慶壽宮,依例改火。
奎章閣·議政府·承政院·漢城府,一體頒火之意,敢啓。傳曰,知道。
以吏曹參議徐承輔牌不進罷職傳旨。傳曰,只推。
有政。吏批,行判書尹致定,參議徐承輔,牌招不進,參判南性敎進。
吏批啓曰,行判書尹致定,參議徐承輔,竝牌不進。小臣獨政未安,何以爲之?敢稟。仍爲之。
以蔡東寔爲持平,李從鶴爲獻納,李亮信·姜晉奎爲校理,姜國馨·金炳翊爲副校理,李冕光·韓龍敎爲修撰,南一愚·李鍾正爲副修撰,趙秉世爲奉常正,趙寧夏爲檢詳,韓緻奎爲兵曹正郞,兼知實錄單,金炳冀,行副護軍愼尙欽,今加嘉善,年七十一,侍從臣前持平愼載佑,本生父推恩,移施事承傳。再政。以張膺杓爲掌樂正,金羽休爲司成。
兵批,僉知單,閔致鴻。
上在昌德宮。停常參·經筵。
自前夜五更至開東,灑雨下雨,測雨器水深三分。
自開東至申時,灑雨下雨,則雨器水深四寸三分。
政院啓曰,合辭許久闕啓,事甚未安。未肅拜呈告人員,竝卽牌招,何如?傳曰,允。
又啓曰,右副承旨鄭範朝,今日不爲仕進,卽爲牌招,何如?傳曰,允。
又啓曰,應敎洪承億內閣進,副應敎吳俊泳牌不進,玉堂上下番俱空,事甚未安。新除授校理李亮信·姜夏奎,副校理姜國馨·金炳翊,修撰李冕光·韓龍敎,副修撰南一愚·李鍾正,竝卽牌招,推移入直,何如?傳曰,允。
又啓曰,來十一日朝參日次矣,敢稟。傳曰,停。
成均館啓曰,今月初七日上旬,輪次當爲設行,而大提學未差,不得爲之之意,敢啓。傳曰,知道。
吏曹啓目。權知承文院副正字孫永一·趙秉稷·朴寅壽·黃鍾運,口傳施行,何如啓。依允。
又啓目,權知成均館學諭李泰永·金尙萊·安翊良·韓聖根·崔相綰·高景晙·金炳洙,口傳施行,何如啓。依允。
又啓目。權知校書館副正字劉學洙·李學年·張斗憲·金秉健·韓錫奎,口傳施行,何如啓。依允。
又啓目。權知成均館學諭崔相綰,權知校書館副正字張斗憲,俱爲登科前,年滿五十,依法典六品職,遷轉何如啓。依允。
政院啓曰,卽者,兵曹郞廳來言,敦化門·弘文館·北水閣,三處水門,水勢漲溢,當爲開鑰云矣。依定式除標信,開閉之意,敢啓。傳曰,知道。
又啓曰,大司憲尹正求,執義閔胄顯,掌令姜·柳泰鉉,持平蔡東寔·金東軾牌不進。監察茶時之意,敢啓。傳曰,知道。
傳曰,在謫未蒙放,身死人,添入於今番別歲抄,旬內書入事,更爲分付。
政院啓曰,行都承旨趙秉協,左承旨閔奎鎬,右承旨金鶴根,不爲仕進,右副承旨鄭範朝傳旨未下,同副承旨任承準式暇,出去院中。只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨鄭範朝牌不進罷職傳旨。傳曰,只推。
以大司諫申泰運,司諫尹顯歧,獻納李從鶴,正言李根秀·金奭鎭,執義閔胄顯,掌令姜·柳泰鉉,持平蔡東寔·金東軾牌不進罷職傳旨。傳曰,只推。
以副應敎吳俊泳牌不進罷職傳旨。傳曰,只推。
政院啓曰,副應敎吳俊泳,旣有只推之命,卽爲牌招,推移入直,何如?傳曰,允。
以右承旨金鶴根牌不進罷職傳旨。傳曰,只推。
御營廳啓曰,南水閣西邊鐵門破傷處,東營入直軍八名,除出守直,而宮墻外巡邏,難以分排,助番牙兵八名。參入警巡之意,敢啓。傳曰,知道。
議政府啓曰,向以潛蔘事,簾敎鄭重,不趐截嚴,而設禁之際,慮或事權不一特令松營,專任責成者,亶出於淸源揣本令行禁止之聖念矣。其所對揚,似當精白,一心奉法。惟謹警惕之意,宜倍他時,而第利之所在,弊竇百出,陸走海越之蹊逕多歧,奸校細民之情狀叵測,目今篸節漸近,不知何許變怪。又出何地,其可曰國有法綱乎?然則國綱之立不立,全在於蔘禁之行不行,主管旣專,分謗無所。今日留臣之責,非往時之比矣。更加提飭使之,另立科條,到底綜察,以爲奉朝令申國禁之地,何如?傳曰,允。
兵曹啓曰,卽接西所衛將,王殷疇牒報,則明禮門東邊內,官墻二間許,因雨頹圮云。爲先令紫門監,以杻把子及長木,堅實圍排把守,則金虎門入直軍十名除出,限修築間,嚴加守直之意,敢啓。傳曰,知道。
兵曹啓曰,卽接慶熙宮,入直衛將安興吉牒報,則本宮內武德門內,西邊小松一株,拔根顚仆云。依例斫去之意,敢啓。
兵曹啓曰,卽接南所,入直衛將趙希永牒報,則南水閣西邊鐵門,爲雨水所激破傷云。爲先令紫門監,堅實樹柵,卽速修改。而把守軍兵,令該營,量宜除出,限修改間,嚴加守直之意,分付,何如?傳曰,允。
訓鍊都監啓曰,因兵曹草記,明禮門東邊內,宮墻二間許頹圮處,金虎門入直軍十五名除出,將校一人率領,限修築間,嚴加守直之意,敢啓。傳曰,知道。
吏曹啓曰,昨日政,副校理金炳翊與本曹判書,臣尹致定有舅甥應避之嫌,則當爲啓請擬望,而臣之曚然擬入,至蒙恩點。臣不勝惶恐,而原望筒勿施,何如?傳曰,允。
上在昌德宮。停常參·經筵。
政院啓曰,合辭許久闕啓,事甚未安。未肅拜呈告人員,竝卽牌招,何如?傳曰,允。
又啓曰,右承旨金鶴根,同副承旨任承準,今日不爲仕進。竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,宣沙浦僉使崔光崙下直。長弓一張,長箭一部,片箭一部,筒兒一箇,賜給。
傳曰,在謫未蒙放身死人,一體書入事,分付義禁府。
以副應敎吳俊泳,校理李亮信·姜夏奎,修撰韓龍敎,副修撰李鍾正牌不進罷職傳旨。傳曰,只推。
兵曹啓曰,卽接慶熙宮衛將牒報,則武德門西邊小松一株顚仆云。依例斫去之意,敢啓。傳曰,知道。
司譯院啓曰,漢學堂下譯官秦繼煥·金學勤·安東旭·李應一·卞壽獻·崔昌淵·金應復·洪景祖·崔昌植,淸學朴命鴻·金德奎·金秀男·張彦植·方允謙·李鍾岷,蒙學李基龍·李宜達,學官韓應晩,倭學李熙聞·秦相琦·朴鍾健·玄豐瑞·李兢謨·朴基龍·金景道·李鍾岱,係是久次之人。各加一資,以爲任使之地,何如?傳曰,允。
政院啓曰,應敎洪承億內閣進,副校理姜國馨在外,一員未差,修撰李冕光,副修撰南一愚,別兼春秋進,玉堂上下番俱空,事甚未安。副應敎吳俊永,校理李亮信·姜夏奎,修撰韓龍敎,副修撰李鍾正,旣有只推之命。竝卽牌招,推移入直,何如?傳曰,允。
傳曰,在外摠管許遞,前望,入之。
摠管前望,入之。副摠管李興敏·金在顯落點。
傳曰,知申外承旨,竝許遞,前望,入之。
承旨前望,入之。徐堂輔·南鍾順·李晩運·李奎奭·李容直落點。
兵曹,口傳政事。副護軍閔奎鎬·鄭範朝。
傳曰,泮長有闕之代,前望,入之。
大司成前望,入之。李鍾淳落點。
政院啓曰,行都承旨趙秉協,卽爲牌招,何如?傳曰,允。
又啓曰,新除授左承旨李晩運,右承旨南鍾順,左副承旨徐堂輔,右副承旨李奎奭,同副承旨李容直,竝卽牌招,何如?傳曰,允。
又啓曰,大司憲尹正求,執義閔胄顯,掌令姜·柳泰鉉,持平蔡東寔·金東軾牌不進。監察茶時之意,敢啓。傳曰,知道。
以右承旨南鍾順,左副承旨徐堂輔,同副承旨李容直牌不進罷職傳旨。傳曰,只推。
以大司諫申泰運,司諫尹顯歧,獻納李從鶴,正言李根秀·金奭鎭,執義閔胄顯,掌令姜·柳泰鉉,持平蔡東寔·金東軾牌不進罷職傳旨。傳曰,只推。
政完啓曰,南延君·福寧君栯·福平君㮒·義原君爀·安興君埱·興寧君昌應·興完君晸應,諡望及贈吏曹判書金就文等諡望,議政府粘目,啓下矣。政官牌招,開政下批,何如?傳曰,允。
傳曰,呈告弘文提學·同經筵·同春秋·兵曹參知,竝許遞,今政差出。
弘文館啓曰,新除授副校理,姜國馨時在京畿始興地,經筵入番事緊。請斯速乘馹上來事,下諭。答曰,許遞。
李晩運啓曰,明日傳香,禮房承旨,當爲齋宿。右承旨南廷順,旣有只推之命,更爲牌招,何如?傳曰,允。
上在昌德宮。停常參·經筵。
政院啓曰,合辭許久闕啓,事甚未安。未肅拜呈告人員,竝卽牌招,何如?傳曰,允。
又啓曰,臣依定式,進詣香室奉審,則香祝樻·祝板·褓子,精潔之意,敢啓。傳曰,知道。
又啓曰,吏曹判書尹致定,參判南性敎,參議徐承輔牌不進,推考傳旨及罷職傳旨,今方捧入。而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳曰,禮判同成均,竝許遞,今日政,差出。
傳曰,內資提調許遞,今日政,差出。
傳曰,臺諫,竝許遞,今日政,差出。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
以吏曹參議徐承輔牌不進罷職傳旨。傳曰,只推。
以副應敎吳俊泳,校理李亮信,副修撰李鍾正牌不進罷職傳旨。傳曰,只推。
傳曰,留院公事,入之。
議政府啓曰,日昨伏奉筵敎,旌義·大靜兩邑,換作邊地窠事,詢議于兩銓長,則行吏曹判書尹致定以爲因今大臣所奏,旌義·大靜兩邑,換作邊地窠事,有詢議之命。而其在民社之責,海防之重,允合變通,臣無容他見矣云。兵曹判書申觀浩以爲今此大臣所奏,旌義·大靜兩邑,作爲邊地窠,允合於嚴海防,重官方之道,臣無容他見矣云。故竝爲書入之意,敢啓。傳曰,知道。
吏曹啓曰,贈諡孝靖公徐英淳延諡,定行於今初十日本第云矣,敢啓。傳曰,知道。
兵曹啓曰,卽接西道參軍鄭忠烈牒報,則訓鍊都監所授,彰義門南邊第三城廊,近處體城四間許,頹圮云。爲先令繕工監,杻把子堅實圍排,分授軍門,急速修築,而把守軍兵,令該營量宜定送。限改築間,嚴加守直之意,分付,何如?傳曰,允。
禮曹啓曰,卽接永禧殿官員所報,則今番雨後,正殿第六室,後簷椽間滲漏,移安廳前簷椽間滲漏,行閣間間滲漏,仰土剝落,神門間間滲漏,御齋室前後簷椽,間間亦多滲漏,北邊內墻,內面中間,小許頹落云矣。椽間滲漏與殿內有異,內墻頹落,亦非大段,奉審慰安之節,依前例,不爲磨鍊,修改之後,待快晴,擇日擧行,何如?傳曰,允。
吏曹啓曰,慶尙道京試官,李應夏呈狀,矣身親病沈重,萬無離側之路云。親病旣如是,則有難强令下往。改差,何如?傳曰,允。
訓鍊都監啓曰,本局分授,都城彰義門,南邊第三城廊近處,體城四間許,頹圮處。令該軍門,急速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間。輪回守直之意,敢啓。傳曰,知道。
持平李赫準啓曰,臣言議風裁,本不合於淸朝耳目之任,而持憲除旨,忽下於千萬夢想之外,臣感恩怵義。雖不得不張皇出肅,粗伸叨謝之忱。而臣於本府,已經亞憲,揆以公格,在所當遞,請命遞斥臣職。答曰,依啓。
弘文館啓曰,校理李亮信,副修撰李鍾正,旣有只推之命,竝卽牌招察任,何如?傳曰,允。
政院啓曰,南延君·福寧君栯·福平君㮒·義原君爀·安興君埱·興寧君昌應·興完君晸應諡號,贈吏曹判書金就文諡號,兩司當爲署經,除在外外。未肅拜呈告人員,竝卽牌招,何如?傳曰,允。
傳曰,掌令許遞,前望,入之。
有政。吏批,行判書尹致定進,參判南性敎,參議徐承輔,牌招不進。
以趙然昌爲大司憲,李鼎信爲大司諫,洪承億爲執義,朴履道爲司諫,趙寧夏·任冕鎬爲掌令,金聲根·李赫準爲持平,朴昌壽爲獻納,李允敏·朴海哲爲正言,奇禹鉉·趙秉世爲副校理,金世均爲禮曹判書,李京鎬爲兵曹參議,鄭稷朝爲參知,李寅奭爲同經筵,曺錫雨爲弘文提學,宋廷和爲同春秋,李宜翼爲同成均,南性敎爲內資提調,蔡東述爲兵曹正郞,金顯喆爲奉常僉正,兪致長爲益山郡守,金明覺爲歙谷縣令,趙熙一爲慶尙道京試官。兼持平單李鍾正,奉常奉事單韓聖根,參奉韓錫奎。卒南延君爲忠正,卒福寧君栯爲孝獻,卒福平君㮒爲孝翼,卒義原君爀爲文貞,卒安興君埱爲孝靖,卒興寧君昌應爲貞簡,卒興完君晸應爲文簡。贈吏判金就文爲文簡,贈吏判趙興鎭爲忠獻,贈吏判金義貞爲文靖,贈吏判兼祭酉鄭瀁爲文節,贈吏判兼祭酒曺好益爲文簡,卒領議政金尙喆爲忠翼,卒刑判任聖皐爲忠貞。再政。以趙寧夏爲應敎,韓正敎爲知敦寧,張錫駿爲奉常正,金鳳均爲長陵令,李獻夏爲懿陵令,兵曹參議單鄭稷朝,參知單李京鎬,兼掌令單趙熙一。三政。以趙敬夏爲掌令,薛秉周爲思陵令,金炳基爲社稷令。四政。以鄭翊祖爲東部令,金世鉉爲典籍。五政。以洪鍾聞爲平市令。六政。以李秉奭爲平市主簿。七政。以金觀秀爲司僕主簿。八政。以李敎善爲監察。九政。以孟浩述爲禁府都事。十政。以金恂根爲引儀。十一政。以鄭基鴻爲司饔主簿。
兵批,同知加設單,方煥祿。
刑曹啓曰,全羅前前監司金始淵在任,壬戌春還餉米分給條,一萬六千四十二石,囚家僮督捧事,命下矣。其間自臣曹,所捧錢,爲三萬四千一百二十六兩,外此一萬四千兩,全州府直捧,合四萬八千一百二十六兩,今已畢捧之意,敢啓。傳曰,知道。
上在昌德宮。停常參·經筵。
藥房提調姜時永,副提調李奎奭啓曰,伏未審日間,聖體,若何?寢睡·水刺之節,何如?臣等,率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。
三殿氣候一樣,卿等,不必入侍矣。大王大妃殿·王大妃殿·大妃殿,口傳問安。答曰,知道。
備忘記,黃海水使尹錫九下直。長弓一張·長箭一部·片箭一部·筒兒一箇,賜給。
政院啓曰,議政府郞廳來言,今日賓廳日次,而領議政趙斗淳,右議政任百經有身病,左議政李裕元未肅拜,不得來會云矣。敢啓。傳曰,知道。
又啓曰,臣奎奭,今日入直,禁軍戎器點考,進去下直之意,敢啓。傳曰,知道。
又啓曰,臣奎奭,依定式,進詣仁政殿月臺,入直禁軍,戎器點考,則皆無頉,仍以傳敎內,辭意勞問,則亦皆好在云矣。敢啓。傳曰,知道。
以校理李亮信牌不進罷職傳旨。傳曰,只推。
以司諫朴履道,持平金聲根牌不進罷職傳旨。傳曰,只推。
傳曰,來月十五日,當詣山陵親祭矣,該房知悉。
傳曰,當詣健元陵·綏陵親祭後,仍詣景陵展謁矣。日字以來月念後,擇入。
實錄廳啓曰,本廳纂修郞廳洪承億,見帶臺職矣。職務相妨,本職今姑許遞,令該曹付軍職,何如?傳曰,允。
兵曹,口傳政事。副司果洪承億。
傳曰,左承旨·右承旨·左副承旨許遞,前望,入之。
承旨前望,入之。李京鎬·李能燮·宋熙正落點。
傳曰,金吾堂上,竝許遞,前望,入之。
金吾堂上,前望,入之。判義禁李宜翼,知義禁李源命,同義禁李興敏·宋廷和落點。
禮曹啓曰。傳曰,當詣健元陵·綏陵親祭後,仍詣景陵展謁矣。日子以來月念間,擇入事,命下矣。
幸行吉日,令日官李秉洪推擇,則來月念後,連値拘忌,二十八日,二十九日,三十日,俱吉云。以何日定行乎?敢稟。傳曰,以二十八日定行。
兵曹,山陵幸行,軍令,八月十五日出宮。黔巖碑閣所晝停,自闕門二十六里。山陵展謁,自晝停所,十五里。以上四十一里親祭,還詣黔巖碑閣所晝停,當日還宮。
兵曹,健元陵·綏陵·景陵幸行時,軍令,八月二十八日出宮。廟洞晝停。自闕門十六里。健元陵展謁,自晝停所十五里,以上三十一里,親祭綏陵展謁。親祭景陵展謁,還詣廟洞晝停,當日還宮。
刑曹啓曰,謹依判下結案罪人,趙秉民·金昌旭·李順榮,竝施次律。秉民全羅道海南縣,昌旭平安道碧潼郡,順榮慶尙道機張縣。竝流三千里定配所,卽爲押送。崔萬吉京畿南陽府,爲奴定配所,待過齋嚴刑押送之意,敢啓。傳曰,知道。
左副承旨徐堂輔,右副承旨李容直啓曰,伏以臣等,卽伏見金吾文案,歲抄判下者,則臣等,相顧愕眙,有不勝摽附戃怳者。夫國之所以爲國,隄防是耳。隄防一壞,人紀隨以淪斁。今此恢蕩之典,寔出於宣疏幽鬱,導迎和祥之聖念,而如戊申·庚申·己巳,干紀之徒,天下萬世所共誅也。決不可與一時霈澤,混而施之。丙申·戊戌處分,嚴於鈇鉞,丙寅懲討,昭如日星,而今乃一切寬貸,有如尋常宥除者,豈辟以止辟之義也?今使亂逆,不知所懼,名義無所維持,世道之憂,安所止屆。臣等,職在出納,成命之下,敢效繳還之義。惟聖明,亟賜反汗,以嚴國是,千萬至祝,惶恐敢啓。傳曰,知道。誅亂討逆,萬世之經法也。赦過宥罪,聖人之達權,自有義理之不可磨泐,未必隄防之,因此潰決,其勿紛紜,卽爲頒布。
大王大妃殿傳曰,今番幸行時,衛內服色,以軍服磨鍊。
大王大妃殿傳曰,自今爲始,朝臣戎服帖裏,則依舊隨品爲之。虎鬚·朱笠·貝纓,永除。以漆紗笠,磨鍊,帖裏內,着以軍服,復舊例定式。
宗親府啓曰,璿源譜略修正事,命下矣。折衝千義賢,出身張順奎,司勇丁學敎,別看役差下,何如?傳曰,允。
宗親府啓曰,國朝御牒,書寫官一員,監印堂上一員,以校正堂上中差出,而跋文製述官,令政院稟旨擧行,何如?傳曰,允。
宗親府啓曰,譜略中,未及書載之子孫,其外官銜,竝爲釐正,何如?傳曰,允。
又啓曰,進上,以幾件封進。
五殿·璇源閣奉安,依例以全件爲之乎?敢稟。傳曰,知道。內在件,改張以入。
又啓曰,本廳郞廳七員,別工作監役官一員,使之逐日仕進,纂修監董,而差祭安徐。凡公會,依例勿參,何如?傳曰,允。
弘文館啓曰,校理李亮信,旣有只推之命,與新除授副校理趙秉世·奇禹鉉。竝卽牌招察任,何如?傳曰,允。
吏曹啓曰,慶尙道京試官,趙熙一呈狀內,矣身親病沈重,萬無離側下去之望云。其親病旣如是,則有難强令下往,改差,何如?傳曰,允。
口傳差出。
李容直啓曰,臣與左副承旨徐堂輔伴直矣。纔已許遞出去,伴直無人。新除授同副承旨宋熙正,卽爲牌招,何如?傳曰,允。
右承旨李容直,同副承旨宋熙正啓曰,伏以臣等,歷陳憂愛之忱,竊冀渙汗之音,及奉批敎,愈往失圖。噫,誅亂討逆之爲萬世經法,聖敎若日星矣。而至於赦過宥罪之爲達權,微眚細故之謂也。倫理·名義,與天壤俱存,一或出入,人鬼是判伏,況人臣所以藉手事君者何事?洪水之懷襄,而自壞其隄防,猛獸之跳踉。而自撤其藩蘺,天下無有是理。夫戊午之庭請,庚申之獄案,與夫己巳之窩主,是皆得以誅,而罔不憝者也。倫彝所關,名義至重,其他許多罪人之厥有許多負犯,王府關和,百世不泐,其不可以遽施恢蕩之典,非臣等之言,卽擧國公共之論也。惟聖明垂察焉。惶恐敢啓。傳曰,知道。忠逆邪正,斷案久矣。滓穢之跡,一番掃蕩,何足疑慮乎?卽爲頒布。
政院啓曰,因宗親府草記,譜牒跋文製述官,令政院稟旨擧行事,允下矣。譜牒跋文,文衡當爲撰進,而大提學未差,何以爲之?敢稟。傳曰,前大提學撰進。
承文院啓曰,今番節行時,三節方物,當以前頭留貯者移準,而今年聖節,則除服後初慶賀,前方物移準,有欠事體。依昨年冬至·正朝兩節,方物入送例,聖節方物一起,措備齎去之意,分付,該曹緣由咨文,令文任撰出,何如?傳曰,允。
大司成李鍾淳疏。省疏具悉。爾其勿辭察職。
應敎趙寧夏,副應敎吳俊泳,校理李亮信·姜夏奎,副校理趙秉世·奇禹鉉,修撰李冕光·韓龍敎,副修撰南一愚·李鍾正箚略曰,伏以臣等,卽伏見院議啓辭,始知有戊午·庚申·己巳,干紀諸罪人,恢蕩之命。臣等,不勝憂歎之至。夫隄防不嚴,義理不明,豈不大可懼哉?此雖出於好生之德,竊恐名義益晦。乞稟東朝,亟賜反汗焉。答曰,省箚具悉。爾等之言,何必如此乎?處分之下,可見人無異辭矣,勿煩。
大司諫李鼎信,司諫朴履道,持平金聲根,獻納朴昌壽,正言朴海哲箚略曰,伏以臣等,卽伏見院啓,批下諸罪人處分,不勝憂歎之至。丙申以後處分,昭於日星,丙寅年間誅罰,森於鈇鉞,此與尋常罪過之遽議宥赦者異焉,不可以達權論也。乞稟東朝,亟收成命焉。答曰,省箚具悉。不見堂箚之批乎?今見臺箚,益見其不必紛紜矣。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,右副承旨李能燮,今日不爲仕進,卽爲牌招,何如?傳曰,允。
都摠府啓曰,今日入直,內三廳武兼禁軍及軍兵等,中日習射技放,請出標信。傳曰,知道。
都摠府啓曰,副摠管李參鉉,以刑曹參判。坐起進參事,晝仕出去之意,敢啓。傳曰,知道。
行都承旨趙秉協,左承旨李奎奭,右承旨李容直,左副承旨李京鎬,同副承旨宋熙正啓曰,伏以臣等之冒悚瀆擾,徹曉栖惶,其於憂惋,靡所止泊者,誠以職是惟允,事有必爭,雖萬被威罰,萬不可以奉行。蓋方命之誅,與夫順旨之罪,義理界分,厥有輕重,不獨此也。積誠違覆,期底於道嚴忠逆之關,而尊朝廷於日月之上,人臣事君之恒經也。苟或反是,媕娿怵迫,不過爲婦寺之忠,則百世之下將謂斯何,抱悚齎鬱,又此煩呼。伏乞亟收已下之命焉。惶恐敢啓。傳曰,啓辭還給。
傳曰,承旨,竝遞差,南所衛將,假承旨差下,卽爲頓布。
傳曰,玉堂,竝許遞,前望,入之。
傳曰,臺諫,竝許遞,前望,入之。
以義禁府,徒流案。傳曰,順榮·李明赫·義榮,竝放。
以義禁府,徒流案。傳曰,碩鍾·貴甲·畢永,竝放。
以義禁府,徒流案。傳曰,不喜·南極·順心·鳳仁,竝放。
以義禁府,徒流案。傳曰,鍾澈·仲阿只·小秀·小阿只·俊榮·柳連·大阿只,竝放。
以濟州牧,放未放成冊。傳曰,李明赫·義榮,竝放。
傳曰,韓孝純·洪啓禧·金陽澤·金鍾秀·金鍾厚·沈煥之·金達淳·金漢祿·鄭日煥·金觀柱,竝復官爵。
傳曰,罪人朴燁·柳孝立·吳挺昌·趙載翰·李德師·崔載興·柳成模·朴相老·韓後翼·洪量海·李東馨·愼宜學,竝罪名爻周,復其官爵。
傳曰,罪人李一和·李俊培·金壽賢·趙獻鎭·趙純鎭·趙方鎭·李勛濟·兪漢敬·金斗恭·金斗默·沈鐉·李在倫·宋國仁·沈魯賢·鄭在民·朴東稷·任燁·申鼎朝·韓鼎鎭·申綱·黃允中·申宜柱·申季亮·李奎汝·黃汝玉·廉宗秀·李安默·李勉信,竝罪名爻周。
傳曰,前左議政睦來善,前參判李鳳徵,前府使黃再徵·申正模·李興仁,前郡守權卨·黃澤,前縣監李克生,前縣令申弼謙·鄭文達·宋煥程·李瑓,前左通禮徐有沂,前掌令李廷輪·趙秀民,前典籍黃沈·朴師赫,前別檢李,前持平李觀厚,前博士玄,前及第宋瑜,前正字許錘,前鞫廳罪人李福海·韓後樂·李萬軾,竝蕩滌爲只爲。
吏曹傳敎爲良如敎。
傳曰,前從事官鄭義達,前僉使成大翼·丁景達,前萬戶金慶浹·趙雲斗,前別將李進說,前鞫廳罪人鄭益泰,竝蕩滌爲只爲。
兵曹傳敎爲良如敎。
傳曰,吏兵批,別歲抄點下者,依例捧傳旨。
議政府啓曰,月前筵中,我慈聖殿下,爲聖上導和祈永渙宣惻怛之敎。繼又以陰陽消長,邪正進退之幾,惓惓祗愼於關和之重,隄防之嚴。十行絲綸,丁寧反復,雨露霜雪,莫非精義攸在,凡我在廷,孰不欽仰感祝?今於擧行之際,使幽鬱得伸,吉祥可致,典憲是守。亂賊知懼,然後庶爲萬分一對揚之道,而第其文蹟之憑準者絶少。鞫案亦往生遺佚,歲年旣久,探討無路,只就其容有一二參酌者。謹玆列錄,恭俟處分,至於罪犯罔赦,事關名義之類,有不可以澤斬與否,議其輕重,竝不敢擧論。璿派諸人,名在文案者,別爲書入,而在謫未蒙放身死人,依傳敎一體書入之意,敢啓。傳曰,梁國禎·許浹·朴相漢·李錫孝·盧繼信·朱德元·梁禹轍·朴天建·李敏材·金重夏·李·金煥·金永河·車忠傑·車以達·李瞻漢·金必鴻·金時現·李晩初·李秀㒞·崔泰雄·姜維·許·鮮于愼·郭齊嵩·曺永植·洪忠先·徐宗哲·金廷輝·李橒·李東奭·李世卿·李起徵·權盡性·朴義良·張千連·尹震興·崔壽萬·黃㷁·黃燦·黃玉鉉·黃煒·金元八·金繼寶·李濟東·南極·金世進·尹廷顯·裵胤命·金聖澤·安世福·盧光錫·朴東峻·呂文杓·金殷昌·尹光天·李得中·趙徵·羅沈·尹用履·權崇·李亮濟·李世熙·許槃·李時熙·李金聲·李鳳齡·李昷·申慬·宋時釪·金景躍·田錫祚·愼後一·卞致遠·嚴弘福·朱永興·洪得興·李如大·姜德潤·崔翼南·高世讓·鄭濂·李涏·尹養厚·李宗諤·李景聃·金貞采·洪福榮·金東喆·柳得謙·張時皞·吳泰性·吳載榮·李光郁·李達宇·張義綱·朴孝源·白兌鎭·白東源·權塤·張應人·申在奎以上,罪名爻周爲良如敎。在謫未蒙放身死人,依傳敎一體書入啓,洪卓然·尹相靖·尹相德·南泰績·李經濟·趙世忭·金就寶·洪益源·吳命祐·吳重觀·金昌大·成運·李萬赫·尹昌鼎·致恭·致勛·㻋·朴宗集·趾吉·勉柱·李元樸·魯鼎·尹景濟·李弘澤·金德裕·閔允昌·楊就達·安就尙·姜錫濟·李聖望·李時蕃·洪益龜·李在善·安道行·高致龍·者斤萬·尹若淵·南興老·致良·致廣·致顯·致默·致讓·致訥·錫達·弼海·翼雲·煥周·韓采·李東彬·宋獻圭·宋煥億·李克已·宋煥九·洪履猷·吳錫忠·華柱·尹致行·吳泰心·趾德·趾逸·姜快龍·金龍柱·李秀林·洪燦謨·李昌順·日柱·趾命·趾中·王道恒·弼柱·寅柱·金得好·李載夏·申致億·黃應直·李光臣·吳道夏·恒延·吳命垕·李世壕·宋文炫·洪雄太·金觀柱·魯連·朴忠俊·申弼仁·朴敏樞·李養中·洪秉憲·魯亨·粹臣·尹相憲·申大源,以上,竝罪名爻周爲良如敎。璇泒諸人,名在文案者,別爲書入啓。安貞副正畇·楊平守得慶·昌山君相·樂新守人煥·德新守人爀·密平君㙫·密雲君壎·驪川守坰·潘陽都正炤·鎭厚·範濟,竝蕩滌,一新都正人燁·壺山君檉·密豐君垣·福昌君禎·福善君柟·驪興君垓·驪陵君圻·東平君杭·夏銓·培·東讓,復官爵,椷·世祉·邦壽·天默·寅默·魯胤·魯麟·魯淵·鼎錫·海安·鎭寬·謙錫·益錫·敬錫·儁錫·儒錫·英大·偉大·胄錫·胤錫·明爀·爣·爟·增壆,以上,竝罪名爻周爲良如敎。
政院啓曰,大司憲趙然昌在外,執義,掌令二員,持平未差,金聲根陳箚。監察茶時之意,敢啓。傳曰,知道。
傳曰,遞差承旨還差。
政院啓曰,遞差承旨還差事,命下矣。行都承旨趙秉協,左承旨李奎奭,右承旨李容直,左副承旨李京鎬,右副承旨李能燮,同副承旨宋熙正,竝卽牌招,何如?傳曰,允。
玉堂前望,入之。應敎趙榮夏,副應敎李世用,校理金琦鉉·姜夏奎,副校理李應夏·吳德泳,修撰李晩耆·張應杓,副修撰李赫準·金炳翊落點。
臺諫前望入之,大司憲金炳奎,大可諫申轍求,執義洪淳學,司諫金錫模,掌令洪軒鍾·李心宰,獻納李根秀,持平姜鳳煥·李擎日,正言南憲珍·鄭在晉落默。
吏曹,口傳政事。兼直閣單李世用。
政院啓曰,玉堂上下番俱空,事甚未安。新除授應敎趙榮夏,副應敎李世用,校理金琦鉉·姜夏奎,副校理李應夏·吳德泳,修撰李晩耆·張應杓,副修撰李赫準·金炳翊,竝卽牌招,推移入直,何如?傳曰,允。
吏曹,口傳政事。以尹成鎭爲慶尙道京試官。
議政府啓曰,春秋巡審,所以省耕斂也。而諸道道臣,行將主試三道,勅務旁午,不可離次行部,重貽廚傳之弊,各道秋巡,竝令停止。畿內陵·園·墓所東北各陵寢奉審,依近例,以秩高守令,替行,何如?傳曰,允。
吏曹啓曰,永錮已身,勿揀赦前秩,前郡守閔修益,前府使金錫衡,前全州判官宋雲載,前藍浦縣監金鍾虎,限已身禁錮秩,前利川府使金喆淳,逋穀未收刷,前禁錮勿揀赦前秩,前金浦郡守李儒亨,被謫蒙放秩,前府使韓聖援,前郡守李聖望,前端川府使金錫衡,職牒還授秩,前假注書朴宗集,奪告身秩,前全州判官宋雲載,前藍浦縣監金鍾虎罷職秩,前端川府使金錫衡,前全州判官宋雲載,前藍浦縣監金鍾虎,前洪川縣監金華柱,前金浦郡守李儒亨,當爲具罪目書入,而雖有流來之罪秩,今無可據之文案,何以爲之?敢稟。傳曰,罪名竝爻周蕩滌。
備邊司啓曰,諸道秋操稟啓,今已齊到矣。詰戒國之大政,有不可許久停閣而,第今科期當前。且畿甸·兩西,客使行將壓境。此際徵納,亦所當念。今秋八道·三都,水陸諸操,巡歷巡點,竝姑停止。官鎭門聚點,堤堰處完役,苟能肄習以時,亦寓兵于農也。使之着意擧行,各樣都試,竝與停退條,按例合設之意,分付,何如?傳曰,允。
禮曹啓曰,增廣雜科初試,以來八月二十八日,前已推擇啓下,而伊日幸行相値。雜科初試,不可不退定,故令日官李秉洪,更爲推擇,則同月三十日爲吉云。以此日退行,而原粘目中,改付標以入之意,敢啓。傳曰,知道。
兵曹啓曰,文臣兼宣傳官金聲根,時無職名,依例口傳付軍職,何如?傳曰,知道。
兵曹啓曰,今日武臣,賓廳武經講書日次,中日相値,不得爲之意,敢啓。傳曰,知道。
兵曹啓曰,今此健元陵·綏陵·景陵幸行時,隨駕軍兵,當爲磨鍊矣。禁御兩營,鄕軍則今旣停番,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,依山陵幸行軍數磨鍊,率御營廳旗鼔,後廂摠戎使爲之。
兵曹啓曰,在前健元陵·綏陵·景陵幸行時,挾輦軍四百名,或三百名,餘軍二百名,或一百名磨鍊矣。今番則,何以爲之?敢稟。傳曰,三百名爲之,餘軍一百名磨鍊。
兵曹啓曰,在前健元陵·綏陵·景陵幸行當日回鑾時侍衛,例以全數磨鍊,而辛酉仁陵·明陵幸行時,依遠幸例,五衛將二員,武臣兼宣傳官八員隨駕矣。今番則,何以爲之乎?敢稟。傳曰,五衛將六員,武兼四員磨鍊。
兵曹啓曰,在前健元陵·綏陵·景陵幸行時,十里外斥喉·伏兵·傳語軍,以畿邑所屬束伍,步軍擧行矣。今亦依此磨鍊,何如?傳曰,允。
兵曹啓曰,在前健元陵·綏陵·景陵幸行時,先廂步軍一哨除出,晝停所作門矣。今亦依此擧行,何如?傳曰,允。
兵曹啓曰,在前健元陵·綏陵·景陵幸行時回鑾後,隨駕軍兵犒饋,以乾物分給矣。今亦依此擧行,何如?傳曰,允。
兵曹啓曰,今此山陵幸行時,隨駕軍兵,當爲磨鍊矣。禁御兩營鄕軍,則今旣停番,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局步軍十哨,馬軍四哨,訓將率領,爲先廂,訓局步軍五哨,兩營騎士四番,御將率領爲後廂,禁軍,三番爲之,禁將,率訓局餘軍,留都。
兵曹啓曰,在前幸行時,挾輦軍四百名,或三百名,餘軍二百名,或一百名磨鍊矣。今番則,何以爲之乎?敢稟。傳曰,三百名爲之,餘軍一百名磨鍊。
兵曹啓曰,在前幸行當日回鑾時侍衛,例以全數磨鍊,而辛酉仁陵·明陵幸行時,依遠幸例,五衛將二員,武臣兼宣傳官八員隨駕矣。今番則,何以爲之乎?敢稟。傳曰,五衛將六員,武兼四員,磨鍊。
兵曹啓曰,在前幸行時,十里外,斥喉·伏兵·傳語軍,以畿邑所屬,束伍步軍擧行矣。今亦依此磨鍊,何如?傳曰,允。
兵曹啓曰,在前幸行時,摠戎使,率訓局餘軍,弘化門外留陣矣。今亦依此擧行,何如?傳曰,允。
兵曹啓曰,在前幸行時,先廂步軍一哨,除出晝停所作門矣。今亦依此擧行,何如?傳曰,允。
兵曹啓曰,幸行回鑾後,隨駕軍兵犒饋,每以乾物分給矣。今亦依此擧行,何如?傳曰,允。
政院啓曰,新除授應敎趙榮夏,以前任扶安縣監,方在解由未出中,何以爲之?敢稟。傳曰,勿拘。
傳曰,藥院副提調,司饔副提調,相換。
以右承旨李容直,左副承旨李京鎬牌不進罷職傳旨。傳曰,只推。
兵曹,口傳政事。副司果趙寧夏·趙敬夏·李冕光·南一愚·金聲根。
領府事鄭元容,領敦寧金興根,判府事金左根,領議政趙斗淳,判敦寧李景在,右議政任百經等,聯名箚曰,伏以國家所以馭世,隄防是已。人臣所以藉手,義理是已。隄防一壞,則亂逆無所懲畏,而國不得爲國,義理不明,則彝倫隨以斁敗,而人不得爲人矣。今此伸釋之霈澤,固知我大聖人好生之德,特出於宣疏幽鬱,導迎祥和之盛意,而至如戊午·庚申·己巳,干紀之徒,鐵案自在。丙申·戊戌·丙寅,懲討之律,鈇鉞莫嚴,其他諸罪人之許多罪名,皆是俟百世磿泐,他不得者也。豈可以五世澤斬之義,遽及於一例滌瑕之典乎?院議之繳還,三司之交爭,可見群情之益沸,公議之莫遏,何殿下一句靳持,不賜反汗,有若微眚薄過之年久宥釋者。然臣等繞壁徊徨,憂慨達霄。玆敢聯陳短箚,冒瀆崇嚴。伏乞聖明,仰稟東朝,亟寢成命焉。取進止。答曰,省箚具悉。卿等之懇,今此處分之仰體慈念,只爲導迎祥和之意,卽等,亦旣諒之矣。刑罰之世輕世重,雖或非此之謂也。而舊汚之咸與維新,其亦王政之一事,則所以特有處分者也。臺閣之論,大臣之言,據理執法,而爭之,其誰以爲不可乎?然而其人之干犯,何如?關係何如?本無一言之及於論辯,則謂之伸釋不亦過乎?不過以年代久遠,而除其丹書之滯案而已。自在之鐵案,莫嚴之鈇鉞,人人之所共知,而歷泐他不得,消滅他不得。又在乎大夫卿士之講明耳。苟有隄防不嚴,義理不明之漸,則亦豈無處之之道乎?卿等其勉之。仍傳曰,此批答,遣史官傳諭。
應敎趙榮夏,副應敎吳俊泳,校理李亮信·姜夏奎,副校理趙秉世·奇禹鉉,修撰李冕光·韓龍敎,副修撰南一愚·李鍾正箚,略曰,及伏奉批旨,不惟不賜開納,乃反諭之以處分之下,人無異辭,愕然失圖。繼以抑鬱之至,莫掩者,丹書也。共誅者,群情也。豈可以初元之霈澤,遽及於此等之凶逆乎?乞稟東朝,還收成命焉云云。答曰,省箚具悉。已有前批,勿煩。
應敎趙榮夏,副應敎吳俊泳,校理李亮信·姜夏奎,副校理趙秉世·奇禹鉉,修撰李冕光·韓龍敎,副修撰南一愚·李鍾正等,聯名箚,略曰,伏以臣等,卽伏見傳敎下者,諸罪人恢蕩之典,已有頒布之命矣。竊不勝憂惋之至,列朝之處分,炳若日星,昭代之法紀,嚴於鈇鉞。雖以好生之德,豈可擬議於此輩乎?衷情未格,兪音尙靳,臣等,用是抑鬱,相率聯籲。乞稟東朝,亟降反汗焉。答曰,省箚具悉。爾等之言,非曰不可,而已有洞諭於諸大臣之批矣。亦可諒悉。
大司諫李鼎信,司諫朴履道,持平金聲根,獻納朴昌壽,正言朴海哲箚,略曰,三司諸臣之同聲一辭,連日洊瀆者,以其刑不當之事,或過矣。此輩之罪犯罔赦,案成不刋者,不可以年代之稍久,遽議於澤斬,而混被於世輕也審矣。更加三思,劃群情焉。答曰,省箚具悉。已有前批,勿煩。
右參贊李寅皐等,聯疏,略曰,世宗以撫安大君,早卒無嗣。命廣平大君,爲之立祀其第,俾奉其祀,撫安,乃太宗介弟也。於廣平爲從祖父,而璿源譜略,直以繼子廣平大君書之,孫列子名倫序有紊,下詢宗卿,亟改舊譜焉。答曰,省疏具悉。疏辭令宗府稟處。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右承旨李容直,今日不爲仕進,即爲牌招,何如?傳曰,允。
以副校理吳德泳牌不進罷職傳旨。傳曰,只推。
備忘記,幕嶺萬戶李大爕,伐登萬戶李文敎下直。各長弓一張,長箭一部,片箭一部,筒兒一箇,賜給。
大王大妃殿傳曰,徐忭之誣告陷人,卽麟坪後孫之深讐也。然而今當大霈,特爲爻周罪名,以示聖主恢蕩之盛德。
司僕寺啓曰,今此山陵親祭時,各差備入把馬磨鍊,別單書入,而其中驛馬,則令兵曹知委,畿內各驛,使之直爲入把,何如?傳曰,允。
司僕寺啓曰,今此健元陵·綏陵親祭後,仍詣景陵展謁時,各差備入把馬,磨鍊別單書入,而其中驛馬,則令兵曹知委畿內各驛,使之直爲入把,何如?傳曰,允。
司僕寺啓曰,今此山陵親祭,健元陵·綏陵親祭,景陵展謁時,補把驛馬,嶺南·湖南·湖西·關東,限八十匹,分排知委各驛,以爲入用之地,何如?傳曰,允。
刑曹啓曰,謹依判下,御庫物偸竊罪人,洪喜成斬罪,減一等,決杖一百後,全羅道任實縣,流三千里定配所,卽爲押送之意,敢啓。傳曰,知道。
實錄廳啓曰,郞廳洪軒鍾,見帶臺職矣。職務相妨,本職今姑許遞,令該曹口傳,付軍職,何如?傳曰,允。
政院啓曰,大司憲金炳奎,持平姜鳳煥·李擎日在外,執義洪淳學,掌令李心宰陳箚,一員未差。監察茶時之意,敢啓。傳曰,知道。
弘文館啓曰,副校理吳德泳,旣有只推之命,卽爲牌招察任,何如?傳曰,允。
又啓曰,新除授校理金琦鉉,時在忠淸道永同地,修撰李晩耆,時在京畿交河地,經筵入番事緊。請竝斯速乘馹上來事,下諭。答曰,許遞。
兵曹啓曰,禁軍別將鄭周應,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
吏曹啓曰,今此照訖考講,一所試官,前校理李亮信,時無職名,令該曹口傳付軍職,何如?傳曰,允。
兵曹,口傳政事。副司果洪軒鍾·李亮信。
以慶尙監司徐憲淳狀啓,薦新進上胡桃,節序差早,限內不得封進,惶恐待罪事。傳曰,勿待罪事,回諭。
兵曹,以李周喆爲禁軍別將。
以咸鏡前監司李裕元狀啓,吉州牧人命渰死,民家漂頹事。傳曰,人命之渰死,民家之漂頹,聞甚矜惻。元恤典外,別加顧助,渰死人,如有生前身還布,竝蕩減,趁卽結構奠接,俾無一民失所之弊事,廟堂措辭,分付。
領府事鄭元容,領敦寧金興根,判府事金左根,領議政趙斗淳,判敦寧李景在,右議政任百經等,聯名箚曰,伏以臣等,冒控憂慨,冀降反汗之音,及伏奉批旨,謂之以據理執法,勉之以明義嚴防,在廷臣僚,無不仰若日星,奉若金石,而聖敎有若曰,不過以年代久遠,除其丹書之滯案而已。臣固知經權之用,自有尺度之嚴,而但其人之罪名,已爻周矣。其人之官爵,已復舊矣。然而且不謂之伸釋,則臣等之惑滋甚。第伏念今年,乃寶扆嗣服之初也。是月,卽虹渚誕彌之辰也。以我東期殿下,止慈之念,特推導和之方,汪濊之澤,至及於泉壤,幽鬱之氣,遍洩於區宇,臣等,非不欽仰攢歎之不暇,而惟其諸人之罪案,或干犯於名義,或關係於典憲。故雖以列聖朝,至仁盛德,有不能全釋,而竝宥者,卽刑期無刑,辟以止辟之義也。今乃一朝,而擧屢百年之案,屢百人之名,若無審重之意,遽施恢蕩之典,獨不念關和之至重,隄防之莫嚴乎?若其跡涉疑輕,情有可原者,日前金吾鞫案,臣等,亦抄錄以啓,而至於王章之所不貸,國論之所共誅。雖以人主之尊,有不可屈法,而違衆者,苟非然者,案則故紙,人則鬼簿,臣等,何所顧忌,而不思將順之美,課日瀆擾,致煩酬應,此臣等所以不得請,則不止者也。伏乞聖明,更加三思,仰稟東朝,亟允諸臣之請焉。取進止。答曰,省箚具悉卿等之懇。堯曰,宥之三,而皐陶曰,殺之三,盛世事也。百年積案之一朝恢蕩,前乎此未嘗有焉,則當日臺閣之不成體段,予心爲之悵然。見今卿等之章,乃知名論之在下,是爲國家之幸也。夫明義嚴防,卿等之守經也。滌瑕蕩垢,人主之行權也。此可以竝行不悖,而且卿等試思之。歷數千古,忠逆邪正,自有不泯之公案。不係乎丹書之存否,官爵之有無。今此處分之所以行之不疑者也。況卿等此言,必是盈廷之輿論,則因此而講明者,亦多矣。故紙鬼簿,又何足留滯爲哉?卿等,其諒之。仍傳曰,此批答,遣史官傳諭。
大司諫申轍求,執義洪淳學,掌令李心宰,獻納李根秀,正言鄭在晉箚,略曰,澤斬之說,世輕之義,非指此輩經法,不可不守。相率聯箚,乞稟東朝,允副群情焉。答曰,省箚具悉。今於相箚之批,洞諭無餘蘊矣。
應敎趙榮夏,副應敎李世用,校理姜夏奎,副校理李應夏,修撰張膺杓,副修撰李赫準·金炳翊箚,略曰,大義不可以終泯,大防不可以或忽。玆又相率陳箚,收還成命焉。答曰,省箚具悉。已諭兩司之批矣。
判義禁李宜翼,知義禁李源命,同義禁李興敏·宋廷和疏曰,伏以臣等,卽伏見本府文案及徒流案,判付下者,臣等相顧愕眙,竊不勝憂歎之至。噫,莫嚴者,王章也。莫遏者,公議也。王章不嚴,則隄防以之而潰決,公議終遏則,義理由是兩淪斁,豈不大可懼哉?當此一元之初,特行恢蕩之典,亶出於我慈聖,疏鬱導和之至仁盛德。臣等,固欽仰萬萬。而第伏念諸罪人之負犯何如,關係何如?至㦧之情節,且載於白簡,絶悖之斷案,昭著於丹書。雖其罪名各異,輕重或殊,其不可以一時沛澤之混然竝宥。今若視同微眚,遽議寬典,則亂賊何可知懼,世道何以維持乎?必討之義,臣分卽然齊憤之心,彝性攸同,與其徒懷嚴畏,終至衆論之違拂,無寧冒控危衷,竊冀崇聽之感回。玆敢相率聯籲。伏乞聖明,淵然深思,仰稟東朝,亟許反汗,以副群情焉。答曰,省疏具悉。卿等,執藝之論,固當如是。雖然有所洞諭於諸大臣之批,卿等,亦可釋然矣。
上在昌德宮。停常參·經筵。
自開東至申時,灑雨下雨,測雨器水深一分。
備忘記,茂山都護府使沈宜達下直。長弓一張·長箭一部·片箭一部·筒兒一箇,賜給。
政院啓曰,合辭許久闕啓,事甚未安。除在外外,未肅拜入員,竝卽牌招,何如?傳曰,允。
又啓曰,假注書丁觀燮,今日廳座,不爲仕進,事未前有,極爲未安。所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,假注書丁觀燮,身病猝重,勢難察任,今姑改差,何如?傳曰,允。
大王大妃殿傳曰,望祭攝行磨鍊。
傳曰,政官牌招開政。
傳曰,呈告敦寧都正許遞,今日政,差出。
弘文館啓曰,副校理吳德泳,旣有只推之命,卽爲牌招察任,何如?傳曰,允。
政院啓曰,大司憲金炳奎,持平姜鳳煥·李擎日在外,執義洪淳學,掌令李心宰陳箚,一員未差。監察茶時之意,敢啓。傳曰,知道。
吏曹啓曰,新除授順興都護府使洪衡謨呈狀內,矣身素患積祟,近又添劇,食飮全癈,委頓牀褥,萬無起動赴任之望云。其身病旣如是,則有難强令赴任,罷黜,何如?傳曰,允。
吏曹啓曰,奉常寺正張錫駿,以其身病,呈狀乞遞,改差,何如?傳曰,允。
有政。吏批,行判書尹致定,參判南性敎牌不進,參議徐承輔進。
吏批啓曰,行判書尹致定,參判南性敎,竝牌招不進,小臣獨政未安,何以爲之?敢稟。傳曰,只出緊任。以趙熙一爲掌令,尹顯歧爲校理,任冕鎬爲修撰,洪必謨爲兵曹參知,洪臣厚爲監察,安膺壽爲順興府使,學諭單金炳洙,兼持平單尹成鎭,兼掌令趙熙一,兼持平李應夏已上,減下。再政。以趙成夏爲敦寧都正,李奎夏爲奉常正,趙寧夏爲掌樂正,具然翼爲典牲判官,順興府使安膺壽,南原府使李承謙已上,相換事承傳。三政。以金世鉉爲忠勳府都事。四政。以李承洛爲典簿。
傳曰,順興府使之代,前府使安膺壽,擬入。
傳曰,見窠,皆令差出。
傳曰,順興府使安膺壽,南原府使李承謙,相換。
丁觀燮改差代,以沈相穆爲假注書。
宗親府啓曰,謹稽廣平大君之於撫安大君,以從孫而繼從祖,寔由於當日聖念,悼其無后,援用曠禮者也。今於本府,有補刋之役,許令改正,何如?啓。依回啓施行爲良如敎。
戶曹啓曰,時御所內,各司雨漏處,修改吉日,今月二十九日推擇之意,敢啓。傳曰,知道。
判義禁李宜翼,知義禁李原命,同義禁李興敏·宋廷和疏曰,伏以臣等,昨以諸罪人事,冒悚聯籲,竊冀反汗之命,及奉批旨,天聽愈邈,兪音尙靳,臣等愕然失圖,抑鬱之不足,繼以憂歎矣。仍伏念,今番大處分,寔出於我殿下,好生疏鬱之盛德,慈聖殿下,祈永歸福之至意,則爲今日臣子者,固當奔走奉承之不暇。而第此輩之罪名,雖有異同,若其負犯之重,干係之大,均之爲亂逆。白簡之章,嚴於鈇鉞,丹書之案,守如關和,所以年代久遠,屢經國家,曠絶之慶會,未嘗遽議其蕩釋。蓋以隄防不嚴,則國不得爲國,義理不明,人不得爲人。一自成命之下,盈庭之物論沸騰,擧國之輿情憤鬱。大臣三司,屢瀆爭執者,只爲三尺之斷案,不可輕變,萬世之常憲,不可遽改也。臣等,職參議讞承萬萬非常之命,驚皇之極,按抑不得,寧被瀆擾之誅,不敢坐視。其王章之從此掃地,必欲不得請,則不已也。玆又冒死聯籲,仰煩崇聽。伏乞聖明,更加三思,仰稟東朝,亟收恢蕩之命。俾凶逆,有所懲畏,刑政不至廢墜焉。答曰,省疏具悉。慈聖一念,歸福寡躬,以此爲導和迎祥之道,予亦不敢不奉承矣。
領府事鄭元容,領敦寧金興根,判府事金左根,領議政趙斗淳,判敦寧李景在,右議政任百經等,聯名箚曰,伏以臣等,再三煩瀆,有若執迷,而膠守者,是豈可已而不已哉?蓋此諸人之罪名,已經先王之成典,其跡則禹鼎昭奸,其事則楚杌著記,而今於積久歷世之後,許多滯案之中,容有詿誤之未悉暴,幽枉之未及伸者。故以我殿下,天地之大,德山之恢量,特推好生之心,咸懷維新之圖。凡在臣庶,孰不欽仰於寬大之朝?曠絶之擧。而第念干犯之莫嚴,關係之甚重者,是皆屢百年來,鈇鉞其筆,金石其典者也。是豈可以年代之久遠,而竝施雷雨之作解乎?顧今世級漸降,人情易狃,凡於嚴隄防,明義理之道,漸不如古。合辭方張之啓,視同文具,執藝交爭之章,殆若按例。此正敦尙名論,扶植士氣之時,而及伏奉批旨,諭之以守經行權,竝行而不悖,丹書官爵,不係乎有無。臣等。愚陋未敢知,不論輕重,混歸滌蕩之後,將何所藉,而講明遵守乎?臣等,私憂過計,慮或亂逆,由是而無所懲畏,綱紀由是,而漸至解紐。因此無前之擧,或忽毖後之義,則此豈國家之細憂也哉?堯之三宥,盛世之美事,舜之四罪,亦天下之咸服。惟在簡孚閱實,適輕適重而已。三宥之世,何嘗竝及奸究,四罪之朝。未聞遂忽肆赦者。大防不可以踰閑。小人不可以啓倖。故虞謨之討有罪,漢廷之愼無赦,良以是也。伏乞聖慈,仰稟東朝,亟允三司之請,俾王綱尊,而世道靖焉。取進止。答曰,省箚具悉卿等之懇,連日再批,罄悉無蘊,予之秉執,卿等所知,則明義嚴防,今不待復申前說矣。慈聖一念,專欲歸福寡躬,靡不用極。乃以此擧,爲導和迎祥之一事,予所不敢不奉承者也。卿等,其諒之諒之。仍傳曰,此批答,遣史官傳諭。
大司諫申轍求,執義洪淳學,掌令李心宰·李根秀,正言鄭在晉箚,略曰,前後揆箚·院啓·堂疏·臺章,日積公車,不得請,則不知止。淵然三思,亟降反汗焉。答曰,省箚具悉。已諭於禁堂之批矣。
應敎趙榮夏,副應敎李世用,校理姜夏奎,副校理李應夏,修撰張膺杓,副修撰李赫準·金炳翊箚,略曰,雨露雖遍於幽壤,鈇鉞自在於昭典,亟收成命,俾義理益著焉。答曰,省箚具悉。已諭於禁堂之批矣。
上在昌德宮。停常參·經筵。
自前夜二更至五更,灑雨下雨,測雨器水深三分。
沈相穆有頉代,以睦承錫爲假注書。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,前望修正,何等審愼,而日前承旨前望,誤書次第,以致座次換付之境,揆以事體,極爲未安。原單子,今方改付標以入,而當該堂上,不可無警。推考,何如?傳曰,允。
又啓曰,假注書張泰秀,身病猝重,勢難察任。今姑改差,何如?傳曰,允。
都摠府啓曰,今日入直,內三廳武兼禁軍及軍兵等,中日習射技放,請出標信。傳曰,知道。
以副校理吳德泳牌不進罷職傳旨。傳曰,只推。
傳曰,禮房承旨,馳詣宗廟·景慕宮奉審,摘奸以來。
傳曰,鼎席旣備,而卿之登筵,尙此稽遲,予懷企望,亦已久矣。輿馬撼頓之餘,不無休息之暇,而顧今民生國計之憂虞難棘,不待予言,卿所備諳者也。元輔獨賢之際,右揆出膺,亦纔屬耳。相與輔導寡昧,夾贊謨猷,豈容一日虛徐乎?望卿不日造朝,以副至意焉事。遣史官,傳諭于左議政。
傳曰,今番幸行時,諸般擧行,依京擧動例爲之,務從省約。出還宮時,植炬置之,凡係役民事,皆以儲置米會減,十里外,斥喉·伏兵·傳語軍置之外,驛補把馬除之事,分付。
大王大妃殿傳曰,向來諺敎,未亡人,耿耿一念,惟在於爲主上,導迎祥和,祈命錫福之意,在廷臣隣,皆應體認矣。屢百年幾百人,積久之案,一朝掃蕩之,其中干犯,關係之緊重者,初不欲竝擧矣。抑又思之,則忠逆邪正,斷案旣久,日星鈇鉞,典憲莫嚴,則百世之下,無復疑眩之爲慮。惟彼澤斬之後,宜無連累之法,而廢痼子孫,永爲棄物,天地之間,無所置身。如此之類,計以千百,乃祖之罪,於渠何辜,冤氣干和,此之謂矣。今者之擧,非謂其人之無罪也。非謂公案之不嚴也。特施曠蕩之典,咸開自新之路,庶幾幽鬱之氣,化作星雲之瑞。予之斷斷苦衷,卽不過如是,而諸臣之連日爭執,豈或未之見諒耶?如或知予此意,而猶復不已矻矻,則又豈道理之當然者乎?大小臣隣,其各知悉。
政院啓曰,大司憲金炳奎,持平姜鳳煥·李擎日在外,執義洪淳學,掌令李心宰陳箚,一員未差。監察茶時之意,敢啓。傳曰,知道。
弘文館啓曰,新除授修撰任冕鎬,時在京畿加平地,經筵入番事緊,請斯速乘馹上來事,下諭。答曰,許遞。
又啓曰,副校理吳德泳,旣有只推之命,牌招察任,何如?傳曰,允。
實錄廳啓曰,本廳纂修郞廳趙熙一,見帶臺職矣。職務相妨,本職今姑許遞,仍令該曹,付軍職,何如?傳曰,允。
奎章閣啓曰,明日卽奎章閣,秋孟朔,大奉審日次,時原任閣臣,依節目,進詣擧行之意,敢啓。傳曰,知道
傳曰,臺諫·玉堂,有闕之代,前望,入之。
吏曹,口傳政事。直閣單李世用。
兵曹,口傳政事。副司果趙熙一。
張泰秀改差代,以沈相穆爲假注書。
臺諫前望,入之。大司諫柳芝榮,執義李赫準,掌令李肇信·趙性鶴,獻納楚秉悳,正言尹致翼落點。
事變假注書高景晙書啓,臣於本月十四日巳時量,敬奉聖諭,馳往傳諭于東部崇信坊淸水洞契,議政府左議政李裕元,所住處,則以爲臣,行程纔到近郭,王人已臨陋巷,傳宣諭敎,顧注隆摰,委毗之重。期待之盛怳,若古昔哲辟之禮遇,輔臣之擧臣,何敢承當,臣何敢領有乎?臣於逖違之餘,間經哀慶之會,觚稜入望,戀結倍情,而防限如鐵,進一步不得者。非臣之較分度義,審重去就而然也。亶以臣身之所縻,聖意之所加,實非一分可議之地,而誠是千萬不當之事也。千金之寶,施之無勞,則窶者亦不取,弓旌之禮,招以匪分,則賤者亦不往。凡大小辭受,各適其宜,臣雖被傲慢之誅,不敢爲冒膺之計者,臣固有熟量者存。日月之明,必有照燭,而同朝之議,亦有恕諒者矣。愯恧戰慄,仰暴衷悃。惟願亟被逋命之罪,以勵朝綱云矣,敢啓。傳曰,知道。
以全羅監司鄭健朝狀啓,法聖鎭人命渰死事。傳曰,人命渰死,若是夥多,聞甚矜惻。元恤外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
吏曹啓曰,今此孝文殿望祭,執禮趙榮夏,時無職名,令該曹口傳付軍職,何如?傳曰,允。
兵曹啓曰,今此山陵幸行時,各差備所把,驛馬磨鍊書入,而本曹驛馬外,不足之數,依前例,京畿驛馬十五匹,補把事,分付本道之意,敢啓。傳曰,知道。
又啓曰,今此健元陵·綏陵·景陵幸行時,各差備所把驛馬磨鍊書入。而本曹驛馬外,不足之數,依前例,京畿驛馬十五匹補把事,分付本道之意,敢啓。傳,知道。
兵曹啓曰,文臣兼宣傳官李根秀,時無職名,依例口傳,付軍職以入之意,敢啓。傳曰,知道。
兵曹,口傳政事。副司果金炳翊·趙榮夏。
禮曹啓曰,圖畫署畫員尹命周,有頉代,本署祿官窠,以差備待令,畫員尹錫永,陞付之意,敢啓。傳曰,知道。
大司諫申轍求,執義洪淳學,掌令李心宰,獻納李根秀,正言鄭在晉箚,略曰,第念諸罪人之負犯,關係何如,而年代之久近,罪名之輕重,當此一元之初,擧蒙滌雪之典,竊恐名義晦隳,忠逆混淆。乞稟東朝,亟寢成命焉。答曰,省箚具悉。自有處分以來,再三相箚之批,便是洞諭,於在廷臣隣也,臺閣獨不見而不聞乎?況俄下慈敎,嚴正懇惻,可以無憾矣。何爲復此紛紜乎?竝爲遞差。
應敎趙榮夏,副應敎李世用,校理尹顯歧·姜夏奎,副校理李應夏,修撰張膺杓,副修撰李赫準·金炳翊箚,略曰,今此諸罪人,案有久遠,澤有疏斬,其罥名義,干倫常。萬世如一日,磨泐他不得,消滅他不得,此而壞了,國將何賴?虹渚慶會,雖大霈之旁流,王府和石,豈全有之遽議?甚咈於公議,大違於隄防,乞稟東朝,亟寢成命焉。答曰,省箚具悉。已諭臺批,爾亦遞差。
上在昌德宮。停常參·經筵。
藥房提調姜時永,副提調趙秉協啓曰,伏未審日間,聖體,若何?寢睡·水刺之節,何如?臣等,率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如?臣等,不任區區伏慮,敢來問安,竝此仰稟。答曰,知道。三殿,氣候一樣,卿等,不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右承旨李容直,左副承旨李能爕,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政趙斗淳,無時急稟定事,左議政李裕元未肅拜,右議政任百經,有身病,不得來會云矣,敢啓。傳曰,知道。
又啓,假注書沈相穆,時無職名,令該曹依例付軍職,冠帶常仕,何如?傳曰,允。
又啓曰,三品官之無得過三日,循例請牌,曾有定式矣。兵曹參知洪必謨,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,副司果李彙秉,陳疏到院,而軍銜疏之,勿爲捧入。三品官之無得頭辭衍語,前後申飭,不啻截嚴,所當退却。而係是言事,雖不得不捧入,不可無警,推考,何如?傳曰,允。
以副校理吳德泳牌不進罷職傳旨。傳曰,只推。
傳曰,有實故,玉堂許遞。
奎章閣啓曰,景慕宮望廟樓,今望奉審,無頉之意,敢啓。傳曰,知道。
奎章閣啓曰,臣等,進詣奎章閣,御眞,展奉奉審,則無頉,而奉謨堂及閣內諸處,亦爲無頉之意,敢啓。傳曰,知道。
政院啓曰,大司憲金炳奎,持平姜鳳煥·李擎日在外,執義李赫準,掌令李肇信·趙性鶴陳箚,監察茶時之意,敢啓。傳曰,知道。
傳曰,佇望之餘,昨見附奏,知卿之行,停住郊外,觚稜入望,庭闈漸邇,君親之變,尤當,何如?卿乃謂防限如鐵,進步不得,豈非過歟?官無小大,各盡其分,卿之矢心,而藉手者,此也。予之期望,而注眷者此也。惟卿,歷試之著績,是予簡擢之不爽,而況當初元之會?得卿於忠貞之門,趾述之美,倚毗之重,上下交勉,政在今日,喜而不寐。予心方切,念昔先故,卿豈不然?卿之幡然而起,在此一言,予不多誥,側席而竢之事。遣史官,傳諭于左議政。
傳曰,臺諫有闕之代,前望,入之。
兵曹,口傳政事。副司果李根秀。
以右承旨李容直,左副承旨李能燮牌不進罷職傳旨。傳曰,只推。
吏曹啓曰,照訖講,二所試官前修撰張膺杓,時無職名,令該曹口傳付軍職,何如?傳曰,允。
吏曹啓曰,龍山江祈雨祭,典祀官兼大祝李根秀,時無職名,令該曹口傳付軍職,何如?傳曰,允。
兵曹啓曰,扈衛別將及軍官等,移接於永肅門局出身直所,而移接之際,除標信,何如?傳曰,允。
事變假注書高景晙書啓,臣於本月十五日申時量,敬奉聖諭,馳往傳諭于東部崇信坊淸水同契,左議政李裕元所住處,則以爲臣之冒承謬恩,月已改而月又富矣。惶懍之極,求死不得,逋慢之積,以罪爲期,昨因附達,略陳危衷,庶幾仁愛之天,曲垂生成之澤,簪筆之臣,荐辱於荒陋,如綸之敎,又値於菲質,諭之以君親之戀,勗之以念昔先故,詡假之隆,則如褒踰袞,期望之切,則如漏備袽,以微末去就,有若關係於政本,臣非其人,何敢當此?顧今一初晟會,百度鼎新,枚卜之擧,是何等鉅典也。調元贊化之責在是,尊主庇民之切在是,必也國人曰可,吾相可定,而乃以百無肖,萬不當之一賤臣,拔之殷望之外,置諸具瞻之地,此子亦參之譏,猶屬臣身,時事可知之歎。爲累聖世,譚瞩之駭惑,擧措之顚到,果如何也?量而後入,君子所戒,不能者止,古人有言。此臣所以,自畫於廉防,莫變於迷執者,非爲臣一身計也,卽爲國家事也。以聖上則哲之明,當有以處臣者矣。蔓辭飭讓,義不敢爲,謹當收召神爽,略暴瀝血之懇,亟請反汗之音云矣,敢啓。傳曰,知道。
副司果李彙秉疏略曰,臣謹按,孟子曰,仁政必自經界。雖有願治之君,若不正經界,則民産,終不可恤,賦役,終不可均,戶口,終不可明,軍伍,終不可整,詞訟,終不可止,刑罰,終不可省,賄賂路,不可遏,風俗,終不可厚。但其制度節文,自周迄今,無人講究,近世有儒士柳馨遠,乃爲之講究法制,始自田制,至於設敎·選擧·任官·祿制·兵制,毫髮無遺,名之曰隨錄,凡有十三卷。已經景廟乙覽,未克施用,只增志士之興歎。伏願特進隨錄一部,極意講明,及時施行,則實惟祈天永命之基本,豈不休哉,豈不懿哉?省疏具悉。經界之論,此時之急務也。惡其害己,不悅者衆,是爲妨切之最者,而爾言若是切實,可以塞豪右兼竝之口矣。所陳柳馨遠經綸文字,當留念矣。
執義李赫準,掌令李肇信·趙性鶴,正言尹致翼箚,略曰,第彼諸人,許多干犯,許多關係,有萬古難貰之律,無百世可宥之端,而歸之以澤斬,議之以世輕,遽宣大霈,則典章從此不明,亂逆無所知懼。乞稟東朝,亟寢成命焉。答曰,省箚具悉。諸批之明白,慈敎之懇摰,前後非一,而又此瀆撓,豈不可駭之甚乎?本事之,何如?且不暇論矣。竝施譴罷之典。
上在昌德宮。停常參·經筵。
自卯時至申時,灑雨下雨,測雨器水深九分。
政院啓曰,大司憲金炳奎,持平姜鳳煥·李擎日在外,執義·掌令二員未差。監察茶時之意,敢啓。傳曰,知道。
傳曰,再明日眞殿茶禮,當自內親行矣,該房知悉。時原任大臣·閣臣·宗親·儀賓,三品以上入參。
傳曰,摠裁官之代,判敦寧爲之,主管堂上,前大提學爲之。
大王大妃殿傳曰,卿以喬木之家,早歲蜚英,夙貯聞望,展布歷試,尙多其地,而聖簡之特擢臺司,先在此日,豈非求助之是急,而輿情之是循乎?顧今日國勢之何如,民憂之何如,以卿高識,亦必慨然太息。此時輔佐之責,其必曰誠切體國也,才優濟時也。凡此數者,卿非其人乎?此所以急於求助,而循乎輿情者也。以卿撤藩還朝之遲,每勤主上企佇之念,今旣來到近郭,尙此逡巡,除繁文而務實事,向以敦勉右揆。今亦爲卿勉之,卿勿徒循故事,久煩酬應,亟思駕屨之義事。一體遣史官傳諭。
政院啓曰,軍銜之無得陳疏,前後申飭,不啻截嚴,而副司果裵象鉉,陳疏到院矣,所當退却,而係是言事,雖不得不捧入,不可無警,推考,何如?傳曰,允。
事變假注書高景晙書啓,臣於本月十六日未時量,敬奉聖批,馳往傳諭于東部崇信坊淸水洞契,左議政李裕元所住處,則以爲臣,冒控疾聲之籲。竊冀曲諒之仁,分濫而情不畢宣,心慌而辭未暇裁,淵衷莫廻,穹聽愈邈,及奉溫批,反紆隆奬,每荷一番眷注,輒增一番罪戾,際玆十行慈敎,一時辱臨,徽數曠絶,牗誨諄勤,非臣庸陋,所敢承當。臣伏讀兩聖恩旨,首尾屢十百言,丁寧懇惻,念先故於篤忠,責臣以輔導,軫國勢與民憂,期臣以濟時,無往非砭臣之膚,沁臣之肺,雙擎九頓,一涕一汗,爲人臣之得此殊遇者,凡有幾也?受知之感,於敵猶然,圖報之誠,秉彝同得,苟有寸才銖能,有益於國,有補於民,則雖轉鐵輪於項上,亦何辭避哉?臣之不才,天賦之所局也。臣之不能,人見之已判也。君命莫嚴於敦迫,而强所難强,則非九經體下之道也。臣分爲恭於趨走,而進不當進,則非四維範身之義也。顧今上下之無損,公私之兩幸。惟有遄收謬命,特遂本願而已。王人之相守蓬蓽,一倍惶蹙,亟賜召還,千萬至祝云矣。臣旣承仍與偕來之命,故姑爲仍留之意,敢啓。傳曰,知道。
禮曹啓曰,再明日眞殿茶禮親行事,命下矣。自上服色以翼善冠·無揚黑圓領袍·靑鞋·素玉帶擧行,而應參諸臣,以無揚黑團領·烏紗帽·黑角帶行禮事,知委,何如?傳曰,允。
領議政趙斗淳箚。答曰,省箚具悉卿懇。卿之苦懇如此,史局摠裁主管之任,今姑勉副。仍傳曰,此批答,遣史官傳諭。
副司果裵象鉉疏略曰,人君歷年之久,近在於勤怠敬忽之間,故無逸一篇,歷言享國之修短,而召誥一篇,屢言祈天永命,以周·召愛君之忠,丁寧告戒如此。臣竊慕古人進鑑之事,謹取二篇,合爲一圖,隨章投進,以效萬一之忱。伏願殿下,一衣之微,念蠶婦之勤,一食之頃,念耕夫之勞。躬節儉,斥玩好,以養聖德,聖壽無疆,睿學日進。臣雖退伏田野,生老泰平,非但一身之榮,實億兆之幸。伏乞垂察焉。省疏具悉。爾以疏逖,獻此芹曝,祈祝之情,規勉之意,出自悃愊,甚庸嘉尙。所陳龜鑑祈命圖,當留念矣。
前咸鏡監司李裕元疏曰,伏以,臣之今日所奉,千萬非常之命,非惟臣意慮思念之所不到也。抑亦大夫國人,想望擬議之所不及也。臣嘗聞人主爲職,在於擧相,相之賢愚得失,而君德之成就,治理之平陂,世道之汚隆民生之休戚,俱係焉。故人主欲置一相,則窹寐左右,詢事考言,凝神注意,至難極愼,或發而爲夢,或枚而爲卜。甚至有燕居獨語,憂形於色,而侍者請問其故,又有內降特旨,自幸於心,而俯詢外間物論。此可見委毗擧聽之地,其所審揀,而謹擇者,萬萬非庶僚百執事可比也。今我殿下,不待傅巖之夢,金甌之卜,而又不稽於績庸,不採於輿論,宣麻制而進台階者,乃如臣千不近萬不似者也。八方瞻聆,能不駭惑而竊歎乎?臣待罪北藩日,奉文書知會者,則初元德音,慻慻於畎畝閭里之間,與列邑長吏,新豐父老,頌主德之隆郅,感慈化之淪浹,暘雨占登,北望攢祝。忽於一日,馹騎飛報除旨,史官臨宣恩諭,臣神遁口胠,懵不有何,久而始收召省悟,則不暇爲身家憂懼,爲朝政國體而憂懼,不知所屆矣。臣本世祿餘裔,早通文籍,旋荷憲宗朝隆眷殊遇,遊奎璧之府,而奉請燕之暇,恩榮遍體,銘鏤心骨,涓埃酬報,夙所矢心,而又被大行朝,恩注至渥,內外華膴,致身卿秩。臣之所被於兩朝者,與天無極,而臣若有一分趨避之心,則是豈人理也哉?臣於此職,有若鐵防之難越者,特臣之才與力之所不能也。交符之後,不得不進伏城闉之外,悉暴衷情,仰冀天聽之孚恪焉。臣於前秋,敢因私懇,陳章告退,此異於引年乞骸,而亦臣情理不容己者也。雖緣羈縻官守,未遂初願,而擬於報政釋務之後,可圖便宜自適。今若一膺隆命,非止臣心之自媿,亦豈無辭小受大之嫌乎?此臣之不可就者,一也。臣竊稽國朝故典,黃扉·赤舃,宏碩相望,而以年紀則耆舊老成,夙負蓍龜之望也。以資歷則銓衡財賦,屢試車服之庸也。今臣其年齒,則大夫服官政之時也。其踐履,則有司奉末議之階也。間雖或有不拘不次之人,是皆猝値板蕩艱難之會,拔擢魁偉俊傑之彦,豈如臣等輩,所可比方,而像擬者哉?此臣之不可就者,二也。論經燮理,格非弼違,有學術者能之,調化平允,容物鎭俗,有德量者能之。正色直言,矜式百僚,有風範者能之,下之通鍊典章,暢達機務,該事理而順物情,以爲牽補彌縫之責者,猶可謂救時之才,而亦豈易得也哉?以臣論之,山東棗栗之不可與於籩豆敦彝也。俚戶麻枲之不可同於錦繡絺繪也。此臣之不可就者,三也。臣學無所本,才無所長,雖一官一職之事,旣無堪稱之望,自知甚明,人將謂何?斷斷此心,毫非假飾,而王人相望,綸言疊降,主恩由臣而日褻,朝典由臣而日壞,臣罪到此,何以自贖?玆敢控實呼籲於照臨之下。伏乞聖明,俯察至懇,仰稟東朝,亟收中書之銜,改授賢德,弘濟時艱,公私幸甚。答曰,省疏具悉卿懇。見卿附奏,良覺失圖,今接來章,遜讓彌深,然而卿所云君德之成就,治理之平陂,世道之汚隆,民生之休戚,俱係乎置相之何如者?益見卿之諳治體,而達時務焉。是豈非不待夢卜,而吾之相定矣者乎?難進易退之義,量而後入之戒,是固必審於出處辭受之際,而惟卿,感兩朝之恩遇,念先祖之篤忠。是今日君德之輔導,民生之奠安,治理世道之所急,而所先者義當夷險向前,他不暇顧。而猶以謙沖之志,有此逡巡之辭,實非予所以期望於卿者也。卿其一思再思,犂然幡然,以副予殷注之至意。仍傳曰,此批答,遣史官傳諭,仍與偕來。
上在昌德宮。停常參·經筵。
政院啓曰,右承旨李容直,今日不爲仕進,卽爲牌招,何如?傳曰,允。
又啓曰,大司憲金炳奎,持平姜鳳煥·李擎日在外,執義,掌令二員未差。監察茶時之意,敢啓。傳曰,知道。
又啓曰,來二十一日,朝參日次矣,敢稟。傳曰,停。
都摠府啓曰,今日入直,內三廳武兼禁軍及軍兵等,中日習射技放,請出標信。傳曰,知道。
傳曰,在外臺諫許遞,前望入之。
傳曰,昨者疏批,洞悉予衷,慈聖別諭,況復鄭重,卿於承讀之下,其必感激之切,而復見附奏,謙挹猶初,是豈君臣之際,交孚同志之道乎?卿所以堅持不回者,徒以不才不能之說,謂是難强難進之義,予誠莫曉其何謂也。臺省館閣,夙著俊髦之譽,字牧藩屛,遍同婦孺之頌,謂卿不才不能,人孰信諸?自是分所當爲,且非衰邁之年,謂卿難强難進,不亦謬哉?報國酬恩,是卿固有之志也。當官盡職,是卿所遇之時也。雖欲初志之是守,其奈分義之爲重,卿必有以自量爲之,卽日改圖矣,復宣敷心之諭。方玆臨軒而俟卿,其諒之,卿其諒之事。偕來史官,更爲傳諭于左議政,期於偕來。
以右承旨李容直牌不進罷職傳旨。傳曰,只推。
事變假注書高景晙書啓,臣敬奉聖諭,更爲傳論于左議政李裕元所住處,則以爲臣犯方命之誅,控披悃之辭,以奏以疏,至懇至力,伏地戰慄,瞻天靳祝。卽又鳳綸宣旨,龍光遍體,異數彌摰,隆委尤專,譬以俊髦之擧詡,以婦孺之頌,字字恩言,諄諄開諭,未知不貲賤品,何以得此於君父之尊也?豚魚之感,臣非不知,犬馬之忠,臣亦有願,而猶復頑然蠢然,若無變動者,豈有他哉?誠以器不稱也,力不逮也,分不堪也。今臣所授之職,非館閣藩屛之所可比也。古語曰,三事之任,不可妄假,亦不可匪分橫處,假非人政之盭也。處非其位,身之災也。臣於迫於嚴命,拚冒向前,致令上玷器使,下缺輿望,則國以孤負,家以忝辱,非臣萬殞,所可自贖。臣雖庸愚,豈敢堅守初志,自眛分義而然哉?附奏體嚴,未敢張皇,惟當積誠申籲,仰請處分,而王人之經宿淹留,又爲未安,惶隘之極,恭俟威罰而已云矣。臣旣承期於偕來之命,故姑爲仍留之意,敢啓。傳曰,知道。
上在昌德宮。停常參·經筵。
政院啓曰,大司憲·執義·掌令二員,持平二員未差。監察茶時之意,敢啓。傳曰,知道。
又啓曰,同經筵趙鳳夏,旣入闕中,不爲肅謝,直爲出去,事甚未安,推考,何如?傳曰,允。
大王大妃殿傳曰,儒生疏擧,以義理爲說,而予之今番處分,專出於爲聖上,導和歸福之苦心,則間所布諭,。雖儒生輩,宜無不知矣,予豈不念義理而然乎?今此叫閽投章之擧,是何道理?不可以儒生,而包容之事,當嚴處,而聖節漸近,不無斟量,疏頭以下,姑先停擧。
臺諫前望,入之。大司憲林永洙,大司諫鄭天和,執義韓鼎謩,司諫閔胄顯,掌令金晉浩·申泰觀,獻納金瑛默,持平陳秉爕·鮮于璞,正言朴定鉉·姜運重落點。
傳曰,藥院提調許遞,前望,入之。
內醫提調前望,入之。趙然昌落點。
傳曰,政官牌招開政,如有違牌,勿爲呼望。
傳曰,鎭安大君,卽國朝之泰伯也。至德懿行,百世興感。列聖朝,顯揚之與,光前垂後,而今其子孫未免式微云,良可歎傷。祀孫問名,今日政窠近,初仕作窠,擬入。
傳曰,經筵,竝許遞,今日政,差出。
傳曰,有實病,法司堂,竝許遞,今日政,差出。
大王大妃殿傳曰,今番處分,已至多日,只有臺閣之紛擾,尙無諸司之擧行。特旨之下,如是可乎?水刺將待而進御,該房知悉。
傳曰,東朝水刺,不爲進御,予心焦遑,曷有極哉?爲今日臣子者,何敢遲滯擧行乎?予亦不進水刺,以待東朝進御,諸般擧行,政院,卽爲察飭。
傳曰,在院承旨,竝推考。
傳曰,在院承旨,從重推考。
傳曰,嚴飭之下,擧行稽忽,在院承旨,戴罪擧行。
兵曹,口傳政事。上護軍鄭基世。
實錄廳啓曰,前大提學金炳學,都廳堂上差下之意,敢啓。傳曰,知道。
宗親府啓目。卽者,幼學李枋等,聯名呈狀內,以爲生等英宗王子密城君二子春城君之後裔也。春城君,因特敎,奉太祖大王第八男,宜安大君之祀,蓋春城於宜安大君爲曾孫行也。以其祀則可以爲之主,而以其倫則不可爲之子也。璿源譜略,直以繼子書之,昭穆舛矣。歲月寢遠,尙稽釐正,自宗府啓稟,俾蒙釐舊謬正,譜系之地爲辭矣。謹稽璿源譜略,春城君於宜安大君,爲再從曾孫,始命奉祀,特出聖念,而編譜之時,未及照檢。其奉祀與繼子之名義各殊,以奉祀之故書之以繼子,所以本孫久抱隱痛,聯請釐改者也。今於補刋之役,許以改正,實合情禮,伏候上裁,何如?啓依回啓,施行爲良如敎。
政院啓曰,玉堂上下番俱空,事甚未安。今日政新除授玉堂,待下批牌招,推移入直,何如?傳曰,允。
以應敎吳俊泳,副應敎朴履道,校理李冕光·南一愚,副校理李根秀·沈相漢,修撰黃仁夏·申檀,副修撰張膺杓·趙寧夏牌不進罷職傳旨。傳曰,只推。
大司憲林永洙,大司諫鄭天和,持平陳秉爕,獻納金瑛默,正言朴定鉉·姜運重啓曰,噫嘻痛矣。國榮之通天罪惡,萬戮猶輕,千剮難贖。而尙屈王章,是可曰國有常刑乎?噫,諸賊之眼無國母,姿行胸臆,危逼之逆節,犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載藉所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等,句語排布,陰譎曲突徒薪之援比,指意凶㦧,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦㦧矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣。而末乃以渠之旁祖權韠時事,隱然自況者,尤何等窮天地所無之極逆大憝也。凡在撗目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成。雖未及結案,便是已結案之劇逆,而且於安默·魯賢·在民三賊,伏法之後,其凶湈逆節,尤益彰著。此與身死旣久之後,追律之例,大有異焉。不可不援用尙魯追施之律,請物故罪人裕,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多凶節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲謀危我宗國,動搖我國本,群聚凶徒,自作窩主。醞釀旣久,排布愈密,八字凶言,一串貫來,同室之內,腸肚相連,若其根柢也源委也。莫非此賊,而得保首領,臥斃牗下,今日含生之諭,孰不腐心痛骨?如不欲生,而最其大明律一事,卽有天地君臣以來,所未有之極逆大憝也。思之膽掉,言之骨靑,直欲手磔口臠,食肉寢皮者,且況不道之凶計,有自來於當時,潛藏之禍機,愈益肆於今日,鑄張糾結,種下生種,裕·玉·煥·達之凶謀祕計,莫不傳神於此賊,護法於此賊,而跽敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人,龜柱支屬應坐之類,一依尙魯例,施以散配之典。噫嘻痛矣,鍾·振兩賊之凶,思之膽掉,言之骨靑。蓋其陰謀逆節,适·璉之今又出也。凶言悖說,雲·海之所不道也。是乃窮天地亘宇宙之極惡大憝。雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰當爲蜀漢分院兵,助勢之策,湖南伯,得差之願,無非劇逆之斷案,而乃與振采·友文等,結爲血黨。五字八字之凶言,猶爲不足,而必以二字,至不道之言,和應於合有變通之說,甚至街路上,凶訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計。而至於第一子指擬之目,十三日至凶之說,與鍾一,一而二,二而一,如此今古所無之逆,不可只施治逆之常典,适雲已施之例,不用於此兩賊,而將何施乎?請大逆不道罪人,鍾一·振采,竝施适·雲之例,友文跡本卑微,性又奸慝,投身於鍾一,甘作爪牙許心於振采,結爲兄弟,托鍾一於振采,則謂以可用薦振采於鍾一,則稱有神術。逆賊光友,本以鄕曲賤孼,托爲凶徒死友,父事振米,兄事友文,欲輸軍糧,則轉到南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言致後,丁寧和應,南中兵火之說,延壽爛熳酬酌,卽此數段,已足爲諸賊之眞贜斷案。至於正月十三日凶言,卽是窮宙亘宇所未有所未聞之極逆情節,無不參聞,無不參知,則罪止誅身,失之太輕,王章不嚴,與憤未洩。請逆賊友文·光友,加施孥戮之典,致俊·延壽,竝施孥籍之典。噫嘻痛矣,亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟摬之心,親密守禎,而從爲死黨,延接鳳周,而相與同室,綢繆謀議,打成一片,論災異於南山,而肆發㦧悖之說,視奇貨於北謫,而先唱負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶潛之情節,無不參祕,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人,榮瑾亟施孥戮之典。噫嘻痛矣,崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,而其亂本逆根,明赫是耳。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成。凶圖莫掩,而特因好生之大德,一縷尙貸,三尺未伸,亦爲輿情之益鬱。今又賊招屢出,島會觀相之說,塞謫負來之謀,畢露無餘,由前而喜·應之醞釀,跡旣狼藉,由後而禎·瑾之綢繆,情已掀發。惟其頑忍凶獰,抵賴不服,則尤當嚴加鞫覈,而不可遽議於傳生之科,至於鳳周,凶謀逆節,無不同參,賊徒匪類,擧皆相通親密,守禎許以死友,服事榮瑾,作爲血黨,究厥情犯,與兩賊一而二,二而一也。旣已承款於知情,則豈可有貸於王法乎?又此李奎和,則接肚於賊禎,連脈於逆瑾,思樂禍亂,圖爲不軌之陰祕,糾結計議。又出衆招之丁寧,端緖旣著,盤覈未竟,則亦何以從輕發配乎?似此諸賊之至凶絶悖,一串貫來,厥罪惟均,是皆殪殄,滅之無遺者,而元惡未伏常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰。此而謂無所窮犯,而容不足深誅而貸之,付之惟輕,不施極律,則伏莾之戎,爎原之漸,豈不火可憂哉?請楸子島,安置罪人崔鳳周,黑山島定配罪人李奎和,更爲設鞫得情,快正典刑焉。噫嘻痛矣,金姑淵之罪,可勝誅哉?渠以名家世祿之裔,受國厚恩,濫叨宰列,前在松留,罪犯罔赦,而聖度天大,曲加涵貸,薄罰旋宥,復廁朝紳。夫以聖世無棄之義,俾開小人自新之路,自東而南,荐授藩毗,渠若有一分彝性,則所以感激圖報,百倍餘人,而狼性未化,梟腸不改,晝宵營爲,罔非頭會而箕歛,左右設施,不出唆膏,而吮血還穀加作,邦禁何如,災結偸弄,王章莫嚴,恣意挪用,無所顧憚,外他剝割,掊克之政,無所不有,罔有紀極?五十萬贜物,只擧其槪四分一餘數,推此可知,積怨干和,輿憤莫遏,一轉而爲益山之變,再轉而爲咸平之擾,竟至於無邑不然者,苟究厥由,一則其罪,二則其罪也。罪至於此,萬戮猶輕。今此島棘之典,雖出於大聖人好生之德,以若貪虐,以若負犯,不施當律,則其何以謝南民重邦憲乎?請免爲庶人。濟州牧加棘罪人,金始淵拿鞫得情,快正典刑焉。噫噫痛矣,亂臣賊子,從古何限,而豈有如兢善之窮凶絶悖者乎?渠以襟纓之士族,暗結靺韋之悖類,指順性而約爲血黨,視夏銓而認作窩主。平日追逐所圖者,無非陰謀,冒雨宴集,所會者盡是逆黨。至於二字凶言,旣露於鞫招,而三尺王章,只施於渠身,已是失刑之大者,負犯如此,關係若是,而豈可只以知情不告蔽之哉?輿情去益憤鬱,國論尙此沸騰。請知情不告罪人兢善,亟施孥戮之典。噫嘻痛矣,載仁之罪,可勝誅哉?忠逆之殊,彝性之所易曉也。明張之急,分義所難抑也。噫彼載仁,雖是蟣蝨之賤,旣托仕藉,則不可但以遐土蠢氓,論腕把至㦧之牘,目閱絶悖之說,則奔走號遑,來吉之不暇,而偃息恬嬉,不思所以人得以誅之者,此曷故焉。若無平日綢繆於逆順凶馹,則㦧牘悖說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏牘幾日兩不爲告官,稱以値事機之巧湊,直不過鬼形之㦧慝,號音之巧飾,負犯至重,干係甚大,宜其窮覈情實,殄絶亂萌,施以順馹已施之律,而三尺不加,一縷尙貸,使之假息於海島之中,包涵於覆載之間,其可曰國有典憲乎?臣等之相率聯籲,卽王章之所必伸,輿情之所共憤也。而聖度至加寬容,尙靳兪音,益不勝抑鬱之至。請黑山島減死定配罪人載仁,亟令王府,設鞫得情,夬施極律焉。噫嘻痛矣,亂臣賊子,從古何限,而未有如今日。金鎭衡之極㦧絶悖者,第其凶腸奰忒,逆肚陰譎,罪實干於難言,跡已著於無忌,卽覆載之所不容,神人所共憤耳。大抵原疏一通,無非雜念,凶言數截,極是犯分,謂之群疑渙釋,則人所可疑者何故?謂之積鬱始伸,則渠所認鬱者何事?一言以蔽,萬戮猶輕,而薄竄之命,經日未寢,輿情之鬱,無處可洩。夫以負犯如此,情節如此,而咎刻容貸於天日之下乎?雖以搆疏者言之,借名售計,恣意遣辭,自陷罔測之科,至有莫掩之跡,此而不竝加嚴覈,節節打破,則王法無以快伸,亂本無以永絶。請古今島島配罪人金鎭衡及製疏人,竝令王府,設鞫得情,亟正邦刑。噫嘻痛矣,亂臣賊子,從古何限,而豈有如沈宜冕,父子之絶悖至醜者乎?渠以世祿之裔,受國厚恩,濫廁宰列,其所感激圖報,固當百倍餘人,而狼性未化,梟腸不改,前後施爲,盡是駔儈之套,左右兜攬,無非龍斷之術,趨附之態,媚呈諂笑,驕矜之習,公肆凌踏,罔念本分,專事跳踉,無嚴無忌。靡所不至,至於年前感古堂一事而極矣。夫是堂也,以舊日時御之室,寓永世追慕之義,扁其名曰感古,歷數百年,人不敢褻處,扄鎖深嚴,奉之若妥靈之所,而渠敢擅便改構,變幻舊制,以爲傔從輩雜處之室,是豈爲人臣者所敢爲乎?不顧體面,不念分義,忍行此不可行之事,漢法之不敬,春秋之無將,未有甚於此也。若其湖藩貪鄙,手已慣於唆膏,計專在於肥已,遺臭一省,倖逭三尺。且以其子沈履澤言之,所處則邊門重地,其職則二品大吏,黷貨襲其螟,誨歛怨沸,如魚喁還穀之執用也,軍籍之賣取也,邊界之捧賄許墾也,商賈之牟利任越也。蔘包之加稅督責,糧資之濫數輸送,以至賣任賣科,勤貸勤徵,許多鄙瑣之事,難以枚擧,而前後犯贜,恰爲二十七萬之多,則較之八十貫一律之文,不知爲幾十倍矣。父而有宜冕,子而有履澤,是父是子,世濟其惡,稱兵召亂之喩,忘君負國之敎,卽渠斷案也。爲人臣者,有一於此,則豈可一刻容貸於覆載之間乎?以若負犯罰,止薄勘使,王章未伸,輿憤莫洩,則其於失刑之大何哉?請公州牧竄配罪人沈宜冕,嚴鞫得情,快正典憲。濟州牧,加棘罪人沈履澤,亟降處分,以施當律焉。答曰,不允。持平陳秉爕啓曰,新除授執義韓鼎謩,時在公忠道鎭川地,掌令金晉浩,時在江原道江陵地,申泰觀時在慶尙道安東地,持平鮮于澲,時在平安道平壤地,請竝斯速乘馹上來事,下諭。答曰,許遞。獻納金瑛默,正言朴定鉉·姜運重啓曰,梟示罪人,性世與劇逆載·榮,一而二,二而一也。換着軍服,潛入宮庭,粧出纏帶,暗售網打,是何等設施排布,是何等凶謀祕計也?設鞫七朔,根囚窩窟,終未究覈,只施梟示之律,輿情之憤惋,固無可言,而不可而已爲梟示,不施當施之律。請梟示罪人性世,亟施孥戮之典。新除授司諫閔胄顯,時在京畿果川地,請斯速乘馹上來事,下諭。答曰,不允。下諭事許遞,兩司合啓中,金漢祿·金鍾秀·愼宜學·李明赫·廉宗秀·義榮·李夏銓事停啓,府前啓,韓鼎鎭事停啓。
禮曹啓曰,卽接開城府留守,金永爵移文,則以爲今此式年,麗王諸陵,禮卽看審,見在不遠,而目下使星絡繹,廚傳之弊,亦係當念,依已例以地方官代行,似合便宜云矣。在前如此之時,已有地方官代行之例,今亦依此擧行事,分付,何如?傳曰,允。
義禁府啓曰,璿派人安貞副正畇·楊平守得慶·昌山君相·樂新守人煥·德新守人爀·密平君㙫·寧雲君壎·驪川守坰·潘陽都正炤·麟坪大君玄孫鎭厚,德陽君八代孫範濟,竝蕩滌一新。都正人燁·壺山君㮒·密豐君坦·福昌君楨·福善君柟·驪興君垓·驪陵君圻·東平君杭·德興大院君十三代孫夏銓,守道正十世孫培,德陽君九世孫東讓,竝復官爵,德興大院君五代孫椷,六代孫世祉,邦壽,七代孫天默·寅默,八代孫魯胤·魯麟·魯淵,麟坪大君玄孫鼎錫·海安·鎭寬,昭顯世子玄孫謙錫·益錫·敬錫·儁錫·儒錫·英大·偉大·胄錫·胤錫,七代孫明爀,慶昌君庶玄孫爣·爟·爣子·畢·得,五代孫增·壆在謫未蒙放身死,洪卓然·尹相悳·尹相靖·南泰績·李經濟·趙世忭·金就寶·洪益源·吳命祐·吳重觀·金昌大·成運·李萬赫·尹昌鼎·致恭·致勛·㻋·朴宗集·趾吉·勉柱·李元樸·魯鼎·尹景濟·李弘澤·金德裕·閔允昌·楊就達·安就尙·姜錫濟·李聖望·李時藩·洪益龜·李載善·安道行·高致龍·者斤萬·尹若淵·南興老·致良·致廣·致讓·致顯·致默·致訥·錫達·弼海·翼雲·煥周·韓采·李東彬·宋獻圭·宋煥億·李克己·宋煥九·洪履猷·吳錫忠·華柱·尹致行·吳泰心·趾德·趾逸·姜快龍·金龍柱·李秀林·洪燦謨·李昌順·日柱·趾命·趾中·王道恒·弼柱·寅柱·金好得·李載夏·申致億·黃應直·李光臣·吳道夏·恒延·吳命垕·李世壕·宋文鉉·洪雄太·金觀柱·魯連·朴忠俊·申弼仁·朴敏樞·李養中·洪秉憲·魯亨·粹臣·尹相憲·申大源鞫案抄錄,梁國楨·許浹·朴相漢·李錫孝·盧繼信·朱德元·梁禹轍·朴天建·李敏材·金重夏·李·金煥·金永河·車忠傑·曺以達·李瞻漢·金必鳴·金時現·李晩初·李秀儁·崔泰雄·姜維·許·鮮于愼·郭齊嵩·曺永植·洪忠先·徐宗哲·金廷輝·李橒·李東奭·李世卿·李起徵·權盡性·朴義良·張千連·尹震興·崔壽萬·黃熽·黃燦·黃玉鉉·黃煒·金元八·金繼寶·李濟東·南極·金世進·尹廷顯·裵胤卿·金聖鐸·安世福·盧光錫·朴東峻·呂文杓·金殷昌·尹光天·李得中·趙徵·羅沈·尹用履·權崇·李亮濟·李世熙·許槃·李時熙·李金聲·李鳳齡·李昷·申慬·宋時釬·金景躍·田錫祚·愼後一·卞致遠·嚴弘福·朱永興·洪得輿·李如大·姜德潤·崔益男·高世讓·鄭濂·李涏·尹養厚·李宗諤·李景聃·金貞采·洪福榮·金東喆·柳得謙·張時皞·吳泰性·吳載榮·李光郁·李達宇·張義綱·朴孝源·白兌鎭·白東源·權塤·張應人·申在奎,竝罪名爻周事,命下矣。文案之在本府者,依判下,一竝爻周,而張時皞之文案,在於嶺營,其姪者斤乭,方在咸鏡道茂山府,安置中矣。時皞之元案昭晣,則緣坐支屬,自可放釋,罪名爻周及者斤乭放送事,分付各該道道臣之意,敢啓。傳曰,知道。
又啓曰,本府徒流案中,慶尙道機張縣爲奴罪人鍾澈,河東府爲婢罪人小秀,泗川縣爲奴罪人俊榮,定配罪人大阿只·仲阿只·小何只,金海府爲婢罪人柳連,全羅道康津縣爲奴罪人順榮,降州牧爲奴罪人羲榮,安置罪人李明赫,平安道龍川府爲奴罪人碩鏞,龜城府爲奴罪人畢永,咸鏡道穩城府爲婢罪人不喜,甲山府爲奴罪人南極,明川府爲婢罪人順心,安置罪人鳳仁等名下,放字書下矣。竝放送事,分付各該道道臣之意,敢啓。傳曰,知道。
又啓曰,朴燁·柳孝立·吳挺昌·趙載翰·李德師·崔載興·柳成模·朴相老·韓後翼·洪量海·李東馨·愼宜學·李一和·李俊培·金壽賢·趙獻鎭·趙純鎭·趙方鎭·李勛濟·兪漢敬·金斗恭·金斗默·忱鐉·李在倫·宋國仁·沈魯賢·鄭在民·朴東稷·任燁·申鼎朝·韓鼎鎭·申綱·黃允中·申宜柱·申季亮·李奎汝·黃汝玉·廉宗秀·李安默·李勉信,竝罪名爻周事命下,徐忭爻周罪名事,又爲命下矣。竝罪名爻周之意,敢啓。傳曰,知道。
傳曰,朝者批答,望卿之徐更思之,而予試爲卿思之,實無一往固執之義,勳勞名節,卿之世家也。文術經濟,卿之先業也。報國承家,卿所立志也。追先報今,卿所藉手也。公義私分,參互以求之,未得其必辭之理,難進之說,而徒見規規乎?中書故事之是尋是循。夫豈祛繁文,務實事之謂乎?卿之按節湖·海,亦旣惠洽窮蔀,而辦理北藩,政在多事之日。目今民憂虞,惟一方,而知其他矣。今日所急,維是西京循吏之治,而卿所受用,不止治郡撫字之手,則得此可爲之地,蔚有展布,非予之望也,輿人之望也。卿遂欲得遂素志,其可得乎?卿其勿復疑難,卽起膺命事。遣左承旨傳諭,仍與偕來。
傳曰,偕來史官,還入。
政院啓曰,左議政李裕元敦諭,遣左承旨傳諭事,命下矣。左承旨李奎奭所當牌招,而拘於廳規,不得請牌,何以爲之?敢稟。傳曰,牌招。
有政。吏批,行判書尹致定,參議徐承輔,竝式暇,參判南性敎進。
吏批啓曰,行判書尹致定,參議徐承輔,竝式暇,小臣獨政未安,何以爲之?敢稟。傳曰,仍爲之。
以吳俊泳爲應敎,朴履道爲副應敎,南一愚·李冕光爲校理,李根秀·沈相漢爲副校理,黃仁夏·申檀爲修撰,趙寧夏·張膺杓爲副修撰,任百秀爲判尹,金炳㴤·金炳德·趙獻永爲知經筵,兪鎭五·洪祐健·柳厚祚爲同經筵,李羲祖爲顯陵參奉,一新都正人燁,壺山君㮒,福昌君楨,福善君柟,驪興君垓,驪陵君圻,密豐君坦,東昌君杭,故令李夏銓,故正言李東讓,故判書李培,故左議政韓孝純,故領議政金陽澤,故左議政金鍾秀,故領議政沈煥之,故左議政金達淳,故右議政金觀柱,故判書洪啓禧·吳挺昌,故參判鄭日煥,故監司朴燁,故承旨愼宜學·柳成模·李東馨,故掌令金鍾厚,故洗馬金漢祿·洪量海,故參判朴相老,故承旨柳孝立·李德師已上,復官爵事承傳。再政。以趙敬夏爲掌樂正,趙熙一爲軍資正,李亮和爲司藝,崔相綰·張斗憲爲典籍,元胤喆爲安陵參奉。
知事金炳學疏略曰,臣於日昨,伏奉史事主管之命,傴僂踧踖,不知所以容措。夫史局之設文衡,隆其制也。文衡之主史局,重其任也。制之莫隆,而設不以官任之莫重,主非其人,則群聽之大駭惑,私計之極郞當,姑毋論已,史體自歸,僚率官方,終涉苟艱,以後視令,得無有可議者乎?臣之猥忝三館,俯仰七年于玆矣。追惟惶汗,尙覺浹背,今若據所匪據,權且代斲,規例之所未有,而創而行之,名實之所必辭,而恬而冒之,非愚則妄。惟我先大王,十有四年,鴻模丕烈,使臣得以操木天之筆,抽金匱之藏,餔張揚厲,敎詔萬世,此誠至榮大願。伏況受恩如天,報答無階。今於終事之地,苟效一日之責,腁胝磨放之所未敢前却者,而第其鉅典之爲不刋,故事之無可據,終不敢因仍謬悠,入稟東朝,劃行渙汗之號焉。答曰,省疏具悉。文苑主盟,卿有重望,史局管務,何謂潦率而苟艱乎?況十有四年,聲名文物,卿可無模繪撰述之勞乎?卿其勿復辭巽。
方外儒生洪在範等疏略曰,頃者三道儒生,簡通之抵太學者,卽己巳凶賊玄逸事也。此正人人所共得而誅之者,而太學儒生反欲掩護,臺閣諸臣,視若尋常,竟無明張之擧,義理晦矣,彝倫絶矣。臣等不勝憂憤,治疏將上之際,伏見霈澤之下者,乃以戊午·己巳之巨魁,孝純·來善·鳳徵三賊,混入於其中矣。相顧愕眙,未敢知殿下,何爲而有此非常之處分也?請先陳此三賊之罪狀,孝純忍將十罪之目,加之於仁穆大妃,至謂武后之罪狀斯猶小,遂以廢削二字,率百官庭請,至於幽辱西宮,綱常遂以斁敗矣。逮仁廟改玉之初,以其鬼誅之先加,不與弘·瞻·造·訒,同行顯戮,輿憤至今未洩,來善,傳授孝純之心法,和盤黯·徵之腸肚,千謀百計,至妖且惡,甘心於仁顯王后,乃於遜位之日,實錄考出之請,有若應行之典,而做出不敬不恭之說,指揮行人,宣布燕中,至甲戌正罪之日,相臣所奏,以不恭順三字,稍變其案,然不敬不恭,於不恭順,相去無幾,直與逆黯,必自知罪之說,二而一,一而二者也。肅廟聖敎有曰,李胤德疏,有仁敬王后,在天之靈之語,來善肆然陳達曰,王后用在天二字可怪,爲人臣子,使不用在天二字於國母乎?予嘗痛恨其無將之心,嚴鞫處斷,來善之不用在天二字於仁敬,加不敬不恭於仁顯,此其心,路人所知也。英廟朝壬辰,其孫祖永,擊錚訟冤。傳曰,來善關係,何如,而國有紀綱,其孫何敢營救?又若曰,祖永,萬萬可駭,若此則若有鳳輝之孫,其亦訟冤乎?大聖人處分,光日月而嚴霜雪矣,鳳徵卽是來善之後殿也。仁顯昇遐之初,投匭逞臆,泛稱翟儀之遂空,創出禮外之新說,陰售嘗試之計,而至於痰腫二字,其言尤極凶險,寧不痛哉?凡此諸賊,關係倫常,滅絶天理者,至於如此,則可謂無一分可恕之情,有萬古罔赦之罪,而今與尋常株連者,比而同之,其於刑政之得中,果何如也?及伏見,大臣聯箚之批旨,若曰名論之在下,是爲國家之幸也。殿下旣以名論之在下,爲國家之幸,何不從其名論,以順物情乎?所謂玄逸,護法於賊鐫,斥名思孟而不諱,倀鬼於凶黨,誣衊先正與名碩,其誣文成公臣李珥,則曰初年毁形舊習,纏繞認氣爲理,認理爲空虛冥寂事,又誣文簡公成渾,則曰有媢嫉自謀之習,無夷險不避之節,又誣文正公臣宋時烈,則曰肆爲乖僻之論,無復人臣之義,又曰,傅會經訓,文致姦言,變亂黑白,反易倫常,首惡之罪,無將之誅,雖欲辭而不得也。畢竟致辟之疏,代其子賊㰕而製之,至若故相臣鄭澈,故參儀臣安邦俊,則先發其追奪之論,故相臣閔鼎重·金壽恒,則力主其按律之請,而其論壽恒之斥宇遠事,則曰實梁冀秦京之遺意,小人情狀,前後一轍也。謂之椒親,而毁以悖猾者,故參判臣金益勳也,誣以殺士,而擬之重辟者,故判書臣李秀彦也。其他營營狺狺,甘心不已者,已是斯文亂賊,況復誣辱我仁顯聖母,自歸於國家之凶逆者乎?嗚呼,黯及來善,以凶徒巨魁,做出罔極之變,乃欲藉重於山野之人,蛇蟠蚓結,暗嗾陰煽,英廟聖敎,若曰玄逸之陰結黯·徵,受嗾凶計,敢爲探試於筵中者,此非惡逆乎?噫,其鬼蜮情狀,莫逃於聖鑑者如此,則縱有首從之不同,其爲梟獍之心腸一也。及其投進凶疏,乃曰廢妃閔氏,不循壺彝,自絶于天,又曰彼以六禮所聘,末乃引喩以陳郭故事,而繼之以爲設防衛,謹其糾察等語,則陽示保護之意,陰售幽囚之計也。又於庚午八月八日,入侍講筵,敷演思患豫防之說,乃以漢高祖,旣平禍亂,天下定矣,而慮有呂氏之禍,命周勃·陳平,卽軍中,斬樊噲爲話頭,又以,張柬之等誅易之,昌宗復位,中宗時向泰矣。不誅武三思,故復致唐室之亂,爲結辭,天以當日之事,擬之於呂氏之必禍,武氏之將亂,乃欲思患而豫防,則誰爲樊噲,誰爲三思?自有分明所指之人,而其所以爲禍之胎,爲亂之根者,亦必有所歸之地矣,卽其造意慘譎,捏合拶逼,不有幽囚而止耳。雖然,其負犯之至於此極者,亦豈無所以然之故哉?先正臣宋時烈,有言曰,侮聖賢則無所不爲,誠哉斯言也。是以列聖朝處分,嚴於鈇鉞,竄逐之不足,而旋又追奪之,禁錮其子孫之不足,而及其門徒而枳塞之,亦不止於此耳。竝罪其所嘗薦引者,神人之憤,宜若少洩,然猶未已也。純廟朝故相臣鄭晩錫以嶺伯,啓聞其燒毁凶集事,而故相臣金載瓚,又爲筵奏,島配印刋主事者,李海振等十人,且其敢匿凶集者,與首犯同律,著爲令甲,故判書臣金相休,以鄭重器文集中,有推尊玄逸語,遂火其書,至若故參判臣李泰永,竝其題詠之揭在,忠烈祠者,斧而火之,此可見嫉惡之公憤,百世如昨日,而凶逆文字,斷不可留傳也。粵在先王朝,玄逸之孫相聖,乃敢犯蹕鳴金,終焉復官之命,雖是出於包荒之聖德,而館儒捲堂,多士叫閽,俱未準請,擧國臣民之情鬱,而不伸,今餘十年于玆矣。噫,彼相聖,漸益跳踉,無復顧忌,敢欲掩蓋祖惡,愚弄一世,肆然俎豆其厲鬼,又以凶集之盜刋暗藏者,先布於鄕曲,以爲嘗試之計,及其儒論峻發,則急急以凶集外,所謂洪範演義之新刋者,公傳于都下,欲以眩惑耳目,遮攔情跡,然雖其洪範之演義,係是凶逆所纂,則亦何敢刋布乎?狡獪奰屭,世濟其惡,吁亦痛矣。凡此四凶,一則無君也,一則無母也,一則無師也。顧今八域之內,誦法先聖先師,而凡爲兩聖母臣子者,念冤傷痛,愈久愈新,矢死欲雪,其志豈有窮哉?若此不已,種下生種,禍人家國之輩,亦將榮其院悅其書,扼腕皷掌,譁然群起,以媚賢黨惡爲當然,以滅倫亂常爲能事,使我殿下之赤子,爲禽爲獸爲夷狄後已,殿下亦何以處之乎?臣等雖極無似,生三事一之義,根於天賦,按住不得,齊聲呼籲。伏乞聖明,廓揮乾斷,仰稟東朝,還收孝純·來善·鳳徵,復爵蕩滌之命,更奪玄逸之官,亟正相聖之罪,毁其凶院,而名爲院儒者,繩以從賊之科,火其凶書,而敢有藏匿者,斷以護逆之律,以明義理,以敍彝倫,賁飾一元之治,永基萬世之業,則宗社幸甚,斯文幸甚,省疏具悉。爾等所論,皆國家史野乘,人人所習知而習聞者也。今此張皇講明乎,聲討乎?況其至凶絶㦧之說,又何可更涉於筆墨之間?先王朝處分,何可復事紛紜,而今番事則前後批諭及慈敎,爾當見之矣。歸福寡躬,導和迎祥之至意,凡今日臣子,何敢不奉承乎?爾等事極爲未安矣。
前咸鏡監司李裕元疏曰,伏以臣以奏以疏,悉暴衷悃,臣情非矯,而反邀奬借之隆旨,臣讓非飾,而徒侈期勉之寵命,誠未孚格,何所因極?古語云,三揖而進,一辭而退,此言難進易退之義,而猶有較量於進退之際也。又曰,陳力就列,不能者止,此直斷以不能者之無待與論於行止之間,而有止而已也。今臣所授職名,卽古之總方略,而院群類,冠冕百辟,從容論道,自非勳崇德重,無以居之者也。臣以才能,則無尺寸之可長,以績庸,則乏絲毫之可紀,不過庶僚班簿中庸品具臣也。臣之自待也如此,人之視臣也亦如此,今忽於聞望指擬之外,一朝拔擢,超陞於調鼎握衡之列,使之尊主德,而庇民生,則其能乎不能乎?其千不能萬不能之狀,自知甚明,則唯有止而止耳,更有何進退行止之可議乎?臣因此而有自歎者,士生斯世,遭遇昌辰,致身巖廊,托契昭融,遠猶辰告,時君納焉。加利澤於百姓,流聲實於當世,此固人臣難得之至願,而臣幸値斯會,綸言日降,未能仰承德意,而徒積慢命,傲分之愆,豈臣本忱素誠之所願欲哉?亶以才與力之所防限也,況今龍德鳳曆,如日方升,命哲命吉,自我初服,洪基之如盤如泰,郅化之若勛若華,皆本於沖齡德性之養,而其啓迪輔導之責,卽三公是也。至若禮樂制度,典章之所損益,御俗揆事施令之所裁量,敷演解繹,援汲講論,使聖意開發而領會,用臻緝熙光明之域者,亦賢良弼之所引冀也。嘗觀古史,命相置相,尤愼於初元之際,上贊主治,下鎭重望,故史臣書諸策而表政,本以至其責望之重,如彼其專也。故得其人,則士曰時而民曰樂,主不疑而人不非,苟非其人,則彼相焉用之譏興,而此子亦參之嘲至矣。相臣之賢否,而人心之向背立判,則豈不大可懼哉?臣揆分度能,被罪不入,則是臣之以去,而爲圖報也。顧榮戀寵,趨走爲恭,則是臣之以就,而爲辜負也。臣本愚闇譾劣,未通一藝,知慮訏謨,尤其所短,而英年雲衢,滾到八座,出典州藩,寄任分憂,魯無寸籌片策之可以裨治理,而稱明旨者,歷敡要顯,幸免譴斥者,皆我聖朝,包涵寬恕之洪造厚庇也。蹄涔點滴,本未助於滄溟之廣,螢爝微炫,亦無補於太陽之明,臣之進退行止,何待聯章屢牘,而始爲俯燭之乎?情窮勢迫,言不知裁。伏乞聖明,仰稟東朝,亟解臣議政新銜,俾國體,毋至虧損,私分獲諧祝願。答曰,省疏具悉卿懇。卿之撝謙彌堅,而予之眷注彌篤,誠以出處之義,君子所審,而擔負之重,古人所愼也。卿之兢兢於此,而不欲草草者,可見持守之確,而審愼之至,則其發於事業,而措諸施爲也。必將平正切實,雍容縝密,可以尊主而庇民,可以容衆而鎭物,廊廟公輔之器,不如是,不足以當之,此所以予有必致之志,而益見其卿無可辭之道也。言出裏曲,非爲敦迫,惟卿庶更懇之,勿復固執,仍傳曰,此批答,偕來史官,更爲傳諭,期於偕來。
甲子七月十八日卯時,上詣眞殿。茶禮親行入侍時,行都承旨趙秉協,左承旨李奎奭,右承旨李容直,左副承旨李能爕,右副承旨李京鎬,同副承旨宋熙正。注書缺別兼春秋趙敬夏,記事官洪遠植·李載冕,提學金炳國·金學性,直閣李世用,待敎李載冕,檢校待敎鄭範朝,檢校待敎趙成夏·洪承億·趙寧夏,以次侍立。時至通禮跪啓請出次,上具翼善冠·無揚黑圓袍,出齋殿,通禮導上詣版位跪啓請四拜,上行四拜禮,通禮導上詣盥洗位,盥洗訖,仍詣尊所,秉協監爵訖。仍詣第一室神位前,通禮跪啓請跪上跪,通禮跪啓請,三上香,秉協奉香,熙正奉爐,上三上香,執爵·獻爵,連獻三爵訖。仍詣各室,行禮如上儀,上降復位,通禮跪啓請四拜,上行四拜,通禮跪啓禮畢,時原任大臣,進前問候,上還入齋殿,諸臣以次退出。
上在昌德宮。停常參·經筵。
政院啓曰,同副承旨宋熙正,今日不爲仕進,卽爲牌招,何如?傳曰,允。
又啓曰,合辭方張之時,兩司無詣臺之員,事甚未安,呈告人員,竝卽牌招,何如?傳曰,允。
又啓曰,玉堂上下番俱空,事甚未安,應敎吳俊泳,副應敎朴履道,校理南一愚·李冕光,副校理李根秀·沈相漢,修撰黃仁夏·申檀,副修撰趙寧夏·張膺杓,旣有只推之命,竝卽牌招,推移入直,何如?傳曰,允。
注書鄭謙植病,代以李泰永爲假注書。
左承旨李奎奭書啓,臣於本月十八日三更量,敬奉聖諭,馳往傳諭于東部崇信坊淸水洞契左議政李裕元所住處,則以爲再控衷懇,竊冀體諒之恩,薦奉批敎,冞紆眷注之盛,尊主而庇民,容衆而鎭物,卽古昔廊廟之材,所可擔負,而苟非學術才猷之素有蘊抱者,上不可以輕授,下不可而冒進,今聖上之期勉於臣,責難於臣者,有若臣之眞有才具者然,而臣以何學術,以何才猷,承當此萬一也哉?今又伏讀別諭下者,至有承旨偕來之命,隆注盛眷愈往愈重,乃以勳勞名節,文術經濟,勗之以先業報國承家,追先報今,詡之於賤臣,臣雙擎感涕,雖不暇他顧,而以臣量臣,實無一半分堪承之望,縮伏參倚,惟譴何是俟,而一向泯默,曠日持久,亦添臣抗命傲分之罪,蔓辭附對,實涉悚懍,謹當更入文字,顒祝開諭之渥,而邇列之陋地相守,尤增惶隘,伏願亟賜召還云矣。臣旣承期於偕來之命,故姑爲仍留之意,敢啓。傳曰,知道。
政院啓曰,大司憲林永洙,持平陳秉爕牌不進,執義·掌令二員,持平一員未差,監察茶時之意,敢啓。傳曰,知道。
以大司諫鄭天和,正言朴正鉉·姜運重,持平陳秉燮牌不進罷職傳旨。傳曰,只推。
大護軍趙然昌疏略曰,臣年前待罪北臬,無一報效,追惟愧悚,至於慶興吏犯越事,而臣之罪益著矣。第緣土俗蠢愚,法綱解弛,畢竟投書之變,出於四載之後,却緣臣昏謬暗劣,聖度包容,罰止譴削,感激居先,縮伏自訟,不意恩敍有命,除書聯翩,今又嘗藥之任,特荷記簪之寵,罰不蔽辜,罪還媒榮,短籲自列,略暴情實,乞稟東朝,亟賜鐫斥,以嚴邦典焉。答曰,省疏具悉。向來責備,亦存事體也。卿其勿辭行公。
前咸鏡監司李裕元疏曰,上天曲遂庶物,故有願則必從,聖主體達群情,故有求則必獲,今臣之朝封章而夕附對,凡前後幾遭,而所願所求者,卽辭樞密一事也,此豈爲身家計哉?以今日不世之遇,非常之寵,雖加之於巖穴高尙之士,猶將感激,忘軀一起膺命,況如臣祕省,鍾漏唯諾,供奉之踪乎?凡人之才與力,各有限定,有畫堵持鋸之懸殊者,有扛鼎擧羽之判異者,若使不能者而能之,則此豈勉强所可由哉?人臣之於官爵,大小不同,然辭受進退,必皆自量而先定,故有一節以趨者,有三命循墻者,至於丞相司徒,任之最重者,而亦或有趣駕亟行者,或有詔使十返者,其進退雖不同,而其自量則一也。臣早敡亨衢,懷恩慕祿,凡屬任使,殫竭向前,未嘗一存規避之念,而況今金印車纛,人臣之極榮也。麻制丹綸,熙朝之希寵也。入則廈氈都兪,講典謨而裨治敎,出則廊廟籌劃,裁簿書而釐庶務,此古昔宏碩之得乎君而行其志者也,而敎詡臣以忠貞之門,至及先故而勉之,臣感涕盈眶,不知所以仰答也。臣之先祖,文忠公臣恒福之德業名節,載之縑簡,而如臣之無能爲役者,只增忝先之罪,此又臣之所大懼也。今我東朝殿下,以妊·姒之聖,行堯·舜之政,眷眷乎諴小祈永之道,簾帷德言,日宣八方,其所整勵懷保之策,縷縷責難於如臣者,蓋以對揚敷布之擧,專在於政本之地也。董百僚而振紀綱,察民隱而薄征徭,崇吏術如西京之規,行仁政如元祐之治,導斯民於春坮壽域,措國勢於泰山盤石者,其非識治體而綜世務者,則何可與議於斯哉?臣之學疏知闇,才庸力綿,臣所自知者明,自量者審矣。今若徒恃簡拔委毗之眷,不念僨誤顚沛之患,則臣身狼狽,固不足恤,其如聖簡之貽累,蒼生之缺望何哉?今此三籲,非敢修中書故典也。控章而不能格,慢命而不之罪,情窮勢迫,悉輸悃愊。伏乞聖明,諒臣察臣,仰稟東朝,亟賜鞶帶之褫更,金甌之卜,以重公器,以幸民事焉。答曰,省疏具悉卿懇,卿謂人臣之於官爵,辭受進退,必皆自量而先定也。殆有不然者,辭受進退,亦惟以義爲重,而以時爲大也。其義可受則受之,其時可進則進焉。彼之促駕亟行,與夫詔使十返,必有其義,其時之可與不可爾,非徒自量才力之能與不能也。今卿之義,未見其不可受也,今卿之時,未見其不可進也。況卿之才足以濟此事,力足以擧此任,聽於輿頌,定論久矣,而卿乃自以爲不能,何其自量之不審也?卿若更加三思,則必將以義可受,而時可進矣,予不多誥,卿其熱慮。仍傳曰,此批答,偕來承旨,更爲傳諭,期於偕來。
獻納金瑛默疏曰,伏以臣於近日疏儒事,有所萬萬駭惋,不容泯默者,噫,今番大霈,非以諸罪人之皆可宥也。舊染者之皆可新也。特以我慈聖殿下,導迎祥和,欲其歸福於聖躬,前後諺敎,諄複懇摰,凡我東爲臣子者,孰敢不仰體慈念,竭蹶奉承,所以台司之箚,至三而仍止,臺閣之論,未幾而旋停者,可見秉彝之同得,臣分之當然也。君臣之義,無所逃於天地之間,而噫彼諸儒,獨非我殿下臣子乎?霈典纔下,一倍睢盱,乃敢違拂公議,專事頑愎,輒向人攘臂曰,導和歸福,何關於吾輩之堂堂士論?傳說狼藉,有耳皆聞,苟有一分愛戴之心,是豈忍萌諸心,而發諸口乎?渠以歸福上躬,謂之不關,而肆然力抗,則寧有如許事面,寧有如許義理,渠所云義理者,直不過黨私餘論,而獨不念忘君負國之大悖於義理乎?且其疏辭中,豫防以下句語,設有如此凶言,固不當更事滋筆於章奏之間,而況自陷於罔赦之科,不道之甚,無嚴極矣。季孫有言,無禮者當如鸇逐,漢代之法,不敬者當服象刑,今此擧措,非特無禮,則不可鸇逐而止,非但不敬,則不施象刑而何?最其中嘯聚悖類,力主頑論者,卽洪在範·申褣·兪進源·尹憲求·李雲夏等,五人是也。如此怪鬼之類,不可以士流待之,而薄施儒罰。伏願殿下,廓揮乾斷,仰稟東朝,將此五人,亟施竄配之典,俾悖習知戢,王章夬伸焉,臣無任云云。省疏具悉。所請依施。
上在昌德宮。停常參·經筵。
藥房都提調任百經,提調趙然昌,副提調趙秉協啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。
三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,合辭方張之時,兩司無詣臺之員,事甚未安,呈告人員,竝卽牌招,何如?傳曰,允。
又啓曰,右副承旨李京鎬,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政趙斗淳有身病,左議政李裕元未肅拜,右議政任百經無時急稟定事,不得來會云矣,敢啓。傳曰,知道。
都摠府啓曰,今日入直,內三廳武兼禁軍及軍兵等,中日習射技放,請出標信。傳曰,知道。
以應敎吳俊泳,校理南一愚,修撰黃仁夏,副修撰趙寧夏,牌不進罷職傳旨。傳曰,只推。
傳曰,卿之盤桓近郊,今將浹旬,予之必欲致卿,卿之必不可辭,告之已悉矣,辦之已明矣。支離往復,情竭辭窮,君臣之間,是豈交孚之道乎?卿若熟計深思,則予之久勞酬應於此時,難安于中心矣。卽日改圖,聽予面諭,區區渴望,惟在於此,卿其諒之,卿其諒之事,偕來承旨,更爲傳諭,期於偕來。
大王大妃殿傳曰,自卿之來住近郊,主上之欣喜,無異於登對引接,而于今多時側席,駕屨尙遲,批諭往復,課日未已久煩酬應於嚴廬之中,非但卿心之必當不安,予亦爲之悶鬱,中書故事,今旣無闕,望卿勿堅執,以副如渴飮求之至意事,一體傳諭。
傳曰,刑曹堂上竝許遞,前望入之。
刑曹堂上前望入之,判書金大根,參判成載玉,參議李僖魯落點。
宗親府啓曰,璿源記略,齊安大君以從孫,繼於平原大君,樂善君以從孫,繼於義昌君,其有乖於昭穆,與前此稟覆之廣平大君及春城君派無異,今於補刋之時一體釐正,何如?傳曰,允。
以承文院都提調意啓曰,同文彙考,每式年,編緝續印,自是定例,故今夏自議政府差出,校正堂上,使之檢飭刋印矣。今始告完而若其校閱監印之役,專委於象譯,其在勸奬之政,不可無酬勞之典,校正監印譯官,吳膺賢·金景遂·方益鏞·李執·金文周·秦繼煥,竝施加資之典,何如?傳曰,允。
政院啓曰,大司憲林永洙,持平陳秉燮牌不進,執義,掌令二員,持平一員未差,監察茶時之意,敢啓。傳曰,知道。
以右副承旨李京鎬牌不進罷職傳旨。傳曰,只推。
以大司諫鄭天和,獻納金瑛默,正言朴定鉉·姜運重,持平陳秉燮牌不進罷職傳旨。傳曰,只推。
傳曰,昨日臺疏中,五儒竄配,成命之下,尙不擧行,此是匡救而然耶?觀望而然耶,萬萬未安,新除授刑曹判書,卽爲牌招,當日擧行。
右承旨李奎奭書啓,臣於本月二十日巳時量,敬奉聖諭,更爲傳諭于左議政李裕元所住處,則以爲衷悃屢暴於章奏,而未蒙孚格,辭受已審於自量,而尙靳開兪,至以兩朝眷遇之盛,先世忠貞之篤,諭之勉之,追先報今,臣之素願也。繩祖趾美人之常情也。苟或一分近似,豈敢許久持難也哉?積罪未勘,屛息俟譴,恩言申複,慈敎荐降,致有酬應之久煩,臣於是萬萬惶懍,進退不得,欲泯默則傲慢益甚,欲更籲則瀆據是懼,今方擔還私次,而震剝驅撼之餘,又病暑症,少可調息,冒沒呈身,以冀恩諒,而承宣之經夜相守,尤增悶溢,先賜召還,千萬顒祝云矣。臣旣承期於偕來之命,故姑爲隨往之意,敢啓。傳曰,知道。
傳曰,今見附奏,左相不日簉朝云,爲國事萬幸,偕來承旨還入,以安大臣之心?
弘文館啓曰,應敎吳俊泳,校理南一愚,修撰黃仁夏,旣有只推之命,竝卽牌招察任,何如?傳曰,允。
弘文館啓曰,下番副修撰張膺杓,以照訖講二所試官,儒生捧講事,晝仕出去之意,敢啓。傳曰,知道。
兵曹啓,本曹正郞尹成鎭,以京試官出去矣,今姑改差,何如?傳曰,允。
兵曹啓曰,南水閣水門西邊鐵門破傷處,今已修改矣。把守軍兵,解送直所之意,敢啓。傳曰,知道。
御營廳啓曰,南水閣水門,今已修改,把守軍兵解送之意,敢啓。傳曰,知道。
都摠府啓曰,副摠管李參鉉,時無職名,令該曹口傳,付軍職,何如?傳曰,允。
兵曹口傳政事,護軍李參鉉。
上在昌德宮。停常參·經筵。
政院啓曰,合辭許久闕啓,事甚未安,呈告人員,竝卽牌招,何如?傳曰,允。
又啓曰,來二十五日,朝參日次,而大殿誕日相値,頉稟之意,敢啓。傳曰,知道。
以應敎吳俊泳牌不進罷職傳旨。傳曰,只推。
傳曰,禮房承旨,進詣皇壇,奉審宣武祠,一體奉審以來。
傳曰,藥院都提調,有闕之代,左議政爲之。
刑曹啓曰,獻納金瑛默上疏,悖儒洪在範·申榕·兪進源·尹憲求·李雲夏等,亟施竄配之典事,批旨內,所請依施事,命下矣。謹依批旨,在範咸鏡道茂山府,榕甲山府,進源平安道碧潼郡,憲求慶尙道機張縣,雲夏全羅道海南縣,竝定配所,卽爲押送之意,敢啓。傳曰,知道。
宗親府啓曰,璿源譜略修正事,命下矣。釐正之役浩多,司勇趙章夏,別看役加差下,何如?傳曰,允。
持平陳秉燮啓曰,臣言議風裁,本不合於淸朝耳目之任,而持憲除旨,忽下於千萬夢想之外,臣感恩怵義,雖不得不張皇出肅,粗伸叨謝之忱,而臣於本府已經掌憲,揆以公格,在所當遞,請命遞斥臣職。答曰,依啓。
政院啓曰,事變假注書高景晙,身病猝重,勢難察任,今姑改差,何如?傳曰,允。
傳曰,當該承旨,推考。
弘文館啓曰,應敎吳俊泳,旣有只推之命,卽爲牌招察任,何如?傳曰,允。
以大司諫鄭天和,獻納金瑛默,正言朴定鉉·姜運重牌不進罷職傳旨。傳曰,只推。
戶曹啓曰,年例內入白曆日課及各樣書冊,新印紙地,以卷冊紙,取用何如?傳曰,允。
高景晙改差,代以金炳洙爲事變假注書,右議政任百經箚曰,伏以臣,冒忝藥院,今將近數旬于玆矣。起居伸誠,職分當然,而緣臣衰病,日次常禮,間多曠闕,每自循省,惶蹙靡措,昨日承候,扶舁趨簉矣。所患伏暑,忽又添㞃,溏泄交作,飮啖俱阻,眩暈不省,委頓床玆,保護重任,不可虛縻,玆敢短瀆仰籲。伏乞聖慈,俯垂鑑諒,仰稟東朝,特解臣內局都提調之任,俾公體尊,而私分安焉。取進止。答曰,省箚具悉卿懇。愼節奉慮,所辭藥院之住,今姑勉副,卿其安心調理。仍傳曰,此批答,遣史官傳諭。
上在昌德宮。停常參·經筵。
自卯時至酉時,灑雨,下雨測雨器水深二分。
政院啓曰,合辭許久闕啓,事甚未安,呈告人員,竝卽牌招,何如?傳曰,允。
又啓曰,右承旨李容直,右副承旨李京鎬,今日不爲仕進,竝卽牌招,何如?傳曰,允。
又啓曰,明日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,假注書睦承錫,身病猝重,勢難察任,今姑改差,何如?傳曰,姑令察任。
傳曰,左議政留待。
傳曰,左議政入侍。
傳曰,政官牌招開政。
傳曰,呈告藝文提學許遞,今日政差出。
政院啓曰,大司憲林永洙牌不進,執義·掌令二員,持平二員未差,監察茶時之意,敢啓。傳曰,知道。
以右承旨李容直牌不進罷職傳旨。傳曰,只推。
以大司諫鄭天和,獻納金瑛默,正言朴定鉉·姜運重牌不進罷職傳旨。傳曰,只推。
吏曹啓曰,禮曹正郞安時協,繕工奉事金啓求,俱爲除拜後未肅拜,竝改差,何如?傳曰,允。
吏曹啓曰,今此增廣監試初試時,監試官,以文監察差定,而見今監察,俱是蔭武矣。在前如此之時,暫爲推移,旣有已例,蔭監察二員,姑爲作窠,權付司果,其代槐院參上排擬,而乏人一員,以曾經侍從,擬入之意,敢啓。傳曰,知道。
有政。吏批,行判書尹致定進,參判南性敎,參議徐承輔,牌招不進。
以吳俊泳爲執義,朴履道爲司諫,李應夏·鄭漢朝爲掌令,吳慶履·權炫爲持平,李㘾爲藝文提學,姜履浩爲禮曹正郞,李喆南·金玉來爲監察,李憲文爲繕工奉事,學諭單金鴻植,奉常直長單曺承鐸,光州牧使金敎性,西原縣監申檍已上,今加通政加資事承傳,故承旨崔載翰,故持平崔載興·韓後翼已上,復官爵事承傳,故吏判李啓朝贈領議政例兼,左議政李裕元考。再政,以趙敬夏爲應敎,趙熙一爲副應敎。三政,以李世用爲掌樂正,李心宰爲軍資正。四政,兼直閣單李世用。
甲子七月二十二日巳時,上御熙政堂。大王大妃殿垂簾,左議政入侍時,同副承旨宋熙正,假注書李泰永,記事官安翊豐·洪遠植,左議政李裕元,以次進伏訖。上曰,史官分左右。命大臣進前,裕元曰,連日東風,晨夕稍京,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。大王大妃殿曰,卿久在外藩,今始登筵,仰瞻天顔,可也。裕元曰,臣四載外藩,逖違天陛,今幸登筵,仰瞻天日之表,懽欣慶祝之忱,無以形達矣。仍奏曰,臣四載在外,國有哀慶,一未躬參,瞻望觚稜,不勝戀結之忱,忽承非常之命,來詣城外,以奏以疏,誠未格天,今日出膺,迫於嚴命,不遑他顧,欲借方寸之地,以暴情實矣。顧今聖上一元之初,吉祥咸湊,聖節又近,福祿騰祝,慈聖殿下,嘉悅之心,必倍他時,而八域含生,莫不同慶,則臣之獲登文陛,仰瞻龍光,是臣區區之願,而第臣不堪之狀,非但臣之自知甚明,抑亦聖明之所俯燭也,同朝之所共諒也。歷數今昔,安有如臣之愚魯空疏,而參居大官之列者乎?今臣之冒沒登筵,實欲於覲耿之餘,面陳至懇,冀垂容光之照,臣自量已熟,何敢以一肅恩命,恬若固有,而强行大官之事乎?伏願卽賜斥退,以幸公私焉。大王大妃殿答曰,輔相何時不重,而聖上方在沖年,未亡人聽政,所恃者惟大臣,而今日君臣相對,爲國家萬幸之事也。更勿辭免,致力於廟務,以爲追先報今之道,可也。裕元曰,皇天祖宗,眷佑我有邦,殿下稟聖姿而纘統序,慈聖定大策而安宗社,無疆寶籙,自我初服,今慈聖之誨訓,黎庶之祈祝,惟是殿下之爲聖爲賢,歷年之斯萬斯億,聖賢之本,勤學是也,萬億之本,愛民是也。今殿下春秋,尙在沖年,古聖心法之授受,歷代制度之損益,未及講習而融會,此學問之一時爲急者也。今百姓産業,方在困瘁,寬力輕徭之節,恤窮伸枉之方,正須講究而釐救,此民事之一日爲悶者也。昔殷高·周成卽位之初,傅·召之進言,以典學爲修德之本,以諴民爲祈永之本,此誠萬世人主之龜鑑,而尤今日之所宜法者也。勤學則嚴課程而無間斷,必期於涵泳緝熙,日臻高明之域,愛民則若恫,而己如保赤,必期於撫恤懷綏,日見熙洽之盛,則上而治敎隆郅,下而和氣洋溢,天心悅豫,福祿來總,臣之攢手頌祝,實在於此。伏願恒留聖念焉。大王大妃殿答曰,聖學比諸春秋,漸爲將就,未亡人之心,極爲欣悅,大臣亦善爲輔導,是所望也。裕元曰,顧今日悠悠萬事,莫先於聖學一事,而勤與不勤,實係治忽之間,臣等,謹當竭誠輔導,庸冀萬一之效,而仰體慈聖諄複之意,克臻光明之域,是臣區區之祝也。大王大妃殿曰,自內溫習之工,未亡人,亦當勸勉,而外而輔翼之方,惟諸大臣及朝臣是恃也。裕元曰,治國之要,一信字是已,信如四時,天之所以爲信也,彰信兆民哲王,所以爲信也。信爲五常之本,人受天地之氣以生者,靡有不信,而百僞蔽之,鮮不失信,惟聰明睿智之主,發號施令,以信爲符,布德行惠,以信爲寶,一語一默,一事一爲,無非信也。是故王言一出,信於朝廷,信於牧伯,信於百姓,然後中外遠近,莫不一於信,而陰陽調,群生和,邪氣不能行乎其間也。苟或朝出一令,暮變一法,則雖嘉言善行,而民不信,法何所施,令何所從?方今殿下,一初之政,百弊俱祛,萬化咸新,誠能以信爲政,則治國不難,導民至易矣。臣待罪藩司,每有朝令,則宣布德意於深峽窮澨,而至若昨冬北關撤鑄也令初下,訛言胥動,民不信,及夫永撤之命,藹然惻怛,繼有萬兩特下之典,於是乎愚夫愚婦,莫不蹈舞,咸曰信哉王言,信哉王心,我殿下初服示信,非特此一件事,而臣之所目覩者如是,則此所謂治國不難,導民至易者也。人主主乎信則愼發令,令煩則無以信於下,昔唐太宗,放囚四百,如約赴期,是篤信於人,而導迎和氣也。今殿下,不言而信,孚及豚魚,則姦邪日熄,休祥滋至,三代之治,復見於今日矣,懋哉,懋哉?上曰,大臣所奏甚好,當留念服膺矣。大王大妃殿曰,鑄錢撤罷後,萬兩錢劃下,而聞卿添補物財,以施均惠之政云,果有是擧否?裕元曰,恐有未及博施之慮,不無添補之物,而每戶一兩式,使各該里社,分排以給,而誕敷聖敎,宣布德音,殆同家諭而戶說,至若蚩氓蠢俗之王化難及處,以諺書翻謄一遍,俾盡曉喩之地矣。始有撤鑄之令,北民猶以未信,及奉慈敎,哀矜惻怛,咸曰,大哉?王言信如四時,皷鑄之擧,卽地停撤,而民將安堵,王言之見孚於民類如是矣。仍奏曰,莫重者邊門也。莫嚴者邊禁也,而近日百廢解弛者,莫甚於邊情也。六鎭隔在彼地,一帶之水,鷄犬相聞,人烟相通,殆若同類與居,至有向日投書之變矣。罪人雖已酌處見今厚春人與俄羅斯人,相鬨鍊兵,造械之聲,聞乎我界,六鎭無戒嚴之策,惟北梱與慶興守,慨然圖劃,賴有北門之固,北兵使李南軾,使之久任,慶興府使尹,許用防禦履歷,一體責效,至於六鎭守令,隨其窠,各別擇差,亦令道臣,關飭沿邊邑,先講備禦之方似好,故敢此仰達矣。大王大妃殿答曰,向日啓聞,亦已見之,而六鎭事勢,萬不成樣,大臣已爲詳知,措處之方,與諸大臣,爛加講確,而北兵使久任,慶興府使許用履歷,依所奏施行,可也。出擧條大王大妃殿曰,六鎭事,漸至末如何之境,何以措處,則當有實效乎?裕元曰,六鎭邊之重地,而軍民淍瘵,百弊澒洞,今欲矯捄,實無良籌,爲守令者,難免其責,臣亦數年按藩,目見其弊敗之極,而莫可下手,施措無聞,此臣之罪也。大王大妃殿曰,在德不在險,六鎭之弊,雖如此,而王化所暨,邊圉增重,諸大臣,善爲輔導聖主,以彰柔遠之德也。裕元曰,慈聖殿下,在德不在險之敎,萬萬欽仰,一言興邦,我殿下,仰體慈敎,銘心服膺,必以在德不在險之意,爲一副致治之規,則宗社生靈之福,萬世無疆之祿,實基於此,惟殿下,懋哉,念哉?裕元曰,北關別無爲弊之大者,而旣有指徵無處,還穀折米四萬二千一石零,蠲蕩之擧,繼有山海濫稅都賈等,革罷之命,環一道幾萬蒼生,莫不蹈舞於造化之中,而惟獨難醫之瘼,皷鑄餘擾也。鑄事今雖永撤,甲山貿銅債之僞標假券,遍滿一省,無論貧富,無人不相關,京鄕牟利之輩,伺察罅隙,將有網利之慮,凡干貿銅債一款,切勿擧論之意,分付於本道而關西之江界等邑,無不有此弊,一體申飭於關西道臣,何如?大王大妃殿答曰,依爲之。出擧條大王大妃殿曰,卿自北藩以來,本道守令,時任與前任,以善治著績者,果爲幾人乎?裕元曰,時任守令中,高原郡守鄭顯奭,文學才諝,可謂兼備,治績最於一省,前任則文川郡守申檍,治規綜明,三政俱擧,多著優異之效,而善治守令,如或移除他邑,每多愛惜悵缺之心,此爲民邑事而然也。大王大妃殿曰,此外守令治法,果皆,何如?裕元曰,別無不治之邑,而特無顯著之可達者矣。大王大妃殿曰,八道民生疾苦,實係守令治否,故凡有善治,輒爲發問矣。卿在海西時,何邑守令,爲善治乎?裕元曰,臣在海藩時,守令今皆遞改,誠難指的仰對,而前前瑞興府使金敎性,卽古家人也。經術爲治,廉潔自持,鬱有成績,一邑賴安,今此三邑,前後守令,俱合於字牧之任,他日需用,名實不孚,則臣當被誤薦之罪矣。大王大妃殿曰,如此善治之人,宜有褒賞之典,高原郡守鄭顯奭,優窠府使,待窠擬入,文川前郡守申檍,瑞興前前府使金敎性,特爲加資,可也。裕元曰,今此特恩實出奬勸之意,臣固欽仰,而每以治績陞資之人,內而銀臺佐貮,外而藩宣,無礙通擬,曾有已例,今亦依此施行似好,故仰達矣。大王大妃殿曰,依此爲之。出擧條熙正方書榻敎之際,裕元曰,今此榻敎書下,亦係事例間事也。殿下,每爲留心而勿泛焉,則自然有利益之效矣。大王大妃殿曰,主上,凡於機務應接之際,一無泛看,而事必檢察,天姿英明,可期於日躋聖域,諸大臣,必善輔導也。裕元曰,臣前席進對,獲覩龍光,一伸覲耿之忱,攢乎祈祝之餘,更無餘恨矣。上曰,史官就座。仍命大臣先退,又命退,承史以次退出。
上在昌德宮。停常參·經筵。
政院啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
又啓曰,左副承旨李能燮,今日不爲仕進,卽爲牌招,何如?傳曰,允。
都摠府啓曰,今日入直,內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
兵曹口傳政事,副司果吳俊泳。
政院啓曰,大司憲林永洙,執義吳俊泳,掌令李應夏,持平吳慶履牌不進,權炫,掌令鄭漢朝在外,監察茶時之意,敢啓。傳曰,知道。
以左副承旨李能燮牌不進罷職傳旨。傳曰,只推。
以大司諫鄭天和,司諫朴履道,獻納金瑛默,正言朴定鉉·姜運重,執義吳俊泳,掌令李應夏,持平吳慶履牌不進罷職傳旨。傳曰,只推。
弘文館啓曰,新除授應敎趙敬夏,卽爲牌招察任,何如?傳曰,允。
弘文館啓曰,副應敎趙熙一,時在廣州地,經筵入番事緊請,斯速乘馹上來事,下諭。答曰,許遞。
上在昌德宮。停常參·經筵。
藥房都提調李裕元,提調趙然昌,副提調趙秉協啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。
政院啓曰,大司憲林肯洙呈辭,執義未差,掌令李應夏,持平吳慶履未肅拜,權炫,掌令鄭漢朝在外,監察茶時之意,敢啓。傳曰,知道。
備忘記,天摩僉使金永吉,豐山萬戶康孝俊下直,各長弓一張,長箭一部,片箭一部,筒兒一箇賜給。
政院啓曰,左副承旨李能燮,同副承旨宋熙正,今日不爲仕進,竝卽牌招,何如?傳曰,允。
傳曰,今二十二日,左議政入侍筵說,頒市朝紙。
以應敎趙敎夏牌不進罷職傳旨。傳曰,只推。
以左副承旨李能燮牌不進罷職傳旨。傳曰,只推。
弘文館啓曰,應敎趙敬夏,旣有只推之命,卽爲牌招察任,何如?傳曰,允。
以應敎趙敬夏牌不進罷職傳旨。傳曰,只推。
戶曹啓曰,禁衛營西墻御路門,立柱上樑吉日時,令日官推擇,則今月二十六日爲吉云,以此日時擧行之意,敢啓。傳曰,知道。
實錄廳啓曰,纂修郞廳吳俊泳,見帶臺職矣,職務相妨,本職今姑許遞,何如?傳曰,允。
直講朴周雲疏略曰,猥以一綱九目之說,仰替金鑑之獻,何謂一綱?曰明正學立大本,何謂九目?一曰恢公道,以進賢良,二曰審刑賞,以服人心,三曰嚴科規,以正士習,四曰崇節儉,以淸化源,五曰戢吏濫,以塞弊源,六曰釐三政,以厚民生,七曰與農桑,以裕國用,八曰修戒政,以固邦衛,九曰納諫諍,以進忠言,伏願殿下,惜漢武,鑑未塵之盛時,佩孔子,學不厭之至訓,念玆在玆,無所間斷焉。答曰,省疏具悉。所陳一綱九目之說,無非切實,當留念矣。
甲子七月二十四日辰時,上御觀物軒。藥房入診入侍時,都提調李裕元,提調趙然昌,副提調趙秉協,假注書睦承錫,記事官洪遠植·李載冕,直閣李世用,以次進伏,醫官鄭有曾·李漢慶·李重爀·朴演鏞,進伏楹外訖。上曰,史官分左右。裕元進前奏曰,涼意雖生,餘暑不退,日候甚爲蒸濕,此時,聖體,若何?上曰,一樣矣。裕元曰,寢睡·水刺之節,何如?上曰,一樣矣。各殿問候訖,裕元曰,醫官待令,使之入診乎?上可之,漢慶等診候訖。起伏奏曰,脈候左右三部調均矣。裕元,問于醫官曰,湯劑議定可乎?有曾曰,別無議定者矣。上命醫官先退。上曰,卿自北上來,沿路農形,何如?裕元曰,雨暢均適,關北農形,可謂大登,而關東少遜於關北,京畿又次之,以臣所見,三道農形,可期大有之年矣。上曰,爲民事甚爲欣幸,而是爲予所望也。裕元曰,殿下雖在沖年,造次之間,克念民事,罔敢或逸,至有此下詢,將見德化加於萬民,而實是宗社生靈之福也。臣於今日,又承此聖敎,尤不勝欽仰萬萬矣。上曰,史官就座,命大臣先退。又命退,諸臣,以此退出。
上在昌德宮。停常參·經筵。
大殿誕日,大殿,內閣·政院·玉堂·朝廷二品以上·六曹·大司諫·奉朝賀單子問安。答曰,知道。大王大妃殿·王大妃殿·大妃殿,內閣·政院·玉堂·朝廷二品以上·六曹·大司諫·奉朝賀口傳問安。答曰,知道。
政院啓曰,議政府郞廳來言,今日賓廳日次,而誕日問安相値,不得來會云矣,敢啓。傳曰,知道。
大王大妃殿傳曰,日前儒疏處分,豈因臺言而然哉?在廷諸臣,又或不諒予心,則不可不一番洞諭矣,今年是聖上初元也,今日是初度誕辰也。億萬年無疆之休,予心祈祝,無所不用其極,大霈之擧,亦由求福中一念也。然以必不無關涉於義理者,所以數次飭敎,豫爲之申申,而及於處分之後,臺章相箚,相繼而發,則聖批及諺敎,明示秉執之素嚴,隄防之自在,日星昭揭,鈇鉞莫嚴之義理二字,曷嘗晦塞而不明哉?中外臣庶,皆應諒予此心,無復紛紜,風定浪息,河淸海晏,天休之滋至,景籙之日增,可以潛禱而默頌矣。狂妄儒生,忽作叫閽,投章之擧,有若危急迫切之事,奔走喧聒,此何風色乎?播告諄複,不啻耳提面命,而全不採聽,滿紙張皇,將謂朝廷之壞此義理,而毁此隄防乎?建天地俟百世,列聖相傳之義理,獨儒生輩知之,而予則不知乎?此若包容,而不加重典,則何以明義理之爲我家世守物乎?矧予至切之言,頓無感服之意,不近人情,莫此爲甚,處分之嚴,不宜止此,而今於虹流之辰,予心慶幸欣祝,百倍更切,帀域含生,同此懽忭,而五儒之嚴程倉黃,忽覺惻然,罪雖難恕,今姑特爲放送,停擧儒生竝分揀。大王大妃殿傳曰,今日卽主上御極初度聖節也。予心慶幸,何異於誕生之當日乎?祈祝無疆之休,帀域同情,豈可無廣慶識喜之擧乎?諸道舊還與拯劣米,各貢舊遺在,市民徭役,懸房收贖等,蕩減之節,依丁亥年例施行。
大王大妃殿傳曰,輕囚放釋,左右捕廳輕囚,一體放送。
大王大妃殿傳曰,千歲曆進上,適在於今日,事不偶然,頌禱吉祥,莫先於此,不可無示意之擧,雲觀領事以下,別單書入。
傳曰,時原任大臣·閣臣·承史·玉堂·二品以上·六曹長官·大司諫入侍。
傳曰,同副承旨許遞,副修撰趙寧夏除授。
傳曰,副修撰有闕之代,待敎李載冕除授。
傳曰,前待敎李載冕,檢校差下。
傳曰,前檢閱李載冕,別兼春秋差下。
傳曰,明日七夕製,通方外爲之,試紙用大好紙,弘文提學,待明朝牌招。
傳曰,自明日勸講爲之。
大王大妃殿,以司謁口傳下敎曰,錢文一千三百兩,當內下矣。闕內各處員役及軍兵,各門軍士等處,卽爲頒給後,修成冊以入。
奎章閣啓曰,前待敎李載冕,檢校差下事,命下矣。卽爲牌招察任,何如?傳曰,允。
政院啓曰,前檢閱李載冕,別兼春秋差下事,命下矣。令該曹口傳單付,牌招察任,何如?傳曰,允。
吏曹,同副承旨趙寧夏,今加通政除授事承傳。
吏曹,副修撰李載冕,除授事承傳。
吏曹口傳政事,別兼春秋單李載冕。
政院啓曰,新除授同副承旨趙寧夏,卽爲牌招,何如?傳曰,允。
又啓曰,弘文提學曺錫雨,旣入闕中,不爲肅謝,直爲出去,事甚未安,推考,何如?傳曰,允。
又啓曰,卽者檢閱洪遠植,謂有館規,陳疏經出,原疏纔已退却矣。所當直捧禁推傳旨,而此與無端經出有異,推考警責,仍卽牌招入直,何如?傳曰,允。原疏捧入。
傳曰,前檢閱趙定熙,一體陞六。
傳曰,前檢閱洪遠植·趙定熙,竝別兼春秋差下。
以觀象監領事以下別單。傳曰,領事趙斗淳,內下大豹皮一令賜給,提調鄭基世,內下豹皮一令賜給,金炳地,內下虎皮一令賜給,元監董官金益鉉等三人,別監董官李應卨等六人,竝加資,其餘員役工匠等,竝依判下施賞。
政院啓曰,前檢閱洪遠植·趙定熙,竝別兼春秋差下事,命下矣。令該曹,口傳單付,牌招察任,何如?傳曰,允。
以刑曹都囚徒傳曰,張漢甫·金成甫·徐仁甫·鄭良心·張善益·趙光福·金國信·裵元明·申巖孫·金致玄竝放。
兵曹口傳政事,副司果洪遠植·趙定熙。
吏曹口傳政事,別兼春秋二單,洪遠植·趙定熙。
實錄廳啓曰,本廳·都廳·郞廳趙寧夏陞資,其代副司果李正魯差下,使之察任,何如?傳曰,允。
禮曹啓曰,卽接宗廟署所報,則明日七夕製試取時,本署官員,俱爲觀光云矣。依定式,本曹正郞金持懋,假官差送,以爲代直後,赴試之地,何如?傳曰,允。
禮曹啓曰,卽接社稷署所報,則明日七夕製試取時,本署官員,俱爲觀光云矣。依定式,本曹佐郞崔益鉉,假官差送,以爲代直後,赴試之地,何如?傳曰,允。
禮曹啓曰,卽接永禧殿官員所報,則明日七夕製試取時,本殿官員,俱爲觀光云矣。依定式,假官一員,令吏曹,以成均館官員,口傳啓下,以爲代直後,赴試之地,何如?傳曰,允。
禮曹啓曰,卽接景慕宮官員所報,則明日七夕製試取時,本宮官員,俱爲觀光云矣。依定式,假官一員,令吏曹,以成均館官員,口傳啓下,以爲代直後,赴試之地,何如?傳曰,允。
備邊司啓曰,卽見東萊府使姜㳣狀啓,則以爲弔慰差倭,今已出來,京接慰官及差備譯官,卽爲差出事,請令廟堂稟旨,分付矣。依已例,京接慰官及差備譯官,趁卽差出下送之意,分付該曹該院,何如?傳曰,允。
義禁府啓曰,明日七夕製,通方外爲之時,本府都事,皆爲赴擧,只有武都事一員當直入直,而本府入直公事,回公都事,無以推移,假都事二員,令該曹,口傳差出,以爲分排,擧行之地,何如?傳曰,允。
吏曹口傳政事,實錄纂修郞廳李正魯。
刑曹啓曰,大王大妃殿傳曰,日前疏儒處分,豈因臺言而然哉?在廷諸臣,又或不諒予心,則不可不一番洞諭矣,今年是聖主初元也,今日是初度誕辰也。億萬年無疆之休,予心祈祝,無所不用其極,大霈之擧,亦由求福中一念也。然而必不無關涉於義理者,所以數次飭敎,豫爲之申申,而及於處分之後,臺章相箚相繼而發,則聖批及諺敎,明示秉執之素嚴,隄防之自在,日星昭揭,鈇鉞莫嚴之,義理二字,曷嘗晦塞而不明哉?中外臣庶,皆應諒予此心,無復紛紜,風定浪息,河淸海晏,天休之滋至,景籙之日增,可以潛禱而默頌矣。狂妄儒生,忽作叫閽投章之擧,有若危急迫切之事,奔走喧聒,此何風色乎?播告諄複,不啻耳提面命,而全不採聽,滿紙張皇,將謂朝廷之壞此義理,而毁此隄防乎?建天地俟百世,列聖相傳之義理,獨儒生輩知之,而予則不知乎?此若包容,而不加重典,則何以明義理之爲我家世守物乎?矧予至切之言,頓無感服之意,不近人情,莫此爲甚,處分之嚴,宜不止此,而今於虹流之辰,予心之慶幸欣祝,百倍更切,帀域含生,同此懽忭,而五儒之嚴程蒼皇,忽覺惕然,罪雖難恕,今姑特爲放送,停擧儒生,竝分揀事,命下矣。罪人洪在範·申榕·兪進源·尹憲求·李雲夏等,纔已發配過境矣。謹依傳敎罪人等,所到處,卽爲放送後,狀聞事,分付畿營之意,敢啓。傳曰,知道。
刑曹啓曰,以曹都囚徒傳曰,張漢甫·金成甫·徐仁甫·鄭良心·張善益·趙完福·金國信·裵元明·申嚴孫·金致玄,竝放〈送〉事,命下矣。謹依傳敎,羅州牧稅穀船,失火罪人張漢甫等十人,竝卽放送之意,敢啓。傳曰,知道。
刑曹啓曰,七夕製,疊呈被選之徐相朝之傔人李元錫,捉來嚴覈之際,伏承置之之命,罪人李元錫,卽爲放送之意,敢啓。傳曰,知道。
刑曹啓曰,大王大妃殿傳曰,輕囚放釋,左右捕廳輕囚,一體放送事,命下矣。本曹所囚,太順元等,各司所囚,梁景鎭等,竝卽放送之意,敢啓。傳曰,知道。
左邊捕盜廳啓曰,謹依大王大妃殿傳敎,輕囚放釋,左右捕廳輕囚,一體放送事,命下矣。臣廳在囚罪人,金尙快等二十名,係是輕囚,故竝放釋之意,敢啓。傳曰,知道。
右邊捕盜廳啓曰,謹依大王大妃殿傳敎,左右捕盜廳輕囚,一體放送事,命下矣。臣廳在囚罪人,金忠信·金致順·金命吉·金長基·咸宜中·金正孫等六名,竝放送之意,敢啓。傳曰,知道。
檢閱洪遠植疏,〈答曰,〉省疏具悉。爾亦陞六。
甲子七月二十五日辰時,上御熙政堂。大王大妃殿,垂簾時,原任大臣·閣臣·承史·玉堂,二品以上入侍時,行都承旨趙秉協,左承旨李奎奭,右承旨李容直,左副承旨李能燮,右副承旨李京鎬,同副承旨趙寧夏,記事官鄭謙植,假注書李泰永,別兼春秋趙敬夏,記事官洪遠植,提學金炳國·金學性,直閣李世用,檢校待敎閔奎鎬·鄭範朝·趙成夏·洪承億·李載冕,副校理李根秀·沈相漢,修撰黃仁夏·申檀,副修撰張膺杓,領府事鄭元容,領敦寧金興根,領議政趙斗淳,左議政李裕元,右議政任百經,行知中樞府事金炳冀·金炳學·尹致羲,左參贊姜時永,右參贊李寅皐,行吏曹判書尹致定,行戶曹判書李敦榮,禮曹判書金世均,兵曹判書申觀浩,刑曹判書金大根,工曹判書許棨,知敦寧韓正敎,弘文提學曺錫雨,判尹任百秀,行上護軍金炳喬·洪鍾應·徐戴淳·洪耆燮·成原默·李圭徹,行大護軍李源命·趙獻永·徐衡淳·趙徽林·李根友·趙然昌·申錫愚·兪章煥·金應均·金炳雲·李景純·任泰瑛,同知中樞府事金德根·宋廷和·趙秉恒·尹宗善,同敦寧金益文,吏曹參判南性敎,戶曹參判李寅夔,禮曹參判李載元,兵曹參判兪錫煥,刑曹參判成載玉,工曹參判李導重,左尹韓兢人,右尹李承輔,大司憲林永洙,行護軍金相宇·李裕膺·李鼎在·尹敎成·金穰根·林肯洙·李章五·趙啓昇·沈承澤·李豐翼·韓啓源·鄭海尙·李興敏·金翊鎭·李參鉉·李寅奭·朴齊寅·金元植·尹正求·兪鎭五·金在顯·洪遠燮·李承益·趙龜夏·閔致庠·沈膺泰·閔泳緯·曺錫輿·柳厚祚·洪佑健·趙熙哲·洪鍾雲·金壽鉉·閔致久·朴珪壽·李升洙·李明迪·李熙絅·李景夏·吳顯文·李顯稷·鄭宅善·趙述永·鄭圭應·李鍾承·申命淳·李兼熙·申從翼·李基碩·李熙鐵·吳致賢·李周喆·李容象·白希洙·李根永·李明錫·元世顯·金永求·鄭岐源·鄭周應·蔡東健·李南轅,吏曹參議〈徐〉承輔,戶曹參議李世器,禮曹參議尹致賢,兵曹參議洪必謨,刑曹參議李僖魯,工曹參議宋敦玉,大司諫鄭天和,別兼春秋金炳翊·李冕光·南一愚。上曰,史官分左右。缺斗淳曰,科儒甚多,而紙廛試紙不敷云,依近例,以附紙通用之意,分付四館所,何如?大王大妃殿曰,依爲之。
上在昌德宮。停常參·經筵。
政院啓曰,大司憲林永洙呈辭,執義未差,掌令李應夏,持平吳慶履未肅拜,權炫,掌令鄭漢朝在外,監察茶時之意,敢啓。傳曰,知道。
又啓曰,右承旨李容直,今日不爲仕進,卽爲牌招,何如?傳曰,允。
都摠府啓曰,今日入直,內三廳武兼禁軍及軍兵等,當爲中日習射技放,而大殿誕日後,一日相値,不得設行之意,敢啓。傳曰,知道。
備忘記,京畿水使韓元植下直,長弓一張,長箭一部,片箭一部,筒兒一箇賜給。
政院啓曰,弘文提學曺錫雨疏批已下,卽爲牌招,何如?傳曰,允。
又啓曰,弘文提學曺錫雨,旣已承牌,內閣提學金炳國·金學性,藝文提學李㘾,竝卽牌招,以爲同參考試之地,何如?傳曰,允。
又啓曰,注書有闕之代,被薦人權膺善·丁觀燮·李昌鎬薦狀,依例成送吏曹之意,敢啓。傳曰,知道。
禁衛營啓曰,本營從事官洪在臣,身病甚重,勢難察任改差,何如?傳曰,允。
成均館啓曰,今日七夕製試取時,擧子數多,明倫堂前庭,萬無容接之道,丕闡堂通用之意,敢啓。傳曰,依前爲之。
傳曰,都承旨持此御題,與弘文提學,偕往泮宮,試取以來。
議政府啓曰,頃以關西,還弊矯捄之方,令道臣傳採登聞之意筵奏矣,卽見該監司洪祐吉狀啓,則以爲一曰完糴而減摠,二曰減價而立本,三曰停還而給代,毋論完糴與立本原數,未完之前,取耗經用,不得不姑停,則從他給代,猶有敷斂於戶與結而已,道內田結八萬四千餘結,每結出米五斗,共爲二萬八千餘石,以此較準於年例,還耗八萬四千石,則餘數五萬五千餘石,排比於籍摠二十一萬戶,戶收四斗米,米優可取盈,而又自營邑,課歲捐俸,湊合幾千百石,則戶排之數,當爲減却幾分此不足爲,一切釐革,猶可謂方便措處,而至若還餉之仍貫易轍,戶結之單擧竝行,不可妄議於其間,請令廟堂,指一稟處矣。有糶糴,則民生蹶,無糶糴則國計匱,此其利病,猶影響焉,而爲天下國家,財用所出,非土地則民人也。糶糴之取耗經用,其來已久,而古所未有也。法久弊生,致斯民於塗炭溝壑,而墨守已弊之法,畢竟按虛簿,而行巧取奪財之政,而曰此經法也,不可廢也。名實之不副,僞冒之莫甚,非一朝一夕之故耳。彼愚至神,其將誰欺,與其避結斂戶排之名,而爲此白地濫徵,曷若出之於土地,滙之於民人,名正而言順,無所遮飾也。道臣所論,戶排卽民人也,結排卽土地也。參互通均,以湊應用之數,而營邑捐補,亦足以紓幾分民力,至於糶糴,卽有國不虞之儲蓄,國無所蓄,緩急奚恃,而今當大更張之會,若一切以充完爲事,則彼戶納結納之民,疾首蹙額於從前糶糴之苦,將一般矣。姑待還政釐正,更爲從長啓稟施行,各山城餉穀,此非一日可停之儲蓄,使之如法斂散,而各邑餘存還穀竝執錢,留置各邑,以待節次知委,若是變通之後,則救焚拯溺,不容少緩者,卽輕殖也,添餉也。無論可捧不可捧,惟當一切蕩減,以謝西民之心,而第其中,亦不無可以收拾者,則築底査簿,修成冊報來,火稅之許以詳定代錢,卽亦砭焫膏盲之一對投也。竝以此意,使之成節目上送,更加刪潤,以爲啓下之地,何如?傳曰,允。
議政府啓曰,卽見開城留守金永爵所報,則以爲關西小米二萬石,今年耗條二千石,依例給代爲辭矣。支放給代,便成年例,以海西所在,本司句管穀中,準此數劃給,何如?傳曰,允。
內醫院啓曰,嶺南所封羅蔘用餘無多,湯劑所用,不可不優數,等待來十月所封,二斤中八兩,趁八月念前,先爲封進事,分付該道,何如?傳曰,允。
傳曰,召對爲之,以右承旨李容直牌不進罷職傳旨。傳曰,只推。
政院啓曰,臣敬奉御題,與弘文提學曺錫雨偕往泮宮,七夕製儒生試取,則收券爲六千三百七十七張矣,捧入之意,敢啓。傳曰,知道。
傳曰,入直兵摠府堂上,在院承旨,竝試官加差下,使之分考。
司僕寺啓曰,濟州出來先運三名日,進上馬六十匹,差備進上馬八十匹,歲貢馬二百匹,凶咎駑駘二十匹,合三百六十匹內,四匹中路故失,十七匹中路病留,十匹津頭逃逸,二匹到本寺病留,二十匹水原府別驍士一百三十匹,訓鍊都監三十五匹,禁衛營三十五匹,御營廳五十匹,兵曹軍馬分給除,實納馬五十七匹,禾毛色別單書入之意,敢啓。傳曰,知道。
傳曰,七夕製賦居首三下生員朴齊弘,直赴會試,之次次上,幼學金奭逵等四人,竝給二分,之次次上,幼學張聖元等五人,竝給一分,之次次上,幼學尹南鎭等十人,各朱書百選一件賜給,之次次上,幼學崔景煥等十人,各陸奏約選一件賜給,之次次上,生員任慶準等七十人,各奎章全韻一件賜給。傳曰,入格儒生,明日待令。
吏曹啓目粘連,觀此承政院左副承旨李能燮上疏,則以爲臣生遭畸釁,臣祖通籍未幾,早年辭世,臣父跡滯蔭塗,中歲捐背,煢孑餘喘,早失怙恃,惟祖母是依,更相爲命,而臣祖母今年滿九十歲矣。氣息奄奄,若過四五箇月朔,則將至望百之年矣。臣家本寒素,計拙謀生,滫瀡養口之資,蔘朮補元之劑,一未自效,肝焦西日之䫋,淚落林烏之餔,臣情到此,吁亦慼矣。伏乞聖慈,仰稟東朝,俯賜鑑諒,特命選部界臣一小縣,俾效一日之養,亦爲白有臥乎所,李能燮之家貧親老,菽水難繼之狀,則通朝之所共知,許畀一邑,以遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,上裁,何如?啓依回啓施行爲良如敎。
左副承旨李能燮上疏。省疏具悉疏辭,許令該曹稟處。
知事曺錫雨上疏。答曰,省疏具悉。卿其勿辭行公。
甲子七月二十六日辰時,上御重熙堂。勸講入侍時,判敦寧李景在,講官尹致定,參贊官李能燮,侍讀官李根秀,記事官鄭謙植,記事官安翊豐,別兼春秋李載冕,各持小學第二卷,以次進伏訖。上曰,史官分左右。缺根秀曰,此是祭於親,而致齊之事也。凡於致齊之時,苟不一念誠敬,則雖有致齊之名,而終無格神之道矣,深究致齊之意,則亦當有助於聖學矣。
甲子七月二十六日酉時,上御重熙堂。召對入侍時,參贊官李京鎬,侍讀官李根秀,檢討官黃仁夏,檢校待敎李載冕,假注書李泰永,記注官任膺模,記事官安翊豐,各持小學第二卷,以次進伏訖。上曰,史官分左右。缺根秀曰,致齊三日,見其所祭之親者,精誠之感也,豈有眞見之理乎?詩傳淸廟前註云,愀然如復見文王,無論祭君祭親,能盡致齊之誠,必有接神之道,如將見之矣,齊誠二字,可不愼哉?
上在昌德宮。停常參·經筵。
政院啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
又啓曰,右承旨李容直,同副承旨趙寧夏,今日不爲仕進,竝卽牌招,何如?傳曰,允。
備忘記,山羊會萬戶金寬珍下直,長弓一張·長箭一部·片箭一部·筒兒一箇賜給。
傳曰,入格儒生入侍。
傳曰,右承旨·左副承旨·右副承旨許遞,前望入之。
承旨前望入之,李後善·沈東臣·南鍾三落點。
傳曰,七夕製樀中,徐相朝之疊呈被選,豈非可駭之甚乎?士習之無恥,乃至於此,良可寒心,而亦必有下輩之和應爲奸者矣。此若尋常處之,何以警士子,而杜後弊乎?令廟堂卽速稟處。
傳曰,書院·鄕賢祠·生祠堂成冊,濟州不爲修啓,此是道路稍遠而然也。自廟堂三懸鈴知委,一體啓聞。
大王大妃殿傳曰,書院·鄕賢祠之設,或以道學節義,或以勳業事功,無非後人尊慕酬報之誠,而法施勞定,勤事捍患,實是祀典之所當擧者也。然而疊設私設之自有禁制,慮其瀆濫之流弊也。冒禁建設,近來尤甚,閑丁之投托,雜流之憑藉,貽害民邑,種種不一,思欲痛加釐正,屢飭修上成冊矣。今雖齊到而詳略不同,凡其疊設之可減,私設之可撤,今當斟量裁處,而成冊之尤甚疏略者,有難憑考,自廟堂,或參考禮曹文案,或更關該道,詳報,爛漫商確,繼以禮制,其存其撤,劃成一副規模,斯速稟定施行,俾無瀆褻淆雜之弊。
奎章閣啓曰,頒賜冊子安寶次,奎章之寶,請出之意,敢啓。傳曰,知道。
兵曹啓曰,武臣賓廳,講書人員及加抄別單,書入之意,敢啓。傳曰,知道。
持平吳慶履啓曰,臣言議風裁,本不合於淸朝耳目之任,而持憲除旨,忽下於千萬夢想之外,臣感恩怵義,雖不得不張皇出肅,粗伸叨謝之忱,而臣於本府,已經掌憲,揆以公格,在所當遞,請命遞斥臣職。答曰,依啓。
政院啓曰,新除授左副承旨李後善,右副承旨沈東臣,同副承旨南鍾三。竝卽牌招,何如?傳曰,允。
又啓曰,昨日七夕製參榜儒生中,進士徐相朝疊呈試券事,致勤下詢,旣承處分,而幼學金命熙·朴淳甲封內所書,有違格例,原試券,卽爲拔去,榜目改付標,以入,何如?傳曰,允。
傳曰,召對爲之。
傳曰,罷職臺諫竝分揀。
傳曰,福昌君·福善君·驪興君,旣以復爵,本派內,又有行列可合處,繼后之道,亟令宗府,卽速議定以聞。
大王大妃殿傳曰,今此監試初試試官,以亞卿擇擬以入。
大王大妃殿傳曰,臨科申飭,遂成文具,徒煩誡告之辭,未見對揚之實,榜目一出,訕笑紛興,而屬之過境,寢不復問,事之不誠,莫此爲甚焉。今此科試,乃是初元慶會,而八方之觀瞻,多士之興勸,專在於此執筆,而主席者,孰無憂國愛君之念?必不待諄複戒飭,而自當精白秉公,今不煩更費申飭,以循文具,而試官之極加擇差科規之各別申束,是亦有司之責也。竝觀實效之何如?自有處分之隨後矣。姑以先甲之意,有此諺諭,其各惕念,無至後悔之地,可也。
議政府啓曰,傳曰,七夕製榜中,徐相祖之疊呈被選,豈非可駭之甚者乎?士習之無恥,乃至於此,良可寒心,而亦必有下輩之和應爲奸者矣,此若尋常處之,何以警士子,而杜後弊乎?令廟堂,卽速稟處事,命下矣。一科兩券之冒法疊呈,揆以士習,萬萬駭然,該儒生係是朝官,令王府拿問,依科律勘處下輩和應之跡,儒生家事知傔從,爲先令秋曹嚴覈,以爲得其端緖,照法酌處之地,何如?傳曰,允。
以咸鏡監司金有淵狀啓,甲山府民家漂頹事。傳曰,聞甚矜惻,元恤典外,別加顧助,結構奠接之方,廟堂措辭,分付。
以濟州牧使梁憲洙狀啓,民家漂沒,人命渰死事。傳曰,民家之漂沒,人命之渰死,聞甚矜慘,元恤典外,別加顧助,如有生前身還布,竝蕩減,結構奠接之方,廟堂措辭,分付。
以平安監司洪祐吉狀啓,義州府民家漂頹事。傳曰,民家漂頹,幾近三百戶矣。人命則雖不渰沒,慮其號呼失所之狀,惻然驚心,靡所止屆,結構奠接之方,從長區劃,另加顧助,俾無一民仳離之患事,廟堂措辭,分付。
傳曰,承旨房望順房爲之。
政院啓曰,各司官員之出入,啓板前,院吏之警飭例也,而當直都事孟浩述,昨日受牌之際,敢着眼鏡,院吏據例糾飭,則無難咆喝,啓板咫尺之地,少無謹嚴之心,有此乖常之擧,事未前有,萬萬駭然,所當重勘而本院請推之外,無他可施之罰,何以爲之?敢稟。傳曰,拿處。
又啓曰,正言姜運重,以其親病,投章經行,原疏纔已捧入矣。所當直捧,遞差傳旨及禁推傳旨,而此與無端下鄕有異,從重推考,何如?傳曰,允。
以大司諫鄭天和,司諫朴履道,獻納金瑛默,正言朴定鉉·姜運重,掌令李應夏,牌不進罷職傳旨。傳曰,只推。
司僕寺啓曰,濟州出來後運,年例進上馬八匹,別御乘馬二十匹,山屯馬二百匹,合二百二十八匹內,十九匹中路病留,十一匹津頭逃逸,五匹到本寺病留除,實納馬一百九十三匹,禾毛色別單書入之意,敢啓。傳曰,知道。
禁衛營啓曰,本營騎士將李冕熙,身病猝重,改差,何如?傳曰,允。
行護軍尹正求上疏。答曰,省疏具悉。卿其往省焉。
正言姜運重上疏?省疏具悉。爾其勿辭往護。
領議政趙斗淳疏略曰,臣見職値新服之初,思見德化之盛,則未敢去也,鼎席旣空,不當繇臣而隳曠,則未便去也。荏苒之頃,日月誠富矣,而臣上不能尊朝廷,下不能濟斯民,而曰優游玩愒,可幸無事,非臣攸聞矣。然則臣之去有,不待乎探蓍爨龜,而臣今年至矣,致其事乞其身,大防也,而加之以是耄是病,才之有無未暇論。伏乞仰稟東朝,亟賜斥黜焉。答曰,省疏具悉卿懇。今此巽牘,何爲而至也?再三思量,不得其說,只覺失圖之甚矣。鼎席備位之後,聯翩登筵,始在月前,予心方此欣滿,而遽見卿疏,儻作何如懷耶?予之垂拱仰成,卿之鞠躬盡瘁,在朝在野之所共知也,而大臣去就之關係於安危治亂,政是卿今日之謂也。卿何忍發此語,而爲此擧乎?萬萬非所望於卿者也。予言不再,卿其諒之,卿其諒之。仍傳曰,此批答,遣史官傳諭。
吏曹判書尹致定疏略曰,一日二日,冒赴政席,疪咎之百出,嗤點之四至,理勢所必然,且臣衰朽,中暍爲祟,溏泄無度,有時昏劇,旁觀亦爲之憐悶,乞稟東朝,亟許遞改焉。答曰,省疏具悉。重任何可數遞?卿其勿辭行公。
甲子七月二十七日辰時,上御重熙堂。勸講入侍時,講官朴珪壽,參贊官李奎奭,檢討官黃仁夏,假注書李泰永,記注官崔奭奎,別兼春秋南一愚,各持小學第二卷,以次進伏訖。
甲子七月二十七日午時,上御重熙堂。入格儒生入侍時,左承旨李奎奭,假注書李泰永,記事官鄭謙植,記注官崔奭奎,別兼春秋南一愚,以次進伏訖。上曰,史官分左右。上曰,入格儒生中,或有疊券者,或有封內挾書者,莫重國試,豈有如許之道理乎?又以政院言之,宜有稟達,而尙無動靜,此何故也?奎奭曰,俄欲稟啓之際,特有下詢之敎,姑未入徹,致此下詢,不勝惶懍矣。入格儒生,旣已待令,使之次第陞堂奏職姓名乎?上可之,生員朴齊弘等,以次陞堂,奏職姓名訖。退立階下,奎奭曰,儒生旣已奏職姓名,使之頒賞行禮乎?上可之,仍敎曰,儒生之疊券與封內挾書,使之詳査以入。上曰,史官就座。又命退,承史以次退出。
甲子七月二十七日酉時,上御重熙堂。召對入侍時,參贊官沈東臣,檢校待敎閔奎鎬,侍讀官李根秀,檢討官黃仁夏,記注官鄭謙植,記注官崔奭奎,別兼春〈秋〉南一愚,各持小學第二卷,以次進伏訖。上曰,史官分左右。根秀曰,今此自止,皆承上章祭親而言,故凡於祭祀之時,極其誠敬,可格神明,而子祭其親,必有感愴之心,如聞其歎息之聲也。蔽一言,祭之以敬,齊之以誠而已,可不愼哉?上曰,參贊官讀之。東臣讀自祭之日,止歎息之聲。上曰,釋義。東臣釋義訖。仍奏曰,古語有之,曰事死如事生,又曰洋洋乎如在其上,如在其左右,孝子之事親,罔間於事生事死,凡於人廟承祭之日,誠敬一心,洞洞屬屬,優然彷彿,肅然儆惕視於無形,聽於無聲則神道感應,自有昭假明享之理矣。上曰,閣臣讀之云云。上掩卷,命史官就座。仍命退,諸臣以次退出。
上在昌德宮。停常參·經筵。
自開東至申時,灑雨下雨,測雨器水深三分。
傳曰,臺諫竝許遞,政官牌招開政。
傳曰,徐相朝事,已有廟堂稟處,而下輩和應之跡,雖以秋曹嚴覈,豈有自服之理乎?此則置之徐相朝定州牧充軍,當日押送。
政院啓曰,大司憲·執義·掌令二員,持平二員,監察茶時之意,敢啓。傳曰,知道。
吏曹啓曰,今此慶科增廣,監試初試,試官當爲磿鍊擬入,而參判南性敎病不來,令政院牌招,以爲同參之地,何如?傳曰,允。
吏曹啓曰,成均館直講朴來鵬,以其身病呈狀乞遞,典籍許栻,受由過限不上來,竝改差,何如?傳曰,允。
禮曹啓曰,今此增廣,監試初試一所設場於本曹矣。上直郞廳,依例朝房移直之意,敢啓。傳曰,知道。
禮曹啓曰,卽接京畿監司趙在應移文,則以爲坡州牧鄕校聖殿正間,椽木朽傷,仰土剝落,多有滲漏,所見極爲悚悶,將於今秋釋菜,兼告修改告由,移還安祭香祝,自本曹啓稟下送云矣。坡州牧鄕校聖殿修改,當於今秋釋菜,兼告擧行告由,移還安祭香祝,卽令該司,照例磨鍊下送,而祝文中措辭撰出事,分付,何如?傳曰,允。
禮曹啓曰,卽接京畿監司趙在應移文,則以爲富平府社稷神室,年久頹圮,所見一時悚悶,以來八月十七日,將爲改建計料,移還安祭香祝幣,自本曹啓稟下送云矣。富平府社稷神室改建時,告由移還安祭香祝幣,令該司,照例磨鍊下送事,分付,何如?傳曰,允。
禮曹啓曰,卽接山陵參奉所報,則今七月二十九日,增廣監試初試時,兩參奉及執事忠義,俱爲觀光云矣。忠義赴擧代,假官依前例,自臣曹別單單付以入而參奉赴擧代,假官一員,令吏曹口傳差出,以爲替直,後赴試之地,何如?傳曰,允。
吏曹啓曰,今此監試初試試官中,時無職名人,令該曹口傳付軍職,何如?傳曰,允。
議政府啓曰,卽見摠戎廳所報,則以爲本廳句管,楊州所在北漢餉米,庚戌蕩減後,給代條一百六十八石零,依例劃給,以爲及時放料之地爲辭矣。係是軍需,不可不劃給,依近例,以京畿所在,本府句管穀會錄中,準此數取用之意,分付該廳及該道,何如?傳曰,允。
議政府啓曰,慶科開場在卽,而慈聖飭敎誨諭敦束,旣嚴且摰,爲主司者,對揚宜不待乎加勉,而挽近場內場外,蕩無防限,甚至有在閭舍,在本家製呈者,今若稱以場內狹窄,露坐通衢,則一切勿許捧券,先接之際,若或紛爭惹鬧,至於歐捽,則該接主及其家長,論罪之意,一一曉喩,令試官各悉此意事,知委,何如?傳曰,允。
司僕寺啓曰,濟州山馬監牧官金昌泗,癸亥·甲子兩年條,封進二馬,今纔上來,禾毛色,別單書入之意,敢啓。傳曰,知道。
兵曹口傳政事,副護軍李容直,副司果趙熙一。
傳曰,今番罪名爻周中,如有官職者,一體復官爵。
大王大妃殿傳曰,朔祭攝行磨鍊。
傳曰,召對爲之。
政院啓曰,新除授注書權膺善,卽爲牌招察任,何如?傳曰,允。
又啓曰,左右史,不可不備,別兼春秋金炳翊·李冕光·趙敬夏·洪遠植·趙定燮·李載冕,竝卽牌招,推移入直,何如?傳曰,允。
戶曹啓曰,時御所內,各司雨漏處修改,見今雨勢如此待快晴,更爲擇日擧行,何如?傳曰,允。
刑曹啓曰,徐相朝傔人李元錫,捉來嚴覈之際,伏承置之之命,卽爲放送之意,敢啓。傳曰,知道。
有政。吏批,行判書尹致定,參議徐承輔進,參判南性敎牌不進。
以李興敏爲大司憲,尹行福爲大司諫,趙敬夏爲執義,李世用爲司諫,李載冕·韓龍敎爲掌令,金顯喆·崔益鉉爲持平,南一愚爲獻納,南鍾吉·鄭象樞爲正言,李根秀爲副應敎,權膺善爲注書,兪致敬爲北部都事,趙璋燮爲永陵參奉,朱寅降爲直講,金國顯爲保安察訪,接慰官單李晩耆,學諭單李泰永,西學訓導單高景晙,故同知李邦壽,故正言李安默已上,復官爵事承傳。再政,以李載冕爲應敎,朴昌壽爲校理,李源鼎爲副校理,朴海哲爲副修撰,李景夏爲同義禁,洪軒鍾爲掌樂正,金觀燮爲奉常僉正,張仁澤爲禮曹佐郞,鄭道和爲江陵府使。三政,以洪正圭爲掌令,李載冕爲兵曹正郞,楚秉悳爲奉常主簿,尹致愚爲顯隆園令。四政,以任冕鎬爲應敎,趙定燮·洪遠値爲典籍,李哲愚爲長興主簿。五政,金恂根爲司圃別提。六政,朴京壽爲引儀。七政,鄭基鴻爲禁府都事,趙秉燮爲富平府使。八政,以趙然天爲司饔主簿。
兵批,以金成龍爲威鳳別將。
義禁府啓目,義禁府都事孟浩述原情云云,傳旨內,辭緣泛稱遲晩,刑推得情何如啓,除刑推議處爲良如敎。
傳曰,一二所試官,換所進去。
甲子七月二十八日辰時,上御重熙堂。勸講入侍時,講官金永爵,參贊官南鍾三,侍讀官李根秀,記事官鄭謙植,記注官宋宅薰,別兼春秋南一愚,各持小學第二卷,以次進伏訖。上曰,史官分左右。上曰,講官着眼鏡,可也。仍開卷,上誦前受音一遍訖。永爵,讀自是故先王之孝也,止安得不敬乎。仍釋義又釋集註訖。上命授書算于永爵,上讀新受音十遍訖,永爵還納書算。上曰,致愛則存,致慤則著,何義也?永爵曰,存者卽上文,色不妄聲不絶,心志嗜欲,不妄之義存乎心,然後可以不妄指子孫而言也。著者卽僾然肅然愾然之義,誠敬之極,彷彿歆格,指祖考而言也。又奏曰,先儒曰,子孫之精神,卽祖考精神,臨祭齊居,誠敬到極,精神凝注,彷彿見祖考之歆格,專由於子孫之精神,苟不如是,殆有如不祭之歎,此乃孝子,事死如事生之義也。上曰,父母雖沒,事如一時之謂乎?永爵曰,然矣。根秀曰,登筵講官,已爲敷衍仰奏,臣則別無更達,而夫孝子平日思親之心,固無所不至,況於祭祀之日,豈可泛忽乎?故愛親之心,敬親之誠,專一不雜,則父母容色聲音,心志嗜欲,自然不忘乎心,此非學而能强而行也。惟在乎愛敬之如何矣,鍾三曰云云。永爵曰,人以精神爲主,非但祭先而已,古人曰,精神所到,金石可透,今以殿下講學言之,殿下誠能精神到極,將見緝熙光明之效,反是則恐無將就之望,至若政令施措,精神到極,然後惠澤可以下究,苟不如是,雖朝發一政,暮發一令,惠澤不能下究,國不得治,民不得安,凡事莫不如斯,伏願殿下,懋哉,懋哉?上曰,勅奇杳然,頗紆鬱矣。永爵曰,勅奇杳然無消息,沿路諸邑,頗多冗費,且未知中原有何事故,甚庸憧憧矣。上曰,遠接使,久留可悶。永爵曰,儐使往留灣上,而支供邑則龜城也。龜是小邑,龜城事勢,想必難支矣。年前判敦寧臣李景在,以儐使留灣數朔,往住灣府十里外一小寺,寄食於僧徒,盡祛廚供之弊,今番儐使,似亦依前爲之矣。又奏曰,今年初夏亢暵,頗以爲憂,臣於上洛之路,歷見農形,則大有豐登之兆,爲民萬幸。又奏曰,臣於本月登筵時,有所仰奏矣。間者停講日久,以臣愚見,妄揣聖學,似無將就矣。今登筵席,仰聆聖上,誦讀之際,句讀音節,較前甚順,意者停講之時,必有自內溫習之工,下情慶忭,容有其旣。上掩卷,命史官就座,又命退,諸臣以次退出。
甲子七月二十八日酉時,上御重熙堂。召對入侍時,參贊官李後善,檢校待敎閔奎鎬,侍讀官李根秀,檢討官張膺杓,假注書李泰永,記注官宋宅薰,別兼春秋南一愚,各持小學第二卷,以次進伏訖。上曰,史官分左右。根秀曰,夫孝子之思親也。雖須臾之間,不敢忘父母之言事動靜,致其愛慤則或有存,或有著,洋洋乎如在左右矣,此皆事死如事生之意也。故祭義篇末,以敬結之也。
上在昌德宮。停常參·經筵。
政院啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允
都摠府啓曰,今日入直,內三廳武兼禁軍及軍兵等,中日習射技放,請出標信。傳曰,知道。
以別兼春秋金炳翊·李冕光·趙敬夏·洪遠植·趙定燮·李載冕牌不進罷職傳旨。傳曰,只推。
實錄廳啓曰,本廳郞廳李世用·趙敬夏·南一愚,見帶臺職矣。職務相妨,竝姑許遞,令該曹口傳付軍職,何如?傳曰,允。
兵曹口傳政事,副司果趙敬夏·南一愚。
政院啓曰,大司憲李興敏,掌令洪正圭·韓龍敎,持平崔益鉉牌不進,金顯喆在外,執義未差,監察茶時之意,敢啓。傳曰,知道。
一所應辦官,以試官意啓曰,擧子夥多,中樞府通設之意,敢啓。傳曰,知道。
二所應辦官,以試官意啓曰,擧子夥多,明倫堂通設之意,敢啓。傳曰,知道。
義禁府啓曰,時囚罪人徐相朝,定州牧充軍當日押送事,承傳啓下矣。徐相朝平安道定州牧充軍,當日押送,而以承傳內辭意,具罪目依例發遣府羅將押送配所,何如?傳曰,允。
義禁府啓曰,慶尙左水使李鶴周狀啓內,西生鎭僉使金鎬順,爲先罷黜,其罪狀,令攸司稟處事,啓下矣。金鎬順時在任所,依例發遣府書吏交代後,拿來,何如?傳曰,待待命拿囚。
弘文館啓曰,新除授應校任冕鎬,卽爲牌招,察任,何如?傳曰,允。
又啓曰,新除授則校理李源鼎,時在公忠道西原地,副修撰朴海哲,時在慶尙道大邱地,經筵入番事緊請,竝斯速乘馹上來事,下諭。答曰,竝許遞。
傳曰,召對爲之。
傳曰,右副承旨·同副承旨許遞,前望入之。
承旨前望入之,李淳翼·兪致範落點。
吏曹口傳政事,直閣單李世用。
政院啓曰,明日傳香禮房承旨,當爲齋宿,新除授同副承旨兪致範,卽爲牌招,何如?傳曰,允。
禮曹啓曰,卽接京畿監司趙在應移文,則以爲積城縣社稷神室,年久頹圮,所見一時悚悶,將於今秋節享時,兼告修改計料,移還安祭香祝幣,自本曹啓稟下送云矣,積城縣社稷神室,修改時告由移還安祭,香祝幣,令該司,照例磨鍊下送事,分付,何如?傳曰,允。
禮曹啓曰,郊壇,四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·雩祀壇,漢江壇·馬祖壇·司寒壇·祈雨壇·厲壇壇上及四面紅箭門墻垣階砌,俱爲無頉,而先農壇,北邊紅箭門,先蠶壇,東邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
傳曰,今番科飭,何等截嚴,而別摘奸所捉,十五儒生之外場幻弄,聞極痛駭,一竝出付秋曹,照律嚴勘。
以公忠監司李秉文狀啓,進上早紅杮子及生松茸,節序太早,限內不得封進,惶恐待罪事。傳曰,勿待罪事,回諭。
義禁府啓目粘連,向前孟浩述,亦啓板咫尺,何等謹嚴之地,而有此乖常之擧,極涉駭然,不可以囚供之發明,有難全恕,以此照律,何如?啓依允。
甲子七月二十九日辰時,上御重熙堂。勸講入侍時,講官申錫愚,參贊官沈東臣,檢討官張膺杓,記事官權膺善,記注官宋宅薰,別兼春秋金炳翊,各持小學第二卷,以次進伏訖。上曰,史官分左右。上誦前受音一遍,錫愚,讀自曲禮曰,止不造燕器。仍奏釋義訖,上讀新受音十遍訖。錫愚曰,云云。膺杓曰,云云。東臣曰,俄以祭器·燕器之用特擧,而發問之,分析而明言之,臣固知聖學有將就之益,凡於文義可疑處,靡不潛究而融解,臣等誠萬萬欽仰,大抵,祭器,祭祀所用之器用也,燕器,燕居常用之器也。祭用之器,旣係所重,常用之器,特其餘事,其輕重先後之分,不啻懸殊,則何可於祭器未成之前,遽造燕器乎?故大夫之有田祿者,必先具祭器,而如未及成,則不當先造燕器,乃所以先神而後已也。
甲子七月二十九日酉時,上御重熙堂。召對入侍時,參贊官李後善,檢校待敎鄭範朝,侍讀官朴昌壽,檢討官張膺杓,記事官鄭謙植,記事官安翊豐,別兼春秋金炳翊,各持小學第二卷,以次進伏訖。上曰,史官分左右。缺上曰,閣臣讀之。範朝讀自曲禮曰君子雖貧,止不造燕器,仍奏釋義訖。上曰,不粥祭器,何義也?範朝曰,自前大文,連以盡敬祭禮爲言矣。君子之於祭也,盡其敬而敬焉,盡其禮而不過失焉。其服則黼黻文章也,其器則籩豆簠簋也,而邱木則所以庇其宅兆也。家雖貧窶,豈可衣祭服乎,豈可粥祭器乎?亦豈可伐邱本,而爲宮室乎?此則不可慢其先,而濟其私也。夫無田祿者,不設祭器,而大夫有田祿者,凡家造,當以祭器爲先,而若未及造祭器,則不可假於人,亦不可先造燕器,蓋祭器未成,不能盡奉先之道,則何安於先造燕器乎?當先其神而後其己也。
上在昌德宮。停常參·經筵。
自前夜三更至五更,灑雨下雨,測雨器水深三分。
藥房提調趙然昌,副提調趙秉協啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政趙斗淳有身病,左議政李裕元差祭,右議政任百經,無時急稟定事不得來會云矣,敢啓。傳曰,知道。
又啓曰,右承旨趙寧夏,右副承旨李淳翼,今日不爲仕進,竝卽牌招,何如?傳曰,允。
奎章閣啓曰,明日卽奎章閣,朔奉審日次,臣進詣擧行之意,敢啓。傳曰,知道。
傳曰,禮房承旨,馳詣宗廟·景慕宮奉審,摘奸以來。
傳曰,窠近童蒙敎官作窠,幼學金永珯,令該曹口傳擬入。
傳曰,召對爲之。
大王大妃殿傳曰,寺奴婢燒案之擧,寔惟純廟初載盛德事也。深仁厚澤,於戲不忘,而麟坪大君房,奴婢案,見漏尙存云,亦令取送秋曹燒火,以爲今日導迎祥和之一事,而其他各宮房,如有見漏尙存者,一例收合燒火之意,分付秋曹。
政院啓曰,大司憲李興敏,掌令洪正圭·韓龍敎,持平崔益鉉牌不進,金顯喆在外,執義未差,監察茶時之意,敢啓。傳曰,知道。
以右承旨趙寧夏牌不進罷職傳旨。傳曰,只推。
以掌令洪正圭·韓龍敎,持平崔益鉉牌不進罷職傳旨。傳曰,只推。
以全羅監司鄭健朝狀啓,靈光郡人命渰死,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
注書權膺善病代,以崔柄大爲假注書。
吏曹口傳政事,以金永珯爲童蒙敎官。
大王大妃殿傳曰,昨日外場儒生,十八人之所捉,罪則罪矣。當此慶科,亦不無闊狹,特爲卽放,以示曠蕩之意,義禁府照目粘連,義禁府都事孟浩述,矣本府議啓內,啓板咫尺,何等謹嚴之地,而有此乖常之擧,極涉駭然,不可以囚供之發明,有難全恕,以此照律罪笞五十,收贖附過還職私罪,奉敎依允。
以刑曹都囚徒。傳曰,稅穀犯逋罪人,金漢柱·崔哲錫,遠惡島定配。
甲子七月三十月辰時,上御重熙堂。勸講入侍時,右議政任百經,講官洪鍾序,參贊官李後善,檢討官張膺杓,記事官鄭謙植,記事官安翊豐,別兼春秋金炳翊,各持小學第二卷,以次進伏訖。上曰,史官分左右。百經曰,臣於日前,承聆慈聖殿下下敎,則欲待日候稍涼,幸行過後,始開勸講矣。殿下以爲誕辰已過,勸講久停,自明日勸講親下傳敎,慈衷甚悅,今我殿下,事親之孝,亦無過於勉學,益懋緝熙之工,克臻光明之域,是臣區區之望也。
甲子七月三十日酉時,上御重熙堂。召對入侍時,參贊官李淳翼,檢校待敎鄭範朝,侍讀官朴昌壽,檢討官張膺杓,記事官鄭謙植,記事官安翊豐,別兼春秋金炳翊,各持小學第二卷,以次進伏訖。上曰,史官分左右。缺上曰,閣臣讀之。範朝,讀自孔子謂曾子曰,止終於立身,仍奏釋義訖。上曰,終於立身,何義也?範朝曰,今日所講,果善讀矣,下情不勝欣祝矣。仍奏曰,夫人子之身,卽親之枝也。受父母之氣,而爲子之身,能全其身,而不受其傷,則此可謂孝之始也。立身於當時,揚名於後世,則父母之名亦顯矣,亦可謂孝之終也。始焉而克盡誠敬於事親,中焉而克致忠愛於事君,終焉而克著名譽於立身者,此是爲人子之孝者也。
上在昌德宮。停常參·經筵。
夜自五更至初二日開東,灑雨下雨,測雨器水深七分。
李奎奭啓曰,來初五日,朝參日次矣,敢稟。傳曰,停。
又啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
崔炳大有頉,代以李泰永爲假注書。
傳于李奎奭曰,都承旨·右承旨·左副承旨·右副承旨·同副承旨竝許遞,前望單子入之,承旨前望單子入之,李載元·嚴錫鼎·閔奎鎬·鄭基會·李世器落點。
李奎奭啓曰,新除授左副承旨嚴錫鼎,右副承旨鄭基會,竝卽牌招,何如?傳曰,允。
傳于李奎奭曰,持平許遞,前望單子入之,持平前望單子入之,鄭謙植添書落點。
注書鄭謙植陞六,代以李昌鎬爲假注書。
李奎奭啓曰,注書有闕之,代被薦人丁觀燮·李昌鎬·洪鍾學薦狀,依例成送吏曹之意,敢啓。傳曰,知道。
傳于李奎奭曰,予小子嗣服後,初當是辰,追慕之情,靡所逮及初九日當詣眞殿,行酌獻禮矣。該房知悉,百官入參,祭文,令前大提學撰進。
傳于李奎奭曰,政官牌招開政。
傳于李奎奭曰,呈告弘文提學許遞,今日政差出。
傳于李奎奭曰,呈告春秋許遞,今日政差出。
傳于李奎奭曰,玉堂竝許遞,前望入之,玉堂前望入之,應敎李正魯,副應敎趙秉世,校理吳俊泳·張世容,副校理朴履道·李應夏,修撰趙熙一·蔡東述,副修撰李根秀·金奭鎭落點。
鄭基會啓曰,玉堂上下番俱空,事甚未安,新除授應敎李正魯,副應敎趙秉世,校理吳俊泳·張世容,副校理朴履道·李應夏,修撰趙熙一·蔡東述,副修撰李根秀·金奭鎭,竝卽牌招,推移入直,何如?傳曰,允。
傳于李奎奭曰,摠管竝許遞,前望入之,摠管前望入之,副摠管閔致庠·李承輔·金輔鉉·趙秉協·趙熙哲·金壽鉉·李根永·李容象·鄭周應·李兼熙落點。
傳于鄭基會曰,召對爲之。
李奎奭啓曰,大司憲李興敏,掌令洪正圭·韓龍敎牌不進,執義·持平一員未差,鄭謙植未署經,監察茶時之意,敢啓。傳曰,知道。
以掌令洪正圭·韓龍敎牌不進罷職傳旨,傳于李奎奭曰,只推。
以左副承旨嚴錫鼎牌不進罷職傳旨,傳于鄭基會曰,只推。
兵曹口傳政事,副護軍單趙寧夏,
兵曹口傳政事,副司果單李冕光。
以慶尙左兵使李承駿狀啓,進上半乾鰒等,海水赤濁,趁限不得封進,惶恐待罪事,傳于鄭基會曰,勿待罪事回喩。
李奎奭,以兵曹言啓曰,僉知中樞府事申在順,內禁衛將柳得魯,羽林衛將閔致鴻,五衛將李燮·朱世浩·具三鉉·兪石柱·李敎春·李始愚·王殷疇·鄭錫杓,忠翊衛將沈憲之,文臣兼宣傳官金聲根·李根秀,俱以病難供職,新除授船頭堡別將高愼遠,父年今爲七十六歲,法不當遠離赴任,呈狀乞遞,竝改差,何如?傳曰,允。
有政。吏批,行判書尹致定,參判南性敎竝牌招不進,參議徐承輔進,右副承旨鄭基會進。啓曰,行判書尹致定,參判南性敎竝牌招不進,小臣獨政未安,何以爲之?敢稟。傳曰,只出緊任,以趙用夏爲執義,金友淵爲司諫,金震休爲持平,李敦禹爲獻納,韓啓源爲禮曹參判,洪鍾序爲弘文提學,兪鎭五爲同春秋,金奭鎭爲戶曹正郞,趙敬夏爲兵曹正郞,金商鳳爲禁府都事,李承洛爲淳昌郡守。
兵批,判書申觀浩進,參判兪錫煥病,參議鄭稷朝入直,參知洪必謨病,左承旨李奎奭進。以李尙晉爲同知,李鉉爲僉知,白樂貞爲內禁將,李寅喜爲羽林將,洪祐翼·李喜忠·李熙純·申命建·李熙聞·安東晙·孫瀅銖·崔致斗爲五衛將,李暾在爲忠翊將,沈能民爲扈衛別將,李載冕·洪遠植爲文兼,兪鎭華爲武兼,吳大元爲西生僉使,金貞涉爲鳥嶺別將,孫宅基爲船頭堡別將,梁慶祿爲鷺梁別將,壬海別將單裵敬昊,護軍趙秉協,副護軍沈東臣·南鍾三·兪致範·李淳翼·李後善·申在順,副司直任冕鎬·金顯喆·崔益鉉·朴昌壽·沈相漢·李源鼎,副司果申檀·黃仁夏·朴海哲·張膺杓·金泰轔,副司勇沈相殷,以上竝單付,傳于鄭基會曰,見窠,皆令差出。鄭基會,以吏曹言啓曰,北部都事兪致敬,以其身病,呈狀乞遞,改差,何如?傳曰,允。吏批,再政,以趙寧夏爲戶曹參議,李啓周爲典籍,閔鍾淑爲引儀,丁觀燮爲注書,金奎漢爲北部都事,承文院博士單曺承鐸,正字單白仁行,校書副正字單韓錫奎,故判書金勉柱,故參議金日柱,故承旨金龍柱已上,復官爵事承傳,前知事李應卨·朴鍾大以上,今加正憲加資事承傳。
兵批,再政,以安兢壽爲僉知。
禮曹冬至兼謝恩使拜表吉日,來十月二十日午時,方物封裹,同月十七日推擇啓。
鄭基會,以禮曹言啓曰,眞殿酌獻禮儀註,當爲磨鍊,而謹稽謄錄,則哲宗朝庚戌年,眞殿酌獻禮時,自上具翼善冠·無揚黑團領袍·靑鞓·素玉帶,參班諸臣,以無揚黑團領·烏紗帽·黑角帶,行禮矣。今亦依此磨鍊擧行之意,敢啓。傳曰,知道。
又以禮曹言啓曰,仁陵陵上莎草修改吉日時,今八月十九日辰時推擇,啓下矣。陵上莎草修改時,有設都監擧行之例,亦有因特敎勿設都監政府以下進去監董之例,今番則,何以爲之乎?敢稟。傳曰,政府以下進去監董。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,參下檢書官洪淳謙,仕日已滿三十朔,依定式六品職遷轉事,分付吏曹,何如?傳曰,允。
又以奎章閣言啓曰,檢書官洪淳謙減下,其代以前薦人丁大英,依已例除取才差下,令該曹口傳付軍職,使之冠帶常仕,何如?傳曰,允。
李奎奭,以漢城府言啓曰,拯活人十五名以上者抄啓事,曾有定式矣。卽接西部都事鄭基昌所報,則今番潦雨,江水漲溢,麻浦契,土亭里契,抄村里契,三契民戶,盡爲漂沒,許多人命,幾至渰溺,而麻浦契出身黃鍾喆,資憲車益文,沙村里契嘉義趙文旭,前郞廳鄭得基等四人,各持船隻,冒入濤瀧之中,拯活人命,或爲十七八名,或爲十八九名,南部都事姜駿秀所報,則箭串一契·二契·中村里契,三契民戶,幾爲漂沒,而箭串一契閑良韓益烈,閑良金潤桓,二契閑良趙栐九,中村里契前郞廳金性一等四人,各持船隻,冒入於驚濤駭浪之中,拯活人命,或爲十六七名,或爲十七八名,北部令金祖憲所報,則望遠亭二契,蛤井里二契民戶,幾盡漂沒,許多人命,將至渰溺,而望遠亭契閑良金鼎琦,前郞廳李亘烈,蛤井里契閑良曺應春等三人,持船突入,拯活人命者,或爲二十一二名,或爲二十三四名是如云,更加査實,則果如各部所報矣。其在激勸之道,宜有褒賞之典,令該曹稟處,何如?傳曰,允。
又以御營廳言啓曰,本廳別將趙羲復,身病甚重,勢難察任,改差,何如?傳曰,允。
又以議政府言啓曰,卽見御營廳所報,則以爲本廳支放,漸益耗縮,奉足朔下,已至停闕,而見今幸行在邇,旗旌修繕,兵馬糇糧,俱係時急之需,就本廳所在江華留營封不動銀子四千兩,許令推用爲辭矣。封樁銀子之不可輒用,法意莫重,而該廳目下事勢之窘束,亦不可不念,封不動銀子中一千五百兩,姑令貸用,待新捧卽爲充入之意,分付,何如?傳曰,允。
又以議政府言啓曰,本府兼備邊司武郞廳許琠,奔走勤仕已滿十五朔,依例陞敍或守令除授事,捧承傳施行,何如?傳曰,允。
又以濬川司言啓曰,本司都廳禁衛營別將李冕熙改差,代以禁衛營千官梁柱台差下,使之察任,何如?傳曰,允。
又以刑曹言啓曰,今番科飭,何等截嚴,而別摘奸所捉十八儒生之外場幻弄,聞極痛駭,一竝出付秋曹,照律嚴勘。大王大妃殿傳曰,昨日外場儒生十八人之所捉,罪則罪矣。當此慶科,亦不無闊狹,特爲卽放,以示廣蕩之意事,命下矣。謹依傳敎,罪人金行權·表時濟·林麟秀·金羲在·李懷益·申采·朴齊璣·金箕俊·金河永·朴永培·金興達·李春恒·李海龍·李憲永·權在鍵·朴大洛·朴大漢·庾命俊等,一竝放送之意,敢啓。傳曰,知道。昨夜慈敎,爲士子赴擧之聖意,而擧行如是遲緩,萬萬駭然,當該堂上,從重推考。
又以刑曹言啓曰,以本曹都囚徒傳曰,稅穀犯逋罪人金漢柱·崔哲錫,遠惡島定配事,命下矣。謹依下敎,罪入金漢柱,全羅道羅州牧智島,崔哲錫,康津縣薪智島,遠惡島定配所,竝卽押送之意,敢啓。傳曰,知道。
又以右邊捕盜廳言啓曰,今春夏之間,潛商輩,乘船往來於黃海道甕津諸島,交易物貸之說,浪藉入聞,故沿邊各處,別岐偵探,則仁川浦口執贜交易唐物先捉船人金順元·李成三及主事人金正連,居間人林時衡,蔘主洪秉九等,同庭各取口招,詰問其同黨諸漢,則金正連所供內,松都居林鳳益·林時衡兄弟,與仁川居朴保卿·吳奉吉等,得債二千五百兩於趙寬燮後,鳳益自主貿蔘一百十八斤,而矣身則本以灣人,略知胡語之致,爲保卿·鳳益之甘誘,至於率眷來接於仁川地,而去年九月晦間,得船於趙寬燮,與朴保卿·吳奉吉·金順元,同爲裝發,而往甕津之滄連島,則時値風高,胡船已歸,狼狽空還矣。又於今年六月初,更爲登船,直向滄連島,逢着唐船換賣之時,矣身,與朴保卿·金順元交易,而物件則西洋木野繭紬三升疋數及羊皮令鉛斤等物,換出載船而來,卽爲解卜於吳奉吉家,積置後,忽聞順元·成三之被捉,旋卽下去德山矣。日前上來仁川之路,至於現捉押來云,金順元所供內,居生於濟物浦,船業資生矣。因朴保卿·金正連之指使,兩次滄連島之行,同爲來往,亦參交易之場云,林時衡所供內,居生于松都新谷,與弟鳳益蔘商,居間資生,而昨年四月分,仁川居吳奉吉,與矣弟鳳益,潛蔘貿取去來之狀,矣身果爲目覩,而至於物件換賣,初不干與云,洪秉九所供內,居生于松都北部堂上橋,蔘圃資生矣。去年四月分,因林鳳益之所勸,潛蔘一百六十斤斥賣,而外他換賣等事,實所不知云,李成三所供內。本以船業資生之致,甘聽厚給雇價之說,兩次來往於滄連島而已,實不知本事顚末云矣,參互諸供,金正連段,相通胡語,罪犯罔赦,已成斷案,吳奉吉·朴保卿·林鳳益等,由前由後,做出奸計,甚於正連,宜置當律,金順元段,渠以船漢,參於交易之場,旣知其裏許,焉逭故犯之罪,洪秉九段,潛造紅蔘,冒犯邦禁,自有當律,林時衡段,暗自居間,不無所犯,難免其罪,李成三段,本以沙格,不過是捧雇價隨往隨來而已,亦無同參之跡,至若趙寬燮,以年少妄率之致,貪於殖利,信聽保卿·鳳益·奉吉之慫慂,給債借船,自致罪戾,此與躬往交易有異,別無可問之端,而朴保卿·林鳳益·吳奉吉三漢,究其設心,合施當律,而在逃未捉,故申飭譏校,刻期詗捕,金正連·金順元·洪秉九·林時衡·李成三等五漢,姑爲嚴囚,臣廳,以待處分之意,敢啓。傳曰,知道。事係邊情,聞甚驚駭,焉逭當律,令廟堂稟處。
兵曹口傳政事,副司勇單丁大英。
知事金炳國疏曰,伏以誕辰値一元之會,群情胥悅,天時屆仲秋之月,聖慕冞愴。仍伏念臣於將兵之任,自有可辭之實,判無仍冒之望,一籲再籲,瀝陳血懇,未蒙恩諒,輒徼寵奬,頌戴嚴畏,不敢爲復瀆之計,泯然尸職亦且有月于玆矣。自始瘝隳,久宜斥黜,挽近病痼,尤難驅策,已有悉暴於前後塵徹之章,天地之大,日月之明,亦庶幾臨燭無餘,而自經長夏蒸溽,中暑傷濕,宿祟越添,新症驟加,胃失司納,勺飮必閼,神迷守舍,霎眠未穩,通晝繼夜,懊憹眩轉,每或四到不省,以至百爲全抛,以此見狀,責彼重務,俾欲修擧戎政,擔夯職司,餉餼得其素養,節制盡於鍊操,恩威致三軍之鳧藻,備豫仗一面之虎藿,干城腹心,注意有托,則其在我聖上飭勵群工,丕變恬嬉之一元大政謨,得不太傎乎?噫,以臣慟冤轖腸,疾纏身,而迄今一縷苟延,依托於洪慈偏庇之下,涵泳於至化旁達之中者,伊誰之賜也。彝性知感,臣亦粗具,生生隕結,欲報靡極,苟可自效之有階,寧昧盡瘁之常分?第臣所叨綦重,一日曠廢,軍國興受其害,此臣所以包慓冒悚,申于崇嚴而不知止也。仰惟終始全保,愛欲其生之隆私渥澤,必有惻然於斯,思所以處臣者矣,敢望聖慈,亟垂淵察。仰稟東朝,劃鐫臣元戎之銜,回授可堪之人,俾遂至願,不勝大幸,臣無任云云。答曰,省疏具悉。戎垣重任,未可輕遞,而亦未可遽辭,況卿乃心膂攸托乎?卿其調理,益勉報答之義焉。
甲子八月初一日辰時,上御重熙堂。勸講入侍時,講官金永爵,參贊官李奎奭,侍講官朴昌壽,假注書李泰永,記注官崔奭奎,別兼春秋洪遠植,各持小學第二卷,以次進伏訖。上曰,史官分左右。上誦前受音一遍訖,上開卷仍敎曰,講官,着眼鏡,可也。永爵讀,自愛親者,止此天子之孝也。仍釋義,又釋註義訖。上命授書算于永爵,上讀新受音十遍訖,永爵還納書算。上曰,不敢惡於人,不敢慢於人,天子亦然乎?永爵曰,不敢惡於人,不敢慢於人,自天子至於庶人,皆當如是,而庶人在下,雖欲惡人慢人,有所不得,而天子處崇高之位,易於惡人慢人,故特言于天子之孝者此也。伏願殿下,體念焉。昌壽曰,德,指愛敬二者而言,敎者,非家諭而戶曉也。躬行於上,則下自儀法而從之,捷於影響,不敎而有自然之敎也。加於百姓者,論語曰,君子之德風,小人之德草,草尙之風,必偃,註尙,加也。風加而偃,勢之然也。德加於化,理之然也。今我殿下,盡愛敬於慈聖之盛德,推以及人,則於變之治,庶乎復見於今日矣。永爵曰,此乃孝經也。殿下,曾已進講,想應融貫,而愛親敬親,似無關於治天下,而孝爲百行之源,盡於愛敬,則至於政令施措,事事得宜,躬行於上,德化自及於百姓,百姓愛敬其親,則此政可謂堯·舜君民也。上曰,史官就座。又命退,諸臣以次退出。
甲子八月初一日酉時,上御重熙堂。召對入侍時,參贊官鄭基會,侍講官趙秉世,直閣李世用,假注書李泰永,記注官崔奭奎,別兼春秋洪遠植,各持小學第二卷,以次進伏訖。上曰,史官分左右。上開卷。上曰,上番讀之。秉世讀,自愛親者,止此天子之孝也,上曰,釋義。秉世釋義,又釋註義訖。上曰,參贊官讀之。基會讀奏,上曰,釋義。基會釋義訖。上曰,閣臣讀之。世用讀奏,上曰,釋義。世用釋義訖,上命授書算于秉世,上讀十遍訖,秉世還納書算。上曰,文義奏之。秉世曰,孝者,以愛敬爲主,但以愛愛親則不過愉婉,徒以敬敬親則易至嚴威,愛敬兼備,然後能盡爲孝之道,推愛敬之心,以及於人,而不敢惡慢,故德敎光被,天下之人,莫不儀刑,此天子之孝也。基會曰,自天子達于庶人,愛親敬親則一也,而爲人上者,推愛敬之心而臨下,無所疾惡,無所慢易,德敎自然加於民,而爲法於下,是爲天子之孝也。今殿下,克盡愛敬之道於慈聖殿下,而推此心爲治,則四方其將儀式之矣。世用曰,大抵自天子達于庶人,無不愛敬其親,而以天子之尊貴,愛敬必盡於事親,則四海之內,皆儀法而自化矣。古聖敎人之至道,於此可見耳。上曰,史官就座。又命退,諸臣以次退出。
上在昌德宮。停常參·經筵。
自開東至酉時,灑雨下雨,測雨器水深六分。
鄭基會啓曰,合辭許久闕啓,事甚未安,除在外,未署經外,未肅拜呈告人員,竝卽牌招,何如?傳曰,允。
又啓曰,新除授注書丁觀燮,卽爲牌招察任,何如?傳曰,允。
以校理吳俊泳·張世容,修撰蔡東述,副修撰李根秀·金奭鎭牌不進罷職傳旨,傳于嚴錫鼎曰,只推。
傳于嚴錫鼎曰,原任直提學金炳地,馳詣仁陵,奉審摘奸,仍留監祭,仍詣獻陵,一體奉審以來。
傳于嚴錫鼎曰,召對爲之。
鄭基會啓曰,大司憲李興敏,掌令洪正圭·韓龍敎牌不進,執義趙用夏,持平金震休在外,鄭謙植未署經,監察茶時之意,敢啓。傳曰,知道。
以掌令洪正圭·韓龍敎牌不進罷職傳旨,傳于鄭基會曰,只推。
嚴錫鼎,以弘文館言啓曰,校理吳俊泳·張世容,修撰蔡東述,副修撰李根秀·金奭鎭,旣有只推之命,竝卽牌招察任,何如?傳曰,允。
嚴錫鼎,以內醫院都提調·提調意啓曰,年例燕貿唐藥材,依例磨鍊,別單書入之意,敢啓。傳曰,知道。
又以內醫院都提調·提調意啓曰,前御醫洪顯普,旣已闋服,依例還屬本院,令該曹口傳付軍職,冠帶常仕,何如?傳曰,允。
鄭基會,以訓鍊都監都監言啓曰,本局千摠李志健,身病猝重,勢難察任,改差,何如?傳曰,允。
又以禁衛營言啓曰,本營中軍元世顯,身病甚重,勢難察任,今姑改差,何如?傳曰,允。
又以都摠府言啓曰,今日入直內三廳,武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
兵曹口傳政事副司果單洪顯普。
甲子八月初二日辰時,上御觀物軒。勸講入侍時,講官尹致定,參贊官鄭基會,檢討官趙熙一,假注書李泰永,記注官宋宅薰,別兼春秋洪遠植,各持小學第二卷,以次進伏訖。上曰,史官分左右。上誦前受音一遍訖,上開卷,致定讀,自在上不驕,止諸候之孝也。仍釋義,又釋集註訖。上命授書算于致定,上讀新受音十遍訖,致定還納書算。上曰,卿大夫之孝,言宗廟,諸侯之孝,只言社稷,不言宗廟,何也?致定曰,卿大夫,爲一家之主,而家之所宗,只有廟,故言宗廟而已。諸侯爲一國之主,而社稷爲重,宗廟次之,故只言社稷,而宗廟自在其中矣。上曰,天子之孝,不言社稷宗廟,何也?致定曰,卿大夫,能保其宗廟則爲孝也,諸侯,能保其社稷則爲孝也。至於天子則德必與天地同其大,澤必與河海同其深,黎民是雍,四夷來王,不可但以保社稷宗廟爲孝,故言其範圍之大而略之也。基會曰,天子諸侯,皆有社稷宗廟,而此之或言或不言者,擧大而包小也。上曰,天子若無社稷,則祈穀於何處耶?致定曰,有國則有社禝也,天子安得無社稷乎?又曰,諸侯,受封於天子也。天子於大社,以所封方色之土,包以白茅授之,謂之授茅土也。諸侯以所受之土,爲社於國中矣。上曰,此章,有修身齊家治國平天下之義歟?致定曰,然矣。今以此義,分以言之,士之孝,爲修身也,卿大夫之孝,爲齊家也,諸侯之孝,爲治國也,天子之孝,爲平天下也。然而天子諸侯,不講修齊之學,則無以明治國平天下之道,大夫士,不習治平之要,則無以爲修身齊家之法矣。故古之大學,自天子元子,至於凡民俊秀,皆敎之以修身治人之方,卽此也。又曰,君位,貴之至也,千乘,富之極也。貴也,故不與驕期而驕自至,驕則危,富也,故不與侈期而侈自來,侈則溢,是故明君哲辟,莫不戰戰兢兢,夙夜儆戒,以先業之艱難,垂統之久遠,是訓是守,不敢侮鱞寡,不敢費絲毫,推以諴,小民爲祈永之本,則諸侯之孝,莫大於此矣。上曰,茅,何物也?致定曰,茅,水邊草也。熙一曰,蓋孝者,天子諸侯,元無異同,諸侯之不驕不滿,卽天子不敢惡慢之義,則行孝之道何有異也?制節謹度,奉天子之法,述先祖之志,遵而行之,愼而守之,則一國之民人,自可和悅,而先祖之社稷,可以安保,此是非孝之大者乎?社者,土神,天子則統社其五方之神,諸侯則只社其所封之方者也。稷則穀神,國無大小,祭五穀之長則一也。上曰,各邑守令之不治,蓋緣還穀糴糶之際,爲該吏輩所舞弄作奸故也。致定曰,或不無其弊,而守令寧有邑邑不治之理乎?基會曰,講官儒臣,旣已備陳之矣。臣無容更達,而蓋和其民人,然後能保其社稷,而和民之本,在於在上不驕,制節謹度矣。諸侯不能保其社稷,則是墜其先業也,安得爲孝乎?故以保社稷爲諸侯之孝也。上曰,史官就座。又命退,諸臣以次退出。
甲子八月初二日申時,上御觀物軒。召對入侍時,參贊官嚴錫鼎,侍讀官李應夏,檢討官趙熙一,直閣李世用,記事官丁觀燮,記注官宋宅薰,別兼春秋洪遠植,各持小學第二卷,以次進伏訖。上曰,史官分左右。上開卷,上曰,上番讀之。應夏讀,自在上不驕,止此諸候之孝也。上曰,釋義。應夏釋義,上曰,釋註義。應夏釋註義訖,上曰,下番讀之。熙一讀奏訖,上曰,釋義。熙一釋義訖,上曰,參贊官讀之。錫鼎讀奏,上曰,釋義。錫鼎釋義訖,上曰,閣臣讀之。世用讀奏,上曰,釋義。世用釋義訖,上命授書算于應夏,上讀十遍訖,應夏還納書算,上命應夏曰,文義奏之。應夏曰,君居高位,不期驕而易驕,富有千乘,不期滿而自滿,驕則位易危矣,滿則侈且溢矣。制驕之道,惟在恭謹,制溢之道,亦在儉約,爲人君而豈可驕且溢乎?惟以恭謹儉約爲心,故書云位不期驕,祿不期侈,卽此之謂也。君必不驕不溢,然後保其先祖所守之社稷,和其先祖所使之民人,謹守先憲,而能保其國,則玆豈非諸侯之孝乎?熙一曰,貴莫如國君,而位居至尊,則雖不欲爲驕而易爲驕也。富旣有千乘,而府庫充滿,則亦不欲爲溢而易溢也。守其禮法,尙其儉約,長使富貴,不離其身,然後乃能保社稷和民人也。小學一篇,何莫非鑑戒,而此章旨義,尤爲殿下體念處也。錫鼎曰,玉堂上下番,旣已詳奏,臣無容更達,而蓋人君處至尊之位,不期驕而易驕,享一國之富,不期溢而易溢,是以使一心恒存敬畏,則驕溢之心,無自入焉,以之保其國而和其民,此乃孝之至也。世用曰,帝王之位,極貴極富,則其勢易驕易溢,是以聖人之居是位者,能不驕而其貴益貴,不溢而其富益富,保社稷和民人,守其祖宗之遺業,而邦國靈長,則帝王之孝,莫大於此矣。上掩卷,仍命史官就座。又命退,諸臣以次退出。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事。榻前下敎。
大妃殿進御二錢重人蔘粟米飮,自今日一貼式,限二貼煎入事。榻前下敎。
鄭基會啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。
備忘記,柔遠僉使崔錫瑢下直,長弓一張·長箭一部·片箭一部·筒兒一箇賜給。
嚴錫鼎啓曰,三品官之毋得過三日,循例請牌,曾有定式矣。戶曹參議趙寧夏,除拜後,過三日不爲出肅,事體所在,誠極未安,從重推考,仍卽牌招察任,何如?傳曰,允。
以副修撰李根秀牌不進罷職傳旨,傳于鄭基會曰,只推。
注書丁觀燮病,代以張泰秀爲假注書。
張泰秀有頉,代以安驥泳爲假注書。
大王大妃殿傳于鄭基會曰,向疏承批,卿應感激聖眷,痛心時艱,不復以釋負之念,存諸胸次矣,何爲而再申前懇乎?卿其思之,歷數前代,其憂虞之孔棘,未有如我家今日者也。歷數前哲,其進退用捨之關係於安危休戚,又未有如卿遭逢者也。卿而求閒於此時,予而捨卿於此時,則是必君臣上下,不復念社稷生靈之計也。卿之鞠瘁盡忠,豈有是哉?予之委毗倚重,豈有是哉?義理之所不安也,事勢之所必無也。自見卿疏,如有所失,寢食靡甘,有此申諭,卿其深諒熟計,亟回初心,勿復使予,輒有煩惱紆慮之苦焉,事遣右副承旨,傳諭于領議政。
右副承旨鄭基會書啓,臣於本月初三日巳時量,敬奉慈聖別諭,馳往傳諭于中部慶幸坊吳順德契議政府領議政趙斗淳所住處,則以爲臣荐控至懇,再阻兪音,徒煩奬借,致褻恩數。伏地瞻天,若窮無歸,千萬不自意,夙夜之良,臨宣慈聖特諭,首尾屢數十餘言,其於軫憂虞而絜進退之義,反復諄摰,不翅牗迷而誨蒙,惶霣之極,感涕交逬,嗚呼,惟其憂虞之若今時也。故倚毗之必愼,惟其進退之關今時也。故用捨之必審,此在事理,較然明甚,臣愚所以仰首鳴號,以一身解免,爲一分報補者也。苟非然者,明主正始,化理權輿,慈天翊沖,率普蘄嚮,士之自修於家者,咸思效其所知,致之於庭,臣顧爲此占便宜之計也。才不給而病不可力,天之所廢,愛而莫助而然耳。第念由臣賤末之私,坐徼曠古之隆施,有若全昧義分,力抗惻怛之旨,自歸於豚魚木石之迷且頑,此尤臣莫貰之罪,惟當泯默跧伏,顒侯蚤晩生成之澤,而震慓猥越,無辭可達云矣,敢啓。傳曰,知道。
傳于鄭基會曰,召對爲之。
鄭基會啓曰,大司憲李興敏,掌令洪正圭·韓龍敎牌不進,執義趙用夏,持平金震休在外,鄭謙植未署經,監察茶時之意,敢啓。傳曰,知道。
以掌令洪正圭·韓龍敎牌不進罷職傳旨,傳于鄭基會曰,只推。
以全羅監司鄭健朝狀啓,羅州收人命渰死事,傳于鄭基會曰,聞甚驚慘,元恤典外,別加顧助,如有生前身還布,竝蕩減,未拯屍身,發關沿海邑,期於拯得之意,廟堂措辭,分付。
鄭基會,以戶曹言啓曰,時御所內各司雨漏修改吉日時,令日官林兢淵,更爲推擇,則今八月初七日辰時爲吉云,以此日時擧行之意,敢啓。傳曰,知道。
又以兵曹言啓曰,去五月十二日,慶科·庭試武科殿試時,直赴殿試人濟州馬兵蔡衡中,無緣不赴,其委折,關問該道臣後,稟處事,草記蒙允後關問矣,卽接全羅監司鄭健朝回牒,則馬兵蔡衡中,身病不赴云,係是三式年內,依例陳試,何如?傳曰,允。
嚴錫鼎啓曰,今初九日,眞殿親行酌獻禮祭文,前大提學撰進事,命下矣。前大提學金炳學,待明朝牌招使之製進,何如?傳曰,允。
又以弘文館言啓曰,副修撰李根秀,旣有只推之命,卽爲牌招察任,何如?傳曰,允。
又以禮曹言啓曰,今此仁陵陵上莎草修改時別看役,前中軍孫興允差下,使之擧行,何如?傳曰,允。
又以宗親府言啓曰,福昌君·福善君·驪興君,旣以復爵,本派之內,又有行列可合處,繼后之道,亟令宗府,卽速議定以聞事,命下矣。昭考本派,則福昌君之弟福平君第二子完源君烒,第五子完陵君炯,可合於福昌·福善兩君繼后,而驪興君則旣以有子而無后,故以其從孫秉淵繼后,俱爲可合云,以此敦定之地,何如?傳曰,允。
鄭基會,以摠戎廳言啓曰,本廳哨官千禹鉉,身病猝重,勢難察任,改差,何如?傳曰,允。
又以刑曹言啓曰,今七月三十日,大王大妃殿傳曰,寺奴婢燒案之擧,是惟純廟初載盛德事也。深仁厚澤,於戲不忘,而麟坪大君房奴婢案,見漏尙存云,亦令取送秋曹燒火,以爲今日導迎祥和之一事,而其他各宮房,如有見漏尙存者,一例收合燒火之意,分付秋曹事,命下矣。謹依下敎,各宮房遺在奴婢案,使之一一收來矣。自麟坪大君房奴婢券一冊,先爲來納,故官庭燒火,而各宮房則俱以無乎來告,惟宣禧宮所納文案,乃是安寶敎旨,則有難混入於燒毁之中,爻周紙筒,上於本曹之意,敢啓。傳曰,知道。
兵曹,以李明錫爲禁衛中軍
領議政趙斗淳疏曰,伏以量而後入,人臣辭受,道理爲然,而臣於此,無其說焉,才識自量之已審乎今之不能,猶昔者之不能也。進退自量之已熟乎昔之屢叨,猶今玆之屢叨也,而寤寐摽拊,必求解乃已者則有之,辜負愚昧,不諫之尙可追,況又年至,大防也。病痼,眞際也。瀝諫血懇,仰冀仁恤區區不自隱不自阻之斷斷衷私,而批諭之降,誨勗諄複,伏地莊誦,悸懍斯倍,竊又思之,大臣去就之有關安危,聖敎及此,蒼生之福也。但臣顧匪其人耳,賴上天幈幪之厚,獲一朝鞶帶之褫,此實爲轉危爲安之好機會也?夫言之可覆,誠也。信而不卜,亦誠也。臣之荐犯瀆擾,患不誠耳,以殿下生成於臣,寧或有容光之遺,陰崕之閡也?臣夙嬰貞疾,殆廪廪朝夕焉,而其滾到于今,不但臣所不料,抑亦知臣者所不期也。荷列聖眷庇之渥,名位崇亢,觀瞻烜爀,揣涯揆分,滿則必溢,浦柳之早淍由此,葠朮之罔功由此,視廕惙惙,百無可述之悰緖,而人生起居事爲所倚仗之目視障瞖,斯爲莫揜之形,實前後章奏之猥列也宿矣。雖然,才優於病,勉强抖擬,有寸籌之展一能之效,判不敢以病爲諉,若人家臧獲避事圖間之爲,而殿下試垂察焉。輔臣之孤恩瘝職,畝有如臣之甚者,直曰才不給矣。若是而冥擿之不戒,惟軒墀之是戀,古人所謂臣不足言,有辱朝廷者也。體群臣九經之訓,而均勞逸,亦禮使之政也。使微私懇迫之情,得蒙明主體念,而勞逸之均獲占去就界分之宜,臣主之榮,可以有辭矣。惟聖慈,憫之諒之,仰稟慈旨,劃副至願,千萬幸甚幸甚,臣無任云云。答曰,省疏具悉卿懇。卿之柱石於宗國,蓍龜於朝野,于今幾年,而尙以量而後入之說,論辭受之義乎?詢玆黃髮,覇主猶然,坐以論道,古禮如此,大臣之未必以年至爲防,不至於疾恙妨務,從可知矣。前疏辭巽,意外也,過擧也。爲卿力言其不可,則庶幾領會,亟斷來章,而今乃再疊前懇,何其聽我愈邈乎?九經之訓,禮使之義,卿雖以此屢懇,而予之所憂,實在於社稷蒼生,未知孰輕而孰重乎?予言至此,卿可諒之矣。仍傳于鄭基會曰,此批答遣史官傳諭。
行戶曹判書李敦榮疏曰,伏以臣待罪度支,居而涉夏而秋矣。曾從前任人,或聞國計之甚是哀痛,而誠未料莫可支調之若是遑汲也。蓋歲入米錢之兩,皆不足久爲,朝家所洞悉,凡有措劃,動煩廟籌,如禁御兩營鄕軍停番錢,是其一事也。當初停番,爲度支經費地也。其後退定年限,亦爲度支經費地也。今春有大僚所奏,以其限滿,更展五年之期,而屬之該營,此固共濟之義也。苟本曹經用,有可以一分用措,則寧敢爲反訐之計,而本曹之目下事勢,涓滴之漏,錙銖之差,大關民國之利病,雖西營應捧之需,尙可移屬本曹,況暇以本曹之課歲入用者,割屬於西營乎?往在辛亥春,許於兩營者,其秋旋寢,丁巳秋許於禁營者,翌年春還屬,昭然有掌考可據,其名雖出於軍需,其爲本曹所全用,積幾十年如是,玆敢擧實附達於崇嚴之下,惟聖明,照諒而財察之,仰稟東朝,禁御兩營停減番錢,依舊例竝屬本曹,俾有以牽補支用,則誠本曹之幸也。臣無任云云。答曰,省疏具悉。兩營事勢,亦不可不念,分半區劃。
右副承旨鄭基會疏曰,伏以臣於左議政臣李裕元,有娚妹應避之嫌,而方帶監春秋館事矣,臣之春秋兼銜,在法當遞,玆敢短章仰籲。伏乞聖慈,仰稟東朝,亟令選部,照例鐫改,以存公格,以安私分焉云云。省疏具悉。所請依施。
甲子八月初三日巳時,上御觀物軒。勸講入侍時,講官曺錫雨,參贊官鄭基會,侍讀官李應夏,假注書李泰永,記注官任膺模,別兼春秋李冕光,各持小學第二卷,以次進伏訖。上曰,史官分左右。上誦前受音一遍訖,上開卷,錫雨讀,自非先王之法服,止卿大夫之孝也。仍釋義,又釋集註訖,上命授書算于錫雨,上讀新受音十遍訖,錫雨還納書算。上曰,列聖朝法服法言,盛德所行之事,詳細奏之,可也。錫雨曰,孝之可稱者非一,而夫子獨以保其社稷與宗廟,爲諸侯卿大夫之孝,以此論之,治國安民,永鞏萬億年基業,豈非我殿下莫大之孝,而欲求其治安,則捨是學,奚以哉?講筵諸臣,每以學一字,日陳於前,聖意或似認以爲陳腐,而臣請只擧目下最切近者而言之,蓋明於治亂之理,而垂爲謨訓者經也,考於治亂之跡,而著爲事實者史也。君欲出治而不求之於經史,則是何異於適越而北轅乎?然則雖以殿下天縱之聖,必也讀盡是經,閱盡是史,然後始可以參酌損益,爲出治之方,而第念自始講以後,至今七八朔之間,不過孝經·小學三四百行內外,則將於何時,遍及於經史乎?且親摠萬機之後,恐難專一於講學,而若於數年之間,苟不勤勤孜孜,日有將就之效,則所謂求之經史,以爲出治之方者,將安所施哉?此臣所以爲殿下不勝憧憧者也。伏願殿下,猛省而深察焉。上曰,列聖朝盛德至訓,登筵諸臣,爲我次第而陳之好矣。錫雨曰,列聖朝謨訓,備載於羹墻錄·國朝寶鑑等書,時以此冊子召對,則其在鑑憲之義,豈不有光於聖德,而仍伏念自古帝王中,儉德未有如我英廟之盛世,平日所御之衣服,必以澣濯,內戶牗之有紙破處,不爲改塗,只補罅而已,器用則不但不近金銀,而皆是磁燔之類,至於輿馬宮室之盛,惟恐或近於奢靡,此皆殿下所當法者,而故參奉臣李匡呂,追述儉德詩有曰,人盡自知儉,先王不自知,蓋不勉而能,不思而中之意也。形容儉德,世以此詩爲最,尙今膾炙人口,故玆敢誦達矣。應夏曰,先王之法服言行,非獨卿大夫之所可遵法,上自天子諸侯,皆宜行之,而專言於卿大夫之孝者,以其事君也。不可以僭上之服,而必以先王之法言德行,輔導君德,故爲臣盡忠,法服言行,必遵禮法,以保其先廟,此固卿大夫之孝也。基會曰,講官旣備陳之,而凡讀書,先解文理,然後有益也。書非別件也,卽言語之繙也。每以此留念,而當其善處,必思所以效則之,當其不善處,必思所以徵戒之,如此而後,方有躬行心得之效,而文理亦通,不然則徒讀無益也。俄者以列聖朝法言德行,講筵及召對時陳奏之意承敎,臣等不勝欣祝矣。每陳文義之餘,以列聖故事陳奏,而先以易知易行之事,諸臣輪次仰奏爲好矣。冕光曰,臣以本館事,有所仰達者矣。史庫奉安實錄曝曬,三年一次,係是定式,鼎足·五臺,昨年爲當次,而因大僚所奏,今春擧行之意,成命,而以國葬前未得擧行,赤裳·太白兩處,所奉實錄曝曬,已過六年之久矣。見今潦水之餘,不宜遲徐,竝一體擇日擧行,何如?上曰,依爲之。仍命史官就座。又命退,諸臣以次退出。
甲子八月初三日酉時,上御觀物軒。召對入侍時,參贊官鄭基會,侍讀官李應夏,檢討官趙熙一,直閣李世用,假注書李泰永,記注官任膺模,別兼春秋李冕光,各持小學第二卷,以次進伏訖。上曰,史官分左右。上開卷,上曰,上番讀之。應夏讀,自非先王之法服,止卿大夫之孝也。上曰,釋義。應夏釋義,繼釋集註訖。上曰,下番讀之。熙一讀奏,上曰,釋義。熙一釋義訖。上曰,參贊官讀之。基會讀奏,上曰,釋義。基會釋義訖。上曰,閣臣讀之。世用讀奏,上曰,釋義。世用釋義訖,上命授書算于應夏,上讀十遍訖,應夏還納書算。上曰,文義奏之。應夏曰,卿大夫,卽天子之卿大夫,而統言諸侯之卿大夫也。仕事其君,在朝則接待賓客,出聘則將命他邦,服飭言行,須遵禮法,以其言行之無虧,故聲譽遠播,以榮其親,是謂卿大夫之孝也。俄者講筵,以列聖朝法言德行,昭詳奏達之意,旣承下敎矣。聖敎切當,臣不勝欽仰萬萬,而古人云,欲法堯·舜,當法祖宗,不必遠求古昔,仰法列聖朝法言德行,講論而行之,則治道自成,豈不休哉?昔我太宗大王,講大學畢。謂侍讀金科曰,讀此書,乃知學問之有益於人也。科曰,經筵官欲陳賀,已詣宮門矣。太宗大王曰,非知之艱,行之爲艱,待予能行,然後賀未晩矣,讀了一書,何足賀?此是盛德事也。伏願此等處,體念焉。熙一曰,法服,卽十二章之有差等也。法言,卽賢聖之垂訓於經傳者,而論語曰,非禮勿言,以此之謂也。德行,卽事君盡忠,事親盡孝者也。此三者,非但卿大夫之所可遵行,亦天子諸侯宜所監法者,而殿下欲法古昔先王,當法列聖朝嘉言善行,臣俄伏聞筵退講官所傳,則以列聖朝言行詳奏之意,有下敎矣。固不勝欽仰萬萬,而昔我英宗大王,與王世孫,詣弘文館行會講禮,英宗大王誦大學,世孫講聖學輯要講畢,世孫進爵呼嵩,領事以下,玉堂·春坊諸臣,以次進爵呼嵩,英宗大王,親書祖孫會講四字,命揭板于本館,至今傳誦盛德事矣。基會曰,文義則上下番玉堂所奏,更無餘蘊,而伏見羹墻錄,則定宗時,太上王,將幸金剛山。定宗請曰,去年水旱,民罹饑饉,矧今孟夏,農作方殷,大駕所臨,雖簡其扈從,恐妨民事。上王悅曰,子爲父言,安有不慮而發乎?乃止,蓋太祖之志,豈欲爲一毫妨民之事,而將幸金剛之擧,偶發於一時遊覽之心,則定宗此言,眞可謂養志之孝也。宣祖幼時,與二兄入侍,明宗解所御冠,命以次着,及上跪而辭曰,君上所御,臣子何敢加于首?明宗驚歎曰,當以此冠與汝也。仍問君與父孰重,書字以對曰,君父雖曰不同,忠孝本無二致,明宗大奇之,此宣祖沖年聖學之成就,可以仰揣矣。若無學力,則識見之卓越,安得如是乎?世用曰,此章雖以卿大夫之孝言之,法言德行,非特卿大夫之所可行,帝王之亦不可無者也。此非從他求之者,而卽學問是矣,苟務學問,則法言德行,不待勉强而自行矣。應夏曰,今日諸臣所奏,皆載羹墻錄,而以羹墻之義言之,帝舜承大堯之位,寓慕之至,見堯於墻,治化之隆,皆法帝堯,故我朝,以列聖朝至德懿行,著爲一書,名之以羹墻錄,卽是寓慕之意也。他日進講是書,則臣等所奏之言,可以慣熟於聖聰矣。基會曰,世祖謂史官金利用曰,予之所失,汝亦可言,對曰,進講,非小臣之任,不敢。上顧謂承旨曺錫文曰,此言,何如?對曰,上自公卿,下至百執事,皆得言之。上曰,承旨言是,利用,殆失言矣。命罰以酒,此世祖來諫之德也。且君臣相與之際,雍容暇豫,有若家人父子間,豈不美哉?此皆殿下所以當法祖宗者也。熙一曰,羹墻錄,卽純祖朝·憲宗朝,常所進講之書也。列聖朝法言德行,備載此冊,聖學日就,一經乙覽,則更不待臣等之陳奏,而可以仰體矣。基會曰,臣等所奏,殿下皆逮聽乎?上曰,皆知之矣。上曰,史官就座。又命退,諸臣以次退出。
上在昌德宮。停常參·經筵。
自人定至初五日開東,灑雨下雨,測雨器水深九分。
李奎奭啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。
傳于嚴錫鼎曰,奉審閣臣入侍。
嚴錫鼎啓曰,假注書李泰永,身病猝重,勢難察任,今姑改差,何如?傳曰,允。
李泰永改差,代以趙秉稷爲假注書。
傳于嚴錫鼎曰,藥院提調許遞,前望單子入之,內醫院提調前望單子入之,興寅君最應落點。
大王大妃殿傳于李奎奭曰,紀綱之廢弛,專由於廉恥之虧壞,聞近日名在放逐者,往往仍處於輦轂之下,偃仰自如云,廉恥紀綱,都不可論矣,其爲誰某?嚴飭金吾,卽刻知入。
傳于李奎奭曰,在外臺諫許遞,政官牌招開政。
傳于嚴錫鼎曰,呈告工判·敦寧都正許遞,今日政差出。
傳于嚴錫鼎曰,呈告戶曹參議許遞,今日政差出。
傳于嚴錫鼎曰,呈告兵曹參判許遞,今日政差出。
傳于李奎奭曰,呈告與有實故摠管許遞,今日政差出。
嚴錫鼎,以吏曹言啓曰,星州牧使李駿在呈狀內,矣身,受由上京矣。身病猝重,萬無還官之望云,其身病旣如是,則有難强令還任,罷黜,何如?傳曰,允。
又以吏曹言啓曰,中和府使白樂三呈狀內,矣身受由上京矣。親病沈重,萬無還官之望云,其親病旣如是,則有難强令還任,改差,何如?傳曰,允。
又以吏曹言啓曰,通禮院引儀李膺柱,除拜過限未肅拜,改差,何如?傳曰,允。
又以吏曹言啓曰,北部都事金奎漢,以其身病,呈狀乞遞,改差,何如?傳曰,允。
又以議政府言啓曰,高原郡守,今當差代矣。本郡以積弊之局,有難付之生手,勿拘常格,各別擇差之意,分付該曹,何如?傳曰,允。
李奎奭,以兵曹言啓曰,同知中樞府事李尙晉,僉知中樞府事李鉉,五衛將申命建·李熙聞,俱以病難供職,呈狀乞遞,竝改差,何如?傳曰,允。
嚴錫鼎,以奎章閣言啓曰,檢書官番次苟艱,前檢書官洪淳謙,兼檢書官差下,令該曹付軍職,使之冠帶常仕,何如?傳曰,允。
又以承文院都提調意啓曰,院製述官李俊翼有頉,代吏文學官李敷榮陞付,吏文學官有闕,代幼學李萬沼差下,使之付軍職,冠帶常仕,何如?傳曰,允。
兵曹口傳政事,副護軍趙成夏·趙寧夏,副司果洪淳謙,以上竝單付。
李奎奭啓曰,大司憲李興敏,掌令洪正圭·韓龍敎牌不進,執義·持平一員未差,鄭謙植未署經,監察茶時之意,敢啓。傳曰,知道。
以掌令洪正圭·韓龍敎牌不進,罷職傳旨,傳于李奎奭曰,只推。
有政。吏批,行判書尹致定進,參判南性敎牌招不進,參議徐承輔進,左副承旨嚴錫鼎進,啓曰,星州牧使,今當差出,而本州,以嶺南雄邑,物衆地大,素稱難治,不可不擇差,同道及他道,有聲績未準朔守令,竝擬,何如?傳曰,允。又啓曰,蔚山都護府使,今當差出,而本府,以營下劇邑,物衆地大,素稱難治,不可不擇差,同道及他道,有聲績未準朔守令,竝擬,何如?傳曰,允。以宋達仁爲執義,以金顯龜爲司諫,以李從鶴爲持平,以鄭漢朝爲獻納,以洪遠植·趙定燮爲正言,以李宜翼爲工曹判書,以金炳奎爲兵曹參判,以金聖謙爲戶曹參議,以尹孟烈爲敦寧都正,以吳致賢爲引儀,以李承愚爲北都都事,以金俊根爲星州牧使,以韓用善爲中和府使。兵批,判書申觀浩進,參判未差,參議鄭稷朝病,參知洪必謨入直,右承旨李奎奭進,以金世均·趙然昌·金壽鉉爲副摠管,以秦繼煥爲同知,以趙在豐爲僉知,以金景遂·任泰珩爲五衛將,以閔致駿·朴鼎和爲守門將,僉知李熙聞,大護軍許棨,護軍兪錫煥·李尙晉,副護軍李鉉,副司直趙用夏·金友淵·金震休·李敦禹,副司果南鍾吉·鄭象樞·金沂明,副司猛李萬沼,以上竝單付。吏批,再政,以金商鉉爲敦寧主簿,以崔國鎭·趙在衡爲典籍,以鄭顯奭爲蔚山府使。
兵批,再政,以金相殷爲武兼。
吏批,三政,以尹賢求爲掌樂主簿,以李赫文爲高原郡守,贈鶴城君單坰,贈鶴原君單壤,贈鶴川君單坪已上,潘陽都正炤子封君事承傳。
兵批,三政,以李尙權爲摠戎把摠。
吏批,四政,以李濟民爲監察。
兵批,四政,以鄭愚植爲宣傳官。
傳于嚴錫鼎曰,陽川縣令之代,漢城主簿高奭鉉擬入。
吏批,五政,以金馨淳爲典設別提,以高奭鉉爲陽川縣令。
兵批,五政,以趙鼎燮爲都監把摠。
吏批,六政,以尹致觀爲氷庫別捉。
兵批,六政,以柳冀大爲都摠經歷。
吏批,七政,以吳志悳爲引儀,以徐曾輔爲漢城主簿,兼春秋單金國顯。
兵批,七政,以吳有善爲都摠都事。
兵批,八政,以趙存禹爲訓鍊主簿,
九政,以申鼎熙爲部將。
傳于李奎奭曰,召對爲之。
傳于嚴錫鼎曰,發遣吏郞諸執事,淸齋與否,摘扞以來。
李奎奭,以御營廳言啓曰,本廳中軍權,身病甚重,勢難察任,改差,何如?傳曰,允。
又以御營廳言啓曰,謹依戶曹判書李敦榮上疏批旨,本廳停減番錢中,分半區劃,移送戶曹之意,敢啓。傳曰,知道。
甲子八月初四日辰時,上御觀物軒。勸講入侍,奉審閣臣,同爲入侍時,講官李㘾,參贊官嚴錫鼎,檢討官趙熙一,假注書安驥泳,記事官安益豐,別兼春秋李冕光,各持小學第二卷,原任直提學金炳地,以次進伏訖。上曰,史官分左右。上曰,奉審閣臣進前。炳地進前奏曰,臣承命馳詣仁陵陵上,奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣獻陵陵上,奉審則無頉,碑閣·丁字閣奉審則無頉,還詣仁陵,仍留監祭,將事安寧之意,敢達。又奏曰,仁陵陵上莎草,戌亥方·寅方·辰方枯損處,甚多矣。上曰,修改事,已擇日矣。炳地曰,南邊枯莎,復萌動成樣,而旣有禮曹草記,卜日修改,則竝爲一新修改,恐好矣。上曰,閣臣先退。上誦前受音一遍訖,㘾讀,自以孝事君則忠,止庶人之孝也。仍釋義訖,上命授書算于㘾,上讀新受音一遍訖,㘾還納書算。仍奏曰,近日所讀,皆在於孝經篇中矣。今御講筵,甚慣熟似是記憶於聖衷而然矣。譬如接人,一看二看,常常看之,則漸至熟面矣。伏願殿下,於此溫習玩繹,以至融會貫通焉。上曰,天時或有當寒而暑,當暑而寒,或有宜雨而雪,宜雪而雨者,何也?㘾曰,節序有寒暑雨雪之時,而或有反是者,乃是氣候之乖宜者,是故須理陰陽順四時,各隨其時,順而行之矣,地亦有高下燥濕,各其隨時,順而成之,至於生民品物,莫不皆然,得順其性則善矣。大槪,此章,皆引孝經而申明之也。忠孝敬順四字,爲章內要旨,而蓋移孝移敬,以事君長,各盡忠順,而古語云,求忠必於孝門,士有職事。故各曰,士士有爵祿,然後可奉其祭祀,而孝經有爵祿二字,此章不言爵祿者,此是省文從簡之義也。用天之道,謂農桑栽植,各順其時也。因地之利,謂黍稷稻粱,各因其土,而乃是輔相之道也。謹身節用四字,亦爲此章要領,而自天子卿士,達于庶人,所貴乎道者,莫不謹身修德節用愛民,而士庶之孝則體段較小,故不過忠順謹節,以事其親也。熙一曰,忠孝二字,字雖不同,而義實無異,事親事君,其理一也。移事親之道以事君,移事兄之道以事長,則自不失忠順之道矣。士是上士·中士·下士之士,而亦有爵祿,故可以奉祭祀而養父母矣。庶人,是農野之人,而無任無祿,故必服田力穡,且謹以守身,節以制用,然後可以孝養其親矣。㘾曰,非但卿士,雖天子,非節儉則無以愛民矣,非敬順則無以敎民矣。錫鼎曰,忠孝敬順之義,講官已備陳無餘,臣無容更達,而下詢士子,是大夫以下之職也。周禮,有三公·三孤·上大夫·中大夫·下大夫之職,其次,又有上士·中士·下士之職,而其頒祿之制,則上士倍中士,中士倍下士,祿足以代耕,故可以奉祭祀而養其親矣。其仄庶人,須農作謹節,以養其親,而非但庶人爲然,士若無祿,則亦當耕作謹節矣。是故,古有冀缺耕野,其妻相敬如賓,臼季,薦之大夫矣,非如我東士庶之謂也。㘾曰,章內忠孝二字,爲一篇之樞要。伏願體念而心得,則自然有顯效矣。上曰,史官就座。仍命退,諸臣以次退出。
甲子八月初四日申時,上御觀物軒。召對入侍時,參贊官李奎奭,侍讀官朴履道,檢討官金奭鎭,直閣李世用,假注書安驥泳,記事官安翊豐,別兼春秋李冕光,各持小學第二卷,以次進伏訖。上曰,史官分左右。上開卷,上曰,上番讀之。履道讀,自以孝事君則忠,止庶人之孝也。上曰,釋義。履道,釋章句註解訖。上曰,下番讀之。奭鎭,釋章句註解訖。上曰,參贊官謮之。奎奭讀奏訖,上曰,釋義。奎奭曰,玉堂上下番,已備陳無餘,臣無容更達,而忠孝本無二致,而其源則一也。士字,非我朝之士子也。卽古之在職者,而是爲上中下三士也。祿足以代其耕,故以守其祭祀,至於庶人,旣無祿位,故不違天時,善相地利,力致稼穡,以養其親,此是士與庶人之孝也。上曰,閣臣讀之。世用讀奏釋義訖,上命授書算于履道,上讀十遍訖,履道還納書算。上曰,文義奏之。履道曰,孝是忠之本,故以孝親之心事君,則爲忠臣,敬是順之本,故以敬親之心事長,則爲恭順,盡其忠順,不失其道,然後能永守其祭祠,士之孝,當如是也。君言社稷,卿大夫言宗廟,士言祭祀,各以所事爲重也。至若庶人,未受命爲士,旣不得以事君,惟以養父母爲孝,然養父母之道,在於足衣食,足衣食,在於務農桑,務農桑,在於用天時因地利,春夏秋冬,天道之時令也。高下燥濕,地利之土宜也。如春氣發生萬物,則爲播植之法,秋氣成實萬物,則爲收斂之法,春生秋殺,此時運之自然,高黍下稻,亦地勢之所宜,當春而耕,當秋而斂,高者種黍,下者種稻,此輔相天地之宜也。天之道,各依其時,地之利,各隨其宜,然後生植成遂,可以足衣足食矣。衣食旣足,又當謹其身節其用,苟或不謹其身,則犯法而易陷罪戾矣,不節其用,則傷財而難免於饑寒矣。孝子之道,常以此爲心,則所以養其父母,非徒養口體有餘,而養志之孝,亦無不足矣。奭鎭曰,移孝爲忠,以事其上,以守祭祀者,士之所以爲孝也。順天之時,隨地之宜,勤於稼穡,以養父母者,庶人之所以爲孝也。士者,有上士·中士·下士,皆受祿位,以奉祭祀,故言事上奉祀之孝,庶人則未受命爲士,故只言養父母之孝,各以其所事爲重也。奎奭曰,此章卽孝經大文也。已有所溫繹者,而自天子以至庶人,各盡其孝,隨其地位,孝無間然也。世用曰,忠孝,非二件事也。在家爲孝,在朝爲忠,是故古語曰,求忠必於孝門,而愛親之道,又以敬爲貴,蓋一於愛則易至於狎,故必言敬字也。士是有祿有位之士,而非忠非順,則何以事上而能守其祭祀乎?至於庶人,旣無爵祿,故必也農作,以養其親,而在上者,亦使順之,然後可以歲熟民滋,足以仰事父母,而如或賦役煩重,奪其民時,則歲饑民困,求死不贍,其何以使民興孝乎?上掩卷,仍命史官就座。又命退,諸臣以次退出。
上在昌德宮。停常參·經筵。
自開東至未時,灑雨下雨,測雨器水深一寸。
藥房都提調李裕元,提調〈李〉最應,副提調李載元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。
大王大妃殿·王大妃殿·大妃殿,口傳問安。答曰,知道。
李奎奭啓曰,合辭許久闕啓,事甚未安,除在外外,未署經·未肅拜呈告人員,竝卽牌招,何如?傳曰,允。
李奎奭啓曰,議政府郞廳來言,今日賓廳日次,而領議政趙斗淳,右議政任百經,有身病,左議政李裕元,無時急稟定事,不得來會云矣,敢啓。傳曰,知道。
李奎奭啓曰,同副承旨李世器,今日不爲仕進,卽爲牌招,何如?傳曰,允。
嚴錫鼎啓曰,卽者永禧殿官員來言,明日秋奉審時提調一員,當爲進參,而都提調趙斗淳,提調鄭基世,俱有身病,不得進參云,提調卽爲牌招,何如?傳曰,提調許遞,前望入之,永禧殿提調前望入之,金炳國落點。
傳于嚴錫鼎曰,禮房承旨,馳詣景慕宮奉審,摘奸以來。
李奎奭啓曰,事變假注書金炳洙,身病猝重,勢難察任,今姑改差,何如?傳曰,允
大王大妃殿,傳于李奎奭曰,士夫之貴於下賤者,以其識道理而顧名義也。不識道理,不顧名義,爲下賤所不敢爲之事,則何可謂之士夫乎?若此之類,其平日持心行己,一切以犯法欺君爲能事,其何以對妻子御奴僕乎?近來放逐罪人之多有偃處城闉,聞之頗久,而意謂事理之所無矣。今乃果有此事,一時現發,至爲兩人,此輩之無狀,不待更論,而名以士夫,曾經守令,如此之行,廉恥紀綱之掃地,一至於此哉?朴希淳·徐相復,各嚴刑一次,遠惡島定配,三倍道當日押送。
李奎奭,以義禁府言啓曰,朴希淳·徐相復,各嚴刑一次,遠惡島定配,三倍道當日押送事,承傳啓下矣。徐相復,今方待命拿囚,當爲卽日刑推發配,連値齋日,過齋後擧行,朴希淳,下去廣州地云,依例發遣府羅將,拿來,何如?傳曰,允。
大王大妃殿,傳于李奎奭曰,今此行幸,初元初擧也。蹕路所過,百穀如雲瞻旄群情,孰不欣欣?道路修治之際,如有傷稼之歎,則甚非聖主愛民重農之意也。隨其形便,勿侵田畝事,申飭畿營。
大王大妃殿,以司謁口傳下敎曰,先後廂中央陣司僕寺馬匹,如有傷稼之弊,斷當嚴治矣。以此嚴飭傳于李奎奭曰,正言洪遠植許遞,前望入之。
李奎奭啓曰,大司憲李興敏,掌令洪正圭·韓龍敎牌不進,執義宋達仁,持平李從鶴在外,鄭謙植未署經,監察茶時之意,敢啓。傳曰,知道。
以掌令洪正圭·韓龍敎,正言趙定燮牌不進罷職傳旨,傳于李奎奭曰,只推。
傳于李奎奭曰,正言許遞,正言前望入之,金奭鎭·李守曾落點。
嚴錫鼎,以弘文館言啓曰,副修撰金奭鎭,移拜正言,下番闕直,事甚未安,修撰趙熙一·蔡東述,副修撰李根秀,竝卽牌招,推移入直,何如?傳曰,允。
傳于嚴錫鼎曰,玉堂有闕之代,前望入之,玉堂前望入之,副修撰李載冕落點。
傳于鄭基會曰,召對爲之。
以同副承旨李世器牌不進罷職傳旨,傳于李奎奭曰,只推。
傳于嚴錫鼎曰,發遣吏郞諸執事,淸齋與否,摘奸以來。兵曹,以元世顯爲御營中軍。
兵曹口傳政事,副司果單洪遠植·趙定燮。
嚴錫鼎,以吏曹言啓曰,刑曹佐郞宋希明,以其身病,呈狀乞遞,改差,何如?傳曰,允。
鄭基會,以戶曹言啓曰,各貢舊遺在,依丁亥年例蕩減事,命下矣。取考各貢文書,二去庚申餘遺在二千九百九十八石十二斗二升五合三夕,辛酉遺在四千九十六石一斗九合,壬戊遺在中三千六百五石一斗六升五合七夕,合一萬石,謹依丁亥年例分排,蕩減實數,別單書入之意,敢啓。傳曰,知道。
嚴錫鼎,以禮曹言啓曰,卽接奉常寺所報,則今八月初九日,璿源殿酌獻禮親行時祭物,依永禧殿祭享時例封進,而祭器則依前例,以戶曹所在取用,造果廳則依已例,以崇範門內三廳爲之云矣。今亦依所報擧行之意,分付,何如?傳曰,允。
又以禮曹言啓曰,卽接英陽幼學鄭仁睦所志,則以爲族兄東宅,嫡妾俱無子,以同姓十四寸弟仁時第三子晉寬,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長鄭仁睦所訴旣如此,鄭仁時第三子晉寬,立爲鄭東宅之後,何如?傳曰,允。
李奎奭,以都摠府言啓曰,今日入直內三廳,武兼禁軍及軍兵等,當爲中日習射技放,而景慕宮秋享大祭齋戒相値,不得設行之意,敢啓。傳曰,知道。
又以禁衛營言啓曰,謹依戶曹判書李敦榮上疏批旨,停番錢自本營捧上後,分送度支之意,敢啓。傳曰,知道。
又以義禁府言啓曰,裝載官羅州兼任南平縣監金靖鎭拿來,與公忠監司狀啓,戶曹粘目憑閱處之事,傳旨啓下矣。金靖鎭,時在任所云,依例發遣府羅將,拿來,何如?傳曰,拿處分揀,戴罪擧行。
又以義禁府言啓曰,裝載官羅州兼任南平縣監金靖鎭拿來草記批旨內,拿處分揀戴罪擧行事,命下矣。金靖鎭拿處分揀戴罪擧行事,分付該道道臣之意,敢啓。傳曰,知道。
甲子八月初五日辰時,上御觀物軒。勸講入侍時,領事李裕元,講官申錫愚,參贊官鄭基會,侍讀官朴履道,假注書安驥泳,記注官崔奭圭,別兼春秋金炳翊,各持小學第二卷,以次進伏訖。上曰,史官分左右。裕元進前奏曰,日前之熱,無異伏暑,而冷雨又下,甚陰濕矣,此時聖體,若何?上曰,一樣矣。裕元曰,寢睡水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元就座,上誦前受音一遍訖。錫愚讀,自故自天子,止謂之悖禮,仍釋章句註解訖,上命授書算于錫愚,上讀新受音十遍訖,錫愚還納書算,仍奏曰,此章,本孝經之文也。今此進講,無異溫繹句讀軟熟不似初讀之牽强,聖學之將就,推可知矣。裕元曰,講官釋義,須留神而體聽焉。孝經章句,聖聰果記憶否乎?上曰,記念矣。錫愚曰,今所講二章,前一章,承上篇而總結之辭也。後一章悖德悖禮,以其所施之失其序也。親親仁民,以至愛物,則其序順而其施博矣。此爲前日所講之義,伏望益加硏究而深思焉。上曰,愛與敬有異乎?錫愚曰,愛與敬,果不同,愛是親愛之愛也,敬是恭敬之敬也。基會曰,愛而不敬,不可也,敬而不愛,亦不可也。一於愛則易狎,一於敬則易疎,必須愛敬兼至,然後乃爲孝子之道也。履道曰,講官所奏備盡,臣無容更陳,而夫子旣條陳五等之孝,尊卑貴賤雖殊,至於行孝之道,一致也。具言孝道之極至,則天子可以刑四海,諸侯可以保社稷,卿大夫可以守宗廟,士可以守祭祀,庶人可以養父母,其必至之效,有如此者,然而孝子之心,不能有始有終,則禍患必及其身,可不懼哉?父子之道,天性之常,父慈子孝,生於自然,加以尊嚴。且兼君臣之義,子之事父,如臣之事君,親則父,而尊則君也,是所以稱父爲家君嚴君也。父以尊嚴臨子,子以親愛事父,有父之尊,同君之敬,恩義之厚,此最爲重也。故曰,君子愛親而後,推以愛人,是之謂順德,敬親而後,推以敬人,是之謂順禮,苟或反此,則爲悖逆,而非所以爲孝也。基會曰,講官儒臣,備陳無餘,而蓋愛其親而後,及於愛人,敬其親而後,及於敬人,則是爲常德常禮,而若不然,則是反常而爲悖德悖禮矣。是故所薄者厚,所厚者薄,聖人所戒,而非常之德,非常之禮,君子不爲也。裕元曰,文義,講官儒臣,已備陳無餘,而此章之旨,忠孝終始四字之外,更無餘蘊矣。苟於此四字領會,則自然文理通彰,而至於讀書,亦須有始有終,若有始而無終,則聖學其何以將就緝熙乎?以至天下萬事,莫不皆然,伏願恒於此四字,澄省焉。俄於講讀之際,臣妄以稍高玉音,仰請矣。果有顯效下情不勝欣幸,非但讀書,至於每事,苟如是虛受,則治國亦難事,而可以爲堯爲舜矣。上掩卷,裕元起伏奏曰,臣見帶之職,卽藥院提擧也。職在保護聖躬,而仄聽入診醫官之所傳,則常常喜進生冷之物云,是雖悅口之物,而甚非利益之物也。且果實,尤非生涼時所宜,而果實中,西瓜尤有極害,臣在北道時,聞于醫人,則民間或泄或利,多因西瓜爲害云矣。伏願水刺外,一切生冷之物,更勿進御焉。補養之物,莫如水刺,而比諸藥補,尤爲百勝矣。上曰,史官就座。仍命大臣先退,又命退,諸臣以次退出。
甲子八月初五日酉時,上御觀物軒。召對入侍時,參贊官鄭基會,侍讀官朴履道,直閣李世用,假注書趙秉稷,記注官崔奭奎,別兼春秋金炳翊,各持小學第二卷,以次進伏訖。上曰,史官分左右。上開卷,上曰,玉堂讀之。履道讀,自故自天子,止謂之悖禮,上曰,釋義。履道釋義訖。上曰,參贊官讀之。基會讀奏,上曰,釋義。基會釋義訖,上曰,閣臣讀之。世用讀奏,上曰,釋義。世用釋義訖,上命授書算于履道,上讀十遍訖,履道還納書算。上曰,文義奏之。履道曰,自止內文義,別無更陳,而如有疑難處,自上發問,恐好矣。上曰,而敬他人者,謂之悖禮,何義也?履道曰,孝子愛敬其親,然後推以愛敬他人,則〈於〉德爲順,於禮爲順,苟或不愛敬其親,而先以愛敬他人,則於德爲逆,於禮爲逆矣。孝子雖有五等之別,實爲百行之源,故堯·舜之道,亦孝悌而已。殿下,欲法堯·舜,則當以孝治,政令事爲,無不出於孝,則堯·舜之治,不難見矣。基會曰,俄者講筵,大僚,以終始二字仰奏,而孝有終始,然後方可爲孝,非徒孝爲如此而已,每事皆如此,凡人易於始勤而終怠。故詩曰,靡不有初,鮮克有終,今殿下,日勤講學,可謂有始矣。孜孜不已,篤實做去,聖學將就,至於光明緝熙之域,乃可謂有終,臣等區區顒望,在於此矣。履道曰,孝之終始,指上文始於事親,終於立身而言也。自天子至庶人,各盡其孝,而有終始,則福必及之。雖知孝,而無終始,則禍必及之,故夫子總結上文之旨,有此警戒之辭也。殿下,方以千乘之養,致孝於我慈聖殿下,克盡其有始有終,則福祿無疆,太平萬世,實基於此矣,伏願體念焉。世用曰,人子之事親,必盡愛敬,而至於他人,無不愛敬者,此亦爲親之一道也。苟有愛敬之心,豈可以不愛其親,而先及於他人乎?必無是理矣。大抵,此章,卽古聖之深戒後學者也。上掩卷,仍命史官就座。又命退,諸臣以次退出。
上在昌德宮。停常參·經筵。
李世器啓曰,合辭許久闕啓,事甚未安,除在外未署經外,未肅拜呈告人員,竝卽牌招,何如?傳曰,允。
嚴錫鼎啓曰,行工曹判書李宜翼,兵曹參判金炳奎除拜後,過三日不爲出肅,竝依定式推考警責,仍卽牌招察任,何如?傳曰,允。
傳于嚴錫鼎曰,禮房承旨,與右副承旨,分詣受香諸處奉審,摘奸以來。
金炳洙改差代,以高景晙爲事變假注書。
李世器,以備邊司言啓曰,勅行牌文,今始出來矣,行大護軍趙然昌,伴送使差下,今此詔使,鉅典也。當有專价謝恩之擧,謝恩使,令政院政官牌招,開政差出,何如?傳曰,允。
傳于李世器曰,秋曹堂上竝許遞,今日政差出。
鄭基會,以吏曹言啓曰,北部都事李承愚,以其身病呈狀乞遞,改差,何如?傳曰,允。
有政。吏批,行判書尹致定牌招不進,參判南性敎進,參議徐承輔牌招不進,同副承旨李世器進。啓曰,行判書尹致定,參議徐承輔竝牌招不進,小臣獨政未安,何以爲之?敢稟。傳曰,仍爲之。以許棨爲刑曹判書,兪致善爲參判,宋熙正爲參議,李冕光爲兵曹正郞,洪淳學爲司僕正,徐衡淳爲謝恩正使,趙熙哲爲副使,鄭顯德爲書狀官,伴送使單趙然昌。
兵批,判書申觀浩病,參判金炳奎未肅拜,參議鄭稷朝入直進,參知洪必謨病,右副承旨鄭基會進,上護軍金大根,護軍成載玉,副護軍李僖魯,以上竝單付。
李世器,以議政府言啓曰,牌文今已出來,未下直受由上京京畿兩西守令,竝當日下送,何如?傳曰,允。
鄭基會,以吏曹言啓曰,因議政府草記,牌文今已出來,未下直受由上京京畿兩西守令,竝當日下送事,允下矣。自臣曹催促,則未下直守令富平都護府使趙秉燮,中和都護府使韓用善,陽川縣令高奭鉉,俱以爲今日辭朝云,上京守令孟山縣監柳承根,今日下去云矣,敢啓。傳曰,知道。
左副承旨嚴錫鼎書啓,臣承命馳詣南壇壇上神位版,奉審則無頉,祭物祭器祭井看審則精潔,諸執事進排官佾舞工人摘奸則無頉。仍詣木覓山神位版奉審則無頉,祭物祭器祭井看審則精潔,諸執事進排官摘奸則無頉。仍詣漢江壇壇上神位版奉審則無頉,祭物祭器看審則精潔,諸執事進排官摘奸則無頉矣。臣則還詣南壇享所,仍留監祭,待將事還奉神位版後,復命之意,敢啓。傳曰,知道。
傳于鄭基會曰,召對爲之。
李世器啓曰,卽者吏曹郞廳來言,中和府使韓用善,陽川縣令高奭鉉,當爲署經,而兩司不備,不得署經云,除在外未署經外,未肅拜呈告人員,竝卽牌招,何如?傳曰,允。
又啓曰,大司憲李興敏,掌令洪正圭·韓龍敎牌不進,執義宋達仁,持平李從鶴在外,鄭謙植未署經,監察茶時之意,敢啓。傳曰,知道。
以掌令洪正圭·韓龍敎,正言金奭鎭·李守曾牌不進罷職傳旨,傳于李世器曰,只推。
李世器啓曰,掌令韓龍敎,正言李守曾,旣入闕中,不爲傳啓,直爲出去,事甚未安,竝推考,何如?傳曰,允。
鄭基會,以奎章閣言啓曰,景慕宮望廟樓,今秋大奉審,臣載冕,與本宮提調永平君昱,進詣展奉,奉審無頉之意,敢啓。傳曰,知道。
又以弘文館言啓曰,新除授副修撰李載冕,卽爲牌招察任,何如?傳曰,允。
又以承文院都提調意啓曰,卽見盛京禮部咨文出來者,以爲今年秋季統廵,八月二十日,行抵靉江西岸,與本國地方官公同會哨,若至陡壁臨江,人馬不能行走之處,借用本國船隻,而轉飭各該地方官,預行知照云矣,回咨依例撰出正書,奉御押後,定禁軍騎撥,下送于灣府,使之傳給鳳城將處,以爲轉致盛京之地,何如?傳曰,允。
李世器,以兵曹言啓曰,今此冬至兼謝恩使一行赴燕時,所把驛馬,預先分定,然後可無窘急之弊,今亦依前例知委,而應把驛馬四十五匹內,公忠道八匹,全羅道十匹,慶尙道二十匹,來十月十二日,京中逢點,江原道四匹,咸鏡道三匹,直送安州,來十月十五日逢點事,各道監司處,行移,何如?傳曰,允。
吏曹啓目,前縣監李九東名字,改以壽東事告狀,依例令藝文館分帖,何如?判付啓,依允。
甲子八月初六日辰時,上御觀物軒。勸講入侍時,講官朴珪壽,參贊官李世器,檢討官李根秀,假注書趙秉稷,記注官宋宅薰,別兼春秋金炳翊,各持小學第二卷,以次進伏訖。上曰,史官分左右。上誦前受音一遍訖。珪壽讀自孝子之事親,止然後能事親,仍釋章句註解訖。上命授書算于珪壽,上讀新受音十遍訖。珪壽還納書算。上曰,養則致其樂,何謂也?珪壽曰,此句旨意,甚大且廣,孝子之養親,有養口體者,有養志者,飮食之甘旨,衣服之輕煥,居處之便適,所以養口體也。順其志,適其意,愉色婉容,怡悅其心,所以養志也。養其口體,所養者小,養其心志,所養者大,是故,曾子之養親,養志之孝也。曾元之養親,養口體者而已,其不及曾子遠矣。上曰,曾子,欲以所餘與人,而曾元,告以無有,其志將以復進矣,然非其養志之孝也。珪壽曰,果如聖敎矣。養親之志而致極其樂,則是爲養志之大者也。孝子之心,當以親心爲心,凡親心所樂,莫如其子之爲賢人爲君子,親戚朋友,稱其孝,隣里鄕黨,稱其賢,當官而盡其職,事君而盡其忠,父母之心,其樂當何如哉?今我殿下,承無疆之業,臨億兆之上,勤學好問,聖功日就,太平郅隆之治,比侔堯·舜,則惟我慈聖欣喜悅豫之心,豈有大於此乎?殿下所以養致其樂,卽在於此矣,伏願體念焉。根秀曰,講官已有敷陳,更無所達,而夫事親之道,非敬不可,故以居則致敬爲立言之先,凡此五者,溯其源而觀之,則一是以敬爲主,而如不致敬,則不可以爲孝矣。爲人子者,苟欲以孝事親,捨是敬何以哉?此章於事親之節,雖隨其終始,各言所致,而其實樂憂哀嚴,皆從敬字出,伏願殿下,此等旨義,尤爲沈潛玩味焉。世器曰,講官儒臣,已備陳無餘矣。臣無容更達矣。上曰,史官就座。仍命退,諸臣以次退出。
甲子八月初六日申時,上御觀物軒。召對入侍時,參贊官鄭基會,侍讀官朴履道,檢討官李根秀,檢校待敎洪承億,假注書安驥泳,記注官宋宅薰,別兼春秋金炳翊,各持小學第二卷,以次進伏訖。上曰,史官分左右。上開卷。上曰,上番讀之。履道讀自孝子之事親,止然後能事親。上曰,釋義。履道釋章句註解訖。上曰,下番讀之。根秀讀奏釋義訖。上曰,參贊官讀之。基會讀奏釋義訖。上曰,閣臣讀之。承億讀奏釋義訖。上讀十遍訖。上曰,祭則致其嚴,何義也?履道曰,祭謂親沒而祭祀之,嚴謂精潔肅敬,謹畏將事也。此章中五致字,有可以玩味也。致者,推之而至極之謂也。人子之事親,居則敬,養則樂,病則憂,喪則哀,祭則嚴,此人人之常情也。若其至極之道,敬必戰兢洞屬,無或慢易,樂必愉色婉容,歡悅親志,憂必色不滿容,行不正屨,哀必叩地叫天,攀號毁戚,嚴必齋沭肅敬,明發不寐,如是然後,方可謂之孝道也。苟或五者,一有未盡,則非所以致孝之道也。人有一身,心爲之主,士有百行,孝爲之源,親親而仁民,仁民而及物,一念之發,生生不窮,譬如水之一源,而千派萬流,皆此源之發也。木之一根,而千枝萬葉,皆此根之生也。孟子一本之說,政謂是也。故爲人子者,不可斯須忘孝也。根秀曰,今此自止內五條,皆是人子平日應行之事,而不可斯須去身者也。燕居則恭順而不慢,奉養則甘旨而適口,有疾則憂悶而如焦,居喪則哀痛而罔極,祭祀則齋戒而致誠,苟能如是,天子可以刑四海,諸侯可以保社稷,卿大夫可以守宗廟,此固必然之道,而以此觀之,百行之源,實由於此矣。於此五者,一或有闕,則豈可曰事親之道乎?基會曰,今日召對進讀,玉音少欠淸快,若是感冒所致,豈勝伏慮?而似是自內勤讀,致有聲音之如此矣,還切欣幸。蓋孝有五者之極致,若人有出天之孝,則自然極致其誠,而出天之孝,安得人人皆有?必須於此等書,學而知之,以盡其事親之道,則亦能至極致之域也。承億曰,此章文義,儒臣參贊官,已備陳無餘,臣無容更達矣。上掩卷,仍命史官就座。又命退,諸臣以次退出。
上在昌德宮。停常參·經筵。
鄭基會啓曰,來十一日,朝參日次矣,敢稟。傳曰,停。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
以吏曹參議徐承輔牌不進罷職傳旨,傳于鄭基會曰,只推。
大王大妃殿傳于嚴錫鼎曰,辛酉以後,京外陞學·公都會,竝許赴今番監試·會試,以示廣慶之意。
傳于嚴錫鼎曰,摠裁官之代,景慕宮都提調之代,以右議政爲之。
傳于鄭基會曰,召對爲之。
鄭基會啓曰,大司憲李興敏,掌令洪正圭·韓龍敎牌不進,執義宋達仁,持平李從鶴在外,鄭謙植未署經,監察茶時之意,敢啓。傳曰,知道。
以掌令洪正圭·韓龍敎,正言金奭鎭·李守曾牌不進罷職傳旨,傳于鄭基會曰,只推。以副修撰李載冕牌不進罷職傳旨,傳于嚴錫鼎曰,只推。
嚴錫鼎,以弘文館言啓曰,副修撰李載冕,旣有只推之命,卽爲牌招察任,何如?傳曰,允。又以禮曹言啓曰,永禧殿第六室後簷椽間滲漏,移安廳前簷椽間滲漏,行閣間間滲漏,仰土剝落,神門間間滲漏,御齋室前後簷椽間,亦多滲漏,北邊內墻內面中間小許頹落處,擇日修改事,已爲啓下矣。今日秋奉審時,第六室後簷椽間滲漏處,詳細奉審,則別無滲漏之痕,而聞殿官之言,則去月初九日牒報之後,更不滲漏云矣,當初必因驟雨瀑霔,不能順下之致,正殿椽間修改,有難輕議,姑看來頭擧行,而移安廳以下滲漏諸處及北邊內墻小許頹落處修改之節,從便擧行之意,分付各該司,何如?傳曰,允。
又以迎接都監言啓曰,取考各年謄錄,則弔勅時,不設宴享,只行茶禮,而御床用素膳,勅使床用肉膳備待矣。今亦依此擧行之意,分付司饔院及各該司,何如?傳曰,允。
又以迎接都監言啓曰,本都監都廳申檀·徐璟淳,以實錄郞廳,職務相妨,今姑改差,以弘文館副修撰李根秀,副司果沈相漢差下,郞廳趙秉燮,移拜富平府使,尹肯大移拜長寧殿令,李升翼有實故,其代以戶曹正郞趙熙弼,掌樂主簿尹賢求,司宰監主簿李國寧差下,使之察任,何如?傳曰,允。
又以迎接都監言啓曰,勅使入京時,城內外街巷屛門及闕內設布帳,每令三軍門分排爲之矣,今亦依此擧行之意,分付,何如?傳曰,允。
又以迎接都監言啓曰,勅使入闕時及還來館所時下隷輩,觀光於紅馬木近處,每有雜遝之患,故自前以三軍門將卒,排立於闕外,禁喧等節,兵曹專當擧行,而都監所屬各差備人馬外,一倂嚴禁,勅使詣闕時,百官皆從敦化門入去,勅使詣館所時則百官皆從金虎門出來,俾無人馬紛雜之弊矣,今亦依此擧行,嚴飭,何如?傳曰,允。
又以承文院都提調意啓曰,院吏文學官李萬沼呈遞代,幼學柳章熙差下,使之付軍職冠帶常仕,何如?傳曰,允。
鄭基會,以兵曹言啓曰,今此幸行時,守宮望,當爲修啓,而新除授參判金炳奎,有身病無以備員,令政院稟旨變通,仍令該曹,以在京無故人,口傳差出,何如?傳曰,允。許遞。兵曹口傳政事,以曺錫輿爲兵曹參判。
鄭基會,以議政府言啓曰,今番二所監試初試詩題押韻事,有不容不論警者,蓋祝字字義,有入聲去聲之別,而本題之當押入聲無疑,忽以去聲當押之意,呼喩於場內,已是意外,而及其試取之券,入去倂選,試體疑貳,士論喧擾,由前由後,所失非細,當該試官,竝從重推考,何如?傳曰,允。
判敦寧李景在疏,伏以仙寢展謁,吉日將屆,中外胥告,愴忻交切,伏念臣之猥叨史局摠裁之任,今二旬餘矣。竊惟宋朝臣眞德秀監修國史時,辭免以爲,古之良史,其明足以周萬事之理,其道足以適天下之用,其志足以通難知之意,其文足以發難顯之情,然後其任可得以稱,夫以眞德秀之宿德耆儒,而於是任也,猶此逡廵不居,其所論說如此,則職事之綦重,非臣淺陋所可一日冒處,而惟是義重終事,分當自效,所以含默蹲仍,不敢爲辭巽計也。第臣素患腹熱,近益添苦,兼以頑積闖肆,有時頭目暈眩,神精昏瞀,閒謾書字,纔閱旋忘,首尾顚錯,要領未會,顧欲强策趨簉,尋數點檢,其勢亦末由也已,玆敢冒悚控實。伏乞聖明,仰稟東朝,將臣所有摠裁之銜,劃卽變通,俾便公私焉。且臣所帶閟官掌樂禁衛提擧,或有所難便,亦不可虛縻,竝賜遞改,千萬幸甚,取進止。答曰,省箚具悉卿懇。愼節奉慮,所辭諸任,禁營提擧之外,竝爲許副,卿其安心調理。仍傳曰,此批答,遣史官傳諭。
甲子八月初七日辰時,上御觀物軒。勸講入侍時,講官鄭基世,參贊官嚴錫鼎,侍讀官朴履道,假注書安驥泳,記注官任膺模,別兼春秋南一愚,各持小學第二卷,以次進伏訖。上曰,史官分左右。上誦前受音一遍訖。基世讀,自事親者居上不驕,止猶爲不孝也。仍釋章句註解訖。上曰,居上不驕,何義也?基世曰,居人上者,當莊敬以臨下,不可以驕矜之謂也。此章,卽孝經之文也。聖聰果記憶否乎?上曰,記念矣。上讀新受音十遍訖。基世曰,臣間未登筵矣,今來伏覩講讀,句讀之間,甚爲順熟,旨義亦必領會而然,下情極爲欣忭矣。仍奏曰,人子之事親也,口體之養,不如養志,故必除此三者,然後可謂養志之孝矣。此孟子所云事孰爲大,事親爲大,守孰爲大,守身爲大,不失其身而能事其親者,吾聞之矣,蓋持守其身則三者之害,不期除而自除矣。若或一失其身,則辱及其親,雖日用三牲之養,不足以爲孝也。爲孝之道,當以修身爲本也。驕之一字,纔有下詢矣,卽上文在上不驕之意也。孔夫子曰,如有周公之才之美,其爲人也,驕且吝,其餘不足觀也。凡在上者,所當猛省而亟去之者也。履道曰,講官所奏備盡,臣無容更陳,而夫人子之養親也,甘旨之供,莫盛乎三牲,以三牲之供,養其口體,則可謂善養之孝,而苟或驕亂爭三者之病不除,則亡刑兵三者之禍必至,終未免毁傷其身,則其爲父母之心,能安坐而樂三牲之養乎?與其日具三牲之供而不安其心,寧欲除去三者之病而得安其心乎?蓋其口體之養,不若養志之孝。故曰,雖日用三牲之養,猶爲不孝,其義也深,其戒也嚴,伏願體念焉。錫鼎曰,此章文義,講官儒臣,備陳無餘,而驕亂爭三者之中,驕之一字,聖人之最大戒者也。是故,上文曰,在上不驕,高而不危,夫除却此驕,惟敬是已。苟能戰兢自持,主一於敬,則驕不期去而自去矣,伏願澄省焉。上掩卷,仍命史官就座。又命退,諸臣以次退出。
甲子八月初七日申時,上御觀物軒。召對入侍時,參贊官鄭基會,侍讀官吳俊泳,檢討官蔡東述,檢校待敎洪承億,假注書趙秉稷,記注官任膺模,別兼春秋南一愚,各持小學第二卷,以次進伏訖。上曰,史官分左右。上曰,上番讀之。俊泳讀,自事親者居上不驕,止猶爲不孝也。上曰,釋義。俊泳釋義訖。上曰,下番讀之。東述讀奏。上曰,釋義。東述釋義訖。上曰,參贊官讀之。基會讀奏。上曰,釋義。基會釋義訖。上曰,閣臣讀之。承億讀奏。上曰,釋義。承億釋義訖。上命授書算于俊泳,上讀十遍訖。俊泳還納書算。上曰,猶爲不孝,何義也?俊泳曰,以三牲之盛饌,只養父母之口體,猶不足爲孝也。蓋爲人子者,若有驕亂爭之事,則兵刑敗亡之禍,惡可免乎?子爲父母之遺體,自己之辱,卽父母之辱也。況此三者,子招其災,以貽其親,不孝甚矣,然則但以三牲之養,何可贖其過哉?且此章之驕字與上文之敬字,相反也。百善皆從敬心而出來,百惡皆從驕心而出來,最可深戒者,此驕字已。東述曰,事親之道,養志爲大,順適親志,恭執子道,可謂孝也。若乃上而驕,下而亂,醜而爭,自有亡刑兵之加而災隨以及親,則是貽慼親志也。志旣不能養,則區區口體之養,何足以孝稱也?故此章曰,三牲之養,猶爲不孝也。基會曰,此三者之中,居上不驕,最爲難矣。居上位則易驕,故卑以自牧,然後可以無驕矣。驕亂爭三者不除,則災及其親,辱及其親,雖盡其甘旨之供,安得爲孝乎?承億曰,參贊官儒臣,備陳無餘,臣無容更達。東述曰,前章云養則致其樂,樂者,和悅之謂也。和悅親心,豈徒養口體之謂也?曲盡愉惋愛敬,以供子職,孝之大也。上曰,爲下而亂,在醜而爭,則或被囚或被刑,人將謂其父母曰,不善敎子也。是責歸於其父母,責卽辱也。居上而驕,則不能保其家國,不能保其宗廟矣。基會曰,聖敎誠至當矣。上曰,史官就座。仍命退,諸臣以次退出。
上在昌德宮。停常參·經筵。
閔奎鎬啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨李世器,今日不爲仕進,卽爲牌招,何如?傳曰,允。傳于嚴錫鼎曰,禮房承旨,馳詣文廟奉審,摘奸以來。
以副修撰李載冕牌不進,罷職傳旨,傳于嚴錫鼎曰,只推。
以京畿水使韓元植狀啓,德積鎭屈業島來泊異樣船,突入島中,民家等家藏奪取事,傳于李奎奭曰,事係邊情,令廟堂從長稟處。
閔奎鎬啓曰,大司憲李興敏,掌令洪正圭·韓龍敎牌不進,執義宋達仁,持平李從鶴在外,鄭謙植未署經,監察茶時之意,敢啓。傳曰,知道。
以掌令洪正圭·韓龍敎,正言金奭鎭·李守曾牌不進,罷職傳旨,傳于閔奎鎬曰,只推。
傳于嚴錫鼎曰,召對爲之。
嚴錫鼎啓曰,今十五日,山陵親祭祭文,當爲製進,藝文提學李㘾,待明朝牌招,使之製進,何如?傳曰,允。
傳于嚴錫鼎曰,發遣吏郞,諸執事淸齋與否,摘奸以來。
嚴錫鼎,以吏曹言啓曰,因黃海監司洪淳穆狀啓,勅牌聲息,如是忙迫,此時曠官,一時可悶,受由上京守令該曹催促下送事啓下矣。自臣曹催促,則受由上京守令谷山都護府使韓應國,金川郡守趙縉鎬,俱以爲今日下去云,鳳山郡守李彙重,已爲下去云矣,敢啓。傳曰,知道。
又以議政府言啓曰,幸行時飯果申飭,出於節費之意,而輒歸文具,竟無實效,此亦綱紀中一事也。令戶·惠衙門及各營門應支供處,先悉此意,所定器數外,如有濫設處,該掌吏屬,隨所現發,從重科治,結所誅求爲外邑難支之痼弊,毋論飯果與結所,分遣備郞,一一摘察,以爲以法從事之地,何如?傳曰,允。
又以敦寧府言啓曰,今甲子式年御牒譜冊,修整後畢役之意,敢啓。傳曰,知道。
又以弘文館言啓曰,副修撰李載冕,旣有只推之命,卽爲牌招察任,何如?傳曰,允。
又以迎接都監言啓曰,取考謄錄,則勅使到迎恩門時,自廚院兩勅及通官等處,各以酒肴一盤入給,又自都監,略備酒肴,分饋跟役矣,今亦依此擧行,何如?傳曰,允。
又以迎接都監言啓曰,勅使接見茶禮時,御床用淡薑茶,上副勅床用白毫茶,已有定式矣,今亦依此擧行,何如?傳曰,允。
又以迎接都監言啓曰,今此魂殿致祭時,祭物熟設處所,設行於內三廳之意,敢啓。傳曰,知道。
李奎奭,以兵曹言啓曰,本曹郞廳趙敬夏,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,今此謝恩使一行赴燕時,所把驛馬,預先分定,然後可無窘急之弊,今亦依例前期知委,而應把驛馬三十二匹內,公忠道六匹,全羅道八匹,慶尙道十三匹,來九月初二日京中逢點,江原道三匹,咸鏡道二匹,直送安州,來九月初五日逢點事,各道監司處,行移,何如?傳曰,允。
又以都摠府言啓曰,今日入直內三廳,武兼禁軍及軍兵等,當爲中日習射技放,而文宣王釋奠祭齋日相値,不得設行之意,敢啓。傳曰,知道。
李世器,以司僕寺一二提調意啓曰,今此山陵幸行,與秋夕祭相値,在前如此之時,祭去馬匹,自各宮房有貰用矣,今亦依已例擧行之意,分付,何如?傳曰,允。
甲子八月初八日巳時,上御觀物軒。勸講入侍時,講官洪鍾序,參贊官閔奎鎬,檢討官蔡東述,記事官丁觀燮,記事官安翊豊,別兼春秋南一愚,各持小學第二卷,以次進伏訖。上曰,史官分左右。上誦前受音一遍訖。仍敎曰,今日自止大文,卽曾所內講者也。止籤,退粘於大文末,可也。鍾序曰,行數稍多,而聖意如此,誠爲欽頌矣。仍奏新受音一遍訖,上命授書算于鍾序。上讀十遍訖。鍾序還納書算。上曰,博奕好飮酒則安得保身家乎?鍾序曰,博奕飮酒,俱是外馳之事,非但有欠於孝養父母而已,聖敎切當矣。上曰,從耳目之欲,卽何事耶?鍾序曰,耳目者,司聽視之官也。聖人則聞五音之正,觀五采之正,故其心自正。凡庶則喜鄭衛之音,悅玩好之物,耳目所接,多淫聲邪色,心隨以不正,駸駸然縱其私欲矣。苟縱其欲,則末流之害,將不免貽辱於父母矣。蓋此章,自一不孝,至五不孝,由輕入重,一節深於一節。博奕好飮酒,好貨財私妻子,縱耳目之欲,好勇鬪狠諸條,苟有知識者,必皆自警,此重而罕犯者也。惰其四肢一件事,輕而易犯者也。先儒之論,每慥慥於斯矣。以士農工賈四民言之,士之劬學祿仕也,農之嗣其股肱也,工之作器通貨也,賈之貿遷遠服也。皆出於竭力事父母之心,而各勤其業也。苟反是,則惰其四肢,不顧父母之養,爲人子者,豈果不顧孝養也?若怠惰而少忽孝養,則與不顧同也。大抵事父母之道,不出於服勤致誠矣。東述曰,子之事親,惟誠勤而已,甘旨之供,養其口也。愉惋之容,養其志也。燠寒晨昏,洞洞屬屬,盡吾之誠,竭吾之力,奚暇手足之惰怠爲哉?若乃惰其四肢,由於誠勤之不足,誠勤不足則博奕飮酒,以至好勇鬪狠,無所不爲,非徒養之不顧,亦將遺父母無窮之患,不孝之罪,此莫大焉。故此章五不孝之敍,先以惰其四肢爲戒矣。奎鎬曰,從耳目之欲五者之義,俄者下問,而講官旣爲詳達矣。大抵耳目所到,物欲隨至,故必先正其心,則耳雖聽淫聲,目雖見靡色,而心乃不從矣。上掩卷,仍命史官就座。又命退,諸臣以次退出。
甲子八月初八日申時,上御觀物軒。召對入侍時,參贊官嚴錫鼎,侍讀官吳俊泳,檢討官蔡東述,檢校待敎洪承億,記事官權膺善,記事官安翊豊,別兼春秋南一愚,各持小學第二卷,以次進伏訖。上曰,史官分左右。上開卷,上曰,上番讀之。俊泳讀,自孟子曰世俗所謂不孝者,止五不孝也。上曰,釋義。俊泳釋義。上曰,釋註。俊泳釋註訖。上曰,下番讀之。東述讀奏。上曰,釋義。東述釋義。上曰,參贊官讀之。錫鼎讀奏。上曰,釋義。錫鼎釋義訖。上曰,閣臣讀之。承億讀奏。上曰,釋義。承億釋義訖。上命授書算于俊泳。上讀十遍訖。俊泳還納書算。俊泳曰,此章之五不孝,謂庶人之不孝,而從輕漸說至重也。然推以言之於天子公侯之地,則其事殊而其過一也。帝王之玩遊田獵,甘酒嗜飮,卽是庶人之博奕好飮酒也。搆釁於隣國,好事征伐,以危家國者,亦是庶人之好勇鬪狠也。若惰其四肢,好貨財私妻子,從耳目之欲,以至於無所不爲之境,帝王庶人,其何以異乎?故自天子達於庶人,莫不以孝爲本。孝者,百行之源是已。東述曰,孔子曰,放鄭聲。尙書曰,玩物喪志。鄭聲異物,固耳目之易欲而易從,苟以易欲易從而不之戒,則則心從而邪曲淫洼,浸浸然悖德滅倫,災及其身而不悔,辱及其親而不懼,不自知至於不孝之境而後已。蓋人之行,莫善於爲孝,莫不善於爲不孝,人而不孝,是禽獸等耳。故孟子於此章,以誘以戒,不啻申複,而以從耳目之欲,爲父母戮一句,又此大書特書,耳目之欲,豈可以易從而不爲之戒哉?錫鼎曰,惰其四肢之支,手足之謂也,而人之有肢體,若木之有枝焉。博奕好飮酒之酒,酒是狂藥而古者儀狄作酒,夏禹氏,飮而甘之曰,後世必有以酒亡國者。好貨財私妻子,爲人子者,無私財無私畜,不敢自專之謂也。從耳目之好,耳之於聲,目之於色,如或沈惑則必貽辱於親,好勇鬪狠則敗常亂俗,必重危其親,五者,皆是不孝之大者矣。承億曰,五者,皆不孝之大者,第四第五兩節,尤有甚焉。蓋不顧父母之養,實是人子之不孝,而無損於父母,下二節危戮至於父母,其罪尤大,下章云身也者,父母之遺體也。孝經曰,身體髮膚,受之父母,不敢毁傷,實此義也。上掩卷,仍命史官就座。又命退,諸臣以次退出。
上在昌德宮。停常參·經筵。夜自五更,灑雨下雨,測雨器水深一寸一分。
李奎奭啓曰,今此幸行時,何大臣留都乎?敢稟。傳曰,領府事爲之。
傳于嚴錫鼎曰,禮房承旨,馳詣社稷奉審,摘奸以來。
傳于嚴錫鼎曰,眞殿酌獻禮時,贊禮禮曹判書,內下虎皮一令賜給,禮房承旨·執禮,第五室大祝,竝加資,其餘執事·通禮·各差備及員役·守僕等,竝依庚戌年例施賞。
傳于嚴錫鼎曰,眞殿次知崔健常·姜元基·權容鼎·韓宗範·金圭復,竝加資,資窮者代加,金光弼加資,資窮,令內府調用,守直金昌浹加資。
傳于李奎奭曰,左副承旨許遞,前望入之。
承旨前望入之,徐堂輔落點。
李奎奭啓曰,左副承旨徐堂輔,卽爲牌招,何如?傳曰,允。
注書丁觀燮病代,以崔柄大爲假注書。
兵曹口傳政事,副護軍單嚴錫鼎。傳于李奎奭曰,藝文提學許遞,前望入之。
藝文提學前望入之,朴珪壽落點。
傳于李世器曰,再明日秋到記,春塘臺親臨磨鍊。
都承旨馳往泮宮,明日夕食堂,收取以來。
傳于李奎奭曰,政官牌招開政。
傳于李奎奭曰。呈告春秋許遞,今日政差出。
李奎奭,以吏曹言啓曰,今此社稷大祭,壇上執禮,前執義李赫準,時無職名,令該曹口傳付軍職,何如?傳曰,允。
兵曹口傳政事,副司果單李赫準。
李世器,以吏批言啓曰,全羅道靈光居幼學鄭鍾律呈狀內,矣身父通政義奎,今年爲一百歲,而見漏於本道應資老人抄啓中,未蒙恩資事,來訴,故考見帳籍,則其年果爲的實矣,在前如此之人,追後啓稟蒙恩,旣有已例,今日政加資下批之意,敢啓。傳曰,知道。
有政。吏批,行判書尹致定牌不進,參判南性敎進,參議徐承輔牌不進,同副承旨李世器進。啓曰,行判書尹致定,參議徐承輔竝牌招不進,小臣獨政未安,何以爲之?敢稟。傳曰,仍爲之。以鄭基勉爲校理,金權爲掌樂正,任冕鎬爲兵曹正郞,嚴錫鼎爲同春秋,趙得林爲掌樂提調,趙敬夏爲南學敎授,前承旨嚴錫鼎今加嘉善,副校理朴履道,掌樂正洪軒鍾以上,今加通政,以上加資事承傳。
兵批,判書申觀浩病,參判曺錫輿,參議鄭稷朝病,洪必謨進,右副承旨鄭基會,同知加設單鄭義奎,護軍金炳奎·嚴錫鼎·金鍵,副護軍朴履道·洪軒鍾,副司猛柳章熙,以上竝單付。
吏批,再政。以申檀爲右通禮,南鍾遠爲北部都事。
以吏曹參議徐承輔牌不進,罷職傳旨,傳于李世器曰,只推。
傳于鄭基會曰,召對爲之。
以左副承旨徐堂輔牌不進,罷職傳旨,傳于李世器曰,只推。
傳于李世器曰,公事遲滯之中官朴用夏,令該府拿處。
以中官朴用夏拿處傳旨,傳于李世器曰,分揀。
李世器,以內醫院都提調·提調意啓曰,內醫之聊賴,只上掌務官一窠,而若徑先加資,則渠輩不無抑鬱,且以經費言之,殆無限節,故年前以已經上掌務三次後,始爲加資之意,筵稟定式矣。從今以後,申明舊式,毋得違越,永久遵行,而內醫之遭故闋服還屬之時,雖有加出,先付闋服之人,亦有,列聖朝定式,竝爲一體申明,揭板,何如?傳曰,允。
又以實錄廳摠裁官意啓曰,本廳郞廳洪軒鍾陞資,其代副司果洪遠植差下,令該曹口傳啓下,使之察任,何如?傳曰,允。
吏曹口傳政事,實錄廳記事官單洪遠植,
又以承文院都提調意啓曰,謝恩使今已差出,方物當爲磨鍊,而賜祭賜諡冊封三起謝恩,以有方物磨鍊之意,分付該曹,使之擧行,何如?傳曰,允。
又以兵曹言啓曰,卽伏見平安兵使吳吉善狀啓啓下者,則今此慶科別試,淸南·北武科初試,因兵曹啓下,關自臣營試取之意,已爲發關各邑矣。牌文出來,迎勅迫頭,臣將離營主試,令該曹稟處爲辭矣。取考甲辰謄錄,則以支勅相値因,備邊司草記,兩西武試,依舊例別定試,邑試官則道內虞候及秩高文武守令中擇定擧行矣,今亦依已例,別定試邑試官則秩高文武守令中,擇定擧行之意,分付該道帥臣處,何如?傳曰,允。
又以備邊司言啓曰,以京畿水使韓元植狀啓,德積鎭屈業島來泊異樣船,突入島中,民人等家藏奪取事,傳曰,事係邊情,令廟堂從長稟處事,命下矣。下陸剽掠,適六戶孱島耳,使遇殷饒處,亦似不免此患,海防疏虞,言之寒心。第颿風所踔漫瀾,不見蹤跡,是固事勢之容然,其在備禦之道,不當狃以爲常,沿境各處,別般瞭察之意,嚴加提飭。海路雖曰遼闊,前月晦日之事,今始登聞,極其稽忽,該水使,不可以赴任屬耳參恕,從重推考。該鎭僉使,令該梱決棍懲勵事,分付,何如?傳曰,允。
行護軍閔致庠,行副護軍姜蘭馨等,聯名疏曰,伏以臣等,以儱侗蔑識,猥當考試之役,任鉅望輕,物情難副,畢竟僨事,臣所自分也。日前伏見廟啓,則乃以試題押韻事,有所論警,至蒙重推之典,臣等滿心惶蹙,莫省自措,蓋其當場事由懸題之後,擧子輩,有以祝韻之互見於入去兩聲,持疑來質,故臣等更考韻書,去聲較似襯當,仍許其押,而其時場內,押之以入聲者,亦已有之,則有不可一切勿捧,旣許其捧,則不得不倂選,此莫非臣等有失措處,致此做錯者也。試規由是而虧壞,物論由是而喧騰,所失實在於臣等,復有何說而自解也?以若僨誤,郵罰猶輕,問備薄勘,何足以蔽厥辜乎?愳恧轉深,不敢安處,玆以短章聯籲,冒悚自列。伏乞聖明,仰稟東朝,亟施當被之律,以嚴試體,以安私分焉,臣無任震慓云云。答曰,省疏具悉。押韻之無端起疑,乃是陋儒之謬說也。從而呼諭於場內,豈非試官之失乎?試官士子,兩分其過足矣。
甲子八月初九日卯時,上詣眞殿。酌獻禮親行入侍時,行都承旨李載元,左承旨閔奎鎬,右承旨李奎奭,左副承旨嚴錫鼎,右副承旨鄭基會,同副承旨李世器,記事官權膺善·丁觀燮,別兼春秋南一愚·洪遠植,提學金炳國·金學性,直閣李世用,檢校待敎鄭範朝·趙寧夏·洪承億·李載冕,副應敎趙秉世,校理吳俊泳·張世容,副校理朴履道·李應夏,修撰趙熙一·蔡東述,副修撰李根秀,以次侍立。時至,贊禮跪啓請出次。上具翼善冠無揚黑團領袍靑鞋素玉帶黑皮靴以出。贊禮導上詣版位,贊禮跪啓請四拜。上行四拜禮。贊禮導上詣盥洗位,盥洗訖。贊禮導上陞自東階,仍詣第一室尊所,入詣神位前。贊禮啓請三上香。上三上香。贊禮啓請執爵獻爵。載元進爵。上執爵授世器,奠于神位前,連獻三爵訖。上少退跪。大祝進神位右,讀祝訖。次詣第二室·第三室·第四室·第五室,行禮如上儀訖。贊禮導上降復位。贊禮啓請四拜。上行四拜禮。少頃,贊禮啓請四拜。上行四拜禮訖。上曰,望燎位,閣臣進去。贊禮跪啓請禮畢。領敦寧金興根,判府事金左根,判敦寧李景在,左議政李裕元,右議政任百經,進前奏曰,今當此日,伏想聖慕如新矣。伏問日氣過涼,侵曉勞動,聖體,若何?上曰,一樣矣。贊禮導上還入幄次。諸臣以次退出。
今八月初九日午時,上御觀物軒。勸講入侍時,講官金學性,參贊官李世器,侍讀官吳俊泳,記事官權膺善,記注官崔奭奎,別兼春秋洪遠植,各持小學第二卷,以次進伏訖。上曰,史官分左右。上誦前受音一遍訖,仍敎曰,今日自止大文,曾所內講者也。止籤退粘於大文末,可也。學性讀,自曾子曰身也者,止烖及其親敢不敬乎,仍釋義。又釋集註訖。上命授書算于學性。上讀新受音十遍訖。學性還納書算。上曰,莅官不敬,近於不忠,而曰非孝,何也?學性曰,事親之道,愛敬爲本,明父子之親一篇,皆是愛敬之義也。子之身,卽父母之遺體,故曰,身體髮膚,受之父母,敬其身,卽敬父母之遺體也。處而莊於居家,信於朋友,惟恐羞辱之及於其親,愛敬之至也。出而忠於事君,敬於莅官,勇於戰陣,惟恐烖患之及於其親,亦愛敬之至也。無事不敬其親,而愛其親如此者,卽孝之大者也。俊泳曰,孝經,向旣進講者也。曰身體髮膚,受之父母,不敢毁傷,孝之始也,亦此義也。居處莊者,愼其獨也。能愼其獨,故以之在上則事君忠,莅官敬,以之在下則朋友信,戰陣勇矣。凡人則易知愛親,而易忽敬親,若無敬心,五者不遂,反有所烖及其親,故此一章,起之以敢不敬,結之以敢不敬也。世器曰,身者,卽父母之遺體也。善奉然後,居處而莊,事君而忠,莅官而敬,朋友而信,戰陣而勇,次第而擧矣。奉遺體,爲此章之綱領,而下五者,爲其目也。上曰,史官就座。仍命退,諸臣以次退出。
甲子八月初九日申時,上御觀物軒。召對入侍時,參贊官鄭基會,侍讀官吳俊泳,檢討官蔡東述,直閣李世用,記事官權膺善,記注官崔奭奎,別兼春秋洪遠植,各持小學第二卷,以次進伏訖。上曰,史官分左右。上開卷,上曰,上番讀之。俊泳讀,自曾子曰身也者,止烖及其親敢不敬乎。上曰,釋義。俊泳釋義,仍釋集註訖。上曰,下番讀之。東述讀奏。上曰,釋義。東述釋義訖。上曰,參贊官讀之。基會讀奏。上曰,釋義。基會釋義訖。上曰,閣臣讀之。世用讀奏。上曰,釋義。世用釋義訖。俊泳曰,此章五非孝,與上文五不孝,文義略相似,惰其四支者,必不敬父母之遺體矣。好勇鬪狠者,必於戰陣,無勇爾。然不孝非孝,又有等分,上文不孝,庶人悖類,已至末如之境,故彰言不孝,以惡之之辭也。此章則異於庶人,故條列事親之道,以戒之之辭也。夫天下之事,未有不敬而能成者,而至於事親之節,尤不可不務敬也。東述曰,孝經曰,身體髮膚,受之父母,受之於父母,故必敬必愼,全而歸之,不陷不義,無有戮辱於身,毁傷於身。敬奉父母之遺體,則不爲不孝之人矣。若自輕自侮,是倫之斁,德之悖,以之居處則不能莊,以之事君則不效忠,以之莅官則不知敬,以之朋友則不見信,以之戰陣則無義勇,自歸於不孝之境而不之覺也。曾子於此,諄諄然誨之曰,敢不敬乎,敢不敬乎,此可見孝爲莊忠敬信勇之本,敬爲孝之本矣。基會曰,吾身,非吾之身也。卽父母之體也。顧其身而每思之曰,此吾父母之遺體也。敬以奉之則此五者,皆當從而遂矣,然後可謂孝也。世用曰,儒臣參贊官,備陳無餘,臣無容更達者,而上章,旣以身體髮膚,受之父母,不敢毁傷,孝之始也言之,而此章辭意則以殺身於戰陣爲孝,此亦以父母之遺體毁傷也。甚爲相反,然以血氣之私,憤傷其遺體,則徒傷而非孝也。殺身於戰陣,則此爲君而死也。故孝莫大於此也。上曰,戰勝則有功矣。世用曰,下敎至當矣。爲人臣者,臨陣交兵,必得捷,則此可謂忠功具全,不然則當竭誠盡忠,身死於戰陣,則此是臣子之分也。如是則上可以孝及於父母,下可以顯名於後世矣。豈不大哉?上掩卷,仍命史官就座。又命退,諸臣以次退出。
上在昌德宮。停常參·經筵。
藥房提調最應,副提調李載元啓曰,伏未審日間,聖體,若何?寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。
李世器啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政趙斗淳,右議政任百經有身病,左議政李裕元,無時急稟定事,不得來會云矣,敢啓。傳曰,知道。
李載元啓曰,左承旨閔奎鎬,今日不爲仕進,卽爲牌招,何如?傳曰,允。
大王大妃殿,以司謁口傳下敎曰,明日殿座相値,勸講停。
李世器啓曰,大司憲李興敏,掌令洪正圭·韓龍敎牌不進,執義宋達仁,持平李從鶴在外,鄭謙植未署經,監察茶時之意,敢啓。傳曰,知道。
以掌令洪正圭·韓龍敎,正言金奭鎭·李守曾牌不進罷職傳旨,傳于李世器曰,只推。
以副校理鄭基勉牌不進,罷職傳旨,傳于徐堂輔曰,只推。
以咸鏡監司金有淵狀啓,厚州府民家漂頹事,傳于李世器曰,聞甚矜惻,元恤典外,別加顧助,結構奠接之方,廟堂措辭分付。
傳于徐堂輔曰,明日出宮門路,以協陽門爲之。
兵曹,以金輔根爲留都大將。
李世器,以備邊司言啓曰,頃見禮部咨文出來者,則准吉將軍咨,據琿春協領報,自朝鮮慶源地方官,遣人投署,以兩國交易官房,今春被焚,現欲修理,而木料維艱,欲越圖們·江界材木矣,朝鮮素稱禮義之邦,從無越邊要求之事,玆慶源地方官,具文移,遽請越界伐木,本衙無案可循,未便率准,將慶源官印文一紙,附封咨送慶源事,抑亦意慮所不到之變怪,幺麽一守令,不有朝家知委,何敢擅自行文於上國守令,而畢竟轉輾,至煩皇旨,材木之許斫,雖是特恩,事體之駭異,前所未聞,間緣行査本道,先出咨文,未及回答,今又都京之咨踵至,而其操切敦束,不少寬假,貽羞貽侮,寧欲無言,兩咨辭意,必無差爽之理,則有不必遲待道査,慶源府使申命羲,爲先罷黜,其代令該曹差出,使之罔夜下送,待面看後拿來,其施律之如何,下詢時原任大臣處之,至於材木,旣有特許,其在事體,將不得不輸致,令道臣別定差員,以爲領受之地,回咨文,令文任撰出,而格外特施之恩,來頭使价時稱謝,該地方官,今方革職拿來,依律處斷之意,竝別般措辭,分付,何如?傳曰,允。此誠意慮所不到之事也。其爲萬萬驚駭,萬萬未安,未有甚於此者,回咨撰出,各別審愼措辭,而材木之不可不領受,實爲事體之重也。差員入送之際,嚴加操飭,無敢雜亂事,自廟堂申飭。
大王大妃殿傳于李世器曰,海防之禁,重於陸地者,以其舟楫之行,無所不到,此往彼來,踪跡難尋也。此所以犯越之爲極律,而今乃潛輸禁物,互相射利,爛漫交通,慣熟來往,此與下海招寇,相去幾何?此輩之綢繆和應,無復首從之可分,造謀者出財者,船主也沙工也。其勢闕一不可,則同一心腸,斯可知矣,其在思患預防之道,事當竝施一律,而廟啓議讞,旣有分等,金正連押送松營,大會軍民,梟首警衆,在逃三漢,刻期跟捕,隨卽一例施法,其餘金順元·洪秉九·林時衡·李成三·趙寬燮,竝移送秋曹,諸堂會坐外三門,各嚴刑一次,遠惡島定配。
吏曹口傳政事,以鄭光默爲慶源府使。
徐堂輔,以議政府言啓曰,辛酉以後陞學,公都會之許赴慶科會試,特出於慈聖廣慶之慈衷矣,水原·江華未及設行條,使之追試,付之今番會試事,知委,何如?傳曰,允。
又以禮曹言啓曰,卽接社稷署所報,則明日秋到記試取時,本署官員,俱爲觀光云矣,依定式本曹正郞姜履浩假官差送,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日秋到記試取時,本宮官員,俱爲觀光云矣。依定式假官一員,令吏曹以成均官員差傳啓下,以爲代直後赴試之地,何如?傳曰,允。
又以迎接都監言啓曰,勅使在館時,館門把守及館內守直房守房子各差備等,依近例名數別單書入之意,敢啓。傳曰,知道。
又以迎接都監言啓曰,今此勅使弔祭時,祭物物目器數,依例別單書入之意,敢啓。傳曰,知道。
又以承文院都提調意啓曰,院吏文學官柳章熙呈遞代,幼學李斗和差下,使之付軍職冠帶常仕,何如?傳曰,允。
李世器,以訓鍊都監言啓曰,本局哨官崔命俊,身病猝重,勢難察任,改差,何如?傳曰,允。
又以義禁府言啓曰,明日秋到記時,本府都事十員內,六員赴擧,只有四員,本府入直當直入直公事回公都事及通化門·月覲門·明光門·靑陽門禁亂都事,無以推移,假都事三員,令該曹口傳差出,以爲分排擧行之地,何如?傳曰,允。
甲子八月初十日巳時,上御觀物軒。勸講入侍時,領事任百經,講官李㘾,參贊官徐堂輔,檢討官蔡東述,假注書崔柄大,記注官宋宅薰,別兼春秋洪遠植,各持小學第二卷,以次進伏訖。上曰,史官分左右。百經進前奏曰,雨後日氣晴涼,聖體,若何?上曰,一樣矣。百經曰,寢睡水刺之節,何如?上曰,一樣矣。百經曰,大王大妃殿氣候,何如?上曰,一樣矣。百經曰,王大妃殿氣候,何如?上曰,一樣矣。百經曰,大妃殿氣候,何如?上曰,一樣矣。百經就座。上曰,大臣着眼鏡,可也。百經曰,雖無眼鏡,猶可看懸吐矣。上誦前受音一遍訖。㘾讀,自孔子曰五刑之屬,止習容觀玉聲乃出。釋義之際,上曰,書思對命三者,何義也?㘾曰,思對命之必書象笏,戒或疏忽,而乃敬謹之至也。仍釋集註訖。上命授書算于㘾,上讀新受音十遍訖。㘾還納書算,仍奏曰,此章,言人君用刑之道,而孝經,亦引此句,以明其審法之意也。罪罰輕重,多至三千,而天地間所不容者,無過於不孝也。大夫之入朝也,預爲齊肅警惕,沐浴致潔,而進笏之時,書其三件事,有曰思對命,己之所思,必欲告君,君之所問,必欲答之,君之所命,亦必奉行,凡此三者,以備遺忘,而史非史官掌其文籍者也。旣着朝服,習其容貌儀觀,而左右珮玉,和鳴中節,然後乃可進朝,此莫非敬謹之意也。東述曰,小學一部,先敍五倫,前章旣明父子之親,而此章專述君臣之義,君臣之道,敬謹爲主,故將適公所之際,宿齋戒焉致敬,居外寢焉致敬,沐浴焉致敬,旣服焉致敬,習容觀玉聲焉致敬,造次之間,無鄙倍之容,而莫不出於敬,致謹於告君之事,致謹於可對君之語,致謹於承君之命,而毫忽之間,慮有怠慢之氣,故掌書之府史必先進,象笏而書之,而莫不一於謹,則人臣事君之道,莫先於敬謹,而敬謹二字,爲此篇之要旨矣。㘾曰,日御講筵,每勤詢問,臣誠欽仰攢頌,而以近日諸臣之陳勉,罔或泛忽,深留聖衷,益懋時敏之功焉。上曰,爲學之道,惟當勤孜,何可以待來日待來年乎?東述曰,大抵聖學之日新,必至於極至之功,雖在於聖智之高明,而亦由於睿學之勤篤,故以大舜之聖而鷄鳴必起,以大禹之聖而寸陰是惜,欲學舜·禹之聖,可不孜孜而惜陰乎?堂輔曰,講官儒臣,已爲備陳文義,臣無容敷衍更奏者,而俄者聖問,寔出於惜陰之至意,臣不勝欽頌之至,保守此心,終始如一,日新又新,無所間斷,則聖學將就,庶可不日而俟之,是臣區區之望矣。百經曰,勿謂今日不學而有來日,勿謂今年不學而有來年,卽朱子勸學之文也。講官,以事君敬謹之義,懇懇敷陳,而非但人臣之事君,必主敬謹,人君之使臣,亦不當褻慢,是所謂君使臣以禮,則臣事君以忠者也。上曰,史官就座。仍命大臣先退。又命退,諸臣以次退出。
甲子八月初十日申時,上御重熙堂。召對入侍時,參贊官李世器,檢校待敎趙寧夏,侍讀官李應夏,檢討官趙熙一,假注書崔柄大,記注官宋宅薰,別兼春秋洪遠植,各持小學第二卷,以次進伏訖。上曰,史官分左右。上開卷。上曰,上番讀之。應夏讀,自孔子曰五刑之屬,止習容觀玉聲乃出。上曰,釋義。應夏,釋二章之義。上曰,註解釋義。應夏釋上章集說之義。上曰,三千,俱是五刑之目耶?應夏曰,墨劓剕宮大辟之屬,共三千條也。仍釋下章集說義。上曰,下番讀之。熙一讀奏。上曰,釋義。熙一釋義訖。上曰,參贊官讀之。世器讀奏。上曰,釋義。世器釋義訖。上曰,閣臣讀之。寧夏讀奏。上曰,釋義。寧夏釋義訖。上命授書算于應夏。上讀十遍訖。應夏還納書算。上曰,習容觀玉聲乃出,何義也?應夏曰,此是敬謹之至也。人臣事君之道,必也盡忠,而忠亦敬謹之本也。若不敬謹,豈可曰盡忠乎?人臣之將朝也,預先齋戒沐浴,思對命三者,恐或遺忘,必書諸象笏。思者,思其告君之事,對者,君若有問則擬其所對者也。命者,君所命令,將爲奉行者也。敬謹之至,可不書諸笏而備遺忘乎?至若容貌儀觀,習於私朝,左右珮玉,聲皆中節,周旋之際,無不盡其敬謹,故先習其容觀玉聲,然後往朝於君所也。熙一曰,孝於五倫爲先,不孝於五刑爲大,故屬罪三千,論其輕重,無無加不孝之罪也。下章,卽明其君臣之義,而以孝事君則忠,曾所進講者也。此章以下,乃臣事君之道,而臣子之入朝於君所也。恐有褻慢失禮之慮,前期致齋,私習容儀後乃出者,全由於敬謹之至,若非敬謹,豈可曰忠乎?世器曰,尊嚴之地,先以敬謹之心,正冠齊衣,至於珮玉,自有節調,而以是習儀後乃出者,此無非人臣致敬之義。寧夏曰,儒臣與參贊官,備盡仰達,臣無容敷演。而大凡孝者,敬謹之所由生也。史進象笏,書思對命者,如今承旨入侍時,草紙書前例,同一規也。習容觀玉聲乃出云者,如君珮垂臣珮委等節也。上掩卷,仍命史官就座。又命退,諸臣以次退出。
上在昌德宮。停常參·經筵。閔奎鎬啓曰,大司憲李興敏,掌令洪正圭·韓龍敎呈辭,執義宋達仁,持平李從鶴在外,鄭謙植未署經,監察茶時之意,敢啓。傳曰,知道。
備忘記,慶源都護府使鄭完默下直,長弓一張·長箭一部·片箭一部·筒兒一箇賜給。
傳于閔奎鎬曰,臺諫竝許遞,政官牌招開政。
傳于徐堂輔曰,在外敦寧都正許遞,今日政差出。
傳于徐堂輔曰,呈告禮判許遞,前望入之。
禮曹判書前望入之,李寅臯落點。
兵曹口傳政事,大護軍單金世均。
大王大妃殿,傳于徐堂輔曰,李載冕之爲後於興完,本出於大院君友愛篤至之情,而自朝家言之,在今日,豈可使大院君,不以親子爲嗣,而別立族子繼世乎?自內屢以爲言,而固執不回,玆不可不明有成命,中外之論,必無異辭矣。李載冕,還歸本房,而興完君立後,令宗府擇定入啓。
大王大妃殿,以司謁口傳下敎曰,自明日勸講,待下敎。
傳于徐堂輔曰,自今爲始,宗府校正堂上,以宗正卿下批。
有政。吏批,行判書尹致定,參判南性敎竝牌不進,參議徐承輔進,左副承旨徐堂輔進。啓曰,行判書尹致定,參判南性敎竝牌不進,小臣獨政未安,何以爲之?敢稟。傳曰,只出緊任。以朴永輔爲大司憲,柳榮河爲大司諫,李世用爲執義,鄭基勉爲司諫,權仁成·李錫宙爲掌令,金聲根·趙定燮爲持平,金奭鎭爲獻納,朴定鉉·金之有爲正言,申錫疇爲敦寧都正,金輔根爲分內醫提調,宗正卿十六單李敦榮·李圭徹·李景純·李寅臯·李容殷·李寅夔·李承輔·李周喆·李寅奭·李鍾承·李景夏·李載元·李升洙·李根永·李明錫·李南轅。
兵批,判書申觀浩病,參判曺錫輿病,參議鄭稷朝病,參知洪必謨進,左承旨閔奎鎬進。護軍李興敏·尹行福,副護軍尹孟烈,副司直宋達仁·金顯龜·洪正圭·韓龍敎·李從鶴·鄭謙植·鄭漢朝,以上竝單付,副司果金奭鎭·李守曾。徐堂輔,以吏曹言啓曰,北部都事南鍾遠,以其身病,呈狀乞遞,改差,何如?傳曰,允。
吏批,再政,以李泰翼爲副校理,陳秉燮爲兵曹正郞,李敏洙爲兵曹佐郞,王錫初爲齊陵令,尹麟求爲北部都事,金應均爲右參贊,兼直閣單李世用,故參判嚴耆贈,吏參弘文提學例兼,同春秋嚴錫鼎考。三政,以劉允晦爲禁府都事,吳致爲掌苑別提,徐曾輔爲引儀。
傳于徐堂輔曰,吏曹參判有闕之代,前望入之。
吏曹參判前望入之,朴永輔落點。
傳于鄭基會曰,故直閣徐有薰夫人卒逝云,賻物依定式輸送事,分付該曹。以咸鏡監司金有淵狀啓,厚州府民家漂頹事,傳于鄭基會曰,聞甚矜惻,元恤典外,別加顧助,結構奠接之方,廟堂措辭,分付。
兵曹留都從事官單趙秉世。
李奎奭,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣,今亦依此擧行,何如?傳曰,允。
又以兵曹言啓曰,謹依下敎,侍衛軍兵各差備等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛將官將校軍兵及武藝別監等處,乾犒饋分給之意,敢啓。傳曰,知道。又以扈衛廳言啓曰,謹依下敎,侍衛將官校卒等處,以乾物磨鍊分給之意,敢啓。傳曰,知道。又以都摠府言啓曰,今日入直內三廳武兼禁軍及軍兵等,當爲中日習射技放,而親臨秋到記相値,不得設行之意,敢啓。傳曰,知道。
閔奎鎬,以刑曹言啓曰,備邊司啓辭內,以右捕廳草記,仁川浦潛蔘通貸罪人金正連等五漢,査覈嚴囚,以待處分,在逃之朴保卿等三漢,刻期譏詗事,批旨,有事係邊情,聞甚驚駭,焉逭當律,令廟堂稟處事,命下矣。遼·瀋,交易之大路,而潛蔘之尙所必禁,法意莫嚴,況海防沿島,前所隔絶不通之地,而有此噓噏接續之變,此非潛相賣買而已,卽犯越也。犯越之用一律,關和自在,金正連·吳奉吉·朴保卿·林鳳益四漢,一而二,二而一也。金正連爲先出付軍門,梟首警首,在逃三漢,使之各別跟捕,一體施法,金順元之船主,跡涉故犯,洪秉九之潛賣,林時衡之居間,厥有原律,嚴刑一次島配,李成三,雖曰沙格,宜無專昧本事之理,倂移送秋曹,嚴刑二次,懲勵放送,至於趙寬燮,不識事理,偏聽慫慂之說,致有此聽聞駭惑之擧,不可以無所躬犯,曲恕而止,亦令秋曹嚴刑一次,遠地定配,何如?傳曰,當有東朝處分矣。
大王大妃殿傳曰,海防之禁,重於陸地者,以其舟楫之行,無處不到,此往彼來,踪跡難尋也。此所以犯越之爲極律,而今乃潛輸禁物,互相射利,爛漫交通,慣熟來往,此與下海招寇,相去幾何?此輩之綢繆和應,無復首從之可分,造謀者出財者,船主也,沙格也。其勢闕一不可,則同一心腸,斯可知矣,其在思患豫防之道,事當竝施一律,而廟啓議讞,旣有分等,金正連押付松營,大會軍民,梟首警衆,在逃三漢,刻期跟捕,隨卽一例施法,其餘金順元·洪秉九·林時衡·李成三·趙寬燮,竝移送秋曹,諸堂會坐外三門,各嚴刑一次遠惡島定配事,命下矣。謹依下敎,臣等會坐本曹門外,捕廳在囚罪人金順元·洪秉九·林時衡·李成三等捉來,各嚴刑一次後,順元全羅道康津縣薪智島,秉九珍島郡金甲島,時衡興陽縣鹿島,成三靈光郡荏子島,遠惡島定配所,竝卽押送。至若趙寬燮,尙未就捕,今此通衢擧行,卽使民懲畏知法之聖意也。若遲待寬燮之就捉,則勢將昏黑,故不得已上項順元等四漢,日暮前擧行於曹外,寬燮則待推捉嚴囚,用杖日刑配之意,敢啓。傳曰,知道。
又以右邊捕盜廳言啓曰,謹依備邊司草記批旨,金正連押送松營,梟首警衆,在逃三漢,刻期跟捕,隨卽一例施法,其餘金順元·洪秉九·林時衡·李成三·趙寬燮,竝移送秋曹,諸堂會坐外三門,各嚴刑一次,遠惡島定配事,命下矣。罪人金正連,別定校卒,押付松營,其餘金順元·洪秉九·林時衡·李成三·趙寬燮等五名,竝移送秋曹之意,敢啓。傳曰,知道。
又以刑曹言啓曰,因傳敎,島配罪人趙寬燮,去夜自現,纔已就囚矣。卽接典獄署所報,則今日寅時量,因病物故云,故使之擲奸果爲的實,囚徒案頉下之意,敢啓。傳曰,知道。
又以義禁府言啓曰,慶源府使申命羲,待面看後拿來事,傳旨啓下矣。申命羲,時在任所,依例發遣府書吏,交代後拿來,何如?傳曰,待待命拿囚。
左議政李裕元箚曰,篤聖慕於是辰,眞殿親祼將之禮,餙晠典於初元,在廷均愴欣之情,仍伏念臣,待罪北臬,每以邊禁之蕩弛,心切憂慮未嘗不察飭列邑,而今此慶源府無前之變,出於臣在任之時,臣滿心驚懍,靡所容入,蓋彼我之境,只隔杭葦之水,而關防之設如截,立寨之限,雖樵蘇芻牧之微,無敢越界採取,至如印跡之簿牒,尤不敢無緣交通,是何等邦禁也。噫,彼武倅,亦宜有此箇分曉,而罔念事體,不由營梱,妄托修館之役鉅,擅自行文而請斫,轉達至煩於皇旨,敦責荐及於京咨,夫以上國之寬貸,特許幾株之搬輸,而其爲蔑法冒犯,則實是創有之一大怪擧也,僭屑於事大之義,羞侮於謹守之地者,不可使聞,良欲無言,苟使臣明於廉視,嚴於操束,有彈壓之威,禁止之令,則豈令管下之統屬,作此意外之事變,而曚然裒如,一至此哉?該倅施律,當有稟處,而臣之倖逭同勘,縱出於厚恕,揆臣義分,有不容晷刻自晏,臣知臣罪,未敢泯默,玆庸露章自列,干瀆崇聽。伏乞聖明,仰稟東朝,下臣司敗,擬臣當律,以存國體,以重邊政,俾爲爲按事不職者之戒焉。取進止。答曰,省箚具悉卿懇。申命羲所爲,與小民犯越之類,亦自不同,實是意慮所不到也。誰能逆料,而爲之申束乎?不當爲引,卿其安心。仍傳于徐堂輔曰,此批答,遣史官傳諭。
吏曹參判南性敎疏曰,伏以,寧考之慶誕載回,於乎,不忘,眞殿之侑獻是擧,愀然如見,況當嚴廬宅憂之時,爰卜仙寢展誠之日,舊感新愴,大小同情,仍伏念臣,猥以駑姿,屢被鴻造,濫紆榮光則土苴而文繡,褻汚名器則圭瓚而潢潦,徒承雨露之澤,未效涓滴之報,拊躬却顧,如痴如酲,而至於銓綜之職,尤豈所稱當哉?辭不獲命,冒昩承膺,伊來一兩月間,居然三四代斲,而見識旣闇,瘡疣隨露,私心惶恧,猶不暇論,擧世嗤點,固所倘來,兼以桑楡之境,急景已催,蒲柳之質,早秋先萎,彈冠束帶,暫若康强,伏枕頹床,便爾委苶,趨走班聯之餘,失攝於金火之交,觸感而痰嗽氣喘,挾滯而膈痞腸泄,夜則轉輾失睡,朝又暈眩不省,以若疲輭,有此證祟實無以强自驅策,且屢試蔑效,只速罪戾,而猶復蹲仍,不思決去,卽義分之所不敢也。政牌之下,蠢動無路,玆陳短章,罄暴情實。伏乞聖明,俯諒微懇,仰稟東朝,亟遞臣所帶吏曹參判之銜,俾便公私,不勝幸甚,臣無任云云。答曰,省疏具悉。所請依施。
行護軍嚴錫鼎疏曰,伏以翼廟之誕辰載回,遹追來孝,眞殿之祼獻親將,克伸聖慕,僾如復見,於乎,不忘,臣於是時,忝叨邇密之列,周旋尊罍之間,榮固至矣,勞於何有,千萬不自意,進臣以嘉善之階,臣聞命惝怳,繼以驚惑,夫卿月之班,古所稱命德之器也。雖望實素著,才具兼備者,莫不逡廵退讓,臣是何人,恬若固有,揚揚冒膺也哉?噫,臣本庸庸陸陸之一賤品耳,蔦蘿無依,蒲柳已謝,自經憂慼,衰病轉劇,一切榮觀,萬念都灰,閉門鏟跡,形骸僅存,不料記簪之恩,遽及俟符之時,臣感激洪造,夙夜竭蹶,屢登講對之筵,猥隨俊彦之後,龍光所被,宿疴如甦,此生此世,志願己足,更有何匪分之望乎?且罔功而陞秩,不可謂爵賞之不踰矣,匪才而貳卿,不可謂名器之不濫矣,臣心愧恧,猶屬末節,其於熙朝綜名核實之政,豈不大盭?參倚前衡,承膺無路,玆敢披瀝衷懇,仰瀆崇嚴。伏乞聖明,仰稟東朝,還收臣新授爵秩,以重公器,以安私分焉,臣無任云云。答曰,省疏具悉。卿其勿辭行公。
甲子八月十一日辰時,上詣春塘臺。秋到記儒生,分講製試取入侍時,行都承旨李載元,左承旨閔奎鎬,右承旨李奎奭,左副承旨徐堂輔,右副承旨鄭基會,同副承旨李世器,記事官權膺善,假注書崔柄大,別兼春秋李冕光·洪遠植,直閣李世用,檢校待敎趙寧夏·洪承億·李載冕,副應敎趙秉世,校理張世容,副校理李應夏,修撰趙熙一,副修撰李根秀,以次侍立。時至,通禮跪啓請外辦。上具布裹翼善冠·布袍·布裹烏犀帶·白皮靴,乘輿出宣化門。藥房提調興寅君最應,副提調李載元,進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·靑陽門,詣春塘臺。通禮跪啓請降輿。上降輿陞座。載元請出標信開布城。上命以已下標信擧行。載元奏曰,侍衛從陞中,有試官蒙點人,使之下去行禮乎?上可之。行知中樞府事金炳國,行上護軍鄭基世,刑曹參判兪致善,對讀官吏曹參議徐承輔,行副護軍金永均,弘文館副修撰李載冕,副司果洪承億,考官行上護軍金學性,行上護軍金大根,行護軍趙秉恒,參考官行副護軍金炳淵,行副護軍金尙鉉,成均館大司成李鍾淳,行副護軍鄭泰好,行四拜禮訖,以次就位。載元讀奏入門單子。上命試官書題賦,養則致其樂。限申時,炳國跪書讀奏訖。承億捧出懸之。世器進講冊望單子,上落點于周易,仍命開講。世器曰,講章何以爲之乎?上曰,抽籤。親受二人訖。上曰,抽籤置之,拈卷爲之。載元奏曰,先張已入,以已下標信開門,呈券儒生使之出送乎?上可之,先張進覽後還下。仍入小次,以司謁口傳下敎曰,自今爲始,幸行聚軍時,別雲劍摠管別省記。上出次,奎奭進前奏曰,都摠管金世均,時無職名,令該曹口傳付軍職,何如?上曰,依爲之。出擧條奎鎬進前奏曰,捕廳罪人金順元等,移送秋曹草記,與該曹捉囚草記,名數相左,致勤下詢,事未前有,萬萬駭然,當該捕將,所當重勘,而本院請推之外,無他可施之罰,何以爲之乎?上曰,推考可也。出擧條上曰,收券幾何?載元讀奏收券單子。上曰,考試。命書傳敎曰,侍衛軍兵,令各其營乾犒饋。上入小次,載元以司謁入稟,取幾人乎?上命取二十人。世器以司謁入稟曰,講生比較七人,何以爲之?上命仍爲之。又以司謁入稟曰,比較冊子,以何經爲之乎?上命仍以周易爲之。上出次。上曰,六次比較講生,竝爲待令。上命科次。炳國進前科次。承億讀券第一張五句。上曰,止之。炳國奏曰,書等何以爲之乎?上曰,第一張書正三下,其餘竝書次上。炳國書等。奎奭奏曰,日勢已暮,點燈乎?上可之,宣傳官跪啓稟懸燈。各營以次懸燈。上曰,待令儒生,使之進前。幼學鄭元時·安秉鐸進前。上曰,姓名及居住奏之。元時·秉鐸等,各奏姓名及居住。上曰,年紀幾何?元時曰,四十一歲矣。秉鐸曰,二十七歲矣。上曰,安秉鐸,屢次比較,雖已見屈,其工之篤實可知,特爲賜第。仍命退,元時等退出。又命考官先退。載元奏曰,坼封何以爲之乎?上曰,承旨坼封,可也。載元坼封訖。炳國曰,預次書外字乎?上可之,載元曰,安秉鐸,以何等書之乎?上曰,通施行。上命書傳敎曰,秋到記,講居首通,幼學鄭元時之次通,幼學安秉鐸,製述賦居首三下,進士韓致益,竝直赴殿試,講之次通,幼學李錫弘等五人,製述之次,次上進士李龍雨等二人,竝直赴會試,講之次略,幼學柳廷植等五人,製述之次,次上進士金秉洙等三人,竝給二分,講之次略,幼學權逌善等六人,製述之次,次上生員成大永等十四人,各奎章全韻一件賜給。仍命書傳敎曰,入格儒生,明日協陽門外施賞。通禮跪啓禮畢。上降座。通禮跪啓請乘輿。上乘輿,由靑陽門·興德門·明光門·集禮門·銅龍門·建陽門,抵協陽門。兵曹判書申觀浩啓稟放仗。奎奭請出標信解嚴。由宣化門還內。諸臣以次退出。
上在昌德宮。停常參·經筵。
徐堂輔啓曰,合辭許久闕啓,事甚未安,除在外外未肅拜呈告人員,竝卽牌招,何如?傳曰,允。又啓曰,右副承旨鄭基會,同副承旨李世器,今日不爲仕進,竝卽牌招,何如?傳曰,允。
又啓曰,假注書崔柄大,身病猝重,勢難察任,今姑改差,何如?傳曰,允。
崔柄大改差代,以鄭勉洙爲假注書。
大王大妃殿,傳于徐堂輔曰,望祭攝行磨鍊。傳于徐堂輔曰,奉常都提調之代,左議政爲之。
社稷都提調之代,右議政爲之。
傳于徐堂輔曰,禮判有闕之代,前望入之。
禮曹判書前望入之,金世均落點。
徐堂輔啓曰,吏曹郞廳來言,臺諫有闕,政事取稟。傳曰,前望入之。
臺諫前望入之,大司憲金箕晩落點。
徐堂輔啓曰,新除授行大司憲金箕晩,一體牌招,何如?傳曰,允。
又啓曰,卽者義禁府都事來言,今此幸行時,堂上一員,當爲隨駕,而判義禁李宜翼,知義禁李源命,俱有身病,同義禁宋廷和差祭,李景夏以摠戎使,朝房留陣,不得隨駕云,判義禁知義禁,竝卽牌招,何如?傳曰,竝許遞,前望入之。
金吾堂上前望入之,判義禁李圭徹,知義禁金應均,同義禁李裕膺·李周喆落點。
兵曹,留都從事官沈相漢。
徐堂輔啓曰,行大司憲金箕晩,持平金聲根在外,執義李世用,掌令權仁成·李錫宙,持平趙定燮牌不進,監察茶時之意,敢啓。傳曰,知道。
以司諫鄭基勉,正言金之有,執義李世用,掌令權仁成·李錫宙,持平趙定燮牌不進,罷職傳旨,傳于徐堂輔曰,只推。
以同副承旨李世器牌不進,罷職傳旨,傳于徐堂輔曰,只推。
徐堂輔,以兵曹言啓曰,今此幸行時,本曹堂上,全數進參,而參議鄭稷朝,有身病,無以備員,令政院稟旨變通,仍令該曹,以在京無故人,口傳差出,待下批牌招進參之地,何如?傳曰,允。許遞,前望入之。
兵曹參議前望入之,鄭泰好落點。徐堂輔,以實錄廳摠裁官意啓曰,本廳郞廳李世用,見帶臺職矣,職務相妨,所帶本職,今姑許遞,仍令該曹,口傳付軍職,使之察任,何如?傳曰,允。
兵曹口傳政事,直閣單李世用。
徐堂輔,以弘文館言啓曰,新除授副校理李泰翼,卽爲牌招察任,何如?傳曰,允。
又以春秋館言啓曰,別兼春秋李冕光,以兵曹正郞,今日軍布上下時,晝仕出去之意,敢啓。傳曰,知道。
又以奉常寺都提調·提調意啓曰,各陵園墓,秋夕祭享所用藥果,煎造後進上看品,藥果二十立,依定式封進之意,敢啓。傳曰,知道。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣,司成金羽休,直講朴周雲,典籍高時勉,俱爲差祭,時無入直之員,以他郞官姑爲代直,何如?傳曰,允。
鄭基會,以訓鍊都監言啓曰,今此幸行時,隨駕武藝別監一百六十二人饌價錢,每人各三錢,門旗手二十八名,每名各一錢五分,依例分給之意,敢啓。傳曰,知道。
又以禁衛營言啓曰,謹依下敎,本營侍衛軍兵等處,乾犒饋之意,敢啓。傳曰,知道。
又以禁衛營言啓曰,本營哨官李健植,身病猝重,勢難察任,改差,何如?傳曰,允。
又以御營廳言啓曰,謹依下敎,本廳侍衛軍兵等處,乾犒饋分給之意,敢啓。傳曰,知道。
又以刑曹言啓曰,卽接公忠監司李秉文文移,則靑陽縣徒一年定配罪人金允甫限滿云矣,取考曹上配案,則允甫,以毆打婦翁罪,癸亥八月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
領中樞府事鄭元容箚曰,伏以自經夏節,宿暑諸症,比前倍劇,新涼纔生,積氣又動,昏眩交作,委頓不省,彈束供公,非所可論,時或來往郊廬,就間調治,而老篤癃甚,日加一日,臣之所帶社稷署奉常寺提擧之銜,職任愼重,虛縻滋悚,玆敢控實仰籲。伏乞俯賜鑑諒,仰稟東朝,竝賜遞解,以便公私焉,取進止。答曰,省箚具悉卿懇。愼節奉慮,所辭兩提擧,今姑勉副,卿其安心調理。仍傳曰,此批答,遣史官傳諭。
上在昌德宮。停常參·經筵。
鄭基會啓曰,合辭許久闕啓,事甚未安,除在外差祭外,未肅拜呈告人員,竝卽牌招,何如?傳曰,允。
傳于鄭基會曰,呈告判義禁許遞,前望入之。
判義禁前望入之,金學性落點。
傳于鄭基會曰,呈告參贊許遞,前望入之。
參贊前望入之,右參贊李是遠落點。
以副校理李泰翼牌不進,罷職傳旨,傳于鄭基會曰,只推。
徐堂輔,以弘文館言啓曰,副校理李泰翼旣有只推之命,卽爲牌招察任,何如?傳曰,允。
鄭基會啓曰,行大司憲金箕晩,持平金聲根在外,執義未差,掌令李錫宙差祭,權仁成,持平趙定燮牌不進,監察茶時之意,敢啓。傳曰,知道。
以司諫鄭基勉,獻納金奭鎭,正言金之有,掌令權仁成,持平趙定燮牌不進,罷職傳旨,傳于鄭基會曰,只推。
以兵曹參議鄭泰好牌不進,罷職傳旨,傳于鄭基會曰,只推。
徐堂輔,以司饔院檢擧提調意啓曰,勅使接見時茶禮,以几器磨鍊,則例以武臣跪進,而自乙未以後,跪進置之,代以饌案床矣,今亦依此擧行之意,敢啓。傳曰,知道。
又以禮曹言啓曰,議政府六曹封進,今十五日秋夕物膳,同日當爲監進,而幸行相値,在前如此之時,有前一日先入之例矣,今亦依此擧行乎?敢稟。傳曰,依此擧行。
又以宗親府言啓曰,十一日,大王大妃殿傳曰,李載冕之爲後於興完,本出於大院君友愛篤至之情,而自朝家言之,在今日豈可使大院君,不以親子爲嗣,而別立族子繼世乎?自內屢以爲言,而固執不回,玆不可不明有成命,中外之論必無異辭矣。李載冕還歸本房,而興完君立後,令宗府擇定入啓事,命下矣。昭考各派,則宣廟第九王子慶昌君九代孫愼五子十歲兒乙經,可合云,以此敦定,而禮斜等節,令該曹依例擧行,何如?傳曰,允。
又以兵曹言啓曰,闕內入直訓鍊都監哨官分所單子,今十五日,當爲書入,而今此幸行相値,勢難入啓,今十四日待番單子啓下,卽爲書入,廵將監軍,以十四日受點人員,十五日至,使之仍察之意,敢啓。傳曰,知道。
又以御營廳言啓曰,本廳別將徐相益,身病甚重,勢難察任,改差,何如?傳曰,允。
上在昌德宮。停常參·經筵。
閔奎鎬啓曰,合辭許久闕啓,事甚未安,除在外·差祭·陳疏外,未肅拜·呈告人員,竝卽牌招,何如?傳曰,允。
傳于徐堂輔曰,禮房承旨,馳詣宗廟·永寧殿·永禧殿·景慕宮,奉審摘奸,仍詣受香諸處奉審,摘奸以來。
傳于徐堂輔曰,今日晝茶禮,當自內親行矣,該房知悉,百官入參置之。
徐堂輔啓曰,大駕詣山陵入齋室後大王大妃殿·王大妃殿·大妃殿問安,何承旨進去乎?敢啓。傳曰,同副承旨進去。
又啓曰,卽者景慕宮官員來言,再明日修改,提調一員,當爲進參,而都提調李裕元,提調永平君昱,俱有身病,不得進參云,提調卽爲牌招,何如?傳曰,提調許遞,前望入之。景慕宮提調前望入之,金大根落點。
大王大妃殿,以司謁口傳下敎曰,今番幸行時,先後廂行伍與衛內衛外百官班次,如有錯亂,及兵曹節目外跟隨與各司皁隷澆雜之弊,則當別般嚴處矣,政院預爲申飭。
傳于李世器曰,吏工換房。
傳于徐堂輔曰,明日出宮內門路,以協陽門爲之。
傳于徐堂輔曰,諸承旨持公事入侍,閣臣·玉堂·別雲劍·兵摠府堂上,同爲入侍。
李奎奭,以兵曹言啓曰,今此幸行時,右邊捕盜大將任泰瑛,以御營大將,後廂隨駕矣,在前如此之時,有他邊大將兼察之例,回鑾間,左邊捕盜大將李景夏,姑令兼察,何如?傳曰,允。
閔奎鎬啓曰,因兵曹草記,今此幸行時,右邊捕盜大將任泰暎,以御營大將後廂隨駕矣。回鑾間,左邊捕盜大將李景夏姑令兼察事允下矣,兼察右邊捕盜大將李景夏,卽爲牌招聽傳敎,何如?傳曰,允。
閔奎鎬啓曰,正言金之有,疏批已下,一體牌招,何如?傳曰,允。
以司諫鄭基勉,獻納金奭鎭,正言金之有,持平趙定燮牌不進,罷職傳旨,傳于閔奎鎬曰,只推。
以司謁口傳下敎曰,明禮宮奴子有完定配。
閔奎鎬,以刑曹言啓曰,以司謁口傳下敎曰,明禮宮奴子有完,定配事,命下矣。謹依下敎,罪人有完,江原道三陟府定配所,卽爲押送之意,敢啓。傳曰,知道。
李世器,以吏曹言啓曰,毓祥宮秋夕祭大祝前掌令趙性鶴,元陵秋夕祭大祝前掌令李肇信,俱無職名,令該曹口傳付軍職,何如?傳曰,允。
兵曹口傳政事,副司果李肇信·趙性鶴已上,竝單付。
徐堂輔,以禮曹言啓曰,卽接奉常寺所報,則東籍親耕田所種稻豆太皮唐黍皮粘粟皮稷,今月晦間,當爲成熟云矣,自上方在諒闇中,依例以攝刈磨鍊之意,敢啓。傳曰,知道。
又以奎章閣言啓曰,明日,卽奎章閣望奉審日次,而幸行相値,不得擧行之意,敢啓。傳曰,知道。
又以奎章閣言啓曰,守宮檢校待敎李容殷,待開門牌招,何如?傳曰,允。
又以實錄廳摠裁官意啓曰,本廳堂上金學性,見帶判義禁矣,纂修之役方張,職務相妨,所帶金吾之任,今姑許遞,何如?傳曰,允。又以承文院都提調意啓曰,使行絡屬文書浩繁,而本院提調數少,知敦寧府事韓正敎,行大護軍吳取善·兪章煥·李源命·金炳雲·徐衡淳·趙獻永,禮曹參判韓啓源,行護軍金翊鎭·尹正求·洪遠燮·金輔鉉,吏曹參判朴永輔,竝還差,同知中樞府事宋廷和,行護軍尹滋悳·徐相鼎,兵曹參判曺錫輿,行護軍金炳奎,寧豐君崔遇亨,行護軍趙秉協·成載瑗·柳厚祚,行承政院都承旨李載元,行護軍朴珪壽,同知中樞府事尹宗善,行護軍趙鳳夏·趙熙哲·洪鍾雲·李升洙·金壽鉉·兪錫煥·嚴錫鼎,竝爲差下,使之察任,行護軍李明迪,年滿七十,依定式減下,何如?傳曰,允。
李奎奭,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
又以都摠府言啓曰,今日入直內三廳,武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以禁衛營言啓曰,山陵幸行時,本營留都事,命下矣。銅龍門哨官李熙德,京中哨官三十名,集賢門別武士李岱俊,西營哨官金碩厚,助番牙兵四十名,廣智營哨官尹喜泰,助番牙兵五十名,新營千摠許奎,騎士將趙羲象,把摠金命求,哨官安榏,敎鍊官金廷瑀,騎士二十五人,兼別破陣二名,京標下軍三十名,率領入直,南別營哨官崔榮顯,別騎衛一人,別牙兵七名,火藥庫哨官萬昌爀,別破陣八名,兼別破陣六名,率領守直之意,敢啓。傳曰,知道。
正言金之有疏曰,伏以臣,以疏逖之蹤,何嘗近似於簪紳之列,而幸會明時,猥占科第,釋褐未幾,忝叨侍從,此豈臣有一分可堪之實也哉?特以感隕居先,夷險不避,乍縻旋遞,不遑言私,今於夢想之外,栢府除音,忽下於旅次棲屑之中,臣於霜坮,已試蔑效,則今此見職,一般綦重,而況當一初爲官擇人之時,如臣無似者,所敢擬於其間哉?外至之評,有不可論,而內省之疚,已無可論,玆敢悉暴衷懇,仰瀆嚴廬之下,乞賜遞斥,俾公器重而私分安焉。臣旣不以官職自居,則何敢贅他,而事在同省,聽聞駭惑,臣於此時,適忝言事之地,則亦何敢以不效無隱之義,自阻仁覆之天哉?竊伏念我殿下,以天縱之聖,御君師之位,睿德日就,仁聞播及中外,帀域含生之倫,莫不延頸拭目,思見至治,則守土之官,亦宜奉承德意,務盡字恤,扶植法綱,以爲一半分分憂之責,而噫,彼沒覺之類,猥叨百里之寄,纔出都門,揚揚使氣,壞綱滅紀,魚肉民生,此臣所以痛恨憂歎,不敢泯默者也。臣之所居道內德源府文科新及第臣金昌倫,唱榜還鄕之路,該府府使臣李敏鼎之兄敏仲,以倡夫二名,使之率去,而昌倫以時當遏密,事體不然之意,拒而不納矣。及夫抵家,敏鼎,以二倡,勒令率之,則爲念官民之分資送二倡,使之歸去,昌倫處事,有何所失,而敏鼎,怒其資送之薄,捉入昌倫之父,紅絲加身,棍笞竝施,至於垂死。昌倫,不勝痛迫,入庭哀乞,則吁,彼敏鼎,不顧朝官,悍校獰卒,拳踢交加,末乃枷其首鎖其足而牢囚之,此則昌倫所遭之梗槪也。夫鄕曲新恩,顧在平常之時,爲官長者,勒令率倡,使之破産,有所不忍,而況此擧國哀遑之時,雖隷臺皁隷之賤,猶知如喪之痛,而敏仲則抑以何心,家蓄優倡,甘蹈不法,敏鼎則渠以佩符之官,不知法禁,挾其威勢,恣行無嚴之習,至於朝官之身被枷鎖,堅囚捕廳,有國以來所未有之變怪也。敏鼎兄弟,當初所爲,已極無嚴,而畢竟駭悖之大關國綱,此若仍置,則紀綱之掃地,法禁之解弛,姑舍,幾百年講明之禮義名分,壞敗無餘,此豈細故也哉?伏願聖明,仰稟東朝,彼李敏仲·敏鼎不法之罪,依律嚴勘,以肅朝綱,以昭法紀焉,臣無任云云。答曰,省疏具悉。其兄則敢於遏密之時,勸人率倡,其弟則忍行誅求之習,虐人之父,畢竟戮辱,加於新恩,節節駭悖,竝不可尋常處之,德源府使李敏鼎,所犯罪狀,嚴査馳啓事,令廟堂分付道臣,爾其勿辭察職。
甲子八月十四日午時,上詣孝文殿。親行晝茶禮入侍時,行都承旨李載元,左承旨閔奎鎬,右承旨李奎奭,左副承旨徐堂輔,右副承旨鄭基會,同副承旨李世器,記事官權膺善·丁觀燮,記注官宋宅薰,別兼春秋金炳翊,原任直提學申錫禧,原任待敎徐相翊,直閣李世用,應敎李正魯,校理吳俊泳,修撰蔡東述,以次侍立。時至,通禮跪啓請出次。上具衰服出齋殿,入孝文殿東夾門,由東階陞詣板位西向立。贊儀啓請俯伏哭。上俯伏哭。少頃,贊儀唱止哭興四拜興平身。上行四拜禮訖,仍詣靈座前北向跪。載元奉香,世器奉爐,上三上香。載元奉爵跪進,上受爵以授世器,世器跪受,奠于靈座前,連獻三爵訖。上降復位。贊儀請俯伏哭。上俯伏哭。少頃,贊儀請止哭興四拜興平身。上止哭行四拜禮訖。贊儀請還齋殿。上還齋殿。諸臣以次退出。
甲子八月十四日申時,上御重熙堂。諸承旨持公事,閣臣·玉堂·兵摠府堂上,同爲入侍時,行都承旨李載元,左承旨閔奎鎬,右承旨李奎奭,右副承旨鄭基會,同副承旨李世器,記事官權膺善·丁觀燮,別兼春秋趙敬夏·洪遠植·李載冕,直閣李世用,檢校待敎鄭範朝·趙成夏·趙寧夏,應敎李正魯,修撰蔡東述,兵曹判書申觀浩,參議鄭泰好,都摠管趙然昌·金世均,副摠管閔致庠·李承輔·金輔鉉·金壽鉉·鄭周應,以次進伏訖。上曰,史官分左右。上曰,諸承旨奏公事。載元曰,臣則工房而無公事矣。奎鎬曰,臣則推考房而無公事矣。奎奭曰,臣則軍士房而無公事矣。基會曰,臣則戶房而無公事矣。世器曰,臣則吏房而無公事,而禮房承旨徐堂輔,以奉審進去矣。臣以代房,有公事一度轉達矣。仍讀奏,廣州府留守金炳冀狀啓訖,跪上,踏啓字後,仍判付,以親啓下禮曹。載元奏曰,旣有兵摠府堂上同爲入侍之命,而兵曹參判曺錫輿,參知洪必謨,副摠管李根永·李容象·李兼熙,不爲進參,事甚未安,何以爲之?敢稟。上曰,置之,可也。上曰,史官就座。仍命退。諸臣以次退出。
上在昌德宮。停常參·經筵。
大駕,詣晝停所,入幕次後,藥房·內閣·政院·玉堂·口傳問安。答曰,知道。仍詣山陵,入齋室後,藥房·內閣·政院·玉堂·朝廷二品,以上六曹堂上口傳問安。答曰,知道。
親祭還入齋室後,藥房·內閣·政院·玉堂·百官奉慰問安。答曰,罔極。還內後,藥房·內閣·政院·玉堂·朝廷二品以上六曹堂上,口傳問安。答曰,知道。
藥房提調最應,副提調李載元啓曰,伏未審日間,聖體,若何?寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。
大王大妃殿·王大妃殿·大妃殿口傳問安。答曰,知道。徐堂輔啓曰,司僕寺內乘來言,捲窓取稟。傳曰,捲三窓。
李世器啓曰,議政府郞廳來言,今日賓廳日次,而幸行相値,不得來會云矣,敢啓。傳曰,知道。
傳于鄭基會曰,判義禁有闕之代,前望入之。
徐堂輔,以禮曹言啓曰,因宗親府草記,十一日,大王大妃殿傳曰,李載冕之爲後於興完,本出於大院君友愛篤至之情,而自朝家言〈之〉,在今日,豈可使大院君,不以親子爲嗣,而別立族子繼世乎?自內屢以爲言,而固執不回,玆不可不明有成命,中外之論,必無異辭矣。李載冕還歸本房,而興完君立後,令宗府擇定入啓事,命下矣。昭考各派則宣廟第九王子慶昌君九代孫愼五子十歲兒乙經,可合云,以此敦定,而禮斜等節,令該曹依例擧行事,允下矣。慶昌君九代孫愼五子乙經,立爲興完君之後,立案成給之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
李世器啓曰,臣以大王大妃殿·王大妃殿·大妃殿問安,進去下直之意,敢啓。傳曰,知道。
傳于徐堂輔曰,山陵親祭時,贊禮禮曹判書,內下虎皮一令賜給,執禮執尊大祝,竝加資,其餘左右通禮以下,竝依庚戌年例施賞。
傳于徐堂輔曰,親祭時亞終獻官,各內下大豹皮一令賜給,禮房承旨加資。
傳于徐堂輔曰,守陵官,內下大豹皮一令賜給,參奉竝陞六,忠義東班職陞敍。
傳于徐堂輔曰,侍陵內侍李相利,內下虎皮一令賜給,進止長番差備,竝不粧弓一張賜給,其餘奠禮以下守護軍,竝依庚戌年例施賞。
傳于鄭基會曰,政官牌招開政,施賞下批。
有政。吏批,行判書尹致定留都,參判朴永輔未肅拜,參議徐承輔進,同副承旨李世器進,啓曰,行判書尹致定留都,參判朴永輔未肅拜,小臣獨政未安,何以爲之?敢稟。傳曰,見窠皆令差出,以李義晉爲執義,趙然友爲應敎,韓鎭棨爲修撰,李源命爲知經筵,朴奎東爲漢城主簿,李載冕爲中學敎授,李鍾正爲東學敎授,睿陵參奉二單李道穡·李鍾應,忠義單安光默,左副承旨徐堂輔,今加嘉善,修撰趙熙一,副司直睦仁會,應敎李正魯以上,今加通政,加資事承傳,兼持平單兪初煥減下。
兵批,判書申觀浩病,參判曺錫輿病,參議鄭泰好進,參知洪必謨守宮,左副承旨李奎奭進,大護軍金應均,護軍南性敎,副護軍鄭稷朝·趙熙一·睦仁會·李正魯,副司果李敏秀,副司猛李斗和,以上竝單付。
徐堂輔,以奎章閣言啓曰,大駕,今已還宮,守宮檢校待敎李容殷,依定式減下,何如?傳曰,允。
李奎奭,以兵曹言啓曰,謹依下敎,隨駕將校軍兵各差備等處,乾犒饋之意,敢啓。傳曰,知道。
又以訓鍊都監言啓曰,謹依下敎,隨駕將官將校軍兵及武藝別監等犒饋,依定奪以乾物磨鍊,分給之意,敢啓。傳曰,知道。
又以禁衛營言啓曰,隨駕本營將校將官軍兵等處,依定奪乾犒饋磨鍊分給之意,敢啓。傳曰,知道。
又以御營廳言啓曰,隨駕將官及駕前別抄將校軍兵等處,依定奪乾犒饋磨鍊分給之意,敢啓。傳曰,知道。
又以摠戎廳言啓曰,今番幸行時,隨駕將校軍兵等處,依定式乾犒饋磨鍊分給之意,敢啓。傳曰,知道。
甲子八月十五日卯時,大駕詣山陵。親祭展謁幸行入侍時,行都承旨李載元,左承旨閔奎鎬,右承旨李奎奭,左副承旨徐堂輔,右副承旨鄭基會,同副承旨李世器,記事官權膺善·丁觀燮,別兼春秋趙敬夏·洪遠植,直閣李世用,檢校待敎鄭範朝·趙成夏·趙寧夏·洪承億·李載冕,應敎李正魯,修撰蔡東述,以次侍立。時至,通禮跪啓請外辦。上具布笠布帖裏布帶,乘輿出宣化門。藥房提調最應,副提調李載元,進前奏曰,侵曉勞動,聖體,若何?上曰,一樣矣。出協陽門,至延英門外,通禮跪啓請降輿。上降輿,步過還乘輿,出肅章門,至仁政門外。通禮跪啓請降輿乘轎。上降輿乘轎,由進善門,出敦化門外。宣傳官跪稟旗幟三行分去行鼓,進發至崇禮門外,宣傳官跪稟鳴金二下鑼鼓作,仍進發至京口,上降轎,乘座馬至慕華峴,上降馬乘轎,以人夫踰峴,復駕馬至弘濟院。命書傳敎曰,龍城府大夫人墓所,遣內侍看審以來。至碌磻峴,又以人夫踰峴,上降轎,乘馬至碑石峴,上降馬,乘轎至黔巖晝停所。通禮跪啓請降轎。上降轎入幄次。傳曰,龍城府大夫人墓所,遣永平君行事,祭文,令文任撰進,恩彦君墓,月山大君墓遣承旨致祭。傳曰,京畿監司,率各務差使員,來待于陵所。少頃,兵曹判書申觀浩,進軍令三吹訖。通禮跪啓請外辦。上出幄次,仍詣碑閣奉審訖。通禮跪啓請乘轎。上乘轎,進發至山陵洞口外,宣傳官啓稟鳴金三下鑼鼓止。至下輦所,通禮跪啓請降轎。上降轎,乘輿至齋殿門外。通禮跪啓請降輿。上降輿入齋殿。傳曰,隨駕軍兵,令各其營乾犒饋分給。傳曰,右副承旨,馳詣禧陵·孝陵,奉審以來。少頃,通禮跪啓請外辦。上改具衰服以出,乘輿至紅箭門外。通禮跪啓請降輿。上降輿,入就位俯伏哭,止哭行四拜禮訖,仍詣陵上碑閣·丁字閣奉審訖,入小次。親祭時至,通禮跪啓請行禮。上出次,入就位俯伏哭,止哭行四拜禮,詣尊所,仍詣靈座前,行初獻禮。大祝讀祝訖。上降復位。亞獻官左議政李裕元,行亞獻禮。終獻官右議政任百經,行終獻禮訖。上俯伏哭行四拜禮,仍詣望燎位,望燎訖。贊禮跪啓請禮畢。上還入小次。辭陵時至,通禮跪啓請出次。上詣版位俯伏哭,止哭行四拜禮訖,上出紅箭門外。通禮跪啓請乘輿,上乘輿。左議政李裕元,右議政任百經,進前奏曰,親祼山陵,哀慕益新,侵曉勞動,聖體,若何?上曰,一樣矣。還至齋殿門外,通禮跪啓請降輿。上降輿,入齋殿。傳曰,京畿監司,率各務差使員入侍。傳曰,自陵洞口,至崇禮門外,捧上言。傳曰,京畿監司率各務差使員,還宮時,晝停所待令。還宮時至,通禮跪啓請外辦。上改具布笠布帖裏布帶,出齋殿門外。通禮跪啓請乘輿。上乘輿至降輿所。通禮跪啓請降輿乘轎。上降輿乘轎,仍出洞口外。宣傳官啓稟鳴金二下鑼鼓作,仍進發至黔巖晝停所。通禮跪啓請降轎。上降轎入幄次後,傳曰,京畿監司,率各務差使員入侍。京畿監司,率各務差使員入侍時,右副承旨鄭基會,記事官丁觀燮,別兼春秋趙敬夏·洪遠植,京畿監司趙在應,地方官楊州兼任一路都差使員,富平府使趙秉燮,道路橋梁差使員,始興縣令閔禹世,地方官高陽郡守尹守淵,日傘奉持差使員,延曙察訪李時豊,待令馬差使員,慶安察訪李運昌,以次進伏。趙秉燮,竝各奏職姓名訖。上曰,監司進前。在應進前奏曰,畿邑許多痼弊實難一一仰達,而最是北漢平倉餉還,爲畿邑切骨之冤,自昨年摠廳節目之後,臣營毋得管攝竟至全數上城,蓋其轉輸之難,遠爲百餘里,近不下六七十里,計其在途納倉之費,原納之外,又甚夥多所以鶉鵠盈庭,課日呼訴,渙散之慮,迫在朝夕,非但民情之萬萬矜悶,因此而列邑艱棘之憂,有不可勝言,一依己未大僚筵奏,竝全數捧留本邑,只以耗雜費輸納之意,永爲定式,則環畿甸幾萬生靈,擧可蒙一元再造之澤,故敢此仰達矣。上曰,令廟堂稟處,可也。又所啓,向以臣營列校自辟邊將一窠,疏請蒙允,而以長峰,永屬自辟窠矣,軍校數多,依例待瓜差送,則年老居末之類,將不得均霑曠絶之澤,若定爲一年遷轉之窠,則可無向隅之歎,故敢此仰達矣。上曰,依爲之。上命退,諸臣以次退出。少頃,通禮跪啓請外辦。上出幄次,通禮跪啓請乘轎,上乘轎。宣傳官跪啓請鳴金二下鑼鼓作,仍進發至碌磻峴·慕華峴,竝以人夫踰峴,復駕轎至崇禮門。宣傳官啓稟鳴金三下鑼鼓止。上入崇禮門,由敦化門·進善門·肅章門,至延英門外。通禮跪啓請降轎。上降轎步過,乘坐馬入協陽門,宣化門還內。命出信箭。諸臣以次退出。
上在昌德宮。停常參·經筵。
翌日,大殿·大王大妃殿·王大妃殿·大妃殿,內閣·政院·玉堂口傳問安。答曰,知道。
大殿,朝廷二品以上·六曹堂上,單子問安。答曰,知道。
藥房都提調李裕元,提調最應,副提調李載元啓曰,親祼山陵,哀慕益新,向晩回鑾,勞動旣多,伏未審夜間,聖體,若何?寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。
李奎奭啓曰,合辭許久闕啓,事甚未安,除在外外,未肅拜呈告人員,竝卽牌,何如?傳曰,允。
判義禁前望入之,李敦榮落點。
傳于李奎奭曰,幸行時之捧上言,數甚夥多,而其中或有可施者,又有虛實相蒙者,竟作下吏之利竇,亦豈無向隅之歎乎?不可一任喉院存拔,令廟堂關飭各該道臣,十分詳査,別具以聞。
傳于李奎奭曰,承旨竝許遞,前望入之。
承旨前望入之,李承輔·洪淳大·李奎奭·趙埰·鄭泰好·宋熙正落點。
李世器啓曰,新除授行都承旨李承輔,左承旨洪淳大,右承旨李奎奭,左副承旨趙埰,右副承旨鄭泰好,同副承旨宋熙正,竝卽牌招,何如?傳曰,允。
注書權膺善病代,以李泰永爲假注書。
以平安監司洪祐吉啓本,罪人徐相朝定州牧到配事,傳于李奎奭曰,放送。
李世器啓曰,卽者別兼春秋洪遠植,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李奎奭啓曰,左右史不可不備,別兼春秋金炳翊·南一愚·趙敬夏·李載冕,竝卽牌招,推移入直,何如?傳曰,允。
又啓曰,行大司憲金箕晩,執義李義晉,持平金聲根在外,趙定燮,掌令權仁成·李錫宙牌不進,監察茶時之意,敢啓。傳曰,知道。以司諫鄭基勉,獻納金奭鎭,正言金之有,掌令權仁成·李錫宙,持平趙定燮牌不進,罷職傳旨,傳于李奎奭曰,只推。
以右副承旨鄭泰好牌不進罷職傳旨,傳于李奎奭曰,只推。
李奎奭啓曰,卽者義禁府都事來言,時囚罪人徐相復·朴希淳等,當爲嚴刑發配,而判義禁李敦榮未肅拜,次堂例不得擧行云,判義禁卽爲牌招,何如?傳曰,次堂擧行。
兵曹口傳政事,護軍李載冕,副護軍閔奎鎬以上,竝單付。
禮曹謝恩使拜表吉日,來九月二十九日巽時,方物封裹,同月二十四日推擇。啓。
洪淳大,以宗親府言啓曰,璿源譜略修正事,命下矣。大妃殿世譜中,永恩府院君贈職,當爲入錄矣,一體修正之意,敢啓。傳曰,知道。
又以宗親府言啓曰,國朝御牒書寫官李寅臯卒逝,其代差出,使之擧行,何如?傳曰,允。
又以弘文館言啓曰,新除授應敎趙然友,修撰韓鎭棨,竝卽牌招,何如?傳曰,允。又以實錄廳摠裁官意啓曰,本廳堂上李敦榮,見帶判義禁矣,纂修之役方張,職務相妨,所帶金吾之任,今姑許遞,何如?傳曰,允。
又以奉常寺都提調意啓曰,祭享所用秋等中脯,今八月十六日始造之意,敢啓。傳曰,知道。
李奎奭,以兵曹言啓曰,今八月十七日,武臣堂上朔試射日次,而國忌齋戒相値,不得爲之意,敢啓。傳曰,知道。
行大護軍兪章煥疏曰,伏以臣,猥膺專對之命,行將辭陛矣。念臣父母墳墓,在於京畿龍仁地,而間因事會,久闕省掃,今當遠離,益切霜露之感,玆敢暴情懇,干瀆崇聽。伏乞仰稟東朝,許臣旬日之暇,俾伸至情,千萬顒祝,臣無任云云。答曰,省疏具悉。卿其往省焉。
別兼春秋洪遠植疏曰,伏以臣,卽接家信,則臣父素患積滯之祟,當此換節之際,寧日恒少,自日昨忽添輪感,一倍孔劇,委頓床玆,惟事刀圭,臣聞報煎灼,不能自安,玆敢猥陳短章,徑出脩門。伏乞聖慈,俯垂鑑諒,仰稟東朝,亟遞臣別兼之銜,以便救護,仍治臣擅離之罪,以昭法紀焉,臣無任云云。〈答曰〉省疏具悉。爾其勿辭救護。
上在昌德宮。停常參·經筵。
趙埰啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
傳于洪淳大曰,仁陵陵上莎草修改時,監董大臣以下,除下直進去。
以別兼春秋金炳翊·南一愚·趙敬夏·李載冕牌不進,罷職傳旨,傳于趙埰曰,只推。
洪淳大啓曰,左右史不可不備,別兼春秋金炳翊·南一愚·趙敬夏·李載冕,旣有只推之命,竝卽牌招,推移入直,何如?傳曰,允。
傳于趙埰曰,御營大將,率摠戎廳旗鼓朝房留陣。
傳于趙埰曰,右尹有闕之代,護軍愼尙欽除授。
吏曹口傳政事,右尹單愼尙欽除授事承傳。
注書丁觀燮病代,以安驥泳爲假注書。
大王大妃殿傳于宋熙正曰,今因祠院保率事,有所申飭者,士夫家墓村養戶之無限,實爲軍丁虛額之弊源矣。南延君墓村,至於數百戶之多,軍役還上,無一應役,而本邑視以當然,初不擧論,大院君,每以此事,憂悶不安,以爲來頭投入者,將不知幾倍云,此豈大院君本意乎?令本道申飭該邑,元定守墓外,一倂充定軍還戶役,以示法行一切之意,而士夫家墓村養戶,一一査括,充完軍額,勿敢復蹈前習之意,令廟堂行會,嚴飭諸道,修成冊啓聞。大王大妃殿傳于宋熙正曰,惟我國朝,崇儒重道,四五百年,聲明文物,燦然大備,而士林之尊慕昔賢,建院立祠,本出於講習其學,昌明其道,則朝家之從而賜以額號,給以田結保屬,意甚盛也,恩至厚也。奈其末流之弊,有不勝言,絃誦之聲,寂而無聞,酒食之爭,作爲勝事,逃避軍伍者,半入保額,侵虐平民者,公行推捉,惟利是求,轉相仿效,私設疊設,在處相望,憑藉嚇喝,爭鬨不息,祠院本意,寧有是哉?昔賢有知,必不肯顧歆其祀而安其褻瀆矣。此不可不大加釐正,痛革陋習,以謝賢人君子之靈矣。從玆以往,如有憑藉祠院,侵虐平民者,則詞訟之間,必無不爲現露之理,營邑無敢掩置,一一摘發登聞,重律嚴繩,勿復齒於士流,賜額書院,自備田三結,依法典免稅外,如有自備之未滿三結,而濫以民結充數者,一切摘發釐正,院生保率,雖有定式,而亦不無參差過多之弊,院僕庫直等緊切名色,自廟堂畫一定額,而其外則一切裁革,悉充軍額。鄕賢祠,本非額院,則安有保率名色乎?一倂刪汰簽丁,而官封祭需之禮曹許題,事極無謂,從今嚴飭防塞,年前大臣,曾有福酒村革罷之奏矣,曾未幾年,弊復如前云,令其所在各邑,修報成冊,以爲復申前禁,凡係祠院之疊設私設,一切嚴立防禁,更勿濫雜,如有冒禁,斷當隨卽毁撤,繩以重律之意,定式遵行事,令廟堂,行會諸道,可也。
趙埰啓曰,行大司憲金箕晩,執義李義晉,持平金聲根在外,趙定燮,掌令權仁成·李錫宙牌不進,監察茶時之意,敢啓。傳曰,知道。
以司諫鄭基勉,獻納金奭鎭,正言金之有,掌令權仁成·李錫宙,持平趙定燮牌不進罷職傳旨,傳于趙埰曰,只推。
洪淳大,以議政府言啓曰,大王大妃殿傳曰,書院鄕祠之設,或以道學節義,或以勳業事功,無非後人尊慕酬報之誠,而法施勞定,勤事捍患,實是祀典之所當擧者也。然而疊設私設之自有禁制,慮其瀆濫之流弊也。冒禁建設,近來尤甚,閑丁之投托,雜流之憑藉,貽害民邑,種種不一,思欲痛加釐正,屢飭修上成冊矣。今雖齊到,而詳略不等,凡其疊設之可減,私設之可撤,今當斟量裁處,而成冊之尤甚疏略者,有難憑考,自廟堂,或參考禮曹文案,或更關該道詳報,爛漫商確,斷以禮制,其存其撤,劃成一副規模,斯速稟定施行,俾無瀆褻淆雜之弊事,命下矣。祠院疊設私設之爲當禁,法意則然,而今下慈敎,其於崇植尊尙,與夫截濫裁複,辭旨光大,孰不欽仰,而第念此事之合有變通,非無衿紳間論說,而積久因循,以至于今者,非但未遑而然矣,先甲後庚,厥有經訓,從今爲始,凡疊設私設,申明舊制,一切禁斷,鄕賢祠祭需之圖得禮曹關文,必令官封,濫觴所由源也。倂停之,賜額書院,法典所載募入定額外,踰越處及私設之院,鄕賢之祠,募入名色,各地方官,親執文簿,釐正刪汰,一一簽丁後,道臣具成冊啓聞之意,行會,何如?傳曰,允。
又以議政府言啓曰,傳曰,幸行時之捧上言,數甚夥多,而其中或有可施者,又有虛實相蒙者,竟作下吏之利竇,亦豈無向隅之歎乎?不可一任喉院存拔,令廟堂關飭各該道臣,十分詳査,別具以聞事,命下矣。謹依下敎,分類下送於各道四都,使之廣探,摭實登聞,而五部則令漢城府擧行之意,敢啓。傳曰,知道。
宋熙正,以戶曹言啓曰,山陵親祭時,奠禮以下守護軍,竝依庚戌年例施賞事,命下矣。取考庚戌謄錄,則本曹無此例,不爲擧行之意,敢啓。傳曰,知道。
洪淳大,以實錄廳摠裁官意啓曰,本廳郞廳李正魯·趙熙一陞資,其代副司直韓龍敎·沈相漢差下,令該曹口傳啓下,使之察任,何如?傳曰,允。
吏曹口傳政事,實錄記注官二單韓龍敎·沈相漢,以上竝單付。
洪淳大,以迎接都監言啓曰,本都監郞廳尹成鎭,奉命在外,其代以兵曹正郞任冕鎬差下,李國寧,有回避勅使之嫌改差,其代以平市署主簿李秉奭差下,使之察任,何如?傳曰,允。
又以承文院都提調意啓曰,院吏文學官李斗和呈遞代,幼學李運在差下,使之付軍職,冠帶常仕,何如?傳曰,允。
又以兵曹言啓曰,龍虎營御前前排廵牢等處賞格木,謹依成冊,判下頒給之意,敢啓。傳曰,知道。
又以兵曹言啓曰,謹依判下成冊,今此山陵幸行時,元內吹車完哲等三十名處,木各一疋題給之意,敢啓。傳曰,知道。
又以禁衛營言啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
又以御營廳言啓曰,御前前排軍七十二名等處賞木,謹依成冊判下分給之意,敢啓。傳曰,知道。
又以都摠府言啓曰,今日入直內三廳,武兼禁軍及軍兵等,當爲中日習射技放,而國忌齋日相値,不得設行之意,敢啓。傳曰,知道。
又以義禁府言啓曰,以平安監司洪祐吉啓本,徐相朝定州牧到配事,判付內,放送事,命下矣。徐相朝卽爲放送之意,分付該道道臣,何如?傳曰,允。
又以義禁府言啓曰,朴希淳·徐相復,各嚴刑一次遠惡島定配,三倍道當日押送事,承傳啓下矣。朴希淳·徐相復,各嚴刑一次,訊杖第三十度後,朴希淳全羅道靈光郡荏子島,徐相復羅州牧〈薪〉智島定配,三倍道當日押送,而以承傳內辭意,具罪目,依例發遣府羅將,押送于各其配所,何如?傳曰,允。
上在昌德宮。停常參·經筵。
夜三更四更,灑雨下雨,測雨器水深四分。
宋熙正啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
傳于宋熙正曰,呈告及有實病摠管許遞與未差之代,前望單子入之。
摠管前望單子入之,副摠管閔致庠·李豊翼·尹宗善落點。
以別兼春秋金炳翊·南一愚·趙敬夏·李載冕牌不進罷職傳旨,傳于洪淳大曰,只推。
洪淳大啓曰,左右史,不可不備,別兼春秋金炳翊·南一愚·趙敬夏·李載冕,旣有只推之命,竝卽牌招,推移入直,何如?傳曰,允。
宋熙正啓曰,大司憲金箕晩,執義李義晉,持平金聲根在外,趙定燮,掌令權仁成·李錫宙牌不進,監察茶時之意,敢啓。傳曰,知道。
以司諫鄭基勉,獻納金奭鎭,正言金之有,掌令權仁成·李錫宙,持平趙定燮牌不進罷職傳旨,傳于宋熙正曰,只推。
宋熙正,以訓鍊都監言啓曰,本局別將李章濂,身病猝重,勢難察任,改差,何如?傳曰,允。
又以義禁府言啓曰,今此慶科增廣文武科初試時,本府都事,皆爲赴擧,只有武都事一員,當直入直,而本府入直都事回公都事及文一二所武一二所禁亂都事,無以推移,假都事六員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
李奎奭啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
洪淳大啓曰,左副承旨趙埰,今日不爲仕進,卽爲牌招,何如?傳曰,允。
傳于洪淳大曰,勅奇在邇,畿邑事弊,不可不念,二十八日幸行,進定於二十五日。
傳于洪淳大曰,健元陵·綏陵親祭後,景陵亦爲親祭矣。該房知悉。
以司謁口傳下敎曰,今番幸行時,別雲劍,隨駕閣臣仍用。
以別兼春秋金炳翊·南一愚·趙敬夏·李載冕牌招不進罷職傳旨,傳于趙埰曰,只推。
傳于洪淳大曰,政官牌招開政,如有違牌,勿爲坐望。
傳于洪淳大曰,呈告經筵春秋泮長竝許遞,今日政差出。
傳于洪淳大曰,幼學李愼五,今日政初仕擬入。
洪淳大,以吏曹言啓曰,慶科增廣文科別試初試試官,當爲磨鍊,而參判朴永輔未肅拜,令政院牌招,以爲同參開坐之地,何如?傳曰,允。
傳于趙埰曰,監董大臣以下留待。
傳于趙埰曰,監董大臣以下入侍。
趙埰啓曰,左右史,不可不備,別兼春秋金炳翊·南一愚·趙敬夏·李載冕旣有只推之命,洪遠植由限已過,竝卽牌招,推移入直,何如?傳曰,允。
又啓曰,行大司憲金箕晩,執義李義晉,持平金聲根在外,趙定燮未署經,掌令權仁成·李錫宙牌不進,監察茶時之意,敢啓。傳曰,知道。以掌令權仁成,李錫宙,獻納金奭鎭,正言金之有牌不進,罷職傳旨,傳于趙埰曰,只推。
李奎奭啓曰,慶科增廣別試武科初試,一所試官鄭海尙,謂有情勢,奉招闕外,陳疏到院矣。原疏雖不得不捧入,前後飭敎,何等截嚴,而屢度催促,無意承膺,事體所在,誠極未安,從重推考,何如?傳曰,允。
有政。吏批,行判書尹致定進,參判朴永輔進,參議徐承輔進,左副承旨趙埰進。
趙埰,以吏曹言啓曰,思陵令薛秉周,除拜過限未肅拜,改差,何如?傳曰,允。
以趙熙一爲兵曹參議,洪軒鍾爲刑曹參議,成載玉爲大司成,李宜翼爲判義禁,徐堂輔爲同春秋,韓兢烈爲刑曹佐郞,徐相億爲思陵令,金輔根爲分內醫提調,李愼五爲懿陵參奉,兼持平尹成鎭減下,承文提調三十二單韓正敎·吳承善·兪章煥·金炳雲·李源命·徐衡淳·趙獻永·韓啓源·金翊鎭·尹正求·洪遠燮·金輔鉉·朴永輔·宋廷和·尹滋悳·徐相鼎·曺錫輿·金炳奎·崔遇亨·趙秉協·成載瑗·柳厚祚·李載元·朴珪壽·尹宗善·趙鳳夏·趙熙哲·洪鍾雲·李升洙·金壽鉉·兪錫煥·嚴錫鼎,承文提調李明迪減下。兵批,判書申觀浩進,參判曺錫輿進,參議洪必謨,參知趙熙一,竝未肅拜,右承旨李奎奭進,判府事單徐衡淳,護軍徐堂輔,副護軍鄭基會·李世器·李鍾淳,副司猛李運五,以上竝單付。
再政。以趙錫麟爲光陵令,李應呂爲奉常主簿,兵曹參議單洪必謨,參知單趙熙一,故學生徐有敦贈吏參例兼,故府使徐懋修贈吏議,已上,同春秋徐堂輔兩代。
三政。以洪漢鍾爲章陵令。
四政。以李容恢爲貞陵令。
五政。以金馨淳爲造紙別提。
六政。以咸遇順爲典設別提。
趙埰,以禮曹言啓曰,今此增廣文科初試一所,設場於本曹矣。上直郞廳,依例朝房移直之意,敢啓。傳曰,知道。
又以禮曹言啓曰,卽接宗廟署所報則今此慶科增廣文科初試時,本署官員,俱爲觀光云矣。依定式本曹正郞姜履浩,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則今此慶科增廣文科初試時,本署官員,俱爲觀光云矣。依定式本曹佐郞金秉洙,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則今此慶科增廣文科初試時,本殿官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。又以禮曹言啓曰,卽接景慕宮官員所報,則今此慶科增廣文科初試時,本宮官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接山陵參奉所報,則今番幸行時,兩參奉陞六,執事忠義陞敍,新除授參奉與忠義,姑未赴任,而今此慶科增廣文科初試時,兩參奉及執事忠義,俱爲觀光云矣。忠義赴擧代假官,依前例自臣曹別單單付以入,而參奉赴擧代,假官一員,令吏曹口傳差出,以爲替直後赴試之地,何如?傳曰,允。
又以孝文殿享官意啓曰,今此慶科增廣文科初試時,參奉李喬鎭·南學淵,忠義李濟龜·李載英·金炳耆·李顯中,皆爲赴擧矣。自二十日至二十三日,參奉代假官一員,忠義代假官二員,令該曹該府,依例差出,使之入番察任,何如?傳曰,允。又以承文院都提調意啓曰,今此慶源交易房屋被焚,因該地方官,請砍伐木賞給材木事,北京禮部回咨,纔已正書,奉御押後,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
李奎奭,以兵曹言啓曰,今八月二十日,文臣朔試射日次,而訓鍊院慕華館慶科增廣武科初試,俱爲試場,不得爲之之意,敢啓。傳曰,知道。行護軍鄭海尙疏曰,伏以臣以無似,年前猥參考講之席,竟至僨誤,而薄譴旋宥,至今追惟,惶汗猶浹,不自意試意排擬,又在於訟諐之中,庚牌儼臨,臣誠忸蹙,罔知措躬之所,若諉以試體之文武有異,自同無故,恬然冒膺,則豈不爲淸朝之所疵顈,而一世之所嗤點哉?百爾思量,不敢爲進身之計,忙控短章,仰瀆崇聽。伏乞聖慈,特許永削臣試官之望,以存昏謬不職者之戒焉,臣無任云云。答曰,省疏具悉。試牌體重,卽爲入來。
甲子八月十九日酉時,上御重熙堂。大王大妃殿垂簾,監董大臣以下入侍時,左副承旨趙埰,假注書李泰永,記注官任膺模·宋宅薰,監董大臣李裕元,觀象監提調鄭基世,繕工監提調金炳喬,禮曹判書金世均,以次進伏訖。大王大妃殿曰,史官分左右。裕元進前奏曰,晨涼午熱此時,聖體,若何?上曰,一樣矣。裕元曰,寢睡水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,莎草自辰時始役,至午後竣事,而夏間潦雨損缺處,多蘇生,然卯方則新補甚鉅,己酉丑方,間間修補,午方不爲補缺矣。比以五月奉審時圖形看之,今番之役,稍簡矣。大王大妃殿曰,五月奉審時,進覽圖形,而尙此悚悶矣。今多蘇生,又爲補完,誠爲萬幸,此後更無枯損之慮乎?裕元曰,臣等亦憧憧於後日之慮,申飭陵官,各別灑水於晨夕之間,使之着根矣。大王大妃殿曰,他處陵寢,別無是頉,而仁陵莎草,每每枯損,誠甚悚惶矣。裕元曰,臣於年前,以雲監提擧,奉審時,亦爲進詣,而果如慈敎矣。大王大妃殿曰,莎草之每每枯損,何爲以致此乎?裕元,顧謂世均曰,陵上莎封,稍高而然乎?世均曰,庚申·辛酉,年年修改,而其時以稍高也,故慮有此患,稍圓其形而改築之矣。裕元曰,圓其形而修改,認以無頉矣,未幾如此,則今番修補,雖曰完固,後之無頉,又何可預料乎?所以臣等,極悚懍矣。大王大妃殿曰,今番修改,如盡心擧行,則必有實效矣。裕元曰,臣等悉心擧行,而廣留,亦誠勤董役矣。大王大妃殿曰,往來程途,雖是不遠,而所經處農形,何如?裕元曰,往來之間,見一田一畓,則雖不廣見,推以知之矣。臣所見處各穀,擧皆入實,而昨夜之雨,似是退霜之漸,則其豐登可占矣。大王大妃殿曰夜雨慮或過注,仍卽開霽,似無害於各穀矣。裕元曰,夜雨適注,趁朝夬霽,非但役事之善就,各穀與菜種,竝皆茁盛矣。大王大妃殿曰,勅奇今始的至矣,京城下馬,可在於何間乎?裕元曰,臣於閤外,取見灣尹箕伯狀啓謄報,則勅使,今月十四五日間,到瀋陽云矣,臣待罪灣府,再次支勅,又於年前,以海伯亦經是事,而勅行到瀋後,七八日到柵,留柵數日,仍爲渡江,以此推之,來月初旬間,似當京中下馬矣。大王大妃殿曰,渡江後,第幾日入京乎?裕元曰,勅使渡江後,遠接使,自義州至京中,當排站啓聞,而狀啓來到後,詳知其排日矣。大王大妃殿曰,今番勅使,何以如此遲滯,或非阻水乎?裕元曰,臣以節使赴燕時見之,則彼地塗路多水,冬節則氷程也。故來往甚便宜,而若當夏潦,則跋涉甚難,勅行遲滯,必由是矣。大王大妃殿曰,今則潦炎已過,勅行當無事來往,甚豁然也。裕元曰,然矣。大王大妃殿曰,史官就座。仍命大臣先退。又命退,諸臣以次退出。
上在昌德宮。停常參·經筵。
藥房提調最應,副提調李承輔啓曰,伏未審日間,聖體,若何?寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。
大王大妃殿·王大妃殿·大妃殿,口傳問安。答曰,知道。
李奎奭,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
趙埰啓曰,合辭許久闕啓,事甚未安,除在外外,未署經試所進去外,未肅拜呈告人員,竝卽牌招,何如?傳曰,允。
洪淳大啓曰,議政府郞廳來言,今日賓廳日次,而領議政趙斗淳,左議政李裕元,右議政任百經,有身病,不得來會云矣,敢啓。傳曰,知道。
傳于洪淳大曰,故判書趙秉夔延諡改題主日,遣承旨致祭。
傳于洪淳大曰,南延君祠版致祭時祭文,令文任撰進。
傳于洪淳大曰,今番幸行時,諸般擧行,依京擧動例爲之,務從省約,出還宮時,植炬置之,凡係役民事,皆以儲置米會減,十里外斥堠伏兵傳語軍置之,外驛補把亦爲除之事,分付。
傳于洪淳大曰,今番幸行時,護軍李載元別隨駕。
以司謁口傳下敎曰,今番幸行時,各陵攝行祭獻官,以吏判內閣提學塡差。
大王大妃殿傳于洪淳大曰,雜科之設,亦自關係不輕,而挽近循私,遂成痼弊,抱才修藝者,每見沈屈,工於干囑者乃得入格,所以晝宵經營,只在鑽剌谿逕,廢閣課業,漫不攻習,供奉御藥,事大交隣,其重何如,而醫官則不識脈理藥性,譯員不辨漢音滿語,以至陰陽科律科,無非有國之不可闕者,而胡塗荒疏,莫有精通鍊熟,此皆試取不如法式之弊也。見今雜科不遠,玆以預飭各該堂上及諸司提調,主試之日,精白秉公,按法依式,無敢循私,自致後悔之意,各別申飭。
傳于趙埰曰,禁衛大將許棨摠戎使李景夏,武一二所試官加差下,除謝恩進去。
趙埰啓曰,摠戎使李景夏,以武二所試官,慕華館今方出去矣。所佩密符及兼帶,左邊捕盜大將命召及大將牌·傳令牌,何以爲之?敢稟。傳曰,仍佩往來。
傳于趙埰曰,試所進去同義禁許遞,前望單子入之。
同義禁前望入之,李景夏落點。
趙埰啓曰,行大司憲金箕晩,執義李義晉,持平金聲根在外,趙定燮未署經,掌令權仁成·李錫宙牌不進,監察茶時之意,敢啓。傳曰,知道。
以掌令權仁成·李錫宙,獻納金奭鎭,正言金之有牌不進,罷職傳旨,傳于趙埰曰,只推。
以別兼春秋金炳翊·南一愚·趙敬夏·李載冕牌不進,罷職傳旨,傳于洪淳大曰,只推。
洪淳大啓曰,今二十五日健元陵·綏陵·景陵親祭祭文,當爲製進,藝文提學朴珪壽,待明朝牌招,使之製進,何如?傳曰,允。
又啓曰,今此幸行時,何大臣留都乎?敢稟。傳曰,領敦寧爲之。
兵曹,以金輔根爲留都大將。
洪淳大,以議政府言啓曰,卽見禁衛營所報,則以爲營儲枵蕩,支放未下,洽爲四萬餘兩,而措濟沒策,極爲遑汲,就本營所樁銀貨一萬七千二百餘兩中,姑令挪用,待紓力還充爲辭矣。銀子,是儲胥中最重之需也,不當有請輒施,而該營支放之闕,今半年于玆矣,不可不權宜措濟樁銀中限一萬兩,姑令挪移,而待新捧劃卽還充事,分付,何如?傳曰,允。
大王大妃殿傳于洪淳大曰,卽見政府草記,則禁營營用罄竭,不可不動出樁銀云,大抵各營事勢,何爲而至於此乎?此豈一朝一夕之事乎?需用之節濫,惟在主將之能否,則罄竭如彼,誰當執其咎乎?初非戎務之所關,而工作興造之紛然不息,此爲耗費之尾閭,而外他挪貸欠逋,又復莫可收拾,如是而輒稱罄竭,甚至支放不繼,軍卒怨恨設營本意,其果如此乎?此後各營所謂不恒上下,移送新營之物,一切關由廟堂,然後施行,而如有如前濫雜之弊,則此自關係師律,其各惕念事,分付。
洪淳大,以禮曹言啓曰,卽接四館所牒呈,則庚申七月秋到記,殿講入格給二分幼學尹夔善,壬戌七月秋到記,殿講入格給一分幼學趙秉大,甲子四月春到記,殿講入格給二分幼學尹皞燮,給一分生員丁達敎,俱以講經生,兼有製工,而尹夔善則辛酉式年文科會試時,遭艱陳試,竝於今番增廣文科,從願許赴事報來矣,製述講經,直赴會試及給分人,勿論增式年別試,從願許赴事,載在法典,幼學尹夔善等四人,依例許赴於今此增廣文科初試,使之較藝等第之意,分付,何如?傳曰,允。
又以禮曹言啓曰,卽接四館所牒呈,則甲子八月秋到記殿講入格幼學鄭元時,幼學安秉鐸,製述入格進士韓致益以上,直赴殿試。壬戌九月廣州府應製入格進士金永壽,癸亥正月人日製入格幼學黃學秀,進士李善浩,同年三月三日製入格進士金永穆,同年七月七夕製入格生員黃文淵,同月秋到記製述入格進士朴孝憲,同年八月九日製入格幼學洪在祐,生員尹容善,幼學崔柄建,同年十一月柑製入格幼學趙,生員李命宰,甲子四月人日製入格生員韓致肇,幼學李敦夏,同月璿派儒生應製入格幼學李載晩,幼學李世根,同月春到記製述入格進士申泰鼎,進士徐相朝,同年五月三日製入格幼學朴學斗,同年七月七夕製入格生員朴齊弘,同年八月秋到記製述入格進士李龍雨,生員金翊周以上,直赴會試,癸亥正月人日製入格幼學林顯相,幼學權基祜,同年三月三日製入格生員鄭龍和,同年七月七夕製入格幼學洪翰鍾,同月秋到記製述入格幼學李承泰,同年八月九日製入格幼學宋瑗浩,幼學洪尙杰,幼學徐正淳,同年十一月柑製入格幼學洪承祜,幼學金裕成,甲子四月人日製入格幼學李台鼎,幼學金起泰,同月璿派儒生應製入格幼學李興淳,進士李需冕,幼學李淵膺,同月春到記製述入格幼學金永奭,同年五月三日製入格幼學李柄休,幼學尹滋正,同年七月七夕製入格幼學金奭達·金龍淵·朴齊肯,生員李憲基,同年八月秋到記製述入格進士金秉洙·林命相·李泰應以上,給二分,癸亥八月九日製入格幼學李升淳,幼學金致國,生員洪祐衍,幼學車鍵庸,甲子四月人日製入格幼學李鎬俊,幼學趙秉轍,幼學閔升鎬,幼學李徹夏,同月璿派儒生應製入格幼學李完鎭,幼學李容根,同月春到記製述入格幼學申道熙,幼學鄭海吉,同年五月三日製入格幼學劉達淳,幼學孔命鎭,同年七月七夕製入格幼學張聖元,幼學沈相學,幼學金宗翰,幼學呂渭龍以上,給一分事命下,竝於今番分等許赴事報來矣。幼學鄭元時等三人,直赴於今此增廣文科殿試,進士金永壽等二十一人,許赴於增廣文科覆試,幼學林顯相等四十三人,許赴於增廣文科初試,使之較藝等第之意,分付,何如?傳曰,允。
又以禮曹言啓曰,大小科陳試人,草記許赴事,曾有定式矣。己未九月九日製入格給二分生員南宮鍈,庚申十月柑製入格給二分幼學吳孟琚,辛酉二月春到記製述入格給二分進士韓用範,俱爲遭艱陳試,今已闋制,壬戌三月三日製入格給一分幼學李敎元,遭制陳試,同年七月七夕製入格給二分進士金鳳鎬,同年八月庭試初試時,禁府都事,奉命在外,陳試矣。生員南宮鍈等五人,依例許赴於今此增廣文科初試,使之較藝等第之意,分付,何如?傳曰,允。
趙埰,以武一所試官意啓曰,臣所今日平明開場,而擧子捧單數,三十六人矣,先自木箭試取之意,敢啓。傳曰,知道。
又以武二所試官意啓曰,臣所今日平明開場,擧子捧單數爻,爲二十九人矣,先自木箭試取之意,敢啓。傳曰,知道。
又以武二所試官意啓曰,臣所今日木箭應射擧子二十九人內,二矢入格十一人,一矢入格七人,合爲十八人矣。木箭今已畢試,鐵箭鱗次試取之意,敢啓。傳曰,知道。
又以兵曹言啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
又以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣,今亦依此擧行,何如?傳曰,允。
又以刑曹言啓曰,卽接黃海監司洪淳穆文移,則兎山縣徒二年半定配罪人崔乙京,限滿云矣。取考曹上配案,則乙京,以威逼妻母自裁罪,壬戌二月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以刑曹言啓曰,今番擊錚人中,洪州安基遠,爲其父定配請放,全州李文汝,爲其兄定配請放,而或不書配邑,或不書兄名,俱違格例,原情勿施,柒谷天柱寺僧徒等,乞令修補禪堂,而非但不書僧名,爰辭極爲荒雜,原情勿施,懲治放送。咸安李會睦,爲其父南奎殺獄稱冤,開城韓成珏爲其祖商老孝贈,而捧供日不爲待令,依定式竝勿施,原情一張,邑弊稱冤,而不書姓名邑號,拔去,何如?傳曰,允。
義禁府啓目,加德僉使李基禎原情云云,問目內辭緣,泛稱遲晩,刑推得情,何如?判付啓,除刑推議處爲良如敎。
行護軍徐堂輔疏曰,伏以祗謁山陵,親祼禮成,仰惟聖慕皇瞿,靡所逮及,天日淸朗,回鑾萬安,無小無大,攢祝同情,仍伏念臣於是時,適叨邇密之列,周旋於罇彝雲雷之間,昵近於黼黻日月之光,駿奔將事,少伸忱誠,榮與極矣。職固然耳,千萬不自意,以臣賤名,現係該房,特紆謬恩,進臣爲嘉善階,拚明命而無勞可紀,奉華誥而以寵爲驚,歷屢日而莫省攸措也。臣本湔劣蹇賤,無所比數,倖藉先蔭,偶竊科第,文質無當於左右,材器不越乎下中,夷考數十年來外內踐歷,未嘗有涓埃裨補,循省愧懼,怕若淵谷,惟期低徊散地,保有拙規,庶爲不報之報而已,過玆以往,榮途華貫,更進一步,是豈臣寢想攸及也哉?夫次卿之秩,班超庶僚,位亞八座,章善明理,序事考典,以之對揚承佐於下者,是皆卿大夫之責,而加以車服金貂,爛其有光,此虞典之試功,周制之命德,必惟其人而後,授之者也。顧今聖明光臨,一初圖理,淬礪群工,程功計能,而乃以如臣無似,輥升惟月之班,不惜同日之賜,則苟充之譏,不衷之災,猶屬臣身,無暇自恤,其在熙朝官人之政,竊恐有累於則哲之明也。噫,臣以孤露鮮民,祿不逮養風木之感,恒切于中,而今玆煌煌貤誥,恩及九幽,寵光赫然,志願畢矣。顧何敢備例飾讓,妄效古人循墻之義哉?誠以聖主馭世,名器是惜,人臣立朝,辭受必愼,一有踰濫,所關非細,帳殿祗肅,雖出於嚴畏義分,而春秋除旨,又下於退伏惶恧之際,參倚已熟,承膺無望,玆敢披瀝衷懇,冒瀆崇嚴。伏乞聖明,俯垂鑑諒,仰稟東朝,將臣新授爵秩,亟行收還,俾公器重而私分安焉,臣無任云云。答曰,省疏具悉。卿其勿辭行公。
上在昌德宮。停常參·經筵。
趙埰啓曰,來二十五日,朝參日次,而幸行相値,頉稟。傳曰,知道。
洪淳大啓曰,判義禁李宜翼,除拜後過三日不爲出肅,依定式推考警責,仍卽牌招察任,何如?傳曰,允。
傳于趙埰曰,臺諫竝許遞,前望入之。
趙埰啓曰,大司憲,執義,掌令二員,持平二員未差,監察茶時之意,敢啓。傳曰,知道。
臺諫前望入之,大司憲李是遠,大司諫尹定善,執義張世容,司諫李赫準,掌令沈相漢·李泰翼,獻納柳道彙,持平李應夏·金奭鎭,正言南一愚·兪初煥落點。
洪淳大啓曰,南延君內外祠版,遣承旨致祭事,命下矣。何承旨進去乎?敢稟。傳曰,都承旨進去。
傳于李奎奭曰,未肅拜京兆堂上許遞,前望入之。
京兆堂上前望入之,右尹李載元落點。
持平李應夏啓曰,臣言議風裁,本不合於淸朝耳目之任,而持憲除旨,忽下於千萬夢想之外,臣感恩怵義,雖不得不張皇出肅,粗伸叨謝之忱,而第臣於本府,已經掌憲,揆以公格,在所當遞,請命遞斥臣職。答曰,依啓。
李奎奭,以武一所試官意啓曰,臣所今日木箭應射擧子十四人內,二矢入格一人,一矢入格八人,昨日入格十八人,合爲二十七人矣,木箭今已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子二十四人內,二矢入格八人,一矢入,格十二人矣,片箭騎蒭鳥銃騎槍,當爲試取,而無一人應試者,各技皆已畢試,今方計劃,修正榜目之意,敢啓。傳曰,知道。
又以武一所試官言啓曰,臣所今日木箭應射擧子二十二人內,三矢入格十四人,二矢入格三人,一矢入格一人矣,日暮姑停之意,敢啓。傳曰,知道。
又以武一所試官意啓曰,臣所今日平日開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子十八人內,入格爲十七人矣,各技皆已畢試,故仍爲計劃,修正榜目之意,敢啓。傳曰,知道。
洪淳大,以弘文館言啓曰,校理張世容移拜執義,副校理李泰翼移拜掌令,李應夏移拜持平,上番闕直,事甚未安,應敎趙然友,副應敎趙秉世,校理吳俊泳竝卽牌招,推移入直,何如?傳曰,允。
又以實錄廳摠裁官意啓曰,本廳都廳郞廳張世容,郞廳南一愚·沈相漢,見帶臺職矣,職務相妨,所帶本職,竝姑許遞,仍令該曹,口傳付軍職,使之察任,何如?傳曰,允。
又以奉常寺都提調意啓曰,祭享所用秋等中脯三百六十三貼,今八月二十一日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
李奎奭,以備邊司言啓曰,以慶源材木事來頭使行時申謝之意,纔已回咨入送,而此與尋常例謝有異,具方物磨鍊,付之節使之行,而預先措備事,分付該曹何如?傳曰,允。
又以訓鍊都監言啓曰,本局從事官李載冕,身病猝重,勢難察任,改差,何如?傳曰,允。
傳于洪淳大曰,發遣吏郞,諸執事淸齋與否,摘奸以來。
兵曹,留都從事官單李心宰。
兵曹口傳政事,副司果單鄭基勉。
兵曹口傳政事,副司果單趙定燮。
吏曹參判朴永輔疏曰,伏以珠邱祗謁,展宸慕於尊罍,鑾駕穩旋,屬輿情於羽旄,以愴以欣,小大惟均,仍伏念,臣以無似,備員卿列,揆分揣量,亦已足矣,過玆以往,夢想不到,廼蒙盛眷,深軫不遺,周廬金吾,華誥聯翩,今又憲銓除旨,一時臨門,光榮所及,閭里聲動,不審聖明,奚取於臣,誤恩至此,臣誠惶感震越,靡所自措。方今聖上光御,簾化誕敷,凡百有位,莫不淬礪殫竭於一初淸明之治,此時審覈名實,集衆善而熙庶績,專在於爲官擇人,而擇人之官,卽吏部是已,是部自有長官,貳之者,若無甚關重,而辨論官材,澄汰流品,未嘗無其責,或値長官有事,無論緊要汗漫,一體注擬,是居然行尙書事耳。且況天官,四銓名官,五曹文昌,二卿位次八座,此周禮小宰之職,素稱選妙秩淸,而非人人之所可擧擬者也。臣於年前,三叨三銓,而亦曾三次行政,一未平允,尤悔尙多,今若以是爲宿趼而受之,則旣誤之地,不宜再誤,況此品愈進而官愈高,又非曩日下大夫郞中之比者哉。以人則極陋而劣,以職則至淸而要,陋而玷淸,猶愧私分,劣而忝要,將壞國事,明知其究竟,如是而徒耽榮觀,晏然自居,是眞不識世間有羞恥事耳。秪緣開政有命,牌望路阻,雖不得已出肅,若其因仍蹲冒,求之廉義,俱無是處,玆敢畢暴衷懇,仰瀆崇嚴。伏乞聖明,深賜諒察,仰稟東朝,亟遞臣吏曹參判之任,俾公器無褻,微分獲安焉,臣無任云云。答曰,省疏具悉。卿其勿辭行公。
上在昌德宮。停常參·經筵。
宋熙正啓曰,合辭許久闕啓,事甚未安,除在外·差祭外,未肅拜人員,竝卽牌招,何如?傳曰,允。
李承輔啓曰,右承旨李奎奭,左副承旨趙埰,右副承旨鄭泰好,今日不爲仕進,竝卽牌招,何如?傳曰,允。
傳于洪淳大曰,禮房承旨,馳詣受香諸處奉審,摘奸以來。
李承輔啓曰,臣承輔,今日南延君內外祠版致祭,進去下直之意,敢啓。傳曰,知道。
洪淳大,以吏曹言啓曰,改諡忠正公南延君,贈諡貞簡公興寧君昌應,贈諡文簡公興完君晸應延諡,俱以爲今月二十二日本第云矣,敢啓。傳曰,知道。
以應敎趙然友,副應敎趙秉世,校理吳俊泳牌不進,罷職傳旨,傳于洪淳大曰,只推。
洪淳大,以弘文館言啓曰,校理一員,副校理二員未差,上番闕直,事甚未安,應敎趙然友,副應敎趙秉世,校理吳俊泳,旣有只推之命,竝卽牌招,推移入直,何如?傳曰,允。
宋熙正啓曰,行大司憲李是遠在外,執義·掌令一員,持平一員未差,金奭鎭差祭,掌令李泰翼牌不進,監察茶時之意,敢啓。傳曰,知道。
以大司諫尹定善,獻納柳道彙,正言兪初煥,掌令李泰翼牌不進,罷職傳旨,傳于宋熙正曰,只推。
以左副承旨趙埰,右副承旨鄭泰好牌不進,罷職傳旨,傳于宋熙正曰,只推。
宋熙正,以禁衛營言啓曰,本營軍色從事官李肇信,身病猝重,勢難察任,今姑改差,何如?傳曰,允。
兵曹口傳政事,副司果單張世容·沈相漢·南一愚。
吏曹啓目,出身朴致壽名字,改以東壽事告狀,依例令藝文館給帖,何如?判付啓。依允。
上在昌德宮。停常參·經筵。
李奎奭,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
鄭泰好啓曰,合辭許久闕啓,事甚未安,除在外·差祭·陳疏外,未肅拜人員,竝卽牌招,何如?傳曰,允。
傳于鄭泰好曰,原任待敎徐相翊,馳詣景陵,奉審摘奸,仍留監祭,局內諸陵,一體奉審以來。
以應敎趙然友,副應敎趙秉世,校理吳俊泳牌不進罷職傳旨,傳于趙埰曰,只推。
大王大妃殿,傳于李奎奭曰,向因左相所奏,已知有屢典聲績矣,西原縣監申檍,公忠監司除授。
傳于鄭泰好曰,新除授錦伯,使之除朝辭,不日赴任。
慶科大科初試,量宜卜日主試事,廟堂三懸鈴,分付。
傳于李奎奭曰,西原縣監之代,以各年別薦人中,各別擇差,令該曹口傳擬入。
傳于鄭泰好曰,敦寧參奉陞六閔泳學,令該曹口傳擬入。
吏曹口傳政事,公忠監司單申檍除授事,承傳。
兵曹,公忠道兵馬節度使單申檍。
吏曹口傳政事,以閔泳學爲敦寧參奉,金益鼎爲西原縣監。
趙埰啓曰,公忠監司申檍,除朝辭赴任事,命下矣。密符,使宣傳官齎傳,敎諭書安寶,使院吏賚傳,何如?傳曰,允。
又啓曰,正言兪初煥疏批已下,一體牌招,何如?傳曰,允。
鄭泰好啓曰,慶尙右道試官尹成鎭,今十八日入來,而監試初試榜目,則今始到院,科榜登聞,事係緊重,乃在試官復命之後者,極爲未安,當該京試官推考,何如?傳曰,允。
鄭泰好,以弘文館言啓曰,上番闕直,事甚未安,應敎趙然友,副應敎趙秉世,校理吳俊泳,旣有只推之命,竝卽牌招,推移入直,何如?傳曰,允。
以平安監司洪祐吉狀啓,江界府民家漂頹事傳于鄭泰好曰,民戶之漂頹,若是夥多,極爲驚慘,窮夏艱食之時,哀彼失所棲屑,如在目擊,結構安堵之方,各別顧助後,形止一一狀聞事,廟堂措辭分付。
以濟州防禦使鄭岐源狀啓,薦新進上靑橘,未滿定例,惶恐待罪事。傳于鄭泰好曰,勿待罪事,回諭。
趙埰啓曰,行大司憲李是遠在外,執義·掌令一員,持平一員未差,金奭鎭差祭,掌令李泰翼牌不進,監察茶時之意,敢啓。傳曰,允。
以大司諫尹定善,獻納柳道彙,正言兪初煥,掌令李泰翼牌不進罷職傳旨,傳于趙埰曰,只推。
趙埰啓曰,明日傳香,禮房承旨,當爲齋宿,左承旨洪淳大所當牌招,而拘於廳規,不得請牌,何以爲之?敢稟。傳曰,牌招。
傳于洪淳大曰,玉堂有闕之代,前望入之。
玉堂前望入之,校理兪初煥落點。
洪淳大,以議政府言啓曰,頃以湖南均賑補三庫債弊矯革之意,有所行會矣,卽見該監司鄭健朝所報,則以爲均役庫錢二萬五千九百餘兩,賑恤庫錢六萬八千六百餘兩,補軍庫錢二萬一千四百餘兩,合錢十一萬六千餘兩內,二萬兩,已爲徵捧,其餘俱以年久虛簿,準徵無路竝請蕩債給代,而其中記留錢三萬一千七百餘兩,以本道輪結剩餘,作穀立本,限年還充四萬五千七百五十兩,以壬戌繡査邸俵錢二萬六千兩,本營庫儲丁銀及朽傷木代錢七千兩,左右水營休番木各二十同,羅·全兩邑吏屬偸結錢七千兩,惠廳儲置米査徵代錢一千七百五十兩,充數劃下,不足錢一萬八千五百餘兩,自本營某樣拮据爲辭矣。該營三庫債錢之浚民膏血,其來漸矣。此不痛革,必無民乃已,蓋以紙上空文,年年添殖,不惟子大於母,抑又指麤於身,爲掌吏輩傳受毒痛之竇穴,依所請特爲蕩減,記留錢三萬一千七百餘兩之限年還充,結剩作穀,亦多已施,繡査邸俵錢二萬六千兩,旣云不便於民丁,銀代錢六千兩,休番木代錢四千兩,留儲貸下,不無已例,營庫木與三升,與其朽敗永棄,不若執錢發賣,兩邑吏屬偸結錢七千兩,雖欲還俵,易致乾沒,右項合錢四萬四千兩,依所報許劃,至於儲置米代錢,已自惠廳,發關査徵,不可混擧於此,其餘二萬二百餘兩,令本道卽爲措劃,而蓋其致逋,專由錢放,今於更張之日,宜講畫一之規,倂與均庫會在錢五千九百餘兩,與夫時存徵捧二萬兩,一體作還,散置各邑,每年取耗,更無敢以一分錢留置營下,而如或年久法弛,奸吏生心,又以都聚放債之說慫慂,則該吏施以一律,應行諸條,亦卽成節目,報政府施行之意,分付,何如?傳曰,允。
趙埰,以兵曹言啓曰,今此幸行時,廵將監軍,依例以今八月二十四日受點人員,二十五日至,使之仍察之意,敢啓。傳曰,知道。
又以訓鍊都監言啓曰,今此幸行時,隨駕武藝別監一百六十二人饌價錢,每人各三錢,門旗手二十七名,每名各一錢五分,依例分給之意,敢啓。傳曰,知道。
正言兪初煥疏曰,伏以臣以百無肖似,濫竊科第,釋褐未幾,獲忝橫經之列,涯分已踰,而荐伏奉掌試之命,纔已告竣矣。謏才輇望,幸免大戾,此莫非聖恩攸賜,然而內省靦然,歷屢日猶懷兢蹙,竊怪人言,不以愆郵來加,果然陰竹縣監臣南浚,謂臣行過該邑之日,以移囚縣吏,作爲下隷輩討索之資,至有報營之擧,辭意桚逼,少無留難,臣不勝滿心驚縮,旋復自訟之不暇矣。苟使臣風裁皎礪,物論見孚,斯言奚宜而至哉?臣雖無狀,顧其職則行臺也。論其體則使星也。臣雖迷見,反覆揣量,官在地方者,恐不當若是蔑如,何其不思之甚也?第其本事,直不過支站失待,罪其罪而已,曷嘗有不究下情,而故加誅責歟?事涉屑越,實不足呶呶陳辨,而其爲辱君命之罪,臣實莫逭,恕人非難,恕己爲難,方欲擧實陳章,冀蒙當勘,際玆薇垣除旨,忽下於意慮之外,臣之惶恧,尤庸靡措,熙朝言責,是何等重地,而如臣巽劣,如臣骪骳,初不能官官事事之流,詎敢冒據匪據哉?今若耽進叨榮,泯默出膺,則竊恐貽朝廷之羞也。至如才具之不堪,言議之不合,有不容張皇,玆敢畢暴衷懇,猥瀆崇聽。伏乞聖明,仰稟東朝,亟遞臣職,仍勘臣罪,以爲不職者之戒焉,臣無任云云。〈答曰〉省疏具悉。奉命行臺,事體自別,道臣必有處之矣。爾其勿辭察職。
敎公忠監司申檍書。王若曰,與我共治,良吏須二千石,得君之重按使任五十州,簡惟在心,往哉汝翼,眷彼湖右一道,實我海東重藩,文學爲士夫之鄕,地稱冀北,節制若連帥之職,秩視嶺南,嗟近日凋弊之餘,宜藉尹鐸之保障,而方面彈壓之道,政須孟博之澄淸,惟卿,古家肖孫,蔭途輿誦,才優製錦,嘉乃新參政奏言,班躋衣緋,侈以下大夫進秩,盤根利器,奚止西原縣監,茇棠新除,謹奉東朝特敎,玆授卿以公忠道觀察使兼兵馬水軍節度使廵察使公州牧使,卿其祗服寵命,益殫令猷,察俗觀風,務宜先於律己,蘇殘去瘼,念須勤於保民,於戲,南渡錦江,去作福星之照,北望玉宇,應切依斗之思,故玆敎示,想宜知悉。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
趙埰啓曰,合辭許久闕啓,事甚未安,除在外·差祭外,未肅拜人員,竝卽牌招,何如?傳曰,允。
洪淳大啓曰,明日大駕,詣健元陵,入齋室後,大王大妃殿·王大妃殿·大妃殿問安,何承旨進去乎?敢稟。傳曰,同副承旨進去。
傳于洪淳大曰,今日晝茶禮,當自內親行,該房知悉,百官入參置之。
以應敎趙然友,副應敎趙秉世,校理吳後泳牌不進罷職傳旨,傳于洪淳大曰,只推。
以慶尙監司徐憲淳狀啓,靑松府使李達永身死事,傳于鄭泰好曰,令該房口傳差出。
吏曹口傳政事,以崔翼鳳爲靑松府使。
李奎奭,以兵曹言啓曰,今此幸行時,左邊捕盜大將李景夏,以摠戎使,後廂隨駕矣。在前如此之時,有他邊大將兼察之例,回鑾間,右邊捕盜大將任泰瑛,姑令兼察,何如?傳曰,允。
又啓曰,因兵曹草記,今此幸行時,左邊捕盜大將李景夏,以摠戎使,後廂隨駕矣。回鑾間,右邊捕盜大將任泰瑛兼察事,允下矣。兼察左邊捕盜大將任泰瑛,卽爲牌招聽傳敎,何如?傳曰,允。
趙埰啓曰,掌令李泰翼,獻納柳道彙,旣入闕中,不爲傳啓,卽爲出去,事甚未安,竝推考,何如?傳曰,允。
以大司諫尹定善牌不進罷職傳旨,傳于趙埰曰,只推。傳于洪淳大曰,玉堂有闕之代,前望入之。
傳于洪淳大曰,明日出宮門路,以協陽門爲之。
李承輔,以議政府言啓曰,卽見京畿監司趙在應所奏,以爲畿邑所在北漢還餉,自昨年摠廳節目之後,本營不得管攝,竟至全數上城,則轉輸之難,實爲畿民切瘼,依己未大僚筵奏,竝捧留本邑,只以耗雜費輸納之意,永爲定式事,批旨有令廟堂稟處之命矣。畿民轉輸之勞,非不可念,而山城峙餉,不獨北漢爲然,只以耗雜費五百石零,責之以一年支放,是行不得之事也。道臣所奏,今姑置之,何如?傳曰,允。
洪淳大,以禮曹言啓曰,卽接景陵官員所報,則以爲各陵寢守護軍四十名,卽是恒規,而本陵自癸卯封陵以後,只有朔寧·積城位土代田六百三十四兩零之歲俸,初無耕作之位土,故陵軍莫可支接,目下所存,不過二十三名,每當使役之時,擧皆雇立,極爲苟艱。顧今充額之方,亶在乎定給位土,而兵曹糧餉廳屯土之在本陵近地者,爲二十四石七斗落之畓,二十四日耕之田,而稅納不過三百兩內外,依元陵已例,分數相換以作本陵位土,則庶爲陵軍接濟之道云矣。本陵軍之尙多闕額,事體所在,萬萬悚憫,趁卽充補,不容少緩,初定額數之無端闕額者,令兵曹詳考査括,而位土移定,今玆陵官之援據元陵已例報來者,誠甚便宜,以兩邑位土代錢中,量其屯土稅納之數,相換而作位土,則爲陵軍稍可支接,而在京司亦無損益,依所報停當移定,而今則秋成在卽,自明年施行之意,分付兵曹糧餉廳,第位土移定之際,民情不可不念,就其農民中,願屬陵軍者,亦令充額,使之從便均分,無弊擧行之意,措辭知委於本陵官,何如?傳曰,允。
又以迎接都監言啓曰,卽接三道監司所報,則今此勅行時,沿路邑名館名之有當避字,不可不變通,故京畿朔寧,改以朔安,弘濟院之弘字,改以洪字,黃海道載寧二字,俱爲彼人忌諱矣,彼人所見文字上,以古號安陵書之,延安府使趙南淳之淳字,改以濟字改書,平安道寧邊,改以延邊,寧遠改以永遠,仇寧改以仇永,肅川肅寧館,改以肅永,差使員中名字之俱係皇諱者,亦爲變通,安州牧使徐兢淳,定州牧使徐經淳之淳字,改以字,鐵山府使趙載弘之弘字,改以洪字,龍川府使鄭濟旻之旻字,改以敏字,慈母城別將權基禎之禎字,改以廷字書之云矣,敢啓。傳曰,知道。
又以迎接都監言啓曰,三道支勅差使員,自各該道俱爲報來,故別單書入,而沿路各差備官中,或有遞易,隨其追報,鱗次改付標以入之意,敢啓。傳曰,知道。
又以奎章閣言啓曰,守宮檢校待敎李容殷,待開門牌招,何如?傳曰,允。
李奎奭,以兵曹言啓曰,來九月初一日入番騎兵,例於今月二十五日點考,而幸行相値,二十六日退行之意,敢啓。傳曰,知道。
又以禁衛營言啓曰,健元陵·綏陵·景陵幸行,本營留都事,命下矣。銅龍門哨官李熙德,京中哨軍三十名,集賢門別武士李岱俊,西營哨官金德瑾,助番牙兵四十名,廣智營哨官朴承儀,助番牙兵五十名,新營千摠許奎,騎士將趙羲象,把摠安鶴善,哨官金光弼,敎鍊官金廷瑀,騎士二十五人,兼別破陣二名,京標下軍三十名,率領入直,南別營哨官鄭英默,別騎衛一人,別牙兵七名,火藥庫哨官安榏,別破陣八名,兼別破陣六名,率領守直之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
甲子八月二十四日午時,上詣孝文殿。晝茶禮親行入侍時,行都承旨李承輔,左承旨洪淳大,右承旨李奎奭,左副承旨趙埰,右副承旨鄭泰好,同副承旨宋熙正,記事官權膺善·丁觀燮,別兼春秋南一愚·趙敬夏,檢校待敎趙成夏,修撰韓鎭棨,以次侍立。時至,通禮跪啓請出次。上具衰服出齋殿,入孝文殿東夾門,由東階陞詣版位,西向立。贊儀請俯伏哭。上俯伏哭。少頃,贊儀唱止哭四拜興平身。上止哭四拜興平身,仍詣靈座前北向跪。熙正奉香,奎奭奉爐。上三上香。熙正奉爵跪進。上受爵以授奎奭。奎奭跪受,奠于靈座前,連獻三爵訖。上降復位。贊儀請俯伏哭。上俯伏哭。少頃,贊儀唱止哭四拜興平身。上止哭興四拜興平身。贊儀請還齋殿。上還齋殿。諸臣以次退出。
上在昌德宮。停常參·經筵。
大駕詣廟洞晝停所入幕次後,藥房·內閣·政院·玉堂口傳問安。答曰,知道。仍詣健元陵,入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·大妃殿遣承旨問安。答曰,知道。健元陵·綏陵·景陵親祭還入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。還內後藥房·內閣·政院·玉堂·朝廷二品以上·六曹堂上口傳問安。藥房提調最應,副提調李承輔啓曰,伏未審日間,聖體,若何?寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。
大王大妃殿·王大妃殿·大妃殿口傳問安。答曰,知道。
宋熙正啓曰,司僕寺內乘來言,捲窓,取稟。傳曰,捲三牕。
李承輔啓曰,議政府郞廳來言,今日賓廳日次而幸行相値,不得來會云矣。傳曰,知道。
玉堂前望入之,副校理趙敬夏落點。
洪淳大,以禮曹言啓曰,因刑曹擊錚啓目,以宋錫箕復科事,臣曹覆啓判付內依回啓施行事,命下矣。宋錫箕依前此復科之十人例付之式年進士榜末,以爲一體放榜事,分付。何如?傳曰,允。
宋熙正啓曰,臣以大王大妃殿·王大妃殿·大妃殿問安進去,下直之意,敢啓。傳曰,知道。
李奎奭,以兵曹言啓曰,謹依下敎,隨駕將校軍兵各差備等處,乾犒饋之意,敢啓。傳曰,知道。又以訓鍊都監言啓曰,謹依下敎,隨駕將官將校軍兵及武藝別監等處饋粥之意,敢啓。傳曰,知道。
又以御營廳言啓曰,謹依下敎,隨駕本廳軍兵等處,饋粥之意,敢啓。傳曰,知道。
又以摠戎廳言啓曰,謹依下敎,本廳隨駕軍兵等處,饋粥之意,敢啓。傳曰,知道。
又以兵曹言啓曰,謹依下敎,隨駕將校軍兵各差備等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,隨駕將官將校軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎隨駕本廳軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,隨駕本廳軍兵等處,乾犒饋之意,敢啓。傳曰,知道。
傳于李奎奭曰,今番兩次幸行時,隨駕軍兵,今二十九日,春塘臺賞試射親臨矣。該房知悉。
洪淳大,以奎章閣言啓曰,大駕今已還宮,檢校待敎李容殷,依定式減下,何如?傳曰,允。
李奎奭,以兵曹言啓曰,今番幸行時,隨駕將校軍兵各差備等犒饋,依定奪,以乾物分給之意,敢啓。傳曰,知道。
又以都鍊都監言啓曰,今番幸行時,隨駕將官將校軍兵及武藝別監等處犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,隨駕本營將官將校軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,隨駕將官及駕前別抄將校軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今番幸行時,隨駕將校軍兵等處,乾犒饋依定奪磨鍊分給之意,敢啓。傳曰,知道。
甲子八月二十五日丑時,大駕詣健元陵·綏陵·景陵,親祭幸行入侍時,行都承旨李承輔,左承旨洪淳大,右承旨李奎奭,左副承旨趙埰,右副承旨鄭泰好,同副承旨宋熙正,記事官權膺善·丁觀燮,別兼春秋南一愚·洪遠植,直閣李世用,檢校待敎鄭範朝·趙成夏·趙寧夏·洪承億·李載冕,校理吳俊泳,修撰蔡東述,以次侍立。時至,通禮跪啓請外辦。上具布笠布貼裏布帶,乘輿出宣化門。藥房提調最應,副提調李承輔,進前奏曰,侵早勞動,聖體,若何?上曰,一樣矣。出協陽門至延英門。通禮跪啓請降輿,上降輿步過。通禮跪啓請乘輿,上乘輿出肅章門。至仁政門外。通禮跪啓請降輿乘轎,上降輿乘轎。出進善門敦化門外,通禮跪啓請進發,至宗廟洞口,通禮跪啓請降轎,上降轎步過。通禮跪啓請乘轎。出興仁之門外,宣傳官跪稟鳴金二下鑼鼓作。仍進發至雨裝峴。命書傳敎曰。禮房承旨,馳詣懿陵奉審以來。以人夫踰峴,至廟洞晝停所。通禮跪啓請降轎,上降輿入幄次後,敎曰,右副承旨,馳詣泰陵·康陵奉審以來。又敎曰,隨駕軍兵,令各其營饋粥。又敎曰,京畿監司,率各務差使員,待令于綏陵齋室。少頃,兵曹判書申觀浩,進軍令三吹訖,通禮跪啓請外辦。上出幄次。通禮跪啓請乘轎,上乘轎進發,至忘憂峴,以人夫踰峴,復駕馬至健元陵作門外。宣傳官跪稟鳴金三下鑼鼓止。至下輦所,通禮跪啓請降轎乘輿,上降轎,乘輿至綏陵齋室門外。通禮跪啓請降輿,上降輿入齋室。敎曰,隨駕軍兵,令各其營乾犒饋。又敎曰,左副承旨,馳詣局內諸陵奉審以來。傳曰,明溫公主·福溫公主·德溫公主墓,遣承旨致祭。展謁時至,通禮跪啓請外辦。上具翼善冠黲袍烏犀帶黑皮靴以出,乘輿至健元陵紅箭門前。通禮跪啓請降輿,上降輿入就位。贊禮跪啓請鞠躬四拜興平身,上鞠躬四拜興平身。贊禮導上詣陵上,碑閣丁字閣奉審訖,入小次。親祭時至,贊禮導上詣版位。贊禮跪啓請鞠躬四拜興平身,上鞠躬四拜興平身。贊禮導上詣尊所,仍詣神位前,啓請跪。上跪,贊禮啓請三上香。承輔奉香,奎奭奉爐,上三上香。贊禮跪啓請執爵獻爵,承輔奉爵跪進。上執爵以授奎奭·奎奭跪受,奠于案。贊禮跪啓請俯伏興少退跪,上俯伏興少退跪。大祝跪讀祝訖。贊禮跪啓請俯伏興平身,上俯伏興平身。贊禮導上出戶復位。亞獻官判敦寧李景在,行亞獻禮。終獻官興寅君最應,行終獻禮如儀訖。贊禮跪啓請鞠躬四拜興平身,上鞠躬四拜興平身。上詣望燎位,望燎訖,上還入少次。少頃,贊禮跪啓請禮畢,贊禮導上詣版位。贊禮跪啓請鞠躬四拜興平身,上鞠躬四拜興平身。上出紅箭門外,通禮跪啓請乘輿。上乘輿至綏陵紅箭門外,通禮跪啓請降輿。上降輿入就位,贊禮跪啓請鞠躬四拜興平身。上鞠躬四拜興平身。贊禮導上詣陵上,碑閣丁字閣奉審訖,入小次。親祭時至,贊禮跪啓請行禮,上出次入就位。贊禮跪啓請鞠躬四拜興平身,上鞠躬四拜興平身。贊禮導上詣尊所,仍詣神位前。行初獻禮訖,上降復位。亞獻官右議政任百經,行亞獻禮。終獻官行知中樞府事金炳學,行終獻禮訖。上行四拜禮。仍詣望燎位,望燎訖,上還入小次。贊禮跪啓請禮畢,導上詣版位。贊禮跪啓請鞠躬四拜興平身,上鞠躬四拜興平身。上出紅箭門外,通禮跪啓請乘輿,上乘輿。判敦寧李景在,左議政李裕元,右議政任百經,進前奏曰,祇謁仙寢,聖慕克伸,日氣尙熱,勞動旣多,聖體,若何?上曰,一樣矣。裕元奏曰,李判敦寧奏請復命時,有子壻弟姪中初仕調用之承傳,而年未準限,則經稟擬入,卽已例也。今亦依此擧行之意,分付銓曹,何如?上曰,依爲之。出擧條,仍詣景陵紅箭門外,通禮跪啓請降輿,上降輿入就位。贊禮跪啓請鞠躬四拜興平身,上鞠躬四拜興平身。贊禮導上詣陵上,碑閣丁字閣奉審訖,入小次。親祭時至,贊禮跪啓請行禮,上出次入就位。贊禮跪啓請鞠躬四拜興平身,上鞠躬四拜興平身。贊禮導上詣尊所,仍詣神位前,行初獻禮訖,上降復位。亞獻官左議政李裕元,行亞獻禮訖。終獻官南寧尉尹宜善,行終獻禮訖。上行四拜禮,仍詣望燎位,望燎訖,上還入小次。贊禮跪啓請禮畢,導上詣版位。贊禮跪啓請鞠躬四拜興平身,上鞠躬四拜興平身,上出紅箭門外。通禮跪啓請乘輿,上乘輿還詣綏陵齋室門外。通禮跪啓請降輿,上降輿入幄次。敎曰,京畿監司,率各務差使員,待令于晝停所。傳曰,局內諸陵官,各上弦弓一張賜給。傳曰,親祭時禮房承旨加資。傳曰,健元陵·綏陵·景陵親祭時,亞終獻官,各內下大豹皮一令賜給,贊禮禮曹判書內下虎皮一令賜給,執禮大祝左右通禮加資,令直長竝陞敍,參奉竝陞六,其餘各差備官及事知守僕·守僕·員役·守護軍等,竝依庚子年例施賞。傳曰,今番賞典中,一人雖兼數事,毋得疊授。還宮時至,通禮跪啓請外辦。上改具布笠布貼裏布帶,出齋殿門外。通禮跪啓請乘輿,上乘輿至降輿所。通禮跪啓請降輿乘轎。上降輿乘轎。仍出洞口外,宣傳官啓稟鳴金二下鑼鼓作,進發至廟洞晝停所。通禮跪啓請降轎。上降轎入幕次後,問安勿爲之事下敎。傳曰,德興大院君墓所,遣宗正卿行事,祭文,令文任撰進。恩信君墓所,遣承旨致祭。傳曰,京畿監司,率各務差使員入侍。
右副承旨鄭泰好,記事官丁觀燮,別兼春秋南一愚·洪遠植,京畿監司趙在應,地方官一路都差使員楊州牧使林翰洙,道路橋梁差使員坡州牧使柳,日傘奉持差使員平邱察訪李羲豐,待令馬差使員重林察訪崔道玄,以次進伏訖。上曰,史官分左右。上曰,監司進前。在應等進前,各奏職姓名訖。上謂在應曰,無恙善在乎?在應曰,無頉矣。上曰,今番幸行時,果無民弊乎?在應曰,別無弊瘼矣。上曰,史官就座。又命退,諸臣以次退出。少頃,通禮跪啓請外辦,上出幄次。通禮跪啓請乘轎,上乘轎。進發至鍾巖,通禮跪啓請降轎乘馬,上降轎,乘馬至祭基峴。熙正奏曰,臣承命大王大妃殿問安則答曰,知道,王大妃殿問安則答曰,知道,大妃殿問安則答曰,知道之意仰達矣。上曰,唯。仍退出,至興仁之門內。通禮跪啓請降馬乘轎,上降馬乘轎,至宗廟洞口外。通禮跪啓請降轎,上降轎步過。上命書傳敎曰,禮房承旨,馳詣宗廟,奉審以來。通禮跪啓請乘馬,上乘馬入敦化門·進善門·肅章門,至延英門外。通禮跪啓請降馬,上降馬步過,還乘馬入協陽門·宣化門還內,以信箭解嚴。諸臣以次退出。
上在昌德宮。停常參,經筵翌日。
大殿·大王大妃殿·王大妃殿·大妃殿,內閣·政院·玉堂,口傳問安。答曰,知道。
大殿,朝廷二品以上,六曹堂上單子問安。答曰,知道。
藥房都提調李裕元,提調最應,副提調李承輔啓曰,祗謁仙寢,聖慕克伸,向晩回鑾,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必不侍矣。
大王大妃殿·王大妃殿·大妃殿,口傳問安。答曰,知道。
趙埰啓曰,合辭方張之時,憲府無詣臺之員,事甚未安,除在外外,未肅拜呈告人員,竝卽牌招,何如?傳曰,允。又啓曰,卽者義禁府都事來言,今此幸行時衛外擊錚人申復等四十二名,移送秋曹云矣,敢啓。傳曰,知道。
傳于李奎奭曰,今番賞試射時諸般擧行,一依瑞蔥臺例爲之。
傳于宋熙正曰,左承旨許遞,前望入之。
傳于宋熙正曰,政官牌招開政。
傳于宋熙正曰,呈告經筵春秋許遞,今日政差出。
傳于趙埰曰,豐川冊客宋持鑑勒捧錢督納事,分付已過半年,尙無動靜,寧有如許道理,嚴飭秋曹,不日督捧後啓聞。
注書權膺善病代,以李泰永爲假注書。
宋熙正啓曰,今此勅使出來時,開城府別問安使假承旨,依近例以道內守令啓下御帖及名帖上來,親受下去,以爲臨時擧行之地事,本道監司及該守令處,下諭,何如?傳曰,允。
以慶尙監司徐憲淳狀啓,進上藥材山藥,未及充實,限內不得封進,惶恐待罪事,傳于鄭泰好曰,勿待罪事,回諭。
以慶尙監司徐憲淳狀啓,薦新進上石榴,節序差早,姑未成熟,限內不得封進,惶恐待罪事,傳于鄭泰好曰,勿待罪事,回諭。
趙埰啓曰,行大司憲李是遠在外,執義·掌令一員,持平一員未差,金奭鎭,掌令李泰翼牌不進,監察茶時之意,敢啓。傳曰,知道。
以掌令李泰翼,持平金奭鎭牌不進罷職傳旨,傳于趙埰曰,只推。
宋熙正啓曰,卽者應敎趙然友,以其親病,投章徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
宋熙正,以議政府言啓曰,慶科初試已過,秋務方殷,初試入格人外,受由上京及未下直守令,竝催促下送,何如?傳曰,允。
趙埰,以都摠府言啓曰,今日入直內三廳,武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
義禁府啓目粘連,向前李基禎,亦營鎭之體禮自別,而不呈公狀,已是法外,悖慢之習,尤極駭妄,揆以律例,有難參恕,以此照律,何如?判付啓依允。
應敎趙然友疏曰,伏以臣之母,在於公忠道新昌地,而年今六十有七矣。卽接家信,則臣母素患風眩之症,當玆換節之時,一倍添劇,食飮全却,氣息奄奄,促臣歸視。臣聞此報,方寸煎灼,精爽飛越,玆敢忙陳短章,徑尋鄕路。伏乞聖慈,俯垂鑑諒,仰稟東朝,亟遞臣所帶之職,仍治臣擅離之罪,以肅法紀,以安私分焉。臣無任云云。省疏具悉。爾其勿辭往護。
上在昌德宮。停常參·經筵。
李奎奭啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
鄭泰好啓曰,行吏曹判書尹致定,參判朴永輔,參議徐承輔牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
鄭泰好啓曰,文忠公趙寅永祠版,遣承旨致祭事,命下矣。何承旨進去乎?敢稟。傳曰,都承旨進去。
又啓曰,故判書趙秉夔祠版,遣承旨致祭事,命下矣。何承旨進去乎?敢稟。傳曰,都承旨進去。
又啓曰,孝獻公趙秉夔祠版,遣承旨致祭事,命下矣。何承旨進去乎?敢稟。傳曰,都承旨進去。
傳于鄭泰好曰,承旨有闕之代,今日政差出。
傳于鄭泰好曰,玉堂竝許遞,今日政差出,兵曹口傳政事,副司果趙敬夏·李載冕以上,竝單付。傳于鄭泰好曰,呈告禮判許遞,前望入之。
禮曹判書前望入之,李是遠落點。
傳于鄭泰好曰,應敎有闕之代,前望入之。
玉堂前望入之,應敎趙敬夏落點。
鄭泰好啓曰,玉堂上下番俱空,事甚未安,新除授應敎趙敬夏,卽爲牌招入直,何如?傳曰,允。
又啓曰,行吏曹判書尹致定,參判朴永輔,參議徐承輔牌不進推考傳旨及罷職傳旨,今方捧入,而開政命下之後,如是違牌,事甚未安,判書陳疏,參判更爲牌招,何如?傳曰,允。參議只推,一體牌招。
傳于鄭泰好曰,吏判有闕之代,前望入之。
吏判前望入之,金炳國落點。
鄭泰好啓曰,新除授兼吏曹判書金炳國,一體牌招,何如?傳曰,允。如有違牌,勿爲呼望。
又啓曰,玉堂上下番俱空,事甚未安。今日政,新除授玉堂,竝待下批牌招,推移入直,何如?傳曰,允。
宋熙正啓曰,卽伏見全羅左水使李周膺今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
又啓曰,大司憲·執義·掌令一員,持平一員未差,金奭鎭,掌令李泰翼牌不進,監察茶時之意,敢啓。傳曰,知道。
以大司諫尹定善,司諫李赫準,獻納柳道彙,掌令李泰翼,持平金奭鎭牌不進罷職傳旨,傳于宋熙正曰,只推。
傳于宋熙正曰,公事不審之中官柳元夏推考。
鄭泰好,以吏曹言啓曰,活人署別提金顯一除拜後,過限未肅拜,改差,何如?傳曰,允。
又以吏曹言啓曰,健元陵·綏陵·景陵親祭敎,是時執禮副司果趙榮夏,大祝副司果李源珪,竝加資事,命下矣。雖已資窮,未經準職,何以爲之?敢稟。傳曰,勿拘。
有政。吏批,兼吏曹判書金炳國進,參判朴永輔式暇,參議徐承輔進,右副承旨鄭泰好進。
以李淳翼爲右副承旨,朴齊韶爲大司憲,李載冕爲執義,兪初煥爲掌令,楚秉悳爲持平,安致默·尹致琮爲正言,李根秀爲副應敎,徐璟淳·李鍾正爲校理,金炳翊·李心宰爲副校理,張膺杓·洪正圭爲修撰,朴昌壽·尹顯岐爲副修撰,李絃在爲右參贊,宋台霖爲敦寧都正,李宜翼·成原默爲知經筵,趙熙哲爲同經筵,洪淳大爲同春秋,李時夏爲左通禮,李基正爲右通禮,李敬老爲尙衣主簿,尹致觀爲活人別提,李鼎新爲景陵直長,李哲周爲健元陵參奉,金正植爲綏陵參奉,李根集爲景陵參奉,趙秉璿爲珍山郡守,實錄編修官二單李雲翼·任冕鎬,宗正卿三單李是遠·李章五·李導重差下事承傳,兼持平吳德泳減下,兼掌令單鄭顯德,前承旨洪淳大今加嘉善,副司果趙榮夏·李源珪,左通禮兪晩源,右通禮申檀今加通政,以上加資事承傳。
兵批,判書申觀浩病,參判曺錫輿病,參議洪必謨病,參知趙熙一進,同副承旨宋熙正進。
上護軍尹致定,大護軍金箕晩·金世均·趙文旭,護軍愼尙欽·洪淳大·尹殷一,副護軍柳榮河·趙榮夏·李源珪·兪晩源·申檀,副司直李義晉·趙然友·趙秉世·權仁成·李錫宙·李應夏·金聲根·吳俊泳·兪初煥,副司果朴定鉉·金之有·韓鎭棨·蔡東述·李根秀·尹永求·李敬老·李民堯·金鴻逵·洪用周。
吏批,再政。以李友燁爲軍資正,趙昌敎爲奉常主簿,張成敎爲引儀,兪致敬爲禁府都事,李秉悌爲氷庫別提。三政。李寅騏爲典設別提,前五衛將車益文今加正憲,趙文旭今加資憲,已上加資事承傳。
鄭泰好,以實錄廳摠裁官意啓曰,本廳郞廳兪晩源·申檀陞資,其代副司直李雲翼,兵曹正郞任冕鎬差下,令該曹口傳啓下,使之察任,何如?傳曰,允。
吏曹口傳政事,實錄編修官二單李雲翼·任冕鎬。
宋熙正,以兵曹言啓曰,卽接慶熙宮入直衛將白載爀牒報,則門軍士徐龍孫爲名漢,祥鸞堂門環鐵物,暗地偸取之際,守直中官捕捉入稟,徐龍孫出付捕廳爲辭,而聞甚驚駭,卽遣營校査實,則果如衛將所報矣。本宮直衛,何等嚴重,而有此偸竊之事,萬萬悚惶,分付捕廳,使之到底究覈。雖以入直衛將言之,常時苟能審愼,豈容若是?衛將白載爀,爲先汰去,其罪狀,令該府拿問處之,何如?傳曰,此所謂十人守之,不能當一人偸竊,事出不意,何有責備?特爲分揀。
宋熙正啓曰,空闕守直何等嚴重,而卽見兵曹草記,則慶熙宮門軍士徐龍孫爲名漢,祥鸞堂門環,暗地偸取之際,守直中官捕捉入稟云,事未前有,萬萬驚駭。當該守直中官及入直衛將,竝所當重勘,而本院請推之外,無他可施之罰,何以爲之?敢稟。傳曰,已有處分矣。
鄭泰好,以吏曹言啓曰,贈諡孝獻公趙秉夔延諡,定行於今月二十八日本第云矣,敢啓。傳曰,知道。
又以吏曹言啓曰,贈諡忠獻公趙興鎭延諡,定行於來九月初六日慶尙道尙州牧衙中云矣,敢啓。傳曰,知道。
又以兵曹言啓曰,來九月初一日,一內禁軍番次矣。該番將白樂貞,身病猝重,無望供職,呈狀乞遞改差,其代依承傳口傳擬入,何如?傳曰,允。
又以兵曹言啓曰,來九月十月當上番騎兵一百六十三名所着儒衣,本曹點考後,仍令該曹題給之意,敢啓。傳曰,知道。
又以左右捕盜廳言啓曰,謹依司謁口傳下敎,慶熙宮鐵物偸竊之門軍士徐龍孫,出付捕廳事,命下矣。罪人徐龍孫,捉致臣廳,築底嚴覈,觀其所供,則渠以遐土愚迷之類,雖不忍飢渴之苦,敢自犯罔赦之罪,各樣鐵物之帶贜被捉,積月偸拔之流伊潛賣買贜,符合本色推尋,苟究所爲,可殺無惜,而買贜諸漢,亦不無買賊贜之當律,雖難容貸,物旣零鎖,人多九名矣。偸竊之徐龍孫,別無更問之端,移送秋曹,依法嚴處,買贜九漢,卽自臣廳,懲礪放送之意,敢稟。傳曰,知道。罪雖難貸,殘忍薄行,嚴棍十度,特爲放送。
兵曹口傳政事,以任弘謨爲內禁將,義禁府照目粘連,加德僉使李基禎矣。本府議啓內,營鎭之體禮自別,而不呈公狀,已是法外,悖慢之習,尤極駭妄,揆以律例,有難參恕,以此照律罪,杖八十收贖,奪告身三等私罪,奉敎依允。
行吏曹判書尹致定疏曰,伏以先寢親祼,聖慕克伸,鑾蹕穩旋,輿情胥悅,臣不勝攢頌之至。竊伏念人臣之事君,有官也,有命也,而可堪者進,不可堪者退,卽不易之常經也。可堪而自以爲不可堪,是飾讓也,不可堪而自以爲可堪,是欺瞞也。飾讓,情猶可恕,而欺瞞,罪不可逭也。故自取飾讓之誚,容或有之,甘犯欺瞞之科,未嘗聞焉。臣雖至愚,頗知義分,投閑置散,尙覺兢懼。況於見職,以材器則蹇淺而不可堪,以鑑識則眊懜而不可堪,以筋力則衰病而不可堪,無一可堪之能,而有三不可堪之實。此臣所以一辭再辭,不得辭則不知止,斷斷苦衷,祗欲得免乎欺瞞而進者也,非敢爲飾讓而退者也。臣頃奉批旨,諭之以重任,何可數遞,竟靳恩許,比實臣誠淺辭拙,未能仰格於仁愛之天也。噫,苟其爲任也甚重,必其所授也不輕。始也授臣以是任,固有欠於爲官擇人之義,而終乃過加包容,不賜斥免,豈不重爲累於一初淸明之政耶?正以其重任也。故不宜使如臣者冒據,而抑臣之急於求解,亦以其重任故也。且臣自夏徂秋,胄敗阻食,涼生以來,痰眩愈劇,神靡定,恒如墮霧,平居㱡㱡,奄成癃癈實無望於句檢班簿,秤量政注,以效一日之責,則臣之可堪與不可堪,不待智者而決矣。古語曰,情之迫者,聲不得不疾,望之切者,辭不得不複。今玆屢煩,洵可謂迫且切者,而政命經宿,坐犯違傲,不避嚴畏,申暴衷懇。惟願聖明,俯賜矜諒,仰稟東朝,亟遞臣不可堪之銜,回授可堪之人,俾重任無曠,賤分獲安焉。臣無任云云。答曰,省疏具悉。所請依施。
行護軍趙熙哲疏曰,伏以,臣之父母墳山,在於水原新昌地,而久曠掃汛,方有履露之感。且臣奉有使命,行將出疆,眷言南望,心焉如結。玆敢冒控至懇,仰瀆崇嚴。伏乞聖慈,仰稟東朝,特許臣往來之暇,俾伸情私,千萬至祈。臣無任云云。答曰,省疏具悉。卿其往省焉。
都寧都正申錫疇疏曰,伏以臣,伏奉除旨,以臣爲敦寧都正者,臣感恩怵義,章皇出肅,粗伸叨謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,仰稟東朝,照例遞改,以存公格,以安私分,千萬幸甚。臣無任云云。省疏具悉。所請依施。
上在昌德宮。停常參·經筵。
趙埰啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
又啓曰,右副承旨李淳翼,今日不爲仕進,卽爲牌招,何如?傳曰,允。
李承輔啓曰,臣承輔,今日文忠公趙寅永,孝獻公趙秉夔祠版致祭,進去下直之意,敢啓。傳曰,知道。
大王大妃殿傳曰,朔祭攝行磨鍊。
以應敎趙敬夏,副應敎李根秀,校理徐璟淳·李鍾正,副校理李心宰,修撰張膺杓·洪正圭,副修撰朴昌壽·尹顯岐牌不進,罷職傳旨。傳于李淳翼曰,只推。
李淳翼啓曰,副校理金炳翊奉命在外,玉堂上下番俱空,事甚未安。應敎趙敬夏,副應敎李根秀,校理徐璟淳·李鍾正,副校理李心宰,修撰張膺杓·洪正圭,副修撰朴昌壽·尹顯岐,旣有只推之命,竝卽牌招,推移入直,何如?傳曰,允。
趙埰啓曰,大司憲朴齊韶,執義李載冕,掌令兪初煥·李泰翼,持平楚秉悳·金奭鎭牌不進,監察茶時之意,敢啓。傳曰,知道。
以大司諫尹定善,司諫李赫準,獻納柳道彙,正言安致默,執義李載冕,掌令兪初煥·李泰翼,持平楚秉悳·金奭鎭牌不進,罷職傳旨,傳于趙埰曰,只推。
李淳翼,以吏曹言啓曰,因議政府草記,慶科初試已過,秋務方殷,入格人外,受由上京及未下直守令,竝催促下送事,允下矣。自臣曹催促,則受由上京守令禮山縣監徐相鈺,今月二十八日下去云,天安郡守南鍾鶴,牙山縣監申命羲,俱以爲今月二十九日下去云。沔川郡守李僖,靑陽縣監趙東淳,井邑縣監尹榮輔,俱以爲今月三十日下去云。韓山郡守金亨集,昌平縣令朴齊珩,永同縣監吳健泳,懷德縣監金樂均,靑山縣監南定斗,泰仁縣監金延根,俱以爲來九月初二日下去云。林川郡守李,以省掃事,京畿楊根地下去云。泰安郡守鄭洛鉉,以覲親事,京畿龍仁地下去云。魯城縣監沈宜薰,以省掃事,京畿砥平地下去云。淸安縣監張鳳逵,以覲親事,慶尙道仁同地下去云。竝斯速還官之意,發關知委於該道道臣。未下直守令高原郡守李赫文,今月二十九日辭朝之意,敢啓。傳曰,知道。
又以實錄廳摠裁官意啓曰,本廳郞廳李載冕,見帶臺職矣。職務相妨,所帶本職,今姑許遞,仍令該曹,口傳付軍職,使之察任,何如?傳曰,允。
兵曹口傳政事,副司果單李載冕。
李淳翼,以迎接都監言啓曰,今此勅行時,上·副勅·通官·頭目等贈給物種數爻,三道及開城府,俱爲報來矣。依例別單書入之意,敢啓。傳曰,知道。
李奎奭,以兵曹言啓曰,今此親臨賞試射時,隨駕軍兵等,待信箭入來迎接信地札駐之意,分付該營,何如?傳曰,允。
又以兵曹言啓曰,卽接西所衛將林秉周牒報,則明禮東邊內宮墻二間許頹圮處,今已修築云。把守軍兵,還爲入直之意,敢啓。傳曰,知道。
又以訓鍊都監言啓曰,因兵曹草記,明禮門東邊內宮墻二間許頹圮處,今已畢築,把守金虎門入直軍,還爲入直,將校解送之意,敢啓。傳曰,知道。
又以禁衛營言啓曰,本營千摠李義純,身病猝重,勢難察任,改差,何如?傳曰,允。
又以司僕寺一二提調意啓曰,晉州監牧官沈正耇,珍島監牧官全濟根,蔚山監牧官具命僖,俱以身病呈狀乞遞,今姑改差,何如?傳曰,允。
趙埰,以左右捕盜廳言啓曰,謹依本廳草記批旨,罪人徐龍孫,嚴棍十度,放送之意,敢啓。傳曰,知道。
又以刑曹言啓曰,今番幸行時,衛外擊錚人平壤金斗濟,爲其父澤建殺獄稱冤事,前因鳴金,至請勿施而復申前說,又此瀆撓,極爲無嚴,勿施懲治。坡州李洙復,爲其父兢善伸雪,而不待金吾回啓,有此鳴籲,猥越莫甚,原情勿施。平山宋鎭國,其族人翼欽,欲爲奪宗,綾州梁命洪,其族人樂必,欲爲奪宗,竝令辨正事也。爰辭猥雜,洪州朴祉和,還推田畓事也。前以屑越退却,而今又煩籲,民習可駭,楊州僧悳贊,寺刹重修事也。如此微細之事,唐突崇嚴者,極爲痛惋,竝原情勿施,考律勘處。忠州李福才,以璿泒後裔,驛役稱冤事也。光州文道鉉,其父章燮孝贈事也。瑞山崔健淳,其曾祖渭星孝贈事也,而捧供日不爲待令,依定式竝原情勿施,何如?傳曰,允。
又以刑曹言啓曰,豐川冊客宋持鑑勒捧錢督納事,分付已過半年,尙無動靜,寧有如許道理?嚴飭秋曹,不日督捧後啓聞事,命下矣。前因廟啓批旨宋持鑑以囚以杖,已至七朔之久,稱有曖眛之端,專事抵賴,奸民漫漶之習,雖極痛惋,攸司緩督之失,臣亦惶恐。今伏承不日督捧之處分,而一向頑拒者,這間或不無爽實而然。下送該邑,與見奪之民,頭質詳査,自本道嚴囚懲捧,出給衆民,使之狀聞稟處,何如?傳曰,旣有道啓,奸巧已露,連爲抵賴,尤極痛駭。押送黃海監營,道伯開坐於布政門,大會人民,嚴刑一次,遠惡島定配,以諭豐川之民。
上在昌德宮。停常參·經筵。
還內後,藥房·內閣·政院·玉堂,口傳問安。答曰,知道。
趙埰啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
以應敎趙敬夏,校理徐璟淳·李鍾正,副校理李心宰,修撰張膺杓·洪正圭,副修撰朴昌壽·尹顯岐牌不進,罷職傳旨,傳于宋熙正曰,只推。
傳于宋熙正曰,明日九日製,通方外爲之,試紙用大好紙,弘文提學,待明朝牌招。
傳于趙埰曰,公事不審之中官朴用夏,推考。
傳于宋熙正曰,未肅拜禮曹判書許遞,前望入之。
禮曹判書前望入之,金炳學落點。
吏曹,今此慶科增廣監試覆試時,學禮講一所試官單奇禹鉉·李奎夏,二所試官單張膺杓·郭致燮。
傳于宋熙正曰,德興大院君房祭需及歲入等節,自今爲始,宗親府主管檢察事,永爲定式。
以司謁口傳下敎曰,均廳給代錢,自甲子十月,戊辰十月至,五年條先下,內下需用事,分付惠廳。
趙埰啓曰,大司憲朴齊韶,掌令兪初煥·李泰翼,持平楚秉悳·金奭鎭牌不進,執義未差,監察茶時之意,敢啓。傳曰,知道。
以大司諫尹定善,司諫李赫準,獻納柳道彙,正言安致默,掌令兪初煥·李泰翼,持平楚秉悳·金奭鎭牌不進,罷職傳旨,傳于趙埰曰,只推。
宋熙正,以弘文館言啓曰,副校理李心宰,修撰張膺杓,副修撰朴昌壽,旣有只推之命,竝卽牌招察任,何如?傳曰,允。
趙埰啓曰,明日次對,兩司當爲進參,除在外差祭外,未肅拜呈告人員,竝卽待開門牌招,何如?傳曰,允。
宋熙正,以孝文殿享官意啓曰,今三十日九日製時,忠義李濟龜·李載英·金炳耆·李顯中,皆爲赴擧矣。忠義代假官二員,令該曹差出,使之入番察任,何如?傳曰,允。
又以迎接都監言啓曰,卽接遠接使謄移則勅行今月二十六日渡江,義州止宿,二十七日離發,來初九日入京,停當路程記,謄書上送,故正書以入之意,敢啓。傳曰,知道。
又以迎接都監言啓曰,卽接遠接使謄移,則勅諭一度,詔書一度,祭文一度,謄書上送矣。正書以入之意,敢啓。傳曰,知道。
又以迎接都監言啓曰,卽接遠接使謄移則勅使齎來賜物數爻,謄書上送矣。別單以入之意,敢啓。傳曰,知道。
又以迎接都監言啓曰,卽接遠接使謄移,則祭幣數爻,謄書上送,而其中帛一疋,爲焚帛云矣。祭幣數爻,正書以入之意,敢啓。傳曰,知道。
又以迎接都監言啓曰,卽接遠接使謄移,則上·副勅·通官·跟役等姓名年歲後錄上送矣。正書以入之意,敢啓。傳曰,知道。
又以迎接都監言啓曰,今此牌文中,通官二人,無大次區別矣。卽見遠接使謄移,則書以一大通官二大通官跟役十六名出來云。依此磨鍊擧行之意,分付各該司,何如?傳曰,允。
又以迎接都監言啓曰,勅使今已渡江,公事都廳二員,以武臣兼宣傳官黃宗秀·李海性差下,與前差郞廳,依例待令于闕下,書吏一人,亦爲擇定,使之擧行,何如?傳曰,允。
又以迎接都監言啓曰,卽接遠接使謄移,則城門砲上下馬砲,依例爲之,開閉門初二三吹,以砲代行,更鼓依例用鼓云矣,敢啓。傳曰,知道。
又以都摠府言啓曰,今日入直內三廳,武兼禁軍及軍兵等,當爲中日習射技放,而親臨賞試射相値,不得設行之意,敢啓。傳曰,知道。
又以訓鍊都監言啓曰,謹依司謁口傳下敎,馬兵劉光錄·白龍珠處,各錢五十兩,米一石題給之意,敢啓。傳曰,知道。
趙埰,以義禁府言啓曰,明日九日製,通方外爲之時,本府都事,皆爲赴擧,只有武都事一員,當直入直,而本府入直及公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
宗親府啓目粘連,向前擊錚人南部徐氏,爲其舅姑完昌君時仁,如前奉祀于德興大院君,而以浩善,定嗣於其夫前令夏銓事也。完昌君時仁之罷養,專由於其子被罪,而其子,今旣伸雪復爵,則其所呼籲,實有可據是白乎矣。大院君奉祀,事體至重,臣府不敢擅便,上裁,何如?判付啓,完昌君,以德興大院君宗孫也,而身歿旣久之後,爲子連累,神主黜廟,本是不幸之甚者也。子旣伸復而父仍黜廢,則得無煩冤號泣於冥冥之中乎?完昌祠版,還爲入廟,李益周,以完城君次子,定序攝奉先祀,待其有孫,爲後於李夏銓,令宗府·禮曹知悉擧行爲良如敎。
護軍洪淳大疏曰,伏以,三寢親祼,宸慕克伸於履露,大駕穩旋,群情胥欣於瞻天。臣適叨邇密,幸與從邁,區區攢祝,有倍餘人。至於名忝該房,希占輥錄,非臣夢想攸到。廼者有隕特旨,加臣一階爲貳卿顯秩,奉誥傴僂,震靡屆,祗有氷淵在前,赧渥發外。念臣年旣强仕,猥隨下大夫後,而於從政乎?一往昧方,其愚騃軫劣,不堪器使,尙是新進淺歷,本來涯分。惟以步殿名塗,粗守家庭之訓,爲拙者之效,藉使臣積資久次,循常敍進,虞廷車服,漢官金貂,乃所以命有德而用昭寵章也。不選績能,徒褻恩擢,爲臣榮赫而止,則麤素鉛朱,朽木雕鏤,施非其質,觀者必駭。況伊日職思,不過承奉䮂奔,暫時自效,有事爲榮,無勩可紀乎?噫,人主之出信藏禮,甄物範俗,是在爵賞大柄也。登黜一跌,百隷罔勸,繇臣濫授,玷累我聖上一初恢張之政,則臣將何所藉而答簡心之隆眷,塞解體之群惑乎?臣門戶履盛,恒存兢懼,亦嘗聞戒於父叔緖餘矣。人子以仕宦爲耀,本欲供悅親志,而以臣不才,驟躐至此,適足以重貽憂惕,此又臣情私蹙蹙之一段也。分宜必辭,量不可入,冒昧承膺,判無其說,用敢臚陳由中之懇,血冀聽卑之仁。惟聖明,淵然垂察於公私耦妥之界,仰稟慈旨,亟收臣新授資級,獲全微諒,則反汗之幸,不啻鞶帶新錫。臣無任云云。答曰,省疏具悉。卿其勿辭行公。
公忠監司申檍疏曰,伏以臣,卽一常調末蔭耳。始繇祿仕之計,遂至屢綰郡紱,其於低廻本分,亦已足矣。月前大僚登筵,謬擧殘名,猥蒙特資,臣莫曉非常之典,何以致此也。民社之責,歷試蔑效,循良之譽,一切無聞,自顧所被甄錄,初非萬分一近似,則秖益辜負,厚速欺誣,歷月惶恧蹙蹙,靡所自措。忽玆湖西按臬之命,有隕自天,逈出格外,有若眞有績能者之不次擢拔者然。奉誥震越,五內失守,直欲鑽地而不可得也。雖在文纓儲望之地,官至刺史,極榮也。不宜人人而冒據,況如臣處地,得此曠數者,歷選今昔,能幾人乎哉?卽潛郡課,到老役役,以奔走末路,承奉上官,爲職分能事,而一朝擁牙纛攬車轡,欲行承流宣化之政,則非但在臣身,爲匪據之愧不衷之懼而已,環一省父老士民,其將目笑口嘲,擧疑朝廷用人之苟簡,由臣班秩太卑,望實素輕也。臣將何威而彈壓列郡,何惠而撫綏群甿,對揚特畀之寵注乎?寒素菲品,至此太濫,固已匪榮而伊災,而止竟僨敗,罪又何居?參以公私事計,殆亦築底狼狽之會也。苟非然者,臣豈或全昧彝性,罔念磨放之報,徒懷辭受之義乎?至於本道民邑事弊之到得弩末,莫可措手。臣旣待罪管下,不無多少諳歷,而不敢覶縷悉陳,妄效備例飾讓者之爲。大抵今日是任,有非如臣庸孱迷劣者所能矯救剸理也,又較然甚明矣。促命雖極嚴急,冒赴尤係悚恧,進退維谷,藏逃無路,情私惶阨,靡所因極。惟早蒙恩諒,還它微分,不至滋犯大戾,是終始生成之澤也。且有目下大事之決不敢冒當者,東堂初試之卜日進設,已有成命,而蔭仕人之主張考選,大違典式,其爲士望之多缺,試體之全壞,尤豈細故也哉?有百必辭之諦,無一仍冒之說,玆敢瀝血陳籲,干瀆崇嚴。伏乞聖慈,俯垂憫察,仰稟東朝,亟褫臣藩司之銜,俾方面增重,微軀獲全,不勝至祝。臣無任云云。答曰,省疏具悉。慈聖特旨,嘉卿茂績,一乃心力,益勉對揚。至於試事,多有已例,勿辭考試。
甲子八月二十九日辰時,上詣春塘臺。賞試射試取入侍時,行都承旨李承輔,左承旨李奎奭,右承旨趙埰,左副承旨鄭泰好,右副承旨李淳翼,同副承旨宋熙正,記事官權膺善·丁觀燮,別兼春秋趙定燮·洪遠植,直閣李世用,檢校待敎鄭範朝·趙成夏·趙寧夏·李載冕,校理徐璟淳·李鍾正,修撰洪正奎·尹顯岐,以次侍立訖。上具戎服,乘坐馬出宣化門。藥房提調最應,副提調李承輔,進前奏曰,侵早勞動,聖體,若何?上曰,一樣矣。仍出協陽門,由建陽門至明光門外。宣傳官跪稟鳴金二下鑼鼓作,至靑陽門外,宣傳官跪稟鳴金二下鑼鼓止。迎接營放砲,吹天鵝聲,點旗吶喊,共三吹後,至春塘臺下,宣傳官跪稟鑼鼓止。上降馬陞座。宣傳官跪稟黃門旗,又捍作門後鳴金鑼鼓作,少間,又跪稟鑼鼓止。兵曹判書申觀浩,先行參現禮訖。承輔奏曰,兵曹判書監試次,仍留壇上,何如?上,可之。宣傳官參現後,武監以下分班叩頭。觀浩仍稟陞壇。宣傳官陞壇,號令放砲三聲,鳴金二下,鑼鼓牢子大喝,三聲大呼開門,揮退捍門旗手,又稟鑼鼓止。先廂訓鍊大將金炳國,後廂摠戎使李景夏,留陣大將任泰瑛·許棨,壇上參現禮訖。承輔奏曰,兩營大將任泰瑛·許棨,仍留壇上,何如?上,可之。從事官以下,壇下參現禮訖。放砲一聲,掌號留馬兵以下,齊到作門外,下馬叩頭訖。宣傳官跪稟馬上後,宣傳官金箕錫奏曰,別墜哨官李經權,叩頭之際,失措太多,何以處之乎?上曰,記過,可也。上曰,宣傳官別軍職以下,試射爲之。試射節次,依例擧行訖。上曰,馬上技爲之。馬兵馬上技,以次試取訖。上入少次,仍敎曰,內乘申樂熙賜第。少頃,上出次。仍敎曰,創劍別技軍等藝,次第試取,木畫鎪火車砲,竝爲擧行,可也。創劍軍從長技擧行訖。宣傳官金箕錫,以記過哨官李經權待令事,入稟。上曰,分揀。上乘座馬出靑陽門,由明光門·建陽門,入協陽門,仍入宣化門還內後,宣傳官請出信箭解嚴。諸臣以次退出。
上在昌德宮。停常參·經筵。
藥房都提調李裕元,副提調李承輔啓曰,親臨試射,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。
宋熙正啓曰,大司憲朴齊韶,掌令兪初煥·李泰翼,持平楚秉悳牌不進,金奭鎭差祭,執義未差,監察茶時之意,敢啓。答曰,知道。
以大司諫尹定善,司諫李赫準,獻納柳道彙,正言安致默,掌令兪初煥·李泰翼,持平楚秉悳牌不進,罷職傳旨,傳于宋熙正曰,只推。
傳于李淳翼曰,禮房承旨,馳詣宗廟·景慕宮,奉審摘奸以來。
李淳翼,以內醫院都提調意啓曰,提調最應,今日問安,不爲仕進,卽爲牌招,何如?傳曰,允。
又以禮曹言啓曰,卽接永禧殿官員所報,則明日九日製試取時,本殿官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
以副校理李心宰,修撰張膺杓,副修撰朴昌壽牌不進,罷職傳旨,傳于李淳翼曰,只推。
傳于李承輔曰,都承旨,持此御題,與弘文提學,偕往泮宮,試取以來。
李淳翼啓曰,弘文提學洪鍾序,旣已承牌,內閣提學金炳國·金學性,藝文提學朴珪壽,竝卽牌招,以爲同參考試之地,何如?傳曰,允。
傳于宋熙正曰,傳命不審之當該中官李俊甲,令該府拿處。
傳于宋熙正曰,大臣·政府·備局堂上引見。
傳于李淳翼曰,永禧殿都提調有闕之代,右議政爲之。
注書權膺善病代,以李泰永爲假注書。
李承輔啓曰,臣敬奉御題,與弘文提學洪鍾序,偕往泮宮,九日製儒生試取,則收券爲一千八百五十三張矣。捧入之意,敢啓。傳曰,知道。
傳于宋熙正曰,入直兵摠府堂上·在院承旨,竝試官加差下,使之分考。
傳于李淳翼曰,九日製賦居首三下幼學李鎬俊,直赴殿試,之次草三下幼學洪廷植等二人,竝直赴會試,之次次上生員徐瑗輔等三人,竝給二分,之次次上幼學金翊龍等四人,竝給一分,之次次上幼學李承熙等十人,各奎章全韻一件賜給。
傳于李淳翼曰,入格儒生,明日協陽門外施賞。
李淳翼,以司饔院監膳提調意啓曰,鷹師契貢人等呼訴內,各殿宮日下生雉,九月初一日爲始,例以本色封進,而今年則節候差遲,草樹尙茂,網羅莫設,鷹獵末由,日供生雉,萬無趁限封進之路,限獵得間,仍爲代封云矣。在前如此之時,曾有稟旨代封之例,而莫重御供,自下不敢擅便,惶恐敢啓。傳曰,知道。代封。
又以禮曹言啓曰,卽接仁陵官員所報,則本陵陵上莎草修改後,連日灑水,庶爲着根云矣,敢啓。傳曰,知道。
又以禮曹言啓曰,今此勅使弔祭魂殿時,執事官等,依前例令吏曹預爲差出事,分付,何如?傳曰,允。
又以奎章閣言啓曰,明日,卽奎章閣朔奉審日次,臣進詣擧行之意,敢啓。傳曰,知道。
又以弘文館言啓曰,副校理李心宰,修撰張膺杓,副修撰朴昌壽,旣有只推之命,竝卽牌招察任,何如?傳曰,允。
又以承文院都提調意啓曰,本院有司堂上閔致庠身病代,漢城府右尹李載元差下,使之察任,何如?傳曰,允。
李淳翼,以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
甲子八月三十日辰時,上御熙政堂。大王大妃殿垂簾,藥房入診,大臣·政府·備局堂上引見,同爲入侍時,都提調李裕元,同副承旨宋熙正,直閣李世用,記事官權膺善,記注官崔奭奎,別兼春秋趙定燮,記事官丁觀燮,事變假注書高景晙,領議政趙斗淳,左議政李裕元,右議政任百經,行上護軍徐戴淳·李圭徹,行大護軍任泰瑛·趙獻永,行護軍李裕膺·李參鉉·李景夏,校理李鍾正,以次進伏。醫官鄭有曾·李章爀·李在珉·朴演鏞,進伏楹外訖。大王大妃殿曰,史官分左右。命大臣進前。斗淳等進前奏曰,近日涼煥不調,聖體,若何?上曰,一樣矣。寢睡·水刺之節,何如?上曰,一樣矣。斗淳曰,大王大妃殿氣候,何如?上曰,一樣矣。王大妃殿氣候,何如?上曰,一樣矣。斗淳曰,大妃殿氣候,何如?上曰,一樣矣。裕元曰,醫官待令,使之入診乎?上,可之。有曾等,以次診候,退伏楹外訖。裕元曰,脈候奏之。有曾等奏曰,脈候左右三部調均矣。裕元曰,近日日氣頗冷,外間亦多輪感矣。伏未知或無感候乎?大王大妃殿曰,微有感候矣。裕元,問醫官曰,脈候,何如?有曾曰,脈候不甚有損,漸當臻和矣。裕元曰,發散之劑,恐不可多進矣。斗淳曰,兩次幸行,連有勞動,易致有外氣矣。大王大妃殿曰,因幸行,勞動甚矣。大王大妃殿曰,次對爲之。斗淳曰,卽見全羅監司鄭健朝狀啓,則以爲全州所納各司各軍門木,邊砲保外,限十年以錢代捧之意,往在甲寅,特蒙殊澤,而今已準限,若責納本色,則虛五疊徵,如前騷擾,更限十年代納,俾紓民力事,請令廟堂,稟旨分付矣。十年代錢,出於一時權宜之政,則限滿輒退,有若應行,甚非事體,而道臣所請,必有斟量,限五年姑令依施,過次以往,毋或擧論之意,行會,何如?大王大妃殿答曰,依爲之。出擧條斗淳曰,旌義·大靜,旣作邊地窠矣。衙門體貌似當稍改前觀,兩邑階級,待差代時,倂陞爲郡守,何如?大王大妃殿答曰,依爲之。出擧條斗淳曰,勳府有司堂上,凡三窠,而其中有頉,則限三年輸送廩俸,待喪畢差代,古式也。挽近以來,有闕必塡,以致本府公用之窘乏,事勢甚悶然云。自今爲始,一依古式,勿復窠外輒差之意,申明之,何如?大王大妃殿答曰,依爲之。出擧條斗淳曰,故相臣金道喜嗣子,有待闋服調用之承傳,而汔今未霑斗祿,聞其延諡在邇云。隨窠甄用,使以公服祗受。故相臣朴宗薰家,中更事故,香火殆不繼云。其嗣子亦令收錄,以示朝家不忘舊臣之意,恐好,故仰達矣。大王大妃殿答曰,依爲之。出榻敎斗淳曰,酬功賞能,有國用人之政也。年前濟州民擾,隔在溟渤之外,其所輯綏,視內地較艱,而前牧使鄭岐源之臨機製宜,綽有將略,向後矯救,蔚爲良吏,似此優異,合示奬勸,特加一資,何如?大王大妃殿曰,如此有聲績之守令,何爲今始奬擧乎?斗淳曰,前後治績,果極嘉尙矣。大王大妃殿答曰,依爲之。出榻敎斗淳曰,前會寧府使李熙永,以全羅兵使時事,至於降資,而其所被勘,非會寧事也。似此之人,每多經稟復資之例,故仰達矣。大王大妃殿答曰,依爲之。出榻敎斗淳曰,守令遞易後,債帳有無之必申報,卽年前定式也。十有餘年之頃,只有三數次據法掀發,餘外則一切以無字磨勘,而至於傳聞所及,往往反是,徒費文簿間筆札,事之無謂,孰甚於此?今以後則隨所入聞,反庫守令之不以實報營者,先罷後拿,該道臣,從重論警,何如?大王大妃殿答曰,依此定式,永久遵行。反庫守令,萬一有欺罔之事,則以貪贜之律施行,可也。出擧條斗淳曰,侍從臣親年七十之或未準而有其祖,則移施推恩,近例也。前校理白奎洙,前持平金東軾之祖,俱以耋齡,合許移施,以此意,分付該曹,何如?大王大妃殿答曰,依爲之。出擧條斗淳曰,癸亥置辟罪人仁弘及造之孫,爲其祖訟冤矣。雖未知王府覆啓之如何,而此兩賊之爲萬世所必討,國史野乘,塗人耳目。臣不欲枚擧歷論,徒涴紙墨,而夫此賊而有可稱之冤,則在昏朝釀成凶禍,以致滅倫敗常者,遂無一人可以聲其罪而受其誅者乎?宇宙間,自無此等大變怪。爲祖伸籲,亦有許多般,而此則斷不當尋常處之。鳴金人鄭基德·鄭益修,令秋曹遠配,何如?大王大妃殿曰,肆然天聽,非不可駭,而爲其祖先而鳴冤,容或可恕。且當初元之會,定配特爲分揀,似好矣。斗淳曰,慈聖惻怛之敎,寔由包荒之盛意,而此若尋常容貸,則亂萌逆孽,何所懲畏乎?在昔亦有似此之事,其時卽置重典,至於今番事,何獨容貸乎?定配之典,斷不可已也。裕元曰,名在丹書之罪人,或有可原之案,而今此兩賊,千古惡逆也。爲其後裔者,何敢唐突鳴冤乎?領相所奏,光明正大,伏願允從焉。百經曰,仁弘與造實爲萬世之罪人也。其孫鳴冤,已極駭惋,而今推好生之德,若置包容之科,則亂臣賊子,何所知懼乎?施以重律,實爲當然矣。大王大妃殿答曰,日後如有如此之事,當嚴加其罪,而今則一元之初也。定配特爲分揀,可也。出擧條斗淳曰,臣之癃痼,無望驅策,理勢之所宜然,而數次荐瀆,不但未蒙諒恤,自伏奉慈聖別諭以後,惶懍隕越,至于今四體戰栗,莫知容措,而雖以兼務言之,各有所事,以若耄聵,實無以左右畫執。今借方寸之地,冒悚面陳,將臣所帶永禧殿司譯訓鍊提調三提擧之任,仰稟慈旨,亟許變通,區區之望矣。大王大妃殿答曰,三事備員,國家萬幸,更勿以此相煩。所辭兼務,不可竝爲勉副,而情懇如此,南殿提調許副,卿其安心,可也。出擧條裕元曰,年前三政釐整時,南兵營各邑軍布,三分一蠲減,洪原·利原·北靑等三邑,定甲軍所納米太代錢,則以一兩三錢減數,北兵營入防軍番錢革罷,各樣軍錢,一兩蠲減,會寧等六邑所在軍餉耗條,參半代錢定式矣。其時因道臣狀請許施者,出於便民通變之意,而臣待罪北關,詳察事勢,則南兵營句管軍餉折米許蕩與作錢上納者,爲一萬七千七百石零,年例取耗,公用實無其道,北兵營,比諸南兵營,凋殘尤甚。雖有番錢之準捧,支放元來不敷,而數年以來,仰哺愈艱,士卒擧懷渙散之心,莫重邊垣,所見可悶。南兵營之軍布蠲減,米太代錢,北兵營之耗條,參半代錢,軍錢減給之數,特施復舊之典,似合便宜矣。臣旣知事狀,故不嫌銷刻,冒悚煩達,而至入防軍則邊禁纔有新令,不宜疎虞,已權減之半數,一體復舊,毋敢收布,檢簽防守之意,申飭,何如?大王大妃殿答曰,依爲之。出擧條百經曰,今日悠悠萬事,無過乎殿下之典學一事,故前後廷臣之陳勉,皆以聖學將就爲惓惓,而臣亦於講筵,略陳此義者,誠以聖賢傳授之道,非學無以明之,古今治亂之蹟,非學無以驗之。且祖宗所付托,臣民之所仰望,皆在於殿下一身,而況嗣服之初,命哲命吉之會也。古人有言曰,少時之學,如出日,以有光明將進之謂也。殿下雖以天縱之姿,生知之聖,天下萬事,何以不學而知,不習而能乎?讀書之事,非如燕遊逸豫之可樂,自有辛勤攻苦之爲難,如不奮發勇爲,則易至怠惰間斷,此常人之通患,學者之大病也。今之講對之規,幾番講讀,略陳文義,旋卽命退,日以爲常,則是亦應文備具而已。沖齡進益之工,將何資而啓發乎?誠願繼自今,凡於朝晝進接之時,簡其禮貌,賜之便坐,待講義訖,仍令縱論歷代君臣之際,國家興廢之跡,以至閭閻疾苦,稼穡艱難,愛民勤政之事,悉心而敷陳,虛懷而聽納,於講讀之中,寓遊宴之樂。如是則親賢士大夫之道,在是,樂此不知疲之方,亦在是。此非臣創說,昔我列聖朝臨筵賜對之規,本自如此。伏願深留聖念,以爲遵行之法焉。上曰,大臣所陳甚好,當體念矣。出擧條百經曰,顧今當務之急,固不止一二事,而最是民國之計,莫先於愼擇守令而已矣。夫以累世昇平之餘,累年豐稔之後,宜其無弊不革,無病不蘇,而見今列邑之凋弊,若不可枝梧,民生之困悴,若不可懷保,至於年前民擾之事而極矣。是豈非司牧之罪乎?雖積痼之巨邑,一人剸理則弊無不祛,百年之完局,一人僨敗則病至難醫,亦豈可以不愼不擇,而循例差除乎?漢之宣帝,中興之主,而其治專以選用良吏爲要法,唐之太宗,恢創之君,而其政必以考察吏治爲先務。至於皇明太祖皇帝,嚴於吏政,勤於咨訪,吏之有顯績者,超階賜宴而榮之,無績者,序立于門以愧之,專以久任責成爲務,蓋數遞者,邑之大弊也。迎送費鉅,吏民不孚,能者無暇施措,貪者急於浚剝,甚至衙廨之頹廢,簿籍之偸弄,皆是之由也。夫以人主之嚴,操賞罰之權,凡於愼擇之政,日講月飭,實心責效,則當銓選者,孰敢不以君心爲己心,爲字牧者,孰有不處官事如家事乎?昔粵我肅廟朝,列錄考績之最著者,用代柱帖,朝夕觀省,以爲升黜彰癉之政,此亦我殿下,當法祖宗之要務,伏願深留聖意。上曰,貪吏,但知其身,只行貪虐,不顧百姓,民何以支保乎?百經曰,聖敎切當矣。斗淳曰,聖敎至此,誠是明見萬里,切不勝欽仰矣。裕元曰,今承聖敎,實爲臣民之福也。百經曰,近來列邑之弊,專由於數遞,此後則有顯績守令,久任責成,似好矣。大王大妃殿答曰,大臣所奏,切當切當。申飭銓曹,期有實效,可也。出擧條百經曰,今日廷臣之爲殿下仰勉蘄祝之心,豈有窮已?將不爲堯·舜,不止矣。臣固知殿下之爲堯爲舜,亦不難矣。殿下雖深居九重,而一言之惠則不一日而流傳於四方,一政之公則不幾時而遍洽於八域,雖愚蚩婦孺,莫不欣欣相告曰,吾王庶幾,吾國庶幾。推此以觀,堯·舜之民,亦若是已矣。然君言之下布,有甚易,而民情之上達,有甚難者。稼穡之艱難,殿下豈能盡知之,寒暑之怨咨,殿下豈能盡聞之乎?又或嘉謨嘉猷,日陳於前,而治不徯者,有之矣。仁心仁聞,日及於下,而民不被澤者,有之矣。蓋以言感人者,淺而易,以德服人者,深而難,所以徒善徒法,不若實心實政也。臣固知殿下之愛民,出於實心,殿下之憂民,及於實政,而第念愛民之本,在節用,節用之本,在崇儉,不崇儉則如節用何,不節用則如愛民何?方今殿下,以沖齡在諒闇之中,臣之以節用崇儉爲仰勉者,宜若迂闊不切,而臣之區區惓惓於斯者,誠以愛民之實,實在節儉故也。淸燕之中,進一食則思農夫稼穡之苦,御一衣則思女功杼軸之勞,一絲一粒,皆思生民之脂膏,則夫安得而不節不儉乎?顧今奢侈成習,塗人耳目,凡於飮食衣服宮室器玩日用,不知侈濫者,擧世皆是也。若是無節則財用安得不匱,民生安得不窮乎?其挽回世敎反淳反樸之道,惟在殿下躬行之如何可,風行而草偃,上好則下甚,此其幾也。惟殿下,念玆在玆。上曰,大臣所陳甚好,當留念矣。裕元曰,近日法綱解弛,朝令莫行,何事不然,而今番幸行時,一二內官乘轎橫行,聽聞駭惋。臣不能當場糾察,未免昏闇之悚,而抑習杜漸,卽我祖宗朝成憲也。不可以事在旣往,置而勿問,令內班院査覈,一竝拿問處之,何如?大王大妃殿答曰,聞甚驚駭,査實處之,可也。出榻敎大王大妃殿曰,今番幸行時,大臣亦皆跨馬從邁,渠輩何敢乃爾乎?聞有實病如是云矣。裕元曰,臣亦自闕外至陵所,事當跨馬,而不得如法,輪回占便,卽臣等之罪,而至於內官,若不能跨馬,則間路作行,可也。焉敢乘轎橫行於輦路衆所見之處乎?大王大妃殿曰,大臣所奏,誠然矣。仍命書傳敎曰,濫乘繩轎之內官鄭喜常·宋喜哲,竝拿問嚴勘。出傳敎斗淳曰,故承旨金在敬,以名門肖孫,夙有至行,入爲故牧使箕憲之後,事繼母忠養備至,屢典州郡,凡有廩入,不敢自私,必承順其志,撫護諸弟,營立産業,經權互濟,人無間言,居母喪在六十以後,而不脫縗絰,哀毁動人。今其身後,士友間誦說蔚興,咸曰以此至孝,不宜泯沒。蓋其根天之性,濟以詩禮之訓,所以矜式標準者厚矣。表厥宅里,勸來後似好,故仰達矣。大王大妃殿答曰,依爲之。出擧條大王大妃殿曰,實錄纂修之役,今至何境乎?裕元曰,聞書役,尙未垂畢云矣。大王大妃殿曰,今年內,期於竣事,可也。裕元曰,筵退後,連爲董飭,期於從速竣役矣。大王大妃殿曰,大臣就座。熙正,諸宰奏事。戴淳等曰,無所奏之事矣。熙正曰,玉堂所懷奏之。鍾正進前奏曰,臣姿質譾劣,知識空疎,何敢備數於橫經顧問之列,而區區愚衷,惟望我殿下聖學高明而已。竊伏念帝王致治之要,必本乎講學,而講學之道,亶在於誠勤。故羲易,著乾夕之惕,鄒經,有寒曝之戒,此皆愳或間斷,勉勉孜孜之意也。大凡開發心志,應接事爲之效,莫不由誠勤做出,苟非誠勤,何以進修乎?顧今秋氣已高,涼意漸生,正是廈氈開講之時。伏願繼自今日,賜雙隻無少作撤,懋殷宗時敏之功,體周王日就之業,則三代郅隆之治,萬年無疆之祿,可期於今日,而上答慈聖付托之重,下副臣庶顒祝之情,亦惟在於亹亹不已,念念在玆,克躋高大光明之域。惟聖上,必於誠勤講學之方,懋哉懋哉。上曰,所陳甚好,當留念矣。出擧條熙正曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上曰,史官就座。仍命大臣先退,又命退。諸臣,以次退出。
上在昌德宮。停常參·經筵。
自卯時至申時,灑雨下雨,測雨器水深七分。
以司謁口傳下敎曰,開城府別問安中使齎去禮單,依已例磨鍊事,分付戶曹。
以司謁口傳下敎曰,禁衛營西墻雲峴宮新建御路外門以敬覲門,內門以恭覲門懸板事,分付戶曹。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
宗親府啓曰,典籤李鎬俊,今已登科矣。改差,其代令該曹口傳差出,使之察任,何如?傳曰,允。
吏曹口傳政事,以洪鍾觀爲典籤。
宗親府啓曰,卽接內需司牒報,則咸興·永興兩本宮十月別大祭時,造燭封香吉日,今月十六日辰時,衣襨·香燭·祭品奉詣吉日,同月十七日卯時俱吉云,以此日時擧行之意,敢啓。傳曰,知道。
禮曹啓曰,藏譜閣展拜,每年季秋取稟事,曾有定式,而自上方在諒闇中,不爲取稟之意,敢啓。傳曰,知道。
御營廳啓曰,本廳中軍元世顯,身病甚重,勢難察任,改差,何如?傳曰,允。
兵曹,以金永求爲御營中軍。
以李俊甲囚單子。傳曰,飭已施矣,分揀放送。
以鄭喜常·宋喜哲囚單子。傳曰,飭已施矣,分揀放送。
弘文館啓曰,副校理李心宰,修撰張膺杓,副修撰朴昌壽,旣有只推之命,竝卽牌招察任,何如?傳曰,允。
以副校理李心宰,修撰張膺杓,副修撰朴昌壽牌不進罷職傳旨。傳曰,只推。
持平趙秉悳啓曰,臣言議風裁,本不合於淸朝耳目之任,而持憲除旨,忽下於千萬夢想之外,臣感恩怵義,雖不得不張皇出肅,粗伸叨謝之忱,而第臣於本府,已經掌憲,揆以公格,在所當遞,請命遞斥臣職。答曰,依啓。
以京畿監司趙在應狀啓,抱川縣監趙翊在,遭父喪事。傳曰,令該曹口傳差出,不日下送。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
政院啓曰,今此勅使回還時,開城府·平壤·義州三處別問安使,依近例以道內守令,借銜差下,御帖及空名帖,伴送使齎去,以爲從便擧行之地,而亦爲下諭于兩道道臣及各其守令處,何如?傳曰,允。
兵曹啓曰,謹考謄錄,則在前迎勅動駕時,出還宮門路,或由崇禮門,或由敦義門,而近年迎勅動駕時,出宮門路,崇禮門爲之,還宮門路,敦義門爲之矣。今番則,何以爲之乎?敢稟。傳曰,出宮以崇禮門爲之,還宮以敦義門爲之。
禮曹啓曰,增廣監試覆試,以今九月初九日,前已推擇啓下,而伊日迎勅相値,不可不退定,監試覆試,旣已退定,則放榜,亦當一體退定。故令日官李秉洪推擇,則進士覆試九月十五日,生員覆試十七日,放榜二十七日巽時爲吉云。以此日時擧行,而原粘目中,改付標以入之意,敢啓。傳曰,知道。
禮曹啓曰,迎送勅出還宮儀註中,駕轎磨鍊,曾有定式,而至於翌日館所擧動時,取考謄錄,亦多有因特敎駕轎擧行之例。今番則何以磨鍊乎?敢稟。傳曰,駕轎磨鍊。
禮曹啓曰,取考謄錄,則郊館迎勅後還宮時,只六曹堂郞各一員隨駕矣。今亦依此磨鍊之意,敢啓。傳曰,知道。
兵曹啓曰,在前迎勅時,三營入直馬兵騎士等,各留三名,餘皆除出,殿門排立,扈衛軍官六十人及標下軍別將,與所侄軍官率領,各一百把守城,內外街巷屛門,三營分掌把守,而除器機泒立,嚴禁雜人,本曹與三營別定校卒,另加檢飭矣。今亦依此擧行,何如?傳曰,允。
兵曹啓曰,在前迎勅習儀時,挾輦軍四十名,禁軍入直外,全數磨鍊,先後廂軍兵訓局軍三百名或二百名擧行,而辛酉年迎勅習儀時,訓局軍二百名磨鍊矣。今番則,何以爲之乎?敢稟。傳曰,依辛酉年例爲之。
兵曹啓曰,在前迎勅習儀時,慕華館環衛軍兵,比正日減數排立矣。今亦依此擧行之意,分付各該營,何如?傳曰,允
兵曹啓曰,在前勅使止宿弘濟院時,訓局軍一百名,前期定送,各別訪護矣。今亦依此擧行,何如?傳曰,允。
兵曹啓曰,今此迎勅動駕時,侍衛禁軍,依辛酉年例,以一番磨鍊,而習儀時依正日例,以一番擧行,何如?傳曰,允
兵曹啓曰,今此迎勅動駕時,隨駕軍兵及慕華館環衛軍兵,當爲磨鍊,而謹考謄錄,則在前迎勅動駕時,訓局隨駕,禁·御兩營軍兵,禁衛大將,都領環衛,而戊午年迎勅動駕時,訓局步軍七哨,馬軍六哨,禁衛營京軍一哨,御營大將代領爲先後廂。禁軍五番隨駕,三營及龍虎營·摠戎廳餘軍,摠戎使都領,先詣慕華館環衛,餘軍留營留陣,斥堠·伏兵,置之。辛酉迎勅動駕時,訓局步軍三哨,馬軍一哨,兩營騎士各一番,禁衛大將都領,爲先後廂,禁軍一番爲之,餘軍留營留陣,斥堠·伏兵,置之。三營及龍虎營·摠戎廳餘軍,御營大將都領,先詣慕華館環衛,留營留陣斥堠伏兵,置之矣。今番則何營軍兵隨駕,何營軍兵留陣,何營軍兵環衛,而禁軍及馬步軍,以幾番幾哨磨鍊?餘軍留營·斥堠·伏兵,何以爲之,而禁·御兩營鄕軍,則今旣停番矣,敢稟。傳曰,依辛酉年例爲之。禁將都領,爲先後廂,摠戎使,爲先詣作門。
上在昌德宮。停常參·經筵。
政院啓曰,右副承旨李淳翼,同副承旨宋熙正,今日不爲仕進,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,今此勅使接見時說話,依例書入,而或不無未盡之處,令廟堂增刪,以備御覽,何如?傳曰,允。
以左副承旨李淳翼,右副承旨宋熙正牌不進,罷職傳旨。傳曰,只推。
傳曰,左副承旨許遞,前望入之。
承旨前望入之,洪軒鍾落點。
傳曰,都憲·諫長,竝許遞,前望入之。
吏曹口傳政事,以金碩根爲抱川縣監。
弘文館啓曰,副校理李心宰,修撰張膺杓,副修撰朴昌壽,旣有只推之命,竝卽牌招察任,何如?傳曰,允。
禮曹啓曰,取考各年謄錄,則弔祭勅使出來時,受勅行禮及魂殿致祭,同日擧行,故致祭吉時,初無磨鍊之事矣。今九月初九日,受勅行禮後,仍行致祭,則吉時別無推擇之事,今亦依前例,同日隨時設行之意,知委,何如?傳曰,允。
政院啓曰,新除授同副承旨洪軒鍾,卽爲牌招,何如?傳曰,允。
政院啓曰,訓鍊大將金炳國,以諸將官射會事,明日三仙坪出去矣。所佩命召,何以爲之?敢稟。傳曰,仍佩往來。
議政府啓曰,慶科東堂初試後,一經講,以今二十四日,已爲啓下,而湖右試事,旣令新道臣,擇日擧行矣。新到後設場早晩,今難逆料,而開講日字則已迫頭矣。擧子事勢不得不念,京外儒生一經講,依近例除之,何如?傳曰,允。
以承文院都提調意啓曰,勅使·通官起程事諭祭應用綾紡,不敷支放,以藍白紗抵用事,禮部咨文二道出來矣。以承領之意,各撰回咨,正書奉御押後,定禁軍騎發下送于灣府,使之傳給鳳城將處,以爲傳致北京之地,何如?傳曰,允。
御營廳啓曰,本廳千摠白樂贊,身病甚重,勢難察任,改差,何如?傳曰,允。
上在昌德宮。停常參·經筵。
自未時至人定,灑雨,下雨,測雨器水深七分。
趙埰啓曰,臣今日,德溫公主致祭進去,下直之意,敢啓。傳曰,知道。
奎章閣啓曰,原任直閣李承純妻喪,依定式遣檢書官,傳給內賜賻物以來之意,敢啓。傳曰,知道。
又啓曰,原任待敎李秉文母喪,依定式遣檢書官,致賻致弔,仍爲勸粥以來之意,敢啓。傳曰,知道。
兵曹啓曰,勅使詣闕詣館所時及回還日,以不參隨駕營中軍,率該營標下軍及訓局步軍一哨,除標信除器械前導,嚴禁雜人。習儀日,亦依正日例擧行事,曾有定式,而今此迎勅動駕時,禁衛營爲先後廂,摠戎廳先詣慕華館環衛,而訓鍊都監御營廳,分站隨駕矣。今番則以何營中軍擧行乎?敢稟。傳曰,都監中軍擧行。
迎接都監啓曰,迎勅習儀,今九月初六日設行,仍行仁政殿茶禮習儀之意,敢啓。傳曰,知道。
訓鍊都監啓曰,本局中軍申命淳,身病猝重,勢難察任,改差,何如?傳曰,允。
兵曹,以李顯稷爲訓鍊都監中軍。
御營廳啓曰,本廳別將申泰善,身病甚重,勢難察任,改差,何如?傳曰,允。
摠戎廳啓曰,今番賞試射,依瑞蔥臺例,試射時入格將校等處,謹依別單判下,以本廳布施賞之意,敢啓。傳曰,知道。
上在昌德宮。停常參·經筵。
傳曰,今二十四日,當覲雲峴宮矣。門路以敬覲門爲之,侍衛入直磨鍊。
傳曰,雲峴宮動駕日,當陪大王大妃殿·王大妃殿擧動矣。該房知悉,分司與儀註置之。
傳曰,間日雷雨,予心驚悚,今奉慈敎,尤切兢惕,上天告警,實由予躬有過,其自今日,減膳三日,在廷諸臣,各言闕失,以副予責躬修省之意。
大王大妃殿傳曰,季秋雖非冬令,而收聲之後,數日雷動,此何異也?天人之際,必有感召,滿心惶懼,何以自安?主上,沖年英明,仁民愛物,孚感上下,則今日政令施措之有失,靜思厥咎,豈非在予未亡人乎?一元之初,八方拭目,而凡所以上法祖宗之成憲,下答中外之群情者,必有大不副於引領翹足之望矣。竊效責躬之義,有此敷心之諭,自今日,減膳三日,大小臣工,其各有陳闕失,盡言無諱,以爲應天以實不以文之道。
大王大妃殿傳曰,向於儐使之行,已有所面飭,迎候之際,果不稽忽,供奉之節,其能誠信,而此時接賓,不能盡禮,則人雖不言,我獨無愧乎?勅行入京,已指日矣。凡百擧行,加意講究,毋或以姑息爲安,捱過爲主。至於在道而喧聒指點,在館而排突攔入,大關紀綱,亦係羞恥,萬一不善操束,致有入聞,斷當嚴處,不可容貸。自廟堂,各別提飭,俾無屑慢之患。
右副承旨宋熙正,同副承旨洪軒鍾院議啓曰,日昨轟燁之異,何爲而洊至也?靑臺告警實非其時,臣等相顧愕眙,不知攸屆。及伏奉慈敎曁傳敎下者,首尾屢十百言,諄複懇摯,自責聖躬,克懋修省之圖,特減御膳,以示驚惕之意,天人相與之際,有可以孚格感回,轉災爲祥矣。初元晠際,政令振肅,臣工淬勵,而恬嬉之習俗難改,規諫之良箴無問,以言乎國計,則財賦日縮,以言乎民憂,則征徭不均。此雖臣等不能贊襄之罪,而顧今弭災召和之方,亶在於殿下勤講學而已。常對方冊,罔有逸豫,日御講筵,毋或作撤,則上可以昭格天心,下可以懷保庶民,桑榖之自枯,星妖之徏度,非獨專美於古,而祥和之氣,可致於今日矣。伏願垂察焉。惶恐敢啓。答曰,知道。諸條陳勉,可不服膺?
備邊司啓曰,因政院啓辭,勅使接見說話,依例書入,而或不無未盡處,令廟堂增刪,以備御覽事,允下矣。說話措語,略加增刪,還送政院,改書以入之意,敢啓。傳曰,知道。
兵曹啓曰,在前勅使入京日,慕華館環衛軍兵中,二哨除出,將官卒領,勅行左右列立,遮後嚴禁雜人,而習儀日及勅使詣館所時,依此爲之。回還日則訓局出番軍二哨除出擧行,而各其日竝除標信器械擧行矣。今亦依此磨鍊,何如?傳曰,允。
兵曹啓曰,勅使傳語軍,例以禁·御兩營,輪回磨鍊,而在前雖値停番之時,如例擧行矣。今番則以當次禁衛營軍一百名定送,習儀時則以四十名擧行之意,分付,何如?傳曰,允。
兵曹啓曰,迎勅時闕內設布帳,自敦化門至仁政殿排設處,令訓·禁兩營,合力擧行,城內外道路左右屛門布帳,亦令三營,分掌擧行,何如?傳曰,允。
禮曹啓曰,因議政府草記,慶科東堂初試後,一經講,依近例除之事,允下矣。一經講,旣除之則典禮講,當爲依例設行,科擧事目中,磨鍊付標以入之意,敢啓。傳曰,知道。
成均館官員,以大司成意啓曰,迎勅日慕華館及仁政殿門外,儒生整齊等事,該曹節目,已爲啓下矣。自前迎勅時,假儒生祗迎等事,例以計士·律官·畫員·寫字官·醫官·譯官中限四十人,分排擧行矣。今亦依例所屬各該司,預爲申飭知委之意,敢啓。傳曰,知道。
摠戎廳啓曰,本廳千摠李周興,哨官金瑛詢,身病甚重,勢難察任,竝改差,何如?傳曰,允。
應敎趙敬夏,副應敎李根秀,校理徐璟淳·李鍾正,副校理李心宰,修撰張膺杓·洪正圭,副修撰朴昌壽·尹顯岐箚略曰,今玆虩虩之雷,燁燁之電,作於非時者,抑有何政令之不孚於天心而然歟?天若震動,則爲人君者,惟當盡誠而兢業。粵在純廟丙寅季秋,有雷異之警,若一陰一陽之失序,猶常恐懼修省,不敢以九月十月有間也。減膳三日,求言四方,方是時也。上下修省,世躋昇平,今又九月之雷,非時告警,慈聖殿下曁我殿下,減膳求言,十行絲綸,字字懇懇,不勝欽仰萬萬。修省之道,亶在於學問。伏願日御經筵,實心講學,則自然知災祥之所由發,災沴日退,福祥日臻,甘露景雲之瑞,不期致而自致矣。臣等職忝論思,相率仰勉。伏乞垂察焉。答曰,省箚具悉。仁天示警,恐懼自省,爾等規勉,言甚切實,當益加銘念矣。
上在昌德宮。停常參·經筵。
藥房提調興寅君最應,副提調李承輔啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳有身病,左議政李裕元,右議政任百經,無時急稟定事,不得來會云矣,敢啓。傳曰,知道。
議政府啓曰,卽見京畿監司趙在應所報,則枚擧南陽府使成彝鎬牒呈,以爲本郡辛酉條大同米二百七十七石零,壬戌九月,出給西江居尹永寬矣。只以三十六石上納,而餘米二百四十一石零,拖至四年,尙今未納,其間所捧錢,僅爲一千四百四十餘兩,而無他責納之道,特許詳定代捧爲辭矣。公穀之恣意犯用,而畢竟良策,惟代錢一款而已。若此不已,戶惠衙門,其將無一包穀入庫,法綱如是,何弊不滋?第尹漢,事勢旣無本色準納之道,雖不得已用金聖運例,許令代錢捧納,而出付軍門回示後,移送秋曹,嚴刑二次,遠惡島限己身充軍。公穀出給,何等審愼,而致此消瀜,不免爲轉轉苟且之擧,其時守令,令該府,拿問正罪,何如?傳曰,允。公穀之恣意犯用者,許其代錢,卽不失公物之意也。然名以船主,準捧於民,而畢竟詳定磨勘,看作能事,寧有如許法令?今此刑配,大失刑政。金聖運,雖已照律,今又尹永寬則不可以充軍而止。右項兩漢之置之一律,斷不可已也。更加嚴處,以入。
傳曰,右承旨·同副承旨竝許遞,前望入之。
承旨前望入之,宋敦玉·洪必謨落點。
都摠府啓曰,今日入直內三廳武兼禁軍及軍兵等,當爲中日習射技放,而減膳相値,不得設行之意,敢啓。傳曰,知道。
政院啓曰,摠戎使李景夏,迎勅習儀事,明日慕華館出去矣。所佩密符兼帶左邊捕盜大將命召及大將牌傳令牌,何以爲之?敢稟。傳曰,仍佩往來。
兵曹,以李兼熙爲摠戎中軍。
吏曹啓曰,卽接通禮院牒報,則以爲今此迎勅敎是時,左右通禮,當爲進參,而左通禮李時夏,身病沈重,不得進參,卽速變通,以爲及時擧行之地云。左通禮李時夏改差,其代口傳備擬以入之意,敢啓。傳曰,知道。
吏曹口傳政事,以張世容爲左通禮。
兵曹啓曰,明日迎勅習儀時,本曹堂上侍衛,當爲備員,而參議洪必謨,移拜承旨,參知趙熙一,受由在外,無以備員,令政院,稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以趙榮夏爲兵曹參議,朴惇壽爲參知。
吏曹,兵曹參議單朴惇壽,參知單趙榮夏。
兵曹啓曰,今此迎勅習儀時侍衛禁軍等,別將當爲率領,而禁軍別將李周喆,有身病,不得擧行,以二番羽林衛將李寅喜,使之兼別將擧行,何如?傳曰,允。
吏曹啓目,出身李衡述名字,改以憲述事告狀,依例令藝文館,給帖,何如?啓,依允。
領議政趙斗淳,左議政李裕元,右議政任百經箚曰,伏以臣等,謹按易之震,象曰,荐雷震,君子以,恐懼修省。嗚呼,日來轟燁之異,何爲而荐至也?月令已過於收聲,天意可驗於告戒。臣等雖不敢以某事某應,如五行傅會之說,而災不虛生,必有所召,愚忱耿耿,繞壁憂懼。卽伏見慈聖殿下十行之綸繾,而有我聖上敷心之諭,特降責躬減膳之旨,俾盡修省恐懼之道,庶幾至誠所孚,底豫天心,而殷湯之罪己,周宣之側身,不是過矣。顧今應天以實之道,莫先於勤聖學也,立紀綱也,懲貪墨也,恤窮困也,而第念迓續天命,維繫民心,專在於君德成就。成就之道,舍典學而何求哉?典學之道,不但在於誦讀章句,曉達文義而已。必須探賾義理,盡其格致之實,體驗身心,措諸事爲之間,勉勉不已,無少間斷,則自臻高明光大之域矣。旣勤聖學,而施之於政,當以振肅紀綱,爲先,國之有紀綱,猶人之有元氣也。目今百隷怠慢,庶務委靡,列聖之成憲具在,而所以不愆不忘者,未可謂盡其道矣。中外之蘄嚮方切,而所以俾安俾治者,未可謂得其要矣。夫紀綱不能自立,必也大小政令,一出於公正之道,無一毫私意之累然後,始可以大服民志,格遵邦憲也。欲立紀綱,則懲貪爲急先務矣。夫守令貪墨,大者如虎搏人,巧者如蠧食木,浚刮椎剝,徑竇孔多,而官俸先督於正供,民庫反入於私用,千岐百轍,都歸於潤橐之資,晝思夜度,皆出於充苞之計,於是乎,官庾之儲畜㮙矣,民生之膏血竭矣。彰癉之政,非曰不嚴,而懲畏之效無聞,懷保之惠亦非不摯,而殿屎之苦益甚。守令遞歸後,債帳啓聞,不過奉行朝令者,而因仍掩護,視若文具。至承截嚴之慈敎,卽此一事,可反三隅,爲方伯者,其能茹剛吐柔,摘發不法之守宰乎?粵我祖宗朝舊典,最嚴於懲貪,至其子孫,亦爲不齒,其立法本意,顧不深且重歟?伏願申嚴黜陟之典,明示好惡之意,則階前萬里,孰敢不悉心對揚乎?貪墨肆行也。故民生之窮困,莫今時若矣。方域無警,年穀屢豐,而飢寒疾苦之狀,無處不有,歎息愁恨之聲,所在皆然,至有年前民擾而極矣。方今一元之初,聖化日新,慈德天覆,蕩逋之惠,蠲稅之恩,靡不用極,而安知無幽隱之未徹,惠澤之未究者歟?仁愛之理,其應如響,政所謂天災警告,多在泰寧之世者也。伏願以實心行實政,皆從一仁字推去,轉災爲祥之機,亶在於此矣。然而若論致災之由,卽臣等是已。有國之重,若如輔相,使之寅亮天工,燮和二氣,有可以靖民心而格天聽,故漢世丞相之遇災策免,亦一敬天答譴之意也。臣等猥以無似,濫叨匪據,一味瘝曠,無所猷爲,旣無以仰裨聖德,克臻時敏之工,扶植王綱,自底風動之休,貪縱成習,而未盡糾核之責,困瘁方棘,而莫副綏輯之望,災警之至,咎實在是。臣等非敢爲應文備例之語,仰塞明命,其理不忒,較然明甚。伏乞聖慈,仰稟東朝,亟賜斥退,以答災異焉。答曰,省箚具悉。卿等之懇,惟予寡昧,叨承艱大,夙夜祗懼,如臨深淵。乃者仁愛之天,警告諄諄,惕然寅畏之中,不知修省之道,將以何事爲先,際見卿等陳勉之言,無非切實,憂愛眷眷,虛懷服膺,敢不慥慥乎?亦旣入告慈聖,深賜嘉納,卿等其諒之。遇災策免,本是漢代謬政,何足援以故事乎?應天以實,不當引此具文,君臣上下,益勉交修,是予之望也。仍傳曰,此批答,遣史官傳諭。
司諫李赫準,掌令兪初煥·李泰翼,持平金奭鎭·柳道彙,正言安致默箚,略曰,轟轟之聲,燁燁之光,忽發於閉藏之時,其爲不祥也,宜矣。古語云,災不虛生。竊伏覩我殿下,仰體東朝諄複之敎,減膳求言,臣請以目下事陳之。崇節儉,爲裕民之本,而猶有所未盡善而然歟?察民隱,是恤下之務,而猶有所未盡心而然歟?振紀綱,爲立國之本,而猶有所未盡作而然歟?此誠君臣上下,飭勵勉㫋,轉災爲祥之一大機會也。伏願益加省察。臣等於是,又有所尾陳者矣。向日賓筵大僚所奏中,有鄭基德·鄭益修遠配之請而特分揀之命,固知我慈聖殿下含容之盛意,而蓋仁弘,與造,窮天地亘萬古所無之極逆大憝,乃敢鳴金訟冤者,亦一變怪也。伏願仰稟東朝,合施當典焉。答曰,省箚具悉。天心仁愛,警予否德,方切戒懼之念思問規箴之言,今此所陳,誠意懇篤,嘉納之餘,深庸感歎,隨事獻替,以匡乃辟,轉災爲祥,予有望焉。尾陳事,誠極駭惋,而沒覺愚氓,還不足論矣。
上在昌德宮。停常參·經筵。
政院啓曰,吏曹郞廳來言,臺諫有闕,政事,取稟。傳曰,政官牌招開政。
傳曰,原任直提學金炳地,檢校差下。
傳曰,呈告摠管許遞,今日政差出。
傳曰,在外參贊敦寧都正許遞,今日政差出。
傳曰,泮長許遞,今日政差出。
政院啓曰,兼吏曹判書金炳國,參判朴永輔,參議徐承輔牌不進,推考傳旨及罷職傳旨,今方捧入,而開政命下之後,如是違牌,事甚未安,判書陳疏,參判更爲牌招,何如?傳曰,允。判書疏批已下,參議只推,一體牌招,如有違牌,勿爲呼望。
傳曰,兵曹參判·參知,竝許遞,今日政差出。
傳曰,呈告同敦寧禮曹參議許遞,今日政差出。
奎章閣啓曰,原任直提學金炳地,檢校差下事,命下矣。卽爲牌招察任,何如?傳曰,允。
議政府啓曰,尹永寬之次律,卽金聖運已施之律,而永寬,乾沒也聖運,虧欠也。虧欠,或出意外,而乾沒,卽是故犯,則永寬之罪,浮於聖運,而只幸其錢穀間有濟,不念法意之至重,前後酌處,俱不免失之太輕。今下判付,辭旨截嚴,辟以止辟,睯亦知畏,而兩漢,不可以如干所納,有所曲貸。尹永寬,出付軍門,梟首警衆,金聖運,方謫在珍島,令右水使押來,一體梟警,而聖運,船主也。勘合以後,穀主官,固無可罪,而永寬,一閑散也圖出公穀,致此葛藤,其時出給之守令,令該府,拿問定罪,何如?傳曰,允。
司饔院啓曰,仁政殿迎勅習儀後館所茶禮習儀,仍爲設行於館所之意,敢啓。傳曰,知道。
訓鍊都監啓曰,今九月初六日,迎勅習儀時,因兵曹節目,挾輦軍四十名,前後射隊軍二百名,標下軍七十四名,將官率領擧行。步軍一哨一百二十二名,標下軍八十三名,中軍率領,依正日例,前導禁辟,而竝除標信擧行之意,敢啓。傳曰,知道。
訓鍊都監啓曰,今九月初六日迎勅習儀時,闕內設布帳,把守次,軍三十名,將校三人,門外屛門八十四處,設布帳把守次,軍二百八十九名,將校七十五人,竝除器械擧行,而事畢後依例解送之意,敢啓。傳曰,知道。
訓鍊都監啓曰,今九月初六日迎勅習儀時,慕華館環衛,比正日減數排立事,自兵曹草記蒙允矣。軍二百名標下軍三十一名,將校六人,將官率領擧行之意,敢啓。傳曰,知道。
御營廳啓曰,罪人尹永寬梟首次,單子纔已啓下,而今則日暮矣。薄昏勿行死刑,載在法典,不得擧行之意,敢啓。傳曰,知道。
兵曹啓曰,同知中樞府事秦繼煥,內禁衛將任弘模,五衛將崔致斗,忠壯衛將李廷緖,景福宮衛將李得遜·洪鶴柱·朴敏培,慶熙宮衛將崔鎭坤,俱以病難供職,呈狀乞遞,竝改差,何如?傳曰,允。
兵曹啓曰,今此迎勅動駕時,依下敎出宮門路,崇禮門爲之,還宮門路,敦義門爲之矣。送勅動駕時,出還宮門路,何以磨鍊乎?敢稟。傳曰,以崇禮門爲之。
禮曹啓曰,今初四日所下傳敎中,自今日減膳三日事,命下矣。三日之限,止於今日,自明日復進常膳事,分付,何如?傳曰,允。
有政。吏批,兼判書金炳國,參判朴永輔,參議徐承輔進。以韓啓源爲大司憲,金聖謙爲大司諫,洪淳學爲執義,鄭謙植爲持平,宋近洙爲右參贊,李導重爲同敦寧,嚴錫鼎爲兵曹參判,趙寧夏爲敦寧都正,韓敬源爲禮曹參議,申檀爲兵曹參知,趙秉悳爲刑曹參議,南履輪爲工曹參議,李能燮爲大司成,朴永輔爲知春秋,徐相鼎爲同經筵,金箕晩爲藝文提學,洪淳一爲社稷令,軍資判官單尹弼求,承文著作單白仁行,行護軍鄭岐源,今加嘉義,特加一資事,承傳。副護軍李熙永,今加嘉善復資事,承傳。行護軍李周喆,今加嘉義,副護軍任弘模,今加嘉善,已上加資事。兵曹別單判下,幼學白樂喆,今超通政,年七十九,侍從臣前校理白奎洙本生祖,推恩移施事,承傳。幼學金鍾顯,今超通政,年七十,侍從臣前持平金東軾本生祖,推恩移施事,承傳。再政。以徐堂輔爲禮曹參判,洪淳大爲工曹參判,李正魯爲戶曹參議,李載冕爲司僕正,金商濬爲氷庫別提,李敬老爲戶曹佐郞,同春秋單朴永輔。三政。以朴最壽爲尙衣主簿。兵批,以李應植爲都摠管,洪淳大爲副摠管,金永求·李瑢爲同知,李鵬周爲內禁將,金箕赫爲兼司僕將,許爀爲五衛將,尙禹鉉爲忠壯將,安道行·朴孝寬·朴理權爲景福將,金星鎭·姜學善爲慶熙將,金東奭爲宣傳官,申相禹爲武兼,鄭顯憙爲守門將,李奎達爲蔚山監牧官,副司果兪鎭華,宣傳官林希周,別軍職成樂韶,禁衛把摠李熙大,訓鍊都監哨官金箕赫,以上今加折衝加資事,承傳。再政。以元世顯爲訓鍊都正,李錫弘爲武兼,千禹鉉爲訓鍊主簿,同知單朴理權。三政。以具東說爲右捕從,同知單金星鎭,僉知單金箕赫。四政。以申永翰爲訓鍊僉正,同知單姜學善。五政。以柳昌魯爲訓鍊判官。六政。以李奎璿爲訓鍊主簿。七政。以尹錫五爲武兼。八政。以李熙正爲禁衛把摠。九政。以吳胤泳爲宣傳官。
吏曹判書金炳國疏曰,第臣見叨之任,分所不堪,義在必辭,有不能嚴畏泯默而止,言之悲也,情亦慼矣。嗚呼,我先大王,不知臣不肖,俾臣以是職,俾之竱竭駑鈍,用裨恢張聖化之萬一,而僨敗居多,厚孤委寄之重,追惟往事,中夜慓擗,不覺汗涕交逬。今當我聖上履端出治,登明選能,不論崇卑,惟簡是愼,一初大猷,百工允釐,朝著淸明,郅隆熙古,其操八柄,馭象才佐,明主進退庶僚者,關係世道汚隆,果何如也,而不審聖明,奚取於臣而擧之於已試蔑效之餘,不少爾難乎?其謂宿跰稍異,新叨班簿,資格尙有諳歷乎?天賦之器量有局,月朝之評品無素,一斲亦已血指,群識尙多刺口,判不可一誤再誤也。抑謂受恩自倍餘人,聚會神精,宜盡圖酬乎?身心塵刹,縱切佛氏之願,疾病風燭,多犯道家之戒,聰明淬礪,尙矣無論,筋力奔走,亦無其望,止竟瘝隳,適足以罪上添罪。且臣兄炳學,甫行六月大政矣。甄別人物,是果何等去處,而弟兄之後先迭掌,事面終涉苟艱,私情轉益懍惕,此尤臣決難久據之一義諦也。嚴召所迫,違傲路阻,雖已冒昧趨膺,猥行唱注,久益滋懼,今於政牌之下,實不敢諉以一出,恬若固有。仰稟東朝,劃遞臣天官匪據之銜,不勝至願云云。答曰,省疏具悉。心膂攸托,依恃之切,向有批諭者,則授卿銓衡之任,亦由此故耳。勿復固辭,體予至意。
上在昌德宮。停常參·經筵。
政院啓曰,右承旨李淳翼,左副承旨宋熙正,今日不爲仕進,竝爲牌招,何如?傳曰,允。
以右承旨李淳翼,左副承旨宋熙正牌不進,罷職傳旨。傳曰,只推。
傳曰,左副承旨·同副承旨許遞,前望入之
承旨前望入之,鄭稷朝·趙熙一落點。
政院啓曰,行都承旨李承輔,左承旨李奎奭,新除授,右副承旨鄭稷朝,同副承旨趙熙一,竝卽牌招,何如?傳曰,允。
政院啓曰,同副承旨趙熙一,時在廣州地,斯速乘馹上來事,下諭,何如?傳曰,許遞,前望入之。
承旨前望入之,金直淵落點。
傳曰,晉州監牧官,順天監牧官相換。
傳曰,今番迎送勅動駕時,右尹李載元,別隨駕。
傳曰,別迎慰使,右議政進去。
大王大妃殿傳曰,蠧國病民,其事不一,而胥吏之弊,又其甚者也。公貨公穀之典守出納,旣在此輩手中矣。苟以乾沒爲能事,虧欠爲無妨,則犯逋之類,何其古有而今無,昔罕而今多乎?豈古之吏胥,莫非良善,而今之吏胥,盡是奸猾乎?良由法廢不行,無所懲畏而然也。況所謂不食自逋,爲此輩藉口之端,而苟究其情,則未嘗無可哀而可冤者,存乎其中,此又誰使之然哉?於是乎方伯·守宰,皆不得辭其責矣。今秋穡事,幸逢小康,刷逋之政,宜及此時,未知列邑長吏,果皆留心擧職,而爲先自廟堂,措辭嚴飭,各道豫加申束,待糴捧封庫後,如有各在逋案,而全未收刷者,分其數目多寡情犯輕重,一一修成冊論理啓聞,以爲按法依律,大施懲創之地。
李奎奭啓曰,事變假注書沈相穆,昨日蒙點後,不爲仕進,事未前有,極爲駭然,所當重勘,而本院請推之外,無他可施之罰,何以爲之?敢稟。傳曰,拿處。
以沈相穆拿處傳旨。傳曰,分揀。
以統制使李鳳周狀啓,加背梁萬戶沈成模,松材濫斫,爲先罷黜,其罪狀,令攸司稟處事。傳曰,以積年勤苦之餘,得此一鎭,而以意外不飭之失,致此迫遞,有所不忍。自統營,決棍十度,姑爲仍任,期有將功贖罪事,嚴飭,可也。
議政府啓曰,動駕時申飭,前後何限,而東西班押班卿宰,每每爲一二人而止。各司郞官,遂復效嚬零星散落,不成貌樣,是亦紀綱所關。見今郊館動駕隔日,更爲提飭,自迎勅日至送勅日,使之齊整靜肅,若或如前規免,則自本府,一一糾察,以爲一一論警之地,何如?傳曰,允。其在事君之道,安有謀避之理?今此申飭,還有不信之甚也。然非但今番,凡於動駕,到底糾察,如或有執頉者,卽地定罪,可也。
備邊司啓曰,勅行入城日禁辟等節日,前慈敎截嚴,其所擧行,宜倍暢念,而最是踰峴時,士女之夾道喧鬧,入館後閑雜之排戶隳突,貽羞之不足,往往有因此生梗之端。此尤不可不十分嚴禁,踰峴處各營把守,視前加數分泒,入館後各門出入,亦令到底糾察,而萬一一毫疎漏,當該將領,嚴棍汰去,閑雜現捉之人,移送秋曹嚴懲。雖以各衙門各貢契入給人言之,亦必關由於館伴所,待館伴分付後,始許其出入之意,更爲嚴飭,何如?傳曰,允。
兵曹啓曰,在前館所接見勅使時,別雲劍別軍職侍衛信箭宣傳官承傳宣傳官各一員侍衛,寶劍及兵曹堂上郞廳各一員,承傳宣傳官挾輦軍,隨入大門內,其餘侍衛及槍劍軍倭槍手,大門外留駐,交龍旗,作門外留駐矣。今亦依此擧行,何如?傳曰,允。
兵曹啓曰,迎勅翌日館所動駕時,何營軍兵隨駕,何營軍兵留陣,而禁·御兩營,鄕軍則今旣停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依迎勅時例磨鍊,
兵曹啓曰,在前迎勅動駕時,寶劍別雲劍受點人員,例爲仍用於館所動駕時及送勅時矣。今亦依此擧行,何如?傳曰,允。
迎接都監啓曰,勅使到弘濟院時,領議政,以別迎慰使,當爲進去,而有身病,不得進去,何大臣進去乎?敢稟。傳曰,左議政進去。
御營廳啓曰,罪人尹永寬,大會軍民於沙場,梟首警衆之意,敢稟。傳曰,知道。
御營廳啓曰,本廳軍色從事官李根秀,身病甚重,勢難察任,改差,何如?傳曰,允。
訓鍊都監啓曰,今此迎勅時,各處定送將校數爻,單子書入之意,敢啓。傳曰,知道。
御營廳啓曰,本廳騎士將鄭龍赫,身病甚重,勢難察任,改差,何如?傳曰,允。
兵曹啓曰,今此大駕詣慕華館送勅時,何營軍兵隨駕,何營軍兵留陣,而禁·御兩營鄕軍,則今旣停番,禁軍及馬步軍,以幾番幾哨磨鍊?餘軍留營,慕華館環衛軍兵,何以爲之乎?敢稟。傳曰,依迎勅時例磨鍊。
義禁府啓目,南陽前前府使李志謙原情云云,問目內辭緣,泛稱遲晩,所當請刑,而曾經別軍職,勿爲請刑,載在法典,議處,何如?啓。雖有不審之失,旣以準數載船,而中間乾沒,則何有責備於守令?都是紀綱所在,切切痛駭,守令論罪,特爲分揀。
兵曹啓曰,今此賞試射,依瑞蔥臺例,試射時入格別軍職·宣傳官·中官·司謁·司鑰·別監·事知弓人·矢人·統長武藝別監·門旗手·馬上奉持·步下奉持·駕後禁軍·龍虎營御前前排次知敎鍊官·招搖旗次知敎鍊官·御前前排軍京畿監營招搖旗次知敎鍊官·元內吹·近仗軍士·排設房所屬·內外司僕寺所屬等,謹依判下別單,弓矢長弓帿箭,以軍器寺所在者,取來頒給,木布,以本曹所在者,頒給之意,敢啓。傳曰,知道。
上在昌德宮。停常參·經筵。
政院啓曰,同副承旨金直淵,今日不爲仕進,卽爲牌招,何如?傳曰,允。
傳曰,向以苞苴事,慈敎不啻截嚴,意有實效矣。近聞復有此弊,方伯·守令,不念分憂之道,全意於記問外,以如干物種,內有標紙,其意無窮云,此何道理?不遵慈敎者,決非臣分也。不念民事者,亦非臣分也。自今爲始,紙物·草燭·藥料·魚物等外,如有開眼記問者,則亦當有入聞施法之道矣。此傳敎,頒布朝紙,方伯·守令,咸須知悉。
傳曰,武宰之實職兼職呈辭,後舊例捧入。
傳曰,珍島監牧官,蔚山監牧官相換。
傳曰,明日出宮內門路,以協陽門爲之。
政院啓曰,左邊捕盜大將李景夏,以摠戎使,明日迎勅時,禁斷事,慕華館出去矣。所佩命召及大將牌·傳令牌,何以爲之?敢稟。傳曰,仍佩往來,
迎接都監啓曰,卽接京畿監司移文,則勅使明日入京,軍令,以辰初書出云矣,敢啓。傳曰,知道。
上在昌德宮。停常參·經筵。
受詔行禮入幕次後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨口傳問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,勅使回還間,事變假注書,依例別省記入直之意,敢啓。傳曰,知道。
傳曰,今日行禮時,多有做錯都監堂上與諸承旨,姑令戴罪擧行,而明日如復做錯,當有處分矣,惕念擧行事,分付。
傳曰,今番勅使回還間,禁辟之道,已有廟堂提飭,而朝官跟隨,與冒入亂雜之類,雖掖屬上司員役館伴,與各營將臣,任自推治。
傳曰,禁喧申飭,何等截嚴,而一向喧聒,萬萬駭然。兵判從重推考,當該禁喧郞廳,事過後拿處。
傳曰,明日出宮內門路,以協陽門爲之。
金直淵啓曰,臣承命馳往館所問安,則上副勅以爲,勞動旣多,平安休憊乎?俺們等歸來館所,善爲歇息,近侍勞問,不勝感謝云矣,敢啓。傳曰,知道。
迎接都監啓曰,勅使入京日,百官見官禮,首譯言于勅使,則以停免爲言云矣,敢啓。傳曰,知道。
又啓曰,勅使入迎恩門幕次後,以酒果饌品各一盤,傳給兩勅,而通官及跟役等處,亦以酒肴分給之意,敢啓。傳曰,知道。
又啓曰,勅使到紅箭門,家丁十四名,使之落後,先入館所之意,敢啓。傳曰,知道。
又啓曰,勅使歇所,茶啖入饋之意,敢啓。傳曰,知道。
又啓曰,勅使歇所茶啖床,館所來待云矣,敢啓。傳曰,知道。
又啓曰,勅使來入館所之意,敢啓。傳曰,知道。
又啓曰,通官等賜茶床,分入各房之意,敢啓。傳曰,知道。
又啓曰,勅使歇所茶啖床,分入各房之意,敢啓。傳曰,知道。
又啓曰,勅使館所茶啖,依例排入之意,敢啓。傳曰,知道。
又啓曰,勅使旣入館中,各色郞廳,輪回直宿之意,敢啓。傳曰,知道。
又啓曰,卽者差備譯官來言,勅使在館所時,開閉門,以砲代行云矣,敢啓。傳曰,知道。
又啓曰,卽者差備譯官來言,上勅以爲,別監中禁各一人待令,其餘永爲除之,副勅房盡爲出送云矣。勅使之意如此,依其言退送之意,敢啓。傳曰,知道。
備邊司啓曰,卽見黃海兵使李元熙所報,則以爲隨營牌入防,多年停番之餘,忽責徵赴,邑勢民情,必致罔措,依已例停番,無論元保軍,每名二兩式,收布雇丁爲辭矣。入防雇立,甚非綢繆之意,而第今使行傍午,驟徵久停之番,亦所當恤,姑令許施,雇防之際,如法團束,無至疎虞之意,申飭,何如?傳曰,允。
左右捕盜廳啓曰,謹依議政府草記批旨,明火賊七漢,出付軍門,梟首警衆事,允下矣。本廳在囚罪人宋時佑·鄭興己·車君玉·李大烈·李永順·金明孫·朴大春等七漢,出付御營廳之意,敢啓。傳曰,知道。
以承文院都提調意啓曰,今此勅使齎來詔書一道·勅書一道,提調一員陪進,奉安于奉安閣後,仍行奉審之意,敢啓。傳曰,知道。
禮曹啓曰,全羅道觀察使封進今九月令宗廟·孝文殿山陵薦新石榴,來十月令宗廟·孝文殿山陵薦新柚子,今初十日薦進,山陵薦新,魂殿內官,依例陪進陵所薦進,而景慕宮薦新,則慶尙道例爲封進矣。本道所封,未及上來,莫重薦獻,不可後時,依前例以宗廟薦新加封石榴·柚子,同日一體薦進,何如?傳曰,允。
甲子九月初九日辰時,大駕詣慕華館。迎勅動駕入侍時,行都承旨李承輔,左承旨李奎奭,右承旨李淳翼,左副承旨宋熙正,右副承旨鄭稷朝,同副承旨金直淵,記事官權膺善·丁觀燮,事變假注書李昌鎬,別兼春秋洪遠植·趙定燮,檢校直提學金炳地,直閣李世用,檢校待敎閔奎鎬·鄭範朝·趙成夏·趙寧夏·洪承億·李載冕,校理徐璟淳·李鍾正,副校理李心宰,修撰張膺杓,副修撰朴昌壽,以次侍立。時至,通禮跪啓請外辦。上,具布裹翼善冠·布袍·布裹烏犀帶·白皮靴,乘輿出宣化門。藥房提調興寅君最應,副提調李承輔,進前奏曰,侵早勞動,聖體,若何?上曰,一樣矣。出協陽門,至延英門外,降輿步過,還乘輿,出仁政門外。通禮跪啓請降輿,乘轎。上,降輿乘轎,出敦化門,進發,出崇禮門。宣傳官跪稟鳴金二下鑼鼓作,至慕華館幕次前,宣傳官跪稟鳴金三下鑼鼓止。通禮跪啓請降轎。上降轎,入幄次,問安勿爲之事,下敎。宗親·文武百官各就位。傳曰,遠接使留待。傳曰,遠接使入侍。遠接使洪在喆進前。上曰,儐館,經夏無恙乎?在喆曰,幸免顚踣之患,莫非王靈所曁也。上曰,勅使來時,沿路能無頉乎?在喆曰,幸賴首勅之寬厚,所過列邑,別無大弊矣。仍奏曰,義州頭站,龜城爲其竝站,上勅義州當之,副勅龜城當之,而我國各差備,自儐使觀察使以下,至于各務差員,兩驛夫馬,二邑分辦,厥有定例。當初磨鍊,非不均勞,而龜城邑力,始自年前大浸之後,挽近凋殘,殆不成樣,恐難責之以夙昔所供給者,而雖以臣今行言之,儐使及差備譯官等分辦,亦在龜城,近百日支待,固是意慮之所不到,而儐使之行,無論何時。千里事情,有難料度,不容不預爲往俟之地,則竝與許多夫馬一日之費,積小成大,而凡館宇修補房排諸具,又在此外。臣於今行,聞見頗詳,玆敢仰奏,令廟堂關問道臣,論理啓聞後,稟覆裁處,似好。且關西主竝站,或二邑或三四邑分當者,較諸他站,不無事巨力綿之歎。亦未知當初排定之意,何所依據,而到今變通,實合事宜,亦令廟堂稟處,何如?上曰,依爲之。出擧條仍命退,在喆退出。上曰,勅使離發,今至何處與否,續續知入。少頃,勅使到作門信地,訓局別破陣放砲三聲畢。通禮跪啓請出次。上,改具翼善冠·無揚黑圓領·靑鞋·素玉帶以出。左贊禮金炳學,右贊禮徐堂輔,前導殿下祗迎所。勅書·祭文·龍亭至。通禮跪啓請鞠躬。上鞠躬,龍亭過後,上,平身。還入幕次後,判府事李景在,左議政李裕元,進前奏曰,侵早勞動,聖體,若何?上曰,一樣矣。裕元奏曰,領議政有身病,不爲待令矣。上曰,唯。通禮跪啓請出次。上,乘轎進發,至敦義門外。宣傳官跪稟鳴金三下,鑼鼓止。至仁政門外,降轎,乘輿。至少次前,通禮跪啓請降輿。上降輿入少次,問安勿爲之事,下敎。仍命勅使今至何處,續續知入。勅書·祭文·龍亭,由正門入,勅使亦與從。通禮跪啓請出次。上出次。左右贊禮前導,上就祗迎位。左右贊禮跪啓請鞠躬。上鞠躬。龍亭陞殿上,還入少次,問安勿爲之事,下敎。勅使,奉勅書·誥命·祭文及賻物·賜物,各置於案。引禮引勅使就位。上,出次就拜位,行四拜禮。司香三上香。贊禮導上由西階,至殿戶外。承輔·奎奭入詣代受位,北向立。勅使稱有制。承輔啓請跪。上,跪。勅使奉勅書·誥命西向授。上,受勅書,以授承輔,置於案。上,俯伏興叩頭興平身。承輔·奎奭,導上出戶外。贊禮導上至殿戶,上東向立。捧勅官直講金載獻,判校金鳳梧,宣勅官軍資正李友燁,展勅官典籍崔國鎭,直講卓景秀,由東階。捧勅官詣勅案前。勅使奉勅書·誥命,授捧勅官。捧勅官捧勅書,由正門,出就宣讀位。引禮引勅使出,至殿階。上西向立。捧勅官以勅書,授宣勅官,跪受以授展勅官。展勅官跪受立對展。宗親文武百官跪。宣勅官讀訖。捧勅官還奉勅書,入置於案。俱降復位,宗親·文武百官,俯伏叩頭興平身。引禮引勅使,還入就位。上,降復位四拜訖。贊禮跪啓禮畢。上,還入幕次,問安勿爲之事,下敎。行禮後,承輔啓請遣史官問安。昌鎬承命詣勅使幕次問安。副勅曰,國王氣候,何如?承此委問,感謝無已。昌鎬回傳於承輔,承輔以司謁入奏。賜弔時至,承文院官員,取勅書盛龍亭出。宗親·文武百官,改衰服還入就位。上,改具衰服,就哭位。贊禮跪啓請哭。上,哭。贊禮跪啓請去杖免絰止哭。贊禮導上迎於殿庭之西,東向立。引禮引勅使,出就殿庭之東,西向立。贊禮導上先就西階下位。引禮引勅使,陞殿迎就位。贊禮導上就拜位。上,四拜興平身。贊禮啓請跪。上,跪。司香二人,衰服進香案前跪,三上香。上,俯伏興平身,由西階,陞詣受弔位。勅使稱有制。上,跪。勅使宣勅曰弔賻宣訖。上,俯伏哭,叩頭哭,止哭,降復位,四拜訖。贊禮跪啓禮畢。贊禮導上權就西階下位。引禮引勅使,還入殿庭幕次。承輔啓請遣史官問安。昌鎬承命問安於勅使。勅使以爲,又遣近侍勞問,不勝感謝。昌鎬回傳於承輔,承輔以司謁入奏。贊禮導上出仁政門,乘輿至齋殿前,降輿入齋殿。受弔後,執事者取賻物,盛函以入,祭文及幣,捧詣魂殿。賜祭時至,上,仍具衰服,出幄次,入就東階,東向立,西向跪,俯伏哭,止哭,興四拜,興平身。引禮引勅使,詣魂殿中門外,入次。上,杖出,入就西階下位。大祝,奉出虞主,設於座上,哭,去杖免絰。贊禮導上迎於中門外之西,東向立。引禮引勅使,出次西向立。上,由西門先就西階下位。引禮引勅使,由正門入,詣祭文案前。執事奉祭文及幣,進于勅使,勅使奉置於案,仍就位。上,由西階陞詣東向立。勅使詣香案前,北向立,三上香,奠幣祭酒,還就位。讀祭文官尹成鎭,奉祭文西向立,讀訖。贊禮啓請哭,上,哭。引禮贊請哭,勅使哭。引贊請止哭,贊禮啓請止哭。捧祭文官姜履浩·韓錫奎奉祭文及幣,燎所焚訖。贊禮導上出至西階上東向立。引禮引勅使出次。贊禮導上至中門外。引禮引勅使,還就仁政殿庭,入次。贊禮啓請絰杖哭,上絰杖哭。贊禮導上至中門內止哭。贊禮導上就拜位,啓請四拜,上,四拜。贊禮導上入齋殿後,承輔啓請遣史官問安。昌鎬承命問安於勅使。勅使以爲,荐承委問,不勝感謝。昌鎬還傳承輔·承輔以司謁入奏。大祝納虞主。執事官俱四拜而出。傳曰,禁喧申飭,何等截嚴,而一向喧聒,萬萬駭然。兵判從重推考,當該禁喧郞廳,事過後拿處。茶禮時將至,通禮跪啓請出次。上,改具布裹翼善冠·布袍·布裹烏犀帶·白皮靴以出。通禮跪啓請乘輿。上,乘輿,降輿,入幄次。接見時至,上,詣殿戶外。承輔·奎奭前導,由正西門,入就殿內拜席,東向立。引禮引勅使,由正東門,入就殿內拜席,頭西向立。上,命御前通事趙成夏·鄭範朝,譯官通事李尙迪·金履周·朴逌性·李在泰,請行再拜禮。勅使辭答,我們等不敢當答以禮也。不敢從命,勅使又辭盛敎又如此,尤不敢當。答以賓主初筵,禮不可廢,況僉大人,奉皇命臨止,敢不如儀乎?勅使又辭,雖再三勤敎,實不敢當,願行作揖禮。答以大人有命,不敢不從,當行揖禮,而拜無交拜之禮,則揖亦不可以交揖,主人當先揖,而一時竝揖於兩大人,亦涉欠敬,先揖上勅大人,次揖副勅大人,好矣。勅使交揖,請一同行禮,亦是禮也。上曰,皇上氣候,若何?勅使曰,聖候萬安。上曰,慈安皇太后氣候,若何?勅使曰,慈安皇太后氣候萬安。上曰,慈禧皇太后氣候,若何?勅使曰,慈禧皇太后氣候萬安。上曰,諸王貝勒安否,何如?勅使曰,諸王貝勒,都平安。上曰,秋氣稍涼,道路遼遠,驅馳之餘,氣力,何如?勅使曰,躬奉皇命,敢言辛苦?一路驅馳,幸免疾病。上曰,小邦無祿,遭此大喪,而皇上,深加哀䘏,特遣兩大人,賜諡賜祭,兼致賻物,哀榮交至,無以爲懷矣。勅使曰,貴國不幸,遭此大喪,驚痛驚痛,夫復何達?皇上,深痛悼惜,遣使弔祭,想切哀感萬萬。上曰,今番奏請,特蒙準許,賤价纔返,誥勅隨頒,皇恩如天,不知所以圖報矣。勅使曰,皇恩天大,封典准請,伏想榮感,而我們也,恭賀恭賀。上曰,僉大人,仰體皇上軫念之德,俯察小邦凋弊之狀,凡係應行恒例,竝許停免,至如軍威軍等節,亦許除減,原意雖極感謝,儀節太涉疎略,在此心還切不安矣。勅使曰,雖是應行之例,仰體皇上軫念,不敢不如此。至如儀節等事,實所不計。上曰,皇華辱臨,遐陬動色,禮曹當宴享,而顧典常時有異,略設茶禮,以表微誠。勅使曰,云云。上曰,物雖菲薄,强爲下箸,以副此區區情悃。勅使曰,遵命。上曰,通官以下賜茶,何如?勅使曰,遵命。上曰,款敍無窮,禮難屢瀆,請撤床。勅使曰,遵命。上曰,僉大人跋涉之餘,勞憊旣多,日勢且晩,久請留話,亦所不安。請早歸館所,便宜調息,而供帳凡百,必多齟齬,不勝憧憧。明當躬詣館所,奉探起居矣。勅使曰,出城接詔,勞動必多,久坐說話,我們也不安。請早回宮。我們也要歸館歇息,明日下臨之敎,尤不當。上曰,大賓留館,而主人豈可無往拜之禮耶?勅使曰,盛敎如此,我們實爲不安。上曰,僉大人之敎,雖如是鄭重,決不可奉承。勅使曰,感謝萬萬。上曰,請行拜禮。勅使曰,不敢當。上曰,僉大人之敎旣如此,請行揖禮,請一同作揖。上曰,時原任大臣入侍。觀燮,往諭領府事鄭元容,領敦寧金興根,判府事金左根·李景在,左議政李裕元,右議政任百經入侍云云。送至仁政門,勅使請回宮。上曰,主人之禮,不可闕也。勅使曰,請先回宮,安息安息。上曰,僉大人盛意雖如此,應行之禮,何可已也?勅使曰,請一齊回去。上曰,謹聞命矣。引禮引勅使,降自東階,贊禮導上降自西階,步至仁政門外。勅使曰,敢當留步。命傳語曰,主人之禮,不可闕也。勅使曰,敢請更爲留步。又傳語曰,盛意雖如此,應行之禮,不可廢也。勅使曰,不敢當不敢當。又傳語曰,謹遵命。上,乘轎,勅使乘轎。承輔啓請遣史官問安。昌鎬承命,往詣兩勅轎前問安。勅使曰,盛念至如此,心裏不安不安。昌鎬回傳,承輔以司謁入奏。勅使先發,各於轎上,擧手作揖,上,答揖。元容等進前奏曰,終日勞動,聖體,若何?上曰,一樣矣。仍詣肅章門,至延英門外,降輿,步過,還乘輿,入協陽門。宣傳官請出信箭,解嚴。由宣化門,還內。諸臣以次退出。
上在昌德宮。停常參·經筵。
自前夜人定至申時,灑雨,下雨,測雨器,水深一寸五分。
迎勅翌日,大殿·大王大妃殿·王大妃殿·大妃殿,內閣·政院·玉堂口傳問安。答曰,知道。大殿,朝廷二品以上·六曹堂上單子問安。答曰,知道。大王大妃殿·王大妃殿·大妃殿,遣承旨口傳問安。答曰,知道。還宮後,藥房·內閣·政院·玉堂口傳問安。答曰,知道。
藥房都提調李裕元,提調興寅君最應,副提調李承輔啓曰,郊館迎勅,移次勞動,伏未審夜間,聖體,若何?寢睡·水刺之節,何如?臣等率御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣。卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
迎接都監啓曰,勅使入京第三日,大臣茶禮請行事,前已草紀蒙允矣。明日大臣茶禮,依例請行之意,敢啓。傳曰,知道。
又啓曰,卽者差備譯官來言,上副勅,願呈名帖,進獻物種單子,故令司譯院,呈納承政院之意,敢啓。傳曰,知道。
禮曹啓曰,卽接仁陵官員所報,則本陵陵上莎草修改後,連日灑水,着根無慮云矣,敢啓。傳曰,知道。
兵曹啓曰,卽接西所衛將林秉周牒報,則明禮門東邊內宮墻二間許頹圮處,今已修築云。把守軍兵,還爲入直之意,敢啓。傳曰,知道。
以韓緻奎囚單子,傳曰,飭已施矣,分揀放送。
甲子九月初十日巳時,大駕詣南小館。擧動入侍時,行都承旨李承輔,左承旨李奎奭,右承旨李淳翼,左副承旨宋熙正,右副承旨鄭稷朝,同副承旨金直淵,記事官權膺善·丁觀燮,事變假注書李昌鎬,別兼春秋洪遠植·趙敬夏,檢校直提學金炳地,直閣李世用,檢校待敎閔奎鎬·鄭範朝·趙成夏·趙寧夏·洪承億·李載冕,校理李鍾正,副校理李心宰,修撰張膺杓,副修撰朴昌壽,以次侍立。時至,通禮跪啓請外辦。上具布裹翼善冠·布袍·布裹烏犀帶·白皮靴,乘輿出宣化門。藥房提調興寅君最應,副提調李承輔進前奏曰,連日勞動,聖體,若何?上曰,一樣矣。出協陽門,至延英門外,降輿,步過,還乘輿,至仁政門外。通禮跪啓請降輿,乘轎。上,降輿,乘轎,出敦化門,至南小館降轎所。通禮跪啓請,降轎。上降轎,入幄次,問安勿爲之事,下敎。承輔啓請,遣史官奉御帖,問安於上副勅。昌鎬詣館所問安。兩勅曰,不敢當。雙手祗奉御帖,還授通事曰,躬臨近地,極爲不安,當面致感謝之情矣。昌鎬回傳於承輔·承輔以司謁入奏。少頃,通禮跪啓請出次。承輔·奎奭前導,入正廳前西階下。引禮引兩勅,迎于東階下。上,令通事傳語曰,大人先陞。勅使曰,敢請主人先陞。又使傳語曰,大人先陞爲可。勅使曰,豈敢豈敢?請同陞。上,由西階,陞廳東向立,勅使由東階陞廳,西向立。命傳語曰,請行再拜禮。勅使辭,答以禮不可廢。勅使又辭,答以大人久立,亦甚未安,請行揖禮。揖畢,上曰,日候不調,館宇疎陋,僉大人行役勞頓之餘,夜來起居,何如?勅使曰,日候不調,館宇乾淨,供饋精潔,行役困憊之餘,果爲穩歇矣。上曰,館所供帳,非不另飭,而想多不稱,雖荷僉大人曲爲寬恕,此心則不勝愧歎矣。勅使曰,館裏許多預備之節,件件都好,寔認費心實多,感謝萬萬。上曰,昨日奉接,在於禮事哀遑之餘,悤卒未獲從容,願言餘懷,終宵未已,今玆躬來起居矣。勅使曰,昨日陪話,尙恨悤悤,卽蒙下臨,未盡之懷,可以穩敍,欣幸欣幸。上曰,上勅大人尊庚幾何?勅使曰,年今四十八。上曰,副勅大人尊庚幾何?勅使曰,年三十七。上曰,願以茶果,以伸未罄之誠矣。勅使曰,甚是不安。上曰,此是常禮,何可廢也?勅使曰,盛念如此,感謝感謝。上曰,旣不得如禮設宴,而顧此小饌,又未免草草,心甚愧赧矣。勅使曰,如是費心,敢不領敎?上曰,通官以下賜茶,何如?勅使曰,遵命。上曰,請撤床。勅使曰,遵命。上曰,僉大人遠臨弊邦,榮耀極矣。館舍未免湫陋,膳羞雖甚菲薄,切望多日留連,俾增遐土光耀。勅使曰,這館宇也,好,膳羞也,好,非不欲多住幾天,但天氣向寒,再有別樣公事,復命甚急,不得不速還,體諒體諒。上曰,僉大人之原隰驅馳,亦旣久矣。幸望更加休憊,毋孤相留之至意也。勅使曰,勤摯之念,非不仰認,但現今事情,實係如此,未免孤負盛意,一邊悚恨,一邊怊悵。上曰,竊欲竟日奉話,而久坐風軒,恐損貴體,請謝歸。勅使曰,暫時陪話,亦爲欣幸,但念尊體,多有勞動,請早回宮安息。上曰,館所雖未便適,願僉大人,善爲調息,當於旋旆之日,奉別於郊館矣。勅使曰,館裏事情,極爲極適,不須費心,天氣稍涼,回去之日,亦不必遠送郊外。上曰,應行之禮,屢次不行,心甚未安,今番則請行拜禮。勅使辭這禮不當,請行揖禮,請一同作揖。承輔·奎奭,導上出。引禮引兩勅,導至階下。上,出宴饗廳西中門。裕元進前奏曰,訓鍊大將金炳國,送勅後將爲掃墳之行,使之從便往來,何如?上曰,依爲之。入幕次,問安勿爲之事,下敎。上曰,諸司預備。少頃,通禮跪啓請出次。上,乘轎進發,出紅箭門。淳翼進前奏曰,臣承命三殿問安,則答曰,知道。上曰,唯。駕由敦化門·進善門·肅章門,至延英門外降輿,步過,還乘輿,入協陽門。宣傳官請出信箭,解嚴。入宣化門,還內。諸臣,以次退出。
上在昌德宮。停常參·經筵。
自前夜人定至巳時,灑雨,下雨,測雨器水深六分。
政院啓曰,大司憲韓啓源,執義洪淳學,掌令兪初煥,持平鄭謙植未肅拜,金奭鎭,掌令李泰翼呈辭,監察茶時之意,敢啓。傳曰,知道。
鄭稷朝啓曰,臣馳往館所,問安,則上副勅以爲,昨日勞動之餘,平安寢睡,不勝欣喜,俺們等連爲安歇,而又遣近侍勞問,感謝云矣,敢啓。傳曰,知道。
迎接都監郞廳,以右議政意啓曰,臣承命來詣館所,使首譯,先呈名帖,仍以御帖奉來之意,言于兩勅,請行茶禮,則兩勅以爲,昨日茶禮,已極感幸,而今日又遣大臣,請行茶禮,尤不勝感激。固當如例奉行,而困憊頗甚,難於行禮,停免爲言云。故床排入送,御帖,使都監郞廳,陪進承政院,臣則仍爲退去之意,敢啓。傳曰,知道。
迎接都監啓曰,勅使明日回程事,書出路程記矣。臣等依例進西宴廳,請留之意,敢啓。傳曰,知道。
又啓曰,勅使回程牌文,以今十二日起行書出矣。牌文先爲發送之意,敢啓。傳曰,知道。
又啓曰,臣等進西宴廳,使差備譯官,以上敎請留,則兩勅以爲,今旣竣事,亦已休息,返命時急,不可久留,明日必欲回程云矣。在前勅使欲爲回還,則都監諸臣,先爲請留,又有承旨請留,大臣請留中使請留之例,待下敎擧行之意,敢啓。傳曰,知道。
傳曰,勅使明日回程云,遣都承旨請留。
李承輔啓曰,臣承命馳往館所請留,則上副勅以爲,奉命遠來,旣已竣事,盛敎雖如此勤摯,明日不可不回程云矣,敢啓。傳曰,知道。
傳曰,豈如是而止?左議政進去,更爲請留。
迎接都監郞廳,以左議政意啓曰,臣承命來詣館所,使首譯,先呈名帖,仍以御帖奉來之意,言于兩勅請留,則以爲盛意勤摯,至於遣大臣請留,不勝感謝,而皇旨在身,返命爲急,軍令已出,排站完定,尤無以從命,極爲不安云矣。御帖使都監郞廳,陪進承政院,臣則仍爲退去之意,敢啓。傳曰,知道。
迎接都監啓曰,卽者差備譯官來言,勅使回還時,城門砲·上下馬砲·初二三吹更鼓,依上來時例云矣。以此意,知委於伴送使及開城留守·三道道臣處之意,敢啓。傳曰,知道。
又啓曰,卽者差備譯官來言,勅使發行軍令,明日卯正書出云矣,敢啓。傳曰,知道。
又啓曰,勅使回還路程記,書出,今九月十二日,自京離發,二十四日,當到義州云。以此分付於伴送使及開城留守·三道道臣處,而路程記書入之意,敢啓。傳曰,知道。
又啓曰,卽者差備譯官來言,勅使以爲,弘濟院,旣是過站,大臣·承旨,勿爲出來云矣,敢啓。傳曰,知道。
傳曰,伴送使,明日慕華館待令。
吏曹啓曰,楊根郡守金炳阮呈狀內,矣身以支勅上京矣。身病猝重,萬無還官之望云矣。其身病旣如是,則有難强令還任,罷黜,何如?傳曰,仁川府使李恒翼相換。
刑曹啓曰,以平安道徒流案中,肅川金定奎,慶尙道徒流案中機張林重培,咸鏡道徒流案中茂山趙昇奎,穩城順吉,鍾城鄭德煥,明川沈䎘之等,放字書下矣。謹依書下,一倂放送事,分付道臣之意,敢啓。傳曰,知道。
傳曰,明日出宮內門路,以協陽門爲之。
上在昌德宮。停常參·經筵。
還宮後,藥房·內閣·政院·玉堂·朝廷二品以上·六曹,口傳問安。答曰,知道。大王大妃殿·王大妃殿·大妃殿,遣承旨口傳問安。答曰,知道。
傳曰,承旨拜許遞,前望入之。承旨前望入之,兪致善·徐承輔·李鵬周·尹龜永·趙熙一·睦仁會落點。
傳曰,藥院提調許遞,前望入之。
內醫提調前望入之,趙獻永落點。
政院啓曰,新除授行都承旨兪致善,左承旨徐承輔,右承旨李鵬周,左副承旨尹龜永,右副承旨趙熙一,同副承旨睦仁會,竝卽牌招,何如?傳曰,允。
以左承旨徐承輔牌不進,罷職傳旨,傳曰,只推。
傳曰,吏曹參議有闕之代,前望入之。
吏曹參議前望入之,趙成夏落點。
大王大妃殿傳曰,望祭攝行磨鍊。
迎接都監啓曰,勅使自館所,轎子作行之意,敢啓。傳曰,知道。
又啓曰,勅使離發館所之意,敢啓。傳曰,知道。
又啓曰,勅使已踰沙峴,臣等退去之意,敢啓。傳曰,知道。
甲子九月十二日辰時,大駕詣慕華館,送勅入侍時,行都承旨李承輔,左承旨李奎奭,右承旨李淳翼,左副承旨宋熙正,右副承旨鄭稷朝,同副承旨金直淵,記事官權膺善·丁觀燮,別兼春秋洪遠植·趙定燮,檢校直提學金炳地,直閣李世用,檢校待敎鄭範朝·趙成夏·趙寧夏·洪承億·李載冕,校理李鍾正·徐璟淳,修撰洪正圭,以次侍立。時至,通禮跪啓請外辦。上,具布裹翼善冠·布袍·布裹烏犀帶·白皮靴,乘輿出宣化門。藥房提調興寅君最應,副提調李承輔,進前奏曰,日候不調,聖體,若何?上曰,一樣矣。由協陽門,至延英門外,步過,出仁政門外。通禮跪啓請降輿乘轎。上,降輿乘轎,出敦化門,至崇禮門外。宣傳官跪啓稟鳴金二下,鑼鼓作。至慕華館幕次前,宣傳官跪啓稟鳴金三下,鑼鼓止。通禮跪啓請降轎。上,降轎。入幄次後,勅使至。通禮跪啓請出次。上,出次。承輔·奎奭,導上至階上。引禮引勅使,亦至階上。上,命通事曰,請先陞。勅使曰,主人先陞。又傳語曰,豈有此理?請大人先陞。勅使曰,請同陞。上,由西階陞壇,東向立,勅使由東階,陞壇,西向立。命傳語曰,請行再拜禮。勅使固辭。上,遂揖就椅。勅使亦如之。上曰,信宿之間,僉大人諸節,如何?勅使曰,我們都好,敢請國王安。上曰,館宇諸節,多不稱意,必有齟齬之歎,而僉大人,反以此爲謝,還用愧赧矣。勅使曰,這幾日之間,凡係預備伺候等節,極爲整齊,我們殆忘客苦,反荷勤念,尤爲不安。上曰,主人之誠意未篤,昨旣請不得,今焉戒駕將發,悵黯之外,尤切耿耿,聊將數器,粗伸餞禮。勅使曰,幾次挽留之厚誼,因有事情,不得奉承,今當告別,怊悵怊悵,無以爲心。旣蒙盛贐,又行餞禮,極爲感謝,無容仰達。上曰,郊次茶禮,雖甚草草,幸賜加著也。勅使曰,遵命。上曰,通官以下,賜茶,何如?勅使曰,遵命。上曰,請撤床。勅使曰,遵命。上曰,公館奉接,猶未從容,今當遠別,曷以爲懷?天氣稍涼,惟願在道愼㫋。勅使曰,今此行役,多荷費心,萬里回去,托庇盛念,願氣候,對時萬安。上曰,去留之際,豈無拜禮乎?請行拜禮。勅使曰,不敢當。上,再請拜禮。勅使曰,不敢當。上曰,然則當行揖禮。上,遂相揖而送之階端。上曰,挽留不得,星槎自此遠矣,更願千萬保重。勅使曰,今日相別,不知何時可以再會,怊悵怊悵,尤難爲懷。只祝氣候太平太平。上,召通官等,諭以好去之意。勅使曰,托國王之福,好好將返,而第候王駕先回,俺們啓發矣。又傳語曰,豈有主人先回?謹當瞻望兩大人回槎之遠,始當入城。命招諸通官於前,諭以好好歸去。通官等,叩頭跪謝。引禮引勅使,降自東階。承輔·奎奭,導上降自西階。勅使乘轎離發,各於轎上,擧手作揖。上,於階上揖送。傳曰,伴送使入侍。昌鎬出傳,伴送使趙然昌,進于駕前奏曰,臣以伴送使,今方進去矣。上曰,善爲往還也。還入幕次後,少頃。傳曰,諸司預備。通禮跪啓請出次。上,乘轎進發,至崇禮門外。宣傳官跪稟鳴金三下,鑼鼓止。由敦化門·進善門·肅章門,至延英門外降轎。步過,仍乘轎,入協陽門。宣傳官請出信箭,解嚴。由宣化門,還內。諸臣,以次退出。
上在昌德宮。停常參·經筵。
送勅翌日,大殿·大王大妃殿·王大妃殿·大妃殿,內閣·政院·玉堂口傳問安。答曰,知道。大殿,朝廷二品以上·六曹單子問安。答曰,知道。
藥房都提調李裕元,提調趙獻永,副提調兪致善啓曰,郊館送勅,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。
進御加減健脾湯,自今日五貼式,日次製入事,榻前下敎。
備忘記,西原縣監金益鼎下直,長弓一張·長箭一部·片箭一部·筒兒一箇賜給。
政院啓曰,左右史不可不備,別兼春秋南一愚·趙敬夏·洪遠植·李載冕,竝卽牌招,推移入直,何如?傳曰,允。
以別兼春秋南一愚·趙敬夏·洪遠植·李載冕牌不進罷職傳旨。傳曰,只推。
傳曰,金吾堂上竝許遞,前望入之。
金吾堂上前望入之,判義禁尹致羲,知義禁趙徹林,同義禁李寅夔·李泰鉉落點。
大王大妃殿傳曰,望祭,攝行磨鍊。
以咸鏡監司金有淵狀啓,利原前縣監李泰逵罪狀,令攸司稟處事,傳曰,恣行貪鄙,至於此極,則嗷嗷群情,豈可但以官民不孚言哉?斗小之邑,況値歉荒,而三載居官之跡,只此狼藉之贜,無良不法,更何暇論?利原前縣監李泰逵,爲先拿囚南間,嚴刑捧口招以入。
政院啓曰,訓鍊大將金炳國,以掃墳事,廣州地今方出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,都提調兼察,從事官發牌,聽傳敎。
御營廳啓曰,本廳哨官白贇洙,身病甚重,勢難察任,改差,何如?傳曰,允。
議政府啓曰,頃因公忠前監司李秉文上疏,本道還弊,論理啓聞,以爲稟施之意,覆啓行會矣。卽見該監司狀啓,則以爲再昨年三十八萬餘石蠲減後,餘數二十二萬六千餘石中,如例斂散者,不過三萬餘石。其外十九萬餘石,俱是虛簿,取耗支計,萬無其策。每年耗作之出於結而納于公者,以錢以米,邑各不同。癸亥條實結十一萬四千餘結,以錢六錢收捧,當爲六萬八千餘兩,而各營邑捐補錢一萬兩,補還結及各項査得結價一萬三千餘兩添入,則足以當每年應用之數。若値災多結縮之歲,則當有不足之歎,參互加減之數,每結以六錢五分,完糴間姑爲施行,而還穀不可以耗作給代。或忽充完之道,時存穀三萬餘石,如或糶糴,逐年殖耗,漸次就完,則排結從當革罷,似爲兩便之策。令廟堂,從長稟處,其規劃諸條,成節目報勘計料爲辭矣。糴弊到劇,列省同然,而虛勘白徵,未有甚於湖西者矣。本道舊逋三十八萬餘石,已蒙全蕩,而十九萬餘石,亦曰年久虛留,徵刷無處,以致還簿之三年未勘,揆以事體,誠極駭歎。然而與其剝割乎窮蔀編戶,以竭民力,毋寧早行變通,舍其舊而圖其新。右項十九萬餘石,特爲依狀辭蕩減,本穀,旣令蕩減,則每年耗下九萬餘兩,無麪可飥矣。其中二萬三千餘兩,當以捐補査結等錢取用七萬餘兩,別無良策,而第該道各邑間嘗當排結,便成流例。就癸亥時,起十一萬四千餘結,許令每結取六錢五分,可以略綽排比於所減之數,而此是朝家不得已之擧,曉諭民間,咸使聞知。如値災少實多之歲,隨其贏餘,作還立本,至於時存折米三萬餘石,量邑大小,均排石數,更勿委諸吏手,略倣社倉規式,別貯一厫,另擇頭民,使之監守,而盡分長耗,逐年添錄,每於歲末,實數成冊,報勘營邑,以爲轉報本府,待到本穀稍裕,耗足以代用下結排一款,劃卽停罷。如是措處之後,在前各邑之稱以還耗,不足排斂於民結者,嚴禁痛革之意,倂令成節目放報施行,何如?傳曰,允。
又啓曰,稅穀欠逋之尹永寬,纔已用法,金聖運,令配所旁近之水營,用法事,啓稟行會,而金漢植之千有餘石,崔哲錫之近八百石,雖因特敎,施以島配,而此若饒貸倖逭,則虧欠之習,將接踵不息。前此島配之李寬瑞所逋,爲四百餘石矣。傡令配所旁近之兵·水營,梟首警衆後,登聞前後,押送各該邑之船主及京江未發覺之船主,傡令戶·惠衙門,定限督納,而毋過兩朔。過限後則一體梟警之意,分付,何如?傳曰,允。公穀乾沒,看作能事,大關紀綱。自今爲始,如復有公穀乾沒之弊,勿拘捧與不捧,卽地江頭梟首。且聞戶·惠衙門,有此等之漢,如干彌縫。又有全數不納者,竝令一一督捧,而本色充納者,特爲生活,或以詳定代納者,與全數難捧者,亟用一律,永定金石之典,以爲萬年法式,毋至解弛,可也。
以咸鏡監司金有淵狀啓,德源府使李敏鼎,勒令率倡,威辱新恩事,査實馳啓,其罪狀,令攸司稟處事,傳曰,觀此北伯査啓,德源官民,可謂胥失。雖然,豈無輕重之別乎?誹謗固罪也,而棍及其父,則過矣。詬罵,固罪也,而枷及其身,則又過矣。無論門地之何如,旣登科榜,袍笏榮身,是乃朝士也。尙不免父受棍而身被枷,則文科及第,何足貴哉?五子登科,其父加資,推此法意,可知其不當戮辱,而有此棍打,則其子詬罵,非無所由矣。且非罪犯惡逆,本無擅囚朝士之法,況可以枷之乎?民之蔑分,官之違法,竝令廟堂稟處。
備邊司啓曰,頃以慶源府越境求材委折,令本道査實矣。卽見該監司金有淵狀啓,則枚擧査覈官牒呈以爲,館舍改建之材,取用於茂山,已有營關,而座首蔡蓍漢,敢眩新莅之官聽,做出奸計,求材彼境,移文自製,印蹟指使,渠已自服。兵校徐寅熙,只從座首之設計,綢繆同謀,竟致厲階。刑吏南周貞,移文正書,印蹟變通,皆渠所爲,而知機逃躱,今方譏捕。通事安海律,播傳彼人之說,醖成干求之計,移牒回文,越境來往,率往募軍,至今不還。竝與伐木軍,待其還捉囚中,守護灘將·通事·首吏等罪狀,雖有輕重之別,諸招丁寧,更無可疑之端。該府使申命羲,旣聞吏鄕輩從權求材之說,而不能嚴責牢拒,竟至犯越投署,致煩咨文,事係無前變怪,請令廟堂,稟旨勘處矣。此事顚末,蔽一言曰無知也,妄作也。揆以常憲,惟當混施犯越之律,而犯其越者,使喚也,主其事之鄕將自在。今若只罪犯越之人,而次律於主事,則恐非要閱之政,而苟或以一切罔貰,則誅亦不可勝數矣。座首蔡蓍漢,兵校徐寅熙及在逃未捕之刑吏南周貞,竝嚴刑二次島配。安海律,嚴刑二次遠配。崔戒哲·金利道·金得官·韓得仁等,嚴刑一次懲勵。伐木次越江未還之募軍二十九名,待回還,分輕重酌處。該府使申命羲罪狀,待就囚王府,自當奏讞,今姑勿論之意,敢啓。傳曰,知道。
又啓曰,卽見咸鏡監司金有淵,慶源被燒館舍彼人越來摘奸·形止·査實狀本,則以爲,彼人之越來摘奸,卽由於本邑之投署求材,該不惟不據法防遏,劃卽關由,竝與吉林將軍咨會,留置多日,及其行査,始爲報來。當初文移,雖曰自下變通,今番計材件記,卽是法外,許施情節,到此無容更議。竝與座首·兵校等罪狀,請令廟堂,稟旨勘處矣。彼我人犯越之蕩無防限,推此一事,可反三隅,而該倅擧措之顚倒,至於吉林咨會之始掩終露,而可謂一節深於一節,反不足責備。待就囚自當論勘,而當日擧行之官屬,則旣已分輕重稟覆於求木査啓中,今不疊論之意,敢啓。傳曰,知道。
戶曹判書李敦榮疏略曰,夫支勅,國之大事,其在對揚之道,莫敢小忽,乃於殿門鋪陳,未及等候,以致臨事窘跲,苟使臣先事措飭,寧有是也?乞稟東朝,亟勘未勘之案焉。答曰,省疏具悉。日前責備,存事面者,不必爲引,而至於度支事,以罄竭之力,大事竣遏,萬幸萬幸,以卿授任,意有存焉,益勉對揚之道。
江華留守鄭憲容疏。答曰,省疏具悉。卿其往省焉。
甲子九月十三日辰時,上御重熙堂。藥房入診入侍時,都提調李裕元,提調趙獻永,副提調兪致善,檢校待敎鄭範朝,記事官權膺善,記注官任膺模,記事官安翊豊,以次進伏。醫官鄭有曾·李宗悳·鄭禮秀·朴演鏞,進伏楹外訖。上曰,史官分左右。裕元曰,朝氣稍冷,連日勞動,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,迎勅節次,自來爲難,連日動駕,諸節不爲有損乎?上曰,別無所損矣。裕元曰,醫官待令,使之入診乎?上,可之。有曾等以次診候,退伏楹外訖。裕元曰,脈候奏之。有曾等起伏奏曰,脈候左右三部調均矣。裕元曰,湯劑連當進御乎?有曾等曰,當進調理之劑矣。裕元曰,湯劑,筵退後當議定入稟矣。仍奏曰,向日雷異,有東朝懇惻之敎,又伏奉傳敎矣。其時臣等,亦爲陳箚,而此莫非臣等之罪也。日前洊雷,尤萬萬惶懍矣。上曰,予心亦恐懼矣。裕元曰,聖衷以恐懼爲敎,則是克軫敬天之道,敬天則可以愛民。臣等今伏聞此敎,不勝欽仰。顧今弭災,莫如勤學,好讀書,卽臣區區之望也。上命書傳敎曰,自明日,勸講爲之。裕元曰,今伏奉勸講明日爲之之命,是敬天弭災,莫過於此。雖有雷雨,何憂之有乎?實我東方無彊之福矣。上曰,史官就座。命大臣先退,又命退。諸臣以次退出。
上在昌德宮。停常參·經筵。
傳曰,明日孝文殿晝茶禮,當自內親行矣,該房知悉。
傳曰,禮房承旨,馳詣宗廟·景慕宮,奉審摘奸以來。
傳曰,左相省掃之行,給由馬,澆奠床備給。
傳曰,摠裁官之代,右議政爲之。
傳曰,藥院都提調有闕之代,前望入之。
內醫都提調前望入之,右議政任百經落點,
傳曰,未肅拜金吾堂上,卽爲牌招,勿拘齋日,卽速擧行。
政院啓曰,合辭許久闕啓,事甚未安,未肅拜呈告人員,竝卽牌招,何如?傳曰,允。又啓曰,明日常參·經筵,取稟。傳曰,停。
奎章閣啓曰,明日奎章閣望奉審日次,臣進詣擧行之意,敢啓。傳曰,知道。
政院啓曰,左右史不可不備,別兼春秋南一愚·趙敬夏·洪遠植·李載冕,旣有只推之命,竝卽牌招,推移入直,何如?傳曰,允。
以別兼春秋南一愚·趙敬夏·洪遠植·李載冕牌不進,罷職傳旨。傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而勅使未渡江相値,不得設行之意,敢啓。傳曰,知道。
禮曹啓曰,今此增廣監試覆試一所,設場於本曹矣。上直郞廳,依例朝房移直之意,敢啓。傳曰,知道。
又啓曰,卽接龍仁幼學鄭煥祉所志,則以爲族兄煥赫,嫡妾俱無子,以其同姓八寸弟順明第二子得基,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼家立後,兩邊與受,明有可據,而不得登聞者,許令該曹,論理草記事,曾有筵奏定式,而門長鄭煥祉所訴,旣如此,鄭順明第二子得基,立爲鄭煥赫之後,何如?傳曰,允。
又啓曰,卽接春川幼學李雲慶所志,則以爲五寸姪廷奎,嫡妾俱無子,以其同姓二十寸兄廷權第二子彦鎭,欲爲繼後,兩家諸族,相議完定,而生養夫妻,俱爲作故,拘於常規,不得循禮斜,依定式草記稟處事,呈狀矣。凡係繼家立後,兩邊與受,明有可據,而不得登聞者,許令該曹,論理草記事,曾有筵奏定式,而門長李雲慶所訴,旣如此,李廷權第二子彦鎭,立爲李廷奎之後,何如?傳曰,允。
又啓曰,今此增廣監試覆試試官,當爲磨鍊,而擬望之人乏少,實錄郞廳,竝擬,何如?傳曰,允。
禮曹啓曰,今此增廣監試覆試試官,當爲磨鍊,而堂下無故可擬之人乏少,依近例以堂上官,通瀜擬入之意,敢啓。傳曰,知道。
又啓曰,大小科陳試人,草記許赴事,曾有定式矣。丙辰年陞補初試入格幼學金益相,丁巳年公都會初試入格幼學徐有种,戊午年公都會初試入格幼學朴利觀,己未年增廣監試初試入格幼學李任·李周慶·崔東琇·成慶增·金在·李德芮·曺義承·金時默·韓祥履·閔龍鎬·權弘植·金駉洛,陞補初試入格幼學李秉薰·李景濂·李斗鉉,公都會初試入格幼學曺漢承·裵廷昌·趙星斗·吳弼鉉,庚申年七夕製直赴監試會試入格幼學趙秉轍·金明老·金桂濬,陞補初試入格幼學任百潤,公都會初試入格幼學柳諗·韓敏源,辛酉式年監試初試入格幼學鄭鍊·金器胤·金皐鉉·趙秉鯉·車秉周·李裕民·李容根·朱常國·安祥麟·韓昇朝·徐敎淳·成彩漢·金秉年·金秉成·金昌禹·徐友輔·崔光鉉·金永坤·金熙礪·宋稷·金相熙·李鼎燮·李遠基·柳道夔·李韶九·李泰承·金基燮·權喆模·張昌翼·黃錫瓚·李在赫·金思文·兪鎭泰·李商隱·崔世華·李潤會·具宗植·朴寅和·權德海·劉道澧·朴昌愈·安元錞·李建夏·李裕翼·金基周·金夏田·徐赫祖·朴致永·尹胎龍·金在度·邊鎭華·朴齊英·任驥準·朴宗瑚·金有聲·金鳳煥·張學錄,俱爲陳試故取考其所受公文,則明白無疑,而在喪及朞服未葬人,父子俱參人,竝許陳試,法典所載,一竝許赴於今此增廣監試覆試之意,敢啓。傳曰,知道。
議政府啓曰,以咸鏡監司金有淵狀啓,德源府使李敏鼎,勒令率倡,威辱新恩事,査實馳啓,其罪狀,令攸司稟處事。傳曰,觀此北伯査啓,德源官民,可謂胥失。雖然,豈無輕重之別乎?誹謗,固罪也,而棍及其父,則過矣。詬罵,固罪也,而枷及其身,則又過矣。無論門地之何如,旣登科榜,袍笏榮身,是乃朝士也。尙不免父受棍而身被枷,則文科及第,何足貴哉?五子登科,其父加資,推此法意,可知其不當戮辱,而有此棍打,則其子詬罵,非無所由矣。且〈非〉罪犯惡逆,本無擅囚朝士之法,況可以枷之乎?民之蔑分,官之違法,竝令廟堂稟處事,命下矣。官之失在恚激,民之失在崩迫,而崩迫則情理也。容或可恕,恚激則忿戾也。自歸非理,德源府使李敏鼎罪狀,令該府,拿問處之。雖在蒼皇危切之中,豈無雍容懇乞之道,而盛氣凌倅,全蔑官民,事體亦涉可駭。新及第金昌倫,一體拿勘,何如?傳曰,允。
刑曹啓曰,衛外擊錚人中和金光烈,爲其父升奎孝贈事也。順川金鎭洙,爲其父志憲孝贈事也。南原李龍銓,爲其父致弘·祖德煥孝贈事也。陰城朴周命,山訟稱冤,而捧供日不爲待令,原情勿施,何如?傳曰,允。
又啓曰,衛外擊錚人柒谷天柱寺僧,永演等,刹重修事也。敢以荒雜之說,屢煩天聽,極爲痛駭,原情勿施,嚴治放送,何如?傳曰,允。
義禁府啓目,利原前縣監李泰逵原情云云,傳旨及道啓內辭意,發問目箇箇考察,嚴刑究問,則所犯諸條數爻不符,惟意粧撰,極口發明,究厥情狀,尤極駭痛。待拷限更加嚴刑,期於得情,何如?啓。今此道啓,始自民訴而査得,則民情之嗷嗷,不言可想,逐條發明,容有可恕,以積失人心自服,雖爲一時粧撰,此是罪案之大者也。貪饕殘虐,若是狼藉,則官民豈可相孚,而不失人心?罪人李泰逵,不待拷限,更加嚴刑,一次安置,三倍道押送,以謝關北之民。
左議政李裕元箚曰,伏以,臣奉有政府恩命,已數個月于玆矣。貤及泉塗,感結闔門,不洎之動,遇慶如新,有事則告,宜亟無緩,而第緣公役相仍,不敢遽然言私,從邁於傘扇之間,迎送於冠蓋之列,庸是有懷未控,訖至于今日矣。臣之先臣墳山,在振威地,逖滯藩司,久曠灑掃,霜露之感,此時冞切,援例請暇,在所不已。且臣鄕居弊廬卽楊州楸下也。先壠之移窆未久,塋域之事,尙多草創,苟要管檢修治,勢將費旬餘日字矣。臣之所帶兼銜,俱非閒漫職司,而史局之任,量才揣能,蔑一可稱,義在終事,不遑他顧,未卽爲丐免計者也。藥院之銜,職在保護,趁日起居,爲分內事者也。至於閟宮太常提擧,亦不可一往虛縻也。夫以臣一身之微,兼領四務之事,已是萬難堪承,而況今休告是懇,又將有幾日瘝曠,則尤豈臣晷刻安於心者乎?庸敢具牘臚實,干瀆聽卑之下,惟聖明,曲垂鑑燭,特許臣還往之恩由,得伸至情,所有摠裁官及諸司提調,仰稟慈旨,竝賜遞改,獲全微諒,在公私略分爲兩幸焉。答曰,省箚具悉卿懇。卿其從便往來,所辭諸務,只藥院提調·摠裁官許副。仍傳曰,此批答,遣史官傳諭。
兵曹參議朴惇壽疏略曰,臣年前,猥參考講,竟至僨誤,不自意試望排擬,召牌儼臨,左右思量,進身無路,乞稟東朝,特刊試官之望焉。省疏具悉。試牌體重,卽爲入來。
甲子九月十四日巳時,上御觀物軒。勸講入侍時,右議政任百經,講官金學性,參贊官尹龜永,侍讀官徐璟淳,假注書李浚贊,記事官安翊豊,記注官任膺模,各持小學第二卷,以次進伏訖。上曰,史官分左右。缺璟淳曰,臣於送勅之日,伏覩殿下一言,足以保四海之端,竊冀是心之擴充矣。下視撥馬之羸瘠,敎曰鞭打甚,故如是羸瘠耶?是時也,惻隱之仁,藹然而發矣。今日民生,不勝守牧之鞭朴誅求,皆如撥馬之羸瘠,推此愛物之心,以及民生,則殿下之國,將爲億萬年無彊之休矣。百經曰,昨日左相,以雷異後,應天之實,莫如勤學仰勉,卽於筵席,有自明日勸講之命,孰不欽仰翕受之聖德乎?推此心行之,聖學可以將就,天災可以消弭,臣不勝萬萬慶幸。今以此章言之,自古人臣事君,以敬謹尊嚴爲主,故雖有入告嘉謨,誠難開懷盡言,每於講對之時,假以顔色,文義外古今治亂民生疾苦,使之悉陳,則大有益於開廣聖聰矣。伏願體念焉。
甲子九月十四日申時,上御觀物軒。召對入侍時,參贊官李鵬周,侍讀官李心宰,檢討官洪正圭,直閣李世用,假注書李浚贊,記注官任應模·崔奭奎,各持小學第二卷,以次進伏訖。
上在昌德宮。停常參·經筵。
藥房提調趙獻永,副提調兪致善啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
大王大妃殿進御加味君子湯五貼式,日次製入事,榻前下敎。進御加減健脾湯,自後日次本方中,去人蔘製入事,榻前下敎。
政院啓曰,議政府郞廳來言,今日賓廳日次,而領議政趙斗淳,有身病,左議政李裕元,右議政任百經,無時急稟定事,不得來會云矣,敢啓。傳曰,知道。
傳曰,召對爲之。
傳曰,右承旨·左副承旨·同副承旨,竝許遞,前望入之。
承旨前望入之,李鳳億·鄭煥翼·洪軒鍾落點。
傳曰,今番監試·初試入格中,年六十九歲以上人,竝特付會試,原額外,以示優老之典,而如是之後,如有冒年者,當施重律矣。此意自試所,嚴明,分付。
傳曰,各道六七月物膳中,生鰒·生銀口魚,大關民弊云,自明年爲始,永勿封進,以除生民痼瘼。
奎章閣啓曰,景慕宮望廟樓,今望奉審,無頉之意,敢啓。傳曰,知道。
以承文院都提調意啓曰,皇帝御名避寫事,勅使儀物裁減事,通官泒出事,禮部咨文,今纔出來矣。回咨,依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
吏曹啓曰,今此監試·覆試二所封彌官,前直講朴來鵬塡差,而時無職名,令該曹,口傳付軍職,何如?傳曰,允。
議政府啓曰,卽見左捕廳所報,則以爲果川有大賊沈命吉者,盤結甚多,非徒日聚,屢遣譏詗,今始捉來,而捕捉之際,賊漢夫妻,舞劍揮鎗,捕卒二名,被刺連倒。捕校鄭仁旭,奮身捍格,手被重傷,左右遮欄,終能竝提。如此可用之類,宜蒙優褒之典爲辭矣。沈漢之糾結徒黨,攘奪村坊,爲畿南五六邑毒害也久矣。今旣就捕,不當使之生出獄門,則與其斃於桁楊之下,毋寧明正典刑,有以大懾聽聞,出付軍門,梟首,夫妻濟惡,合施同律,而聞已物故,勿論捕校鄭仁旭之手迎毒刃,終能攫捉,大是嘉尙。近瓜饒窠邊將,待窠首先差送,以爲激勸之地,何如?傳曰,允。
御營廳啓曰,本廳哨官李鎭弘,身病甚重,勢難察任,改差,何如?傳曰,允。
義禁府啓曰,罪人李泰逵口招公事判付內,不待拷限,更加嚴刑一次,茂山府安置,三倍道押送事,命下矣。李泰逵嚴刑一次,訊杖第三十度後,咸鏡道茂山府安置,而以判付內辭意,具罪目依例發遣府書吏,使之三倍道押送配所之意,敢啓。傳曰,知道。
甲子九月十五日巳時,上御觀物軒。勸講入侍時,左議政李裕元,講官洪鍾序,參贊官徐承輔,檢討官洪正圭,假注書尹錫圭,記注官崔奭奎·任膺模,各持小學第二卷,以次進伏訖。上曰,史官分左右。裕元進前奏曰,朝氣稍冷,聖體,若何?上曰,一樣矣。裕元曰,寢睡·水刺之節,何如?上曰,一樣矣。各殿問候訖。大臣就座。上,誦前受音一遍訖,上,開卷。仍敎曰,大臣與講官,着眼鏡,可也。裕元曰,臣眼姑不昏,不至着鏡矣。鍾序讀自論語曰,君召使擯,至行不踐閾。仍釋義訖。上,命授書算于鍾序。上,讀新受音十遍,又讀一遍訖。鍾序還納書算。仍奏曰,賓退,必復命曰,賓不顧矣者,以其接待之善,而賓心充然不復回顧也。裕元曰,今番纔經勅使矣,賓是勅使也,擯是遠接·伴送之使也。賓滿意而去,故更不顧見也。承輔曰,自上,發問某字某句之義然後,俯聽臣等之所奏,則文義尤當明白通曉矣。上曰,入公門如不容,何爲而然也?承輔曰,公門雖高大,而以其敬謹也。故鞠躬如入狹小之門而身不能容也。裕元曰,臣日前,以好讀書妄陳,而卽出勸講之命,今者承宣,以發問爲奏,而下問如響,是皆聖心虛受,不憚勉從者也。不勝慶忭。鍾序曰,云云。上曰,揖所與立,何謂也?鍾序曰,所與立者,賓之左右所立,以次傳令之人也。揖左人而左其手,揖右人而右其手之際,衣前後整齊也。承輔曰,襜,卽襜帷之襜也。衣之正齊,如襜帷之垂也。裕元曰,今番送勅時,臣伏見殿下擧手作揖,端好中節矣。殿下試思之。作揖時存心,如何則端好乎?必也正心而後,揖隨以正,每事常存正心之本則修齊治平,在其中矣。上曰,論語皆記孔子之事乎?正圭曰,云云。裕元曰,日昨調理湯劑,議定製入矣。間已進御乎?上曰,進御矣。裕元曰,順下奏效乎?上曰,順下矣。裕元曰,湯劑不可以文具製入矣,逐日進御,好矣。上曰,史官就座。命大臣先退,又命退。諸臣,以次退出。
甲子九月十五日午時,上詣孝文殿。晝茶禮親行入侍時,行都承旨兪致善,左承旨徐承輔,右承旨李鵬周,左副承旨尹龜永,右副承旨趙熙一,同副承旨睦仁會。缺原任提學金輔根,原任直提學申錫禧,檢校直提學金炳地,直閣李世容,原任待敎徐相翊,檢校待敎鄭範朝·趙寧夏·洪承億·李載冕,以次侍立。時至,通禮跪啓請出次。上,具衰服出齋殿。通禮導上詣版位,啓請俯伏哭。上,俯伏哭。通禮跪啓請止哭興四拜。上,止哭行四拜禮。仍詣神位前,通禮跪啓請三上香。致善,奉香,仁會,奉爐。上,三上香,執爵·獻爵,連獻三爵訖。上,降復位。通禮跪啓請俯伏哭。上,俯伏哭。通禮跪啓請止哭興四拜。上,止哭行四拜禮。通禮跪啓禮畢。上,還內。諸臣以次退出。
甲子九月十五日申時,上御觀物軒。召對入侍時,參贊官趙熙〈一〉,侍讀官李心宰,檢討官朴昌壽,直閣李世用,假注書尹錫圭,記事官安翊豊,別兼春秋洪遠植,各持小學第二卷,以次進伏訖。
上在昌德宮。停常參·經筵。
政院啓曰,同副承旨鄭煥翼,今日不爲仕進,卽爲牌招,何如?傳曰,允。
傳曰,召對爲之。
政院啓曰,左右史不可不備,別兼春秋李冕光·南一愚·趙敬夏·李載冕,竝卽牌招,推移入直,何如?傳曰,允。
以別兼春秋李冕光·南一愚·趙敬夏·李載冕,牌不進,罷職傳旨。傳曰,只推。
兵曹啓曰,今月十九日,一內禁軍番次矣。該番將有闕代,依承傳,口傳擬入之意,敢啓。傳曰,知道。
左右捕盜廳啓曰,謹依議政府草記批旨,本廳在囚罪人沈命吉,出付御營廳之意,敢啓。傳曰,知道。
政院啓曰,左邊捕盜大將任泰瑛,以御營大將習陣事,鷺梁出去矣。所佩命召及大將牌·傳令牌,何以爲之?敢稟。傳曰,仍佩往來。
兵曹口傳政事,以李祉秀爲內禁將。
御營廳啓曰,罪人沈明吉,大會軍民於沙場,梟首警衆之意,敢啓。傳曰,知道。
甲子九月十六日巳時,上御觀物軒。勸講入侍時,講官尹致定,參贊官徐承輔,侍讀官李心宰,假注書李浚贊,記事官安翊豊,記注官任膺模,各持小學第二卷,以次進伏訖。
甲子九月十六日申時,上御觀物軒。召對入侍時,參贊官鄭煥翼,檢校待敎鄭範朝,侍讀官李心宰,檢討官朴昌壽,假注書李浚贊,記事官安翊豊,記注官任膺模,各持小學第二卷,以次進伏訖。
上在昌德宮。停常參·經筵。
自巳時至酉時,灑雨,下雨,測雨器水深七分。
政院啓曰,右承旨趙熙一,今日不爲仕進,卽爲牌招,何如?傳曰,允。
以右承旨趙熙一牌不進,罷職傳旨。傳曰,只推。
政院啓曰,左右史不可不備,別兼春秋李冕光·南一愚·趙敬夏·李載冕,旣有只推之命,竝卽牌招,推移入直,何如?傳曰,允。
以別兼春秋李冕光·南一愚·趙敬夏·李載冕,牌不進,罷職傳旨。傳曰,只推。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
以慶尙監司徐憲淳狀啓,進上黃栗,節序差晩,姑未及成熟,限內不得封進,惶恐待罪事。傳曰,勿待罪事,回諭。
兵曹啓曰,禁軍習陣,當爲設行,而本曹連因有故,不得爲之之意,敢啓。傳曰,知道。
甲子九月十七日巳時,上御觀物軒。勸講入侍時,講官朴珪壽,參贊官洪軒鍾,檢討官朴昌壽,假注書尹錫圭,記注官任膺模·崔奭奎,各持小學第二卷,以次進伏訖。
上在昌德宮。停常參·經筵。
傳曰,禮房承旨,馳詣宣武祠,奉審摘奸以來。
傳曰,當該承旨推考。
以平安監司洪祐吉狀啓,昌城府使趙明夏,遭母喪事。傳曰,令該曹,口傳差出,催促下送。
吏曹口傳政事,以李文永爲昌城府使。
政院啓曰,左右史不可不備,別兼春秋李冕光·南一愚·趙敬夏·李載冕,旣有只推之命,竝卽牌招,推移入直,何如?傳曰,允。
以別兼春秋李冕光·南一愚·趙敬夏·李載冕,牌不進,罷職傳旨。傳曰,只推。
訓鍊都監啓曰,分授都城彰義門南邊第三城廊近處體城四間許,頹圮處,今已畢築,女墻仍爲始役,把守軍,卽爲解送之意,敢啓。傳曰,知道。
甲子九月十八日巳時,上御觀物軒。勸講入侍時,講官鄭基世,參贊官趙熙一,侍讀官李鍾正,假注書李浚贊,記注官崔奭奎,記事官安翊豊,各持小學第二卷,以次進伏訖。上曰,史官分左右。上,誦前受音訖,仍開卷。基世讀自疾君視之,止上下能相親也。仍奏釋義。上曰,今則君之於臣疾,何無往視之禮也?基世曰,前代則人臣有疾,多有臨視之擧,如唐宗之於魏徵是也。聞中國,近亦行之云矣。上,讀新受音十遍訖。上曰,匡救其惡,何義也?基世曰,君若有失,則必格其非心,此所以匡救之義也。仍奏曰,今日自止四章,皆人臣事君敬愼忠愛之義,而上下相親之句,尤是爲人君爲人臣之所當鑑勉者也。臣之事君,進則思盡己之忠,退則思補君之過,有善則承順而期於盡善,有過則匡救而期於無過。此是人臣忠愛之至意,而人君亦禮遇臣下,虛己受人,諒察其出於忠愛之意,則情志相孚,上下相親,有如家人父子之間矣。豈不盛哉?缺上,掩卷。基世曰,昨日雷雨,聖心必當警惕矣。今當收藏之月,荐有轟燁之異,此政恐懼修省之時也。向有減膳求言之敎,辭旨懇惻,庶幾底豫天意,弭災爲祥,而弭災之道,惟在於勤聖學一事耳。殿下若勤學,則上而慈聖嘉悅,下而臣庶欣祝,天心從而悅豫,轉災爲祥,降之百福,惟殿下,念哉懋哉。上曰,政事有何所失而然歟?基世曰,聖敎萬萬欽仰,講學爲政事之本,殿下若勤於講學,則一政一令,自無所失者矣。上曰,雷雨如此,得不有妨於收穫之穀耶?基世曰,秋成將穫之時,農家之所忌者,亦多,早霜也,雨也,雹也,而今秋霜信稍退,昨日雨雹,不至於甚,想不爲害於已稔之穀矣。聞各道農形,到處大登,此誠國之上瑞也。上曰,曾聞刈取之穀,曬乾於田疇之時,若遇雹雨,則多有所損云,故昨雨慮或有害,尤恐懼矣。基世曰,農是天下之本,而聖念於此,此誠生民之福也。臣等實不勝萬萬欽誦矣。
甲子九月十八日申時,上御觀物軒。召對入侍時,參贊官李鳳億,檢校待敎鄭範朝,侍讀官李鍾正,檢討官張膺杓,假注書李浚贊,記注官崔奭奎,記事官安翊豊,各持小學第二卷,以次進伏訖。
上在昌德宮。停常參·經筵。
卯時下霜。
傳曰,雲峴宮動駕日,當展拜于恩信君·南延君祠宇矣。該房知悉。
傳曰,檢校待敎趙寧夏,馳詣華寧殿奉審摘奸,仍詣健陵·顯隆園,一體奉審以來。
傳曰,永平君,卽全溪大院君嗣子,而身有貞痼之疾,嗣續無望,其在所重之地,繼後之節,不可少緩,令宗府,斯速議定以入。
傳曰,右副承旨·同副承旨許遞,前望入之。
承旨前望入之,李敏庠·李玄文落點。
政院啓曰,新除授同副承旨李玄文,時在京畿果川地,斯速乘馹上來事,下諭何如?傳曰,許遞,前望入之。
承旨前望入之,趙榮夏落點。
傳曰,召對爲之。
以慶尙右兵使李敎俊狀啓,城堞修繕時監董人等,論賞事。傳曰,近來公廨·城堞·軍器修葺請賞,便成應行之事,虛實相蒙,今此矗營修葺,眞有是事云,聞甚嘉尙,不可無示意,兵使李敎俊,特爲加資。
政院啓曰,新除授右副承旨李敏庠,卽爲牌招,何如?傳曰,允。
兵曹啓曰,雲峴宮動駕日,恩信君·南延君祠宇歷拜事,命下矣。自雲峴宮大門,至祠宇大門,左右邊設布帳,令訓·禁兩營,合力擧行,東營·集春營入直軍各三十名除出,御營大將率領,除旗鼓只率前排,設布帳外桂洞屛門排立,何如?傳曰,允。
又啓曰,今此大駕覲雲峴宮,歷拜恩信君·南延君祠宇時,設布帳,當爲磨鍊,而自敦化門外,備邊司東西門內外禁衛營大門,至左右邊設布帳,令訓·禁兩營,合力擧行。宮內設布帳,亦令訓·禁兩營,隨其形便擧行,何如?傳曰,允。
又啓曰,今此大賀覲雲峴宮,歷拜恩信君·南延君祠宇時,廣智營·西營入直軍各三十名除出,禁衛大將率領,除旗鼓,只率前排,禁衛營大門外,設布帳外排立,何如?傳曰,允。
又啓曰,今此大駕覲雲峴宮,歷拜恩信君·南延君祠宇時,訓鍊大將,率步軍一哨,除旗鼓,只率前排,敦化門外設布帳外排立,何如?傳曰,允。
又啓曰,今此大駕覲雲峴宮,歷拜恩信君·南延君祠宇時,訓局步軍五哨除出,將官率領,一半自宮大門南邊,至泥洞南墻底列立,一半自宮大門北邊,至雲峴大門列立,環衛作門,何如?傳曰,允。
政院啓曰,左右史不可不備,別兼春秋李冕光·南一愚·趙敬夏·李載冕,旣有只推之命,竝卽牌招,推移入直,何如?傳曰,允。
以別兼春秋李冕光·南一愚·趙敬夏·李載冕,牌不進,罷職傳旨。傳曰,只推。
甲子九月十九日巳時,上御觀物軒。勸講入侍時,講官洪鍾序,參贊官洪軒鍾,檢討官張膺杓,假注書尹錫圭,記事官安翊豊,記注官任膺模,各持小學第二卷,以次進伏訖。
甲子九月十九日申時,上御觀物軒。召對入侍時,參贊官洪軒鍾,侍讀官李鍾正,檢討官張膺杓,直閣李世用,假注書尹錫圭,記注官任膺模,記事官安翊豊,各持小學第二卷,以次進伏訖。
上在昌德宮。停常參·經筵。
藥房都提調任百經,提調趙獻永,副提調兪致善啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政趙斗淳,有身病,左議政李裕元在外,右議政任百經無時急稟定事,不得來言云矣,敢啓。傳曰,知道。
政院啓曰,新除授同副承旨趙榮夏,卽爲牌招,何如?傳曰,允。
傳曰,再明日眞殿茶禮,當自內親行矣。該房知悉,時原任大臣·閣臣·宗親·儀賓二品以上入參。
傳曰,召對爲之。
二所應辦官,以試官意啓曰,今此監試會試時,六十九歲以上人,竝特付榜末事,傳敎矣。黃海道信川幼學元羲坤,以今番原榜及壬戌公都會試赴兩場,而溯考都會榜目,則年爲六十一矣。以此計之,當爲六十三,而以七十一冒年呈卷,極爲無嚴,移送秋曹,依律勘處,何如?傳曰,今此年老儒生之特付會試,寔出於優老之曠典,而元羲坤之冒年欺上,極爲無嚴,嚴刑一次,邊遠充軍。
政院啓曰,左右史不可不備,別兼春秋李冕光·南一愚·趙敬夏·李載冕,旣有只推之命,竝卽牌招,推移入直,何如?傳曰,允。
以別兼春秋李冕光·南一愚·趙敬夏·李載冕牌不進,罷職傳旨。傳曰,只推。
兵曹啓曰,今九月二十日戊午寅正三刻七分,土王用事,改火進上時,宗廟署·社稷署·永禧殿·永寧殿·孝文殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
禮曹啓曰,再明日眞殿茶禮親行事,命下矣。自上服色,以翼善冠,無揚黑圓領袍·靑鞋·素玉帶擧行,而應參諸臣,以無揚黑團領·烏紗帽·黑角帶行禮事,知委,何如?傳曰,允。
內醫院啓曰,駝酪粥,自十月初一日,當爲封進,而依今年新定式擧行事,預爲分付司僕寺之意,敢啓。傳曰,知道。
吏曹啓目,出身李亨敏名字,改以泰亨事,告狀,依例令藝文館,給帖,何如啓。依允。
訓鍊都監啓曰,今番賞試射時,本局將校軍兵射砲藝入格之類,謹依判下單子,以軍器寺弓箭·戶曹米·木·布施賞之意,敢啓。傳曰,知道。
甲子九月二十日巳時,上御觀物軒。藥房入診·勸講同爲入侍時,都提調任百經,提調趙獻永,副提調兪致善,假注書尹錫圭,記注官崔奭奎·任膺模,直閣李世用,以次進伏。右議政任百經,講官尹致定,參贊官兪致善,侍讀官李鍾正,假注書李浚贊,記注官崔奭奎·任膺模,各持小學第二卷,以次進伏。醫官鄭有曾·李景爀·李忠淵·朴演鏞,進伏楹外訖。上曰,史官分左右。百經問候訖,奏曰,醫官待令,使之入診乎?上可之,有曾等,以次診候,退伏楹外訖,百經曰,脈候奏之。有曾等起伏奏曰,脈候左右三部調均矣。百經曰,日前進御湯劑,果爲順下乎?上曰,順下矣。百經曰,湯劑之進御,必安心服御,則似有顯發之效矣。缺百經曰,今秋以來,雷異荐發,日前轟燁,極爲驚悚,其時雖屬新節,厥咎反行夏令,其所憂懼,比前倍切矣。向者慈旨聖敎,責躬求助,不啻懇惻,庶幾天心孚格,而如臣不似,忝在大臣之列,不能調和四時,故災有所召而然也。以此章言之,有官守者不得其職,夫寅亮,燮理大臣之職也。不可以不得言,今何敢一向冒據,不思自引之道乎?上曰,大臣何以引咎?予於政事,有過失,天其或者警予也。百經曰,向者應旨之箚,臣亦聯陳,而言雖荒蕪,意實深切,顧今第一先務,以勤聖學爲主,其次則立紀綱也,懲貪墨也,恤困窮也。必以誠心勤學,又以實心行政,以應天戒,災返爲祥矣,雖以今日講筵言之,務存誠心,音節句讀,若是融通,少或放過,不無差誤,此可以擧一反三處也。凡於日用事爲,政令施措,皆以誠實二字,念玆在玆,是臣區區之望也。
甲子九月二十日申時,上御觀物軒。召對入侍時,參贊官李敏庠,侍讀官徐璟淳,檢討官張膺杓,直閣李世用,假注書李浚贊,記注官任膺模·崔奭奎,各持小學第二卷,以次進伏訖。
上在昌德宮。停常參·經筵。
傳曰,法司堂上竝許遞,政官牌招開政,如有違牌,勿爲呼望。
傳曰,臺諫竝許遞,今日政差出。
傳曰,在外參贊·兵曹參知,竝許遞,今日政差出。
傳曰,發遣吏郞·諸執事請齋與否,摘奸以來。
傳曰,摠管竝許遞,今日政差出。
傳曰,召對爲之。
政院啓曰,左右史不可不備,別兼春秋李冕光·南一愚·趙敬夏·李載冕,旣有只推之命,竝卽牌招,推移入直,何如?傳曰,允。
以別兼春秋李冕光·南一愚·趙敬夏·李載冕牌不進罷職傳旨。傳曰,只推。
宗親府啓曰。傳曰,永平君,卽全溪大院君嗣子,而身有貞痼之疾,嗣續無望,其在所重之地,繼后之節,不可少緩,令宗府,斯速議定以入事,命下矣。昭考各派,則宣廟第九王子慶昌君九代孫愼徽子順達,年十四云,以此敦定,而禮斜等節,令該曹,依例擧行,何如?傳曰,允。
兵曹啓曰,五衛將李熙純·許爀·金景遂·案晙·孫瀅銖,景福宮衛將朴理權黃熙宮衛將金星鎭·姜學善,武臣兼宣傳官申相禹,俱以病難供職,呈狀乞遞,竝改差,何如?傳曰,允。
又啓曰,五衛將白樂喆·金鍾顯·金榮鎰,景福宮衛將金時敬,慶熙宮衛將千基弼,武臣兼宣傳官徐相憙,守門將朴寅遠,俱以病難供職,呈狀乞遞,竝改差,何如?傳曰,允。
吏曹啓曰,楊根郡守金炳阮,仁川府使相換事,命下矣。以前任揚根郡守,方在解由未出中,何以爲之?敢稟。傳曰,勿拘。
有政。吏批,兼判書金炳國·參判朴永輔·參議趙成夏進,以南性敎爲大司憲,朴奎賢爲大司諫,李根秀爲執義,趙用夏爲司諫,朴海哲·朴昌壽爲掌令,奇正鎭·金玉來爲持平,李載冕爲獻納,韓俊熙·李喆南爲正言,李根友爲右參贊,曺錫雨爲刑曹判書,尹致定爲判尹,趙熙哲爲戶曹參判,趙啓昇爲刑曹參判,閔致久爲左尹,朴珪壽爲右尹,兪晩源爲兵曹參知,趙寧夏爲刑曹參議,趙秉協爲同經筵,李經在爲弘文提學,朴來榮爲桃源察訪,李澤信爲濟原察訪,劉景漢爲靑丹察訪,慶尙右兵使李敎俊,今加嘉善加資事,承傳,楊根郡守金炳阮,仁川府使李恒翼,已上相換事,承傳,靑陽縣監趙東淳,松禾縣監朴齊瑛,已上依定式相換。再政,以李載冕爲副應敎,鄭漢朝爲副修撰,李源珪爲敦寧都正,鄭顯德爲司僕正,李寅騏·李熙藻爲監察,尹正善爲引儀,金弘默爲內資主簿。三政,以愼在寬爲獻納,金永鍾爲禁府都事,沈文澤爲活人別提,馮錫龜爲典設別提,內資主簿金弘默,今加通政,朝官年八十,依定式加資。四政,以閔種淑爲內資主簿,李憲絅爲濟用主簿,千禹鉉爲軍器判官。五政,以洪憲榮爲引儀,金度根爲掌樂主簿。六政,以金秀榦爲監察,趙錫疇爲造紙別提,故郡守李光逵,贈兵參,訓都例兼故內乘李㬅,贈左承旨,故通德李至泰,贈僕正,已上同知李瑢三代,故學生姜錫環,贈左尹,姜德興,贈工議,已上同知姜學晉兩代,故學生朴宗澤,贈左尹,朴德鳳贈工議,朴東迪,贈資正,已上同知朴理權三代,故僉知金世勳,贈工參,例兼金檖,贈工議,故察訪金宗潤,贈資正,已上同知金文周三代。兵批,以李源命爲都摠管,李應植爲知訓鍊,閔致庠·李豊翼·洪淳大·徐堂輔·金錫煥·金鍵·蔡東健·任弘模·李熙永爲副摠管,白樂喆·金鍾顯·金榮鎰·洪鍾大·李寅權爲五衛將,金時敬爲景福將,金道汶·千基弼爲慶熙將,李塘·申甲熙·徐相憙爲武兼,朴寅遠爲守門將,李載先爲南陽監牧官,僉知加設單李奎奭,司果李建鎰·鄭顯憙,兼昌城防禦使單李文永,加背梁萬戶沈成模,姑爲仍任事,承傳,晉州監牧官李秉悌,順天監牧官閔龍吉,以上相換事,承傳,珍島監牧官徐仁宇,蔚山監牧官李奎遠,以上相換事,承傳。再政,以柳錫喜爲訓鍊僉正,同知單金時敬,僉知三單,白樂喆·金鍾顯·金榮鎰。三政,以任泰瑛爲知事,李奎恒爲都摠都事,同知單金道汶,僉知二單,洪鍾大·李寅權。四政,以權譓爲訓鍊主簿,同知單千基弼。五政,以金泰麟爲守門將,李健植爲訓鍊主簿,加設。
刑曹啓曰。傳曰,今此年老儒生之特付會試,寔出於優老之曠典,而元羲坤之冒年欺上,極爲無嚴,嚴刑一次,邊遠充軍事,命下矣。罪人元羲坤,多般譏詗,終不就捕,一邊發關該道,使之罔夜押上,亦令左右捕廳,刻期掩捕,待捉來擧行之意,敢啓。傳曰,知道。
甲子九月二十一日巳時,上御觀物軒。勸講入侍時,講官朴珪壽,參贊官洪軒鍾,檢討官張膺杓,假注書李浚贊,記注官崔奭奎,記事官安翊豊,各持小學第二卷,以次進伏訖。上曰,史官分左右。缺膺杓曰,臣於昨日召對,歷陳三載考續三考黜陟之文,而聖敎有曰,守令雖不善,亦可久置乎?其間民生之阽危,何以耐去乎?殿下一言,足以致泰平之至治矣,八域臣民,如聞此敎,則孰不欽誦而鼓舞乎?蓋唐虞之州牧侯伯,與今時之守令有異,而牧伯之屬官不善,則必當私自黜陟,如今道臣狀罷守令之例矣。臣之煩瀆仰奏,極涉惶悚,而臣生長遐鄕,略聞民情,則新舊迎接之費,吏胥偸弄之患,由於守令之數遞,而宦無做治之隙,民無蒙惠之暇,殿最黜陟,雖不得不嚴,而賢否得失,亦不可不辨矣。上曰,所居何邑耶?膺杓曰,臣在慶尙道仁同矣。上曰,其邑倅誰也?膺杓曰,趙行林也。上曰,該倅善治乎?膺杓曰,臣之到京,在四月初,而該倅莅任,在七月晦矣。未能的知其聲績之顯著,而轉聞勵精求治,殫心矯弊,弊局有向蘇之望矣。上曰,其弊,何如?膺杓曰,公穀·公錢,爲吏胥之乾沒矣。上曰,其弊如此,而其倅不善,則其民何以生乎?膺杓曰,聖上爲民慈恤,如此其至,守令若能仰體,則民有資生之道矣。軒鍾曰,勸講筵禮,與召對自別,而今日登筵玉堂,文義奏對之外,以他辭煩瀆,極爲未安,推考,何如?上曰,予旣發問,勿爲推考可也。
甲子九月二十一日申時,上御觀物軒。召對入侍時,參贊官趙榮夏,侍讀官徐璟淳,檢討官尹顯岐,直閣李世用,假注書李浚贊,記注官崔奭奎,記事官安翊豊,各持小學第二卷,以次進伏訖。
上在昌德宮。停常參·經筵。
傳曰,禮房承旨,馳詣受香諸處,奉審摘奸以來。
傳曰,再明日雲峴宮動駕時,宮底近處儒生童蒙,當應製矣。該房知悉,處所,禁衛營爲之,內閣一提學,牌招考試。
傳曰,今二十七日,生進放榜,仁政殿當親臨矣,該房知悉。
傳曰,今此海伯之捐廩修築城堞,萬萬嘉尙,特爲加資。
大王大妃殿傳曰,下納米之中間乾沒,而奸吏輩之偸弄,必有生梗,大損國體,寧不痛歎?此與還逋有別,則嶺伯胡不用一律,而囫圇捱過乎?未納諸邑,自廟堂,三懸鈴行會,如有未納與乾沒之邑,該守令,先罷後拿,犯逋之吏,亟用當律,復有此弊,自道伯,先斬後啓事,分付。
傳曰,右副承旨許遞,前望入之。
承旨前望入之,李志謙落點。
傳曰,昨今兩年生進復科人,竝付之今番會試榜末,使之一體放榜。
政院啓曰,新除授同副承旨李志謙,卽爲牌招,何如?傳曰,允。
又啓曰,禁衛大將許棨·御營大將任泰瑛,以東南關王廟獻官,今方受香出去矣。所佩命召,任泰瑛兼帶右邊捕盜大將命召及大將牌,何以爲之,而將兵之任,不可一刻無摠察之人,捕將重任,亦不可一刻暫曠,在前如此之時,有他邊大將兼察之例,今番則,何以爲之?敢稟。傳曰,竝仍佩往來,兩營兼察置之,捕將,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將李景夏,卽爲牌招,聽傳敎,何如?傳曰,允。
禮曹啓曰,以靖社功臣完豐府院君李曙立後事,因刑曹擊錚啓目,宗親府覆啓內,取考其派譜,則源植之父鏞,卽完豐府院君嗣孫,而今八月身故,源植,卽鏞之養子,而鏞之生時,已爲身死,嫡妾俱無子,以其八寸幼學能洙第二子湜和,當爲立後,有此天聽之擧矣。功臣不祧之祠,奉祠爲重,八寸同嘗之親取養直當,依其原情辭意,以能洙第二子湜和,許令立后於源植,以爲完豐府院君奉祀,揆以事體,實爲允合,令該曹,照例出給禮斜事,啓目判下矣。李能洙第二子湜和,立後於李源植,以爲完豐府院君奉祀,立案成給之意,敢啓。傳曰,知道。
又啓曰,因宗親府章記。傳曰,永平君,卽全溪大院君嗣子,而身有貞痼之疾,嗣續無望,其在所重之地,繼后之節,不可少緩,令宗府,斯速議定以入事,命下矣。昭考各派,則宣廟第九王子慶昌君九代孫愼徽子順達,年十四云,以此敦定,而禮斜等節,令該曹,依例擧行事,允下矣。慶昌君九代孫愼徽子順達,立爲永平君昱之後,立案成給之意,敢啓。傳曰,知道。
都摠府啓曰,今此動駕時,侍衛·寶劍·守宮,當爲備員,而副摠管金鍵·蔡東健·洪淳大·任弘模,俱有實故,無以備員,令政院,稟旨變通。仍令該曹,以在京無故人口傳差出,待下批牌招,以爲進參之地,何如?傳曰,允。許遞,前望單子入之。
摠管前望單子入之,副摠管李承輔·李興敏·金鍵·任弘模落點。
兵曹啓曰,今此大駕覲雲峴宮時,訓鍊大將,率步軍一哨,除旗鼓只率前排,敦化門外設布帳外排立事,自臣曹,節目啓下,而訓鍊大將金炳國,因下敎,以內閣一提學,儒生·童蒙應製考試進去矣。敦化門外領軍排立,何以爲之乎?敢稟。傳曰,摠戎使率訓局前排排立。
以黃海監司洪淳穆狀啓,兵使李元熙,三載處梱,非徒優有著績,虛簿餉穀,悉心充刷,限明春仍任,期有實效事,令廟堂稟處事。傳曰,受任於浚膏剝膚之餘,數萬石之充完糶糴,庶幾有效云,前人之心,獨不愧哉?如此著續之人,何可瓜滿遞之乎?特加一年仍任,內下虎皮一令·長弓一張·箇箇一部賜給,以示表奬之典。
戶曹啓曰,雲峴宮敬覲門·恭覲門,新建之後,今已完畢之意,敢啓。傳曰,知道。戶判以下別單書入。
弘文館啓曰,新除授副修撰鄭漢朝,時在京畿楊州地,經筵入番事緊,請斯速乘馹上來事,下諭。答曰,許遞。
甲子九月二十二日卯時,上詣眞殿。茶禮親行入侍時,行都承旨兪致善,左承旨徐承輔,右承旨趙熙一,左副承旨洪軒鍾,右副承旨李敏庠,同副承旨趙榮夏,缺提學金炳國,原任提學鄭基世,原任直提學曺錫雨·申錫禧,檢校直提學金炳地,直閣李世用,原任待敎趙秉協,檢校待敎鄭範朝·趙成夏·洪承億·李載冕,以次侍立。時至,通禮跪啓請出次。上具翼善冠·無揚黑圓領袍,出齋殿,通禮導上詣版位,啓請四拜興平身,上行四拜禮,仍詣尊所,致善監酌訖,詣第一室神位前跪,通禮跪,啓請三上香,致善奉香,榮夏奉爐,上三上香,執爵獻爵,連獻三爵。仍詣各室行禮,如上儀訖,上降復位,通禮跪啓請四拜興平身,上行四拜禮,通禮跪啓禮畢,時原任大臣進前問候訖,上還入齋殿,諸臣以次退出。
甲子九月二十二日巳時,上御觀物軒。勸講入侍時,講官鄭基世,參贊官徐承輔,侍讀官徐璟淳,假注書朴來冕,記注官任膺模,別兼春秋李冕光,各持小學第二卷,以次進伏訖。上曰,史官分左右。上誦前受音一遍訖,仍開卷,基世讀自士昏禮,止夙夜無違,仍奏釋義,上讀新受音十遍,又加讀一遍訖。上曰,往迎爾相,何義也?基世曰,相者,助之謂也。妻所以助夫,故謂之相也。夫昏禮者,兩姓之合,而百福之源也。上以事宗廟,下以繼後世,故君子重之。以爲禮之本也,其禮有六,納采·問名·納吉·納徵·請期·親迎是也。詩曰造舟爲梁,不顯其光,卽述文王親迎于渭之事,而亦重其禮之義也。蓋禮之本,在於敬父之醮子送女,必勗戒而命之者,卽一敬字而已,此禮所云敬愼重正昏禮也。
甲子九月二十二日申時,上御觀物軒。召對入侍時,參贊官趙熙一,檢校待敎趙成夏,侍讀官徐璟淳,檢討官尹顯岐,假注書朴來冕,記注官任膺模,別兼春秋李冕光,各持小學第二卷,以次進伏訖。上曰,史官分左右。缺上曰,參贊官近作鄕行,守令治否,如有聞知者,詳達可也。熙一曰,臣家在於京畿廣州地,而長在京師,下鄕之日無多,守令治否,未得詳聞矣。上曰,史官自赤裳山城來,而經列邑,必有入聞者,亦爲詳達也。冕光曰,赤裳之路,由京畿·公忠·全羅三道,所經之邑,不爲不多,而此行非曠日逗遛也。每邑一站過去而已,亦無留心採聽者,故無所仰達者矣。上曰,然則民間之所目見者,何如?鄕民之苦樂,果何如云耶?冕光曰,村民之言,臣非親聞,則其隱憂疾苦,未敢詳知,而槪以諸路所見言之,則畿輔以南,臣之所經之地,秋事大登,穀遍田野,鄕村之民,擧皆欣喜,雖貧窮之戶,今秋稅納,皆無慮焉。尤爲喜幸,而臣於路上,亦聞傳說,則非獨臣之所經之地如此也。八路擧皆豐登,一元之初,不勝慶幸云矣。冕光曰,臣以史庫事,有所仰達矣。茂朱府赤裳山安國寺,卽守護史閣之大刹也。年久不葺,寮舍堂宇,竝皆頹破,僧徒渙散,莫可住接,史閣守護,從以解弛,臣於今番曝曬之行,目見其荒廢之狀,而此寺之所重,旣如此,則有不可一任其廢置,故玆敢冒越仰達,其經紀重修之方,從長區劃事,令廟堂稟處,何如?上曰,依爲之。
甲子九月二十二日酉時,上御觀物軒。奉審閣臣入侍時,同副承旨李志謙,假注書朴來冕,記注官任膺模,別兼春秋李冕光,檢校待敎趙寧夏,以次進伏訖。上曰,史官分左右。上曰,閣臣進前。寧夏進前奏曰,臣承命馳詣華寧殿殿內奉審,則安寧,祭物·祭器·祭井看審,則精潔,諸執事摘奸,則無頉。仍詣健陵,陵上奉審,則安寧,碑閣·丁字閣奉審,則無頉。仍詣顯隆園,園上奉審,則安寧,碑閣·丁字閣奉審,則無頉之意,敢此仰達矣。
上在昌德宮。停常參·經筵。
傳曰,承旨竝許遞,前望入之。
承旨前望入之,李載元·金輔鉉·趙成夏·李在聞·李章濂·朴履道落點。
傳曰,吏曹參議有闕之代,前望入之。
吏曹參議前望入之,趙寅燮落點。
政院啓曰,新除授行都承旨李載元,行左承旨金輔鉉,右承旨趙成夏,左副承旨李在聞,右副承旨李章濂,同副承旨朴履道,竝卽牌招,何如?傳曰,允。
大王大妃殿,以司謁口傳下敎曰,明日勸講停。
傳曰,召對爲之。
傳曰,明日出宮內門路,以協陽門爲之。
議政府啓曰,以溫陽·淸安大同與各衙門上納積滯事,兩邑逋魁,盤覈登聞之意,啓稟行會矣。頃見前監司李秉文狀啓,則以爲淸安縣,辛酉癸亥條官納犯逋該吏,已經勘配,當年結役中,不無吏隷所當,而數皆些少,別無可論,各衙門未納米九百二十餘石·太一百十四石零·木十六同三十餘疋·錢三千八百四十餘兩,依前報代錢排納事,請令廟堂,稟旨分付,而溫陽則待新倅赴任後,査問計料云矣。米·木·錢數爻不少,而犯逋諸漢,終始掩覆者,安有如許法意乎?逋漢不爲摘發,則上納無以闊狹,以此意更爲行關,何如?傳曰,允。
兵曹啓曰,今此大王大妃殿雲峴宮擧動時,侍衛當爲磨鍊,而分司置之事,命下矣。以兵曹堂上郞廳各一員·都摠府堂上郞廳各二員·五衛將二員·武臣兼宣傳官四員·侍衛禁軍四十人,依例磨鍊擧行,何如?傳曰,允。
兵曹啓曰,今此王大妃殿雲峴宮擧動時,侍衛當爲磨鍊,而分司置之事,命下矣。以兵曹堂上郞廳各一員·都摠府堂上郞廳各二員·五衛將二員·武臣兼宣傳官四員·侍衛禁軍四十人,依例磨鍊擧行,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
以左副承旨李在聞牌不進,罷職傳旨。傳曰,只推。
春秋館啓曰,別兼春秋李冕光,以兵曹正郞,今日騎兵放料時晝仕出去之意,敢啓。傳曰,知道。
甲子九月二十三日巳時,上御觀物軒。勸講入侍時,講官曺錫雨,參贊官李志謙,檢討官尹顯岐,假注書李浚贊,記注官任膺模·崔奭奎,各持小學第二卷,以次進伏訖。
甲子九月二十三日申時,上御觀物軒。召對入侍時,參贊官朴履道,檢校待敎趙成夏,侍讀官徐璟淳,檢討官尹顯岐,假注書李浚贊,記注官任膺模·崔奭奎,各持小學第二卷,以次進伏訖。
上在昌德宮。停常參·經筵。
大駕詣雲峴宮入幕次後,藥房·內閣·政院·玉堂口傳問安。答曰,知道。
大王大妃殿,詣雲峴宮,入幕次後,藥房·內閣·政院·玉堂口傳問安。答曰,知道。王大妃殿詣雲峴宮,入幕次後,藥房·內閣·政院·玉堂口傳問安。答曰,知道。還內後,大殿·大王大妃殿·王大妃殿,藥房·內閣·政院·玉堂口傳問安。答曰,知道。
傳曰,政官牌招開政,如有違牌,勿爲呼望。
傳曰,在外戶曹參議許遞,今日政差出。
傳曰,在外臺諫許遞,今日政差出。
傳曰,自今備邊司,改以廟堂,書揭懸板,而左議政書之。
傳曰,在外弘文提學許遞,今日政差出。
傳曰,慈聖玉趾,光臨予私第,榮耀之極,願祝無疆,今日上下團樂,不可無識喜之蹟,老樂堂記文,令前文衡,撰進揭板。
大王大妃殿,以司謁口傳下敎曰,今日召對時,陽川縣令高奭鉉,同爲入侍。
以雲峴宮敬覲門·恭覲門新建時戶判以下別單。傳曰,前判書金炳冀,內下豹皮一令賜給,行判書李敦榮加資,前正郞趙秉燮,正郞趙熙弼·金奭鉉,竝兒馬一匹賜給,擇日官李秉洪·金昌勳,計士尹得淵等四人,竝高品付料,計士前敎授李海準,效勞旣多,子壻中計士待窠,首先差下,看役前觀象監正金在衡,令本衙門調用,牌將池福祿等八人,竝賞加,車益文等二人,竝令該廳調用,申禹鉉等二人,竝軍門調用,其餘員役工匠等,竝依判下施賞。
有政。吏批,兼判書金炳國,參判朴永輔,參議趙寅燮進。吏批啓曰,行戶曹判書李敦榮,今陞輔國矣,方帶宗正卿,依例兼判書下批之意,敢啓。傳曰,知道。
以蔡東述爲掌令,李肇信爲持平,李赫準爲副修撰,李勉愚爲戶曹參議,鄭基世爲弘文提學,李憲璟爲遂安郡守,行戶曹判書李敦榮,今加輔國,黃海監司洪淳穆,今加嘉義,已上加資事,承傳,兼戶曹判書單李敦榮。兵批,以李奎奭爲宣傳官,金秀男·崔用建·金得濰爲五衛將,崔壽範爲景福將,池昌漢爲慶熙將,權中璿爲武兼,朴有鎭爲守門將,鄭仁旭爲登山僉使,白學星爲文城僉使,李熽爲文山萬戶,僉知加設單李志謙,黃海兵使李元熙,特加一年仍任事,承傳。再政,以具東說爲部將,同知單崔用建,僉知二單金秀男·崔壽範。三政,以韓用昇爲右捕從,同知單池昌漢。四政,以吳有善爲訓鍊僉正。五政,以金炳萬爲都摠都事。六政,以申鼎熙爲訓鍊主簿。七政,以具然肯爲部將。
義禁府啓目,西生僉使金鎬順原情云云,問目內辭緣,泛稱遲晩,刑推得情,何如啓。除刑推議處爲良如敎。
甲子九月二十四日辰時,大駕詣雲峴宮。大王大妃殿·王大妃殿,衛內陪奉擧動入侍時,行都承旨李載元,左承旨金輔鉉,右承旨趙成夏,左副承旨李在聞,右副承旨李章濂,同副承旨朴履道,缺別兼春秋南一愚·趙敬夏,提學金炳國·金學性,檢校直提學金炳地,直閣李世用,檢校待敎鄭範朝·趙成夏·趙寧夏·洪承億·李載冕,校理李鍾正,副校理李心宰,修撰張膺杓·洪正圭,以次侍立。時至,通禮跪啓請外辦。上具布裹翼善冠·布團領袍·布裹烏犀帶·白皮靴,乘輿出宣化門,藥房提調趙獻永,副提調李載元,進前問候訖,由協陽門,至延英門外降輿,步過,還乘輿,出敦化門,由敬覲門·恭覲門,至雲峴宮中門外。通禮跪啓請降輿,上降輿,入幄次,大王大妃殿乘輦,出宣化門,由敦化門·敬覲門·恭覲門,至雲峴宮中門外,降輦,入幄次,少頃,通禮跪啓請出次,上出次,乘輿詣恩信君·南延君祠宇中門外,通禮跪啓請降輿,上降輿,入幄次,問安勿爲之事,下敎。通禮導上詣恩信君·南延君祠宇版位,啓請再拜,上再拜,仍行祠宇內奉審訖,通禮導上還入幄次,少頃,通禮跪啓請出次,上出次,乘輿還到雲峴宮中門外,通禮跪啓請降輿,上降輿,入幄次。傳曰,召對爲之。上出座迎和樓,召對入侍時,參贊官趙成夏,侍讀官李心宰,檢討官洪正圭,檢校待敎李載冕,記事官丁觀燮,別兼春秋李冕光·南一愚,各持小學第二卷,陽川縣監高奭鉉,以次進伏訖。文義缺命退,諸臣以次退出。傳曰,應製排律草三下幼學尹植·鄭顯英,竝直赴會試,之次次上進士金奎弘等三人,竝給二分,之次次上幼學李大鉉等五人,竝給一分,之次次上幼學李存相等四十人,各奎章全韻一件賜給。傳曰,今日應製童蒙李鳳甲等四百九十七人,竝令該曹,考例施賞。傳曰,入格儒生,明日協陽門外施賞。少頃,通禮跪啓請出次,上出次,乘輿,由恭覲門·敬覲門,入敦化門,至延英門外,降輿,步過,還乘輿,入協陽門,章濂請出標信解嚴,上由宣化門還內,大王大妃殿,乘輦出雲峴宮中門,由恭覲門·敬覲門·敦化門·協陽門,由宣化門還內。王大妃殿乘輦,出雲峴宮中門,由恭覲門·敬覲門·敦化門·協陽門,由宣化門還內,諸臣以次退出。
上在昌德宮。停常參·經筵。
藥房都提調任百經·提調趙獻永·副提調李載元啓曰,向晩回鑾,勞動旣多,伏未審夜間,聖體,若何?寢睡·水刺之節,何如?臣等,率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳,有身病,左議政李裕元在外,右議政任百經,無時急稟定事,不得來會云矣,敢啓。傳曰,知道。
傳曰,右承旨,右副承旨許遞,前望入之。
承旨前望入之,金箕錫·申檀落點。
政院啓曰,新除授同副承旨申檀,卽爲牌招,何如?傳曰,允。
以同副承旨申檀牌不進,罷職傳旨。傳曰,只推。
政院啓曰,行都承旨李載元,藥院進,行左承旨金輔鉉,宗親府齋宿進,右承旨李在聞,不爲仕進,同副承旨申檀牌不進,院中只有臣一人,伴直無人,新除授右副承旨金箕錫,卽爲牌招,何如?傳曰,允。
以平安監司洪祐吉狀啓,龍川府使鄭濟旻,以其身病,屢呈辭狀,不得已罷黜事。傳曰,令該曹,口傳差出,催促下送。
吏曹口傳政事,以鄭友永爲龍川府使。
以廣州留守金炳冀狀啓,本城摠攝一窠,屬於十寺,僧徒無或撓改之意,永爲定式事。傳曰,保障重地,不可不念,以此定式。
禮曹啓曰,卽接坡州幼學李守萬所志,則以爲族兄雲綺嫡妾,俱無子,以其同姓二十寸弟守曾第三子益來,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李守萬所訴旣如此,李守曾第三子益來,立爲李雲綺之後,何如?傳曰,允。
弘文館啓曰,新除授副修撰李赫準,卽爲牌招察任,何如?傳曰,允。
義禁府啓目粘連。向前金鎬順亦帥啓,凡爲三條,到防未滿幾日,爰解發明,容有可恕,封山所重,律例綦嚴,以此照律,何如啓。依允。
吏曹參議趙寅燮疏。省疏具悉。爾其勿辭察職。
甲子九月二十五日巳時,上御觀物軒。勸講入侍時,右議政任百經,講官尹致定,參贊官李章濂,侍讀官李心宰,記事官權膺善,記注官任膺模,別兼春秋李冕光,各持小學第二卷,以次進伏訖。上曰,史官分左右。缺百經曰,今日講筵,多有發問,不勝欽仰,以成湯之聖,不恥下問,且好問則裕矣。講官,以信字,反覆敷陳,誠切實,益加體念焉。上曰,鄭夢周之忠節,亦有信而然歟?百經曰,非但夫婦之際,以信爲主,君臣之間,亦然矣。上曰,鄭夢周之時,不仕我都者,有幾人乎?百經曰,耘谷元天錫,冶隱吉再,松山趙狷,皆不仕之人,而高麗之末,政亂國危,衆叛親離,而鄭夢周獨終始不渝,扶持綱常,爲萬古忠臣,事蹟備載於五倫行實矣。上曰,予觀於五倫行實矣。上曰,若恥問則不知之事,何以知之乎?夫婦之有信,譬若今日大臣,以信輔予也。百經曰,非但大臣,凡大小臣隣,無非以信報答也。
甲子九月二十五日申時,上御觀物軒。召對入侍時,參贊官朴履道,檢校待敎李載冕,侍讀官李心宰,檢討官洪正圭,注書丁觀燮,記事官安翊豊,記注官任膺模,各持小學第二卷,以次進伏訖。上曰,史官分左右。缺心宰曰,御講冊子,卽本館擧行,而每於陵園幸行時,則依例待令,至於廟社殿宮動駕時,果無待令之例矣。昨日雲峴宮召對時,未卽擧行,臣等竊不勝悚惶矣。從今爲始,雖京擧動時冊子,依例待令,何如?上曰,依爲之。
上在昌德宮。停常參·經筵。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
傳曰,宣傳官鄭寅台陞六。
傳曰,日前以苞苴事,有所嚴飭,爲今日作宰者,似有對揚之道,而聞又有紬屬之優問者云,嚴敎之下,豈容如是?萬萬駿然,禮安縣監李有謙,爲先汰去,令該府,拿問嚴處。
傳曰,明日出宮內門路,以協陽門爲之。
持平李肇信啓曰,臣言議風裁,本不合於淸朝耳目之任,而持憲深旨,忽下於千萬夢想之外。臣感恩怵義,雖不得不張皇出肅,粗伸叨謝之忱,而第臣於本府,已經掌憲,揆以公格,在所當遞,請命遞斥臣職。答曰,依啓。
政院啓曰,摠戎使李景夏,以宗正卿,明日咸興·永興兩本宮衣襨香燭陪進事,興仁門外出去矣。所佩密符,兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
實錄廳啓曰,郞廳蔡東述,見帶臺職矣。職務相妨,所帶本職,今姑許遞,仍令該曹,口傳付軍職,使之察任,何如?傳曰,允。
吏曹啓曰,成均館直講文東瑝·典籍金基龍,俱以身病,呈狀乞遞,典籍崔相綰·張斗憲,俱爲除拜,過限未肅拜,竝改差,何如?傳曰,允。
義禁府啓目粘連。西生僉使金鎬順矣,本府議啓內,帥啓凡爲三條,到防未滿幾日,爰辭發明,容有可恕,封山所重,律例綦嚴,以此照律,罪杖一百,收贖,告身,盡行追奪,邊遠充軍,私罪奉敎。依允。
又啓目,時囚罪人金鎬順,杖一百邊遠充軍,照律公事判付內,依允矣。金鎬順,當定配所以入,而卽接其戶奴呈狀,則以其上典父年七十五,無兄弟獨身,依法典許贖爲辭矣。取考其律文,則大明律存留養親條有曰,凡父母老疾應侍家無以次成丁者,若犯徒流,止杖一百,餘罪收贖,金鎬順杖一百收贖,而邊遠充軍,依法典準流三千里收贖,只告身盡行追奪,放送,何如?傳曰,允。
敦寧都正李源珪疏。省疏具悉。所請依施。
甲子九月二十六日巳時,上御觀物軒。勸講入侍時,講官李㘾,參贊官李在聞,檢討官洪正圭,假注書安驥泳,記注官崔奭奎,別兼春秋李載冕,各持小學第二卷,以次進伏訖。
甲子九月二十六日申時,上御觀物軒。召對入侍時,參贊官金箕錫,侍讀官李心宰,檢討官李赫準,檢校待敎李載冕,假注書安驥泳,記注官任膺模·崔奭奎,各持小學第二卷,以次進伏訖。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
自開東至午時,灑雨下雨,測雨器水深二分。
傳曰,故密城君,卽世宗別子也,其宗孫之今日小成,事甚奇喜,英陵參奉作窠,進士李秉哲,令該曹,口傳擬入。
傳曰,密城君祠版,遣地方官致祭。
傳曰,三使臣留待。
傳曰,三使臣入侍。
傳曰,今番生進六十九歲以上人,竝僉知單付。
議政府啓曰,慶源給材事,以具方物申謝之意,草記蒙允矣。節使使號,以謝恩兼冬至使爲稱,改付標啓下,何如?傳曰,允。
又啓曰,卽見廣州留守金炳冀狀啓,則以爲境內陵寢擧行,在在浩繁,故年前勅行時,伏奉傳旨,本府支站,移定於喬桐矣。若値方張之時,則多有掣礙,支勅一款,永爲停免,本營都試武士設技者,苟有幾人,則較取一人,每致落莫,從今爲始,沒技實數,無復比較,則足以爲保障激勸之方,竝請令廟堂,稟旨分付矣。陵寢供護,事體至重,若値工役浩大之時,則勅站之臨時變通,自當恪遵,年前特敎,今姑置之,都試沒技之比較,出於禁淆濫也,杜紛競也,而中間銷刻,旣非一二處矣。保障勸武,尤宜加意,特令復舊規試取,何如?傳曰,允。
兵曹口傳政事,僉知七十一單,李尙燮·鄭必錫·金鑽·姜翊煥·元崇鎭·金錫仁·白垕鎭·柳植·李德用·裵款龍·申政祿·王鎭成·金養權·吳相豊·任聖模·吳錫範·徐鎭升·成泰默·李厚淵·邊遇基·李世欽·黃鉉·趙廷圭·梁圭浩·金珀琉·延耆會·裵義坤·柳秀應·權琦·吳履常·崔文璉·鄭在懋·金學淵·辛裕章·崔光鉉·劉尙鉉·趙秉鯉·柳星煥·安麒龍·李復永·徐達民·朴再淳·崔翰周·李載仁·吳章淳·崔錫圭·朴泰會·朴庚漢·金秉燮·羅杞材·宋秀鉉·洪洛煥·李學有·金錫奎·白允錫·柳基弘·閔致亨·申弼求·安澤壽·白東振·李憲升·白耆洙·閔麒赫·安義默·尹泰吉·趙南豹·吳漢斗·權啓銓·金昌禹·洪永瑗·李昌運。
吏曹口傳政事。以李秉哲爲英陵參奉。
義禁府啓曰。禮安縣監李有謙,爲先汰去,令該曹,拿問嚴處事,承傳,啓下矣。李有謙,時在任所云,依例發遣府羅將拿來,何如?傳曰,待待命拿囚。
刑曹啓曰,罪人元羲坤,今纔自現矣,謹依傳敎,嚴刑二次後,全羅道樂安郡邊遠充軍,定配所卽爲押送之意,敢啓。傳曰,知道。
又啓曰,御營廳啓目內,本營屯土,在鳳山,而隨其土理,酌定稅租,屯民康在熙等,謂以奉稅,冒濫擊錚,移送秋曹,照律勘處事,判付內,依允矣。罪人康在熙·金得麟,依大典通編冒濫上言者,援用大明律,上書許不以實律之文,各決杖一百後,在熙,平安道三登縣,得麟,江原道安峽縣,徒三年定配所,竝卽押送之意,敢啓。傳曰,知道。
甲子九月二十七日辰時,上御觀物軒。三使臣入侍時,右副承旨申檀,假注書安驥泳,別兼春秋南一愚·李載冕,謝恩正使徐衡淳,副使趙熙哲,書狀官鄭顯德,以次進伏訖。上曰,史官分左右。命三使臣進前,上曰,遠路須善爲往返也。
甲子九月二十七日辰時,上御觀物軒。勸講入侍時,講官曺錫雨,參贊官申檀,檢討官李赫準,假注書安驥泳,別兼春秋南一愚·李載冕,各持小學第二卷,以次進伏訖。上曰,史官分左右。缺上曰,承旨曾經金堤郡守乎?檀對曰,然矣。上曰,予在潛邸時,曾聞不能善治之說矣。此後更或如是,則當以法處之矣,十分愼之,可也。檀曰,承此嚴敎,伏不勝萬萬惶懍,罔知攸達矣。
甲子九月二十七日辰時,上詣仁政殿。生進放榜親臨入侍時,行都承旨李載元,左承旨金輔鉉,右承旨李在聞,左副承旨朴履道,右副承旨金箕錫,同副承旨申檀,缺別兼春秋李冕光·南一愚,直閣李世用,檢校待敎鄭範朝·趙寧夏·李載冕,以次侍立。時至,通禮跪啓請外辦。上具布裹翼善冠·布團領袍·布裹烏犀帶·白皮靴,乘輿出宣化門,藥房提調趙獻永,副提調李載元,進前問候訖,出協陽門,至延英門外,降輿,步過,還乘輿,入仁政門,詣仁政殿,降輿陞座。載元奏曰,生進放榜人,入庭次,出標信,開作門,何如?上命以已下標信,擧行,可也。生進放榜人及率榜人,以次入庭就位,引儀唱侍臣四拜訖,引儀唱生進放榜人四拜,以次跪,輔鉉進當座前跪啓,放榜,以次頒牌訖,引儀唱生進榜人四拜,率榜人一體四拜訖,以次退出,通禮跪啓禮畢,通禮跪啓請降座,乘輿,上降座,乘輿,由仁政門,至延英門外,降輿,步過,還乘輿,入協陽門,箕錫請出標信,解嚴,由宣化門還內,諸臣以次退出。
甲子九月二十七日申時,上御觀物軒。召對入侍時,參贊官申檀,侍讀官李心宰,檢討官李赫準,假注書安驥永,記注官崔奭奎,記事官安翊豊,各持小學第二卷,以次進伏訖。
上在昌德宮。停常參·經筵。
傳曰,生進謝恩,當親受矣,該房知悉。
大王大妃殿傳曰,朔祭,攝行磨鍊。
傳曰,右副承旨·同副承旨許遞,前望入之。
承旨前望入之,尹致賢·吳夏泳落點。
政院啓曰,行都承旨李載元,行左承旨金輔鉉,右承旨李在聞,左副承旨朴履道,新除授右副承旨尹致賢,同副承旨吳夏泳,竝卽牌招,何如?傳曰,允。
以右承旨李在聞,左副承旨朴履道牌不進,罷職傳旨。傳曰,只推。
傳曰,金堤郡守作窠,前承旨申檀除授,使之罔夜下送。
傳曰,金堤郡守作窠人,遞付京職,守令待窠,首先差送。
傳曰,今番生進中,年八十以上人,計其程途遠近,令該曹,回糧除給。
以判敦寧李景在焚黃呈辭。傳曰,給由馬,澆奠床備給。
政院啓曰,訓鍊大將金炳國,以山陵獻官,明日受香出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,兼察置之。
議政府啓曰,卽見江原監司朴承輝啓本,則襄陽金致平,以前縣監李啓淳之先山墓直,謂有偸埋犯斫,被打致死事,具列前後檢案事實,而正犯,旣係朝官,按法訊推,有難遽斷,請令廟堂稟處矣。此獄屢經檢驗,實因確詞證備,成案一款,獄體卽然,而査跋所云,將養不效,特設爲然,疑未決之辭,非有灼斷明處而然也。正犯,使之如法拷訊取服,通編殺獄條曰,在鄕堂上朝官殺人,觀察使啓問拷訊,然則通訓以下,自斷,可推而知,而今其登聞,雖有歲前,嶺南朝官,已例其人,猶是侍從臣也。與此事,煞有不同,此路一開,後弊難言,該道臣推考,何如?傳曰,允。
備邊司啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸·斤兩從中閪失之弊事,別爲措辭關飭之意,敢啓。傳曰,知道。
禮曹啓曰,卽接恩津幼學趙尙忠所志,則以爲五寸姪天圭,嫡妾俱無子,以其同姓十六寸兄廷圭第三子鍾璿,欲爲繼後,兩家諸族,相議完定,而天圭夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長趙尙忠所訴,旣如此,趙廷圭第三子鍾璿,立爲趙天圭之後,何如?傳曰,允。
吏曹,金提郡守單申檀除授事,承傳。
戶曹判書李敦榮疏。答曰,省疏具悉。卿其勿辭行公。
戶曹參判趙熙哲疏。答曰,省疏具悉。所請依施。
甲子九月二十八日辰時,上御觀物軒。勸講入侍時,講官金學性,參贊官朴履道,侍讀官李心宰,假注書朴來冕,記注官任膺模,別兼春秋南一愚,各持小學第二卷,以次進伏訖。
甲子九月二十八日巳時,上御重熙堂。生進謝恩親受入侍時,左承旨金輔鉉,左副承旨朴履道,右副承旨申檀,假注書安驥泳·朴來冕,記注官任膺模,別兼春秋南一愚,檢校待敎李載冕,以次進伏訖。
甲子九月二十八日申時,上御觀物軒。召對入侍時,參贊官吳夏泳,檢校待敎閔奎鎬,侍讀官李心宰,檢討官李赫準,假注書朴來冕,記注官任膺模,別兼春秋南一愚,各持小學第二卷,以次進伏訖。
上在昌德宮。停常參·經筵。
藥房提調趙獻永,副提調李載元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政趙斗淳,有身病,左議政李裕元在外,右議政任百經,無時急稟定事,不得來會云矣,敢啓。傳曰,知道。
備忘記,忠州營將具禹鉉下直,長弓一張·長箭一部·片箭一部·筒兒一箇,賜給。
傳曰,明日孝文殿晝茶禮,當自內親行矣,該房知悉。傳曰,傳香承旨,馳詣宗廟·景慕宮,奉審摘奸以來。
傳曰,召對爲之。
大王大妃殿傳曰,冬享大祭,攝行磨鍊。
戶曹啓曰,海西長山以北十一邑稅太,以本色裝運,已有近例,見今太儲不敷,今冬料祿,無以排比,甲子條稅太依昨年例,以本色上納之意,預先分付該道,何如?傳曰,允。奎章閣啓曰,明日,卽奎章閣朔奉審日次,臣進詣擧行之意,敢啓。傳曰,知道。
兵曹啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
甲子九月二十九日辰時,上御觀物軒。勸講入侍時,領府事鄭元容,講官尹致定,參贊官吳夏泳,檢討官李赫準,假注書安驥泳,記注官崔奭奎,別兼春秋南一愚,各持小學第二卷,以次進伏訖。上曰,史官分左右。元容曰,冬序載近,日候晴溫,晩穀皆稔,民國之慶也。此時聖體,若何?各殿問候訖。上誦前受音一遍,仍開卷,致定讀自雖婢妾禮服,止奠之而後取之,仍釋義註解訖,上讀新受音十遍,又讀一遍。致定曰,旣加讀一遍,則準讀五遍,恐好矣。上加讀五遍訖,元容曰,旨義果能領會否乎?上曰,領會矣。元容曰,苟能領會旨義,則講學之進就,亦不難矣。上曰,必後長者,何義也?致定曰,婢妾,是賤者也。雖賤者,亦當有長幼之序,故其於衣服飮食,不敢居先而必後者也。下文妻不在,妾御莫敢當夕者,卽尊卑之分,亦不敢違越也。又其下男不言內,女不言外者,卽內外之別,不可不嚴也。細瑣之事,微小之節,雖不相言,雖不相授,至於喪祭之禮,旣嚴旦遽無他嫌焉,而相授之際,亦必以篚者,是不可以手相接也。蓋禮,必謹於其始,故孔子曰,君子之道,造端乎夫婦,端,卽始也。必須謹於夫婦之始,而後他禮,從可以謹也。上章所言男女有別然後,父子親,禮作然後,萬物安,制禮之謹,無過於夫婦有別,卽此義也而已,日前所進講者也。聖聰,果領會否乎?上曰,領會矣。致定曰,夫婦有別,亦出於別嫌明微也。上篇言七年,男女不同席,不同食,朱子言瓜田不納履,李下不正冠,卽防微杜漸之意也。君子預於小者,勿爲放過然後,大者可以無矣伏願每於立敎之文,朱子之訓,服膺而體念焉。赫準曰,男不言內,女不言外,與易之家人卦,語相類矣。易曰男正位乎外,女正位乎內,男女,定天地之大義也。夫夫婦婦而後家道正,正家而後,天下定矣,此非特指凡人男女而言也。明君哲辟,莫不推此以爲治國平天下之要義也。夏泳曰,講官儒臣,備陳無餘,臣無容更達矣。元容曰,文義別無可仰陳,而臣夏秋間,病在鄕廬,久未參講筵,而聞出入之人所言,則聖學日就,講音益洪鬯,莫不相賀矣。臣今日承聆講讀之玉音,果勝於前日,蓋聞讀音,則可以揣旨義之領會矣。益勤課工於開發曉悟之際,則時進而日就矣。又奏曰,日昨殿下,遣史官,俯詢臣近狀,以孫兒小成,至諭以予心奇喜,臣榮感不知所達矣。臣家先祖領議政臣光弼,見孫左議政臣惟吉慶科之日,中宗朝,遣史官,諭以卿孫登科,予心喜幸爲敎,闔門榮感,至今傳爲異數,今臣千萬無似,而聖上所施之恩禮,允符昔日獲被者,尤不勝華耀感頌之忱矣。昨日殿庭親臨,呼新塗墨,而出來家人,皆聳欣攢祝矣。上曰,元老大臣之見科慶,予心亦爲喜幸,遣史官致意矣。元容曰,臣等之日夜所祝者,惟殿下之善言善行,日聞於外矣。日前伏聞燕居時,宮中有進古銅爐者,聖上敎以玩好之物,非予所愛也。所寶者,惟是賢人耳,未敢知果有是事乎。上答曰,果有是言矣。元容曰,盛矣哉美矣哉,此一言,可以興邦矣。主政之大本,卽典學,非師古則無以立政本,而施爲之道,惟在於任賢使能,故歷代用賢人之主,則必爲聖君,而民國被其澤矣。是故,所寶惟賢及賢人以爲寶之訓,著於經傳。今殿下,存心自合於古聖,眞是一言之善,千里應之者也。充廣此心,則儉德自昭,而賢才將布列,伏願恒推此心於常行之間,則堯·舜之世,將復見矣。上曰,當以此心,自勉矣。元容曰,伏聆聖敎,此誠宗社生民之福也。上曰,史官就座。命大臣先退,又命退,諸臣以次退出。
甲子九月二十九日申時,上御觀物軒。召對入侍時,參贊官尹致賢,檢校待敎閔奎錫,侍讀官李心宰,檢討官李赫準,假注書安驥泳,記注官崔奭奎,別兼春秋南一愚,各持小學第二卷,以次進伏訖。
上在昌德宮。停常參·經筵。
自午時至申時,灑雨下雨,測雨器水深三分,雷動。
政院啓曰,合辭許久闕啓,事甚未安,未肅拜呈告人員,竝卽牌招,何如?傳曰,允。
又啓曰,來初五日,朝參日次矣,敢稟。傳曰,停。
備忘記,昌城都護府使李文永下直,長弓一張·長箭一部·片箭一部·筒兒一個賜給。
奎章閣啓曰,景慕宮望廟樓今朔奉審無頉之意,敢啓。傳曰,知道。
禮曹啓曰,取考謄錄,則國恤三年內,年例禳災歲畫停止矣。今亦依前例停止之意,敢啓。傳曰,知道。
政院啓曰,大司憲南性敎,執義李根秀,掌令朴昌壽,持平金玉來牌不進,一員,掌令一員未差,監察茶時之意,敢啓。傳曰,知道。
以大司諫朴奎賢,司諫趙用夏,獻納朴齊寬,正言韓俊熙·李喆南,執義李根秀,掌令朴昌壽,持平金玉來牌不進罷職傳旨。傳曰,只推。
傳曰,召對爲之。
傳曰,都承旨許遞,前望入之。
承旨前望入之,朴珪壽落點。
右承旨李在聞,右副承旨尹致賢院議啓曰,伏以雷異之作,何如是荐疊耶?兩朔之內,靑臺之報相繼而至,臣等相顧驚異,不知所以爲言也。抑或我殿下對越之誠,克篤於霄旰,寅畏之念,不弛於造次,則當此災診荐疊之時,豈不思所以益加修省,底豫天心之道耶?噫,列聖朝莫不由學問而爲治,則恐或聖學,有一曝十寒之慮歟?崇儒重道,卽我朝家法,而巖穴之士,未見旌招之擧,則士風有不振之嘆歟?凡此數者,或爲招災之端,則顧今消弭之道,惟在我殿下穆然深思,惕然遠圖,聖學有所未就,則思所以勤孜之,士氣有所不振,則思所以振作之,益懋勵精之治,則將見災異消滅,天休荐臻,此不過我殿下一轉移之間耳。臣等職忝近密,不勝憂愛之忱,敢貢瞽說,仰效芹曝之誠,伏顧殿下澄省焉,惶恐敢啓。答曰,知道。俄者雷異,方切警悚,爾等之言若是懇至,恐懼修省之念,豈敢少忽乎?每有辭不達意之歎,責躬求助之敎,令都承旨撰進。
傳曰,左副承旨·同副承旨竝許遞,前望入之。
承旨前望入之,尹堉·李正魯落點。
甲子十月初一日辰時,上御觀物軒。勸講入侍時,講官李㘾,參贊官金輔鉉,檢討官李赫準,假注書朴來冕,記事官安翊豊,別兼春秋南一愚,各持小學第二卷,以次進伏訖。
甲子十月初一日申時,上御觀物軒。召對入侍時,參贊官李在聞,侍讀官李心宰,檢討官張膺杓,檢校待敎洪承億,假注書朴來冕,記事官安翊豊,別兼春秋趙敬夏,各持小學第二卷,以次進伏訖。上曰,史官分左右。缺天邊忽有殷殷之聲,上曰,是何聲也?招司謁問之,可也。挾侍招問,司謁奏曰,雷聲也。上曰,是甚恐懼也。鍾正曰,聖敎如是,臣不勝欽仰,而恐懼修省之方,臣於前日之筵,已有所猥陳者,伏願益加警省焉。膺杓曰,殿下恐懼之敎,實是大哉之言也。大易,以恐懼修省,著於洊雷之象,恐懼則自知修省之方矣。在聞曰,顧今聖化旁達,慈德均冒,是宜天心悅豫,休祥自臻,而忽於收藏之節,雷聲,始則隱隱,終至大震,有此轟燁之警,殿下應天修德,益勤講學,以弭災異,千萬伏祝。鍾正曰,俄者殷殷之聲,今者轟轟之響,當此純陰之節,仁天之告警,如是諄複,臣不敢以某事某應,指陳仰奏,而自前月,荐雷非至一再,殆若常有。噫,人之爲情,常則易忸,而俄伏奉聖敎,有足以轉災爲祥矣。大抵消弭之方,專在於典學,典學之要,亦係於誠心實行,故前有區區仰陳矣。上曰,政令無或有失歟?儒臣及承史·閣臣,各言予之過失,則予當悔而改之矣。鍾正曰,聖意若是懇惻,臣不覺感泣讚誦,而苟或有補拾之事,則臣等曷敢不彈誠匡救,而猗我殿下懋行善政,令聞日彰,則亦敢不承順其美哉?伏願日對方冊,古人之嘉言善政,取以監法,慥慥不已,則聖學,必致於緝熙,政令自底於善美,天災消除,福祿滋至矣。膺杓曰,轉災爲祥之道,不在乎他,日對方冊,窮究往跡,必知其何以致災,何以致祥之由,懋實德行善政,則災異自消,休祥日臻矣。在聞曰,累伏承恐懼修省之下敎,辭旨懇惻,可感神人,臣不敢以某事某應,傅會仰陳,而聖學,無或間斷,念始念終,勿以非常之災,謂之適然,奮發如雷勵,振作如電掣,日御講筵,以新聖德,時接臣隣,以訪治道,回災爲祥,漸臻於熙皞之域矣。伏願殿下,懋哉懋哉。上曰,凡事惟從東朝處分爲之,而前月,亦以雷雨之非常,大加警懼矣,今又當天警,益不勝焦惶萬萬矣。鍾正曰,今者之雷又如是,則我東朝聖衷,必又憂慮,誠萬萬悚悶矣。承億曰,克加警省,是臣區區〈之〉望也。上曰,俄者酬酢,不但謄於筵說而已,詳爲頒布朝紙,可也。在聞曰,謹當奉行矣。
上在昌德宮。停常參·經筵。
政院啓曰,合辭許久闕啓,事甚未安,未肅拜呈告人員,竝卽牌招,何如?傳曰,允。
傳曰,承旨房望,順房爲之。
傳曰,左承旨·左副承旨·右副承旨許遞,前望入之。
承旨前望入之,金世鎬·朴道彬·姜蘭馨落點。
傳曰,嗚呼,惟予沖人,纘承洪業,夙夜祗懼,罔敢怠荒,思有以上答天心,下洽民望,無忝我祖宗積累之仁,太母訓迪之勤。乃季秋收藏之時,孟冬窮陰之月,荐雷之行,至于再三,警予之意,不啻丁寧,蓋聞先儒有言曰,天人相與之際,甚可畏也。是必政令施爲之間,大不能格天心而孚民望者存焉。天之譴告警動,若是其諄諄,有若敎誨予,而誘掖予,必欲省厥躬,而致其福,惟予沖人,曷敢不畏天之威,而敬天之休哉?噫,豪右兼竝,而民産失歟,徵科無法,而民力竭歟,幣輕物重,而農工病歟,奢汰無節,而財用匱歟,貨賄是尙,而貪墨盛歟,干囑恣行,而獄訟繁歟,選擧不公,而官失職歟,野多遺賢,而士不勸歟,爵官太濫,而綱紀紊歟,禮讓不興,而風俗敗歟。凡此數者,莫非寡躬之愆尤有以致之,宴安逸豫,而講學不勤歟,耽嗜玩好,而昵近御歟。嗚呼,惟天惟祖宗,眷顧予者何如,畀付予者,何如?乃或有一於此,其敢曰圖修于前寧人攸受休哉?誕告在廷,其尙明聽,予懍慄兢畏之言,其各指陳闕失,無有所隱,以匡予不逮,以少答上天仁愛之心。行都承旨臣朴珪壽撰進。
傳曰,承旨房望,順房爲之。
傳曰,發遣吏郞,諸執事淸齋與否,摘奸以來。
傳曰,召對爲之。
政院啓曰,大司憲南性敎,執義李根秀,掌令朴昌壽,持平金玉來陳箚,一員〈未差〉,掌令一員未差,監察茶時之意,敢啓。傳曰,知道。
春秋館啓曰,別兼春秋趙敬夏以訓鍊都監從事官,今日軍布上下時,晝仕出去之意,敢啓。傳曰,知道。
政院啓曰,明日傳香禮房承旨當爲齋宿,新除授右承旨姜蘭馨,卽爲牌招,何如?傳曰,允。
吏曹口傳政事,宗正卿單李載元。
備邊司啓曰,卽見平安監司洪祐吉狀啓,則以爲本營作隊左右列軍兵輪回習操,自是已例,而見今勅擾未整,糴事方釐,此際徵調,恐致繹騷,今冬習操,姑爲停免事,請令廟堂稟處矣。詰戎之政,不可輒廢,而勅擾屬耳,催科又此方張,依所請,今冬習操,許令姑停,何如?傳曰,允。
議政府啓曰,卽見水原留守南秉吉災實狀啓,新舊災八百三十三結七十二負五束,特許劃下,推奴徵債,限明秋防塞事,竝請令廟堂稟旨,分付矣。如今均登之年,設有小小得失,不當以災傷論,而所請災摠,終涉夥多,五百結劃下,以爲精俵之地,推徵防塞,依施,何如?傳曰,允。
議政府啓曰,卽見廣州留守金炳冀災實狀啓,則新舊災二百九十五結二負二束,特許準劃,癸酉·庚辰排捧還,依前仍停事,竝請令廟堂稟旨,分付矣。早旱雖妨移秧,晩霜可驗食實,所請災摠,終涉夥多,以一百九十結劃下,使之均俵,癸·庚排捧還,依狀請仍停,何如?傳曰,允。
議政府啓曰,卽見慶尙監司徐憲淳狀啓,則備陳綿農判歉之狀,仍請各營各衙門軍身布及樂工保布,竝以純錢代捧,訓局砲保折半代錢事,請令廟堂稟處矣。本道綿農,薄有早旱,而喜燥惡濕,綿性爲然,則必有高低淺深之殊,不當混歸於失稔,兵曹各營五分一代納,各司許令純錢,訓保事體尤別,置之,何如?傳曰,允。
以濟州防禦使梁憲洙啓本書院鄕祠所屬結摠保額實數成冊上送事。傳曰,賜額書院之自備田三結與院生·保率·院僕·庫直等名色,一依他邑例定式,至於鄕賢祠生祠堂·義士廟,安有保率名色?一倂刪汰簽丁事,自廟堂措辭行會,擧行形止,卽爲馳啓。
議政府啓曰,向以忠州牧流來舊災詳査啓聞之意,覆啓行會矣。頃見前監司李秉文狀啓,枚擧該牧使鄭順朝牒呈,以爲本州未蒙頉舊災合爲三百八十五結零,而陳旣年久,猝難勸起,則稅納之替,引移充,弊上添弊,必至之勢也。與其仍舊而轉生結弊,無寧許陳而責期實效,以登年分磨勘冊子中陳頉事,請令廟堂稟處矣。一入災報,遂成不刊之稱,以致正稅帳簿之年減歲縮,夫若是焉,則査陳勸起名色,不爲擧論可乎?參互法意,必無是理,更令嚴加檢踏,只以永永川沙,從實抄報,何如?傳曰,允。
禁衛營啓曰,臣棨進詣南壇,奉審摘奸,則俱爲無頉之意,敢啓。傳曰,知道。
御營廳啓曰,騎士將李連郁,身病甚重,勢難察任,改差,何如?傳曰,允。
領議政趙斗淳,右議政任百經聯箚曰,伏以臣等,於月前雷異之後,伏奉殿下諄複之諭,曁我慈聖懇摯之敎,急於求助,思聞讜言,所以震惕憂恤之意,溢於辭旨。臣等愚陋,不勝攢歎謹以當務之急四事,敢效陳勉之義,言雖荒蕪,意實深切,上天收威,餘戒在心,曾未幾何,轟殷之警,又何爲而荐發也?臣等繞壁徊徨,不敢遑息,仰惟聖衷,益復儆畏,迺者十二條責勵之旨,丁寧反復,求聞過闕。大哉王言,昔仲虺之贊成湯,不曰無過,而必稱改過,山甫之美宣王,不曰無闕,而必言補闕,蓋過闕,明時之所不免改補,聖人之所可貴也。見今以時則已屆冬朔,厥愆則實行夏令,災不虛生,咎必有召,然而臣等何敢以傅會之說,輒出新意,徒循故事乎?如欲回天怒而享天心,卽臣等前所陳四事而已。夫聖學,爲君德之大本,而實心勤孜,無時豫怠,則萬化之原在是矣。紀綱爲治之大經,而實事振勵,無或縱逸,則百度之貞在是矣,至於守宰之貪墨,民生之困窮,卽目下實政之切務也。苟不懲創而戢之,懷保而安之,有足以上干天戒,下失衆望,召災致咎,容有極哉。誠願殿下,以實心,求實事而行實政,以爲應天以實之意焉。天意雖諶,人情易狃,遇警而恐懼者,逾時則或忽,示戒而修省者,不日而或怠,故古之哲后懿辟,所以祗畏天命,對越上帝,無射而保,不顯亦臨者此也。第念寅亮天地,燮理陰陽,大臣之職也。今有非時之災,荐至之警,而恬不知懼,晏然據位,咎徵著甚,推諉無所,而上不施郵罰,下不思退讓,則是豈弭災修德,飭勵群工之義乎?伏乞聖明,惻然深思,惕然奮發,仰稟東朝,亟賜斥免,以爲答天譴申官箴之道焉。取進止。答曰,省箚具悉卿等之懇。天人感通之理,有如影響之捷,災異告警,必有所召,莫非寡躬之否德,而每致慈聖之憂慮,則惕然恐懼之中,更切焦悶之情矣。卿等陳勉,切實如此,敢不服膺乎?修省之道,惟在乎以實心行實政,莫非仰成於卿等者也,辭巽之語,豈非萬萬意望之外乎?上下交勉,轉災爲祥,予惟以是,爲今日義諦,卿等其諒之。仍傳曰,此批答,遣史官傳諭。
大司憲南性敎,大司諫朴奎賢,執義李根秀,司諫趙用夏,掌令朴昌壽,持平金玉來,獻納愼在寬,正言韓俊熙·李喆南箚略曰,方今一元之物,萬化伊始,綱紀修擧,烝黎蹈舞,庶幾景星·卿雲·和風·甘雨之瑞,無不畢至,而奈之何靑臺雷異之報,反在於此時,考諸節序,冬候未屆,天地泯棼之氣,不盡升降,陰陽推敓之際,或致震薄,而第以我聖上敬天之至意,頃於揫歛之始,猶以轟燁之異,惕若省躬,炯然求箴。況乎純陰之月?又値朔虛之日,有此驚震之荐至,豈可以適然寘之而已乎?臣等宜陳狂瞽之說,構草未竟,先承聖旨,十行諄複,一是懇惻,雙擎莊誦,喜心旋發,仁天之警告,殿下之仰答,亦當有道,則熙皞之治,從此易致,而災不爲災,葛不休哉?應天之實,亶在乎奮發淬勵,以懋聖學,然後施諸萬事而成焉,蕫諸百官而百官正焉。竊見近日敦召屢降,而遺賢尙多法紀方振,而流俗未靖,嚴贓賂之律,墨吏不知戢,値豐稔之歲,而蒼生不能濟,苞苴猶行於縣邑,紛競不息於蹊經,因此推之,則豈非實心未孚,而上載之丁寧告戒,至于再三,安知無所本而然歟?伏願益加典學,以修政謨,用答天譴,則乖沴自消,祥和自臻。答曰,省箚具悉。遇災惕然,思聞良箴之際,憂愛陳戒,切實如此,予當銘佩矣,卿等益勉言職之責。
應敎趙敬夏,副應敎李載冕,校理徐璟淳·李鍾正,副校理李心宰,修撰張膺杓·洪正圭,副修撰李赫準·尹顯岐箚略曰,人事無愆,則天心悅豫,一理之應,庶無差忒,二氣之和,可以馴致,而今玆轟燁之威,式月斯生,乃於收藏之節,便有奮豫之象,上天之眷愛,若是其摯,豈可不大儆惕大振作,以答天心哉?臣等伏聞昨日經筵,修省之宸衷,丁寧懇惻,曁我東朝殿下之聖念,必又大加警惕爲敎,又伏奉十行求助之敎,推此心而施諸事,休祥之運,不期而自臻矣。臣等之祈祝,惟在於聖學之誠,篤念終始,而無間斷,則上可以孚格天意,下可以允副群情,伏願殿下,懋哉懋哉。答曰,省箚具悉。天心仁愛,又此告警,予心兢惕,當如何哉?陳勉之言,寔出衷懇,可不慥慥服膺乎?
甲子十月初二日辰時,上御觀物軒。勸講入侍時,講官朴珪壽,參贊官尹堉,侍讀官李鍾正,假注書安驥泳,記注官任膺模,別兼春秋趙敬夏,各持小學第二卷,以次進伏訖。上曰,史官分左右。堉曰,當此收藏之際,荐有轟燁之異,兩月之間,非止一再,我殿下恐懼修省之意,側席懇至,宜其天心悅豫,轉災爲祥,乃者靑臺之報,如是申複,臣未敢知聖明所以修省之道,或有未盡而然歟?顧今修省之道,其目非一,而要其歸,則只在君心之一正,君心一正,則朝廷萬民,莫敢不正,第惟正心之要,不在別處,卽此講學一事,爲正心之大本。伏覸我殿下,一開講對,頻接臣隣,討論方策,問難如響,講學之勤,不可謂不至矣。然惟文具與實心爲異,徒循文具,不以實心,則非但有書自書·我自我之歎,亦有違於應天以實之意。伏乞於此,克加聖念,必懋向實之工,千萬顒祝。
甲子十月初二日申時,上御觀物軒。召對入侍時,參贊官李正魯,侍讀官李鍾正,檢討官張膺杓,檢校待敎洪承億,假注書安驥泳,記注官任膺模·崔奭奎,各持小學第二卷,以次進伏訖。
上在昌德宮。停常參·經筵。
政院啓曰,合辭許久闕啓,事甚未安,差祭外,未肅拜呈告人員,竝卽牌招,何如?傳曰,允。
又啓曰,德興大院君墓,遣宗正卿行事事,命下矣。何宗正卿進去乎?敢稟。傳曰,李升洙進去。
都摠府啓曰,今日入直內三廳武兼禁軍及軍兵等,當爲中日習射技放,而宗廟冬享大祭齋日相値,不得設行之意,敢啓。傳曰,知道。
都摠府啓曰,副摠管李承輔,以宗正卿璿源譜略校正事,晝仕出去之意,敢啓。傳曰,知道。
傳曰,政官牌招開政。
傳曰,禮房承旨馳詣宗廟,奉審摘奸以來。
傳曰,同副承旨許遞,前望入之。
承旨前望入之,尹泰健落點。
政院啓曰,卽伏見平安監司洪祐吉今春夏等襃貶啓本,則邊將無一人居中居下,殊無嚴明殿最之意,推考警責,何如?傳曰,允。
傳曰,京兆堂上許遞,今日政差出。
政院啓曰,新除授同副承旨尹泰健,卽爲牌招,何如?傳曰,允。
又啓曰,大司憲南性敎,執義李根秀,掌令朴昌壽,持平金玉來牌不進,一員,掌令一員未差,監察茶時之意,敢啓。傳曰,知道。
以大司諫朴奎賢,獻納愼在寬,正言韓俊熙·李喆南,執義李根秀,掌令朴昌壽,指平金玉來牌不進罷職傳旨。傳曰,只推。
傳曰,召對爲之。
以同副承旨尹泰健牌不進罷職傳旨。傳曰,只推。
以吏曹參議趙寅燮牌不進罷職傳旨。傳曰,只推。
宗廟署官員,以初獻官意啓曰,大祝副司果李從鶴,猝發風病,萬無將事之望,令該曹卽速改付標,以爲擧行之地,何如?傳曰,允。
禮曹啓曰,卽接四館所牒呈,則甲子八月九日製入格幼學李鎬俊,直赴殿試,幼學洪廷植·李柱弼,同年九月雲峴宮宮底儒生應製入格,幼學尹植出陳,以上直赴會試事命下,竝於今番,今等許赴事報來矣。幼學李鎬俊,直赴於今此增廣文科殿試,幼學洪廷植等三人,許赴於增廣文科覆試之意,分付,何如?傳曰,允。
兵曹啓曰,宣傳官柳晥,五衛將任泰衍·洪鍾大·金秀男·金得濰·崔用建,景福宮衛將崔壽範,慶熙宮衛將池昌漢,俱以病難供職,呈狀乞遞,竝改差,何如?傳曰,允。
禮曹啓曰,卽接奉常寺所報,則哲宗大王練主造成與奉安處所,預爲稟定云矣。謹稽謄錄,則自前國恤時練主造成,奉安處所,以慶熙宮崇政殿爲之,今番則以何殿擧行乎?敢稟。傳曰,崇政殿爲之。
備邊司啓曰,卽見公忠監司申檍所報,則以爲上黨山城城堞頹圮,久未修治,就城內蟲蝕枯死松中許斫放賣,足爲修補之資,而辦財竣役,必須得人,虞候鄭志勛,凡百勤幹,可堪任事,限明春仍任,使之責效之地爲辭矣。城池之有林藪,所以藩蔽而自衛也。宜密不宜豁,而蟲蝕患在繁挻,自枯便是無用,略綽伐取,以勘修葺之費,亦權宜之政也。依報請許施,而連加種植,務令補其疎缺處,兵虞候鄭志勛,限竣事間姑爲仍任,何如?傳曰,允。
吏曹啓曰,孝文殿參奉李喬鎭,以其身病,呈狀乞遞,改差,何如?傳曰,允。
吏曹啓曰,卽伏見平安道襃貶啓本,則順川郡守李峻和,以何用熟手固好大體爲目,陽德縣監具完植,以倘不任怨曷以刷逋爲目,則俱宜置下考,而置諸中考,殊無嚴明殿最之意,該道道臣,推考警責,上項兩邑守令,竝罷黜,何如?傳曰,允。
有政,以金奭鎭爲掌令,洪正圭爲持平,宋近洙爲判尹,尹正求爲戶曹參判,柳厚祚爲左尹,金鍵爲右尹,南履輪爲敦寧都正,趙秉恒爲同經筵,李昌漢爲朔州府使,白樂憲爲鐵山府使,申命健爲舒川郡守,南元敎爲昆陽郡守,李敎復爲順川郡守,金禹銖爲禮安縣監,柳冀默爲陽德縣監,張錫默〈爲〉昌樂察訪,謝恩兼冬至正使單兪章煥,副使單尹正求,書狀官單張錫駿,敦寧直長單趙慶鎬,贈樂正南思舜,贈兵議,忠節卓異,故學生許楫·李述麟,贈童敎,贈童敎趙錫溥,贈左承旨,已上孝行卓異贈職事承傳。再政,以趙用夏爲修撰,趙成夏爲工曹參議,左尹單金鍵,右尹單柳厚祚,兼執義單張錫駿。三政,以李載冕爲司鍊,李愼徽爲孝文殿參奉。四政,以趙秉世爲副應敎,中學訓導單劉學洙。兵批,以尹善應·申彬·李鍾珩爲宣傳官,李鉉奎·朴履命·李鍾岱·玄豊瑞·尹垣爲五衛將,趙昇燁爲景福將,趙重澤·金載瀅爲慶熙將,趙鼎夏爲武兼判府事,加設單兪章煥,同知單李暾在,僉知三單李胤鎭·李鍾淳·鄭晩敎,龍川別將單劉錫薰,金城別將單李宗霖,副司果權中璿,公忠兵虞候鄭志勛,姑爲仍任事承傳。再政,以吳胤泳爲訓鍊僉正,金秉濟爲武兼,趙翼顯·李根豊爲訓鍊都監把摠,同知單金得濰,僉知三單李鍾岱·玄豊瑞·朴垣。三政,以柳冀大爲宣傳官,柳興秀爲都摠經歷,洪在升爲訓鍊僉正,同知單李鉉奎,僉知單朴履命。四政,以李章烈爲都摠經歷,李奎璿爲都事,李宅緖爲訓鍊判官,同知單趙昇燁。五政,以申鼎熙爲都摠都事,李塘·金泰麟爲訓鍊主簿,同知單趙重澤。六政,以李敏錫爲訓鍊主簿,李載貞爲武兼,朴寅秀爲守門將,同知單金載瀅。七政,以池仁澤爲守門將。
水原留守南秉吉上疏。答曰,省疏具悉。卿其勿辭,益勉保釐之責。
甲子十月初三日辰時,上御觀物軒。勸講入侍時,講官尹致定,參贊官尹堉,檢討官張膺杓,假注書朴來冕,記注官崔奭奎,別兼春秋趙敬夏,各持小學第二卷,以此進伏訖。上曰,史官分左右。堉曰,當此收藏之際,洊有轟燁之異,兩月之間,非止一再,我殿下恐愼修省之意,側席懇至,宜其天心悅豫,轉災爲祥,乃者靑臺之報,如是申複,臣未敢知聖明所以修省之道,或有未盡而然歟?顧今修省之道,其目非一,而要其歸,則只在君心之一正,君心一正,則朝廷萬民,莫敢不正,第惟正心之要,不在別處,卽此講學一事,爲正心之大本。伏覸我殿下,一開講對,頻接臣隣,討論方策,問難如響,講學之勤,不可謂不至矣。然惟文具與實心爲異,徒循文具,不以實心,則非但有書自書·我自我之歎,亦有違於應天以實之意。伏乞於此,克加聖念,必懋向實之工,千萬顒祝。
甲子十月初三日申時,上御觀物軒。召對入侍時,參贊官金世鎬,侍讀官李鍾正,檢討官張膺杓,檢校待敎洪承億,假注書朴來冕,記注官崔奭奎,別兼春秋洪遠植,各持小學第二卷,以次進伏訖。上曰,史官分左右,上曰,參知而後動,可驗而後言,非獨女子爲然,士子之行,亦不當如是乎?堉曰,此章,蓋指婦德,非謂士行,而俯詢,特拈兩句,以廣言外之旨,聖學高明,於此可驗,臣實欽仰萬萬,講官以臣道子道,推引仰奏,儒臣以君子致工,敷衍陳說,文義到此,可謂無餘蘊,而臣則以爲人君言動,又不可不如是,夫上之言動,下必爲則,上之人苟不恒於言動,下之人無所措手足矣。是以人君有動,必先布令,使群下莫不知之,然後其動也,無迫束急遽之患,昔漢文帝却千里馬曰,鑾旗在前,屬車在後,脫乘千里馬,獨先安之,必使鑾旗屬車,整其部伍,而後徐徐爲行,豈非參知而後動者歟?上曰,人君出行,必有從者,不可獨行,安用千里馬爲哉?堉曰,聖敎切當矣。乘千里馬獨行,豈人君之儀哉?仍繼奏曰,行動之徐行,旣如此,出言又不可不愼,人君出言,如或無實,群下罔攸稟令,故經曰無稽之言勿聽,不詢之謀勿用,傳曰言可復也,又曰君子踐言,言之無稽,謀之不詢,則安有可復可踐之地乎?斯乃所以聖人之不受也。動以參知,言期有驗,又乃言行相須之妙也。伏願於此,益加澄省焉,臨筵發難,每如今日,則所學之臻於光大之域,指日可期,此尤臣等區區之望也。
上在昌德宮。停常參·經筵。
政院啓曰,合辭許久闕啓,事甚未安,未肅拜·呈告人員,竝卽牌招,何如?傳曰,允。
又啓曰,恩信君墓,遣承旨致祭事,命下矣。何承旨進去乎?敢稟。傳曰,都承旨進去。
禁衛營啓曰,騎士別將沈宜豊,身病猝重,改差,何如?傳曰,允。
御營廳啓曰,今月初三日騎士都試時,各技優等人別單書入之意,敢啓。傳曰,知道。
傳曰,召對爲之。
持平洪正圭啓曰,臣言議風裁,本不合於淸朝耳目之任,而持憲除旨,忽下千萬夢想之外。臣感恩怵義,雖不得不張皇出肅,粗伸叩謝之忱,而臣於本府,已經掌憲,揆以公格,在所當遞,請命遞斥臣職。答曰,依啓。
以大司諫朴奎賢,司諫李載冕,獻納愼在寬,正言韓俊熙·李喆南,執義李根秀,掌令金奭鎭·朴昌壽,持平金玉來牌不進罷職傳旨。傳曰,只推。
政院啓曰,明日次對,兩司當爲進參,未肅拜呈告人員,竝待開門牌招,何如?傳曰,允。
傳曰,都承旨許遞,前望入之。
承旨前望入之,金炳地落點。
實錄廳啓曰,司諫李載冕,職務相妨,今姑許遞,何如?傳曰,允。
弘文館啓曰,新除授應敎趙秉世,卽爲牌招察任,何如?傳曰,允。
實錄廳啓曰,纂修之役,今旣垂畢,將始校正矣。兼禮曹判書金炳學,左參贊姜時永,校正堂上仍爲差下,大護軍趙徽林·李㘾·金炳德·申錫禧,南綾君洪鍾序,亦爲差下,令該曹口傳啓下,使之察任,何如?傳曰,允。
吏曹口傳政事,實錄校正堂上七單金炳學·姜時永·趙徽林·李㘾·金炳德·申錫禧·洪鍾序。
吏曹啓曰,卽接黃海監司洪淳穆移文,則以爲海州判官南秉善,省掃事受由上京,而糴政方殷,曠官可悶,催促下送事爲辭,故自臣曹催促,則素患痰癖之症,遇寒添劇,不得下去云。其身病旣如是,則有難强令還任,海州判官南秉善,罷黜,何如?傳曰,允。
議政府啓曰,卽見平安監司洪祐吉分等狀啓,則平壤等二十邑,置之稍實,寧邊等二十邑,置之之次,江界等二邑,置之尤甚,後錄諸條,竝請令廟堂稟旨,分付矣。分等依施,其一,各邑鎭帳外火田,限四分一權減,各鎭堡給代不足條,際此還政更張之時,某樣區劃事也。帳外火田,設或分減,衙門鎭堡給代,自本道從長區劃。其一,陳田火田之還,加起執摠,依近例停免事也。加起執摠之一切停免,卽權宜之政也,何可看作應行乎?自明年,一一査括執摠,以存法意。其一,各宮房及衙門屯田,從實執摠,其中內閣屯土之在於淸北者,別遣摘奸,獲免冤徵事也。依所請施行。其一,平壤·慈母·藥山·黃龍等四山城城餉當捧中,限折半平捧事也。餉穀之分數平捧,豈制置之本意也哉?況當釐還之年,所典守者,惟餉穀而已,一切上捧,毋或饒假。其一,尤甚邑,限明秋勿定配所事也。依施,何如?傳曰,允。
議政府啓曰,卽見吏曹啓下海西守令催促草記,則海州判官南秉善,以身病罷黜矣。雖未知實病之如何,而勅擾纔過,冬務方殷,此時遞易迎送,不但爲民邑之弊而已,近來守令之遇事規免,自隳體貌者,是亦頹綱中一事,該守令罷黜安徐,使之嚴飭下送,何如?傳曰,允。
以公忠監司申檍狀啓,忠州牧民家失火事。傳曰,民家燒燼,若是夥多,聞甚驚慘,元恤典外,別加顧助,趁卽結構奠接之方,廟堂措辭,關飭。
以江原監司朴承輝狀啓,原州牧民家失火事。傳曰,聞甚矜惻,元恤典外,別加顧助,結構奠接之方,廟堂措辭,分付。
兵曹口傳政事,副司果李載冕。
禁衛營啓曰,中軍李明錫,千摠梁柱台,俱有身病,今姑改差,何如?傳曰,允。
吏曹啓目,出身李馨敏,名字改以寬敏,副司果姜在璜,名字改以在珪事告狀,依例令藝文館給帖,何如啓。依允。
戶曹判書李敦榮疏略曰,臣之昨冬大病,甚是危厲,而徒存形殼,若一委臥,則復起無望,以此澌綴,當此殷劇,實是行不得之事。伏乞亟賜遞斥焉。答曰,省疏具悉。此時此任,何可輕遞?卿其勿辭,益勉對揚。
甲子十月初四日辰時,上御觀物軒。勸講入侍時,講官曺錫雨,參贊官姜蘭馨,侍讀官李鍾正,假注書安驥永,記事官安翊豊,別兼春秋洪遠植,各持小學第二卷,以次進伏訖。上曰,史官分左右。蘭馨曰,今此五不取及七去上下二章,旨義互相發明,不順父母去,卽所謂逆家子不取也,淫妬多言竊盜去,卽所謂亂家子不取也,有惡疾去,卽所謂有惡疾不取也。苟能審愼於取婦之初,則後必無可去之患,故必以五不取先之,而七去次之。蓋君子之道,造端乎夫婦,婚禮,卽所以造端托始而夫婦和,然後家道正,家道正,然後可以治國矣。其禮之重且大,有如是夫。
甲子十月初四日申時,上御觀物〈軒〉。召對入侍時,參贊官朴道彬,侍讀官李鍾正,檢討官張膺杓,直閣李世用,假注書朴來冕,記注官任膺模,別兼春秋洪遠植,各持小學第二卷,以次進伏訖。上曰,史官分左右,仍開卷,以下缺上曰,文義奏之。道彬曰,女是未嫁之稱,婦是已嫁之稱,字義如此,至於文義,別無可陳者,而請以世有刑人不取一句,敷衍仰奏矣。集註·或問上世不賢,而子孫賢則如之何?朱子曰,所謂不取者,是世世爲惡,不能改者,非指一世而言也。推此而國家用人亦然,勸善懲惡,乃王政之大者,而懲惡,尤宜峻不宜緩,然而用人之法,或棄短而取長,或將功而贖罪,故自故稱聖世無棄物,蓋君上勸懲之下,惡者化爲善,貪者化爲廉,若非下愚不移與大不法者,則未有不入於陶鎔大化之中者也。夫有罪之人,猶或待其遷改而用之,況罰不及嗣,書經之訓也。有罪者之子,若率德改行,則尤宜在收錄之列矣。
上在昌德宮。停常參·經筵。
藥房都提調任百經,提調趙獻永,左承旨尹堉啓曰,伏未審日間聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。
政院啓曰,大司憲南性敎,執義李根秀,掌令金奭鎭·朴昌壽,持平金玉來牌不進,一員未差,監察茶時之意,敢啓。傳曰,知道。
又啓曰,三品官之毋得過三日循例請牌,曾有定式矣。敦寧都正南履輪除拜後,過三日不爲出肅,事體所在,誠極未安,從重推考,仍卽牌招察任,何如?傳曰,允。
以大司諫朴奎賢,獻納愼在寬,正言韓俊熙·李喆南,執義李根秀,掌令金奭鎭·朴昌壽,持平金玉來牌不進罷職傳旨。傳曰,只推。
傳曰,大臣·政府·備局堂上引見。
傳曰,左承旨·同副承旨許遞,前望入之。
承旨前望入之,徐承輔·申轍求落點。
內醫院啓曰,副提調金炳地今日問安,不爲仕進,卽爲牌招,何如?傳曰,允。
政院啓曰,新除授同副承旨申轍求,卽爲牌招,何如?傳曰,允。
又啓曰,前掌令金應夏陳疏到院矣,係是應旨陳勉,雖不得不捧入,而尾附私門事,殊涉屑越,不可無警,推考,何如?傳曰,允。
以同副承旨申轍求牌不進罷職傳旨。傳曰,只推。
以敦寧都正南履輪牌不進罷職傳旨。傳曰,只推。
弘文館啓曰,副應〈敎〉趙秉世旣有只推之命,卽爲牌招察任,何如?傳曰,允。
傳曰,召對爲之。
政院啓曰,大司憲南性敎,大司諫朴奎賢,持平金玉來,旣入闕中,不爲傳啓,直爲出去,事甚未安,竝推考,何如?傳曰,允。
承文院啓曰,寫字官崔健植·李秀性·林鴻植·徐寅杓·李鎰源·朴衡允陞實代,白萬裕·劉漢健·李福煥·文光錫·文忠錫·李錫基,依例付軍職,何如?傳曰,允。
禮曹啓曰,今此慶科增廣別試文科覆試試官,當爲磨鍊,而擬望之人乏少,實錄郞廳竝擬,何如?傳曰,允。
又啓曰,今此增廣文科覆試試官,當爲磨鍊,而堂下無故可擬之人乏少,依近例以堂上官通融擬入之意,敢啓。傳曰,知道。
又啓曰,卽接四館所牒呈,則癸亥七月秋到記殿講入格,直赴會試幼學沈興澤,以講經生兼有製工,今番從願許赴事報來矣。幼學沈興澤,依願許赴於今番增廣文科覆試之意,分付,何如?傳曰,允。
又啓曰,大小科陳試人草記許赴事,曾有定式矣。丁巳四月三日製入格給二分幼學嚴宜橿,戊午九月九日製入格給二分幼學尹應善,己未年增廣文科初試入格生員姜應周,參奉趙恒敎,進士鄭在奫,庚申二月春到記製述入格直赴會試進士趙熙奭,同年三月水原府應製入格直赴會試生員趙熙軾,進士徐綮輔,同年九月九日製入格直赴會試幼學金商絢,生員李敎植,辛酉正月人日製入格直赴會試幼學趙世熙,壬戌三月文廟參班儒生應製入格給二分幼學孔玉轍,同年同月皇壇參生儒生應製入格直赴會試幼學許穡,俱爲陳試,而嚴宜橿·孔玉轍,則壬戌年庭試初試時,已赴恩賜,尹應善則己未年增廣文科初試時,已赴恩賜矣。取考其所受公文,則明白無疑,而在喪及期服未葬人,父子俱參人,竝許陳試,法典所載,試官相避人之許以陳試,亦有定式。一倂許赴於今此增廣文科覆試之意,敢啓。傳曰,知道。
兵曹,以李周喆爲右邊捕盜大將。
政院啓曰,新除授右邊捕盜大將李周喆,卽爲牌招,傳授命召及大將牌·傳令牌,何如?傳曰,允。
吏曹啓曰,新除授鐵山都護府使白樂憲呈狀內,矣身母病沈重,萬無離側遠赴之望,卽速入啓遞改云,其親病旣如是沈重,則有難强令赴任,改差,何如?傳曰,允。口傳差出,催促下送。
訓鍊都監啓曰,本局馬兵都試,今十月初二日設行於南小營,而南營入直馬兵,以先試者,替代應試之意,敢啓。傳曰,知道。
政院啓曰,摠戎使李景夏以武二所試官,明日慕華館出去矣。所帶密符兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
前掌令金應夏疏略曰,適此閉藏之時,殷殷之震驚於百里,仁愛之天,感應不忒,殿下發憤振作者,惟學問一事而已,頻接端正有道之臣,詩經而知性情之邪正,商書而考帝王之治法,義經而窮變化之理,泛應曲當,無不兼該,寬仁御下則風俗厚,禮讓導率則貪墨懲,儉約先之則奢侈祛,威惠行之則奸究熄,修實德以應天譴,振綱紀以尊國體,結人心以召和氣,則天降甘露,地出醴泉,百祥畢至。伏願殿下,懋哉懋哉。臣於私門,有終不可泯默,臣家本籍慶州,自新羅鼻祖鷄林君閼智,至于二十一代孫溟州郡主周元,食邑溟州,故移貫江陵,及臣九代祖戶判臣起宗,以甲子振武勳,封瀛海君,我英廟丁亥,施以不祧之典,特降易名之章,諡曰忠定,繼有嫡孫調用之敎,近者咸鏡道吉州人金秉璜,卽金海之金也。素以貿布賤流,詐稱臣祖忠定公嫡孫,冒錄勳府圖占忠衛,偃若倘來之職,誠是往牒所無之變也。玆敢冒塵睿覽,乞稟東朝,亟降處分,治秉璜悖倫亂嫡之律,旋治臣瀆擾之罪焉。省疏具悉。所陳切實,當留念,而尾附事,令勳府稟處。
甲子十月初五日辰時,上御觀物軒。勸講入侍時,左議政李裕元,講官金學性,參贊官尹泰健,檢討官張膺杓,假注書朴來冕,記注官任膺模,別兼春秋洪遠植,各持小學第二卷,以次進伏訖。
甲子十月初五日巳時,上御熙政堂。大王大妃殿垂簾,藥房入診,大臣·政府·備局堂上引見入侍時,都提調任百經,提調趙獻永,左承旨尹堉,假注書朴來冕,記注官任膺模,別兼春秋洪遠植,直閣李世用,右承旨姜蘭馨,假注書安驥泳,事變假注書李泰永,記注官任膺模,別兼春秋洪遠植,領議政趙斗淳,左議政李裕元,右議政任百經,備堂徐戴淳·任泰瑛·李根友·兪章煥·申觀浩·任百秀·趙獻永·許棨·李經夏,校理李鍾正,以次進伏。醫官鄭有曾·李章爀·李在珉·朴演鏞進伏楹外訖。上曰,史官分左右。斗淳問候訖,百經曰,醫官待令,使之入診乎?上曰,入診置之,可也。上曰,次對爲之。斗淳曰,季秋以來,轟燁之發,已是乖祲,而至于十月之朔,尤萬萬驚悚,責躬求助,聖心惕若,指陳規勉,公車相續,而第念恐懼之切,修省之要,不在於遇災之時,在於已過之後,玆乃法天造也。苟非然者,皆彌文耳。問學紀綱,以至懲貪恤窮,臣等前後之言,雖涉潦率,大經大法,不出於此,聖明體念於斯,恒以仁天啓發我,震驚我,奉若耳提而面命,毋或弛忽,區區切至之望矣。大王大妃殿曰,恐懼修省之責,豈敢忽也?老成大臣,善爲輔導,可也。出擧條大王大妃殿曰,主上,天恣英明睿聖,日進筵席,遇雷異之警,自知恐懼,責躬勉勵,卽使在廷諸臣,各陳所失,今於沖年,尙能如此,大臣若能終始輔導,則將爲大有爲之君矣。斗淳曰,日前之雷,聖衷果驚動乎?大王大妃殿曰,非驚於雷聲也,以其非時也,故如是恐懼矣。斗淳曰,臣等伏見日前筵說下者,而遇災修省,允符古聖王敬畏之德,實不勝欽誦萬萬矣。斗淳曰,蔭武參上參下遭故人之脫服後,每都政牽復,卽甄滯之政也,而挽近兵批,復職不計落仕久近,只從一時紛競而取捨之,往往有積鬱之政,從今申明,毋或取捨,蔭仕之自初仕,積勤至直長,距陞六纔餘幾朔遭故者,今乃與暫時初仕借銜,而得六品賞典者,比而同之,實職排擬之際,一從陞六先後,此則過矣。如此之人,許以原仕施行之意,分付,何如?大王大妃殿曰,依爲之。出擧條斗淳曰,物價高低,此有自然之勢,非政令威脅所能齊之者也,都下米直之勿令捕廳操縱,卽年前稟飭也。法久弊生,漸有如前之弊,更爲申明,毋敢惹鬧討索,復踵前習之意,分付兩捕廳,何如?大王大妃殿曰,依爲之。出擧條斗淳曰,向來賊漢,用法以後,村里攘奪之患,宜若少戢,而聞畿南幾邑,尙此騷擾,居民夜不能眠云,此已可駭,而畿內如此,外道亦可知。況如關西淸以北,傳聞所及,往往危怖,國家所以設戢盜之官者,將焉用之也?任其跳踉,莫敢誰何,涓涓馴致滔滔,則此豈細憂也?姑以令申之義,關飭八道四都,使之各別譏詗,隨所現捉,治盜自有當律,切勿饒貸,行會,何如?大王大妃殿曰,各別申飭,可也。出擧條斗淳曰,臣於向筵,故相家嗣承事,有所仰奏,而追聞故相臣南公轍祠版,香火殆不繼云,此相臣淸寒,卽其世德也。其嗣子前牧使南芝耇,特爲調用,使之獲霑俸祿似好,故仰達矣。大王大妃殿曰,依爲之。出擧條斗淳曰,右邊捕將任泰瑛,除拜旣久,職務相妨,姑令許遞,何如?大王大妃殿曰,依爲之。出簾敎斗淳曰,宗正卿官制,旣依勳君例矣。兼戶曹判書李敦榮,旣陞正一品,其貤贈之節,依已例以議政施行,何如?大王大妃殿曰,依爲之。出擧條斗淳曰,卽見別兼春秋李冕光所啓,則以爲茂朱府赤裳山安國寺,卽守護史閣之大刹也。年久不葺,僧徒渙散,莫可住接,其重修之方,請令廟堂,從長稟處事,批旨依爲之事,命下矣。史庫奉護,所重自別,不當一任其頹廢渙散,空名帖三百張,成給下送本道監營,使之鳩財,以爲趁早繕葺之地,而道臣及地方官,專管檢察之意,行會,何如?大王大妃殿曰,依爲之。出擧條斗淳曰,卽見遠接使洪在喆所奏,則以爲義州頭站·龜城倂站,而上副勅與我國儐使方伯以下各務差使員兩驛夫馬,二邑分辦矣。龜城則年前大浸之後,近益凋殘,難以宿昔供億責之,且關西主竝站,或二邑三四邑排定,而至若雲興站,只以郭山·雲山最殘邑分當者,事巨力綿,竝令廟堂稟處矣。以若龜城之凋弊,責應其浩大之役,已是可悶,而前後儐使之許久滯留,出於意慮之外,安知來頭又不如已往乎?乾價之輸送灣府,其論已久,間有乍行旋撤之擧矣。此不可預先停當,至於郭山站之獨以雲山分當,當初排定,必有其由,而事勢則誠窘速,令道臣爛漫商確,從長登聞,以爲稟施之地,何如?大王大妃殿曰,依爲之。出擧條斗淳曰,副摠管任弘模,當爲追榮,而所后家,無可施處,依近例移贈其本生家,何如?大王大妃殿曰,依爲之。出擧條裕元曰,非時之雷異,又何爲洊至也?向來我殿下求助之敎,亦我慈聖責躬之諭,懇摯惻怛,有足以孚感天心,而曾未幾何,天威斯疊,抑或上下交勉之義,徒歸於虛文備具已乎?臣伏見十二條責勵之旨,深加警惕,求聞過闕,大哉王言,萬萬欽誦,而第念災異多在於治世,過失難免於聖人,蓋其遇災自修,聞過必改,是爲長治之術,而益聖之工也。故楚莊以無災爲懼,殷湯以改過爲美,顧今百度修擧,似無袞闕之可言,而有則改之,無則加勉,凡發一號作一事,一以合天心順天意,求諸可否之間,其所悔過之心,常若降災之時,則居高聽卑,休祥自至矣。臣以匪才,濫廁鼎臣之列,藉曰仰成,有所夾贊,是須愧積伴食,悚極覆餗,惟早卽斥退,爲目下之急政也。昔宋仁宗,因水災求言,歐陽脩請引用耆舊,置之輔相,誠以輔相得人,則陰陽理,而祲咎消矣。臣適在鄕廬,未卽請譴,始借方寸之地,略控淺末之見,惟聖明,深思遠覽,亟允臣懇,以爲應天以實之道焉。大王大妃殿曰,恐懼之心,豈勝道哉?當以所陳,仰勉於主上殿下,而大臣善爲輔導,是所望也。出擧條百經曰,天心不豫,雷異荐至,有若丁寧警告者,此誠恐懼修省之時也。然遇災而能知自省,則轉災爲祥,亦必然之理也。我殿下前後責躬之敎,諄複懇惻,有可以感木石格鬼神,而其應天之道,亦不外於以實心行實政,此卽前箚之所仰勉者也。今又登筵,復申前說,勿以陳陋而廢之,是臣區區之望也。大王大妃殿曰,恐懼修省,容有已乎?大臣善爲輔導,亦所望也。出擧條百經曰,史局纂修之役,今幾垂畢,校正堂上,已爲差下,而郞廳書役,尙未告竣矣。向日飭敎之後,不能蕫察,臣不勝萬萬悚惶,而更加申飭,無至如前遷就期於不日畢役,以爲專意校正,何如?大王大妃殿曰,斯速竣役,可也。出擧條上曰,實錄廳當賜饌矣。仍命大臣就座,大王大妃殿曰,各營·各司京差人,勿爲下送事,申飭矣。其間果有實效否?斗淳曰,自廟堂已屢屢提飭,而實效有無,姑未聞知,卽當更探以達矣。大王大妃殿曰,自外詳探以入,可也。斗淳曰,法令所到,當有實效矣。大王大妃殿曰,人君命之於上,大臣布之於下,則豈有蔑效之理乎?斗淳曰,令行禁止,何事不遂,而近來法令,每患解弛,是可悶也。大王大妃殿曰,要使百姓見孚,必先以身率之,可也。斗淳曰,然矣。孔子言去食去兵,而曰民無信不立,信之爲重,有如是矣。雖一言一事,不可無示信,而每緣臣等之不能對揚,未見實效,是所悚悶者矣。大王大妃殿曰,予之法令,斷不朝夕變改矣。須使在廷諸臣,知此擧行,可也。斗淳曰,令出惟行,不可以反,故管仲以令之下行,喩水之就下,竟致霸業,管仲小器也,而猶能如此者,無非以信馭民故也。大王大妃殿曰,主上雖在沖年,精英發越,且甚嚴威,在廷諸臣,須小心奉行,可也。斗淳曰,此誠億萬年無疆之休也。臣等曷敢不夙夜祗懼,以圖萬一之報乎?大王大妃殿曰,申檀處分事,果知悉否?斗淳曰,臣等曾於朝紙,伏見矣。雨露霜雪,無非敎也,而今此處分,嚴於霜雪,恩踰雨露,未知下去後,何以奉承也?大王大妃殿曰,人雖有過,不可以有過而終棄,故使之改過而用之,此可見曲遂之聖意也。若又不悛,則豈可容貸乎?大小臣僚,一體惕念,可也。斗淳曰,賞一人而百人勸,罰一人而百人懲,卽政之大柄也。今日臣子,孰敢不因此鑑轍乎?蘭馨曰,諸宰奏事。觀浩曰,前營將鄭克鉉,以新資準朔內移後,因事坐罷而收資矣。已準朔遞罷,筵稟復資,多有已例,前營將鄭克鉉,復資施行似好,故敢此仰達矣。大王大妃殿曰,依爲之。出擧條蘭馨曰,玉堂所懷奏之。鍾正曰,伏以臣於近日,屢登講筵,伏覩我殿下聖姿天縱,睿學日就,臨筵問難,迥出尋常,有非如臣鹵莾所可仰裨,而第緣仁天之告警,粗效前席之陳勉矣。今又大僚所奏,懇懇於典學以實之意,反復切至,殆無餘藴,臣何敢贅辭更達,而伏念帝王應天之道,治國之要,惟學問是已,日夕勤孜,至於高明,則天心可以孚格矣,夙夜講習,由於誠實,則民國可以治平矣。苟或間斷悠泛,視之文具,則將何以對越,亦何以修治乎?猗我列聖朝宏謨徽規,必本乎講學,而發爲政令,重熙累洽,治化旁流,式至于今日休,誕垂我東方萬億年無疆之福。伏願殿下,法祖宗勤學之盛,承東朝付畀之重,念典終始,繼開太平,是臣晝宵顒祝矣。上曰,所陳好矣,當體念矣。出擧條蘭馨曰,右捕將許遞事,命下矣。捕將重任,不可一刻暫曠,在前如此之時,有他邊大將兼察之例,今番則,何以爲之乎?大王大妃殿曰,左邊捕將兼察,可也。出簾敎蘭馨曰,右捕將,以左邊捕將兼察事,命下矣。兼察右邊捕盜大將李景夏,旣以登筵,使之聽傳敎,何如?大王大妃殿曰,依爲之。出擧條蘭馨曰,今日賓對,兩司無一人進參,事甚未安,違牌諸䑓,竝推考,何如?大王大妃殿曰,依爲之。出簾敎上曰,史官就座。命大臣先退,又命退,諸臣以次退出。
甲子十月初五日申時,上御觀物軒。召對入侍時,參贊官姜蘭馨,侍讀官徐璟淳,檢討官尹顯岐,直閣李世用,假注書朴來冕,別兼春秋金炳翊·李冕光,各持小學第二卷,以次進伏訖。上曰,史官分左。缺蘭馨曰,此云無所歸不去者,卽御家之道,而賢人君子不忍人之心也。君之於民,亦有窮無所歸者,則必振德而勞徠之,施仁而懷保之,有若成湯之子惠困窮,文王之賙恤四窮,則民之歸之也。猶水之就,如極之會矣,曷不盛哉?
上在昌德宮。停常參·經筵。
政院啓曰,合辭許久闕啓,事甚未安,試所進去外,呈告人員,竝卽牌招,何如?傳曰,允。
又啓曰,左副承旨金世鎬,今日不爲仕進,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
以副應敎趙秉世牌不進罷職傳旨。傳曰,只推。
吏曹口傳政事,以柳冀大爲鐵山府使。
政院啓曰,大司憲南性敎,持平金玉來牌不進,一員未差,執義李根秀,掌令金奭鎭·朴昌壽,試所進去,監察茶時之意,敢啓。傳曰,知道。
又啓曰,記注法意,何等審愼,而昨日次對擧條批旨中,有所誤書,至於啓下,事未前有,萬萬駭然,原擧條今方改付標以入,而臣之矇然捧入,不勝惶恐,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
以大司諫朴奎賢,持平金玉來牌不進罷職傳旨。傳曰,只推。
武一所啓曰,今日平明開場,木箭試取之意,敢啓。傳曰,知道。
武二所啓曰,今日平明開場,木箭試取之意,敢啓。傳曰,知道。
以慶尙左兵使李承駿狀啓進上生熟鰒等海毒,苟未齊息,不得趁限封進,惶恐待罪事。傳曰,勿待罪事回喩。
弘文館啓曰,副應敎趙秉世,旣有只推之命,卽爲牌招察任,何如?傳曰,允。
兵曹,以任弘模爲禁衛中軍。
議政府啓曰,卽見咸鏡監司金有淵分等狀啓,則安邊等十一名置之稍實,洪原等八邑,置之之次,北靑等六邑,置之尤甚,後錄諸條,竝請令廟堂稟旨,分付矣。其一,乙未之捧還之指徵無處者,依前仍停事也。其一,文川流絶還,官屬逋民未捧,竝姑仍停事也。其一,甲山·三水·富寧·慶興流絶還,姑爲仍停事也。其一,茂山流絶還,姑爲仍停事也。其一,尤甚邑,限明秋勿定配所事也。其一,明川以南進捧吏停止事也。本道登熟,爲二十許年創有之上瑞,則設有此遜於彼,安有尤甚名邑?北靑等六邑尤甚,施以之次,諸條所陳,俱係年例,不必靳許,竝依狀請施行,何如?傳曰,允。
兵曹啓曰,卽接丹鳳門入直守門將姜周興所報,則直所年久頹圮,今方修改,不得居接云矣。時値日寒,達夜露處,不可不念,修改間晝則守門,夜則姑爲移接於內兵曹省記色處所,何如?傳曰,允。
訓鍊都監啓曰,本局千摠尹喜秀,身病猝重,勢難察任,改差,何如?傳曰,允。
訓鍊都監啓曰,馬兵都試入格優等人,別單書入之,敢啓。傳曰,知道。
武一所啓曰,今日木箭,日暮姑停之意,敢啓。傳曰,知道。
武二所啓曰,今日木箭,日暮姑停之意,敢啓。傳曰,知道。
甲子十月初六日辰時,上御觀物軒。勸講入侍時,講官鄭基世,參贊官朴道彬,侍讀官徐璟淳,假注書安驥泳,記注官任膺模·崔奭奎,各持小學第二卷,以次進伏訖。上曰,史官分左右。上誦前受音一遍訖,仍開卷,基世讀,自孟子曰孩提之童,止不敢對,仍奏釋義訖,上讀新受音十遍訖。基世曰,孩提之稱,卽童子二三歲之間,而僅能知孩笑,可提抱之時也。猶能知愛親敬兄之道者,誠以良知良能而然也。良者是本然之善也,孟子所云人之所不學而能者,其良能也,所不慮而知者,其良知也。蓋善出於性,故有本然之能,不待學而後能,有本然之知,不待慮而後知,及長而能不失其本然之性,則愛親爲仁之本,敬長爲義之本,仁義不待加勉,而萬善足矣。缺道彬曰,孩提之無知,而猶能知愛其親,此彝天得之良心也。人臣之愛其君,亦彝性所同得,凡今日含生之倫,愛戴祈望於我殿下,卽惟曰勤學而施仁政,崇儉寶賢人焉耳。臣伏見日前筵說頒布者,則恐懼雷異與退却銅鑪之聖敎,俱是大哉之言,至矣之德,誠不勝欽頌萬萬,第伏念殿下,遇雷異之日,必無講學不勤之念矣,却銅鑪之時,必無儉德未至之念矣。繼自今常存此心,講對或至間斷,則無忘遇雷異之日,儉德或未盡善,則輒思却銅鑪之時,念玆在玆,毋怠毋忽,則自然有終始典學,愼儉懷永之休矣,豈不盛哉?臣伏見政院故事冊,則有玉堂上下番,取國朝美事,歷代帝王治政,名臣碩儒奏語,一段或數段正書入啓,留中不下之例矣。今若以寶鑑·經史中勤學崇德等事,自玉堂課日書進,付之殿壁,仰備乙覽,則恐亦有益於聖工矣。伏願以勤學崇儉四字,常留聖衷,以副八域臣民愛戴之望焉。上曰,使玉堂書入,可也。此例載於何冊乎?基世曰,承宣所奏,卽經筵故事,而臣曾聞純廟朝,臣父以館職,每有承命書入故事之擧,傳爲美事矣。道彬曰,寶鑑·經史中勤學崇儉兩條,若使儒臣,彙聚成書,則當不爲多卷,然若推類旁通,則卷帙當浩瀚矣。凡諸文字若浩瀚,則難於領會,雖或使之成書,此則徐圖未晩,今須每日以一二段書入,漸次乙覽,則其於諦察而記念,似有勝矣。
甲子十月初六日申時,上御觀物軒。召對入侍時,參贊官徐承輔,侍讀官徐璟淳,檢討官尹顯岐,直閣李世用,假注書朴來冕,記注官任膺模·崔奭奎,各持小學第二卷,以次進伏訖。
上在昌德宮。停常參·經筵。
政院啓曰,合辭許久闕啓,事甚未安,試所進去外,呈告人員,竝卽牌招,何如?傳曰,允。
又啓曰,右副承旨朴道彬,今日不爲仕進,卽爲牌招,何如?傳曰,允。
又啓曰,來十一日朝參日次矣,敢稟。傳曰,停。
吏曹口傳政事,兼知實錄事五單趙徽林·李㘾·金炳德·申錫禧·洪鍾序。
大王大妃殿傳曰,各邑配囚,近多給由,甚至有島配罪人之無難往來,此不可但以大關紀綱言之,向前飭敎,不啻截嚴,而外邑擧行,終不知戢,是何國體,是何道理?萬萬駭然,繼自今更爲申飭七道道臣,各邑定配,間一朔都囚徒考準,如有受由者,該守令啓聞論罪事,揭壁定式。
以全羅監司鄭健朝啓本島配罪人李寬瑞呈由,該鎭趁未正法,金甲島萬戶李時澤,爲先罷黜,珍島郡守趙存昱罪狀,竝令攸司稟處事。傳曰,當有東朝處分矣。
大王大妃殿傳曰,向以定配嚴囚毋得給由事,有所飭敎,而今此島配罪人之私自給由,用律無憑云者,此豈謂國有法乎?不可無大擧措,該鎭將李時澤,罪人捉得前,姑爲嚴囚於水營,逃躱李寬瑞,令本道各鎭及左右捕廳,刻期捉得事,廟堂嚴關與分付,而至於該守令,配囚防守,責在該島,煞有可恕之端,且當催科之時,民邑事亦不可不念,姑令戴罪擧行。
政院啓曰,大司憲南性敎,持平金玉來牌不進,一員未差,執義李根秀,掌令金奭鎭·朴昌壽,試所進,監察茶時之意,敢啓。傳曰,知道。
以大司諫朴奎賢,持平金玉來牌不進罷職傳旨。傳曰,只推。
傳曰,召對爲之。
武一所啓曰,昨日未畢試木箭,仍爲試取之意,敢啓。傳曰,知道。
武二所啓曰,昨日未畢試木箭,仍爲試取之意,敢啓。傳曰,知道。
武二所啓曰,木箭今已畢試,鐵箭試取之意,敢啓。傳曰,知道。
議政府啓曰,卽見南兵使許熠所報,則支放不足條,請依已例,取用軍餉二耗蠲在二百三石零,永爲劃付矣。一番權宜之政,便成不易之規,限滿輒退,恬視而冒行,卽挽近難醫之痼弊,而該營支放之繼,事勢可悶,姑令限五年展限,以爲取耗補放之地,何如?傳曰,允。
議政府啓曰,卽見京畿監司趙在應所報,則枚擧陽川縣令高奭鉉牒呈,以爲本縣還戶不過四百,而每年平倉米四百石,自該廳代錢出給,及其秋捧,竝耗費備納,實爲生民難支之大弊,特爲全數邑留耗費,代錢輸納爲辭矣。城餉之有氷雪轉輸之勞,非不可念,而無此餉,則無是城乃已,第特旨稟處,恩恤期摯,陽川縣餉還中二百石,許令下捧,陽川旣如此,則餘外當納之邑,宜有一視之政,限六百石令道臣分排減給,以寓投醪飮河之義,何如?傳曰,允。
吏曹啓曰,孝文殿參奉南學淵,以其身病,呈狀乞遞,改差,何如?傳曰,允。
吏曹口傳政事,以李寅翼爲孝文殿參奉。
武二所啓曰,鐵箭今已畢試,開講之意,敢啓。傳曰,知道。
武二所啓曰,講書今已畢試,修整榜目之意,敢啓。傳曰,知道。
武一所啓曰,今日木箭,日暮姑停之意,敢啓。傳曰,知道。
政院啓曰,試官之出榜詣闕例也,而武二所監試官李根秀·愼在寬,謂有身病,自外徑歸,事甚未安,竝推考,何如?傳曰,允。
實錄廳啓曰,本廳堂上趙徽林,見帶知義禁矣,職務相妨,所帶金吾之任,今姑許遞,何如?傳曰,允。
甲子十月初七日巳時,上御觀物軒。勸講入侍時,講官尹致定,參贊官金世鎬,檢討官尹顯岐,假注書朴來冕,記注官崔奭奎,記事官安翊豊,各持小學第二卷,以次進伏訖。
甲子十月初七日申時,上御觀物軒。召對入侍時,參贊官申轍求,侍讀官徐璟淳,檢討官尹顯岐,直閣李世用,假注書安驥泳,記注官崔奭奎,記事官安翊豊,各持小學第二卷,以次進伏訖。
上在昌德宮。停常參·經筵。
政院啓曰,合辭許久闕啓,事甚未安,試所進去外,呈告人員,竝卽牌招,何如?傳曰,允。
朴道彬曰,臣道彬今日入直禁軍戎器點考進去,下直之意,敢啓。傳曰,知道。
傳曰,吏曹參判有闕之代,前望入之。
吏曹參判前望入之,李承益落點。
朴道彬啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,假注書朴來冕,身病猝重,勢難察任,今姑改差,何如?傳曰,允。
又啓曰,大司憲南性敎,執義李根秀,持平金玉來牌不進,一員未差,掌令金奭鎭·朴昌壽,試所進,監察茶時之意,敢啓。傳曰,知道。
以大司諫朴奎賢,獻納愼在寬,執義李根秀,持平金玉來牌不進罷職傳旨。傳曰,只推。
武一所啓曰,今日平明開場,昨日未畢試木箭試取之意,敢啓。傳曰,知道。
武一所啓曰,木箭今日畢試,鐵箭試取之意,敢啓。傳曰,知道。
忠勳府啓曰,因掌令金應夏疏陳忠義衛金秉璜冒錄事,批旨以令勳府稟處事,命下矣。金秉璜,果於昨年十月,入錄忠義矣。自其廳旋覺其冒稱勳裔,卽已削案黜去矣。今別無追究之端,置之,何如?傳曰,允。
傳曰,召對爲之。
武一所啓曰,鐵箭今已畢試,仍爲開講之意,敢啓。傳曰,知道。
式一所啓曰,應講入格人,修整榜目之意,敢啓。傳曰,知道。
政院啓曰,試官之出榜詣闕例也,而武一所監試官金奭鎭·李喆南,謂有身病,自外徑歸,事甚未安,竝推考,何如?傳曰,允。
又啓曰,軍銜之毋得陳疏,前後飭敎,不啻截嚴,副護軍金龍基陳疏到院,所當退却,而係是言事,雖不得不捧入,不可無警,推考,何如?傳曰,允。
摠戎廳啓曰,別驍士都試,今月初九日設行於南別營之意,致啓。傳曰,知道。
濬川司啓曰,本司都廳梁柱台改差其代,金箕錫差下,何如?傳曰,允。
以水原留守南秉吉狀啓華寧殿守門將,有京營門前仕勿許通計之定式,臣之矇未覺察,做錯非細,惶恐待罪事。傳曰,勿待罪事回喩。
吏曹參判朴永輔上疏。答曰,省疏具悉。所請依施。
副護軍金龍基疏略曰,轟燁之災,旣發於收藏之節,豈我殿下與天爲一,故示警於未然之前,而使之增益其所不能耶?嗚呼,爵賞者有國之公器也,上不得以私授,下不得以濫受,蓮池改築,訓院重修,事係微勞,別無可記,而至蒙上賞,不其太濫乎?繁纓之小,而孔子惜之,弊袴之微,而韓侯藏之,其重名器而待有功可見矣。至若簪佩之炫耀,器用之珍詭,不過爲一時玩好,奈之何不惜重貨,購奇貿巧,競相爲高,必須嚴立科條,其無益於日用,而有耗於財力者,這這禁斷,然後將見人文淳朴,國計殷富矣。人主一心,爲萬化之原,而所以操之之術,莫先於典學,不獨貴乎誦讀,要在體而行之,如堯·舜·禹之嘉言善政,期欲效則之,時君世主之累德薄行,思所以懲創之,人物之賢否辨別之,歷代之治亂講究之,無往非學問上做出來,則今日應天弭災之道,豈有加於是哉?省疏具悉。所陳切實,可不體念?訓院蓮池之賞,曾有可援之例,而施之者也。
甲子十月初八日巳時,上御觀物軒。勸講入侍時,講官鄭基世,參贊官徐承輔,侍讀官徐璟淳,假注書朴來冕,記注官任膺模,別兼春秋金炳翊,各持小學第二卷,以次進伏訖。上曰,史官分左右。上誦前受音一遍訖,仍開卷,基世讀,自從於先生,止必鄕長者所視,仍奏釋義,上讀新受音十遍訖。上曰,孔子吳門白馬事同,若長者視東,而弟子視西,則何可遽對乎?基世曰,聖敎誠然矣。此是顔子侍孔子時,問對事也。仍奏曰,此云先生之稱,卽年德俱卲,三達中有其二者也。後生學者,極致其敬,而敬者主一無適之謂,故不敢越路,而與人言之者也。不與之言,則趨而退者,卽上文不問不敢對之意也。其長長老老之道,爲五倫之一也,故雖一進退,一問對之間,隨處盡敬,不敢造次或忽者,有如是矣。上曰,爲予先生者,是講官耳。基世曰,下敎誠萬萬惶悚,不敢承當矣。基世等亦任輔導之責,曷敢不竭其所知,期效萬一之裨補乎?上曰,今亦有師傅之職乎?基世曰,此是春坊官員,世子在東宮時,有師傅之職,領相例兼世子師,左相兼世子傅,其下賓客矣。上曰,先生慮其沾雪,而不命退耶?基世曰,程伊川先生師弟間尊嚴有是矣。昨日試所表題於是河南程氏兩夫子出者,卽謂程子事也。上曰,孔子之後,有誰繼統其道學,而子思爲次乎?基世曰,子思,孔子之孫,而其間又有顔·曾,而子思次之矣。上曰,子思亦古之聖人也。亦當以姓稱之曰孔子,而曰子思何也?基世曰,然矣。是果聖念之致疑者也。孔·孟·顔·曾,俱有子字,而子思是孔子之孫,而氏字相似,又稱孔子,則祖孫相混,不可辨別,故只以字號爲別,而其後學門人,又加子字,稱子思子也。上曰,朱子何時人也?基世曰,宋時人也。殿下欲問祖宗故事,則每於講對之時,使諸臣條陳列聖朝嘉言善政,則諸臣必悉心仰對矣。殿下,若遵而行之,則其於繼述之孝,豈不有光乎?上曰,翼考常御木綿之衣襨矣。基世曰,翼廟崇儉之盛德,卽基世等所瞻聆,而常所欽仰者也。殿下,若仰體先王克儉之德,則尤有光於善繼之聖孝矣。上曰,耕織圖,曾於屛風圖畫見之,而萬機日歷,姑未得見,第當取覽矣。上曰,其瞑目而跪坐者,伊川先生乎?基世曰,然矣。上曰,諸臣所奏,俱甚好矣。基世曰,悠悠萬事,莫先於聖學將就矣。古人有言曰,不讀書,他日何以當大事?此指儒者之學而言耳,帝王之學,與匹庶尤有異焉。克致緝熙光明,然後可以爲治國之本,竊伏覩我殿下,聰明睿智卓越百王,若勤於典學,則不出數年,必致高明之域,此是滿廷臣僚,八域含生,日夜所攢手以獻祝者也。伏願念哉懋哉。
甲子十月初八日申時,上御觀物軒。召對入侍時,參贊官姜蘭馨,侍讀官徐璟淳,檢討官趙用夏,直閣李世用,假注書安驥泳,記注官任膺模,別兼春秋金炳翊,各持小學第二卷,以次進伏訖。上曰,史官分左右。蘭馨曰,不越路而與人語者,集註云禮無二敬,夫敬者主一無適之謂也。主一則自無二敬之用,無適則亦無越路之嫌,此章之敬,只以師弟之分義爲言,而凡人子之敬其親,人臣之敬其君,人君之敬天威,無往非敬也。殿下此心之發也,自敬字上出來矣。苟能涵養此心,推類而擴充之,雖一言一事期於毋不敬之域,則聖學自抵於高明矣,伏願留神焉。上掩卷,蘭馨奏曰,臣俄伏見講讀算數,則但勸講時十遍而已,合此召對十遍,不過爲二十遍,則未敢知夜講爲幾遍,而若終日所講,無過二十遍,則明朝何以成誦乎?書貴多讀,蓋多讀,則非但易於成誦,文理亦易通達,雖每日百行,不知爲難矣。上曰,自內有講讀矣。蘭馨曰,自內講讀,未知爲幾遍,而合勸講召對算數通計,使臣等亦得見知恐好矣。上曰,此言甚好,算數當如所奏,而自內亦當多讀矣。蘭馨起伏奏曰,聖德如是翕受,伏不勝欽仰萬萬矣。
上在昌德宮。停常參·經筵。
政院啓曰,合辭許久闕啓,事甚未安,試所進去外,呈告人員,竝卽牌招,何如?傳曰,允。
又啓曰,臣依定式,進詣香室奉審,則香祝櫃·祝版袱子精潔之意,敢啓。傳曰,知道。
又啓曰,明溫公主墓,遣承旨致祭事,命下矣。何承旨進去乎?敢稟。傳曰,都承旨進去。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
都摠府啓曰,副摠管金鍵,以漢城左尹,以本府開坐事,晝仕出去之意,敢啓。傳曰,知道。
朴來冕改差代,以金文敎爲假注書。
政院啓曰,大司憲南性敎,執義李根秀,掌令金奭鎭,持平金玉來牌不進,一員未差,掌令朴昌壽,試所進,監察茶時之意,敢啓。傳曰,知道。
以大司諫朴奎賢,獻納愼在寬,正言李喆南,執義李根秀,掌令金奭鎭,持平金玉來牌不進罷職傳旨。傳曰,只推。
傳曰,召對爲之。
進御加減健脾湯,自明日停止事,榻前下敎。
內醫院啓曰,前議藥同參黃道淳,旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹啓曰,今十月初九日丙子午正二刻十一分立冬,改火進上時,宗廟署·社稷署·永禧殿·永寧殿·孝文殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
政院啓曰,試官之出榜詣闕依例也,而文科覆試監試官朴昌壽·韓俊熙,謂有身病,自外經歸,事甚未安,竝推考,何如?傳曰,允。
禮曹啓曰,今十月十八日聖上卽位慶科增廣別試文科殿試節目,當爲磨鍊,而凡於殿試,親臨與命官,前期稟旨後擧行事,曾有定式矣。今番則,何以爲之,而處所,以何處擧行乎?敢稟。傳曰,春塘臺,親臨磨鍊。
兵曹啓曰,聖上卽位慶科增廣別試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則,何以爲之,而處所,以何處擧行乎?敢稟。傳曰,春塘臺,親臨磨鍊。
政院啓曰,訓鍊大將金炳國,以諸將官射會監試事,明日三仙坪出去矣。所佩命召,何以爲之?敢稟。傳曰,仍佩往來。
摠戎廳啓曰,本廳屬南陽·坡州·長湍別驍士今甲子條都試合設後居首人,別單書入之意,敢啓。傳曰,知道。
兵曹口傳政事,副司果黃道淳。
吏曹啓目,出身李亨根,名字改以禧根事告狀,依例令藝文館給帖,何如啓。依允。
行大護軍申錫愚疏。答曰,省疏具悉。所請依施。
甲子十月初九日巳時,上御觀物軒。勸講入侍時,講官金學性,參贊官金世鎬,檢討官趙用夏,假注書姜驥泳,記注官崔奭奎,別兼春秋金炳翊,各持小學第二卷,以次進伏訖。
甲子十月初九日申時,上御觀物軒。召對入侍時,參贊官朴道彬,侍讀官李心宰,檢討官趙用夏,直閣李世用,假注書金文敎,記注官崔奭奎,別兼春秋南一愚,各持小學第二卷,以次進伏訖。上曰,史官分左右。道彬曰,凡此數章,卽幼者事長日用常行之禮,他日成德,皆由此而進也。非但幼者爲然,長者亦必於日用常行之小節,不失法度,然後大而至於爲聖爲賢,治國平天下,皆由是之推也。聖人之道,非高遠難行,雖凡人,亦或有一言一事之合於聖人,然但不若聖人之言言皆是,事事皆正,故於是乎有聖凡之分,而雖凡人,若於日用常行,隨處謹愼,則積累之工,可希聖賢之域矣。
上在昌德宮。停常參·經筵。
藥房都提調任百經,提調趙獻永,副提調金炳地啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。
政院啓曰,合辭許久闕啓,事甚未安,呈告人員,竝卽牌招,何如?傳曰,允。
又啓曰,同副承旨申轍求,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政趙斗淳有身病,左議政李裕元,右議政任百經,無時急稟定事,不爲來會云矣,敢啓。傳曰,知道。
又啓曰,臣炳地今日明溫公主墓致祭進去,下直之意,敢啓。傳曰,知道。
傳曰,前大提學金炳學,講官還差下。
議政府啓曰,試事已過,冬務方殷,未下直及受由上京守令,竝令不多日內,催促下送,何如?傳曰,允。
政院啓曰,大司憲南性敎,執義李根秀,掌令金奭鎭·朴昌壽,持平金玉來牌不進,一員未差,監察茶時之意,敢啓。傳曰,知道。
以大司諫朴奎賢,獻納愼在寬,正言韓俊熙·李喆南,執義李根秀,掌令金奭鎭·朴昌壽,持平金玉來牌不進罷職傳旨。傳曰,只推。
傳曰,召對爲之。
禁衛營啓曰,南廟有頉處,臣監董修改後,別單書入之意,敢啓。傳曰,知道。
御營廳啓曰,東關王廟有頉處,臣監董修改後,別單書入之意,敢啓。傳曰,知道。
大司成李能燮上疏。省疏具悉。爾其勿辭察職。
甲子十月初十日巳時,上御觀物軒。藥房入診,勸講同爲入侍時,都提調任百經,提調趙獻永,假注書金文敎,記事官安翊豊,別兼春秋南一愚,直閣李世用,以次進伏。講官洪鍾序,參贊官姜蘭馨,侍讀官李心宰,假注書金文敎,記事官安翊豊,別兼春秋南一愚,各持小學第二卷,以次進伏。醫官方載鏞·李宗悳·鄭仁英·朴演鏞,進伏楹外訖。上曰,史官分左右。百經問候訖,醫官待令,使之入診乎?上曰,入診置之,可也。蘭馨曰,此章旨義,多與九容相符,容毋怍執爾顔,卽所謂色容莊也,兩手摳衣,卽所謂手容恭也,足無蹶,卽所謂足容重也,毋攙言,卽所謂口容止也。至於坐必安·正爾容·聽必恭,亦可以參互看者也。夫此體貌之相持,必先要其心正,心正則一身皆正,況人主一心,爲萬化之源,而臣是股肱也,民是視聽也,其心正則朝廷正,百官正,萬民正矣,奚但一人之身得正哉?伏願澄省焉。上曰,參贊官之言甚好,當體念矣。百經曰,近日儒臣,書進列聖朝故事,甚盛擧也。宋臣范祖禹之言,欲法堯·舜,當法祖宗,今我殿下,做堯·舜之治,則亦不外乎祖宗朝良法美制也。故粵我純宗朝,每多羹墻錄別講之命,是乃率攸行之道,深留聖念,千萬蘄祝。上曰,大臣之言甚好,召對時,玉堂持入羹墻錄也。
甲子十月初十日申時,上御觀物軒。召對入侍時,參贊官徐承輔,侍讀官李心宰,檢討官趙用夏,直閣李世用,假注書安驥泳,記事官安翊豊,別兼春秋南一愚,各持小學第二卷,以次進伏訖。
上在昌德宮。停常參·經筵。
政院啓曰,合辭許久闕啓,事甚未安,呈告人員,竝卽牌招,何如?傳曰,允。
又啓曰,右承旨姜蘭馨,右副承旨朴道彬,今日不爲仕進,竝卽牌招,何如?傳曰,允。
宣惠廳啓曰,本廳郞廳李容學,以其身病,呈狀乞遞,改差,何如?傳曰,允。
兵曹啓曰,今月十一日,武臣賓廳武經講書日次,而勸講相値,不得爲之之意,敢啓。傳曰,知道。
傳曰,名臣碩輔,柱石肺腑之賢,勳業勞績,紀在太常,今番增廣,初元慶科也。諸家嫡孫之多參榜中,事不偶然,忠正公李浚慶祠版,遣地方官致祭,文翼公李德馨,驪陽府院君閔維重,慶恩府院君金柱臣祠版,遣承旨致祭,雖非長孫,此家宗派之有科名,事甚貴矣。西平府院君韓浚謙祠版,亦爲遣秩高守令致祭。
政院啓曰,大司憲南性敎,執義李根秀,掌令金奭鎭·朴昌壽,持平金玉來牌不進,一員未差,監察茶時之意,敢啓。傳曰,知道。
以大司諫朴奎賢,獻納愼在寬,正言韓俊熙·李喆南,執義李根秀,掌令金奭鎭·朴昌壽,持平金玉來牌不進罷職傳旨。傳曰,只推。
傳曰,召對爲之。
傳曰,忠肅公李晩成,精忠卓節,曠世如昨,今其祠孫登科,豈可無起感示意之擧乎?祠版遣官致祭。
議政府啓曰,卽見江原監司朴承輝狀啓,則因刑曹關南山擧火人平海韓日福,爲其母被踢致死於崔善宜事,而別定會査官,盤詰諸招,則渠母之自縊致命,旣係已決之案,尸親之初不告官,責出斂襲之需,已是圖賴之計,而原有積憾於崔哥,致此驚動之擧矣。當初檢覆看證,竝與今番査案,歸於一切相反,如此法外蔑倫之漢,不可尋常處之,請令廟堂稟處矣。其圖賴不成,邑通自在,痕損不著,檢案旣備,則憾恨所積,致此法外煩籲,韓日福,使之嚴刑懲勵放送,何如?傳曰,允。
議政府啓曰,卽見公忠監司申檍災實分等狀啓,則洪州等十八邑,置之尤甚,忠州等二十六邑鎭,置之之次,淸風等十一邑,置之稍實,事目災一百結外,不足災一萬九千七百結二十一負二束,特許準劃,後錄諸條,竝請令廟堂稟旨,分付矣。其一,泰安·瑞山兩邑在囚敗船罪人,竝移送原籍官事也。其一,軍保歲抄磨鍊,勿爲定限,使之流伊充定,各鎭編伍軍兵歲末成冊,一體退行事也。其一,各邑鎭戰龜防兵船改造改槊當限者,竝許限明秋退行事也。其一,洪州十三邑鎭各司所納箭竹,量宜權減事也。其一,舒川等七邑苧納各軍布,限明秋以錢代納事也。其一,尤甚邑,限明秋勿定配所事也。其一,推奴徵債,限明秋防塞事也。以若燥濕大同之患,設有彼此小遜之處,不害爲康年也·樂歲也,三等分劑,係是格例也,故特強加區別耳。尤甚,竝以之次施行,近萬結舊災之遂成刋板文字,縱緣中外因循之致,而今災之又適此數,實是意慮之外,況新川浦不當擧論,有年前筵飭者乎?今災名色,一切勿施,雖以舊災言之,大行査括,國焉而得核實之政,民焉而免虛徵之弊,不可但已之事,且本道癸巳査徵,丙申還起之結,至今爲未決之案,坐使上不歸國,下不歸民,安有是理?竝到底覈實,具由登聞,後錄諸條,俱係便民之政,竝依狀請施行,箭竹限三分一權減,何如?傳曰,允。
以承文院都提調意啓曰,咸從漂民出送事,盛京禮部咨文,今纔出來矣。以前頭使行奉表稱謝之意,盛京·北京先通咨文,依例撰出,正書安寶後,定禁軍騎撥,下送灣府,使之入送鳳城將處,以爲轉致盛京·北京之地,以無方物,一起磨鍊,順付於今番節使行之意,分付該曹,何如?傳曰,允。
兵曹,今十月十八日聖上卽位慶科增廣別試武科殿試原榜人規矩,鐵箭三矢,一百步一矢,貫革五矢,一百二十步,一廵一中,柳葉箭五矢,一百二十步,一廵二中,講書,粗以上取二技落點。直赴殿試人規矩,片箭三矢,一百三十步,一廵一中,柳葉箭五矢,一百二十步,一廵一中,講書,粗以上取一技落點。
吏曹啓曰,慈山府使金鼎鎬,親病沈重,萬無離側,還官之望云,其親病旣如是,則有難强令還任,改差,何如?傳曰,允。
敦寧都正南履輪上疏。省疏具悉。所請依施。
甲子十月十一日巳時,上御觀物軒。勸講入侍時,講官曺錫雨,參贊官申轍求,檢討官趙用夏,假注書安驥泳,記注官任膺模,別兼春秋南一愚,各持小學第二卷,以次進伏訖。
甲子十月十一日申時,上御觀物軒。召對入侍時,參贊官朴道彬,侍讀官李心宰,檢討官李赫準,直閣李世用,假注書金文敎,記注官任膺模,別兼春秋洪遠植,各持小學第二卷,以次進伏訖。上曰,史官分左右。道彬曰,先生問終而後弟子對,此猶恐不盡聞所問之旨也。弟子若怠惰,則雖先生先授之業,猶或有不率敎者。今乃自請其當習之業,此猶不足再問其未盡之蘊,故曰請業,曰請益,此可見願學之誠,懇切而典盡也。君上之於臣下,亦貴乎不恥下問,此大舜之聖焉,而猶有好問之盛者也。殿下好問之德,諸臣之所傳誦,臣亦登筵,欽仰者屢矣。然而益加體念,隨處好問,是臣之區區顒望。
上在昌德宮。停常參·經筵。
政院啓曰,合辭許久闕啓,事甚未安,呈告人員,竝卽牌招,何如?傳曰,允。
又啓曰,月山大君墓,遣承旨致祭事,命下矣。何承旨進去乎?敢稟。傳曰,右副承旨進去。
又啓曰,左副承旨金世鎬,今日不爲仕進,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
都摠府啓曰,副摠管李承輔,以宗正卿璿源譜略校正事,晝仕出去之意,敢啓。傳曰,知道。
傳曰,右承旨·右副承旨,竝許遞,前望入之。
承旨前望入之,趙寅燮·李章濂落點。
傳曰,吏曹參議有闕之代,前望入之。
吏曹參議前望入之,尹堉落點。
傳曰,臺諫竝許遞,政官牌招開政,如有違牌,勿爲呼望。
傳曰,在外知敦寧·判尹·禮曹參判,竝許遞,今日政差出。
傳曰,摠管竝許遞,今日政差出。
以左副承旨金世鎬牌不進罷職傳旨。傳曰,只推。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,假注書安驥泳,身病猝重,勢難察任,今姑改差,何如?傳曰,允。
兵曹口傳政事,副司果鄭顯德。
政院啓曰,行都承旨金炳地,左承旨徐承輔不爲仕進,新除授右承旨趙寅燮,右副承旨李章濂未肅拜,左副承旨金世鎬牌不進,院中只有臣一人,伴直無人,右副承旨,所當牌招而拘於廳規,不得請牌,何以爲之?敢稟。傳曰,牌招。
傳曰,右承旨·左副承旨許遞,前望入之。承旨前望入之,趙寅燮·李鍾淳落點。
傳曰,召對爲之。
安驥泳改差代,以睦承錫爲假注書。
傳曰,京接慰官,今日政差出。
以司謁口傳下敎曰,從今以往,每日省記,以楮注紙爲之,如有追省記者,改付標以入事,分付吏兵曹。
吏曹啓曰,司僕寺正鄭顯德,以謝恩使書狀官,今已奉命出疆,改差,何如?傳曰,允。
吏曹啓曰,內資寺直長李炳敎,莊陵參奉趙恒敎,徽慶園參奉任孝直,崇靈殿參奉金善柱,俱以身病,呈狀乞遞,竝改差,何如?傳曰,允。
吏曹啓曰,安州牧使徐兢淳呈狀內,矣身受由上京,不入於日前促敎中,而身病猝重,萬無還官之望云,其身病旣如是,則有難强令還任,罷黜,何如?傳曰,允。
兵曹啓曰,同知中樞府事李瑢,僉知中樞府事安兢壽,五衛將李鉉奎·朴履命·李鍾岱·玄豊瑞·朴恒,景福宮衛將趙昇燁,慶熙宮衛將趙重澤·金載瀅,俱以病難供職,呈狀乞遞,竝改差,何如?傳曰,允。
備邊司啓曰,卽見東萊府使姜㳣狀啓,則以爲陳賀差倭先文頭倭,今已出來矣,京接慰官及差備譯官預爲差出事,請令廟堂稟旨,分付矣。陳賀差倭先文,旣出來,京接慰官,政官牌招,開政差出,差備譯官,令該院差出,禮單所需等節,令該曹照例磨鍊以待事,分付,何如?傳曰,允。
禁衛營啓曰,本營騎士都試優等人及沒技人,竝別單書入之意,敢啓。傳曰,知道。
有政。吏批,兼判書金炳國,參判尹堉進,以朴永輔爲大司憲,申直模爲大司諫,洪兢周爲執義,金羽休爲司諫,徐璟淳·尹成鎭爲掌令,金權·李友燁爲持平,金炳翊爲獻納,宋奎灝·權燮爲正言,金輔根爲知敦寧,趙得林爲判尹,金壽鉉爲禮曹參判,洪秉壽爲敦寧都正,洪鍾應爲判義禁,金相宇爲知義禁,任百秀·趙然昌爲知經筵,張錫駿爲司僕正,崔升顯爲內資直長,李承岳爲莊陵參奉,尹滋淵爲徽慶園參奉,申翯周爲崇靈殿參奉,李爲安州牧使,兪世煥爲慈山府使,承文博士單白仁行,贈左贊成李相衡贈領相例兼,判宗正卿李敦榮考,故水使任泰昇贈兵參訓都例兼,副摠管任弘模本生考移施事承傳,故學生劉景新·劉弘基·劉明漢已上,贈童敎,孝行卓異贈職事承傳,接慰官單姜夏奎。再政,以姜國馨爲校理,黃仁夏爲副校理,朴齊寬爲掌樂正,李應夏爲軍資正,李載冕爲司成,李文鉉爲長興奉事,趙秉老爲密陽府使。三政,以閔致序爲公州判官。四政,以金炳愚爲善山府使。五政,以申泰鼎爲平壤庶尹。六政,以鄭華錫爲玉果縣監。七政,以趙興林爲昌陵令。八政,以南芝耇爲徽慶園令。兵批,以金炳雲爲都摠管,吳取善·李裕膺·沈承澤·林肯洙·兪致善·成載玉·徐相鼎·崔遇亨·宋廷和爲副摠管,元世顯爲同知,李景夏爲兼訓鍊都正,李鍾麟爲僉知,鄭鎔·李完永·柳錫駿·鄭敎臣·崔致斗爲五衛將,李秀訥爲景福將,韓萬衡·黃千一爲慶熙將,李敎弼爲宣傳官,鄭璋朝爲守門將,金有漢爲金甲島萬戶,劉箕炯爲仇寧萬戶,楸仇非權管單康夏錫,副司果朴鼎和,前營將鄭克鉉復資事承傳。再政,以趙台顯爲訓鍊都正,尹錫五爲御營把摠,同知單崔致斗,僉知二單鄭鎔·柳錫駿,都摠管單吳取善。三政,以李鍾元爲武兼,同知單李秀訥,僉知單鄭敎臣。
甲子十月十二日巳時,上御觀物軒。勸講入侍時,講官金炳學,參贊官姜蘭馨,檢討官李赫準,假注書金文敎,記注官崔奭奎,別兼春秋洪遠植,各持小學第二卷,以次進伏訖。上曰,史官分左右。蘭馨曰,問更端則起而對,所以致敬而對其問也,而夫問之者,自古帝王盛德事也。以舜之聖,而曰好問而好察,以湯之德,而曰好問則裕,今我殿下,以生知之聖,固不待問而知之,而學問之道,必貴乎問,今當執經問難之際,每以多問爲主,則講官儒臣,亦豈不起而對乎?俄以更端二字下問,臣請以此仰達矣。昔成王新服,周公慮其安逸,以稼穡艱難,作爲無逸一篇,凡七更端而陳戒焉,豈不美哉?今於詢問之下,臣亦以此七更端,敢效起對之願,伏願體念焉。上曰,人君逸則萬事墮,人君不逸,則百事皆安,參贊官之言甚好矣。炳學曰,參贊官所奏,果切實矣。周公慮成王不知稼穡之艱難,故作無逸一篇,凡以七嗚呼更其端,以爲陳戒,此一篇,實萬世之龜鑑矣。上曰,無逸是篇名乎?赫準曰,然矣。
甲子十月十二日申時,上御觀物軒。召對入侍時,參贊官申轍求,侍讀官李心宰,檢討官李赫準,直閣李世用,假注書金文敎,記注官崔奭奎,別兼春秋洪遠植,各持小學第二卷,以次進伏訖。
上在昌德宮。停常參·經筵。
政院啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
政院啓曰,明日傳香禮房承旨當爲齋宿,行都承旨金炳地,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲朴永輔,掌令徐璟淳·尹成鎭,持平金權·李友燁,牌不進,執義洪兢周在外,監察茶時之意,敢啓。傳曰,知道。
以司諫金羽休,獻納金炳翊,正言宋圭灝·權燮,掌令徐璟淳·尹成鎭,持平金權·李友燁牌不進罷職傳旨。傳曰,只推。
大王大妃殿傳曰,望祭攝行磨鍊。
弘文館啓曰,新除授校理姜國馨,時在京畿始興地,經筵入番事緊,請斯速乘馹上來事,下諭。答曰,許遞。
傳曰,召對爲之。
議政府啓曰,卽見江原監司朴承輝災實分等伏啓,則尤甚名邑,不爲擧論,洪川等十五邑,置之稍實,江陵等十一邑,置之之次,事目災三十結外,不足災五十八結九十四負五束,特許準劃,後錄諸條,竝請令廟堂稟旨,分付矣。尤甚之不爲擧論,可驗穰熟之普均,分等依施,事目災外三十結加劃。其一,平海等八邑,大同布及各軍門·各衙門軍布,訓局外竝許代錢事也。大同布之每每代錢,以致各營需用之窘乏,亦所當念,訓局全數本色外,各軍門四分一代錢,各衙門許令全數代錢。其一,江陵等四邑騎步兵布,及通川等三邑各軍布停退條,亦許代錢事也,此亦四分一代錢。其一,推奴徵債,限明秋防塞事也。依所請施行,何如?傳曰,允。
吏曹啓曰,贈諡孝獻公福寧君,贈諡文貞公義原君,贈諡孝靖公安興君,延諡定行於今月十四日本第云矣,敢啓。傳曰,知道。
以吏曹參議尹堉牌不進罷職傳旨。傳曰,只推。
吏曹參判李承益上疏。答曰,省疏具悉。卿其勿辭行公。
甲子十月十三日巳時,上御觀物軒。勸講入侍時,講官尹致定,參贊官徐承輔,檢討官李赫準,假注書睦承錫,記事官安翊豊,別兼春秋趙定燮,各持小學第二卷,以次進伏訖。上曰,史官分左右。以下缺定燮曰,臣以史庫事,有所仰達者矣。奉化縣覺華寺,卽太白史閣之守護大刹也。昔之宏傑,今焉頹廢,年久不葺,僧徒渙散,無刹則誠難住接,無僧則有久守護,臣於今番之行,目見其難支之狀,而此寺所重,旣如此,則不可一任其廢置,故玆敢冒越仰達,其經紀修葺之方,從長區劃事,請令廟堂稟處,何如?上曰,依爲之。
甲子十月十三日申時,上御觀物軒。召對入侍時,參贊官申轍求,侍讀官李鍾正,檢討官張膺杓,直閣李世用,假注書睦承錫,記事官安翊豊,別兼春秋趙定燮,各持小學第二卷,以次進伏訖。
上在昌德宮。停常參·經筵。
政院啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,三品官之無得過三日循例請牌,曾有定式矣。敦寧都正洪秉壽除拜後,過三日不爲出肅,事體所在,誠極未安,從重推考,仍卽牌招察任,何如?傳曰,允。
奎章閣啓曰,明日卽奎章閣冬孟朔大奉審日次,時原任閣臣,依節目進詣擧行之意,敢啓。傳曰,知道。
傳曰,傳香承旨馳詣宗廟·景慕宮,奉審摘奸以來。
傳曰,伴送使留待。
傳曰,伴送使入侍。
傳曰,召對爲之。
持平金權啓曰,臣言議風裁,本不合於淸朝耳目之任,而持憲深旨,忽下於千萬夢想之外。臣感恩怵義,雖不得不張皇出肅,粗伸叨謝之忱,而臣於本府,已經亞憲,揆以公格,在所當遞,請命遞斥臣職。答曰,依啓。
以司諫金羽休,獻納金炳翊,正言宋奎灝·權燮,掌令徐璟淳·尹成鎭,持平李友燁牌不進罷職傳旨。傳曰,只推。
實錄廳啓曰,纂修之役,今已告訖,都廳郞廳李基正·李啓魯·趙秉世·張世容,仍察校正之任,郞廳吳俊泳·尹成鎭·沈相漢·南一愚·李冕光,仍察謄錄之任,軍資正李應夏,副司直洪淳學,校理李鍾正,副司直李根秀·吳德泳,副司果趙定燮·金聲根,竝謄錄郞廳加差下,令該曹口傳啓下,郞廳尹成鎭,時帶臺職矣。職務相妨,所帶臺職許遞,令該曹,口傳付軍職,使之察任,何如?傳曰,允。
甲子十月十四日巳時,上御觀物軒。勸講入侍時,講官朴珪壽,參贊官趙寅燮,侍讀官李鍾正,記事官丁觀燮,記注官任膺模,別兼春秋李冕光,各持小學第二卷,以次進伏訖。
甲子十月十四日申時,上御觀物軒。伴送使入侍時,同副承旨申轍求,假注書睦承錫,記注官任膺模,別兼春秋李冕光,伴送使趙然昌,以次進伏訖。上曰,史官分左右。上命伴送使進前,然昌進前。上曰,遠路無頉往還乎?然昌曰,王靈攸曁,無事往返矣。上曰,送勅列邑,無頉支站乎?然昌曰,三道道臣,隨事操飭,諸邑守令,悉心奉公,無事護送矣。上曰,所經列邑,無他弊瘼乎?然昌曰,列邑事弊,臣不能詳知,而幸値年事小康,故民情稍勝於春間所見矣。
甲子十月十四日申時,上御觀物軒。召對入侍時,參贊官申轍求,侍讀官李鍾正,檢討官張膺杓,直閣李世用,假注書睦承錫,記注官任膺模,別兼春秋李冕光,各持小學第二卷,以次進伏訖。
上在昌德宮。停常參·經筵。
自巳時至人定,灑雨下雨,測雨器水深三分。
藥房提調趙獻永,副提調金炳地啓曰,伏未審日間聖體,若何?寢睡·水刺之節,何如?臣等率諸御醫趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣,大王大妃殿·王大妃殿·大妃殿,口傳問安。答曰,知道。
政院啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政趙斗淳,右議政任百經,無時急稟定事,右議政李裕元有身病,不得來會云矣,敢啓。傳曰,知道。
又啓曰,吏曹郞廳來言,臺諫有闕,政事,取稟。傳曰,當日爲之。
都摠府啓曰,今日入直內三廳武兼禁軍及軍兵等中日習射·技放,請出標信。傳曰,知道。
奎章閣啓曰,景慕宮望廟樓今望奉審,無頉之意,敢啓。傳曰,知道。
兵曹口傳政事,副司果尹成鎭。
備邊司啓曰,關西先運襦衣二百四十九領,紙衣二百六十六領,照數捧上稱量,綿品·紙品,亦爲看審後,仍爲監封,逢授於賚去禁軍處,沿路輸運及本道頒給等節,各別惕念擧行事,措辭關飭之意,敢啓。傳曰,知道。
備邊司啓曰,頃以下納愆滯邑摘發修報之意,關飭萊府矣。卽見該府使姜㳣所報,則以爲星州·仁同·蔚山等邑,不惟新舊納之未畢,俱値前後官之交替,拔逋裝發,杳無其望云矣。下納愆滯之必致釁乃已,不待智者而知之,則該倅重勘之外,逋吏之先斬後啓,向者慈敎截嚴,行會以後,未知擧行勤慢之何如而今此三倅赴任,俱屬耳,今若罷拿,則適足以添迎送之弊,無益於收刷之節,倂姑令戴罪擧行,而若到至月晦前,而依前愆拖,則道臣具由登聞,先罷後拿之意知委,何如?傳曰,允。
議政府啓曰,卽見公忠監司申檍所報,則枚擧大興郡守鄭基永牒呈,以爲癸亥條大同米七百三十餘石零,位米二十餘石零,太一百五十餘石零,藥材價米四石零,尙未上納,而前稅色崔民鉉所逋,爲二百五十九石,逃躱未捉,金好集所逋,爲一百九十七石,已爲身死,無以充納,不得已以他公納,推移苟充,又爲挪用翌年結稅。當年稅米中本郡吏尹永大所逋,爲三十九石,姜漢邦所逋,爲二十九石,其餘或有民未捧,官屬逋,死亡相續,徵捧無路,特許代錢上納,尹·姜兩漢,照法勘處計料爲辭矣。十許朔之頃,遞易五六倅,藉曰完局,理當弊敗,而況此殘小凋瘁,安得無許多事端乎?稅捧虧欠愆納,拖至于今,此非新到守令之失,逋魁中亦有身死者,代錢之請,其視他邑之無端效嚬,動輒變通,不無小間。癸亥條九百餘石,特許代錢施行,身死者固勿論,而崔漢,令各鎭營發捕捉得,施以一律,尹·姜兩漢,令道臣從重勘處,此色之將無邑乃己者,爲湖右最甚,凡係蘇完方便之政,令道臣從長矯捄,期有實效之意,行會,何如?傳曰,允。
議政府啓曰,卽見戶曹所報,則以爲經用罄竭,各貢上下,萬無其道,錢二十萬兩,木·布各二百同,趁今劃下爲辭矣。經費一匱,收拾不得,前後辦理,殆罄括畢取,而諸般力役之一番放下,依舊是遑汲樣子,雖使晏恕主局,桑·孔執算,顧亦何術而繼之也?國計哀痛,實欲無言。第念貢契上下遲速,實屬爲民休戚。況今年國役,俱係應行未敢已之事乎?不可不另行變通。以本府別置銀一萬五千兩,惠廳銀八千兩,訓局銀七千兩,北關留庫穀二萬石,南關留庫穀六千七百石區劃,而北道穀錢上納等節,勿送京司差人,令道臣主管擧行事,知委,何如?傳曰,允。
議政府啓曰,卽見黃海監司洪淳穆災實分等狀啓,則尤甚名色,不爲擧論,金川等十二邑置之之次,谷山等十一邑,置之稍實,事目災五十結外,不足畓災一千結,特許準劃,後錄諸條,竝請令廟堂稟旨分付矣。分等中不擧尤甚,不但年形爲然,可見檢蹯之詳核,依施,除却由來舊頉,則秋災不過爲五百許結,此亦非不略約,而舊頉之遂成永災,一年二年,安知不歲滋而歲殖乎?此不容不深存商度,事目外三百結加劃。其一,還摠中小米,限折半以相當穀代捧,待明秋還作本色事也。相當代捧,適足爲淆亂文簿,因仍虧欠之弊,如今之年,不得淸源,則更待何時?依糴法以本色準捧。其一,長山以北十一邑稅太中黃州等三邑,特許詳定代納,其餘八邑,本色磨鍊,待開春賃船,直納戶曹事也。黃州等三邑,邑弊民情,容有闊狹,竝以代錢許施,其餘八邑,一切以本色磨鍊,各衙門差人名色,旣有前後飭敎,毋或違越之意,捧甘各司。其一,訓·禁·御三營結作米,以錢上納事也。三營支調,漸不成樣,結作變通,規制詳密,況御營所納本色輸納,卽昨年事也。今不可一切銷刻,置之。其一,海州·平山·鳳山司饔院納保米,白川掌樂院納保米,依已例每名二兩式上納事也。依近例代錢施行。其一,延安等五邑均廳免稅米·太,依已例以詳定價執錢上納事也,此亦近例也,依施。其一,本營牙兵入防停上事也,停防非不疎虞,而徵調亦有其弊,依所請停止。其一,推奴徵債,限明秋防塞事也,依施,何如?傳曰,允。
奎章閣啓曰,臣等進詣奎章閣,先大王御眞展奉奉審,則無頉,而奉謨堂及閣內諸處,亦爲無頉之意,敢啓。傳曰,知道。
傳曰,召對爲之。
持平李友燁啓曰,臣言議風裁,本不合於淸朝耳目之任,而持憲除旨,忽下於千萬夢想之外。臣感恩怵義,雖不得不張皇出肅,粗伸叨謝之忱,而臣於本府,已經掌憲,揆以公格,在所當遞,請命遞斥臣職。答曰,依啓。
吏曹啓曰,莊陵參奉李承岳,徽慶園參奉尹滋淵,俱以身病,呈狀乞遞,竝改差,何如?傳曰,允。
吏曹口傳政事,實錄編修官三單李應夏·洪淳學·李根秀,記注官四單李鍾正·吳德泳·趙定燮·金聲根。
有政。吏批,兼判書金炳國進,參判李承益,參議尹堉,牌招不進。
以李在果爲掌令,李爲持平,吳德泳爲校理,金世均爲知義禁,任泰直爲健元陵參奉,朴挺鉉爲莊陵參奉,沈宜泰爲徽慶園參奉,學喩三單金炳洙·金鴻植·李泰永。
兵批,同知單韓萬衡。
以司諫金羽休,獻納金炳翊,正言宋奎灝·權燮,掌令徐璟淳,牌不進罷職傳旨。傳曰,只推。
甲子十月十五日巳時,上御觀物軒。勸講入侍時,領議政趙斗淳,講官洪鍾序,參贊官徐承輔,檢討官張膺杓,假注書睦承錫,記注官任膺模,別兼春秋李冕光,各持小學第二卷,以次進伏訖。
甲子十月十五日申時,上御觀物軒。召對入侍時,參贊官趙寅燮,侍讀官李鍾正,檢討官張膺杓,檢校待敎李載冕,記事官丁觀燮,記注官任膺模·崔奭奎,各持小學第二卷,以次進伏訖。
上在昌德宮。停常參·經筵。
自前夜初更至十六日開東,灑雨下雨,測雨器水深七分,自開東至申時,灑雨下,測雨器水深二分。
政院啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
備忘記,仇寧萬戶劉箕絅下直,長弓一張,長箭一部,片箭一部,筒兒一個賜給。
傳曰,右副承旨許遞,前望入之,承旨前望入之,姜蘭馨落點。
政院啓曰,新除授左副承旨姜蘭馨,卽爲牌招,何如?傳曰,允。
又啓曰,大司憲朴永輔,掌令徐璟淳·李在果,持平李牌不進,一員未差,執義洪兢周在外,監察茶時之意,敢啓。傳曰,知道。
以左副承旨姜蘭馨牌不進罷職傳旨,傳曰,只推。
以司諫金羽休,獻納金炳翊,正言宋奎灝·權燮,掌令徐璟淳·李在果,持平李牌不進罷職傳旨,傳曰,只推。
注書丁觀燮病,代以金基龍爲假注書。
弘文館啓曰,新提授校理吳德泳,卽爲牌招察任,何如?傳曰,允。
禁衛營啓曰,今十月十八日慶科增廣別試武科殿試時,本營將校直赴應試人,別單書入之意,敢啓。傳曰,知道。
御營廳啓曰,今十月十八日慶科增廣別試武科殿試時,本廳將校直赴應試人,別單書入之意,敢啓。傳曰,知道。
以南兵使許熠狀啓城堞·公廨修築監董人等酬勞之典,令該曹稟處事。傳曰,今此城堞之捐廩修築,殆同前轍之改觀,極庸嘉尙。
甲子十月十六日巳時,上御觀物軒。勸講入侍時,講官金學性,參贊官李鍾淳,檢討官張膺杓,假注書睦承錫,記事官安翊豊,別兼春秋李載冕,各持小學第二卷,以次進伏訖。
上在昌德宮。停常參·經筵。
政院啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
李鍾淳曰,臣鍾淳今日方物封裹進去,下直之意,敢啓。傳曰,知道。
又啓曰,綾原大君祠版,遣承旨致祭事,命下矣。何承旨進去乎?敢稟。傳曰,右承旨進去。
以校理吳德泳牌不進罷職傳旨,傳曰,只推。
傳曰,入直玉堂許遞,前望入之。
兵曹口傳政事,副司果李心宰。
弘文館啓曰,校理吳德泳,旣有只推之命,卽爲牌招,何如?傳曰,允。
傳曰,明日出宮門路,以協陽門爲之。
傳曰,同副承旨許遞,前望入之。
承旨前望入之,李能燮落點。
政院啓曰,臣與同副承旨申轍求伴直矣,纔已許遞出去,伴直無人。右副承旨李鍾淳,卽爲牌招,何如?傳曰,允。
傳曰,泮長有闕之代,前望入之。
傳曰,召對爲之。
政院啓曰,明日殿試,兩司侍臣當爲備員,而諫院,無進參之員云,未肅拜人員,竝待開門牌招,何如?傳曰,允。
以全羅監司鄭健朝啓本,珍島郡金甲島配囚罪人李寬瑞,今始捉還,如法正刑之意,更爲關飭事。
傳曰,水營在囚金甲島萬戶李時澤之罪犯罔赦,不可以罪人捉得,有所寬恕,而特因慈聖好生之德,姑貸一縷,自水營大會軍民回示後,限死嚴棍三十度,絶島定配,勿揀赦典。
以司諫金羽休,獻納金炳翊,正言宋奎灝·權燮,掌令徐璟淳,持平李牌不進罷職傳旨,傳曰,只推。
大司成前望入之,李承益落點。
訓諫都監啓曰,本局中軍李顯稷,身病猝重,勢難察任,改差,何如?傳曰,允。
訓鍊都監啓曰,今此慶科增廣別試武科殿試時,本局將校軍兵及武藝別監,直赴殿試,應試·應頉人,別單書入之意,敢啓。傳曰,知道。
兵曹啓曰,直赴殿試奉承傳別武士張興宅等一百二十五人,隨其錄名,依例許赴於明日殿試之意,敢啓。傳曰,知道。
兵曹啓曰,今此慶科增廣別試武科殿試時,直赴殿試人應試,別單書入之意,敢啓。傳曰,知道。
摠戎廳啓曰,今此慶科增廣別試武科,春塘臺親臨殿試時,本廳屬南陽·坡州·長湍別驍士應試人,別單書入之意,敢啓。傳曰,知道。
甲子十月十七日巳時,上御觀物軒。勸講入侍時,講官金炳學,參贊官趙寅燮,侍讀官李鍾正,假注書金基龍,記注官任膺模,別兼春秋李載冕,各持小學第二卷,以次進伏訖。
甲子十月十七日申時,上御觀物軒。召對入侍時,參贊官姜蘭馨,侍讀官李鍾正,檢討官李赫準,檢校待敎李載冕,假注書金基龍,別兼春秋洪遠植·趙定燮,各持小學第二卷,以次進伏訖。上曰,史官分左右。蘭馨啓曰,益三損三,只以友道爲言,而至於君德,上亦有損益之可勉可戒,故昔伯益贊禹曰,滿招損,謙受益。夫自滿則不資於人,而必致損,謙約則能虛己,而受之以益。且易有損益二卦,而損上益下爲益。損下益上爲損,損益則一也,而友道之損益,止於三,君德之損益,係是萬機,此豈非尤當戒勉者乎?伏願體念焉。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
都摠府啓曰,今日入直內三廳武兼禁軍及軍兵等,當爲中日習射技放,而親臨殿試相値不得設行之意,敢啓。傳曰,知道。
以司諫金羽休,獻納金炳翊,正言宋奎灝·權燮牌不進罷職傳旨。傳曰,只推。
傳曰,入直與在外摠管許遞,前望單子入之。
傳曰,侍衛軍兵毛具,從便爲之。
傳曰,行首宣傳官李奎奭外,堂上宣傳官竝減下,其代白樂貞·金箕錫·吳夏泳差下,使之承傳擧行。
兵曹,以李兼熙爲訓鍊都監中軍。
摠管前望入之,副摠管金輔鉉·朴永輔·尹滋悳·洪淳大落點。
兵曹,宣傳官單白樂貞·金箕錫·吳夏泳,以上差下事,承傳。
議政府啓曰,卽見全羅監司鄭健朝災實分等狀啓,則務安等十邑鎭,置之尤甚,咸悅等二十四邑鎭,置之之次,光州等二十一邑,置之稍實,事目災二百結外,不足災二萬一千五百八十八結四十九負,特許準劃,後錄諸條,竝請令廟堂稟旨分付矣。年形當以大體論,尤甚非容易可用之名目,以之次施行,今災之幾爲三千結,比之年來所報,誠爲精略,而本道舊災之爲近二萬結,嘗所未曉之事,移易不得,便成金石不可毁之典,而所謂勸起,則毫毛耳,安有如此事理乎?然則今災之不可輒許,卽舊災淆濫之害,非有司出納之吝也。舊災査括之前,斷當有一定之規,事目外,一竝置之。其一,各樣軍布訓局砲保,三分一代錢,兵曹及各軍門,折半代錢,各衙門,純錢代捧事也。訓局需用浩大,不可擧論,兵曹各軍門,五分一代錢,各衙門,純錢施行。其一,京外所納箭竹,尤甚邑全數,之次邑,折半蠲減事也。旣無尤甚名色矣,之次邑竝四分一蠲減。其一,尤甚邑勿定配所事也。其一,推奴徵債,限明秋防塞事也。依施,何如?傳曰,允。
吏曹啓曰,大邱都護府判官李憲夔呈狀內,矣身以覲親事,受由上京矣。因日前促敎,下去之路,聞親病之急報,罔夜上京,則病勢轉益危劇,人子情理,萬無離側還官之望云。其親病旣如是,則有難强令還任,改差,何如?傳曰,允。
吏曹啓曰,成均館典籍金漢鼎·金啓汶·趙光容·金載瓛,孝文殿參奉李愼徽,徽慶園參奉沈宜東,俱以身病,呈狀乞遞,竝改差,何如?傳曰,允。
兵曹啓曰,駕後禁軍所着甲胄,年久破傷,今方改造之意,敢啓。傳曰,知道。
司僕寺啓曰,兼內乘任興模,以病乞遞,改差,何如?傳曰,允。
判尹趙得林疏略曰,臣草莾間一癃廢爾。病淹田里,念絶軟華,冢宰之恩遞無幾,京兆之寵命薦加,臣居寵若驚,過福增懼,果然凶禮之禍罰,逆理之至慼,備稔釁毒。又緣災蘖之橫生,經一禍變,神魄遁喪,病形沈痼,恩渥罔極,趨承無路。伏乞聖明,俯垂矜憐,亟賜鐫改焉。答曰,省疏具悉。卿其勿辭,卽爲上來肅命。
甲子十月十八日辰時,上詣春塘臺,文武科殿試,試取入侍時,行都承旨金炳地,左承旨徐承輔,右承旨趙寅燮,左副承旨姜蘭馨,右副承旨李能燮,同副承旨李鍾淳,注書缺,別兼春秋趙敬夏·南一愚·趙定燮,檢校直提學金炳地,直閣李世用,檢校待敎鄭範朝·趙成夏·趙寧夏·洪承億·李載冕,校理吳德泳·李鍾正,修撰張膺杓,副修撰李赫準,以次侍立。時至,通禮跪啓請外辦。上具布裏翼善冠·布袍·布裏烏犀帶,乘輿出宣化門。藥房提調趙獻永,副提調金炳地,進前問候訖。仍出協陽門·建陽門·靑陽門,詣春塘臺,降輿陞座。炳地請出標信開布城,上命以已下標信擧行。炳地讀奏入門單子訖。引儀引讀券官·考官以下,行四拜,以次就位。上命試官進前,書題缺。對讀官奉出懸題。上入小次。炳地稟先張已入,出標信開布城,呈券儒生,次次出送,上命以已下標信擧行。小頃,上出次,命科次。讀券官稟書等。承旨坼封讀奏訖,通禮跪啓禮畢。上降座,通禮跪啓請乘輿,上乘輿,由靑陽門·建陽門,入協陽門。兵曹判書跪稟放仗,蘭馨請出標信解嚴。由宣化門還內,諸臣以次退出。
上在昌德宮。停常參·經筵。
政院啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,吏曹郞廳來言,新恩下批政事,取稟。傳曰,當日爲之。
兵曹啓曰,今十月二十日,文臣朔試射日次,而冬至使拜表相値,不得爲之之意,敢啓。傳曰,知道。
兵曹口傳政事,以白樂貞爲兼內乘。
傳曰,有實故摠管許遞,今日政差出。
以宣傳官李樂熙拿處傳旨,傳曰,飭已施矣,分揀放送。
傳曰,臺諫竝許遞,今日政差出。
政院啓曰,大司憲·執義,掌令二員,持平二員未差,監察茶時之意,敢啓。傳曰,知道。
議政府啓曰,寧越府使,今當差代矣。自來弊局,難付生手,勿拘擇擬事,分付銓曹,何如?傳曰,允。
兵曹啓曰,內禁將李祉秀,五衛將鄭鎔·柳錫駿·崔致斗,景福宮衛將李秀訥,慶熙宮衛將韓萬衡·黃千一,守門將鄭璋朝,俱以病難供職,呈狀乞遞,竝改差,何如?傳曰,允。
兵曹口傳政事,副司果金炳翊。
傳曰,召對爲之。
政院啓曰,明日拜表,兩司無進參之員,事甚未安。除在外外,未肅拜人員,竝待開門牌招,何如?傳曰,允。
有政。吏批,兼判書金炳國進,參判未差,參議尹堉牌招不進。
吏批啓曰,大邱都護府判官,今當差出,而本府以營下劇邑,物衆地大,素稱難治,不可不擇差。同道及他道有聲績未準朔守令,竝擬,何如?傳曰,允。
吏批啓曰,全州府判官,今當差出,而本州以營下劇邑,物衆地大,素稱難治,不可不擇差。他道有聲績未準朔守令,竝擬,何如?傳曰,允。
吏批啓曰,海州牧判官,今當差出,而本州以營下劇邑,物衆地大,素稱難治,不可不擇差。他道有聲績已準限·未準朔守令,竝擬,何如?傳曰,允。
以朴珪壽爲吏曹參判,權仁成爲持平,吳俊泳爲副校理,洪淳學爲修撰,李承益爲同經筵,金載瓛爲直講,李鎬俊·閔升鎬·金昌熙·李容學·任孝準·金斗淵爲典籍,尹興善爲刑曹正郞,李遇永爲孝文殿參奉,尹命求爲徽慶園參奉,鄭憲朝爲大邱判官,趙容在爲全州判官,張致德爲慶安察訪。再政,以宋來熙爲大司憲,朴惇壽爲大司諫,趙秉世爲執義,趙敬夏爲司諫,吳德泳·尹致和,爲掌令,閔禹世爲持平,朴齊寬爲獻納,閔升鎬·金昌熙爲正言,尹賢求爲刑曹佐郞,徐箕輔爲寧越府使,朴齊弘爲陜川郡守,軍器主簿單洪運燮,武科甲科第一人新及第朴瑄壽,文科甲科第一人李敦相,文科甲科第二人已上,登科前資窮,鄭順朝登科前資窮準職,已上今加通政,依法典陞堂上。三政,以金奭鎭爲應敎,尹成鎭爲副應敎,李應夏爲校理,朴惇壽爲兵曹參議,洪正圭爲掌樂正,李喆南·韓俊熙爲典籍,李寅正爲掌樂主簿,南秉善爲交河郡守,洪漢鍾爲始興縣令,兼祭酒單宋來熙。四政,以朴昌壽爲軍資正,南世本爲章陵令,金奭根爲海州判官,兵曹參議單兪晩源,參知單朴瑄壽。五政,以李啓周爲景慕宮令,成赫壽爲淸道郡守,朴鳴夏爲平海郡守。六政,以金在瓛爲典籍,具然翼爲扶餘縣監,徐恭淳爲軍器副正。七政,以洪配厚爲繕工副正,沈文澤爲典牲判官,兼養賢庫奉事單李泰永。八政,以金在瓛爲司饔僉正,金揆鉉爲活人別提。九政,以李鍾信爲典籍。
兵批,以兪錫煥爲同知,金益文·曺錫輿·兪鎭五·徐堂輔·韓啓源·趙啓昇爲副摠管,孫亮錫爲內禁將,李始愚·南履和·韓應晩爲五衛將,金命寬爲景福將,曺錫裕·千儀大爲慶熙將,金相友爲守門將,同知單黃千一,副司正李敎寅·金昌燮。
吏曹啓曰,前金堤郡守朴齊弘,守令待窠,隨先擬入事,命下矣。以前任金堤郡守·唐津縣監,時在解由未出中,何以爲之?敢稟。傳曰,勿拘。
甲子十月十九日巳時,上御觀物軒。勸講入侍時,講官曺錫雨,參贊官姜蘭馨,侍讀官李鍾正,記事官權膺善,記事官安翊豊,別兼春秋趙定燮,各持小學第二卷,以次進伏訖。上曰,史官分左右。蘭馨曰,凡交道不竭人之忠,人亦忠告,而不可則止,此皆責人不厚,而惟君臣之間則不然。君之於臣,常患不竭其忠,臣之於君,常願竭其忠,上下交勉責難者深。今我殿下,誠心求治,亦以忠之一字,責之於諸臣,則諸臣孰敢不竭忠於殿下乎?在友道,則忠不可使之竭,而在君道,則忠可使之竭也。伏願於此等文義處,反復推演而省察焉。
甲子十月十九日申時,上御觀物軒。召對入侍時,參贊官姜蘭馨,侍讀官李鍾正,檢討官李赫準,直閣李世用,記事官權膺善,記事官安翊豊,別兼春秋趙定燮,各持小學第二卷,以次進伏訖。上曰,史官分左右。蘭馨曰,讓於客客固辭,主客辭讓之義,而讓是禮之端也。孔子曰,能以禮讓,爲國乎何有?是故昔虞之治也,伯禹讓而夔·龍亦讓,晉之興也,范宣子讓而其下皆讓,苟不以禮讓,則適足以勸貪,故聚歛之臣日至,而生靈之類日瘁,雖欲爲國,其可得乎?傳曰,一人讓,一國興讓,興讓之本,實在於人君一人。今我殿下,亦以禮讓之道,興一國之讓,則萬世生民之福,不外乎此,伏願於讓之一字,體念焉。
上在昌德宮。停常參·經筵。
藥房都提調任百經,提調趙獻永,副提調金炳地啓曰,伏未審日間聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政趙斗淳有身病,左議政李裕元,右議政任百經,無時急稟定事,不得來會云矣,敢啓。傳曰,知道。
又啓曰,大司憲宋來熙,掌令尹致和在外,〈掌令〉吳德泳,執義趙秉世,持平閔禹世·權仁成牌不進,監察茶時之意,敢啓。傳曰,知道。
以大司諫朴惇壽,司諫趙敬夏,正言閔升鎬·金昌熙,執義趙秉世,掌令吳德泳,持平閔禹世·權仁成牌不進罷職傳旨。傳曰,只推。
傳曰,勸講入侍時,三使臣同爲入侍。
政院啓曰,今日拜表時,憲府則監察代行矣,雖無諫院,依例行禮之意,敢啓。傳曰,知道。
政院啓曰,卽者義禁府都事來言,時囚罪人李有謙,當爲議處,而判義禁洪鍾應在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,趙得林落點。
實錄廳啓曰,郎廳趙秉世·吳德泳,見帶臺職矣,職務相妨,今姑許遞,何如?傳曰,允。
弘文館啓曰,新除授應敎金奭鎭·尹成鎭,校理李應夏,副校理吳俊泳,竝卽牌招察任,何如?傳曰,允。
弘文館啓曰,新除授副修撰洪淳學,時在京畿楊州地,經筵入番事緊,請斯速乘馹上來事,下喩。答曰,許遞。
注書權膺善病,代以高景晙爲假注書。傳曰,召對爲之。
義禁府啓目,新及第金昌倫原情云云。問目內辭緣,泛稱遲晩,刑推得情,何如?啓除刑推議處爲良如敎。
又啓目,禮安前縣監李有謙原情云云。問目內辭緣,泛稱遲晩,刑推得情,何如?啓除刑推議處爲良如敎。
宣惠廳啓曰,上納申飭,殆無虛歲,而目今諸道未納之數,可敵一年都摠之計,此職由於法不行令不施也。未納各倅,今當請罷重勘,而多邑迎送,不無其弊,姑爲寬貸以兩朔之限,無論新舊條,無遺準納,而如有零納,使之先罷後拿,道臣亦難免不飭之責,以此行會,何如?傳曰,允。前後提飭,顧何如而其所未納,若是夥多?揆以法紀,誠極寒心,先自本廳關飭於未納諸邑,何時可以準尺與否,一一知入,可也。
以慶尙監司徐憲淳狀啓,大邱判官李憲夔鄙瑣之謗,有多駭聽,邑勢紊亂,衆怨沸鬱,爲先罷黜,其罪狀令攸司稟處事。傳曰,今見嶺伯所啓,則李憲夔事,誠萬萬痛駭。渠以此家之人,有此犯科,尤豈不慨惜?究其罪狀,不可以已遞寬貸,嚴刑一次,卽其地三倍道發配。
傳曰,新除授判義禁,卽爲牌招開坐。
傳曰,向以守令罷黜後從實反庫啓聞事,有所筵敎矣。未知其間已爲行會,而此係當行之事,廟堂更爲申飭,可也。
兵曹口傳政事,副司果趙秉世,吳德泳。
內醫院啓曰,半例各殿宮進上臘藥所入牛黃玖拾五部參分,麝香貳百六十捌部二分四里三毫及自今年加入牛黃三部一錢一分陸里伍毫,麝香九部一分陸里七毫,竝令戶曹宣惠廳進排,而丙申定式牛黃二十九部一錢二分四里八毫及自今年加入牛黃三部一錢二分四里八毫,及本院,春秋兩等元貢中取用,何如?傳曰,允。
司譯院啓曰,以潛蔘査問事,松都留營捕校有所推捉矣。始曰際此有事,又曰身病猝重,屢次防報,末乃以逃躱爲說。中外所以互相維持者,事體也,紀綱也,幺麽一捕校捉上,有甚關係,若是之漫漶侮弄也?其所擧措,曾是意慮之外,該留守金永爵,施以譴削之典,何如?傳曰,允。
兵曹,以鄭岐源爲摠戎中軍。
義禁府啓目,慶源府使申命羲原情云。傳旨內泛稱遲晩,所當請刑,而曾經宣傳官,勿爲請刑,載在法典,議處,何如?啓依允。
又啓目,德源府使李敏鼎原情云云。問目內辭緣,泛稱遲晩,所當請刑,而曾經宣傳官,勿爲請刑,載在法典,議處,何如?啓。依允。
甲子十月二十日巳時,上御觀物軒。藥房入診,勸講三使臣同爲入侍時,都提調任百經,提調趙獻永,副提調金炳地,記事官權膺善,記注官任膺模,別兼春秋李冕光,直閣李世用,以次進伏。講官鄭基世,參贊官徐承輔,檢討官李赫準,假注書金基龍,記注官任膺模,別兼春秋各持小學第二卷。正使兪章煥,副使尹正求,書狀官張錫駿,以次進伏。醫官李慶年·李宗悳·李芝秀·丁錫胤,進伏楹外訖。上曰,史官分左右。百經問候訖。奏曰,醫官待令,使之入診乎?上曰,不必入診矣。上命三使臣進前,章煥等進前。上曰,遠路無頉往返也?缺上誦前受音一遍訖,仍開卷,基世讀,自主人入門而右先左足,仍奏釋義,上誦新受音十遍訖。上曰,主人固辭然後,客復就西階,何意也?基世曰,客之齒與爵,若卑於主人,則不敢當客禮,故就主人之階而主人亦不敢當客之尊已也,故固辭者此也。上曰,若優於文學,則可以當客禮乎?基世曰,聖敎誠至當,而雖文學之士,若等列下於主人,則就主人之階者,卽禮讓之意也,此章言賓主相接之禮也。出入之際,登降之節,一先一後,一左一右,爲主人者,盡其不敢慢之心,爲客者,極其不敢當之意,交相辭遜,秩秩有儀,蓋禮之端,起於辭讓之心,此非但賓主之禮爲然。大學曰,一家讓,一國興讓,論語曰,能以禮讓,爲國乎何有?人君爲治國之道,亦必以禮讓爲先,則其國不難治矣。昔文王時,虞芮爭田,質成於周,而入其境,見其耕者讓畔,行者讓路,士讓爲大夫,二國之君,感而相謂曰,我等小人,不可履君子之境,遂相讓爲閒田,此禮讓之效,至及隣國者也,豈不盛哉?上曰,虞芮兩國之大小,何如?基世曰,此不過方五十里·方七十里·方百里之國也。上曰,比之我國郡縣,而猶小矣。上曰,虞芮爭田之後果屬何處乎?基世曰,兩國興感於文王禮讓之化,更不爭田,而爲閒田矣。上曰,兩國初若分田,豈至於相爭乎?基世曰,以其無辭讓之心,故所以至相爭之端矣。
甲子十月二十日申時,上御觀物軒。召對入侍時,參贊官李鍾淳,侍讀官李鍾正,檢討官趙用夏,直閣李世用,假注書金基龍,記注官任膺模,別兼春秋李冕光,各持小學第二卷,以次進伏訖。
上在昌德宮。停常參·經筵。
自巳時至酉時,灑雨下雨,測雨器水深三分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,右副承旨李能燮,今日不爲仕進,卽爲牌招,何如?傳曰,允。
又啓曰,吏曹參判朴珪壽除拜過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日,循例請牌,曾有定式矣。兵曹參知朴瑄壽除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,來二十五日,朝參日次矣,敢稟。傳曰,停。
又啓曰,判義禁趙得林牌不進,推考傳旨今方捧入,而開坐命下之後,如是違牌,事甚未安,更爲牌招,何如?傳曰,允。
兵曹啓曰,今日武臣賓廳講書日次,而勸講相値,不得爲之之意,敢啓。傳曰,知道。
春秋館啓曰,別兼春秋李冕光,以兵曹正郞軍布上下事,晝仕出去之意,敢啓。傳曰,知道。
以咸鏡監司金有淵狀啓,北靑府民家失火事,傳曰,聞甚矜惻。原恤典外,別加顧助,卽爲結構奠接之方,廟堂措辭,分付。
持平權仁成啓曰,臣言議風裁,本不合於淸朝耳目之任,而持憲除旨忽下於千萬夢想之外。臣感恩怵義,雖不得不張皇出肅,粗伸叨謝之忱,而臣於本府,已經掌憲,揆以公格,在所當遞,請命遞斥臣職。答曰,依啓。
議政府薦望,以李承輔爲開城府留守。
弘文館啓曰,副應敎尹成鎭,校理李應夏,副校理吳俊泳,旣有只推之命,竝卽牌招察任,何如?傳曰,允。
兵曹口傳政事,護軍尹正求。
以右副承旨李能燮牌不進罷職傳旨,傳曰,只推。
以副應敎尹成鎭,校理李應夏,副校理吳俊泳牌不進罷職傳旨,傳曰,只推。
以兵曹參知朴瑄壽牌不進罷職傳旨,傳曰,只推。
以大司諫朴惇壽,司諫趙敬夏,正言閔升鎬·金昌熙,持平閔禹世牌不進罷職傳旨。傳曰,只推。
義禁府啓曰,慶源府使申命羲今方捧供,卽當議處以入,而向來廟堂草記,以施律之如何,下詢時原任大臣處事,啓下矣。自臣府分遣都事,收議以來,以爲擧行之地,何如?傳曰,允。
義禁府啓曰,因慶尙監司徐憲淳狀啓,大邱判官李憲夔,爲先罷黜,其罪狀令攸司稟處事判付內,今見嶺伯所啓,則李憲夔,誠萬萬痛駭。渠以此家之人,有此犯科,尤豈不慨惜?究其罪狀,不可以已遞寬貸,嚴刑一次,卽其地三倍道發配事,命下矣。李憲夔今方待命,拿囚之意,敢啓。傳曰,知道。
又啓曰,大邱前判官李憲夔,嚴刑一次,卽其地三倍道發配事,命下矣。李憲夔嚴刑一次,訊杖第三十度後,慶尙道大邱府卽其地定配,而以判付內辭意具罪目,依例發遣府羅將,使之三倍道押送配所,何如?傳曰,此罪人之昨日處分,卽出於懲勵之意,而渠父年八十,無他兄弟云。其在惠老之地,亦不可不念,然而爲其父者,若於平日,苟能善導,豈至此境乎?可謂是父而是子,寧不慨歎?定配特爲分揀,十年禁錮,勿揀赦前。
刑曹啓曰,北部良人崔完吉白活內,其母·其兄,被打於李起永等處,竝爲致死云,故使之行檢矣。初·覆檢,實因相左,獄情疑眩,無以決折,本曹郞官,依例三檢設行之意,敢啓。傳曰,知道。
兵曹啓曰,今此駕後禁軍甲胄改造時,不可無監董之人,一內將孫亮錫差下,使之擧行,何如?傳曰,允。
義禁府啓目,粘連向前李敏鼎,亦勒率威辱,咎先在於損體,擅囚杖枷,罰不止於逼身,有此官民之胥失,至登道査之甚的。揆以律例,難免重勘,以此照律,何如?啓依允。
又啓目,粘連向前金昌倫,亦官庭凌辱,雖出憤迫,土民分義,極涉駭怪,以此照律,何如?啓依允。
又啓目,粘連向前李有謙,亦禁饋之,若是申嚴,優問之,無難冒犯,揆以法意,難免當勘,以此照律,何如?啓依允。
戶曹參判尹正求上疏。答曰,省疏具悉。所請依施。
甲子十月二十一日巳時,上御觀物軒。勸講入侍時,講官尹致定,參贊官趙寅燮,檢討官趙用夏,假注書高景晙,記注官任膺模·崔奭奎,各持小學第二卷,以次進伏訖。
甲子十月二十一日申時,上御觀物軒。召對入侍時,參贊官姜蘭馨,侍讀官李鍾正,檢討官趙用夏,直閣李世用,假注書高景晙,記注官任膺模·崔奭奎,各持小學第二卷,以次進伏訖。上曰,史官分左右。蘭馨曰,此章以上皆曰,右明父子之親,君臣之義,夫婦之別,長幼之序,而此則獨曰明朋友之交,不曰明朋友之信者,俄於勸講時,聞已以此下詢,蓋此章之論朋友,非獨立言於信,而槪言其交接之道,故不曰信而曰交。然文王與國人交,必曰止於信,則以其交人之道,不外乎信,而信之義已包在交字上矣。信固朋友之道,而五性之有信,猶五行之有土,土未嘗不寄於四時,信未嘗不該於四端,故五倫之中,信亦各寓,父子之親非信不成,君臣之義非信不立,夫婦之別非信不分,長幼之序非信不明,信是以實之謂也,天下萬事豈有無實心而能遂者乎?
上在昌德宮。停常參·經筵。
自二更至五更,灑雨下雨,測雨器水深五分。
政院啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,右副承旨李能燮,今日不爲仕進,卽爲牌招,何如?傳曰,允。
政院啓曰,吏曹郞廳來言,臺諫有闕,政事取稟。傳曰,當日爲之。
又啓曰,假注書金基龍,身病猝重,勢難察任,今姑改差,何如?傳曰,允。
以校理李應夏牌不進罷職傳旨,傳曰,只推。
以宗親府有司堂上望筒,李圭徹落點。
傳曰,臺諫竝許遞,今日政差出。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
以右副承旨李能燮牌不進罷職傳旨,傳曰,只推。
兵曹口傳政事,副司果趙敬夏·張錫駿。
義禁府啓曰,李憲夔大邱府卽其地定配草記批旨內,定配特爲分揀,十年禁錮,勿揀赦前事,命下矣。李憲夔謹依批旨內辭意,定配分揀,十年禁錮,勿揀赦前之意,敢啓。傳曰,知道。
備邊司啓曰,頃以慶源木料領受事,有所關飭矣。卽見該監司金有淵狀啓,則枚擧領運差員牒呈,以爲材木十四浮,已泊於沿江上下,而斫材時役人輩,言以椽木未備,彼人答以先輸再來云,而旣無彼人之交付,又無公文之可據,其在審愼,有難擅便,領受之節,更待處分擧行,安海津,知機逃躱云矣。許斫旣有彼中咨文,則輸來時,雖無可憑文蹟,領受之節,不必更待知委,而開市不遠,委送幹事校吏中一兩人於會寧,只以已爲領受之意,通報彼人。至於椽木事,今此初斫時冒越深入,爲五百餘里之遠,則一之已駭,其可再乎?椽木之說,切勿更爲發口之意,嚴辭措飭,安海津,刻期捉得,竝與役人等,使之一依前此稟處擧行,何如?傳曰,允。
議政府啓曰,頃因湖西年分狀啓,事目外今災名色,一切勿施,舊災及癸巳査徵,丙申還給之結,査覈登聞之意,覆啓行會矣。卽見該監司申檍狀啓,則備陳俵災遑急之狀,仍請新舊災一萬九千七百結二十一負二束,特許準劃,舊災則精覈登聞計料,而至於癸巳査起結,始念結民白徵,已蒙頉於結摠,而今於三十年之後,更査還錄,猝難遽議,竝請令廟堂,稟處矣。今災之勿論,直由舊災之自如,則舊災覈實之前,今災決不可議及,而道臣所陳,亦出於寧失之義,事目外二千結加劃,而凡係裒益,患均不患寡,所要在究耳。至於舊災之一番査括,目下先務,癸巳·丙申出入之結,舊災査括之時,一體着加,期獲實效之意知委,何如?傳曰,允。
議政府啓曰,卽見京畿監司趙在應災實狀啓,則分等不爲擧論,事目災一百結外不足災四千六百三十五結二十五負二束,特許準劃,後錄諸條,竝請令廟堂稟旨,分付矣。分等之不爲擧論,可驗核實之政,而無論舊災·今災,至爲四千六百餘結之多者,是亦混合糅雜,循襲故常之致也。一稱舊災,岳可撼而此不可撼,何故也?大行釐正之前,不當因循,事目外五百結加劃,以爲略綽均派之地。其一,大興·臨津·長山等餉穀,依已例全數捧留本邑,附近民之自願輸納者,依願許施,耗條竝爲代錢輸送事也。大興餉穀,折半上捧,其餘竝耗條,代錢事依施。其一,壬辰旱田·成川災中二百八十八結四束,今已限滿,依近例展限減稅事也,限滿輒退,不當曲循,而畿農之往往失望,事勢良然,姑爲限三年減稅。其一,禁·御兩營江都留餉米太及守·摠,兩營壯抄牙兵身米,依已例代錢收捧事也。其一,抱川民庫貸下還穀及各邑流逋還穀待年豐收捧條,依已例仍停事也。其一,各衙門·各宮房屯土,勿拘定摠,從實收稅事也。其一,推奴徵債,限明秋防塞事也,竝依施,何如?傳曰,允。
奎章閣啓曰,原任待敎李秉文母喪卒哭日,依定式遣檢書官,勸肉以來之意,敢啓。傳曰,知道。
弘文館啓曰,上番闕直,事甚未安。應敎·副應敎,校理一員未差,副校理黃仁夏奉命在外,校理李鍾正,副校理吳俊泳,竝卽牌招,推移入直,何如?傳曰,允。
金基龍改差,代以朴來冕爲假注書。
禮曹啓曰,親臨放榜儀節,當爲磨鍊,而擧人賜酒及讀致詞等節,今番異於常時,不爲磨鍊之意,敢啓。傳曰,知道。
以全羅監司鄭健朝狀啓,務安縣民家失火事,傳曰,聞甚矜惻。元恤典外,別加顧助,卽爲結構奠接之方,廟堂措辭,分付。
以金羅監司鄭健朝狀啓,扶安縣人命渰死事,傳曰,聞甚矜惻。元恤典外,別加顧助,渰死人等,如有生前身·還布,竝蕩減,未拯屍身,期於拯得之意,廟堂措辭,分付。
吏曹啓曰,晉州牧使金箕絢呈狀內,矣身受由上京矣,身病猝重,萬無還官之望云。其身病旣如是,則有難强令還任,罷黜,何如?傳曰,此倅之前後治績,雖西漢之循良,亦無過此,而三十年爲治,其所效勞亦旣多矣。如此良吏,不可無示意,又不可使無故淹滯,特爲加資,南陽府使相換。
政院啓曰,卽者吏曹郞廳來言,政事當日爲之事,命下,而兼判書金炳國,參判朴珪壽,參議尹堉,俱以病不來,不得開政云。竝卽牌招,何如?傳曰,允。
如有違牌,勿爲呼望。
吏曹啓曰,司僕寺正張錫駿,以謝恩兼冬至使書狀官,今已奉命出疆矣。改差,何如?傳曰,允。
吏曹啓曰,徽慶園參奉尹命求,以其身病,呈狀乞遞,改差,何如?傳曰,允。
有政。吏批,兼判書金炳國進,參判朴珪壽式暇,參議尹堉進。
以申錫愚爲大司憲,李豊翼爲大司諫,金奭鎭爲執義,張世容爲司諫,金博淵·權魯淵爲掌令,李應夏·任孝直爲持平,李守曾爲獻納,李鎬俊·李容學爲正言,洪在鉉爲修撰,沈膺泰爲戶曹參判,朴珪壽爲典設提調,趙敬夏爲司僕正,金直善爲造紙別提,宋膺洙爲徽慶園參奉,晉州牧使金箕絢,今加通政加資事承傳,祭酒單宋來熙,開城留守單李承輔,晉州牧使金箕絢,南陽府使成彝鎬,已上相換事承傳。再政,以朴齊寬爲應敎,蔡東述爲副應敎,姜夏奎爲校理,崔益鉉·金漢鼎·卓景秀爲典籍。
兵批,同知單金命寬,僉知二單南履和·韓應晩,管理使單李承輔。
義禁府照目,粘連禮安前縣監李有謙矣。本府議啓內,禁饋如是截嚴,優問之無難冒犯,揆以法意,難免重勘。以此照律,罪笞五十收贖,解見任,別敍私罪,奉敎依允爲旀,功減一等爲良如敎。
又啓目,粘連德源府使李敏鼎矣,本府議啓內,勒卒威脅,咎先在於損體,擅囚杖枷,罰不止於逼身,有此官民之胥失,至登道査之甚的,揆以律例,難免當勘。以此照律罪,杖六十收贖,奪告身,一等私罪,奉敎依允爲旀,功議各減一等爲良如敎。
又啓目,粘連新及第金昌倫矣,本府議啓內,官庭凌誶,雖出憤迫,土民分義,極涉駭乖。以此照律,罪笞五十收贖,解見任,別敍私罪,奉敎依允。
甲子十月二十二日巳時,上御觀物軒。勸講入侍時,講官洪鍾序,參贊官李鍾淳,侍讀官李鍾正,假注書高景晙,記事官安翊豊,別兼春秋李冕光,各持小學第二卷,以次進伏訖。
甲子十月二十二日申時,上御觀物軒。召對入侍時,參贊官姜蘭馨,侍讀官金奭鎭,檢討官趙用夏,直閣李世用,假注書高景晙,記事官安翊豊,別兼春秋李冕光,各持小學第二卷,以次進伏訖。上曰,史官分左右。蘭馨曰,此章所云天子有爭臣七人,雖無道不失其天下等語,固好矣,而臣則以爲天子有侫臣七人,則雖有道,必失天下,諸侯有侫臣五人,則雖有道,必失其國,大夫有侫臣三人,則雖有道,必失其家,朋友與父子亦然。然而唐虞之盛,何嘗無巧令之徒,殷周之衰,何嘗無讜直之類?侫臣雖多,不納其諂則國家保,爭臣雖多,不納其諫,則國無以保,自古有國家者失之則易,不失則難,誠以納諂易,納諫難故也。是以以舜之聖,而益戒之曰,去邪勿疑,以湯之德,而伊尹訓之,曰從諫弗咈,今我殿下,亦以舜·湯之姿,深軫益·尹之言,則於爲國乎何有哉?
上在昌德宮。停常參·經筵。
政院啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,右副承旨李能燮,今日不爲仕進,卽爲牌招,何如?傳曰,允。
又啓曰,驪陽府院君閔維重祠版,遣承旨致祭事,命下矣。何承旨進去乎?敢稟。傳曰,同副承旨進去。
禁衛營啓曰,今月二十二日本營諸將官射講時,哨官姜奎東,柳葉箭·片箭·騎芻三技,俱爲無分,依例汰去之意,敢啓。傳曰,知道。
以校理李鍾正,副校理吳俊泳牌不進罷職傳旨,傳曰,只推。
弘文館啓曰,上番闕直,事甚未安。副校理黃仁夏奉命在外,校理李鍾正,副校理吳俊泳,旣有只推之命,與新除授副應敎蔡東述,校理姜夏奎,一體牌招,推移入直,何如?傳曰,允。
弘文館啓曰,新除授應敎朴齊寬,時在京畿楊根地,副修撰洪在鉉,時在公忠道忠州地。經筵入番事緊,請竝斯速乘馹上來事,下喩。答曰,許遞,前望入之。
玉堂前望入之,應敎兪初煥落點。
政院啓曰,行大司憲申錫愚,執義金奭鎭,掌令權魯淵,持平李應夏·任孝直牌不進,掌令金博淵在外。監察茶時之意,敢啓。傳曰,知道。
以執義金奭鎭,掌令權魯淵,持平李應夏·任孝直,司諫尹成鎭,獻納李守曾,正言李鎬俊·李容學牌不進罷職傳旨,傳曰,只推。
實錄廳啓曰,郎廳尹成鎭·李應夏,見帶臺職矣。職務相妨,所帶臺職,竝始許遞,令該曹口傳付軍職,何如?傳曰,允。
傳曰,召對爲之。
兵曹口傳政事,副司果尹成鎭·李應夏。
傳曰,明日出宮門路,以協陽門爲之。
義禁府啓曰,以慶源前府使申命羲施律事,收議于時原任大臣,則領中樞府事鄭元容,領敦寧府事金興根,判中樞府事金左根,病未獻議,判敦寧府事李景在在外。左議政李裕元,以爲今此慶源事,卽振古所未有之變怪也。臣罪旣未勘,情涉難安,俯詢之下,何敢自同無故,循例仰對,而印跡作蘖,京咨薦至,其在靖邊圉而尊國體,不可尋常勘斷。以臣膚淺之見,施以通編禁制條,沿邊犯越斫木之律,無容更議云。右議政任百經,以爲身爲邊邑守令,初不關由於上營,擅自公文於彼地,致有再煩皇旨,誠無前之變怪,而究其情則無知妄作,議其律則亦無可援。與通編禁制條犯越斫木律,煞有間焉,以大明律稱與同罪至死者減等條擬律,恐不至失刑,而以臣膚淺之見,無以臆對云矣。大臣之意如此,何以爲之?,敢啓。傳曰,以右議政議爲之。
大王大妃殿,以司謁口傳下敎曰,明日勸講,停。
吏曹參判朴珪壽疏。答曰,省疏具悉。卿其勿辭行公。
開城留守李承輔疏曰,伏以臣,以才識則最下於人,以恩數則殆偏于身,居常兢懍,若隕淵谷,不意日前,又伏奉除旨,以臣爲松京留後,臣尤惝怳恧蹙,罔知措躬之所也。噫,居留之職,責在保釐,唐朝之參用舊德,宋制之兼管執政,可想職任之綦重,則如臣庸瑣,何嘗有一分可堪,而得此誤恩之出常也哉?伏況松京一路,實係關防,畿·海之交界,而頑俗之撫御爲難也。遼·瀋之直路,而歲幣之措辨,未易也,使蓋相續,而廚傳之供頓,不可以不念也。商譯多猾,而關市之條約,不可以不嚴也。簿牒之無時不堆,獄訟則式日斯興,而顧今甫經勅務,儲蓄益枵,絲旣焚矣,而尋緖倍勞,船將漏矣,而塞袽政急,必須威明足以剸理,然後庶爲萬一分牽架之圖,而臣於吏事,踐歷甚淺,雖鉤枝期會之末,尙患蒙蔀,而乃於一朝,委以分司之重,處以孔塗之艱,欲其上寬主憂,俯答民望,則豈不如反鑑而索照,却步而求前乎?雖欲拚棄廉隅,憑恃寵靈,以趨走爲恭,呼唱爲榮,及其僨敗,悔將曷追?且臣根孤植弱,揣分量宜,一切華膴,未敢有蹤轡光軀之思,而夤緣忝竊,至此踰濫,不衷之譏,猶屬倘來,過福之累,在所宜戎。左右參倚,承膺無路,敢陳披瀝之懇,仰瀆崇嚴。伏乞聖明,俯垂鑑諒,仰稟東朝,將臣所叨居留新銜,亟許鐫改,以安微分,以幸民事焉。答曰,省疏具悉。卿其勿辭察任。
甲子十月二十三日巳時,上御觀物軒。勸講入侍時,講官金學性,參贊官趙寅燮,檢討官趙用夏,假注書朴來冕,記注官任膺模,別兼春秋南一愚,各持小學二卷,以次進伏訖。
甲子十月二十三日申時,上御觀物軒。召對入侍時,參贊官徐承輔,侍讀官姜夏奎,檢討官趙用夏,直閣李世用,假注書朴來冕,記注官任膺模,別兼春秋南一愚,各持小學第二卷,以次進伏訖。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,慶恩府院君金柱臣祠版,遣承旨致祭事,命下矣。何承旨進去乎?敢稟。傳曰,左副承旨進去。
都摠府啓曰,今日入直內三廳武兼禁軍及軍兵等,當爲中日習射技放,而親臨放榜相値,不得設行之意,敢啓。傳曰,知道。
以副應敎蔡東述,校理李鍾正,副校理吳俊泳牌不進罷職傳旨,傳曰,只推。
傳曰,侍衛軍兵毛具,從便爲之。
傳曰,內乘申樂熙陞六。
傳曰,東璧外玉堂竝許遞,新及第李明應·閔升鎬,校理除授,李乾夏·金奎弘,副校理除授,申道熙·李鎬俊,修撰除授,李炳敎·韓喆愚,副修撰除授。
傳曰,同副承旨許遞,新及第李容學除授。
吏曹,同副承旨李容學,今加通政除授事,承傳。
吏曹,校理二單李明應·閔升鎬,副校理二單李乾夏·金奎弘,修撰二單申道熙·李鎬俊,副修撰二單李炳敎·韓喆愚,以上除授事,承傳。
政院啓曰,新除授同副承旨李容學,卽爲牌招,何如?傳曰,允。
又啓曰,臣承輔今日驪陽府院君閔維重祠版致祭進去,下直之意,敢啓。傳曰,允。
又啓曰,臣能燮今日文翼公李德馨祠版致祭進去,下直之意,敢啓。傳曰,知道。
又啓曰,明日傳旨禮房承旨當爲齋宿,而都承旨金炳地,所當牌招,而拘於廳規,不得請牌,何以爲之?敢稟。傳曰,牌招。
又啓曰,假注書朴來冕,身病猝重,勢難察任,今姑改差,何如?傳曰,允。
又啓曰,卽者吏曹郞廳來言,始興縣令洪鍾漢,扶餘縣監具然翼,兩司當爲署經,而憲府則雖已署經,諫院不備,不得署經云。未肅拜·呈告人員,竝卽牌招,以爲署經之地,何如?傳曰,一司除署經。
弘文館啓曰,下番闕直,事甚未安,副應敎蔡東述,卽爲牌招,姑降入直,何如?傳曰,允。
以同副承旨李容學牌不進罷職傳旨,傳曰,只推。
朴來冕改差,代以金敬均爲假注書。
注書丁觀燮病,代趙康夏爲假注書。
義禁府啓曰,以慶源前府使申命羲施律事收議草記批旨內,以右議政議爲之事,命下矣。謹依右議政任百經獻議,施以大明律稱與同罪至死者減一等,罪止杖一百流三千里定配之典,而申命羲以王府決杖,代以金贖之例,杖一百收贖,告身盡行追奪,全羅道海南縣,流三千里定配,而以大臣獻議及批旨內辭意,具罪目,依例發遣府書吏,押送配所,何如?傳曰,允。
以副應敢蔡東述牌不進罷職傳旨,傳曰,只推。
甲子十月二十四日巳時,上詣仁政殿,慶科增廣文·武科放榜入侍時,行都承旨金炳地,左承旨徐承輔,右承旨趙寅燮,左副承旨姜蘭馨,右副承旨李能燮,同副承旨李鍾淳,記事官丁觀燮,假注書朴來冕,別兼春秋金炳翊·趙敬夏·趙定燮,檢校直提學金炳地,直閣李世用,檢校待敎閔奎鎬·鄭範朝·趙成夏·趙寧夏·李載冕,應敎兪初煥,以次侍立。時至,通禮跪啓請外辦。上具布裹翼善冠·布袍·布裹烏犀帶,乘輿出宣化門。藥房提調趙獻永,副提調金炳地前進問候訖。仍出協陽門,至延英門外,降輿步過。還乘輿出肅章門,入仁政門詣仁政殿,降輿乘座。炳地曰,文武擧人行禮次請出標信,把門甲士處祗受乎?上曰,以已下標信擧行,可也。炳地曰,侍衛從陞中率榜人,使之下去行禮乎?上曰,可之。引儀,引宗親·文武百官及文武擧人,以次入就位。承輔·蘭馨,進當座前,跪啓放榜,分左右出,各詣放榜官之北。執事者各對擧文武科榜案隨之。承輔·蘭馨各取榜,授放榜官,放榜官跪受,各唱文武科第一名訖。文科擧人行四拜禮。承輔·蘭馨,各取紅牌函,授吏兵曹郎廳,文武擧人跪,吏兵曹郎廳,各以紅牌分賜,文武擧人行四拜禮訖。代致詞官,進當座前,跪讀致詞訖,文武百官行四拜禮訖。通禮跪啓禮畢,上降座。通禮跪啓請乘輿,上乘輿出仁政門。至延英門外,降輿步過,還乘輿入協陽門。兵曹判書跪稟放杖,蘭馨請出標信解嚴。由宣化門還內,諸臣以次退出。
上在昌德宮。停常參·經筵。
自五更至二十五日開東,灑雨下雨,測雨器水深三分。
自開東至未時,灑雨下雨,測雨器水深五分。
藥房提調趙獻永,副提調金炳地啓曰,親臨放榜,勞動旣多。伏未審夜間聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,右副承旨李能燮,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政趙斗淳,左議政李裕元有身病,右議政任百經,無時急稟定事,不得來會云矣,敢啓。傳曰,知道。
又啓曰,臣蘭馨今日慶恩府院君金柱臣祠版致祭進去,下直之意,敢啓。傳曰,知道。
傳曰,新恩謝恩,當親受矣,該房知悉。
傳曰,同副承旨許遞。副修撰李鎬俊落點。
傳曰,修撰有闕之代,新及第金昌熙除授。
傳曰,敦寧都正許遞,新及第韓致益除授。
政院啓曰,新除授同副承旨李鎬俊,卽爲牌招,何如?傳曰,允。
都摠府啓曰,副摠管洪淳大,以騎兵點考坐起事,晝仕出去之意,敢啓。傳曰,知道。
戶曹啓曰,時御所內各司雨漏修改,待明春擧行之意,敢啓。傳曰,知道。
吏曹,同副承旨單李鎬俊,今加通政除授事,承傳。
吏曹,修撰單金昌熙除授事,承傳。
吏曹,敦寧都正單韓致益,今超通政除授事,承傳。
以司謁口傳下敎曰,近日臚唱,萬不成樣,分付吏曹,取才時各別擇差,日後則更勿如是事,申飭。
傳曰,西唱引儀,事過後拿處。
金敬均有頉,代以金永奭爲假注書。
趙康夏有頉,代以南商龍爲假注書。
金永奭有頉,代以李裕承爲假注書。
南商龍有頉,代以趙秉肅爲假注書。
李裕承有頉,代以李容萬爲假注書。
趙秉肅有頉,代以趙晩和爲假注書。
李容萬有頉,代以李承臯爲假注書。
趙晩和有頉,代以尹榮信爲假注書。
李承臯有頉,代以呂圭益爲假注書。
尹榮信有頉,代以趙恒敎爲假注書。
呂圭益有頉,代以南錫淵爲假注書。
趙恒敎有頉,代以張原相爲假注書。
傳曰,同副承旨許遞,前望入之。
承旨前望入之,趙寧夏落點。
政院啓曰,行大司憲申錫愚,執義金奭鎭,掌令權魯淵,持平任孝直牌不進,一員未差,掌令金博淵在外,監察茶時之意,敢啓。傳曰,知道。
以執義金奭鎭,掌令權魯淵,持平任孝直,獻納李守曾牌不進罷職傳旨,傳曰,只推。
傳曰,召對爲之。
以全羅右水使李重榮啓本罪人李寬瑞,大會軍民梟首警衆,金甲島萬戶李時澤,爲先罷黜,珍島郡守趙存昱,罪狀令攸司稟處事,傳曰,已有處分。
傳曰,承旨房望,順房爲之,刑工換房。
兵曹啓曰,來十一月·十二月當上番騎兵一百六十三名所着襦衣,本曹點考後,仍令該曹題給之意,敢啓。傳曰,知道。
禮曹啓曰,試考恩賜儒生直赴·給分帖,過科後令成均館收聚爻周後草記事,曾有定式矣。卽接成均館所報,則今番增廣文科殿試時,直赴殿試儒生幼學鄭元時·安秉鐸,進士韓致益,幼學李鎬俊,給分儒生幼學金永奭·閔升鎬·申道熙等七人,登科,直赴會試儒生進士金永壽等二十四人,給分儒生幼學林顯相等四十九人,未參榜,合儒生八十人,前所受直赴·給分帖,一竝收聚以送云矣。依定式爻周之意,敢啓。傳曰,知道。
甲子十月二十五日辰時,上御觀物軒。勸講入侍時,左議政李裕元,講官洪鍾序,參贊官徐承輔,侍講官兪初煥,假注書朴來冕,記事官安翊豊,別兼春秋南一愚,各持小學第二卷,以次進伏訖。上曰,史官分左右。裕元曰,講官有職名,然後可以登筵矣。每於遞實職時,依例口傳付軍職事,分付,何如?上曰,依爲之。
甲子十月二十五日巳時,上御觀物軒,新恩謝恩親受入侍時,行都承旨金炳地,右承旨徐承輔,左副承旨趙寅燮,右副承旨姜蘭馨,同副承旨李鎬俊,記事官丁觀燮,假注書朴來冕,別兼春秋南一愚·李載冕,檢校待敎趙寧夏,以次進伏訖。上曰,史官分左右。引儀,文武新恩,入就位。炳地曰,率榜人使之隨入乎?上曰,可之。炳地曰,入侍人中有率榜人,使之下去行禮乎?上曰,可之。文武新恩,行四拜禮訖。炳地曰,文科新恩,以次陞殿奏職姓名,武科甲科一人,使之陞殿乎?上,可之。新恩次次陞殿,奏職姓名訖。炳地曰,文武新恩,使之退出乎?上,可之。上曰,史官就座。又命退,諸臣以次退出。
甲子十月二十五日申時,上御觀物軒。召對入侍時,參贊官趙寅燮,侍講官兪初煥,直閣李世用,記事官丁觀燮,記事官安翊豊,別兼春秋南一愚,各持小學第二卷,以次進伏訖。
上在昌德宮。停常參·經筵。
政院啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,左副承旨姜蘭馨,右副承旨趙寧夏,同副承旨李鎬俊,今日不爲仕進,竝卽牌招,何如?傳曰,允。
南錫淵有頉,代以嚴世永爲假注書。
張原相有頉,代以金錫輔爲假注書。
嚴世永有頉,代以高濟鎰爲假注書。
金錫輔有頉,代以安秉鐸爲假注書。
傳曰,左承旨·右承旨·左副承旨許遞,前望入之。
承旨前望入之,金世鎬·申轍求·尹相說落點。
政院啓曰,新除授右承旨金世鎬,左副承旨申轍求,右副承旨尹相說,竝卽牌招,何如?傳曰,允。
又啓曰,行大司憲申錫愚,執義金奭鎭,掌令權魯淵,持平任孝直牌不進,一員未差,掌令金博淵在外,監察茶時之意,敢啓。傳曰,知道。
以執義金奭鎭,掌令權魯淵,持平任孝直,獻納李守曾牌不進罷職傳旨,傳曰,只推。
弘文館啓曰,下番無他推移之員,不得已以上番姑降入直之意,敢啓。傳曰,知道。
傳曰,召對爲之。
政院啓曰,卽者刑曹律學入門官來言,再明日雜科覆試時試望,當爲擬入,而參判趙啓昇在外,參議未差,不得擧行云。在外,何以爲之?未差之代,政官牌招,開政差出,何如?傳曰,參判許遞,與參議未差之代,前望入之。
刑曹堂上前望入之,參判李寅夔,參議李後善落點。
政院啓,卽者校理李明應以其親病,陳疏經行,原疏纔已捧入矣。所當直捧禁推傳旨,而此與無端經行有異,推考警責,何如?傳曰,允。
議政府啓曰,頃因京畿年分狀啓,事目外五百結,覆啓加劃矣。卽見該監司趙在應狀啓,則復陳塗抹不足之狀,仍請見減災四千一百三十五結二十五負二束,特許準劃,大興餉穀,亦依臨津·長山例,全數捧留事,更請令廟堂稟處矣。舊災之爲僥冒,事理明甚,而未行査起之前,其爲話柄,則然矣。事目及前此所劃,竝於舊災二千三百結零中準劃,今災名色勿論,大興城餉之折半上捧,旣出於字恤之政,則不必煩請,置之,何如?傳曰,允。
以慶尙監司徐憲淳狀啓,星州牧使金俊根,以其身病,連呈辭狀,不得已罷黜事,傳曰,向以上納愆滯事,有所嚴飭矣。尙不擧行,而今此星州罷黜,必出於謀避之計,人而皆欲謀避,則誰可當之,朝令亦何以行之乎?誠萬萬慨然。該牧使,使之仍任,刻期準納。雖以道伯言之,下納尙此愆期,罔念朝飭之截嚴,只看守令之顔,至有啓罷之境,揆以事體,亦極未安,從重推考。至於各邑下納愆滯,更爲嚴飭,使之限內畢納後,具由狀聞,可也。
議政府啓曰,卽見慶尙監司徐憲淳災實分等狀啓,則尤甚名色,不爲擧論,寧海等二十五邑,置之稍實,慶州等四十六邑,置之之次,事目災二百結外,不足災一千八百九結八十九負特許準劃,査得三十三結七十負三束,加耕二結七十負八束,竝令當年出稅,新還起六十三結八十四負五束,依法典限三年免稅事,竝請令廟堂稟旨分付矣。以若幅員之廣博,今災之爲一千八百許結,非不精納,而今年康年也,或澇或暵,有優有遜,不過是尺寸之朽。事目外一千結加劃,分等依施,査得結還起結數,雖零星,他路所未有也。更加査報,俾究實效,何如?傳曰,允。
義禁府啓曰,通禮院假引儀李羲銓拿處事,傳旨啓下矣。李羲銓係是雜技,依例移送秋曹之意,敢啓。傳曰,知道。
又啓曰,公忠監司申檍狀啓內,沃川兼任靑山縣監南定斗罪狀,令攸司稟處事,啓下矣。南定斗時在任所云,依例發遣府羅將拿來,何如?傳曰,待待命拿囚。
以江原道敬差官兪鎭泰狀啓,黃腸木尺度,不能一準於事目,惶恐待罪事。傳曰,勿待罪回喩。
安秉鐸有頉,代以金善柱爲假注書。
高濟鎰有頉,代以鄭元時爲假注書。
鄭元時有頉,代以趙康夏爲假注書。
金善柱有頉,代以南商龍爲假注書。
以左承旨趙寧夏,同副承旨李鎬俊牌不進罷職傳旨。傳曰,只推。
校理李明應疏,省疏具悉。爾其勿辭往護。
甲子十月二十六日巳時,上御觀物軒。勸講入侍時,講官朴珪壽,參贊官趙寅燮,侍講官兪初煥,記事官丁觀燮,記注官任膺模,別兼春秋金炳翊,各持小學第二卷,以次進伏訖。
甲子十月二十六日申時,上御觀物軒。召對入侍時,參贊官趙寅燮,檢校待敎閔奎鎬,侍講官兪初煥,假注書朴來冕,記注官任膺模,別兼春秋金炳翊,各持小學第二卷,以次進伏訖。
上在昌德宮。停常參·經筵。
政院啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而雪勢如此,不得設行之意,敢啓。傳曰,知道。
趙康夏有頉,代以金永奭爲假注書。
政院啓曰,假注書南商龍,時無職名,依例付軍職,冠帶常仕,何如?傳曰,允。
弘文館啓曰,新除授校理閔升鎬,副校理金奎弘,修撰金昌熙,竝卽牌招察任,何如?傳曰,允。
政院啓曰,行大司憲申錫雨,執義金奭鎭,掌令權魯淵,持平任孝直牌不進,一員未差,掌令金博淵在外,監察茶時之意,敢啓。傳曰,知道。
以執義金奭鎭,掌令權魯淵,持平任孝直,獻納李守曾牌不進罷職傳旨。傳曰,只推。
金永奭有頉,代以金敬均爲假注書。
傳曰,召對爲之。
傳曰,同副承旨許遞,前望入之。
承旨前望入之,李勉愚落點。
傳曰,玉堂竝許遞,前望入之。
玉堂前望入之,應敎趙秉世,副應敎尹成鎭,校理吳俊泳·趙然友,副校理洪淳學·李應夏,修撰李根秀·吳德泳,副修撰兪初煥·李鍾正落點。
刑曹啓曰,義禁府啓辭內,通禮院假引儀李羲銓拿處事,傳旨啓下,而李羲銓係是雜歧,依例移送秋曹之意,敢啓。傳曰,知道事,批下矣。謹按律文,則大明律不應爲條有曰,凡不應得爲而爲之,事理重者杖八十。李羲銓依此律,決杖八十放送之意,敢啓。傳曰,知道。
廣州留守金炳冀疏曰,臣自縻保釐之任,荏苒時月,終無一事可以備陰雨而紓民力,府庫之枵竭,而莫之充補,軍校之殘羸,而莫之支放,孤負委實之隆私,宜退一也。第臣本生父年迫八耋,衰該兼病,劇歇無常,聞報馳往,時日曠涉,是臣宜退二也。乞稟東朝,亟解居留之任云云。答曰,省疏具悉。本營年來調弊,固已憂歎,而自卿莅任,其所施措,庶有改觀之望,以卿處地,宜其如是,而今此控辭,大非所望矣。至若省覲之從便,已有前諭,卿其諒悉,益勉保釐之責。
甲子十月二十七日巳時,上御觀物軒。勸講入侍時,講官曺錫雨,參贊官金世鎬,侍講官兪初煥,假注書南商龍,記注官崔奭奎,別兼春秋金炳翊,各持小學第二卷,以次進伏訖。
甲子十月二十七日申時,上御觀物軒。召對入侍時,參贊官尹相說,檢校待敎閔奎鎬,侍講官兪初煥,檢討官申道熙,假注書南商龍,記注官崔奭奎,別兼春秋金炳翊,各持小學第二卷,以次進伏訖。
上在昌德宮。停常參·經筵。
政院啓曰,合辭許久闕啓,事甚未安,除在外·雜科進去外,未肅拜·呈告人員,竝卽牌招,何如?傳曰,允。
又啓曰,右副承旨李勉愚今日不爲仕進,卽爲牌招,何如?傳曰,允。
又啓曰,玉堂上下番俱空,事甚未安,新除授應敎趙秉世,副應敎尹成鎭,校理吳俊泳·趙然友,副校理洪淳學·李應夏,修撰李根秀·吳德泳,副修撰兪初煥·李鍾正,竝卽牌招,推移入直,何如?傳曰,允。
又啓曰,假注書金敬均,時無職名,令該曹依例付軍職,冠帶常仕,何如?傳曰,允。
政院啓曰,行大司憲申錫愚,掌令權魯淵,持平任孝直牌不進,一員未差,執義金奭鎭雜科進,掌令金博淵在外,監察茶時之意,敢啓。傳曰,知道。
又啓曰,假注書南商龍身病猝重,勢難察任,今姑改差,何如?傳曰,允。
以掌令權魯淵,持平任孝直牌不進罷職傳旨。傳曰,只推。
傳曰,璿源譜略改刊之役,當此日寒,萬無趁期了竣云,姑爲停役,待明春更爲始役事,分付宗府。
弘文館啓曰,新除授校理趙然友,時在公忠道新昌地,經筵入番事緊,請斯速乘馹上來事下喩。答曰,許遞。
大王大妃殿傳曰,朔祭攝行磨鍊。
傳曰,都承旨許遞,前望入之。
承旨前望入之,李興敏落點。
兵曹口傳政事,護軍金炳地。
以副應敎趙秉世,副修撰兪初煥牌不進罷職傳旨,傳曰,只推。
以慶尙道黃腸敬差官柳敎祚狀啓,黃腸木長廣尺數,不滿事目,惶恐待罪事,傳曰,勿待罪。
備邊司啓曰,北關後運紙衣七百一領,照數稱量,木品·紙品,亦爲看審監封,逢授賚去禁軍處,沿路輸運及本道頒給等節,更爲各別關飭之意,敢啓。傳曰,知道。
兵曹啓曰,今十月十八日慶科增廣別試武科殿試時,直赴殿試奉承傳,選武軍官李學允等一百六十三人內,一百二十三人,應試參榜,所授帖,竝依例收聚爻周,別驍士朴履奎·崔東賢,騎士朴允成,別武士金達壽·趙宗彬,騎士標下李漢伯,防營軍官金彰浩,振武士洪羲澈等八人作故,親騎衛權基柱·李正植·朴馨根,選武軍官金時積,袱直嚴尙權,閒良劉應煥·李秉鶴·李熙淳,振武士朴基信,別武士沈守賢·洪四淸·金商吉·金快達,禁軍張雲鶴·朴敎源,武藝別監洪光鉉·孟在善·金昌基·李千興,哨官金鏡成,巡令手金成文,帳幙軍朴榮哲,騎士崔景煥,勸武軍官宋英哲,駕後禁軍宋鼎奎,養馬安寬振,別隊馬兵宋儀山等二十七人遭故,竝依法典陳試,別武士張興宅,選武軍官金漢表,馬兵蔡衡中,身病不赴,係是三式年內依例陳試,黃海監營鄕騎士李晩夏,南兵營武學韓明彦,無緣不赴,其委折,關文該道道帥臣後稟處,何如?傳曰,允。
大王大妃殿,以司謁口傳下敎曰,明日當冊禮賜饌矣。時原任大臣,時講官·承史·閣臣·玉堂來會。
敦寧都正韓致益疏。省疏具悉。所請依施。
甲子十月二十八日巳時,上御觀物軒,勸講入侍時,講官尹致定,參贊官申轍求,侍講官尹成鎭,假注書金敬均,記注官崔奭奎,別兼春秋金炳翊,各持小學第二卷,以次進伏訖。
上在昌德宮。停常參·經筵。
孝文殿內哭班處所失火後,大殿·大王大妃殿·王大妃殿·大妃殿,藥房·內閣·政院·玉堂·朝廷二品以上·六曹口傳問安。答曰,知道。
政院啓曰,合辭許久闕啓,事甚未安,除在外雜科進去外,未肅拜呈告人員,竝卽牌招,何如?傳曰,允。
又啓曰,卽者孝文殿內哭班處所失火,誠萬萬驚悚,幸卽撲滅,不至延燒之境,常時不謹守直之當該中官,所當重勘,而本院請推之外,無他可施之罰,何以爲之,而失火根因,令兵曹到底査覈,何如?傳曰,此是差備內處所,則非中官之所管,請罪與査覈,竝置之。
禮曹啓曰,孝文殿內哭班廳,有失火之變,萬萬驚悚,不可無慰安之節,慰安祭,不卜日今日設行,而祝文,令藝文館撰出事,分付,何如?傳曰,允。
大王大妃殿傳曰,孝文殿慰安祭攝行磨鍊。
傳曰,都承旨許遞,前望入之。
承旨前望入之,朴珪壽落點。
傳曰,吏曹參判有闕之代,前望入之。
吏曹參判前望入之,趙啓昇落點。
傳曰,召對爲之。
傳曰,左副承旨·右副承旨·同副承旨竝許遞,前望入之,待下批牌招察任。
注書丁觀燮病,代以趙秉肅爲假注書,以執義金奭鎭,持平任孝直牌不進罷職傳旨。傳曰,只推。
承旨前望入之,李京鎬·宋熙正·兪晩源落點。
禮曹啓曰,各殿私忌,有素膳封進之規矣。來十一月初六日永恩府院君金汶根小祥時,大妃殿素膳,依例封進之意,知委,何如?傳曰,允。
禮曹啓曰,各陵園墓所今秋植木播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
吏曹啓曰,景慕宮朔祭大祝張膺杓,時無職名,令該曹,口傳付軍職,何如?傳曰,允。
兵曹口傳政事,副司果張膺杓。
以左副承旨宋熙正,右副承旨李京鎬牌不進罷職傳曰。傳曰,只推。
軍器寺啓曰,本寺財力,自來不敷,儲用見今罄竭,就惠廳甲胄價儲留中十三部價,移來補用,何如?傳曰,允。
甲子十月二十九日午時,上御熙政堂,大王大妃殿垂簾召對時,原任大臣·諸講官·閣臣·玉堂,同爲入侍時,參贊官趙寧夏,侍讀官李應夏,檢計官李鍾正,直閣李世用,記事官權膺善,別兼春秋南一愚·趙定燮,各持小學第二卷,右承旨金世鎬,左副承旨申轍求,右副承旨李勉愚,同副承旨尹相說,記事官丁觀燮,別兼春秋金炳翊·趙敬夏,領府事鄭元容,領敦寧金興根,判府事金左根,領議政趙斗淳,左議政李裕元,右議政任百經,講官金炳學·金學性·鄭基世·尹致定·李㘾·曺錫雨·洪鍾序·朴珪壽,檢校待敎閔奎鎬·鄭範朝·趙成夏·洪承億·李載冕,應敎趙秉世,副應敎尹成鎭,校理吳俊泳,副校理洪淳學,修撰李根秀·吳德泳,副修撰兪初煥,以次進伏訖。上曰,史官分左右。元容曰,孝文殿近處有火警,幸卽救止,而聖心必致驚動矣。上曰,卽爲撲滅,不及於孝文殿,猶爲萬幸矣。元容曰,雪餘冬候淸溫,此時聖體,若何?上曰,一樣,而早朝失火之時,不勝驚悚矣。元容問候各殿訖。大王大妃殿曰,孝文殿咫尺之地,猝有火警,萬萬驚悚,卽爲撲滅,幸莫甚焉。斗淳曰,卽爲撲滅,伏不勝幸甚矣。大王大妃殿曰,小學第二卷,今已畢講,不勝慶祝矣,小間當宣饌矣,卿等其退待也。元容曰,讀工訖卷,特設饌賜,臣等擧切慶祝,榮幸萬萬,當筵退領受矣。大王大妃殿曰,講筵雖不間斷,連有勤孜之工,然日晷甚短,召對或有稍晩之時矣。興根曰,聖學將就,不任慶祝,而無或間斷,以爲一膝之工,千萬顒祝矣。臣年來疾病浸尋,恒在委頓,夫能頻參講筵,而今日盛擧,冒進猥參,悚仄之外,不勝愧恧矣。大王大妃殿曰,卿之久未參講,予亦洞悉矣。興根曰,臣雖不勝慶祝之忱,然癃疾近劇,無以如誠,恒切惶悚矣。大王大妃殿曰,年旣衰矣,安得不然乎?元容曰,臣等伏聆講讀之玉音,又承辨問之辭敎,正當開發長進之時矣。此時寸陰可惜,不必待溫繹之限,雖明日始讀第三卷,而課讀之暇,時加溫習,以爲新舊竝進之工,恐好矣。大王大妃殿曰,聖上雖沖年,不厭講讀,甚慶矣。果不待溫繹日限,當自來初爲始,讀第三卷矣。元容曰,今日悠悠萬事,莫先於典學,臣民之所攢手祈祝者,惟在於學工之日進矣。興根曰,不失講學之時,連爲進工,則益當有將就之工,而雖一番講讀,一番召對,臣民聞之,皆當攢祝矣。大王大妃殿曰,向來戶·惠廳稅納乾沒之漢,間當督捧,而今至何境乎?斗淳曰,前此草記中二朔之限,在來月旬後間,亦提飭所捧,亦聞不少,寔渠輩姓名所關也,豈無必欲免死之心乎?大王大妃殿曰,朝令一出,不可饒貸矣。斗淳曰,無論某令甲,一發之後,豈可不奉行乎?大王大妃殿曰,更寬百日之限,使之收刷,若是之後,若又愆納,斷用一律,可也。斗淳曰,渠輩被此曠絶之澤,得以再生矣。以此下敎分付,可乎?大王大妃殿曰,依爲之。斗淳曰,若是之後,又若愆納,渠輩雖死,更有何恨,伏未知更自今日爲始,爲百日限乎?大王大妃殿曰,依此爲之。仍敎曰,筵說頒布朝紙,可也。元容曰,伏聆慈敎,萬萬欽頌,近日法令之不行,專由於紀綱之不立,夫紀綱非欲立而可立者也,朝廷之擧措得宜,則民心悅服,令行禁止,紀綱不期立而自立矣。大王大妃殿曰,政令若正,則紀綱自立矣。元容曰,昔西京之初,禁網疎闊,而民不犯法,其後法愈重而犯愈多,治民之道,莫先於善政良制之自感衆心矣,伏願恒留聖念焉。大王大妃殿曰,先立國法,然後朝廷之令,行矣。斗淳曰,正朝廷以正百官,正百官以正萬民,此之謂也。大王大妃殿曰,更貸百日限之後,若又愆納,斷不撓改矣。斗淳曰,若又愆納,臣當草記矣。
上在昌德宮。停常參·經筵。
藥房都提調任百經,提調趙獻永,副提調趙寧夏啓曰,伏未審日間聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,合辭許久闕啓,事甚未安,除在外·雜科進去外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政趙斗淳有身病,左議政李裕元差祭,右議政任百經無時急稟定事,不得來會云矣,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,禮房承旨馳詣宗廟·景慕宮,奉審摘奸以來。
政院啓曰,假注書趙秉肅時無職名,令該曹依例付軍職,冠帶常仕,何如?傳曰,允。
又啓曰,行大司憲申錫愚,執義金奭鎭,持平任孝直牌不進,一員未差,掌令金博淵在外,權魯淵雜科進,監察茶時之意,敢啓。傳曰,知道。
以執義金奭鎭,持平任孝直牌不進罷職傳旨。傳曰,只推。
注書權膺善病,代以李裕承爲假注書。傳曰,發遣吏郞,諸執事淸齋與否摘奸以來。
議政府啓曰,頃以淸安上納犯逋諸漢,更爲摘發登聞之意,啓稟行會矣。卽見該監司申檍所報,則枚擧該縣監張鳳逵牒呈,以爲本邑弊痼,究其源委,則軍旣虛額,還又虛留,徵布徵耗,以結充補,按簿査覈,皆是由來邑不足,果無吏屬所逋,各年各衙門未納米九百二十九石零,太一百十四石零,木十五同三疋,特許代錢,而一二年內,末由準納,竝與錢條三千六百八十三兩零,限五年排納爲辭矣。公家米木,是豈容易闊狹之物,而官不操束,吏無畏憚,逋上添逋,弊上添弊,則畢竟良方,只是代錢二字矣。邑邑效嚬,遂無防閒,言念紀綱,不但以駭惋言,而淸安之爲積痼難醫,京外所共知也。今若責之以一切惟貞之納,則亦有所行不得者,米·木,特許代錢,竝與錢條,限三年排納,而今此特施之下,又復如前愆拖,踰越排限,則該守令直施禁錮之典,逋吏中最多數之漢,到底査覈,嚴刑遠配,其餘數爻差少者,竝永永除案,勿令復屬事,分付,何如?傳曰,允。
兵曹啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
司甕院啓曰,各殿宮日下生雉,因草記蒙允,姑爲代封矣。今則山雉漸出,自明日爲始,依例復舊封進之意,敢啓。傳曰,知道。
以咸鏡監司金有淵狀啓,明川府使徐光勳遭母喪事。傳曰,令該曹口傳差出。
吏曹口傳政事,以李樂熙爲明川府使。
上在昌德宮。停常參·經筵。
宋熙正啓曰,來初五日朝參日次矣,敢稟。傳曰,停。
李京鎬啓曰,合辭許久闕啓,事甚未安,除在外雜科進去外,未肅拜呈告人員,竝卽牌招,何如?傳曰,允
金世鎬啓曰,左副承旨宋熙正今日不爲仕進,卽爲牌招,何如?傳曰,允。
傳于金世鎬曰,禮房承旨馳詣景慕宮,奉審摘奸以來。
金世鎬啓曰,假注書李裕承時無職名,令該曹依例付軍職,冠帶常仕,何如?傳曰,允。
傳于金世鎬曰,議藥同參金瑨減下,幼學李鎬冕術業精明云,議藥同參差下。
傳于金世鎬曰,右相省掃之行,給由馬,澆奠床備給。
傳于金世鎬曰,藥院都提調有闕之代,前望入之。
內醫院都提調前望入之,左議政李裕元落點。
傳于金世鎬曰,摠裁官之代,以領議政爲之。
傳于宋熙正曰,在外摠管許遞,前望入之。
摠管前望入之,副摠管金永爵落點。
宋熙正啓曰,新除授副摠管金永爵,方在譴削中,何以爲之?敢稟。傳曰,蕩滌敍用。
傳于李京鎬曰,公事不審之中官金圭復·金宅鎬,竝從重推考。
以司謁口傳下敎曰,善惡圖帖序文,時原任大臣提學講官製進。
假注書李裕承書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,主山及案山植木處看審是白乎則,松橡鬱密是白遣,自靑鶴亭至舊失火處,面面周審,則老木穉株,叢帀茂盛是白遣,自典牲署後面,至冷井洞,大木參差,擁蓋一山是白遣,詣南壇看審,則壇砌門,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠硧,略有穉松是白遣,前至馬石橋,則林松蓊翳是白遣,漢江壇看審,則亦爲無頉是白遣,自雁峯伏兵峴,至畫景谷,則樹木茂密是白遣,由斗湖而詣司寒壇看審,則亦爲無頉是白遣,自舞鶴峯所經外南山諸處,一一看審是白乎則,別無斫痕之意,敢啓。傳曰,知道。
李京鎬啓曰,行大司憲申錫愚,執義金奭鎭,持平任孝直牌不進,一員未差,掌令金博淵在外,權魯淵雜科進,監察茶時之意,敢啓。傳曰,知道。
以執義金奭鎭,持平任孝直牌不進罷職傳旨,傳于李京鎬曰,只推。
李京鎬啓曰,記注法意何等審愼,而去月二十九日召對入侍筵說,有所漏落,至於添書以下,事未前有,萬萬未安,當該注書,所當重勘,而本院請推之外,無他可施之罰,何以爲之?敢稟。傳曰,推考。
以江原監司朴承輝狀啓,高城郡民家失火事,傳于兪晩源曰,當此寒節,民家之燒燼,聞甚衿惻,元恤典外,別加顧助,結構奠接之方,廟堂措辭,分付。
傳于金世鎬曰,政官牌招開政,如有違牌,勿爲呼望。
金世鎬,以吏曹言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父七十以上,別單書入之意,敢啓。傳曰,知道。
又以吏曹言啓曰,奉常寺主簿趙昌敎,以其身病,呈狀乞遞,改差,何如?傳曰,允。
又以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑限,都政以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
宋熙正,以兵曹言啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疎滯之地,何如?傳曰,允。
又以兵曹言啓曰,五衛將南履和·韓應晩,景福宮衛將金命寬,慶熙宮衛將曺錫裕·金道汶俱以病難供職,呈狀乞遞,竝改差,何如?傳曰,允。
有政。吏批,兼判書金炳國進,參判趙啓昇,參議尹堉竝式暇,右副承旨李京鎬進。以任冕鎬爲司諫,以李炳敎爲持平,李明應·金奎弘爲正言,姜長煥爲校理,韓敬源爲敦寧都正,鄭順朝爲戶曹參議,韓鼎湖爲兵曹參議,尹宗善爲同義禁,趙啓昇爲同經筵,李道南爲奉常主簿,李學新爲安陵參奉,李命琬爲懿昭墓守衛官,李明錫爲昌原府使,金鼎淵爲鍾城府使,康裕鎭爲雲峰縣監,兼宗正卿單李寅夔,學諭單高景晙,故學生劉弘基贈童敎,孝行卓異贈職事承傳,故生員申命求贈吏參例兼,故通德申綜贈吏議,故正郞申大有贈僕正,以上守公忠監司申檍三代。
兵批,判書申觀浩進,參判嚴錫鼎病,參議未差,參知朴瑄壽入直進,同副承旨兪晩源進。以沈膺泰爲副摠管,金善行爲兼司僕將,金濟肯·李宗楙爲五衛將,宋之璜爲景福將,宋興淳·李載洙爲慶熙將,趙翼顯爲宣傳官,李相珩爲肇慶廟守門將,李承純爲慶基殿守門將,李奭臣爲濬源殿守門將,沈永奎爲水原中軍,白樂薰爲城津僉使,柳晥爲訓戒僉使,東林別將單柳錫厚,同知單曺錫裕,護軍李興敏·金永爵·李養鶴,副護軍徐承輔·趙寅燮·姜蘭馨·李勉愚·申轍求·尹相說·李鍾淳·李容學·李鎬俊·李能燮·洪秉壽·韓致益·具胄元·宋熙直·權友容·具洌·金永斗,副司直朴齊寬·蔡東述·趙然友·姜夏奎·閔升鎬·李明應·黃仁夏·李乾夏·金奎弘,副司果趙用夏·金昌熙·申道熙·洪在鉉·李赫準·李炳敎·韓喆愚,副司正趙秉肅·李裕承,副同勇元胤喆,以上竝單付,內乘申樂熙陞六事承傳,及第金敏植今加折衝加資事承傳。吏批再政,以李鎬俊爲禮曹參議,閔升鎬爲兵曹正郞,行工曹判書李宜翼今加崇祿,年七十一侍從臣前修撰李炳敎父加資事承傳。兵批再政,以鄭雲徽爲都監把摠,同知單宋之璜,僉知二單金濟肯·李宗楙,副護軍金善行·金敏植。三政,以許㷽爲都摠經歷,同知單千儀大。四政,以金泰麟爲都摠都事,同知單宋興淳。五政,以李斗淵爲御營廳騎士將,洪宅周爲訓鍊主簿,同知單李載洙,副司勇單林鍾祐。六政,以李睦爲守門將。
金世鎬,以禮曹言啓曰,國恤初喪急遽之時,百官衰服,難於自備,故令戶·兵曹題給,而練祭時衰服,則取考謄錄,辛丑年因大臣所奏,可以自備者自備,不能者去負版·辟領·衰事定奪,其後乙巳·丁酉·辛酉·乙未·庚戌年,竝依此擧行矣。今亦依此擧行事,知委,何如?傳曰,允。
又以禮曹言啓曰,雜科覆試已爲設場,而參議韓敬源移拜敦寧都正矣。新除授參議李鎬俊,令政院卽爲牌招,以爲擧行之地,何如?傳曰,先爲進參後肅謝。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·馬祖壇·雩祀壇·祈雨壇·厲壇壇上及四面紅箭門·墻·垣·階砌,俱爲無頉,而先農壇北邊紅箭門,先蠶壇東邊紅箭門,漢江壇東邊紅箭門司寒壇南邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
金世鎬,以內醫院都提調·提調意啓曰,議藥同參金瑨減下,幼學李鎬冕術業精明云,議藥同參差下,使之輪回別入直事,命下矣。依下敎,議藥同參差下,令該曹口傳付軍職,冠帶常仕,何如?傳曰,允。
兵曹口傳政事,副司勇單李鎬冕。
金世鎬,以奎章閣言啓曰,景慕宮望廟樓今朔奉審無頉之意,敢啓。傳曰,知道。又以御營廳言啓曰,本廳哨官朴鼎鎭,身病甚重,勢難察任,改差,何如?傳曰,允。
右議政任百經箚曰,伏以臣猥忝匪據,今已月屢易矣。寵祿已溢於涯分,恩貤至及泉塗,感極幽明,報答無地,上冢焚黃,情禮之所不可而已。間緣公私事故,尙今曠省,霜露怵惕,時物增感,臣之父母·祖父母墳山,在於京畿波州·安山等地,計其往還之頃,不過五六箇日字,從前如臣情地者,輒蒙籲許,臣亦安得不鳴號於仁覆之下哉?臣今請暇矣。臣之見叨藥院保護之任,五日起居,趨走有程,史局總裁之務,終事之地,校正方始,俱不可一時曠闕,玆敢據實陳暴,特許恩暇,牌伸至情,仰稟東朝,將臣兼帶之任,亟令遞解,以安微分焉。取進止。答曰,省箚具悉卿懇。卿其往省,所辭藥院總裁之任,今姑許副,仍傳于金世鎬曰,此批答遣史官傳諭。
上在昌德宮。停常參·經筵。
李京鎬啓曰,合辭許久闕啓,事甚未安,除在外·雜科進去外,未肅拜呈告人員,竝卽牌招,何如?傳曰,允。
兪晩源啓曰,假注書趙秉肅,身病猝重,勢難察任,今姑改差,何如?傳曰,允。
趙秉肅改差,代以金永奭爲假注書。
以執義金奭鎭,持平李炳敎·任孝直,司諫任冕鎬,正言金奎弘牌不進罷職傳旨,傳于李京鎬曰,只推。
李京鎬啓曰,行大司憲申錫愚,執義金奭鎭,持平李炳敎·任孝直牌不進,掌令金博淵在外,權魯淵雜科進,監察茶時之意,敢啓。傳曰,知道。
又啓曰,擧條之當日書入,例也,而去月十三日勸講入侍時,別兼春秋趙定燮所奏一條,不爲書入,以至月餘,事未前有,萬萬駭然,原擧條今方修正以入,而當該注書,所當重勘,而本院請推之外,無他可施之罰,何以爲之?敢稟。傳曰,拿處。
以全羅道黃腸敬差官鄭昌東狀啓,所封木品,未能盡善,惶恐待罪事,傳于李京鎬曰,勿待罪。
兪晩源,以弘文館言啓曰,新除授校理姜長煥,卽爲牌招察任,何如?傳曰,允。
又以吏曹言啓曰,贈諡良僖公懷安大君芳幹延諡,定行於今月初九日,公忠道瑞山郡本第云矣,敢啓。傳曰,知道。
又以禮曹言啓曰,卽接楊州幼學李濟民所志,則以爲族叔萬鉉,嫡妾俱無子,以其同姓十八寸弟萬亨第二子濟旭,欲爲繼後,兩家諸族相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記事,曾有筵奏定式,而門長李濟民所訴旣如此,李萬亨第二子濟旭,立爲李萬鉉之後,何如?傳曰,允。
宋熙正,以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
兪晩源,以承文院都提調意啓曰,卽見盛京禮部咨文出來者,以爲靉江西岸夏季統巡會哨緣由具奏,奉旨轉行知照云矣。回咨依例撰出,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
吏曹參判趙啓昇疏曰,伏以羲曜莫淹,朔典且過,伏惟宸慕,益切皇瞿,臣於日昨,伏奉除旨,以臣爲吏曹參判者,臣拚命震懾,背汗及踝,莫審屆泊之所也。夫設官分職,何莫非天工人代,而六官之列最重,選部貳參之責,非比他司。若其權衡人才,黜陟官方,任國家激揚之政,關治敎汚隆之機,雖專管於長僚,參論臧否,與聞通塞,即亦亞卿之職耳。是以地望之峻,掄揀之愼,有不可人人而冒據也㫼矣。歷觀先輩,雖淸名雋裁,爲一世所推,藻鏡足以甄流品,雅望足以鎭浮囂,尙且却顧退讓,臣是何人,乃敢晏然固有,冒焉自居哉?臣本家世寒素,姿性顓憃,百不猶人,一無名藝,而釋褐四十餘年,厚蒙四聖朝湛恩汪澤,節次推遷,輥到卿班,筲量屢玷於器使,線技蔑效於綠報,心常愧恧,若隕淵谷。今此新除,職任綦重,尤萬萬非如臣貿昧所可放怫者,而誠亦寢夢之攸不到也。當此一初之元,化理維新,英俊彙政,舊硏新剡,群彦林立,而今乃擧以卑之於如臣無似,弗少留難,未敢知聖明何所取,而有此誤恩也。顧臣楡景漸邁,薪憂恒多,榮途一念,灰冷,久矣。杜門深蟄,罕與人接,班綴之間,名面各知,政注之中,資格莫辨,則如是而尙可擬議於是職,稱塞其萬一乎哉?不衷之譏,過福之烖,猶屬臣身,固無足恤,其於玷名器而累聖簡,所關非細,參倚已熟,蠢動無路。迺者開政,有命納牌阻望,冒悚包羞,祗肅恩命,而其在廉維,不宜蹲冒,玆敢罄暴衷懇,仰瀆崇嚴。伏乞聖慈,俯賜鑑諒,仰稟東朝,亟賜鐫改,俾重公器,以安私分焉,臣無任云云。答曰,省疏具悉。卿其勿辭行公。
上在昌德宮。停常參·經筵。
宋熙正,以都總府言啓曰,今日內三廳武兼禁軍及軍兵等,中日習射技放,請出標信。傳曰,知道。
李京鎬啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
宋熙正啓曰,假注書金永奭,時無職名,令該曹,依例付軍職,冠帶常仕,何如?傳曰,允。
以校理姜長煥牌不進罷職傳旨,傳于金世鎬曰,只推,傳于宋熙正曰,呈告禮判許遞,前望入之。
禮曹判書前望入之,趙獻永落點。
李京鎬啓曰,行大司憲申錫愚,執義金奭鎭,掌令權魯淵,持平李炳敎·任孝直牌不進,掌令金博淵在外,監察茶時之意,敢啓。傳曰,知道。
以執義金奭鎭,掌令權魯淵,持平李炳敎·任孝直,司諫任冕鎬,獻納李守曾,正言李明應·金奎弘牌不進罷職傳旨,傳于李京鎬曰,只推,以慶尙監司徐憲淳狀啓,陜川郡民家失火事,傳于兪晩源曰,聞甚矜惻,元恤典外,別加顧助,卽爲結構奠接之方,廟堂措辭,分付。
李京鎬,以議政府言啓曰,卽見別兼春秋趙定燮所啓,則以爲奉化縣覺華寺,卽太白史閣之守護大刹也。年久頹廢,僧徒渙散,其修葺之方,令廟堂從長稟處事,批旨依爲之事,命下矣。向來赤裳山城史庫守護寺刹,旣有所許施者,而覺華比安國較大矣。空名帖四百張,成出下送於本道監營,收取財力,凡係公役,使監營及本邑,主管檢察,何如?傳曰,允。
又以議政府言啓曰,犯逋船主展百日督捧之處分,我慈聖至仁渥澤也。伊後幾日,有三數漢畢納者,彼蠢且頑,亦能知感激憚戢,而第念今玆收刷,雖或可恕,前此虧欠,未可遽貸,已畢納三漢,竝施減死定配之典,何如?傳曰,日前慈聖處分,實出於好生之德,而爲其公穀竣捧之意也。今此三漢之先卽畢納,可見知戢奉令,有足以將功贖罪,特爲放送,此後諸囚中復若有如此了納者,則一體分揀,而又或有頑拒延拖,至及於更限百日之外者,當用一律之意,更加嚴飭,另爲督捧事,分付各衙門。
又以弘文館言啓曰,校理姜長煥,旣有只推之命,卽爲牌招察任,何如?傳曰,允。
又以禮曹言啓曰,今十一月初六日永恩府院君小祥日,大妃殿望哭除服儀註,卽爲書入大妃殿之意,敢啓。傳曰,知道。
刑曹啓目,粘連坡州牧成承鎬獄事,證犯相符,痕損俱著,莫重者獄,非以片言可折,已斷之案,何敢遽議惟輕,依前訊推,期於取服,何如?判付啓依允。
上在昌德宮。停常參·經筵。
李京鎬啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
金世鎬啓曰,假注書李裕承,身病猝重,勢難察任,今姑改差,何如?傳曰,允。
李裕承改差,代以李容萬爲假注書。
李京鎬啓曰,行大司憲申錫愚,執義金奭鎭,掌令權魯淵,持平李炳敎·任孝直牌不進,掌令金博淵在外,監察茶時之意,敢啓。傳曰,知道。
以執義金奭鎭,掌令權魯淵,持平李炳敎·任孝直,司諫任冕鎬,獻納李守曾,正言李明應·金奎弘牌不進罷職傳旨,傳于李京鎬曰,只推。
金世鎬,以加上尊號都監儀軌廳都提調意啓曰,本都監儀軌,今已修整,奎章閣所上件,繕寫粧纊以入,而春秋館·禮曹件,移送留上,太白山·五臺山·赤裳山城三處史庫件,入送藝文館,待後曝曬,一體分上之意,敢啓。傳曰,知道。
又以議政府言啓曰,頃以湖西災結加請狀啓二千結,覆啓加劃矣。卽見該監司申檍狀啓,則復陳依災不足之狀,仍請未蒙頉舊災九千八百三十六結四十七負九束,特爲準劃,已劃之今災二千一百結外,亦爲優劃,舊災査覈一款,許令寬限,今年結案磨勘後擧行事,竝請令廟堂稟處矣。昨年災傷,爲今年膏腴,今年膏腴爲明年災傷,則一入災傷,遂成謄傳,是豈事理也?況近萬結之多,一切因循,大非核實之政,此弊不革,法將安用?然事有令前令後,今以積久循襲,不有覈正,直歸之還起,亦非平允之義,事目外倂前劃一千結,以舊災姑爲劃給,新災名色,一倂勿施,査陳還起,自今冬爲始,到底剋核,以實登聞之意,姑先行會,何如?傳曰,允。
又以禁衛營言啓曰,本營軍色從事官南一愚,身病甚重,勢難察任,今姑改差,何如?傳曰,允。
義禁付啓目,前假注書睦承錫原情云云,傳旨內,辭緣泛稱遲晩,刑推得情,何如?判付,啓除刑推議處爲良如敎。
上在昌德宮。停常參·經筵。
夜自四更至初六日開東,灑雨下雨,測雨器水深四分。
藥房提調趙獻永,副提調趙寧夏啓曰,伏未審日間聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
大妃殿進御二錢重人參粟米飮,自今日一貼式限二貼煎入事,榻前下敎。宋熙正啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
兪晩源啓曰,議政府郞廳來言,今日賓廳日次,而領議政趙斗淳,無時急稟定事,左議政李裕元,右議政任百經,有身病不得來會云矣,敢啓。傳曰,知道。
又啓曰,假注書李容萬,時無職名,令該曹依例付軍職,冠帶常仕,何如?傳曰,允。
傳于宋熙正曰,自明日勸講爲之。
兪晩源,以吏曹言啓曰,驪州牧使洪鍾華呈狀內,矣身省掃事,受由上京,矣身病猝重,萬無還官之望,卽速入啓遞改云,其身病旣如是,則有難强令還任,罷黜,何如?傳曰,允。
大王大妃殿,傳于宋熙正曰,前驪州牧使洪鍾華,卄載爲吏,治績茂著,予所嘉尙,厥惟久矣。黃州牧使尹周鎭,自夫再任之後,捐廩補弊,幾成完局云,今此兩人,雖謂之西京循良,未爲過語,不可無示意之擧,洪鍾華同副承旨除授,尹周鎭特爲加資。大王大妃殿,傳于宋熙正曰,生民休戚,專係守令,守令黜涉,專係道臣,朝家之嚴殿最,一則爲生民也,二則爲生民也。未知近日道臣,果皆領會此義否乎,守令賢否,予亦有種種入聞者,如是申飭之後,萬一草草了當,不之對揚朝令,則是負國也。象魏在彼,太阿在手,自廟堂將此辭意,嚴加提飭。
宋熙正啓曰,新除授同副承旨洪鍾華,方在罷散中,以前任驪州牧使,亦在解由未出中,何以爲之?敢稟。傳曰,敍用勿拘。又啓曰,同副承旨洪鍾華卽爲牌招,何如?傳曰,允。
傳于宋熙正曰,召對爲之。
宋熙正啓曰,行大司憲申錫愚,執義金奭鎭,掌令權魯淵,持平李秉敎·任孝直牌不進,掌令金博淵在外,監察茶時之意,敢啓。傳曰,知道。
以執義金奭鎭,掌令權魯淵,持平李炳敎·任孝直,司諫任冕鎬,獻納李守曾,正言李明應·金奎弘牌不進罷職傳旨,傳于宋熙正曰,只推。
洪鍾華,以吏曹言啓曰,贈諡文穆公李潭延諡,定行於今十一月初十日京畿驪州地鄕第云矣,敢啓。傳曰,知道。
又以司僕寺一二提調意啓曰,水原監牧官高泳鎭,身病猝重,呈狀乞遞,今姑改差,何如?傳曰,允。義禁府啓目粘連,向前睦承錫亦筵奏擧條,不卽書入,雖緣疎漏,難免溺職,以此照律,何如?判付啓依允。
甲子十一月初五日申時,上御觀物軒。召對入侍時,參贊官宋熙正,侍讀官吳俊泳,檢討官李鍾正,檢校待敎洪承億,假注書李容萬,記注官任膺模,別兼春秋李冕光,各持小學第二卷,以次進伏訖。上曰,史官分左右。上曰,上番讀之。俊泳讀,自官怠於宦成,止右通論。上曰,釋義。俊泳釋義及註解訖。上曰,下番讀之。鍾正讀奏釋義及註解訖。上曰,參贊官讀之。熙正讀奏釋義訖。上曰,閣臣讀之。承億讀奏釋義訖。上命授書算于俊泳,仍讀十遍訖。上曰,文義以次奏之。俊泳曰,此章以愼終如始爲言,如非成德君子,則誠有此弊矣。凡人之事之始也,皆以愼勤之心,及其事之終也。易有放惰之心,心之放惰,卽不存敬之所以致也。今此四者之中,官之怠,病之加,孝之衰三字,非不峻言,而至如禍生於懈惰之時,特言禍字,尤可見深戒之意,若臨事之際,敬心常存,則焉有懈惰之患矣?鍾正曰,此上下章,皆禁戒之辭,而至如不肯事賢,尤所當戒者也。大抵侮慢自賢,而謂莫己,若妄自尊大,而厭其勝己,則此是下品之不足與論於進脩之工也。若夫聖人之德,則愈尊而愈卑,愈貴而愈恭,乃至有若無而實若虛,故以能問於不能,以多問於寡,見善如不及,見聖若不及,以致於德崇而業廣矣。熙正曰,今此御講之三章,句語無非裕言至論,而愼終如始四字,最爲緊要於進修之工也。下段中切磋不舍之意,卽以工匠治骨之事,取譬於爲學之道也。以工匠至微之類,旣切且磋,益求其精,況帝王之學,君子之道,豈不以切磋爲期,必造精微之域哉?伏願體念焉。承億曰,參贊官已爲備陳仰奏,臣無容更達矣。上曰,自明日勸講爲之。仍命史官就座,又命退,諸臣以次退出。
上在昌德宮。停常參·經筵。
自開東至申時,灑雨下雨,測雨器水深五分。
卒永恩府院君小祥後,大妃殿,藥房口傳問安。答曰,罔極。內閣·政院·玉堂·朝廷二品以上·六曹堂上單子問安。答曰,罔極。
李京鎬啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金世鎬啓曰,同副承旨洪鍾華,年限已過,何以爲之?敢稟。傳曰,勿拘。
備忘記,開城府留守李承輔下直,長弓一張,長箭一部賜給。
金世鎬啓曰,假注書金永奭,身病猝重,勢難察任,今姑改差,何如?傳曰,允。
金永奭改差,代以李承臯爲假注書。
李京鎬啓曰,行大司憲申錫愚,執義金奭鎭,掌令權魯淵,持平李炳敎·任孝直牌不進,掌令金博淵在外,監察茶時之意,敢啓。傳曰,允。
以執義金奭鎭,掌令權魯淵,持平李炳敎·任孝直,司諫任冕鎬,獻納李守曾,正言李明應·金奎弘牌不進罷職傳旨,傳于李京鎬曰,只推。
李京鎬,以都總府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以禁衛營言啓曰,本營哨官池友淵,身病猝重,勢難察任,改差,何如?傳曰,允。
義禁府照目粘連,前假注書睦承錫矣,本府議啓內筵奏擧條,不卽書入,雖緣疎漏,難免溺職,以此照律罪,笞五十收贖,解見任別敍私罪,奉敎依允爲旀,功減一等爲良如敎。
敎開城留守李承輔書。王若曰,漢三輔同隷馮翊,眷彼五百年舊基,宋兩京留治分司,誰是二千石良吏?玆撤東班卿月,俾作西都福星。言念畿甸陪京,最重松嶽名府。左背鵠嶺,右吭靑石,秦崤函之天設金湯,直通龍灣,橫帶碧瀾,齊海岱之都會輻湊。驛路燕節之所嘗來往,奚但有供億之煩?駔儈商旅之莫不交通,果難任剸理之責。惟卿副提學士,宗正卿班,勗家訓於城南,菀有古宰相德望。試吏才於關北,尙誦賢太守政聲,良由識該而見明,黑頭躋緋金之列,況又外溫而內確,素心抱氷玉之淸。玆授卿以開城府留守兼管理使,卿其益勉圖報之誠,克體委寄之重。於戲,竹橋駐節,奬風聲於千秋,花潭褰帷,採絃歌於一代。故玆敎示,想宜知悉。副應敎兪初煥製進
甲子十一月初六日巳時,上御觀物軒。勸講入侍時,領事李裕元,講官洪鍾序,參贊官洪鍾華,侍讀官吳俊泳,假注書李容萬,記注官崔奭奎,別兼春秋洪遠植,各持小學第三卷,以次進伏訖。上曰,史官分左右。裕元進前奏曰,冬雨如夏令,日候極不調矣,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,伏聞自內入診醫官言,則間有感候云矣,數日間,則何如?上曰,尙有餘祟矣。裕元曰,湯劑不必更進,而愼攝風寒,深加節宣,區區之望也。上命大臣就座,上誦前受音一遍訖,鍾序讀,自孔子曰君子,止以訓蒙士,釋義註解訖,上命授書算于鍾序,仍讀十遍訖,鍾序還納書算。上曰,此章曰,不敬其身,是傷其親也,毁傷其身爲傷親,則其行實之毁傷,亦傷其親也,何不言乎?鍾序曰,此果有先儒之論矣。虧損其行,甚於毁傷其身之傷其親也。敬其身者,所以敬其親也。身固吾有,而性氣受之於親,吾之身卽親之身也。故孝經曰,身體髮膚,受之父母,不敢毁傷,曾所御講之文也,聖聰果記有否?上曰,記臆矣。鍾序曰,敬其親者,身體髮膚,猶不敢毁傷,況其行己乎?禮記曰,能敬其身,則能成其親,此孝經所云立身揚名,以顯父母之意也。上曰,此卽孝之終也,人子之孝此果最大矣。鍾序曰,聖敎至當矣。上曰,以顯父母者,使父母賢名,流傳于千百代之後也,孝豈有加於此者乎?裕元曰,誠如聖敎,萬萬欽仰,而以此篇觀之,敬莫如親,故首引尊親,卽敬身之本也。讀書之法,溫故知新,是古人之格語也。鍾序曰,此所以敬其身,以敬其親,爲人子之大孝也,敬字之義,是主一無適之謂也。正心工夫,先自敬字始矣,律身以禮法,言行動靜,毋或怠惰,這是敬也。自正衣冠尊瞻視之發於外者,以檢束自持,然後中心執一,動輒中禮,此在委巷士庶自修之工,亦當勉勉於此,況帝王之學乎?詩傳讚頌殷湯之德,曰聖敬日躋,周文王之德,曰於緝熙敬止,此兩聖主盛德至行,不可勝記,而必以敬字讚頌,蓋人主之德,莫盛於敬矣。仍奏曰,小學第一二卷,次第畢講,大小臣民,私相欣告,以聖德之勤孜將就,爲萬萬慶祝,而溫故之工,必加省於前所講讀之冊子,然後知行,可以兼備,昔者我太宗大王,畢講大學一卷,敎筵臣金科曰,始知學問之工,有益於己也。金科曰,是故經筵官,將陳賀來待矣。太宗敎曰,非知之難,行之惟艱,待予能行,賀之未晩,了一冊何足賀乎?大哉王言,此可爲我殿下繼述之法矣。讀書者,欲其知而行之,舊讀不爲溫繹,則其何以能行乎?明倫編之下,承之以敬身篇者,其義有在,蓋不能敬身,無以明倫也。編書次序,皆有古賢深意,徹上撤下之工,尤不容不理會舊讀矣。今日臨講,始下工於第三卷,故有此仰達矣。裕元曰,熟習前卷,毋忘舊讀焉。上曰,當溫習前卷矣。俊泳曰,夫人之身體髮膚,受之父母,父母之遺體,其敢毁傷乎?故君子之敬其身,卽敬其親之義也。孝於親者,其不本乎敬哉?身之於親,猶木之有枝,苟或惰其四肢,則必至於傷其本,其本若傷,則其可謂人子之道乎?所以持身之際,必謹必戒,無所不敬,卽是事親之大節也,聖人之垂訓者,若是其至大。鍾華曰,講官·儒臣,備陳文義,臣無容更達矣。上掩卷仍敎曰,玉堂書陳古事曰,世宗大王,四更就寢,未明招接廷臣,其勤與勞,可以仰想矣。鍾序曰,列聖朝勤政,類多如此,古之視事,必自未明,故延接臣隣之時,必設庭燎矣。非但勤政如是,夙興夜寐,亦學問中大用力處也。裕元曰,昧爽丕顯,成湯之事也。大抵夙興夜寐,無非敬字上工夫,則今此敬身篇,亦可見先王丕顯之政矣。鍾序曰,向來玉堂書進古事中,周宣王聽諫勤政,卽此義也。宣王以周家中興之哲辟,修行勤政,必無怠懈之理,而固一日之適然晏起,至有王后之脫簪以諫,古帝王早起勤政,可知矣。上曰,曾聞古有親耕親蠶之事,然乎?鍾序曰,王后則親蠶,人君則親耕,王后之親蠶,爲供宗廟之祭服,人君之親耕,爲備宗廟之粢盛,皆出於敬祖宗之義也。裕元曰,親耕·親蠶,古昔帝王家盛事,而今廢不行矣。上曰,我朝亦有是法乎?鍾序曰,然矣。我朝有蠶室,乃親蠶之所也,又有東·西籍田,卽親耕之所也。列聖朝多有行之矣。上命史官就座,又命大臣先退,又命退諸臣,以次退出。
上在昌德宮。停常參·經筵。
金世鎬啓曰,來十一日,朝參日次矣,敢稟。傳曰,停。李京鎬啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
金世鎬啓曰,左副承旨宋熙正,今日不爲仕進,卽爲牌招,何如?傳曰,允。
李京鎬啓曰,假注書李承臯時無職名,令該曹依例付軍職,冠帶常仕,何如?傳曰,允。
又啓曰,行大司憲申錫愚,執義金奭鎭,掌令權魯淵,持平李炳敎·任孝直牌不進,掌令金博淵在外。監察茶時之意,敢啓。傳曰,知道。
以執義金奭鎭,掌令權魯淵,持平李炳敎·任孝直,司諫任冕鎬,獻納李守曾,正言李明應·金奎弘牌不進罷職傳旨,傳于李京鎬曰,只推。
以左副承旨宋熙正牌不進罷職傳旨,傳于李京鎬曰,只推。
傳于李京鎬曰,臺諫竝許遞,前望入之。
臺諫前望入之,大司憲任百秀,大司諫李源祚,執義張世容,司諫李奎夏,掌令朴昌壽·洪正圭,獻納兪初煥,持平李彙松·金亮淵,正言李鍾正·李根秀落點。
甲子十一月初七日巳時,上御觀物軒。勸講入侍時,講官李㘾,參贊官金世鎬,檢討官李鍾正,假注書李承臯,記注官宋宅薰,別兼春秋洪遠植,各持小學第三卷,以次進伏訖。上曰,史官分左右。上誦前受音一遍,上開卷,㘾讀,自丹書曰,止安安而能遷,仍釋義註解訖,上命授書算于㘾,仍讀十遍訖,㘾還納書算。仍奏曰,敬之一字,爲此篇之宗旨,故以孔子曰無不敬者首弁者,以敬爲修身之本也,怠者敬之反,義者欲之對,而義是天理之公,欲是人欲之私,則所貴乎道者,充擴存遏,而從欲而治,大舜之所欲,而以其精一之道心,致夫薄海之化也。端儼其容貌,安舒其辭氣,則功效所及,百姓又安,此與大學首章明德新民相同也。驕傲喪德,故曰不可長,縱欲敗度,故曰不可從,而虞書有曰不自滿假,罔淫于樂,是乃聖德之交勉,而爲人上者,所當深察也。上曰,雖善爲之事,恒若不善,是乃君子修己之道也。豈可自以爲善乎?㘾曰,聖敎至當矣。凡人之情,褻狎則易忽而必慢之,威尊則易畏而必愛之,所愛則是陷於私情,而能知其惡,所憎則易入於怨惡,而能知其善,積而能散,則分人以財之義也,安而能遷,則舍己從人之道也。上曰,此二章第一難解也,㘾曰,大抵修身之要,以敬爲主,而成湯之躋敬,文王之緝敬,亦不外是,後世人主可不鑑法哉?上曰,豈徒人君,雖天子當如是也。㘾曰,聖敎切當矣。日前肅朝故事,善惡圖八字,善可鑑而惡可戒,伏願留神焉。上曰,毋不敬至安民哉之言,何義也?㘾曰,敬者主一之謂也,敬心而持身,敬身而處事,則凡百事爲,無不精一,而治效及民,民安樂矣。鍾正曰,此篇專言持身以敬之義,蓋敬者,主一無適之謂也。修己之工,莫先於敬,凡於日用事爲之間,不有怠慢,動作周旋之時,克盡謹愼,則德立而行成,入可以事親,出可以事君矣。是以禮經首章,特揭無不敬三字,經禮三百,曲禮三千,可以一言蔽之也,故君子之修道也,無事不敬,無處不敬,則其效,至於國治而民安矣。敬字上,尤宜反覆玩究也。世鎬曰,武王踐祚三日,問藏之約,行之得之道,尙父曰,黃帝·顓頊之道在丹書,因以進之,王退以爲戒,書於席之四端及几·鑑·盤·楹·帶·屨·觴·豆·弓·矛,各爲銘以自警,蓋此章所云敬勝怠義勝欲,上下兩句語,文勢交互相對,而敬勝怠主心,義勝欲主事,所以分言之也。畢竟義敬相須,如鳥兩翼,如車兩輪,廢一則德不可成,故千古聖訓,不出敬義二字,雖以武王之聖,尙以此爲戒,況後世人辟,曷不以爲鑑法也哉?伏願深加澄省焉。上掩卷。上曰,玉堂故事中英宗朝,每當風雨不時,則恒用憧憧,豈非聖德乎?㘾曰,聖敎切當矣。孔子之迅雷風烈必變,其敬天之意也,而敬天畏天,人君之至道也。昔我英廟,憧憧於乖和之時,益出敬畏之盛德,伏願殿下,仰體而懋玆焉。鍾正曰,大風雨及乖和時,雖夜必整冠而自警,至於弊紙上,如有天字,卽爲淨洗,卽我英廟朝盛德至意也。人君之道,莫大於敬天,伏願殿下,鑑法於玆焉。上命史官就座,仍命退,諸臣以次退出。
上在昌德宮。停常參·經筵。李京鎬啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。金世鎬啓曰,同副承旨洪鍾華,今日不爲仕進,卽爲牌招,何如?傳曰,允。傳于金世鎬曰,柑製明日,通方外爲之,試紙用大好紙,仁政殿命官爲之。金世鎬啓曰,假注書李容萬,身病猝重,勢難察任,今姑改差,何如?傳曰,允。李容萬改差,代以趙晩和爲假注書。金世鎬啓曰,前望修正,何等審愼,而朝籍所無之李彙松姓名,誤爲書入於臺諫前望,以至落點,事未前有,極爲未安,原前望,今方改修正以入,而臣之矇未覺察,不勝惶悚,堂上不可無警,推考,何如?傳曰,允。該掌書吏,移送秋曹定配。臺諫前望入之,持平閔禹世落點。又啓曰,新除授持平閔禹世,以前任始興縣令,方在解由未出中,何以爲之?敢稟。傳曰,勿拘。又啓曰,持平閔禹世,一體牌招,何如?傳曰,允。李京鎬,以弘文館言啓曰,修撰李根秀,副修撰李鍾正,移拜正言,兪初煥移拜獻納,下番闕直,事甚未安,修撰吳德泳,卽爲牌招入直,何如?傳曰,允。宋熙正啓曰,今此試官望中,時無職名人,令該曹口傳付軍職,何如?傳曰,允。金世鎬啓曰,故承旨金在敬,曾經二品實職,卒逝後弔祭致賻單子,例自禮曹擧行,而吏曹,誤以身死單子,月前入啓,已爲別致賻判下矣。本院之初不覺察,不勝惶恐,而事未前有,萬萬未安,原單子勿施,當該堂上,不可無警,推考,何如?傳曰,允。李京鎬啓曰,行大司憲任百秀,掌令朴昌壽·洪正圭,持平閔禹世牌不進,金亮淵在外,執義未差,監察茶時之意,敢啓。傳曰,知道。以司諫李奎夏,獻納兪初煥,掌令朴昌壽·洪正圭,持平閔禹世牌不進罷職傳旨,傳于李京鎬曰,只推。以同副承旨洪鍾華牌不近罷職傳旨,傳于李京鎬曰,只推。宋熙正以議政府言啓曰,星州牧使金俊根,本道狀罷之後,還到中路,始承恩仍之命,而聞其身病,屢朔沈重,萬無還任之望云,該邑事勢,轉難收拾,爲先罷黜,其代毋論文蔭武,勿拘資級,口傳各別擇差,使之當日辭朝,給馬下送,何如?傳曰,允。星州牧使之代,以咸平縣監南羲重除授,使之罔夜赴任,下納刻期準捧事,自廟堂別關申飭,咸平之代,前郡守尹宗儀除授,使之給馬罔夜下送。吏曹口傳政事,星州牧使單南羲重除授事承傳。吏曹口傳政事,咸平縣監單尹宗儀除授事承傳。李京鎬,以實錄廳總裁官意啓曰,本廳郞廳張世容·李鍾正·李根秀,見帶臺職矣。職務相妨,所帶臺職,今姑許遞,仍令該曹口傳付軍職,使之察任,何如?傳曰,允。兵曹口傳政事,副司果張世容·李鍾正·李根秀·任孝直,以上竝單付。宋熙正,以司饔院監膳提調意啓曰,今日供上生鮮,體小腐傷,屢次點退,使之改色,與前無異,雖不得不捧入,而該貢人等所訢內,江水凝冷,捉得無路,限捉得間,願以活鷄代封云矣。在前如此之時,曾有稟旨代封之例,而莫重御供,自下不敢擅便,惶恐敢啓。傳曰,知道。代封。又以禮曹言啓曰,卽接宗廟署所報,則明日柑製試取時,本署官員,俱爲觀光云矣,依定式,本曹佐郞張仁澤,假官差送,以爲代直後,赴試之地,何如?傳曰,允。又以禮曹言啓曰,卽接景慕宮官員所報,則明日柑製試取時,本宮官員,俱爲觀光云矣,依定式,假官一員,令吏曹以成均館官員口傳啓下,以爲代直後,赴試之地,何如?傳曰,允。又以承文院都提調意啓曰,院寫字官預差,訓長李德鉉有頉,代以副司果李元謨差下,使之勸奬之地,何如?傳曰,允。又以兵曹言啓曰,今日禁軍祿試射時,騎芻當依定式試取,而馬路氷滑,勢難騎射,以柳葉箭一巡,代行之意,敢啓。傳曰,知道。又以兵曹言啓曰,禁軍春夏等祿試射時,柳葉箭沒技人,別單書入之意,敢啓。傳曰,知道。又以御營廳言啓曰,本廳軍色從事官李載冕,身病甚重,勢難察任,改差,何如?傳曰,允。李京鎬,以義禁府言啓曰,明日柑製,通方外爲之時,本府都事皆爲赴擧,只有武都事一員,當直入直,而本府入直公事,回公都事及仁政門·光範門·崇範門禁亂都事,無以推移,假都事五員,令該曹口傳差出,以爲分排擧行之地,何如?傳曰,允。又以刑曹言啓曰,承政院啓辭內,前望修正,何等審愼,而朝籍所無之李彙松姓名,誤爲書入於臺諫前望,以至蒙點,事未前有,極爲未安,原前望,今方改修正以入,而臣之矇未覺察,不勝惶悚,當該堂上,不可無警,推考,何如?傳曰,允。該掌書吏,移送秋曹定配事,命下矣。謹依傳敎,吏曹該掌書吏李奭鉉,黃海道遂安郡定配所,卽爲押送之意,敢啓。傳曰,知道。
甲子十一月初八日巳時,上御觀物軒。勸講入侍時,講官朴珪壽,參贊官李京鎬,侍讀官姜長煥,假注書李承臯,記注官宋宅薰,別兼春秋洪遠植,各持小學第三卷,以次進伏訖。上曰,史官分左右。上誦前受音一遍,上開卷。珪壽讀,自臨財毋苟得,止不可棄也。仍釋義及註解訖。上命授書算于珪壽,仍讀十遍訖,珪壽還納書算。上曰,使民,何以謂如承大祭也?珪壽曰,大祭,致敬之事也,使民雖容易,而至難至愼者也,是以有如承大祭之訓矣。上曰,無民,何以爲君乎?珪壽曰,至當矣。出門如見大賓,使民如承大祭,此兩句語,主敬之謂也。出門似無相敬,而今乃如見大賓,使民易於輕忽,而今乃如承大祭,皆是持身以敬之道也。身所不欲當之者,亦勿加之於人,是乃推己及物之道,是所謂恕也,敬以持己,恕以及人,此爲要旨也。大抵人之稟性於天,未有不善,而輒爲外物所移者,目之所視,耳之所聽,居其最先,且以小事譬之,奢麗之色,玩好之物,來到於目,則雖或知其非禮,而中心爲之動焉。街巷之雜歌,閭里之俚語,來到於耳,則雖或知其非禮,而中心爲之動焉,此皆自外而至者也。言語與動作,又是自我而發者也。凡此四者,皆能非禮勿行,則視聽言動,無一事不中於禮矣,此非但士君子修身爲學之工也,人主之發於政令施措之間者,若能推此敬身之工,無一事不中於禮者,則天理流行之效,充滿天地矣。此當爲何許世界,其爲可喜可樂,豈有加於此者乎?伏願聖明,懋哉懋哉。長煥曰,小學之書,備載修身之大法,而治國之道,亦在其中矣。顔子王佐之才,故孔子,敎之以克己復禮,天下歸仁之道,而此謂非禮勿視聽言動者,克復之條目也。非禮者,一己之私欲也,蓋人心之全德,莫非天理之所爲,而亦不能無人欲之私以害焉,故必有以勝其私欲,而復於禮,則事皆天理,而本心之德,復全於我,雖以天下之大,而無一人不歸吾之仁者,斯乃聖王篤敬而天下平之事,且顔子亞聖也,而尙能用工於克復之訓,成就王佐之才,況我殿下,以上聖之姿,處聖王之位,可不汲汲篤敬於復禮之工,成就堯·舜之大業乎?蓋此克復之訓,是聖賢傳授心法切要之旨,而程子四勿箴,尤爲發明親切,爲後世聖學之指南,伏願殿下,書揭此箴於座右,常目觀法,則必當默契於聖衷,裨益弘多矣。京鎬曰,講官·儒臣,已爲詳陳,臣無容更達矣。上掩卷。上曰,昨日肅廟故事中,史記箕子事,甚盛德之聖也。長煥曰,箕子殷之父師,而世稱箕聖人也。殷亡東來,都於平壤,禮樂文物,一遵中華,故稱之以小中華也。上曰,箕子之聖,如孔子乎?珪壽曰,箕子,殷紂之諸父也,紂爲無道,殷祚將傾,箕子憂而佯狂,又有封之庶兄微子者,抱祭器而去之。比干亦殷之王子,守正而死之。上曰,諫而然乎?珪壽曰,然矣。天下歸周,箕子東來,與其同來者,定都平壤,蓋此時東方儀文未備,爲一夷邦矣。箕子爲國,敎化大行,禮樂彬郁,與華略同,故稱之以小中華,至今平壤外城,有箕子所劃之井田,畦塍方直,井井如棋局,居民尙此耕農,城北有箕子墓,而又建崇仁殿,置官享祀,朝家之崇奉如是矣。上命史官就座,仍命退,諸臣以次退出。
上在昌德宮。停常參·經筵。
李京鎬啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,同副承旨洪鍾華,今日不爲仕進,卽爲牌招,何如?傳曰,允。
趙晩和有頉,代以南錫淵爲假注書,洪鍾華啓曰,假注書南錫淵,時無職名,令該曹依例付軍職,冠帶常仕,何如?傳曰,允。
傳于李京鎬曰,讀券官金大根爲之。
傳于洪鍾華曰,俄於講筵,聞玉堂姜長煥之言,則永同倅事,果如其言,誠萬萬痛駭,渠以是家之人,不念世受之恩,有此僨誤,至於入聞之境,尤庸慨惜,然而以査丁査結,致有鬧端,則巡營必當詳知,此與掊括有異,而此乃一邊之言也。以今日筵說,自廟堂知委本道道臣,詳査以聞,而如或循私掩護,以致爽實,則公法自在,責有所歸,以此措辭行會。
以公忠監司申檍狀啓,藍浦縣監兪邦柱,莅任三朔,爲政廉明,大小惜去,相率呼籲,特爲仍任事,令廟堂稟旨分付事,傳于洪鍾華曰,瓜期已滿,衆民願留,至有狀請,可知其治績之茂著,深庸嘉尙,特爲一瓜仍任,內下鹿皮一令,長弓一張,筒箇一部,以示表奬之意。
李京鎬啓曰,行大司憲任百秀,掌令朴昌壽·洪正圭,持平閔禹世牌不進,金亮淵在外,執義未差,監察茶時之意,敢啓。傳曰,知道。
以可諫李奎夏,獻納兪初煥,掌令朴昌壽·洪正圭,持平閔禹世牌不進罷職傳旨,傳于李京鎬曰,只推。傳于金世鎬曰,柑製賦居首三下幼學趙慶鎬,之次三下生員趙準夏,竝直赴殿試,之次草三下幼學金益健,直赴會試,之次次上童蒙丁大莢,給二分,之次次上幼學邊景勳,給一分,之次次上幼學兪致愚等五人,各奎章全韻一件賜給。
傳于金世鎬曰,入格儒生明日待令。
洪鍾華,以吏曹言啓曰,孟山縣監柳承根呈狀內,矣身以覲親事,受由上京矣。親病沈重,萬無離側還官之望,卽速入啓遞改云,其親病旣如是,則有難强令還任,改差,何如?傳曰,此是善治守令也,當此之時,何可捨良手乎?安城郡守口傳相換。
又以吏曹言啓曰,孟山縣監柳承根,安城郡守金秉薰,相換事,命下矣。安城郡守金秉薰,以前任新寧縣監,方在解由未出中,何以爲之?敢稟。傳曰,勿拘。
吏曹口傳政事,孟山縣監柳承根,安城郡守金秉薰,已上相換事,承傳。
洪鍾華,以議政府言啓曰,卽見兩捕廳所報,則以爲秋冬之間,有賊徒明火,持兵槍,劫於畿邑村舍,遍及三道矣。其中七名,捕捉於楊根店幕,而諸族冒死格突,亂刺刀鎗,捕校趙雲純等,身被重傷,四面逐捕,竟逸其五賊,而賊招中申聖允·南學九·金基祚三漢,明是渠魁,而俱爲逃躱,同黨十二名,先爲分往於鐵原地,捉得七名,宋時佑·鄭興己·車君玉·李大烈·李永順·金明孫·朴大春,此異尋常賊盜,其所擬律,惟待處分,首捕譏校趙雲純·崔應煥,隨入揜打之,李明俊·金景烈·朴英昌,隨出隨捉之,石有連等五人,竝宜有褒賞之典爲辭矣。嘯聚徒黨,操持槍劍,劫掠之變,發於距京師一舍之近,明火賊之勿問首從,律文爲然,在囚七漢,竝出付軍門,大會軍民,梟首警衆,在逃諸漢,旣有姓名居住,令諸道鎭營,刻期發捕,以法從事,譏校之今此效勞,極爲嘉尙,作頭之趙雲純·崔應煥,竝善地邊將待窠差送,排外周旋之李明俊·金景烈·朴英昌賞加,其餘五人,無祿者·付祿者,令該廳從優施賞,何如?傳曰,允。
宋熙正,以備邊司言啓曰,火賊七漢,纔以用法之意啓稟,而廛房殺越之漢,于今幾日,未聞就捕之報,夫草莽姦宄,尙當勦殄之無遺,況此變怪,不翅爲禦人都門乎?左右捕將,爲先從重推考,使之刻期督捕,月前以外道竊發事,有所筵稟提飭,而畿湖·淸北,一向騷擾,討捕使之職,惟戢盜耳,盜之不戢,職於何用?監兵營之矇不察飭,越視而坐,上下頹弛,竝極寒心,更爲措辭行關,各別譏詗,期於撲熄,若或如前翫愒,傳聞不息,則管內竊發之討捕使,先罷後拿,不飭之監司·兵使,從重論警,何如?傳曰,允。
又以都總府言啓曰,今日入直內三廳武兼禁軍及軍兵等,當爲中日習射技放,而命官柑製相値,不得設行之意,敢啓。傳曰,知道。
又以訓鍊都監言啓曰,本局千總金箕錫,身病猝重,勢難察任,改差,何如?傳曰,允。
又以御營廳言啓曰,本廳中軍金永求呈辭下鄕,久曠可悶,今姑改差,何如?傳曰,允。
知事金炳國疏曰,伏以臣於衡詮之任,宜去不宜久冒,已悉前後控籲,而恩批鄭重,不敢言私,一日二日,迄此淟涊,止竟顚沛,可立而俟,果於臺諫前望錯書事,而臣之昏謬不職之狀,已和盤托出,蓋其前望入徹之時,臣之不能照檢,將安所逃其罪,而況朝籍所無之名,登諸奏御啓單者,此尤臣莫揜之失,而難貰之案,滿心惶恧,無說可恕,問備薄勘,猶不足以蔽其辜,玆敢臚實陳暴,用附自劾之義,伏望聖慈,入稟東朝,勘臣未盡勘之律,以警俱僚,以全微諒,千萬伏願,臣無任云云。答曰,省疏具悉。何必爲引?
甲子十一月初九日巳時,上御觀物軒。勸講入侍時,講官金炳學,參贊官宋熙正,侍讀官姜長煥,假注書李承臯,記注官宋宅薰,別兼春秋金炳翊,各持小學第三卷,以次進伏訖。上曰,史官分左右。炳學奏曰,第三卷開講之後,召對之命,間稍停閣,伏未知日候不調而然乎?上曰,間有感祟而然矣。炳學曰,小學一書,卽日用事物之間,不可斯須而廢之者也,伏願益加慥慥,莫曰今日不講,明日將講焉。若或如是,則非徒下情之抑鬱,聖工未至緝熙之域矣。上誦前受音一遍訖。炳學曰,自內多爲溫繹乎?上曰,溫繹矣。炳學曰,臣伏聞句讀之熟,有以仰揣矣,而此書非但爲作文字,廣見識而然也,善可鑑而惡可戒,將欲有功於出治之意也,伏願深加留神焉。上開卷,炳學讀,自忠信,止見得思義,仍釋義注解訖。上命授書算于炳學,仍讀十遍訖,炳學還納書算。上曰,雖蠻貃之邦行矣之義,凡人言行之忠信篤敬者,雖在蠻貃之邦,可行吾道之謂也耶?炳學曰,聖敎誠切當矣。長煥曰,言行者人心之發於外者,而君子之樞機,榮辱之所召也,以一人之身,而言忠信行篤敬,則可行於蠻貃之遠,言不忠信,行不篤敬,則難行於州里之近,判若二人,謬以千里,蓋極言忠信篤敬,不可須臾離也。易曰,君子居其室,出其善言,則千里之外應之,況其邇者乎?出其言不善,則千里之外違之,況其邇者乎?言行所以動天地者,此之謂也。上曰,色思溫貌思恭,何義也?炳學曰,色是顔色之色,貌是持身之貌,處尊貴之地,而對卑賤之人,若或矜莊而驕傲,則在下者,不敢盡其情,況處君師之位,莊嚴而不和,則直言難陳,而下情不達,苟能和色而待之,恭己而受之,萬善自至,而治道隆盛,故曰色宜溫,而貌宜恭也。熙正曰,君父之於臣子,長老之於幼少,若以莊嚴而接之,則上下易爲隔絶,情志無以流通,故顔色,必以溫和爲主,欲其導達群下之情也。下章亦有色容莊之文,此與溫字之義,似若不同,而當溫而溫,當嚴而嚴,卽隨時改容也。炳學曰,向者前卷畢講後,東朝至設冊禮,中外之情,莫不欣躍。昔我太宗朝畢講大學,筵臣欲獻賀,太宗朝敎曰,非知之艱,行之惟艱,待予能行,然後賀之未晩,大哉王言,可以垂訓於萬世,而今我殿下,已講小學第二卷矣,仰遵祖宗朝家法,深留聖念於知行之間,是臣區區所仰祝,而夫小學之爲書,有內外之分,本末之序,曰立敎,曰明倫,曰敬身,此三者,內也本也,稽古,所以摭往行而證之也。曰嘉言善行此二者,外也末也,於斯五者,沈潛反覆,以立敎·明倫·敬身三者,驗之於身,以嘉言·善行二者,推廣而實之,則修身·治國之要,捨此奚以哉?伏願懋哉。熙正曰,講官所奏,切實懇摯,深得其要,而自明倫以至于嘉言·善行,卽小學一部之要領,入學進修之次第也。上掩卷。炳學曰,講對切勿問斷,而雖召對之時,每於章句之疑晦,文義之微奥,必爲發問,與登筵諸臣,討論講磨,則其所裨益,當如何也哉?伏願益加留念焉。上曰,今年不勤講讀,而將欲行之於明年,則工夫漸至於懈怠,難望將就之效矣。炳學曰。聖敎若是切當,深體勉强之要,非但今日登筵諸臣之相顧慶忭,聖工日躋,萬姓咸戴,億萬年泰平無疆之休,實基於此矣。長煥曰,工夫不可少間間斷,貴在接續不已,故大禹惜寸陰,成湯日新又日新,以致德業之崇,治化之隆,如彼其盛,伏願日夕慥慥,勿致間斷焉。臣遐方下土之人也。伏聞閭巷民人,延頭擧踵,日夜所祝者,惟在殿下之聖學日就,德化大成,使吾民得爲堯·舜之珉,而共樂太平之世,擧切小須臾無死之願矣。炳學曰,人情安得不然?古語曰,上行下效,又曰上有好者,下必有甚焉者矣。聖學緝熙,日就光明,則八域含生之倫,孰不觀感而興起也哉?熙正曰,殿下每於講學之節,必以勤考爲本,聖學日就,令聞日彰,則八域臣庶,欣欣相告,咸擧自修之業,所以聖人之化,如風行而草偃也。上曰,玉堂居於何地乎?長煥曰,臣所居公忠道永同縣也。上曰,本倅之治何如,而民皆安業乎?長煥曰,聖敎之下,安敢不實對,而臣是此邑之人,官民之間,分義斯在,雖極惶恐,有不敢直對矣。上曰,詢問之下,何不直言乎?炳學曰,此儒臣此言,卽居是邦,不非其大夫之意也。熙正曰,爲其居民,語及於守土之官,誠亦難安矣。長煥曰,官民之間,如有善政,則固當仰對,而若無可稱之事,咫尺前席,豈可欺罔而稱譽乎?上曰,民以官政爲便乎否乎?長煥曰,民言之稱便,臣未之聞也。上曰,然則不善治可知也,永同倅,是誰也?炳學曰,判書吳取善之子健泳也。長煥曰,此倅赴任,適値民擾之時,有査丁査結之擧,故民間自致騷擾矣。炳學曰,守令之治,全在三政,近來外邑,多有軍結之弊,每於査丁査結之際,民情易致騷訛矣。上曰,然則民何以聊生乎?必有離散之弊矣。長煥曰,民旣騷擾,不無離散者矣。上曰,必有貪墨之弊矣。長煥曰,臣固未敢知也。上曰,民情可憫,何以爲生乎?如許吏治,豈可仍置?炳學曰,軍結査懲,雖致民言,此與貪墨有異矣。今若直下處分,儒臣不無以民告官之嫌,或以繡廉更探,又從他岐廣詢,得其虛實,更下處分,恐好矣。長煥奏曰,臣竊有仰達者矣。昨日本館所進故事,是抄出於謨訓輯要而書進矣。今伏聞前日已爲抄啓云,則此未免疊進之歎,臣等未及考據,有此疎忽,不勝萬萬惶悚,及今更爲書進他故事,何如?上曰,如此好言,屢見尤好,疊出何妨乎?不須更爲書進矣。上曰,仁宗朝六歲沖齡,有此聖德,豈不盛歟,而所以上仁字之諡乎?炳學等曰,然矣。長煥奏曰,昨日臣所陳文義中,以顔子四勿箴,書揭座右之意,有所仰達,而未承下敎矣。上曰,四勿箴在於何書乎?長煥曰,此箴是程子發明克復之義,極爲要切,而在於論語顔淵章章下矣。上曰,四勿箴書進,可也。仍命史官就座,又命退,諸臣以次退出。
上在昌德宮。停常參·經筵。
自人定至十一日開東,灑雨下雨,測雨器水深三分。藥房提調趙獻永,副提調趙寧夏啓曰,伏未審日間聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿,口傳問安。答曰,知道。
洪鍾華啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政趙斗淳,左議政李裕元,無時急稟定事,右議政任百經在外,不得來會云矣,敢啓。傳曰,知道。
傳于趙寧夏曰,入格儒生入侍。大王大妃殿,傳于宋熙正曰,孝文殿練祭後,順和宮除服,依王大妃殿例,更爲磨鍊以入。
宋熙正啓曰,記注法意,何等審愼,而昨日勸講入侍筵說,多有遺漏,亦未昭詳,至有改修正以入之命,事未前有,萬萬駭然,當該注書,所當重勘,而本院請推之外,無他可施之罰,何以爲之?敢稟。傳曰,推考。
洪鍾華啓曰,行大司憲任百秀,掌令朴昌壽·洪正圭,持平閔禹世牌不進,金亮淵在外,執義未差,監察茶時之意,敢啓。傳曰,知道。
以司諫李奎夏,獻納兪初煥,掌令朴昌壽·洪正圭,持平閔禹世牌不進罷職傳旨,傳于洪鍾華曰,只推。
兵曹,以李熙永爲御營中軍。
宋熙正,以左右捕盜廳言啓曰,謹依議政府草記批旨,明火賊七漢,出付軍門,梟首警衆事,允下矣。本廳在囚罪人宋時佑·鄭興己·車君玉·李大烈·李永順·金明孫·朴大春等七漢,出付御營廳之意,敢啓。傳曰,知道。
上護軍尹致定疏曰,伏以臣於詮職,冒叨屢朔,及其遞任也,恐有簿書之錯誤,其所憧憧,倍切於在任之時,果於日昨,以逝單之違例,至承問備,臣滿心悚恧無地自容,又於前望之有錯,矇未照檢,臣與今銓長,少無異同,罪實居先,尤何敢以遞職稍久,晏然若無失,爲倖逭之計也哉?敢陳短章,庸效自劾。伏乞聖明,俯賜鑑諒,仰稟慈旨,仍勘臣同罪未勘之律焉,臣無任云云。答曰,省疏具悉。何必爲引?
甲子十一月初十日巳時,上御觀物軒。勸講入侍時,領事趙斗淳,講官鄭基世,參贊官宋熙正,檢討官吳德泳,假注書南錫淵,記注官宋宅薰,別兼春秋金炳翊,各持小學第三卷,以次進伏訖。上曰,史官分左右。斗淳進前奏曰,日氣漸屆隆寒,聖體,若何?上曰,一樣矣。斗淳曰,寢睡·水刺之節,何如?上曰,一樣矣。斗淳曰,大王大妃殿氣候,何如?上曰,一樣矣。斗淳曰,王大妃殿氣候,何如?上曰,一樣矣。斗淳曰,大妃殿氣候,何如?上曰,一樣矣。斗淳就座,上誦前受音一遍訖,基世讀,自曾子曰,止謂之善行,仍釋義註解訖,上命授書算于基世,仍讀十遍訖,基世還納書算。上曰,所貴乎道者三,何義也?基世曰,日用之間,精粗本末,無往非道也,而君子之所貴者在此三字者,誠以修身爲治之本,實不可須臾離者也。日昨進講時,曲禮曰,毋不敬,儼若思,安定辭,安民哉,卽禮記曲禮中冠篇也。先儒之論,謂以此三句,如曾子所謂君子所貴乎道三,蓋言毋不敬,則動容貌,斯遠暴慢矣,儼若思,則正顔色,斯近信矣,安定辭,則出辭氣,斯遠鄙背矣。三者卽修身之要,爲政之本也。君子修己以敬,則其效至於安人安百姓矣。此等處,尤當推看而體念者也。上曰,正顔色斯近信矣,何謂也?基世曰,人之顔色,鮮得表裏如一,若或外飾,則色雖厲,而內則荏弱,故正顔色之時,以信實爲務者也。斗淳曰,俄者講官所奏表裏如一之語,卽近信之意也。上曰,斯遠暴慢,何謂也?德泳曰,道也者不可須臾離,而修身爲本,則此三者,以身行之者,故君子貴之,願體念焉。熙正曰,此篇以敬身爲主,故凡於敬身之節,無不該備言之,而容貌·顔色·辭氣,一身之尤最敬者也。動容而無粗厲放肆之擧,正色而有表裏如一之狀,出辭而非凡陋背理之言,則可謂儼然成德君子之道,無不敬也。上掩卷。上曰,昨日玉堂故事,正廟朝崇德節儉,是聖德事也。斗淳曰,正廟朝崇儉之節,尤爲今日監法之事也。上曰,日前善惡圖序撰進之敎,卽出於監善誡惡之義也。斗淳曰,爲善可法之見於經史者,作爲圖畫,常寓睿矚,繼述之盛擧,而其於歆慕跂及,大有進修之助矣。至若怠荒·嫚媟·猥雜,爲百世傳笑之事,雖不登諸繪寫,法其善,則惡自可誡。臣意則帝王盛德之可以爲法,非特八條,令儒臣更以幾許條增衍之,序文製述量,條目數爻,時原任大臣,時任曾經文任及講官列名,受點撰進,恐好矣。上曰,此等文字,愈多愈好,依所奏加抄以進,可也。斗淳曰,今此上下酬酢,當以筵說書入矣。上曰,以筵說爲之,而頒布朝紙,可也。上曰,史官就座。又命大臣先退,仍命退,諸臣以次退出。
甲子十一月初十日午時,上御重熙堂。入格儒生入侍時,左承旨趙寧夏,假注書南錫淵,別兼春秋金炳翊·李載冕,以次進伏。幼學趙慶鎬,生員趙準夏,幼學金益健,童蒙丁大莢,生員李宜文,進士金在容,幼學朴齊肯,以次序立階下訖。上曰,史官分左右。寧夏進奏曰,入格儒生中邊景勳等三人,不得待令,儒生使之次第陞堂,奏職姓名乎?上,可之。儒生趙慶鎬等,各奏職姓名訖。寧夏曰,儒生使之頒賞行禮乎?上,可之。儒生等行禮訖。上曰,直赴殿試二人,承旨出去,墨戲進退,可也。寧夏曰,招入院隷,使之進退擧行乎?上可之。寧夏出楹外,趙慶鎬·趙準夏,次第墨戲訖。寧夏曰,儒生,使之出送乎?上可之。上曰,史官就座。仍命退,諸臣以次退出。
上在昌德宮。停常參·經筵。
宋熙正啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。又啓曰,右副承旨李京鎬,今日不爲仕進,卽爲牌招,何如?傳曰,允。傳于洪鍾華曰,原任直提學金炳㴤,馳詣仁陵,奉審摘奸,仍留監察,仍詣獻陵,一體奉審以來。洪鍾華啓曰,假注書李承臯,身病猝重,勢難察任,今姑改差,何如?傳曰,允。李承臯改差,代以呂圭益爲假注書。以慶尙監司徐憲淳狀啓,淸道郡守金奭根,莅任四朔,爲治廉明,移拜海州判官,治發之際,大小民人,遮馬乞留齊訴,臣營經夜聒聒,本職仍任事,令該曹稟處事,傳于洪鍾華曰,治聲如是藹蔚,聞甚嘉悅。海州判官金奭根,還任淸道,使之許用營下履歷,淸道郡守成赫壽,海州判官除授,竝令該曹口傳單付。吏曹口傳政事,淸道郡守單金奭根還任事,承傳。宋熙正啓曰,行大司憲任百秀,掌令朴昌壽·洪正圭,持平閔禹世牌不進,金亮淵在外,執義未差,監察茶時之意,敢啓。傳曰,知道。以司諫李圭夏,獻納兪初煥,掌令朴昌壽·洪正圭,持平閔禹世牌不進罷職傳旨,傳于宋熙正曰,只推。以右副承旨李京鎬牌不進罷職傳旨,傳于洪鍾華曰,只推。以全羅監司鄭健朝狀啓,井邑縣民家失火事,傳于洪鍾華曰,當此冬節,民家之燒燼,若是夥多,聞甚矜惻。元恤典外,別加顧助,結構奠接之方,廟堂措辭,分付。洪鍾華,以吏曹言啓曰,果川縣監趙準夏呈狀內,矣身素患痰癖之症,日倍添劇,萬無還官之望,卽速入啓遞改云,其身病旣如是,則有難强令還任,罷黜,何如?傳曰,允。又以禮曹言啓曰,卽接行副護軍洪秉壽單子,則以爲族孫在儀,嫡妾俱無子,以其同姓三十八寸弟在慶第三子雲鐘,欲爲繼後,兩家諸族,相議完定,而在慶夫妻,俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長洪秉壽單辭旣如此,洪在慶第三子雲鐘,立爲洪在儀之後,何如?傳曰,允。宋熙正,以兵曹言啓曰,兼司僕將金善行,文臣兼宣傳官李載冕·洪遠植,俱以病難供職,呈狀乞遞,竝改差,何如?傳曰,允。又以兵曹言啓曰,訓鍊院能磨兒郞廳林鍾祐,病難供職,呈狀乞遞,改差,何如?傳曰,允。
甲子十一月十一日巳時,上御觀物軒。勸講入侍時,講官尹致定,參贊官宋熙正,侍讀官李應夏,假注書南錫淵,記事官安翊豐,別兼春秋金炳翊,各持小學第三卷,以次進伏訖。上曰,史官分左右。上誦前受音一遍訖,上開卷。致定讀,自樂記曰君子,止以行其義,仍釋義註解訖。上命授書算于致定,上讀新受音十遍訖,致定還書算。上曰,惰慢邪辟之氣,不設於身體,使耳目鼻口心知百體,皆由順正,以行其義,何謂也?致定曰,樂記者,禮記中篇名也。君子者,有德之稱,非獨謂學者而已,自天子達於庶人統謂者也。上曰,禮記之樂記,如小學敬身稽古之篇名乎?致定曰,然矣。又曰,惰慢,自內而出者也,邪辟,自外而入者也。二氣不設於身體者,卽下文所云毋側聽,毋噭應,毋淫視,遊毋倨,立毋跛,坐毋箕,冠毋免,勞毋袒之義也。姦聲亂色之聰明不留,養其外者也,淫樂慝禮之心術不接,養其內者也,則耳目鼻口·心知百體,從可以皆由乎正矣。統論一章之旨,則非禮勿視,非禮勿聽,非禮勿言,非禮勿動者也。大抵君子之敬其身者,必用力於內外交修之功焉,而大學曰,欲修其身者,先正其心。心者,一身之主也,心不正,則無以修其身,故敬以直之,以存其心,則身無不修,未聞不正其心而能修其身者也。是以至正之功,積於中,則至正之容,著於外,表裏粹然,壹是正耳。姦聲亂色,雖欲留於聰明,而不可得矣,淫樂慝禮,雖欲接於心術,而不可得矣,惰慢邪辟之氣,雖欲設於身體,而不可得矣。然則足容重矣,手容恭矣,目容端矣,口容止矣,聲容靜矣,頭容直矣,氣容肅矣,立容德矣,色容莊矣,而心知百體,不期正而亦自正矣。語曰,天君泰然,百體從令。天君者,卽心之謂也。應夏曰,此章言內外交修,無不由於順正,而正其心知,則外亦自正矣,正其百體,則內亦自正矣。內外皆正,以行其義,則凡百事爲,豈有不正之理乎?蓋此篇專言敬身工夫,而人必敬以直內,修身之工,主一於敬,則不期正而自正矣。熙正曰,耳目鼻口,人慾之所由生,故先言之,心知管了一身,故次言之,百體不獨耳目鼻口,而所該者廣,故統而結之也。致定曰,儒臣所奏誠然矣,而此章之要,恐不外放先正心而已。心不能正,則外無以絶聲色之誘,而邪辟之氣從而生,內無以祛淫慝之惑,而惰慢之氣從以見,可不懼哉?伏願殿下,於正心之工,懋哉懋哉。上掩卷。上曰,昨見玉堂故事,成廟朝從諫之盛德,有可以景仰。凡今日在廷諸臣,亦以裨補君德之事,每爲規諫,好矣。致定曰,臣等以無似之姿,何敢有裨補之道乎?應夏曰,君有好問之德,則爲人臣者,雖未及進言,諮詢之下,豈敢不盡言無隱乎?是以人君好問之道,卽盛事也。上曰,予欲聞諫言,而諸臣不言,何也?致定曰,從諫則聖,卽納諫補過之者也。近日進講小學諸篇之語,豈不爲補過之方耶?自古明君哲辟,克恢容諫之量,大開不諱之門,則爲人臣者,莫不有致君堯·舜之心,而昌言嘉謨,必日陳於前矣。古語曰,毒藥苦口,利於病,忠言逆耳,利於行。孔子曰,天子有爭臣七人,雖無道,不失其天下,諸侯有爭臣五人,雖無道,不失其國。蓋有過必諫,納君無過之道也。應夏曰,此是上下交勉之義。逆耳之言,君若虛受,則臣必盡言,故所以后從諫則聖矣。熙正曰,上有翕受之盛,則下有直諫之美,都兪吁咈,君臣交勉,此可謂聖世事也。上曰,君有所欲爲之事,而聞諫官之言,乃曰予之所欲爲,諫官何敢言之云爾,則雖有諫臣,不可得以盡言矣。致定曰,聖敎切當切當矣。傅說告其君曰,非知之艱,行之惟艱,正謂此也。是以帝堯之舍己而從人,帝舜之取人以爲善,夏禹之聞善言則拜,商湯之從諫弗咈,周文之不諫亦入,皆後世人君之所當龜鑑者也。今殿下,弗患在下而不言,不患在上而不聞,惟以翕受敷施四字,爲平生服膺之資焉。熙正曰,以虞舜之聖,無足取諸人而爲善,聞一善言,見一善行,沛然若決江河,聖人之見善卽行,果如是矣。上曰,史官就座。又命退,諸臣以次退出。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎,大妃殿進御二錢重人蔘粟米飮,自今日一貼式,限二貼煎入事,榻前下敎。李京鎬啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
呂圭益有頉,代以趙秉肅爲假注書。
大王大妃殿傳于金世鎬曰,望祭攝行磨鍊。
傳于金世鎬曰,政官牌招開政。
傳于金世鎬曰,呈告金吾堂上·兵曹參知許遞,今日政差出。
李京鎬啓曰,假注書趙秉肅,時無職名,令該曹依例付軍職,冠帶常仕,何如?傳曰,允。
又啓曰,行大司憲任百秀,掌令朴昌壽·洪正圭,持平閔禹世牌不進,金亮淵在外,執義未差,監察茶時之意,敢啓。傳曰,知道。
以司諫李奎夏,獻納兪永煥,掌令朴昌壽·洪正圭,持平閔禹世牌不進罷職傳旨,傳于李京鎬曰,只推。
金世鎬,以吏曹言啓曰,海州判官成赫壽除授事,命下矣。以前任扶餘縣監,方在解由未出中,何以爲之?敢稟。傳曰,勿拘。
吏曹口傳政事,海州判官單成赫壽除授事,承傳。
金世鎬啓曰,兼吏曹判書金炳國,參判趙啓昇,參議尹堉牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。有政。吏批,兼判書金炳國牌招不進,參判趙啓昇進,參議尹堉牌招不進,右承旨金世鎬進。啓曰,兼判書金炳國,參議尹堉,竝牌招不進,小臣獨政未安,何以爲之?敢稟。傳曰,仍爲之。以蔡東述爲執義,申道熙·李乾夏爲正言,李基正爲修撰,韓喆愚·李明應爲副修撰,任百淵爲兵曹參知,嚴錫鼎爲同義禁,趙得林爲弘文提學,李載冕爲左通禮,趙光淳爲奉常正,任冕鎬爲掌樂正,權仁成爲軍資正,成載玉爲驪州牧使,兪致喜爲果川縣監,金瑛默爲濟原察訪。藍浦縣監兪邦柱,限一瓜仍任事,承傳。黃州牧使尹周鎭,今加通政,特爲加資事,承傳。前察坊柳泰魯,今加通政加資事,兵曹覆啓判下。故學生金天養·李述麟,已上贈童敎,孝行卓異,故學生朴師舜贈持平,學行卓異,已上贈職事,承傳。
兵批,判書申觀浩病,參判嚴錫鼎在外,參議韓鼎瑚入直進,參知未差,右副承旨李京鎬進。以趙基俊爲艸芝僉使,李鍵植爲水原監牧官。上護軍申錫愚,護軍李豐翼,副護軍兪晩源·朴瑄壽·趙秉七·柳泰魯·趙秉雲·李坰,副司直金奭鎭·任冕鎬·金博淵·權魯淵·李炳敎·李守曾,副司果李明應·金奎弘,副司正南錫淵·趙秉肅,副司勇愼學勳,以上竝單付。
吏批,再政,以洪兢周爲右通禮,李赫準爲司成,李種信爲儀賓都事。吏批,三政,以權用圭爲典籍。
以吏曹參議尹堉再牌不進罷職傳旨,傳于金世鎬曰,只推。
金世鎬,以吏曹言啓曰,贈諡貞敏公姜恰延諡,定行於今十一月二十二日慶尙道安東鄕第云矣,敢啓。傳曰,知道。
又以議政府言啓曰,頃因湖南年分狀啓,事目外所請災結置之之意,覆啓行會矣。卽見該監司鄭健朝狀啓,則復陳俵災遑急之狀,仍請舊災一萬八千十一結十二負,新災二千七百七十七結三十七負,特許準劃事,更令廟堂稟旨分付矣。舊災名色,非自前爲然也。癸丑之八千餘結,到甲寅,無端爲一萬二千餘結,自是厥後十年之頃,年滋歲殖,比甲寅又加六千餘結之多,差過幾十年,道內結摠,其將盡入於舊災而後已乎?舊災中非曰無眞個川浦等雜頉,而餘外冒濫,道臣知之乎,守令知之乎?寧失於民,則尙曰可矣,上下無所歸屬,而倂與所失去處而不知而坐,古今安有是理?第今査括之前,勒令還實,容或有窒礙之端,事目外甲子舊災,依所請許劃,至於今災,斷無以許施於舊災未釐正之時,以此意行會,何如?傳曰,允。
宋熙正,以都摠府言啓曰,入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以濬川司言啓曰,本司都廳訓鍊都監千摠金箕錫改差,代以訓鍊都監千摠申橚差下,使之察任,何如?傳曰,允。
甲子十一月十二日巳時,上御觀物軒。勸講入侍時,講官金學性,參贊官金世鎬,檢討官吳德泳,假注書南錫淵,記注官任膺模,別兼春秋金炳翊,各持小學第三卷,以次進伏訖。上曰,史官分左右。上誦前受音一遍訖,上開卷。學性讀,自孔子曰,止右明心術之要,仍釋義註解訖。上命授書算于學性,上讀新受音十遍訖,學性還納書算。上曰,畏威如疾,何謂也?學性曰,畏威者,畏天之威也。天之威無形,人之疾易見,故畏威如疾,不敢爲惡,卽上等之民也。上曰,食無求飽,何謂也?學性曰,食者,直不過充腸救飢而已,士有好學之心,則自不暇於求飽矣。上曰,居無求安,何謂也?學性曰,此亦食無求飽之義也。上曰,求安則豈無於進學乎?學性曰,不求安飽,是其立心之方,敏事愼言,是其用工之處。就正於有道,質其是非,求合於道,非有好學之實,何以如此?蓋飮食居處之於人,細節也,食無過充腸,居無過容膝。若屑屑求飽求安者,志在於口體,不在於學,苟志於學,則許多用工,自不能暇及於口體之飽安矣,奚但飮食居處已也?衣服亦然,孔子曰,士志於道而恥惡衣惡食者,不足與有爲。孟子曰,飽食煖衣,逸居而無敎,則卽近於禽獸。是以宋臣王文正公曾,鄕試·南省·廷試俱居魁,或戲之曰,壯元試三場,一生喫着不盡,曾正色曰,曾平生志不在溫飽。其後竟爲宋朝之名臣。古之聖君,亦不以帝王之尊貴致意於口體,帝堯之土階·第茨·土簋·土硏·布衣鹿裘,大禹之菲飮食·惡衣服·卑宮室,皆爲後世人主監法者矣。德泳曰,飽食·逸居,君子不求,而志於學者,志不在飽安,且臨事恐不及,發言無妄躁,則自然立於無過之地,而猶復質正於君子者,此眞好學不倦之人也。世鎬曰,民生於三事之如一,曰事君·事父·事師,是也。此章就有道而正焉者,卽事師之類也。世級漸降,師道不明,作成之效,不逮古昔,今殿下處君師之位,克懋聖學,以爲導率之地焉。上掩卷。上曰,昨日所進玉堂故事,英廟朝崇儉之德甚盛,好矣。學性曰,英廟朝五十年治平,以崇儉爲本,古人曰,欲法堯·舜,當法祖宗,在今日所當仰遵者也。雖以小學言之,英廟朝以此書一部爲治平之本,雖在倦勤之時,以此進講,此爲殿下所當繼述監法者也。上曰,涼傘,雖非宗廟動駕,亦用無紋耶?學性曰,然矣。德泳曰,輦輿粧飾,亦不用純金,以銅代用矣。上曰,史官就座。又命退,諸臣以次退出。
上在昌德宮。停常參·經筵。
李京鎬啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
金世鎬啓曰,左副承旨宋熙正,同副承旨洪鍾華,今日不爲仕進,竝卽牌招,何如?傳曰,允。
傳于李京鎬曰,奉審閣臣入侍。
傳于李京鎬曰,同副承旨許遞,前望入之。
承旨前望入之,李正魯落點。
李京鎬啓曰,新除授同副承旨李正魯,卽爲牌招,何如?傳曰,允。
傳于李京鎬曰,同副承旨許遞,前望入之。
承旨前望入之,金炳陸落點。
李京鎬啓曰,行大司憲任百秀,執義蔡東述,掌令朴昌壽·洪正圭,持平閔禹世牌不進,金亮淵在外,監察茶時之意,敢啓。傳曰,知道。
以執義蔡東述,掌令朴昌壽·洪正圭,持平閔禹世,司諫李奎夏,獻納兪初煥,正言李乾夏牌不進罷職傳旨,傳于李京鎬曰,只推。
以左副承旨宋熙正,同副承旨洪鍾華牌不進罷職傳旨,傳于李京鎬曰,只推
金世鎬,以議政府言啓曰,泮試磨勘當限已過,見今冬序轉深,勿拘齋日,斯速畢試事,分付,何如?傳曰,允。
又以弘文館言啓曰,新除授修撰李基正,副修撰李明應,竝卽牌招察任,何如?傳曰,允。
又以弘文館言啓曰,新除授副修撰韓喆愚,時在京畿安山地,經筵入番事緊,請斯速乘馹上來事,下諭。傳曰,許遞。
甲子十一月十三日巳時,上御觀物軒。勸講·奉審閣臣同爲入侍時,講官曺錫雨,參贊官李京鎬,侍讀官李應夏,假注書趙秉肅,記注官崔奭奎,別兼春秋南一愚,各持小學第三卷,原任直提學金炳㴤,以次進伏訖。上曰,史官分左右。上曰,奉審閣臣進前。炳㴤進前奏曰,臣承命馳詣仁陵,陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事淸齋摘奸則無頉。仍詣獻陵,陵上奉審則無頉,碑閣·丁字閣奉審則無頉,還詣仁陵,仍留監祭,將事安寧之意,敢達矣。上曰,閣臣先退。上誦前受音一遍訖。錫雨讀,自冠義曰,止禮義立,仍釋義及註解訖。上命授書算于錫雨,仍讀新受音十遍訖,錫雨還納書算。上曰,順辭令,何義也?錫雨曰,正容禮·齊顔色·順辭令三者,雖似禮義中末節,而凡所以爲禮者,無論大小,未有不由此三者而行之者,故以爲禮之始也。君臣·父子·長幼之間,若不以禮而處之,則其弊也終至於恩義之兩失,而序次之相紊矣。恩義失而序次紊,則君臣何以正,父子何以親,長幼何以和乎?且禮是節文儀則之謂,則似主於外者,而禮以忠信爲本,非本不立,非文不行,古之訓也。若使徒主於外,而不以忠信爲本,則三者之禮,皆歸於虛文而已,何可望其有正君臣·親父子·和長幼實效之可言乎?又奏曰,人之所以爲人者,以其有禮義也,若不知禮義,則與禽獸何異哉?是故禮記曰,鸚鵡能言,不離飛鳥。蓋禮義備,然後方可謂之人矣。上曰,卽今鸚鵡能言耶?錫雨曰,中國猶有猩猩能言,不離禽獸。此言其能言則似人,而終不離於禽獸者,不能於禮義也。應夏曰,夫禮者,所以飭身,而必主於敬,故經禮三百,曲禮三千,一言蔽曰,毋不敬。敬以持身,必於耳目鼻口·心知百體,皆要順正,則固知先正容體而後禮可修也。義者,因事制宜,事無不正者也。人必行此禮義,然後可以爲人,故先正一身之容,以備禮義,兼修五倫之道,以行禮義也。欲行禮義,莫先於敬之一字也。京鎬曰,冠之日有成人之責,故冠義言成人之道,而其道無他,惟曰禮義。禮義之重如是,故昔殷仲虺告勉成湯,亦但曰以禮制心,以義制事而已。伏願聖明,念哉念哉。上掩卷,仍敎曰,昨日玉堂故事,卽記我正廟朝避鷰之盛德者也。錫雨曰,鷰欲哺其子,而時値御讌,徊翔於外,不敢入其巢,則正廟憐其欲哺之情,而故爲暫避,此乃恩及微禽之至仁也。其於微禽猶如此,則爲其臣民於當時者,被其惠澤,當如何哉?上古之俯窺鳥巢,宋宗之盥而避蟻,皆其仁及於禽獸,而一揆於此者也。上曰,史官就座。又命退,諸臣以次退出。
上在昌德宮。停常參·經筵。金世鎬啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。傳于金炳陸曰,傳香承旨馳詣宗廟·景慕宮,奉審摘奸以來。以副修撰李明應牌不進罷職傳旨,傳于金炳陸曰,只推。金世鎬啓曰,行大司憲任百秀,執義蔡東述,掌令朴昌壽·洪正圭,持平閔禹世牌不進,金亮淵在外,監察茶時之意,敢啓。傳曰,知道。以執義蔡東述,掌令朴昌壽·洪正圭,持平閔禹世,司諫李圭夏,獻納兪初煥,正言李乾夏牌不進罷職傳旨,傳于金世鎬曰,只推。以統制使李鳳周狀啓海濁尙不淸淨,進上生熟鰒,不敢循例封進,惶恐待罪事,傳于金世鎬曰,勿待罪事,回諭。傳于金炳陸曰,政官牌招開政。傳于金世鎬曰,金吾堂上,竝許遞,今日政差出。金炳陸啓曰,兼吏曹判書金炳國,參判趙啓昇,參議尹堉牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。金炳陸,以吏曹言啓曰,敦寧府直長趙慶鎬,徽慶園參奉宋膺洙,俱以身病,呈狀乞遞,竝改差,何如?傳曰,允。有政。吏批,兼判書金炳國,參判趙啓昇,竝牌招不進,參議尹堉進,同副承旨金炳陸進。啓曰,兼判書金炳國,參判趙啓昇,竝牌招不進,小臣獨政未安,何以爲之?敢稟。傳曰,只出緊任。以兪初煥爲副修撰,徐戴淳爲判義禁,許棨爲知義禁,趙鳳夏·徐堂輔爲同義禁。兵批,判書申觀浩病,參判嚴錫鼎在外,參議韓鼎瑚進,參知任百淵病,右承旨金世鎬進。副護軍洪鍾華·李正魯,副司果韓喆愚,以上竝軍付。傳于金炳陸曰,見窠皆令差出。吏批,再政,以金奎弘爲獻納,盧鎭燮爲典籍,李象先爲徽慶園參奉。金炳陸啓曰,判義禁徐戴淳,旣入闕中,不爲肅謝,直爲出去,事甚未安,推考,何如?傳曰,允。金炳陸,以弘文館言啓曰,副修撰李明應,旣有只推之命,卽爲牌招,何如?傳曰,允。又以奎章閣言啓曰,明日卽奎章閣望奉審日次,臣進詣擧行之意,敢啓。傳曰,知道。又以禮曹言啓曰,來十二月初八日孝文殿練祭時,素膳依常時國忌例封進事,分付,何如?傳曰,允。金世鎬,以兵曹言啓曰,訓鍊院能麽兒郞廳愼學勳,病難供職,呈伏乞遞,改差,何如?傳曰,允。又以兵曹言啓曰,丹鳳門守門將直所修改,今纔告訖矣。守門將,使之還接於直所之意,敢啓。傳曰,知道。
甲子十一月十四日巳時,上御觀物軒。勸講入侍時,講官洪鍾序,參贊官金炳陸,檢討官吳德泳,假注書趙秉肅,記注官宋宅薰,別兼春秋南一愚,各持小學第三卷,以次進伏訖。上曰,史官分左右。上誦前受音一遍訖。鍾序讀,自曲禮曰毋側聽,止言不聞則不入,仍釋義註解訖。上命授書算于鍾序,仍讀新受音十遍訖,鍾序還納書算。上曰,怠荒之義,何謂也?鍾序曰,怠,怠慢之意也,荒,荒廢之意也。上曰,怠荒之旨意更奏也。鍾序曰,怠,卽懈慢也,凡於事爲,不敬不敏之謂也。荒字之義,不止於一,自暴自棄卽荒也。且嗜好過度曰荒,過於田獵則禽荒,過於飮酒則曰酒荒,甚則曰流連荒亡。雖本來不惡之事,過爲着好則曰荒,故朱夫子遊山寺,一夜作詩屢十首,謂其同伴曰,吾輩無乃荒於詩乎?此可見荒字之義也。仍奏曰,上章曰非禮勿視,非禮勿聽,非禮勿言,非禮勿動,聖聽果記有乎?上曰,然矣。鍾序曰,此章條目,皆是疏節細行也,宜若不必深勉,而容貌動止,端飭於外,然後可以心正於內,故視聽言動,必合於禮,此是敬身正心之工也。古之聖人,所以以此戒之,而君子之庸行之謹,庸言之愼,亦此義也。況在君上之位,一言動一視聽,豈可不克愼克謹乎?周之召公戒成王曰,不矜細行,終累大德。細行亦當矜持,有如此矣。戶外有二屨,言不聞則不入云者,聖意以爲如何?上曰,不欲聞人之私語而然也。鍾序曰,正大君子,無可私之語矣。宋之司馬光曰,平生無不可對人言者。自修之工,則當如此,而至於待他人之道,則不必干其私,故如是爲戒矣。德泳曰,君子居敬,而自側聽至褰裳十二條,非居敬之事,故君子不爲,伏願聖上體念焉。於動容之際,毋不敬焉。炳陸曰,講官·儒臣,已備陳仰奏,臣無容敷衍仰達,而大凡此篇,君子持身,端重莊敬,不使悖戾褻慢之態見於外也。戶外有二屨而言不聞,則其祕議私語可知,何可遽入乎?不窺人之私書,卽古訓也,書且不可窺,況言語乎?上掩卷。上曰,昨日玉堂書進古事曰,肅廟朝讀書遇好處,自然高聲。此果不期高聲而高聲者,讀書好處故也。鍾序曰,誠然矣。讀至洽好處,或高聲朗讀,或擊節歎賞,實由玩味講究,瀜會旨意,不期然而然也。竊伏覩殿下,近日臨講之時,每到着意處,則輒玉音弘暢,讀法加好,此有怡然有契於聖心而然矣。上曰,史官就座。又命退,諸臣以次退出。
上在昌德宮。停常參·經筵。藥房都提調李裕元,提調趙獻永,副提調趙寧夏啓曰,伏未審日間聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿口傳問安。答曰,知道。進御加味地黃湯,自今日五貼式日次製入事,榻前下敎。金炳陸啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。又啓曰,議政府郞廳來言,今日賓廳日次,而領議政趙斗淳,無時急稟定事,左議政李裕元,右議政任百經,俱有身病,不得來會云矣,敢啓。傳曰,知道。宋熙正啓曰,右副承旨李京鎬,今日不爲仕進,卽爲牌招,何如?傳曰,允。以副修撰李明應牌不進罷職傳旨,傳于金炳陸曰,只推。宋熙正啓曰,假注書南錫淵,身病猝重,勢難察任,今姑改差,何如?傳曰,允。南錫淵改差,代以呂圭益爲假注書。大王大妃殿,以司謁口傳下敎曰,平康典仲坪導掌金在斗·金道榮,藉勢宮莊,侵虐坪民之狀,萬萬無嚴,出付秋曹,分輕重嚴刑照律。金炳陸啓曰,行大司憲任百秀,執義蔡東述,掌令朴昌壽·洪正圭,持平閔禹世牌不進,金亮淵在外,監察茶時之意,敢啓。傳曰,知道。以執義蔡東述,掌令朴昌壽·洪正圭,持平閔禹世,司諫李奎夏,獻納金奎弘,正言李乾夏牌不進罷職傳旨,傳于金炳陸曰,只推。以右副承旨李京鎬牌不進罷職傳旨,傳于宋熙正曰,只推。以咸鏡監司金有淵狀啓,鏡城府民家漂頹,人命渰死事,傳于金炳陸曰,人家之漂頹,已極驚慘,況又人命之渰死,若是夥然者乎?元恤典,道臣雖已擧行,卽爲結構奠接之方,渰死人身還布蕩減之節,廟堂措辭,分付。傳于宋熙正曰,承旨竝許遞,前望入之。承旨前望入之,趙成夏·李世器·鄭煥翼·南鍾三·兪晩源·李容學落點。宋熙正啓曰,新除授都承旨趙成夏,左承旨李世器,右承旨南鍾三,左副承旨鄭煥翼,右副承旨李容學,同副承旨兪晩源,竝卽牌招,何如?傳曰,允。傳于金炳陸曰,承旨房望,順房爲之。兵曹口傳政事,護軍朴珪壽,副護軍趙寧夏。以都承旨趙成夏,左承旨李世器,左副承旨鄭煥翼,同副承旨兪晩源牌不進罷職傳旨,傳于李容學曰,只推。吏曹啓目,粘連前僉知李衡五,名字改以奎五事告狀,依例令藝文館給帖何如,判付啓。依允。金炳陸,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。又以備邊司言啓曰,關西後運襦衣二百二十領,紙衣一百領,照數稱量,木品·紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。又以奎章閣言啓曰,景慕宮望廟樓,今望奉審,無頉之意,敢啓。傳曰,知道。又以弘文館言啓曰,副修撰李明應,旣有只推之命,與新除授副修撰兪初煥,一體牌招察任,何如?傳曰,允。又以承文院都提調意啓曰,卽見盛京禮部咨文出來者,則以爲靉江西岸冬季統巡箚派署金州協領態岳防守尉果勒明阿,自本年十月初一日起,至十二月底止,前往邊之內外,實力査拿,先行知照云矣。回咨依例撰出,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。又以司譯院都提調·提調意啓曰,倭學交隣志,一自正廟修輯以後,于今六十餘年,迄無續成者,往來事蹟,不無遺漏,徵前信後,實爲可憫。今玆堂上譯官李漢紀·李哲懋·吳致默·李熙聞等,專力蒐羅,增補原編,印本已成,在前如此之時,亦多有請賞酬勞之例,右項四人,竝依已例加資施賞,以爲勸奬之地,何如?傳曰,允。
甲子十一月十五日巳時,上御觀物軒。藥房入診,勸講同爲入侍時,都提調李裕元,提調趙獻永,副提調趙寧夏,直閣李世用,假注書趙秉肅,記事官安翊豐,別兼春秋趙定燮,領事李裕元,講官李㘾,參贊官趙寧夏,侍讀官洪淳學,假注書趙秉肅,記事官安翊豐,別兼春秋趙定燮,各持小學第三卷,以次進伏。醫官方載鏞·黃道淳·李秉爀·朴演鏞,以次進伏楹外訖。上曰,史官分左右。裕元進前奏曰,近日朝氣甚寒,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,醫官待令,使之入診乎?上可之。醫官等入診,退伏楹外,奏脈候訖。裕元曰,向有外氣未退之敎矣,近果快復乎?上曰,外氣尙有餘祟矣。裕元曰,外風甚爲妨害,善爲攝養伏望,而湯劑則退出後,以調理湯劑議定矣。上可之。命藥房先退。大臣就座,上誦前受音一遍訖。㘾讀,自將入戶,止色容莊訖,仍奏釋義,又釋註解至扃之制度。裕元曰,我國之制度異於中國矣。㘾解奏毋踖席之義,裕元曰,行不當正,由席角而行者,敬主人之義也。㘾解奏齊遫之義,裕元曰,遫者,不放過之意也。詩云駿奔走,卽敏速於行祭,而毋怠慢者也。上讀至四遍,進茶飮。裕元曰,少俟茶下讀之,恐好矣。上曰,然則講官加讀,可也。㘾讀一番訖,裕元曰,使玉堂·承史讀之,亦好矣。上可之。玉堂·承史次第讀奏訖。上又讀六遍訖,仍敎曰,足宜在下,而此章先言足容重,何也?㘾曰,九容先言足容者,容是動處而言之。足所以載一身,而足一動,則一身皆動,故先言者也。伏願九容·九思條目,使儒臣書進,付諸座右,常寓睿矚,以備警省焉。上曰,聲容靜,何謂也?㘾曰,言語之間,其聲徐徐而安重,無急遽喧鬧之失之謂也。裕元曰,靜而不噦咳,卽敬也。上曰,九條皆解奏,可也。㘾曰,九容專主敬,故曰莊,而雖一動一靜,一語一默,不可須臾放過,毋至怠慢之義也。裕元曰,聖人之道,九思·九容,相爲表裏體用。禮曰,和順積中,英華發外。大抵禮之用,和爲貴矣,和順之德積於中,則言語動作,無非華也。㘾曰,此章上下文,一是敎人威儀之則也,而威儀之備,只在於敬,敬以修身,則一動一靜,無不中禮合義,而自有威儀之則也。今此視必下視毋回,若擧目遠視,猶近於不敬,況回瞻四面,如覘伺之態,自取薄德之譏乎?戶之如前開闔,有後勿遂,內而敬主,外而敬人之意也。至於奉扃·踐屨·踖席·摳衣等諸條,雖若至微至細之節,如有一失,則不敬甚矣。九容興九思,相爲表裏,思以敬其內,容以敬其外者,而其中色思色容之溫與莊不同者,隨遇隨變,當溫而溫,如孔子燕居時夭夭如者,是也,當莊而莊,如孔子事君時色勃如也者,是也。淳學曰,君子之容,旣曰舒遲,又曰齊遫,若偏於舒遲,易致怠慢,故必於見尊者,有齊遫之容,則動靜周旋,莫不中規也。此與尙書所謂寬而栗者,義略似也。君子常留心於舒遲齊遫四字,則九容之修,不期爲而爲也。裕元曰,講官·玉堂所奏一也。寧夏曰,君子之容舒遲,卽色思溫之義也,見所尊者齊遫,卽色容莊之義也。裕元曰,君子之容,舒遲爲本,而見所尊者,必敬之之義,則臣民之於君上,君上之於宗廟,亦皆然矣。上掩卷。上曰,昨日故事,正廟朝講筵時事,而何義也?淳學曰,正廟朝指其閤梅而敎筵臣者也。其衆陰成冬,萬木飄零之中,梅得一脈陽氣而有此生意,甚爲可愛,故寓諸程子方長不折之說,至於體而認之也。上曰,史官就座。又命退,諸臣以次退出。
上在昌德宮。停常參·經筵。夜自二更至五更,月暈。李容學啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。又啓曰,同副承旨兪晩源,今日不爲仕進,卽爲牌招,何如?傳曰,允。李容學啓曰,同義禁徐堂輔,除拜後過三日,不爲出肅,依定式,推考警責,仍卽牌招察任,何如?傳曰,允。呂圭益有頉,代以趙康夏爲假注書。李世器啓曰,假注書趙康夏,時無職名,令該曹依例付軍職,冠帶常仕,何如?傳曰,允。李容學啓曰,行大司憲任百秀,執義蔡東述,掌令朴昌壽·洪正圭,持平閔禹世牌不進,金亮淵在外,監察茶時之意,敢啓。傳曰,知道。以執義蔡東述,掌令朴昌壽·洪正圭,持平閔禹世,司諫李奎夏,獻納金奎弘,正言李乾夏牌不進罷職傳旨,傳于李容學曰,只推。兪晩源啓曰,卽者吏曹郞廳來言,果川縣監兪致喜,兩司當爲署經,而憲府則雖已署經,諫院則只有行大司諫李源祚一人,不得備員署經云,除在外外,未肅拜人員,竝卽牌招,何如?傳曰,一司除署經。上護軍鄭基世疏曰,伏以臣卽伏見湖南災結加請回啓下者,則有曰舊災名色癸丑之八千餘結,到甲寅無端爲一萬二千餘結云,臣誠驚悚,蹙蹙然不敢自安也。甲寅,卽臣之待罪本道時也。本道有年久例免災八千結,未蒙頉邑舊災六千結,摠名之曰舊災,合爲一萬四千結,而朝家之年給舊災者,只止八千結,而未蒙頉六千結,則自本道每以新災代俵,故澤未下究,用是憂悶,另飭列邑査得者爲二千四百餘結,而竝自當年出賦,就一萬四千結中除減二千四百餘結,而合例免及未蒙頉之災,前爲一萬四千結者,減爲一萬二千結矣。事實如此,比癸丑有減而無加,此是啓聞之所具陳也,謄錄之所詳載也。凡係田政,所關非細,摠數若相左,虛實若相混,則豈不思所以枚擧而辨明之乎?玆敢猥具事實,包悚仰控。伏乞聖明,仰稟東朝,下臣此章於廟堂,關問本道,以爲核實釐正之地,仍治臣瀆撓之罪,俾安微分焉。臣無任云云。答曰,省疏具悉。災實加減,道啓廟覆,俱有可據,卿何必追引?
甲子十一月十六日巳時,上御觀物軒。勸講入侍時,講官朴珪壽,參贊官李世器,檢討官李明應,假注書趙秉肅,記注官任膺模,別兼春秋趙定燮,各持小學第三卷,以次進伏訖。上曰,史官分左右。上誦前受音一遍訖,上開卷。珪壽讀,自曲禮曰坐如尸,止不親指,仍釋義及註解訖。上命授書算于珪壽,仍讀十遍訖,珪壽還納書算。上曰,古人之祭有尸童,何也?珪壽曰,尸童云者,後世俗語也。古人之禮,祭必有尸,不必童子爲之也,老成者亦皆爲之矣。尸者,主也,主其神之位而行其神之所爲事也。必以受祭者之孫行爲之,被服受祭者之衣冠,自外而至,陞其神坐,而行飮食酬酢之節,子孫之心,怳惚若祖先之來享,而神道亦憑依而享之,此古者祭必有尸之義也。上曰,毋道舊故,何謂也?珪壽曰,舊者,親舊朋友也,故者,事故也。朋友有事故之不是處,則在當時,諫之可也,責之可也,若於久後,譏議傳道之不已,則甚非朋友之義也。仍奏曰,拔來報往,不但行止動容之輕忽也,推以及之於行己處事之際,亦不宜輕忽急遽,故朱子之說,以其進銳·其退速爲戒矣。夫聞善言·行善事,亦宜心誠好之,行之有漸,則必有久遠之效矣。不然而但道美事,便卽行之,是不知其事之如何是善,如何是樂也,安得不事過之後,便已無味退步乎?此等處,最宜留心而玩味者耳。明應曰,毋瀆神,如尙書鬼神無常享,享于克誠。又漢武東封泰峙,西祀甘泉,求神仙不幾年,中國虛耗,是爲後世明哲人主之鑑誡也。毋循枉,如尙書改過不吝之謂,當改從直,無復循襲,伏願體念焉。世器曰,講官·儒臣,備陳文義,臣無容更達矣。上曰,毋訾衣服成器,何謂也?如此則近於侈奢故耶?珪壽曰,聖敎切當矣。衣服雖或不適於體,姑且服之可也,成器雖或不適於用,姑且用之可也,此老成君子之事也。若夫計較其精麤美惡,而訾毁不已者,細小人之事也。雖在臣庶之家,凡居長者之列者,不當如是矣,人主則尤當戒愼於此等處。此雖小小事,而不可不察也。上掩卷,上曰,昨日玉堂故事,翼廟朝有林下士收用之敎矣,山林亦仕宦於朝乎?珪壽曰,山林云者,以其讀書隱逸之士,處於山林中,故俗稱爲山林,而其人則儒賢也。朝家招延儒賢爲經筵官,又或除拜臺職,以至不次擢用。祖宗朝多有如此之時,後來儒賢,謙讓不敢承當,竟無承命造朝之擧,惟在禮遇招延之何如而已,豈有不爲仕宦之理乎?上曰,史官就座。又命退,諸臣以次退出。
上在昌德宮。停常參·經筵。李容學啓曰,來二十一日,朝參日次矣,敢稟。傳曰,停。又啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。趙成夏啓曰,右承旨南鍾三,今日不爲仕進,卽爲牌招,何如?傳曰,允。備忘記,鍾城都護府使金鼎淵下直,長弓一張,長箭一部,片箭一部,筒兒一箇賜給。傳于趙成夏曰,藥院提調許遞,前望入之。藥院提調前望入之,曺錫雨落點。傳于李容學曰,臺諫竝許遞,前望入之。李容學啓曰,大司憲·執義·掌令二員·持平二員未差,監察茶時之意,敢啓。傳曰,知道。兪晩源啓曰,假注書趙秉肅,身病猝重,勢難察任,今姑改差,何如?傳曰,允。趙秉肅改差,代以趙晩和爲假注書。弘文館法善圖序文製述人十六望落點,領府事鄭元容,領敦寧金興根,判府事金左根,領議政趙斗淳,判敦寧李景在,左議政李裕元,右議政任百經·金炳學·金學性·鄭基世·尹致定·姜時永·曺錫雨·洪鍾序·金永爵·朴珪壽。傳于兪晩源曰,承旨有闕之代,前望入之。承旨前望入之,柳芝榮落點。兵曹口傳政事,以李熙大爲兼司僕將。以平安監司洪祐吉狀啓,義州府民家失火事,傳于兪晩源曰,當此寒節,民家燒燼,若是夥多,聞極驚慘。元恤典外,別加顧助,趁卽結構奠接,無有一民失所棲遑之弊事,廟堂措辭關飭。兪晩源,以議政府言啓曰,卽見京畿監司趙在應所報,則枚擧坡州牧使柳牒呈,以爲本牧餉穀,盡成逋藪,自己未就田稅大同中取剩排充,限以七年,而己未條則未及取剩,依前上納,自致一年之縮,且丙寅條,已爲軍錢捄弊,更退丁卯一年,以爲準限排還之地爲辭矣。該牧以殘敗難支之局,年前矯捄,不無其效,而中間穿弊,漸有虧簣之慮,兩稅取剩,朝家已許之事也。丁卯一年,特許展限,以爲究竟之地,何如?傳曰,允。又以議政府言啓曰,卽見咸鏡監司金有淵狀啓,則以爲各邑大同新舊加下,當爲三萬餘兩,而勢將及今報給,北關所在別需穀中五千石,交濟穀中四千石,特爲劃下,詳定執錢,舊加下一萬八千兩,爲先派報,交濟本穀還報之限,更退五年事,請令廟堂稟處矣。應下外,設有不恒上下,新舊加下,豈若是夥多乎?官不覺察,吏自濫冒,所由來漸矣。就北關別需穀中五千石,特許詳定執錢計報,餘外濫下,到底究覈,使之期於還徵充入原簿,交濟穀見存數爻不敷,無以着手,而別需旣係交濟本穀,則今此取用還報之限,依所請,更展五年,何如?傳曰,允。李容學,以兵曹言啓曰,今月二十日,一兼禁軍番次,而該番將有闕之代,依承傳,口傳擬入之意,敢啓。傳曰,知道。又以刑曹言啓曰,大王大妃殿,以司謁口傳下敎曰,平康典仲坪導掌金在斗·金道榮,藉勢宮莊,侵虐坪民之狀,萬萬無嚴,出付秋曹,分輕重嚴刑照律事,命下矣。謹依傳敎,罪人金在斗·金道榮,捉來嚴刑究問,則在斗稱以査官,道榮謂以導掌,憑藉宮莊,侵奪民田之罪,俱爲自服。論厥所犯,可謂一而二也,二而一也,別無輕重之可分,兩囚竝定配所於平康縣,勿揀赦前,以謝峽民之意,敢啓。傳曰,知道。慶尙監司徐憲淳疏曰,伏以節物嬗改,冬序已深,仰惟聖慕,撫時益新。仍伏念臣猥以無似,冒據重寄,有百僨誤,無一報效,每中夜彷徨繹思,所以疲精竭力者,止不過按故循常,終日署謹而已。悠泛之罪,臣實自知,懍若臨履,恭竢譴罰。頃以下納事,伏承慈敎截嚴,凡厥守土之臣,孰不敢一倍震慄,夙宵策勵,食息靡懈,爭效集功而竣事也哉?下納諸邑,皆已準輸,獨星州一邑,十許年來,弊痼逋積,鉅萬金穀,始緣猾胥之偸竊消瀜,久近簿牒,終被頑民之剽攫燒燬,竝與虛錄而無稽,乃或收拾於散遺,而狡黠者,多犯而倖漏,愚昧者,小虧而橫添,混沌繆轕,千百其緖,又復逃故相續,推諉掩覆,各藉其說,致令一莅其府,莫不駭心瞠目。邇來數三守宰,未嘗不跡涉規避,無一人出慮擔夯,使彼邑勢去益澒洞,臣竊慨恨。伏幸天威遠加,群奸墜膽,自分無生,政是剌牧之臣,藉承對揚之會,而牧使金俊根,莅任纔旬餘,偶嬰毒痢,不能視務,閉門涔蟄,殆將浹月,文牒亦不得以時照察,究覈徵刷,末由念至,屢屢請由,終不聽許,繼以辭單,其情悽切。在同朝忠厚之誼,客館沈病,固已可念,而特以此邑此時也,故慮或可强,而爲此丐便,送醫審視,則實狀果如傳聞,形症極其危篤,雖幸得安,時月間復起理繁,實無其望云,竊自念營覈終欠指的,邑査杳難,究竟法未得快施,令有所弛緩,臣庸是憂懼。左右思量,不可一任曠務,以待稍痊,無寧卽爲啓罷,速圖差代,敢有登聞之擧矣。卽伏見傳敎下者,臣之疎謬顚錯,自速重戾,無所逃於日月之明,伏地惶隕,措躬無所,何敢更事煩籲,餙辭遂非,重犯欺罔之科哉?噫,臣雖萬萬無狀,嘗粗聞事君之節,惟直道是耳,臣何私於彼一倅,罔念君命之至嚴,不恤邊需之緊重,虧損事體,曲循其意乎?該倅間已擔舁還京,其病之虛實,焉敢誣也?臣受任兩載,旣未能峻法懲創,仰貽宵旰之憂,飭敎屢降,而又未卽殱巨括逋,以效竭蹶之報。夫忘公循私,懷詐慢命,人臣之大罪也,雖以天地之大,父母之慈,恐不可曲庇而生成之也。聖度包假,特示薄警,臣罪滋積,愈難幸逭,臣將何顔抗對列邑之長吏,揚揚行剌史事乎?俯仰恧蹙,言不知裁,不敢以他餘事件,冒難煩陳,自暴罪實,干瀆聰聽。伏乞聖明,仰稟東朝,亟賜斥黜,下臣司敗,施以當勘之律,以明爲人臣辜恩負國者之戒焉。臣無任云云。答曰,省疏具悉。星州事,向見廟啓,已有所洞悉,而至於問備,寔出於存事面也,今何必追引乎?益勉旬宣之責,俾副予南顧之意。左副承旨鄭煥翼疏曰,伏以臣與都承旨臣趙成夏,有親査應避之嫌,今臣所帶之職,揆以公格,在下當遞,短章援例,仰瀆聖明,俯垂鑑諒,仰稟東朝,亟許鐫改,俾存公格焉云云。答曰,省疏具悉。所請依施。
甲子十一月十七日巳時,上御觀物軒。勸講入侍時,講官鄭基世,參贊官趙成夏,侍讀官吳俊泳,假注書趙康夏,記注官崔奭奎,別兼春秋趙定燮,各持小學第三卷,以次進伏訖。上曰,史官分左右。上誦前受音一遍訖。基世讀,自曲禮曰凡視,止誾誾如也,仍釋義及註解訖。上命授書算于基世,仍讀新受音十遍訖,基世還納書算。上曰,孔子於鄕黨,何謂也?基世曰,鄕黨,卽父兄宗族之所在處也。此篇記孔子在鄕黨·宗廟·朝廷之時,容色言動之節也。蓋夫子之平日一動一靜,門弟子皆審視而詳記之,今讀其書,卽其事宛然,如復見聖人之動靜,此程子所云鄕黨,分明畵出聖人者也。今我殿下,以聖人自期,則左史記言,右史記事,如孔門弟子之謹書而備錄之,便成鄕黨一篇矣,豈不盛哉?臣等竊以是仰祝焉。俊泳曰,此卷敬身一篇之內,亦有次序,上言心術之要,中言威儀之則,下言衣服之制·飮食之節,此是明容貌·威儀·言語·辭氣者也。夫君子,先篤敬心之工,然後體容正,威儀可觀,言語可聞,至於一動一靜,接物應事,隨其處而無所不正矣,故孔子在鄕黨則如是,在宗廟·朝廷則如是,與上大夫·下大夫言,侃侃誾誾,各中其道,德之積於中而發於外者,斯可見也。成夏曰,講官·儒臣備陳切實,臣無容更達矣。上掩卷。上曰,咋日故事,純廟朝以愼其獨三字,刻之斑石,以賜翼廟之事也。基世曰,此事果在寶鑑,而翼廟朝在春邸時,亦作銘敬覽矣。君子之心,常存敬畏,而獨者人所不知,而己所獨知之時,故於此尤加謹愼焉,愼獨,最爲君子篤實之工夫也。俊泳曰,蓋愼其獨,聖學之工要,中庸之宗旨,故純廟朝,亦以是勸勉之意也。上曰,此本若在內閣,使之內入也。成夏曰,筵退後謹當搜納矣。上曰,史官就座。仍命退,諸臣以次退出。
上在昌德宮。停常參·經筵。自開東至人定,灑雨下雨,測雨器水深三分。自人定至十九日開東,灑雨下雨,測雨器水深一寸五分。兪晩源,以都總府言啓曰,今日入直內三廳武兼禁軍及軍兵等,中日習射技放,請出標信。傳曰,知道。兪晩原啓曰,大司憲·執義·掌令二員·持平二員未差,監察茶時之意,敢啓。傳曰,知道。備忘記,雲峯縣監康祐鎭下直,長弓一張,長箭一部,片箭一部,筒兒一箇賜給。南鍾三啓曰,左副承旨柳芝榮,時在慶尙道安東地,斯速乘馹上來事,下諭,何如?傳曰,許遞,前望入之。又啓曰,假注書趙晩和,時無職名,令該曹依例付軍職,冠帶常仕,何如?傳曰,允。兪晩源,以都摠府言啓曰,入直軍兵等中日習射技放事,標信,啓下矣。雨勢如此,不得設行之意,敢啓。傳曰,知道。承旨前望入之。申正熙落點。南鍾三啓曰,新除授左副承旨申正熙,卽爲牌招,何如?傳曰,允。傳于南鍾三曰,戶兵換房。以慶尙監司徐憲淳狀啓,眞寶縣民家失火事,傳于南鍾三曰,聞甚矜惻。元恤典外,別加顧助,結構奠接之方,廟堂措辭,分付。南鍾三啓曰,卽者別兼春秋趙定燮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。又啓曰,左右史不可不備,別兼春秋金炳翊·李冕光·南一愚·趙敬夏·洪遠植·李載冕,竝卽牌招,推移入直,何如?傳曰,允。南鍾三,以內醫院都提調意啓曰,本院提調,例不得兼帶刑獄之官矣。提調曺錫雨所帶刑曹判書,今姑許遞,令該曹口傳付軍職,何如?傳曰,允。傳于南鍾三曰,刑曹判書有闕之代,前望入之。刑曹判書前望入之,李圭徹落點。兵曹口傳政事,大護軍單曺錫雨。別兼春秋趙定燮疏曰,伏以臣於持被之中,卽接家信,則臣父素患積滯之症,當此日寒,一倍添劇,臣自聞此報,按住不得,忙陳短章,徑出禁扃。伏乞聖明,俯垂鑑諒,仰稟東朝,亟遞臣別兼之銜,仍治臣擅離之罪,以肅朝綱焉。臣無任云云。省疏具悉。爾其勿辭救護。
甲子十一月十八日巳時,上御觀物軒。勸講入侍時,講官尹致定,參贊官兪晩源,檢討官李明應,假注書趙晩和,記注官宋宅薰,別兼春秋趙定燮,各持小學第三卷,以次進伏訖。上曰,史官分左右。上誦前受音一遍訖,上開卷。致定讀,自孔子食不語,止席不正不坐,仍釋義註解訖。上命授書算于致定,上讀新受音十遍訖,致定還納書算。上曰,言忠信句語,疊有於上下,下之言忠信云者爲重乎?致定曰,與衆言,卽鄕黨長幼共會處總言者也,與居官者言,卽見其人而獨言者也。然則言居官者之忠信,似較重矣。又曰,此章六條之言,條條有別,各得其當,雖欲顚錯相混,而不可得矣。上章云孔子,與下大夫言,侃侃如也,與上大夫言,誾誾如也,言宜和悅,則不可以剛直也,言宜剛直,則不可以和悅也。聖人接人之言,隨處不同,可以推類,而漢尙書令劉寬,見父老則慰以農理之言,見少年則勉以孝悌之行,深得此義也。又曰,食不語寢不言者,聖人存心,惟一無他,當食則食而已,當寢則寢而已,言語非其時故也。是以存心是訓,最爲切要於讀書之工,今殿下,每於講讀之際,艱繼之時多,融會之時少,臣等常所憂歎,而聖工之未能存心,可以仰認也。孔子曰,心不存,則視而不見,聽而不聞,食而不知其味。可不懼哉,可不戒哉?又曰,席不正不坐者,聖人之心,惟正而已。是以於微細之節,確守不移,造次必於正,顚沛必於正,不欲處身於不正之位也。古語曰,舜何人也,余何人也?今殿下,存心惟一,執心惟正,念玆在玆,則何患聖學之不及於孔子也哉?伏願懋哉懋哉。明應曰,士相見禮,卽儀禮篇名,與君言以下六條聖人隨事更言,各中其道,孝悌爲仁之本,忠信進德之資,故上篇曰,言忠信,行篤敬,雖蠻貊之邦行矣。孝經曰,求忠臣於孝子之門。孝悌忠信,不可斯須去身。是故修身齊家治國平天下之本,不外乎此四者也。晩源曰,講官·儒臣所奏,備盡無餘蘊,臣無容敷衍仰達者矣。上掩卷,仍敎曰,昨日玉堂書進故事曰,肅廟朝講筵時,非但講說文義,必以閭巷物情艱難辛苦之狀,反復曉諭,使耳聞習熟可也爲敎。今亦每於勸講·召對時,入侍諸臣,依此敎陳奏爲好矣。致定請下故事,諸臣輪見還納後,仍奏曰,肅廟臨筵此敎,誠爲欽誦萬萬矣。自古明君哲辟,莫不於視朝之暇,簡其禮貌,命群臣坐,訪問民間疾苦·治政得失,以爲明四目·達四聰之道矣。殿下亦於諸臣登筵之時,閭巷物情疾苦艱難之狀,從容下詢,則孰敢不悉心仰對,而都喩吁咈之治,將復見於今日也。明應曰,殿下之敎,切當切當。上處九重深宮,似未詳聞民情,日與近臣,講說疾苦艱難,則實是德化之大哉。致定曰,大抵四民之事,莫勞於稼穡,生民之功,莫盛於稼穡,而人君處深宮之中,無以知稼穡之艱難,故周公作無逸之篇,以訓成王者也。肅廟,亦嘗以豳風圖及農家四時圖,常時省覽,傳爲盛事,今當爲殿下,善繼善述之家法也。晩源曰,周公作豳風七月詩,使之朝夕諷誦於成王之側,以知稼穡艱難,後之人亦或作豳風圖也。上曰,史官就座。又命退,諸臣以次退出。
上在昌德宮。停常參·經筵。
自開東至申時,灑雨下雨,測雨器水深七分。李容學啓曰,大司憲·執義·掌令二員,持平二員未差,監察茶時之意,敢啓。傳曰,知道。
南鍾三啓曰,右副承旨李容學,今日不爲仕進,卽爲牌招,何如?傳曰,允。
以別兼春秋金炳翊·李冕光·南一愚·趙敬夏·洪遠植·李載冕牌不進罷職傳旨,傳于南鍾三曰,只推。
南鍾三啓曰,假注書趙康夏,身病猝重,勢難察任,今姑改差,何如?傳曰,允。
趙康夏改差,代以嚴世永爲假注書。
南鍾三啓曰,左右史不可不備,別兼春秋金炳翊·李冕光·南一愚·趙敬夏·洪遠植·李載冕,旣有只推之命,竝卽牌招,推移入直,何如?傳曰,允。
以別兼春秋金炳翊·李冕光·南一愚·趙敬夏·洪遠植·李載冕牌不進罷職傳旨,傳于南鍾三曰,只推。
南鍾三,以吏曹言啓曰,今此冬至祭祭官,當爲磨鍊以入,而除老病公頉,實無推移排比之路,依近例,刑官·司饔院官員及年六十以上人,通瀜備擬以入,而其中時無職名人,令該曹口傳付軍職,何如?傳曰,允。
又以禮曹言啓曰,卽接領議政趙斗淳單子,則以爲五寸姪秉奭,嫡妾俱無子,以其同姓四寸弟秉學第二子臣熙,欲爲繼後,兩家諸族,相議完定,而秉學夫妻,俱爲作故,拘於常規,不得循例禮斜,依定式,草記稟處事爲辭矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長趙斗淳單辭旣如此,趙秉學第二子臣熙,立爲趙秉奭之後,何如?傳曰,允。
甲子十一月十九日巳時,上御觀物軒。勸講入侍時。講官金學性,參贊官南鍾三,檢討官兪初煥,假注書趙晩和,記注官宋宅薰·任膺模,各持小學第三卷,以次進伏訖。上曰,史官分左右。上曰,無有如此之雨矣。學性曰,然矣。非時之雨,達宵而注,誠憧憧矣。上誦前受音一遍訖,上開卷。學性讀,自子見齊衰者,止居不容,仍釋義註解訖。上命授書算于學性,上讀新受音十遍訖,學性還納書算。上曰,若有疾風迅雷甚雨,則必變,雖夜必興,何謂也?學性曰,敬天之威,雖夜必興,孔子之迅雷風,然必變,卽此意也。又曰,此篇明容貌·言辭·威儀之則,而所引論語,多是鄕黨篇也。聖人之道,不離於日用常行,故夫子在鄕黨·宗廟·朝廷也,衣服·飮食·言辭·顔色·動容·周旋,自中於禮,使後世之人讀其書而卽其事,聖人宛然在目,故古人曰,方冊對聖人。又曰,夫子在坐,顔·曾在後,程子曰,鄕黨篇,分明畵出一個聖人。蓋讀書之意,欲其遵聖人之言,法聖人之事,然後方有讀書之效。殿下於此等處,將聖人事爲動靜,作爲今日工夫,力踐而體驗之,則爲聖爲賢,只在於此矣。初煥曰,講官以孔子雷風必變之事,仰對矣。蓋孔子之必變,所以行此章之事也。此章卽禮記玉藻篇,而此章之上,有君子之恒居當戶,寢恒東首之句。其曰君子者,非獨指有位之君子也,自天子達於庶人,有德有行之謂也。孔子必變云者,載於論語鄕黨篇,而大註引用此章以解之,其下王氏小註曰,迅雷風烈,天之威也。天子當自察於天下,諸侯·卿大夫當自察於國,士庶人當自察於身,恐懼修省,何可已哉?以此註說,參錯於此章而觀之,恐好矣。又曰,寢不尸·居不容者,昔之能導引者,每證孔子之不尸不容。導引云者,養生之仙方也。其言曰,寢如尸則神不守舍,居而容則體拘,體拘則血不流行矣。昔之醫噩夢者,亦證孔子之不尸不容。噩夢云者,俗所謂夢壓也。其言曰,寢如尸則心肺相迫而怔忡,居而容則氣結,氣結則脈不調均矣。二者之言,雖是方技中出來者,而如宋之楊龜山諸先儒,皆云理或然矣。大抵聖人之一動一靜,非但隨所遇而中於道而已,其於脩鍊精神,攝養榮衛之道,亦大有裨益者矣。鍾三曰,講官·儒臣所奏備盡,臣無容增衍仰達者矣。上掩卷,仍敎曰,此雨無所害處耶?學性曰,麥之爲種,雪不厚覆,而雨如過注,則根苗可凍,於麥最爲害矣。上曰,民多以牟麥爲資生矣。學性曰,然矣。春夏間舊穀已盡,農家資生,惟在於麥,此穀於民,亦爲緊重矣。上曰,甚恐懼矣。學性曰,殿下敬天憂民,有此恐懼之敎,誠萬萬欽仰。聖念至此,此雨亦不爲害矣。上曰,東朝聖意,尤爲恐懼矣。上曰,史官就座。又命退,諸臣以次退出。
上在昌德宮。停常參·經筵。
藥房都提調李裕元,副提調趙成夏啓曰,伏未審日間聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿口傳問安。答曰,知道。申正熙啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于申正熙曰,大臣·政府·備局堂上引見。
傳于南鍾三曰,政官牌招開政,如有違牌,勿爲呼望。
南鍾三啓曰,假注書嚴世永,時無職名,令該曹依例付軍職,冠帶常仕,何如?傳曰,允。
又啓曰,假注書趙晩和,身病猝重,勢難察任,今姑改差,何如?傳曰,允。
傳于申正熙曰,左承旨·右承旨·右副承旨·同副承旨許遞,前望入之。
承旨前望入之,朴道彬·金翼鉉·鄭基會·任承準落點。
申正熙啓曰,新除授左副承旨朴道彬,右副承旨鄭基會,同副承旨任承準,竝卽牌招,何如?傳曰,允。
申正熙,以內醫院都提調意啓曰,提調曺錫雨,今日問安,不爲仕進,卽爲牌招,何如?傳曰,允。
傳于申正熙曰,藥院提調許遞,前望入之。內醫院提調前望入之,興寅君最應落點。
傳于申正熙曰,摠管竝許遞,前望入之。摠管前望入之,都摠管金大根·趙徽林·趙然昌,副摠營閔致庠·林肯洙·李參鉉·朴來萬·尹滋悳·趙秉協·李升洙落點。
大王大妃殿傳于申正熙曰,安岳郡守有闕之代,護軍朴齊寅擬入。
臺諫前望入之,持平趙秉鈺落點。
兵曹口傳政事,副司果趙敬夏。
趙晩和改差,代以睦承錫爲假注書。
以左副承旨朴道彬,右副承旨鄭基會牌不進罷職傳旨,傳于申正熙曰,只推。
申正熙,以吏曹言啓曰,司僕寺正趙敬夏,以其身病,呈狀乞遞,改差,何如?傳曰,允。
申正熙啓曰,都承旨趙成夏藥院進,新除授左承旨金翼鉉未肅拜,左副承旨朴道彬,右副承旨鄭基會,同副承旨任承準未承牌,臣以吏兵批兼進之意,敢啓。傳曰,知道。
有政。吏批,兼判書金炳國進,參判趙啓昇,參議尹堉,竝式暇,右承旨申正熙進。以吏批言啓曰,新除授孟山縣監金秉薰呈狀內,矣身親病,一倍添劇,萬無離側遠赴之望,卽速入啓遞改云,其親病旣如是,則有難强令赴任,改差,何如?傳曰,此是別薦守令也,朔寧郡守相換。
又以吏批言啓曰,孟山縣監金秉薰,朔寧郡守朴齊韺相換事,命下矣。金秉薰,以前任安城郡守,方在解由未出中,朴齊韺,以前任安義縣監,方在解由未出中,何以爲之?敢稟。傳曰,勿拘。以李源僉爲大司憲,洪淳大爲大司諫,尹成鎭爲執義,兪初煥爲司諫,任翼常·李恒老爲掌令,李赫準爲持平,申道熙爲獻納,姜長煥·趙光淳爲正言,韓敦源爲工曹參議,閔升鎬爲司僕正,李敦榮爲判義禁,朴齊寅爲安岳郡守,韓龍敎爲江東縣監。兼宗正卿單李圭徹。大護軍金漢淳,今加正憲,年七十九,侍從臣副校理金炳翊祖,護軍閔致久,今加嘉義,年七十,侍從臣前校理閔升鎬本生父,金東獻,今加嘉義,年七十三,侍從臣前副校理金奎弘祖,以上推恩移施事,承傳。兵批,判書申觀浩病,參判嚴錫鼎病,參議韓鼎瑚入直進,參知任百淵病,右承旨申正熙進。大護軍任百秀,護軍李源祚·朴來萬,副護軍金世鎬·宋熙正·李京鎬·鄭煥翼·柳芝榮·南鍾三·李世器·李容學·兪晩源·金炳陸,副司直蔡東述·李奎夏·朴昌壽·洪正圭·金亮淵·閔禹世·金奎弘,副司果申道熙·李乾夏,副司正趙晩和·嚴世永,副司勇崔元成,以上竝單付。
吏批,再政,以洪承億爲副應敎,李載冕爲校理,洪兢周爲副修撰,李載元爲工曹參判,姜夏奎爲奉常正,趙敬夏爲司成。
三政,以蔡東述爲左通禮,任冕鎬爲右通禮,李明應爲兵曹正郞。兼宗正卿單李載元。四政,以金奭鎭爲掌樂正,李啓魯爲副修撰。孟山縣監金秉薰,朔寧郡守朴齊韺,以上相換事,承傳。申正熙,以實錄廳總裁官意啓曰,本廳校正之役方張,堂上趙徽林,見帶都摠管矣。職務相妨,所帶摠管之任,今姑許遞,何如?傳曰,允。
又以奉常寺都提調·提調意啓曰,各陵冬至祭享所用藥果煎造後,進上看品,藥果二十立,依定式,封進之意,敢啓。傳曰,知道。
又以兵曹言啓曰,訓鍊院能麽兒郞廳崔元成,病難供職,呈狀乞遞,改差,何如?傳曰,允。
又以兵曹言啓曰,卽接西所衛將林秉周牒報,則永肅門北邊自枯小松一株,拔根顚仆云,令該所依例斫去之意,敢啓。傳曰,知道。
行大司成李承益疏曰,伏以熙朝聲明之治,多士作成之化,顓繇乎國學,而矧又以講以製,年終試藝,典式綦重,責任匪輕。臣以謏聞蔑識,猥膺師儒之命,冒行頖試之役,亦已屢矣,考較不明,疵類畢露,中夜思惟,未嘗不顔騂而背栗。迺於卽目,有憫迫事狀,臣夙嬰奇疾,嚥啖失適,則瘕聚內壅,咳咯過常,則血度上逆,便成膏盲,不敢以恒人自居,重因過境憂慼,宿證迭發,委臥床褥,不省外事,今若責臣以彈束赴試,實是不可强者也。見今試期已過,廟飭有日,而緣臣微私,莫重成命,閼而不行,此尤臣惶蹙靡措,重添一病者也。噫,有懷必陳,事君之道也,曲遂萬物,體下之仁也。今有必陳之懷,而豈可徒怵義分,乃反自阻於體下之仁也哉?玆敢齋沐控籲。伏乞聖明,特察懇迫之實,仰稟東朝,亟遞臣國子之任,回授無故可堪之人,以竣試事。臣無任云云。答曰,省疏具悉。卿其勿辭,調理行公。
甲子十一月二十日巳時,上御熙政堂。大王大妃殿垂簾,藥房入診,大臣·政府·備局堂上引見,同爲入侍時,都提調李裕元,副提調趙成夏,假注書趙晩和,記事官安翊豐,別兼春秋洪遠植,左副承旨申正熙,假注書嚴世永,事變假注書李泰永,領議政趙斗淳,左議政李裕元,右議政任百經,上護軍徐戴淳,宗正卿李景純,兵曹判書申觀浩,禮曹判書趙獻永,行大護軍許棨,宗正卿李景夏,校理吳俊泳,以次進伏,醫官方載鏞·金榘·朴演鏞·丁錫胤,進伏楹外訖。大王大妃殿曰,史官分左右。斗淳進前奏曰,冬雨乖宜,今朝又甚寒,此時聖體,若何?上曰,一樣矣。斗淳曰,寢睡·水刺之節,何如?上曰,一樣矣。斗淳曰,大王大妃殿氣候,何如?上曰,一樣矣。斗淳曰,王大妃殿氣候,何如?上曰,一樣矣。斗淳曰,大妃殿氣候,何如?上曰,一樣矣。裕元曰,醫官待令,使之入診乎?上可之。載鏞等,以次診候,退伏楹外訖。裕元曰,脈候奏之。載鏞等曰,脈候左右三部調均矣。裕元曰,日前議定湯劑進御後,連爲順下乎?上曰,或有不善下之時矣。裕元曰,不善下之時,恐不必進御矣。大王大妃殿曰,或有痰盛之時,進御後呑酸,不順下矣。斗淳曰,臣雖不知醫藥,而進御湯劑中有貝母,此藥可以治痰。地黃之爲藥,補元之節,大有益焉,如多進御,則將來之功效不少。凡事爲間斷,則無積累之功,非但藥餌,講學亦然矣。大王大妃殿曰,藥房先退,次對爲之。斗淳進前奏曰,諸道年分舊災名色區區,愚淺嘗所未曉者。陵谷之遷變,川浦之換易,非曰無之,而一入災傷,撼動不得者,是豈地理使然哉?日前重臣之疏,卽其一驗也。癸丑八千結之爲甲寅萬二千結也,故臣則曰有加,以其爲狀聞添入,而就其中,査得二千結也,故重臣則曰有減。然此非若是較絜之事也,都緣虛實混殽,中外仍循,未始行一番剋核之政而然矣。今秋舊災,旣係査括之前,故雖不得不許施,而明年爲始,方伯守令,着意講究,痛加櫛刷,勿以流傳古紙爲耳食之資。果是江翻岸斷,永無移生之望,沙堆礫峙,不復可闢之處,則不待年分,據實登聞,以俟朝家處分,此外則一切還起,無敢以舊災二字爲循襲例套,守令殿最,以査起多少爲懲勸之政,何如?大王大妃殿答曰,依此行會,期有實效,可也。斗淳曰,曆節行柵門開閉,厥有恪定之日子,而年前緣於其時事勢,有加定幾許日子之事,而近聞加定之外,自灣府擅自闊狹,遂使邊扉蕩無防限,便同設而不關,念及疆域法禁,不覺寒心。往雖不究,今以後則灣府闊狹,雖一兩日之頃,自廟堂宜無不聞之理,隨所入聞,該府尹,從重論罪之意,關飭,何如?大王大妃殿答曰,依爲之。出擧條大王大妃殿曰,自司譯院監稅官,各別擇送也。斗淳曰,管稅廳弊敗到極,當節別行之時,每煩朝家區劃爲屢萬兩矣。一自監稅官設置後,自有贏餘,自京司取用,亦已屢萬兩,近漸有弊云,謹當另擇矣。斗淳曰,三亥酒設禁旣久,未知實效之何如,而凡係糜穀,莫有甚於此釀。況前後令甲,不翅申複,今若因循抛置,則非先甲後庚之義也。令左右捕廳,依前主管禁斷,而校卒之夤緣作弊,隋所入聞,斷當嚴懲,以此意,分付,何如?大王大妃殿答曰,依爲之。出擧條斗淳曰,侍從臣閔升鎬,當爲推恩所後家,則姑無可施之所,移施其本生父,侍從臣金炳翊·金奎弘,兩家親年,俱未準推恩之限,依近例竝移施其祖父,何如?大王大妃殿答曰,依爲之。出擧條斗淳曰,新榜後分館,不宜因循,斯速擧行事,分付,何如?大王大妃殿答曰,依爲之。出榻敎斗淳曰,譯院官生,全抛工夫,惟事紛競,殆不知所肄習之爲何事,而就中徑占等第之弊,爲其病家源委。蓋漢·淸·蒙·倭四學等第中,若漢學之次上通事·舊押物·三押物及淸學之被選別遞兒·新遞兒,蒙學之元遞兒,倭學之聰敏,合八等第,雖未科者,舊有許差之規,而法久弊生,馴致今日之膏盲,此豈設試取才之本意也?自今以後,未科者毋論四學,竝勿許應試於八等第之窠,則庶可爲肄本業·息紛競之一助,而若其參酌損益之方,別成節目啓下,以爲永遵之地,外此,雲·監兩醫司及度支算員中,如有滯鬱可疏之事,令各該衙門講究釐正啓下,一體施行,何如?大王大妃殿答曰,依此定式,期有實效,可也。出擧條斗淳曰,倭館柴炭入給,釜山僉使所主管也。朝家應下數甚夥多,無愆滯失時之患,近聞一年條,盡歸逋藪,入給之期限屢過,每每生梗云,下納米布之輒煩令飭,已極駭然,似此細瑣之物,亦有無窮之弊,可乎?所謂逋藪,其果止吏與校而然乎?此亦有未可知者。自今年溯考三十年,始逋源委,各別窮覈登聞,以爲稟處事,知委道臣,何如?大王大妃殿答曰,使之斯速啓聞,可也。出擧條斗淳曰,今日賓對,御營大將任泰瑛,來詣朝房,不爲登筵。雖未知實病之如何,而事體誠未安,推考,何如?大王大妃殿答曰,依爲之。出榻敎大王大妃殿曰,今日次對,登筵諸宰,何其稀少也?斗淳曰,臣方欲以此仰達矣。如臣無似,不能董率,不勝惶悚矣。輔國外其下諸宰,實故外,竝捧現告,從重推考,何如?大王大妃殿答曰,輔國外,衆所共知實故實病人外,竝減下。出榻敎大王大妃殿曰,大臣就座。正熙曰,諸宰奏事。戴淳等曰,無所奏事矣。正熙曰,玉堂所懷奏之。俊泳曰,臣猥以無似,每登前席,識不足以備顧問,才不足以資啓沃,循省踧踖,心常悚恧,而伏覩我殿下,睿知天縱,聖學日就,此宗社臣民無疆之福,猗歟盛哉。仍伏念帝王之治,必資於學問,學問之道,必本於誠。誠者,眞實之謂也。不誠則無物,故三德·九經,非誠則皆虛文而止耳。雖一政一令,未有不立於誠而廢於不誠。今以講學一事言之,殿下非不好學,而不以實心好之,則是知之而不誠也,殿下非不勤學,而不以實心用工,則是行之而不誠也。不息自强,體羲皇天行之健,無時或豫,追殷后日新之德,則非徒聖學,有日進之美,治國安民之要,亶在於是已。況我東朝勸學之至意,勤勤懇懇,殿下尤當克念,而慥慥於誠字上矣,此臣所以區區顒祝者也。上曰,所陳甚好,當體念矣。大王大妃殿曰,史官就座。仍命大臣先退。又命退,諸臣以次退出。
甲子十一月二十日午時,上御觀物軒。勸講入侍時,領事任百經,講官朴珪壽,參贊官申正熙,侍讀官吳俊泳,假注書嚴世永,記事官安翊豐,別兼春秋洪遠植,各持小學第三卷,以次進伏訖。上曰,史官分左右。上誦前受音一遍訖,上開卷。珪壽讀,自子之燕居,止左宮羽,仍釋義,又釋集註訖。上命授書算于珪壽,上讀新受音十遍訖,珪壽還納書算。上曰,燕居者,何謂也?珪壽曰,以今俗言之,則處於外堂,見賓客應事接物之時,非燕居也,其無事閒暇,而處於燕室,是之謂燕居也。如此之時,衆人則易於怠隋放肆,其不至怠隋者,則又多嚴厲之容色,而聖人則不然。莊敬之中,乃有申申之容,夭夭之色,其舒泰和悅之氣像自別,如此處,可以想見聖人矣。上曰,入虛如有人,何謂也?珪壽曰,執虛如執盈,入虛如有人云者,執虛器,人所易忽者也,入虛室,人所易肆者也。今於執虛器,尙如執盈滿之器,入虛室,尙如入有人之室,則其心存敬愼,可知矣。心存敬愼者,不但在下而致敬於上人也,卽在上之人,亦皆以敬自持。是爲敬身之工,而敬之爲道,惟在於存心而已。今殿下講讀之際,亦以存心自勉,則字音句讀,自然習熟,而文字旨義,自然融會矣。俊泳曰,申申如也,夭夭如也云者,宋范祖禹之言曰,申字以體言,和適之意也,夭字以心言,溫裕之意也。蓋心體之和適溫裕,是聖人中和氣像也。又曰,入里必式云者,此章引石慶入里門不下車而其父責之解之,是父兄宗族之里故也。禮註則謂十室之邑,必有忠信,二十五家爲里,則二十五家之中,豈無可敬之人?故入里必式,所謂不誣十室也。二說雖不同,以臣愚見,禮註似勝於此也。宗族之里,人易敬之,他人之里,人易忽之。珪壽曰,古人車前有橫木,其名爲式,人車上而遇可敬之人,則憑式而俯躬,是爲敬禮之容也。段干木,魏之賢士也,魏文候過其閭時,必式焉,此亦敬賢之禮也。珪壽曰,古之君子必珮玉,珮玉者,卽今御用冕服有之,朝臣祭服·朝服亦有之,皆依古法也。然古人之玉,皆有厚薄之別,以成宮·角·徵·羽之音,而今則未及爲此制矣。然而之音,自可無邪辟之心,凡此皆古人,敬以持身,欲其動容周旋,無不中禮之意也,伏願留心玩味焉。正熙曰,講官·儒臣之言切實,臣無容敷衍更奏。上掩卷,仍敎曰,純廟朝多有儉德事矣。百經曰,純廟朝每見粒食遺地,拾洗而進御,其儉德類如此,且崇儉節用,爲我列聖家法矣。上曰,史官就座。仍命大臣先退。又命退,諸臣以次退出。
上在昌德宮。停常參·經筵。
任承準,以都摠府言啓曰,今日入直內三廳武兼禁軍及軍兵等,中日習射技放,請出褾信。傳曰,知道。
任承準啓曰,來二十五日,朝參日次矣,取稟。傳曰,停。
申正熙啓曰,合辭許久闕啓,事甚未安,除在外·差祭外,未肅拜呈告人員,竝卽牌招,何如?傳曰,允。
傳于任承準曰,備堂中原在外人,竝減下。
議政府堂上減下,金學性·鄭基世·金大根·金炳喬·尹致定·李㘾·申錫愚·金炳德·申錫禧·金炳㴤·李裕膺·李參鉉·金輔鉉·金炳地,堂上原在外人減下,洪說謨·李應植·金箕晩·吳取善·李根友·宋近洙。
傳于任承準曰,有實故摠管許遞,與有闕之代,前望入之。摠管前望入之,副摠管金在顯·崔遇亨·趙秉協·洪淳大落點。
鄭基會,以弘文館言啓曰,修撰李基正,實錄都廳進,下番闕直,事甚未安,修撰吳德泳與新除授副修撰洪兢周·李啓魯,竝卽牌招,推移入直,副應敎洪承億,校理李載冕,一體牌招察任,何如?傳曰,允。
朴道彬啓曰,行大司憲李源命,執義尹成鎭牌不進,掌令任翼常·李恒老,持平趙秉鈺在外,李赫準差祭,監察茶時之意,敢啓。傳曰,知道。
以執義尹成鎭,司諫兪初煥,正言姜長煥·趙光淳牌不進罷職傳旨,傳于任承準曰,只推。
以副應敎洪承億,校理李載冕,副修撰洪兢周·李啓魯牌不進罷職傳旨,傳于鄭基會曰,只推。
傳于鄭基會曰,發遣吏郞,諸執事請齋與否,摘奸以來。
大王大妃殿傳于鄭基會曰,冬至祭攝行磨鍊。
鄭基會,以實錄廳總裁官意啓曰,本廳書役方張,謄錄郞廳尹成鎭,見帶臺職矣。職務相妨,所帶本職,今姑許遞,仍今該曹口傳付軍職,使之察任,何如?傳曰,允。
兵曹口傳政事,副司果單尹成鎭。
鄭基會,以成均館行大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成趙敬夏未肅拜,直講朴周雲呈辭在外,典籍高時勉差祭,時無入直之員,以他郞官姑爲代直,何如?傳曰,允。
任承準,以兵曹言啓曰,訓鍊院能麽兒郎廳朴淳華,病難供職,呈狀乞遞,改差,何如?傳曰,允。
甲子十一月二十一日巳時,上御觀物軒。勸講入侍時,講官李㘾,參贊官任承準,侍讀官吳俊泳,假注書睦承錫,記注官崔奭奎,別兼春秋洪遠植,各持小學第三卷,以次進伏訖。上曰,史官分左右。上誦前受音一遍,上開卷。㘾讀,自趨以采齊,止無自入也,仍釋義註解訖。上命授書算于㘾,仍讀十遍訖,㘾還納書算。上曰,行以肆夏,何義也?㘾曰,樂記曰,禮樂不可斯速去身。今此趨行之節,或徐或疾,而必叶於樂韻之高下,周還之節,其圓其方也,必合於禮容之齊整。如是焉,是禮是樂之於身,必無斯須之去矣。規矩是造器之具,而無是,不能成方圓,譬如營室而無準繩,則平直難視,經國而無綱紀,則名分不正矣。人之一動一靜,必中規矩,然後威儀不忒,故大禹之右規矩,孔子之不踰矩者,是也。上曰,在車則聞鸞和之聲,何謂也?㘾曰,鳴佩而左宮右徵,然隨身,在車而衡鸞軾和,瑲瑲然入耳。孔子之無所不佩,卽爲此之鳴也,不顧不指,亦必有瑲瑲之聞矣。上曰,今則無鸞和耶?㘾曰,古昔君子乘車,衡鸞軾和,所以車之備具,而爲其君子在車,聽其之聲也。今則雖無是車,朝服佩玉之聲,亦類車之鸞和之鳴也。此蓋君子之養心,無所不至,立禮成樂,少無間斷,于斯時也,非類邪僻之心,必無由外入內者也。殿下須於講讀之時,隨其字句,究其旨義,沈潛玩味,則亦必無外非之內誘,推此類,益勉專心之工焉。俊泳曰,夫君子之必佩玉者,其於進退周還,以其玉聲,欲中其節也。采齊·肆夏,卽逸詩之樂歌,而步趨之間,使右徵·角,左宮·羽之音,能合於詩樂之節,其玉聲之徵·角·宮·羽,今雖不可得而聞之,其威儀之必中規矩,庶幾可想像矣。蓋身有佩玉之聲,車有鸞和之音,而視聽行止,莫不節之以禮,和之以樂,則非僻之心,從何而入乎?此蓋君子養心之至意也,故古之賢人,吐辭爲經,擧足爲法,此之謂也。承準曰,心字爲此章中要領矣。所以心正,然後趨行周還,皆合於規矩,故雖以六藝中射·書言之內志正,而射能中鵠,柳公權之心正筆正之說,亦此意也。上掩卷,上曰,文宗朝夙夜勤講學矣。㘾曰,文宗朝盛德敎化,至于今八域均被恩澤,而益勤講學,臨朝聽政,若無宵旰之暇,而羹墻錄所載嘉言善謨,赫赫若昨日事也。蓋自古人君治亂得失,莫不由講學之勤與不勤,伏願殿下,日接臣隣,討論經史,則聖學日進於高明之域矣。上曰,史官就座。仍命退,諸臣以次退出。
上在昌德宮。停常參·經筵。申正熙啓曰,合辭許久闕啓,事甚未安,除在外·差祭外,未肅拜呈告人員,竝卽牌招,何如?傳曰,允。朴道彬啓曰,三品官之毋得過三日循例請牌,曾有定式矣。工曹參議韓敦源,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。傳于鄭基會曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。傳于鄭基會曰,明日孝文殿晝茶禮,當自內親行矣,該房知悉。大王大妃殿,以司謁口傳下敎曰,明日勸講停。
正言姜長煥啓曰,臣言議風采,本不合於淸朝耳目之任,而薇垣除旨,忽下於夢想之外,臣感恩怵義,粗伸叨謝之忱,而第臣於本院,已經納言,揆以公格,不宜蹲冒,請命遞斥臣職。答曰,依啓。朴道彬啓曰,行大司憲李源命牌不進,掌令任翼常·李恒老,持平趙秉鈺在外,李赫準差祭,執義未差,監察茶時之意,敢啓。傳曰,知道。以司諫兪初煥牌不進罷職傳旨,傳于朴道彬曰,只推。以京畿監司趙在應狀啓,加平郡民家失火事,傳于朴道彬曰,聞甚矜惻。元恤典外,別加顧助,結構奠接之方,廟堂措辭,分付。鄭基會,以議政府言啓曰,大護軍金世均,護軍林肯洙·南性敎·韓啓源·李興敏,靈善君朴永輔,工曹參判李載元,護軍朴珪壽,俱合參聞廟謨,竝政府·備局堂上差下,朴珪壽,仍察有司之任,戶曹判書李敦榮,貢市堂上差下,上護軍洪鍾應,關西句管,徐戴淳,海西句管,大護軍曺錫雨,嶺南句管,金炳雲,京畿句管,禮曹判書趙獻永,關東句管,林肯洙,湖南句管差下,使之察任,何如?傳曰,允。又以弘文館言啓曰,副應敎洪承億,校理李載冕,副修撰李啓魯,旣有只推之命,竝卽牌招察任,何如?傳曰,允。又以訓鍊都監言啓曰,本局哨官金碩奉,身病猝重,勢難察任,改差,何如?傳曰,允。
甲子十一月二十二日巳時,上御觀物軒。勸講入侍時,講官金學性,參贊官朴道彬,檢討官吳德泳,假注書嚴世永,記注官宋宅薰,別兼春秋洪遠植,各持小學第三卷,以次進伏訖。上曰,史官分左右。上誦前受音一遍訖。學性讀,自射義曰,止右明威儀之則,仍釋義及註解訖。上命授書算于學性,仍讀新受音十遍訖,學性還納書算。上曰,此可以觀德行,何謂也?學性曰,有德行之人,其射也,進退周旋,皆合於禮,威儀可象,觀於此,可以知其德行也。上曰,非但弓射爲然,讀書之工亦然,凡事爲莫不如此也。學性曰,內志正,外體直,此雖以射禮爲言,天下萬事,無不存諸中然後發於外也。道德積於內,則粹盎驗於外,文章蘊於內,則英華發於外,氣血充於內,則敷膄著於外。譬之於木,而生意溢於根本則枝葉暢茂,譬之於水,而發源深則派流遠,無其內者,不可以外飾矣。德泳曰,周禮賓興三物,有曰六德,曰六行,曰六藝,而六藝之一日禮三日射,則射與禮,俱爲敎萬民賓興之具,而射之一技,實爲中於禮而觀其德行者,在其內正外直,持弓矢審固,有似乎君子正心修身,而自然中度矣。道彬曰,中庸曰,博學之,審問之,愼思之,明辨之,篤行之。此皆聖賢工夫,而今此章射者之弓矢審固,雖是一藝,亦可推類矣。中庸五者中,審問與篤行,有似乎此章之審與固,蓋天下萬事,苟不致審,未有能成者,而讀書之法,尤貴於審其旨義而體認之也。固者,無論立志與應事,必也剛確堅定,無所撓奪游移,然後可有實效矣。伏願以審固二字,深加體念焉。上掩卷,上曰,見昨日玉堂故事,則肅廟朝贊唐太宗善從諫,甚盛德事矣。學性曰,果有之。上曰,雖有諫諍之臣,人君若不從諫,則誠無以諫,況罪誅之,竄逐之,則其肯諫之乎?學性曰,殿下此敎,可見容諫之盛德,臣不勝欽仰矣。上曰,人君見物欲取,而必得而進之者,姦臣也。學性曰,人主所欲取之物,必欲進之者,只要媚悅人主意也。上曰,有忠心之臣不然,人君愛玩之物,不欲獻之矣。學性曰,小人則必欲適人主之意,而君子則不然矣。上曰,人君雖有過,臣下不匡,在於面前則稱善,而退有後言者或有之,如此者,豈可謂臣道乎?上曰,一人進一物,而君人愛其人,則必有欲以勝於前所進者之物而進之者矣。學性曰,君子小人之辨,於此可觀矣。此所謂大姦似忠者也,惟在人主之聽之也,審君子小人情狀,則忠姦可辨矣。德泳曰,從諫如流,於經有之矣。學性曰,有過而非諫,則無以知過矣。上曰,諫臣不顧其身矣。學性曰,忠臣事君也,納君於無過,不顧其身之禍福矣。上曰,姦臣患得患失,苟爲承順上意,懷祿保位而已。學性曰,怵於禍福,只欲人主之容悅矣。上曰,忠臣之言,聽之易厭,小人之言,聽之易狎,或有墮其術中者矣。學性曰,便於己,安於心,則雖知其爲小人,而猶爲容悅也。上曰,諫諍不至,其何以爲政?有諫臣,然後政事可爲。學性曰,不從諫則難以爲政,政事未修而能保其國者,未之有也。殿下辨忠邪之分如此,是誠宗社臣民之幸也。推此而莅政臨民,何憂今日至治之不躋哉?一國臣庶,其將歡欣慶祝,福祿無疆矣。親賢臣,遠小人,漢史有之,此先漢所以興隆也。上曰,古有殺諫臣,而國不保者,若不赦諫臣,聽其言,則其國可保矣。學性曰,歷代帝王,或有如此者,此可爲後世鑑法矣。道彬曰,蓋治世,多諫諍之臣,歷代不明之君,每少諫臣。設有一二人諫之者,若言不用而罪已及,則每患無繼此而爲諫者矣。上曰,諫臣多乎,姦臣多乎?大抵近押者,雖姦亦愛之,疏遠者,雖賢不愛之,故以至於此也。學性曰,不能明理,則不能辨忠邪,理不能自明,必待講學而明之。古有甚焉者,至惡其君之爲講學,如唐之仇士良,是也。士良敎其黨,以固權寵之術曰,天子不可令閑,常宜以奢靡娛其耳目,使無暇更及他事,然後吾輩可以得志,愼勿使之讀書,親近儒生,彼見前代興亡,心知憂懼,則吾輩疎斥矣。自古小人情狀,類如此矣。上曰,如此輩,眞可誅者也。上命史官就座,仍命退,諸臣以次退出。
上在昌德宮。停常參·經筵。大殿·大王大妃殿·王大妃殿·大妃殿,內閣·政院·玉堂·朝廷二品以上·六曹堂上·兩司長官冬至單子問安。答曰,知道。禮曹,今此甲子式年進士鄕·漢城試初試來乙丑二月初十日,生員鄕·漢城試初試同月十二日,文武科鄕·漢城試初試同月二十五日,雜科初試三月十八日,進士覆試同月二十日,生員覆試同月二十二日,生·進放榜四月初四日巽時,文科講經·武科覆試同月初十日,文科會試講畢後,間一日文武科殿試同月二十五日,放榜同月二十七日卯時,雜科覆試五月十六日,放榜同月二十八日巽時推擇,啓。以校理李載冕,副修撰李啓魯牌不進罷職傳旨,傳于鄭基會曰,只推。任承準啓曰,卽見兵曹草記,則前牧使金有喜家奴子壯元爲名漢,謂有稱冤事,從敦化西挾門入來,撲打進善門扇云,闕門把守,何等嚴重,而有此攔入之擧,聞甚驚駭。常時不飭之兵曹入直堂上,從重推考,郞廳及守門將,竝所當重勘,而本院請推之外,無他可施之罰,何以爲之?敢稟。傳曰,允。拿處。任承準,以兵曹言啓曰,卽者有一漢,撲打進善門扇,呼天稱冤,故捉致査問居住姓名,則前牧使金有喜家奴子壯元爲名漢,而有所至冤原情之事,從敦化西挾門入來云矣。闕門法意,何等至嚴,而有此攔入之擧者,萬萬驚駭。爲先自臣曹,嚴棍移送秋曹,常時不能檢飭之失,臣不勝悚惶,而當該守門將,令該府拿問處之,何如?傳曰,允。原情捧入。以慶尙道黃腸敬差官柳敎祚狀啓,本道黃腸,皆不準尺,惶恐待罪事,傳于鄭基會曰,勿待罪。右副承旨鄭基會疏曰,伏以監春秋館事臣李裕元,卽臣之姊壻也。臣所帶春秋兼銜,在所應避,前叩是銜,控籲蒙諒,今亦與前無異。伏乞聖慈,仰稟東朝,亟賜遞改,以存公格焉。臣無任云云。〈答曰〉,省疏具悉。所請依施。同副承旨任承準疏曰,伏以臣父臣百經,見帶監春秋館事矣。臣之春秋兼銜,在法當遞,玆敢援例仰籲。伏乞聖明,仰稟東朝,將臣職名,亟許鐫改,以存公格,千萬幸甚。臣無任云云。〈答曰〉,省疏具悉。所請依施。
甲子十一月二十三日午時,上詣孝文殿。晝茶禮親行入侍時,都承旨趙成夏,左承旨金翼鉉,右承旨申正熙,左副承旨朴道彬,右副承旨鄭基會,同副承旨任承準,記事官權膺善·丁觀燮,別兼春秋南一愚·洪遠植,提學金炳國·金學性,檢校直提學金炳地,直閣李世用,檢校待敎閔奎鎬·鄭範朝·趙寧夏·洪承億·李載冕,校理吳俊泳,副校理李應夏,修撰李基正·吳德泳,以次侍立。時至,通禮跪啓請出次,上具衰服出齋殿,入孝文殿東夾門,由東階陞,詣板位前西向立。贊儀請俯伏哭,上俯伏哭。少頃,贊儀請止哭·四拜·興·平身,上止哭·四拜·興·平身。仍諸靈座前北向立跪,成夏奉香,基會奉爐,上三上香,成夏奉爵跪進,上受爵以授基會,基會跪受奠于靈座前,連獻三爵訖,上降復位。贊儀請俯伏哭,上俯伏哭。少頃,贊儀請止哭·四拜·興·平身,上止哭·四拜·興·平身。贊儀請還齋殿,上還齋殿。諸臣以次退出。
上在昌德宮。停常參·經筵。申正熙,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。申正熙啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。注書權膺善病,代以李容萬爲假注書。以前牧使金有喜奴子壯元原情,傳于申正熙曰,誠如狀辭,今此呼冤,容或無怪,令廟堂,稟處。持平李赫準啓曰,臣言議風裁,本不合於淸朝耳目之任,而持憲除旨,忽下於千萬夢想之外,臣感恩怵義,雖不得不張皇出肅,粗伸叨謝之忱,而第臣於本府,已經亞憲,揆以公格,在所當遞,請命遞斥臣職。答曰,依啓。以司諫兪初煥,正言趙光淳牌不進罷職傳旨,傳于申正熙曰,只推。鄭基會啓曰,卽者別兼春秋洪遠植,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。又啓曰,左右史不可不備,別兼春秋金炳翊·李冕光·南一愚·趙敬夏·趙定燮·李載冕,竝卽牌招,推移入直,何如?傳曰,允。以義禁府李敏銖·李應洙囚單子,傳于申正熙曰,竝分揀放送。申正熙,以兵曹言啓曰,訓鍊院能麽兒郞廳文秉璿,病難供職,呈狀乞遞,改差,何如?傳曰,允。又以刑曹言啓曰,兵曹啓辭內,卽者有一漢,撲打進善門扇,呼天稱冤,故捉致査問居住姓名,則前牧使金有喜家奴子壯元爲名漢,而有所至冤原情之事,從敦化西挾門入來云矣。闕門法意,何等至嚴,而有此攔入之擧者,萬萬驚駭,爲先自臣曹,嚴棍移送秋曹,常時不能檢飭之失,臣不勝悚惶,而當該守門將,令該府拿問處之,何如?傳曰,允。原情捧入。判付內,誠如狀辭,今此呼冤,容或無怪,令廟堂稟處事,命下矣。本事自有廟堂之覆奏,而壯元攔入之罪,不可仍置,自臣曹考律重勘之意,敢啓。傳曰,知道。義禁府啓目,沃川兼任靑山縣監南定斗原情云云。問目內辭緣,泛稱遲晩,刑推得情何如,判付啓。除刑推議處爲良如敎。領議政趙斗淳箚曰,伏以昨於前牧使金有喜奴名原情,承有稟處之命矣。自有此事以來,喙騰耳鬧,竊竊然不能自休者,以其事勢之必不爾也。夫出於事與勢之外,而屬之黯昧幽䵝,遂成有枉無暴之案,則亦仁人君子所惻傷也。以我殿下天地之仁,日月之明,判付辭旨,旣諄且摰,服念之盛,不待旬時之久,臣誠莊誦欽仰之不暇,而第臣於此家此事,有不可冒嫌論斷者,猥具短牘,略控情實。惟聖明,俯垂鑑諒,仰稟東朝,有以裁處之,不勝幸甚。取進止。答曰,省箚具悉卿懇。卿於此事,旣有可嫌之端云,左相,稟處,可也。仍傳于鄭基會曰,此批答,遣史官傳諭。別兼春秋洪遠植疏曰,伏以臣於持被之中,卽接家信,則臣父素患積滯之症,當此日寒,一倍添劇,臣自聞此報,按住不得,忙陳短章,徑出禁扃。伏乞聖明,俯垂鑑諒,仰稟東朝,亟遞臣別兼之銜,仍治臣擅離之罪,以肅朝綱焉。臣無任云云。省疏具悉。爾其勿辭救護。
甲子十一月二十四日巳時,上御觀物軒。勸講入侍時,講官曺錫雨,參贊官鄭基會,侍讀官李應夏,記事官丁觀燮,記注官安翊豐,別兼春秋洪遠植,各持小學第三卷,以次進伏訖。上曰,史官分左右。上誦前受音一遍訖,上開卷。錫雨讀,自士冠禮始加,止永受胡福一遍,仍釋義,又釋集註訖。上命授書算于錫雨,上讀新受音十遍訖。上曰,古者二十而冠,今則不然,何也?錫雨曰,古法則然,而後世則或不待此限,每於加冠時,欲行三加禮,則用此祝辭矣。祝者,頌禱之辭,而此乃賓於冠者,每加而如是頌禱也。蓋此頌禱,豈無其實理而徒爲虛辭者乎?天人之間,雖若邈然難接,而感應一理,捷於影響,善與不善,祥殃隨降。今以壽福爲成德之應,而且戒且祝者,因實理而寓善禱也。傳曰,仁者壽,又曰,大德者,必得其壽,修之於人,而取必於天,有如是者矣。應夏曰,此是加冠時所祝之辭。人旣加冠,則是成人也,人旣成人,而必順成人之德。至於老成,終始如一,則何不壽考而膺受多福也?蓋三加之祝辭,一節深於一節,欲其德益修,而壽益遐,福益大也。基會曰,講官·儒臣,皆以德字仰奏,而蓋德字之義甚至矣,合仁與義而言之也。韓愈曰,足乎己,無待於外之謂,朱子註曰,德者得也,謂得之心而應萬事也。得乎心而行乎事者,謂之德行,施於民而洽於化者,謂之德澤。今於加冠之時,頌禱之辭,豈有加於此哉?苟能成德,則壽與福,皆自至矣,故古昔聖王,以大德必得之,此其驗也。上掩卷,上曰,昨日故事,卽成廟朝令後苑樹桑及作水田事也。錫雨曰,農·桑,卽所以食人衣人,爲天下之本,而人主最所重也,故先王制禮,天子親耕,王后親蠶,以供粢盛,以備紘紞,思盡奉先之孝,而且念絲粒之辛苦,先以身而勸之者也。我朝則籍田,自太祖朝始,而太宗朝,特命納麻枲,紡績於宮中,是亦親蠶之意也。我朝成廟,非但有此敎而已,親耕籍田,兼擇善織婢,置諸宮內,以敎紡績,我肅廟,嘗以宋徽宗耕織圖爲大勝於丹靑,而民間艱難之狀,如在目擊,此皆列聖朝重農恤民之盛德至仁也。應夏曰,人君深居九重,稼穡之艱難,未得身親見之,故成廟朝,樹桑作水田於後苑,必欲親見之也。上曰,史官就座。又命退,諸臣以次退出。
上在昌德宮。停常參·經筵。
藥房副提調趙成夏啓曰,伏未審日間聖體,若何,寢睡·水刺之節,何如?臣率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,爾不必入侍矣。大王大妃殿·王大妃殿·大妃殿口傳問安。答曰,知道。
任承準啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政趙斗淳有身病,左議政李袷元,右議政任百經,無時急稟定事,不得來會云矣,敢啓。傳曰,知道。
朴道彬啓曰,同副承旨任承準,今日不爲仕進,卽爲牌招,何如?傳曰,允。備忘記,城津僉使白樂薰下直,長弓一張,長箭一部,片箭一部,筒兒一箇賜給。
任承準啓曰,假注書李容萬,時無職名,令該曹依例付軍職,冠帶常仕,何如?傳曰,允。
注書丁觀燮病,代以南商龍爲假注書。
以別兼春秋金炳翊·李冕光·南一愚·趙敬夏·趙定燮·李載冕牌不進罷職傳旨,傳于鄭基會曰,只推。鄭基會啓曰,左右史不可不備,別兼春秋金炳翊·李冕光·南一愚·趙敬夏·趙定燮·李載冕,旣有只推之命,竝卽牌招,推移入直,何如?傳曰,允。
任承準啓曰,行大司憲李源命牌不進,執義·持平一員未差,趙秉鈺,掌令任翼常·李恒老在外,監察茶時之意,敢啓。傳曰,知道。
以司諫兪初煥,正言趙光淳牌不進罷職傳旨,傳于任承準曰,只推。
鄭基會,以議政府左議政意啓曰,以前牧使金有喜奴子壯元原情爲其主鳴冤事判付,有誠如狀辭,今此呼冤,容或無怪,令廟堂稟處之命,而卽伏見領議政趙斗淳箚子批旨,令左相稟處之命矣。此是人家大關係之事,有難以一邊之籲,遽然折斷。分付禮曹,兩家門長處,使之各陳委由後,稟處,何如?傳曰,允。義禁府啓目,粘連向前南定斗亦躱囚,旣在兼管詗捕,竟過當限,揆以律例,難免應勘,以此照律,何如,判付啓。依允。
甲子十一月二十五日巳時,上御觀物軒。勸講入侍時,領事李景在,講官朴珪壽,參贊官朴道彬,檢討官洪兢周,假注書李容萬,記事官安翊豐,記注官崔奭奎,各持小學第三卷,以次進伏訖。上曰,史官分左右。景在進前奏曰,朝氣甚寒,此時聖體,若何?上曰,一樣矣。景在曰,寢睡·水刺之節,何如?上曰,一樣矣。景在曰,大王大妃殿氣候,何如?上曰,一樣矣。景在曰,王大妃殿氣候,何如?上曰,一樣矣。景在曰,大妃殿氣候,何如?上曰,一樣矣。上命大臣就座,上誦前受音一遍訖。珪壽讀,自三加曰,止不以爲褻服,釋義註解訖。上曰,緅是絳色,則小祥後宜用喪服,而服此絳色,何也?珪壽曰,緅,絳色也。古人居喪,小祥易服之時,以緅色緣飾其練中衣,此與今人之制,大有異焉,臣等亦每疑其何故如是也。緅雖絳色,似非鮮染之色,而且古人衣服之緣,或采或靑,本無以絳爲之者,則其以絳爲緣,獨此小祥之中單,故便爲非吉之制,人之見之,便知其爲喪服,而足以表其哀慼之情歟。景在曰,絳是五染之赤色者也。珪壽曰,此段是君子衣服之節也。方其加冠,成人之始,盛備三加之禮,爲此祝辭,以祝其成德而祈其福慶也。父母存者之不純素,孤子當室之不純采,以至孔子之不以紺緅飾,皆有精義所存,而紅紫之不爲褻衣,以其間不正也。夫一時私居之服,或用間色,似無甚害於義理,而君子猶不爲之,則其欲事事物物,必得其正,有如是焉。此等處,可觀君子之立志爲何如耳。景在曰,古今各用時王之制禮,故雖三年之喪,服用此色,表其練服也。上命授書算于珪壽,仍讀新受音十遍訖,珪壽還納書算。上曰,不以紺緅飾,何也。珪壽曰,此非華飾也,亦所以表其爲小祥之服也。漢時則罪人,皆衣以赭衣,赭雖非光鮮之色,亦赤色也。由今觀之,何必以是衣罪人乎?在彼時,則所以表其爲有罪者耳,以此論之,緅色之飾中單,似亦表其爲小祥之服而已。兢周曰,始加再加,德未成就,而至於三加,則成人之道極備矣。且一家之內,兄弟最爲親近,而成德之效,必自孝友始,故勉其成厥德於兄弟俱在之時,必得黃耇之壽,受天之慶者,非特加上文之眉壽胡福而已,此蓋成人之初,祝其福祿之無量也。道彬曰,冠者,成人之始也。擇之以令辰,重之以禮服,祝之以壽福者,究其精神,專在於成厥德三字。蓋人之平生收用,在少時用工,邵康節之言曰,一日之事在於朝,一年之事在於春,一生之事在於少故者,是也。以學問言之,若於少時用力,則事半而功倍,若晩而悔之,則雖欲着力,事倍而功半矣。今我殿下,春秋鼎盛之時,專意講學,無少間斷,則慣習之積,浹洽之久,自至於欲罷不能,而樂此不疲矣。學問之工,非但以讀書時爲工夫,雖不讀書時,亦宜念念在玆,常常不忘,凡奏御文字,亦詳加省察,則無往非工夫也。此所以一日之內,讀書時辰,有讀書工夫,不讀書時辰,亦有讀書工夫也,伏願體念焉。景在曰,始加曰棄爾幼志,則修其內也,再加曰敬爾威儀,淑愼爾德,則內外修也,三加曰以成厥德,則德之成也。德旣成,則遐壽多福,卽自然之理也。蓋德,非一日一善之所成,必積於躬而後成焉。雖以聖學言之,今日講一善言,明日講一善行,孜孜不已,久久工積,則是乃成德矣。上掩卷,仍命史官就座,又命大臣先退。又命退,諸臣以次退出。
上在昌德宮。停常參·經筵。申正熙啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。又啓曰,左副承旨朴道彬,今日不爲仕進,卽爲牌招,何如?傳曰,允。以別兼春秋金炳翊·李冕光·南一愚·趙敬夏·趙定燮·李載冕牌不進罷職傳旨,傳于鄭基會曰,只推。傳于申正熙曰,左承旨許遞,前望入之。承旨前望入之,李正魯落點。任承準啓曰,假注書南商龍,時無職名,令該曹依例付軍職,冠帶常仕,何如?傳曰,允。傳于鄭基會曰,政官牌招開政,如有違牌,勿爲呼望。傳于鄭基會曰,在外藝文提學·參贊·臺諫,竝許遞,今日政差出。申正熙啓曰,行大司憲李源命牌不進,執義·掌令二員·持平二員未差,監祭茶時之意,敢啓。傳曰,知道。以司諫兪初煥,正言趙光淳牌不進罷職傳旨,傳于任承準曰,只推。有政。吏批,兼判書金炳國進,參判趙啓昇,參議尹堉竝式暇,左副承旨鄭基會進。以金博淵爲執義,李啓魯·白奎洙爲掌令,吳德泳·金秉緯爲持平,金昌熙爲獻納,趙性鶴爲正言,任百秀爲右參贊,洪祐健爲藝文提學,趙然昌爲同春秋,李泰永爲景陽察訪。任承準,以兵曹言啓曰,五衛將金濟肯·鄭敎臣·李宗楙,景福宮衛將宋之璜,慶熙宮衛將宋興淳·李載洙,俱以病難供職,呈狀乞遞,竝改差,何如?傳曰,允。兵批,判書申觀浩進,參判嚴錫鼎病,參議韓鼎瑚病,參知任百淵入直,右副承旨任承準進。以徐相鼎爲副摠管,陳繼豐·朴師億·李維序爲五衛將,朴泰榮爲景福將,鄭鐵周·李周冕爲慶熙將,白聖愚爲訓鍊主簿加設,李明應·閔升鎬爲文兼,柳兢魯·李鶴奎爲部將,朴文麒爲花壯山別將。僉知單李熙大。大護軍李根友,副護軍金翼鉉,副司直任翼常·李恒老·趙秉鈺·李赫準·申道熙,副司果姜長煥·宋熙昇·李周鎬,副司正李容萬·南商龍,副司勇朴淳華·文秉璿·閔泰顯,前虞候車得浩,及第權秉銖,以上今加折衝加資事,承傳。吏批,再政,以申錫年爲修撰,郭致燮爲副修撰,尹正洙爲典籍。知春秋單趙然昌。前五衛將吳致默,今加嘉善加資事,承傳。以全羅道黃腸敬差官鄭昌東狀啓,黃腸木長廣尺數,未滿定式,惶恐待罪事,傳于申正熙曰,勿待罪。以左副承旨朴道彬牌不進罷職傳旨,傳于任承準曰,只推。義禁府照目,粘連沃川兼任靑山縣監南定斗,矣本府議啓內,躱囚旣在兼管詗捕,竟過當限,揆以律例,難免應勘,以此照律罪,杖七十,徒一年半定配,依新定式,收贖公罪,奉敎。依允。
甲子十一月二十六日巳時,上御觀物軒。勸講入侍時,講官金炳學,參贊官金翼鉉,侍讀官洪淳學,假注書南商龍,記注官宋宅薰,別兼春秋李冕光,各持小學第三卷,以次進伏訖。上曰,史官分左右。上誦前受音一遍訖。炳學曰,自內多爲溫繹乎?上曰,溫繹矣。上開卷。炳學讀,自當署袗絺綌,止右明衣服之制,仍釋義註解訖。上命授書算于炳學,仍讀十遍訖,炳學還納書算。上曰,士志於道而恥惡衣惡食者,何義也?炳學曰,志於道者,心存於義理也,恥衣食之惡者,心存於物欲也。理之與欲,不能兩立,故聖人以此爲戒。大禹之菲飮食惡衣服,顔子之一簞食一瓢飮,子路之衣敝縕袍,與狐貉者立而不恥者,有以見遏人欲而存天理也。夫心一而已,役於物則害於道,篤於道則忘於物,天理人欲消長之機,所宜深辨者也。此等處,伏願深留聖念焉。淳學曰,君子食無求飽,居無求安。恥惡食者,欲其求飽也,恥惡衣者,欲其求安也,故聖人所以深戒之,使至遏人欲而存天理,此是治心之要也。心之一字,尤爲人君之用工處,而人主一心爲萬化之源,其可少忽哉?伏願用工於心字上,而翫味體念焉。翼鉉曰,士旣有志於道,則惡衣惡食,不足爲恥,而若以此爲恥,奪志於外物,遂失向道之心。然則縱欲之私日長,求道之心日消,如是而雖欲志於道,其可得乎?昔宋臣王曾,以三場狀元,志不在溫飽,蓋志專在於積道德富仁義,以利天下也,計不在於豐飮食侈衣服,以便其身也明矣,故先立其志,然後可以語道,伏願澄省焉。上曰,爲人君者,若無戒於惡衣惡食,而任行其所欲,則豈可以保國乎?炳學曰,聖敎切當切當矣。上曰,昨日書進故事中,人心道心,何義也?炳學曰,書曰,人心惟危,道心惟微。道心常爲一身之主,而人心每聽命焉,則危者安,微者著矣。淳學曰,人心道心,別無他意,而今日進講章句中,士志於道者,卽其道心也,恥惡衣惡食者,卽其人心也。道心存於天理,故難明而易昧,人心存於物欲,故難公而易私矣,故君子勉其精一而執中也。上曰,然則人心道心,作圖帖以進,可也。炳學曰,以向者法善圖合帖以進,恐好矣。上曰,各作圖帖也。炳學曰,旣作圖帖,則不可無序文,作法善圖序文撰進之下敎,令時原任大臣·文任受點人,亦皆撰進乎?上曰,可也。上掩卷,仍命史官就座。又命退,諸臣以次退出。
上在昌德宮。停常參·經筵。
任承準,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴道彬啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。
李泰永外任,代以高景晙爲事變假注書。
朴道彬啓曰,行大司憲李源命,掌令李啓魯,持平吳德泳·金秉緯牌不進,執義金博淵,掌令白奎洙在外,監察茶時之意,敢啓。傳曰,知道。
以司諫兪初煥,獻納金昌熙,正言趙性鶴·趙光淳,掌令李啓魯,持平吳德泳·金秉緯牌不進罷職傳旨,傳于朴道彬曰,只推。
兵曹口傳政事,副司果李啓魯·吳德泳,以上單付。
以慶尙監司徐憲淳狀啓,義城縣民家失火事,傳于任承準曰,聞甚矜惻。元恤典外,別加顧助,結構奠接之方,廟堂措辭,分付。李正魯,以春秋館言啓曰,別兼春秋李冕光,以兵曹正郞,今日騎兵放料時,晝仕出去之意,敢啓。傳曰,知道。又以弘文館言啓曰,新除授副修撰郭致燮,卽爲牌招察任,何如?傳曰,允。又以弘文館言啓曰,新除授修撰申錫年,時在公忠道公州地,經筵入番事緊,請斯速乘馹上來事,下諭。傳曰,許遞。又以實錄廳總裁官意啓曰,本廳都廳郞廳李啓魯,謄錄郞廳吳德泳,見帶臺職矣。職務相妨,所帶臺職,竝姑許遞,仍令該曹口傳付軍職,使之察任,何如?傳曰,允。左議政李裕元箚曰,臣於日昨,因前牧使金有喜奴名呈狀稟處事,纔已草記,允下矣。卽接其兩家門長李在稼·金有喜所呈單辭,一則曰,終乃審視,而至於離異之境,一則曰,來傳徑産,只是尋常而聽。蓋此本事,殊涉暗昧,今又兩言,互相矛盾。其所審視云者,旣未知其何爲而然,其所徑産云者,亦未可謂全無所據,則有不可以朔數之已滿未滿,遽言其理勢之曰可不可。夫改娶不易,常禮之至重也,含冤未暴,干和之一端也。是與詞訟造辨之片言可折者,大有難愼,則以臣一己之淺見,實難剖斷於其間。臣於是百回思量,萬難承當,玆敢具牘臚實,冒瀆崇嚴。惟聖明,俯垂鑑燭,仰稟東朝,博詢于時原任大臣,以爲裁處之地,千萬幸甚。取進止。答曰,省箚具悉卿懇。事關倫綱,在所審愼,博詢裁處,卿言甚好,所請依施。仍傳于李正魯曰,此批答,遣史官傳諭。
甲子十一月二十七日巳時,上御觀物軒。勸講入侍時,講官鄭基世,參贊官鄭基會,檢討官洪兢周,假注書李容萬,記注官宋宅薰,記事官安翊豐,各持小學第三卷,以次進伏訖。上曰,史官分左右。上誦前受音一遍訖。基世讀,自曲禮曰共食不飽,止毋以箸,釋義註解訖。上命授書算于基世,仍讀新受音十遍訖,基世還納書算。上曰,何爲以黍爲飯乎?基世曰,他穀亦皆爲飯,而飯黍之時,以箸則易散,故必以匕取便也。上曰,黍是上穀乎?基世曰,黍爲五穀之長,故詩曰,黍稷稻梁,而以是祀上帝,以是薦宗廟矣。此章卽明飮食之節也。聖人知夫人之大欲,在於飮食也,故尤致詳於飮食之節,終食之間而爲之禮焉,聖人之用意誠微矣。先儒有言曰,君子於觴酒豆肉之間,未嘗不致謙而養廉。謙讓之風,廉恥之心,雖在一食之頃,聖人之所致意者也。如此則況日用事爲之間,何時不致謙而養廉乎?謙與廉爲修身進德之基,此君子所以造次不已者也。兢周曰,禮始於飮食,而辭讓爲端,若夫貪食求飽,則是忘於禮矣,故君子食無求飽,此所深戒也。孟子曰,飮食之人,則人賤之,爲其只知小養口體,而不知大失心志也。其貪食求飽者,乃所謂飮食之人也。基會曰,男子自八歲入小學,始勤於灑掃應對進退之節,故一起居一飮食,無不中規。此章雖是飮食間小節,君子不可不謹者,欲其矜細行而成大德,此是修齊治平之序也。上掩卷,仍敎曰,昨見玉堂故事曰,仁祖朝,藥房因盛署請停講,仁廟曰,當惜寸陰,何可以暑停講乎?萬萬欽仰矣。基世曰,仁祖朝勤學之聖德,當爲後嗣王所監法者也。經筵頉稟,例在於盛暑隆冬,暑節則自初伏至處暑間也,冬節則自小寒至日㬉間也。竊伏念聖祖開講之時,適在盛暑之節,則藥院之請停,卽以保護聖躬也,聖祖之不許,卽以寸陰可惜也。惜寸陰,是大禹之勤,而成湯之又日新,殷宗之務時敏,亦惜寸陰之義也。夫爲學之道,無少間斷,然後可以見日新·時敏之效矣。先儒曰,欲法堯·舜,當法祖宗。今我殿下,克體聖祖惜寸陰之工,勉勉孜孜,少無間斷,則自厎於緝熙光明之域,此臣等之所區區千萬至祝。上命史官就座。又命退,諸臣以次退出。
上在昌德宮。停常參·經筵。申正熙啓曰,合辭許久闕啓,事甚未安,除在外外,未肅拜呈告人員,竝卽牌招,何如?傳曰,允。又啓曰,左副承旨鄭基會,今日不爲仕進,卽爲牌招,何如?傳曰,允。大王大妃殿傳于李正魯曰,朔祭攝行磨鍊。以公忠監司申檍啓本,永同縣査丁査結,致有鬧端事,詳査登聞,令廟堂稟處事,傳于申正熙曰,向以校理姜長煥所奏,有所道査之命矣。卽見道啓,則事實一切相左,似有挾憾者然。姜長煥事,誠萬萬駭歎。近來豪右輩之武斷,專由於隱結隱丁,看作能事,愈愈甚,若此不已,國何以立法,民何以聊生?此不可無一番大懲創,司果姜長煥,公忠左道査覈御史差下,當日下送幾邑軍結之査正處,一一更覈,期於從實釐正,而武斷之人,亦爲摘發啓聞事,招致啓板前,嚴飭下送,原狀啓,姑爲留置廟堂。吏曹口傳政事,公忠左道査覈御史單姜長煥。以開城留守李承輔狀啓,齊陵·厚陵修改時,看役·監董等,奔走役事,不無酬勞之典,令該曹稟處事,傳于李正魯曰,齊陵令王錫初陞敍,參奉愼奎仁陞六,別看役副司果李南輪,相當職調用,出身金豐集加資,原陵令沈宜朋陞敍,參奉朴氣會陞六,別看役出身李承翼·金膺淵加資,其餘監董員役·工匠等,竝依判下施賞。傳于李正魯曰,齊陵·厚陵修改時監董前後留守,竝內下虎皮一令賜給。傳于李正魯曰,政官牌招開政。傳于申正熙曰,右承旨許遞,前望入之。承旨前望入之,韓應國落點。申正熙啓曰,行大司成李源命牌不進,執義金博淵,掌令白奎洙在外,一員未差,持平金秉緯未署經,一員未差,監察茶時之意,敢啓。傳曰,知道。以司諫兪初煥,獻納金昌熙,正言趙光淳牌不進罷職傳旨,傳于申正熙曰,只推。以左副承旨鄭基會牌不進罷職傳旨,傳于李正魯曰,只推。李正魯,以戶曹言啓曰,睿陵位田八十結,以糧餉廳屯土中龍仁四十結,坡州四十結,望定,啓下矣。龍仁田土,本多陳廢,結數減縮,無以當四十結之稅矣。此邑望定還寢,其代,更以舊豐德二十結,利川二十結,改望定,而收稅之節,依例收捧,移送本陵之意,知委施行,御覽量案,卽爲修正上送事,分付,何如?傳曰,允。又以禮曹言啓曰,以前牧使金有喜奴子壯元,爲其鳴冤原情稟處事,左議政李裕元箚子批旨內,事關倫綱,在所審愼,博詢裁處,卿言甚好,所請依施事,命下矣。謹依批敎,收議於時原任大臣,則領中樞府事臣鄭元容,病未獻議云,領敦寧府事臣金興根,病未獻議云,判中樞府事臣金左根,病未獻議云,領議政臣趙斗淳以爲,臣於前牧使金有喜家,有姻婭之私,至有箚擧,今於詢問之下,其不可冒斷,後猶前矣,惟不勝悚蹙之至云,判敦寧府事臣李景在以爲,金·李兩家事,伏承詢及之命,取見其兩門長呈單,則事係黯昧,語相矛盾,若欲就此剖斷,非但有欠於審愼,將成千古不明之案矣,旣無究覈之實,只從疑眩之說,有不何强辨而臆對,惟願博詢裁處焉云,議政府右議政臣任百經以爲,此是關係倫綱之事也,以其事勢之必不爾也,故有李家離婚之境,出於事與勢之外,而屬之黯昧也,故亦有金家原情之擧矣,若其徑産云者,未可謂全無所據,則含冤未伸,果爲干和之事,然兩家門長之言,互相矛盾,以臣淺見,實難硬斷云矣。時原任大臣之議如此,上裁,何如?傳曰,推上以後參情決處,卽朝廷不少之事也。未獻議大臣處,更爲收議以入。任承準,以摠戎廳言啓曰,本廳千摠金奎淳,身病甚重,勢難察任,改差,何如?傳曰,允。右參贊任百秀疏曰,伏以臣於日前,除拜議政府右參贊矣。感激恩私,曷敢不竭蹶趨膺,而第臣與右議政任百經,有姨從應避之嫌,揆以法例,在下當遞,玆敢仰瀆崇嚴。伏乞聖明,俯賜鑑諒,仰稟東朝,亟命鐫改,以存公格,以安私分,不勝幸甚。臣無任云云。答曰,省疏具悉。前亦有可援之例,卿其勿辭行公。
甲子十一月二十八日巳時,上御觀物軒。勸講入侍時,講官洪鍾序,參贊官李正魯,侍讀官吳俊泳,假注書南商龍,記注官任膺模,別兼春秋李冕光,各持小學第三卷,以次進伏訖。上曰,史官分左右。上誦前受音一遍訖。鍾序讀,自毋嚃羹,止毋嘬灸,仍釋義註解訖。上命授書算于鍾序,仍讀新受音十遍訖,鍾序還納書算。上曰,毋剌齒,何謂也?鍾序曰,口容止,止卽靜字之義,剌齒弄口,亦不敬也,故有此訓也。仍奏曰,此章別無文義之可達,而飮食節慾之戒,賓主相敬之義,一出於禮,然後可以爲君子。先儒馬氏曰,觴酒豆肉,亦可以致謙而養廉,卽此義也。自小事疏節,無或不敬,方可成大德,此所以古聖賢之眷眷垂戒於斯矣。俊泳曰,自共食不飽以下,卽飮食之節也。凡此容止,疑若繁縟而難行,然大人成德者,則動容周旋,莫不中禮,故至於斯也,不待學而自中矣。若夫其下學者,則必先從事於禮之節文,安於是而不憚煩,然後庶畿進德,故此其所以不可簡而詳察也。正魯曰,講官·儒臣所奏,已爲備盡,臣無容更達,而自上文共食不飽,至此章毋嚃羹毋絮羹,雖是飮食間小節,而賓主以禮相讓之道,皆在於此,君子持身敬謹之本,亦由於是矣。上曰,毋絮羹,或嫌其味之不調和,有欠於敬主人之意乎?鍾序曰,聖敎切當矣。就主人所饋之羹,又加以鹽梅調和,則在主人之道,安得不以能烹爲辭乎?上曰,然矣。鍾序曰,小學一書,以經史集諸書中揀出集成也,故文體之難順各不同,且多有難字,講讀稍久,則易致遺忘矣。臣幼少日,一讀是書,及爲擧子,爲赴照訖講,始更披覽,殆若新面目矣。近日猥忝講官,每到侍講之日,自外不無考閱,而非但旨義之種種難解,竝與字樣,有漠然不記者,此由於不能從前溫習而然矣。今聖聰,如不深加溫繹,恐不無是患,故以臣所經歷,敢此仰達矣。上曰,小學是極好之書也,宜其平生用工矣。鍾序曰,聖敎至此,不勝欽仰。我英廟朝,至于末年,聖學孜不廢是書,古之儒賢,年老後猶稱小學童子。此書雖小學,而成德君子平生勉行之訓,無逾於是書矣。俊泳曰,聖賢,果非別人也。能行此事,則可以爲聖賢也。顔淵曰,舜何人也。予何人也?有爲者亦若是。見善必行,最貴矣,若知是而不行,則空言虛文而已。上曰,苟能行小學之道,則堯·舜可做矣。鍾序曰,孟子曰,堯·舜之道,孝悌而已。欲行孝悌之道,則捨是書奚以哉?且下篇嘉言善行,亦多有裨益於政謨,堯·舜之道,亦豈有他也?上曰,堯·舜之治,亦必以小學之道行之矣。鍾序曰,堯·舜之〈時〉,雖無小學之書,大聖人庸言庸行,動合於禮敬,自與小學,沕然符合矣。上曰,苟知而不行,便作虛文。鍾序曰,論·孟·庸·學四子書,全以心性理氣微奧之旨爲本,而至於日用當行底巨細節目,具載於小學,學問收效,當以是先之矣。上掩卷,仍命史官就座。又命退,諸臣以次退出。
上在昌德宮。停常參·經筵。任承準啓曰,合辭許久闕啓,事甚未安,除在外·未署經外,未肅拜呈告人員,竝卽牌招,何如?傳曰,允。鄭基會啓曰,右承旨韓應國,時在黃海道谷山府任所,斯速乘馹上來事,下諭,何如?傳曰,許遞。前望入之,待下批牌招察任。承旨前望入之,徐臣輔落點。鄭基會啓曰,新除授右承旨徐臣輔,時在京畿坡州地,斯速乘馹上來事,下諭,何如?傳曰,許遞,前望入之。承旨前望入之,趙熙一落點。任承準啓曰,訓鍊大將金炳國,以山陵獻官,明日受香出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,兼察置之。傳于任承準曰,有實故摠管許遞,前望入之。摠管前望入之,副摠管任泰錫落點。鄭基會啓曰,新除授副摠管任泰錫,方在奪告身中,何以爲之?敢稟。傳曰,蕩滌敍用。任承準啓曰,兼吏曹判書金炳國,參判趙啓昇,參議尹堉牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。有政。吏批,兼判書金炳國進,參判趙啓昇,參議尹堉竝牌招不進,右副承旨鄭基會進。以姜景奎爲掌令,李從鶴爲持平,金琦鉉爲修撰,金周淳爲齊陵參奉,洪顯昇爲厚陵參奉,兪晟煥爲谷山府使。奉常副奉事單金尙萊。兵批,判書申觀浩病,參判嚴錫鼎病,參議韓鼎瑚病,參知任百淵入直進,同副承旨任承準進。同知單朴泰榮,僉知三單陳繼豐·朴師億·李維序。護軍任泰錫,副護軍朴道彬·韓應國·權秉銖·車得浩,副司果申錫年·愼奎仁·朴氣會,以上竝單付。以吏曹參議尹堉牌不進罷職傳旨,傳于任承準曰,只推。任承準啓曰,行大司憲李源命牌不進,執義金博淵,掌令白奎洙在外,持平金秉緯未署經,一員,掌令一員未差,監察茶時之意,敢啓。傳曰,知道。以司諫兪初煥,獻納金昌熙,正言趙光淳牌不進罷職傳旨,傳于任承準曰,只推。鄭基會,以禮曹言啓曰,以前牧使金有喜奴子壯元,爲其主鳴冤原情稟處事,因左議政李裕元箚子批旨,臣曹收議草記,傳曰推上以後參情決處,卽朝廷不少之事也,未獻議大臣處,更爲收議以入事,批下矣。謹依批敎,更爲收議于未獻議大臣,則領中樞府事臣鄭元容以爲,臣於病思昏綴之中,伏承更爲收議之敎,取見兩家文狀,則兩說各自不同,片言實難可決,而金家狀辭,亦不無依據,其不欲置之於疑似之間者,固人之常情也,惟願博詢而裁處焉云,領敦寧府事臣金興根以爲,臣於病淹昏涔之中,以李·金兩家事,至承再詢之命,惶蹙無所自措,第兩家所辨之互相緇湼,勢固然矣,而旣無可執之眞贜,從以審視而爲疑,則亦非所謂的確之案,實無由剖劈於彼此之說,區區愚淺,不出於此,伏候上裁云,行判中樞府事臣金左根以爲,未滿朔徑産,恒有之事也,不執眞贜,直歸䵝昧之科,實涉干和之端,而淺見無以臆斷,惟願博詢而裁之云矣。大臣之議如此,上裁,何如?傳曰,匹夫匹婦,不得其所,古聖人所不忍也。金·李相訟之事,予甚憫之,吾國士夫之家,乃有此訟乎?予甚恥之。離婚二字,此何等事,而聞其家之人,發說於稠人廣坐,揚揚如誇美事,全無羞恥傷痛之心,一至於此。以是觀之,則其家處事之妄率,可知矣,本事之不當如彼,又可知矣。六朔生産,雖曰罕聞,而世間亦不無如此之人,則士族之家,遽發至醜之說,何其無識之甚乎?金有情理之可原,李無斷案之明執,離異曹啓,特爲勿施。李家處事妄率之人,合置重典,而爲看新婦之情地,姑爲安徐,自禮曹嚴飭,可也。又以議政府言啓曰,卽見戶曹所報,則以爲本曹米邊,自來不敷,頒祿放料之需,太半不足,則勢將趁今貿置,而曹儲罄竭,明年所推蔘稅錢中還報次,毋論某衙門錢,限五萬兩貸劃爲辭矣。頒祿放料,俱係不可闕之事,而度支事勢,貿米之前,無以排課,以惠廳錢二萬六千二百兩,訓局錢二萬一千七百兩,姑先推移入用,待明年五月包蔘錢中,準此數計報之意,知委訓·惠兩局,何如?傳曰,允。又以司譯院都提調·提調意啓曰,日前次對入侍時,以譯院官坐未科者,防塞等第,而若其參酌損益之方,別成節目啓下之意,有所稟達矣。今玆博詢輿論,條陳節目以入之意,敢啓。傳曰,知道。任承準,以摠戎廳言啓曰,本廳哨官李謇熙,身病猝重,勢難察任,改差,何如?傳曰,允。
甲子十一月二十九日巳時,上御觀物軒。勸講入侍時,講官尹致定,參贊官任承準,侍讀官洪淳學,假注書李容萬,記注官崔奭奎,別兼春秋李冕光,各持小學第三卷,以次進伏訖。上曰,史官分左右。上誦前受音一遍訖。致定讀,自少儀曰,止膾不厭細,釋義及註解訖。上命授書算于致定,仍讀新受音十遍訖,致定還納書算。上曰,小飯而亟之,謂速咽下,以備或有見問之言而然耶?致定曰,聖敎切當矣。又曰,少儀,禮記篇名也。君子者,三達尊之稱,卽爵尊年高德邵之人也。學者日用常行之事,待人飮食,不過疏節,而重言復言,不敢一毫放過,可以見敬謹之至矣。又曰,食不厭精,膾不厭細,卽鄕黨篇中孔子飮食之節也。大抵食精則能養人,膾麤能害人。不厭,言以是爲善,非謂必欲如是也。以是爲善,理也,必欲如是,慾也。如或必欲乃已,卽口腹之欲也。是以聖人一念之微,皆出於正,可以爲訓,可以爲戒也。淳學曰,飮食以能養生,故不厭其精,而亦能傷生,故必厭其麤。蓋聖人一念,無不致其謹愼,則孔子之不厭精飯細膾者,欲其養生,恐其傷生而爲也。然其不厭二字,可知聖人之不爲窮欲於口腹,而必擇於精細者矣,伏願玩味澄省焉。承準曰,今此敬身篇內,分徧爲目凡四條,而明心術之要,卽爲學之大本也。其威儀之則,衣服之制,皆是敎人之道,而飮食不過疎節,然其詳密謹愼之意,至於一飯一歠,曲爲之制,蓋敎人之行,至是而無餘蘊矣。此曰不愼,則所謂心術之要,亦從以不得正矣,可不謹哉?伏願深省而玩索焉。上掩卷,仍敎曰,咋日玉堂故事曰,正宗大王敎曰,冊在丌上,而每看冊,不敢臥看,果是盛德事也。致定請下故事,諸臣輪覽還納後,淳學曰,冊在丌上,卽典字之破解也。必尊閣敬奉,而欲其典則之,故正廟朝,留工於堯典尊閣之意,有不敢臥看,以防褻慢之敎矣。蓋欲法堯·舜,當法祖宗,伏願監法於先王朝敬書之規焉。致定曰,正廟朝不敢臥看冊子之敎,非但以防褻慢之意,亶出於意誠心正之聖工,則豈不萬萬欽誦處耶?英廟朝燕居,未嘗臥看文字,敎曰,書中天與祖宗之稱,豈敢以便服臥看乎?平日敬天敬祖宗之聖德聖孝,可以仰認,則兩聖祖聖德聖工,豈不爲殿下繼述之家法也耶?伏願懋哉懋哉。上命史官就座。又命退,諸臣以次退。
上在昌德宮。停常參·經筵。藥房提調〈李〉最應,副提調趙成夏啓曰,伏未審日聞聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。進御加味地黃湯前方中,加便香附一錢·半夏七分製入事,榻前下敎。任承準,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。任承準啓曰,合辭許久闕啓,事甚未安,除在外·未署經外,未肅拜呈告人員,竝卽牌招,何如?傳曰,允。李正魯啓曰,議政付郞廳來言,今日賓廳日次,而領議政趙斗淳,右議政任百經,無時急稟定事,左議政李裕元有身病,不得來會云矣,敢啓。傳曰,知道。傳于鄭基會曰,明日孝文殿晝茶禮,當自內親行矣,該房知悉。傳于鄭基會曰,禮房承旨馳詣宗廟·景慕宮,奉審摘奸以來。傳于李正魯曰,吏曹參議有闕之代,前望入之。吏曹參議前望入之,洪祐命落點。傳予鄭基會曰,入直玉堂許遞,前望入之。任承準啓曰,行大司憲李源命牌不進,執義金博淵,掌令姜景奎·白奎洙,持平李從鶴在外,金秉緯未署經,監察茶時之意,敢啓。傳曰,知道。以司諫兪初煥,獻納金昌熙,正言趙光淳牌不進罷職傳旨,傳于任承準曰,只推。李正魯,以吏曹言啓曰,齊陵參奉金周淳,厚陵參奉洪顯昇,俱以身病,呈狀乞遞,竝改差,何如?傳曰,允。李正魯,以議政府言啓曰,向來欌廛殺越賊漢,法當待詳覆定刑,而其時譏捕捕校中,首先效勞之金璟源,賞加,其餘諸校,令該廳從願施賞事,分付,何如?傳曰,允。又以司僕寺一二提調意啓曰,水原監牧官李健植,身病猝重,呈狀乞遞,今姑改差,何如?傳曰,允。鄭基會,以禮曹言啓曰,以前牧使金有喜奴子壯元,爲其主鳴冤原情稟處事,因臣曹收議草記,傳曰,匹夫匹婦,不得其所,古昔聖人所不忍也。今金·李相訟之事,予甚憫之,吾國士夫之家,乃有此訟乎?予甚恥之。離婚二宇,此何等事,而聞其家之人,發說於稠人廣坐,揚揚如誇美事,全無羞恥傷痛之心,一至於此。以是觀之,則其家處事之妄率,可知矣,本事之不當如彼,又可知矣。六朔生産,雖曰罕聞,而世間亦不無如此之人,則士族之家,遽發至醜之說,何其無識之甚乎?金有情理之可原,李無斷案之明執,離異曹啓,特爲勿施,李家處事妄率之人,合置重典,而爲看新婦之情地,姑爲安徐,自禮曹嚴飭,可也事,批下矣。謹依批敎,當爲嚴飭於金·李兩家,而門長則俱有老病不來,故招致其三寸叔長興庫奉事李文鉉,前縣監金商礪,嚴明飭諭,當相成給之離異立案,爻周勿施之意,敢啓。傳曰,知道。又以奎章閣言啓曰,明日卽奎章閣朔奉審日次,臣進詣擧行之意,敢啓。傳曰,知道。又以弘文館言啓曰,應敎趙秉世實錄都廳進,副應敎洪承億,校理李載冕內閣進,副校理一員未差,上番闕直,事甚未安,校理吳俊泳,副校理李應夏,竝卽牌招,推移入直,何如?傳曰,允。又以弘文館言啓曰,新除授修撰金琦鉉,卽爲牌招察任,何如?傳曰,允。又以奉常寺都提調意啓曰,練主監造官本寺正姜夏奉,兼帶接慰官矣,職務相妨,接慰之任改差事,分付銓曹,何如?傳曰,允。任承準,以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。又以刑曹言啓曰,以江原道徒流案中,江陵金宗範,三陟尹喜甲,放字書下矣。竝卽放送事,分府該道道臣之意,敢啓。傳曰,知道。知事金炳學疏日,伏以臣於金·李相訟之事,有不勝瞿然于心者矣。蓋李源百之呈單儀曹,請離其妻,適在臣待罪判堂之時,此非但猥屑之甚,亦係䵝昧難明辨,不可遽徹上聞,故未嘗不反復持難矣。竟以狂易等說,申懇不已,則第念有惡疾去,厥有古訓,且本家之必離乃已者,意謂有不得不然之義,憑其文狀,循例啓達。卽伏見收議判付下者,憫匹婦之不得其所,天地之爲仁也,諭本事之不當如彼,日月之爲明也。十行辭敎,哀矜惻怛,臣誠莊誦欽仰之不暇,而惟臣妄率之罪,於是乎益無所逃。夫情理之有可原,斷案之無明執,而始未能克愼克審,終未免大謬大錯,不有今玆伸白,幾成有枉無暴之案,思之心驚,靡所自措,玆敢忙具短牘,用效自劾。伏望聖慈,入稟東朝,亟治臣當勘之律,俾爲不職者之戒焉。臣無任云云。答曰,省疏具悉。在本曹則只憑其家之呈單,於卿何引之有?大抵李家事,妄率妄率。吏曹參議尹堉疏曰,伏以臣才疎識闇,百無一技,雖處之以閑司漫職,猶不能堪荷,况花銓衡參佐,豈或萬分一近似哉?一之已誤,曷合再蹈?虛玷名器,徒妨賢路,夙宵憂恐,如集于木,而只緣寵命不敢慢,趨走以爲恭,蹲仍濡滯,餘四旬矣。第臣素有貞疾,風祟在腦,近因寒氣總至,遂致宿症闖肆,抱頭叫嚷,不省四到,如針斯剌,如輪斯轉,神不守舍,故眼障花而蟬噪于耳,氣不充體,則手生麻而狼失其背,喘喘欲殊,寄命床笫,時日之間,無望彈束,敢附疾痛之呼,冒煩崇嚴之下。伏乞聖慈,俯賜鑑諒,仰稟東朝,亟賜斥退,仍治臣瀆撓之罪,以昭法紀焉。臣不勝無任云云。〈答曰〉省疏具悉。所請依施。
甲子十一月三十日辰時,上御觀物軒。勸講入侍時,領議政趙斗淳,講官李㘾,參贊官李正魯,檢討官郭致燮,假注書李容萬,記注官宋宅薰,別兼春秋金炳翊,各持小學第三卷,以次進伏訖。上曰,史官分左右。斗淳進前奏曰,霜朝甚寒,聖體,若何?上曰,一樣矣。斗淳曰,大王大妃殿氣候,何如?上曰,一樣矣。斗淳曰,王大妃殿氣候,何如?上曰,一樣矣。斗淳曰,大妃殿氣候,何如?上曰,一樣矣。斗淳曰,調理湯劑,連爲進御,而善爲順下乎?上曰,順下矣。斗淳曰。向於筵中,伏承呑酸之敎矣,近日則何如乎?上曰,比前稍減矣。上命大臣就座,上誦前受音一遍訖。㘾讀,自食饐而餲,止不及亂,釋義註解訖。上命授書算于㘾,仍讀新受音十遍訖,㘾還納書筭。上曰,魚餒而肉敗不食,何義也?㘾曰。飮食以養生,聖·凡之所同也。或饐或餒,非時非正,皆是不宜於養,則宜其不食者矣。窮口腹而食不暇擇,反以害養者,凡人之縱慾也,養氣體而食必無苟,不以傷生者,聖人之謹節也。且食慾之尤甚者酒肉,肉勝於食,則易失調補之度,酒及於亂,則難免莣淫之戒矣。人之日養,穀氣爲主,肉物爲輔,以輔勝主,猶失其養,況以他膏珍邪味之悅於口·害於氣者,快慾過度,以失主養之宜乎?殿下亦於飮食之節,謹而有度,調養元氣,則自合聖人謹節之道矣。致燮曰,講官之釋義備陳,臣無容更贅,而飮食細節也,而至於割不正不食,則聖人之用切,雖造次不離於正也。肆昔宋名臣范祖禹曰,童蒙之時養正則本立,以此成聖人之功也。大抵人君,左右前後,必皆正人,所聞者正言,所見者正道,而至如几杖有戒,盤盂有銘,行步有佩玉之節,登車有鑾和之聲,皆以正養其外,可以養其內也。伏願殿下,必於正字上,體念焉。正魯曰,此章中正字,最是緊要之旨,而割不正不食者,卽席不正不坐之意也。夫日用常行之間,欲得其正,則莫如先正守其心,所以蕫仲舒有言曰,正君心以正朝廷,正朝廷以正百官,正百官以正萬民。伏願澄省焉。斗淳曰,此篇,卽論語卿黨篇,門人記述聖人之一動一靜,而至於飮食微細之節,無不中規,雖造次之間,專主於敬也。上掩卷,仍敎曰,昨日玉堂故事,仁祖大王曰,使民莫先於孝,何也?斗淳曰,孝者,百行之源,而盈天盈地,莫大者孝,而爲人子者,事親以孝,然後可以事君以忠矣。上曰,不孝,罪之大者也。㘾曰,爲人子而不孝,則罪莫大焉。仍奏曰,向以九思九容,書揭窓壁,常寓睿矚之意,仰奏矣,果觀法乎?上曰,有時留覽,而未及揭壁也。㘾曰,自今日揭壁以覽,恐好矣。上曰,可也。仍命史官就座,又命大臣先退。又命退,諸以次退出。
上在昌德宮。停常參·經筵。
傳曰,吏兵批歲抄點下者,依例捧傳旨。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
議政府啓曰,慶尙左水使李鶴周,以其身病,呈狀乞遞矣。實病旣如是,則有難强令察任,改差,何如?傳曰,允。
備邊司啓曰,陳賀大差倭到館啓本,已上來矣。宴享之節,當以歲內始之,事甚忙迫,接慰官有闕之代,令該曹口傳啓下,使之不日下送,何如?傳曰,允。
甲子十二月初一日巳時,上御觀物軒。勸講入侍時,講官曺錫雨,參贊官趙熙一,檢討官金琦鉉,記事官丁觀燮·安翊豐,別兼春秋金炳翊,各持小學第二卷,以次進伏訖。
甲子十二月初一日午時,上詣孝文殿。晝茶禮親行入侍時,都承旨趙成夏,左承旨申正熙,右承旨趙熙一,左副承旨鄭基會,右副承旨任承準,同副承旨李正魯,缺原任提學金炳冀,提學金炳國·金學性,原任提學金輔根·鄭基世,原任直提學金大根·曺錫雨·金炳德·申錫禧·李㘾·金炳㴤,檢校直提學金炳地,原任直提學金輔鉉,直閣李世用,原任待敎李容殷·趙秉協·徐相翊,檢校待敎閔奎鎬·鄭範朝·趙成夏·趙寧夏·洪承億,以次侍立。時至,通禮跪啓請出次,上具衰服出齋殿。通禮導上詣板位,啓請俯伏哭,上俯伏哭。通禮跪啓請止哭·興·四拜,上止哭,行四拜禮,仍詣靈座前。通禮跪啓請三上香,成夏奉香,正魯奉爐,上三上香,執爵,獻爵,連獻三爵訖,上降復位。通禮跪啓請俯伏哭,上俯伏哭。通禮跪啓請止哭·興·四拜,上止哭,行四拜禮。通禮跪啓禮畢,上還內,諸臣以次退出。
上在昌德宮。停常參·經筵。
政院啓曰,左副承旨鄭基會,今日不爲仕進,卽爲牌招,何如?傳曰,允。
傳曰,政官牌招開政,如有違牌,勿爲呼望。
傳曰,老病摠管許遞,今日政差出。
傳曰,呈告敦寧都正許遞,今日政差出。
傳曰,京兆堂上,竝許遞,今日政差出。
傳曰,初八日孝文殿山陵練祭祭文,藝文提學製進。
禮曹啓曰,卽接奉常寺牒呈,則哲宗大王練主,今十二月初五日畢造成云,依前啓下,本曹堂上,與奉常寺提調,眼同奉審後,仍爲奉安于崇政殿之意,敢啓。傳曰,知道。
吏曹口傳政事,接慰官單金斗欽。
兵曹啓曰,卽接西所入直衛將李完永牒報,則曜金門北邊墻垣外面半間缺落云,爲先令紫門監,以杻杷子堅實圍排,卽速修築,而內壁自如,則此與全頹有異,令該營量宜除出,限改築間,晝察夜巡之意,分付,何如?傳曰,允。
又啓曰,僉知中樞府事李在稼,五衛將李寅權·林秉周·朴師億·李維序,曹司五衛將鄭晩敎,景福宮衛將朴東泰,慶熙宮衛將鄭鐵周·李周冕,俱以病難供職,呈狀乞遞,竝改差,何如?傳曰,允。
訓鍊都監啓曰,因兵曹草記,曜金門北邊墻垣外面半間許缺落處,金虎門入直軍五名除出,限改築間,輸回晝察夜巡之意,敢啓。傳曰,知道。
吏曹啓曰,接慰官金斗欽,以身病呈狀乞遞,改差,何如?傳曰,允。
有政。吏批,兼判書金炳國,參判趙啓昇,參議洪祐命進。以金奭鎭爲副校理,金昌熙爲副修撰,金炳德爲判尹,李導重爲左尹,南錫圭爲右尹,鄭順朝爲敦寧都正,金觀秀爲引儀,鄭勉洙爲元陵別檢,張泰秀爲肇慶廟別檢,宋持準爲齊陵參奉,李廷玉爲厚陵參奉,方彦城爲律學敎授,趙存天爲渭原郡守,韓弘一爲大靜郡守,尹致觀爲召村察訪,金祖憲爲平陵察訪。再政,以李乾夏爲獻納,嚴錫鼎爲同敦寧,李容學爲戶曹參議,沈相漢爲掌樂正,鄭翊祖爲北部令,趙秉益爲司僕主簿。左尹單南錫圭,右尹單李導重。三政,以李源祚爲兵曹參判,李敎德爲東部令。接慰官單金宗泰。四政,以趙秉岳爲英陵令。五政,以李升翼爲景慕宮令。六政,以朴有鉉爲濟用主簿。七政,以金度根爲長興主簿。八政,以金熙永爲掌樂主簿。兵批,以曺錫輿爲副摠管,李鉐爲僉知,南宮鎔爲內禁將,李偰·朴贊魯·李殷圭·卞壽獻爲五衛將,洪鍾華爲曹司衛將,崔仁鍵爲景福將,朴震錫·李舜元爲慶熙將,鄭元基·李殷慶爲部將,金箕錫爲慶尙左水使,白聖愚爲水原監牧官。同知單李周冕,僉知加設二單,李鶴周·成樂韶,訓鍊僉正加設二單,白樂淵·李章漢,副司果柳兢魯·李鶴奎。再政,以李南輯爲宣傳官,朴完龜爲訓鍊主簿。加設同知單朴師億,僉知三單,南宮鎔·李偰·李殷圭。
甲子十二月初二日巳時,上御觀物軒。勸講入侍時,講官朴珪壽,參贊官申正熙,侍讀官李應夏,假注書安驥泳,記注官任膺模,別兼春秋金炳翊,各持小學第二卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右承旨趙熙一,今日不爲仕進,卽爲牌招,何如?傳曰,允。
以右承旨趙熙一牌不進罷職傳旨,傳曰,只推。
大王大妃殿,以司謁口傳下敎曰,自明日勸講停。
弘文館啓曰,新除授副校理金奭鎭,副修撰金昌熙,竝卽牌招察任,何如?傳曰,允。
以副校理金奭鎭牌不進罷職傳旨,傳曰,只推。
吏曹啓曰,齊陵參奉宋持準,厚陵參奉李廷玉,俱以身病,呈狀乞遞,竝改差,何如?傳曰,允。
藝文提學洪祐健疏曰,云云。答曰,省疏具悉。卿其勿辭行公。吏曹參議洪祐命疏曰,云云。省疏具悉。爾其勿辭察職。
甲子十二月初三日巳時,上御觀物軒。勸講入侍時,講官鄭基世,參贊官任承準,檢討官金琦鉉,假注書金基龍,記注官嚴奭奎,別兼春秋南一愚,各持小學第二卷,以次進伏訖。上曰,史官分左右。上誦前受音一遍訖,仍開卷。基世讀,自孟子道性善,止有所興起,仍奏釋義訖。上讀新受音十遍訖,上曰,猶未免爲鄕人,何義也?基世曰,鄕人,卽鄕里常人之謂也。厥初所稟於天者,舜與人固無間焉,則有爲者亦若是,而未免爲鄕里常人,故此所以君子終身之憂者也。上曰,讀自有所興起,何義也?基世曰,考摭往行,以實前言,使讀之者,開卷瞭然,如對聖賢,自然有感興之效矣。蓋此篇,卽編古往聖賢之實事,以證前篇之言,故以稽古爲稱者也。篇題首言鄒聖之道性善,凡人之賦性,其本皆善,如明鏡止水之本明本淸,而塵醫則昏,泥撓則濁,卽人性之爲私慾所蔽而失其善也。若收放而復初,則自合於天賦木然之善,譬如鏡之磨塵而復明,水之渫泥而復淸矣。上曰,雖難行之事,猶當勉之,況是易行者乎?基世曰,承旨纔以堯·舜之道,非高遠難行仰奏,而顔子以舜何人予何人爲言,凡人之厥初,無有不善。善是本然之性也,率是性而擴充之,則堯·舜之道,卽在是矣。今此聖敎,恒留淵衷,以堯·舜自期,則爲堯爲舜,實非難行之事矣。上曰,世朝祖儉約之德,誠萬萬欽仰矣。仍宣示玉堂所進故事。基世曰,世朝崇儉節財,斥華餙放宮人之盛德,實爲後嗣王鑑法者也。昔漢文帝,欲作露臺,以百金十家之産,惜其費而仍罷之,身衣弋綈,所幸愼夫人,衣不曳地,敦尙樸素,爲天下先,是以海內富庶,唐太宗放出宮人,此兩帝,皆是漢·唐明主哲辟也。節財用,最爲愛民之本,蓋人君所御者,皆民之所供也。人君雖一粒一縷,若惜費而節用,則其利自歸於民,而民日殷富,民富則國亦富矣。此所謂百姓足,君誰與不足者也。上曰,雖一張紙,皆出於民矣。基世曰,聖敎誠欽頌萬萬,此實生民之福也。
上在昌德宮。停常參·經筵。
傳曰,禮房承旨,馳詣宗廟奉審,摘奸以來。
傳曰,吏曹參判有闕之代,前望入之。
吏曹,參判前望入之,柳厚祚落點。
弘文館啓曰,副校理金奭鎭,旣有只推之命,卽爲牌招察任,何如?傳曰,允。
以副校理金奭鎭牌不進罷職傳旨,傳曰,只推。
禮曹啓曰,今十二月初八日,孝文殿練祭時,大王大妃殿·王大妃殿·大妃殿哭臨易服儀註,直爲書入各殿之意,敢啓。傳曰,知道。
御營廳啓曰,本廳千摠李南輯,身病甚重,勢難察任,改差,何如?傳曰,允。
以慶尙監司徐憲淳狀啓,咸安郡民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。吏曹參判趙啓昇疏曰,云云。答曰,省疏具悉。所請依施。
上在昌德宮。停常參·經筵。
藥房提調興寅君最應,副提調趙成夏啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
大妃殿進御三錢重人蔘粟米飮一貼式,自今日煎入事,榻前下敎。
政完啓曰,議政府郎廳來言,今日賓廳日次,而領議政趙斗淳,無時急稟定事,左議政李裕元,右議政任百經,有身病,不得來會云矣,敢啓。傳曰,知道。
傳曰,再明日孝文殿朝上食·晝茶禮·夕上食,當自內親行矣,該房知悉,百官入參。
傳曰,政官牌招開政,如有違牌,勿爲呼望。
傳曰,在外臺諫許遞,今日政差出。
傳曰,長興奉事有闕之代,序陞以入。
實錄廳啓曰,本廳郎廳趙定燮,見帶臺職矣,職務相妨,今姑許遞,何如?傳曰,允。
傳曰,再明日練祭時,出宮門路,以協陽門爲之。
弘文館啓曰,副校理金奭鎭,旣有只推之命,卽爲牌招,何如?傳曰,允。
以副校理金奭鎭牌不進罷職傳旨,傳曰,只推。
禮曹啓曰,卽接濟州牧使梁憲洙狀啓謄報,則十月令薦新唐金橘·柑子,一一摘取,唐金橘爲一百六十二箇,柑子爲一百二十五箇,肇慶廟薦新唐金橘十六箇,柑子十四箇封進,所餘唐金橘爲一百四十六箇,柑子爲一百十一箇,宗廟·孝文殿·山陵·景慕宮薦新,排比無路,故謹援已例,都封上送于禮曹,以爲稟旨進獻之地爲辭矣。在前橘果稀結之時,已有減數薦獻之例,今亦依前例分排,當日薦進,而山陵薦獻,則魂殿內官,依例陪進陵所薦進,何如?傳曰,允。
兵曹啓曰,五衛將李偰·朴贊魯·李殷圭·卞壽獻,俱以病難供職,呈狀乞遞,新除授慶尙左水使金箕錫,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
吏曹啓曰,長興奉事李文鉉,以其身病,呈狀乞遞,改差,何如?傳曰,允。
有政。吏批,兼判書金炳國,參判柳厚祚,參議洪祐命進。以任翼常爲執義,趙文夏·閔禹世爲掌令,趙定燮爲持平,李炳敎爲獻納,李晩蓍爲長興奉事,金鳳休爲齊陵參奉,柳琠爲厚陵參奉,白樂憲爲咸安郡守。再政,以洪輔燮爲長陵參奉。兵批,以任泰瑛爲知訓鍊,洪鍾善·禹世琮·皮秉淳·趙文旭爲五衛將,尹琠·南孝源爲部將,李章濂爲慶尙左兵使,尹喜秀爲公忠水使,李敏庠爲慶尙左水使。同知單鄭鐵周,僉知二單卞壽獻·洪鍾華,副司果鄭元基·李殷慶。
上在昌德宮。停常參·經筵。
大王大妃殿誕日,大殿·王大妃殿·大妃殿,內閣·政院·玉堂·朝廷二品以上口傳問安。答曰,知道。大王大妃殿,內閣·政院·玉堂·朝廷二品以上單子問安。答曰,知道。
傳曰,右承旨馳詣山陵,奉審摘奸,仍留監祭局內,諸陵一體奉審以來。
傳曰,惟予嗣服以後,初遇慈聖誕辰,此心慶忭,當何如哉?情文之間,宜有粗伸喜懼之忱,而諒闇之中,孝文殿練事隔日,仰體慈衷,雖不敢張大,以予祈祝之誠,豈可無一分識喜之道乎?二品以上命婦戊辰生人,竝令該曹,衣資食物,從優題給。
傳曰,日寒如此,輕囚放釋。
政院啓曰,臣正熙,敬奉聖敎,馳往義禁府,取考囚徒案,則無時囚,故仍詣典獄署,取閱囚徒案,則各司直囚罪人李季天等二十一名,係是輕囚,故竝依傳敎放送之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
吏曹參判柳厚祚疏曰,云云。答曰,省疏具悉。卿其勿辭行公。
上在昌德宮。停常參·經筵。
詣孝文殿,入齋室後,藥房·內閣·政院·玉堂口傳問安。答曰,知道。
練主題主後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂單子問安。答曰,罔極。
大王大妃殿,進御三錢重人蔘粟米飮,自今日一貼式煎入事,榻前下敎。
王大妃殿,進御三錢重人蔘粟米飮,自今日一貼式煎入事,榻前下敎。
政院啓曰,明日,乃是小寒,自明日日暖間,視事頉稟之意,敢啓。傳曰,知道。
以平安監司洪祐吉狀啓,寧遠郡守朴晉壽身死事。傳曰,令該曹口傳各別擇差。
傳曰,今夜弛禁。
吏曹口傳政事,以趙羲昇爲寧遠郡守。
傳曰,孝文殿晝茶禮,當自內親行矣,該房知悉。
傳曰,侍衛軍兵,令各其營饋粥。
訓鍊都監啓曰,謹依下敎,侍衛軍兵等處饋粥之意,敢啓。傳曰,知道。
御營廳啓曰,本廳別將李冕熙,身病甚重,勢難察任,改差,何如?傳曰,允。
又啓曰,謹依下敎,本廳侍衛軍兵等處饋粥之意,敢啓。傳曰,知道。
甲子十二月初七日巳時,上詣孝文殿,朝上食親行入侍時,都承旨趙成夏,左承旨申正熙,左副承旨鄭基會,右副承旨任承準,同副承旨李正魯,史官缺原任提學金炳冀·尹定鉉,提學金炳國·金學性,原任提學金輔根·鄭基世,原任直提學金大根·曺錫雨·金炳德·申錫禧·李㘾,檢校直提學金炳地,原任直提學金輔鉉,原任直閣,金德根·李淳翼,直閣李世用,原任待敎尹滋悳·李容殷·趙秉協·徐相翊,檢校待敎閔奎鎬·鄭範朝·趙成夏·趙寧夏·洪承億·李載冕,校理吳俊泳,副校理李應夏·金奭鎭,修撰李基正·金琦鉉,副修撰洪兢周·金昌熙,以次侍立。時至,通禮跪啓請出次。上具衰服出齋殿,入孝文殿,詣板位,通禮跪啓請俯伏哭,上俯伏哭,通禮跪啓請止哭興四拜,上止哭興四拜,通禮導上詣香案前,啓請三上香,上三上香,通禮啓請執爵獻爵,上連獻三爵訖,降復位,通禮跪啓請俯伏哭,上俯伏哭,通禮跪啓請止哭興四拜,上止〈哭〉興四拜,通禮導上還齋殿,諸臣以次退出。
甲子十二月初七日午時,上詣孝文殿晝茶禮親行入侍時,都承旨趙成夏,左承旨申正熙,左副承旨鄭基會,右副承旨任承準,同副承旨李正魯,史官缺原任提學金炳冀·尹定鉉,提學金炳國·金學性,原任提學金輔根·鄭基世,原任直提學金大根·曺錫雨·金炳德·申錫禧·李㘾,檢校直提學金炳地,原任直提學金輔鉉,原任直閣金德根·李淳翼,直閣李世用,原任待敎尹滋悳·李容殷·趙秉協·徐相翊,檢校待敎閔奎鎬·鄭範朝·趙成夏·趙寧夏·洪承億·李載冕,校理吳俊泳,副校理李應夏·金奭鎭,修撰李基正·金琦鉉,副修撰洪兢周·金昌熙,以次侍立。時至,通禮跪啓請出次。上具衰服出齋殿,入孝文殿,詣版位,通禮跪啓請俯伏哭,上俯伏哭,通禮跪啓請止哭興四拜,上止哭興四拜,通禮導上詣香案前,啓請三上香,上三上香,通禮啓請執爵獻爵,上連獻三爵訖,降復位,通禮跪啓請俯伏哭,上俯伏哭,通禮跪啓請止哭興四拜,上止哭興四拜,通禮導上還齋殿,諸臣,以次退出。
甲子十二月初七日申時,上詣孝文殿,夕上食親行入侍時,都承旨趙成夏,左承旨申正熙,左副承旨鄭基會,右副承旨任承準,同副承旨李正魯,史官缺原任提學金炳翼·尹定鉉,提學金炳國·金學性,原任提學金輔根·鄭基世,原任直提學金大根·曺錫雨·金炳德·申錫禧·李㘾,檢校直提學金炳地,原任直提學金輔鉉,原任直閣金德根·李淳翼,直閣李世用,原任待敎尹滋悳·李容殷·趙秉協·徐相翊,檢校待敎閔奎鎬·鄭範朝·趙成夏·趙寧夏·洪承億·李載冕,校理吳俊泳,副校理李應夏·金奭鎭,修撰李基正·金琦鉉,副修撰洪兢周·金昌熙,以次侍立。時至,通禮跪啓請出次。上具衰服,出齋殿,入孝文殿,詣版位,通禮跪啓請俯伏哭,上俯伏哭,通禮跪啓請止哭興四拜,上止哭興四拜,通禮導上詣香案前,啓請三上香,上三上香,通禮啓請執爵獻爵,上連獻三爵訖,降復位,通禮跪啓請俯伏哭,上俯伏哭,通禮跪啓請止哭興四拜,上止哭興四拜,通禮導上還齋殿,諸臣以次退出。
甲子十二月初七日酉時,上詣孝文殿,練主題主親奉審入侍時,都承旨趙成夏,左承旨申正熙,左副承旨鄭基會,右副承旨任承準,同副承旨李正魯,史官缺原任提學金炳冀·尹定鉉,提學金炳國·金學性,原任提學金輔根·鄭基世,原任直提學金大根·曺錫雨·金炳德·申錫禧·李㘾,檢校直提學金炳地,原任直提學金輔鉉,原任直閣金德根·李淳翼,直閣李世用,原任待敎尹滋悳·李容殷·趙秉協·徐相翊,檢校待敎閔奎鎬·鄭範朝·趙成夏·趙寧夏·洪承億·李載冕,校理吳俊泳,副校理李應夏·金奭鎭,修撰李基正·金琦鉉,副修撰洪兢周·金昌熙,以次侍立。時至,通禮跪啓外辦。上具布裹翼善冠·布袍·布裹烏犀帶,乘輿出宣化門,藥房提調興寅君最應,副提調趙成夏進前問候訖,仍出協陽門,入延英門,至宣政門外降輿,入齋殿,題主時至,贊禮跪啓請出次,上改具衰服杖出,贊禮導上入就位,啓請俯伏哭,上俯伏哭,贊禮跪啓請止哭興四拜,上止哭興四拜,贊禮導上詣卓前,練主大祝詣幄所,奉練主匱,入置于卓,開匱奉出練主,浴以香湯,拭以巾,臥置于卓,書寫官詣卓前,題主訖,寫字官詣卓前,以光漆重摸之,大祝奉虞主,移安於座後,奉練主安於神位,導上權就齋殿,諸臣以次權退,正時前一刻,贊禮跪啓請易服。
上在昌德宮。停常參·經筵。
練祭後,大殿·大王大妃殿·王大妃殿·大妃殿,藥房口傳問安。答曰,罔極。內閣·政院·玉堂,奉慰單子問安。答曰,罔極。
還內後,藥房·內閣·政院·玉堂口傳問安。答曰,知道。
大王大妃殿·王大妃殿除服後,藥房口傳問安。答曰,知道。內閣·政院·玉堂·二品以上·六曹單子問安。答曰,知道。大殿·大妃殿,藥房·內閣·政院·玉堂·二品以上口傳問安。答曰,知道。
大王大妃殿,進御三錢重人蔘粟米飮,將事後一貼更爲煎入事,榻前下敎。
王大妃殿,進御三錢重人蔘粟米飮,將事後一貼,更爲煎入事,榻前下敎。
大妃殿,進御三錢重人蔘粟米飮,將事後一貼,更爲煎入事,榻前下敎。
傳曰,孝文殿晝茶禮,當自內親行矣,該房知悉。
傳曰,都承旨許遞,前望入之。
承旨,前望入之,李載元落點。
傳曰,練主都監堂郞以下,魂殿享官以下,山陵守陵官以下,別單書入。
以練主都監堂郞以下別單。傳曰,練主題主官護軍尹敎成,監造官奉常正姜夏奎,練主出納浴主大祝校理吳俊泳,竝加資,別工作假監役申一善,六品職遷轉,箱差備官·帕差備官·几差備官·臺差備官·案差備官·卓差備官贊儀李宗赫,東西唱引儀吳志悳·金載熙,竝上弦弓一張賜給,左通禮蔡東述,右通禮任冕鎬,竝兒馬一匹賜給,題主補畫寫字官李基禎,高品付料,其餘奏時官·計士部將·員役工匠等,竝依判下施賞。
以魂殿享官以下別單。傳曰,享官興寅君最應,永平君昱,東寧尉金賢根,南寧尉尹宜善,判府事金炳冀,知事金炳學·金炳國,竝熟馬一匹賜給,大護軍金炳㴤,護軍金炳地·鄭海尙,安岳郡守朴齊寅,護軍金元植,工曹參判李載元,禮曹參判金壽鉉,竝半熟馬一匹賜給,宗戚執事興寅君最應,永平君昱,完平君昞,永明尉洪顯周,東寧尉金賢根,南寧尉尹宜善,判府事金炳冀,知事金炳學·金炳國,竝熟馬一匹賜給,大護軍金炳㴤,護軍金炳地·鄭海尙,安岳郡守朴齊寅,護軍金元植,禮曹參判金壽鉉,竝半熟馬一匹賜給,副應敎洪承億,副校理金奭鎭,龍岡縣令韓應弼,副護軍韓應國,竝兒馬一匹賜給,參奉李寅翼·李遇永,前參奉李喬鎭·洪膺謨·南學淵·李愼徽,前忠義李孝敏,竝陞六,忠義李濟龜·李載英·李顯中·金炳耆,竝東班職陞敍,其餘飯監·奠吏·守僕·員役等,竝依判下施賞,
以山陵守陵官以下別單,傳曰,守陵官完平君昞,熟馬一匹面給,參奉李道穡·李鍾應·忠義安光默,竝陞六,其餘奠禮·飯監·守僕·員役·守護軍等,竝依判下施賞。
傳曰,侍陵內侍李相利·進止長番沈基祖,竝加資,差備金喜勉,令內府陞敍,魂殿都薛里金在寬·尹東亨,竝加資,資窮,熟馬一匹賜給,吳慶元·進止長番金在學·崔昇賢·尹衡殷·金鼎夏·李鍾學·金在九,竝加資,薛里鄭元熙·李賢模·酒房金商鼎·李惇友,進止差備韓做弦·林鍾濩·尹泰鎭,竝令內府陞敍,造果次知內官李敏榮,熟馬一匹賜給,其餘各差備等,竝依乙未年例施賞。
傳曰,今番賞典中,一人雖兼數事,毋得疊授。
傳曰,政官牌招開政,賞典下批。
兵曹啓曰,宣傳官李南輯,五衛將洪鍾善·禹世琮·皮秉淳·趙文旭,文臣兼宣傳官閔升鎬·李明應,俱以病難供職,呈狀乞遞,新除授慶尙左兵使李章濂,公忠水使尹喜秀,慶尙左水使李敏庠,戶奴呈狀內,矣上典,素患痰癖之症,一倍添劇,萬無登途赴任之望云,實病旣如此,則有難强令赴任,竝改差,何如?傳曰,允。吏曹啓曰,齊陵參奉金鳳休,厚陵參奉柳琠,俱以身病,呈狀乞遞,竝改差,何如?傳曰,允。以吏曹參議洪祐命牌不進罷職傳旨。傳曰,只推。
有政。吏批,兼判書金炳國進,參判柳厚祚,參議洪祐命牌招不進,以許㥌爲持平,李鍾正爲校理,徐璟淳爲奉常正,曺錫永爲假監役,元世澈·李浩善爲孝文殿參奉,趙在淳爲齊陵參奉,李在喜爲厚陵參奉,行護軍尹敎成,今加嘉義,奉常正姜夏奎,校理吳俊泳,已上今加通政,已上加資事,承傳。
兵批,以李元會爲宣傳官,金佑喆·柳泰魯·金豐集·尹殷一爲五衛將,李鍾觀爲宣傳官,金奎弘·趙定燮爲文兼,李基春爲慶尙左兵使,申橚爲公忠水使,白樂貞爲慶尙左水使,同知單崔仁鍵,僉知單洪鍾善。再政,以申命澈爲宣傳官,同知單趙文旭,僉知三單,金佑喆·柳泰魯·金豐集。
甲子十二月初八日子時,上詣孝文殿。練祭親行入侍時,都承旨趙成夏,左承旨申正熙,左副承旨鄭基會,右副承旨任承準,同副承旨李正魯,史官缺原任提學金炳冀·尹定鉉,提學金炳國·金學性,原任提學金輔根·鄭基世,原任直提學金大根·曺錫雨·金炳德·申錫禧·李㘾·金炳㴤,檢校直提學金炳地,原任直提學金輔鉉,原任直閣金德根·李淳翼,直閣李世用,原任待敎尹滋悳·李容殷·趙秉協·徐相翊,檢校待敎閔奎鎬·鄭範朝·趙成夏·趙寧夏·洪承億·李載冕,校理吳俊泳,副校理李應夏·金奭鎭,修撰李基正·金琦鉉,副修撰洪兢周·金昌熙,以次侍立。時至,通禮跪啓請出次。上具衰服,出齋殿門,入魂殿門,入就褥位,贊禮跪啓請俯伏哭,上俯伏哭,贊禮跪啓請止哭興四拜興平身,上止哭興四拜興平身,贊禮導上詣盥洗位,上盥洗訖,贊禮導上陞自東階,詣尊所西向立,贊禮導上詣靈座前,北向跪,成夏奉香,正魯奉爐,上三上香,成夏進瓚,上執瓚灌地,成夏進幣,上執幣獻幣,贊禮導上降復位,行初獻禮,贊禮導上詣靈座前,成夏進爵,上執爵·獻爵,少退跪,大祝進靈座右東向跪,讀祝訖,贊禮導上降復位,亞獻官行亞獻禮,終獻官行終獻禮訖,贊禮跪啓請俯伏哭,上俯伏哭,贊禮跪啓請止哭興四拜,上止哭興四拜,贊禮導上詣望燎位,望燎訖,贊禮跪啓禮畢,導上還齋殿,少頃,通禮跪啓請出次,上改具布裹翼善冠·布袍·布裹烏犀帶·白皮靴,出宣政門,乘輿出延英門,領敦寧金興根,判府事金左根,領議政趙斗淳,判敦寧李景在,左議政李裕元,右議政任百經,進前奏曰,日月如流,練事已過,聖慕益復如新,移次勞動,聖體,若何?上曰,一樣矣。仍入協陽門,承準請出標信,解嚴,由宣化門還內,諸臣,以次退出。
甲子十二月初八日午時,上御孝文殿。齋室奉審,承旨入侍時,右承旨趙熙一,記事官丁觀燮,別兼春秋南一愚·趙定燮,以次進伏訖。上曰,史官分左右。上曰,承旨進前。熙一進前奏曰,臣承命馳詣山陵,陵上奉審,則安寧,碑閣·丁字閣奉審,則無頉,祭物·祭器·祭井看審,則精潔,諸執事摘奸,則無頉,仍詣禧陵,陵上奉審,則安寧,碑閣·丁字閣奉審,則無頉,還詣山陵,仍留監祭將事,安寧之意,敢此仰達矣。上曰,陵上太平,莎草無頉乎?熙一曰,陵上安寧,莎草極爲茁茂,少無枯損處矣。上曰,史官就座。仍命退,承史以次退出。
甲子十二月初八日午時,上詣孝文殿。晝茶禮親行入侍時,行都承旨趙成夏,左承旨申正熙,右承旨趙熙一,左副承旨鄭基會,右副承旨任承準,同副承旨李正魯,史官缺檢校直提學金怲地,直閣李世用,檢校待敎閔奎鎬·鄭範朝·趙成夏·趙寧夏·洪承億·李載冕,副校理金奭鎭,修撰金琦鉉,以次侍立。時至,通禮跪啓請出次。上具衰服,出齋殿門,入魂殿門,詣版位,通禮跪啓請俯伏哭,上俯伏哭,通禮跪啓請止哭興四拜,上止哭興四拜,通禮導上詣香案前,啓請三上香,上三上香,通禮啓請執爵獻爵,上連獻三爵訖,降復位,通禮跪啓請俯伏哭,上俯伏哭,通禮跪啓請止哭興四拜,上止哭興四拜,通禮導上還齋殿,諸臣以次退出。
上在昌德宮。停常參·經筵。
練祭翊日,大殿·大王大妃殿·王大妃殿·大妃殿,內閣·政院·玉堂口傳問安。答曰,知道。
藥房都提調李裕元,提調興寅君最應,右承旨趙熙一啓曰,日月如流,練事奄過,伏惟聖心哀慕,益復如新,伏未審達夜將事之餘,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
大王大妃殿進御人蔘粟米飮,自明日停止事,榻前下敎。
王大妃殿進御人蔘粟米飮,自明日停止事,榻前下敎。
大妃殿進御人蔘粟米飮,自明日停止事,榻前下敎。
傳曰,知申外承旨竝許遞,前望入之,待下批牌招察任。
承旨前望入之,李鍾淳·李寅命·李容直·李京鎬·李章濂落點。
傳曰,自明日,勸講爲之。
傳曰,禁軍甲胄,今以新備,監蕫堂上兵曹判書申觀浩加資,禁軍別將李周喆,內下虎皮一令賜給。
政院啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
大王大妃殿傳曰,湖西·關西釐還之擧,雖是弊到極處,一時權宜之政,而苟究其源,則專由於方伯守令之不能擧其職也,奸鄕猾胥之偸㺯欠逋故也。國有紀綱,豈容若是爲哉?以逋吏查勘之意,雖已提飭,今至幾月,尙無擧論,未知何故,而至若關西所謂添餉輕殖及營各庫所逋排年條,皆是還簿之尾閭也,此異於尋常負逋,則其可捧不可捧之間,宜有一番懲創,添餉輕殖,秩秩區別,營各庫排年條,則溯考十年,一竝查櫛,修成冊報來,以待處分之意,自廟堂,三懸鈴措辭行會。
吏曹口傳政事,以李錫祈·鄭䎘朝爲睿陵參奉。
政院啓曰,卽見兵曹草記,則幼學李禹範,自敦化門西狹門入來,謂以稱冤,撲打進善門扇云,闕門守直,何等謹嚴,而有此攔入者,萬萬驚駭,常時不能檢飭之兵曹入直堂上,從重推考,郎廳及守門將,竝所當重勘,而本院請推之外,無他可施之罰,何以爲之?敢稟。傳曰,拿處。
兵曹口傳政事,以李根永爲兼內乘。
吏曹啓曰,繕工監假監役官曺錫永,厚陵參奉李在善,俱以身病,呈狀乞遞,竝改差,何如?傳曰,允。
以同副承旨李寅命牌不進罷職傳旨。傳曰,只推。
兵曹啓曰,幼學李禹範,冒着書吏服色,自敦化西挾門入來,撲打進善門扇,呼天稱冤,故捉致査問,則前縣監啓淳之子,而有所至冤原情之事,入來云矣,依定式下該曹推問,而常時不能檢飭,臣不勝惶悚,當該守門將,令該府拿問處之,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
議政府啓曰,政府兼備邊司武郎廳梁柱星,奔走勤仕,再滿十五朔,依例陞敍,或守令除授事,捧承傳施行,何如?傳曰,允。
同敦寧嚴錫鼎疏。答曰,省疏具悉。所請依施。
甲子十二月初九日巳時,上御熙政堂。大王大妃殿垂簾,時原任大臣·閣臣承候入侍時,左承旨申正熙,記事官丁觀燮·安翊豐,別兼春秋趙定燮,領敦寧金興根,判府事金左根,領議政趙斗淳,判敦寧李景在,左議政李裕元,右議政任百經,原任提學金炳冀,提學金炳國·金學性,原任提學金輔根·鄭基世,原任直提學金大根·曺錫雨·金炳德·申錫禧·李㘾·金炳㴤,檢校直提學金炳地,原任直提學金輔鉉,原任直閣李淳翼,直閣李世用,原任待敎尹滋悳·李容殷·趙秉協·徐相翊,檢校待敎鄭範朝·趙成夏·趙寧夏·李載冕,以次進伏訖。上曰,史官分左右。
上在昌德宮。停常參·經筵。
藥房提調興寅君最應,副提調李載元啓曰,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
政院啓曰,議政府郎廳來言,今日賓廳日次,而領議政趙斗淳,有身病,左議政李裕元,右議政任百經,無時急稟定事,不得來會云矣,敢啓。傳曰,知道。
傳曰,政官牌招開政。
傳曰,呈告經筵許遞,今日政差出。
以金稜·李寅述囚單子。傳曰,分揀。
以江原監司朴承輝狀啓,平陵察訪朴有鍵,悉心供職,多有施措,瓜期已迫,民胥失望,姑爲仍任事,令該曹稟處事。傳曰,聞甚嘉尙,特爲一瓜仍任,兒馬一匹賜給,以示褒奬之典,新除授察訪,分付銓曹,都政時隨窠擬入。
實錄廳啓曰,郎廳吳俊泳陞資,其代申錫年差下,副修撰洪兢周·金昌熙,司僕正閔升鎬,司諫兪初煥,副校理金奭鎭,獻納李炳敎,兵曹正郎李明應,司果韓鎭棨,司直朴齊寬·趙秉鈺·金奎弘·李乾夏·任孝直·柳道彙·申道熙,竝謄錄郎廳加差下,令該曹口傳啓下,兪初煥·李炳敎,時帶臺職矣。職務相妨,所帶臺職,竝姑許遞,何如?傳曰,允。
甲子十二月初十日巳時,上御觀物軒。勸講入侍時,右議政任百經,講官洪鍾序,參贊官李鍾淳,檢討官金琦鉉,假注書趙康夏,記注官任膺模,別兼春秋趙定燮,各持小學第二卷,以次進伏訖。上曰,史官分左右。百經曰,有太任之德,故生文王之聖,譬若靈芝有根,醴泉有源,自有所來者矣。然太任之聖德,亦由於王季齊家之效也。人君欲齊家,則先修身,欲修身,則先正心,以至國治而天下平,而聖子神孫,亦繼繼承承矣。
上在昌德宮。停常參·經筵。
傳曰,禮房承旨馳詣受香所奉審,摘奸以來。
政院啓曰,兼吏曹判書金炳國,參判柳厚祚,參議洪祐命,牌不進,推考傳旨及罷職傳旨,今方捧入,而開政命下後,如是違牌,事甚未安,判書·參判,竝更牌招,何如?傳曰,允。參議只推,一體牌招。
實錄廳啓曰,本廳郎廳朴齊寬,見帶臺職矣。職務相妨,今姑許遞,何如?傳曰,允。
兵曹啓曰,五衛將金佑喆·柳泰魯·金豐集·尹殷一,俱以病難供職,呈狀乞遞,新除授慶尙左兵使李基春,素患痰癖之症,一倍添劇,萬無登途赴任之望云,慶尙左水使白樂貞,老母今年七十九歲,法不當遠離赴任,呈狀乞遞矣,邊帥之親年七十五歲以上者,許遞其任,載在法典,竝改差,何如?傳曰,允。
議政府啓曰,卽見濟州牧使梁憲洙年分狀啓,則本州勝於旌義,大靜遜於旌義,統論一島,僅免歉荒,新舊還之一時竝督,恐傷民力,舊還姑爲仍停云矣。島農均熟,民情謐如矣,舊還仍停,便成已例,依施,何如?傳曰,允。
兵曹啓曰,禁軍別將李周喆,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
吏曹口傳政事,實錄編修官七單,申錫年·洪兢周·閔升鎬·兪初煥·金奭鎭·朴齊寬·柳道彙,記注官八單,金昌熙·李炳敎·李明應·趙秉鈺·金奎弘·李乾夏·任孝直·申道熙,記事官單韓喆愚。
吏曹啓曰,永同縣監吳健泳呈狀內,矣身親病沈重,萬無還官之望云,改差,何如?傳曰,允。
兵曹啓曰,駕後禁軍所着甲胃,今已改造矣。看品縀甲胄一部封進,而監蕫員役及各色工匠邊首等,別單依例書入之意,敢啓。傳曰,知道。
以吏曹參議洪祐命牌不進,罷職傳旨。傳曰,只推。
有政。吏批,兼判書金炳國進,參判柳厚祚,參議洪祐命牌招不進。以朴齊寬爲司諫,姜國馨爲獻納,李裕膺爲同敦寧,金元植爲工曹參判,沈皞淳爲假監役,鄭文源爲厚陵參奉,宋廷和爲同經筵,尹興善爲永同縣監,平陵察訪朴有鍵,限一瓜仍任事,承傳,兵曹判書申觀浩,今加正憲加資事,承傳,副護軍孫亮錫,今加嘉善,前郡守姜潤,前縣監趙翼增,已上今加通政,已上加資事,兵曹覆啓判下,故學生李雲漢,贈吏參,例兼李光復贈吏議,故通德李道仁,贈僕正,已上前慶尙左兵使李基春三代,贈吏議金光遠,贈吏參,祭酒例兼,道學名節卓異,贈職事承傳,贈參判金弘遠,贈戶判例兼,忠節卓異,贈職事承傳。
兵曹口傳政事,以鄭圭應爲兼內乘。
兵批,以申堉·姜潤·李承翼·金學喆爲五衛將,李奎奭爲慶尙左兵使,李鍾武爲左水使,金潤佐爲安骨萬戶,同知單朴贊魯。
兵曹,以申命溫爲禁軍別將。
訓鍊都監啓曰,本局從事官趙敬夏,身病猝重,勢難察任,改差,何如?傳曰,允。
甲子十二月十一日巳時,上御觀物軒。勸講入侍時,講官金學性,參贊官李寅命,侍讀官李鍾正,假注書尹榮信,記注官宋宅薰,別兼春秋趙定燮,各持小學第二卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
傳曰,原任待敎徐相翊,馳詣顯隆園,奉審摘奸,仍留監祭,仍詣健陵·華寧殿,一體奉審以來,大王大妃殿傳曰,望祭攝行磨鍊。
傳曰,吏曹參判有闕之代,前望入之。
吏曹,參判前望入之,李寅奭落點。
傳曰,公事遲滯之中官,從重推考。
傳曰,向來姜長煥之奏對,旣因臨筵發問,則何敢顧官民私義乎?苟有指的可言之端,事當明白直陳,節節無隱,可也。其所呑吐,有若遠嫌,畢竟挾憾,莫掩其跡,而予心則猶慮道査之猶未盡,使之自往査覈矣,忽此投疏,此何說也?慢命委命之罪,已是難貸,而稱以儒臣,乃以豪右武斷,名登査啓,若是狼藉,貽羞朝廷,莫此爲甚,査覈御史姜長煥,施以島配之典。
傳曰,向來行査之命,欲査該邑査丁査結措處之善否,而姜長煥奏對之得失,自可燭知矣,何嘗使儒臣,就査於道伯乎?道啓之輒加論斷,有失內外輕重之體,公忠監司,從重推考。
禮曹啓曰,卽接濟州牧使梁憲洙狀啓謄報,則今十二月令薦新橘果中,乳柑·洞庭橘,一一摘取,乳柑爲一百十二箇,洞庭橘爲二百五十三箇,宗廟·孝文殿·山陵薦新乳柑·洞庭橘,景慕宮薦新乳柑,無以備數,故謹援已例,都封上送于禮曹,以爲稟旨進獻之地爲辭矣。在前橘果稀結之時,已有減數薦獻之例,今亦依前例分排,當日薦進,而山陵薦新,則魂殿內官,依例陪進陵所薦進,何如?傳曰,允。
吏曹啓曰,繕工監假監役官沈皞淳,厚陵參奉鄭文源,俱以身病,呈狀乞遞,竝改差,何如?傳曰,允。
議政府啓曰,卽見京畿監司趙在應所報,則枚擧長湍府使魚在淵牒呈,以爲本邑結摠,除却雜頉,出稅實結,每年爲一千八九百結,則大同爲千五六百石,田稅爲六七百石,而上納時兩稅雜費,合爲一千八九百兩,加斂於結戶矣。近以營邑捄弊條,移劃免稅,爲一千一百七十餘結,則出稅實結,不過五六百結,而除減營官需與儲置實上納大同,未滿百石,田稅不過二百餘石,近數千雜費,排斂於五六百出稅之結,每年結價,將至二十餘兩,則民邑事勢,去益痼弊,上項稅大同米太,參互豐儉,以錢代納,雜費,亦以錢條磨鍊,此有異於詳定代捧,弊局可期蘇完爲辭矣。江倉防納時情費,今欲依舊徵捧於邑納者,已是不成事理,而況稅大同三百餘石,情費,緣何爲近二千兩之多乎?此一款,令戶·惠衙門,各別裁定,俾無每年葛藤之患,而稅數旣不多,參互豐儉,許以代錢,亦便民之一事,以此意行會,何如?傳曰,允。
吏曹參判柳厚祚疏曰云云。答曰,省疏具悉。所請依施。
公忠左道査覈御史姜長煥疏略曰,臣伏奉特旨,以臣爲公忠左道査覈御史,辭敎嚴重,促令登道,其在不宿命之義,直出城外,前進至本道,步步思惟,只欲溘然,道啓所稱隱結漏丁,臣實罪魁,武斷鄕曲,又非他人,則如臣罪累,不惟不置辟,反以銜命之重,委臣而榮臣,已非朝廷處置之宜,臣雖欲感激匪怒之敎,自效將功之贖,以何面目,對郡縣吏民,冒行査事,而以躬所犯罹,欲規正人不法,則天下寧有是理哉?寧被鈇鉞之誅,自處使命,冒沒莅事,斷無其望,詣永同縣獄,猥徹封章,庸效古人,獄中上書之義,乞稟東朝,將臣前後罪犯,亟施當律焉。省疏具悉。當有處分矣。
甲子十二月十二日巳時,上御觀物軒。勸講入侍時,講官尹致定,參贊官李章濂,檢討官金琦鉉,假注書趙康夏,記事官安翊豐,別兼春秋趙定燮,各持小學第二卷,以次進伏訖。
上在昌德宮。停常參·經筵。
傳曰,京兆堂上竝許遞,政官牌招開政,如有違牌,勿爲呼望。
傳曰,呈告春秋與在外戶曹參議許遞,今日政差出。
傳曰,向以湖西·關西逋吏査啓之意,纔有提飭,而吏輩犯逋,非止兩道而已,諸路同然,苟究弊源,則此非獨渠輩之躬犯而然也。爲各該守令者,不計公錢,取用無節,及其遞等,移錄於由吏者,種種有之,且吏任,當以肩次差給,而每因囑托聽施,故奸猾之類,留京納賂,左右圖囑,以致負逋之境,然則爲官爲民,誰當其咎?所謂留京外吏,分付左右捕廳,一竝搜捉,照法嚴勘,而各邑反庫,如有眞犯者,則以贜律施行事,亦已筵敎矣。姑無一邑之摘發登聞,此乃果無所犯而然歟?其或拘於顔私,專事掩護而然乎?揆以事體,誠極慨惋,無論某邑逋吏,多數者到底査覈,期於明年二月內,從實啓聞,而外吏房任,亦以久勤,當次差出事,一體嚴飭於八道道臣。
傳曰,軍弊釐整之方,專在於墓廊稧房及校院福酒村之一竝査簽,故前有此嚴飭,其在對揚之道,宜卽奉行,而近聞各該守令,或有顧忌,或因顔私,而仍舊掩置者,在在皆然云,慢命違令,一至於此乎?揆之以國綱臣分,誠萬萬駭痛,更自廟堂,一依前飭,措辭行會,可也。
兵曹啓曰,五衛將陳繼豐·申堉·姜潤·李承翼·金學喆,俱以病難供職,新除授公忠水使申橚,父病猝重,萬無離側赴任之望,戶奴呈狀乞遞矣。親病旣如此,則不可强令赴任,竝改差,何如?傳曰,允。
義禁府啓曰,公忠左道査覈御史姜長煥,施以島配之典事,承傳啓下矣。姜長煥,全羅道靈光郡荏子島島配,而時在公忠道永同地云,以承傳內辭意,發遣府羅將,自永同地執捉,仍令押送配所,何如?傳曰,允。
訓鍊都監啓曰,今甲子年秋冬等褒貶,磨勘以入,而壬午以後,至于本年春夏等,有故不行,今爲四十三年之久,追磨勘一款,無由擧論,竝蕩滌之意,敢啓。傳曰,知道。
有政。吏批,兼判書金炳國,參判李寅奭,參議洪祐命進。以李根秀爲司諫,趙徽林爲判尹,宋廷和爲左尹,李顯稷爲右尹,吳俊泳爲戶曹參議,朴來萬爲同春秋,洪淳逈爲刑曹正郎,金應淵爲假監役,洪在健爲厚陵參奉,宗正卿單李導重。再政,以李升翼爲工曹正郎,安弼壽爲坡州牧使,左尹單李顯稷,右尹單宋廷和。三政,以朴齊文爲景慕宮令,禹夏圭爲昭顯墓守衛官,故經歷李謙熙,贈兵參,訓都例兼守慶尙左兵使李奎奭考。
兵批啓曰,公忠水使,今當差出,而擬望之人乏少,他道防禦使竝擬,何如?傳曰,允。以金箕錫爲宣傳官,權秉銖·成樂韶·吳永運·金昌源·金南彦爲五衛將,南履宓爲守門將,李相復·閔致學爲部將,柳爲公忠水使,曺漢振爲管城將,金東赫爲南陽監牧官,同知單孫亮錫,僉知三單,申堉·姜潤·金學喆,訓鍊僉正加設單李載先,副司果,尹㙉·南孝源。再政,兼坡州防禦使單安弼壽。
甲子十二月十三日巳時,上御觀物軒。勸講入侍時,講官朴珪壽,參贊官李京鎬,侍讀官李應夏,假注書尹榮信,記注官任膺模,別兼春秋趙定夏,各持小學第二卷,以次進伏訖。上曰,史官分左右。上讀前受音一遍訖,仍開卷,珪壽讀。缺上曰,自今以後,毋論勸講召對,每於講讀之時,予果善讀,則告以善讀,或有不善讀,則告以不善讀,而勿開筭甚好,如此行之,可也。珪壽曰,聖敎如此,不勝萬萬欽仰,臣等非不知如此,而自然惶悚之念居先,未敢輒陳,實負聖上來諫之德意,更切惶悚,謹當出而相告於講官·玉堂矣。上曰,若以諫爲難,則何以與諸臣共政乎?當道直諫之言,予豈逆耳而厭聽之乎?
上在昌德宮。停常參·經筵。
傳曰,禮房承旨,馳詣宗廟·景慕宮奉審,摘奸以來。
政院啓曰,卽者副校理李應夏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,副校理李應夏,陳疏徑出,上番闕直,事甚未安,應敎趙秉世,實錄廳進,副應敎洪承億,校理李載冕,內閣進,校理李鍾正,副校理金奭鎭,竝卽牌招,推移入直,何如?傳曰,允。
以校理李鍾正牌不進罷職傳旨。傳曰,只推。
吏曹啓曰,繕工監假監役官金應淵,厚陵參奉洪在鍵,俱以身病,呈狀乞遞,竝改差,何如?傳曰,允。
實錄廳啓曰,郎廳李根秀,見帶臺職矣。職務相妨,所帶臺職,今姑許遞,何如?傳曰,允。
議政府啓曰,頃以上言實蹟詳査登聞之意,行會各道矣。卽見慶尙監司徐憲淳啓本,則其一,備陳金山故參判裵興立及其孫命純壬丙忠節之實,仍請贈諡不祧之典事也。其一,釜山絶影島漁基,納稅於均廳,外司僕寺之自辛酉創稅疊徵者,實爲漁民難支之弊,合有釐正事,竝請令廟堂稟處矣。裵興立祖孫前後敵愾之烈,列聖朝褒崇備矣,而似此卓著之蹟,尙闕節惠之典,宜有後人咨鬱,待議諡時考閱諡狀,特爲許施,絶影島牧場收稅事,漁箭之設,旣在牧場,非疊稅也。僕寺及該府節目,不啻消詳,今不可銷刻,置之,何如?傳曰,允。
奎章閣啓曰,明日,卽奎章閣望奉審日次,臣進詣擧行之意,敢啓。傳曰,知道。
副校理李應夏疏曰,云云。省疏具悉。爾其勿辭救護。
甲子十二月十四日巳時,上御觀物軒。勸講入侍時,講官李㘾,參贊官李寅命,檢討官洪兢周,假注書趙康夏,記注官宋宅薰,別兼春秋金炳翊,各持小學第二卷,以次進伏訖。
上在昌德宮。停常參·經筵。
藥房提調興寅君最應,副提調李載元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
政院啓曰,議政府郎廳來言,今日賓廳日次,而上前開坼相値,不得來會云矣,敢啓。傳曰,知道。
傳曰,政官牌招開政。
傳曰,臺諫竝許遞,今日政差出。
傳曰,今番守令·邊將褒貶陞降,置之。
傳曰,藥院都提調有闕之代,前望入之。
內醫都提調,前望入之,右議政任百經落點。
傳曰,奉審閣臣入侍。
政院啓曰,公忠水使李熙完,旣已遭故,今秋冬等褒貶,不得磨勘,則觀察使旣在同議之地,所當具由狀聞,而尙不修啓,該道臣推考,何如?傳曰,允。
大王大妃殿傳曰,殿最申飭,亦旣屢矣。應有精白對揚之效,而今見諸道啓本,則居中居下,可謂絶罕,向來居中者,竝施下考之後,恐復爲例,不敢輒置中考而然乎?近日爲守令者,咸自警惕,莫不善治而然歟?如果人人廉平,邑邑蘇完,則予心之日夜所望,豈有加於此者乎?且觀來後成效,姑爲置之,而見其題目,治蹟尤異者,不可無示意之擧,楊州牧使林翰洙,坡州牧使柳,安邊府使李漢永,三水府使李敏純,鐵原府使任商準,仁同府使趙行林,南原府使安膺壽,順天府使黃鍾顯,長湍府使魚在淵,龍岡縣令韓應弼,金溝縣令洪淳永,新昌縣監成載琦等,竝施璽書表裏之典,慶興府使尹,穩城府使尹永夏,金海府使許傳,三陟府使金佑鉉,安東府使李建弼,瑞興府使南鎬重,通川郡守李喬榮,天安郡守南鍾鶴,咸陽郡守徐頀淳,固城縣令金昌秀,鳳山郡守李彙重,德川郡守趙雲涉,泰川縣監李忠翼,軍威縣監徐珽輔,唐津縣監權用直,平澤縣監韓致肇,橫城縣監邊弘圭等,各兒馬一匹賜給。
奎章閣啓曰,景慕宮望廟樓,今望奉審,無頉之意,敢啓。傳曰,知道。
忠勳府啓曰,本府今甲子年秋冬等褒貶,當爲磨勘,而有司堂上靈善君臣朴永輔,寧豐君臣崔遇亨,俱有身病,無以備員,限內不得爲之之意,敢啓。傳曰,知道。
義禁府啓曰,今秋冬等府郎廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
敦寧府啓曰,府郎廳等今秋冬等褒貶等第,當爲磨勘,而以領事金興根身病,不得爲之之意,敢啓。傳曰,知道。
禁衛營啓曰,本營騎士別將李承駿,以前任慶尙左兵使,遞來尙遠,久曠可悶,改差,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
兵曹啓曰,本曹今甲子年秋冬等褒貶等第,磨鍊以入,而曹所屬軍器寺·司僕寺·典設司,訓鍊院官員及部將褒貶,因各其司提調及堂上有故,不得一體磨勘之意,敢啓。傳曰,知道。
兵曹啓曰,本曹今甲子年秋冬等褒貶啓本中,刀擦三處之意,敢啓。傳曰,知道。
禮曹啓曰,各陵·園·墓·本曹郎廳·四學童蒙敎官·通禮院·禮賓寺·圖畫署官員等,今甲子年秋冬等褒貶等第以入,而宗廟署·社稷署·永禧殿·景慕宮·弘文館·藝文館·春秋館·承文院·成均館·奉常寺·典牲署·掌樂院·東西氷庫·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故,或不備,不得一時磨勘之意,敢啓。傳曰,知道。
又啓曰,今此所屬各司官員等褒貶時,寧陵令李復信,與判書臣趙,有應避之嫌,不得同議磨勘,別啓本以入之意,敢啓。傳曰,知道。
以吏曹參議洪祐命牌不進罷職傳旨。傳曰,只推。
有政。吏批,兼判書金炳國進,參判李寅奭在外,參議洪祐命牌招不進。以南性敎爲大司憲,徐堂輔爲大司諫,奇正鎭爲執義,張世容爲司諫,金鎭河·羅時鏞爲掌令,李東旭·金政源爲持平,韓喆愚爲獻納,任孝直·金晉浩爲正言,金永爵爲同敦寧,李喜遠爲假監役,兪致遠爲厚陵參奉,趙德煥爲武烈祠參奉。
兵批,同知單朴震錫,僉知三單,權秉銖·李承翼·金昌源。
左議政李裕元箚曰,伏以臣所帶藥院之任,已屢易月矣。素患貞疾,遇寒猝劇,委身床玆,蠢動末由,日次起居職事莫重,而不得趨走,尤增悚懍,玆敢短牘陳籲,仰瀆崇嚴。伏願聖上,仰稟慈旨,亟賜遞改,以安私分,千萬幸甚。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
知事洪在喆疏曰,伏以臣之挽近衰病,年增歲加,精力不逮,觸處生疣,臣所自料,而果於待罪畿輔時孝烈登聞事,有萬萬駭悚者。就其中故士人洪龍燮卓異之行,邑報儒狀,寔多著稱,至於枚啓矣。今因其子之來言,其人之匪故伊生,臣始聞知,責臣妄率,非但無辭可答,無面可擧,而況此告君文牒,致此錯謬者,判不可以尋常失檢言,古人以一字之誤,猶曰死罪,則論臣辜犯,合置何辟?玆不容不露章自首,仰溷崇聽。伏乞聖明,仰稟東朝,亟勘臣當勘之律,以警具僚,以安私分,仍命付標原啓本,俾爲釐正之地,不勝辜甚。答曰,省疏具悉。奏御文字,本自謹嚴,而況其孝行登聞,係是摭實後可啓之事也。旣不知其人生死,則何以知孝行虛實乎?且其人,似是同宗,而其生其死之不聞不知者,亦可訝怪,卿則推考,原啓本,勿施。
同敦寧李裕應疏曰云云。答曰,省疏具悉。所請依施。
甲子十二月十五日巳時,上御觀物軒。勸講入侍時,判敦寧李景在,講官鄭基世,參贊官李京鎬,侍讀官金奭鎭,假注書尹榮信,記事官安翊豐,別兼春秋金炳翊,各持小學第二卷,以次進伏訖。上曰,史官分左右。上誦前受音一遍訖,仍開卷,基世讀自帝使其子九男二女,止無所歸,仍奏釋義訖,上讀新受音十遍訖。上曰,此言帝將胥天下,而遷之堯·舜,則以天下與賢,而世世相繼,則始自何代耶?世基曰,以世相繼,始自夏啓矣。堯之胤子,卽丹朱,而旣不肖,衆擧虞舜以對,堯試之而後遷之也。此詳載於虞書,至於禹之子啓,賢而能承禹之道,天下之謳歌者,咸歸,自是世世相繼而爲君矣。又奏曰,堯之試舜也,先以二女釐降,以觀其內,蓋夫婦,造端正始之道也。所繫尤重,觀人者於此爲尤切,觀於內而內行備,則可以御家邦矣,此所以國之本在家,家齊而國治,國治而天下平者也。缺上掩卷,敎曰,昨日玉堂書進故事,卽正廟朝引接臣隣勤政憂民事也。基世曰,正廟朝,頻接臣隣,勤政憂民之聖德,卽今日臣下所嘗逮覩而傳誦者也。自在春宮,視膳問寢之暇,與賓僚經學之士,朝夕討論,又嘗掃一浄室,潛心窮格之學,或終日跪坐,所御衣襨,甚至弊穿,嘗敎曰,予之初心期待,必欲到得堯·舜地位,又以勤學爲勤政之本,御製以弘齋全書爲題者,爲一白卷矣,今以正廟勤學勤政,爲法焉。
甲子十二月十五日酉時,上御觀物軒。奉審閣臣入侍時,右承旨李京鎬,假注書尹榮信,記事官安翊豐,別兼春秋金炳翊,檢校待敎徐相翊,以次進伏訖。上曰,史官分左右。上曰,閣臣進前。相翊進前奏曰,臣承命馳詣顯隆園,園上奉審,則安寧,碑閣·丁字閣奉審,則無頉,祭物·祭器·祭井看審,則精潔,諸執事摘奸,則無頉,仍詣健陵,陵上奉審,則安寧,碑閣·丁字閣奉審,則無頉,仍詣華寧殿,殿內奉審,則安寧,還詣顯隆園,仍留監祭,將事安寧之意,敢此仰達矣。上曰,史官就座。命閣臣先退,又命退,承史以次退出。
上在昌德宮。停常參·經筵。
政院啓曰,右副承旨李章濂,今日不爲仕進,卽爲牌招,何如?傳曰,允。
大王大妃殿,以司謁口傳下敎曰,明日·再明日勸講停。
吏曹啓曰,繕工監假監役官李喜遠,以其身病,呈狀乞遞,改差,何如?傳曰,允。
兵曹啓曰,慶尙監司徐憲淳狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
兵曹啓曰,今日宣薦內禁衛取才及各樣別取才,日勢已暮,不得畢試,明日繼試之意,敢啓。傳曰,知道。
實錄廳啓曰,本廳郎廳張世容·韓喆愚·任孝直,見帶臺職矣。職務相妨,今姑許遞。傳曰,允。
吏曹啓曰,卽伏見京司褒貶啓本,則中學訓導劉學洙,南學訓導方宗翰,今方見帶矣。殿最,法意何等審愼,而俱以未差啓聞,不審之當該堂上推考,何如?傳曰,允。
又啓曰,卽伏見咸鏡道褒貶啓本,則都事金瓊,已爲遞職,而殿最,法意何等審愼,而以未赴任啓聞,不審之該道臣,推考,何如?傳曰,允。
又啓曰,卽伏見公忠道褒貶啓本,則海美縣監金膺集之膺字,誤以應字書啓矣,不審之該道臣,推考,何如?傳曰,允。
甲子十二月十六日巳時,上御觀物軒。勸講入侍時,講官曺錫雨,參贊官李寅命,檢討官洪兢周,假注書李昌鎬,記注官任膺模,別兼春秋金炳翊,各持小學第二卷,以次進伏訖。
上在昌德宮。停常參·經筵。
政院啓曰,同副承旨李寅命,今日不爲仕進,卽爲牌招,何如?傳曰,允。
以同副承旨李寅命牌不進罷職傳旨。傳曰,只推。
傳曰,政官牌招開政。
傳曰,呈告藝文提學許遞,今日政差出。
傳曰,吏曹參議有闕之代,前望入之。
吏曹參議前望入之,李承游落點。
傳曰,更考諸道褒題,黃海中軍丁載夏,金泉察訪金炳象,皆有實蹟,而俱是箇滿,特爲一年仍任事,分付兩銓。
傳曰,來正月宗廟·永寧殿春享大祭獻官以下諸執事,竝以璿派人,文·蔭·武不拘,品秩塡差事,分付。
傳曰,太廟春享時,依親行例,璿派人入參事,分付宗府。
傳曰,日昨各營各司藥房,與鍼醫,以兩醫司中有術業者,自辟塡差事,有所節目啓下,而雖兩醫司之人,術業如不精熟,則實非所以救療人命之本意也。然則何可以醫司,膠守名存實無乎?從今以後,兩司如無其人,則雖方外醫士,一以術業揀選,俾各該司,賴有救療之方,而亦使醫監,隨以激勸甚好,以此意更爲揭壁定式。
諭安邊府使李漢永書曰,予惟文·景之世,海內繁殖,貞觀之治,天下富疆,其道無他,任用循良,責成郡邑之效也。書曰民惟邦本,本固邦寧,今欲使民安其業而樂其生,以固我邦本,將誰與共此道也,其惟州郡之良長吏乎?安邊,北路之門戶也。山陬海澨,嗟民物之貧儉,嵐市火畲,奈征徭之繁氄,凋敗之歎,比有聞焉,況復近接豐沛,密邇園陵,朝家之最所軫憂者也。今爾莅玆以來,厥有成績,捐廩之數,矯弊之目,觀於殿最,蔚有譽處,必以實心行實事,克念先訓之重,不負分憂之義,予庸嘉之,仰承慈旨,今賜爾表裏一襲,以示優獎之意,爾其領之。行都承旨李載元製進
諭坡州牧使柳書曰,予惟民惟邦本,本固邦寧,古之訓也。安民固民,疇與圖之,其惟良長吏乎?是以,西京之治,任用循良,唐宋以來,莫不責成於州郡,誠以親民近民之地,疾苦情僞,可得以周知,而拯諸塗炭,奠之衽席,方可謂分憂之職也。坡州,畿輔股肱郡也,防禦要衝,而事務氄雜,送迎客使,而徭役繁重,撫字彈壓,必須兩得其宜,惟卿在職,實心成績,必有可言,是以考評,得此盛譽,其可謂不負分憂之責者也,予庸嘉之。仰承慈旨,今賜卿表裏一襲,以奬殊績,卿其領之。行都承旨李載元製進
諭南原府使安膺壽書曰,惟予小子,襲祖宗艱大之位,承慈殿付畀之重,惟民一念,不遑宵旰,而況今三政之弊弛,實爲八路痼瘼,凡其矯整之責,罔非予憂,而能與分憂者,非良長吏乎?顧玆南原,界近嶺土,吏猾民困,素稱難治,自爾守土之後,嚴察售奸之路,譽溢百里,惠及償逋之地,數過萬石,治最一路,至登道臣之首褒,乃職其修,乃績甚嘉,故倣韓弊袴待功之美,擧漢黼黻彰德之事,特賜表裏一襲,爾其領受。左承旨李容直製進
諭三水府使李敏純書曰,予惟嗣服,仰體慈念,俯詢民艱,宵旰憧憧,調濟字恤,罔非予一人憂,而可與分此憂者,其惟良長吏矣,顧玆三水之邑,介在邊隅,守防之責,鍊戎之政,較他緊重,自爾守土,殫誠於繕械修堞之事,竭力於尺田增戶之政,使我幾口魚喁之邊民,得免流散之患,至有道臣之首褒,可見爾職之修,爾績之實,予甚嘉之,特賜表裏一襲,爾其領受。左承旨李容直製進
諭順天府使黃鍾顯書曰,予惟民惟邦本,本固邦寧,邇來賦役不均,民生困瘁,惟予沖人,眷被赤子,宵旰憧憧,一念靡懈。凡其字恤之道,補助之方,惟在良長吏之殫誠對揚,而顧玆順天一府,處在沿海,物衆地大,最是湖南雄邑也。挽近三政太紊,衆瘼交集,自爾守土,聲績茂著,今見道臣殿最,則捐官俸而蠲民斂,措處之惠,非止一二,使我遐士之氓,庶有息肩之望,益可見爾績之修擧,予庸嘉尙,仰承慈旨,特賜爾表裏一襲,爾其領受,益勉分憂之責。右承旨李鍾淳製進
諭龍崗縣令韓應弼書曰,予惟分憂百里,字恤庶民者,專係良長吏之誠心對揚也。近來列邑告弊,民生轉困,予之一念思所懷保之方,恒用憧憧于中矣。眷玆龍岡一縣,處在關西,最稱弊局,自爾守土之後,庶期矯捄之望,卽見道臣殿最,則誠倍到底於剸理,弊敗獲蘇於積痼,使我西邑之氓,俾有奠安之道,益可見聲績之素著,實心之修擧,予庸嘉尙,仰承慈旨,特賜爾表裏一襲,爾其領受,益勉字撫之方。右承旨李鍾淳製進
諭長湍府使魚在淵書曰,予惟殿最,大政也。歲二考績,法意甚嚴者,亶以民生苦樂,在於長吏之治否,予所憧憧侐侐者,未嘗一日不在於民矣。今見秋冬等褒貶啓本,道臣之所考課爾者,至以干城循良爲目,顧玆長湍,帳簿歲紊無辨,水耨山耕,征斂日繁,不計里布屋粟,而重以冠蓋相望,關防漸疎,久爲朝家之所共憂矣。爾以赳赳之姿,做恢恢之治,至登上考,其在海而著量田之勞,在嶺而盡討捕之責,許用梱階之實績,己可驗於今日,予庸嘉之,仰承慈旨,特賜爾表裏一襲,爾其領受。左副承旨李京鎬製進
諭新昌縣監成載琦書曰,予小孑㷀然在疚,當飯則念民生何以爲食,當寒則念民生何以爲衣,未嘗以程里之稍遠,一邑之褊小而間之也。今見褒貶啓本,爾以一命之士,乃於爲政之初,捐廩而補瘼,至有殘局幾蘇之幸。夫新昌,如斗之小,而湖西一歧之沿邑也。民人社稷之重,久爲凋瘵,故農桑訟獄之繁,百弊易滋矣。爾有懋實之績,至登考課之最,我慈聖特垂嘉尙之意,施以激勸之典,今賜爾表裏一襲,爾其祗受。左副承旨李京鎬製進
諭楊州牧使林翰洙書曰,予惟三代,尙矣,吏治之盛,輒稱漢之宣帝,其吏有循良撥煩之譽,其民則無歎息愁恨之聲,號稱中興之績,予以沖年,叨承丕基,憂民一念,夙宵憧憧,所以分憂共理者,惟在良長吏之得其人,而懷保奠安之策,靡不講究,勸善懲貪之政,亦旣殫擧,猶懼夫一邑之不理,一民之失所,今見該道課績之目,益信吏治之得其方矣。惟玆維楊爲邑,三輔之近,群牧之首,而褒之以嚴公聲望,奬之以良二千石,其前後著績,予所稔聞,而大吏循良之譽,西京中興之美,可庶幾焉。治理之效,予庸嘉之,仰承慈旨,特賜爾表裏一襲,爾其領受,益勉茂著之績。右副承旨李章濂製進
諭鐵原府使任商準書曰,予惟民惟邦本,吏是邑長,求邦本之寧固,亶在長吏之良能,挽近以來,吏職之不供,民業之失所,而邑隨以弊敗者,多矣。玆予夙宵憂恤,一念靡懈,思所以勸懲之,圖所以懷保之者,累發於絲綸飭勵之擧,今於該道臣課績之啓,而長吏之績,槪可見矣。玆爾鐵原爲邑,介在畿輔之間,界於峽野之中,以若捐瘠之民,漸成凋弊之邑,尤所恤恤難治,而褒之以精詳謹愼,詡之以弊局就完,爲吏之效,一路之最,益可見爾職之修,爾績之茂,予庸嘉之,仰承慈旨,特賜爾表裏一襲,爾其領受,益勉爾撫字制禦之責。右副承旨李章濂製進
諭仁同府使趙行林書曰,予以憂民一念,夙宵憧憧,窮蔀在目,錦玉匪心,厥有懷保奠安之策,靡不講究,而予所以憂恤者,莫先於長吏之得其人,而分此憂者,豈非良長吏之職乎?顧玆仁同爲邑,亦一嶺左之劇地也。苟或徵斂之無藝,則弊痼滋甚,撫字之失宜,則騷訛易致,每多中夜之起,恒切南顧之憂,今見列郡課績之目,可知玆邑之民,今旣安輯,玆邑之務,今此整理,旣曰殫竭,又曰就完,報效之意,剸理之方,舍是何求?予庸嘉之,仰承慈旨,特賜爾表裏一襲,爾其領受,益勉分憂之責。同副承旨李寅命製進
諭金溝縣令洪淳永書曰,予惟爲治之道,惟在安民,安民之方,惟在長吏之廉明,而挽近以來,吏道漸降,貪縱而狃於俗習,昏謬而昧於事務,是而民不聊生,邑受其弊,是予所以一念憧憧,夙宵憂恤者也。奬善者靡不極,而吏不加勸,懲惡者匪不嚴,而治不徯志,恒所痛歎。今於諸路課績之目,槪可見吏治之得失,而惟爾金溝一邑,亦可知治理之得宜,民物之稍安也。詡以廉明,褒以循良,求治亶不外是,爾績茂著,予庸嘉尙,仰承慈旨,特賜爾表裏一襲,爾其領受,益勉字撫之方。同副承旨李寅命製進
兵曹啓曰,嶺南別試,更爲試取事,草記允下後,各以本道入格技藝試取,則慶州閑良河達源,講書入格,蔚山折衝吳盛魯,大邱閑良吳璟準,病不上來,義城閑良盧鍾仁,永川出身徐禹正,俱未入格,未入格者,竝依例給糧下送,而能講者閑良直赴會試,依判下擧行矣。今此講書入格河達源,別單書入之意,敢啓。傳曰,知道。
又啓曰,宣薦內禁衛取才三技入格別單,及宣部守三薦參上武臣前銜作散人別取才入格矢數,落仕年條居住薦名,各其名下懸注以入,而因平安監司洪祐吉狀啓,鐵箭武士平壤閑良金利涉·崔灝,兵使吳吉善狀啓,鐵箭武士安州閑良金光玉·李時默,今日更試,則鐵箭三矢步數俱過一百五十步,別單書入之意,敢啓。傳曰,知道。
有政。吏批,兼判書金炳國進,參判李寅奭在外,參議未差。以洪義麟爲正言,李容翼爲司諫,洪敬燮爲獻納,洪鍾序爲知經筵,李寅奭爲知春秋,李升洙爲同義禁,吳取善爲藝文提學,鄭漢朝爲掌樂正,徐鎬輔爲假監役,學正單金炳洙·金鴻植,學諭單金尙萊,金泉察訪金炳象,限一年特爲仍任事,承傳。再政,同春秋單李寅奭。
兵批,同知單尹殷一,僉知單金南彦,吏曹參議洪祐命疏曰云云。省疏具悉。所請依施。
上在昌德宮。停常參·經筵。
自開東至酉時,灑雨下雨,測雨器水深三分。
藥房提調興寅君最應,副提調李載元啓曰,節屆隆冬,寒事轉甚,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
又啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
傳曰,日寒如此,輕囚放釋。
傳曰,日寒如此,內外各營入直軍兵及各門守門軍,薄衣與流丐,遣宣傳官,摘奸以來。
李寅命啓曰,臣敬奉聖敎,馳往義禁府,取考囚徒案,則無時囚,故仍詣典獄署,取閱囚徒案,則孫今成等二十名,係是輕囚,故竝依傳敎放送之意,敢啓。傳曰,知道。
傳曰,勸講,自再明日爲之。
兵曹啓曰,考見諸道今秋官鎭門聚點狀啓,則黃海兵使李元熙狀啓中,道內軍兵聚點時,蒜山鎭器械破傷,老弱苟充,間或有之云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疏忽,執頉當該鎭將,推考警貴,何如?傳曰,允。
吏曹啓曰,繕工監假監役官徐鎬輔,以其身病,呈狀乞遞,改差,何如?傳曰,允。
內醫院啓曰,前金浦郡守金鴻男,以入診醫官,方在罷散中,依例還屬本院,仍令該曹,口傳付軍職,何如?傳曰,允。
上在昌德宮。停常參·經筵。
傳曰,忠州,以湖西巨邑,挽近以來,轉成弊敗,民情尙此靡定,此時曠官,一時爲悶,副司直閔禹世,特爲除授,當日辭朝,罔夜下送。
以京畿監司趙在應狀啓,前坡州牧使柳,居官十朔,庶有改觀,而陞拜公忠水使,大小民人,抱狀願留事。傳曰,前坡牧之如此實績,爲民事可幸,深庸嘉尙,特爲還任,許用水使履歷,新除授坡州牧使,許用防禦履歷。
以宣傳官李鍾觀書啓,軍兵薄衣摘奸事。傳曰,知道。衣資,令兵曹題給事,分付。
以宣傳官趙載觀書啓,守門軍薄衣與流丐摘奸事。傳曰,知道。空石與顧恤之方,令該廳題給,守門軍薄衣,令該營題給事,分付。
以宣傳官柳承魯書啓,守門軍薄衣與流丐摘奸事。傳曰,知道。空石與顧恤之方,令該廳題給,守門軍薄衣,令該營題給事,分付。
兵曹啓曰,今番宣薦中,出身金鍾協,以曾爲部薦之人,變幻父祖名字,粧撰地閥,以至越薦之境,究厥罪狀,極爲駭痛,決不可因以置之,爲先分付該廳,削其薦錄,金鍾協,移送秋曹,嚴刑照律,以懲其無嚴之習,失檢誤薦之當該行首宣傳官及薦主懸錄之宣傳官,亦令該府,拿問處之,以臣曹將鬼薦取才言之,未能摘發,至於應薦,臣不勝惶恐,而原單子付標以入之意,敢啓。傳曰,知道。一年再薦,自是武家人進用之階,而朝家不易之定規,所重顧何如,而今此金漢,渠以至賤之類,敢欲淆亂,僞譜入薦,此非徒當者之罪也。必有所根委而然,寧不萬萬駭惋?以此變怪,不可削薦而正,卽令左右捕廳,到底査覈,從實以聞也。
議政府啓曰,頃因關東年分狀啓,平海等八邑大同布·各軍布,江陵等四邑騎步兵布,通川等三邑各軍布停退條,竝以四分一代錢之意,覆啓行會矣。卽見該監司朴承輝所報,則復陳麻農失稔之狀,仍請大同布·各軍布·騎步兵布及停退軍布四分三本色條,竝許代錢爲辭矣。四分一代錢,旣參互年形,使各紓力,則軍需所重,不當輒許代納,置之,何如?傳曰,允。
訓鍊都監啓曰,謹依宣傳官書啓判下,本局字內彰義門卜直軍洪景德·崔宗玉,敦義門卜直軍梁學吉·權德文等處,各木綿一疋·去核二斤,考例以給之意,敢啓。傳曰,知道。
御營廳啓曰,謹依傳敎,興仁之門卜直梁鶴孫·金元伊,光熙門卜直徐光日·全日知,惠化門卜直李貴哲·金君玉處,各木綿一疋·去核二斤,考例以給之意,敢啓。傳曰,知道。
吏曹口傳政事,忠州牧使單閔禹世除授事,承傳。
兵曹啓曰,謹依薄衣摘奸,宣傳官李鍾觀書啓判下,闕內各門薄衣騎兵金今石等二十二名處,木各一疋·去核各二斤題給之意,敢啓。傳曰,知道。
訓鍊都監啓曰,本局哨官金鍾協,身病猝重,勢難察任,改差,何如?傳曰,允。
上在昌德宮。停常參·經筵。
藥房都提調任百經,提調興寅君最應,副提調李載元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,卿等不必入侍矣。大王大妃殿·王大妃殿·大妃殿口傳問安。答曰,知道。
政院啓曰,議政府郎廳來言,今日賓廳日次,而領議政趙斗淳,左議政李裕元,有身病,右議政任百經,無時急稟定事,不得來會云矣,敢啓。傳曰,知道。
傳曰,政官牌招開政,如有違牌,勿爲呼望。
傳曰,在外臺諫·玉堂許遞,今日政差出。
傳曰,呈告弘文提學·同春秋許遞,今日政差出。
傳曰,向者苞苴飭禁,非徒爲民邑也,欲試立法之如何矣。卽聞幾邑守令,不改前習,甚至有銀器紬屬之潛送者云,言念及此,誠萬萬駭然,江界府使張仁遠,施以罷職之典。
傳曰,文之分館,武之錄薦,其規一也。界限等分,極其截嚴,挽近法綱紊亂,每於錄薦之時,姓僻者諉之以皇朝人而許付,家富者納賂緊逕而得參,此習漸長,甚至有今日之事,是豈非朝家之羞恥乎?時原任武將臣薦規,相確釐正,節目啓下,永久施行事,分付兵曹。
傳曰,武薦,自有所主之人,則是非得失之間,宜無他人干與,而近來名士大夫,不能固窮守約,至有冒廉行囑,或以僞譜勸成,或以色目誦言,遂使蟲蠢沒覺之類,自陷違法之科,此豈徒當者之罪乎?言念及此,誠極慨惋,固當到底窮覈,以法勘懲,而苟如是,則亦不無忌器之嫌,金鍾協事,置之。
傳曰,醫譯與雲監,亦有薦法,此亦渠輩中揀選錄用之意也。近來則每以不合人,强爲入錄,此所謂分付薦也。許多淆雜,勢所必至,自來諸員拂菀之心,當何如也?今於武薦釐正之時,亦不可不一體矯革,從今以往,分付入薦者,切勿擧論,一遵舊規施行,揭壁定式事,申飭各該司。
大王大妃殿傳曰,行護軍閔致久,工曹判書除授。
傳曰,拿處宣傳官,分揀放送。
以司謁口傳下敎曰,平康縣定配罪人金載斗·金道榮,遂安郡定配罪人李奭鉉,竝放。
禁義府啓曰,時囚罪人李奎奭·柳承魯等,分揀放送事,命下矣。李奎奭·柳承魯,竝分揀放送之意,敢啓。傳曰,知道。
兵曹啓曰,今十二月二十日丁亥寅正三刻七分,土王用事,改火進上時,宗廟署·社稷署·永禧殿·永寧殿·孝文殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
兵曹啓曰,五衛將權秉銖·成樂韶·吳永運·金昌源·金南彦,文臣兼宣傳官金奎弘·趙定燮,部將閔致學,俱以病難供職,呈狀乞遞,竝改差,新除授龍津萬戶李正瑋,除拜已過四朔,尙不下直,不可一任其遷就,罷黜,何如?傳曰,允。
御營廳啓曰,本廳鍼醫姜緯永,身病甚重,勢難察任,改差,何如?傳曰,允。
吏曹,工曹判書單閔致久,今超資憲除授事,承傳。
政院啓曰,吏曹參議李承游,開政命下之後,謂有情勢,奉牌闕外,陳疏到院,原疏雖不得不捧入,事體所在,誠極未安,從重推考,何如?傳曰,允。
有政。吏批,兼判書金炳國,參判李寅奭進,參議李承游陳疏,以洪淳學爲執義,蔡東述·鄭漢朝爲掌令,徐璟淳爲持平,鄭在晉爲正言,閔升鎬爲副修撰,趙啓昇爲大司成,朴珪壽爲弘文提學,趙鳳夏爲同春秋,李晩愚爲假監役,坡州牧使柳,特爲還任事,承傳。再政,以趙用夏爲左通禮,尹成鎭爲右通孔,兪初煥爲掌樂正,柳道彙爲奉常正,金昌熙爲司僕正,東學訓導單千馹成,養賢奉事單金鴻植。
兵批,以閔致久爲都摠管,張寅植爲同知,金膺淵·王錫疇·金鼎國·朴枝藩·車得浩,爲五衛將,李乾夏·金昌熙爲文兼,李敎昌爲公忠水使,崔義臣爲天摩僉使,朴麟植爲西城別將,同知單禹世琮,中嶺別將單金履煥,赴戰嶺別將單金晉鉉,黃海中軍丁載夏,特爲一年仍任事,承傳,兼坡州防禦使單柳。
領議政趙斗淳疏略曰,臣自秋抄,苟一瀉泄,輒一聲嗄,駸駸奄奄,時而呻吟,時而歎息,臣情到此,只以一退爲身心報佛之義諦也。且念差過十許日,年其至矣,大夫七十而致其事,周家盛典也。進退以禮,臣主俱榮,宋臣歐陽脩有言,仕宦得一任滿,是小歇手,臣之叨濫仕宦,不知幾任滿矣,才且健,尙當歇手,而況屢試屢貸之餘乎?明臣葉向高,閣中稍暇,每取古人丐休謝政之事,彙而讀之,輒慨然神往,臣於歐·葉德業事功下走耳。惟是乞骸古事,思有以念及之,已衰之氣,無復抖擻,已遁之神,難以收攝,所謂陳就而不能者也。乞稟東朝,亟免臣元輔之任,仍授三字銜,俾臣得以少延殘喘云云。答曰,省疏具悉卿懇。自古國家之興替,世道之汚隆,必以大臣之進退觀之,方卿之向來陳章,予心之不樂者屢日,及奉十行慈敎,鄭重懇惻,卿豈不感激殊遇,挽回初志乎?予心之充然而喜者,又屢日矣。夫如是者,豈非卿之進退,大有關於興替汚隆而然乎?卿雖過自謙挹,輒謂不敢承當,而以卿今日所處,義有所不可辭免,理有所不得推讓,國人之所共言也。惟卿體國憂國之誠,經世需世之志,豈不思之熟而計之審乎?今見卿章,復申前懇,遂至有引年之語,不圖仰成之地,有此意外之擧,誠萬萬過當矣。玆以興替汚隆之攸係,急爲卿誦之,望卿深諒,勿復云云,以安予心,以幸國事,以仰承慈聖眷毗之至意。仍傳曰,此批答,遣史官傳諭。
吏曹參議李承游疏略曰,乃於年前,待罪南邑,觸事顚錯,罔非愆郵,果有持斧之論,發於解紱之後,罰不掩眚,止施薄竄,罪及媒恩,旋蒙宥還,甄敍未幾,三銓新命,迺下於夢想之外,臣聞命感惶,顧今新化淸明,八域想望,竊欲一覲耿光,以效微忱,而大質已虧,舊槪難洗,此臣所不敢出也。開政有命,牌望路阻,以此踪地,趨膺末由,乞稟東朝,亟命鐫削臣職焉云云。省疏具悉。爾以爾家之人,向有南邑之僨誤,雖謂之大質已虧,亦未過矣,而知過必改之爲貴,抑有何舊染難洗之患乎?爾其勿辭察職。
甲子十二月二十日午時,上御觀物軒。勸講入侍時,右議政任百經,講官金學性,參贊官李寅命,侍讀官李鍾正,假注書李容萬,記注官宋宅薰,別兼春秋洪遠植,各持小學第二卷,以次進伏訖。上曰,史官分左右。百經曰,孝子愛日,出於人子事親之至情也。而雖以學問言之,大禹惜寸陰,陶侃惜分陰,皆此義也。且爲學之工,專係於專心與否,譬如奕秋之誨奕,一人專心致志,一人雖聽之,有鴻鵠援繳之心,則終不學矣,奕者,小數也而猶如此,況學問乎?
上在昌德宮。停常參·經筵。
大王大妃殿傳曰,今日,卽興宣大院君生朝也。遣左承旨,存問以來。
都摠府啓曰,今日入直內三廳武兼禁軍及軍兵等中日習射,技放請出標信。傳曰,知道。
政院啓曰,興宣大院君生朝,左承旨存問以來事,命下矣。左承旨李容直,所當牌招,而拘於廳規,不得請牌,何以爲之?敢稟。傳曰,牌招。
備邊司薦望,以鄭周應爲江界府使。
實錄廳啓曰,本廳郎廳洪淳學,見帶臺職矣。職務相妨,今姑許遞,何如?傳曰,允。
弘文館啓曰,新除授副修撰閔升鎬,卽爲牌招察任,何如?傳曰,允。
以副修撰閔升鎬牌不進,罷職傳旨。傳曰,只推。
兵曹啓曰,每都政,新資五窠,例爲差出,而今番則準履歷,軍器副正,亦當區處矣。見今營將·中軍·虞候之當爲內移者,只有五窠,且舊堂積滯,亦不可不念,在前如此之時,新資營將·中軍朔數最多者,推移內遷,便成已例,今亦依此擧行,何如?傳曰,允。
吏曹啓曰,繕工監假監役官李晩愚,以其身病,呈狀乞遞,改差,何如?傳曰,允。
兵曹啓曰,宣傳官廳薦規釐正事,命下矣。宣傳官金箕錫,身病猝重,萬無擧行之望云,改差,其代,口傳差出,何如?傳曰,允。
咸鏡監司金有淵狀啓,德源府人命渰死事。傳曰,聞甚矜惻,元恤典外,別加顧助,如有生前身還布,竝蕩減,期於拯得之意,廟堂措辭分付。
禁衛營啓曰,本營諸將官講射,每於年終,都計劃別單修啓,而今年因山前,例爲停止,未準次數,無以計劃,都計劃勿施,何如?傳曰,允。
御營廳啓曰,本廳諸將官講射,每於年終,都計劃修啓,而今年自正月至三月,連爲停止,未滿次數都計劃,勿施,何如?傳曰,允。
刑曹啓曰,以司謁口傳下敎曰,平康縣定配罪人金在斗·金道榮,遂安郡定配罪人李奭鉉,竝放事,命下矣。謹依下敎,金在斗·金道榮·李奭鉉,竝放送後,徒流案頉下事,分付各該道臣之意,敢啓。傳曰,知道。
兵曹口傳政事,以李周喆爲宣傳官。
甲子十二月二十一日午時,上御觀物軒。勸講入侍時,講官曺錫雨,參贊官李寅命,檢討官金翊鉉,假注書李昌鎬,記事官安翊豐,別兼春秋洪遠植,各持小學第二卷,以次進伏訖。
上在昌德宮。停常參·經筵。
進御加味地黃湯,自後日次停止事,榻前下敎。
大王大妃殿,進御加味君子湯,自後日次停止事,榻前下敎。
政院啓曰,右副承旨李章濂,今日不爲仕進,卽爲牌招,何如?傳曰,允。
又啓曰,卽者司諫李容翼,謂有親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
掌令蔡東述啓曰,臣言議風裁,本不合於淸朝耳目之任,而掌憲除旨,忽下於千萬夢想之外,臣感恩怵義,雖不得不張皇出肅,粗伸叨謝之忱,而第臣於本府,已經亞憲,揆以公格,在所當遞,請命遞斥臣職。答曰,依啓。
持平徐璟淳啓曰,臣言議風裁,本不合於淸朝耳目之任,而持憲除旨,忽下於千萬夢想之外,臣感恩怵義,雖不得不張遑出肅,粗伸叨謝之忱,而第臣於本府,已經掌憲,揆以公格,在所當遞,請命遞斥臣職。答曰,依啓。
持平金政源啓曰,臣言議風裁,本不合於淸朝耳目之任,而持憲除旨,忽下於千萬夢想之外,臣感恩怵義,雖不得不張遑出肅,粗伸叨謝之忱,而臣於本府,已經掌憲,揆以公格,在所當遞,請命遞斥臣職。答曰,依啓。
弘文館啓曰,副修撰閔升鎬,旣有只推之命,卽爲牌招察任,何如?傳曰,允。司諫李容翼疏曰云云。
省疏具悉。爾其勿辭往護。
甲子十二月二十二日午時,上御觀物軒。勸講入侍時,講官洪鍾序,參贊官李鍾淳,侍讀官李應夏,假注書李容萬,記注官任膺模,別兼春秋洪遠植,各持小學第二卷,以次進伏訖。
上在昌德宮。停常參·經筵。
傳曰,政官牌招開政。
傳曰,金吾堂上與京兆堂上,竝許遞,今日政差出。
傳曰,在外春秋許遞,今日政差出。
傳曰,知申外,承旨竝許遞,前望入之。
承旨,前望入之,金世鎬·朴惇壽·趙翼東·曺殷承·宋敦玉落點。
傳曰,吏曹參判有闕之代,前望入之。
吏曹參判前望入之,李升洙落點。
傳曰,原任待敎趙秉協,馳詣徽慶園,奉審摘奸,仍留監祭,仍詣光陵,一體奉審以來。
政院啓曰,行都承旨李載元新除授,左承旨金世鎬,右承旨朴惇壽,左副〈承旨〉曺殷承,右副承旨宋敦玉,同副承旨趙翼東,竝卽牌招,何如?傳曰,允。
以右副承旨宋敦玉,同副承旨趙翼東,牌不進,罷職傳旨。傳曰,只推。
御營廳啓曰,本廳千摠李綺年,身病甚重,勢難察任,改差,何如?傳曰,允。
摠戎廳啓曰,本廳諸將官,講射都計劃,每於年終,別單修啓,而今年則自正月至三月,連爲停止矣,未滿次數都計劃,勿施,何如?傳曰,允。
以吏曹參議李承游牌不進,罷職傳旨。傳曰,只推。
有政。吏批,兼判書金炳國進,參判未差,參議李承游牌招不進,以洪在鉉爲執義,李晩耆爲掌令,洪遠植·金秉休爲持平,李源命爲判尹,嚴錫鼎爲左尹,李容鉉爲右尹,趙得林爲判義禁,閔致久爲知義禁,崔遇亨·金鍵爲同義禁,徐元淳爲同春秋,丁大栻爲假監役,書題單金應台,江界府使單鄭周應。
再政,左尹單李容鉉,右尹單嚴錫鼎。
兵批,同知單李舜元,僉知二單,金應淵·車得浩,兼江界防禦使單鄭周應。
吏曹參判李寅奭疏曰云云。答曰,省疏具悉。所請依施。
甲子十二月二十三日午時,上御觀物軒。勸講入侍時,講官尹致定,參贊官李章濂,檢討官金琦鉉,假注書李昌鎬,記注官宋宅薰,別兼春秋洪遠植,各持小學第二卷,以次進伏訖。
上在昌德宮。停常參·經筵。
傳曰,吏曹參議有闕之代,前望入之。
傳曰,政官牌招開政,如有違牌,勿爲呼望。
傳曰,呈告經筵許遞,今日政差出。
傳曰,呈告春秋敦寧都正許遞,今日政差出。
傳曰,在外京兆堂上許遞,今日政差出。
傳曰,玉堂竝許遞,今日政差出。
傳曰,公事不審之當該中官金性愚,從重推考。
大王大妃殿傳曰,自明日,勸講停。
以平安監司洪祐吉狀啓,三和府潛蔘罪人吳永甫等,捉囚不察之該府使金樂文罪狀,令攸司稟處事。傳曰,此事大關邊情,而始旣入聞於夏秋之間,則今乃登聞,抑何故也?誠極慨然,其在懲勵之道,所犯諸漢,當用極律,令廟堂稟處。
政院啓曰,玉堂上下番俱空,事甚未安,今日政,新除授玉堂竝待下批牌招,推移入直,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
議政府啓曰,頃以諸道上言實蹟,令道臣,博採登聞矣,卽見吏曹啓目之粘連,完伯啓本啓下者,則贈吏判李恒不祧之典,故士人金燦孝孝行,故進士李震奎妻金氏孝烈旌閭,俱非本曹所管,請令廟堂,禮曹稟處矣。李恒首,倡性理之學,遭遇穆陵盛際,蒲輪束帛,賁儀朝廷,湖南人士之家絃戶誦,至今有啓發開導之功,而第世祀之典,自是勳戚之事間,雖有特例特許之所,而亦不宜輒請而輒施,今姑置之,孝與烈,令禮曹稟處,何如?傳曰,允。
吏曹啓曰,今二十七日,都目政事爲之之意,敢啓。傳曰,知道。
吏曹啓曰,鐥工監假監役官丁大栻,以其身病,呈狀乞遞,改差,何如?傳曰,允。
兵曹啓曰,五衛將金膺淵·王錫疇·金鼎國·朴枝藩·車得浩·李胤鎭,忠翊衛將柳相鍵,忠壯衛將李寅復,俱以病難供職,呈狀乞遞,竝改差,何如?傳曰,允。
有政。吏批,兼判書金炳國進,參判李升洙牌招不進,參議未差,以兪初煥爲應敎,趙然友爲副應敎,金昌熙·柳道彙爲校理,李乾夏·朴昌壽爲副校理,韓鎭棨·鄭漢然爲修撰,李泰翼·申道熙爲副修撰,李承益爲左尹,韓敦源爲敦寧都正,趙然昌爲知經筵,李升洙爲同春秋,李敬燮爲假監役。再政,以金敬鎭爲工曹參議,李根秀爲掌樂正,郭致燮爲奉常正,尹成鎭爲司僕正。
兵批,以李泰鉉·盧慶燁·鄭泰源·鄭亨基·韓友善·具義榮,爲五衛將,李明植爲忠翊將,朴芝壽爲忠壯將,元俊常·尹浩榮爲部將,廉志善爲臨津別將,同知單皮秉淳,副司果李相復。
訓鍊都監啓曰,本局諸將官講射都計劃,每於年終,別單修啓,而今年則自正月至三月,連爲停止矣,都計劃勿施,何如?傳曰,允。
以應敎兪初煥,校理金昌熙·柳道彙,副校理李乾夏·朴昌壽,修撰韓鎭棨·鄭漢然,副修撰李泰翼牌不進,罷職傳旨。傳曰,只推。
吏曹參議李承游疏曰云云。省疏具悉。所請依施。
甲子十二月二十四日午時,上御觀物軒。勸講入侍時,講官李㘾,參贊官李㘾,侍讀官李應夏,假注書呂圭益,記事官安翊豐,別兼春秋南一愚,各持小學第二卷,以次進伏訖。
上在昌德宮。停常參·經筵。
藥房副提調李載元啓曰,伏未審日間,聖體,若何?寢睡·水刺之節,何如?臣率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,卿不必入侍矣,大王大妃殿·王大妃殿·大妃殿口傳問安。答曰,知道。
政院啓曰,議政府郎廳來言,今日賓廳日次,而無時急稟定事,不得來會云矣,敢啓。傳曰,知道。
政院啓曰,卽者別兼春秋南一愚,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,玉堂上下番俱空,事甚未安,應敎兪初煥,校理金昌熙·柳道彙,副校理李乾夏·朴昌壽,修撰韓鎭棨·鄭漢然,副修撰李泰翼,旣有只推之命,竝卽牌招,推移入直,何如?傳曰,允。
以應敎兪初煥,校理金昌熙·柳道彙,副校理李乾夏·朴昌壽,修撰韓鎭棨,副修撰李泰翼,牌不進,罷職傳旨。傳曰,只推。
傳曰,臺諫竝許遞,前望入之。
臺諫前望入之,大司憲林永洙,大司諫申萬休,執義李根秀,司諫尹成鎭,掌令趙名龜·權仁成,獻納郭致燮,持平趙崇祖·金壽仁,正言朴益陽·李震璟落點。
大王大妃殿傳曰,臘享大祭,攝行磨鍊。
吏曹啓曰,繕工監假監役官李永燮,以其身病,呈狀乞遞,改差,何如?傳曰,允。
宣惠廳啓曰,頃以上納愆滯各邑,定以兩朔之限,當限之日,自各該道臣,考其尺還零納,守令使之罷拿之意,有所啓稟,而批旨有準尺與否知入事,命下矣。以此嚴飭諸道,而定限已過,尙多未納,以其最甚處言之,星州則一邑未納錢,至萬三千之多,木又二十六同零,西原·羅州·晉州·密陽·龍宮·堤川·洪州·海州,或爲四五千,或近三四千,丹陽·鴻山·舒川·瑞山·全州·伊川·平山,亦不下數三千之計,其餘各邑,難以殫擧,上項十六邑守令,卽當請勘,而旣承知入之下敎,不敢擅便之意,敢啓。傳曰,此非但守令之漫漶,必是下吏輩,無忌憚乾沒之致,公物犯逋,自有當律,豈可無一番大懲創?自本廳,發問各該道臣,未納之由,詳査啓聞。
備邊司啓曰,以平安監司洪祐吉啓本,三和府潛蔘罪人吳永甫等,捉來嚴囚,其所勘斷,令廟堂稟處,該府使金樂文,事在境內,矇不覺察,其罪狀,令攸司稟處事。傳曰,此事大關邊情,而始旣入聞於夏秋之間,則今乃登聞,抑何故也?誠極慨然。其在懲勵之道,所犯諸漢,當用極律,令廟堂稟處事,命下矣。外洋潛參之禁,不但禁其潛已也。節次怙犯,至有穀物和賣之擧,水陸之蕩無防限,可推而知,到今事體,和賣數爻多少,在所勿論,吳永甫之始終來往,渠旣輸實,今若以參主在逃,有所因循,則示法無期,爲先押付地方官,就沿海浦口,大會軍民,梟首警衆,朴命圭傳聞之狼藉,金義達·林學宗之爛熳綢繆,俱係知情,竝嚴刑一次,遠惡地限己身充軍,李春桔,蟲蠢之一傭雇耳。無足深誅,嚴刑二次懲放,事出境內而矇不覺察,道臣,旣有論列,前三和府使金樂文,令該府拿問處之,在逃之劉桂鳳等八漢,令兩西及松京鎭營,刻日譏捕,折柳樊圃,狂夫尙所瞿瞿,夫以一衣帶之隔守之若金湯者,非地利使然,特關石莫嚴,作爲艮限者,而今其自撤垣墉,視若坦途,其爲憂虞,豈微細財穀之渫而已而然哉?兩西·畿湖道帥臣處,各別提飭,雖懸賞購之,期於隨現隨捉之意,行關知委,何如?傳曰,允。
兵曹啓曰,今十二月二十八日,宗廟·社稷·景慕宮臘享大祭時,守門當爲塡差,而本曹郎廳·都摠府郎廳·五衛將除,入直與差祭呈辭受由在外未肅拜,排擬苟艱,依定式軍門將官代差以入之意,敢啓。傳曰,知道。
吏曹參判李升洙疏曰,云云。答曰,省疏具悉。卿其勿辭行公。
別兼春秋南一愚疏曰云云,省疏具悉。爾其救護。
上在昌德宮。停常參·經筵。
政院啓曰,左副承旨曺殷承,右副承旨宋敦玉,今日不爲仕進,竝卽牌招,何如?傳曰,允。
以左副承旨曺殷承,右副承旨宋敦玉牌不進,罷職傳旨。傳曰,只推。
弘文館啓曰,上番闕直,事甚未安,應敎兪初煥,校理金昌熙·柳道彙,副校理朴昌壽,旣有只推之命,竝卽牌招,推移入直,修撰韓鎭棨,副修撰李泰翼,一體牌招察任,何如?傳曰,允。
又啓曰,副應敎趙然友,時在公忠道新昌地,副修撰申道熙,時在公忠道公州地,經筵入番事緊,請竝斯速乘馹上來事,下諭。答曰,許遞。
以應敎兪初煥,校理金昌熙·柳道彙,副校理朴昌壽,修撰韓鎭棨,副修撰李泰翼,牌不進,罷職傳旨。傳曰,只推。
傳曰,發遣吏郎,諸執事淸齋與否,摘奸以來。
議政府啓曰,卽接綿紬廛市民等訴,則以爲日前失火時,居接都家五十餘間及坐市守直房四十間合九十餘間,盡爲被燒,各項進排措備物種與擧行文簿,一未收拾,事甚罔措云矣,都家雖與各廛廛房有異,而市民之失業,已爲可矜,況紬廛,最稱淍殘,重建物力,經紀無路云,以惠廳甲胄價米中,折錢五千兩貸下,使之待開歲營葺,貸下錢,則限五年排納惠廳之意,分付,何如?傳曰,允。
吏曹啓曰,龍岡縣令韓應弼,親病沈重,萬無還官之望云,改差,何如?傳曰,此是明治守令,如此良手,何可淹滯?延安府使相換。
又啓曰,積城縣監鄭敏和,明年爲年限矣,在任爲四日之間,依近例改差,何如?傳曰,允。
又啓曰,成均館典籍金斗淵·崔國鎭·趙在衡·崔益鉉·韓俊熙·卓景秀,俱以身病,呈狀乞遞,改差,何如?傳曰,允。
兵曹啓曰,五衛將盧慶燁,前任公州營將,李泰鉉前任安東營將,鄭泰源前任慶州營將,鄭亨基前任大興中軍,韓友譱前任江原監營中軍,具義榮前任統虞候,忠翊衛將李明植前任北虞候,忠壯衛將朴芝壽前任南虞候,俱在任所,上來間,該廳番次苟艱云,五衛將朴元鎭·趙希永·張繼燮,景福宮衛將崔仁鍵,慶熙宮衛將朴震錫·李舜元,守門將金泰享,俱以病難供職,呈狀乞遞竝改差,何如?傳曰,允。
甲子十二月二十六日午時,上御觀物軒。奉審閣臣入侍時,右承旨朴惇壽,假注書李承皐,記注官任膺模·宋宅薰,原任待敎趙秉協,以次進伏訖。上曰,史官分左右。上曰,閣臣進前。秉協進前奏曰,臣承命馳詣徽慶園,園上奉審,則安寧,碑閣·丁字閣奉審,則無頉,祭物·祭器·祭井看審,則精潔,諸執事摘奸,則無頉,仍詣光陵,陵上奉審,則安寧,碑閣·丁字閣奉審,則無頉,還詣徽慶園,仍留監祭,將事安寧之意,敢此仰達矣。
上在昌德宮。停常參·經筵。
傳曰,禮房承旨馳詣社稷·宗廟·永禧殿·景慕宮,奉審摘奸以來。
傳曰,吏曹參議有闕之代,今日政差出。
傳曰,呈告泮長許遞,今日政差出。
傳曰,同副承旨許遞,今日政差出。
傳曰,臺諫·玉堂竝許遞,今日政差出。
傳曰,雖非親政,注書·尙瑞院官員,依例陞六。
傳曰,繕工副奉事李泰應,典牲副奉事李在顯相換。
傳曰,望筒遲滯之兵判,推考。
政院啓曰,玉堂上下番俱空,事甚未安,今日政,新除授玉堂,竝待下批牌招,推移入直,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
議政府啓曰,積城縣監,今當差出,而淍弊之局,有難付之以生手,勿拘常格,以聲績素著人,各別擬望事,分付銓曹,何如?傳曰,允。
兵曹啓曰,五衛將李敎應,前任咸鏡監營中軍,徐相龜,前任公忠監營中軍,李季淵,前任全羅監營中軍,俱在任所,上來間該廳番次苟艱云,部將崔錫仁,以其病難供職,呈狀乞遞,竝改差,何如?傳曰,允。
又啓曰,五衛將朴允臣·金泰殷·白奎鎭·尹正默·李周翰·李柄逵·黃致鍾·金中權,部將崔碩鉉,俱以病難供職,新除授公忠監營中軍鄭仁億,全羅監營中軍崔致斗,俱以親病猝重,萬無赴任之望,呈狀乞遞,竝改差,何如?傳曰,允。
又啓曰,參下官仕日不足十日以下者,曾有啓稟出六之規矣。宣傳官李文欽,仕日不足,爲十日,武臣兼宣傳官李敎翊·柳冀善,守門將張祐軫·李寅述·李應洙,仕日不足,爲二日,部將黃守憲,仕日不足爲三日,竝依例陞六,何如?傳曰,允。
又啓曰,新除授魚游澗僉使金陽錬父年,今爲七十八歲,方山萬戶李淵裕父年,今爲七十六歲,玉江萬戶金宗鉉父年,今爲七十九歲,俱以法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
又啓曰,景福宮衛將朴基春,慶熙宮衛將吳致仁·鄭義幸,俱以病難供職,呈狀乞遞,竝改差,何如?傳曰,允。
又啓曰,新除授黃海水虞候林寅秀母年,今爲七十五歲,法不當遠離赴任,呈狀乞遞,改差,何如?傳曰,允。
又啓曰,景福宮衛將金文顯,慶熙宮衛將李道慶·金正常,俱以病難供職,呈狀乞遞,竝改差,何如?傳曰,允。
又啓曰,五衛將方孝涵,以其病難供職,呈狀,改差,何如?傳曰,允。
吏曹啓曰,日前政事,假監役李敬燮之敬字,誤以永字書入,至蒙恩點,臣不勝惶恐,而原單子改付標以入之意,敢啓。傳曰,知道。
吏曹啓曰,龍岡縣令韓應弼,延安府使趙南淳相換事,命下矣。韓應弼,以前任金堤郡守,方在解由未出中,趙南淳,以前任安城郡守,方在解由未出中,何以爲之?敢稟。傳曰,勿拘。
都政。吏批,兼判書金炳國,參判李升洙,進參議未差。
吏批啓曰,今都目大政,各岐仕滿應薦者相避及未準朔監察禁府都事·戶曹·刑曹·工曹郎官及漢城府·平市署官員·五部令各仕久任時推人員,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,故五品官,無以推移備擬,雖未經一考依例勿拘陞擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,或有故過限,則四館積滯,不可不慮,故自前雖未經九處講,亦有陞六之規矣。今春等褒貶,不得爲之,故當出六品者,未免積滯,依例遷轉,何如?傳曰,允。
又啓曰,守令多窠,今當差出,而未準朔禁軍將及營將·邊將及虞候·中軍·都事·守令·察訪,竝擬,何如?傳曰,允。
又啓曰,臺諫多窠,今當差出,而擬望之人乏少,外任竝擬,何如?傳曰,允。
又啓曰,武承旨,今當差出,而擬望之人乏少,外任竝擬,何如?傳曰,允。
以蔡東述爲司諫,李基東·金瓊爲掌令,羅錫熙爲典籍,李基鎬·李雲翼爲校理,南一愚·黃仁夏爲副校理,金宗瑍爲開城經歷,趙喆增·金斗淵爲持平,趙性鶴爲獻納,王錫疇爲郭山郡守,崔奭奎爲金郊察訪,李哲愚爲引儀,李從鶴爲奉常正,金斗欽爲軍資正,申錫年爲右通禮,申楨爲軍器正,申正熙爲吉州牧使,尹善應爲三和府使,李奎憲爲甲山府使,呂圭益爲典籍,成大永爲尙瑞副直長,徐有英爲引儀,朴憲陽爲刑曾佐郎,南宮鈴爲司圃別提,李承皐爲典籍,成大永爲尙瑞直長,李泰應爲繕工副奉事,徐有英爲尙瑞直長,閔致應爲典設別提,金載熙爲金井察訪,吳憲洙爲尙瑞副直長,孟浩述爲引儀,朴珪壽爲大司憲,尹秉鼎爲大司諫,趙喆增爲典籍,丁大林爲濟用副奉事,韓珏淵爲禁府都事,閔升鎬爲應敎,李應夏爲副應敎,朴淇鍾爲典籍,任冕鎬爲執義,李秉奭爲典牲判官,金寅根爲社稷令,尹涑爲北部令,閔洙郁爲內贍奉事,李鏞夏爲平市主簿,李象準爲宗廟令,崔在三爲西部令,李啓周爲永陵令,金觀秀爲靖陵令,趙命敎爲宗府主簿,李秉民爲章陵令,李鍾元爲熙川郡守,李敎一爲德源府使,尹善佐爲濟用奉事,徐有康爲繕工主簿,南弘重爲景慕宮令,金度根爲綏陵令,李喆淵爲慶基殿令,徐有英爲戶曹佐郎,尹賢求爲刑曹正郎,尹正善爲顯陵令,金恂根爲長興主簿,趙命敎爲繕工主簿,宋泰鎭爲監察,鄭夔和爲金浦郡守,洪祐慶爲天安郡守,廣興主簿單閔昌植,朴齊萬爲平市直長,吳志悳爲司導主簿,李升翼爲恩津縣監,宋在誠爲懷德縣監,洪淳一爲金化縣監,姜穎秀爲司饔奉事,金獻鎭爲工曹正郎,柳應祚爲社稷令,朴齊文爲敬陵令,咸遇順爲引儀,李種文爲宗廟令,沈文澤爲景慕宮令,朴憲陽爲典設別提,柳南珪爲堤川縣監,柳敎祚爲知禮縣監,李根厚爲順陵直長,趙龜鎬爲漢城判官,宋泰鎭爲司䆃主簿,洪萬燮爲活人別提,趙雲柱爲積城縣監,梁濟浩爲碧沙察訪,鄭翊祖爲銀溪察訪,典籍單曺承鐸,龍岡縣監韓應弼,延安府使趙南淳,已上相換事,承傳。以尹翼善爲司宰直長,任慶準爲尙衣直長,鄭基永爲繕工主簿,柳南珪爲北部令,金樂均爲報恩郡守,廣興直長單閔昌植,以李益周·睦養錫爲禁府都事,鄭仲愚爲獻陵直長,鄭基永爲漢城主簿,南鍾鶴爲寧海府使,廣興主簿單許佐,以沈英慶爲司饔奉事,金聖求爲長淵府使,李膺奎爲監察,李承皐·朴淇鍾爲正言,李啓魯·尹致和爲修撰,吳挺林爲淑陵令,李基周·兪初煥爲副修撰,趙秉式爲大司成,金琦鉉爲司僕正,李在果爲掌樂正,金尙鉉爲吏曹參議,張厚植添書爲承旨,李攀九爲智陵直長,李澤爲成歡察訪,金祖憲爲利仁察訪,馬翰良爲參禮察訪,陳秉燮爲大同察訪,鮮于昇爲戶曹正郎,朴基鉉爲長興主簿,金益成爲假監役,崔爀爲兼引儀,康僖倜爲純陵奉事,李道南爲兵曹佐郎,金漢鼎爲吏曹佐郎,金之有·曺璟承·裵相奎爲典籍,兼春秋單鮮于昇,長興主簿朴基鉉,今加通政,朝官年八十,依定式加資,以朴齊敎爲奉常判官,南世本爲長興主簿,閔胄顯爲兵曹正郎,李喆南爲奉常主簿,徐可輔爲假監役。李淵翼爲貞陵參奉,金鳳集爲宣陵參奉,姜文永爲順陵參奉,崔麟九爲泰陵參奉,金鳳洙爲穆陵參奉,姜凡秀爲弘陵參奉,李容元爲仁陵參奉,金喆鎭爲義陵參奉,李漢鎭爲假引儀,禁府都事李益周,長興奉事李晩蓍,已上相換,繕工副奉事李泰應,典牲副奉事李在顯,已上相換事,承傳。分奉常主簿單王彦聲,直長單秦錫好,分敎官單吳尙琬,奉常直長單白仁行,故僉知柳璟,贈戶參,例兼故學生柳雲漢,贈左承旨,柳淳贈僕正,已上前兵曹參判柳榮五三代。
兵批啓曰,今日都目政事時,本曹堂上,不可不備,而參判李源祚,參議韓鼎瑚,俱以病不來,令政院牌招,同參政事,何如?傳曰,允。
又啓曰,營將·中軍·虞候,今當差出,而擬望之人乏少,未準朔禁軍將·已準朔守令及虞候·僉使,竝擬,何如?傳曰,允。
又啓曰,訓鍊正,今當差出,而擬望之人乏少,外任竝擬,何如?傳曰,允。
以嚴錫鼎爲副摠管,李鍾鳳·李敎應·徐相龜·李季淵爲五衛將,黃喆爲中樞都事,李敎永爲公州營將,白樂三爲大興中軍,申奭熙爲京畿中軍,柳冀喆爲江原中軍,李修謙爲咸鏡中軍,朴允臣·金泰殷·白奎鎭爲五衛將,李鍾正爲忠翊將,申永翰爲黃海兵虞候,李周翰·尹正默爲五衛將,洪鍾倫爲忠壯將,黃喆爲訓鍊僉正,徐恭淳爲南虞候,黃致鍾爲五衛將,林寅秀爲訓鍊主簿,柳完根爲守門將,崔碩鉉爲部將,李敏應爲全羅兵虞候,李炳逵爲五衛將,朴基春爲景福將,鄭義幸·吳致仁爲慶熙將,李駿憲爲訓鍊正,李熙大爲安東營將,洪彦錫爲慶州營將,鄭仁儉爲公忠中軍,崔致斗爲全羅中軍,尹彝烈爲北虞候,吳有善爲左捕從,李孺虎爲統虞候,黃喆爲慶尙右兵虞候,徐光鼎爲高嶺僉使,趙在斗爲波知僉使,金大吉爲德積僉使,李時昇爲蛇渡僉使,李錫玹爲彌助項僉使,金應植爲智島萬戶,趙雲斗爲笠巖別將,吳箕倫爲龍媒僉使,丁大勳爲吾叉浦僉使,柳得齡爲廣梁僉使,蔣萬興爲南桃浦萬戶,李命煥爲豆毛浦萬戶,李斗賢爲德浦僉使,白啓海爲許沙僉使,邊啓達爲委曲僉使,張楠爲所己萬戶,千鼎善爲九月別將,吳英俊爲安義僉使,李炳奎爲恃寨僉使,金陽鍊爲魚游澗僉使,金宗鉉爲玉江萬戶,李淵裕爲方山萬戶,金中權爲五衛將,李鍾觀爲訓鍊僉正,權譓爲中樞都事,南百榮爲守門將,尹秉善爲宣傳官,李睦爲訓鍊主簿,金恒根爲右捕從,郭善國爲守門將,朴東薰爲淸城僉使,金泰麟爲訓鍊僉正,李膺玩爲美錢僉使,鄭思文爲龍津萬戶,朴敬謨爲開雲浦萬戶,申鼎來爲訓鍊僉正,趙存禹爲都摠都事,兪鎭國爲守門將,申堉爲公忠中軍,郭善國爲長壽別將,林寅秀爲訓鍊判官,趙相鎭爲主簿,李容一爲全羅中軍,朴宗甲爲方山萬戶,鄭尙魯爲金烏別將,具然肯爲副鍊主簿,咸慶億爲武兼,林寅秀爲黃海水虞候,金文顯爲景福將,李道慶·金正常爲慶熙將,趙相鎭爲訓鍊判官,咸慶億爲助泥萬戶,李瑢·李膺漢爲五衛將,崔鷹哲爲訓鍊主簿,金顯成爲武兼,趙相鎭爲全羅左水虞候,李章烈·李鍾珩爲五衛將,任元模爲訓鍊判官,白聖洙爲守門將,申鼎來爲左捕從,柳光秀爲兼司僕將,李冀夏·李寅復爲五衛將,申鼎熙爲訓鍊僉正,南履安爲主簿,尹錫五·李奎鶴爲訓鍊副正,李睦爲都摠都事,林聖春爲守門將,李周興·方孝涵爲五衛將,李載貞爲訓鍊主簿,申鼎來爲部將,李秉國爲御營把摠,金允能爲景福將,辛永泰·金根禹爲慶熙將,金潤植爲部將,申棨爲武兼,柳興秀·趙琦顯爲右捕從,李佑權爲黃海水虞候,李奎璿·李龍緖爲都摠經歷,徐澈淳爲訓鍊判官,朴齊恒爲都摠都事,李熙象爲訓鍊判官,朴龍熙爲主簿,李奎璿爲宣傳官,尹澈·李奎參爲訓鍊主簿,姜鎭宇爲都摠經歷,李昌鎬爲武兼,李樂護爲守門將,李憲章爲魚游澗僉使,金薰性爲訓鍊判官,趙琦顯爲訓鍊都監把摠,洪晩鍾爲訓鍊主簿,李龍爲右捕從,李鳳奎爲都摠經歷,李龍緖爲武兼,尹一成爲守門將,胡宗周爲玉江萬戶,李周兢爲五衛將,李承渥爲訓鍊判官,姜鎭宇爲左捕從,張德五爲都摠經歷,李宜春爲訓鍊主簿,金得權爲判官,姜鎭宇爲守門將,金秉濟爲訓鍊主簿,金思翊爲左捕從,姜鎭元爲武兼,尹秉善爲御營把摠,朴鼎和·申德基·金駿求·李容謙爲宣傳官,李謇熙·蔡奎鳳爲武兼,柳豐魯·申章浩·李濟熙·邊鼎桓爲部將,李容佐·韓眘敎·金益聲·白南恒·金東植·崔元芳·孫德一爲守門將,華寧殿守門將單韓義敎,小坡兒權管單康利錫,大坡兒權管單李權,訓鍊判官金瑛詢,主簿秋正旭·崔榮顯·朴完龜,以上加設,依定式減下,以金駿錫爲訓鍊判官,朴道原·金俊煥·朴基洪爲主簿,同知單安道行,僉知三單,洪祐翼·洪昌燮·李一純,訓鍊主簿單金英澤,本院去官,公州營將李敎永,大興中軍白樂三,京畿中軍申奭熙,江原中軍柳冀喆,咸鏡中軍李修謙,南虞候徐恭淳,以上今加折衝加資事,承傳。兼三和防禦使單尹善應,兼吉州防禦使單申正熙,僉知十二單,李泰鉉·鄭亨基·鄭泰源·李鍾鳳·李敎應·朴芝壽·金泰殷·李周翰·尹正默·柳光秀·李鍾珩·方孝涵,同知十四單,朴允臣·白奎鎭·黃致鍾·李炳逵·朴基春·吳致仁·鄭義幸·金中權·李道慶·金正常·金允能·辛永泰·金根禹·金文顯,副司果李興魯·韓用喬·李鳳彦·李熙七·柳冀東·李朋來·金核淳·李樂頀·文弘璧·李文欽·李敎翊·柳冀善·張佑軫·李寅述·李應洙·黃守憲。
傳曰,守令·邊將·初仕人,皆令明日待令。
以應敎閔升鎬,副應敎李應夏,校理李基鎬·李雲翼,副校理南一愚·黃仁夏,修撰李啓魯·尹致和,副修撰兪初煥,牌不進,罷職傳旨。傳曰,只推。
義禁府啓曰,三和前府使金樂文,拏問處之事,傳旨啓下矣。金樂文,時在任所,依例發遣府書吏,待交代後拏來,何如?傳曰,待待命拏囚。
上在昌德宮。停常參·經筵。
藥房都提調任百經,提調興寅君最應,副提調李載元啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿口傳問安。答曰,知道。
傳曰,明日孝文殿晝茶禮,當自內親行矣,該房知悉,百官入參。
傳曰,來正月初一日孝文殿晝茶禮,當自內親行矣,該房知悉,百官入參。
傳曰,自今日至正月初三日,各司藏牌。
傳曰,同副承旨許遞,前望入之。
承旨前望入之,趙翼東落點。
傳曰,守令·邊將·初仕人,入侍。
大王大妃殿傳曰,正朝祭,攝行磨鍊。
政院啓曰,卽見慶尙監司徐憲淳,應資老人開錄啓本,則幼學許址,年未滿九十,而混入於應資秩,奏御文字,如是做錯,該道臣推考,何如?傳曰,允。
又啓曰,新除授同副承旨趙翼東,卽爲牌招,何如?傳曰,允。
以同副承旨趙翼東牌不進,罷職傳旨。傳曰,只推。
又啓曰,副修撰李基周在外,玉堂上下番俱空,事甚未安,應敎閔升鎬,副應敎李應夏,校理李基鎬·李雲翼,副校理南一愚·黃仁夏,修撰李啓魯·尹致和,副修撰兪初煥,旣有只推之命,竝卽牌招,推移入直,何如?傳曰,允。
以應敎閔升鎬,校理李雲翼,副校理南一愚·黃仁夏,修撰李啓魯,副修撰兪初煥牌不進,罷職傳旨。傳曰,只推。
弘文館啓曰,副修撰李基周,時在公忠道公州地,經筵入番事緊,請斯速乘馹上來事,下諭。答曰,許遞。
政院啓曰,卽者別兼春秋李冕光,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
兵曹口傳政事,以白南益爲內乘。
兵曹啓曰,來乙丑年各處頒給信漢符,別單各宮房新定式頒給,信漢符別單及文宰二品以上·武臣·蔭官·曾經摠管人員章標,頒給別單,修整以入之意,敢啓。傳曰,知道。
兵曹啓曰,守令·邊將之給馬赴任者,自有定式,而今番金城僉使白學星赴任時,指囑下屬,受出馬牌,濫騎驛馬,揆以法意,萬萬駭惋,該僉使爲先罷黜,其罪狀,令該府,拿問勘處,常時不能檢飭之失,臣不勝惶恐,而且以本曹入直郞廳及尙瑞院官員言之,把上成出與馬牌出給時,矇不覺察,亦極駭然,竝捧現告,拿問處之,擧行之本曹與該院吏隷等,令攸司照律勘處之意,敢啓。傳曰,允。罪難容恕,當此歲末,不可無闊狹,置之。
禮曹啓曰,慶尙道觀察使封進來正月令宗廟薦新早藿,今二十九日薦進,而景慕宮薦新早藿,則江原道例爲封進矣。本道所封,未及上來,莫重薦獻,不可後時,依前例以宗廟薦新加封早藿,同日一體薦進,何如?傳曰,允。
訓鍊都監啓曰,今十二月二十八日·二十九日年終起火時,次知將官·將校姓名及兼別破陣等容貌·年歲·器械數爻竝別單書入之意,敢啓。傳曰,知道。
又啓曰,本局千摠吳永善,身病猝重,勢難察任,改差,何如?傳曰,允。別兼春秋李冕光疏曰,云云。省疏具悉。爾其勿辭救護。
甲子十二月二十八日午時,上御熙政堂。大王大妃殿垂簾,藥房入診,守令·邊將·初仕人同爲入侍時,都提調任百經,提調興寅君最應,副提調李載元,記事官權好淵·安翊豐,記注官宋宅薰,直閣李世用,左承旨金世鎬,右副承旨宋敦玉,假注書金文敎以次進伏,醫官李慶年·朴演鏞·鄭麟夏·丁錫胤,進伏楹外。上曰,史官分左右。百經問候訖,奏曰,醫官待令,使之入診乎?上可之。慶年等,以次診候,退伏楹外訖,百經曰,脈候奏之。慶年等起伏奏曰,脈候左右三部調均矣。缺上曰,汝等下去後,悉心對揚,着實供職,無陷於罪辜之意,承旨傳諭也。大王大妃殿曰,守令下去,盡心對揚,如有不美之端,當如法處之,以是知悉,初仕人等,着實供職,可也。
上在昌德宮。停常參·經筵。
大殿·大王大妃殿·王大妃殿·大妃殿,內閣·政院·玉堂·朝廷二品以上除夕單子問安。答曰,知道。
政院啓曰,議政府郎廳來言,今月賓廳日次,而除夕問安相値,不得來會云矣,敢啓。傳曰,知道。
傳曰,禮房承旨馳詣宗廟·永禧殿·景慕宮,奉審摘奸,仍詣受香,諸處奉審摘奸以來。
傳曰,今夜弛禁。
傳曰,知申外承旨竝許遞,前望入之。
承旨前望入之,李冕熙·李鍾淳·金元性·李容直·李源珪落點。
傳曰,宗廟提調許遞,前望入之。
宗廟提調前望入之,興寅君最應落點。
政院啓曰,前望修正,何等審愼,而宗廟提調前望,有所錯誤,致勤下詢,臣之曚然捧入,不勝惶恐,該堂上所當請推,而係是輔國,何以爲之?敢稟。傳曰,不必如是,置之。
奎章閣啓曰,明日,卽奎章閣朔奉審日次,臣進詣擧行之意,敢啓。傳曰,知道。
弘文館啓曰,應敎閔升鎬,校理李雲翼,副校理南一愚·黃仁夏,修撰李啓魯,副修撰兪初煥,竝卽牌招察任,何如?傳曰,允。
以副校理黃仁夏牌不進罷職傳旨。傳曰,只推。
以全羅監司鄭健朝狀啓,碧沙察訪姜在完,三載居官,頗多實蹟,今將瓜熟,民皆願借事。傳曰,如此實蹟,聞甚嘉尙,特許一瓜仍任,而兒馬一匹賜給,以示表奬之典,新除授察訪,待窠隨先擬入事,分付銓曹。
兵曹啓曰,宣傳官廳薦規,時原任武將臣,相確釐正,節目啓下,永久施行事,命下矣。分付該廳,使之廳會,近年薦錄中冒入淆雜之類,爲先隨其現發,一倂沙汰,削去薦案,亦令收議於諸將臣矣。卽見該廳所報,則溯考薦案,出身薦冒錄而不協者,陳達聖·李奎煥·李春秀·李裕臣·王箕疇·金守一·片弘錫·賈秉善·賈昌永·金和燮·賈廷健·石泰魯·文鉉奎·裵時永·石泰東·金泰亨·蕫鴻模·賈翊健·裵學彩·賈陽健·金相殷·賈中永·賈日永·韓鳳敎·李志漢·陳昌奎·朴宗行·朴時炯·全邦肅·李東元·孫應泰·鄭南朝等三十二人等爲先摘發,未及的採者,每於六·臘,隨聞修報之意,牒報云矣。該廳之報來三十二人,爲先入稟後削薦之意,分付,而諸將臣之意,擧皆詢同,或有西北·松都人薦,自今勿許之論,或有南薦加額之論,以臣愚見,西北·松都人,許其每一人薦剡之意,本出於慰悅之政,而近或淆亂,至於居住以他邑懸錄而冒濫,多至三四人越薦之時云,從今以往,博採物議,以其父祖近族中越薦多少取捨之,若無可合之人,則亦無得强覓擧論,皇朝人之朝家軫恤,與他自別,就其屢世越薦家子孫,依前薦剡,南行薦之十人的定,無得違越,已多年所,每番薦剡,不過略干家數,則當薦而遺漏者,自致積滯,極爲可悶,原定十人外,加額十人,以爲收用,南行部薦,亦依宣薦定數施行,出身薦則薦主懸錄,自有本意所在,而近日則呼薦薦主,各有其人,或初不知其門閥之當否,而難於顔私,循例懸錄,故漸致淆雜,不加謹愼,自今爲始,行首之筏薦,一切勿許,只以每員,各薦幾人,隨其應薦多少而定數,呼薦而會圈之後,薦主,必以呼薦之人懸錄,若有不合物議,至於削薦之境,當該薦主,先罷後拿,施以當勘之律,主薦之廳首,亦不可無警,隨其輕重,臨時論勘,圖薦之出身,卽報本曹,付之攸司而嚴勘,則似無冒濫之弊,允合釐正之方,以此成節目以入之意,敢啓。傳曰,知道。欺其地閥而圖薦者,以科賊律施行事,著爲定式。
兵曹啓曰,今十二月各廳堂下武臣朔試射,依例停止之意,敢啓。傳曰,知道。
禮曹啓曰,來乙丑正月初四日,益豐府院君大祥日,王大妃殿望哭除服儀註,直爲書入王大妃殿之意,敢啓。傳曰,知道。
摠戎廳啓曰,本廳千摠閔大鎬,身病甚重,勢難察任,改差,何如?傳曰,允。
甲子十二月二十九日午時,上詣孝文殿晝茶禮親行入侍時,行都承旨李載元,左承旨金世鎬,右承旨朴惇壽,左副承旨曺殷承,右副承旨宋敦玉,同副承旨趙翼東,缺別兼春秋李冕光·南一愚,原任提學金炳冀,提學金炳國·金學性,原任提學鄭其世,原任直提學金大根·曺錫雨·金炳德·申錫禧·李㘾·金炳㴤,檢校直提學金炳地,原任直閣金德根·李淳翼,直閣李世用,原任待敎尹滋悳·趙秉協·徐相翊,檢校待敎趙成夏·趙寧夏·李載冕,應敎閔升鎬,副應敎李應夏,校理李基鎬·李雲翼,修撰李啓魯·尹致和,以次侍立。時至,通禮跪啓請出次。上具衰服出齋殿,通禮導上詣版位,啓請俯伏哭,上俯伏哭,通禮跪啓請止哭興四拜,上止哭行四拜禮,通禮導上詣尊新,載元擧羃訖,仍詣靈座前,通禮跪啓請三上香,載元奉香,翼東奉爐,上三上香,執爵獻爵,連獻三爵,如儀訖,上降復位,通禮跪啓請俯伏哭,上俯伏哭,通禮跪啓請止哭興四拜,上止哭行四拜禮,通禮跪啓禮畢,導上還入齋殿,諸臣,以次退出。