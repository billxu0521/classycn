上在慶德宮。停常參·經筵。
歲謁,□□□□□□子率百官望。以下缺
上在慶德宮。停常參·經筵。
上在慶德宮。停常參·經筵。
答領議政李元翼箚曰,近者予在憂遑,日又寒澟,肩輿之命,久未傳諭,省覽卿箚,喜甚如對,段絮等物甚薄,卿勿深謝,且如此寒天,强疾出入,則病必添重,卿其安心在家,勿以爲嫌。已上領相李元翼日記
上在慶德宮。停常參·經筵。
東宮誕日問安。
都目政,以李敬輿爲舍人。
上在慶德宮。停常參·經筵。
都目政。
上在慶德宮。停常參·經筵。
上在慶德宮。停常參·經筵。
有政。以沈之源爲兵曹佐郞。
大殿傳曰,勿爲政院奉慰,中殿傳曰。二字缺
大官·百官,奉慰大殿。答曰,勿爲。
藥房,大殿問安。無發落。
藥房,中殿問安。答曰,安寧。
趙翼啓曰,合司所啓,姑留政院事,傳敎矣。今旣成殯,而臺諫,欲爲聽發落出,故還入之意,敢啓。傳曰,明日入之。
王世子·義昌君以下宗室,大殿問安。答曰,勿爲。
上在慶德宮。停常參·經筵。
政院,大殿問安。無發落。
中殿問安。傳曰,知道。
藥房,大殿問安。無發落。
中殿答曰,比昨稍歇,勿爲問安。
大臣·二品以上,大殿問安。無發落。
中殿問安。答曰,知道。
傳于趙翼曰,內需司與他司有異,自內所屬之司也。服制式,何不爲磨鍊乎?問于禮曹以啓。
傳于都令曰,今日乃入棺之日,心神尤極荒迷中,三字缺啓辭迷不知所答,凡所辭姑留政院,今日二字缺爲捧入。
玉堂箚子入啓,還下政院。
合司啓辭入啓,還下政院,傳于尹履之曰,啓辭勿爲捧入事,傳敎矣,何以捧入乎?姑留政院。
大臣·百官啓辭,還下政院。
趙翼,以禮曹言啓曰,傳曰,內需司與他司有異,自內所屬之司也。服制式,何不爲磨鍊乎?問于禮曹以啓事,傳敎矣,考諸禮文,則禮記服問,君之母非夫人,則群臣無服,惟近臣及僕驂乘從服。註曰,近日閽侍之屬僕御車者,驂乘車右也云,內需司雖是自內所屬之司,服制則似當與近臣閽侍之屬有別,故不爲磨鍊以入矣。今承上敎,內需司似當在僕隷之類,故服制竝爲磨鍊,改付標。入啓。
趙翼,以禮曹言啓曰,主上杖期一節,三司時方論啓,該曹不敢磨鍊服制以入,明日成服,何以爲之?且喪主,亦當成服前定云,敢此竝稟。□趙翼,以禮曹言啓曰,明日當爲成服,而三司論啓,時未蒙允,公議至嚴,至今未得書入儀註,不勝惶悶,敢啓,□以禮曹草記。傳曰,杖期不可不爲,成服亦不可退行,本曹量處,□入棺後,政院奉慰。
上在慶德宮。停常參·經筵。
政院,大殿問安。無發落。
中殿問安。傳曰,知道。
藥房,大殿問安。答曰,初非大段,今則稍歇矣。
中殿問安。答曰,知道。
大臣·百官問安。無發落。中殿問安。答曰,知道。
行大司憲鄭經世,行大司諫洪瑞鳳,司諫姜碩期,掌令權鑊,持平閔應恢,獻納李景奭,正言呂爾徵·成汝寬來啓曰,禮經所謂持重大宗者,降其小宗服不杖期,自二字缺百代通行之禮,乃所謂天地之常經,夫人皆知之矣,缺等實不料聖明之不察於此也。然非有所不察,特欲爲主於私喪,以伸其情,故雖禮經之意,昭如日星,而有不暇顧,不察之失小,蔑禮之失大,此臣等之所以終始力爭,不敢避瀆擾之誅也,癸亥議禮之初,禮官已以別立支子,以主其祀爲言,此非禮官之私見,實大臣·三司之所共評訂者也。聖意若以爲不然,則當於其時,明降指揮,使之改議,而只以依議施行判下,則是已許綾原君,主此祀矣,主其祀者,主其喪,斷無可疑,不容他議,而乃於初喪急遽之中,始下綾原出繼之敎,而欲自主其喪,臣僚爭辨於外,節目盡行於內,此豈殿下,平日誠心待下之道哉?臣等尤切惑焉。臣等之所論者非一二事,而今皆已無及矣,獨有立喪主不杖期兩節,當以得請爲期,不容但已,請勉抑至情,以綾原君爲喪主,行不杖期之制。答曰,已諭。昨日留政院,是日巳時下
大臣·百官啓曰,昨奉聖旨,敎以勿煩,臣等非故爲煩瀆,祗欲導聖明,歸之於正爾,旣命支子奉祀,則奉祀者,卽爲喪主,寧有奉祀而不爲喪主之理乎?癸亥收議判下,聖明深得禮經之意,而忽焉今日,與癸亥判下相左,臣等實惑焉。宗統大法,朝廷公議,後世譏貶,擧皆不顧,反欲爲私喪之主,凡臣等前後覶縷許多義理,盡歸空言,臣等不料親逢聖際,値此莫大莫重之擧,不能匡救,乃至於此。聖明雖敎以勿煩,臣等不忍遽退,負我聖明,伏願少抑至慟,惕然回慮,一從禮官之議。答曰,已諭。昨日留政院,是日始下
成服後政院奉慰。大殿傳曰,勿爲奉慰。中殿傳曰,知道。
大臣·百官奉慰大殿。答曰,勿爲。
藥房,大殿問安。答曰,知道。中殿答曰,知道。大妃殿問安,以諺書答曰,知道。予親自往,勸以入處遮蔽風露之所,粥飮亦時時頻勸矣,昨日則以入棺之故,久不進粥,且感寒氣而致,然尤用頻頻勸入處溫堗,自後稍歇,至於哭臨時,亦不須出位之意,再再勸之,而答以今當成服,不可從敎云,每奠必出,尤爲悶慮,晝夜頻頻勸粥,而成服後則亦當以不須頻出親奠,勸之爲料矣。
王子,率儀賓·宗室,奉慰大殿。答曰,勿爲奉慰。中殿答曰,勿爲。
大臣·百官啓曰,禮殯纔訖,衰麻甫進,哀疚之痛,靡有窮已,不敢瀆擾於此時,而誠以尊祖敬宗之道,不可以罔極之痛,有所擾奪,徑情直行之事,終必歸於萬古之譏議,立支子主祀者,已在於從容講定之時,何以鉅創之日,卒變其素也,主祀主喪,庸有異乎?百僚盈庭,苦口力爭者,庶幾聖心幡然,如日月之更,率禮之正,毋負祖宗丕子之責而已。伏願聖明,更加深思。答曰,須勿如是瀆擾。
行大司憲鄭經世,行大司諫洪瑞鳳,司諫姜碩期,掌令權鑊,持平閔應恢,獻納李景奭,正言呂爾徵·成汝寬啓曰,臣等之所論執於喪禮者,非一二事,而叫閤累日,無一得請,殿下之所欲爲,悉皆次第應節,無一不如意者,臣等之不職,固已多矣。其中自爲喪主以杖,卽位一節,又是任情,失禮之尤大者,而昨朝所進啓辭,至今不下,漠無可否,而踰制之服,已成於內,此前所未有之事也。臣等俱以無狀,不得取信於君父,致有如此過擧,誠無顔面,自立於諍臣之列,請命罷斥臣等之職。答曰,勿辭。
尹履之啓曰,大司憲以下,大司諫以下,再啓煩瀆,退待物論矣。傳曰,知道。
應敎金時讓,副應敎李埈,校理李昭漢·金槃,副校理金南重·金光鉉,修撰李省身,副修撰洪命耉·朴潢啓曰,臣等所論執,與兩司無異,而兩司旣以此引避,臣等何敢處置?請命鐫削臣等之職。答曰,勿辭,速爲處置。
趙翼,以禮曹言啓曰,連珠府夫人葬山,必須急急卜定,然後禮葬諸事,可以次第措備擧行,令觀象監,一二日內,帶率相地官,看審定奪,何如?傳曰,依啓。
大臣·百官啓曰,私恩屈於公議,小宗別於大宗,聖經大法,昭若日星,聖人,豈欺殿下,盈庭公議,亦豈敢誤殿下,以殿下之明理達經,亦豈有不察輕重之所在,而爲是非禮之擧,上負宗統之重,下招萬世之譏者哉?特以至情所發,私意所蔽,自不覺其陷於非禮耳。臣等,實就聖人立經明制,熟講於平日,今雖萬死,決不敢納君於過擧,而瀆擾之罪,有不暇恤,臣等之情,其亦戚矣。伏願聖明,抑情從禮,以副輿望。答曰,勿煩。
大臣·百官三啓曰,祖宗大統,不可紊亂,先王制禮,不可踰越,一時之公論難抑,後世之譏議可畏,臣等旣已備陳,聖上亦必洞察,而一向牢托,相持至此,此特至情所發,不能自抑於鉅創之際耳。子之於親也,其情豈有極也?然必曰生事之以禮,死葬之以禮,禮者爲其所當爲之謂也。殿下不思宗統之重,不念禮制之嚴,徒以罔極之私情,喪主至今不定,以過成服,此豈聖人事親以禮之孝哉?伏願聖明,抑情思義,亟從群下之請。答曰,決難允從,更勿煩瀆。
弘文館應敎臣金時讓,副應敎臣李埈,校理臣李昭漢·臣金槃,副校理臣金南重·臣金光炫,修撰臣李省身,副修撰臣洪命耉·臣朴潢等,伏以臣等之所爭於殿下者,凡幾事乎?臣等之呼籲於閤外者,今幾日乎?臣等之請愈懇,而殿下之聽愈邈,旣以嚴辭□飭都監,又以瀆擾答大臣,瞥然之間,時日已過,踰禮成殯之期且迫矣,則凡儀物之係於斂殯者,已次第具備,而臣等之向來所爭於殿下者,都沒奈何,唯有兩款事,爲失禮之尤者,而蹉過今日,則無復有血誠相爭之地,臣等之請,吁亦戚矣,而宮門一片地,是臣等死所,不得請則不敢退矣。今此喪制,立喪主爲大,而期而不杖,又二字缺然可據也。聖人已制之禮,日星于天,殿下固不可以私情,而有所撓改也。喪主立,然後服之制不紊,服之制不紊,然後治喪之禮當次次而擧矣,斯禮也。質諸鬼神而無疑,百世以竢聖人而不惑,請勿留難,快從公論。取進止。答曰,已諭。昨日留政院,是日下
弘文館應敎臣金時讓,副應敎臣李埈,校理臣李昭漢·臣金槃,副校理臣金南重·臣金光炫,修撰臣李省身,副修撰臣洪命耉·臣朴潢等,伏以大司憲鄭經世,大司諫洪瑞鳳,司諫姜碩期,掌令權鑊,持平閔應恢,獻納李景奭,正言呂爾徵·成汝寬等,以臣等之所論,執於喪禮者非一二事,而叫閤累日,無一得請,殿下所欲爲,悉皆次第應節,無一不如意者,臣等之不職,固已多矣,其中自爲喪主以杖,卽位一節,又是任情,失禮之尤大者,而昨朝所進啓辭,至今不下,漠無可否,而踰制之服,已成於內,前所未有之事也。臣等俱以無狀,不得取信於君父,致有如此過擧,誠無顔面,自立於諍臣之列。竝引嫌而退。今此論執,實出擧國之公議,瀝血封章,非不至矣,而特聖上蔽於至情,未卽快從,此非兩司不得取信之致,小無所失,請大司憲鄭經世,大司諫洪瑞鳳,司諫姜碩期,掌令權鑊,持平閔應恢,獻納李景奭,正言呂爾徵·成汝寬,竝命出仕。取進止。答曰,依啓。
趙翼,以禮殯都監言啓曰,各該司日甚怠慢,將無以收拾,今日小斂奠祭燭進排時,義盈庫,以破汚休紙,作心裹外,使下人來呈,問其官員則不知去處,極爲駭愕。請當該官,從重推考,色吏,令攸司,囚禁治罪。傳曰,依啓。
行大司憲鄭經世,持平閔應恢啓曰,頃者執義尹知敬,以金起宗·鄭百昌論劾事,通簡於臣等,臣等之意,以爲百昌,果有詬罵之事,則糾之當矣,起宗附麗權奸之云,搢紳間多有稱冤者,惟其場屋之失,雖一番見駁於淸缺未爲不可,而事在旣往已過,天道必復之期,當此朝家急才滌瑕之日,不當追論,以啓不靖之端,故略書數字以答之。蓋知敬初避之辭,旣以爲論人之道,不可以所短,棄所長,故不復言前日事云。以此觀之,則初無必攻之意,且言官論事,各出所見,不能盡同,苟非大段論議,必須立異之事,則相與稱停歸一,或論或否,乃是自來規例,實不料知敬,變其初見於一日之間,必至於引避也。臣等本無薄待相輕之意,而乃以此爲言,何敢自謂無失,而晏然在職乎?當此悲疚之日,非國家大事,則不宜瀆擾,而緣係臺中事體,不得不冒煩,臣等之罪尤大,請命罷斥。答曰,勿辭。
掌令權鑊啓曰,臣自往年秋間,重得偏虛之疾,左邊疼痛,筋脈牽引,屈伸俯仰,不能任意,及叨本職,自上方在憂遑之中,不敢言病,雖黽勉供職,而病日居半,常俟曠瘝之罪,至於歲初,前疾轉劇,顯有中風之證,敢冒萬死,具由呈辭,而屢爲政院所却,意謂呈單之路旣開,必次第捧入,故不待遞職,而始於今十四日,遍身針灸,燠房調治,汗出如流,浮熱甚盛,夜深之後,得聞啓運別宮之喪,顚倒驚起,扶持乘馬,乍觸風氣,四肢寒戰,呼吸不通,不得已還入宿處,多方救療之際,夜已將半,馳詣闕內,則同僚畢會,臣獨後至,合司初啓已入矣。當此之時,雖在凡官,尙且遑遑急急奔走之不暇,而身忝言地者,未及參於大論之始發,則臣之罪戾,不但罷遞,而且在近列,欲施針灸,則必有遞職之命,然後乃可爲也。臣則未有呈辭捧入之事,而敢爲徑先施針,在家調病之計,其蔑法違例之失,亦著矣,一擧而負此二罪,不可靦然仍冒,再爲煩瀆於哀疚之中,臣罪尤重,請命鐫削臣職。答曰,勿辭。
李民宬啓曰,大司憲鄭經世,持平閔應恢,掌令權鑊,再啓煩瀆,退待物論矣。傳曰,知道。
李民宬啓曰,憲府出去,請出開門標信。傳曰,知道。
傳于金蓍國曰,啓運別宮供上,以生時例,肉膳進排。
行大司諫洪瑞鳳,司諫姜碩期,獻納李景奭,正言呂爾徵·成汝寬來啓曰,臣等連章累牘,非不出於血誠,而未蒙察納,已過成服,群情固已極矣,而臣等,獨以爲哀疚罔極之中,未免爲至情之所牽,自不覺其非禮之歸耳。豈以殿下之聖明,而終無改圖之理乎?卽者,伏覩答領議政李元翼之箚,有曰,徒務自盡,莫省公議,事多徑行,悔之莫及,感悟之端,藹然於辭語之間,臣等欽仰聖上,庶幾不遠而復也。凡人有過,患不能悔,悔而能改,終歸無過,今者聖上,旣已悔之,則宜卽改之,請以綾原君爲喪主,自上定爲不杖期之制。答曰,勿煩。
李民宬啓曰,臺諫出去,請出開門標信。傳曰,知道。
卯時辰時,有霧氣。自午時至申時,日暈右珥。夜二更,月暈左珥。
議政府領議政臣李元翼,伏以近日之論,廷臣陳啓已悉,臣無可更瀆,第人主有國家,必有朝廷卿大夫,議大禮決大事,必與共之,今此主上,欲自盡於親喪,爲主上臣子者,莫不欲竭力趨令,誰敢有一毫薄視,不自盡之心哉,而朝廷必爭之不知止者,尊祖宗也,重宗統也,愛君父也。數日以來,廷啓日,上於殿陛,而聖敎日下於有司,喪具諸物,徑行催督,倉遑之際,國喪體例已成,而朝廷不相管,然則國家設朝廷卿大夫,將焉用哉?朝廷百官,首相爲之冠,臣雖不學無識,萬不近似,而乃其職則首相也。臣旣叨居是職,國家大事,理宜參論,國家,旣以臣言爲不可,絶不見是,臣失職也。首相失職,而寧有仍冒首相之理,臣於嚮年,忝在首相,大院君祭文,頭辭磨鍊時,稱考而不加皇字,稱子而不加孝字,立支子主祀,公事與禮官,議定入啓,以依議允下,臣之愚見,自初如是,到今迷不知變,喪禮悤遽之日,尤不可一日在職,且臣於前日,倉卒詣闕,心神驚散,氣息乏絶,一夜之間,舊症增劇,臥不能起,旣不得隨諸臣於廷爭之列,又不得久處於闕門之外,不得不退伏私室,以彼以此,罪實難逭,請命亟遞臣職,以存國體,不勝幸甚。取進止。答曰,觀卿箚辭,良用慙靦,昨者之事,罔極之中,徒務自盡,莫省公議,不待停論,事多徑行,到今思惟,悔之莫及,失有所歸,於卿何損,卿須安心勿辭,以慰予心事,遣史官諭之。
弘文館應敎臣金時讓,副應敎臣李埈,校理臣李昭漢·臣金槃,副校理臣金南重·臣金光炫,修撰臣李省身,副修撰臣洪命耉·臣朴潢等,伏以國家有輔弼之官,臺諫之職者,豈徒然哉?朝廷有大議,則必熟講而審處之,君上有過擧則必力爭而極諫之,要之上順天理,下合人心,不爲後世之譏議而已。聖上於今日之喪,以一時至情之發,捍一國公論之衝缺群臣之章,交發於外,而獨斷之心,已決於中,至以不能已之情,乃犯不可易之禮,其流之弊,將至於大臣謂何,臺諫謂何,自古及今,寧有輕大臣蔑臺諫,而能爲其國者乎?治喪諸具,過於常分者,事在旣往,今不可追,獨杖期喪主兩款事,及今改之,獨愈於終不知改,請亟命綾原君俌,爲喪主,且從禮經不杖期之制,以重宗統,以答群望。取進止。答曰,勿煩。
上在慶德宮。停常參·經筵。
下直,泗川縣監玄倬,光陽縣監安湜,寧越郡守金尙復,茄乙坡知僉使李灤,陰竹縣監金宗海,光山縣監李惟達,肅川府使奇汝獻,森森坡萬戶金就宗,黔毛萬戶南大賢。
政院,大殿問安。傳曰,知道。今後勿爲問安。大妃殿問安。傳曰,知道。中殿問安,傳曰,知道。
藥房,中殿問安。答曰,知道。
大臣·二品以上單子問安。大殿答曰,知道。今後勿爲問安。中殿答曰,知道。大妃殿答曰,平安。
右議政申欽啓曰,自上積傷之餘,竟遭終天之痛,榮衛內傷,必有致病之缺伏聞自初喪,水漿不進,露處度日,殿下一身,宗祀之所托,何可不自重,伏願勉抑至情,强進粥飮,上慰慈殿之軫念,下副億兆之顒望。答曰,知道。當勉副焉。
政院啓曰,自上累月侍藥,不脫衣帶,忘廢寢食,竭誠祈籲,靡所不至,而不知有聖躬,臣等聞來已極悶慮,自罹哀疚,連日露處,不蔽風雪,粥飮絶口,不恤飢寒,雖至性所發,不自抑遏,而聖躬萬一愆攝,受傷天和,則其何以慰慈殿之心,而盡孝道於宗祀哉?今則成服已過,殯宮亦畢,禮宜順變,以終大孝,伏願聖上,仰體其疾之憂,深思付托之重,勉抑至情,俯順禮制,强加粥飮,以衛聖躬,上慰慈殿之念,下副臣民之望,不勝惶恐懇祈之至?答曰,知道。當勉副焉。
藥房都提調臣尹昉,提調臣徐渻,副提調臣鄭蘊啓曰,不審夜來聖候,何如?臣等不勝憂慮之至,敢爲問安。自上累月侍疾,積傷之餘,遭此罔極之變,連日露處,水漿不近,其間傷敗,必已多矣。凡閭閻士庶,於初喪致傷,終至重病者,比比有之,況在至尊之地乎?卽今成服已過,凡於起居飮食之際,常加留意調護之,宜勉抑至情,務遵中制,以毋負宗祀,以慰慈殿之心,以副臣民之望,不勝區區之望,敢此竝啓。答曰,知道。當勉副焉。
藥房啓曰,自上積傷之餘,氣血俱虛,若不及此時進用藥物,則恐有後時之悔,醫官皆以爲慮,如蓮子粥·湯藥,與醫官相議可當之劑,稟定入之,何如?答曰,時無疾病,此非服藥之時,勿爲劑入。
藥房啓曰,內殿産室排設時,正月爲始,醫官直宿,可也事,命下矣。今者産月已滿,又過其半,醫官直宿,何以爲之?伏慮哀疚之中,未遑及此,敢稟。答曰,過數日後入直,可也。以禮曹判書金尙容呈辭,傳于趙翼曰,此非當爲呈辭之時,還出給。
答館學儒生李行進等疏曰,省疏具悉。今此喪主等事,自有朝廷處置,非諸生所可預論,且義安繼後之說,乃是言端所及,實非以義安後爲重,而宗統祀爲輕之意也。諸生不知予意者也。爾等其退修學業。元疏未下
傳于睦大欽曰,今下弓矢,茄乙坡知僉使李灤,森森坡萬戶金就宗等處,給送。
大臣及東西班百官啓曰,臣等之伏閤,已累日矣,伏承聖敎,責以瀆擾,一則曰勿煩,一則曰已諭,至於使之退去,夫瀆擾,大罪也。退去,嚴旨也。臣不可一日玷跡於陳列之班,而尙此黽勉呼籲不已者,徒以愛君之誠,不讓於葵藿之向日,可以言可以不言,則臣等何苦而言之,喪主之立不立,大統輕重係焉,旣主宗統,又主私喪,則雖謂之重私親,而輕大統,可也。歸宗有法,罷繼非難,旣命奉祀,此爲喪主,成命中變,實無所據,聖人制禮,莫大於大宗,而帝王家,尤以此爲重,宗廟之內,情有所屈,故子爲尸父於廊中,則拜其子無他,重宗廟也。宣祖大王入承之初,德興大院君封號祭式,一循群下之議,率禮無分,以爲美事,宣祖大王,以無窮之孝思,其所以欲追奉之意,豈有量哉,而止於此者,大義所存故也。其時宿儒耆碩,林立於朝,導宣祖於中正之道,宣祖亦克受之,豈非殿下今日之所當法者乎?臣等不合,以殿下不允之故,而遽爲承順,使殿下歸於非禮之地,殿下亦何必强執過中之見,以拂大同之輿情乎?首相以此辭位,臺諫固爭而不得,抑鬱於下,此豈盛世事乎?聖人能通天下之志,故能成天下之務,伏願聖明,廓開私蔽,以從古人制禮,臣等不勝伏地祈懇之至。答曰,俌不當爲喪主之意,已盡言之矣。仍傳曰,諸卿不蔽風日,至今露處云,於心未安,卿等依前缺敎,勿爲露處。
大臣回啓曰,今此傳敎及此,不勝惶恐感激,不知所達。
以禮葬都監事目單子,傳于趙翼曰,山所,只令郞廳監造官領役,部將往乎?
傳于金蓍國曰,各殿供上減省矣,而啓運宮供上,則勿爲減省,依當初磨鍊,盡數進排事,言于該曹。
行大司諫洪瑞鳳,司諫姜碩期,獻納李景奭,正言成汝寬來啓曰,聖人所謂,親喪固所自盡者,惟於終始以禮而已。苟有違於禮,則非所以致孝於親者也。殿下今日之擧措,節節有違於禮,而不之察焉,反以爲自盡之道,三司論之,擧朝請之,至於元老大臣,以去就爭之,而殿下尙靳改圖之敎,臣等之悶鬱,愈往而愈極焉,初終節目之種種謬違者,今沒奈何,而杖期無據,斷而行之,喪自有主,代而當之,此何等大節,而一向徑行,莫恤宗統之所重乎?此而不改,則喪禮不可謂之成,而大防從而毁矣,然則殿下之所謂自盡者,不瑕有傷於致孝之道乎?臣等之不敢以遂事而將順者,只欲使君父,立於無過之地耳。請以綾原君,爲喪主,自上,定爲不杖期之制。答曰,成服已過,今難改之,俌爲喪主,亦不妥當,決難允從矣。須亟停勿煩。
掌令趙邦直啓曰,螻蟻微臣,遠落湖外,跡阻朝端,已多年矣。苟全性命於草土,無意復玷於淸朝,新除之命,遽及於夢寐之外,兢惶踧踖,揣分難堪。且臣於前日,除工曹正郞,久未肅謝,行到水原,又承召旨,寸寸前進,遲延日子,國有大喪,未得預陳請之列,前後逋慢之罪著矣。風憲重地,決非如臣庸愞負戾者,所可承當,方當哀疚之中,瀆擾至此,臣罪尤大,亟命罷斥臣職。答曰,勿辭。
尹履之啓曰,掌令趙邦直,再啓煩瀆,退待物論矣。
大臣及東西班百官再啓曰,國家大義,莫嚴於宗統,二字缺宗統者,天子·諸侯相傳之大統也。唯天子,得以承天子之統,唯諸侯,得以承諸侯之統,分義截然,不容紊亂,不承其統,則不可主其喪祭,前世人君,或以宗藩,入後大統,其所後者,若是旁親,則本生之親,自當爲伯叔父母,設或上繼祖若曾祖,則本生雖不改父母之稱,然於己則爲私親,於先君則爲別子,其不可參混正統也,明矣。人主一身,居祖宗之位,奉祖宗之祀,若復爲私親,主其喪制,則是二本也。旣致隆於私親,則其於大宗正統,難免不專之嫌,聖人之嚴立大防,蓋爲此也。以殿下之明聖,其不念及於此乎,伏承聖批以爲,俌不可爲喪主,此臣等之尤所未解者也。往年大院君議禮之初,禮官與相臣,商確講定,請立支子奉祀,卽蒙允可,所謂支子奉祀,非俌其誰當之,旣可其奉祀,而乃以爲不可爲喪主,臣等,竊恐聖敎之未當也。俌以出繼義安之故,不可以歸本宗,而主親喪,則殿下,以上承大統之身,顧可以奉別宗而主私喪乎?臣等,未知殿下於此,見得別樣道理歟,抑罔極之情,不能自抑,未暇察禮義之所在耶?親親,私恩也。尊祖,大義也。顧私恩而蔑大義,不恤天下後世之譏議,臣等,竊爲聖明,惜此過擧也。嗚呼,君臣之間,所爭者義理,是則不可不從,非則不可不違,從違之際,唯理所在,故明主可以理勝,使臣等所論非也。殿下固宜痛加辨釋,以開愚惑,則臣等,更何容喙,不然,殿下豈可一味揮斥,徒以決難允從等語,强杜群下之口乎?百僚盈庭,公議益激,不得請則不可已,伏惟聖明,抑情循理,快降兪音,不勝幸甚。答曰,俌不可爲喪主云者,非以出繼爲重,而歸宗爲輕也。予雖入承大統,不改父母之稱,今爲喪主,固無不可之意也。卿等須勿煩擾。行大司諫洪瑞鳳,司諫姜碩期,獻納李景奭,正言成汝寬再啓曰,臣等,伏覩聖批,以成服已者,不自照管,委諸下人之手,極爲寒心,水原·牙山等地之人,來到京中者,所持號牌,不刻牌面,徑先烙印,至有臺諫,親自目覩者,査覈治罪事,傳敎矣。臣等取見其牌,則或書而不刻,或雖刻而不書某統,此無非爲守令者,不爲親自檢防,只付下吏之手故也。以此觀之,則他邑之事,亦可知也。外方之不體朝廷命令,至此極可寒心,令本道監司,捉致監官·色吏,査覈啓聞後,處置,何如?傳曰,依啓。
吏批,金瑬爲奮忠贊謨立紀明倫靖社功臣輔國崇祿大夫昇平府院君兼判義禁府事吏曹判書知經筵春秋館成均館事弘文館大提學藝文館大提學世子左賓客,李貴爲奮忠贊謨立紀明倫靖社功臣輔國崇祿大夫兼判義禁府事兵曹判書知春秋館事,吳允謙爲兼知經筵事世子右賓客,洪瑞鳳爲奮忠贊謨請社功臣嘉義大夫益寧君兼同知春秋館事,徐渻爲兼同知經筵春秋館成均館事,李顯英爲嘉義大夫司憲府大司憲,鄭經世爲兼同知經筵事藝文館提學世子右副賓客,李敏求爲通政大夫司諫院大司諫知製敎,李埈爲通訓大夫行司諫院司諫知製敎,鄭世矩爲通訓大夫行司憲府掌令,姜碩期爲通訓大夫行成均館司藝知製敎兼侍講院輔德校書館校理,閔應亨爲通訓大夫司憲府持平兼春秋館記注官,金槃爲朝奉大夫行司諫院獻納,權鑊爲通訓大夫行成均館直講,閔應恢爲通訓大夫行成均館直講,吳端爲通訓大夫行司諫正言兼春秋館記事官,李坰爲承議郞司諫院正言兼春秋館記事官,參外,通善郞行藝文館待敎兼春秋館記事官金光爀,將仕郞濬源殿參奉池達源,通訓大夫行齊陵參奉許佾。
兵批,徐渻爲崇政大夫判中樞府事,吳二字缺爲崇祿大夫行知中樞府事,鄭經世爲資憲大夫行同知中樞府事,李景奭爲禦侮將軍龍驤衛副司直,呂爾徵爲禦侮將軍行龍驤衛副司果,成汝寬爲禦侮將軍行龍驤衛副司果。
辰時,日暈兩珥。自巳時至未時,日暈。
夜一更,坤方有氣如火光。五更,月暈。
成均館生員臣李行進等,上言于主上殿下,伏以臣等連日守闕,再得聖批,一曰自有朝廷處置,非諸生所可與論,又曰勿爲如是瀆擾,嗚呼,臣等其無似乎,進說于君而君不之信,又從而斥之,臣等所當慙靦納履之不暇,而然而臣等之意,固有不可以君上訑訑,輕爲進退者焉,是以敢冒萬死不避瀆擾之誅。嗚呼,殿下以今日國家之擧措,爲何如擧措也?以儒生平日所嘗用力,而求其極者爲何事,臣等名忝儒列,身在國學,優游聖化,事討論講求之不足者,未必不在於禮義一段,今殿下迫於一己之私情,而不念百代之經制,身承莫重之宗統,而擅主本親之私喪,先聖王所以降殺禮典,制爲等分,使天下後世,不可以毫髮僭差者,由今日一擧措而盡壞焉,以儒爲名,以禮儀爲依歸者,其敢曰,不在位而莫之䘏,有若越視秦乎,嗚呼,天下之事,莫不有情,亦莫不有義,義蓋公也。情卽私也。義之所在,情不得不變,今殿下,以宣廟孫,承宣廟統,則殿下之所以承統宣廟,義也公也。旣承宣廟之有踰出繼之例,則殿下之欲厚本親,情也私也。以承統之公義,變本親之私情者,其不在啓運宮,設令綾原不在,殿下已在承統之位,則固不可以一時之私情,廢至重至嚴之公議,而喪本親,況綾原而去,則主其喪奉其祀者,舍綾原其誰哉?殿下之不當喪私親初非疑難之城雖在凡人之薄誠淺見,且無不能曉其理者,豈有殿下之明智,而反有所未達者哉?臣等固知殿下,非不知此擧措之爲非禮也。然而殿下姑容其失禮之失,而必欲主其喪者,豈不以情蔽於私,而義有所不暇念哉?嗚呼,仁人孝子之欲孝其親者,其心曷嘗有窮已也。然其所不當爲者,則亦不敢强爲之,是非其誠心,有未至也。特以聖人之禮制,爲之防限,而不敢過也。今殿下,旣爲宣廟承統之主,而又爲之喪私親,則其於私親,固有誠矣,獨不負於祖宗乎?惡在其禮爲之防限,而不敢過者乎?嗚呼,自宣廟以上祖宗在天之神靈,皆依於殿下之一身,而謂殿下誠心向祖宗專□也。今殿下不缺承統之意,自主私親之喪,則是殿下之誠心,一於私親而已。曾不在於祖宗也。祖宗之神靈,其肯曰予有後不失依乎?臣等念及于此,未嘗不涕隕于下,嗚呼母子之間,人之情罔極者存焉,子而欲喪母,乃天理人情之至也。而殿下之情出於此者,是實至情之發,凡在人子者,夫孰不爲殿下感泣哉?雖然今日之事,義爲主而情次之,若一於情而不復以禮義節之,則其蔑法制乖禮義,足以招君子之譏,貽後世之嗤者,孰有加於此乎?是以殿下之大臣,爭殿下已累,殿下之諫臣,爭殿下亦然,至於殿下之儒臣·多士,又爲之繼起,而殿下尙不惕然速改,以順中外之心,噫,殿下之大臣,爲殿下謀,而謀不忠歟,殿下之諫臣,惟不當爭是爭,而强聒於哀疚之中歟,抑殿下之儒臣·多士,無所見而自爲之臆決歟,抑亦殿下之大臣·諫臣及殿下之儒臣·多士,欲殿下納諸薄行,而自陷於賊其君之罪歟,如曰不然,殿下何不惕然速改,快從輿情,命所當主者主其喪,而使禮義私情,無相奪也。夫如是則上以重宗統之義,下以得臣民之望也。其於奉私親之道,亦可謂至矣盡矣,否則宗統之義,缺於上,臣民之望,乖於下,而抑恐殿下之庭,無復有以善言進之者也。嗚呼,君者風敎之本也。自上躬行以導率之,猶且有不由敎者,況自上而先壞風敎之源,則噫,殿下之國,其維持風敎者何人,而殿下之國,其誰曰禮義之國乎?臣恐三百年禮義文獻之邦,一朝未免爲循私害公之地,而天理人情,又從而紊也。曾爲殿下之聖明,莫此思乎?殿下之聽用無期,而臣等之籲呼不止,宜乎殿下,謂臣等瀆擾而不使之更煩也。臣不欲承順聖旨,旋卽退去,以副殿下之敎,雖然瀆擾之罪,輕而小,蔑禮之失,重而大,凡爲殿下之臣民,而願戴於殿下者,豈可恤其身輕小之罪,後君父重大之失乎?伏願殿下,毋以臣等爲瀆擾,惟參以情義,審其輕重,不使殿下至盛無瑕之德,有作非自用之累也。臣等,不勝激切屛營之至,謹昧死以聞。
崇祿大夫行禮曹判書兼同知經筵事世子左副賓客五衛都摠府都摠管臣金尙容,謹百拜上言于主上殿下,伏以臣,以種種失禮,得罪公議,冒陳危迫之懇,恭俟罷斥之命,而聖度如天,不加罪譴,反下安心察職之敎,臣誠惶悶,罔知攸處。臣欲冒昧出仕,則公論可畏,違命不出,則逋慢有罪,臣之進退,實爲狼狽,臣之病難供職之狀,前疏已盡陳達,今不敢更瀆,姑以事勢之不可苟冒者言之,昨者兩司多官,以許入成服儀註,竝爲引避,而玉堂箚論,皆已請遞,則公論之嚴峻,於此可見,許入儀註之臺官,尙且論遞,況臣以禮官,當公議方張之日,不待停論,徑入儀註,請罪之論,特未及發耳。公論者,雖以人主之尊,尙且畏之故,言及乘輿,天子改容,況其下者乎,其不可仍帶職名,偃然行公也,明矣。臣之情勢,若非萬分難堪,何敢不避煩瀆,强聒於哀疚之中乎?伏願聖明,諒臣決難仍冒,察臣言發至情,亟命遞罷臣本職及都監提調,以答公論,不勝幸甚。臣無任憂惶懇祈戰灼屛營之至,謹昧死以聞。
議政府領議政臣李元翼,伏以臣之年老病劇之狀,姑置不論,臣旣叨冒首相,朝家大事,理宜參論,而自辭職以來,有司不得相議於臣,臣又不敢,分付於有司,首相是何等職任,而乃敢退伏私室,偃然帶職乎?國家不得不遞臣,臣亦不得不退,乞命亟改臣職,以存國體,不勝幸甚。取進止。
弘文館副應敎臣李埈,校理臣金槃,修撰臣李省身,副修撰臣洪命耉·臣朴潢等,伏以百僚盈庭,三司交章,竭誠論執,今幾日矣,而天聽愈邈,兪音尙閟,臣等相顧悶鬱,不知聖意之所在也,大禮不可踰也。大防不可毁也。殿下承慈殿之命,繼宣廟之後,受列聖付托之重,爲宗社神人之主,豈有復爲私親,自主其喪之理乎?此理甚明,人所易曉,而以殿下聰明之資,學問之功,猶未釋然覺非,翻然改圖,徒爲私意之蔽,不免非禮之歸,大小之宗,其可混乎?家國之祀,其可兼乎?此非臣等所以望於聖明者也。綾原君爲繼別之宗,則大院君當爲不遷之位矣。百世之以此相傳,於禮無所失,而於情亦盡矣,然則今日喪主之立,舍綾原而誰哉?臣等,辭已盡矣,意已蹙矣。惟以愛君以德之忠,惓惓于中,不忍使吾君,納於有過之地,以見非於當時後世也。伏願殿下,察禮經尊祖敬宗之義,法聖人死葬以禮之訓,亟從群議,以重宗統。取進止。
弘文館修撰臣李省身,副修撰臣洪命耉·臣朴潢等,伏以臣子愛君父之道,無所不至,雖微細之事,猶必爭之,使之悉當於理而後已,況今日所爭,殿下以爲何如也。禮莫大於尊祖,尊之所壓,情有所屈,人君爲禮樂之宗,凡所作爲,必須順於理而合於情,然後方可爲法於後世矣。今此喪制,一任宸斷,非禮經之正也。非先儒之論也,非禮官講定之議也,殿下之不循群情,必欲行己之志何也。事之有害於禮制者,一國臣民,當以萬死以爭之,非殿下徑情直行之地也。伏願殿下,抑情從禮,以答公議。取進止。
嘉義大夫禮曹參判臣吳百齡,通政大夫禮曹參議知製敎臣李等,上言于主上殿下,伏以臣等,俱以無狀,待罪禮官之列,今茲喪制之磨鍊,所當一依經文所載,而急遽之際,不能終始執禮,事事踰制,節節毁法,臣等,固知得罪於公議矣。至於喪期喪主兩款,失禮之尤者,而臣等不待三司之停論,遽進成服之儀,誤事之罪,實自臣等始,物議皆以臣等之不能守法爲非,久而愈激,可畏者公議,臣等不敢强顔行公,復玷禮官之後,請鐫削臣等之職,以慰公論。臣等無任激切屛營之至,謹昧死以聞。
上在慶德宮。停常參·經筵。
答執義尹知敬疏曰,省疏具悉。勿辭察職。原疏見下
傳于睦大欽曰,史官一員待命,騎馬三匹立之。
傳于趙翼曰,看山出去之言,何至今未聞乎?相地官某某出去乎?問啓。
傳于睦大欽曰,成服之後,已過四五日,都監寥寥無一人來仕,此豈非可駭之甚者乎?人之厭苦若此,予甚慙歎,都廳以下無故不進者,竝罷職。
傳于睦大欽曰,禮葬都監闕點下人等,令攸司囚禁重治。
答吏曹判書金瑬箚曰,省箚具悉卿懇。卿恢量容物,勿務求勝,足堪此任,服膺斯言,宜勿煩辭。
睦大欽,以兵曹言啓曰,本曹軍務宿衛,極緊且重,而判書臣李貴新除授,病未肅拜,參知臣閔機,原州牧使時,分養馬故失,司僕寺啓下公事內,在降資之類,因此不仕,參議臣金止男,今方入直,而重得胸腹痛,勢將出去,只有參判臣趙希逸,疾病事故,未可預料,請假參知差出。傳曰,依啓。
答趙邦直疏曰,省疏具悉。勿辭察職。
睦大欽,以備邊司言啓曰,故知事李時發喪柩,今將返葬于淸州,道里遙遠,得達爲難,極可憐惻,曾在平時,正二品以上身死者,有自官護葬之例,況時發兩朝勤勞,盡心國事之人,尤不可無矜恤之典,一路擔持及造墓軍,竝爲題給宜當,惶恐敢啓。傳曰,依啓。石灰,亦令本道題給。
以應敎金時讓呈辭,傳于鄭蘊曰,此呈辭入啓之後,似爲出仕雖下,無可爲之事,政院量處。
以輔德鄭百昌呈辭,傳于鄭蘊曰,罷職傳旨入啓之時,此呈辭,何以持入乎?問啓。
傳于鄭蘊曰,今此罷職都監官員,此刻內,速爲差出。
鄭蘊啓曰,輔德鄭百昌呈辭,今日早朝到院,而以再昨禮曹判書金尙容呈辭還出給之故,不敢入啓,姑留院中,伏覩罷職傳旨,與無緣不進之人有間,故敢爲竝入。傳曰,知道。稱病不仕者,與無緣不進之人,何異哉?
以備忘記,傳于鄭蘊曰,禮葬都監都廳以下,勿以驕傲厭避之人差出事,言于該曹。
大司憲李顯英啓曰,臣本空疎,蔑無學識,尋常論議,亦無見得之處,前後玷冒言職,皆隨衆進退而已。目今國有重喪,動多失禮,上違聖賢之定制,下孤臣民之顒望,大段節文,旣已差失,將來之憂,有不可勝言,必也深通禮學之精微,講之有素,然後庶幾隨事折衷,逐節匡救,天聽可回,衆疑可鎭,如臣湔薄,復冒風憲之長,何能格王正事,免國家萬世之譏議也?請命亟遞臣職。答曰,勿辭。
大司諫李敏求啓曰,伏以臣,於聖上哀疚之中,廷議方張之日,敢將私懇,仰浼宸嚴,臣罪萬殞。臣性質駑退,本無諫諍之姿,而新除恩命,遽出意外,臣誠惶慄,不知所處,臣父臣兄以及臣身,數月之內,更踐兩司之長,人殃鬼讁,將萃臣家,區區素心,以榮爲懼,淵谷之念,實存寤寐,加以前冬折傷之症,尙今深痼,支節擁腫,遂成跛躄,當此日三叫閽之日,逐隊隨班,已乏筋力,有何風采精神,可以鶚立於殿陛之下,與人主爭是非哉?揆已揣分,理難冒據,請命遞斥臣職。答曰,勿辭。
司諫李埈啓曰,書曰天秩五禮,自我五禮,五庸哉,同寅協恭,和衷哉。此言天之品秩,各有尊卑,等級之不可易者,而必待君臣上下,同其寅畏,協其恭敬而後,民彝物則各得其正,而典禮之出於天者,無過不及,而罔有乖戾焉耳。由此而言,國家大禮,豈人主獨見,所可得而自斷者乎?必須君臣熟講,情理無違,然後方可爲一定之禮,而通行於後世,今日之禮,有異於此,聖上曰可行,群臣曰不可行,下之論執者非一二事,而上堅拒者閱六七日,畢竟任情踰禮,無一不如意者,此豈君臣上下同寅協恭之義乎?孔子論,一言而喪邦,曰惟予言而莫予違也。殿下此擧,其不近於是乎?人主自用之漸,一開於始,則國家難防之患,將作於後,況此愼終大禮,又關於宗統,事體其不可以一己之私見,而有所主張也,尤截然矣。歷觀自古此等之禮,雖有兩件論議,而賴一時正人君子,必痛排異論,而終歸於正,今日之事,初無論議之貳,其間雖有如朴知誡者,或爲不經之說,而聖鑑孔昭,必不遜志而爲悅也。然則今之論議,可謂僉同,殿下宜付之公議,不當以私意而有所參錯也。禮官於議禮之初,請立支子主祀,殿下旣允其請,而顧乃以承祧之身,今欲自主其喪,昔兪今改,此輕彼重,豈祗奉宗廟,專於承統之意乎?葬從死者,古今常禮,儀文度數,本非薄物細故,必欲循私情而踰大制,已非死葬以禮之意,況夫自主私喪,以杖卽位等事,尤是失禮之大者也。經禮一失,僭亂隨之,自此而庶人之僭士禮者,何以禁之,士之僭大夫禮者,何以禦之?水防惟土,國防惟禮,大防一毁,百弊隨之。朱子曰,古禮之壞,自定陶王壞了,安知後之論今日事,亦猶先儒之論古事也。上下之情,貴乎流通,古今之禮,貴乎參酌,情通而後言入,言入而後經制可行,此實同寅協恭之意,亦守法循理之道。臣曾忝論思之地,累日論此事,旣無誠意以動天聽,又於成服之日,不能叩額玉墀,以死爭之,國家養士之效,人臣報君之道,至此而俱蔑如矣。有順旨之罪,無弼違之實,持祿苟容,將焉用此臺官哉?請命遞斥臣職。答曰,勿辭。
獻納金槃啓曰,愚劣小臣,素乏諫諍之姿,當國家禮制紊亂之日,忝冒論思之地,蔑有救正之效,罪戾已多,自知難容於公議,今玆言責之任,遽及待罪之日,其於繩愆糾謬之責,決難承當,請命罷斥臣職。答曰,勿辭。
大臣及東西班百官啓曰,伏承昨日聖批,敎之以須勿紛擾,臣等不勝惶悶之至,臣等雖甚無狀,亦知此時紛擾之爲不可矣。國事艱虞之際,聖心哀疚之初,百僚曠職,屢日相爭,此豈臣等所樂爲哉?爭之可也,不爭亦可,則不待聖敎,臣等固已退矣。臣等竊惟,禮之所在,情有時而奪,義之所在,恩有時而屈,此所以父在爲母降,出繼以所後爲重,承大統不得顧私親,而家無二尊,國無二統,喪無二主,同一義也。以殿下明聖,加之以好學,非不知事理之當然,禮經之本意,而當大故荒迷之際,爲私意所惑,至情所蔽,揮却群議,顓行無於禮之禮,無惑乎?群下之日日籲呼,不改不已者也。殿下,於俌則不許罷繼歸宗,於己則反欲厚於本生之親,而輕宗祀之重,忽臣民之寄,殿下於此,失輕重大小之分,而其與禮經所謂,以義制以權制者,不亦舛乎?二字缺旣誤,節節愈錯,送終,大事也。得爲而不爲,不得爲而爲之,均爲不孝,孝子之必誠必愼乎禮,而不敢有一毫苟焉者以此也。今殿下旣已悔矣,及今改之非晩,夫衽束之制或失,而不必論也,輴欑之制或踰,而不必論也,至於喪主事,乃是禮之大綱,大綱一紊,悔無及矣。伏願亟回睿思,以副群情。答曰,勿煩。
大司憲李顯英,大司諫李敏求,司諫李埈,持平閔應亨,獻納金槃來啓曰,今日喪禮之踰制犯分者非一,而主喪杖期二節,尤其大段,不容不爭者也。上自公卿,下至韋布,無不苦口言之,天聽邈然,一則曰已諭,二則曰毋煩,一向牢托,少無回天之望,將臣等誠意淺薄,不能上格耶?聖明蔽於至情,不能以禮自蹈,謂臣等所見,有未至耶?聖人制禮,井井不紊,不可以私意而增損,亦不可以湊合而遷就,苟可任情而自用,則人子孝親之心,寧有界限,古之聖帝明王仁人君子,無不守聖人之中制,而不敢過焉者,皆非薄於奉親也,嗇於誠孝也。特以天下之大防一毁,民彝物則,無不從而舛錯也。臣等區區之見,亦欲導殿下於無過之地,以免夫天下後世之譏議耳。伏願聖明,快賜兪音,以慰臣民之望。答曰,休煩。
司諫李埈來啓曰,成服之前,殿下創鉅荒迷,重爲至情所蔽,治喪之禮,未免踰制,爲有司者,所當率禮固爭,俾無毫分之差,而禮曹判書金尙容,身爲宗伯,徑進非禮之服,至不免寫進篆旌。知事鄭經世,爲法官之長,明知其非禮,而於禮官之問,許入議註,難免苟且之失。請金尙容·鄭經世,竝命罷職。答曰,推考,鄭經世已爲遞差,所失亦不至大段,不必罷職。
趙翼啓曰,大司諫李敏求,與右副承旨尹履之,同姓四寸妻娚妹夫相避,承旨房望,付標入啓之意,敢啓。傳曰,知道。
大臣及東西班百官啓曰,臣等血誠籲呼,而聽卑之天,愈往愈邈,將臣等誠意淺薄,不能上格天聽歟。抑聖明蔽於至情,不能釋然於從禮耶?承大宗者,主大宗之喪祭,繼別宗者,主別宗之喪祭,其不可干紊也。截然明甚,稱考而不加皇字,稱子而不加孝字,是直一時行祭之詞,不可與永世主祀,稱孝子者比而同之,議禮之臣,猶或歉然,又烏得執此爲辭,而主其喪乎?旣主鬯於宗廟,又主喪於私親,則不幾於輕宗統而重私親乎?國家大小典禮,必稽諸往牒,參諸輿論,決不可違衆而獨斷,況此愼終之禮,可以當大事者乎?任情而直行,則何以曰送終之無憾,葬祭之以禮乎?聖人之定制,不可過也,元老之忱辭,不可忽也,三司之公論,不可咈也,盈庭之衆議,不可違也,天下後世之譏,不可不恤也。伏願聖明,勉抑至情,止乎禮義,亟賜一兪,大慰神人之望。答曰,壓於宗統,難於主喪,則令俌攝行。
答玉堂箚曰,已爲允從,勿爲煩瀆。原箚見下
大司憲李顯英,大司諫李敏求,司諫李埈,持平閔應亨,獻納金槃再啓曰,聖上蔽於至情,禮不得以制心,臣等誠意淺薄,言不足以動聽。上下相持,以至今日,大臣之議,禮官之見,盈庭之請,韋布之疏,豈皆欲誤殿下以非禮,而街談巷議,擧國沸騰,人情所鬱,氣像遑遑,是知大同之論,不謀同辭,而獨殿下未之思也。殿下以爲,是薄物也細故也。苟且遷就缺從吾所欲云耳。夫杖期而無害於制,主喪而不悖於禮,則臣等何敢苦口力爭,不得則不已,以傷殿下之心哉?誠以宗統不可以紊也,經制不可以亂也。大防一壞,民彝斁敗,天經混淆,禍亂隨之,豈不懼哉?伏願聖明,遷思回慮,克己復禮,惟中制之不可踰,念私情之不可遂,亟允群請,以幸宗廟神人。答曰,旣已令俌攝行,勿爲煩瀆。
禮葬都監堂上金藎國·具宏啓曰,臣等昨日仕進,都監郞廳·監役官等,各色所掌分房之後,應造器物及所入材料,卽爲磨鍊啓下,然後乃令監役官等,分掌造作,而適堂上位不齊,郞廳二員,皆以病故不來,臣等不得徑自參商磨鍊,只令郞廳等,抄出謄錄中應行事件,以待諸堂上會同相議矣。今承下敎,臣等之罪,萬死無惜,不勝惶恐,伏地待罪。答曰,勿待罪。
禮葬都監堂上鄭光績啓曰,無狀小臣,待罪都監,斂殯一事,旣不以禮,使聖上終歸於有過之地,不得不上章自列,以期必遞,而且緣沈痾在身,未得趨衙,近日都監之不坐,責在小臣,而都廳以下,旣以此見罷,則臣不可獨免,不勝惶恐,伏地待罪。答曰,勿待罪。
趙翼,以禮葬都監言啓曰,傳曰,山所看審事出去之言,何至今無之乎,相地官某某出去乎?問啓事傳敎矣。昨承都監二員出往之命,臣藎國·臣具宏當往,而觀象監提調金瑬·徐渻,皆未出仕,未卽拜辭,相地官則宋健·崔南·李甲生等三人,當率往矣,敢啓。傳曰,知道。相地官,極擇率往。
答晉原府院君柳根箚子曰,省箚具悉。成服已過,今難改之矣。
睦大欽,以義禁府言啓曰,逆賊金宗立則旣已藉沒家産,而特以亡命在逃之故,未施典刑,所當依前例施行,而缺許接,全己成則必取招後,依律處置,方爲庭請,各司廢坐,而係干逆獄,似不可遲滯,何以爲之?上裁施行,何如?傳曰,速爲捧招,可矣。
李民宬,以宣惠廳言啓曰,江華曾缺本廳留貯米六千餘石,而去乙丑秋等作米,亦因備邊司啓辭,解氷間姑爲留峙矣。卽今國有禮葬之擧,想必功役浩大,費用不貲,前後留峙米,發遣郞廳,運入京倉,何如?傳曰,依啓。頃年留貯米,勿爲運來。
李民宬啓曰,罷職都監官員,此刻內,速爲差出事,言于該曹,則該曹,依前例推諉於都監,依前例,令都監差出乎?敢稟。傳曰,依啓。
睦大欽,以備邊司言啓曰,擺撥設立之意,本以軍機至重,不可頃刻淹滯故也。自前政院,別遣宣傳官摘奸,或自本司遣郞廳檢飭,俾無怠緩之弊矣。近來專廢此規,至缺所經各官守令,私自拆見,已成規例,人不爲怪,不但缺來文書因此遲滯,軍機重事,豈容外臣,任意開見?國綱之解弛,軍機之漏泄,俱可寒心。自今以後,令各道監·兵使,申明禁斷,如有犯者,一一摘發,以軍法從事宜當。且凡文書傳送之際,本司則例爲撥文,令所經撥幕,竝書過去時刻,故邊臣,得以爲據,知撥將勤慢,而自外上來者,則不爲撥文,雖有遲滯之處,無從査覈,今後兩西監·兵使及管餉使·接伴使,安州·義州·宣川·鐵山等處,竝依本司例,例給撥文,以爲憑覈之地,亦當將此意,二字缺諭于兩西監·兵使處,而令齎去宣傳官,仍爲檢飭撥幕依當,敢啓。傳曰,依啓。
趙翼,以禮葬都監言啓曰,相地官極擇率往事,傳敎矣,吳世俊·鄭熙周等,精才術業云,此兩人,亦爲帶往之意,敢啓。傳曰,知道。
大司憲李顯英,大司諫李敏求,司諫李埈,持平閔應亨,獻納金槃三啓曰,聖上蔽於至情,初欲以自主私喪爲敎,百僚呼籲,堅不可破,臣等尙冀聖學高明,其於非禮之禮,當不遠而復,卽者伏覩答大臣之批,有曰壓於宗祀,難於主喪,令俌攝行,大哉王言,雖大舜之取人爲善,成湯之改過不吝,何以加之?但杖期一節,時未有快改之命,臣等不敢以所爭一款之得請爲幸,而遽爾退去,更有所申請者,殿下旣以支孫,入承大統,則宗統所厭,有不得伸其本服者,故禮官據禮經,爲人後齊衰不杖期一條以請,凡他服制,今旣依此施行矣,而獨以杖卽位一節未改,則揆之禮經,事無所據,決不可因循以誤大禮,請亟去非禮之杖,以盡喪制。答曰,成服之過,今已累日,不爲停止,如是强煩,殊極過矣,勿爲更論。
睦大欽啓曰,禮曹判書金尙容推考事,命下矣,臺諫方爲罷職論啓,推考承傳,不得捧之之意,敢啓。傳曰。二字缺
李民宬啓曰,吏曹上直省記,日沒後,尙未來呈,□□催促,至於閉門已久,而迄無形影,極爲駭愕,當郞廳,請推考。傳曰,依啓。
辰時巳時,日暈。午時,日暈兩珥。申時,日暈右珥。
夜一更,艮方有氣如火光。四更五更,月暈。
吏曹參判張維辭職上疏。踏啓字以下。
弘文館應敎臣金時讓,校理李昭漢,副校理金南重,臣金光炫,修撰臣李省身,副修撰臣洪命耉等,伏以今此喪禮,不惟臺諫爭之,大臣亦以爲不可,不惟大臣爭之,百僚亦以爲不可,不惟百僚爭之,館學亦以爲不可,此可見人心之所同然,而有大是非存焉者也。知禮者,言其非禮,可也,稍有知識者,皆能二字缺有知識者,言其非禮,可也,閭巷愚民,不知禮之爲何物,二字缺能言之,此可見大是非之分,人心有不謀而同辭者也。朝廷皆爭其不可,國人皆言其非禮,而獨殿下拒而不從,安而行之,臣等未知殿下於此,果有實見得,盡合於禮,而心無所歉歟,抑心有所歉,雖知其非禮,而不忍薄於親喪歟,殿下所行,果合於禮,而廷臣如是固爭,則是以非禮,導殿下,其爲不忠,甚矣。殿下固當嚴辭而斥之,據法而治之,不但不從而已。廷臣所爭,果合於禮,而殿下姑爲至情所蔽,不能斷而從善,則殿下所當飜然改圖,不俟終日,安可心知其非禮,而外爲是缺托遷就之計也。伏願殿下,勿以紛擾爲嫌,勿以已諭爲答,勿以毋煩爲辭,勿以亟停拒之,快從公論,以重宗統,不勝幸甚。取進止。
晉原府院君臣柳根,伏以天下之事,有常有變,處常順而易,處變逆而難,今我聖上,勉從大臣·禮官·爭臣之請,俯就期服,甚盛擧也,而杖期一節,尙未得請,是則不免處變而過於中也。以臣之愚,豈有識知?竊瞰聖上之孝,出於天性,無乃以爲,臣下雖有言,孝亦有不及,姑行予志,有何大害,未暇求正而擇中乎?自古處變之際,不敢致隆私親,先儒定論,炳如日星,所貴乎堯·舜者,以其與人同耳。聖上安得獨遂己志乎?今日在廷之臣,豈不知將順,而必欲匡救之者,何義耶?誠以聖人之孝,至情是抑,惟中惟正,率禮罔愆,匹夫之孝,徑情直行,過中失正,違禮莫顧,臣等遭遇盛際,豈敢以匹夫之孝,望於聖人哉?尊祖敬宗,本於天理,大義截然,有不可紊,苟有一毫愛君之心,豈敢强爲是說,導聖上以薄於私親者哉?殿下一身,所以承宗廟奉長樂者,極重且大,一有缺專,則却是二統,差之毫釐,謬以千里,豈不大可畏哉?論語曰,大德不踰閑。書曰,有言逆于汝心,必求諸道。易曰,不遠復,無祗悔。伏願聖明,深思處變之難,勿爲失禮之歸,使有辭於千萬世,不勝幸甚。臣衰病已極,運步甚艱,當此庭請之時,不得日日趨造於百官之後,若無一言,臣罪萬死,伏願聖明,矜察焉。取進止。
兼吏曹判書臣金瑬,伏以臣,賦性愚暗,不能隨世屈伸,一忤時論,謗議如山,身名汚衊,爲世所棄,自分屛迹田野,以終餘生,從前謬恩,出於匪望,感激鴻私,黽勉供職,顚頓狼狽之狀,固已極,銓衡之長,是何等職位,而曾未半年,復到臣身,承命惶駭,罔知所措,朝廷論議,猶夫前也。臣之愚暗,亦猶夫前也。使愚暗之臣,處已敗之地,臣之情勢,危且急矣,臣雖欲貪戀天寵,强顔出仕,公議至嚴,必不饒臣,伏願聖明,俯察微懇,亟命鐫改,以安愚分,以重名器,不勝幸甚。取進止。
掌令趙邦直,上言于主上殿下,伏以無狀小臣,玷辱言地,方當大論處置乖當,徒知瀆擾之爲嫌,不自覺其含糊委靡之歸,墜落直截之風,重被玉堂之論,顧影懷慙,無地自容,且得昏眩之疾,到今轉劇,決難扶曳就職,伏願聖明,俯察危懇,亟賜遞免,臣無任激切屛營之至,謹昧死以聞。
奮忠贊謨二字缺靖社功臣嘉善大夫吏曹參判新豐君臣張維,謹上言于主上殿下,伏以駑劣微臣,忝叨銓部,再經都目,理宜遞任,頃以奉職無狀,重被嚴譴,長官因以去職,則凡在佐貳,皆當次第鐫免,故臣冒呈辭單,未及上徹,忽遭啓運宮之喪,倉遑之際,不敢退伏,强顔而出,奔走於陳慰之列,旣經成服,亦可復投前單,而長官未差,庭論方張,黽勉班行,遂過多日,冒沒之誚,已難免矣。臣素有沈痼之疾,已纏骨髓,缺自枝撑,僅僅供職,昨因久坐論地,多觸風寒,舊病二字缺昏眩憒瞀,不能擧頭,痰涎壅塞,言語蹇澁,自揣症勢,決非旬月所可差歇,旣負當遞之愆,又有難瘳之病,竊念君父方在哀疚之中,循例呈辭,有所未安,玆敢冒陳危迫之悃,伏願聖明,曲加矜怜,許遞臣職以便公私,不勝幸甚。無任戰灼祈懇之至,謹昧死以聞。
通訓大夫行司憲府執義知製敎兼春秋館編修官臣尹知敬,上言于主上殿下,伏以無狀小臣,待罪言地,羞辱淸朝,固已久矣,旣被同僚,觀勢順旨之誚,玉堂至請遞差,而聖批不允。職名猶在,旣不可循例言病,又不可一日仍帶,不得不陳疏上瀆,伏願聖明,亟賜察納,先削臣職,仍治臣罪,以答公議之嚴,夫觀勢順旨,人臣之極惡大罪也。臣雖無恥,更何顔面,立於士大夫之列乎?臣不勝慙惶屛營之至,謹昧死以聞。
上在慶德宮。停常參·經筵。
左議政尹昉,右議政申欽啓曰,昨日伏承下敎,厭於宗統,難於主喪,則令俌主喪事,命下矣,俄又伏覩玉堂箚批,則答以旣已允從,故臣等不爲連啓退去,而竊復思之,下敎中攝行二字,似不分曉,今之喪主,卽他日之傍題奉祀,必須明白承敎,然後禮官當有遵奉之地,綾原君俌歸宗,定爲喪主事,請捧承傳施行。答曰,知道。別無捧承傳之事,依前下敎,令俌攝行。
下直,龍宮縣監洪雴,谷山郡守邊彦璜,扶安縣監韓興一,堤川縣監權澳,木川縣監二字缺英,鍾城判官李時溫,穩城判官朴弘疇,甕津縣監李晉哲,法聖萬戶缺海逸,二字缺都事申翼壽。
睦大欽,以義禁府言啓曰,逆賊金宗立,速爲捧招事,命下矣,係于逆獄,自本府捧招未安,依前推鞫,何如?傳曰,依啓。
傳于金蓍國曰,今下弓矢,鍾城判官李時溫,穩城判官朴弘疇,給送。
政院啓曰,卽聞領相,上箚後出往瓦窯待命云,係是大臣去就,故敢啓。傳曰,須勿相較,速爲入來事,遣承旨敦諭。
正言李坰啓曰,臣本駑劣,遭遇聖明,曾忝從班,已諭涯分,今玆新命,又出夢寐之外,自視欿然,徒切兢惶,況臣村居有一女息,一日之內病勢危急,將至死域,父子之情,不勝悶迫,齎持藥物,奔走往救,未及還城,適有除拜本職之命,帶職出郊,所失非細,言責重地,決難苟冒,請命罷斥臣職。答曰,勿辭。
睦大欽啓曰,正言李坰,再啓煩瀆,退待物論矣。傳曰,知道。
答領相箚曰,觀卿箚辭,予甚驚駭,李貴之言,本來不中,卿勿相較,速爲入來,以副輿望事,遣史官諭之。原箚見下
鄭蘊啓曰,伏覩答領議政李元翼箚,有曰,李貴之言,本來不中,卿勿相較,速爲入來云云,臣聞同副承旨李民宬之言,領相全不知李貴箚辭云,則聖批之意,似不相符,敢此仰稟。傳曰,知道。領相必無不知之理矣。
答兵曹判書李貴箚曰,省箚具悉。所陳是矣,然措語之間,不無乖當之論,故不得不略爲之言及焉,金長生,只知有祖而不知有父,今日廷臣,只知有宗統而不知與爲人後者有異,予意以爲,不識事理與禮文本意者也。近日啓箚中,措語失當之處,不一而足,予甚痛歎,但雖不出繼,父在母喪則爲降殺之禮,今日之降服,二字缺統也。非以叔母待之之意也,而卿比之於蒯輒,斯言之無理,甚於言者矣。且予無不父先君之事,朝廷亦無不以父待之,二字缺而今欲比之於光海,此亦何意也。卿欲爲救正,而不知二字缺君父於不孝之地,卿之識見,予未可曉也。且李元翼缺一字先朝元老,爲國領首,蔑視凌侮,不遺餘力,此亦不可之甚者也。卿勿過信人言,勿爲慢侮士夫,則堪此重任,勿辭。原箚未下
李民宬啓曰,卽刻往于江郊,以傳敎之意,敦諭于領相,則當爲待命上疏云矣,何聞領相將往江外先隴下云,竝此敢啓。傳曰,知道。
司諫李埈啓曰,古者設誹謗之木,以求謗言,旣許之謗,則言不擇美惡,有口者皆得以盡言矣。況身居論思之地,職有當言之責,寧不思盡言,以救君父之過乎?臣頃忝玉堂,論成服及主喪踰制等事,其言曰,宗統之重,天地之經也。隆殺之分,大義截然,苟或過其常分,而爲所不當爲,則是謂非禮之禮,得罪宗廟,取譏後世,非細戚也。此乃措語間泛論,非直指今日而言也。言不激則不足以爲諫,設令此言,直指今日事,亦何害於忠告也。麥丘老人,祝齊桓公曰,願君無得罪於群臣百姓,以人君而得罪群下,古人猶有爲君上言之而無忌諱,缺得罪之言,初未見其爲過,今聞兵曹判書李貴,拈出此語,大罵於朝廷大會曰,此人等皆可斬,今聞其又上箚極斥之,人臣之職,必以規諫爲急,故益戒舜曰,無若丹朱傲,周公戒成王曰,無若商王受,其言之進於此者,則若茅蘸之諫於秦皇,劉毅之陳於晉武,言之迫切,蓋有人主所不容者,而當時無貶辭,史氏爲美談,豈謂世道愈下,巽愞之習,至昏朝末年而益甚,稍有言路之逼於朝廷者,輒以誹謗目之,人心惴惴,莫保朝夕,卽今値不諱之朝,言路洞開,前後疏章,雖狂妄不切,而聖度包荒,終恕其無他,豈謂今者,聖主能容之,而勳臣却不容,有此醜詆之加也。推原厥由,此非怒於臣等片言也。豈非以今日所爭,有以咈其意,而欲托此爲言,以激怒於聖上耶?人言雖慘,天鑑孔昭,事之是非,有不可較,而但念朝廷事體,二字缺雖以孔子之聖,而便便言惟謹。傳曰,朝有動色之爭,缺攻鬪之害流於下,此豈勳舊重臣,不卹體貌,亂罵朝紳之地也?此習一啓,不惟三司體面漸輕,此等不緊之語,若例被詆斥,則將不可開口出一言,以爭是非於殿陛之下,末流之弊,將至於有頌德而無救過者,其爲盛世之累,可勝言哉?臣旣被人詆斥,不可偃然在職,請命罷斥。答曰,勿辭。
正言吳端啓曰,臣頃遭同生弟喪,今月十一日發引時,護送高陽郡而還,臣時在兵曹正郞,不爲受由,私自二字缺其犯於邦禁,固有之謝恩後,所當卽爲引避,而顧念自上,方在哀疚之中,且合司伏閤之日,不敢瀆擾,悶默而止矣,今見正言李炯避嫌之辭,臣之所犯,比於出郊缺尤大,而不卽引嫌之失,亦所難逃,帶職出鄕,在法當遞,何敢靦然仍冒,處置同僚乎?請命罷斥臣職。答曰,勿辭。
金蓍國啓曰,正言吳端,再啓煩瀆,退待物論矣。傳曰,知道。
獻納金槃啓曰,臣頃忝玉堂,進參三司伏閤之列,多官會坐之中,兵曹判書臣李貴,送示一長書于鄭經世,其書,卽李貴,與崔鳴吉者也。書中拈出玉堂箚辭中,實王子夫人之喪,及得罪宗社等語,極其醜詆,至曰爲此論者,不可復事殿下云云,臣見之不覺悚然,當其鉅創之時,惟知所重在於爭論,而不知作文下字之如何矣。及見貴書,取看箚草,則所謂王子夫人之喪一款,是蓋出於先正其名,而後爭其禮者也。實非大段謬戾之語,而然語不婉曲之失則或有之,故臣等,亦知其未妥矣。至於得罪宗社一款,則此不過措語間泛論,非直斥今日事也。若以此爲罪,則人所不服也。臣於是時,卽欲陳列,而以此私書中語,不可煩聒於聖上哀疚之中,憫默度日,今聞李貴箚中,擧諸臣詆斥,不遺餘力,臣何敢終若不知而不之避乎?大抵二字缺喪禮,乃一國莫重之事,今日所言,實公議所折衷缺豈李貴一人之私,所可得以搖奪也?君子於其所不知,蓋闕如也,貴乃强其所不知,而必欲誤殿下以非禮,臣竊痛之,臣濫蒙恩寵,出入從班,區區之念,只欲導殿下以禮,誓不爲媚悅之態,而橫被醜詆,至於此極,噫不察人之本情,而鉤得文字間數語,執以爲罪,而欲以激殿下之怒,此豈君子人哉?臣竊怪,身在言地,被人詆斥,不可仍冒,請命遞斥臣職。答曰,勿辭。
大司憲李顯英,大司諫李敏求,掌令鄭世矩,持平閔應亨來啓曰,綾原君俌,罷繼歸宗,改喪服等事,惟在有司稟定施行,臣等姑待究竟,而至於杖期一節,經禮所載,斷不可紊,爲長子杖,爲妻杖,而父在則不杖,父在爲母杖,今殿下之爲私喪而杖也。其義何據,期而杖而失,三年而失,失無大小,殿下旣知壓於宗統,不得伸三年者,禮之所存,情不得不屈也。獨於舍杖從禮,有缺持難,臣等,惜夫殿下之服喪從制,終有所大段失缺而不合於先王不易之經也。今夫委巷學士大夫之類,能言禮者,無不欲講劘經常,求合乎聖人制作之意,無一毫未盡底事,殿下上承祖宗之統,下建萬世之極,而於自盡之喪,躬行之服,大違禮經,缺失群望,臣等竊惑焉。成服之過,雖已累日,如知缺禮,不可一刻仍循,以行無據之服,請極賜一兪,以合中制。答曰,勿煩。
大司憲李顯英,大司諫李敏求,司諫李埈,掌令鄭世矩,持平閔應亨,獻納金槃啓曰,伏覩聖上答李貴之敎,有曰,今日廷臣,只知有宗統,而不知與爲人後者有異,予意以爲,不識事理與禮文本意者也。近日啓箚中,措語失當之處,不一而足,予甚痛歎。臣等之所爭於殿下者,豈但以爲人後一條而已也,禮曰不貳斬,又曰持重大宗者降其小宗,二字缺與尊體爲一等,不敢服私親,禮經所載,日星于天,固不可以後人之見,而有低昂也。聖上以支孫,入承大統,雖與禮意,微有不同者,而因聖人所制之禮,而固有上附下附之義,若欲取禮經中,拈出禮制之有合於今日事者,則天下事變無窮,聖人雖睿智出衆,豈能預知後日變禮,而別立一條乎?故曰,喪多而服不過五,聖人復起,今日所議之禮,必無異制,臣等魯莽,尋常事理,固難明知,況於禮文本意,恐不過如斯而已。況近日所論,上係宗統,下關萬世爭論之際,雖不免觸忤忌諱,而乃素心則欲忠者國,而納君於無過,允協於公議耳。李貴以元勳重臣,設有所見,平心設破,付之公論,固無不可,而今乃憤辭怒氣,呶呶於大庭之會,詬辱淸流,踐踏百僚,無所顧忌,至乃拈出文字間過激之辭,張皇上瀆,有同告訐之爲,欲以惹怒於宸嚴,堂堂公議,豈可以言語折辱,奪是非而膠人口哉?淸朝之羞辱,已不可言,臣等本不欲與較,而待罪言地,旣不能二字缺公議,格王正事,言不見信,反承未安之敎,其玷浼名器,甚矣,決不可靦然仍冒,請命遞斥臣等之職,答曰,勿辭。
金著國,以號牌廳言啓曰,京畿監司牒呈內,麻田官所報號牌僞造人,吉男·金男稱名人,作賊於民家,現捉告官,方爲囚禁云,枷枝捕數字缺鉤問同黨後,依事目論罪,何如?傳曰,依啓。
弘文館校理臣李昭漢,副校理臣金南重,修撰李省身,副修撰洪命耉·朴潢等,伏以臣等,俱以無狀,待罪論思,見君父過擧,瀝血陳箚,期於得請而後已者,豈欲使殿下,薄於本生,而陷於非禮也哉?誠以宗統所厭,私恩可屈,大經所在,公議至嚴,其於爭辨之際,直陳無諱,不欲納君於有過之地,實臣等之至情,而亦臣等之職分也。今者竊聞延平府院君李貴,又有公議,倡爲邪論,張皇辭說,熒惑天聽,其無倫不經之語,固不足多辨,而但箚辭中,拈出臣等二字缺數款文字,搆捏不測,勒成罪案,人之爲言,吁亦慘矣。原二字缺未下,雖不得其詳,而臣等前箚,所謂王子夫人云者,只論其名位而已。且遵葬用死者之義也。此實李貴之所欲諱,而臣等,特直言之耳。所謂得罪宗廟云者,若使殿下,不卽改之,終至於踰禮犯分,則是宗統不重,大防隨毁,殿下亦無辭於天下後世矣。臣等,職此之憂,下語之間,不覺文字之過重,不料以此爲陷人之機穽也。人臣事君,如子愛父,苟有所懷,必達無隱,不然而爲阿諛苟合之語,以承順爲事,則不但臣等,死不忍爲此態,殿下亦焉用臣等爲哉?區區所陳,聖明必鑑,以此受罪,固所甘心。伏願殿下,鐫削臣等之職,以快李貴之心。取進止。答曰,省箚具悉。兵曹判書李貴箚陳之事,措語之間,雖有無倫之處,其言未必盡非,爾等遽以邪論,目之,予甚缺焉,本館箚子中,不無慢侮失中之語,宜乎李貴之有此缺然似是無情之辭,故予已置之矣。爾等,宜勿控辭。
領議政臣李元翼,伏以臣,伏聞近日號令施措,竊料聖心已斷定矣。已過之事,且不須論,前頭亦當有大段節缺種種非一,臣以首相,方在朝廷,爲百官百司之首,而如秦視越,不復有所可否於其間,自古安有如此宰相?臣必去朝,然後國家得以稍立國體,臣亦得以少安愚分矣。國家事定,則乞骸而退,艱虞則死生以之,此臣素所蓄積,垂死之老犬馬,實缺戀主之誠,自上年秋冬,病伏私室,不曾一詣朝堂,而猶且不缺呈告,酬酢公事,今日之求去,豈臣之本情哉?不得已也。不得已也,憂惶踧踖,處身無所,退伏江郊,恭俟嚴譴。取進止。
上在慶德宮。停常參·經筵。
下直,城津僉使楊廷植,龍媒萬戶李應運,碧團僉使奉瑛。
以備忘,傳于尹履之曰,今下弓失,碧團僉使奉瑛,城津僉使楊廷植等處,給送。
答禮曹判書金尙容疏曰,省疏具悉。卿須勿辭,從速察職。原疏見下
趙翼啓曰,假注書尹澄之,病不能察任,請他假注書差出。傳曰,依啓。
趙翼啓曰,領相處,遣史官敦諭矣,且上疏,批答已下,自前例,以本司郞廳傳送,而驛路有弊,二字缺往時順付之意,敢啓。傳曰,知道。遣承旨敦諭。
趙翼啓曰,領相處,何承旨進去乎?取稟。傳曰,右副承旨進去。
尹履之啓曰,領相處諭書安寶,請出寶,且小臣進去下直。傳曰,知道。速爲進去。
待敎金光爀啓曰,臣承命,昨夕往于領議政李元翼所在瓦窯,則已爲渡江,指向衿川墓山云,故臣追及于其處,傳下諭之意,則伏地對曰,屢蒙聖敎,不勝震怖之至,臣擔輿下來,病勢增劇,臥不能起,無以仰體聖意,席藁待罪云,臣卽爲回程,纔及十里許,夜已深黑,不得已止宿村舍,今始來啓。傳曰,知道。
答左右相箚曰,省箚具悉。卿等須安心勿辭,亦勿相較。
以備忘,傳于趙翼曰,予不圖,領相棄寡昧,如是之輕,今缺望望然去之,少無三宿之意,予實慙悶,無以爲缺今若退而不返,使國家顚隮,則其誰曰在家不缺抑何以謝祖宗於他日也?予處事乖當,待相失缺宜乎見幾而作,奉身而退,以古之爲國盡瘁死而後已言之,則其進退,必不如是容易也。此豈予平日所望於領相者也?姑舍予前過,速爲入來,隨事匡輔事,政院,代予草敎,更爲敦諭。
答領相疏曰,省疏具悉。尤用驚悶,予之待卿,雖曰失道,卿之退去,亦恐未盡大臣盡瘁之義,豈可如是哉?平日所望,竟歸虛地,予用慙靦,無以爲懷,卿須速爲入來,隨事匡輔,毋負至望。原疏見下
趙翼,以禮葬都監言啓曰,外棺今將預備,何以爲之?敢稟。傳曰,此非稟定之事,速爲預備。
答玉堂箚曰,省箚具悉。李貴言雖不中,功存社稷,位至崇品,實非年少新進之輩,所可慢侮者。今者爾等,肆意侮辱,不有餘力,此亦可駭之甚者也。其言謂之狂妄則可矣,若謂之奸邪則大不可,爾等,更勿爲已甚之論。原箚見下
答副提學崔鳴吉箚曰,省箚具悉卿懇。卿其勿辭察職。原箚見下
獻納金槃來啓曰,正言李坰,以二字缺新命,又出夢寐之外,自視欿然,徒切兢惶,況臣,村居有一女息,一日之內,病勢危急,將至死域,齎持藥物,奔走往救,未及還城,適有除拜本職之命,帶職出郊,所失非細,決難苟冒,正言吳端,以頃遭同生弟喪,今月十一日發引時,護送高陽而還,不爲受由,私自出鄕,謝恩後,所當卽爲引避,而顧念自上,方在哀疚之中,且合司伏閤之日,不敢瀆擾,今見正言李坰,避嫌之辭,臣之所犯尤大,而不卽引避之失,亦所難逃,何敢靦然仍冒,處置同僚乎?竝引避而退,近郊十里之地,距城非遠,而女息垂死之病,人情所切,齎藥往救,有不可已,天倫切迫之喪,送至半日之程不可與下鄕者爲比,而當此多故之日,不以瀆擾爲屑,俱非所失,不可以此,輕遞言官,請正言李坰·吳端,竝命出仕。答曰,依啓。
持平閔應亨,正言吳端來啓曰,殿下以宣宗支孫,入承大統,雖與出後旁親有間,而持重大宗,降其小宗,乃天地之常經,古今之通義,當初儒臣·禮官,據古證今,參酌經文,大臣斯議,聖心降從,稱考而不加皇字,稱子而不加孝字,立支子主其祀事,國論大定,人情允協,至于今日,朞制已成,大聖人屈情從禮之美,可謂高出百王矣。兵曹判書李貴,敢以無倫之見,悖經之說,熒惑人聽,至於上箚,元箚未下,雖未詳所論如何,而乍聞一二,已可愕然,禮經昭昭,非人人所可眩亂,臣等姑不欲與之深辨,但其私意之發,有可惡者,貴而果有所見,出於本情,當於庭請之初,卽自立異,不參其論,可也,而顧乃從大臣之後,缺爭三年之制,達夜同辭,其後相臣之啓,稱譽不暇,固無異同之議,及至聖兪久靳,猝變初見,橫生異論,乃於成殯之日,遽搆荒雜之箚,旣爲投進,而旋又持去,箚中所論,類皆杜撰,在庭臣僚,初不欲掛諸齒牙,豈意累日之後,傅會增益,至瀆天聽,無所顧忌也。其迎合之態,灼然可見,上年玉堂之箚,所謂程子之論濮議,有奸邪之人,希恩固寵,務爲巧飾,欺罔聖聽,則陛下之心,無由而悟,今雖公論已定,擧國同辭,安知異日,必無希恩固寵,巧飾欺罔,如程子之所缺云者,眞先事之見也。不虞聖明之下,復有此等橫議,以蝃蝀於正論也。其他怪妄之說,不一而足,比君父於不當比之人,陷朝廷於倡無父之論,終以兇徒藉口之說,恐動天聽,箝制一世,致令元老,辭位而去,一二大臣,不安於朝,殿下之國事,日就抗捏,而莫可收拾,其輕君父蔑朝廷倡異議排公論之罪,不可以貴勢而免,請命削奪官爵。答曰,兵曹判書李貴箚辭,雖有無倫之處,其言未必盡非,旣有所見,則悉陳無隱,亦事君之一道也。李貴天性讜直,自小少無奸邪之態,爾等不究本情,遽以奸邪迎合等語缺成罪案,今日所論,不亦已甚乎?李貴有勳勞二字缺之人也。言雖不中,不可施罰,勿爲更論。
大司憲李顯英,大司諫李敏求,司諫李埈,掌令鄭世矩,持平閔應亨,獻納金槃,正言吳端來啓曰,家無二尊,服無貳缺紹承大統,所後爲重,前代入繼之君,有致隆於私親者,於禮爲舛,於宗法,大小無所別,皆見非當時,取譏後世,聖上於宣廟爲支孫,雖與旁支入承者,事體微缺同,而若其以小宗而爲大宗,則其義明甚,有不可混者,缺承答李貴之敎,乃以今日庭論,爲不識事理,臣等缺以殿下,比之於旁親之爲後也。但以小宗承大宗,有缺屈降服之義,而參之禮經,旣無可據之文,則謹取缺後齊衰不杖之禮,以爲定制,殿下亦明知降殺之義,當服朞服,則今之所爭,特杖與不杖一節耳。然杖而服朞,是父在爲母之制,今取此禮行之,甚爲無據,臣等所定齊衰不杖之制,實合於附缺眞所謂三字缺當斬釘截鐵之論也。乞賜允從,以合天理,以協人情。答曰,勿煩。
趙翼,以禮葬都監言啓曰,國有重喪,禮葬諸事,至緊且重,不可不及時磨鍊,其中石灰及役軍,尤當速爲知會該道,料理分定,而堂上金藎國·具宏,皆以看山出去,金尙容辭職不出,臣光績,獨爲仕進,莫重大事,不敢容易處置,何以爲之?敢稟。傳曰,知道。待金尙容出仕議定。
趙翼,以禮曹言啓曰,以百官啓辭,傳曰,壓於宗統,難於主喪,則令俌,攝行事,命下矣。今十四日初喪時,綾原君俌,罷繼歸宗,立爲喪主事,本曹已爲入啓矣,依當初啓辭施行之意,敢稟。傳曰,依前下敎,使之攝行。
趙翼,以禮葬都監言啓曰,以都監草記,傳曰,此非稟定之事,速爲預備事,傳敎矣,係于長生殿之事,自下不敢擅便,如是啓稟,而今承上敎如此,以長生殿所儲材木,造作用之,何如?傳曰,依啓。
假注書。
柳景緝·朴日省·琴是調,□□□□□□□□副提學崔鳴吉,伏以臣,伏見二十四日答玉堂之敎曰,本三字缺子中,不無慢侮失中之語,宜乎李貴之有此云云,臣二字缺驚悔之切,不得不略爲陳暴於聖明之下。臣之愚意,聖人制禮,自有定分,過之非禮也,不及亦非禮也。禮云,父爲士,子爲天子·諸侯,祭以天子·諸侯,其尸服以士服,又曰,喪從死者,祭從生者,今日之禮,葬之宜從本品,祭之宜以諸侯,葬不從本品,是過而禮也。祭不以諸候,是不及而非禮也。臣之所見,本來如此,故頃於六日成服,金篆銘旌命下之日,與同僚相議箚論,而文字則皆臣所搆出者也。倉卒口占,語欠圓暢,箚旣一字缺中,言未見採,退而思之,只切惶怖,俄而延平府院君李貴,移書責臣,多有不諒本情之語,而李貴之言,例多一字缺中,故不復與之相較矣。豈料以此,至於上達天聽乎?且今日廷臣,意在匡君,言所難言,聖上平日培養直氣之效,於斯可見,第其所引禮經之語,則未知眞得聖人之意也。蓋殿下功同光武,而屬非遠族,六字缺親則長孫,上下數千年間,絶無可擬之處,議禮之際,二字缺易言乃古人所稱,受國於祖,及聖庶奪嫡之者,正爲今日道也,則似不當擬之於爲人後之例,故降期之請,非臣本情,降杖之論,尤所未曉,思欲略陳愚見,而敬畏朝廷,不敢自是,含意連辭,將發復已,杜門自守,恭俟物議,群謗叢身,骨亦可銷,臣之自處,良已難矣。緣臣稟性躁一字缺持身庸賤,上不能匡救主失,下不能取信朝廷,以此以彼,俱難在職,伏乞聖慈,鐫臣職名,令優游散地,以畢餘年,則自今至死之日,皆殿下之賜也。臣固知今日,非瀆擾之時,情窮勢迫,不免仰天一號,不勝惶恐懇憫之至。取進止。
左議政尹昉,右議政申欽,伏以近日之事,臣等與李元翼,終始共之,元翼辭位出城,則臣等理難在職,又竊伏聞議禮之一字缺被人厚詆,臣等安敢一日苟冒,與論莫大之禮乎?伏乞聖明,速賜鐫削,以俟物議,不勝幸甚。取進止。
缺曹判書金尙容,疏主上殿下,伏以臣,當君父哀痛之日,敢以區區之私懇,仰瀆天聽,至于再三,罪字缺第念臣旣以失職,重被臺評,聖恩如天,雖不加罪,群議不饒,決難仍冒之意,聖明亦必知之矣。且臣有一意焉,當初踰禮之擧,固非一二,而臣以禮官,二字缺之際,嚴不敢請,心知其未安,而勢不得不爲使君父,終歸於有過之地,公議之咎,臣固其宜也。往者已矣,有不可追,將來之事,猶可戒也。伏惟殿下,誠孝出天,送終之禮,務欲自盡,而不覺踰制之非孝,前頭喪葬等事,臣不敢知殿下,其能勉抑至情,一從禮制也。當是之時,臣若固守定制,不敢奉行,則殿下,必加臣以違慢之罪矣,迫於事勢,唯命是從,則是臣,重失其職,而不過爲一具臣耳。殿下亦將安用臣爲哉?臣與其失職而得罪於天下後世,無寧獲罪於今日,而先伏瀆撓之誅,臣之進退,已自決矣。伏願殿下,亟賜斥罷臣本職及都監提調,毋使臣,再失於二字缺之大禮,而得罪於後世之公議也。臣無任激切祈懇之至,謹昧死以聞。
領議政李元翼,疏主上殿下,伏以聖明,不加臣罪,而至於遣承旨,下諭,不勝惶怖之至,臣雖無狀,豈敢一毫以相較爲心?第以國家大事,聖斷已定,前頭種種節目,當議定於首相,而愚臣,執迷不一字缺如此,勢不可參論,旣不得參論,而猶冒首相,任據朝廷百僚之首,寧有是理,寧有是理?聖明尙不遞斥臣職,是國家先失國體,臣亦處身無所,不得不爲去朝計耳。抑臣之父母丘壟,在江外不遠之地,往在癸亥,蒙恩往掃,日月荏苒,今已四年,老將死矣。隔江瞻望,不堪霜露之感,欲趁未死之前,擔到墳下,省視而死,濫猥之罪,實所難逭,伏地席藁,恭俟斧鉞,臣無任戰慄屛營之至,謹昧死以聞。
弘文館副校理金南重·金光炫,修撰李□□,副修撰洪命耉·朴璜等,伏以天下之事,有是非邪正,此是則彼非,此正則彼邪,如晝夜之相反,水火之相□,未有兩立而俱存者也。今日廷臣之所爭者,一四字缺口同辭,堂堂正論,日月乎宇宙,不可以一二人之二字缺所敢橫議於其間也。兵曹判書李貴,素無知識,見一字缺於士類久矣,平生能事,只是上疏,而尋常是非,二字缺雜亂,況於禮文,有何見得,乃敢唐突陳箚,排擊二字缺指擬無倫,辭語悖理,是得罪於正論也,其謂之邪者,無足怪矣。殿下若以李貴之言,爲不邪,則廷臣之論,非正也,廷臣之論正也,則李貴之言爲邪也。其不可兩立也,明矣。以殿下出天之孝,其欲自盡於親喪,宜無所不至,擧廷諸臣,孰不欲仰體殿下之至情,而特以宗統所壓,禮經截然,此殿下亦安得自由,而降屈於公議者也。豈李貴,忠誠禮學,獨出於擧廷諸臣之上,而有此特異之論也?此不過妄揣睿旨,迎合爲心,徒知一身固寵之計,而不念納君於有過之地,其心所在,十目難掩,況於初終之日,同在二字缺伏閤之列,旣參朞服之請,曾不旋踵,反斥其論,其心無所主,前後變幻之狀,亦可見矣。至於侵辱大臣,一字缺制三司,詬罵於廷會之中,肆然而無忌憚,宜大臣之不安其位也。殿下於答大臣之批,每以勿較爲敎,李貴無倫之言,誠不足與較,乃其所居之位,卽元勳也,重臣也。豈可視之尋常,而不爲之辨,使朝廷日卑,公論沮抑也哉?此而不懲,邪正不明,是非都亂,終至於國非其國。伏願殿下,亟正李貴妄言之罪,以扶正論。取進止,已上燼餘日記□□□□□□□之批,有曰,厭於宗統,難於主喪,則令俌攝行,攝行因一時有故,偶爾代行之謂也。臣等,固知聖意,有未釋然,而宗統之重,主喪之難,殿下旣已明知,而布告於外庭,則大義已正矣,隨見答玉堂之批,有曰,允從。臣等欲仰日月之更,九字缺物議以爲,攝行之批,非快允之辭,所當終始力爭,俾無未盡底蘊,而遽爾停止,殊失論事之體,同席之中,亦有語及者,臣等之意,以爲綾原君俌,罷繼歸宗,改服主喪等節目,自有有司稟旨擧行,未卽引咎自列矣。卽於禮官之請,有依前傳敎攝行之批,聖明之有所靳固,初不快從,果如議者所料,臣等見事不敏,始不力爭,後聞物議,趁未引避,以此以彼,決難仍冒,請命罷斥臣等之職。答曰,勿辭。
睦大欽啓曰,大司憲李顯英,大司諫李敏求,司諫李埈,掌令鄭世矩,持平閔應亨,再啓煩瀆,退待物論。傳曰,知道。
獻納金槃啓曰,前日伏承令俌攝行之敎,不是快允之辭,而初不力爭,後有物議,不卽引避之失,與同僚無異,而適有賤疾,不得與同僚二字缺所失至此尤著,請命罷斥臣職。答曰,勿辭。
正言吳端啓曰,宗統私親,大義截然,聖上旣承宗廟之重,又欲主私親之喪,其不可以一時一字缺蔽之情,犯萬世難撓之制,灼然,明矣,頃日百官·三司二字缺籲呼,天聽未回,乃於二十三日,以令俌攝行爲敎,凡攝行云者,有其主,而使他人代行之謂也。以殿下之明聖,非不知攝義之爲如此,而乃有此批,又於其日玉堂之箚,以已爲允從爲敎,欲爲姑塞群議之地,在廷之臣,亦非不知攝行之敎,實非快從之意,而只將已爲允從之批,以爲實從之辭,遽爾停論,殊非上下誠實交孚之義,至於合司大論,亦未免姑停,以待究竟,臣之愚意,不如連章叫閽,期於必回聖意之爲愈,故臣於二十四日相會禮時,以臣意,略及於同僚,則同僚答,以姑待禮官稟定之後論辨云,此言,亦不害於論事之體,故臣不三字缺今見兩司多官引避之辭,臣之不爲强爭之失,著矣。何敢自謂無失,而仍冒處置乎?請命罷斥臣職。答曰,勿辭。
正言李坰啓曰,殿下旣承宗祧之重,則其不得主私親之喪,較然矣。近日三司百僚之日三籲呼,苦口以爭者,何莫非遵殿下以禮,而納吾君於無過之地乎?臣伏覩二十三日二字缺再啓,令俌攝行之批,竊自未快於心,而私語於人曰,所謂攝者,旣有其主,而又使人代行之意也。以殿下之聖明,非不知攝字之爲苟,而乃以此爲敎者,是不過塞群下之責,而姑爲是推託之地也。臣旣知其未妥,而昨日出仕之。
上在慶德宮。停常參·經筵。
下直,榮川郡守宋爾昌,舒川郡守韓明勖,遂安郡守鄭楷。
鄭蘊,以吏曹言啓曰,臺諫及禮曹判書有闕,政事,何以爲之?傳曰,當日爲之。吏批,判書金瑬進,參判未差,參議李植呈辭,都承旨鄭蘊進。兵批,判書李貴未肅拜,參判趙希逸進,參議金止男□,參知閔機病,右承旨金蓍國進。
吏批啓曰,禮曹判書李廷龜,以輔國崇祿兼判書下批,例當實職授判中樞,無窠闕,依舊例作闕。以下及批答缺
傳于鄭蘊曰,啓運宮日下雉鮮,各加一進排事,言于司饔院。
金蓍國,以都摠府言啓曰,副摠管李尙吉,戶曹坐起晝仕,請出標信。傳曰,知道。
傳于鄭蘊曰,禮葬都監提調金尙容改差,爲速爲差以下缺
備忘記,傳于趙翼曰,禮云天子諸候之父,雖士,祭以天子諸候,又曰,祭從生者,盡子之道也。今喪祭禮,雖無傳敎,自有可行之禮,都監慢不致察,凡祭用器具,至今不爲措備,前頭魂宮·山所所用之物及節目,亦無意磨鍊,都監所爲,殊極非矣,似當推考,今姑置之,今後各別察爲,俾無臨時窘迫之患。
尹履之啓曰,臣昨日未時,承命馳往領議政臣李元翼所在衿川地墓所,謹以下諭之意傳告,則伏地二字缺不知所達,當具小疏以進云,仍聞距京四十里之地,曳疾二字缺氣力澌盡,不能運身云矣。臣卽回程,行到十里許,日已昏黑,投宿中路,今始來啓。傳曰,知道。遣內醫看病。
傳于鄭蘊曰,金尙容代禮葬都監提調,何至今不爲差出乎?問啓。
鄭蘊,以吏曹言啓曰,禮葬都監提調,速爲差出事,命下矣。禮葬都監堂上,例以戶禮工三曹判書差出,而今者禮曹判書有闕,待其差出而兼之乎,以他員差出乎?敢稟。傳曰,待其差出,兼之,可也。
大司憲李顯英,大司諫李敏求,司諫李□,掌令鄭世矩,持平閔應亨啓曰,頃日答大臣後,未暇語及於同僚矣,今見兩司多官引避之辭,臣之所失,實與此無異,何敢偃然仍冒,處置同僚乎?請命遞斥臣職。答曰,勿辭。
金蓍國啓曰,獻納金槃,正言吳端·李坰,再啓煩瀆,退待物論矣。傳曰,知道。
趙翼,以禮曹言啓曰,昌陵參奉,馳報于本曹曰,二十六日夜中,東邊二字缺失火云,極爲驚慘,慰安祭,不卜日二十七日設行,議政府·本曹堂上,繕工監·觀象監提調,當爲奉審,而陵上失火,則自上·王世子,例有變服,避正殿等節次,而方在衰服之中,與常時規例有異,似無變服避正殿等事,只百官素服三日而止,何如?傳曰,允。
弘文館啓曰,兩司避嫌,退待本館,當爲處置,日已向暮,在家僚員,勢未及來會,明日待開門處置,何如?答曰,依啓。
尹履之,以宣惠廳言啓曰,以長湍設缺事,本廳郞廳,親往長湍看審,本府事情,則長湍,非如平山之比,邑居蕭條,居民鮮少,雖欲雇立夫馬,必無應募之人,其勢將不免以田結責出夫馬,二字缺平山之弊,而反爲貽弊於長湍,九字缺長湍作米,留峙本府,使平山夫馬,二字缺京中,而三字缺受雇價於長湍,則平山無遠輸之怨,而長湍無出馬之弊,似爲兩便,其雇價則方以八斗爲定,而適逢豐年,姑給九斗,使平山夫馬,少無怨言,亦當。答曰,依啓。
尹履之,以宣惠廳言啓曰,禿城,非平缺之地,募民,非土着樂業之類,身居絶頂之上,種種應役如平民,則誰肯舍其家而入城乎,當初二字缺完役給復,非偶然。自癸亥秋等,至乙丑春等,未收米百二十餘石,竝許蠲減事,捧承傳矣。禿城山城募民復戶,四十二結加定之命,出於乙丑九月,故乙丑秋等,爲始復戶,而癸亥秋等,乙丑春等未收,則不在應減之中,故抄出催捧矣。大槪,募民等加給之命,亦是分外之恩,所當知感之不暇,而反欲盡減其二字缺未收之米,民情之無厭至此,極爲不當,似難竝許蠲減以下缺敢啓。傳曰,知道。旣已蠲減,今難還收。
趙翼,以禮葬都監言啓曰,備忘記,禮云,天子諸侯之父,雖士,祭以天子諸侯,又曰,祭從生者,盡子道也。今喪祭禮,雖非傳敎,自有可行之禮,都監慢不致察,凡祭用器具,至今不爲措備,前頭魂宮·山所所用之物及節目,亦不留意磨鍊,都監所爲,殊爲非矣,似當推考,今故置之,今後各別察焉,俾無臨時窘迫之意事,傳敎矣。祭用各樣器皿,所當卽爲造作入納,而該司物力,一樣蕩竭,不得趁時造入,以致嚴旨又下,不勝惶恐,他餘器皿,已爲造成者,爲先入納,而其中銀鍮器,則該司時方受價于戶曹,將爲造作入納矣。傳曰,知道。
吏批,李廷龜爲兼禮曹判書知經筵事,金尙容爲同知經筵事世子右副賓客,姜碩期爲通訓大夫行司憲府執義知製敎兼世子侍講院輔德校書館校理,沈東龜爲奉列大夫行承政院注書兼春秋館記事官。兵批,李廷龜爲輔國崇祿大夫判中樞府事,金尙容崇祿大夫行龍驤衛副護軍,李德泂爲崇政大夫行龍驤衛副護軍,尹知敬爲禦侮將軍行龍驤衛副護軍。已上燼餘日記
上在慶德宮。停常參·經筵。
下直,長淵府使黃履中,富寧府使李象元。
玉堂箚子見下答曰,依啓。
臣申欽,臣金瑬,臣申景禛,臣李,詣昌陵失火處奉審,則東邊陵上,盡爲焚燒,石欄干內四邊,亦一樣焚燒,欄干外則不爲延二字缺欄干西北間,有燒餘松明,問于守僕,則此爲衝火之具云,明是爲人所火,不可不鉤得其人治罪,而無蹤跡可尋,極爲痛憤,陵上改莎八字缺日擧行,陵上失火處,例以草七字缺卽爲蓋覆,而該官未及進排,事極稽緩,請該官推考。禮曹繕工郞廳,留在蓋覆後入來之意,敢啓,陵上失火處,圖形以入。答曰,依啓。
都承旨鄭蘊上疏。答曰,省疏具悉卿懇。卿宜勿辭,安心往來。上疏見下
趙翼,以禮曹言啓曰,昌陵失火,參奉·守護軍,不謹守護,以致陵上失火,極爲痛駭,當該參奉及入番守護軍,請各別推考治罪。傳曰,拿推。
傳于趙翼曰,史官一員待命,騎馬三匹立之。
以備忘傳于趙翼曰,今下弓矢,富寧府使李象元,給送。
傳于趙翼曰,山所缺軍及凡干應行之事,何至今不爲磨鍊入之耶?問于都監以啓。
毛文龍頓首拜曰,緬惟君缺天朝偉望,箕服名王,仁政方新,允洽祥風煦二字缺傅渾同,化日瀜瀜,正想興富之如春,勿三字缺似玖領而愧作,感與謝俱,不佞六載借棲,缺非一日,千年奇遇,銘君時切於寸心,烽火三字缺宣大義,塵氛未盡,誓剪同仇,爲國忠肝,已缺聖主交人信義,當顧抱於心胸,且承百具之屢將,二字缺一芹之匪報,難堪鄭重,略引慇懃,名具正幅,左沖缺蠎肆端拱璧一執,水晶簾壹捲,大黑几一座。
趙翼啓曰,傳曰,山所役軍及凡干應行之事,何至今不爲磨鍊以入耶?問于都監以啓事,傳敎矣。問于都監郞廳,則郞廳來言,前日都監啓辭,石灰役軍,當爲料理分定,而堂上金藎國·具宏,皆以看山出去,金尙容辭職不仕,臣鄭光績,獨爲仕進,莫重大事,不敢容易處置,何以爲之?敢啓,則傳曰,待金尙容出仕議定事,傳敎矣。今者新除授提調李廷龜,時未出仕,臣光績獨在,故不得磨鍊入啓云矣。傳曰,知道。
以七字缺曰,凡事先定規例,然後應用之物,八字缺如不定制,何以爲據乎?令禮葬都監,發靷·葬時應入之物,急速參酌磨鍊,俾無不及顚倒之患。
答領議政李元翼疏曰,省卿疏辭,知卿有二字缺之志,予心惘然如自失矣。予實不肖,以致元老之去位,誰可怨尤,只自責躬而已。予雖蔽於至痛,二字缺之請,不能盡從,豈有知其非禮之事,一向牢定,終缺不移者哉?卿若捨予前過,幡然入來,隨事匡輔,則迷蔽之情,庶幾可變,艱危之時,庶幾可保,此予所以强顔悔心,更有所云云也。予雖否德,其於數年仰成之誠,不可謂不至,一朝遐棄永去,此無非誠意淺薄,未能交孚之致,哀疚之中,益增慙靦,無二字缺言,卿雖不以寡昧爲念,獨不念先王之眷遇乎?卿須從速入來,毋負輿望,毋孤予以下缺遣史官諭之。上疏見下
睦大欽啓曰,領相上疏末批答末端,遣史官諭之故,安寶之意,敢達,而三字缺答無安寶之例,何以爲之?傳曰,依前例爲之。
睦大欽啓曰,領相處遣史官諭之事,命下矣。二字缺之際,勢將日暮,昏夜不得致達,明日開門二字缺遣之意,敢啓。傳曰,日勢雖暮,今日內發送。
大司憲李顯英,大司諫李敏求,司諫李埈,掌令鄭世矩,持平閔應亨,獻納金槃,正言吳端·李坰來啓曰,杖期之失,臣等論之已盡,殿下之明禮達經,寧有不惕然覺悟,而持疑至二字缺卽允從,若以附列於爲人後者爲非可,則二字缺之制,獨可據而行之耶?苟非殿下之蔽於私情,異論之出於迎合,公心察理,安有異二字缺分截然,隆一分不得,殺一分不得,此臣等之所敢主見也。殿下承宗廟大統,缺生民立極,而禮缺躬行,毫有未盡,則垂之九字缺何敢以順旨容悅爲事,而陷八字缺自速惟墨之刑哉?請亟賜允兪,以副輿望。答曰,不允。
持平閔應亨,正言李坰來啓曰,兵曹判書李貴,敢以無倫之見,悖經三字缺撰上箚,熒惑天聽,臣等,將公共憤疾之論,合辭二字缺聖批不從,一則曰讜直,一則曰狂妄,臣等竊惑焉,二字缺群議旣出於据禮執經,萬世不易之公,而一二偏三字缺參錯於其間,此不過一人之私言私意之發,不難知也。讜直狂妄之人,果如是乎?殿下不知其狂妄則己,旣已知之,正論堂堂,非狂言所可熒惑者也,朝廷至嚴,非妄人所可踐踏也。李貴勳塞天地,缺之以爵,寵之以祿,固國家酬報之宜,至於朝家事,三字缺公論是非,斷不可容而置之也。苟以豐功崇品之人,而三字缺論,則首揆之兩朝元老,大臣之爲國具瞻,而獨四字缺輕肆慢罵,無所顧忌,而不爲糾治乎?若四字缺臣安有肆行自恣,至於若是,而請罪之擧,三字缺削職之請,亦云末減,亟賜一兪,以愜公議。壓於宗統,難於主喪,聖批一下,群情翕然,而喪不可一日無主,則應爲主祀之人,獨不可主其喪乎?攝者何謂也?二字缺時有故,代之之謂也。立支子主祀者,已在於從容講缺之時,則初喪立喪主,旣葬主祀事,自是次第應行之節目,何必曰攝?大義所在,天理當然,以殿下之明聖,宜無不知之理,至情旣不可制,群議亦不可缺姑爲此依違之敎,以塞輿望,此豈所期於殿下者哉?請亟命綾原君俌,罷繼歸宗,以主喪事,殿下之私親,其恩雖罔極,其情雖無窮,而爲三字缺壓,私不可獲伸,隆殺之義大,煞七字缺魁橫,而有所疑惑也,明矣。殿下旣入承大統,大院君之爲七字缺謂之曰非小宗,而輕變先王之禮,九字缺見副提學崔〈鳴〉吉進箚,其言九字缺祭不以諸侯,則不及而非禮也。就無九字缺是若文王爲西伯,而祭古公以諸侯,武王爲天子,而祭文王以天子之類是也。今日之禮,與此不同,必欲三字缺之者,有何意見也。其曰,功同光武,而屬非遠族,二字缺漢宣,而親則長孫,殿下旣以支孫,入承大統,則前所謂壓於大宗者,其爲二字缺猶自若也。何可以屬之親疎而有異同也?其曰,聖庶缺嫡云者,如文王不立伯邑考,而立武王是也。未知今日之事,缺與此相同耶?事不同而强同之,於禮經隆殺之分,則缺之不合,都以一筆句斷之,創起新見,拈出前項三條,欲眩是非於群目,至稱殿下爲長孫,欲與嫡孫缺體者,都無區別,聖學淸明,衡鑑至公,何四字缺說,而敢以熒惑也哉?致隆所生,私恩也。三字缺崇,大義也。義之所在,恩有所屈,非薄於二字缺天地之經,有不可奪也。聖人之制,燦然明白,必二字缺然之說,而欲別求親孫之爲祖後者,降其本缺爲今日斷案,而求其說而不得,則强取祭以諸侯之禮,爲合於今日之事,人情其可拂乎?天理其可二字缺百世之公議,其不足恤耶?臣等此語,非臣等之意見也。實一國之公論,若非聖人制禮之義,一國所共定,臣等何可自誤以不忠,而誤殿下以非孝也?崔鳴吉,身爲經幄之長,不思陳善而蔽邪,倡此異論,混一時是非三字缺正論,不容竝立,請命遞差。答曰,予不識禮學,彼此意見,未知孰是三字缺崔鳴吉箚子,則其言亦似不悖於理矣,四字缺苟同,言路蔽塞,亦不可不慮,六字缺旣停之後,今復論執,斯亦過矣,已六字缺李貴事,已諭。
右議政申欽,觀象監提調金瑬,繕工監提調申景禛,禮曹參議李,昌陵失火處,奉審後入來。
睦大欽以下缺出去,請出開門標信。傳曰,知道。弘文館校理臣李昭漢,副校理臣金南重,臣金光炫,修撰臣李□,副修撰臣洪命耉·臣朴潢等,伏以,大司憲李顯英,大司諫李敏求,司諫李埈,掌令鄭世矩,持平閔應亨等,以頃日答大臣之批,有曰,厭於宗三字缺主喪則令俌攝行,攝者,因一時有故,偶爾代行之謂也。臣等固知聖意,有未釋然,而宗統之重,主喪之難,殿下旣已布告於外庭,則大義已定矣,隨見答玉堂之批,亦曰允從,臣等欽仰日月之更,字缺以爲攝行,非快允之辭,所當終始力爭,而遽爾停止,殊失論事之體,同席之中,亦有語及者,臣等以爲綾原君俌,罷繼歸宗,改服主喪等節,自有有司稟行,未卽引咎,卽於禮官之請,有依前傳敎之批,聖明之有所靳固,初不快從,果如議者所料三字缺爭,後聞物議,趁未引嫌,決難仍冒,獻納金槃,以前日伏四字缺之敎,不是快兪之辭,而初不力爭,後有物議,七字缺僚無異,而適有賤疾,不得偕避,所失尤著,八字缺之,日三籲呼者,何莫非納吾君於無八字缺之批,私語於人曰,所謂攝者,使人代行,八字缺責,姑爲是推托之地也。臣旣知其未妥,而八字缺今見兩司多官引避之辭,臣之所失,與此無異,七字缺啓以令俌,攝行爲敎,又於其日,玉堂箚允,八字缺攝行之敎,實非快從,而只將已爲允從之批,六字缺卽停論,殊非上下情意交孚之義,至於合司大論,亦未三字缺之,愚意,不若連章,必回聖聽之爲愈,故臣於相會禮二字缺意,略及於同僚,則同僚答以姑待禮官稟定後論辨云,此亦不害於論事之體,故臣不復爭矣,今見多官避嫌,臣之不爲二字缺之失,著矣,竝引避而退,臣等伏覩頃日答百官之批曰,二字缺允從,在廷諸臣,莫不欽仰殿下不遠復之盛德,皆以爲喪二字缺節旣已蒙允,兩司之停論,蓋以此也。及見禮官稟定之啓,綾原君歸宗主喪等節目,不卽允從之後,始知殿下,心不能强拂群情,有此遷就之敎,而似非快許之意,則三字缺論,實無所失,病未偕避,勢所然也。旣有所見,姑待稟定,別三字缺請大司憲李顯英,大司諫李敏求,司諫李埈,掌令鄭世矩,持平閔應亨,獻納金槃,正言吳端·李坰,竝命出仕。
嘉善大夫行承政院都承旨兼經筵參贊官春秋館編修官藝文館直提學尙瑞院正臣鄭蘊,誠惶誠恐頓首謹百拜上言于主上殿下,伏以臣,忝帶藥房副提調之名,隨參議藥,殆將五十日,而議藥乖方,終致君父終天之痛,罪合萬死,恭俟斧鉞之加,而聖度天大,反推老老之仁,卄箇黃柑,送遺老母之敎,丁寧懇惻,有非負罪之臣,所堪承當,詭捧感二字缺淚自零,臣違離母側,今已四箇月矣,歲換時移,尙未歸覲三字缺母,有不足說,而竊恐母之念子不忘,轉成疾病也。臣母年齡二字缺西山而已。朝難慮夕,今不保明,每一念及,方寸自亂,而此時呈三字缺故,憂懼度日,日亦多矣。頃者伏承頻往之敎,四字缺不以犯分爲罪,而第念産室已排,當有問安之擧,且禮葬當前,必有鞅掌之務,若帶職而往,八字缺安,該房職事,難以代行,此臣之所以七字缺伏願天地父母,曲察情私,亟六字缺心歸養,不勝幸甚,臣無任懇。以下缺
忠勤貞亮效節協策扈聖功臣大匡輔國崇祿大夫議政府領議政兼領經筵弘文館藝文館春秋館觀象監事世子師完平府院君臣李元翼,誠惶誠恐頓首謹百拜上言于主上殿下,伏以承旨,將命遠臨荒村,傳諭書及三字缺旨懇到,不啻若慈父母之敎詔子弟,臣誠惶恐感激三字缺等,臣之情事,有斷不得以趨命者,而聖明,不二字缺視之爲偃蹇慢傲,則臣之寸心,無以自白於天日之下,唯二字缺戾之至耳。人年七十,自不得不衰,七十致仕,國家之令典,今臣又過十年,癃病衰敗如此,腰痛脚蹇如此,自古安有如此,而缺在朝之相臣者哉?臣將乞退之意,陳達於前後疏箚及榻前,聖明亦有以亮之矣。聖明遇臣,極其隆厚,臣仰戴聖明,不敢遽爾決去,而歸死丘壟之一念,未嘗忘于懷,臣又性躁心狹,凡遇羞恥事,苦不能耐,常三字缺先自羞愧于心,每當造朝,路上逢人見人,有指三字缺其譏臣,而赧赧于面,擔曳入闕,闕中逢人見人,有缺輒疑其論臣,而忸怩于心,聞同僚會朝堂,則恥不得缺聞百官詣朝班,則恥不得進,而憂憫羞愧,欲退之二字缺耿耿然,豈至於急急,求去於今日,固欲得便?徐爲之陳乞,不幸心與事違,事與時謬,國有大事,講禮方亟,臣以首相,理宜與聞,愚臣執迷,不回聖心,斷定不撓,愚臣旣不得導殿下,必行臣志,殿下又不宜使愚臣,必二字缺見,臣不可自爲停當,又不得承順聖意,一邊施二字缺臣之所得干與,旣往且不須論,前頭亦當有許多二字缺須遞改臣職,然後國家方可議大事,而三字缺今乃不許遞改,而仍令參議大禮,是四字缺失國體,臣亦處身無所,不可一日在職,五字缺不爲去朝之計,八十之年,餘日無多,八字缺穴,亦得以遂松楸之素願矣。古人九字缺七十而復來,豈云中理,臣今八十十字缺重入脩門,豈有其理,今當永辭於十字缺魏闕,不堪悲咽,倘蒙聖明終始十字缺懇而寬假之,則臣得以安心送殘十字缺毋曲全之恩,宜如何仰報也。若以此爲臣之七字缺何斧鉞之至,亦所不辭,且臣衰病之中,傷於四字缺之間,便至澌盡,心火大熾,頭不能擧,臥不能起,寸四字缺欲赴召,亦無奈何,臣無任戰灼兢惶之至,謹昧死以聞。已上燼餘日記
上在慶德宮。停常參·經筵。
傳于趙翼三字缺啓運宮朔膳,甲子年依各殿例,限三年蠲四字缺後,依當初磨鍊,令各道逐朔進排事,言。以下缺
注書任絖啓曰,臣於昨日酉時,承命馳往領議政臣李元翼所在衿川,六字缺則伏地對曰,聖敎丁寧七字缺無所,直欲鑽地而入,而不可得,七字缺切迫之情,已盡陳達七字缺仰煩,伏地席藁,唯俟鈇鉞之七字缺及十餘里,夜將半矣,不得七字缺啓。傳曰,知道。
傳于趙翼七字缺啓。
答左右〈相〉箚曰,觀卿等疏箚,慙四字缺須體予意,勿爲如是辭之。
趙翼,以五字缺言啓曰,傳曰,外棺措備乎?問啓事五字缺敎矣,長生殿所儲材木十四,業已爲擇三字缺備,招集工匠,將爲始役,而但同殿,移設於宗廟,權設之處,器具蕩然,必須造作假家,又作二字缺然後可以始役,故時於檢督各該司,使之造作二字缺敢啓。傳曰,知道。速爲措備。
趙翼,以禮缺都監言啓曰,備忘記,凡事先定規例,然後應用之物,自可隨二字缺鍊,若不定制,何以爲據乎?令禮葬都監三字缺葬時應入之物,急速參酌磨鍊,俾無三字缺倒之患事,傳敎矣,朝家喪禮,宗伯主之,凡干儀制及二字缺節目,預爲講定,明白指揮,然後該官二字缺施行,例也,而今此喪制,旣無定制,則都監之二字缺輕易磨鍊者,勢所然也。初喪哀疚之中,自上下敎,以一依謄錄施行,而缺考庚子年謄錄,則亦非祖宗朝久遠謄錄也。壬辰經亂之後,文書蕩缺無憑可考,故其時禮官,議于大臣,一應二字缺諸具,參以物力,不得盡從禮文,而有所二字缺者多矣。況今中外物力,一樣蕩竭,三字缺處,有甚於其時,必須當事之臣,三字缺酌時宜,議諸大臣,講究五字缺際,不至違誤,而送終大事,亦五字缺不得輕易磨鍊者此也。姑六字缺出仕後議處,爲當,敢啓。以下缺
平安道重試武科,初試試取缺傳于金蓍國曰,前規只取一百六字缺之數乎?若平安一道,則似不七字缺以備邊司言啓曰,有司堂上三員內,戶四字缺藎國爲都監堂上,副提學崔鳴吉方三字缺知事沈悅病勢甚重,俱不得兼察有司三字缺沈悅有司堂上改差,其代以知敦寧府事二字缺胄差下,何如?傳曰,依啓。
金蓍國,以備邊二字缺啓曰,接伴使鄭斗源,所送毛都督書帖內,自正二字缺四月隨兵屯種某處地方,卽發某處地方倉三字缺以免各丁背負騷擾之患云云,其意欲得二字缺糧餉,使農軍,無遠輸之苦,至言欲以疋馬,二字缺上京面懇,今若全不聽從,遽加防塞,則必大二字缺但近處之糧,必未得贍給各軍,令管餉使三字缺鐵等地,斟酌各邑所儲多少,量宜移給,四字缺極陳糧乏實狀,俾無難處之事,管三字缺伴使處,竝爲行移,仍以此意,令承文院,委曲二字缺回帖,何如?傳曰,依啓。
持平閔應亨,正言三字缺啓曰,兵曹判書李貴,敢以悖經之說,熒惑天聽,臣等將公共憤疾之論,合辭請罪,而聖批牢拒,臣等竊惑焉。盈庭群議,旣出於二字缺執經萬世不易之公,而一二偏見,參錯於二字缺則此不過一人之私言,而不容竝立者也。正論二字缺狂言所可熒惑,苟以豐功崇品之人,而不敢三字缺首揆之兩朝元老,大臣之爲國具贍,獨四字缺慢罵,而朝家事體,任其壞亂,六字缺奪之請,亦云末減,請亟缺綾原俌,罷繼歸宗主喪缺殿下雖以己爲勉副爲敎,而七字缺攝行爲答,臣等實不知聖意之所在也。夫攝者,因一時七字缺也。宗統所厭,旣不可以自八字缺於平日則初喪立喪主,旣葬六字缺應行之節目,大義所在,天理當然,何四字缺明之敎,姑塞群望,而莫重喪禮,三字缺缺不完,取譏於天下後世也哉,臣等此論三字缺停而復發,綾原君俌,若不罪繼歸宗,三字缺此喪,則是殿下實欲自主,而姑使人攝之,三字缺允從之意,未知何在。請依該曹稟啓,明降一兪,今此議禮,公論已定,非一二謬見,所可參三字缺而副提學崔鳴吉,身爲經幄之長,不思四字缺而閉邪,敢倡異議,上瀆天聽,臣等請遞之擧,不容但已,而聖批四字缺人立經,昭若日星,附列之典,天理當然,上自三字缺朝,下至韋布,萬口一辭,是非所在,斷可知四字缺之私言,固難容於大同之論也較然矣。請崔鳴吉亟命遞差。答曰,不允。
玉堂箚子。答曰,勿煩。箚子見下
李民宬,以吏曹言啓曰,臺諫有闕,而今日停朝市,明日齋戒二字缺日國忌,政事,何以爲之?傳曰,過國忌後爲之。
夜一更二更,東方·艮方,有氣如火光。
答玉堂箚曰,依啓。
議政府左議政尹昉,右議政申欽,伏以臣等,三字缺明哀疚之中,唯思罄竭筋力,隨事盡職,安有休三字缺蒲柳早衰,勞悴已極,而不敢不夙夜者,蓋以此也。三字缺庭之議,忽被橫詆,況臣等蹤跡,玷在大臣,有義不可二字缺有勢不可不退者,禮有定制,擧國皆爭,同事之人三字缺去,則强顔隨行,義不可也。治法征謀,或可左右,大禮三字缺見不同,則拖泥帶水,勢不可也,以不同之意見,强之三字缺未學之禮,聖明亦必知其難諧也。至於相較三字缺無識,固不爲也。臣等之控辭,豈得已,而不已哉?伏願殿下,亟許遞免臣等職名,以便公私。取進止。
弘文館校理臣李昭漢,副校理臣金南重,臣金九字缺以,人臣之事上,君上之待下,必務十字缺爭,雖逆于心,事若當理,誠宜虛心十字缺以爲塞責之地也。今日三司·百僚之所論執,果不六字缺無翕受之美,而有遷善之敎也。嗚呼,旣往之五字缺將來之事,庶幾不諫。臣等,伏覩昨日答領議政四字缺十行溫辭,誠意藹然,臣等讀之未立,感泣而言曰,缺殿下之聖明,而終始吝改之理,不遠之復,於斯繼見,兩缺批,有已有勉副之語,無乃殿下,已釋然改圖,在廷三字缺未及知者耶?目今元老去朝,景象不佳,三司伏缺議日激,不但臣等,不得請則不退,想殿下,亦必二字缺强拂不宜,每示持難之意,使喪主未定,大經二字缺伏願殿下,亟從公共之論,明賜快兪之命,召俌爲喪主,不勝幸甚。取進止。
弘文館校理臣李昭漢,副校理臣金光炫,修撰臣四字缺臣洪命耉,臣朴潢等,伏以持平李景憲,以臣於今月四字缺母,痰症危劇,陳疏受由,下去義城,纔到母側,奄承啓運宮哀訃,驚惶罔極,晝夜馳來,而道路遼遠,時日遲二字缺及初喪奉慰之禮,又未與擧朝陳請之列,人臣分義,二字缺偃然仍冒,大司憲李顯英,大司諫李敏求,司諫李埈,掌令鄭世矩,持平閔應亨,獻納金槃,正言李坰,以副提學崔鳴吉三字缺陳之事,與公議不容竝立,故請以遞差,而所爭者四字缺故合啓而論之矣。今聞物議譁然,不宜請遞三字缺玉堂簡通,有曰,合啓而請遞,亦有前例乎,其意五字缺則不當止於請遞也。臣等,不能劑量輕重,論五字缺矣,理難仍冒言地,正言吳端,以孝八字缺人旣孝,則其人無間然矣,缺啓運別宮之誠,至矣盡矣,遽抱□別八字缺聖上無窮之孝,其欲自盡之道,當九字缺不審,而蔽於欲隆之情,執此非制,九字缺叩閽籲辨,則聖上旣知壓八字缺而猶未快兪,首揆之去位,十字缺主喪,又敎以迷蔽悔心等語,九字缺於悔悟之端,殿下其庶幾乎?但首揆四字缺未見採聽,況左右相,亦以此一款事陳箚請三字缺臣,一時辭避,臣不料淸明之世,有此氣像也。四字缺之臣,隨事糾繩,則豈有成喪禮,而失於非制,待大三字缺於不誠乎?臣以新進不學,亦添諫諍之列,今日五字缺可歸於聖上,而臣敢辭其責乎?況崔鳴吉三字缺事,兩司相議而請遞矣。疲軟之失,與同僚無異,何三字缺竝引嫌而退,受由歸勤,道路遼遠,奉慰廷請,俱未三字缺固使然,有何所失,言官論事,自有其體,合啓缺輕論也。若宜請遞,則不須合啓,若宜合啓,則不須請遞,合啓請遞,輕重懸殊,物議之來,在四字缺持平李景憲出仕,大司憲李顯英,大司諫李敏求,司諫李埈,掌令鄭世矩,持平閔應亨,獻納金槃,正言吳端,竝遞差。取進止。已上燼餘日記
上在慶德宮。停常參·經筵。
□祖大王國忌齋戒日也。
傳于李民宬曰,六字缺註磨鍊以入。
持平李景憲啓曰,七字缺初九日,聞老母素患,痰症危劇,九字缺疏受由,下去于義城縣,纔十字缺啓運宮哀訃,驚惶罔極,十一字缺遠,時日遲延旣不及初喪十字缺陳請之班,人臣之分義安十一字缺未免瀆擾,臣之罪戾至此,三字缺命罷斥臣職。答曰,勿辭。
以上缺渻,禮葬都監提調臣三字缺啓曰,臣等二十四日辭朝,二十十字缺審後,二十六日水原客舍後山看審,六字缺地,臨瀛大君墓山看審,二十八日八字缺之芳墓山,及果川霜草里鄭易九字缺日暮入來,明日又向東道看審,瓦里及五字缺回來後,又向西道高陽等處爲計,六字缺處圖形,及術官等所論,竝爲先入啓。傳曰,知道。觀象監提調及都監提調各一員,六字缺看審。
大司憲李顯英,大司諫李敏求,二字缺李埈,掌令鄭世矩,持平閔應亨,獻納金槃,正言李坰啓曰,副提學崔鳴吉箚陳之辭,與公三字缺竝立,故請以遞差,而所爭者,議論之重,二字缺啓而論之矣。今聞物議譁然,主張異論,三字缺宜請遞而止,至於玉堂簡通,有曰合啓,三字缺亦有前例乎?其意必爲合啓,則不當二字缺也。臣等之不能劑量輕重,論事罷軟,三字缺矣,理難仍冒,請命罷今臣等之職。答曰,勿辭。
趙翼,以二字缺都監言啓曰,都監應行節目,姑待禮判李廷龜二字缺議處事,入啓蒙允矣。臣等今三字缺商議,應造物件,必須講定四字缺應入雜物,或分定外方,七字缺無津涯,無處考據,時八字缺此,極爲悶慮,李廷龜雖未七字缺考經禮及儀軌,裁定規七字缺依憑奉行之地,宜當。傳曰。缺
以上缺啓曰,以平安道重七字缺記,傳曰,前規只取□字缺之數乎,問啓事,傳敎矣。重試武科初試規例,在前三字缺五十人,故通共一百人矣。今此平安道,遣三字缺爲一時不得已之擧,而所當元額一百,分三字缺前日啓辭,措語未瑩,致勤上敎,惶恐更稟。傳曰,知道。
李民宬,以三字缺啓曰,平安道重試與別試初試試取事,京試官下去,重試武科初試,則前規只取一百人,西邊出身元額內,幾人試取乎,額外試取乎?且別二字缺戊申年規例,則平安道取四十人,上年世子冊封別試,則取五十四人,今此別試初試三字缺文科初試六百之數廣取事,已爲一字缺下,外方試取,不可無定額,亦幾人試取乎?自二字缺定額數,敢稟睿裁。傳曰,知道。重試初試取四十人,別試初試取一百人。
一字缺葬都監,鐵物等磨鍊公事,傳于趙翼曰,石物磨鍊講定後,鐵物二字缺隨其功役輕重,磨鍊以入。
正言吳端啓曰,孝者百行之源,雖在下賤之人,旣孝則其三字缺殿下卽位以來,專饗宗廟敬三字缺殿,及啓運別宮之誠,至矣盡矣。擧國二字缺理之化,而不幸遽抱別宮終天之痛,聖上罔極無窮之孝,其欲自盡之道,聖學高明,衡鑑至公,其於七字缺特蔽於欲隆之情,執七字缺官三司,下至韋布,叩閽五字缺聖上旣知厭於宗統,難於主喪,六字缺等語,天語丁寧,藹然四字缺殿下其庶幾乎?但首揆之陳六字缺得已,有此辭退之擧,而殿下旣知迷蔽,則何必待其六字缺與其答以可變,而使其還,曷四字缺而,使其自還耶?臣乃今知殿下之一字缺誠也。況左右相臣,亦以此一款事,陳箚請三字缺一時辭避,臣不料聖明之世,有此二字缺使言責之臣,隨事糾繩,感悟聖聽,初無過擧之事,則豈有成喪禮而三字缺大臣,而歸於不誠乎?臣以新進不學,亦忝二字缺之列,一日在職,當盡一日之責,今日之過,豈三字缺上,而臣敢辭其責乎?況崔鳴吉箚陳三字缺司多官,相議而合啓請遞矣。今被三字缺斥論事,罷軟之失,與同僚無異,以此以四字缺臣且有賤疾,未得與同僚偕避,所五字缺斥。答曰,勿辭。
金蓍國啓曰,大司憲李顯英,大司諫李敏求,司諫李埈,掌令鄭世矩,持平閔應亨,獻納金槃,正言李坰,再啓煩三字缺物論,持平李景憲,再啓煩瀆,退待□□。傳曰,知道。
李民宬啓曰,正言吳端,再啓二字缺退待物論。傳曰,知道。
辰時,黃雲如疋布,起自東二字缺逶迤而過,傍于南山顚,指坤方,長三字缺東南天際,移時而滅。未時,日暈,已上燼餘日記郞廳李基德校正。郞廳金朝潤書。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
有政。以李埈爲副應敎,李景奭爲校理,李如璜爲修撰,李省身爲獻納。
謝恩,校理李景奭。
上在慶德宮。停常參·經筵。
上在慶德宮。停常參·經筵。
謝恩,修撰李如璜。
上在慶德宮。停常參·經筵。
謝恩,副應敎李埈。
上在慶德宮。停常參·經筵。
有政。
上在慶德宮。停常參·經筵。
有政。以李景奭爲獻納,金槃爲修撰。
上在慶德宮。停常參·經筵。
上在慶德宮。停常參·經筵。
有政。以朴潢爲正言,金槃爲校理,閔應恢爲修撰。
上在慶德宮。停常參·經筵。
上在慶德宮。停常參·經筵。
謝恩,校理金槃,修撰閔應恢。
答領議政李元翼,左議政尹昉,右議政吳允謙,聯名箚曰,省箚具悉卿等之懇,箚辭當體念焉。已上故領相李元翼日記
上在慶德宮。停常參·經筵。
上在慶德宮。停常參·經筵。
有政。以金槃爲吏曹佐郞,李潤雨爲修撰。
上在慶德宮。停常參·經筵。
上在慶德宮。停常參·經筵。
謝恩,校理李潤雨。
上在慶德宮。停常參·經筵。
有政。以沈之源爲修撰。
上在慶德宮。停常參·經筵。
上在慶德宮。停常參·經筵。
有政。
副提學崔鳴吉三度呈辭。入啓。遞差。
上在慶德宮。停常參·經筵。
上在慶德宮。停常參·經筵。
謝恩,修撰沈之源。
上在慶德宮。停常參·經筵。
上在慶德宮。停常參·經筵。
有政。以鄭經世,除授副提學。
答領議政李元翼乞解相職箚曰,省箚具悉。卿宜勿辭,安心調理,已上故領相李元翼日記
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
謝恩,副提學鄭經世。
有政。以李如璜爲校理。
上在慶德宮。停常參·經筵。
上在慶德宮。停常參·經筵。
謝恩,校理李如璜。郞廳李基德校正。郞廳金朝潤書。
上在慶德宮。停常參·經筵。
下直,梁山郡守洪世忠。
答禮曹判書李廷龜疏曰,省疏具悉。卿其安心勿辭。原疏見下
吏批啓曰,判書臣金瑬式暇,參議臣李敏求病,小臣獨政未安,何以爲之?敢啓。傳曰,今日政事太晩,明日爲之。
趙翼啓曰,注書被薦之員,與吏曹堂上相避,而記事重任,久曠未安,依前規,勿拘相避,差出,何如?傳曰,允。
趙翼啓曰,都督所送差官,誠宜優待以送,今日是節日,備給酒饌事,旣啓蒙允矣。又當有贈給之物,要以得三字缺當且中朝人節目,例有相贈之事,令該曹,參酌磨鍊以給,何如?傳曰,允。
持平金堉來啓曰,獻納朴潢,未四品,當爲署經,而大司憲朴東善,服制未盡,掌令辛啓榮遞差,掌令李景憲被論,持平李景義,武科一所監試官進參,雖不備員,臣與執義尹知敬,不得已爲署經齊坐意,敢啓。答曰,知道。
李弘胄啓曰,今日臣於院中,有相議之事,停當後,進參政廳,以致差晩,不勝惶恐待罪。傳曰,勿待罪。
趙翼,以工曹言啓曰,曹郞廳六員內,正郞吳行敏,以分工曹郞廳,常仕迎接都監,佐郞鄭晉,以長生殿別造廳郞廳,除本司仕上直,佐郞朴筳,以禮葬都監啓辭,京江船隻搜覓,正郞黃尙謙拿囚,正郞柳時偉,佐郞林懿敏,俱以病不仕,當此唐人往來,多設都監之日,他無察任之員,請柳時偉·林懿敏,爲先遞差,以在京無故人,今日政差出。傳曰,依啓。
趙翼,以接待所啓曰,卽刻差官,言于譯官曰,老爺送俺時,謂俺曰,你我之孫也。以弔禮往之,國王必親見云,而今者俺,旣不得親行弔禮,國王又不許見,不得遵奉老爺之言,殊失委差遠送之意,心甚未安。俺還歸時,當親詣闕下,燒香而退云云。譯官等再三開諭,極陳其旣進祭文禮單,今不可追往燒香之意,則差官答以此言則然矣。俺無以歸報老爺,貴國回送禮單,俺若親領以往,則可以有辭於老爺,亦可以慰老爺之心,而俺之心亦安矣云云。此意,敢啓。傳曰,知道。遣官,回諭之意,措辭開諭。
沈詻,以成均館官員,以知館事意啓曰,文廟碑復立事,係是學宮重大之擧,自上年,都廳郞廳啓下專管其役,郞廳已爲發送忠州,都廳則在此,檢督諸事,方圖完了,而都廳直講閔有慶,數日前新差迎接都監郞廳,詔使往還間,決無整頓立碑之望,都監郞廳則自可以他員代差,而碑石則非本館見在之人,不能句當,請閔有慶都監郞廳改差,何如?傳曰,依啓。
沈詻,以忠勳府言啓曰,本府衙門家舍及奴婢田畓,皆是祖宗朝屬公逆家己物,賜給于本府者也。适賊田畓在瑞山地,六字缺堂折給本府,而厥後振武功臣折受矣。今者抱川地逆賊朴缺晟·楊時進田畓,比諸瑞山,則不啻三分之一,竝其家舍奴婢,題給本府,以充瑞山田畓之數爲當,此意捧承傳于戶曹,何如?傳曰,令該曹酌處。
趙翼,以內醫院官員,以都提調·提調意啓曰,內酒房,權設於仁慶宮,其釀酒處無箭窓,每於寒暑之際,不得通塞,隨節溫涼,以此酒味,或致酸薄,本局北邊月廊相連處八間,令繕工監,造成箭窓,急速修理,何如?傳曰,此時修理,似乎不易,後日爲之,可也。
趙翼,以內醫院官員,以都提調·提調意啓曰,內酒房香醞,近無別啓下令,則頗有遺在矣。至於紅燒酒則一朔所出,乃二百七十甁,各殿日次別入,及啓運宮日次別入祭酒計除,則所餘甚少,如有別啓下之用,不可不預爲措備,而且詔使出來時,亦不無取用香醞之理,米平二拾石,所入雜物,依前例,令該曹,急速上下,預爲造釀煮取,何如?傳曰,依啓。
崔晛,以兵曹言啓曰,當日卯時量,寺婢億淸稱名人,供上婢子樣,以自興元門入來,差備門外擊錚,極爲駭愕,令攸司,囚禁治罪,同門守門將金俊元,常時不能禁斷,以致闌入,亦爲非矣,請竝推考。傳曰,依啓。
崔晛,以兵曹言啓曰,天使時各樣執事,以各道忠順衛·忠贊衛等調用,自是流來古例,各處應入,當用七百名,舊時大同行文于各道,竝爲召聚,故內外奸吏,因緣操縱,臨時現身者,未滿數百,餘皆漏落,各道騷然,實用不足,誠可痛恨,取考下五道號牌成冊,則以順·贊入籍者,摠計一千四百餘名,雖折其半,可以用之,而此輩自便成習,專不上來,各官視爲尋常,慢不督送,每致顚倒窘迫,不成形樣,極爲可慮。今番詔使則渡海之期迫近,未及之患,尤爲切悶,全羅·慶尙·江原道則每人收木一疋,忠淸·京畿則每二人,竝一名調來,不足之數,則以其木,雇立京中之人,似爲公私兩便,以此意,下諭于五道監·兵使,預定差使員,一齊整頓,待正奇來到後,罔晝夜上送,價布則差備修理軍價布上來時,一竝上送之意,發遣宣傳官,持標信知委,何如?傳曰,依啓。
崔晛,以兵曹六字缺初一日砲手李應邦稱名人,自興化門入來,差備門外擊錚,極爲駭愕,令攸司,囚禁治罪,同門守門將元大健,常時不能禁斷,以致闌入,亦爲非矣,請竝推考。傳曰,依啓。
李弘胄啓曰,壬辰亂後,權設儺禮廳於司譯院,而因本院之啓,移于惠民署,仍循到今,本署以最殘之司,庭除狹隘,軒架出入之際,截去簷椽,毁撤垣墻,不成各司體樣,事過之後,僅僅修緝,而今年又爲仍設,有若元定該管之所,似未妥當,或移設於可當空處,或輪定於未經各司,實合事宜,且昌德宮,有禁府當直,而今方空閑,似不當捨其元係禁府處所,而久占他司,請令禁府,擇便移設,俾免殘司偏苦之患。臣待罪本署提調,目見凋弊之狀,惶恐敢啓。傳曰,依啓。
崔晛啓曰,禮葬都監,各道烟軍價布,專爲工匠償役,當初以一名五匹磨鍊,而自上慮其太重,使減其數,以四疋磨鍊分定矣。今者,伏聞各邑之督送者,太半輸到城中,都監以升麤尺短退之,至於江原監司,以此推考,以三十五六尺改備之意,知委各道矣。第慮知委之際,未到之官,皆已齊到,下去改備,必未及期,而勢必貸出月利以納,則貧民又受倍徵之苦,當此民窮財盡之時,何忍目見其弊,而莫爲之變通乎?雇立之人,雖以尺短之故,不肯受去,一朔四疋之外,加給一疋,則立役者不怨矣。各官尺短之木四疋,加捧一疋,則亦無見退倍徵之患,而民之受賜多矣。宜令都監,更加變通,各官價布之准尺者,隨到卽捧,其中升麤尺短者,四疋加捧一疋,不爲點退,而償役之時,依此以給,似爲宜當,臣忝在該房,惶恐敢啓。傳曰,依啓。
崔晛,以兵曹言啓曰,當此價布竭乏之時,詔使之行,出於意外,許多軍匹,下人價布,繼給無路,極爲渴悶,不得已不緊各處,依上年例,限天使回還之間,裁減別單,書啓,各衙門續續啓請公事,一切勿施,何如?傳曰,依啓。
趙翼,以接待所言啓曰,卽刻差官,以宴享時所受禮單若干物件及渠持來絲紬十四疋,皮物九令,使之發賣,其所定價銀一百四十餘兩,卽使戶曹郞廳及平市署官員,招市民,從市直議定其價之意,敢啓。傳曰,知道。
趙翼,以接待所言啓曰,傳曰,遣官回謝之意開諭事,傳敎矣。卽今譯官再三開諭,則以空手還歸爲無顔,必欲與回謝禮單持去之官,一時下去,不聽開諭之言,時方促其回帖,此意敢啓。傳曰,知道。
傳于趙翼曰,都督前回謝禮單齎去官,依其所言,差官偕往不妨。
趙翼,以內醫院官員,以都提調·提調意啓曰,本院年例春等劑造芙蓉香,及前頭詔使時所用芙蓉香·江梅香·衣香等,當優數劑造,而赴京行次所貿香材之來,遲速未可預料,庫中遺在略少,將不得趁時劑造,極爲可慮,今聞戶曹有發賣香材多儲云,依數取用,及期劑造之意,捧承傳施行,何如?傳曰,依啓。
趙翼,以尙衣院官員,以提調意啓曰,院小木匠南宮生·李天義·梁男,冶匠金斗男·金奉男·鄭無金·金德福,豆錫匠李得龍等,禮葬都監,沒數捉去矣。今者詔使先聲,旣已來至,凡百應用之物,造作之役,極爲浩大,而若無此匠,則許多及期之役,束手無策,極爲渴悶,院小木匠南宮生等三名,冶匠金斗男等四名,豆錫匠李得龍,竝還本院,以完其役。今後院匠人諸都監,切勿侵責事,竝捧承傳施行,且院案付小木匠忠州接金慶雲,恩津接都鶴福,興陽接金應守等,罔晝夜給馬上送事,全羅·忠淸兩道監司處,急速下書,何如?傳曰,依啓。匠人等還送本院事,不允。
持平金堉來啓曰,諸宮家所屬海澤濫觴之弊,論之已悉,而聖批一向牢拒,洋波斥鹵,未有涯限,此豈人主私與之物,而私家圖占之地哉?自擇便好,惟意所欲,濱海之民,失業流移,利入私門,怨歸公家,當今疵瘼,莫此爲甚,請一依該曹査啓施行。諸宮家免稅復戶之事,取考該曹規例,無有所據,法典免稅條,只有內需司田,而諸宮家則無之,巧僞橫生,末流難防,買得之田,托稱屬司,圖爲免稅,罔有紀極,雖原是內需之田,而旣已賜給,爲宮家之物,則法當收稅,況以自己之田,而屬於內司者哉?法典內賜田稅,竝草價納京倉,以此觀之,其不得免稅,明矣。若使生民富實,國家安寧,則諸五字缺者非財也。聖批牢拒,久不允從,實未知聖意之所在也。縮該司應入之稅,爲私家無益之資,國用乏民心怨,非細故也。請令該曹一一査覈,以防屬司免稅之弊,申明法制,施行在缺國綱不隳,人皆畏法,陵下一枝之木,且不敢下手,況有失火之變哉?近來此變之作,宣陵爲尤甚,數月再三發,人心之惡,乃至此乎?凡干小小事,典守者亦不得辭其責,況此陵寢之變,是何等事,而置之不問乎?請當該參奉·守護軍,竝依法重究。答曰,不允。諸宮家免稅之事,流來旣久,決難卒革矣。
趙翼,以接待所言啓曰,差官明日將發行云,今日上馬宴設行之意,敢啓。傳曰,知道。
崔晛,以兵曹言啓曰,當日午時量,內奴德男稱名人,自興元門入來,譯官金瑞稱名人,自興化門入來,差備門外擊錚,極爲駭愕,令攸司,囚禁治罪。大槪,近日國綱懈弛,微細之事,紛紜擊錚,殊極痛惡,故本曹,十分申飭各門,而同門守門將金俊元·南恕等,不能禁斷,以致連續闌入,極爲非矣,請推考。傳曰,依啓。
正言閔應亨來啓曰,臣等,將諸宮家所占及各衙門所屬魚鹽革罷之意,論列逾月,而天聽邈然,臣等實未曉聖意之所在也。夫事之害於民,則雖小必去,便於民則雖小必行,環海一帶,未有涯限,而居民失業,日就蕭然,利入私門,怨歸公家,當今弊瘼,孰有大於此者乎?殿下雖有愛民之心,而於此一事,若是其牢拒,此古人所謂,有仁心仁聞,而民不被實德者也。請加三思,亟賜一兪。兩界人物刷還之法,昭載金石之典,近來國綱解弛,人不畏法,抵冒者漸多,今縱不能令行而禁止,豈可壞其大防,以啓無窮之弊乎?該曹,以支待詔使之故,建請限年免刷,此路旣開,則西北邊地,將成無人之域,所得無幾,而所失極大,殊非謀國經遠之道,請免刷公事,勿爲擧行。答曰,免刷之事,實未妥當,因事勢急迫,有此不得已之擧,姑依該曹公事,施行不妨。魚鹽等事,已諭不允。
崔晛,以訓鍊都監言啓曰,因義州府尹書狀,備邊五字缺內,邊鎭土兵,解氷後歸農,例也,而城守防備,亦不可少忽,兩缺應入軍兵派送之餘,優分於設屯之處,使之且耕且收,京哨官朴弘竬,所領砲手,經冬苦成之餘,又令仍防,則獨賢怨呼之缺有不可勝言,令訓鍊都監,抄送他哨,交替出送事,啓下移缺矣。都監軍兵,專爲扈衛而設,年年例防,尙且不堪其苦,而上年哨官朴弘竬所領之軍,則出於一時之別啓請,非可以援而爲例也。防限旣過之後,義州府尹又請以他哨交替,若此不已,則非但軍情怨苦,扈衛一事,亦甚可慮,而況今江氷已解,邊上無緊急聲息,朴弘竬所領軍兵,除交替,出送年例別防,待秋高,依例發送事,副體察使及義州府尹處,竝爲行移,何如?傳曰,依啓。
趙翼,以接待所言啓曰,依昨日啓下,卽刻備給酒饌,且贈禮單,諭以今日佳節,自上別送之意,則頗有喜色,卽出謝貼以上,故敢啓。傳曰,知道。
崔晛,以訓鍊都監言啓曰,摠戎使書狀內,今此摠戎束伍之軍,被抄後在逃者,其罪不啻避重就輕,水原砲保權德一,豐德居開城府稅鐵匠金應男保李莫金,高陽居砲保宋立等,上年秋冬間,束伍作隊之後,以無役閑良樣,冒屬訓鍊都監,如此之人,不可不隨現痛治,依律科罪後,竝於南漢山城己身充軍,以懲其軍兵避重就輕之罪事書狀,據兵曹啓辭內,曾因警報廟堂,別議差出,摠戎使操鍊畿邑軍兵,意非偶然,束伍被抄之人等,厭憚本役,圖屬訓鍊都監,極爲痛憤,所當重治,以懲他人,而後,屬鍊內軍士,厭本役,逃避他戶者,還定本役許接者,杖一百徒三年,知情不告切隣,管領里正,制書有違律論,而近日越法論罪,全家充軍,續續啓請,民怨頗多,權德一·李莫金·宋立等,依律文,不能得爲而爲之,事理重論,杖八十,決杖,還屬本役事,啓下移文矣。所謂李莫金則本是稅鐵匠奉足,所當還定本役,而權德一·宋立等則自初,名屬於砲保,而陞爲砲手,本一都監之軍也。非厭避他役投屬之比,仍屬都監宜當,此意,移文兵曹,何如?答曰,依啓。
沈詻,以禮葬都監言啓曰,明器·樂器·服玩等,考諸五禮三字缺嫌通之物,故一前謄錄造作矣,但服玩圖說下注,內喪爲首飾一,紅綾裌長杉一,粉紅紵絲繡甫老一,紅紵絲衣一,藍羅裳一,白綾裌襪裙一,靑羅帶一,白襪一,靑履一,手衣一,副同靴一,溫鞋一,高飛籠一,脂粉筒一,木簪一等,而體制則半於平時云,其中衣服制度,自外未能詳知,令尙衣院,査考舊例造作,何如?傳曰,允。
沈詻,以禮葬都監言啓曰,本都監付役諸匠人,迎接都監及儺禮廳,竝皆推促,至於囚次知及洞內行首人,使不得安於役事,極爲未便,今後本都監付役匠人,切勿侵責之意,迎接都監及左右儺禮廳,捧承傳,何如?傳曰,允。
沈詻,以接待所郞廳,以宰臣沈諿意啓曰,臣於當日申時,來詣差官所館處,請行上馬宴,則差官卽出受宴,盡飮七酌而罷矣。禮單亦受而稱謝,諭帖出給之意,敢啓。傳曰,知道。
答文學金地粹疏曰,省疏具悉。爾宜勿辭。原疏見下
崔晛,以義禁府言啓曰,都承旨李弘胄啓辭,儺禮廳移設事,答曰,依啓事,傳敎矣。壬辰以前之事,則臣等雖不能知之,而取考壬辰以後謄錄,則只於丙辰年恭嬪祔廟時,一番設於司譯院,而其餘前後詔使及廢朝逐年儺禮時,皆設於惠民署,蓋出於不得已也。雖或設行於他處,或是庭除狹隘,或有緊重該務,或係上司衙門種種難便之狀,不一而足,欲移設於昌德宮當直,則場屋頹毁,不能成形,修葺之功,想必倍之,欲移設于司譯院,則上年間新建兵曹,遮陣前路,若不撤毁人家,無以出入軒架雜儀。詔使之行不遠,誠爲悶迫,百爾思之,莫如仍設于惠民署之爲便,故惶恐敢啓。傳曰,知道。設於當直,可矣。
沈詻,以忠勳府言啓曰,上年九月十五日承傳,近因號牌之二字缺呈單子者紛沓,不無虛僞冒濫之患,今後作保之員姓名,一一置簿,如有以孽爲嫡,冒屬現發者,作保人,竝從重科罪事,傳敎矣。其時臣等,反覆商量,具由入啓,如有冒濫之弊,則嫡長,忠義衛當受其責,作保之人,六字缺傳何如事,入啓。傳曰,依啓。此後如有冒僞之事,則或三字缺本道或兵曹,卽移文本府,本府自當搜出,本府所捧保單子,嫡長及作保人,推覈得實,處之矣。今者,以申克湫等三人之事,豐德郡守李眞彦,報于京畿觀察使權昐,狀啓下三字缺臣等不勝驚駭,取考申克湫等,所呈保單子,則單子內,其一訓鍊院奉事禹大男,其二司果金大立,其三司果申缺男,門長出身申柵云。申叔舟爲功臣,明白無疑,諸功臣中申叔舟子孫甚多,臣等,因克湫等保單子,依例移文于兵曹,若此之數,不啻累千,李眞彦,乃因克湫等自招,以本府所藏保單子,所不擧論之,申景柳爲嫡長云,而單子所錄禹大男·金大立等則落而不書,本府所當憑推申克湫等,及保單子所錄各人等,然後是非現出事,而今乃不覈其實,經先請罪,大違規例,將此辭緣,自本府,先爲推覈事,捧承傳施行,何如?傳曰,依啓。
輔國崇祿大夫行判中樞府事兼禮曹判書知經筵春秋館事臣李廷龜,誠惶誠恐謹上言于主上殿下,伏以臣,素無學識,濫蒙恩造,當此變禮之日,復忝禮官之長,思欲殫竭心力,以敦葬事,惟其老病昏耗,事多顚錯,常切兢惶,自知罪戾,而苟有所見,則不敢不隨事稟達,臣之職也。仰惟聖明,旣勉抑至情,俯循大臣百官之請,則凡干節目,自當差別,而若有一定之制,則有司之奉以遵行,自無難事,或有情文之難以酌處者,則不得不上體聖心,下循群議,區區一念,只欲納吾君於無過,成大禮於無憾而已。發引時,五禮儀,有率百官陪往之儀,此則大王·王后喪,臣葬君之禮也。然而遠事,雖未詳知,仁廟欲往山陵,大臣·禮官爭之二字缺城門外哭送,宣廟朝三度國葬,皆於闕門內哭送,人皆傳說,至於河東府夫人發引時,宣廟欲哭辭於外,而禮官爭之,只自內下庭望哭,此則相臣,分明記知,故臣之愚意,蒼黃紛擾之中,人君擧動,犯夜五字缺安,願遵宣廟已行之制,玆敢再三陳稟,瀆擾之罪,二字缺萬死。至於書筵服色,欲以淺淡者,五禮儀,殿下及王世子,爲外祖父母服,麤布帶五日而除,王子以下之喪,則只擧哀而無服,此則禮經所謂,諸侯絶期之意,而王世子,名位一樣故也。帝王服制,本與士大夫不同,況莫重者,三年之喪,而殿下猶且爲宗統而降服,則王世子之服,亦安得不降於變制之缺乎?王世子之期服,與殿下之期服,自有輕重,二字缺卒哭前視事,旣以白袍,則王世子書筵視事,當用淺淡,卒哭後服色,亦當次次稍降。此意,曾與大臣議定,而適因下問,敢陳曲折,非敢以己意斷定,而倥傯之中,措語未瑩,不能達意。伏承聖敎,惶隕載灼,直欲攢地而入,人臣負此罪名,何所措身,但當杜門聽勘,恭俟誅罰之不暇,而父母之嗔怒捶撻,無非敎也。起敬起孝,復陳所懷,子之道也。且都監事務,緣臣曠廢,益重臣罪,尤極惶悶,玆敢冒死陳疏,臣以禮官,議禮節目,旣違聖旨,迷不知變以中節,決難一日仍冒。伏乞聖慈,亟正臣罪,以完大禮,臣不勝激切屛營之至,謹昧死以聞。
通德郞行世子侍講院文學知製敎臣金地粹,上言于主上殿下,伏以臣,蒙恩新授文學,而方爲禮葬都監郞廳,敦匠事者閱月,喪事莫重且急,不可捨此而供他職,書筵重地,虛帶職名,亦有所不安於心,臣之本職文學,特許遞免,臣不勝祈懇之至,謹昧死以聞。
上在慶德宮。停常參·經筵。
下直,天安郡守朴潡。
有政。吏批,判書金瑬進,參判李顯英進,參議李敏求呈辭,都承旨李弘胄進。
吏批啓曰,玉堂闕員,今當差出,而擬望之人乏少,時推相避人員,竝擬,何如?傳曰,允。
金尙容爲崇祿大夫行議政府左參贊兼同知經筵事世子左副賓客,徐渻爲崇政大夫行議政府右參贊兼同知經筵春秋館成均館事,尹知敬爲通訓大夫行知製敎兼春秋館編修官,四字缺爲通訓大夫行司諫院司諫兼春秋館編修官,李後天爲通訓大夫行通禮院相禮,李潤雨爲通訓大夫議政府舍人,閔應亨爲通訓大夫行司憲府掌令,辛啓榮爲通訓大夫行成均館司藝,鄭百昌爲通訓大夫行弘文館副應敎知製敎兼經筵侍講官春秋館編修官,李性源爲通訓大夫行兵曹正郞兼春秋館記注官,金尙績爲通訓大夫行工曹正郞,李基祚爲通訓大夫行弘文館校理知製敎兼經筵侍讀官春秋館記注官,金澤龍爲通訓大夫行成均館直講,蔡容爲通訓大夫行平市署令,呂爾徵爲通訓大夫行兵曹佐郞,權暐爲通訓大夫行刑曹佐郞,金瑨爲奉直郞行司憲府監察,李景曾爲通德郞司諫院正言,李昭漢爲通訓大夫行弘文館修撰知製敎兼經筵檢討官春秋館記事官,車轉坤爲奉正大夫行成均館典籍,李士珪爲通訓大夫行成均館典籍,林就騁爲兼通禮院引儀,通德郞行承政院注書兼春秋館記事官金光爀,朝奉大夫行承文院正字李,宣敎郞行承文院正字李必行,朝散大夫承文院副正字柳景緝,從仕郞守承文院副正字辛應望,從仕郞守濟用監參奉金汝鈺,卞時敏爲嘉義大夫行慶興都護府使,李命吉爲嘉善大夫行朔州都護府使,尹左辟爲通訓大夫行寧邊大都護府判官。
李民宬啓曰,天使時雜物卜定有旨內,各道監司處,則稱分定于各官,兵·水使處則各其別單下,以營中措備書送矣。今見京畿水使柳應泂,祗受有旨,狀啓則有分定各官之語,有旨頭辭,書送之際,懵不致察,伏地惶恐待罪。傳曰,勿待罪。
李民宬,以戶曹言啓曰,仁慶宮中有散置五字缺二條,皆腐朽無用,若過今年,則將爲塵土,四字缺魂宮,及各處溫突乾正時取用,何如?傳曰,依啓。
崔晛,以號牌廳言啓曰,追錄佩牌之限,京中則以本月初一日爲定矣。自今,令漢城府設法譏察,而亦令各門別將,兼行譏察,如有犯罪者,卽報本廳,以憑處置,何如?傳曰,允。
持平金堉來啓曰,臣等,將諸宮家,圖占海澤魚鹽,屬司免稅等事,論列已盡,而尙閟兪音,乃以先朝賜與,不可一朝收之,流來旣久,決難卒革爲敎,此誠殿下篤於親親之美意,而不知流弊之至此極也。先朝之所賜,宜賜而賜則或可,不宜賜而賜則不可,在於太平之時則或可,在於凋弊之日則不可,況所賜者少,而橫占者多,田有畛域,尙不讓畔,海無涯岸,豈爲限量,濱海之民,失業哀呼,漁奪之弊,慘於椎髓,殿下所以親親者,適所以成其怨府也。凡事之不便於民者,雖載金石之典,法久弊生,猶且變通,況此初非合當,久而愈害者,何可謂流來旣久,而不爲之變革乎?方今禮葬·詔使,民力已竭,收布加賦之令,續出於該司,遠近之民,必蹙頞而相告曰,公家之役,尙未及周旋,私室之事,又何爲而督也。田結之賦,猶未及備納,海波之稅,將何得以輸入乎?投屬官家者,身無役而稅且免,編於版籍者,役旣苦而賦又加,均是國家之民,皆同食土之毛,而彼何爲而永逸,此何罪而偏苦,聖明之世,豈意有此偏私之事乎?無不叩心號天,將爲流轉失所,此正人心離合之機,而非微弊細瘼之比也。臣等忝居耳目之任,極其所聞見而陳之,以爲殿下,必樂聞而亟施之,不意相持踰月,堅拒之至此,待國家無事,生民樂業,公藏私蓄,上下與足,然後還復與之,還復免之,亦或,可也,今日之勢,不容不變革也。請三字缺祖宗法制,該曹啓辭,捧承傳施行,陵上之三字缺莫重莫大之事,而治之以不治者,非以爲其罪可恕也。特以戢奸人之心,而使不得售其計也。然典守之人,不以其罪罪之,則怠慢之習益長,日後雖有大變,將諉諸奸人,而爲自免之地,此不可不慮也。且陵參奉,亦或有不謹其職而取怨者,今之生變,未必不由於此,請當該參奉,守護軍,依法重究。答曰,竝不允。
趙翼,以侍講院言啓曰,上番,或以都監兼帶,或以試官被論,無一員入直者,不得已以下番,姑陞上番矣。試官請罷,昨日已爲停啓,下番仍陞上番,事極未安,而兼輔德姜碩期,迎接都監都廳兼弼善金時讓,文學金地粹,禮葬都監郞廳兼文學鄭弘溟,纂修廳郞廳除本司弼善權鑊,未肅拜,只有輔德李竣,病未入直,弼善權鑊,牌招肅拜,使之入直,何如?傳曰,依啓。
李弘胄,以吏曹言啓曰,凡原從功臣參錄者,犯罪作散人,則竝於本品敍用,永不敍用人,則許通仕路,職牒收取人,則竝爲還給事,載於原從錄券末端,係是應行之事,故別單,書啓之意,敢啓。傳曰,知道。
李民宬,以弘文館言啓曰,上番校理李潤雨,今日政移授舍人,而應敎金時讓,校理李如璜,以都監□廳,除本司仕上直,副校理金南重·金光炫,俱在時推中,且有疾病,他無替直之員,請新除授校理李基祚,當日內牌招肅謝,使之入直,新除授副應敎鄭百昌,今在京畿江華府,經筵入番事緊,斯速乘馹上來事,下諭,依前例館書吏,給馬下送。傳曰,依啓。
李民宬,以接待所宰臣韓汝稷言啓曰,臣以差官餞宴事,往慕華館,待差官出來,行茶禮,則五酌後固辭,臣再三請之,至九酌而罷,因給禮單,四字缺謝,出給謝帖,因退坐後廳,待回謝遣官,故敢啓。傳曰,知道。
李民宬,以宣惠廳郞廳,傳大臣言啓曰,大葬未畢,華使又至,八道民力,今將殫竭,而支待需用之際,偏苦畿民也。物膳夫馬,各色應費,靡有紀極,難以悉擧,而姑以站上往來所用銀子,計之上年王胡時所用,至於八千兩,今日學士之行,雖曰與太監有異,而在我之道,不可不預備,況所帶頭目輩,必有前所出來者,若以前例啗之,則用銀之減於前年,亦所難必,監司權昐,莫知所措,願貸廳米數千石,以補銀價,而廳儲亦乏,勢難優給,雖准許其請,亦不支什一,若別收民間,則今年米價之賤,三倍於前年,銀價踊貴,去年則一結銀價只三斗,今年則雖減兩數,必至於六七斗,是乃春等所收之外,又加收一等也。非徒民力之難辦,收合之際,必有後期之患,本廳,主宣惠之責,安忍恝然。伏聞戶曹,因毛將索銀,欲以銀子約換,以爲詔使之用云,該曹應貸之外,加貸五千兩,以濟畿民之急,則秋成還償,當與兩湖一體,而畿甸比兩湖,道里甚近,民之出米,其數稍廉,況於秋節收捧不難,事易就而民甚便,請令戶曹,別議施行,似聞西路則或有方便之責,而獨此畿輔,他無拮据之便,不敢不啓。
李民宬,以禮葬都監言啓曰,當初煙軍價布下定時,以五升正木,上送事知會,而今見各邑所送,擧皆升麤尺短,欲一一退送改備,則年來木花太貴,民間得木最難,必有難備怨苦之患,欲以此木雇役,則人無願立者,事勢委屬難處,就各官所納價布中,尤甚麤惡者外,其餘竝皆收捧,以除民間改備之弊,而雇役原價四疋外,加給一疋,以來願立之人,則元磨鍊役軍內,減縮五百三十六名,此則可以推移赴役,而如有不足之患,亦可某樣措處矣。聞外方,最以得正木爲難,故敢此仰稟。傳曰,依啓。
沈詻,以接待所言啓曰,差官出謝帖以上,卽爲發行,故敢啓。傳曰,知道。
崔晛,以兵曹言啓曰,當日卯時量,牙兵盧一男稱名人,自興化門入來,差備門外擊錚,極爲駭愕。令攸司,囚禁治罪,同門守門將南恕,不能常時禁斷,以致闌入,亦爲非矣,請竝推考。傳曰,依啓。
崔晛,以兵曹言啓曰,今此詔使時,儺禮所用役軍,上年謄錄相考,則京畿·忠淸道水·烟軍中八十名,分定取用矣。但今年則上年所造物像,雖有修補之役,尙有形存者,可以因修以用,不可比之於上年初無舊件之時,八十名內減三分之一,兩道各三十名准六十名,分定左右邊,一體分送,施行爲當,問于左·右儺禮廳後,行會各道,何如?傳曰,允。
李民宬,以戶曹言啓曰,因備邊司啓辭,都監前貸銀一節,令戶曹處置事,傳敎矣。續見宣惠廳公事,京畿所用銀子五千兩,亦爲一時貸出云。本曹元定之銀,僅二萬兩,今雖貸出四萬兩,若除京畿所用五千兩,則竝計本曹原儲,僅五萬餘兩,比於上年時所用不足之數,多至五萬兩,計無所出,極爲悶慮,然而求債於人,不宜過多,姑以四萬兩爲限,依上年例,令承文院撰出本曹揭帖亟下後,禮單磨鍊,極擇事知譯官,發送受來,宜當,敢啓。傳曰,依啓。
左議政尹昉,繕工監提調韓浚謙,禮曹參判金慶徵啓曰,宣陵兩位改莎草,及丁字閣修改等事,已爲完畢。臣等初到陵所,招新差參奉及合番守護軍等,詳問前後失火根因,則俱以爲未能詳知,而所謂仁錄者,居在陵所不遠之地,每爲斫取陵內之木,前年日月不記時,則又爲見捉於守護軍,前參奉洪,捉致決杖,其人受杖之時,多發悖惡之言,翌日有丁字閣衝火之變,其後兩陵缺有此變,必是此人所爲,而其外絶無可疑之道,三字缺人心極惡,少有嫌怨,輒生報復之計,至於陵上之變,連月有之,極爲痛惡,似不可尋常推治,令禁府嚴加鞫問,期於罪人斯得爲當,敢此竝啓。答曰,依啓。
上,傳于吏批曰,天使渡海之期不遠,司饔院提調闕員,從速差出。仍傳曰,永安尉洪柱元,除授。
金壽賢啓曰,今見接伴使鄭斗源狀啓,則毛都督前咨文外封,御印倒踏,至於還爲上送,其不能致察之失,大矣。請當該承文院及尙瑞院官員,竝從重推考。傳曰,依啓。
金壽賢,以義禁府言啓曰,本府草記儺禮廳,仍設惠民署事。入啓。答曰,知道。設於當直可矣事,傳敎矣。依傳敎,移設次,遣郞廳看審,則非但空宇五間,甚爲狹窄,勢難容接,而上無片瓦,不蔽風雨,決難移設,他無可合之處,惟古兵曹,時方空置,勢甚便當,移設於此處之意,敢啓。傳曰,知道。
初昏,流星出狼星上,入鬼星下,狀如甁,尾長七八尺許,色赤。夜一更,月犯畢星,南方有氣如火光。
上在慶德宮。停常參·經筵。
卯時辰時,日暈右珥。申時,日暈。
金壽賢,以迎接都監遠接使意啓曰,自古詔使之來,以堂上中,長於詞翰者,稱以都司迎慰使,待候于義州,蓋爲遼東都司,護送詔使于江上,故委遣陪臣,以勞其行,而必擇人而送之者,其意實非偶然。一自詔使,由海路出來之後,停罷迎慰使,代以堂下官,非但事體未安,學士天使,其與太監之行不同,唱酬之際,亦不無所需三字缺參議李植,都司迎慰使稱號,依前下送,似爲宜當,惶恐敢啓。傳曰,依啓。
掌令李景憲來啓曰,臣偏蒙誤恩,屢叨匪據,補蔑涓埃,常切兢惶,新除之命,又出意外,惟思策駑,奔走奉職,而第以宿病腰痛,經冬轉劇,俯仰牽引,不得運動,累日調治,稽謝恩命,逋慢之罪,至此大矣。且臣以文科二所試官,昏不察任,四館書榜之際,致有錯誤之失,至被臺評,方在推考之中,以此以彼,決難在職,請命罷斥臣職。答曰,勿辭。
金壽賢啓曰,掌令李景憲,再啓煩瀆,退待物論。傳曰,知道。
趙翼,以禮葬都監言啓曰,發引時,國葬則大轝陪進,執鐸護軍十員,大將一員,以武臣二品,爲之衛將,從事官則每運各定一員事,載於謄錄,今則雖不可一依此數,令兵曹參酌磨鍊定體,使之領率轝軍,兼爲護衛,何如?敢啓。傳曰,依啓。
李民宬,以司僕寺提調言啓曰,天使入城時,各詔使差備應入之數,多至二百六十餘名,以京中所在諸員,不得充數,故在先王朝,忠淸·江原等道下番諸員,差使員領來交付,限天使往還使用矣。上年詔使時,亦依此爲之,今年則詔使之外,又禮葬時,應入諸員,使喚之事,前年未到諸員等,刻期上送事,兩道觀察使處,行移知委,何如?傳曰,依啓。
正言韓必遠來啓曰,臣等,將諸宮家,各衙門所屬魚鹽濫觴之弊,論列已陳,而天聽邈然,臣等竊惑焉。洋波斥鹵,浩無涯限,環海數千里,盡爲冒占之地,居民失業,流散相繼,利入私門,怨歸公家,當此巨瘼,莫大乎此,山林川澤,與民共之之義,果安在哉?殿下於一政令之病民,則猶恐不祛,一施爲之便民,則必欲行之,而獨於此事,若是牢拒,此臣等之所以歉然而不得請,不知止者也。請更加三思,亟降一兪。免刷一事,臣等不知出於不得已之擧,然三字缺之道,當觀利害輕重,如使免刷,所得果有以大補於經用,則權一時之宜,行之或可也。今則不然,所得者,不過數百金,而所毁者祖宗之法制,所失者邊地之人物,較其得失,而輕重判然,謀國之拙,莫甚於此,請勿留難,亟賜允兪。答曰,已諭,不允。
持平金堉來啓曰,當今弊瘼之大者,莫過於諸宮之橫占與免稅,故臣等之論,罄竭底蘊,而殿下惟以不允二字爲批,復有何說。更瀆於天聽者,但以國之所依者民,民之所恃者君,民皆仰君以求活,何忍病民而危國。古語有之曰,以一人治天下,不以天下奉一人。天子尙然,況以諸宮之家,竭海濱殘氓之力,俾奉其無限之徵求哉?且有田則有粗,從古之定制也。國家法典之內,亦有納京倉之文,則蓋有有田而無稅者也。諸宮之家,徵其不當徵之稅,而欲免其所當納之稅,殿下何可辟於親愛,而莫之禁乎?反正之後,百弊幾革,而諸宮之弊,尙循前轍,民之怨咨,日以益甚,國之危亂,復兆於此,決不可因循無改,以致後悔之無及也。請依該曹啓辭,急速施行。宣陵火變,雖或出於姦人之謀陷,而典守之人,能盡其職,則必無致變之理也。今欲戢姦人之謀,而不治其罪,則各陵之官,皆長怠慢之習,而姦人未必得而誅之也。且於陵寢莫重之地,事體有妨,請參奉·守護軍,依法重究。掌令李景憲,以宿患腰痛,經冬轉劇,累日調治,稽謝恩命,且以文科二所試官,昏不察任,至被臺評,方在推考之中,以此以彼,決難在職,引嫌而退,疾病之來,人所難免,稽謝恩命,勢所然矣。書榜錯誤之失,雖在於四館,而旣以此被推,則勢難在職,請掌令李景憲遞差。答曰,不允。遞差事,依啓。
金壽賢,以刑曹言啓曰,本曹事務煩劇,郞廳八員,二字缺而尙患不及,況今八員內,正郞權潗·高四字缺·權暐,遠在嶺南,其來仕遲速有不可知,而佐郞金知復,以禮葬都監郞廳,除本司仕上直,只有正郞李惟一,佐郞邊復一·洪錫禹,正郞一員,亦未差出,本曹之事,雖或兼察,而八房之務,多有疏漏之患,極爲悶慮,佐郞金知復,及新差佐郞權暐,竝改差,正郞一員,後政差出,何如?傳曰,依啓。
永安尉臣洪柱元,伏以臣,伏見政目,以臣,特命爲司饔院提調,感激之餘,心有所未安。臣竊念本院提調,例以宗室擬差,近未聞儀賓除拜之時。今者政曹,依例備擬,而不意新命,似出規外,聖眷雖隆,臣何敢偃然冒據乎?伏乞亟命遞改,以安愚分。取進止。答曰,省疏具悉卿意,卿其勿辭,從速察任。
金壽賢,以武科一所試官言啓曰,擧子崔波日,本曹六兩入格後,騎射呼不已,爲啓稟取之矣,二所榜目中,亦有崔波一之名。臣等取考兩所錄名單子,則役名·年歲·父職,兩處同然,而本所則波日,本工州,居黃州,父名德龍,二所則波一,本海州,居中和,父名德連,彼此差異,祖以上則雖不同,而黃州·中和,接境之地,同役名,同姓名,同年歲者,有此兩人,似爲可疑,果是一人,兩所竝錄,則不無奸巧之弊,令該曹移文兩道,査覈處置,何如?傳曰,允。
沈詻,以都摠府言啓曰,副摠管李尙吉,戶曹坐起晝仕,請出〈標信〉。傳曰,知道。
弘文館校理臣李基祚,副修撰臣洪命耉,臣閔應恢等,伏以臣等,伏見完城君崔鳴吉箚子,旁搜曲引,出入經史,縱以懸河之辯,而被之以變幻之文,使人一再看過,怳然莫知其端倪也。雖然禮必有義,論禮者必先明其義,故曰,其數易陳也。其義難知也。論今日之喪者,當以壓屈爲大義,聖上旣以支孫,入承大統,爲宣祖之後,二字缺父母之當爲私親,其義皦然如靑天白日,一國二字缺無愚智,皆知之矣。旣是私親,則安可不爲降屈,而得伸其本服乎?彼力主三年之議,乃爲親,則長孫之說以文之,而終則曰,爲宗統所壓,出於何經,其言可謂肆矣。聖上於大院君,固爲長子,而於宣廟則爲庶孫,而非長孫也。據臨海旣死,光海罪廢之後而言,則大院君於次爲長,而自本初天倫而言,則爲衆子,而非長子矣。子夏傳曰,有適子者無嫡孫,夫嫡孫之當爲祖後,在所不疑,而適子在,則皆爲庶孫,必適子亡然後謂之適孫,其義嚴矣。今乃謂,自今日言,則大院君爲長子,而殿下爲長孫,不亦誣乎?禮,公子爲其母練冠麻,麻衣縓緣,旣葬而除之。子夏傳曰,何以不在五服之中耶?君之所不服,子亦不敢服也。疏謂,子亦不敢服者,謂君之正統也。此非所謂壓於宗統乎?以此而言,則殿下旣爲宗廟之正統,而別宮之喪,宣廟之所不服,則宣廟雖不在,而尙有餘尊之壓,殿下之不得三年,亦甚明矣。彼以三年爲斷者,不亦誤乎?禮曰,大夫降其庶子,其孫不降其父,鄭玄註,祖不壓孫故也。彼以此文,爲主上三年之大證,而曰,宣廟在,亦當不降,烏乎眞可謂知其一,不知其二矣。庾蔚之之言曰,此謂凡庶子,故鄭玄謂,祖不壓孫耳。非謂承祖之重,而可得伸其私服也。以此而言,則承祖之重者,雖父服,亦不得伸矣。彼謂前日之稱考是,則今日之降服非者,不亦誤乎?禮曰,天子建國,諸侯奪宗,此謂天子封建諸侯,惟其賢有功,以漢而言,則蕭何·曹參,未必長子,故謂之奪宗耳。非今日之謂也。彼謂殿下有不世之功,雖非長子,猶當奪宗,況長子乎?是欲使殿下,旣承宗廟之大統,而又爲宗子於大院君,豈不爲二尊之歸乎?必欲如此,則無寧二字缺大院君直入宗廟,如李義吉之說,然後方爲一統無二尊之譏矣。彼亦知此說之得罪於公議,故乃爲別廟之論,其言不幾於首尾衡斷,而自相矛盾乎?其曰,毋論當立不當立,爲君之父母則一也。寧有庶孫承重,而不得父其父乎云者,以父子之常情言之,則固也。以禮制之變節言之,則亦有所不然者,賀循之論癈疾不立之父祖,有曰,雖不立,位在正適,父之所繼,己之所承,故爲三年。今大院君,爲宣祖之支子,則何可比之於繼體之適子而不降乎?其曰,合司所謂父爲士,子爲天子·諸侯,乃指始受命之君云者,不知何所祖述而云耶?王莽,文飾經術,移漢九廟者之言,合司必不肯取而爲證云,斯言亦甚矣。合司之論,臣等亦未知有何來歷,而以事理推之,則苟非始受命之君,則豈有子爲天子諸侯,而其父爲士者乎?若以大宗無後,而支子入承者言之,則自有降殺之禮,不得自伸於本親也,明矣,況元始之奏,初非王莽之所獨爲,設使出於莽意,但論其言之是非,而不當訊其人之賢否,乃聖人,不以人廢言之公心也。若以鳴吉之論,則呂不韋之書,不當編於禮記,而范曄之後漢書可棼也。禮曰,服制有六云云,蓋恐以恩掩義也。彼乃謂,不可以尊尊而廢親親,亦與先儒之說,正相反矣。聖上誠孝出天,其所不足而當勉者,豈在於恩乎?范宣之答蔣萬,主意在於次孫當持重,則與今日當行三年之說,自不相干,而謂之分明畫出今日事,其他叔世之禮,不足爲後世之折衷者,悉皆援引入證,亦可見,其論之駁而不精矣。烏乎,在廷之臣,孰不欲引君於無過之地,而上自大臣,下至韋布,論議堂堂,不謀同辭,則此所謂人心之所同然,而敢將一己之私見,以戰已定之公議,擅爲別廟軒架等四字缺讓愼重之意,至謂滿朝名流,擧陷無父之罪,使三公不安,擧朝失色,不亦痛哉?臣等,俱以謏聞寡見,其於禮學,尤甚懵然,而然於今日壓降之大義,出於良知本然之天,而得於萬口一辭之公論,忝居論思之席,得在可言之地,竊想聖明,非必惑志於彼,而猶令廟堂回啓者,蓋欲令是非明白,不厭熟講,而大臣只說大約,不欲深較,臣等區區偏淺之見,猶有所未安,不敢默默,伏願聖明垂察焉。取進止。答曰,知道。爾等所陳,亦未知盡是矣。
傳曰,東陽尉,曾呈掃墳呈辭矣。澆奠床備給事,言之。
傳曰,明日當解去棺外毛氊,似當有告辭,問啓。
趙翼啓曰,傳曰,明日當解去館外毛氊,似當有告辭,問啓事,傳敎矣。問于禮曹,則禮曹之意,以爲虞祭前,凡奠無祝文,只當於明日朝奠告云,日氣已暖,棺外毛氊等物,撤去敢告,爲當云。傳曰,知道。依此書入。
金壽賢,以武科一所試官言啓曰,今此武擧累千擧子,多是不識字之人,錄名單子,誤書處甚多。臣等於出榜之時,再三査考,其中居住不書,職役誤錄,大段違格者,則依例削去,而至於本貫父名,雖知其誤字,而一從單子,書塡榜目矣。大槪,錄名之日,如有違格誤書處,則所當詳察修改,而任其書呈,致有錯誤之患,當該入門官,推考,何如?傳曰,允。
趙翼,以禮曹言啓曰,政院啓辭,天使時御帖及禮單,皆以紅唐紙爲之,而籤亦以紅紙爲之矣。竊聞中朝人,有喪者用靑籤云,天使前宜用靑籤,而籤用靑,則帖紙當用白矣。用白紙,則不必用唐紙,我國之紙色品,大勝於唐,如用我國紙,則必須預先措備,令禮曹定奪,何如?傳曰,依啓事,傳敎矣。中朝人,於吉事,皆有紅帖,而今則自上,方在憂服之中,不得不用靑籤,則帖紙用我國白紙,依三字缺辭施行,爲當,敢啓。傳曰,依啓。
司諫院大司諫臣張維,司諫臣尹衡彦等,伏以,孝者百行之源,萬化之本,聖人於一部孝經,論之詳矣。然帝王之孝,與臣庶其爲行也,必順於天地,宜於祖宗,悅服於卿士大夫,得歡心於萬姓,然後敎化流通,基命鞏固,方可爲聖人之達孝矣。恭惟主上殿下,至德純行,得之天性,潛龍之日,固已格于上下,卽祚以來,上奉慈殿,旁侍別宮,誠禮兼盡,人無間然,粵自啓運宮寢疾之後,其於侍藥致養之道,無所不用其極,神理難知,竟遭大故,殿下雖外迫公義,持服之制,俯從降殺,至於哭踊哀毁,實過禮文,聖孝之懿,高出前代,凡有血氣,孰不欽仰,然臣等區區之意,竊恐殿下至性所發,不能無過於中道也。夫匹夫之身,固已輕矣,親喪,又人所自致者,然而聖人制禮,曲爲節度,猶恐其或過於毁,以至傷生,故曰,無以死傷生,毁不滅性。又曰,不勝喪,至比於不慈不孝。其立義之嚴如此,況殿下,以一身爲宗社神人之主,一有不安節,則三靈震動,兆庶憂惶,雖大院君·啓運宮已陟之靈,亦必不安於冥冥,殿下雖欲直情徑行,以執曾·閔之行,獨不念及於此乎?閭閻士庶,其腸胃氣血,本自頑壯,居養積習,又復寒薄,然而執喪過慽,鮮不致疾,及其成疾也。雖久醫療,未易完復,蓋悲哀損其心肝,蔬水削其脾胃,藏府受傷,宜其疾之難治也。伏念殿下,春秋雖盛,然生長尊貴,奉養溫厚,比之下賤,其勤脆固已不侔,自侍疾以來,已經時月,衣不解帶,寢不安席,其憂悴損弊,必有外人所未盡知者,積陽之餘,遂遭喪禍,則玉體之未覺疾痛,蓋亦神明所相耳。思之至此,臣等竊不勝其寒心也。外庭微臣,未嘗親承起居,其於殿下飮湌之多少,起居之疎密,無緣諳悉,然以竊聽於傳聞者論之,恐聖明未之深思也。頃者,大臣及藥房,屢請調護聖躬,而輒以缺慮爲敎,夫臣子之情,固不容不過慮於此,雖在殿下,亦安得不自爲過慮也哉?一朝聖體,或微有愆候,則臣民之危迫,誠有不足道者,其於上貽慈殿之憂何哉?烏乎,喪致其哀,人之美行,其在帝王,又絶無而僅有,臣等何幸,今乃親睹聖明,區區愛君以德之心,豈不欲益加將順,然而過毁而致疾,循匹夫之行,而不念宗社之重,則誠非所望於聖明者。伏願殿下,深體聖人之訓,節抑至情,倍加調護,商量氣體之虛實,以爲飮食起居之節適,要使身安然後國家安,國家安然後盡孝之道,在是矣。臣等又念,涼闇之禮,不行久矣,非不能行,乃不可行也。況今邦命新造,庶事草創,虞危之象,不一而足,昔張昭謂孫權曰,孝廉,此豈哭時耶?殿下雖在巨創之中,豈可膠守禮節,面墨深居,不一接公卿與謀國事哉?目今禮葬未擧,詔使將到,公私赤立,民力殫竭,朝野遑遑,不知所爲。且議禮之時,異論迭起,各欲售其意見,仰惟聖明,旣從擧朝公共之請,折衷情文,詳定典禮,必不以紛紛之說撓惑,然而街巷竊議,不無過慮,大臣求退,氣象不佳,殿下何不延見臣隣,察納公議,凡儐接調度,喪葬禮儀,熟講而明辨之,審察而固執之,期以便於國計,愜於人心乎?君臣猶父子也。父子相接,有何拘礙,殿下雖欲離喪次,不釋衰麻,大臣以下,易服登對,恐無不可也。噫,天下之事,情意相孚,則事無難處,上下疑阻,則物無得所,此否泰治亂之所由分也。近以喪禮一事,殿下每不釋然於廷臣之議,細論其事,曲折非一,然其大要,只在於情意之不相孚耳。發引時哭送一款,以禮文言之,則似無不可,以事勢言之,則大有難便,臣等,請爲殿下,盡其說焉。古之人君,於臣下之喪,或有出郊親臨者,今者喪禮,在殿下實二字缺極之戚,靈輀卽遠,永訣終天,出城哭送,有何三字缺嫌,然揆之事勢,實有不可容易者。蓋五禮儀,旣有陪往山陵之文,列聖亦多行之,近代以降,遂輟此禮者,夫豈薄於送終而然哉?喪者大變也。倉卒之際,事須戒嚴,人主一身安危,係於宗社,禮文小節,容或可廢,慮患之道,誠有不可忽也。禮官所論大意,想不出此,而措語未瑩,上激天怒,遂有陪往山所之敎。夫禮官之言雖過矣,然因其過,而反有過當之擧,恐非大聖人循理應物之正也。此蓋君臣上下,情意未能交孚,故一語不相入,動致乖剌,豈非害事之大者乎?夫金浦去京城二舍而遙,發引之時,其調發供頓,固已不貲矣。若又大駕親幸,則千乘萬騎,百官扈陪,畿輔物力,將何以支堪,其不可一也。一日行到,二日安厝,三日返魂,經夜者三,度日者三,暴露於風露之中,哭擗於墟墓之間,聖體之傷損,必有不可勝言者,其不可二也。近日以來,變異稠疊,妖虹孽侵,上干太陽,人心危疑,國勢扤捏,當此之時,遠離城闕,跋涉江外,至經累日,殿下縱自輕,獨不念廟社與慈殿乎,其不可三也。臣等固知此事,特出於一時激觸,必無遂行之理,然人心疑惑,所關非細,亦願明降指揮,亟收前命,則必有以大慰四方之聞聽矣。烏乎,今日之事,可言者多,豈止於此,然臣等不敢毛擧細事,仰煩於哀疚之中,伏願聖明,留神省納,以禮節情,以義制事,勿循匹夫苟難之行,務盡聖人達孝之道,宗社幸甚。取進止。答曰,省箚具悉。哀疚之中,遭此詔使之來,念惟民事,不覺心焉如割,以喪禮言之,則人各異見,是非混淆,以儐接言之,則事出慮外,辦備無路,非但此也。不接臣隣,殆將半歲,予豈不欲一見諸卿,以展上下之情哉?但禮多拘礙,氣力亦不逮,故未果耳。至於陪往山所,三字缺情難,抑實亦禮典所載,卿等,雖如是云云,恐難二字缺矣,且調護一節,予當爲卿等體念焉。
沈詻啓曰,臺諫出去,請出開門標信。傳曰,知道。
夜一更,月暈,東方·巽方,有氣如火光,熒惑,犯諸王星。
上在慶德宮。停常參·經筵。
藥房都提調臣尹昉啓曰,不審聖候,何如?臣等不勝憂慮之至,敢爲問安。答曰,知道。再啓曰,王世子方在沖年,血氣未定之時,累日行素,必致傷損,臣竊甚憂慮。伏願聖明,勸勉及時開素,以爲輔養之所,不勝區區之望,惶恐敢啓。答曰,知道。
政院問安。答曰,知道。
坡州牧使朴慶業,依他例施賞事,傳敎矣。以前例言之,則當初賊臣捕捉之人,四字缺之命,似當一體施行,而自下不敢擅便,惶恐敢稟,睿裁。傳曰,熟馬一匹賜給。
趙翼,以吏曹言啓曰,啓辭內,張暾·丁好恕·許銓·閔汝儉等,皆在東銓之職,令吏曹,依此擧行,何如?傳曰,依啓。柳舜懋等,疊受賞加,似未妥當,更議以處,前例亦爲考啓事,命下矣。臣等取考當初本曹承傳,則張暾,雖未參鞍峴之戰,自初領軍從征,功勞最多云。丁好恕·閔汝儉,以西路守令,自初領軍從征云,而施以某賞事,則俱不懸錄。獨於許銓·宋岦名下,只有黃州陣上,自賊中,率兵投義,實職除授事承傳,而加資之事,則無現出處,自下不敢擅便,惟在睿裁。柳舜懋等,當初自賊中出來之時,已爲加資,故厥後雖有鞍峴之功,而不爲疊受,此外更無可考之前例矣,敢啓。傳曰,知道。依他例論賞,而勿爲疊受。
趙翼,以禮葬都監言啓曰,魂宮之役,一日爲急,而所入材木,極難措辦,極爲悶慮。伏聞玄明門內,有棄置材木云,受出補用,何如?傳曰,依啓。
趙翼,以迎接都監遠接使言啓曰,臣行所齎去禮單,及頭目贈給,行用人情銀參·紬布等物,其數甚多,當此西路人心極惡之日,不無逢賊之患,自前有帶率武士數人,稱以禮單押領官,看護守直之例云,今亦依前例,勤幹武士兩人帶去,使之看護,何如?傳曰,依啓。
趙翼,以迎接都監遠接使言啓曰,前僉正車雲輅,前典籍梁慶遇,製述官已爲啓下,而梁慶遇則時在南原地,上來遲速難期,令本道給馬,罔晝夜上送事,發馬行移,似爲宜當,而且兩人俱在罷散中,付軍職冠帶察任,何如?傳曰,依啓。
正言李景曾來啓曰,臣等將諸宮家·各衙門,所屬魚鹽革罷一事,論列逾月,而天聽邈然,臣等實未曉聖意之所在也。如使此事,無損於國,無刻於民,無五字缺則臣等何苦力爭强聒,而不知止乎?環海斥鹵之地,無有涯限,國家之所取資,生民之所仰給,皆在於是,而悉爲私門之所占據,民生之失業,國用之匱乏,未必不由於此,今日弊瘼之所當祛者,莫此爲甚,以聖明愛民之仁,於此一事,牢執乃爾,臣等何望焉。不得請則不可已,請勿留難,亟賜允兪。咸鏡北道虞候趙脩齡,以假將,往在鍾城,多率眷屬,貽弊不貲,且調發軍丁,逐日大獵,以爲私用之資,一府之民,不堪其苦,如此汎濫之人,不可一日在官,請命罷職。答曰,依啓。魚鹽免刷等事,不允。
持平金堉來啓曰,臣等誠意淺薄,語不提要,量此諸宮易革之弊,猶未能感回天聽,誠無顔面,可以更論其得失,而不能無庶幾之望於聖明之聽,玆敢竭聲而一呼。夫王者之政,安民爲本,安民之道,革弊爲先,當今之弊,莫有大於斯二者也。夫芻蕘雉兔,尙無禁於百里之囿,賈舶漁船,豈有稅於無邊之海哉?夫民之出沒波濤,忘死生於千尋之大壑者,上以應公家除役之需,下以爲父母妻子之養,猶且不給,而中間橫奪者,又不知其幾度,宮奴多漁,而返分未盡,遍□空網,而歸徵必滿數,此民之尤所不堪者也。今革橫占之弊,則魚鹽足而商貨通,除免稅之規,則稅入優而民力舒,其於慰悅人心,裕足國用之道,必有所大益者矣。諸宮飮食之豐侈,衣服之奢華,固有十百千萬於恒人者,雖無橫占免稅之得,亦何患於財用之貧乏哉?民安然後國安,國安然後,諸宮享其富,若此弊不除,而民心怨叛,國勢扤隉,則當此之時,非但四字缺諸宮家亦悔之而無及矣,請速依該曹啓辭施行。陵上之火變之莫大者也。治而罪之,決不可一日少緩,而典守之人,尙晏然臥其家,莫重之事體,恐不當如是也。況參奉之再致此變,必有所以不可專諉於姦人而不問也。請速依法重究。答曰,所論過矣,須勿强煩,典守人治罪事,已下諭。
趙翼啓曰,卽刻禮葬都監郞廳來言,玄明門內,積置材木,啓請移用,今日當爲輸運,武德門似當開門,請出標信。傳曰,知道。
趙翼,以昨日吏曹言啓曰,臺諫有闕,政事,何以爲之?取稟。傳曰,明日爲之。
金壽賢,以兵曹言啓曰,詔使將到,禮葬日迫,本曹凡調軍·調馬,事務交急,而郞廳不齊,執事欠員,極爲可慮。正郞黃瀡·李性源,旣以迎接都監郞廳,除本司佐郞,呂爾徵又兼都監佐郞,所管乃是詔使·禮葬時驛馬一事也。奔走接應,倍於他員,決不可兼察,請呂爾徵都監·兵曹兩處中,一任遞差,使之專意察任。今後詔使回還間,本曹郞官勿差諸都監郞廳事,捧承傳施行,何如?傳曰,依啓。
趙翼,以禮曹言啓曰,頃日,外所監役官,出去山所,所成造木,親到江邊,督輸船所之際,西江居前萬戶黃裕,隱匿行首有司,使都監下人,不得接足,時急材木,趁未輸運,極爲駭愕,前項黃裕,令攸司治罪,以警其他,何如?傳曰,允。
趙翼,以禮葬都監言啓曰,卽見山所下去郞廳金時讓,初六日成貼牒呈,全羅道僧軍,則未到十八名,忠淸道則未到七十二名,慶尙道則未到八十名,且全羅·忠淸兩道僧軍中,各三名,以俗人代占,國家徵發僧軍,其意有在,而僧俗相雜,極爲不當。忠淸道差使員,不爲別定雜物領納,故僧軍交付時,只令迷劣色吏代送,俱屬未便,請忠淸監司鄭廣敬,全羅監司閔聖徵,慶尙監司元四字缺道,差使員竝推考,何如?傳曰,依啓。差使員,拿推。
李民宬,以戶曹言啓曰,上司各衙門紙地筆墨,濫用點退之弊,日以益甚,故自前入啓捧承傳,非止一再,而諸上司下人等,不有承傳之意,進排之際,刁蹬阻搪,或瞞告官員,遽加鞭朴,該司下人,以此不得支保,極爲悶慮。近年以來,該司無儲,皆自本曹貿易,監封以送,臣等亦有眼,豈敢以不中用之物,苟充以送乎?上司之官,若親自見之,則必無點退之理,而下吏輩中間操弄,至於此極,頃日裁省時,各司所用,皆有定式,且不得數外加責事,啓下未久,而白紙變爲楮注,又變爲草注,數外直責該司之帖,亦不知其數,殊無裁省定式之意。今後各衙門下吏之中間操弄者,數外加責者,許令本曹,移文法司,嚴治警衆,而凡干紙地筆墨,考本曹封標,一切勿爲點退之意,請捧承傳施行。傳曰,依啓。當該官員,亦爲摘發治罪。
趙翼,以禮葬都監言啓曰,外所郞廳金知復,方在山所,得病不得察任,三物之役,極爲緊急,請改差,其代以刑曹佐郞邊復一差下,急急下送,何如?傳曰,允。
趙翼,以迎接都監言啓曰,都監諸司及檢飭各司,專在都廳,而可合之人,除時任,他都監及臺諫外,絶無空閑之員,李敬輿曾爲此任,綜理諳鍊,故與吏曹,相議擬差矣。敬輿,以方在罷職中,都監重地,不敢行公,不得已改差,何如?傳曰,敍用。
李民宬,以戶曹言啓曰,鑄錢廳,設於仁慶宮,而今者魂宮近處,仍設未安,且詔使且到,經費不足,不得已限詔使回還間,停設之意,敢啓。傳曰,知道。
李民宬,以戶曹言啓曰,禮葬時所用雨備,應入油芚之數極多,而以上年詔使時用餘油芚,尙有三百餘部,故欲以此推移用下,不爲分定於外方矣。今者詔使又到,上年用餘油芚,勢難移用於禮葬,極爲悶慮,二字缺則雖不及於詔使支待,油芚之品,可以用之,中品三張付油芚,忠淸道二十番,全羅·慶尙道各三十番,四月初十日內,一齊上送之意,三道觀察使處,下諭,何如?傳曰,依啓。
趙翼,以禮葬都監言啓曰,自殯宮外至闕門外,其間門戶,及道路廣狹折旋之處,必須預爲看審尺量,然後臨時可免顚倒之患,某日都監郞廳,率事知匠人,看審定奪之意,敢啓。傳曰,知道。
上在慶德宮。停常參·經筵。
有政。吏批,判書金瑬病,參判李顯英進,參議李敏求病,都承旨李弘胄進。兵批,判書張晩進,參判洪瑞鳳式暇,參議尹履之受由,參知閔機進,左副承旨崔晛進。
下直,振威縣令兪是曾,南虞候曺復益。
崔晛,以兵曹言啓曰,以曹啓辭,柳舜懋等疊受賞加,似未妥當,然更議以處,前例亦爲考啓事,傳敎矣。承傳賞名,雖是兩件事,而皆出於一種討逆,疊受重賞,似爲過重,或以品內實職,或以相當職,隨闕差除,則在下無落莫之嘆,朝廷爵賞三字缺有節,臣等之意則如此,係是恩典,上裁施行,何如?傳曰,知道。品內實職除授。
崔晛,以兵曹言啓曰,當日幼學李岩,稱名人,自開陽門入來,直入差備門外擊錚,極爲駭愕,令攸司,囚禁治罪,同守門將成敬身,常時不能禁斷,以致闌入,亦爲非矣,請竝推考。傳曰,依啓。
持平金堉,正言李景曾來啓曰,發引時,親往山所一款,再昨諫院箚論,而聖批懇惻,一則曰至情難抑,二則曰禮典所載,臣不欲仰體聖敎,但考諸典故,參以事勢,斷有不可行者。蓋人主一身,爲宗社神人之主,其不可自輕也,明矣。山所距京城二息餘,觸冒風露,跋涉山川,親臨窀穸,號慕擗踊,聖體之加損,必有不可勝言者,其不可一也。蒼皇擾攘之際,昏夜黑暗之中,出城哭送,猶涉未安,況駐駕遠地,經三晝夜之久,人君擧動,豈可犯此危險,其不可二也。發矧時該用民力,已極浩大,若重以大駕之行,則雖竭畿甸之力,將無以供給,況詔使之行,早晩當到者乎?民窮力盡,其不可三也。三軍扈駕,百僚隨班,騈闐暴露於原野之間,經過累日,倘有雨水沾濕之患,其狼狽,有難形言,其不可四也。五禮儀,雖有陪往之文,祖宗以來,罕有行之者,雖以仁廟·宣祖之聖孝,莫之能行,蓋爲事勢之難也。列聖不能行之於國葬,而殿下乃欲擧之於私喪,揆之事理二字缺未安乎?其不可五也。以殿下之至性,送終缺禮,雖欲自致其極,其奈五不可何哉?大臣·三司,必將抵死力爭,決不遵奉聖旨,請加三思,亟寢成命。答曰,親喪固所自盡,事體之難易,不足言也。三字缺禮典亦有舊例,今此陪往之擧,少無不可,決難允副,須勿更煩。
持平金堉來啓曰,人君聽言之,三字缺重其事之可否而已。其言誠是,其事誠然,則三字缺決而行之,如救焚拯溺,不可留時引月,持久而難受也。今夫橫占免稅之弊,不至於傷民病國,則臣等何敢苦口力爭,以煩聖聽於哀疚之中乎?特以痼疾深瘼,源遠而末益大,將爲國家無窮之害,故不敢避鈇鉞之誅,而屢申其前說,海濱之民,苦於此久矣。自聖上卽祚以來,翹足以待,謂必釐革,而逾越數年,害益甚焉,民乃戚然相語曰,聖上深居九重,豈知流弊之至此極,我民之至此冤乎?若或知之,則以聖上仁愛之心,必能祛此弊,而救我命也。日日以冀者,惟在於聖上之一聞也。今旣聞而知之,而亦莫之革,則民必缺然相顧曰,無可望矣。聖明在上,而吾屬不得安其生,有死而已。將許誰乎?皆失業流徙,轉而之四方,諸宮家必欣然相賀曰,聖上之親愛我至矣。明知小民之受害,而不爲□動,雖百人言之若我何,小民無所籲呼,而諸宮益肆其害,則國家他日之憂,有不可勝言者矣。臣等初旣不論則已,旣已論之,則固不可中止,以益張諸宮家之勢,而斷絶小民之望也。請賜兪音,以固邦本。答曰,不允。
正言李景曾來啓曰,當今弊瘼之大,莫過於諸宮家·各衙門所屬魚鹽一事,而論列逾月,天聽四字缺臣等所嘗望於聖明,七字缺雖出於一時之恩私,而其間橫占,歲滋月增,缺茫鯨海,從某至某,斥鹵閑曠,西割東分,生民失業,國用匱乏,雖在於公藏私蓄,上下俱足之時,猶且變革之不暇,況當今日三字缺岌者哉?以聖上愛民之仁,於此一事,牢執三字缺非徒臣等之悶鬱,遠近瞻聆,無不落莫,民心向背,實在於四字缺勿留難,亟賜夬兪。答曰。缺
崔晛,以藝文館官員,以領監司諸堂上意,啓曰,當三字缺時左右史及預備,不可闕一,而前頭,亦有實錄陪來之事,注書金光爀,改差,缺授本館,何如?傳曰,不允。
禮曹啓曰,今月十一日,當爲破土斬草,而祠后土祭,祭物祭官,則自都監,已爲分付於該曹矣。獻官,觀象監三品官,祝史文官參外執事,參外當依五禮儀爲之,而祝文則五禮儀,有臨時撰用之語,此則似當用家禮所載祝文,敢啓。傳曰,依啓。
崔晛,以兵曹言啓曰,前後承傳,今方次第擧行,而其中有六品遷轉事,已捧承傳,不爲擧行,積滯者五人,秩在參下者,以升敍命下者七人,此皆擧義扈從力戰外,因他事論賞者也。旣以六品遷轉命下者,自當出付司果矣。參下人,以升敍命下者,參下中,資級有七八九品三階,就此升品乎?仍出六品乎?何以爲之?傳曰,自有前例,不必煩品。
崔晛,以兵曹言啓曰,禮葬發矧時,轝士以下,各差備軍應用之數,考諸庚子·戊申等事,國葬時曹上謄錄,則庚子年,則通共五千四百七十七名,戊申年亦至六十名,今雖稍有降殺,其數四千三百餘名云,二字缺京中市民,各司奴子,諸司諸員匠人,樂工樂生,出番鷹師,京畿·京中下番軍士用之,而開城府市民五六百,亦爲五字缺統雜亂烏合之人五千,散在之半行缺其中,都下之民,尤爲難齊,必須缺爲整頓,可免臨時生事,着令刑曹·漢城府除單身立役,如砲手·殺手,各司使令,貧殘書吏·書員·獨女等家內,無他男丁者外,無論貴賤,一一二字缺來十五日內,移送本曹,以便知數,一邊司僕寺·司饔院·尙衣院·典設司等,諸員所在,及工曹·繕工·尙衣院·軍器寺等匠人,掌樂院樂生·樂工,鷹牌頭所管七字缺各司都目進呈,在外方者,行會缺道限七字缺之數,則京畿·京中下番軍士,亦爲調用,此等各軍,必待各該司成冊齊到後,方知實數入啓,外方則,下諭于監司,京中則依前例別成事目,自本曹檢督爲當。發引時當用各道驛馬,其數甚多,幾至三四百匹云。竊念禮葬詔使之行,似當相値,各道驛馬,方以詔使時所用,或本馬調來,或收價上送事,已爲知委,今又聚用馬匹,則兩役一時疊至,勢當疲於奔命,若欲以一番聚會之馬,留過兩役,則遠方人馬,久留京中,人困馬瘦,其弊無窮,自古豈有如是大段大事,一時疊出之時乎?兩西及咸鏡道三道驛馬,旣難調來,所餘者只下五道,而京畿·江原道尤甚凋殘,縱有三南,其勢以有數之馬,亦難於一時酬應兩處。臣等之意,禮葬發引時,都監堂上·都廳,郞廳若干員則或以兩驛或京畿,推移給與驛馬,監造官以下員役,竝給刷馬爲當,敢啓。傳曰,依啓。
吏曹,鄭世矩爲司憲府掌令,李景憲爲成均館直講,李景奭爲中訓大夫行弘文館校理,韓必厚爲刑曹正郞,安弘重爲工曹正郞,安景深爲通政大夫行鐵山府使。
兵批,沈悅爲崇祿大夫判中樞府事,李睟光爲中樞府事,趙公瑾爲龍驤衛副護軍,尹暉爲龍驤衛副護軍缺,李二字缺爲折衝將軍咸鏡北道虞侯。
夜一更二更,南方有氣如火光。已上燼餘日記
上在慶德宮。停常參·經筵。
備忘記曰,今番詔使之來,實出慮外,倉卒措辦,得免生事,未可必也。況近習益頑,專不事事,大小官吏,因循不改,則非但僨事,必至辱國,其令都監,另加檢督,俾無此患。
備忘記曰,凡薦新之物,魂宮亦爲封進事,諸道監司處,下諭。
趙翼,以迎接都監遠接使言啓曰,天使或有求見篆字之時,故自前帶去書篆之人,算員景惟謙,能解篆法,依例帶去,何如?傳曰,依啓。
三字缺曰,金浦山所,不可無守護之人,量定良民,俾禁樵牧事,言于該曹。
傳于崔晛曰,凡有旨,日子相考,稽傳禁軍及某人中,有治罪之事矣。見江原監司狀啓,則時急有旨,五六日始傳政院,如此等事,不爲致察乎?
崔晛啓曰,頃者凡有旨書狀,或以撥傳,或以軍士,或以宣傳官傳送,考其日子稽留者,重則請推,輕則分付兵曹,直爲治罪矣。今見江原監司,有旨秪受狀啓,則別侍衛南仲,五日始傳,定虜衛張彦希,四日始傳,此雖軍士之步行者,原州三日之程,如是稽留,張彦希,則令兵曹依前分付治罪,南仲則其罪尤重,令攸司,囚禁治罪。傳曰,依啓。今後各別檢飭,俾無稽傳之弊。
掌令閔應亨,正言李景曾來啓曰,伏承昨日聖批,以親喪固所自盡,事勢難易,不足論也爲敎,聖意惻怛,臣等寧不感惕,然臣等所謂事體,初非計較瑣屑,出於私意者也。只是酌古今之變權輕重之宜,上恐聖體之或傷,下念民力之難支,不容不冒死論啓也。人主一身,爲宗社神人之主,其不可自輕也,明矣。山所距京城二息餘,觸冒風雷,跋涉山川,親臨窀穸,號慕擗踊,聖體之傷損,必有不可勝言者,其不可一也。蒼黃擾攘之際,昏夜黑暗之中,出城哭送,猶涉未安,況駐駕遠地,經三晝夜之久,人君擧動,豈可犯此危險,其不可二也。發引時該用民力,已極浩大,若重以大駕之行,則雖竭畿甸之力,將無以供給,況詔使之行,早晩當到者乎?民窮力竭,其不可三也。三軍扈駕,百僚隨班,騈闐暴露於原野之間,經過累日,倘有雨水沾濕之患,其狼狽有難形言者,其不可四也。五禮〈儀〉,雖有陪往之文,祖宗以來,罕有行之者,雖以仁廟·宣祖之聖孝,莫之能行,蓋爲事勢之難也。列聖不能行之於國葬,而殿下乃欲擧之於私喪,揆之事理,得無未安乎?其不可五也。以此論之,所謂事勢者,便是義理之所在,有妨於事勢,則其有乖於義理可知也。殿下其可不之念乎?蹈匹夫之行,而不念宗社之重大,非臣等所望於聖明者也。請加三思,亟寢陪往之命。答曰,今此陪往之擧,實是當理之事,爾等,以乖於義理爲言,似乎不察矣。近世之不行此禮,乃一時權宜之事也。不可以此爲執言之地,更勿瀆擾。
掌令閔應亨來啓曰,臣等,將諸宮家圖占海澤魚鹽屬司免稅等事,論列已悉,而聖明,亦以先朝所與,卒難變革爲意,而持久若此,莫肯允兪。夫橫占免稅之弊,不至於傷民病國之甚,則臣等何敢苦口力爭,以煩聖聽於哀疚之中乎?特以目今弊瘼,莫此爲甚,而將爲國家無窮之害,故不敢避斧鉞之誅,而屢申前說焉。先朝之所賜,宜賜而賜則或可,不宜賜而賜則不可,在於豐富之時則或可,在於凋弊之日則不可,所賜者少而橫占者多,田有畛域,尙不讓畔,海無涯岸,豈爲限量,濱海失業之民,其麗不億,而漁奪之害,慘於椎髓,弊旣如此,則雖載金石之典,尙可汲汲去之,況一時所賜,出於謬恩,而何可諉以流來已久,而不爲之變通乎?且今者禮葬·詔使,民力已竭,加賦之令,無日不下,遠近之民,莫不蹙頞,而投屬宮家者,身無役而稅且免,編於版籍者,役旣苦而賦又加,均是一國之力,皆同食土之毛,而或安閒居息,或流離哀呼,此豈聖上,一視同仁,愛民如子之政乎?請一依該曹啓辭,捧承傳施行。答曰,冒占之處,該曹旣已査革,不必如是堅執。
正言李景曾啓曰,臣等將諸宮家·各衙門,所屬魚鹽革罷事,論列已盡,而兪音尙閟,臣等,實未曉聖意之所在也。洋波斥鹵,浩無涯限,國家之所取資,生民之所仰給,皆在於是,而環海數千里,悉爲私門之占據,無怪乎民生之失業,而國用之匱竭也。殿下於一政令之病民,則猶恐不祛,一施爲之便民,則必欲行之,而獨於此事,牢拒乃爾,此非臣等,所嘗望於殿下者也。請勿留難,亟賜快兪。
王世子書筵所服,該曹以淺淡色稟定,自上,以爲不可,至降嚴敎,臣等未曉聖意之所在也。世子本服,只是期喪,常時士大夫之期服者,惟在喪次時,着衰麻,宴居出入則布帶素衣,至於公會則純用吉服,況帝王家持服之制,自與臣庶不同,而世子之開筵臨講,猶殿下之視事也。殿下視事之服,尙用白袍,則世子書筵服色,自當與進見時有間,然則該曹所定淺淡服,有或過,而無或不及也。臣等反覆思之,未知其不可也,沖年講學,一日爲急,請依該曹所定,以淺淡服,從速開筵,卒哭後服色,亦令禮官,次第磨鍊。答曰,世子之服,雖是期喪,方在喪側,用淺淡服,似乎未安矣。魚鹽等事,冒占之處,旣已査革,不必煩瀆。
崔晛,以禮曹言啓曰,備忘記,金浦山所,不可無守護之人,量定良民,俾禁樵牧事,言于該曹事,傳敎矣。凡守護軍,兵曹抄定,故自曹,方欲考例移文矣。今承下敎,令兵曹速爲抄定,何如?傳曰,依啓。
崔晛,以禮葬都監言啓曰,以都監草記石物事,傳曰,依啓。明春所用石物,亦爲浮出事,傳敎矣。臣等,亦有此意,忠州浮石,監役官下去時,各兩件浮取上來事,已爲言送,頃日更爲移文知會,而曹溪之石,亦爲兩件浮取上來事,已爲言送,頃日更爲移文知會,而曹溪之石,亦爲兩件浮出,但曳運之軍,極爲浩大,勢難一時調用,浮出畢役後,待秋冬農畢,或以到防軍,連續運置江邊,以爲明年之用,庶可少省功力,敢啓。傳曰,知道。一時曳運,以省後日功力,可也。
趙翼,以禮曹言啓曰,天使接待,雖有各年謄錄,而今遇變禮,事例不同。己酉年弔祭天使熊化及劉用時謄錄,接見時二字缺及宴享饌膳用樂與否,不爲分明載錄,臣等皆缺參見,而亦未能一一記憶,各朝國恤時,天使實錄,令春秋館,馳往考出,以爲參酌憑據之地,何如?傳曰,依啓。
崔晛,以兵曹言啓曰,禮葬時,轝士以下各樣軍,依國葬時謄錄,令各該司成冊,送于本曹,以便知數調用事,旣已命下矣。但念此時人心玩愒,全不畏法,許多四五千無統之卒,若不嚴立科條,預先整頓,則臨時必有顚倒狼狽之患,應行事,今方事目磨鍊入啓矣。各其司次知郞廳,及官員·書吏·書員,亦爲姓名書單啓下,如有不謹奉行之事,容令本曹,或依事目科罪,或入啓拿鞫,以完大事之意,捧承傳于各該司,使之着心擧行爲當,敢啓。傳曰,依啓。
崔晛,以訓鍊都監言啓曰,都監軍兵等,每朔三九日會聚習陣,定爲恒式,而來初九日,乃寒食節也。軍兵等,皆願往祭父母墳塚,依願初九日,勿爲習陣,許令行祭,何如?傳曰,依啓。
傳曰,慶平君給馬。
兼兵曹判書張晩,伏以,臣西北人刷還之法,載在金石之典,二百年遵而守之,雖以昏朝亂政,猶不開端免刷者,誠以西北寒苦莾蒼之壤,人之生理,最爲蕭條,非土着元居之人,蓋不堪其苦,而易於流散也。祖宗朝諸道作罪之人,竝爲勒移,幸勤經理,其意豈偶然哉?自經壬辰,法綱解弛,或有呈上言,或因緣圖脫,或自逃不還,十無一二之仍存者,自是邊上一空,將至於關防不守,疆埸自蹙,有識之寒心久矣。伏見該曹納銀免刷公事,雖出於計無奈何,而法令尙在,人爭百端巧免,不爲趨令者滔滔,況大防一壞,有財者,竝皆生心,持一片之帖,朝取一人,暮取一人,虛僞相間,無復禁防,則末流之弊,誰能遏之,自撤藩籬,不幸近之,縱得數千兩銀子,不能爲有無於用度,而異日如欲實邊,當費幾萬兩銀子乎?二字缺利害判然可知,諫臣之陳啓,固出於公論,而聖明慮詔使之煩費,一味持難,臣亦知聖意之所在,第臣職掌西北數十年來,出入邊上,熟知利病,玆不敢容默,伏願聖明,更令廟堂,酌議而處之,俾無事過而追悔也。臣無任屛營之至。取進止。答曰,省箚具悉。卿言,是矣,當酌處焉。備邊司啓目,粘連啓下矣。詔使之行,出於意外,收合之事,計無所出,因聖上軫念民生之敎,爲此不得已之策,體臣深念後弊之難防,有此陳箚,誠長慮也。免刷一款,勿爲擧行,何如?啓依允。
崔晛啓曰,忠淸監司處,天使時所用雜物,限內上送事,下去宣傳官,持標信來到闕門外,開門入之,請出標信。傳曰,知道。
夜自一更至三更,月暈。以上燼餘日記
上在慶德宮。停常參·經筵。
下直,兔山縣監李皞。
以備忘,傳于崔晛曰,戶牌退限已過累日,而未聞犯法者,摘發治罪之擧,此何故也?民不犯禁而然耶?抑亦禁令不嚴,而私意勝之故耶?何如是寥寥也?問于該廳,以啓。
李弘胄,以尙衣院提調意啓曰,頃日本院啓辭,內院小木匠南宮生·李天義·梁男,冶匠金斗男·金奉男·鄭無·金德福,豆錫匠李得龍等,禮葬都監四字缺矣。今者詔使先聲,旣已來到,凡百應用之物,造作之役,極爲浩大,而若無此匠,則許多及期之役,束手無策,極爲悶慮,院小木匠南宮生等三名,冶匠金斗男等四名,豆錫匠李得龍,竝還本院,以完其役,今後院匠人都監,切勿侵責事,竝捧承傳施行,且院案付小木匠,忠州接金敬雲,恩津接都鶴福,興陽接金應守等,罔晝夜給馬上送事,全羅·忠淸兩道監司處,急速下書,何如?啓依允。匠人等還役本院事,不允矣。禮葬都監,重大緊急之事,臣等非不知之,都監則各處私匠,盡爲聚集本院,則案付匠人外,更無得匠之路,而案付小木匠等,沒數往役於都監,無一人留院,束手無策,不得已還本院之意,啓稟矣。聖批如此,極爲渴悶。且外方小木匠上送事,今始下書,上來遲速,亦未可預料,而詔使渡海之奇不遠,來到則許多工役,必未及措,尤爲悶迫。都監捉去匠人,雖不得盡還,其中小木匠李天義,豆錫匠李天龍等二名,除出還本院赴役事,捧承傳施行,何如?事係急期,惶恐敢啓。傳曰,依啓。
崔晛,以兵曹言啓曰,以禮曹啓辭,備忘記,金浦山所,不可無守護之人,量定良民,俾禁樵牧事,言于該曹事,傳敎矣。凡守護軍,兵曹抄定,故自曹,方欲考例移文矣。今承下敎,令兵曹,速爲抄定,何如?傳曰,依啓事,傳敎矣。幾戶充定與否,啓下移文,然後方可擧行,令禮曹,急速稟定施行,何如?傳曰,允。
掌令閔應亨,正言李景曾來啓曰,發引時陪往一款,臣等論之已悉,而殿下聽之邈然,臣等不勝悶鬱焉,祖宗朝故事,臣等未之詳知,試以近代之事言之,中廟山陵時,仁廟不得往焉,明廟山陵時,宣廟亦不得往焉。方是時也,國勢鞏固,民力殷富,七字缺師甚近,揆之事勢,似無甚難,然以仁·宣二祖出天之孝,猶不得行陪往之禮者,豈無所以然而然哉?況今人心危疑,變異疊見,畿輔民力之竭,已到十分地頭,金浦道里之遠,又倍蓰於靖·康二陵,今玆喪禮,在聖上,雖有罔極之戚,然比之國葬,不無差等,而殿下不念事勢之難便,不恤民力之難支,必欲行祖宗所未行之禮,此果可謂當理之擧乎?事勢與義理,常相表裏,若不宜於時勢,不愜於人心,則雖可行之事,或有時而不可行也。殿下雖欲直情經行,臣等決不敢遵奉,請勿留難,亟寢成命。答曰,已諭,毋煩。
掌令閔應亨來啓曰,臣等昨承聖批,以該曹査革爲敎,臣等莫知其由,取考該曹文簿考之,則有諸宮家,則勿爲收稅之敎,而無査革之事,臣等誠意淺薄,未能回天,曠日持久,一向牢拒,臣等之惑,滋甚焉。夫王者之政,安民爲本,安民之道,革弊爲先,當今之弊,莫大於斯二者,溟波斥鹵,豈人君私與之地,亦豈宮家自占之所哉?民生失業,國儲虛竭,職由於此,利入於私,怨歸於公,誠可痛矣。至於免稅一事,厥弊濫觴,在法無據,雖內需之田,若賜宮家,則收稅例也,況以自己之田,冒屬內司,圖免其稅,寧有此理,賦役不均,歲入日縮,今玆兩弊,病民蠹國之尤者也。設令査革,不祛其本,則無以杜冒濫之患,而緣此橫占,猶夫前日,是徒有査革之虛文,而無實惠也。請命該曹,一切革罷。答曰,頃年諸宮所屬,亦皆査革,考見癸亥年文簿則可知矣。先朝賜給之物,決難革罷,須勿更論。
正言李景曾來啓曰,諸宮家魚鹽革罷一事,臣等論列已久,辭竭意盡,而聖批一向牢拒,乃以旣已査革爲敎,臣等竊怪,聖上大公至正之心,至此不無些子繫滯也。當初因廟堂之請,只各衙門所屬,許令納稅,而諸宮家所屬,則尙今不許,聖敎所謂,已爲査革者,果可謂用公議而塞弊源乎?一種痼疾,爲病民之膏肓,久矣。到今更化之後,只革於各衙門,而不革於諸宮家,是何示人以不廣也。環海數千里溟波斥鹵之地,生民之所仰給,國家之所取資,皆在是焉,一朝半爲私門之所占,無怪乎民窮財盡而國非其國也。請勿留難,亟賜允兪。王世子淺淡服色,揆之事理,明白無疑,謂卽蒙允許,而聖敎反以未安爲敎,臣等竊深疑惑焉。若世子在喪側時,當服淺淡云,則謂之未安,固宜,今則不然。處喪次則服衰麻,當進見則用白袍,至於書筵臨講,便是外朝公會,雖暫用常服,未爲不可,況淺淡色乎?若使書筵服色,必用白袍,未知前頭殿下視事之日,當用何等服色乎?此理甚明,聖明若加精思,自當釋然矣。幼沖之年,寸陰可惜,因服色未定,久廢開講,此非未安之大者乎?請亟依該曹所定施行,卒哭後服色,亦令次第磨鍊。答曰,頃年諸宮家所屬,亦皆査革,考見癸亥年文簿則可知矣。先朝賜給之地,決難革罷,須勿更論。世子服色事,昨日已諭,不必煩瀆。
趙翼,以禮葬都監言啓曰,山所所用薄石磨鍊,則應入二千張,布帛尺,方尺許者,令江華府浮取,今月內,山所直納之意,京畿監司處行移,何如?傳曰,依啓。
崔晛啓曰,忠淸監司及水使處,時急有旨,稽傳至於六七日之久,極爲駭愕,齎去軍士摘發,令攸司推治。傳曰,依啓。
副應敎臣鄭百昌,伏以,臣有痼病,不善俯仰,頃忝近侍,厚招物議,曾未多時,復叨匪據,隕越之懷,不啻淵谷,臣與瀛海君臣金起宗,少小同里閈,素知其爲人,執義臣尹知敬,曾缺失實之聞,屢有非情之誚,縉紳淸流,多知其二字缺於顚末,臣尤詳焉。臣嘗一見知敬,略陳其不然,及知敬再入於三年之後,復持前論,臣實因儕友間聞之,竊相私語,冀或捄正,同歸大中而已。臣與知敬,俱在從班,此不過官師相規,因事直之之義也。有何嗔罵之事,有何脅制之狀,有何醜詆之言,有何朋比,可以結托,有何氣勢,可以張皇,論人至此。噫,已甚矣,此實臣之平生言行,不見信於人而然,犯而不校,無則加勉,他山之石,可以攻玉,人之爲言,不欲多辨,而第臣所冒,亦非常調,論思重地,儐僚重任,決難强顔隨行,重貽淸朝之累,伏願天地父母,亟賜鐫改,以安愚分,臣無任激切屛營之至。答曰,省疏具悉。爾其勿辭。以上燼餘日記
上在慶德宮。停常參·經筵。
下直,黃海監司李必榮,朔州府使李命吉。
趙翼,以春秋館官員,以監事諸堂上意啓曰,以禮曹草記,各朝國恤時天使實錄,馳往考出事,傳敎矣。堂上史官各一員,當爲進去,而只有奉敎臣具鳳瑞,檢閱臣金霱,今方入直,左右史不可曠闕,史官被薦之人,只有注書臣金光爀,移授本館,然後史官一員,可以進往,注書金光爀改差,當日爲政,斯速移授,何如?頃日改差事,草記入啓,未得蒙允,而時急之事,出於不得已,敢此申啓。答曰,依啓。
吏批,判書金瑬病不來,參判李顯英進,參議未差,都承旨李弘胄進。
吏批啓曰,判書臣金瑬病不來,參議未差,小臣獨爲政事未安,何以爲之?敢稟。傳曰,仍爲之。
假注書望,尹澄之·辛應望·琴是調。
答副提學鄭經世箚曰,省箚具悉。卿其勿辭,今後凡箚陳之事,詳察爲之。元箚見下
以備望記,傳于崔晛曰,今下弓矢,朔州府使李命吉,給送。
趙翼,以迎接都監言啓曰,郞廳前佐郞李時煥,時無職名,付軍職,冠帶常仕,何如?傳曰,依啓。
趙翼,以迎接都監郞廳,以館伴遠使意啓曰,接待華人,舌官最爲關重,近年以來,解事首譯,餘存無幾,天使差備,御前傳譯,都監應接之人,本院未能充差,極爲悶慮,若於應待之際,不能周旋,或致生事,則所關非細,表廷老,流配嶺外,今已二年,足懲其罪,自前天使之時,凡有可用之才,湔滌調用,亦有故事,惶恐敢啓。傳曰,依啓。
兵批啓曰,以曹草記,自有前例,不必煩稟事,傳敎矣。參上陞敍,例陞一階,明有舊例,獨於參下,有計朔陞遷之法,直以六品敍用,捧承傳之人,則自當勿計朔數遷出矣。以陞敍捧承傳者,欲依參上陞一階,則似爲太輕,陞出六品則太重,故從前論議不一,未有定式,或淹積而置之,或超出於六品,用賞不均,群議非之,無可據一定之規,玆敢仰稟矣。今承聖敎,令吏曹,博考已行前例,定爲恒式,移文本曹,兩銓一體施行爲當,敢啓。傳曰,依啓。
崔晛,以備邊司郞廳,以摠戎使意啓曰,南漢山城未畢處赴役僧軍,今方來到,臣曾可出去監督,而以號牌廳有司堂上,未得出去矣。今則先到成冊,幾盡分類,追成冊未到前,馳進監董之意,敢啓。傳曰,知道。
掌令鄭世矩,正言韓必遠來啓曰,臣等,將發引時陪往一款,論之已久,聖批每以已諭爲敎,臣等不勝悶鬱焉,親喪自盡,在凡民猶然,以聖上誠孝之至,固無所不用其極,而時有異同,勢有難易,祖宗朝故事,臣等未之詳知,仁·宣兩廟,旣不能行之於四字缺事之時,則今日臣等之欲殿下,量宜行禮者,時勢則然,殿下方遭罔極之痛,欲盡送終之禮,臣等雖無狀,豈無戚戚於懷也。第金浦爲縣,距京城二息餘,而往返之際,必經三晝夜,則蒼黃昏暮,跋涉驅馳,人主擧動,決不可如是冒險也,明矣。殿下縱自輕,其於宗社之重何?況發引時,該用民力,已極浩大,若重以大駕之行,則雖竭畿甸之民力,將無以支供,且詔使之行,早晩當到者乎?事勢與義理,常相表裏,苟不宜於事勢,而亦不乖於義理,則雖可行之事,或有時而不行,請勿留難,亟寢成命,答曰,不允。
掌令鄭世矩來啓曰,臣等伏承昨日聖批,以考見癸亥年文簿則可知,爲敎,臣等,卽取該曹文簿考之,則癸亥入啓單子判付內,有曰,付標處及廢朝宮人鹽盆·船隻減除,其餘勿減,蓋各處所屬鹽盆·漁箭·船隻幾至六百,而付標處,不滿百餘,廢朝宮人所屬,纔十餘而已。則諸宮家所屬,猶夫前也。此則査革云,幾何其不歸於虛文也。夫王者之政,安民爲本,安民之道,革弊爲先,當今之弊,莫大於斯二者,而民生之失業,國儲之虛竭,職由於此,則豈可以一二處査革,爲塞責之地乎?至於免稅一事,厥弊濫觴,在法無據,雖內需之田,賜與宮家,則收稅,例也,況以自己之物,冒屬內司,圖免其稅,寧有是理,賦役不均,歲入日縮,蠹國病民,玆以益甚,如不及時査覈,盡祛其弊,則是徒有査革之名,而無實惠也。請令該曹,一切革罷。答曰,不允。
正言韓必遠來啓曰,臣等,將諸宮家冒占魚鹽之弊,逾月論執,而聖明一向牢拒,乃以亦皆査革爲敎,臣等取考該曹癸亥年文簿,則其所減革,只廢朝後宮及內需司若干處而已。其他諸宮家所屬,則率皆仍存,是徒有革罷之虛名,而未施革罷之實惠也。聖敎所謂,已爲査革之意,果安在哉?溟波斥鹵,數千里之地,盡爲私家之利穴,生民仍玆而失業,國家無所取資,則當今巨弊,莫大於此,臣等所以苦口强爭,而不得請,則不知止者也。請勿留難,亟賜允兪。王世子書筵所服淺淡色一款,臣等反覆思之,未知其不可,而聖批一向牢拒,臣等之惑,滋甚焉。世子本服,只是期喪,處喪次則服衰麻,當進見則用白袍,當初該曹稟定,非不詳盡,則謂宜允從,而反下未安之敎,若以在喪次時,當用淺淡色云,則雖謂之未安,可也,書筵時,用此淺淡,揆之事理,固無不可矣。況世子,方在幼沖之年,講學之急,寸陰當惜,請依該曹所定,急速開講,卒哭後服色,亦令次第磨鍊。答曰,依啓。魚鹽等事,不允。
金壽賢,以禮葬都監言啓曰,當初禮葬雜物磨鍊時,明器等,皆以樻具磨鍊,啓下矣。今更思之,木櫃年久腐朽,則恐有土地坎陷之患,依謄錄,以石函造用之意,敢啓。傳曰,知道。
吏曹,以李敏求爲知製敎,尹墀爲通訓大夫行吏曹佐郞知製敎兼世子侍講院司書,柳允昌爲通訓大夫行掌隷院司評,通德郞行藝文館待敎兼春秋館記事官金光爀,啓功郞行奉常寺參奉兼校書館正字金㠍,高仁繼爲通訓大夫行禮安縣監者。
朴鼎賢爲資憲大夫知中樞府事,安玏爲資憲大夫行同知中樞府事兼五衛都摠府都摠管,鄭雲湖爲嘉義大夫同知中樞府事,呂䄄吉爲兼五衛將,金止男爲折衝將軍行龍驤衛副護軍,李敏求爲折衝將軍行龍驤衛副護軍,李時煥爲禦侮將軍行龍驤衛副司果,外,金時立爲折衝將軍行茂山鎭兵馬僉節制使者。
夜一更二更,月暈。三更四更,月暈兩珥。五更,流星出貫索星下,入乾方天際,狀如鉢尾,長三四尺許,色赤。
行弘文館副提學臣鄭經世,伏以,臣之疾病纏綿,氣血枯瘁之狀,不惟同朝之人,所共矜愍,亦聖明之所下燭,而三告乞遞,竟不獲命,臣誠憂悶,不知所出,抑臣之所以不安於在職,疾病之外,更有一節,君父之前,何敢有隱?臣頃見崔鳴吉箚中,反復攻臣,謂臣於啓箚之中,援引經傳,而任意刪減,以附己說,沒其主意,而資其取證云。噫,鳴吉,豈誣臣者哉?但其所以論臣者,未免爲深文耳。孔子曰,辭達而已矣。聖賢之於辭,無論說事說理,但要文字簡潔,義理明白,使人一見,便知其指意所在,故其引古語,不必盡用全文,蓋以枝其辭,則其義反晦也。臣於伏閤,忽遽之中,方論尊祖之義甚嚴,則但引自義率祖之文,論殯斂踰制之失,則但引尸服以士之文,論喪不可不降之義,則缺引持重大宗,降其小宗之文,乃其語勢當然,不欲枝其辭,以晦其義,故爲截去,以沒聖賢重意,以瞞君父也。其後上箚時,所引禮經,爲人後條下,小注之文,則臣實錯誤,亦其平日,失於照勘,記得如此,而草箚之日,家藏禮經,又爲士友所借去,未及考檢,遂脫所後父早卒之文,謂之率爾,則罪不敢辭,而非故爲截去也。然通典所載,劉寶之言曰,爲人後者,或爲子或爲孫,故經但稱爲人後,而不列所後者名,以此觀之,則古人,亦有如此看者矣。嗚乎,作僞心勞,士夫之深恥,不直欺君,臣子之大罪,而以此疑之,不亦冤乎?雖然鳴吉之知臣淺耳。今雖見疑,亦不深恨,但念臣以無狀,受知於君父有年,而一朝以文飾欺罔見疑,則後雖有引經陳善之言,亦無以取信,此爲可痛耳。至其所論喪禮,縱橫萬餘言,力主喪必三年,祭必自主之說,此事是非,自有擧國公論,非臣一人,所當每每爭辯,有如角勝之爲者,況人方攻我,我又非人,則雖出公心,人必不信,而如此展轉,只足以疚殿下之懷。且念壓降之義,聖見已定,雖有異議,必無眩惑之患,何敢以已陳之芻狗,復爲呶呶乎?惟是被人峻呵,理難晏然,不得不冒死瀆擾,懇乞聖慈,曲賜陶鎔,臣所有經幄長官之職,卽許鐫改,以安愚分,不勝大幸。取進止。以上燼餘日記
上在慶德宮。停常參·經筵。
下直,益山郡守金守濂。
李弘胄啓曰,上年天使時,以海路迎候船不送之故,多取嗔怒云,此事雖無前例,詔使越海而來,似當有迎往候問之禮,令都監,預爲講定,俾無臨時顚倒之患,何如?傳曰,允。
沈詻,以長生殿別造廳〈言〉啓曰,外棺補板輪轝等,當於開金井前陪進,而擔曳軍數,考諸儀軌,則其數至於五百之多,重大棺板移運之事,雖不可懸斷,而五百名,似爲過多,且以坊民·市人擔曳云,而亦無某色軍幾名的知文書,不可不預爲知委,請令兵曹,參酌磨鍊。且陸路陪進,則二息之程,又過江浦,輸運難便,若擔至龍山,結船載運,到泊之後,距山所,纔五里許,令其山所役軍,擔曳陪往,似爲便當,開月初生,風日和暖,船路尤穩,而事係重大,令都監該曹詳議,定奪,何如?傳曰,依啓。
沈詻,以長生殿別造廳言啓曰,本廳員役匠人,考諸儀軌,則其數甚多,而今番設局時,或半減,或減三分之二,而匠人則又減日數,惟以刻期完役爲務,不敢耽延費廩,酌定事目,再次啓下矣。例給價布,兵曹不爲題給,此雖出於惜經費之道,而殊不知本廳裁損之本意也。木手七名,漆匠三名,但定一朔之價,書吏二,庫直一,只是三疋之布,而俱不題給,今朔又除使令之價云,重大材板縫合之役,其苦倍常,豈但口糧而無價若干下人,亦不可盡去,卽今役有未完,着漆之期尙遠,而山所陪進時,將無以成形,不敢不啓。傳曰,知道。令兵曹,依當初磨鍊,速爲題給。
沈詻,以禮葬都監言啓曰,明光服·玩樂具,今方造作,而如鍾·石磬·祝敔等廟樂所用,則事涉嫌逼,只俗樂唐笛·洞簫·唐觱篥·鄕觱篥·唐琵琶·鄕琵琵·玄琴·伽倻琴·牙箏·柏節鼓·杖鼓·瓦方響等物造用,而木工人·木奴婢等數,亦稍減之意,敢啓。傳曰,知道。掌令閔應亨,正言李景曾來啓曰,發引時陪往一款,臣等論之已悉,而殿下聽之邈然,臣等不勝悶鬱焉。祖宗朝故事,未之詳知,仁廟·宣廟,皆不得往焉,以兩廟出天之孝,宜無所不用其極,而莫之能行者,人君執喪,固異於匹夫,而時勢所關,不得徑情而直行也。目今時勢,與兩聖時勢不同,亦已遠矣。人心危疑,變異疊見,畿輔民力之竭,已到十分地頭,金浦道里之遠,又倍蓰於靖·康二陵。今玆喪禮,在聖上,雖有罔極之戚,比之國葬,不無差等,而殿下不念事勢之難便,不恤民力之難支,必欲行祖宗所未行之禮,此臣等之所以力爭强聒,而不知止者也。請勿留難,亟寢成命。答曰,勿煩。
掌令閔應亨來啓曰,海澤魚鹽,內需冒屬之弊,不可不罷,而殿下以査革爲敎,一向牢拒,臣等之惑,滋甚焉。殿下初無査革之敎,則猶之,可也,旣有此敎,則臣等尤可力爭苦辯,不得請則不可止也。向者之査革,只廢朝宮人之所占,而諸宮家橫侵,猶夫前日,其歸於虛文,不亦甚乎?近來公法不行,圖占益肆,雖有防禁,莫之或過,況曲爲之庇,而助其冒占乎?臣等竊恐,自此以後,諸宮家,知聖意偏係之私,而橫奪之弊,日滋月甚,海隅蒼生,擧皆流散,而終至於靡有孑遺也。且免稅一事,在法無據,厥弊已極,雖內需之田,若賜宮家,則例當收稅,況以自己之物,冒屬內司,圖免其稅乎?欺誣公家,莫此爲甚,法當査革,且糾其罪,而豈可任其欺冒,終莫之祛乎,當今病民蠹國,職由於斯二者矣。請令該曹,一切革罷。答曰,不允。
正言李景曾來啓曰,諸宮家冒占魚鹽之弊,實爲當今之第一痼瘼,而論列已久,一向牢拒,臣等之惑,滋甚焉。山林川澤,與民共之,王者之政也。則所謂先朝之賜與者,乃是一時之謬恩,而其間圖占,歲滋月增,至于今日而極矣。癸亥査革,只廢朝後宮,及內需若干處而已。其他諸宮之溟海之截得也猶前,斥鹵之分據也猶前,船舶之免稅也猶前,民生無所仰給,國家無所取資,豈不大可寒心哉,聖朝臨御以來,一政令,少涉病民者,率皆變革,而獨於此事,持難至此?臣等竊恐聖明,未免有些子繫滯處也。請勿留難,快賜一兪。答曰,不允。
崔晛啓曰,北兵使申景㻐,上疏上送,而無上送書目,且皮封不書上前開坼字,內面職銜姓名,連書於年月之下,有違格例,請推考。傳曰,依啓。
沈詻,以禮葬都監言啓曰,考諸庚子年謄錄,役軍五千名三朔赴役,而今則只四千名一朔赴役,許多體大石物,非用二千名,則不能運動,各道僧·水軍自立者九百餘名,過一朔則當爲散去,只以募軍三千名,推移赴役,役鉅人少,未及周旋,極爲渴悶。今聞南漢山城僧軍八百餘名,方爲來集云,此軍沒數調來,大浮石五六日赴役,以爲體大石物曳運之用,不得不已,事勢悶迫,惶恐敢啓。傳曰,依啓。
崔晛,以兵曹言啓曰,當日泰仁正兵田應難稱名人,自興化門入來,差備門外擊錚,極爲駭愕,令攸司,囚禁治罪,同門守門將鄭琉,常時不能禁斷,以致闌入,亦爲非矣,請竝推考。傳曰,依啓。
沈詻,以工曹言啓曰,今此禮葬時所用瓦明器·樂器,今方燔造,且有詔使先聲,都監及外處進二字缺樣瓦器,罔有紀極,而本曹案付匠人無一名,目前例以四字缺生,私賤匠人等,前期造作,然後可無臨時生事之患,而所居坊里,不計匠役之緊急,如募軍等事,凡民一例侵責,極爲可慮,一依上年天使時例,坊里雜役募軍等事,一切勿侵,使之專爲造作器皿事,各別捧承傳施行,何如?傳曰,依啓。
沈詻,以禮曹言啓曰,兵曹啓辭,金浦山所守護軍,幾名充定與否,啓下移文,然後方可擧行,令禮曹,急速稟定施行,何如?傳曰,允事,傳敎矣。伏聞德興墓山,宣祖大王入承大統之後,只定守墓軍七戶,似此前例,而但念金浦山所,山底民居稀少,樹木童赭,守護之若少,則恐不足以備灑掃而禁樵牧,似當加等磨鍊,令兵曹,擇定根着有實十五戶,竝奉足四十五名,移居山底,量給位田,免稅當戶爲當,大臣之意亦然,敢啓。傳曰,依啓。加定五戶。以上燼餘日記
上在慶德宮。停常參·經筵。
北兵使申景㻐,上疏辭職。傳曰,下該曹回啓。
司饔提調豐海君浩啓曰,去二月初二日,卽臣監膳之次也。全羅道同月朔膳進上,適爲來到,臣馳詣本院,與郞廳同坐看色,依例捧入矣。昨日伏見都薛里,因傳敎,出給片脯,則或以油紙,或以陳久之物,混雜裹造,極爲驚駭,其時以外貌可合而捧入,其中之情僞,在所難知矣。然臣,當番提調,不察之失,勢所難免,昨以日暮,未卽待罪,臣之罪尤大,不勝惶恐,伏地待罪。傳曰,勿待罪。
崔晛,以備邊司郞廳,以摠戎使意啓曰,因禮葬都監啓辭,南漢山城城役僧軍來集者,八百餘名,而沒數調來于大浮石所,五六日曳運事,傳敎矣。時急莫重之事,運石大役,若是未易云,聞來驚憫,在城僧軍,沒數領赴于浮石所,計料矣。但所謂八百云者,非是時方留役之數,自去月十五日,至今日,前後所到給牒之都數,而隨其准云,逐日放送,故時在山城者,未的厥數。今日歸到山城,知數計聞,一邊議與禮葬都監,定日移送之意,惶恐敢啓。傳曰,知道。
崔晛,以號牌廳言啓曰,備忘記,號牌,退限已過累日,而未聞犯罪者,摘發治罪之擧,此何故也?民不犯法而然耶?抑亦禁令不嚴而私意勝之故耶?何如是寥寥也。問于該廳,以啓事,傳敎矣。佩牌退限之後,無牌者摘發科罪事,入啓蒙允,一邊令漢城府譏察,一邊令外八門別將捕得,則各門連續捉來,臣等逐日開坐,査問無牌之由,則其中或有曾已入籍受牌,而懸於衣帶,適換他衣,以致忘却,或云外方之人,因公上京,未及還家爲辭,其受牌而置家不佩者十五名,則先考原籍,憑考容貌,知其不差,比諸失牌之律,減二十〈等〉,決杖五十,卽爲放送,其所謂因公上來云者,方爲囚禁,移文當該司,査覈虛實,故玆未用法矣。今伏承嚴旨,不勝惶恐,敢啓。傳曰,知道。關·津·場市,亦爲依事目譏察。
趙翼,以禮曹言啓曰,今此喪葬時應行諸事,及祭式儀物,前日節目講定時,與都監堂上·大臣,同議單子啓下,而其後未盡條件,隨事而生,都監不能定,問於本曹,不載禮文,又不載謄錄,無前變禮,觸事難處,經曰,無於禮者之禮者也。動而中節,聖人尙且難之,況臣等之庸才淺學乎?事迫之後,不得已參酌情文,或考據舊例,仰稟睿裁,其何能仰裨聖孝,傍愜群議乎?發引及返魂時,各司一員,似當於郊外送迎,而此則自上擧動定奪後,方可議稟矣,路祭以後,各祭奠節次,定葬節次,卒哭後擧動時服色,請於大臣會坐處,臣等與都監堂上,逐一會議,稟裁施行,天使時,自上,宴禮服色,及饌膳用樂與否,竝爲講定,何如?傳曰,依啓。
以禮葬都監,各祭節目單子,傳于趙翼曰,此祭奠磨鍊單子中,有減磨鍊之事,更爲詳察爲之。
完城君崔鳴吉箚子。答曰,省箚具悉卿懇。畢陳無隱,事君之道,雖有人言,於卿何損,卿宜安心勿辭。
沈詻,以兵曹言啓曰,當日出身權鳳,稱名人,自興化門入來,差備門外擊錚,極爲駭愕,令攸司,囚禁治罪,同門守門將鄭琉,常時不能禁斷,以致闌入,亦爲非矣,請竝推考。傳曰,依啓。
趙翼,以司饔院官員,以都提調意啓曰,全羅道今二月朔封進片脯,或以油紙,或以陳久之肉,相間造作,極爲驚駭。凡享上之物,爲守令者,所當親監以造,爲監司者,亦當十分檢飭,而委諸奸巧下人之手,致有如此之事,尤極痛惡,考其片脯外面所刻,則乃是高山縣所封進也,請高山縣監,先罷後推,本道觀察使,亦爲從重推考,以懲其慢忽不敬之罪,何如?傳曰,依啓。高山縣監,亦爲姑先推考。
知中樞府事吳允謙箚子。答曰,省箚具悉卿懇。卿勿控辭,調理行公。原箚見下
備忘記,傳于趙翼曰,金浦山所,似當有墓號,令禮官,依漢古事,議定墓號。
備忘記,傳于趙翼曰,當初磨鍊儀注中,多有未盡之處,卒哭後祥前,仍用白袍,祥後禫前,以淺淡服磨鍊事,言于禮官。
備忘記,傳于崔晛曰,管餉使成俊耉,不念國事,務免目前之辱,邊上些少餘餉,掃給漢人,莫之憂悶,賊不渡江則善矣,若有長驅之患,則以何糧餉守禦乎?如此無謀輕率之人,不可仍置重任,以誤大事,遞職便否,問于大臣以啓。
持平金堉,正言韓必遠來啓曰,陪往山所之意,固出於殿下之至情,自常時言之,則何不可之有哉?列聖之行之與否,畿民之力所難支,固不暇更論,而但以今日切急而可憂者言之,殿下自侍疾以來,衣不解帶,食不知味,祁寒風雪之中,沐浴露禱者數月,脩短有限,至誠無奈於定理,初喪擗踊之中,雖不覺聖躬之受傷,而溢米朝夕,亦已及於三朔,則臣民悶迫之憂,寧有極乎?頃者,伏見聖批,有氣力不逮之敎,臣等奉以流涕,罔知所爲,若至又過數月,深墨轉甚,而攀號靈櫬,遠涉二程之遙,則殿下亦自量其可以支持乎?殿下以如不欲生之心,縱自輕於哀慟罔極之中,奈朝宗廟社何,奈慈殿憂念何,奈百萬生靈何,此決不可行者也。且殿下,以今時勢爲妥帖無事,二字缺爲危疑已定者耶?爲姦軌永輯者耶?近日以來,災異疊見,憂危之影,察則非一,當此之時,乘夜動駕,空城遠出,涉于江表,經宿數日,而脫有屬車虛驚之患,出於千萬意慮之外,則靈櫬之行,亦豈得安寧乎?殿下以至性之孝,旣不得上帝之感格,而遭此終天之痛,則矧以舊染未盡之人,心不測之徒,居間者尙多,安可必其盡化於惟新之德乎?帝王之擧,當出於萬全,此又決不可行者也。臣等愛君之誠,不下於愛親,寧將手以牽裾,頭以軔轍,碎死一二螻蟻之命,決不令殿下,蹈危險也。請亟收陪往之命。答曰,勿爲過慮,停論可矣。
持平金堉來啓曰,臣等,反覆諸宮之事,論列已久,而尙不知止者,誠以橫占免稅之事,終必致國於危難而後已,危難之患,是何等事,而臣等遽止而不論乎?殿下之不允乎,此臣等,亦已知之矣。光海之時,視骨肉如仇讎,屠殘之禍,次第而及,矧望其愛之而欲其富乎?諸宮之家,重足脅息,莫敢出氣者,十餘年矣。殿下深戒於彼,愛之特厚,稍涉宮家,則雖微細之事,必加覆護,此誠協于九族之聖德,而愛之之道,豈舍此而無門哉?雖罷橫占免稅之事,諸宮,其敢謂殿下親愛之少弛乎?且諸宮之所得於橫占者,十分未得其一,而盡爲豪奴悍僕作挐之資。所謂免稅者,未必皆宮家之田,而冒屬投入者,參其半,宮家冒屬於內司,姦民投入於宮家,展轉相仍,其弊尤甚,故民之失業者,不怨諸宮之家,而實怨國家之不禁,何苦爲宮奴冒屬之輩,取怨於民而貽害於國哉?百爾思之,無善於亟罷,請賜兪音,以洽輿望。答曰,決難允從,須勿更煩。
正言韓必遠來啓曰,諸宮家冒占海澤一款,臣等論列已逾月矣,而兪音尙閟,臣等實未知聖意之所在也。所謂先朝賜與者,雖出於一時之謬恩,實有大害於民者,則豈可膠守遵奉,不爲之變通乎?癸亥之査革,只是零星,而諸宮之分占,日至滋蔓,民生旣已失業,國家無所取資,實爲今日之痼弊,而在所革去者也。如非病於民而害於國,則臣等,何苦辭竭意盡而力爭,不知止乎?殿下自卽祚以來,惠鮮之澤,遍及於四方,而獨於此事,留難三字缺豈非聖世之所缺望者乎?請更加三思,亟賜允兪。答曰,決難允從,須勿更煩。
李民宬,以戶曹言啓曰,毛營貸銀譯官,持本曹揭帖,今將發送矣。卽見管餉使成俊耉所通,則都督旣許以多發銀貨,雖四五萬兩,亦可易得,欲自管餉貸出,送于京中,而收布作米,運送管餉,以償其價云。若果如此,則朝廷旣免貸銀之名,而餉臣亦得以此米,應其求索之煩,實爲兩便,本曹揭貼,姑勿發送,令成俊耉,貸出四萬兩銀子,及時上送之意,行移宜當。但頃日督府咨文,査發一萬匹色段事,旣以令戶曹,多方計處之意回咨矣。今若貸銀于管餉,而送段于戶曹,則亦甚難處,着令管餉使及接伴使,如遇色段發送之請,極力周旋,毋使疊送之意,及於行移中,何如?傳曰,依啓。
李民宬,以戶曹言啓曰,每朔供上紙,例於初一日封進,而三月朔應封,全羅道各官,不爲上納,故本道監司及應封進各官,曾已請推矣。迄今不得封進,極爲未安,不得已自本曹,貿易封進,何如?傳曰,依啓。
沈詻,以訓鍊都監言啓曰,備邊司啓辭,海西砲保赴西者,其代價布,待號牌事完,以閑丁收布充給事,已爲允下矣。海西砲保,姑以壬戌·癸亥·甲子等三年赴西團束之數抄出,則壬戌一千五百三十名,癸亥一千四百七十三名,甲子一千二百三十四名,通共四千二百三十七名矣。貧寒軍卒,專資價布,而旣失於黃海道,又失於全羅道,積年未得捧食,稱冤莫甚,極爲可慮,着令號牌廳,俟其事完,査出閑丁實數,小名成冊,輸送于都監,使之依事目收布,專給哨軍事,各別捧承傳施行,何如?傳曰,依啓。
沈詻,以訓鍊都監言啓曰,平安道替防砲手一百名,右司前哨官張應一率領,今三月十五日,當爲發送俵衣次,步木各一疋,三人竝刷馬一疋,軍器載持馬四疋,令兵曹題給,落幅紙,令戶曹題給,兀羅鞋令本道造給,且赴防之軍,例爲別試才,論賞以送,依前例,試才論賞,何如?傳曰,依啓。
沈詻,以司饔院官員,以都提調意啓曰,今見兵曹啓辭,禮葬發引時差備軍,本院所屬諸員都目進呈事,入啓蒙允矣。本院諸員,元數不多,逐日供上之地,少無閑遊之人。且當詔使之行,宴饗磨鍊,分院別造,未及周旋,極爲悶慮,本院諸員差備軍頉下事,請奉承傳施行。傳曰,不允。
沈詻,以迎接都監言啓曰,都承旨臣李弘胄啓辭,上年天使時,以海路迎海船不送之故,多致嗔怒云,此事雖無前例,詔使越海而來,似當有迎往候問之禮,令都監,預爲講定,俾無臨時之患,何如?傳曰,允事,傳敎矣。陸路天使出來時,遼東只有白牌通事,別無迎候之事,往年梁監軍時,以初通海路之故,無白牌通事,而令黃珀等數輩,稱以問安官,迎于中路矣。今則旣送白牌通事,似不必又送迎候之人,上年亦有此議,而因備邊司啓辭,不送嚮導之船,今則何以爲之?敢啓。傳曰,迎候中路,似乎合禮,都監斟酌爲之。
沈詻,以義禁府言啓曰,自甲子年皂隷革罷之後,一朔立番之數七十名,而三名則以元皂隷立之,其餘六十七名,則自宣惠廳·大同廳,分給其價而雇立,如有擧動及場屋設行之時,則數外雇立,名曰助番,上年則米價踊貴,而猶且日給八升,今年則米價甚賤,常木一疋直,米十餘斗,而宣惠廳只給四升,人無願立者,故原立隷皂等,盡其家産添給,不能支當,目前事勢,極爲悶迫,令宣惠廳,從長變通,俾無潰散之弊,何如?傳曰,依啓。
沈詻,以迎接都監郞廳,以遠接使意啓曰,自前天使,求見我國書法之時頗多,故必擇一時能書者而帶去,自是規例,全羅道康津居幼學李彬,工於筆隷,依前稱以製述官帶去,似爲宜當,而方在遠地,罔晝夜催促給馬上送事,本道監司處,發馬行移,何如?惶恐敢啓。傳曰,依啓。
沈詻,以禮葬都監言啓曰,今此禮葬都監,雖與國葬都監有異,旣以都監啓下,則其體面,與該曹迥別,而全羅監司閔聖徵,偃然通關,都監具由入啓推考,則迄可停止,而依前關移,略不忌憚,極爲駭愕,請更爲推考。傳曰,依啓。
申時,日暈兩珥。酉時,日暈。
完城君臣崔鳴吉,伏以,臣賦性顚妄,與世抹摋,發言行事,動輒乖宜,幸遇聖君在上,淸士滿朝,心誠懽喜,不自愛惜,徒欲憚情竭慮,裨補萬一,知言而不知默,知進而不知退,占必敗之勢,而無先幾之智,不但本性難奪,蓋亦私心有恃。乃於議禮之際,實有獨得之見,非不知言出而謗隨,亦不敢有懷而不陳,求以發明己見,不覺語侵朝廷,以致波瀾起於平地,親舊化爲敵國,至於三公不安其位,擧朝羞與同列,皆臣自取,尙誰怨尤。第見近日啓箚,其所引傳記之說,似與今日之禮,全不相干者,而臣方刺舌自戒,何敢開口一言?且念今日廷臣,其於議禮是非,未知如何,而其實皆一時名流,人望所屬,自古未有士類離心,而能保其國家,殿下之屈意從衆,亦或一道,如臣見斥士論之人,固不當更齒大夫之後,以爲淸朝之羞辱,惟思退歸田墅,甘與草木同腐,是臣至願,決非虛飾,而天日未燭,呈單還出,臣欲强顔就列,則淸議方嚴,必不見容,臣欲不辭徑退,則君臣分義,有所未安,狼狽悶蹙,不知攸處,伏乞天地父母,曲垂憐察,早許歸耕,安愚臣之微分,謝朝廷之公議,則非臣之幸,實是國家之幸也。臣無任危迫祈懇之至。取進止。
行知中樞府事臣吳允謙,伏以,臣自前月以來,左足成瘡,漸生瘢傷,閱月經時,愈久愈甚,今則專不得納靴行步,臣所兼尙衣院提調,係是御供之地,凡封署開閉,必提調親之,而提調臣鄭光績,以都監堂上,無暇本院之事,今又在告,臣之足疾如此,久不得趨衙,當此詔使之時,事多積滯,時急出納之事,極爲悶慮,尙衣院提調,伏乞改差。且臣之庸陋,最在人下,年迫七十,神識昏憒,經筵重地,本不近似,常懷澟澟,而所患之疾,治藥未效,其勢差完,不可易期,臣所帶經筵知事世子賓客,竝命改差。臣無任惶恐戰灼之至。取進止。
承議郞守司諫院獻納臣朴潢,誠惶誠恐,謹上言于主上殿下,伏以,臣母於前月,隨臣兄臣濠,往赴南平任所,路間觸冒,重得寒疾,艱難得達,昨接書信,證勢彌留,委在床席,今已累日,食飮專廢云。七十之年,雖無疾病,人子之情,猶存喜懼之心,況遠隔千里,病患如許,臣不勝憂惶罔極之懷,目今君父,方在哀疚之中,詔使將臨,國家多事之際,忝在侍從之列,固不敢一日遠離,而私情危迫,不得不仰籲於天地父母。伏乞聖明俯察危懇,遞免臣職,俾得往省。且臣方差本道號牌巡檢之任,受命之前,先爲往還,事體有妨,伏乞竝命遞改,以便公私,不勝幸甚。臣無任兢惶隕越之至,謹昧死以聞。以上燼餘日記
上在慶德宮。停常參·經筵。
政院大殿問安。傳曰,知道。
藥房都提調臣尹昉啓曰,不審聖候,何如?臣等不勝憂慮,敢爲問安,答曰,知道。
傳于趙翼曰,山所所用薄石,向者見啓辭,似是欲於江華伐取,前日宮闕所用薄石,江頭多有云,何不用此石,而欲伐取於江華乎?問啓。
以吏曹,啓運別宮題主官望,傳于趙翼曰,預差改望。
趙翼,以迎接都監言啓曰,都監啓辭,上年不送嚮導之船,今則何以爲之?敢稟。傳曰,迎候中路,似乎合禮,都監斟酌爲之事,傳敎矣。此事,臣於上年,亦以當送迎候之意,稟達於筵中,而廟堂之議,以西路凋弊已極,資送船格,差官遠往,其弊不貲,不可開端,覆啓寢之矣。臣等更爲商量,則迎候中路,於禮則然,而非但弊端如此,大海之中,相遇難期,椵島旣有別問安使,差備通事,亦當往迎於下船之處,似不必別差迎候之官,白牌通事,旣已發送,上年亦不差送,雖或有問,以譯官,本無倩例之意,周旋告稟,宜當,大臣之意亦然,敢啓。傳曰,依啓。
沈詻啓曰,黃海道觀察使,大石載運次,大船回泊等事,有旨祗受,及平山府使嚴愰,別備運糧等事書狀,本月初六日成貼,而今始來到,稽滯之久,至於如此,極爲過甚,請一路擺撥,令攸司,摘發治罪。傳曰,依啓。
沈詻,以備邊司言啓曰,備忘記,管餉使成俊耉,不念國事,務免目前之辱,邊上些少餘餉,掃給漢人,莫之憂悶,賊不渡江則善矣,若有長驅之患,則以何糧餉守禦乎?如此無謀輕率之人,不可仍置重任,以誤大事,遞職便否,問于大臣以啓事,傳敎矣。義州是朝夕待變之處,安州亦蓄力保障,拮据收合,催督運入,以爲緩急之用者,計非偶然,管餉之臣,其所受委之重者,非徒接濟天兵,亦當念及於我邊陰雨之備,而成俊耉,受任之後,雖迫於督府,出於不得已,而不能善爲周旋,未免爲目前姑息之計,以致關防重地,倉儲一空,事極可駭,所當依上敎遞職,而但念莫重之任,頻數遞易,亦似未安。姑爲從重推考,以責後效,更令盡心料理,星火催運,以准義州·安州已用穀數,俾無早晩乏軍興之患,何如?傳曰,依啓。邊上各邑已用之穀,亦令准數運入,可也。
沈詻,以備邊司言啓曰,前正郞李穧,司郞廳,已爲啓下,付軍職,冠帶常仕,何如?傳曰,允。
持平金堉,正言韓必遠啓曰,臣等瀝血籲呼,言出肝肺,而天聽漠然若無聞也。無非臣等誠意淺薄,不足以感動天心,憂惶愧慄,所不敢更瀆,而目見君父之將蹈危險而不言,是亦不忠之大者,故不敢以言不見信,自沮,而又進其瞽說。夫帝王之孝,與衆庶不同,養生送死,竭其心力,思三年之免懷,徇一節之小行者,匹夫之孝也。上安宗社,下安黎庶,遵先王之定制,俟後聖而不惑者,帝王之孝也。今別宮之奉,備禮之葬,無憾於二字缺之日,則達孝之道,於斯至矣,何必乘危冒險,遠陪靈輀然後,方可爲自盡於親喪哉?毁戚傷生,君子猶謂之不孝,況以宗社臣民所托之重,冒此危險而行乎?脫有風露之不適,禍患之不測,以致玉候之添傷,儀衛之震驚,則其爲貽戚於在天之靈者,豈但匹夫傷生之爲不孝而已哉?臣子之爲君父致思者,慮不得不過也。且臣等之懇乞至此者,非臣等一二人之言也。乃百僚僉同之意也。雖以殿下之至情,豈得違衆而必行哉?夫設耳目之官,所以盡一時之公議,論國家之大事,而殿下不以其言爲信,越月逾時,以致擧朝之陳請,則是耳目之官,如贅寄無用,而朝廷擧措,亦未免繁擾之失也。近來官以人輕,如臣庸賤之輩,亦側其間,故殿下,每易視而輕待之,言進而輒逆於耳。此固臣等自取之罪也。於殿下樂取諸人之盛德,亦有所歉然者矣。請加深思而俯從焉。答曰,勿煩。
持平金堉來啓曰,諸宮之事,前後論之盡矣,更無餘蘊,可以煩複於今者,只以革此,則民聚而國安,不革則民散而國危,聚散安危之幾,惟決於聖敎之允不允。一允之下,而環海蒼生,擧皆鼓舞於祥風化日之下矣。殿下何惜於此,而莫之許乎?古人云一夫向隅,滿堂爲之不樂,今海濱數千〈里〉之地,民皆失所而向隅,此則擧國之所不樂也。諸宮之家,亦知公議之難遏,且恐以私室之故,而貽國家之害也。故東陽尉臣申翊聖,上箚而請還其賜牌,此意可尙,而諸宮之意,擧此而可知其餘矣。殿下何不遂許,而成其美乎?民皆樂生,稅入亦廣,倉庾皆滿,國用饒足,則時以羡餘,賞賜諸宮,亦無所不可,請降兪音,以惠群生。答曰,已諭。
正言韓必遠來啓曰,宮家橫占之弊,臣等爭之逾月,而猶且不已者,蓋以生民之利病,國家之豐瘠,所關非細,臣等豈可泛然論列,不得請則遽爾停止乎?昨承聖批,以決難允從爲敎,臣等竊想聖上親愛之至,先朝賜與之物,不忍一朝還收,有此留難也。如非大段無害於民,無害於國,則雖愛之欲富,仍爲遵奉,固無不可,環海數千里之地,盡爲私門之占據,侵漁之患,日滋月蔓,以至商船賈舶,往來海洋者,咸被其害,此豈非聖明之所當惻然軫念者乎?濱海之民,擧病首蹙頞而相告曰,光海時橫侵之弊,有不暇言也。今我聖上之愛民如此,而我等尙未蒙實惠,怨呼盈路,流亡相繼,殿下其於敦睦之義,可謂至矣,獨不念孑遺之民命乎?臣等所論,實出於一國共公之意也。請亟賜允兪,以慰輿望。答曰,已諭。
沈詻,以刑曹言啓曰,擧子元永吉,以未許通庶孽,冒赴武科之罪,依大明律,官員襲蔭條,若庶出子孫,攙越襲蔭者,杖一百徒三年,比照施行,而今聞科擧時,別有事目,取而見之,則庶孽未許通冒赴者,罪應全家徙邊,臣等方欲具由啓稟之際,擧子尹瀷,亦以右罪,遲晩取招,臣等竊念,自前通用之律,不過如是,借述闌入之律,亦不過杖一百徒三年,則全家之律,誠爲過重,況近來庶孽禁錮之法漸弛,此等冒赴之輩,不可勝摘,愚民安知法律之外,有此極重事目乎?且當初科擧事目,不爲通諭本曹,不得詳知,元永吉之罪,已照元律處斷,今次尹瀷之罪,亦當與元永吉,施以一律,而有違事目,臣等職忝法部,未知所處,惶恐敢啓。傳曰,竝依事目施行。
趙翼,以吏曹言啓曰,上年以筵臣榻前啓辭,冬至·聖節·謝恩三行,合送一使之意,問于大臣以處事,命下矣。其時左議政尹昉,議以爲遼路斷絶之後,越海使臣,勢難一一爲各起之行,而第以恩典旣降之後,旋卽兼送,似爲未安,來年爲始,竝作一起,勿爲各送云。右議政申欽,議以爲依筵臣所啓,合送使臣,未爲不可云,依左相議施行事,命下矣。今年節使之外,又有進賀之行,似當遵依前旨,各送一起,故惶恐敢稟。傳曰,依啓。
沈詻,以兵曹言啓曰,北兵使遞差事,命下矣。此時西北兵使,非他兵水使之比,所關極重,有非該曹循例擬差,令備邊司議薦,何如?傳曰,依啓。
趙翼,以禮曹言啓曰,備忘記,金浦山所,似當有墓號,令禮官,依漢古事,議定墓號事,傳敎矣。先令儒臣,博考啓下後,議大臣定奪施行,何如?傳曰,依啓。以上燼餘日記
上在慶德宮。停常參·經筵。
崔晛,以義禁府言啓曰,仁祿加刑公事判付,自前罪犯廟社之人,皆用三省推鞫,蓋所以重其事也。山陵之變,與廟社實異,此漢情迹可疑,罪狀已著,不可以尋常推鞫,鉤得實情,議大臣,三省推鞫事判下,議于大臣,則左議政尹昉,右議政申欽議,依上敎,三省推鞫爲當,伏惟上裁,領議政李元翼,領中樞府事鄭昌衍,病不收議,大臣之議如此,上裁施行,何如?傳曰,依議。
崔晛啓曰,罪人仁祿,三省推鞫事,命下,委官,何大臣進去乎?傳曰,右相進去。
崔晛啓曰,小臣三省推鞫進去,下直。傳曰,知道。
傳于李民宬曰,去月四學儒生上疏,戶曹不爲回啓乎?問啓。
趙翼,以禮葬都監言啓曰,頃日全羅監司閔聖徵,偃然通關於都監,此實前所未有之事,故臣等,以妄自尊大,不識事體,啓請推考矣。今者閔聖徵,又爲通關,極口詬辱,無所不至,至曰,妄以新設二品衙門,欲使各道牒呈,孰爲妄自尊大,孰爲不識事體?又曰,自不解事,而徒以都監之名,責人以不當責之地。又曰,至於入啓請推,則此所謂妄發,不足與之相較,其他醜詆慢罵之言,不一而足。藩臣之於京衙門,雖平等之處,不當如是,況都監則自有體面,六曹無不牒呈,而聖徵,獨爲肆然慢蔑,至於此極,臣等雖駑劣,職在上大夫之列,而顯被無前之辱,無顔臨下莅事,有所號令,惶恐敢啓。傳曰,知道。閔聖徵之不識事體,縱恣無忌之狀,極爲可駭,所當罷職,今姑降資。
趙翼,以禮葬都監言啓曰,傳曰,山所所用博石,向者見啓辭,似是欲於江華伐取,前日宮闕所用博石,江頭多有云,何不用此石,而欲伐取於江華乎?問啓事,傳敎矣。前日宮闕所用博石有無,臣等全未覺察,今承聖敎,極爲允當,取考該曹置簿,則尙有三千餘張,此猶可足用,不必更爲浮取,但自京船運之物極多,三千張輸運,當用許多船隻,而山所之於江華,水路便近,與京江無異,想今江華博石,已爲浮取,今雖停止,無益於省弊,何以爲之乎?敢啓。傳曰,知道。旣已浮出,則仍令輸運,可也。
李民宬,以戶曹言啓曰,傳曰,去月四學儒生上疏,戶曹不爲回啓乎?問啓事,傳敎矣。四學儒生尹淳等上疏,禮曹覆啓關子到曹之後,有漁箭賜與裁省廳公文,取來相考之事,今始回啓,惶恐敢啓。傳曰,知道。
沈詻,以工曹言啓曰,各衙門逐朔進排眞墨,專靠於外貢,而各道各官,專不上納,自曹辦出無路,去正月間,具由入啓,下三道尤甚不納,洪州·溫陽·公州·淸州·鎭川·慶州·豐基·義城·光州·南原等官,官吏推考,忠淸道則二月二十五日,全羅·慶尙道則二月三十日內,無遺上納事移文,而期限已過,無一邑來納,來朔各衙門,勢將闕進排,極爲悶慮,外方之怠慢,近來益深,該曹行會,無意擧行,前日啓請下書,實出於不得已也。若不別樣處置,則似無警動之意,依前行會,刻日上納事,三道監司處,各別下諭,何如?傳曰,依啓。
李民宬啓曰,傳曰,去月四學儒生上疏,戶曹不爲回啓乎?問啓事,下敎矣。問于戶曹,則其上疏二月十一日啓下禮曹,禮曹回啓在於同月十七日,而今月初五日移文,始到戶曹,時方回啓起草云矣。傳曰,知道。啓下公事,如是稽留,極爲非矣,當該郞廳,推考。
答四學儒生權翊麗等疏曰,省疏具悉。係于學宮,大段未安之事,則諸生一番陳疏,可也,朝廷不爲採施,則再陳,亦可也。今以漁箭等細瑣之事,不待區處,塵瀆不已,似乎不可矣。此無乃未免傷廉,而染汚靑雲之志耶?且政府體面甚當,非諸生所可侵侮之地也,早晩自有該曹定奪,勿爲瀆擾,退而讀書。
崔晛,以推鞫廳言啓曰,仁祿所供,如此牢諱,不爲直招,渠之所供,雖曰靑陽地下去,二月十五日上來,失火之日則乃十四日,以此欲爲發明之地,而其間日子,只差一日,且村間小兒,出入日期,雖欲鉤問,茫如捕風,請刑推得情。傳曰,依啓。
崔晛,以推鞫廳言啓曰,仁祿刑問一次,忍杖不服,請加刑。傳曰,依啓。
司憲府箚子答曰,省箚具悉。卿等愛君憂國之誠,予甚嘉嘆,箚辭予當體念焉。原箚見下
持平李景義,正言韓必遠來啓曰,臣等,將不可陪往山所一款,反覆論列,非不至矣,而天聽愈邈,抑聖上至誠所在,情不自抑,有不暇顧念他事而然耶?抑臣等誠意膚淺,言不見信,不足以感動天意而然耶?臣等非不知,以聖上出天之孝,必欲無憾於送終之大事,而自古帝王臨喪之禮,殊與士夫不同,雖在太平無事之日,山陵在於一息之道,半日之程,而仁廟·宣朝,終不得陪往者,亦由於事勢之難便也。況此金浦之地,遠在數息之外,又涉津渡之險,車駕往返,必經三日,人心之難測,國事之艱危,此何等時,而空城遠出,乘夜冒險,有若匹夫之徑情直行也哉?殿下之身,乃祖宗廟社之所托也。乃臣民黎庶之所託也。雖欲自輕,奈廟社臣民何,臣之於君,猶子之於父也。見其父之蹈危險,而任其所爲,無意挽止,則不孝之罪,孰大於此,臣等目見君父,將有冒險之擧,而含默不言,則是亦不忠之大者也。臣等之所以叫閤力爭,必欲回天而不知止者,實出於擧國共公之議也。以殿下至孝,雖欲自盡於送終,豈可違衆而有此行哉?請勿留難,亟寢陪往之命,以答臣民之望。答曰,臨壙一哭,終天永訣,揆以情禮,決不可不往也。但今古異宜,事勢果難,爾等亦固爭不已,予爲群情勉副焉。
持平李景義來啓曰,諸宮家魚鹽免稅之事,論之已盡,而聖批一向牢拒,臣等竊惑焉。環海蒼生,咸失其産,國家稅入,日以益縮,使數千里斥鹵之地,盡爲私占之物,而二百年金石之典,一朝壞了,利入於私,怨歸於公,豈不大可寒心哉?況今詔使將臨,葬禮未定,公私赤立,民力已竭,凡所以裕國生財之道,豈非急先務乎?請更加三思,亟賜一兪。殺人之罪,王法甚嚴,少有疑端,則必窮推得情例也,惟諴之夜半綁縛宗武,載馬而去,切隣所招,明白無疑,縛去之後,終無處置,則不但形跡之可疑而已。未得輸情,遽卽放宥,治獄之體,恐不當如是也。設令惟諴,有可疑之跡,以時仕宗室,出沒外方,任意行兇,不有國法,莫此爲甚,請命流配,以正邦憲。行司勇鄭慶嶪,行己悖惡,處心無狀,爲人唾罵,久矣。前爲江原道中軍時,巡行列邑,務自尊重,濫用刑杖,到處貽弊,至乘駕轎,聞者莫不痛惋,請命削去仕版。答曰依啓。鄭慶嶪罷職,魚鹽等事,不允。
正言韓必遠來啓曰,臣等,將諸宮橫占之弊,小民失業之狀,叫閤籲呼,冀蒙允許,而經月逾時,天聽邈然,將何面目,更瀆宸嚴乎?言不見信,斯可已矣。官以諫名,何憚覼縷,煮海爲鹽,爲資生也。結箭得魚,要取利也。海民計活,專賴於此,而侵漁所及,斷不料生,流亡相繼,村店蕭然,貽弊之患,呼怨之狀,殿下未或知之則已,旣已洞燭,則豈可以事係宮家,而莫之恤乎?請勿留難,亟下兪音,以副輿情。答曰,不允。
沈詻啓曰,鄭慶嶪罷職事,命下矣。臺諫方以削去仕版論啓,罷職承傳,不得捧之矣。傳曰,知道。
崔晛,以推鞫廳言啓曰,仁祿刑問二次,不爲承服,所當加刑,而徑弊可慮,請明日加刑。傳曰,依啓。
趙翼,以禮葬都監言啓曰,長生殿別造廳啓辭,外棺補板輪轝等,當於開金井前陪進,而擔曳軍數,考諸儀軌,則其數至於五百之多,重大棺板移運之事,雖不可懸斷,而五百名似爲過多。且以坊民·市人擔曳云,而亦無某色軍二字缺的知文書,不可不預爲知委,請兵曹,參酌磨鍊,且陸路陪進,則二息之程,又過江浦,輸運難便,若擔至龍山,結船載運,到泊之後,距山所,纔五里許,令其山所役軍,擔曳陪往,似爲便當。開月初生,風日知暖,船路尤穩,而事係重大,令都監該曹,詳議定奪事,允下矣。啓辭內,事意極爲便當,自京中,至龍山擔曳軍,則令兵曹抄定,而自江邊到山所,則以山所赴役軍曳運之意,該曹及山所,知委施行,何如?傳曰,依啓。
趙翼,以禮葬都監言啓曰,國喪時三都監,今合爲一,所幹諸事,極爲浩大,提調四員分掌同察,日不暇給,而今者工曹判書遞差,其代,請令吏曹,急速差出。傳曰,依啓。
崔晛,以號牌廳言啓曰,訓鍊都監啓辭內,海西砲保,姑以壬戌·癸亥·甲子等三年,赴西團束之數抄出,則通共四千二百三十七名矣。貧寒軍卒,專資價布,而旣失於黃海道,又失於全羅道,積年不得捧食,稱冤莫甚,極爲可慮,俟其號牌事定,査出閑丁實數,小名成冊,輸送於訓鍊都監,使之依事目收布,專給哨軍,兵曹等傳敎事,捧承傳矣。號牌未完畢之前,爲先收布,有違事目本意,且閑丁成冊,直送都監,使自收布,亦不無後弊,姑待査畢後,從長處置,何如?傳曰,依啓。
崔晛,以號牌廳言啓曰,平安道成冊,逐卷査覈,則違格處甚多,而其中定州·咸從·龜城·平壤等邑,則凡軍士,只書軍士,而或不分騎步兵,或稱防軍精抄,而不書戶主之名,勢難査出,不得已改成冊事,已爲行移矣。至於陽德則介在山峽,餘丁之府庫,而所錄只是六名,其不謹奉行,據此可知,所當各別重究,而詔使當前,守令遞易,亦甚重難,姑令本道,從重推考,平壤·定州·龜城·咸從·陽德等邑,監官·色吏,本道賤保,限三年定配,以警他邑,宜當,敢啓。傳曰,依啓。
崔晛,以號牌廳言啓曰,忠義衛李汝龍,呈狀于本廳,大槪其婢眞珠,一所生乭今,平時家內使喚,而到壬辰,避亂相失,不知去處,卽今其子難金者來現,而未及受牌,願追錄給牌云。考其所呈奴婢單子,則乭今之名,不載於單子中,而只有眞珠之名,問其緣由,且考文記,則乃正德八年間,奉祭祀文記,而只有婢德今之名,而眞珠·乭今之名,竝不付錄矣。問其曲折,則文記付婢德金,卽乭今之祖母,而眞珠段,得後所生,不付於此文記云,又問其呈狀,二字缺奴婢單子不同之意,忘却差誤云。然則文記付婢德金,卽難金之曾祖母,今至四代,必有其間可考文記,而不得現納呈狀,則曰其母乭今,以家內使喚婢,壬辰年相失爲言,而奴婢單子,則只書眞珠之名,而不書乭金之名,文記則眞珠·乭今之名,竝不載錄,不無無牌人同心欺罔呈狀之弊,所謂其奴難金,過限不佩之狀,亦甚殊常,而平問之下,不爲直招,請令該掌,推覈得情後,啓聞科罪,何如?傳曰,依啓。囚禁窮推,可矣。
司憲府行大司憲臣朴東善,掌令臣鄭世矩·臣閔應亨,持平臣李景義·臣金堉等,伏以,臣等竊瞷殿下,以大變革之身,奮大有之志,仁足以恤民,明足以燭物,武足以斷事,有好善惡惡之誠,有從諫改過之誠,有銳意爲學之誠,惟是主志不固,存主靡定,一向退托,未能振起,志於道,而道不明,志於治,而治不成,志於舍己從人,而賢士日遠,不見翕受之美,志於視民如傷,而怨讟日興,不見若保之德,夫豈有他,殿下之志不立,而終爲他物所移,可勝惜哉?蓋志者,心之所之也。出入定向,無他岐彼此之惑,然後可以終始無間,有不奪不易之效矣。殿下自遭喪以來,哀遑創鉅,蔽於至情,不能遵守典禮,事之踰制者,固已多矣。至於壓降之義,則國是所存,聖見已定,殿下之平日志於禮學者,到此益驗矣。但念今之論議紛紜,欲售意見,縱橫陳辯,務勝於人,以之大臣求退,氣象不佳,臣等之私憂過慮,亦不能無矣。然而儒臣論列,廟堂熟講,本之聖經,稽之儀禮,折衷情文,明別是非,朝野悅服,而無異論矣,何必復假臣等一二談哉?噫,君志旣定,則公私立辨,情意交孚,則上下不阻,此興亡治亂之所由分也。殿下每於聽言之際,外庭論議,猶未釋然,雖事之宜於禮而無害於理者,不能虛襟而受之,平心而察之,或泥於私意,或發於忿懥,任數御下,辭氣太露,遜志逆志,一出一入,甲乙矛盾,好惡不明,使直士捲舌,而有識之論,徒爲屋下之談而已。則實非聖人循理應物之道,而此由於君志未立,上下相阻耳。臣等姑取近日事言之,合啓所論,擧國公議,而殿下拒之,諸宮之弊,據法力爭,而殿下拒之,免刷一事,諫院論列,終不見用,而重臣一啓,更卽忤之,三字缺殿下,不復耳目我臺官也。臣等之備員於此,亦可羞也。斯豈所望於聖明者哉?目今天文示警,妖孽層出,詔使將臨,葬禮未完,役重賦疊,民力已窮,傾倉倒廩,國儲方竭,邦本一搖,不可收拾,委靡架漏,無一人忘身盡悴,任怨而當之,臣等,未知爲殿下計者,將何以善此尾耶?加以宮闈之嚴,漸不如初,內需之弊,日以益滋,宮家之冒占田宅,勳戚之恣行氣勢,雖不能一一歷擧,而草野之訕評,殆有甚於曩時者,臣等竊痛之。伏願殿下,改絃易轍,責勵身心,奮發大志,糾率群下,修實德而上應天災,無自用而樂取諸人,明辨儀禮,以正國是,謹恤民瘼,務在實惠,則此志旣立,萬化乃成,上下相孚,事無難處,孰敢因循悠泛,以取瘝曠不恪之罪哉?臣等,以立志爲今日第一義者,實非偶然也。伏惟殿下留神焉。臣等,固當隨事陳列,不容少緩,而近因僚員不齊,一箚已晩,是誠臣等之罪也。不勝屛營之至。取進止。
四學幼學臣權翊麗等,誠惶誠恐,頓首頓首,謹百拜,上言于主上殿下,伏以,臣等聞宋臣眞德秀之言曰,設校之道,在於養士,養士之本,在於致用,設校以養士,養士以致用,在古亦然,在今亦然,其設校也重,故欲培人材,則必護學宮,以扶之其養士也大,故欲保學所,則必置器械以備之,自夏·商以來,至于今日,均有是道是本,則學宮之扶,器械之備,在今忽諸,臣等之再三陳疏者無他也。欲以扶學宮也。備器械也。臣等竊觀四學之器械疲弊極矣,殘弱,甚矣。夫四學者,乃是士子講論之地,而實亦國家育才之所,則在國家而必衛,在士子而不忽,故往在明廟朝,決許全羅道扶安萬頃梁草,群山島項草等兩邑漁箭,永爲四學儒生之供饋,流來七十餘年,則四學之供饋不乏,儒生之蒙德有殊,而至于癸亥之末,見奪於議政府,永屬政府之漁箭,政府未知其非有,而久據不歸,則學宮之不幸,儒生之困苦,可勝言哉?伏願殿下,留神焉。蓋四學之自見奪漁箭以後,四學無取供饋難繼,學卒爭呼庚癸之急,則四學之疲弊,未有甚於此時者也。儒生之困苦,未有極於此時者也。殿下以三代之聖王,敦臨天位,崇儒厚典,式遵三代,培養人材,克邁祖宗,愛護學校,士有興起之心,文有熙洽之風,四學之豐亨,儒生之培養,可坐而待也。不幸四學遽困於政府,儒生受侮於政府,殿下培養之德蔑如,愛護之功掃如,學校視如路院,儒生視如道人,竟使祖宗設學崇儒之典禮,廢壞於一朝,儒生未免爲刻楮之冤,學校未免爲茂草之地,崑岡無色,阿丘有輝,瑤琴絶絃,頑鼓徒聲,成巢於漢校,受鞭於唐館,則備械而供餉,衛校而育才,不可緩也,而此其時也,則臣等之所以再陳於殿下嚴威之下者,勢所然也。伏願殿下留念焉。臣等又有一思焉。全盛之時,各學士子之供,多至八十,故遠方士子,都下儒生,皆有依歸之所,而至於亂後,國用乏盡,調度未繼,一變而降數於四十,再變而降數於十人,至于我殿下,降數於四人,雖迫於國家節用之勢,而士子之心焉,則咸恨其不承權輿也。嗚乎,年非不登,而材用近乏,去十而在四,厥數增減,故八方有志之靑衿,當聖明愛材養士之日,雖以窮經誦傳,欲遂平日之所願,而身無所託,迹無所接,路阻天衢,無路投刺,均望加數之兪音,則國用之損益,雖不可不慮,而學校之興廢,亦不可不顧也。伏願殿下游意焉。臣等具以此意,條陳于前日,則殿下不以芻蕘之獻而逆耳。特以培養之路而掛念,旣以下啓於禮曹,則禮曹,枚擧移文于戶曹,而戶曹蔑視寒士之陳疏,恝念學校之重事,趁未施行之,殿下衛學養士之方,於是乎在焉,則臣等未知祖宗之法,更肇於何時,殿下之德,更宣於何日?伏願殿下,克體祖宗設學之誠,更加殿下養士之意,還許還兩邑漁箭於四學,供饋士子,則不但學校之阜成,抑亦國家之有光,而供餉再造,士子加額,薰蒸透徹,融液周遍,吐論乎晉學,講究乎宋校,崑岡專形,阿丘失輝,瑤琴還聲,頑鼓絶響,成巢之患,無有於漢校,受鞭之變,永絶於唐館矣。殿下雖以下啓禮曹,戶曹回啓,四學士子之顒望,而禮曹,卽戶曹之心也。戶曹,卽禮曹之心也,則萬無施行之理,必判下然後,可以得伸,則學校之阜成,士子之培養,日退而已矣。殿下重學之誠賁如,而政府則違棄不顧,永奪四學之漁箭,殿下加數之念濡如,而戶曹則廢圮不行,忽置士子之事勢,奈何伊至此也。臣等二字缺讀書不家食而度日,則恩重丘山,感入骨髓,而顧念四學二字缺士子之額小,皆由於政府之據勢魚箭,戶曹之越視下啓而然也。臣等當此多事之日,詔使不遠入城,禮葬亦在近日,而以是煩達於殿下,有同鳥獸之無知,而聿認殿下重學崇儒之□性善,故未知所止,悉陳於至臨之下,伏願殿下恕察焉。臣等不勝怖懼之至,謹昧死以聞。以上燼餘日記
上在慶德宮。停常參·經筵。
下直,哨官張應一,赴西出去。
崔晛啓曰,小臣推鞫進去,下直,請出推案。傳曰,知道。
以禮戶曹郞廳推考承傳,傳于李民宬曰,此傳旨,何以今始入啓乎?李民宬回啓曰,戶禮兩曹,故禮房色吏,置之於櫃子,今朝搜得入啓矣。傳曰,知道。該吏,令攸司推治。
李民宬啓曰,昨夕禮戶曹當該郞廳推考傳旨單子,該吏留置,不卽入啓,致勤上敎,常時不能檢飭之罪,臣實難免,惶恐待罪。傳曰,勿待罪,今後。三字缺
備忘記,傳於李民宬,前仁城君處,春夏衣次下送事,言于該曹。
傳于崔晛曰,赴西訓鍊都監砲·殺手等試才,賞格賜給馬,竝卽題給。
趙翼啓曰,都承旨李弘胄,異姓四寸妹,故龜城府使林植妻兪氏身死,服制已行四日,請出仕。傳曰,依啓。
崔晛,以推鞫廳言啓曰,仁祿刑問三次,牢諱不服,一向稱冤,群議以爲仁祿者,年纔十五,觀其貌樣,極爲稚騃。參奉·守護軍等供招所引,亦非目見耳聞的實之言,只是以因父逢杖,多發惡言之故,疑訝而有此連引,若加刑不已,則未得其實狀,而必有殞命之患,加刑與否,惶恐敢稟。傳曰,莫重之罪,不可容易分揀,加刑得情,其父亦爲拿鞫。
崔晛,以推鞫廳言啓曰,仁祿刑問四次,不爲承服,所當加刑,而其父將拿來,如有一處憑問之事,則徑斃可慮,請待其父入來,加刑窮問。傳曰,依啓。
趙翼,以弘文館言啓,因禮曹啓辭,金浦墓號,先令儒臣,博考事,允下矣。莫重稽古之事,必須僚員一會相議,而副提學鄭經世,應敎鄭百昌,副校理金光炫,修撰李昭漢,皆病不來。應敎金時讓,校理李如璜,以都監郞廳,除本仕,副校理李景奭,以問事郞廳,往參三省交坐。只有校理臣李基祚,副修撰臣洪命耉,臣閔應恢,聞見孤陋,不敢容易考出,遲滯過日。請副提學鄭經世,應敎金時讓,副應敎鄭百昌,副校理李景奭,副校理金光炫,修撰李昭漢,竝牌招來參。傳曰,依啓。
持平李景義來啓曰,臣等,將諸宮家海澤魚鹽免稅等事,論列已盡,聖聽亦已詳矣,猶且重言複言,力爭不止者,誠以所關非細也。溟波斥鹵,豈人君私與之地,而爲宮家永占之所哉?考諸金石,稽之前代,所絶無之事也。自古言富國生財之道,必以魚鹽收稅爲先者,豈徒然哉?舍此則皆末也。今者諸宮家爭相冒占,任擇厚瘠,使環海數千里之區畫,盡歸於私奪,國家利源,於是絶矣,度支匱竭,無足怪也。其害甚至於民生失業,怨讟日興,言之及此,誠可寒心,目今頻年西役,糧儲已乏,詔使將臨,公私赤立,凡所以利於國惠於民者,君臣上下,竭心講究,宜所不用其極,殿下獨不念及於此耶?至於以自己之田,托稱屬司,圖免厥稅,人心至此,吁亦巧矣。歲入益縮,公賦不均,若此不革,將無以爲國,臣等雖積月持久,斷不可退,請加深思,亟賜一兪。答曰,不允。
司諫尹衡彦來啓曰,臣等以諸宮家所屬魚鹽,不可不罷之意,前後論列,竭盡無餘,而殿下一向牢拒,未蒙允兪,非但臣等,不勝悶鬱,擧國人心,莫不缺望,此豈臣等,所望於聖明者哉?民心離合,係國家安危,今日得請,則民心悅服而國家安,不得請,則民心離散而國家危,臣等所論,雖似微細,其爲關係國家者,豈不大哉?此臣等之所以叫閤逾月,而不知止者也。請勿留難,亟賜兪音。答曰,不允。
趙翼,以弘文館言啓曰,禮曹啓曰,備忘記,金浦山所,似當有墓號,令禮官,依漢故事議定墓號事,傳敎矣。先令儒臣,博考啓下後,議大臣定奪施行,何如?傳曰,依啓下,命下矣。臣等,謹按漢宣帝,初卽位下詔曰,故皇太子在湖,未有號諡,歲時祠,其議諡,置園邑,有司奏禮,爲人後者,爲之子,故降其父母,不得祭,尊祖之義也。陛下,爲孝昭皇帝後,承祖宗之祀,故皇太子起位,在湖,史良娣冡,在博望苑北,親史皇孫位,在廣明郭北,諡法曰,諡者行之迹也。愚以爲,親諡,宜曰悼皇,母曰悼后,比諸侯王園,置奉邑三百家,故皇太子諡曰戾,置奉邑二百家,史良娣曰戾夫人,置守冡三十家,園置長丞,周衛奉守如法,以湖閿鄕邪里,爲戾園,長安白亭東,爲戾后園,廣明成鄕,爲悼園,後八歲,有司復言,禮,父爲士,子爲天子,祭以天子,悼園,宜稱尊號,曰皇考,立廟,因園爲寢,以時薦享焉,益奉園民,滿千六百家,以爲奉明孫,尊戾夫人曰戾后,置園奉邑,及益戾園,各滿三百家。臣等伏覩聖敎,旣以漢故事爲言,兩漢諸帝之崇奉私親者,不止於此,而桓·靈則皆追尊所生考妣,爲皇爲后,故其葬地,直稱曰陵,此乃蔑禮踰制之甚,聖明之所深惡,而不欲爲者。惟宣帝,避陵字不用,而稱之以園,此外無他故事可據,敢啓。傳曰,知道。
崔晛,以刑曹言啓曰,各司典僕,亂後盡爲散亡,餘存無幾,今此禮葬時轝士,及針線婢應入之數甚多,詔使之行不遠,而內資寺·內贍寺·禮賓寺·司蓄署奴婢,專數詔使時宴享,知勢不可出用,極爲悶慮,戊申以後,各司奴婢,旣四字缺諸宮家外房子,限禮葬完畢,詔使回還間,出用事,捧承傳施行事,敢啓。傳曰,不允。
李民宬,以吏曹言啓曰,臺諫有闕,政事何以爲之?敢稟。傳曰,明日爲之。
上在慶德宮。停常參·經筵。
有政。吏批,判書金瑬進,參判李顯英進,參議未差,左承旨趙翼進,兵批,判書張晩進,參判洪瑞鳳病,參議尹履之進,參知閔機病,左副承旨崔晛進。
吏批啓曰,執義可合人,多在時推中,擬望之人絶乏,都監郞廳,不得已竝擬,何如?傳曰,依啓。
兵批啓曰,北虞候,今當差出,南北道中,時任僉使,竝擬,何如?傳曰,允。
以備忘記,傳于趙翼曰,新除授刑曹參判張顯光,乘馹上來事,下諭。
兵批啓曰,南兵使有闕,南·北兵使,自是一體關重之地,亦令備邊司,議薦,何如?傳曰,允。
趙翼啓曰,今日當爲三省推鞫,而都承旨李弘胄,左副承旨崔晛以式暇,右承旨李民宬,左副承旨金壽賢,以病皆不仕,院中只有臣趙翼,及同副承旨沈詻,而臣等兩人,方入直推鞫,無可進之員,病不進李民宬·金壽賢,竝命招,一人進參於推鞫,何如?傳曰,允。
趙翼,以司譯院官員,以提調意啓曰,詔使時,御前通事,當以解華語文官爲之,其意本非偶然,而其事亦極重大,必以諳解官話,有計慮解事者擇差者,流來舊例,雖在外任遞付京職而爲之矣。近來文官之膺是任者,絶無而僅有,開城留守李景稷,上年已經此任,諳練接應之事,群議皆以爲可合,依前例,令吏曹遞差,使之速爲上來,何如?傳曰,依啓。
趙翼啓曰,注書尹澄之,左議政尹昉三寸侄也。政丞例兼監春秋,以相避出去,請假注書差出。傳曰,依啓。假注書辛應望,落點。
趙翼啓曰,命招承旨,雖未及入來,委官以下皆會云,以同副承旨沈詻,先爲往參三省推鞫,入來承旨入直之意,敢啓。傳曰,依啓。
沈詻啓曰,小臣推鞫進去,下直,請出推案。傳曰,知道。
沈詻,以推鞫廳委官意啓曰,仁祿,待父拿來加刑事,入啓矣。今無等待之事,請加刑。傳曰,依啓。
沈詻,以鞫廳意啓曰,仁祿之父,被杖之說,守護軍招辭,則不爲現出,而載於奉審官啓辭,故臣等昨日,據此參商入啓,而其父拿來事,命下矣。及見禁府都事狀啓,則仁祿之主,姜謙招內,仁祿之父,身死已久云。臣等,極爲驚怪,慮或奉審官啓辭自政院謄出分付之時,有誤書缺取見奉審官啓辭正本,則果非父字乃是人字,莫重之獄謄書之際,致有舛誤,使拿命虛返,極爲駭愕,當該都事及色吏,從重推治,廣州囚姜謙,卽爲放送,何如?傳曰,依啓。
沈詻,以鞫廳意啓曰,仁祿刑問五次,不爲承服,請加刑。傳曰,依啓。
以戶曹啓目,傳曰,庚戌年間,漁箭折給於四學云,其公事推入。
司諫尹衡彦,持平金堉來啓曰,臣等所論諸宮家·各衙門海澤魚鹽免稅等事,論之已盡,已逾數月,而天聽愈邈,無非臣等誠意淺薄之罪也。事若不至關重,則迄可休矣,而此則係人心之離合,關國家之安危,故不得不齊聲一呼,以冀上心之一悟也。夫山林川澤,與民共之,王政之大者也。人君固不可私與,而人臣亦不得以橫占也。先朝賜與,雖或出於一時之誤恩,殿下豈可知其非道,而遵守不改乎?非但海澤爲然,山林柴草之場,亦皆立案而禁之,使民不得樵牧於其中,此弊不革,則日後濫觴之患,將及於無窮,國非其國,民皆渙散而莫保矣。至於諸山寺院,托稱宮家願堂,多占位田,竝免其稅,各衙門亦多有免稅之田,此又可駭之甚者,尤不可一日仍存也。請諸宮家·各衙門所屬海澤魚鹽,竝命革罷,山林柴場橫占者,寺院位田免稅者,亦令該曹,査覈革罷事,捧承傳施行。答曰,所論之事,流來旣久,不可卒革,故難從之意,已盡言之,爾等不爲停止,如是論執,似乎過矣。
持平金堉來啓曰,兩西連歲凶歉,又有簽兵運餉之擧,民力之蕩竭,已到無可奈何之地,居官者,膠守接賓之謬規,聲妓宴樂,無異太平時,禁令之下,非一非再,而尙且因循,極爲寒心,使命支待,迎逢等事,亦曾作爲條目,行會本道,使之減抒,而督責猶前,少無畏戢之心,監司必先行儉約,然後可以檢飭他人之違法,而亦不動念,前頭又詔使將到,凡百需應,萬倍尋常,尤宜節損。且駕馬之弊,濫觴於今日,無人不乘,郵卒之凋亡,遞傳之將絶,未必不由於此,不可不作爲防限,以除巨弊,如衰病重臣,不堪跨馬者外,其餘使命及守令,一切勿乘駕轎,如有違此者,與者受者摘發重究事,請下諭諸道監司,各別申明擧行。答曰,依啓。
吏曹,申景禛爲正憲大夫工曹判書,鄭光績爲兼同知成均館事,閔聖徵爲通政大夫守全羅監司,尹義立爲嘉善大夫開城府留守,李楘爲吏曹參議,尹知敬爲軍器寺正,鄭百昌爲司憲府執義,洪憲爲刑曹正郞,尹澄之爲承政院注書,申埈爲嘉善大夫行忠州牧使,成時憲爲通訓大夫行仁川府使,尹璛爲鏡城都護兼府使,許銓爲祥原郡守,安弘重行忠淸都事,曺佶爲黃海都事,權䨟爲鰲樹察訪,李碩達爲工曹正郞,曺倜爲刑曹佐郞。兵批,安夢尹爲五衛都摠府副摠管,李渫爲五衛將,李彦明爲五衛將,尹璛爲嘉善大夫咸鏡北道兵馬節度使,鄭光績爲龍驤衛副護軍,申誠立爲咸鏡北道虞候,申景沂爲高領兵馬僉節制使。
辰時巳時,日暈,暈上有背,色赤外靑。自未時至申時,日暈兩珥。夜自一更至二更月暈。五更月暈。以上燼餘日記
上在慶德宮。停常參·經筵。
以備忘記,傳于政院曰,凡啓下公事,各司三日內,不爲回啓,則政院一一摘發推治事,前已下敎,而視之尋常,不爲檢飭,政院所爲,殊極非矣,承旨難免其失,竝推考。
左承旨趙翼啓曰,承旨竝推考事,命下矣。臣等皆在應推之中,不敢捧承傳,司憲府城上所命招,直捧承傳之意,敢啓。傳曰,知道。
持平金堉,正言韓必遠,來啓曰,臣等竊見諸宮之事,爲國家莫大之弊,而有後日無窮之患,故論列屢日,而不得請,又陳於合啓爭之,而殿下猶不允可,以爲流來旣久,不可卒革。流來旣久,故其弊極大,臣等之所以苦爭者也,當初賜與之時,若知其弊之至此,則先王豈爲之哉?特以時當太平,民物殷阜,數三處之賜與,一二結之免稅,無足大害於國者,故偶出於一時之誤恩,豈料末流濫觴之害,至於此極,以致病民而危國哉?使先王親見此弊,則非特革罷之而已。必有所震怒於諸宮者矣。臣等取考該曹文簿,則諸宮家·各衙門寺院位免稅之田,至於五千八百餘結,以八道田結觀之,則江原一道之半也。其山林海澤橫占之處,又不可以紀極若此,而可以爲國乎?殿下之撥亂反正,爲宗社人民也。人民由此而將潰,宗社由此而將危,尙可謂流來旣久而不可革乎?殿下之所以大變者,自有開闢乾坤之功,何獨於此弊而難卒革乎?當此萬化更新之日,四方之民,想望於太平,留此弊而圖治,不啻食烏喙而求飽,此時不革,而何時可革乎?土地有限,而諸宮之占,無已侵奪之患,日滋月長,則此後之患,將有所不忍言者,亟賜一兪,無俾再瀆。答曰,已諭,不允。
持平金堉來啓曰,朝廷體面,內外截然,其不可以相紊也,明矣。全羅監司閔聖徵,以藩臣,偃然通關於都監,旣已失體,而至以醜詆慢罵之言,加之於不當加之地,其顚妄縱恣之罪,豈可止於降資而已乎?雖有善治之名,不可以此饒貸,請命罷職。摠府之官,爲任極重,非人人所可冒居,自祖宗朝,雖或以武弁間差,而必擇一時之名稱傑然者,其意有在,近來專不擇人,多有混授之譏,都摠管安玏,本以悖惡無狀之人,濫廁宰列,亦云可駭,而至授本職,物議譁然。都摠管李應順,亦甚庸劣,不合其選,政體之顚倒,莫此爲大,請安玏·李應順,竝遞差。答曰,此時方伯之任,遞易不妥,故旣已斟酌施罰,不須煩論,安玏棄瑕收用,使之自新,未爲不可,李應順雖無超出之才,可堪斯任,竝勿更瀆。傳曰,史官一員待命,騎馬三疋立之。
崔晛,以兵曹言啓曰,禮葬發引時道路,自京中至路梁,則已自本曹,送事知人看審,定奪啓下,今漢城府及次知監役等,今方修治矣。自路梁至山所,令京畿監司審定後,移文本曹矣。今聞監司,路梁以西,則衿川縣監,陽川已西,陽川縣監,定差使員,且有都差使員,再三往復,已爲定奪,而路梁·陽川之間,有鐵串上流,地名孤山,浮橋一庫,陽川·金浦之間,地名掘浦折橋,兩處浮橋,當爲造排,其間小小橋梁排設,道路修改等事,已盡,分付擧行云。所當郞廳發遣,巡審以來,而監司旣已盡心奉行,不必別遣郞廳,令都監,山所往來都廳·郞廳等,因爲巡審,以除京官往來之弊,何如?啓,允。
趙翼,以迎接都監言啓曰,詔使時所用生豬八百口,分定于各道,以會付豬上送事。入啓,下諭矣。自前外方,以生豬輸納,爲極弊,雖以會付除出,而活物遠道輸運之際,駄載之費,亦甚不些,且體大生豬稀罕,故不得已貿納於京中,其價或至十餘疋,今之扼腕而言都監之弊者,以生豬爲最,當事之人,亦欲變通,而不得其善策,考諸蓄物橫看,豬一頭去骨實肉三十斤,則三十斤之豬,固難易得,而中小豬或二頭,准大豬一頭來納,亦似無妨,且京畿·黃海·忠淸·江原道嶺西,全羅·慶尙中道以上各官,則以本色豬上送,而江原道嶺東,全羅·慶尙下道各官,及咸鏡等道,則活豬載納,尤甚重難,每一頭作五升,准尺正木十疋上送,以爲自京中貿用之地,宜當,遮日大中竹各三百介,分定於兩南,而今見上年所用,亦多仍用者,兩南卜定大中竹,各五十介減除,以省一分輸運之弊亦當,竝令該曹,察而擧行,何如?啓,允。
李民宬,以戶曹言啓曰,毛營銀子四萬兩,令管餉使貸出上送事,因本員狀啓,已爲行移矣。本曹算員一人,給馬下送,管餉使貸出後,計數稱量,與其軍官,押領上來,宜當。重大之物,遠路輸來,不無意外之虞,令平安監司及黃海兵使,別定可信軍官,多率軍人,至京護送之意,行移,何如?啓,允。
趙翼,以春秋館堂上徐渻言啓曰,臣等往江華,開史庫,搜出累朝賜諡賜祭冊封,天使接待事目,及翼祖·度祖·桓祖·太祖·太宗·世宗六代樂章,別紙開錄,竝爲入啓,文宗以下樂章,則不載實錄,未得考出之意,敢啓。傳曰,知道。
趙翼,以成均館官員,以知館事意啓曰,在前詔使出來,文廟謁聖後,尊經閣書冊,有開見之時,故若聞詔使先聲,則必先整頓書冊,以備臨時取見,而本館書冊,壬辰以後,僅僅收拾於兵火之餘,而又失於賊适之變,曾於輪對之時,本館官員,極陳蒙允,該道所有書冊,印出上送之意,卽爲行移于下三道監司處,而至今無意印送,事勢誠爲急迫,須及詔使未到之前,罔晝夜上送之意,三道監司處,下諭,何如?傳曰,依啓。
趙翼,以禮葬都監言啓曰,忠州浮石監役官下去時,誌石標石等,各二件浮取事,言送,而明年所用,一時浮取事,命下之後,又爲行移文,行會矣。今者監役官,只誌石標石各二件,浮取上來之際,始見其移文于中路,明年所用香座兒·魂遊石等,不得一時浮取上來,今當更爲下送,而磨正之役,亦爲緊急,香座兒·魂遊石及誌石蓋各一件,令忠州牧使,依前見樣,監董浮取上送之意,行移,何如?傳曰,知道。此時更爲始役,似未妥當,待秋間農歇之時,遣官浮出,可也。
崔晛,以兵曹言啓曰,新除授北兵使尹璛,以南兵使,時在本道,除朝辭赴任事,下諭,何如?傳曰,允。
崔晛,以都摠府言啓曰,都摠管李德泂,昨日政知敦寧府事除授,除標信肅拜之意,敢啓。傳曰,知道。
右副承旨金壽賢,伏以,臣本以宿疾之人,叨此近密之地,適値聖上在疚,詔使當前,不敢言病,黽勉供職,近因脫著失宜,重觸風邪,虛汗如瀉,心火交戰,元氣日敗,食飮頓減,尋常職務,猶不可堪,況此夙夜奔走之任乎?玆冒萬死,敢呈辭單,聖恩如天,缺命還給,兢惶踧踖,無地自容,所當力疾就列,以效涓塵,而調治累日,藥不見效,所患之症,有加無減,至於三省之座,臣以該房,不得進參,今承召命,亦不得趨造,罪戾山積,死無所逃,伏願天地父母,俯察卑忱,亟許遞免,俾延晷刻之命,公私幸甚,昧死以聞。答曰,省疏具悉爾懇,宜勿控辭,調理察職。
夜一更,月暈兩珥。二更,月暈。日出時色赤。卯時,日暈右珥。巳時午時,日暈。以上燼餘日記
上在慶德宮。停常參·經筵。
傳于李弘胄曰,政事,當日爲之。李弘胄啓曰,今日政事爲之事,命下矣。判書金瑬病,參判李顯英式暇,參議李楘未肅拜,政事,何以爲之?敢啓。傳曰,明日爲之。
傳于趙翼曰,誌石文,何至今不爲製入乎?問啓。
備望記,傳于趙翼曰,黃海道三月朔進上,以肉膳封進,極爲非矣。當該監司推考。
持平金堉,正言韓必遠來啓曰,古人有一言悟主者,而臣等,逢此聖明之世,欲祛三字缺之害,特擧國公共之論,而只緣誠意淺薄,語不取信,越月踰時,猶未回天,豈但有愧於古人,抑亦無面於斯民也。殿下之所以不許者,亦豈不知其弊之極大,生民之可哀哉?特以親親之情誠篤於中,不忍卒革而去之,其亦未免於之其親愛而辟也。孔子曰,親親而仁民,以先後言之,則仁民,固在於親親之後也。然所謂親親者,只是克盡親愛之道而已。非使之任其情欲,虐民病國之謂也。若以此爲親親,則親親者,決無仁民之理也。聖人之言,豈若是相悖哉?夫創業中興之君,必改絃易轍,立經陳紀,然後可以傳之百世而無弊,今殿下之撥亂反正,功爲中興,事則開創,豈可因循積累之弊習,以疵改紀之新政乎?況此各衙門寺位之田,尤不可與諸宮比竝,而殿下皆爲之不許,此臣等之尤所未解者也。請聞一允而退。答曰,不允。
持平金堉來啓曰,全羅監司閔聖徵,不識朝廷之體,殊失藩臣之禮,通關都監,加以慢言,不可以善治之可惜,重任之難遞,不懲其罪,請命罷職。摠府之官,爲任極重,非人人所可冒居,自祖宗朝,雖或以武弁間差,必擇名稱之傑然者,其意有在,安玏之悖惡無狀,國人之所共知,宿衛禁中,非棄瑕自新之地也。李應順才無超出,品則庸常,其不合此選一也。請竝命遞差。京畿水使柳應泂,爲人縱恣,家行悖戾,及受畿閫之任,益肆無忌之心,濫用刑杖,貪暴日甚,至於大臣衙門,因文報,極其侵侮,聞者莫不痛惋,請命罷職不敍,以徵輕蔑朝廷之罪。佐幕之任,所關非細,常時尙然,況此詔使將臨,國家多事之日乎?新除授黃海都事曺佶,曾所履任,多有汎濫之事,忠淸都事安弘重,爲人疲軟,素無幹事之才,俱不合本職,請竝命遞差,以有名望人,極擇差送。茂山僉使金時立,本以微賤,爲人狡猾,奴事賊臣爾瞻,至授堂上之職,反正之後,卽爲流配,蒙釋未久,復膺邊上重鎭,物情莫不駭憤,請命削去仕版。答曰,依啓。柳應泂,苟有所失,則施罰宜矣,但到任之後,盡心國事,不必罷職,姑爲推考。李應順,實非庸劣之人,必無不合之理矣。金時立遞差,安玏·閔聖徵等事,已諭。
崔晛啓曰,京畿水使柳應泂推考事,命下矣。臺諫,方以罷職不敍論啓,茂山僉使金時立遞差事,命下矣。臺諫方以削去仕版論啓,遞差推考,承傳竝不得捧之之意,敢啓。傳曰,知道。
趙翼,以禮葬都監言啓曰,大石載運,必用海州·延安等地,載鹽大芿朴船十隻,令黃海監司,別定差使員,三月初十日,京江回泊事,二月三十日入啓,下諭,而過限已八日,漠無消息,今番所用石物,已盡浮取,將軍石一箇,已爲輸置于江邊,船隻只恃海西所送,未及措劃,事勢急迫,請令工曹,勿論上司所屬,可合容載者,從速搜出,急急運送,而黃海監司推考,何如?啓允。
趙翼,以迎接都監言啓曰,詔使時鋪地衣,其數極多,舊件雖有餘存,而踏傷破汚不用者,居半新造修補,工役亦甚浩大,只有茵匠四名,日日董役,猶慮未及,諸上司不計輕重,任意捉去,委屬未便,謄錄付茵匠四名,限詔使回還間,勿爲侵捉事,捧承傳,大殿司鑰房茵匠四名內二名,依舊例,限事畢,除出使喚,何如?傳曰,依啓。
趙翼,以承文院官員,以都提調意啓曰,前頭將有詔使之行,又有進賀謝恩等文書,而本院時仕之官鮮少,前著作申悅道,前權知正字宋國宅·李崵·柳碩等,方在罷散中,依前例,以肄習官冠帶常仕,何如?啓,允。
趙翼,以弘文館言啓曰,本館上番現存五員內,應敎金時讓,校理李如璜,以都監都廳,除本司仕上直,校理李基祚,以問禮官,將爲出去,只有副校理李景奭,今方入直,他無替直之員,疾病事故,未可預料,本館闕員,今政盡爲差出事,捧承傳施行,何如?啓,允。
崔晛,以兵曹言啓曰,今日政事,與將官及宣傳官,朔試射坐起相値,請分司。傳曰,知道。
自辰時至午時,日暈,未時,日暈,暈上有冠,色內赤外靑,酉時,日暈右珥。以上燼餘日記
上在慶德宮。停常參·經筵。
藥房都提調臣尹昉,提調臣徐渻,副提調臣李弘胄啓曰,不審聖候何如,臣等不勝憂慮之至,敢爲問安。答曰,知道。
政院,大殿問安。傳曰,知道。
有政。吏批,判書金瑬進,參判李顯英進,參議李楘未肅拜,都承旨李弘胄進。兵批,判書張晩進,參判洪瑞鳳進,參議尹履之病,參知閔機進,左副承旨崔晛進。
吏批,啓曰,司諫擬望之人絶乏,都監郞廳及守令中可合人,不得已竝擬,何如?傳曰,依啓。
以備忘記,傳于政院曰,初喪襲斂諸事,賴判尹具宏等三人,盡心周旋,送終大禮,得免欠憾,予極嘉幸,其令該寺,各賜熟馬一疋,以表予懷。
以備忘記,傳于崔晛曰,近日毛兵糧缺,詔使將臨,京外遑遑,事勢急急矣,此誠何時卿不顧恤耶?卿勳戚之臣也。宗國之顚隮,不可恝然不救,卿須體予至意,摠察朝廷,勿以未赴公衙爲嫌事,領相處遣承旨敦諭。
崔晛啓曰,臣承命往諭于領議政李元翼,則對以臣,老耋垂死,神思散亂,有何計策,仰裨國事,至於遣承旨,下諭,不勝惶恐俟罪之至云矣。傳曰,知道。
掌令鄭世矩來啓曰,全羅監司閔聖徵,身爲藩臣,不識體面,旣已通關于都監,加以慢罵隨之,其輕朝廷之失,不可不懲,豈以善治與重任而留難乎?請命罷職。京畿水使柳應泂,爲人悖戾,加以縱恣,素無家行,人皆唾鄙,及授本職,輿情不快,到任之後,益肆無忌,濫用刑杖,貪暴日甚,大臣衙門,是何等體面?而敢因文報,極其侵侮,聞者莫不痛惋,請命罷職不敍。前僉使金時立,身本微賤,發跡奸猾,奴事賊臣爾瞻,至授堂上之職,及乎反正之日,遠流塞外,曾未幾何,遽蒙恩放,物情,亦以爲憤鬱,豈容此人,復齒朝列乎?決不可遞差而已。請命削去仕牒。摠府,宿衛重地,其爲職任,不可與他司等,故祖宗朝,雖或有武弁之交差,必得一時之名稱傑然者,其意有在。今者安玏則行已悖惡,不一而足,從前所爲,國人偕憤,及授本職,物議益激。李應順則本以庸常,且乏可觀之才,不合是選一也。請竝命遞差。答曰,不允。金時立已爲遞差,不必深治。
掌令鄭世矩,正言李景曾啓曰,臣等持一國公共之論,陳列已盡,而天聽邈然,每以不允爲批,擧國臣民,蹙頞相顧曰,以吾殿下之明聖,而辟於親愛也至此,不恤國計也至此,不念生民也至此,罔不駭然自失,有所缺望,臣等,竊伏痛焉。夫山林川澤,有土者之所有,而生民於是乎仰給,國用於是乎取資,豈是人君私與之物人臣私有而柵利者哉?所謂先朝之賜與者,實出於一時之謬恩,而其間橫占,歲滋月增,國用之匱乏,生民之被毒,已至於十分地頭,未知殿下,雖知有如許痼瘼,而有所偏繫,莫之能革耶?抑以臣等之謬妄無實,不足聽從乎?殿下之所以置臣等於耳目之地者,爲其有所言而採施之也。今日臣等之所爭者,果謬妄無實,則顯加斥出,以罪冒瀆,可也,果知其積弊之如所云云,則當如流轉圜,決賜乾斷,惟恐有所不聞,豈可以不允二字,爲兩存之策,留時引日莫之決也?爲殿下區區之憂,不獨在於所陳數款事也。況此各衙門所屬寺位田免稅,殿下亦皆不許,此臣等之尤所未解者也。請勿留難,亟賜一允。答曰,不允。各衙門免稅處,令該曹査覈處置。
正言李景曾來啓曰,楊根郡李桂男,爲人迂拙,年紀衰耗,到任未久,不治之聲,已播遠近,催科等事,專委下吏,當此詔使多事之時,如此之人,不可一日在官,以貽民弊,請命罷職。答曰,風聞未必盡實,此時數易之弊,亦不可不顧念,勿爲煩論,可矣。
傳曰,以素膳進上事,該曹各道不爲行會乎?問啓。
崔晛啓曰,黃海道前監司權盡己,本道各驛驛馬移給補把事,及天使時所用雜物,別錄相考上送事,有旨秪受狀啓,延安府使李弘望推考啓本,三月初十日缺貼監司遞差已久,而今始來呈,中間稽滯,至於七八日之多,極爲過甚,狀啓陪侍人,囚禁治罪,何如?傳曰,允。
左副承旨崔晛,以兵曹言啓曰,新除授咸鏡南道兵使柳舜懋,以明川府使,時在任所,除朝辭赴任事,下諭,何如?傳曰,依啓。
趙翼以禮曹言啓曰,傳曰,以素膳進上事,該曹各道,不爲行會乎?問啓事,傳敎矣。當初各道,以朔膳肉膳素膳與否,移文來問,本曹以各道,必有舊規,相考施行,而卒哭前,姑以素膳封進事,知會,敢啓。傳曰,卒哭後,亦以素膳封進事,更爲知會。
崔晛,以義禁府言啓曰,以延平府院君李貴箚子,回啓。
備忘記,今此伸冤,所係非細,有罪而蒙赦,無罪而不得伸,皆失其宜,不可不詳査處置,或更爲議啓,或各陳所懷,俾無抱怨之魂,而有爲回啓,傳敎矣。當初旣已設定於領相臣李元翼,領相仍病呈辭,不得回啓,必待其出仕,會同僉議而爲之,故敢啓。傳曰,知道。
崔晛,以都摠府言啓曰,都摠管李瑱,以號牌僞造賊人金世址推問事,捕盜廳坐起晝仕,請出標信。傳曰,知道。
兼刑曹判書臣李光庭,伏以,無狀小臣,擢長秋部,感激洪私,冀效埍埃,而犬馬之齒七十有五,呻吟度日,以臥爲常,晝則困睡,夜必輾轉,食飮日減,精神日耗,衰癃已深,筋力無餘,詞訟劇地,萬萬不稱。而疾病又作,呈告乞遞,至下還出給之命,兢惶踧踖,不敢更辭,豈不欲殫心竭力,指死爲期?而臨事眩昏,不復省記,輕重諸罰,何以得宜,死生之比,何以能審?差之毫釐,所關非細,如臣老病,決不可一日冒居,伏願天地父母,憐臣衰敗,亟命遞臣所兼刑曹判書,以便公私,不勝幸甚。取進止。答曰,省箚具悉卿懇。卿其勿辭,調理察職。
傳于崔晛曰,平安兵使南以興處,勿辭調理察職事,回喩。
吏批,丁好善爲知製敎,李植爲通政大夫禮曹參議知製敎兼春秋館修撰官,鄭廣成爲刑曹參議,尹衡彦爲通訓大夫行司憲府執義,尹知敬爲通訓大夫行司諫院司諫知製敎兼經筵侍講官春秋館編修官,成汝寬爲奉直郞兵曹正郞,李師孟爲通訓大夫行刑曹正郞,金堉爲奉列大夫行司憲府持平兼春秋館記注官,吳竣爲通訓大夫行弘文館副校理知製敎兼經筵侍講官春秋館記注官,尹之復爲通訓大夫行校書校理,希賢爲彰善大夫星山監,希信爲彰善大夫昌山監,梁時獻爲通訓大夫行刑曹佐郞,秦尙弘爲通訓大夫行工曹佐郞,宣務郞行長興庫奉事李逸彦,宣敎郞行繕工監參奉李沆,宣敎郞行光陵參奉崔山斗,柳舜懋爲兼北靑都護使,姜涌爲通政大夫行明川都護府使,梁貴生爲嘉善大夫行加平郡守,趙贇爲朝奉大夫行黃海道都事,楊時鼎爲宣敎郞守忠淸道都事,姜夢龍爲輸城道察訪者。
兵批,具仁垕爲奮忠贊謨立紀靖社功臣嘉善大夫訓鍊院正兼五衛都摠府都摠管,陵川君柳舜懋爲正憲大夫行咸鏡南道兵馬節度使者,邊復一爲顯信校尉行龍驤衛副司果,外,黃景祺爲折衝將軍行茂山鎭兵馬僉節制使。以上燼餘日記
上在慶德宮。停常參·經筵。
崔晛,以兵曹試射單子,啓曰,此單子末端申邦顯以上,則有頉,書啓矣。以病一樣,推考傳旨捧之乎,何以爲之?敢稟。傳曰,依啓。
李民宬,以漢城府言啓曰,今此禮葬時,以都監甘結,抄出坊民一千二百名,分送山所及浮石所,時方立役矣。今者抄出轝士軍元數四千七百名內,兵曹又責出坊民,至於三千五百名,本部計其五部彌盛,分定其數,時方成冊,而通前後所抄,至於四千七百名之多,此數甚爲浩大,無以充數。若依號牌冊抄出,則可以調用,而號牌出役,時未停當,且慮紛擾,不得已一依兵曹啓辭,勿論貴賤,每一戶各出一人,而又除單身立役,與砲·殺手,諸色匠人,各司使令,貧殘書吏·書員,獨女等家內無他男丁者外,無故男丁,其數不多,固無充定元數之路。各部抄出之際,諸都監上司甘結紛集,部官亦不得自由,今若聽從不抄,則將無以成形,諸都監上司甘結,一切擧行安徐事,捧承傳施行,何如?傳曰,依啓。
趙翼,以禮曹言啓曰,政院,分付各道孝行狀啓,速爲回啓,及京中所報,無續續回啓之禮,各人行迹,一一謄書,其中優異者旌門,之次者或賞職,或復戶·賞物等第磨鍊,議政府則政府粘連入啓,乃是舊規,故各年京外孝行,已爲謄抄,今將依例等第,而近因多事,時未等第,過大禮後卽爲等第之意,敢啓。傳曰,知道。
沈詻啓曰,以文臣試射單子傳,啓運宮無朝夕祭監造之事,而孫必大,何如是懸錄乎?問啓事,傳敎矣。問于兵曹,則以爲孫必大,乃奉常寺副奉事,自本寺,爲擧案,以此懸錄,呈于試所,故試官,仍爲懸錄云。又問于奉常寺,則昨日乃以本寺啓運宮祭物進排字,以監造字誤書云,敢啓。傳曰,當該官吏推考。
李民宬,以戶曹言啓曰,以本曹草記山郡及遠海各官,爲先收布事。傳曰,知道。事勢至此,不得不收捧,但上年農事,山郡失稔,今方艱難,不思顧恤,先收結布,則非但出役不均,民必難堪,更爲議處事,傳敎矣。臣等,固知此時收布之爲極難,而詔使將臨,時無一疋之布,凡百措辦,束手無策,且念山郡,上年雖不豐稔,而木花則稍實,今此毛兵糧餉,願爲作木之報,處處皆然,今以依舊例三結收布之意,出令於民間,而山郡則爲先以本色布徵納,其餘則待秋作米,雖有前後之殊,而出役則似無不均之患矣,敢啓。傳曰,知道。無已則姑爲六結收布一疋,以補蔘價,一半待秋收捧。
正言李景曾來啓曰,李桂身不治之狀,非出於泛然風聞,本郡密邇京輦,凡守宰得失,旋卽傳播,此等官吏,在職一日,則民受一日之害,數遞之弊,有不可顧,請亟命罷職。刑曹,爲獄訟重地,近來全不擇人,新除授佐郞梁時獻,非但門地寒微,人品闒茸,曾爲湖南點馬時,處身愚劣,爲人笑資,郞官之任,決非所堪,請命遞差,其代以才望人,極擇以差。答曰,依啓。李桂身事,不允。
持平李景義來啓曰,摠府之官,爲任極重,自祖宗朝,雖或以武弁間差,而必擇名稱傑然者,其意有在。安玏爲人,悖惡無狀,人所共知,物情齊憤,請命遞差。京畿水使柳應泂,爲人縱恣,家行悖戾,及授本職,益肆無忌,濫用刑杖,貪暴日甚,至於大臣衙門,因文報,極其侵侮,聞者莫不痛惋,請命罷職不敍,以懲輕蔑朝廷之罪。前茂山僉使金時立,本以微賤,爲人姦猾,奴事賊臣爾瞻,至授堂上之職,反正之後,卽爲流配,蒙釋未久,復膺邊上重鎭,物情莫不駭憤,只遞其職,不足以懲其罪,請命削去仕版。答曰,不允。金時立罷職。
持平李景義,正言李景曾來啓曰,臣等,將一國公共之論,陳列已盡,而天聽邈然,昨承聖批,只以各衙門覈處爲敎,臣等所論,不但各衙門所屬,實爲諸宮家而發也。以殿下之明聖,辟於親愛,不恤國計也如此,臣等聚首相考,未曉聖意之所在也。山林川澤有土者之所有,而民生於是乎仰給,國用於是乎取資,豈是人君私與之物,而人臣私有而柵利者哉?厥弊濫觴,歲滋月增,國用之匱乏,民生之被毒,已到十分地頭,未知殿下,知有此弊,而莫之能革乎?抑以臣等之言爲謬妄,而不足聽從乎?諸宮之弊,萬倍於各衙門,臣等論之已詳,聖鑑亦已洞燭,而一向牢執,終累聖德於偏繫之地,臣等竊伏痛焉,請勿留難,亟賜一兪。答曰,毋庸强煩。
趙翼,以禮曹啓曰,弘文館啓辭,禮曹啓辭內,備忘記,金浦山所似當有廟號,令禮官,依漢故事議定墓號事,傳敎矣。令儒臣,博考啓下後,議大臣定奪施行事。傳曰,依啓四字缺下矣。臣等謹按漢宣帝初卽位下詔曰,故皇太子在湖,未有號諡,歲時祠,其議諡,置園邑。有司奏,禮,爲人後者,爲之子,故降其父母,不得祭,尊祖之義也。陛下爲孝昭皇帝後,承祖宗之祀,故皇太子起位在湖,史良娣冢在博望苑北,親史皇孫位在廣明郭北,諡法曰,諡者行之迹也。愚以爲親諡,宜曰悼皇母曰悼后,比諸漢王園,置奉邑三百家,故皇太子諡曰戾,置奉邑二百家,史良娣曰戾夫人,置守冢三十家,園置長丞,周衛奉守如法,以湖閿以邪里聚爲戾園,長安白亭東,爲戾后園,廣明爲悼園。後八歲,有司復言,父爲士,子爲天子,祭以天下,悼園,宜稱尊號曰皇考,立廟,因園爲寢,以時薦享焉,益奉邑民,滿千六百家,以爲奉明縣,尊戾夫人曰戾后,置園奉邑,及益戾園,各滿三百家。臣等伏覩聖敎,旣以漢故事爲言,兩漢諸帝之崇奉私親者,不止於此,而桓·靈則皆追尊所生者考妣,爲皇爲后,故其葬地,直稱曰陵,此乃蔑禮踰制之甚,聖明之所深惡者,惟宣帝避陵字不用,而稱之以園,此外他無故事可據,敢啓。傳曰,知道事,傳敎矣。議于大臣,則左議政尹昉,以爲陵字旣不可用,而園字亦非近代所用,依上敎墓字上,加以名稱而別之似當,伏惟上裁。右議政申欽,以爲伏見禮曹金浦山所,似當有廟號事傳敎,及見弘文館博考啓辭,則所考出者非墓也,園也。似與傳敎之意相左,然旣爲博考矣,就考園之所由起,則三代以前,無墓祭,秦始皇置寢殿於墓側,漢因秦制,諸陵皆有寢殿,起居衣服如生人之具,謂之寢園,太上皇以下高·惠·文·景,代各爲之。以此觀之,園者,陵之實名,古人文字,有園陵·寢園之語,通天子諸侯言之,非墓之上陵之下,別着一園字,爲隆降之節,而謂之陵謂之園也。戾·悼二園,亦各因園設寢,以時薦享,爲其寢殿所在,與其諡稱戾·悼二字,合而名之曰,戾園·悼園,似非特設殊稱,如壽陵·長陵之謂也。大抵園之稱,盛於漢而唐宋以下寢少,元明以後,尤罕用之,我東方絶無以園稱者,今缺欲改墓稱園,則事繫創始,不可不審思而愼處之,恐四字缺聖敎,墓字上,加以名稱以表著之爲妥也。臣素昧禮學,敢陳臆說,伏惟上裁。領議政李元翼,領中樞府事鄭昌衍,病不收議,大臣之意如此,上裁施行,何如?傳曰,知道。前者,以依漢故事爲敎,大臣如是獻議,所謂依上敎之說,予未解見矣。因予文短,致有言辭不實,事體虧損之擧,此豈非予過也?且陵與園,不無等級如是云云,亦未曉其意也。
傳于崔晛曰,李旰,邊遠改定配。
趙翼,以宣惠廳言啓,孝陵參奉牒呈內,大王·王后兩陵屛風石地臺石等處,所塗油炭頹落,今欲改塗,應用匠人六名十日,役軍三十名十五日赴役云,本廳發遣郞廳,看審形止,則不過六七名三四日之役,而濫數至此,此實下吏之欺瞞,而爲官員者,不能詳察,墜其術中,請當該參奉推考。且念各陵守護軍,復其田結,給其保率,分番守直,數亦不少,而不謹守護,或有故致頹圮,以爲利己之計,情狀可惡。今後則令守護軍,自爲修改,而本廳則只給匠人之價,而如有依前濫報之弊,當該參奉,摘發罷職之意,令該曹,捧承傳知委于各陵,如何?傳曰,依啓。當該參奉,先罷後推。
號牌廳堂上金藎國·崔鳴吉啓曰,臣等平日,只聞故西川君鄭崑壽之子,有鄭櫧者,而未知有他兄弟,及見櫧上疏,稱獨有一兒云,故回啓時,以崑壽,只有一孫,今將絶嗣爲言,而今郞廳,遍議大臣及諸堂上,則竝無異議,遂至入啓矣。今聞鄭櫧,有兄弟二人,而各有子息,蓋惟勳,於鄭櫧固爲獨子,而於崑壽,實非單孫,臣等不能詳量莫審,回啓之語,有此錯誤,惶恐待罪。傳曰,勿待罪。
李民宬,以戶曹言啓曰,今者禮葬時,自初喪至永葬,各處鋪陳,該用各色席子,多至一千三百餘張,該司所儲皆無,故自本曹,給價貿用,至於綵花席,則元非市上所有,頃日殯宮排設時,以長興庫舊獻餘件造作矣。今者魂宮排設,若依殯宮例,皆用彩花席,則萬無措備之路,極爲悶慮,魂宮缺座上下排外,其餘代用,上品別紋席之意,惶恐敢啓。傳曰,知道。
李弘胄,以吏曹言啓曰,政院啓辭,注書尹澄之,以左議政尹昉,監春秋相避,不得察任,請令該曹,斯速處置。傳曰,依啓事,傳敎矣。尹澄之依法典改差,何如?傳曰,依啓。且旣知法典,何以擬望耶?近日所爲,有同兒戲,無謂甚矣,今後勿爲如是。
沈詻啓曰,金時立罷職事,命下矣。臺諫,方以削去仕版論啓,罷職承傳,不得捧之之意,敢啓。傳曰,知道。以上燼餘日記
上在慶德宮。停常參·經筵。
左議政尹昉,右議政申欽啓曰,臣等伏見聖敎中,有墓號二字,而全不致察於依漢故事之敎,誤以依上敎爲言,昨承聖敎,不勝惶恐之至。答曰,知道。勿爲惶恐。
又啓曰,臣等伏聞聖明特制踰禮,玉候漸不如初,雖不知有某證,而群下之憫迫,罔有其極。臣等今日欲請賜對,一望玉色,而待罪之餘,惶恐不敢仰請。伏願聖明,上念宗社之重,下軫臣民之望,深鑑滅性之戒,或令醫官進診,或令臣等謁見,使知玉體如何,及其未甚傷損,以其時隨宜進藥,臣等不勝祈懇之至,敢啓。答曰,知道。予時無病,且恐貽憂於卿等,謹愼度日,卿等須勿慮念。
沈詻,以禮葬都監言啓曰,誌石不久當刻,而別監柳男,最爲妙手云,而係是掖庭所屬,故敢啓。傳曰,知道。
傳于金壽賢曰,前日賜給馬,面給時,某某色某禾某人賜給事,書啓矣。昨日具宏等三人賜給馬,只以言語入啓,今後前例相考,詳悉爲之。
沈詻,以禮葬都監言啓曰,山所欑宮靈座靈寢及晝停處靈座,當依殯宮例排設矣,欑宮所用素帳·紫綾褥·無足床·小地衣·單席·靈寢紅幄·平床褥席·衾枕諸具,靈座所排滿頂床席·倚子等物,依戊申年例,皆以殯宮所設者,奉持仍用之意,敢啓。傳曰,知道。
沈詻,以宗簿寺官員,以都提調意啓曰,宗室自前大小擧動時,或有親病身病,則例先呈狀于本寺,而近來法綱解弛,諸宗室無一人呈狀,偃然不參,而推考緘辭,則皆以病患稱頉,極爲不當,依法科罪施行,何如?傳曰,依啓。
持平金堉啓曰,今見同僚論,具仁墍之獨免其罪,當時臣,以監試官往二所,不能竝請與受之罪,致此物論之重發,臣之疲軟不識,著矣,請命罷斥臣職。答曰,勿辭,退待物論。
正言李景曾來啓曰,李桂男年衰迂拙,除授之初,已有物議,到任之後,民不見面,催科等事,專付下吏,使畿輔凋殘之邑,日就無形,民皆怨苦,將不聊生。守宰數易之弊,臣等非不知之,而使此人,在官一日,則貽一日之害,在官一月,則貽一月之害,較其輕重,決不可仍存,請勿留難,亟賜一兪。答曰,遞差。
持平李景義來啓曰,安玏之悖惡,誰不知之?曾在光海時,倚勢凌人,無所不至,其他狂僭驕橫之狀,不可勝言。摠府之官,羞與同列,請勿留難,亟命遞差。柳應泂本以悖惡無狀之人,居官貪暴縱恣,不可勝言。至於大臣衙門文報之際,極其侵侮,此而不治,體貌損傷,輕蔑朝廷之罪,無以痛革,尋常推考,不足以懲之,請命罷職不敍。近來紀綱不立,廉恥都喪,人心世道,將至於不可救正,豈不重可寒心哉?向者昏朝宮妾及賤臣輩,橫奪民田設莊稱陣之處,令列邑一一摘發革罷,到今勳戚之家,還爲折受,勒令還集其人,而專其利,一如前日之爲,其爲縱恣無忌之狀,極爲痛愕,都人之指點唾罵者,皆以爲其人其政猶存,豈非士夫之汚衊淸朝羞辱乎?且各官奴婢之圖屬,寺奴婢托稱賜牌,任意冒占,至於逆家奴婢,多是叛主投托之類,而不計本主文券,混稱逆家之物,竝爲受出,亦甚無謂,病國害民,實由於此,民心怨苦,不言敢怒。請令該曹,詳細査出,前日稱陣處橫奪之田,及投托奴婢,一一從文券還給本主,各官奴婢之移屬各司者,亦令覈還本役,勿定賜牌事,申明擧行,一以祛冒占之弊,一以慰倒懸之民。國家設科之法,至嚴且重,苟有一毫循私之跡,則與受者同罰,例也,頃者武科二所擧子忠勳都事具仁曁,所射六兩,俱不入格,衆目所睹,而差備官,以入格書塡,今已邊遠定配,仁曁雖無相應之端,何可獨免其罪乎?至以騎射,終參其榜,物情久而愈激,請命罷職,削去榜目。答曰,依啓。各司移屬奴婢,已爲賜牌,不必還定本役。具仁曁事,旣無相應之意,則有何罷職之罪乎?至於削去榜目,尤爲不可矣。安玏·柳應泂等事,不允。持平李景義,正言李景曾來啓曰,臣等將魚鹽海澤免稅等事,論之亦已久矣,辭竭意盡,更無所達,殿下於此罪,不洞燭也,而尙今持難,牢拒不納者,必以臣等所言,非血誠憂國之端也。決意不從,則久當停止,此固臣等無狀不忠,所自取也。如以臣等之言,爲要譽於民,而蘄勝於君也,則罪而黜之,可也。若以爲愛君而言,憂國而言也,則聽而從之,可也。二者之間,一言而決,何必相持至此,徒示虛文,日使强聒,而煩擾於出納哉?宮府一體,不宜異同,而帝王平明之理,固不容一毫之偏私也。今殿下,令覈各衙門所屬,而不許諸宮與寺位,豈非有累於聖明之治道,而臣民之缺望乎?請勿留難,亟賜一兪。答曰,休煩。
傳于沈詻曰,此誌文,下于禮葬都監,正書時,御諱宜書事,言之。
沈詻,以禮曹言啓曰,因上年本曹,議大臣公事,每一年合送一使事,啓下矣。今此進賀之行,合於冬至·聖節,固是議定之規,當初爲成例,但詔使之還,例有頒詔勅謝恩之使,吏曹,今當差出進賀與謝恩,不可以一使兼行,仍念凡使臣之有上副者,有皇太子箋文方物故也。今則皇太子時未冊封,且重大謝恩進賀,與謝恩使,俱以單使差出,而進賀使兼冬至,謝恩使兼聖節,允爲便益,大臣之意亦然,敢啓。傳曰,依啓。
沈詻,以戶曹言啓曰,西邊糧餉,萬分緊急,而近緣國家多事,外方力有所不及,未得專意運餉。毛兵糧,三月內輸納于海州事,申明催促,非止一再,而尙今無一邑輸納于海州者,續接餉臣狀啓,臣等,不勝憂悶之至。目今禮葬未完,詔使將到,凡干下定催趲之事,多於牛毛,固知一時竝擧,民必不堪。而西邊事勢,亦甚汲汲,下三道及京畿·江原等道,該運糧餉,別定督發差使員,三月內陸續畢納于海州,而各邑發船日記,亦爲開錄啓聞,且已到海州,令本道監使及管餉使,隨卽運入毛營,亦爲逐朔啓聞之意,六道觀察使及管餉使處,竝爲下諭,何如?傳曰,依啓。以督運事,宣傳官下去未久,下三道及京畿·江原等道,姑勿下諭。
沈詻,以戶曹言啓曰,釜山倭營收稅,若着實爲之,則一年累千兩之銀,不勞而得。今見東萊府使洪得一呈,多持物貨者,必曰體府軍官,扈衛廳軍官,元帥府軍官,只持一張公文,而不錄物貨之多少,本府不知某物之爲官物,某物之爲私物,而㤼於上司之令,一依其言減稅,以致收稅漸少云。前項各衙門,雖有貿販之事,而豈至於如是之多?二字缺自今以後,新立科條,凡稱各衙門貿販,持公文下去者,竝三字缺稅,其餘潛商之人,摘撥囚禁,依律處斷,以廣收稅之路事,慶尙監司·東萊府使處,行文知會,何如?傳曰,依啓。秩高衙門,亦爲如此無恥之二字缺令時習,殊極寒心矣。
傳于沈詻曰,辛宗述褒奬二字缺宗,狀啓覓入。
李弘胄啓曰,昨日付標啓下,啓運宮誌文單子,送于大三字缺臣金瑬處,則以爲付標中兩處,則似當刪去,故三字缺籤,其餘則皆是據事直書,不如是,不得爲傳信云,元單還入之意,敢啓。傳曰,知道。依前傳敎使之刪去。
崔晛啓曰,副摠管鄭岦,工曹坐起晝仕,請出標信。
沈詻啓曰,李桂男遞差事,命下矣。臺諫方以罷職論啓,遞差承傳,不得捧之意,敢啓。傳曰,知道。
傳于政院曰,全羅水使金完,以秩高武將,受任閫外,不務公道,邊將賢否,欺罔褒啓,莫重恩典,施於不職之人,極爲駭愕,如此曩時之習,完安敢復售於今日乎?其循私欺罔之罪,不可復懲,拿鞫定罪。
議政府領議政李元翼,伏以,伏承下諭,不勝惶恐戰灼之至。臣今癸亥入朝之日,年已近八十,本非陳力之時,而遭遇聖明,不敢決去,且以十年居閑調息之中,故猶有氣力,稍可以支持。數年以後,不但腰脚之病,漸就深痼,元氣之衰削,如日西下,月更而異,節換而甚,不自知其有何疾痛處,而自爾吟呻,臥不能起,或於夜間,氣息奄奄,欲絶而甦,數月以來,一縷神精,復爲血氣所撓奪,志慮耗荒,記前忘後,披封簿書,茫然自失,雖欲出一計謀,以裨國事,亦不可得。此無他,孱病之人,壽到八十,理勢然也。無足怪者,臣常恨八十之年,始事聖明,更無餘日,可以效奔走之勞,而答聖恩於萬一也。乃聖明,不諒老身之情事,而委臣以所不堪,責臣以所不能,前後丁寧嚴旨屢下,臣將自此爲懼,而目不暝於地下,聖明曠代之殊恩,顧無其終,臣誠不能無憾於天地之大也。自上方在哀疚之中,臣雖不敢連續乞告,而其不可屛伏私室,虛帶職名,事理甚明,至於詔使三字缺時,尤非垂死病臣,所可冒據,求退之計,不得已也。臣旣雖無狀,顧其名位,則先朝所陶甄,而聖明之所寵擢也。聖慈視臣以將死之舊物,二字缺寬假,得遂其志願而入地,則豈特賤臣之榮幸,國家以禮意待老臣之美德,足以有辭於萬代之下矣。取進止。答曰,省箚具悉卿懇。予自在閭閻,飽聞卿名,賴卿爲國,得至今日,惟予仰成,曷有其極?但卿年高有疾,相與勸勉,爲日幾何?時或言念,不覺嗚咽。卿雖老矣,精神不衰,足以拯濟此艱,須念予懷,安心調理。
議政府領議政李元翼,伏以,自上累月侍藥之餘,遽遭終天之痛,執喪不節,哀毁踰禮,中外人情之憂慮,固已極矣。卽者伏聞,自持之疏薄,無異於初時,玉候之愆,已有其漸,臣不勝驚駭之至。殿下一身,乃宗社臣民之所托,殿下縱欲自輕,奈宗社臣民何?況人君,酬酢萬機,日不暇給,體勞而心煩,於此而又一任至情,不復保攝,則其有不安節,勢所必至,疾病之來,必須愼之於始,始之不愼,其終也用功勞矣,父母惟其疾之憂,祖宗在天之靈,慈殿眷佑,誠望殿下之庶幾無疾,無有容已,殿下其可不思所以奉承耶?此在廷臣子之所共憂悶,而廷臣或可詣闕陳啓,而如臣病伏私室,無路達情,敢此上瀆,無任兢戰。取進止。答曰,見卿上箚,非但如對卿語,足觀愛君之誠矣,予性頑,遭喪以後,略不羸憊,且恐貽憂於卿等,謹愼度日,卿勿憂慮,箚辭,當體念焉。
午時,白雲一道如氣,起自坤方,直指巽方,長十餘丈,廣尺許,移時乃滅。申時酉時,日暈。
夜一更,乾方·東方·巽方有氣如火光,流星,出三台星下,入角星下,狀如鉢尾,長七八尺許,色赤。三更,月色赤。四更,月暈。
下直,仁川府使成時憲。已上燼餘日記
上在慶德宮。停常參·經筵。
金壽賢啓曰,鄭惟勳公事,連日催促,而尙不回啓,今承聖敎,本廳郞廳,卽爲牌招,亦不趁速來詣,極爲騃愕,請當該郞廳,從重推考。傳曰,依啓。
沈詻,以吏曹言啓曰,臺諫有闕,政事,何以爲之?敢稟。傳曰,明日爲之。
趙翼,以迎接都監郞廳,以遠接使意啓曰,凡遇詔使之來,得其歡心,在於初頭,應待周旋,專在舌官,若非通敏解事之人,則決難當之。譯官張禮忠,以御前通事,雖已啓下,而表廷老,今旣蒙放,不久當上來,御前通事,則以廷老改啓下,張禮忠,以詔使差備通事帶去,似似爲便當,故惶恐敢啓。傳曰,依啓。
崔晛,以兵曹言啓曰,當日庇仁居忠義衛李仲生稱名人,自開陽門入來,差備門外擊錚,極爲駭愕,令攸司,囚禁治罪。同守門將金慶星,常時不能禁斷,以致闌入,亦爲非矣,請竝推考。傳曰,依啓。
金壽賢,以兵曹言啓曰,禮葬發靷時,自上,城門外奉辭時及禮,自宮城門路梁至道路,則別單,書啓矣。路梁以西,山所至道路,則待本道監司,監司商確定奪後,書啓之意,敢啓。傳曰,知道。
持平李景義來啓曰,安玏之悖惡無狀,國人之所共知,臣等之論,以遞差,亦云末減,摠府重任,豈可付諸此類,以汚名器乎?請亟命遞差。柳應泂悖戾無狀,人所共棄,及受本職,貪暴益甚,國言籍籍,至於大臣衙門,憑其文報,極其侵侮,輕蔑朝廷,雖大官,難免厥罪,況幺麽應泂,負此罪名,而豈但推考而止哉?請命罷職不敍。自前外方奴婢之稍稱饒實,伶俐可合使令者,盡爲勳臣賜牌,官家日就空虛,無以成形,故反正之後,特念厥弊,以杜其路。人心巧僞,冒濫益滋,圖屬寺奴婢,便卽爭占,官物凋殘,一如前日,誠可痛駭,請命詳査,一一罷還本役。國家設科之法,至嚴且重,苟有一毫循私之跡,則與受同罰,例也。忠勳都事具仁墍,以不入格之矢數,書塡於入格之中,而爲考官者所捉,差備官旣已邊遠定配,則仁墍雖無目前相應之端,安可以爲必無相應之事,獨置而不罪乎?至以騎射,反參於其榜,物情之久而愈激,固其所也。請命罷職,削名榜目。持平臣金堉,以科場事,引嫌而退,監試官糾察科場之事,設令仁墍,雖無目前現出之狀,與受同罰,流來古規,請治差備官,而不爲竝擧仁墍,不無所失,請命遞差。答曰,安玏·柳應泂等事,及削去榜目事,不允。官奴婢還本役事,已諭。
持平李景義,正言李景曾來啓曰,臣等諸宮家魚鹽等事,二字缺論列,而天聽邈然,一向牢拒,無非臣等,誠意淺薄,言不見信,外慙公議,內愧中心,無顔在列,汔可退矣,而苦口强聒,猶不能止志者,誠以殿下蔽於私情,曲庇偏護,至於此極,輿情悶鬱,中外失望,使殿下光明之德,未免有疵累,臣等竊伏痛惜,區區愛君之誠,不能自已也。夫茫茫鯨海,稱以折受,行船過舶,或有其征,商賈被毒,漁子失業,殿下以爲當於理乎,不當於理乎?田土結數,載在金石,而列置彼此,各復其稅,合而計之,厥數濫觴,殿下以爲當於理乎,不當於理乎?海岸長洲,西割東分,專其漁穴,柵有鹽利,民無仰給,國不取資,殿下以爲當於理乎,不當於理乎?山林有禁,芻蕘不入,寺有位田,僧徒沽勢,殿下以爲當於理乎,不當於理乎?以殿下日月之明,必有所洞燭,今玆數款,果無蠹民病國之害,則臣等,請伏謬妄之罪,以謝諸宮,如其是也。當快賜乾斷,不變革而釐正之,使民有所聊生,使國家有所資用,諸宮有所安心,豈可持難不斷,以勿煩不允之批,爲留時引月之地哉?臣等不得請則不可止,請一言以決之。答曰,流來旣久,今難變革矣。
金壽賢,以備邊郞廳,以都體察使意啓曰,伏見戶曹公事,因東萊府使洪得一牒呈,有各衙門減稅公文,所謂體府軍官,亦在其中。臣受命待罪,已閱兩歲,前後本無一張文移於東萊,亦無送貸貿易之事,軍官絶無往來該邑者,非但此也。凡於他道,貿販興利之事,斷不爲之,未知體府軍官者,指何人云云,所送物貨,減稅公文,亦指何事而云乎?如無是事,洪得一必不虛語,發於文字間,如曰眞的,則臣實本無此事,無奈中間造僞者耶?聖敎至嚴,臣誠惶恐,今宜取考東萊所上體府公文,問其軍官姓名,然後可知其曲折,令該曹,行文二字缺査覈爲當,敢啓。傳曰,依啓。
金壽賢啓曰,卽見二字缺拿來禁府郞廳把上,則書吏·羅將各一帶去云,驛路有弊,書吏減去,今後永爲恒式,何如?傳曰,限天使回還間,使之勿爲帶去。
李民宬,以戶曹言啓曰,以本曹草記,山郡及遠海之邑,爲先收布事。傳曰,知道。無已則姑爲六結收布一疋,以補蔘價,一半待秋收捧事,傳敎矣。臣等曾有此意,反覆商確,今此收布,當依劉楊例,每三結收一匹,今若無論山郡·海邑,每六結收一匹布,留其半待秋成作米,則貿布運米,官差徵督之際,民間未免再被煩擾,且一半收布,一半作米,貿蔘之布雖多,而償銀之米不足,故臣等議于大臣,則其意皆以爲今之事勢不得已,山郡則爲先收布,海邑則待秋作米,於國事民情,皆有所便云然,而上敎如此,臣等不敢累瀆,伏希睿裁。傳曰,依啓。
工曹判書臣申景禛,伏以,臣所帶大將之任,係是宿衛重地,自知不堪久矣。乃於夢寐之外,忝拜冬官之長,而例兼禮葬都監堂上,疊受重任,揆分增惶,況山所之役,自是臣曹所管,則所當出城看督,而扈衛事重,不敢一日離違輦下,力有所分,事有相妨,曠職之憂,勢所難免,伏乞聖慈俯察臣懇,遞臣一任,責其專效,以便公私,臣於除命之下,卽欲控辭,都監事殷,勢難一刻淹滯,玆以陳懇於出仕之後,尤不勝未安之至。取進止。答曰,省箚具悉卿懇。卿其勿辭察職。
夜一更二更,艮方·巽方·南方有氣如火光。
下直,鏡城判官洪恕。已上燼餘日記
上在慶德宮。停常參·經筵。
以國忌齋戒,不爲視事。
日出時色赤,辰時日暈,自午時至申時日暈,酉時日暈兩珥,暈上有戴色,內赤外靑。
金壽賢,以備邊司郞廳,以摠戎使意啓曰,城役僧軍八百名,十六日離發山城,十七日始役,武石一雙,僧軍獨曳之,床石則本所軍一百名添力,昨日曳到東大門內,今方曳去,而七日赴役,只給六升米·二尺布,故自昨夕糧絶,今日朝食,亦不得喫,衆僧來訴於臣,呼飢不已,非徒所見矜惻,募軍數千名缺恐不得曳運之石,今次僧徒竭力運致,而宜有所論賞之擧,請給米布,一以爲療飢,一以爲酬勞之地,宜當,敢啓。傳曰,依啓。
趙翼,以禮葬都監言啓曰,發引時所用望燭,依前謄錄,以五部坊民,除有頉·寡婦·獨女,每一戶各一柄,前期造納于都監事,令漢城府次知擧行,何如?傳曰,依啓。
趙翼,以禮葬都監言啓曰,昨日備忘記,當初磨鍊儀注中,有未盡之處,卒哭後祥前,仍用白袍,祥後禫前,以淺淡服磨鍊事,言于禮官事,傳敎矣。臣等伏奉聖敎,反覆商量,則五禮儀大王·王后三年之喪,卒哭後,視事時,用白袍,今於期喪,仍用白袍,似無差等,故當初,以淺淡服磨鍊者,蓋以此也,而今之群議,亦多如此。第念五禮儀,內喪在先條,卒哭後白衣·翼善冠·黑角帶,自祥至禫,深染玉色衣云,此則父在爲母之服也。今此期服,實倣此例,則卒哭後白袍,亦有所據,依此磨鍊,而深染玉色與淺淡,雖不相遠,依禮文,仍以深染玉色磨鍊,何如?傳曰,依啓。
傳于趙翼曰,私喪動勞百官,心甚未安,發引及返魂時擧動,百官勿爲來參事,言于該曹。
李弘胄啓曰,明日,乃昭憲王后國忌也。今日無致齋之例,仍爲政事乎?敢稟。傳曰,過國忌後爲之。
崔晛啓曰,都摠管李曙,號牌廳坐起晝仕,請出標信。傳曰,知道。已上燼餘日記
上在慶德宮。停常參·經筵。
以國忌齋戒,視事不爲。
日出時色赤,午時日暈,自未時至酉時,日暈兩珥。
下直,慶尙都事金德承,寧越判官尹左辟。
傳于趙翼曰,遠接使何日出去乎?
兼吏曹判書臣金瑬,伏以,儐接詔使,國之重任,萬不近似,臣所自知,再疏乞免,眷諭彌勒,寧憂僨事之誅,而不敢更瀆天聽,今將悶默而行矣。臣誠憂懼,罔知攸措,仍念海程之行,不比陸路,詔使出來,遲速難期,迎送道路,動經累月,臣所帶銓衡之長,金吾之任,俱非閒漫之比,決不可仍冒往還,重貽瘝曠之罪,伏乞竝賜遞改,以便公私。取進止。答曰,省箚具悉卿懇。卿勿控辭,安心往來。已上燼餘日記
上在慶德宮。停常參·經筵。
有政。吏批,判書金瑬,遠接出去,參判李顯英進,參議李楘進,都承旨李弘胄進。兵批,判書張晩進,參判洪瑞鳳病,參議尹履之坐起,參知閔機進,左副承旨崔晛進。
自辰時至未時日暈。
藥房,大殿問安。答曰,知道。
政院,大殿問安。答曰,知道。
兵批啓曰,全羅右水使,今當差出,時任三南守令,竝擬,何如?答曰,允。
掌令鄭世矩來啓曰,安玏爲人,悖惡無比,國言藉藉,臣等之論以遞差,亦云末減,摠府之官,羞與同例,請勿留難,亟命遞差。柳應泂家行悖戾,居官貪暴,縱恣狂妄,有不可勝言,而大臣衙門,朝廷所尊,而敢因文簿,極其侵侮,此而不治,輕蔑朝廷之習,無以痛革,請命罷職不敍。外方官奴婢之盡屬於勳臣賜牌者,爲向來巨弊,故反正之後,軫念于斯,以杜其路,而人心巧僞,冒濫益滋,移屬各寺,便自圖占,官家日就空虛,與曩時,少無異同,識者之寒心久〈矣〉,豈可以一時勳臣之故,重貽列邑之凋瘵乎?請命詳査,一一罷還本役。國家設科之法,至嚴且重,苟有一毫循私之跡,與受同罰,例也,具仁墍,以不入格之矢數,書塡於入格之中,差備官,已配邊遠,則仁墍,似不當仍赴其科,至以騎射,反參其榜,物情之久而益激,固其宜也。決不可罷職而止,請削名榜目。答曰,依啓。柳應泂遞差,具仁墍旣已入格,不必削去,奴婢事,不允。
掌令鄭世矩,正言李景曾來啓曰,人君聽治之道,要在乎弗拂公議也。臣等,將諸宮家魚鹽海澤免稅等事,論列已久,非不詳盡,而天聽愈邈,兪音尙閟,臣等竊未曉聖意之所在也。殿下臨御以來,國家疵政,擧皆變通,獨於斯數者,牢拒至此,僻於親愛,迷不知反者,亦豈望於聖,明也哉?先朝之賜與,亦未必十分洽當,則今日之釐而正之,豈容少緩也?厥弊濫觴,歲滋月增,國用匱乏,民生困悴,不識殿下,旣知有如此之弊,而尙且遲難耶?諸宮之弊,百倍於各衙門,而寺位之田,亦甚無據,一從一否,彼此有異,臣等尤不勝悶鬱焉,臣等不得請,則決不可止也。請勿留難,亟賜一兪。答曰,不允。
政院啓曰,臣等伏見前日所下備忘記,發引返魂時擧動,百官勿爲來參事,傳敎矣。臣等相顧惶惑,不知所喩,卽覩下該曹之敎,又以勿爲隨駕爲敎,臣等反覆思惟,竊不勝未安之至。常時君上擧動也,大臣·百官,無不隨駕,況此罔極之喪,永訣之辰,自上有郊外哭送擧動,爲臣子者,安敢有不隨駕不來參之道理乎?揆諸情義,決不當然,伏願還寢成命,以安輿情,臣等待罪近密,不敢容默,惶恐敢啓。傳曰,知道。予不欲勞動百官,卿等如是啓之,當從之。
李弘胄,以內醫院官員,以都提調意啓曰,去秋,劑芙蓉香,遺在不多,例爲春劑以用,而今者赴京之行,時無的期,前頭詔使及山陵所用,比常時浩大,不可不優數劑造,故頃日啓請該曹發賣中,本局所乏香材蒙允,而只送三乃子十二斤,八角四斤,小腦二斤十一兩,雖造半劑,白檀六斤,小腦六斤,丁香四斤方乏,令戶曹,給價貿易,使之及期劑造之意,敢啓。傳曰,知道。勿爲貿易,姑爲隨其所儲劑用,可矣。
李弘胄,以藝文館官員,以堂上意啓曰,檢閱金霱,得染疾,證勢極重,數月之內,差復無期,近密之臣,不可帶職退仕,請改差,何如?傳曰,依啓。令藥房,相當藥物賜給。
答吏曹佐郞尹墀疏曰,省疏具悉爾懇。今此抄選,必是公論所許,宜勿控辭。
崔晛,以兵曹言啓曰,本曹自是機務浩繁之地,各房所掌,皆是軍務緊重,先王朝,例爲久任,不許遷動,況今詔使禮葬當前,必須詳知首末,然後可以集事。近日朝遷暮移,事多渙散,今後限詔使往來間,本曹郞官勿爲遷動事,捧承傳施行。且佐郞崔有淵,以軍色,今方點閱轝士坊民於盤松矣,佐廊二員,新除授未肅拜,呂爾徵,今日政,移司書,入直缺員,不得已崔有淵,當爲替直,然則許多坊民,已聚而還散,事極顚倒,且明日,當爲都試,而郞廳不備,佐郞崔惠吉·金知復,使之謝前出仕,當日內入直,如何?傳曰,依啓。
李民宬,以從事官,以遠接使意啓曰,都督,自前累度寄問于臣,臣行初到鐵山,當有送帖修禮之事,送禮之物,似不可薄略,令該曹,從優磨鍊,星火追送于臣行之意,惶恐敢啓。傳曰,依啓。
崔晛,以號牌廳言啓曰,右邊捕盜廳牒呈內,因進告人梁春京所言,號牌廳造烙印李斗光,捉致推問,則自稱渠以外方之人,不得缺受牌爲悶之際,京中業儒人鄭惟勳造給云云,鄭惟勳卽爲推問,則惟勳,初則以爲非渠所犯,乃渠奴仁起·云世等二人,同謀烙給云,而其後更推,則以專然不知爲答,而其奴子,亦爲逃躱云,前後異辭,奸狀昭昭,與者受者,其罪惟均,鄭惟勳·李斗光,依法梟示,何如?傳曰,依啓。鄭惟勳,依前判下,減死照律,春京,依事目論賞。
李弘胄,以禮曹言啓曰,天使時,自上服色·饌饍·用藥與否,各朝實錄考出以來,而皆大王喪事,弔祭冊封天使時節也。與今頗異,故接見宴享時,皆用素服,獨宣祖朝戊辰年,封皇太子,頒詔天使時,宣祖方在明宗大王喪,而下馬宴,以黑團領,行禮七爵而罷云,此是近例稍似者,而五禮儀,迎詔勅時,用吉服,所以敬皇上也。迎詔時,旣用吉服,接見時還着白衣,則天使不無怪訝之理,今依宣祖朝例,倣五禮儀之文,以無揚赤色黑衣接宴,而禮宴時饌膳則依近例,俠卓則同於天使床,面床則用素膳,各色味數湯炙,亦皆用素,樂則陳而不作,似爲得中。然事體重大,議大臣定奪,而令問禮官,從實具告於天使,稟定以來,何如?傳曰,依啓。先朝接見時,用黑團領,出於詔使之不許白衣,不可以此爲例,且再期尙遠,五禮儀再期前服色,引以爲據,似乎誤見矣。
傳于左副曰,今此號牌之法,關係甚重,爲有司者,不盡心力,以致過限之後,無牌者尙多,□之於法不可盡誅,於予所不忍,此豈非難處之甚者乎?致有此事,實是有司之罪,該廳該府,雖免重責,亦甚非矣,兩處堂上·郞廳,竝姑從重推考,以警其失,而若過近日,猶踵前習,則當有拿推之擧,斷不饒貸。
傳于沈詻曰,今下大鹿皮一令,環刀一柄,弓子二張,長箭二部,扇子一封,胡椒一斗,丹木二十斤,臈藥一封等物,遠接使金瑬,給送。仍傳曰,今下扇子·胡椒·丹木·臈藥等物,從事官鄭百昌·鄭弘溟·李昭漢,給送。又傳曰,胡椒一封·扇子二柄,車雲輅,給送。
行護軍臣金長生,伏以,國有大喪,聖上在疚,遠近臣民,孰不震怛?臣以衰朽垂死,病伏遐鄕,不能登時起身,進參於陳慰之列,扶曳寸進,晩達於旬月之後,義當留連輦轂之下,旋進諸大夫之後,以仰候聖候於晨夕,而遠道跋涉,老病轉劇,竊恐溘死於旅邸,只欲遂志於狐丘,呈告乞解,復踏鄕路,顧瞻京闕,精爽飛越,臣之在京,東殿屢賜不問,逮於渡江,政院以上書遺臣,挽臣行,臣承命驚惶,不勝感激。顧臣情事,如前所陳,不得奉承上命,仰答鴻私,循省分義,無地自容。臣竊聞殿下,誠孝出天,哀毁踰制,左右近侍諸臣,非不盡保護之方,而深墨號痛之中,不暇顧察邇言,多有任情直行,不合於先王之制禮,臣誠憂慮悶迫,不知所達。臣竊伏念,帝王之孝,異於匹夫,匹夫執喪,猶以毁不滅性爲戒,況以一人之身,上承宗社之托,下作神民之主,不循中制,終至毁敗,則其何以慰安陟降之靈,而克盡繼述之責乎?凡事不論大小,過中爲非禮,非禮者,豈可謂之盡孝乎?伏願聖明,勉抑至情,俯就常式,亦須頻接臣隣,講究情文,親近醫餌,調護聖躬,以慰祖宗顧佑之念,以順慈殿憂疾之心,以答臣民愛戴之願,不勝幸甚。臣退伏窮閭,注情宸極,區區血誠,不能自已,其於節文儀式,亦不無意見,而前日章疏,略有所獻,今不敢再瀆於哀慟之中,只以犬馬微悃,瞻天籲達。伏惟聖明垂諒焉,臣無任激切屛營之至,謹昧死以聞。答曰,省卿疏章,具悉至誠。卿不體予意,卽爲歸去,予心缺然,疏辭當留念焉。
吏曹佐郞臣尹墀,伏以,小臣缺湔能薄,最居人下,前後忝竊,無非萬不近似,而不敢懇辭,因仍僶勉,以至今日,而賜暇之選,尤出於夢寐之外,驚惶悶蹙,不知所出,情有所迫,勢有未堪,冒瀆於天日之下,臣罪萬死。臣幼少時,只以擧業爲急,未嘗用力於詞翰,粗習四六,倖占科第,實臣之不幸也。才調本劣,孱病又添,不能覃思抉精,奮發讀書,尋常韻語,猶未知方,人之視臣,亦猶臣之自知也。竊聞我朝湖堂之選,必得一時超異之才,以爲他日成就之地,非但苟榮其身而已。朝家用人,各商其器,其所不能,不强使爲,故上無謬擧,下不虛受,安有如臣不才,得廁其間,以取濫芋之譏乎?臣之貽笑儕流,固不足恤,而有辱淸選,莫此爲甚。臣於此時,瀆擾之罪輕,冒玷之恥〈重〉,不得不陳情籲呼,伏乞聖慈,憐臣悶迫,被抄書堂,亟命減下,以安愚分,不勝幸甚。臣無任戰灼祈懇之至,謹昧死以聞。
行知中樞府事臣吳允謙,伏以,小臣賤疾之故,累瀆天聽,極知死罪,而公私情勢,不得不更煩陳乞。伏蒙恩由,已經旬月,多方治攝,苦未瘳痊,一向瘢傷,愈久愈甚,一足所患,雖是末疾,而其不得行身,實同重病,經筵重地,不可久虛,尙方之事,亦不可稽滯,誠爲悶慮,不敢自安,伏乞聖慈,察臣實情,兼帶經筵知事世子賓客尙衣院提調,竝命改差,臣無任祈懇切迫之至。取進止。答曰,省箚具悉卿懇。卿其安心調理,勿爲固辭。已上燼餘日記
上在慶德宮。停常參·經筵。
李弘胄啓曰,天使出來時,定州問安使,何承旨進去乎?取稟。傳曰,左副承旨進去。
金壽賢啓曰,今見全羅監司閔聖徵,南原居卜協等,奴婢還本良事,書狀則末端,所在家下,有塗改,而不爲書塡,殊無詳察之意,請閔聖徵推考。傳曰,勿推。
沈詻,以禮葬都監言啓曰,前者,以都監各祭奠節目單子,傳曰,此祭奠磨鍊單子中,有減磨鍊之事,更爲詳察爲之事,傳敎矣。更與大臣同議,五禮儀所載及謄錄所載各祭奠,令該曹,參考舊例設行之意,入啓,而時未發落,此啓辭啓下後,有遵奉擧行之事,敢此更稟。傳曰,知道。
正言韓必遠來啓曰,內批除職,本非政體之常,全羅水使李應順,雖居勳宰之列,素無表著之稱,頃以摠管,至被臺評,曾未旬月,閫帥之除,出於特命,應順旣無歷試之實,聖明未必深知其可用也,況新遭白簡,則其不爲公論所許,亦可知矣,臣等未知殿下何所取而特用之也。臺諫,以爲不合於摠管,而聖明,反欲試於專閫,其於重公論愼用人之道,竊恐一擧而俱失也。除目一下,物議譁然,請亟命遞差。刑曹佐郞沈榰,曾在廢朝,趙慶起等,抗疏請誅,造認之時,榰爲四館首倡,停擧疏儒,其後爲咸鏡都事,誅求列邑,穢聲傳播,聞者莫不唾鄙,如此之人,豈合置之郞署,請命罷職。答曰,李應順先朝勳宰,性且至善,必無不合之理矣,今姑試可,勿爲煩論。沈榰,遞差。
掌令鄭世矩來啓曰,各官奴婢,豈爲勳臣而設哉?其間,如有伶俐可合使令者,或稍爲富饒,可徵以財利者,則移屬他司,旋自圖占,使官家日就虛疏,是果有當初塞源之本意乎?斷不可以一時勳臣之故,重貽列邑之凋瘵,請命詳査,還屬本役。國家設科之法,至嚴且重,旣以有私與受者,均被其罰,則偃然參榜,仍赴其家,萬無是理,具仁墍,請削名榜目。李應順,雖有羈靮之勞,而別無表表可稱之實,故臣等曾論其不可爲摠管之任,而旋卽停之者,蓋與安玏有間也。今者特除水使之命,旋下於數日之內,臣等誠惑焉,爲人弛緩,年且衰暮,不合閫帥重寄,請命遞差。答曰,李應順,勳宰,性且良善,必無不合之理矣,今姑試可,勿爲煩論。奴婢事及削去榜目等事,竝不允。
掌令鄭世矩,正言韓必遠來啓曰,當今弊瘼之大者,莫甚於諸宮家魚鹽海澤免稅等事,故臣等血誠叫閤,反覆論列,非不詳且盡矣,而一向堅執,尙閟兪音,無非臣等,誠意淺薄,言不取信於君父也。更將何顔,復瀆宸嚴乎?第念,宮家冒占之弊,不啻百倍於衙門,而況寺田免稅之事,尤甚無據,固不當一從一否,有所低昂於其間也。如非大段無害於國,無害於民者,則臣等豈不欲,將順聖上親親之美意也?安危所係,不暇念此,臣等之所以抗顔强聒,冀回天聽者也。請亟下兪音,以副民望。答曰,毋庸强煩。
李民宬,以戶曹言啓曰,因司憲府啓辭,近來紀綱不立,廉恥都喪,人心世道,日趨於不可救正,豈不重可寒心哉?向者昏朝宮妾及賊臣輩,橫奪民田,設莊稱陣之處,令列邑,一一摘發革罷,而到今勳戚之家,還爲折受,勒令還集其人,專其利,一如前日之爲,豈非士未之汚襪,淸朝之羞辱乎?令該曹,詳細査出事,傳敎矣,外方設莊稱陣之處,該曹無路査出,以臺諫啓辭內事意,下諭于八道監司,使之分付列邑,詳査明覈,開錄啓聞,以憑處置,宜當,敢啓。傳曰,依啓。
趙翼,以禮葬都監言啓曰,一房郞廳文學金地粹,呈狀于都監曰,所掌大轝等諸具,已盡造作,工役完畢,但當整齊以待發引之時,而十年流竄之餘,數朔董役,身病頗重,今將有赴京之行,家在遠方,不無還鄕治任之事,參商入啓處置云。時事果爲切迫,所掌之事,今已完畢,都監郞廳改差,其代差出,何如?傳曰,依啓。
李民宬,以戶曹言啓曰,因臺諫所啓,各衙門所屬田結免稅處,査覈處置事,捧承傳矣。上年十月十九日,因弘文館箚子,備邊司回啓,免稅一款,亦有令該曹議處之命,故其時本曹啓,曹臣等取考大典諸田條,惟官屯田·院田·馬田·半夫氷夫田·守陵軍田·□行水陸田·祭享供上諸司菜田·內需司惠民署種藥田,竝無稅,而其餘職田·賜田,稅竝草價,納京倉云,則雖原是內需田,而旣已賜牌於諸宮家,則法當收稅也。況諸宮家買得之田,托稱屬司而免稅者乎?又況諸上司折受之田乎?臣等忝守有司,悶祖宗金石之壞,悼國家稅入之縮,而今因儒臣箚子,廟堂覆啓,旣承議處之命,則但請申明祖宗法制,而已別無可議之事,伏候睿裁。傳曰,知道。流來旣久,似難卒改矣。玆者又承査覈處置之命,取考各道田案,則訓鍊都監屯田六百三十結,忠勳府折受三百三十五結,備邊司召募陣八十四結,成均館折受二百六十八結,耆老所二十三結,司僕寺三百九十五結,書院一百九結,學位二百五十三結,通共二千九十餘結,若揆之金石之典,則雖曰賜與折受,而給民竝作,以收一半,稅與草價,皆不得免也。一依臺諫啓辭施行宜當,敢啓。傳曰,依啓。訓鍊都監,勿爲免稅。
趙翼啓曰,頃日禮曹因傳敎,墓號議定事,大臣收議以啓,而聖批,以未解見,以未曉其意,爲敎,該曹惶恐,不當更稟,聖敎議定之事,今至累日,尙未停當,令禮官,更爲議啓,何如?傳曰,知道。不必更議。
傳于趙翼曰,帝王二稱,本無高下,至秦區別,迄今遵行,陵與園,雖曰通稱,漢·宋酌定,豈無其意,而況園,本非陵名之僭逼者乎?依漢宣帝故事,金浦山所,稱以某園,以存稍別之意。
趙翼,以寺常寺官員,以都提調意啓曰,前日本寺啓辭內,經亂以後,典僕等死亡殆盡,若値大祭之時,一人兼察數事,其艱難苟且之狀,極爲寒心,而得參於靖社功臣者十六,此外振武原從者,又未詳幾許,祭享重時,日漸空疏,不成模樣,故取大典,本寺亦有書吏,此類,皆以吏曹使喚事,各別捧承傳,以救目前之急事,蒙允矣。今者忠翊府,以此類,皆是忠翊衛,來四月入番次現點事,捧甘結催促,殊無當初啓請之意,目今各祭稠疊,任事正殷,而計無所措,極爲悶慮,今後本寺使喚間,令忠翊府,勿爲入番之意,捧承傳施行,何如?傳曰,依啓。
沈詻啓曰,奉敎具鳳瑞,以親病呈上疏出去,以兼春秋入省記之意,敢啓。傳曰,知道。
崔晛啓曰,沈榰遞差事,命下矣,臺諫方以罷職論啓,遞差承傳,不得捧之之意,敢啓。傳曰,知道。
傳于崔晛曰,今此遠接使有旨中,有尹暄·李莞等名字,四字減去於有旨中,爲當。仍傳曰,績見狀啓四字,亦爲付標。
奉敎臣具鳳瑞,伏以,駑劣小臣,遭遇聖際,入直近密,已至三年,僭越旣多,以榮爲懼,果致福過而災生。臣母自上年秋,重得危證,經冬不瘳,入春轉劇,在於人子之情,固宜冒乞恩遞,奔走藥餌,而適値聖上在疚,不敢告私,隱忍悶默,以至今日矣。不幸臣母,自去夜,滿身浮漲,幾絶而甦,已到難捄之域,思念臣身,發於呻吟,臣聞此言,心腸若裂。臣本獨子,無兄弟,固不當頃刻暫移,而自前年得病之後,救護調養,專委於婢僕之手,漸致病勢危重,若使純孝之人,必不至於此矣。伏乞聖慈,憐臣情事,遞臣職名,俾得專意於醫藥,少延垂死之命焉。當此國家多事,史官不備之日,冒陳私懇,臣罪萬死,臣不勝惶恐悶迫之至,謹昧死以聞。答曰,省疏具悉爾懇。爾其勿辭,出往省救。
開城府留守臣尹義立,伏以臣,伏見都督接伴使鄭斗原狀啓謄本,都督,以臣遏䊮之甚者,移咨武撫臺,至有參本過重,皇勅出來等語,臣誠震越,罔知攸措,臣之見忤於都督之事,聖明已洞燭矣,不必瀆陳,第今云云,出於意慮之外,尤極叵測,不得不仰籲於天日之下。臣本以無似,猥膺儐接之命,久在衙門,雖未能深結其驩,而頗得勤款,少無相失。至甲子秋冬間,貿換軍餉三萬約定之後,不出票文於臣處,私送王萬才於海西,所齎物貨,多至萬數,派遣差官於關西列邑,所齎靑布等物,亦各二三千,通査計之則三萬之外,又過三萬,殊無力爭講定之意,兩西民力殫竭,已至十分地頭,非但辦出甚難,私貿一開,則仍成年例,必爲無窮之患,而差官輩,投其物貨於守宰,勒價太過,靑布一疋,多至七八斗,以此尤不能支吾,目前難堪之狀,有不忍言。且下諭及備局啓下行會,私貿勒價等事,極力周旋,期於圖減,前後申飭,極其丁寧,故臣每與相見,縷縷陳卞,則只以行文差官,使之兩平賣買,不擾公私爲答而已。各官請減靑布之價,而臣不敢任意裁損,聞定州牧使丁好恕,折價五斗,本州差官,亦已許之云,此數似爲適中,故以依此貿給,題送於文報,仍見督府備言之,別無慍色,至於致謝,此外亦未知其有督過之意,及王萬才,得海西文報,呈納行讒之後,遽發嗔怒,重加詬辱,久而不置,每對使价,輒爲言及,臣常慮其請罪朝廷,豈料構捏於天朝,致有如許不測之事耶?臣區區初意,只欲少紓兩西民力,而觸怒督府,至於此極,此無非臣奉使無狀之所致,辱命之罪,萬死無惜,席蒿伏地,只待嚴命,伏願聖慈,俯諒臣危迫之情,亟正臣罪,使督府,少解其怒,公私不勝幸甚,臣不勝兢惶戰慄之至,謹昧死以聞。傳曰,下該曹回啓。
夜一更·二更,艮方·東·巽方·南方,有氣如火光。五更,巽方有氣如火光。以上燼餘日記
上在慶德宮。停常參·經筵。
傳于崔晛曰,史官一員待命,騎馬三匹,卜馬一匹,立之。
傳于崔晛曰,今下弓矢,慶興府使卞時敏,給送。
李弘胄啓曰,自前天使時,義州迎慰使,例以一二品宰臣差送,而今者鐵山延慰使洪瑞鳳,方任三品之職,似當以正二品以上,借銜以送,敢啓。傳曰,依啓。
傳于趙翼曰,哭送幕次,設於何處乎?設於崇禮門外則狹窄,稍向前路設之。
趙翼,以迎接都監言啓曰,郞廳金卨,落馬重傷,不得察任,改差,其代,以刑曹正郞權潗差下,何如?傳曰,依啓。
趙翼啓曰,頃日天使前,御帖禮單單子,用我國之紙事,啓稟蒙允之後,臣卽令戶曹合用之紙,預爲措備,其後戶曹送紙看品,臣卽退送,使之改備,則云,此外更無他紙勝於此者,此紙改擣則可用,及改擣而來,亦不甚好,臣又退送,則云,已令造紙,署別造百張,令如咨文紙,而精造之紙,造之不易,迎慰之行,則勢必未及,不得已以此紙,用於迎慰,而詔使入京之後,則以新造之紙用之云,故今此御帖禮單之紙,似不甚好,而不得已用之之意,敢啓。傳曰,知道。
趙翼,以宗簿寺言啓曰,本寺所莊璿源錄,癸卯年始爲修正,而穆祖以下四王孫,則雖有各年文狀,而嫡庶枝派,兄弟次序,及母邊姓氏,全不懸錄,故自前不得修正者以此,而自設號牌之後,將爲忠義衛口傳者,逐日呈訴,而旣在外方,內外枝派,無由詳覈,令其道監司·守令,嚴問所居處門長·鄕所等,其嫡庶兄弟次序及母邊士族良賤與否,詳細牒報,以爲憑閱之地,而如有任情循私者,隨其現露,從重科罪施行,何如?傳曰,依啓。
趙翼,以侍講院言啓曰,王世子進講大學,今已畢矣,繼講之冊,問于師傅賓客,則皆以爲,小學自曾所未講處,爲晝講宜當云,以此進講,何如?傳曰,依啓。
李民宬,以戶曹言啓曰,因備邊司啓辭,遠接使金瑬,以元勳重臣,出往邊上,若令優持禮單,徑造毛營,力陳利害,則毛營前日,必聞金瑬之名,其言不無動聽之望,以此意追諭金瑬,仍令戶曹,備送禮物事,傳敎矣。依備邊司啓辭,禮單優數磨鍊啓下後,令兵曹,別定禁軍,罔晝夜追送之意,敢啓。傳曰,知道。
崔晛,以兵曹言啓曰,當日鎭川正兵林禮錄稱名人,自開陽門入來,差備門外擊錚,極爲駭愕,令攸司,囚禁治罪,同守門將辛應貞,當時不能禁斷,以致闌入,亦爲非矣,請竝推考。傳曰,知道。
李民宬,以宣惠廳言啓曰,京畿監司牒呈內,路梁浮橋,差使員來報曰,津渡尺量則二百三十四把,烟水軍一百名,決難措備,煙軍百名,加數募立赴役云,浮橋造成,原來水軍之役,而今因臨津·路梁兩處疊造之擧,該曹啓請,限今番烟水參半云,故路梁烟軍五十名,自廳募立矣,若加百名,則烟軍比水軍倍立,而前頭又有兩浦造橋之事,不當以水軍之身役,而偏用煙軍,且臨津距京甚遠,勢難給價募軍,尤極可慮,請路梁煙軍一百五十名,自廳募立,而路梁五十名,臨津百名,則水軍調用事,兵曹及本道監司處移文。傳曰,依啓。水軍加數調用事,不允。
李民宬,以宣惠廳言啓曰,當初本廳事目,極爲嚴密,凡各官未收,分輕重罷黜,旣遞之後,不許解由,以懲稽緩之罪。而厥後漸至解弛,癸亥以後未收之數,多至六千八百餘石,而未聞有一守令因此以見罷者。又無阻礙於解由者,今雖不能一一摘發,而撮其尤甚者言之,陽城·振威·通津·龍仁·廣州等未收最多。癸亥以後新舊守令,請令監司査覈處置,已出解由者,亦令戶曹,更爲査覈,而其時循私算員,摘發論罪。且振威前縣令金埈,在任數年缺癸亥·甲子·乙丑三年未收,多至九百餘石,其尸缺不戢之狀,尤爲昭著,金埈從重科罪,其餘各官未收,數月內刻期收納,其有如前稽緩者,拿鞫定罪之意,捧承傳施行,何如?傳曰,依啓。
李民宬,以宣惠廳言啓曰,當初本廳設立之時,只供年例貢物及雜役而已,詔使·山陵,不在此限矣。今者禮葬之役,詔使之行,一時稠疊,而適當農時,畿內民生,不但目前難堪,旣失東作,無望西成,不可無別樣處置。本廳前提調李慶涵,撙節經費,多般收聚,幸有餘儲,故臣等與京畿監司權盼相議,傾本廳之儲,以應諸役,欲令畿民,專意農作,以施朝家惠澤,故禮葬募軍三百三十名,價九百九十石,路梁浮橋一百五十名,各浦小浮橋二處,埋炭石灰及雜物,輸運官員饌價,其外種種之役,難以悉擧。至於詔使時各站銀子,應用五千餘兩,從市價貿易,則價米將至萬石,故前日啓請貸出毛銀,而其價則本廳出三千石,監司又備二千石,以爲償銀之地。今此遠接使迎餞慰使各行,往來刷馬,多至一百四十餘匹,詔使往來時刷馬,雖未定厥數,而就上年前例考之,則應用八百餘匹,通計兩役所用,少不下萬餘石,力不足而計有餘,必有一朝匱竭之患,臣等非不慮及於此,而但念各種徭役,一時徵責民間,則色目旣煩,吏緣爲姦,一役之應,倍以蓰徵價,騷屑之弊,侵漁之患,不可勝言,臣等所以日夜煎熬,不自量力而有此計者也。然廳儲掃盡之後,不但例用不足,或遇不時之需,將無以成形,極爲可慮,其勢不得不待秋加收,以爲繼用之地。原結四萬餘結,除免稅及流亡絶戶,則實數應不過三萬數千結,缺結各收四斗米,則其數可得八千餘石,雖未能準數充價,亦不至全然損失。雖在秋成之後,四斗之米,一時收捧,則民亦不堪,而上年豐稔,民有餘穀,四斗內二斗則及今收捧,二斗則待秋收捧,一以紓民力,一以繼廳用,似爲當便,敢啓。傳曰,知道。減損御供,已閱三載,本廳必有餘儲,姑以餘穀,推移用之,勿爲加收。
趙翼,以禮曹言啓曰,備忘記,帝王二稱,本無高下,至秦區別,迄今過行,陵與園雖曰通稱,漢·宋的定,豈無其意,而況園,本非陵名之僭逼者乎?依漢宣帝故事,金浦山所,稱以某園,以存稍別之意事,傳敎矣。令藝文館堂上,撰定園號,備望啓下,何如?傳曰,允。
李弘胄啓曰,惠民署設立本意,專爲活人性命,而各種藥材,非京市可貿之物,故隨土産分定于外方,以爲恒貢,必須趁節擇取,隨其月令上納,然後可以繼用,而近來各色怠慢成習,案付之貢,視爲餘事,雖文移催督,專不動念。至於兩西·江原道,則藥材盡入於作半之中,自戶曹,當爲題給其價,而亦不準數計下,以此本署之事,日就無形,雖至賤鄕材,無路辦得,典賣救急,將至專廢,極爲寒心。目今春節已盡,若不及此時督納,則過節之後,無可及矣。請忠淸·全羅·慶尙·咸鏡等道監司處,各官納未納相考,另加嚴督,憑考尺文,如前稽緩官吏,摘發重治事,下諭,兩西·江原道作半之價,亦令戶曹,一一題給,宜當。且本署藥物應進排,宗親府·議政府·忠勳府·中樞府·禮曹等五上司取用之數,罔有記極,勢難支撑,不得已本署提調,與戶禮曹同議詳定,作爲文案,僉署留莊,其缺已久,而不計會同定規之意,徒以上司之威,取用無節,實非可繼之道,而大典內,典醫監則供內用及賜與,惠民署則掌救活民庶事,昭然載錄,自今以後,一依詳定及大典,切勿橫侵之意,捧承傳施行,何如?臣職忝本署提調,目見難支之狀,惶恐敢啓。傳曰,依啓。移文催促,可也。
沈詻,以刑曹言啓曰,近者本曹,或因多事,或因堂上·郞廳有故,不得開坐者有日,故滯獄甚多,時載囚徒者,幾六十人,今方査覈稟斷,而其中公州監官崔㵾等公事,則本道監司鄭廣敬·姜晛等奉招狀啓,二月十四日啓下。慶尙道禮安幼學李岩,爲其父有道,擊錚後元情,放送議處事判付,在三月十七日,則竝過回啓之限,久矣。今當依啓,而許多作文,非造次間歷覽之事,且本曹堂上參判·參議,或在外未上來,或未肅謝,莫重殺人獄事,不可以一人所見,容易處置,徐待新參判·參議,出仕後議處之意,惶恐敢啓。傳曰,知道。
沈詻,以禮葬都監言啓曰,凡祭奠祝文,用家禮事,當初議大臣啓下矣,家禮所載,則令香室,依此繕寫以用,而家禮,所無祭奠,亦爲甚多,五禮儀,有臨時撰用之語,令藝文館分排撰述,送于香室以用,何如?傳曰,依啓。
崔晛,以兵曹啓曰,當日私奴千信稱名人,自興化門入來,差備門外擊錚,極爲騃愕,令攸司。囚禁治罪,同門守門將鄭琉,常時不能禁斷,以致闌入,亦爲非矣,請竝推考,。傳曰,依啓。
崔晛,以號牌廳言啓曰,晉州私奴應守,淳昌官奴奉尙,牌面竝不書某統,現捉於城門,故皆本廳決獄放送矣。當該守令,難免不察之罪,竝推考,監官·色吏,令本道監司,囚禁決罪,何如?傳曰,依啓。
李民宬,以禮葬都監言啓曰,發引時·返魂時,自上擧動,則禮曹當爲儀注,而祭奠亦當有儀註矣,凡干儀節,令通禮院事知禮貌官三人,聽信於都監,與都監·色郞廳,預先講定演習,俾無顚倒遺失之患,爲當,敢啓。傳曰,依啓。
李民宬,以禮葬都監言啓曰,金浦邑內,入陳田畓二十餘結,宣惠廳收米不過十餘石,似當特令蠲減,以慰蕩畿之民,敢啓。傳曰,依啓。
持平金南重,正言韓必遠來啓曰,當今蔽瘼之大者,莫甚於諸宮魚鹽海澤,寺田免稅等事,故臣等特擧擧國公共之論,欲祛生民痛毒之害,血誠叫閤,天聽愈邈,臣等豈不欲將順聖上親親之美意也?誠以國家安危,生民聚散之所係,有不暇顧念他事,此臣等之所以必欲回天而不知止者也。請亟賜一兪。答曰,勿煩。
持平金南重啓曰,各官奴婢,豈爲勳臣而設哉?或伶俐可合使令者,或稍爲富實,可徵以財利者,則移屬他司,旋自圖占,使官家日就虛耗,是果當初塞源之本意乎?斷不可以一時勳臣之故,重貽列邑之凋瘵,請命詳査,罷還本役。科擧之法,至嚴且重,與受均罪,國家之常典也。與者旣被其罰,則受者安可獨免,而偃然參榜,仍赴其科乎?具仁墍,請命削名榜目,以杜後弊。李應順,雖有羈的之勞,無表表可稱之實,摠管之任,旣被臺訝,而水使之除,又出特命,除目一下,物議譁然,爲人二字缺年且衰耗,臣等不知聖明,何所取而特用之也?政體顚倒,莫此爲甚,請命遞差。答曰,已諭,不允。
正言韓必遠來啓曰,全羅水使李應順,旣無表表可稱之實,又無歷試之績,則聖明何取,而知其可用也?況特命除職,本非政體之常,而彈章纔止,旋授專閫重任,殊無重公論愼簡擇之意也。用人之道,當觀才局人望之如何耳。豈可以先朝勳宰之故,而有是命而特用之乎?政體乖當,莫此爲甚,請亟命遞差。吉凶之禮,各有攸宜,毫釐之間,不容差失,況接待王人,係是事大之一節,敬使臣,所以敬朝廷,其爲禮誠不可不愼也。常時弔祭天使,本爲喪禮而來,故接見時,雖用素服,可也。至於頒慶天使,事體有別,曾在宣祖戊辰年間,封太子詔使出來時,宣廟方居明廟之喪,猶以黑團領行宴,蓋所以尊皇命而敬王人也。今玆詔使宴享時服色,該曹據此爲例,而聖敎以爲不可,宣廟於大王之喪,斬衰之服,猶用黑袍,聖上乃於私喪期服,反用白衣,臣等,竊怪聖明未之深思也。萬一詔使,援故事據大義,嚴辭斥之,則不知國家,將何辭以對?傷損事體,非細事也,設令詔使,不覺其非,不加詰責,在我先失其道,豈非未安之大者乎?請依先朝故事,以黑袍接見,以盡遵舊章,敬王人之道。答曰,已諭,不允。服色事,勿爲如是輕論,以待該曹定奪,可也。
沈詻,以備邊司言啓曰,前見鄭應甲上缺計劃甚長,而文章有餘,似非尋常武夫,故請其二字缺身言矣。今見其爲人,實爲可用,且見水使狀啓,稱其慣熟舟師,無出其右,國家用人,必須因其所長而責其成效,然後人得以盡其才。道內沿海守令,如熊川·固城·長鬐·延日,或西生·多大浦僉使,令該曹,待闕差授,以試其才,以爲開言路之地,何如?傳曰,允。
沈詻,以備邊司言啓曰,忠淸道泰安郡守睦敍欽牒呈內,郡地獐串·德岩等處漁箭,初屬訓鍊都監,而丁巳年間,爲梨峴宮所占,及至癸亥,移屬體府,措備糧餉,而上年梨峴宮,還爲奪占,本官不得下手,極爲未便,依前事目,分屬本司,以爲貿販之地云。竊念廢朝時諸宮下人,廣占山澤之利,貽弊列邑,罔有紀極,反正之後,一切革罷,而曾未數年,復踵前習,殊爲未安,況本郡,方屬本司,措備江都糧餉,其意有在,請令內需司,査覈虛實,還給本官,以爲革弊補用之地,宜當,敢啓。傳曰,依啓。
李民宬,以禮葬都監言啓曰,家禮及五禮儀,禮葬條,路祭,親賓爲之云。宗室及親屬中,令吏曹擇定啓下,使之受香祝行祭,何如?傳曰,依啓。
李民宬,以禮葬都監言啓曰,都監雜物,幾盡完畢,初二三度習禮,令觀象監擇日擧行,何如?傳曰,依啓。
李民宬,以禮葬都監言啓曰,挽詞元數四十八張,而製述官,只以四十八員抄啓,若有病故,或不可用,則不可無得數,令吏曹,加抄十餘員,竝於四月初十日內,來納于都監,啓下後繕寫事,知委施行,何如?傳曰,允。
答掌令閔應亨疏曰,省疏具悉爾誠。疏辭當留念,爾其勿辭。原疏在下
午時·未時日暈。申時·酉時日暈兩珥。夜自一更至五更,東方·巽方·南方有氣如火光。
通訓大夫行司憲府掌令臣閔應亨,誠惶誠恐,稽首稽首謹百拜,上言于主上殿下,伏以臣,性本庸拙,至愚極陋,學蔑知識,才乏適用,幸際淸明,偏蒙誤恩,忝冒淸華,非止一再,而頃者旬日之間,再擢言地,陞授本職,臣非木石,豈不知感?惟思策駑,死生以之,而福過之餘,疾病隨之,素患耳聾,新症腰痛,竝發一時,症勢甚重,不得已冒昧呈告,則至有還出之命,驚惶悶蹙,罔知攸措,而且於心,大有所不安者,故不得不仰告一籲焉。夫人臣事君,惟義而已。旣爲國謀,餘爲身計,上有所俾益於國,下無所愧怍於身,然後可謂不失事君之義,而公私有補,不至僨事,雖尋常官寺,猶尙如此,況以諫爲名,而有糾謬之責者乎?臣曩日累忝憲職,因時事,獨陳聞見,則雖蒙留念之敎,而終無擇用之實,因天缺與同僚進箚,則遽蒙峻旨,反損聖德,今者又參合啓之列,而久未蒙允。以古人言,不得則去之之義觀之,則臣之當去不當進者,明矣,而尙此久冒,悠泛度日,是徒以風憲華銜,榮耀一身,而都昧事君之實也。且身嬰重疾,勢未能側跡朝端,將爲淸時之棄物,故不堪惓惓餘衷,敢以瞽說塵瀆焉。夫國家之治,必成於君臣相濟,國家之亂,必由於君臣相阻。是以易曰,天地交泰,其辭曰,上下交而其志同。又曰,天地不交否,其辭曰,上下不交而天下無邦,無邦者,亡國之謂也。上下不交,則雖有朝廷君臣,而亡國之形,已具矣,可不畏哉?可不畏哉?臣伏見頃日下禮曹備忘記曰,視君父如嬰兒,此人臣極罪也。禮官苟一毫有是,則言官當論劾,斷不容貸,而凡喪禮之節目,服色之降殺,固非禮官之意見,實是擧朝之議定,故不得歸罪於禮官,敢以□辭氣大露之一款,陳達於本府箚辭中,則殿下有嘉嘆之敎,臣以爲聖明卽快悟矣。曾未一旬,又有發引反魂之時,百官勿參之敎,臣實未曉,聖明連有如此之敎也。殿下於喪禮,抑情勉從者,非從臣僚也,實重義理也。旣重義理而從之,則不可少有纖芥之私於其間,而聖敎每出人情之外,是殿下不壓於公議,外雖從之,而不平之辭意,內實蘊蓄,故辭氣之間,不得不露也。是以入朝之儒臣,不安其職,而亦爲乞遞,此所謂上下不交而無邦者也。殿下以今日時勢爲何如耶?國家之已迫危亡,幾至十分之八九,綱紀之陵夷,人心之渙散,百隷之怠慢,公道之大閼,臣姑舍不擧,而五字缺天變言之,自數年以來,太白六字缺頃者又有妖虹之變,未知天心,出於三字缺而然耶?禍敗將至而先兆耶?古人有言曰,國二字缺有失道之政,天乃先出災害以譴告之,不自二字缺又出怪異以驚懼之,尙不知變而後,禍敗乃至。以今日之變,參諸此言,則國家之危亡,斷無疑焉。當此之時,君臣上下,雖志氣相浮,可否相濟,淵氷戒懼,不容少懈,扶顚持危,急如救焚,猶不能回天意,而措國勢於一分之安也,而況乾道日亢,下情日蹙,坐見淪胥而莫之或捄乎?嗚乎,欲爲君,盡君道,欲爲臣,盡臣道,目今國勢之至於如此者,不全在於殿下之不盡其道也,亦在於臣僚之不盡其責也。朝廷布列之士,雖曰名僚載集,而所事者偏黨也,所務者私論也。近日以來,其患愈深,瓜分豆裂,日益不靖,視國事如秦瘠,而無一人忘私循公擔當國事者,而殿下尙且以調用,爲鎭淨之計,而不思所以痛革之策,士大夫之相遇於私室者,言及於此,則或噓唏掩抑,無不衋然傷心,或夷然酬答,以爲其勢則然也。無思無智,皆知其必危,而歸之於無奈何之域,臣仰觀天象旣如彼,府察人事又如此,國家何以賴而不危乎?臣言之至此,不覺氣短。嗚呼,自古國家雖危,而聖人以爲無難者,其應之有術也。以殿下之明聖,當此汲汲之日,豈不思應之之術乎?伏願殿下留神焉。傳曰,君擧,必書之而不法,後嗣何觀,殿下久處閭閻,備嘗艱危,君臨規劃,無不預定,而缺未久,漸不如初,言不中倫,政不合宜者,多矣。世三字缺入宮,只見殿下之所擧,如其不法四字缺伏願殿下,深思燕翼之謨焉。九字缺與同僚,日聞於十一字缺第緣臣職十二字缺職,不得不以悶迫之至情,仰七字缺哀疚之中,且陳芻狗之說,二字缺洪私之萬一,八字缺伏願殿下,勿以人微,而擇用臣言,俯察危懇,而亟遞臣職,臣不勝屛營之至,謹昧死以聞。□□批答在上已上燼餘日記
上在慶德宮。停常參·經筵。
李弘胄,以吏曹言啓曰,詔使將迫,開城留守有闕,今日齋戒,明日國忌,政事,何以爲之?傳曰,過國忌後爲之。
傳于沈詻曰,今日齋戒,而沈悅呈辭,何以捧入乎?回啓曰,多事之中,忘未及察,矇然捧入,極爲惶恐之至。傳曰,知道。
沈詻,以訓鍊都監言啓曰,大將申景禛,以禮葬都監堂上,金浦山所看役事,當爲出去,還來間七八字缺之意,敢啓。傳曰,知道。
沈詻,以兵曹言啓曰,右邊捕盜大將申景禛,以禮葬都監堂上,出往金浦地,其還遲速未敢知,似不暫闕,依舊例,假大將差出乎?以左邊大將李瑱,兼察乎?敢稟。傳曰,假大將差出。
趙翼,以禮葬都監言啓曰,山所赴役之軍,來月十三日以前,鱗次准立,其代雖以募軍責立,而烏合之軍,完役極難,江華府束伍軍,擇調壯實人一千名,十餘日赴役後量給木布,以賞其功,似不可已,以此意,下諭于京畿巡察使處,何如?傳曰,知道。束伍軍調用,殊未妥當,故不允。
自卯時至未時,日暈。以上燼餘日記
上在慶德宮。停常參·經筵。郞廳李基德校正。郞廳金朝潤書。
上在慶德宮。停常參·經筵。
有政。
上在慶德宮。停常參·經筵。
上在慶德宮。停常參·經筵。
內資提調尹暘啓曰,本寺供上,專靠外貢,而下三道卜定之數,自壬戌年以後,或有全不上納者,本寺了無遺在,各項御供雜物,每報戶曹,轉請他司,僅僅取用,非徒苟且,亦常有不及時之患,繼用甚艱,壬戌後尤甚,不納各官守令,竝査出,從重推考,急期督納,何如?傳曰,依啓。
金壽賢,以兵曹言啓曰,本曹三字缺費竭乏,遑遑汲汲之狀,不可一一盡陳,而又値禮葬詔行兩大事疊出,將至於不成形樣,臣等非不十分蹲節,以度目前,而諸上司各都監,不量如此急急之患,一依前例,責辦無窮,雖或論理移文,終不見施,極爲悶慮。上年天使之去,今已周年,而注書使令一名,稱以日記修正,尙不減下,今又加出一名,天使時所撰日記,未知幾許,而至於今日,猶未脫稿乎?且事變使令,本爲邊事緊急之日,別立使喚者也。今則邊警稍息,似無晝夜奔走之事,而加立一名,仍循不減,使令一二名所費不多,而種種如此之弊,不一而足,積小成大,勢必難支,請以前軍所立天使使令一名,及原定事變使令一名外,勿爲加立之意,捧承傳施行,何如?傳曰,依啓。
趙翼啓曰,臣得見兵曹啓辭,上年天使之去,今已周年,而注書使令一名,稱以日記修正,尙不減下,今又加出一名,且事變使令,今無晝夜奔走之事,而加立一名,仍循不減云,蓋上年天使時文書,則畢修已久,今所謂修正注書,乃修賊變所失文書也。修正使令,初只一名,天使時使令還減之時,修正注書,以使喚不足,請姑仍存一名,故一名不爲減下,而事變使令,則初本二名,非中間加出也。蓋修正事變兩假注書,旣有所管文書,使令,一名則文書守直,一名則出入帶行,似不可減也,而今加出一名云者,則自前天使時使令,例加出二十名,而上年減半出十名,今番則又減之以七名啓下,而以天使之來尙遠,故姑〈加〉出一名,以給各司,分付時使喚矣。其曲折如是,故敢啓。傳曰,知道。
趙翼,以侍講院言啓曰,新除授三字缺啓榮,今在忠淸道禮山地,書筵入番事緊,斯速乘馹上來事,下諭。依前例,院書吏給馬下送,何如?傳曰,依啓。
金壽賢,以兵曹言啓曰,禮葬迫近,本曹諸色郞廳,奔走不暇,猶患不及,方爲憫慮,或備司佐郞崔惠吉,以兼春秋入直,累日尙不替代,所掌事務積滯而憫,兼春秋入直,他員猶可爲之,崔惠吉請令出直察事,何如?傳曰,依啓。
兵批啓曰,五衛將沈彦明,病勢甚重,不能入直云,遞差,何如?傳曰,允。
李民宬,以戶曹言啓曰,備忘記綾原君俌,今失祿俸,難免窘乏,予甚矜念。俌雖已解職,與朝臣有異,仍給品祿,未知如何,其令該曹,參酌議啓事,下敎矣。凡守喪解職之員,皆不得受祿,乃是祖宗金石之典,綾原君俌,仍給品祿,雖出於一時之恩命,而恐爲後日之謬例,若以時,別賜米豆,以周其急,亦或便當,敢啓。傳曰,知道。
傳于李弘胄曰,初封某夫人,誌文中落而不錄,今此改書時添入。
傳于趙翼曰,誌文中添入,速爲之,以啓。
兵曹參判趙希逸啓曰,臣本不曉字法,或承乏書役,而自知不似,至於金石鐫刻之文,所敢偃然承當,濫爲之下手乎?今此啓運宮誌石書寫,事體尤重,都監以臣啓下,而其不可堪之實狀,如前所陳,終恐不能效拙,致誤重事,改付他人,俾無臨時狼狽之患,實爲宜當,臣不勝皇恐,敢啓。傳曰,知道。勿辭,宜矣。
傳于金壽賢曰,園號,當捧承傳,何以不捧乎?問啓。
金壽賢啓曰,園號事,臣以代房,今始捧承傳矣。傳曰,知道。
金壽賢啓曰,暗行御史發遣事,蒙允矣。此自上特遣之事,故不得捧承傳矣。批答未下。
沈詻啓曰,捕盜假大將元裕男,命招受牌之意,敢啓。傳曰,知道。
答玉堂箚曰,省箚具悉爾等之誠。箚辭當留念焉。
趙翼,以禮葬都監言啓曰,哭送處所,都監堂上判尹臣具宏,親往看審,則崇禮門外蓮池上,最爲寬闊,舍此則絶無可合之處,惟瓦署之處,地勢寬廣,可容設幕次,但冒夜二字缺道路頗遠,以此爲慮,敢稟。傳曰,知道。瓦署近處設行,宜矣。
金壽賢,以戶牌廳言啓曰,京外人丁,毋論貴賤,竝以成冊所付,査其各人役名,分類作冊,而其中濟二字缺邑成冊,尙未來到,平安道平壤·定州·龜城·咸從·陽德等五官,則成冊晩到,而亦多違格,故不得已還送使改,而時未上來,因此未入於摠計中矣。其餘算出者,通計一百三萬七千二百餘名,此外追錄成冊,未及上來,時未知多少,而姑據現出之數,欲爲軍政變通之地,方與大臣相議磨鍊,待其完定,當爲啓稟,而總數冊子,爲先淨寫呈進,以備睿覽,敢啓。傳曰,知道。
吏批,判書金瑬,遠接使出使,參判李顯英進,參議李楘進,行都承旨李弘胄進。
兵批,兼判書張晩進,參判趙希逸病,參議四字缺參知閔機,隷儀進,右副承旨金壽賢進。
吏曹,李明漢爲通政大夫兵曹參知知製敎兼春秋館修撰官,權鑊爲通訓大夫行司諫院司諫兼春秋館編修官,尹知敬爲通訓大夫行成均館司成知製敎,趙靖爲通訓大夫行通禮院相禮,辛二字缺爲通訓大夫行世子侍講院弼善,李光胤爲通訓大夫行掌樂院僉正知製敎,閔應恢爲通訓大夫行司憲府持平,秦尙弘爲通訓大夫行工曹佐郞,郭天衢爲通訓大夫行成均館典籍,呂爾徵爲通訓大夫行世子侍講院司書,金南重爲通訓大夫行弘文館副修撰知製敎兼經筵檢討官春秋館記事官,三字缺通善郞行內資寺直長蔡亨後,將仕郞社稷署參奉睦□善外,閔機爲通訓大夫行公州牧使,尹義立爲嘉善大夫行延安府使,成岌爲通訓大夫行懷仁縣監者。
兵曹,金尙容爲都摠府都摠官,李景稷爲副摠管,李廷臣爲五衛將者外,柳孝傑爲竭誠奮威出氣振武功臣嘉義大夫行京畿水軍節度使晉陽君,六字缺贊謨立紀靖社功臣嘉善大夫行忠淸水軍節度使二字缺君,李起築爲奮忠贊謨靖社功臣折衝將軍行多大浦鎭水軍僉節制使,尹旰爲,四字缺行慶尙右道水軍虞候奉,一字缺昕爲嘉善大夫行三水鎭,字缺兵馬僉節制使,安健爲禦侮將軍行乶下僉節制使七字缺軍行蛇梁水軍萬戶,姜源爲吾乂浦浦。以下缺
弘文館副校理臣李景奭,六字缺副修撰臣洪命耉等,伏以,賢孝君子之於四字缺哀痛疾之心,曷有窮已,而聖人制禮,未嘗不以滅性二字缺雖於擗踊之際,必寓所以安靜底意,深惟本二字缺偶然哉?是以匹夫過哀,至比之於不孝,況以人主缺爲宗社臣民之所付託,其可徑情直行,而莫之顧二字缺臣等竊念,殿下屢月侍藥,正當祈寒,日夜憂煎,不遑寢膳,積傷固已多矣。遭終天之痛,哀毁過禮,奠饋必親,弗離喪側,溢米朝暮,今已四月,雖在閭巷之人,此固必傷之道,況至尊平日居食,自有別於凡庶者乎?以臣等所聞者言之,玉色深墨,氣力有難支堪,而特以憂哀之至,不能自覺耳。九重嚴三字缺起居雖未可詳悉,而竊嘗推度,此必然之勢也。三字缺悶,曷有其極?時月流邁,遠日且迫,自上罔極,益復何如哉?然而臣等之所望於殿下者,庶勉之帝王之大孝,無過乎聖人之制禮也。帝王大孝,以宗社爲重,聖人制禮,以傷生爲戒,今殿下縱自輕,獨不念宗社之重乎?臣民縱不暇顧,獨不念貽憂於字缺尊處也。堂上不趨,示不遽也。字缺之也。慼之以喪容,猶有所不字缺上貽慈殿之憂,則以殿下二字缺將何以爲缺耶?抑恐祖宗陟降之靈,亦爲之不安也。當初踰缺之服,發於至情,而勉從廷議,止乎禮義,今此傷毁之過,以殿下之明,曷嘗不念,而至痛在中,都未自悟也?比覺其三字缺亦將難悔矣,此臣等之所以日夜憂悶者也。豈三字缺也哉?夫君臣父子,情義一也。子不見父面久,則方寸之悶鬱,宜如何也?今者臣僚,不得望見玉色,且半年矣,悶鬱之情,已不可堪,況重之以憂慮之深耶?方當哀疚之中,引接臣僚,雖不得如儀,二字缺時時延見大臣,未爲不可,而頃日諫院,三字缺之,以禮多拘礙,又有氣力不逮之敎,六字缺專由禮貌之有礙也。玉體傷毁之三字缺可想矣,臣等忝在邇列,無任憂慮之至,敢陳二字缺伏願殿下,勉抑至情,保護聖躬上,以慰字缺念下,以副臣民之望,不勝幸甚。取進止。
內資寺啓辭,頭辭缺依奉寺典僕例,勿二字缺逃,且典僕之投屬宮家者,其數不小,奴仁男·奴成龍·奴士益·奴任生·婢義香等,皆屬於諸宮家,此皆厭本寺之役,而圖避之他者也。其中奴仁男·成龍等,則三字缺掌二字缺入簿,或句管米庫諸事,一時二字缺如此,本寺尤無手足,無路供役,極爲悶迫,諸宮家缺自有他司奴婢可以受出者,而本寺之所關重,則不啻如十瞽之一杖,請竝還本寺之役,惶恐敢啓。傳曰,知道。仁男·成龍還屬本役,諸處斜付限,三年還下。已上燼餘日記
上在慶德宮。停常參·經筵。
持平李景義來啓曰,臣等將各官奴婢罷還本役事,論執已久,而聖批以待勳臣,不可如是太簿爲敎,臣等竊惑焉。反正之初,特念厥弊,以杜其路,則巧僞日滋,百計圖出,移屬各司,爭相冒占,列邑空虛,有甚於前日,臣等竊痛之,殿下何必以曲逕冒占之物,待勳臣,而方可以爲厚哉?勳臣旣知其非,則亦何敢安而受之哉?所關非細,請勿留難,亟命罷還本役。設科之法,旣嚴且重,與受均罰,流來古規,雖無表著相應之迹,必議同律,意有在。今此具仁墍,四字缺旣已見捉,而差備官獨被重律,仁墍則反以四字缺榜,寧有是理,行私用情,至微至隱,不三字缺無目前彰露之事,而置而不罪,明矣。公議至□,久而愈激,請命削名榜目,以杜後弊。詔使接應凡百之需,皆出民力,而二字缺民窮財竭,公私赤立,昨日臣等,所論山郡收四字缺擧行者,亦出於不得已也。百爾思之,未得其策三字缺內需所儲,亦是公家之物,非人主所得以私者也。宮府一體,不宜異同,二字缺匱乏,如是其急,則殿下安敢愛惜內藏,尾閭二字缺之地,而莫之救乎?古昔帝王,出私財以賑窮民者,亦多有之,則今此捐內需之所藏,除民生一分之弊者,仁政之所當先也。請出內需所藏,以補詔使時度支之用。禮葬·詔使,凡百賦役,倍於常時,必有官吏四字缺橫斂之弊矣。殿下深居九重,何以知蔀屋字缺極乎?祖宗朝頻遣暗行,採詢民瘼,況今倒懸之民,日夜喁喁然望其來者,情亦慼矣。請斯速發遣暗行御史。答曰,依啓。內需司經亂以後蕩然如洗,爾等之如是請之,可謂迂闊矣?不識本國之事,如此之甚,敵人一字缺何以知之?內需司若有餘儲,則二字缺不惜矣。官奴婢事,字缺
持平李景義,正言李一字缺曾來啓曰,臣等三字缺牘,積月踰時,言之愈苦,而聽之愈邈,群情憫鬱,公議憤激,此臣等所以四字缺而不知止者也。殿下自卽祚以來,憂勤之念,惠鮮之政,非不至矣。若事關宮家,則雖明二字缺傷於國害於民,莫大於此,而便爲私意所動,不能公心而察之,快決而罷,五字缺念惠鮮之政,徒爲文具而終歸之於偏係,四字缺惜哉?目今百弊未祛,民命將盡,遑遑汲汲之狀,已到十分地頭,此正宮府一體,上下相濟之日也。臣等所論,實當今第一弊瘼,人心之向背,國家之興亡,係於此弊之存革,殿下安得蔽於私累,諉諸先朝,而不爲念及於此耶?請更加深思,亟賜一兪。批答。缺
持平李景義啓曰,昨日所論山郡勿爲收布事,以議大臣定奪爲敎,臣之謬見,以爲此非不允之敎,必有議定之擧,以姑停簡通于同僚,而不爲連啓矣。今見政院啓稟,則五字缺論事皆謬,不察之失,在所難免,請命遞斥臣職。答曰,昨日所答,欲爲議定意,政院誤見矣。爾無所失,勿辭。
沈詻啓曰,昨日憲府所啓,三結收布公事,姑勿擧行事,答以議大臣定奪矣。臣意,以爲聖批旣經議大臣定奪,故不允之意也。今日憲府,則謂以議定間,姑停啓云,若然則當捧承傳,敢稟。傳曰,知道。已上燼餘日記
上在慶德宮。停常參·經筵。
趙翼,以禮曹言啓曰,以都監草記,誌文中御諱直書事,令禮官議定事,下敎矣。此事,曾與都監堂上,反覆商量,直書御諱,似爲未安,考之近例,德興大院君神道碑文,亦不書宣祖大王御諱,今誌文中所謂,長卽當宁之語,若或未妥,則曰長,卽我主上殿下云,似爲宜當,然臣等,不五字缺臣定奪,何如?傳曰,依啓事,傳敎矣。議于大臣,則左議政尹昉,右議政申欽,以爲誌文,乃臣子撰述之文,直書御諱,實涉未安,伏惟上裁。領議政李元翼,領中樞府事鄭□,病不收議,大臣之意如此,上裁施行,何如?答曰,知道。陵誌文,不書御諱乎?更爲詳察議定。
趙翼,以禮曹言啓曰,傳敎矣。各陵誌文,文籍散失,雖未能一一考見,而健元陵碑曰,誕六男,上王居二,我殿下居五。獻陵碑曰,誕四男,我殿下居三。英陵碑曰,誕八男,長卽今上殿下。其餘王子,竝皆書名,貞顯王后誌文亦曰,誕今上云,今上卽中宗大王也。至於穆陵誌文,本不載諸王子及孫,德興大院君神道碑,則長卽河原君某,次河陵君某,次卽我聖上云,此皆不書御諱之明,例也。敢啓。傳曰,知道。當宁二字,改以他缺
□□□,以禮葬都監言啓曰,傳曰,初封某夫人,誌文中落,而五六字缺添入事,傳敎矣。上敎至當,令提學,添入於誌文五六字缺文,誌石用二片,其一爲蓋刻某官某公之墓,五字缺生年月官職封號世系云。今於誌文,初行只稱啓運宮誌銘,似爲泛然,當曰有明朝鮮國啓運宮連珠府夫人毓慶園誌銘,而蓋石,亦依此書之,何如?敢稟。傳曰,依啓。
李民宬,以長生殿別造廳言啓曰,外棺,來初十日當爲陪進山所,故初八日內塗,初九日結裹,而着柒二字缺度爲限,乃是規例,而二月二十四日,始爲合木,自二十五日着柒,待其乾正後添柒,故其勢不得不閒五字缺月二十六日以後,則日氣和暖,前柒易乾,四字缺計其前後柒數,則初八日前,僅爲二十五度六字缺勢難准數,何以爲之?且塗棺匠人羅仲福,六字缺此外無他善乎?初喪時內出人燈燭色李仁慶,字缺喪例,就役之意,敢稟。傳曰,知道。始役太晩,故有此不及之患,本廳所爲,殊甚非矣。
以備忘,傳于趙翼曰,毓慶園祭室,當初議定之處,不爲構造,擅四字缺原間不合之地,使莫重之役,未免撤移,極爲非三字缺都廳·郞廳及相地官,竝從重推考。
禮葬都監提調具宏啓曰,伏覩備忘記,以毓慶園祭室移設事,都廳以下,特下推考之命,臣誠惶恐罔知所措,當字缺往其處,監董諸役,祭室開基之字缺水多涌出,雖坑以雜石,地正之役,勢難爲之,故累三字缺竟歸虛地,臣不得已與郞僚及地官相議,稍上便好處一字缺役矣。其時擅移之罪,專在於臣,而郞僚俱被推考,而臣獨不與焉,不勝惶恐,伏地待罪。傳曰,勿待罪。
李民宬,以工曹言啓曰,禮葬諸事,本曹最多句管,其中山澤司,尤爲緊重,而佐郞趙絅,則代察□冶司鍮器之役,只有正郞李碩達,專掌次知,日期已迫,奔走察任,猶患不及,而方以兼春秋入直,所掌浮橋·器皿等事,日急一日,極爲渴悶,兼春秋入直,則他曹之員,猶可爲之,李碩達,請令出直察任。傳曰,依啓。
持平李景義,正言李景曾啓曰,臣等,將諸宮家魚場,二字缺血誠籲呼,積二字缺時,而言不見施,天聽愈邈,辭竭二字缺更無所達,無顔三字缺可去矣。而區區之心,不欲使吾君,有一毫之過擧,苦口强字缺痼瘼之病國害民,聖明非不洞燭,而遲留退託,六七字缺有損於親愛之情,敦睦之道也。是則殿下不思之,甚也。國無資用,必亡之勢,而民生怨四字缺形也。有國而後,諸宮可得而安樂富貴也。今日之弊,已至於十分地頭,若不及時變革,則國空於上,民怨於下,危亡之至,可屈指而期也。國家危亡,則諸宮安得五字缺利哉?是殿下,適所以詒諸宮也。非敦睦之道也。況宮府一體,不宜異同,而各衙門所屬,則旣許淸査,獨於諸宮,牢拒至此,私勝於公,未免偏係,大聖人光明至正之德,不當如是也。二字缺遠近不無窺測,書諸史策,有所歉然,爲殿下深惜之。輿情齊激,公議至嚴,殿下雖欲曲護諸宮,諸宮豈可肆然二字缺有其不當有之物乎?請加深思,亟賜快兪。答曰,所論過矣。不須更煩。
持平李景義來啓曰,臣等將各官奴婢罷還本役事,論執,而兪音尙閟,臣等未知聖意之所在也。官簿歸虛,列邑凋殘,當初立禁之意,顧安在哉?移屬各司,百計圖占濫僞之弊,一至於此,臣等竊痛之,國家待勳臣之道,何必以此爲厚哉?所關非細,公議愈激,請勿留難,亟命罷還本役。山郡勿爲收布事,以議大臣定奪爲批,則事係緊急,政院,所當卽捧承傳,雖或誤見,旣爲啓稟,則亦當明白處置,而終始執迷,以三字缺其不察之失,著矣。請當該承旨推考。答曰,依啓。奴婢事,不允。
李民宬,以二字缺言啓曰,府啓詔使時,田結收布,初不爲之,而今始猝然二字缺至於三結一匹,而獨於山郡收納云,下三道木六字缺之米,不得貿一端之木,況去歲山郡失稔處,四字缺急遽辦木,則騰踊必倍,而前後雜物,分定其數,亦二字缺出於民結,䃫石之儲,盡歸於官納,耕種之資,亦已三字缺此學士之行,異於太監用銀之路,必不如前日之浩大,自度支,拮据輳合,以爲酬應之地,山郡收布公事,姑勿擧行。答曰,議大臣定奪事,傳敎矣。議于大臣,則左議政臣尹昉,議接待王人,自有規例,應用物事,不可不預備以待,該曹四字缺支用,則雖永不收稅,固爲大善,曾因該曹來議,聞經用匱竭,無以成形,不得已先收山郡之布,以爲補用之地,且念所入浩大,非零星輳合,所能辦此,伏惟上裁。右議政臣申欽,議山郡收布之事,當初該曹亟請時,臣亦預聞矣,蓋出於不得已也。臺諫啓辭後,更聞度支之言,則詔使之廉問與否,難於預度,而幸有臨時窘迫之患,則在我之道,不可不預爲之所,而戶部見在綿布,時無餘儲云,此極可㦖,但臺諫啓辭,出於寬民之至情,令該曹,更爲商量,或有一分容力處,則或加稟裁,如無可減之勢,則依前下敎,收捧爲當,伏惟上裁。領議政臣李元翼,領中樞府事臣鄭昌衍等,病不收議,大臣之議如此,敢啓。傳曰,依左相議施行。
金壽賢啓曰,以戶曹山郡收布,議大臣公事,依左相議,施行事,命下。此意,司憲府城上所命招,言之矣。傳曰,知道。
崔晛,以兵曹言啓曰,當日觀象監前御李得男,稱名人,入來同門所懸鼓擊打,極爲慘愕,令攸司,囚禁治罪,同守門將鄭琉,常時不能禁斷,以致攔入,請竝各別推考。傳曰,依啓。
趙翼,以內醫院言啓曰,一字缺家審病,隨證命藥,藥名散在諸方,而歷代四字缺充棟,卷帙浩繁,必須裒集諸方,作爲一書,然後二字缺便於考閱,靡有遺漏。且氣化遷變,風土各異,有宜於古,而不宜於今,可用於中原,而不可用於東土者,取其適用,捨其乖宜者,始可爲全書。以是往在宣祖朝,命故名醫臣楊禮壽,撰醫林撮要,此書一出,非但議藥劑藥之際,人甚便之七字缺者,一展卷而得知對證之劑,其爲廣惠五字缺於鄕藥集成方,乃世祖朝,軫念吾東偏在僻壤,而凡藥材貿換,三字缺居多遐方僻邑,得之也難,而又不無意外路梗二字缺命儒臣與諸醫撰出,專以我國所産藥材治病,而又多單方,用此治療,得效甚多,四字缺養生之具,無不畢具,其必以一方所産,三字缺救一方之夭札,明矣。聖祖創意,豈不深且遠乎?醫林撮要進上之外,分置醫司,流布外方,而散失於賊适之變,今者收聚外方分賜之冊,而卷秩不具,藥材兩一字缺取考之際,未免奔走閭閻,而鄕藥集成方,則遼路二字缺之後,方爲印出,而反正之初,多事停罷,此一書,皆列聖軫念民生,非命夭札,成此惠治之方,不但爲內局,一字缺用之地也。其仁惠養育之盛意,豈啻宋之刊行□劑而已哉?今若依例使校書館印出,則事未易就,而徒費工匠料布,今戶兵兩曹,雖無所儲,如得三四同綿布,五十石大米,則可以隨時低昂,買賣取剩,而更不煩該司,令戶兵曹,依此數上下,俾得無弊印出,何如?傳曰,知道。詔使回還後爲之。
□更,流星出,天弁星上,入天市垣內斗星,狀二字缺尾長五六尺許,色赤。
延安府使尹義立上疏,伏以,微末賤臣,連以私懇,瀆浼聖聽於哀疚之中,罪合萬死。臣猥被恩私,纔褫留后,旋有延安之命,兢惶感激,罔知攸措,固宜遄赴任所,竭誠奉職,以爲報效萬一之地。而第於不幸見忤於都督,太深其二字缺已極叵測,且其爲人,多機變,喜錄人過,久而不置,又安知前頭,復有何等捏造,出於意慮之外耶?海西一路,盡爲差官尋常往來之所,而延安係於海邊,故王萬才輩,年年托以貿餉,久留其地,接應之難,甚於他邑。且本府船運之米,卸納衙門,有文書相應之事,如或更惹事端,有所難處,則臣之陷於不測,固不足言,三字缺及國家,必倍於今日也。臣誠震懼,不知所出,臣旣蒙生死骨肉之恩,雖使之赴蹈湯火,有所不辭,況叨此百里之任,榮幸已極,何敢有一毫規免之念乎?伏願聖明,特垂矜諒,憐臣悶迫之情,察臣狼狽之狀,亟賜鐫改,以便公私,不勝幸甚,臣無任瞻天仰聖,祈懇戰慄之至,謹昧死以聞。踏啓字下。已上燼餘日記
上在慶德宮。停常參·經筵。
文定王后國忌齋戒。
傳于趙翼曰,儀注,何於問禮官三字缺後入啓乎?問啓。趙翼啓曰,儀注書寫事,數日前,問于承文院,則方書寫云矣。今早使之來呈,則卽爲來納,而招禮曹郞廳,査准而後入啓矣。詰其累日不呈之故,則累本精寫,自然遲了日字,昨日裝畢,未及來呈云。而其遲滯若此,極爲非四字缺掌務官推考,次知書員,令攸司,囚禁治罪。傳曰,知道。
趙翼啓曰,朝者,因傳敎,議註,問禮官下直後入啓事,承文院掌務官及次知書員,請察之矣。今更爲思省,則禮曹草儀注入啓,乃在初二日,而亦在臣催促之致也。必草儀注啓下而後,承文院乃爲繕寫,今此儀注稽緩,實由於禮曹啓下太晩之故,而臣亦不能預爲檢飭,使之如此,不勝惶恐待罪。傳曰,勿待罪。
趙翼啓曰,問禮官差出已久,其齎夫儀注,該曹所當預先磨鍊入啓,而至於催促之後,始爲書啓,以致承文院繕寫不早,至於問禮官下直之後,正本儀注入啓,其慢忽,甚矣。禮曹當該郞廳,請從重察之。傳曰,依啓。承文院則勿爲推治。
以左副承旨崔晛,定州別延慰使下直。傳曰,似早,姑停之。
金壽賢啓曰,捕盜大將申景禛,今方復命,假大將所受密符,還爲傳受,請出密匣。傳曰,知道。
金壽賢啓曰,全羅右水使金完,稟來事,下去宣傳官韓夢龍,所奉標信還入,密符,則今下密匣,因爲修正以入之意,敢啓。傳曰,知道。
趙翼,以迎接都監言啓曰,莫急者天使奇別,故自義州至京城,例於三日內馳報,過不及間賞罰,而今者,鐵山初二日成貼狀啓,昨日始到,如此長日,稽遲至於五日,陪持人,察令各道,申飭撥騎,使之整立飛傳,而替換之際,例致延緩。今後時急狀啓,則差定伶俐人,替騎撥馬,直爲上來,以憑探問事,俾無替換遲滯之患,宜當。此意,兩道監司處,下諭,何如?傳曰,允。
趙翼啓曰,近日凡百才藝,六字缺舊日善寫者,到今或死或老,後來者五字缺中三人,又遠接使帶去,須擇其稍勝者五名啓下,令寫禮單單子,每每檢飭,使之十分盡力精寫,而其才本劣,終不能强而善也。我國文書筆法,曾見稱於中朝,今者御帖單子,不免以拙筆書之,極爲未安。聞安東居生員金龍英,書法甚善,於今寫字官中,未有及者云,令承文院,移文本道,使之急急給馬上送,何如?上年天使時,亦令起送,以供書役云,故敢啓。傳曰,依啓。
趙翼啓曰,天使若於今月望間乘船,則端午間,必已在我境,中國之人,以節日爲重,禮單似不可已,而若未到我境,則不必送禮,令該曹,差出問安官,禮單磨鍊,而更待乘船的報,計其下陸日期,發送,何如?傳曰,允。
李民宬,以長生殿別造廳言啓曰,外棺陪進事,取考謄錄,則例於開金井前陪進,故以初十日推擇矣。昨日伏承嚴敎,不勝惶恐之至,問于日官,則下外棺在於來十六日云,其間日字稍遠,開金井前,雖未及陪進,差退數日,以準其着漆之數,而陪進之日,改推擇,似爲便當,敢稟。傳曰,依啓。
李弘胄啓曰,亦慮西方驛路之弊,而曾有天使時發遣御史之規,故照例啓稟矣。今承下敎,極爲允當,凡係站上支待之事,一一點檢,毋致欠缺之意,李基祚處言送,宜當,敢啓。傳曰,依啓。如有怠慢官吏,一一摘發,啓聞事,亦爲言送。
李弘胄啓曰,自前天使時,例爲發遣御史于京畿及兩西,檢飭三字缺支待事矣。今者詔使正奇已到,過海之期,應在不遠,敢稟。傳曰,知道。當此驛路無形之日,別遣御史,則貽弊必多,令問禮官下去時,兼爲檢飭,未知如何,政院議啓。此一款當在上端矣
趙翼啓曰,前者天使之來,例求義興麟□寺碑,字缺天使亦必求之,令都監,移文本道三字缺出上送,何如?傳曰,依啓。
崔晛,以兵曹言啓曰,本曹堂上四員內,參議臣尹履之,式暇,參知臣□□謹,未肅拜,參判臣趙希逸,時方入直,誌石書寫,一刻爲急,今當出去,只有判書臣張晩,今日禁軍取才進去,意外事故,未可預料,入直事緊,請假參判差出。傳曰,依啓。
自巳時至未時,日暈。已上燼餘日記
上在慶德宮。停常參·經筵。
文定王后國忌。
趙翼,以六字缺啓曰,內外役軍,今皆日盡,前頭七字缺他無調發之軍,又無應募之人,莎草浮取之役,極緊且急,至爲憫慮,東浮石明年所用石物,幾盡浮取,而□未及鍊正,此則畢役後,從可爲之,東浮石役軍,姑先移用於浮莎之役,爲當,事有緩急,敢啓。傳曰,依啓。
趙翼,以禮葬都監言啓曰,標三字缺磨正,外面書曰,有明朝鮮國啓運宮連珠府夫人具氏之園,且於其傍,書某年某月日立,似爲宜當,敢稟。書寫人員,亦令吏曹差出,何如?傳曰,依啓。
以備忘〈記〉,傳于李弘胄曰,司諫權鑊,司成尹知敬,掌令鄭世矩,司藝姜大進,持平李景義,副校理李景奭,正言李景曾,說書吳竱,御史治裝。
趙翼,以禮葬都監言啓曰,傳曰,仁慶宮殿堂等,雨露處多之云,以魂宮修理軍,修改之意,分付事,傳敎矣。仁慶宮殿堂等雨露處看審,則多至一百五十三處,設械修改之際,必費許多人力,魂宮之役方急,而軍匠數少,極爲憫慮,勢難移及於他處,前項殿堂雨露處,魂宮畢役後,令該司,修改,宜當,敢啓。傳曰,不允。
下直,楊根郡守朴宗賢。已上燼餘日記
上在慶德宮。停常參·經筵。
大殿問安傳曰,知道。
藥房都提調臣尹昉,五字缺副提調臣李弘胄啓曰,不審聖候,何如?臣等不勝憂慮之至,敢來問安。且外間傳聞,雖未可詳,而臣等,伏聞自上,執喪踰禮,日日二字缺奠五時必親,至於飮食起處,有非平人所堪,今則日月已久,柴毁已極,五字缺已露天顔。仰惟聖上,旣爲宗社臣民之所託,不得不酬應中外章奏,一日萬機,不暫休息,一有不安之節,發於積□之餘,則群下悶迫之情,寧有極哉?況詔使之行,不遠伊邇,若於其時,聖體羸弱,不任行七字缺豈非未安之甚乎?自古帝王家喪禮,雖誠孝二字缺自不得與閭巷士夫之徑情直行者,比而同之,其意蓋有在也。伏願聖上,勉抑至情,務遵中制,以爲保養之地,且時於便次,一召臣等,俾得仰察容色,面承下敎,有以及時進藥,臣等無任區區之望,敢此竝啓。答曰,知道。予無徑情直行之事,氣體亦無羸憊之漸,卿等,須爲勿慮。
李弘胄啓曰,修正假注書尹孝立,聞母病重,不得察任,請他假注書差出。傳曰,依啓。假注書望,△尹絳·琴是調·金汝鈺。
崔晛啓曰,郭惟垣·郭惟翰等上言,上年六月十六日啓下,刑曹回啓內,俱是重大疑獄,各人招辭,及作文覈考事,同月二十一日允下本曹之後,別無移文往復之事,而經年掩一字缺今始覆啓,二字缺稽緩,請當該郞廳推考,色吏囚禁重治,何如?傳曰,依啓。
持平李景義,正言韓必遠來啓曰,人主之心,一出於大公至正,無一毫偏係之一字缺然後其於接物應事之際,有所豁然,而自無一字缺滯之失矣。臣等將宮家冒占海澤等事,血誠叫閤者,積有時日,而言不見信,天聽邈然,臣等不勝憫鬱焉。積弊痼瘼,病國害民之狀,前後反覆論列,更無餘蘊,則四字缺殿下非不洞知,而尙此留難者,無乃六七字缺之而然耶?宮府一體,不宜異同,而在衙門則許之,在宮家則牢拒,恐非大聖人光明至正之德也。竊爲殿下深惜之,輿情所在,公議至嚴,聖明雖欲曲護,其可得乎?請更加深思,快賜一兪。答曰,不允。
持平李景義啓曰,各官奴婢罷還本役事,積日論執,兪音益閟,臣等未知聖意之所在也。立法未久,旋卽壞了,官簿歸虛,列邑凋殘,職由於此,誠非二字缺國家待勳臣之道,何必以此爲厚哉?殿下以旣已賜給,難於罷還,則其間不經啓下,而先自冒占者,亦多有之云,已爲啓下出賜牌敎旨外,請一一淸査,罷還本役,自今以後,一切勿爲移屬各司事,各別嚴立科條施行。答曰,令該司査覈處置。
正言韓必遠來啓曰,軍資正宋英望,以貿販私事,至於移文遠方,已極可駭,及其事發之後,朝廷自當査覈處置,偃然陳疏,以爲自明之地,其不識事體,甚矣。請命罷職。左右史之任,不可一日曠闕,常時尙然,況詔使將到,擧動頻數之際乎?近日史官,皆有疾病事故,不能察任,上下番,皆以兼春秋入直,事體極爲苟簡,請令藝文館,數日內速爲新薦。四字缺常時國葬所用諸具,過山陵後,卽爲燒火,蓋不欲留儲不祥之物,以避預凶事之嫌也。今玆禮葬時,大小轝及請雜器物等,用後,該司似當依例燒火。但念前頭,將有大院君改葬之擧,若於其時,更爲造作,則該用工費,極爲浩大,當此公私赤立之日,秋毫民六字缺請禮葬時所用諸具,姑勿燒火,以待大院君遷葬之三字缺一分之弊。答曰,依啓。發引後應燒器具,仍爲留置,以待後日之用,於禮不可不允。宋英望推考。
崔晛啓曰,軍資正宋英望推考事,命下矣。臺諫方以罷職論啓,承傳不得捧之之意,敢啓。傳曰,知道。
崔晛啓曰,字缺金完,所受密符還納,請出密匣。傳曰,知道。
沈詻,以吏曹言啓曰,詔使定奇已到,延安府使有闕當爲差出,政事何以爲之?敢稟。傳曰,明日爲之。
以備忘,傳于崔晛曰,慶尙道四月朔進上,以肉膳封進,極爲非矣,本道監司推考。
崔晛,以兵曹言啓曰,常時擧動,傳語一事,專在本曹,而天使時,則延曙以東,本曹主之,延曙以西,京畿主之,乃是前例也。今此發靷返魂時傳語,依此例,露梁以西,令京畿監司句管,宜當,但道里頗遠,次次相傳之際,必有遲滯之患,不可不十分檢飭。陽川·金浦兩縣之三字缺差使員,而露梁津頭,亦置哨官一人,三處各置八字缺金浦以北,遲滯則金浦差員當之,四字缺遲滯則陽川差員當之,露梁以北遲滯,則津頭部將當之,使之各自盡心,爲當,敢啓。傳曰,依啓。
沈詻,以司三字缺啓曰,大殿·中宮殿,各道進上,以素膳封進事,曾有傳敎矣。慶尙道今四月朔兩殿進上,皆以肉膳,旣爲來納,勢不得已三字缺之意,敢啓。傳曰,知道。此必是二字缺不爲明白知會之所致,當該堂上,郞廳推考。
沈詻,以戶曹言啓曰,天使時所用卜定之物,幾三字缺乎?問啓事,傳敎矣。卜定之物,幾盡五字缺全羅道遠官三十餘邑,時未上來,其中扇·帽·油·遮日·虎豹,皮等難備之物,及方物價木,尤二字缺來,今方自本曹,催促之意,敢啓。傳曰,知道。
沈詻,以一字缺曹言啓曰,本曹事務,近來繁劇,十倍於常時,佐郞鄭弘任,以兼春秋入直,累日不得來仕,所掌之事,稽滯極悶。兼春秋方在閑局之人,亦必不少,兼春秋他員入直,鄭弘任來仕本曹事,令政院處置,何如?傳曰,依啓。
沈詻,以禮曹言啓曰,曾見謝恩使朴鼎賢等狀啓,以解送漂海唐人,有受二字缺銀等語,而今者渡海後狀啓,無奉勅出來之語,迎勅日期及節次,未能講定,下諭於使臣,使之急速馳啓後,擇日擧行,何如?傳曰,依啓。沈詻,以迎接都監言啓曰,郞廳姜大進,有御史治裝之命,尹二字缺病重,久未仕進,詔使正奇已到,所掌之事,不可曠廢,竝改差,其代,以文臣兼宣傳官洪,司僕寺僉正李景憲差下,何如?傳曰,依啓。姜大進,勿爲改差。
傳于趙翼曰,天使時進止官,何乃皆以二字缺院官員爲之乎?問啓。
沈詻,以吏曹言啓曰,傳曰,天使時進止官,何乃皆以訓鍊院官員爲之乎?問啓事,傳敎矣。天使時各司,有緊掌五字缺監造官外,司饔院假郞廳二十五員,六字缺十員差出,餘無閑司官員,不得已進止官,則以訓鍊院官員,過半抄啓,四字缺司緊歇分揀,蔭官六員,改付標以啓。傳曰,知道。
崔晛,以戶牌廳言啓曰,中學奴貴同,僞造牌佩持,現捉于敦一字缺門別將,卽爲鉤問,則自言懷仁色吏洪繼賢,造給云。移文本道,捉致洪繼賢,問之則言,同在一處,牌四字缺已烙印僞造,則非我所知云。兩人互相推四字缺證,本廳非用刑之地,不得窮問,令該曹,詳覈二字缺何如?傳曰,依啓。
崔晛,以戶牌廳言啓曰,今此號牌之法,本欲均定民役,蕩滌逃故,以爲安民之計者,故事目未完畢之前,諸上司及兵·水使等,絶不得充定闕額,徵責隣族,以待本廳處置之意,具由行會各道矣。卽見京畿監司權盼,本月初二日粘付安山郡守牒呈內,本郡良丁李千福稱名人,當初因繕工監公事,勒定塗綵匠,而卽時逃亡,無他族隣,故本監,每年捉致本郡色吏,京獄囚禁,徵其價布,而多至八疋,每疋以正木七八升潗四十尺捧之矣。郡守到任後,因該司公事,本道都事,拿致鄕所色吏,營門決罪後,五字缺徵,癸亥以後三年未收二十四疋,不得已六字缺官需米,推移貿易,以上年十一月納五字缺禮葬發引時,別爲啓下,令都事,嚴督徵納,六字缺等取考本郡成冊,則無本監匠人李千福五字缺審矣。一人一年價布,例捧四十尺正木,五字缺欲不逃,勢不可得而旣逃之後,侵責色吏八字缺宜矣。色吏旣不堪其苦,則八字缺不免是一匠人之禍,流及一境,四字缺冤,不亦宜乎?然此亦不可全然歸罪於本五字缺初無救弊之政,而大小工役,仍舊不廢,本監之受侵於上司,亦猶五字缺侵於本監也。據此一郡,他郡可知,據此一監,他四字缺我民生,其何以堪?請令繕工監,姑緩徵督之令,以待本廳處置,何如?傳曰,依啓。
答李直彦箚曰,省箚具九字缺而彌篤,寡昧時無疾六字缺陳,莫非當今痼弊,予當體念,而變六字缺疾病之侵,勢所固然,宜勿控。以下缺
答元鐸疏曰,省疏具五字缺察職。
趙翼,以禮葬都監言啓曰,路梁浮四字缺定差使員,今方發軍措置,而非但水闊流急,水底沙地,難於下碇,輳合雜船,搭造浮橋,如或風起浪湧,則壞裂甚易。且大轝體重,擔軍多至二百餘名,躪踏之際,結木把子,難保其完全,臣等極爲憂慮,咸欲以肩轝,觀勢替陪,敢此預稟。傳曰,依啓。
崔睍,以刑曹言啓曰,因戶曹啓下公事,鎭岑·礪山兩邑甲子條應納米,專船無置處,永川君奴彦國·命山等,督現次,永川君事知奴子,推捉書吏·使令發定矣。書吏申四字缺永川君事知奴子,窺伺捉來之際,名不知七字缺中路奪去云,慮其不實,永川君所居六字缺則奴細孫稱名人,果爲捉來,見奪之時七字缺衣服裂破云。當初縱其賊奴,偸竊一船之一字缺卽爲逃二字缺民,再疏訟冤,已極無理,使其十一字缺此尤駭痛,而自臣曹,更無可爲之九字缺何如?傳曰,依啓。
趙翼啓曰,六字缺搜檢御史,例方先來入來之後,四字缺發送,而今此謝恩使朴鼎賢等行,五字缺已到我境,趙翼,何以爲之乎?敢稟。傳曰,令本道都事,爲之。
以備忘,傳于趙翼曰,史官一字缺員待命,騎馬三匹立之。
夜一更二更,月暈。
延平府院君臣李貴箚子,伏以,臣年至七十,已忝耆老之列,理合致仕,而犬馬戀主之忱,老而彌篤,强顔淸朝,動輒得咎,每遇大議論,與朝議相角,至於三黜而不悔,要其所歸,不過無益於國家,而有害於臣身而已。臣反覆自省,乞退之外,更無他策。大槪君臣,以義相合,二字缺也。臣非不知,徒以引退爲義,而臣臣尺於殿下,義同休戚,國亡身亡,國危與危,故旣參諸臣之後,而不能退去,則臣就時政得失,國家安危,不能如越視秦瘠。以軍務號牌變通數條,開錄於後,伏願聖明,勿以人廢言,下廟堂議處,不勝幸甚。取進止。一,戶牌一擧,存亡所係,不可不十分難愼爲之。當初設法,未免慢令致期之失。祖宗朝,始設號牌之時,至於五年之後,僅成頭緖云,則號牌之法,似難以數月間容易成就也,明矣。上年立法時,不察如此曲折,乃以今年正月初一日爲限,其間未滿四五朔,故不得不退定其限。愚下之民,不知立法本意,犯罪愚氓,雖非避役,而移來移去之際,期限已過六字缺多,如此之類,若繩以犯法,斷不饒貸,則不可勝誅,三字缺之患,亦不可不慮。愚臣妄意,過限後,無牌自首者,乃贖罪而許牌追錄,亦權宜變通之一道。兵法,開陣擊賊,意固有在,若無自首缺罪之缺則等死之民,何三字缺奪牌殺人之弊,恐所缺防。自首免罪之令,本廳已爲入啓,行移八道,而但雖許自首,不可不更定朔數,旣過此限後,發遣御史,斷以國法,似爲便當。一,我國兩班之設,其來尙矣。中原人稱曰,朝鮮二字缺家有封侯之樂云,此他國所無之規也。軍丁之三字缺役之不均,皆由於土豪武斷所致也。然國有大變,六字缺小民任意梗化者,皆賴於兩班,有恒心而四字缺之故也。壬辰之亂,擧義討賊者,皆出於士類,而下民化之,缺趙憲,效死者七百義士也。上年賊适之變,勤王之士,多至屢百,鼓動義氣,則兩班,誠國家之元氣也。朝家紀綱振肅之時,則以軍籍之法,猶可以劃一行之,今若兩班之類,徒以一切之法,行之於號牌,而遽定軍役,則恐有騷屑之慮。愚臣妄意,不可不變而通之,以適時宜,平時則通七番禁軍,多至千餘名,甲士·騎兵通計萬餘名,皆分番扈衛禁中,每月習藝於敎場,禁軍不爲不缺而,故贊成臣李珥,猶以侍衛單弱爲憂,四字缺抄精兵十萬,替番六朔於京中,使五萬四字缺脫有緩急,竝招十萬,欲爲扈衛,此中朝三字缺謙,請置十二團營於京中,每營各置一萬,則十二萬二字缺京中之意,卽李珥重內輕外之訏謨遠猷也。壬辰亂三字缺饑民以爲,都監軍專廢,兵曹案付正軍操鍊之規,只爲團束都監烏合之軍,此軍,乃城中遊食而外方無根着者也。缺有緩急,無以得力,必如二字缺矣。此兵法,所謂自三字缺則爲散地者也。今此號牌,政團束禁軍之缺也。令八道都事或御史,考講校生,依法定額後,額外校生及業儒中,或講書或製述入挌者,稱以七字缺奬之道,其中或不學文藝,而有膂力壯健者,四字缺竝令習武,團束隊伍,別定將官,屬於禁衛,稱以禁軍,其奉足,又令其號牌時,抄得兩班中,不缺文者,各二人,使之自望,其族缺隣二字缺其番價立三字缺限二朔則無軍而得軍,所謂八字缺禁衛,而勿令赴防,其兩班武學中四字缺人,亦許自望,如業儒落講者之類,則禁四字缺弱,而深得士族之望,此所謂兵寓於六字缺彍騎之制,可行於今日矣。若然則六字缺之軍額,而兩班之軍,因此而多得禁軍,若六字缺釁,臨時調用,與中于謙,乃以留京禁軍,四字缺以禦邊寇者,相符矣。一,平時則出身之數,多不過數百,而壬辰亂後,每年取科,輒增其額,前後出身,幾至三萬。所謂出身者,豈皆士族?或自手農業者多,一自登科之後,自稱出身之家,身與妻,皆不事農業,而家徒四壁矣。新恩赴防,十朔之輪次赴防,不計年限,周而復始,邊事未定之前,寧有期限哉?今大將扈衛軍官等,自反正後,只受六斗料米,願屬軍官,過三年不爲厭缺者,不過欲免西防也。以此推之,出身之抱冤無訴,亦可想也。凡軍士,皆有奉足,當番之時,捧其番價,而五字缺支逃散相繼,況出身窮殘,與軍士七字缺年遠戍,擧皆傾家破産,妻子不免饑寒,五字缺亦無仕進望,此一國之冤民也。若不及今變通,脫有四字缺能得力於此輩,恐有難處之患,不特此也。四字缺爲輪回入防而已。脫有變亂,亦無統攝調用之四字缺變,大將扈衛軍官外,無一人自爲赴難者,七字缺莫若新舊出身中,抄擇缺少壯健者,別作隊伍,三字缺使之分番侍衛於京中,一年內二朔立番,如三字缺例,而又給奉足二名,以爲立番之資,不給官料,若有邊警,則聚合於京中,扈衛闕中,如平時禁軍四字缺無獨賢之冤,而國家有緩急之助矣。或曰,五字缺防之規,則防禦虛疏奈何?臣答曰,徒以防禦虛疏之故,新恩赴防之外,不限年歲,逐年入防,使三萬出身,擧皆傾家破産,豈有是理?二字缺妄意出身,亦非木石,三字缺於國家,而不限年驅入邊缺出身之五字缺勿論,各色軍兵,輪番入防,依祖宗朝舊事,五字缺參商變通宜當。一,自古抄兵之制,用周家四字缺興師十萬,騷動七十萬家,怠於道路,不得操六字缺不再籍,如發軍百名於遠道,則七百家六字缺限其防戍期限,而助役於邊防,故古人六字缺犯邊城,而知其邊城之力,不能遮遏,其六字缺內地兵,次次繼發,隨賊多少,而爲發兵多寡,故賊不缺境,內地無先自潰渴之患矣。秦始皇發蒙恬軍三十萬,不待賊至而預防邊境,以致勝·廣之亂。大明太祖,設三千大營於京城,脫有邊警,則隨賊多少,或以一營二營,至以百營千營,擊賊於邊方後,還留京中,以爲常式,厥後廢無留京城之規,而天子未免窘辱,尙書于謙,還設此法,以爲重內輕外之計,而厥後此法亦廢,乃以積銀募兵,爲良策,一失遼缺不能出頭關外,擁兵師老,于玆十年,臨時募兵之無益。於此可知,近來我國,未詳發兵本意,徒以抄發四字缺之虞爲良算,不知邊方糧餉有無,又不知賊七字缺軍,仰食於邊地,以關西一道糧餉,應每年六字缺男女老少遠輸軍糧於邊城,其勢必至潰竭而後已。大槪守邊之法,敵兵未動之前,南軍守南,北軍守北。四字缺見武定寶鑑,當成宗朝丁亥年尹弼商,領二萬二字缺魚有沼亦領一萬征北胡,皆用平安·咸鏡·黃海三道六字缺其意有在。況賊未到境,每發南缺此豈可繼之道乎?近者二字缺與天朝及西獺,對陣相持,雖六國相爭之時,未聞有竝攻兩國之擧,奴賊雖强,未能得志中國之前,豈敢捨彼而輕犯我境乎?雖來犯我國,諉以已送數千兵,而不十字缺爲有無於數萬敵兵,而每年徵發,馴致自潰之患,四字缺之失計乎?頃年林畔之變,我國邊臣,誘賊而來,其意不在於我國,故不殺東人,而便卽渡江。今日事勢,與二字缺甚異,毛營軍兵糧餉,專辦於我國,缺假獺連續越江,三字缺盡爲漢人所占,雖得精兵百萬,其四字缺何哉?臣自當初,力主南軍不送之論,而不見採施,七八年抄入南軍,西邊糧餉已盡,而意外毛兵之糧,無路責辦,今秋又欲抄入南軍數千,已爲行文,知委兩南方,爲抄兵云,缺曰,以前抄者入送,而過年之後,太半逃散,抄丁一人,侵及百人四字缺難可形言。臣意,今年雖曰豐稔,木花連三年不實,六字缺十五匹,一千人則一萬五千匹,六千人則九萬七字缺兩南軍民,則天使支待之外,何以措辦乎?自聖上反正之後,缺恤民隱,至於祭享御供,亦爲蠲減,欲紓民力,宜乎小民,庶幾蘇息,而猶且未蒙實惠者,賊未到境,西方徵兵之擧,有以致民愁怨也。況一路各邑,元穀已盡,官庫板蕩,數千兵馬往來之際,難支弊端,罔有紀極,愚臣妄意,上年號牌,爲國家大擧措,事目中雖盡除擾民之弊,而其施措之間,亦豈無弊端乎?況意外天使出來,而國家多事,倍於上年,又發南軍二字缺西塞,則無益於實邊,而數千兵糧餉,何以責辦乎?毛將所二字缺糧,猶患難繼,況此軍乎?今聞西方號牌,七字缺牙兵者幾至數千云,餘丁四萬之中,八字缺以廣其額,又量徵三南軍資裝木,以爲五字缺使八道束伍軍及各樣軍兵,別定將領,使之在家操鍊,而如聞邊警,則次次調發,以爲連續繼援,如祖宗朝設缺管法例,則賊未到境,邊兵自禦邊方,賊若犯境,則六字缺兵,隨敵多少,使之次次應援,則內地無不見賊先三字缺矣。此一條,令廟堂,更議定奪,何如?一,我國設鎭管之法,使之二字缺制,而壬辰亂後,此法專廢不行,別設防禦使,無防禦使各官,則所屬守令,蔑視鎭管,常時不能號令,臨亂何能卒行軍法乎?爲先極擇鎭管可堪將領者,使之八字缺軍兵,臨亂自領屬官軍兵,一如祖宗朝鎭管法,三字缺行,何如?一,我國陣法,乃五行陣法也。祖宗朝設立此法,意實有在,而壬辰亂後,此法盡廢,聚滿城飢民,學藝於唐官,乃紀效新書也。此法,唐將戚繼光所述也。只合三字缺而不關於防胡,防胡之法,乃鍊兵實六字缺光擊胡之法也。今者,旣廢我國五陣之法,又六字缺法,而徒以防倭之法,欲防北胡,不亦左乎?近日國家,徒知抄兵,不知精否,徒知鍊卒,不知鍊將。臣意,鍊將則何憂其卒之不鍊,鍊將之法,自祖宗朝,別設武學六字缺中,能文可堪將領者,使之受學兵書於敎五字缺坐,考講兵書,又講陣法,拔其尤者,擢用爲五字缺領者,不知陣法兵書者絶無矣。今則此法盡廢,雖爲大將者,不知陣法,焉知兵書乎?兵法曰,將不鍊兵,是以其卒與敵也。是以今日,雖常行紀效之法,外方都訓導,京城則旗牌官,專掌爲之,守令將官,漫不知爲何事如此,而臨機應變,可望於如此將官乎?今宜別擇知兵書與陣法者,勿論文武與閑散,稱爲武學敎授,敎訓武將,一依宣祖朝舊事,而陣法則參用祖宗朝所制五行方略及鍊兵實紀,以爲通防南北之賊,如何?一,禦敵之具,我國長技,遠則弓矢,近則二字缺故祖宗朝,各邑月課軍器·弓矢·刀鎗之六字缺亂後,徒尙鳥銃,常時月課,專廢刀鎗,又不七字缺會減其科,不思,甚矣。愚臣妄意,凡戰勝三字缺待進戰,短兵相接後,可決勝負。我國戰法,在遠則二字缺炮禦之,迫戰則輒爲潰散,若不習刀鎗之技,以爲迫戰必勝之具,則百戰百敗,适賊以百餘短兵,到處必勝,亦一驗也。當依祖宗朝舊規,各邑月課刀鎗,復爲分定,以備緩急,何如?我國長缺片箭,天下無敵,自古勝敵,皆用此技,自鳥銃設後,二字缺兵,號稱砲手,皆令安坐而不習片箭,無謂亦甚,亦令該曹,依祖宗朝舊規各別褒奬片箭,以爲緩急之備,如何?踏啓字下。
判敦寧府事臣李直彦箚子。大槪,伏以無狀小臣,爲人最下,不能爲有無於世,而偏荷天地鴻私,以有今日,犬馬之齒,已踰八袠。今則老敗已劇,百病交侵,委頓床席,全不運動,奄奄之息,莫保朝夕,長吁而已。但有所常願者,生逢太平之世,仰載聖明之君,庶可須臾無死,且被缺化之成,朝露之命,溘盡無期,且未得一詣三字缺望天光而退,將爲飮恨而死,幽明之痛三字缺待願。惟貪戀恩寵,冒據爵位,久未辭退,虛受祿缺苟延頑喘,有靦面目,都喪廉恥,思之至此,嗚咽無言,伏望聖慈,亟命鐫削臣職名,以安愚分,以礪臣節,無任祈懇之至。竊伏念,臣昏愚太甚,素蔑知識,病廢且久,物情不接,五字缺絶未得知。伏聞,惟我聖上至誠大孝,迥出千古,可三字缺而通神明,固非人人所可容議,生聰明作民父母,實是千載一時吾東方萬世之幸,一國臣民,歡欣鼓舞之無窮,而喜懼之念,不能自已也。至尊之身,與凡人自別,其八字缺各異宜,則當於攝養調護之際,倍加審察而致謹,以全終孝之道。禮經之訓,可遵則遵之,臣僚之請,可從則從之,毋爲堅執,以傷千金之軀,勉盡權宜,以副萬民之望,入地老臣,不勝矯首而仰瞻,竭誠而祈祝焉。臣七字缺無際,未有涓埃之效,以爲補報之地,今缺欲一言而死,精神全爽,臨事昏茫,亦安得抽肝瀝膽,以寫衷曲之萬一,切自憐憫焉。伏念,當今之事可言者,豈但一二?臣聞國之大事,在祀與戒,今者祀事蔑裂,戒務二字缺將至於國非其國而莫之知,豈非大可憂與,然而轉七字缺上一念之間耳。伏願恢公道以收人心,振朝綱五字缺諫諍以開言路,使人知孝思,以盡其報本追遠之誠,國缺忠賢以效其親上死長之義,草野之遺言深計,爭相輻輳冕旒,以售其志,則根本旣立,而萬事皆得其宜矣。幸於深宮無閑之時,臨御出治之際,思慮之發,號令之出,毋一念之容私,毋一息之有間,持心必以公,守法必以公,日用云爲,一出於光明正大,如日月之中天,則風行草偃,萬化旁流,更無可虞之事矣。若其細過微罪,情或可恕,則其在至親之間,恩常掩義,故縱重犯,係干王政,則雖於勳戚之臣,情難屈法,亦不容苟且姑息,以累於聖德矣。國家當初立法,享上制貢之物,因土産,分定各邑,均便上納,行五字缺禹貢土宜之遺法,其意深矣。奉常爲寺,專爲五字缺所捧淸蜜,皆以假作本色,蜂淸,百無一二,間四字缺極其奸僞,祭後封進知味之果,別造若干餘升,藏在缺處臨時封果以進,自上焉得以知之,誠爲駭痛,尙忍言哉?臣之愚意,封進臨時,當送監司,親嘗知味,入閣堅封,明白着標,別定差使員,逢授上送,臺官一同監納,或似可矣。但於捧上之後,該官五字缺其爲無益而有弊,猶夫前日,只在朝廷任官得人,各盡二字缺典牲署犧牲。戶曹,一年卜定牛隻各幾頭,羊豬各幾首,年例祭享之用幾許,別祭所用亦幾許,未上納幾許,時留養幾許畜料上下之數,一朔米幾石,太幾石,各坊坊民所納粗糠,九字缺朔上下之時,或添給,或減給,明知其數而出納,亦難免中間二字缺之弊,經費之司,悠悠度日,茫不知頭緖,爲弊日滋,極是無謂。其於封進之時,監司預爲通諭,親監揀擇,致三字缺擇定差使員上送,有何不可?而使莫重莫大之事,不敬不謹二字缺如此乎?及其祭享之時,捉出閭閻所畜豬口,備數以納,臣尋常痛惋,撫膺長嘆,而未得上達者也。吏曹,亦於差送祭官之時,略不用意,稍有名望勢力之人,竝皆圖免,以二字缺無勢之類充差以送。文武門蔭之官無慮百千,而如訓鍊院主簿·奉事·習讀之輩,至有袖持米升,繩鞋徒步,遠外山陵八字缺彼輩,亦何知祀事之爲重,而自不能收斂其身,六字缺致敬盡禮乎?靈筵咫尺,秪增猥䙝,例視尋常五字缺敬之大,孰有加於是者乎?此猶曰祭臣,未知其何如也。至於戎務一事,此正當今之急先,而廟堂,算無遺策,邊臣籌之已盡,臨死老臣,有何一得之之慮,而妄有辭說乎?姑以西關一處言之,臣於出身之後,曾爲其道守令,出入營下,粗得聞知,而今不能記憶也。大槪自江界曲哈堡至義州麟山鎭,其間列堡十三處,一等土缺元居者,多至數千餘名,各其所居之地,自爲防戍,添以本道南官及黃海道之軍,疊入赴防相替,以守其時,則守令·邊將,不甚泛濫,監司·兵使,皆是諳練謹愼之人,未聞有誅求徵索之弊,人人各自安頓,雖與賊隔江相對,絶無凌侮侵犯之意。數十年來,人心時事,漸五字缺及營門,貿易人蔘,求請紬布,連絡不絶,退計六字缺赴防還來出身人等來言,江界府使某,手掘六字缺曰,各處貿易人蔘各幾斤兩,逐日送來,不勝其煩,或三字缺詬責隨至,境內軍民,逃散相繼,無計仰塞,坐得罷還,如二字缺欲使之守國禦賊,其誰與爲之?且聞其時平安道元軍額,至於三萬餘名,今則未知時存有幾,而試問往來宿將·老師,今亦可得精兵二字缺云,不此之圖,驅出南方不習水土之人,入戍寒苦之地,不能堪忍,勢所必至,二字缺役之不以道,或使築城或給差備,侵責多端,未得二字缺遂至徑還,禍及隣族,莫之保存,吁亦慘矣。惟幸選擇良將,以極一時之賢,授之閫外之任,使之一心殉國,專意撫禦如周亞夫之八字缺州,敵人聞風而畏威,不敢南牧而窺邊,士卒感德而懷惠,咸欲二字缺而爭死,九重絶西顧之憂,萬民有奠枕之樂,貪官·奸吏,不得容息於明時,此皆公道中一事,夫豈有他說於其間哉?伏願聖明,俯察微忱,優納下誠,勿以人廢言,言雖二字缺莫非愛君,終始一念眷眷,而不能自已也。更望聖明,愛惜聖躬,深思宗社之大計,一任公道,二字缺先王之舊業,永底烝民之生,以垂無疆之休,則雖死之日,猶生之年。神迷氣乏,文短詞荒,伏地期期屛營戰慄惶悚之至。取進止。已上燼餘日記
上在慶德宮。停常參·經筵。
有政。
上在慶德宮。停常參·經筵。
政院啓曰,上年詔使之行,剗刮一國之財,以應其需,其收布之數,罔有紀極,而三結四結,分秩督捧,急於星火,一疋之布,至直一石之米,民間薾然,如經重病之人,未就蘇息,而今此頒詔之行,又出於意外,遠邇驚四字缺痛定之後,吁亦蹙矣。廟堂軫念及此,田結收布之令,初不擧論,該曹未免當事之憂,啓請分定于山郡,竊念下三道木綿,連歲絶貴,今歲甚於上年,況山郡原所不産之處乎?比年以來,流亡絶戶,在在皆然,上年收布,雖曰三結四結,而其實取辦於二三結之內,民間剜心之痛,至今未已,以今流逋之民虛結之數,而責收一疋於三結,則勢未免一結而收一疋矣,民安得不困且病乎?竊聞該曹所儲銀·蔘之數,未爲不敷,況此詔使,所率至簡,淸白守法,已著先聲,則必無如有難處之虞,宜寢收布之命,除民間一分之弊,且聞該曹貸銀於毛鎭,此出於計無所出,而然昨見登撫咨會,則毛帥揭報內,多有可愕可痛之語,至以交際厚薄,得不償失,而辭極爲未安,今若借貸於鎭下,則其爲羞辱,極矣。請令廟堂,竝議處。傳曰,依啓。
金壽賢,以刑曹言啓曰,擊錚人李巖,元情公事,放送議處之命,三月十七日啓下,而適於其時,臣李曙出仕,翌日待參判臣張顯光,參議臣鄭廣成出仕,議處之意,覆啓,蒙允矣。今者本道監司元鐸,因此陳疏,啓下臣曹,李巖元情,竝爲回啓,敢啓。傳曰,知道。
持平李景義,正言李景曾來啓曰,臣等,將諸宮家魚鹽海澤免稅等事,連章累牘,積月踰時,血誠叫閤,論列已盡,殿下非不洞燭,而聽之愈邈,使偏係之私,終累殿下大公至正之德,臣等竊爲殿下深惜之,此前者所無之事,而實當今第一弊瘼也。人心向背之機,亦係於義,殿下雖有敦睦之至情,獨不念及於此耶?人主之心,如天地之無私,無一毫蔽滯之累,然後可以竝觀公聽,以致平明之治矣。各衙門則旣令査處,而諸宮家則曲護至此,斯豈宮府一體之道乎?輿情益激,公議至嚴,請加深思,亟賜一兪。
正言李景曾啓曰,臣今日朝食後,往大司諫臣張維家,談話之際,司諫臣權鑊,送一簡通,乃五衛將李廷臣論啓事也。觀其措語,有託妻逆奴,穢聲播聞,貪人財利,劫取士族等語,臣等以爲,此事的然,則果可論劾,而事貴詳愼,後坐會議,論之非晩,以姑俟諸坐爲答矣。盡日往復,終不歸一,日勢已暮,闕門垂閉,不得已進參於合啓之列,新啓不卽停當之故,前啓亦不得陳達,臣言不見施,狼貝至此,不可靦然仍冒,請命遞斥。答曰,勿辭。
答合啓曰,江海收稅,非今日創始之事,似難革罷,然如是論執,當令該曹査處焉。他餘事,不允。
金壽賢啓曰,具仁墍削榜事,今月初四日,已捧承傳,而該曹,今始付標,其稽緩,甚矣。請當該郞廳推考。傳曰,依啓。
崔晛,以兵曹言啓曰,今此禮葬發靷時,大轝見樣,試之於崇禮門,則必須掘地二尺許可以容過,而拔去門閾大石,則兩邊戴門鐵臼,不無動頹傾倒之患,不拔石則必有防礙之患拔之則門扉有顚仆之患,其間處置,極爲可慮,雖或仍存,不過一二擧足之間,可以經過,初度習儀時,使其轝士,稍低擔索試其出入後,終不可不拔,則別樣處五字缺大,請令都監,更加詳量定奪,何如?傳曰,依啓。
卯時,日暈右珥。自辰時至申時,日暈。午時,白雲一道如氣,起坤方,指巽方,長竟天,廣如疋帛,良久乃滅。酉時,日暈左珥。
政院啓曰,以上缺技,程子進諫以爲,不宜折方長之木,仁人之於草木禽獸,猶有所不忍,況於人而可忍乎?且古之帝王凡事,務順天時,故月令,春掩骼埋胔,死人之骨,猶埋之,況斬截生人乎?漢法,春夏不行刑戮,故罪人當死,得踰冬則不死,大明律立春以後,立秋以前,不許斷死刑,方當春夏發生長養之節,多斬生人,竊恐大違先王之義也。如使古之聖賢,生於今之世,見今之事,則必以爲大可悶也。凡事度聖賢所不事者,則皆非好事也。臣等,竊見近者城中之人,無貴賤大小,皆澟然喪氣,相見語及於此,無不悶然頻蹙,戚然傷嘆,氣象殊爲愁慘,城中如此,則外方之情,亦可知也。此人等與死者,非相識有情分也。然皆如是,足見民吾同胞,不忍人之心,人皆有之,而其有識者,固知朝廷之意,特爲欲行法制耳。非樂於殺人也。至於小民,豈能知朝廷之意如此哉?字缺人命曾不愛惜,不無怨苦離散,如是則三字缺失人心不細也。古人,以人心之於國家,譬魚之有水,燈之有油,木之有根,魚無水則死,燈無油則滅,木無根則枯,國家失人心則危,此譬喩,誠爲切近也。臣等,竊恐此,深爲可慮也。昔隋高祖,貌閱戶口,唐玄宗時,檢括移逃戶口,卽與今號牌相似,而其犯法者遠徙而已。未有斬法也。又按唐太宗勅選人,詐冒資蔭者自首,不首者死,旣而有詐冒者覺,太宗欲殺之,大理卿戴胄,據法應流,太宗怒曰,卿欲守法,而使朕失信乎?胄曰,勅者,出於一時之聲怒,法者,國家所以布大信於天下也。陛下忿選人之多詐而欲殺之,旣知不可復,斷之以法,此乃忍小忿而存大信也。太宗喜而從之,今此法,旣已施行,誠難更改,然旣知其不可,則雖十易之,無傷也。漢高祖,刻印銷印,有同兒戲,然漢之爲漢,實決於此,如使高祖,難於改易,因遣酈生立六國後,則非惟不得天下,亦將有潰敗之患,與其不改而有患,孰與改之以有益乎?故臣等之意,竊以爲,宜改事目斬條,減死定罪,一以免民命之死,一以全殿下好生之德,而以次律施之,法令未必不行也。聖意,如以臣等之言爲可,伏願下廟堂,商論變通幸甚,臣等,俱以庸愚,待罪近密,無絲毫裨捕於聖治,而區區所見如是,故惶恐,敢啓。傳曰,依啓。
弘文館副校理臣李景奭,修撰沈之源,副修撰臣洪命耉等,伏以人臣疏諫,不拘時之早晩,明主聽言,惟察理之當否。蓋人之見事,遲速不同,事苟可言,則豈以後時而自沮?言苟當理,則豈以已晩而不用?是以諉以已爲,而終不爲改者,唐太宗之所以戒告臣隣也。一聞除廟之議,斷然從之者,亦漢光武之見稱後世者也。二主之事,豈不美哉?惟我殿下,英明聖智,卓冠前古,雖於至情罔極之中,屈降而勉從廷議者,無非止乎禮義之意也。四方瞻聆,孰不感動?只念近來聽受之美,不及於初,尋常論啓,亦斳兪允,臣民之所期望於殿下者,實在三代之上,而不料今日,從諫之道,反有歉於漢唐也。臣等,竊深嘆惜焉,至於稱園之事,禮莫重焉,固非人人所可容議,而所係非細,亦不可不審處也。臣等,鹵莽空陋,素昧禮經,而試取大臣所議及諫臣二字缺而見之,則其是非,亦了然矣。臣等,又何敢三字缺哉?且昨日憲府之箚,得見其大槪,則乃請寢園號也。而聖批,以似乎已晩爲敎,臣等於此,不能無惑焉,今日之所當察者,惟其當理與否而已。若使稱園之事,萬分當理,則爭之雖早,豈可撓改?倘乎一毫不當理,則言之雖晩,豈可諉以已爲,而不卽改乎?當初大臣之議,向來諫院之箚,亦不可謂不早而矣。殿下於此,辭意不平,一則答以不必煩瀆,至於憲府,則又斥之以已晩。此蓋殿下,蔽於至情,不加深省之致,其在誠心待下之道,恐亦不當如是也。夫禮,所以章微別疑,而君者,禮之柄,凡所以示民不嫌者,其意深且嚴矣。惟此稱園,雖曰未甚害理,而宣祖未嘗行焉,今殿下,所當法者,顧不在於此乎?爲臣子而進言者,豈欲使吾君,薄於所自盡之地乎?區區之懷,實不外乎章微別疑之道也。殿下,何不熟講而審處之乎?臣等,頃日博考之後,卽欲陳箚論辨,而僚員不齊,此非一二小臣,所敢輕議之事,故泯默至今矣。昨日聖批,殊甚未安,玆敢略陳所懷。伏願殿下,勿以已晩而竣斥,勿以已爲而爲諉,深察大臣之意,優納兩司之言,商量事理,務合禮經,不勝幸甚。答曰,箚辭知道。
行副司直臣權帖,伏以,臣尹義立待罪陳疏,問其所以,則乃曩者接伴使時,見忤於都督事也。臣旣與之同罪,則不可恬然終默,恐人以臣,爲規免海行,故寧爲萬段咀嚼,不忍爲避事之態也。閉口捕舌,已過半月,及聞再次陳情,引慝不已,臣聞來瞿然,情事狼狽,不得不追探往事,仰溷天聽,伏惟聖明垂察焉。臣本愚昧,見事不明,當甲子年間,待罪海西之日也。督府差官王萬〈才〉,四字缺貸該銀幾至萬兩價,來到海州,七字缺臣,因塞不得狀啓稟指,則朝廷亦不許臣,據理辭之,萬才發怒,抛積官舍而去,慮其虛疎,反致後患,發軍守直而已。曾無一物許貿,逮至經冬之後,萬才率都督有權族人毛有華稱名人,馳到營下,借重威脅之狀,不一而足,臣以公私赤立,民方菜食,決難應副之意,反覆開喩,抵死拒絶,則怒氣勃勃,攘臂跳躑,勸酒而不飮,贈禮而不受,觸事生怒,鞭扑狼藉,構捏無形之說,陷毁於督府,一則曰禁革馬市,不許換買,二則曰縱其軍官,搶掠物貨,又曰囚禁梱栲,幾至殺死,種種構讒誣陷之言,無所不至,甚至具狀欲訴于詔使,前期於慮憤,得賴遠接使周旋之力,僅以無事,至於接待之日,詔使,以都督歸咎臣等之言,至煩天聽,亦皆聖明之所已洞燭也。今不須復陳,而臣之前後見忤於都督者,與接伴使,少無異同,而仇視於都督所親信王·毛等輩,則義立之所未有,而臣特甚焉,究厥所由,則都督之深含憤恨,移怒於接伴使,實本於臣,臣搪塞私貨,義立之重被嗔責,終不得保在儐接,亦由於臣之處事不敏也。然其譴責不及於臣身,而獨及於接伴者,以臣爲疎遠,邈在他道,而以尹,爲陪臣同處衙門故也。是則越人兄弟,彎弓垂涕之意,元非以此爲輕,以彼爲重也。今復提起旣往,致有後責,可見其愈久而愈不釋也。日前嫌疑之跡,日後難處之患,誠不可不慮也。安知異日之讒,有甚於今日遏糶之罪者乎?況萬才爲人,素著兇險,前頭詔使時,復有何等變故,捏造於意慮之外耶?臣之見失於此輩,豈但臣數人之不幸,其爲國家辱,尤如何哉,雖萬被戮,有何恨乎?五字缺纔一體見嫉,則功罪黜陟,不宜異同,臣五字缺於狀啓謄錄之中,臣之恐懼未安,豈容少弛?伏見尹義立疏草,有曰未有督過之意,及王萬才得海西文移,呈納行讒之後,遽發嗔怒,重加詬辱云,夷考其辭,罪專在臣,緣臣無狀,轉輾結怨,僨事如許,臣罪萬死,伏地待罪,請亟先伏嚴譴,以慰王人,公私幸甚。答曰,疏辭知道。勿爲待罪。已上燼餘日記
上在慶德宮。停常參·經筵。
趙翼處傳曰,毛營端午禮單,何至今不爲磨鍊乎?
傳于李弘胄曰,史官一員待命,騎馬三匹立之。
金壽賢,以備邊司言啓曰,綾川君具仁垕,頃日政,除授忠淸水使,方將出去,宿衛虛疏,緩急可慮,具仁垕水使遞差,其代相當人差送。傳曰,依啓。
趙翼,以禮葬都監言啓曰,啓殯後各處奠儀注,禮曹四字缺磨鍊矣。題主奠時,神主粉面四字缺式,當依家禮,書顯妣連珠府夫人某氏神主,而陷中,亦依此書之,何如?傳曰,依啓。
以備忘記,傳于金壽賢曰,副護軍權帖,前爲海西監司時,處事乖宜,以致慮外之讒,予深痛焉。當初所爲,雖是妄作,到今辱國僨事之罪,似不可專免,姑先削奪官爵。
趙翼,以禮曹言啓曰,傳曰,卒哭前魂宮擧動,以衰服出入,似合情禮,令禮官,更爲議定事,傳敎矣。人君喪服,自有變除之節,卒哭前視事,亦用白袍,則出還宮擧動,與視事時無異,況返魂後,魂宮擧動,與發引哭送靈車有間,以白袍出還宮,至齋室衰服,似爲合禮,前例亦皆如此,故如是磨鍊矣,敢啓。傳曰,知道。
司諫權鑊啓曰,臣於昔年,流落鄕曲,與李廷臣家相近,慣知廷臣家行悖惡,又於往年,奉使嶺南,得聞廷臣,爲金海守時所爲之事,則隣邑有一寡婦家處子,乃故明川倅辛荃之女也。廷臣侮其孤弱,利其財物,劫奪設計,率軍掩捕,處子則脫身逃避,厥母則見捉而囚置於衙中,號以妻母,終至於怯奸其女,以爲之妻,其時略被罪罰,不得繩之以律,嶺南之人,莫不扼腕而憤惋矣,今授衛將之職,衣冠之羞辱,極矣。臣簡通於同僚,提報曲折,四番往復,而僚長,力主後日齊坐時面議之論,比來啓辭,皆非齊坐面議,只見簡通而已。獨於凶悖之廷臣,有何愛惜之事,而必以面議,以爲退托之計耶?其心所在,誠不可曉也。臣性本庸弛,苟非大段相違之事,則尊敬同僚,不欲相左者,乃其素心也。臣旣承御史之命,則不知行期遲速,竊欲發論四字缺時,故始一開口,必欲論啓,而終始營護,三字缺端,此無非臣之處身無狀,且輕於同僚,言不取信之致也。請命罷斥臣職。答曰,勿辭。
行大司諫張維啓曰,昨日正言李景曾,以前啓相議事,來到臣處,司諫權鑊,送簡於臣,乃五衛將李廷臣削奪官職,邊遠充軍事也。李廷臣者,臣實素昧平生,但聞曾被重駁,久在廢斥,近始收敍復官,而李景曾,言其得談之事,南中人,或有別樣說話云,故臣意,如此莫重罪名,不可造次論之,且邊遠充軍,必罪犯軍法,然後可擬此律,欲待會坐,商確論啓,以此回答,同僚之意皆然,而權鑊,一向牢執,只改充軍一款,必欲趁卽論啓,再三往復,終不歸一,夫言官論事之體,一人發口,則諸僚僉議,參伍混實,然後啓達,蓋所以重其事而愼之也。廷臣論啓,有所大段忙急,臣亦非謂斷不可論也。徐待同僚齊會,論議歸一然後爲之,不過遲一兩日,而權鑊,執滯乃爾,臣竊未曉其意也。大抵不爲已甚,聖人之訓也。論人之罪,輕重低昻,自有恰當道理,一人之身,一時之罪,豈可每每提報?廷臣所犯,臣實未知顚末,設令果有其事,前已重被罪罰,經久敍復之後,得一冗散軍職,而又復論劾,則無乃近於已甚乎?噫,言官彈論,豈宜容易?自彈論者觀之,只是一開口一擧筆之爲耳。自被彈者言之,實爲前程之大累,一生之深恥也。其間,或有因誤聞者,或有挾私憾者,故居要路者,每有快意市權之便,而蔭武微臣,常懷怵迫無聊,故臣當自戒於心,自忝言地以來,絶不敢縱意搏擊,雖緣稟性罷軟,實是素心如此,平生與李廷臣,元無四字缺豈敢有一毫顧藉?只欲論事詳審而已。四字缺臣意,忙忙急急,猶恐其緩却一日,竟至於惹起鬧端而後已。吁,亦可異矣。臣以駑劣無似,忝居諫長,曾無一事報效,而見輕同僚,言未取信,前後引避,瀆擾於哀疚之中,臣誠慙懼,無以抗顔朝列,同僚且已引避,尤不可冒居,請命遞斥臣職。答曰,小無所失,勿辭,宜矣。
正言韓必遠啓曰,臣昨日,以私忌在家,見一簡通,乃司諫臣權鑊,論李廷臣事也。觀其措辭,托妻逆奴,穢聲播聞,劫奸處子,事蹟昭著等語,至欲以削奪官爵,邊遠充軍,且推兵曹堂上·郞廳。臣意,以爲邊遠充軍,非其罪目,請推兵曹,亦似過重,答送矣。今者同僚,皆以此引避,臣當初簡通,亦常可否於其間,今不可處置同僚,請命遞斥臣職。答曰,勿辭。
持平李景義啓曰,臣頃日,適過京畿都事臣吳端家,監司權盼,以發引時宗室儀賓假家,支待勿爲事,爲狀啓,其草忽至,臣取而看過,以爲此時畿邑,貽弊非細云云,如斯而止,厥後於隣家,偶逢龜川君睟箚辭中,以臣無心所問,謂以有論啓之色,至於構虛捏無,陰嗾臺官等語,上瀆天聽,臣與吳端,本無此等言語,何可以觀色逆料之意,形諸文字,以進於君父之前耶?臣聞來瞿然,若無所容,臣雖無狀,寧有聽人指嗾,有所論乎?情外之言,一至於此,職忝言地,不可苟冒,請命遞斥。答曰,勿辭。
持平閔應恢來啓曰,臣等伏承昨日聖批,以爲江海收稅,非今日創始之事,勢難革罷,然如是論執,當令該曹査處事,傳敎矣。有以見殿下曲從公議,痛五字缺心也。但諸宮家所屬魚鹽田結免稅,五字缺橫占諸山寺院位田免稅等事,臣等論之已盡,聖明亦已洞燭,而猶有所遲難,不許快施,臣等實不曉聖意之所在也。各項種種之害,有甚於江海收稅之弊,請一體允兪,以謝人言。
持平閔應恢來啓曰,正言李景曾,司諫權鑊,大司諫張維,正言韓必遠,竝引避而退,新啓終未歸一,闕門垂閉,前啓不得陳達,勢所然也。廷臣之罪,固當論劾,措語間辭氣太激,以愛憎營護等語,加之於長官,殊無禮敬相接之意,論人之道,固宜愼重,會議商確,有何不可?素昧平生,寧容顧藉,惹起鬧端,責有所歸,在家見簡,答以過重,論事詳審,有何所失?請司諫權鑊遞差,正言李景曾,大司諫張維,正言韓必遠,出仕。
持平閔應恢來啓曰,臣等伏聞,自路梁,經富平至金浦,乃是人所共由常行大路也。其間有大川·小浦,而不至難涉,修治諸事,必不浩大,行路之順便,無過於此,程途雖似稍遠於陽川之路,而如此長夏,萬無一日不得達之理也。今者,曲由陽川險阨之地,越三大浦而作路,傾危轉側,人力倍入,終亦難保其萬分無患,京外人言藉藉,大槪以事勢言之,則順便之路,雖遠必速達,險阨之地,雖近必難進,況屢涉危途,所傷必多,請令畿伯及都監商確,更爲看審利害,速爲定奪。銀溪察訪許,爲人輕妄,處事顚倒,侵害驛卒,皆懷流散之計,如此之人,不可一日在官,以重民弊,請命罷職。答府啓曰,竝依啓。答合啓曰,勿煩。
趙翼,以迎接都監言啓曰,都監郞廳,軍色尤重,本色郞廳崔有海,盡心察職,詳知二字缺而遽拜公州牧使,詔使正奇已到,所掌三字缺極爲虛疏,請公州牧使改差,仍任郞廳。傳曰,旣已除授,似難改差,然如是啓之,依啓。
金壽賢啓曰,大司諫張維,正言李景曾·韓必遠出仕事,命下矣。闕門已閉,明日待開門,命招之意,敢啓。傳曰,知道。
行副司直尹義立,誠惶誠恐謹百拜上言于主上殿下,伏以臣,頃日伏聞都督,以遏糶,構臣於中朝,冒死自列,以待嚴命之下,而猥蒙聖慈,溫諭丁寧,臣不勝惶懼,日夜感泣而已。卽者,伏見撫院移咨謄本,都督,以臣爲兇賊韓潤之心腹,至有約爲裏應外合,謀差貢天朝,得其寶貝,得中國虛實等語,極其凶慘,有不忍言,臣心魂震越,駭汗如流,皇皇罔措,不知所出,臣之見忤於都督曲折,天鑑已盡洞燭,今不敢更爲瀆陳,而其必欲置之不測之地,構虛捏無,加以叛逆之名者,臣誠驚惑惝怳,莫知端倪,曾傳聞都督常言,尹某上去之後,當路專權,以見過於俺,故俺之凡事,力主沮毁,李尙吉不許仍任,亦出於此人之所爲,詬責頗甚云,臣心竊怪之,鄭缺源狀啓中,有不聽李尙吉仍任之請二字缺不行於貴國,不見謝恩冬至陪臣而送之,仍提起臣名,移咨參本等說,其揭帖,以臣爲左議政府,以此推之,其致疑於專權沮毁者,果不虛矣。今之誣陷,或出於此,亦未可知也。臣旣不幸被人厚誣,得罪天下,何敢容息於覆載之間,以重貽聖朝之羞辱乎?伏願聖明,亟正臣罪,以謝都督,臣席藁闕門之外,以待鈇鉞之誅,臣無任瞻天仰聖,戰慄罔極之至。答曰,省疏具悉。所陳之事,彼自爲怪,於卿何損?卿其安心退去,勿爲待罪。已上燼餘日記
上在慶德宮。停常參·經筵。
下直,樂安郡守林慶業。
李弘胄,以吏曹言啓曰,臺諫有闕,政事,何以爲之?取稟。傳曰,明日爲之。
李弘胄啓曰,注書沈東龜,母病深重,不得察任,請假注書差出。傳曰,依啓。
趙翼,以禮葬都監言啓曰,國葬時京城十里內,道路橋梁,漢城府尹,以頓遞使,專掌檢飭矣。今者判尹具宏,以都監堂上,方在園所,道路橋梁檢飭事,令漢城府他堂上,專管爲之,宜當,敢啓。傳曰,依啓。
金壽賢,以備邊司言啓曰,伏見政院啓辭,以號牌之行,無知小民,多陷罪辟爲憫,縷縷所陳,無非恤囚之意,令人惻然動心,玆法之設,將以均民役而除族隣之弊,實出於爲民也。旣已丁寧開諭,定其期限,猶未也則又退限寬之,退限旣過則又許其自首,而開其免罪之路,雖一邊施法,而好生之意,未嘗不行於其間矣。然而猶有犯者,則乃是至頑至詐,不有朝家命令之甚者,王法之加,乃其自取也。大法之行,豈無死者,今若又用寬典,則姦民無所懲,而王法終不行矣。惻隱之心,人皆有之,臣等獨無此心乎,而猶有所難者,蓋恐法緩之後,民情益肆,而犯者益多也。然政院之言,意亦甚好,姑待他日,更加商量處之,爲當,敢啓。傳曰,此法難行則已,若欲行之則,似不可緩律矣。
金壽賢啓曰,摠戎使李曙,有旨秖受狀啓內,凡發兵標信,例有合符之擧,而今闕此節,雖審萬分無疑,似違常規,不得不惶恐敢稟云,摠戎使則只有密符,而無兵符,親自領兵時,則送密符,合符然後就命,今則水原防禦使親領,故兵符密符送于水原,而摠戎使處,則只標信有旨下送之意,回諭,何如?傳曰,知道。不送密符,似出於政院之不察。今者,反爲自是己見,殊不當矣。此事,必有法例,更爲詳察以啓。
金壽賢啓曰,臣待罪本院,爲日已久,而凡干事例,未能備諳,今此密符不送規例,問于事知諸舊吏,則凡帥臣,親自領兵上來處,則送兵符密符,合符然後,始爲就命,至於徵兵時,則只送兵符,不合密符,乃是流來舊規云,故只於水原防禦使處,則送兵符·密符,京畿觀察使處,則只送兵符,摠戎使處,則本無兵符,故只送標信有旨,而四字缺伏承聖敎至嚴,不勝惶恐待罪。傳曰,二字缺罪。
金壽賢啓曰,摠戎使處密符不送事,當爲回諭,而摠戎使李曙,扈衛廳方爲入直,以此意言之之意,敢啓。傳曰,知道。不必言之。
以副提學洪瑞鳳,遞差傳旨。傳曰,此傳旨,還出給,其狀啓,下該曹。
金壽賢,以備邊司言啓曰,今此謝恩之行,有多少周旋之事,所係甚重,而見差使臣李稙,不但身有重病,得達難期,且無文翰之才,不堪重任,李稙遞差,令該曹,另爲差出,何如?傳曰,依啓。
李民宬,以戶曹言啓曰,諸宮家江海收稅,前古所無之事,而實當今第一弊瘼,令該曹査處事,捧承傳矣。長江流去之水,大海無邊之處,及斥鹵廣漠之地,不當收稅之意,臺諫論之已詳,本曹啓之已盡,更無査處之事,但當一切革罷,以祛宿弊,伏希睿斷。傳曰,知道。上殿所屬處仍存,其餘竝革罷。
趙翼,以內醫院官員,以都提調意啓曰,慶尙道春等封進藥材,比諸道最多,而桔梗·白朮·黃芩·藁本·牛膝等材,竝皆水沈生綠,陪持色吏,令本道,推考治罪,如續斷·山藥·熊膽·天南星·白芍藥·赤芍藥·白茯苓·赤茯苓·麥門冬等材,亦不精擇,極爲未便,本道審藥,亦令監司,推考啓聞施行,退送藥材,急急封進之意,下諭,何如?傳曰,依啓。
以全羅監司閔聖徵,辭職書狀。傳于沈詻曰,卿其勿辭,調理察職事,回諭。
金壽賢,以號牌廳言啓曰,本廳都廳申得淵,啓下已久,諳鍊首末,而頃日政,差延安府使,莫重之地,官吏數易,以致事多虛疏,極爲可慮,申得淵延安府使改差,使之仍察本廳之任,何如?傳曰,不允。
金壽賢,以備邊司言啓曰,因政院啓辭,詔使時民結收布,毛營貸銀兩款,令廟堂議處事,傳敎矣。喉舌之臣,念及民瘼,有此陳請,意甚四字缺之用於詔使之行,今已二十餘年,遂成規例,三字缺勢必不易,今來詔使,雖號淸簡,亦不可徒恃虛聲,而全無所備,以致臨時窘辱之患也。聞該曹所儲,銀子,僅二萬兩,蔘則初無一斤,而及聞詔使之行,始以各樣應給之木,爲先換貿,纔得五六百斤,蓋將以收布而充償之也。此外自京貿用之物,應亦不少,該曹何能以空手辦出耶?國儲稍裕之時,猶且不然,況此板蕩之際乎?至於毛營銀子,臣等亦知其未妥,而議者,多以爲雖不貸銀,毛糧固不可廢,反不如用銀給米之爲便,故該曹,令管餉使成俊耉,請於都督,停其物貨,而代以銀子,初非朝廷之請,亦非以貸爲名也。然負人之債,亦不可過多,令該曹,參量用度,減數取用,似爲得之,敢啓。傳曰,依啓。田結收布,亦爲量減,似當,更爲酌處。
金壽賢,以扈衛廳言啓曰,本廳堂上綾川君具仁垕,因廟堂啓辭,旣遞水使,仍前使之入直之意,敢啓。傳曰,知道。
持平閔應恢,正言李景曾來啓曰,臣等,將諸宮家所屬魚鹽田結免稅等數款事,積月叫閤,只蒙江海收稅査處之敎,餘皆牢拒不許,無非臣等誠意淺薄,言不見信之致,而仰窺聖意,亦有所未曉也。數者之弊,如不至病國害民,則臣等,何必苦口强聒於哀疚之中?殆將半年而不知止也。聖明非不洞燭於此,而留時引日,尙不快兪者無他,僻於親愛,有所繫滯也。諸宮固可偏護,獨不念生民之被毒,國用之匱乏乎?輿情益鬱,公議至嚴,請加深思,一體允兪。答曰,難從之意,前已盡諭,須勿如是瀆擾。
正言李景曾來啓曰,禮葬諸具,勿爲燒火事,備盡論啓,聖批以爲不可,辭旨嚴截,臣等,寧不感惕,若此諸具,再用於他處,則誠爲大段未安,臣等雖無識,豈敢仰煩聖聽?第念興慶·毓慶二園,義均一體,六字缺同乖於禮則然,況此喪葬儀物,彼此通用,四字缺之理,其中碎細雜物,雖更造,不至大難,至若輿杠等物,備造之際,工費甚重,如其雕飾采色,或有損汚,旋加修補,仍爲用之,旣無妨於事理,且可省許多煩費,此臣等所以冒昧陳請者也。今年經禮葬詔使,財力之竭,已到十分地頭,明年遷葬之擧,又當用幾許物力,惜費一念,亦可以恝然哉?請加睿思,亟賜允兪。五衛將李廷臣,曾爲金海府使時,有劫迫娶妻之事,重被臺評,至於削去仕版,而論者,猶以爲罰不當罪,今授本職,物議益激,請命罷職不敍。答曰,李廷臣,頃以此事,旣被重罰,今又論之,不亦已甚乎?不可以此,每每論罪,勿爲更煩,大轝諸具仍用事,已諭。
卯時,白氣一道,起自艮方,直指巽方,長數十丈,廣尺許,良久乃滅。辰時巳時,日暈。午時,日暈,白氣一道,出自暈下,指東方,長七八尺,廣尺許,移時乃滅。自未時至酉時,日暈兩珥。夜自一更至三更,月暈。五更,巽方有氣如火光。已上燼餘日記
上在慶德宮。停常參·經筵。
有政。吏批,判書金瑬出使,參判李顯英進,參議李楘式暇,左承旨趙翼進。兵批,兼判書張晩進,參判趙希逸進,參議尹履之病,參知李明漢進,右副承旨金壽賢進。
吏批啓曰,判書臣金瑬出使,參議臣李楘式暇,小臣獨政未安,何以爲之?敢稟。傳曰,仍爲之。
兵批啓曰,忠淸水使當爲差出,而可合之人,在京不多,同道守令,竝擬,何如?傳曰,以在京人擬望。
吏批啓曰,公州,以營門所在,直路巨邑,種種難治四字缺弊,人皆厭避,固難得人,而今之年少有才局之人,皆入於都監,都監則一所掌,各有三員,雖換一人,新舊交濟,庶無闕事,故前日不得已,以崔有海等,入啓擬差矣。都監又爲啓遞,反覆思惟,決無可擬之人,近道有聲績守令,竝擬,何如?傳曰,不允。
兵批啓曰,兵水使可合武將,反覆思惟,在京無故之人乏少,不可循例苟充,曾經守令未解由文官,諳練邊事者,竝擬,何如?傳曰,依啓。
兵批啓曰,前日政,慶尙右水營虞候,以尹旰擬差矣。今見平安監司,報體察使文牒,則尹旰方管牙兵募聚之事,已募者二千餘人,且於前頭,有海西軍兵團束之擧,已諳首末,難於移送云,尹旰遞差,使之專意西事,何如?傳曰,依啓。
以具宏狀啓,傳于趙翼曰,其狀啓,自都監回啓,則不易堂上,全數命招,急急回啓。
傳于趙翼曰,前日看山術官等,竝招入。
傳于金壽賢曰,自園所來別監,言于兵曹,極擇能走馬,給之。
傳于趙翼曰,相地官李幹,給馬,急急上送事,京畿監司處,下諭。
趙翼,以禮葬都監堂上李廷龜·徐渻·申景禛·金藎國言啓曰,伏見園所進去都監堂上狀啓,且覩封來石塊四隅皆然,則土品之不好,甚矣。其石塊,似有濕氣,有石則有水,穿壙之後,難保其燥剛,極爲憫迫,罔知所措,莫重之事,臣等不敢擅定,請卽卽命招大臣,急速議處。傳曰,依啓。
傳于趙翼曰,園所開金井處上下,有可用處乎?令都監,問于術官等,卽刻入啓。
李民宬,以賓廳大臣言啓曰,伏見其連次狀啓,園所穿壙中,多有石塊,至於九尺,四塊皆有云,臣不勝驚惶憫迫之至。以狀啓觀之,則似難仍用矣。但穴深當用四字缺則所穿只九尺,若盡穿十尺,則不無六字缺之理,或云如此處,若上下其穴,而用之無妨云,令觀象監提調下去,與園所留在都監堂上,十分看審定奪處置乎?莫重之事,雖有小眚,不可仍用,令觀象監,多聚解風水者,移卜於他處乎?敢啓。答曰,知道。姑爲上下其穴而穿之,以觀其土品之美惡,一邊多聚解風水者,議定移卜之地。
趙翼,以禮葬都監言啓曰,傳曰,園所開金井處上下,有可用處乎?令都監,問于術官等,卽刻入啓事,傳敎矣。問于諸術官,則以爲術家裁穴,有或上或下或左或右,趨吉避凶之法,上下可用處,下去看審後,方可知之云,敢啓。傳曰,知道。
趙翼,以禮葬都監言啓曰,以賓廳大臣啓辭,盡穿十尺,則不無石去土好之理,或上下二字缺而用之無妨,令觀象監提調,看審定奪事。答曰,知道。姑爲上下其穴而穿之,以觀其土品之美惡,一邊多聚解風水者,議定移卜之地事,傳敎矣。所穿之穴,今當盡穿十尺,以觀石之有無,而上下左右之有石與否,穿穴之後,方可知之。然令觀象監提調,盡帶術官,竝爲看審形止,宜當。移卜之事,亦甚緊急,置簿之山,當一邊看審,而觀象監提調,只有一員,盡帶術官,今方出往金浦,待其上來之後,處置,何如?傳曰,依啓。
傳于趙翼曰,誌石徐刻事,言于都監。
趙翼,以禮葬都監言啓曰,今日發引初度習儀,已爲啓下,而園所事勢如此,退行,何如?傳曰,依啓。
傳于趙翼曰,京畿監司,姑勿出去。
傳于沈詻曰,術官李衎,給馬急急上送事,旣已言之矣,罔晝夜上送,必須及於明日事,京畿監司處,下諭。
金壽賢啓曰,冬至使行次,已爲宣沙浦回泊,搜檢御史,何以爲之?傳曰,令本道都事,爲之。
趙翼,以承文院五字缺提調意啓曰,吏文學官尹㫤,寫字官宋四字缺制,依前例付軍職,冠帶常仕,何如?傳曰,依啓。
李民宬,以戶曹言啓曰,因備邊司啓辭,毛營貸銀,不可過多,令該曹,參量用度,減數取用,田結收布,亦爲量減,似當,更爲酌處事,傳敎矣。三結收布應捧之數,二千一百餘同,今若以四結減定,則僅一千六百餘同,前頭貿蔘之價在此,雜物貿用之價在此,充備貸用之本在此,更以何物作米償銀乎?事勢極爲憫迫,然而民力已竭,不可不慮,前定四道三結收布,以四結一疋改磨鍊,依前,下諭作木,星火知委,及期上送,而毛營銀子四萬兩貸出事,曾已下諭矣。今姑受出二萬兩上送之意,四道觀察使及管餉使處,竝爲馳諭,宜當,敢啓。傳曰,依啓。
傳于趙翼曰,毛都督前端午禮單內,彩花席,依上年滿花席磨鍊事,言于該曹。
趙翼,以錄勳都監言啓曰,振武原從,多至六千餘人,錄券已爲畢印,今方粧䌙,不久當爲結局,而郞廳監造官及員役,不必多數仍在,浪費料布,故盡行汰去,只二字缺監造官義盈庫直長張忠漢一人,終始句管,今方刻日完了,聞差詔使時進止官,習儀擧動,若爲隨參,不專監董,則垂畢之役,得爲延緩之歸,極爲可慮,令吏曹改差,何如?傳曰,依啓。
持平李景義,正言李景曾來啓曰,諸宮家魚鹽田結免稅等事,臣等論列累月,辭竭意盡,而只江海收稅一款,略蒙査處之命,餘皆牢執不許,臣等之憫鬱滋甚焉。向數者,病國害民妨政損治之弊,臣等言之已悉,聖明非不洞屬,今不敢更爲覼縷,但念聖上反正之初,別遣御史,宣諭八方,有曰,內需司·諸上司·諸宮家,魚箭·鹽盆·船稅折受處,一切革罷,以除民瘼,王言一播,遠近快覩,曾未幾何,悉復舊貫,此果何等擧措也?失信罔民,牽私害公,此豈今日所望於聖明哉?臣等,且考該曹文籍,諸宮家所占六字缺數,多寡不等,或相倍蓰,設令應給之物,豈可如許不均?一則不公,二則不信,三則不均,此豈王者之政乎?至於諸寺位田,皆是向來崇信釋敎時所濫觴者也。到今不革,尤屬無據,此外如私占柴場之弊,至今居民,無處芻牧,尤極可駭,若此等諸弊不祛,則生民之被毒,國用之割削,無時可已,臣等雖經歲論執,決不敢但已,請加睿思,快賜允兪。答曰,不允。
正言李景曾來啓曰,五衛將李廷臣,曾爲金海府使時,有劫迫娶妻之事,重被臺評,而論者猶以爲罰不當罪,今授本職,物議益激,請命罷職不敍。北道內奴婢身貢,割與本道,以備軍餉,所以重邊備也,而令該曹,償納于內需司,乃從前謬,例也。反正之後,革罷償納之規,近因內需司啓請,自乙丑年爲始,依例追償事啓下戶曹,夫內需者,人主之私藏,邊餉者,軍國之重四字缺之私藏,補軍國之重計,又從以責其償焉,此豈帝王大公至正之擧哉?頃日臺官,以詔使將到,國用乏竭,請發內藏,以佐經費,未蒙採納,然而論者,不復更言者,亦知內藏之空虛也。今縱不能出內藏而補國用,豈可反責該曹,以追償邊餉也,恐非所以昭上德而答民望也。此蓋緣內需司當該內官輩,徒知顧惜帑藏,不念虧損大體,朦朧入啓,以致如此,極爲可惡,請內需司追償公事,勿爲擧行,當該內官,亟命罷職,以昭淸明之治。答曰,北道奴婢身貢之事,流來旣久,而古之臺臣,不爲力爭者,豈無其意哉?癸年則內藏頗優,故特命姑罷矣。此非今日創開之事,亦非內官之罪,勿煩,可也。李廷臣事,已諭。
吏曹,具仁垕爲奮忠贊謨立紀靖社功臣嘉善大夫綾川君,處仁爲明善大夫行懷仁正,李埈爲通訓大夫行司諫院司諫知製敎,李敬輿爲通訓大夫行議政府舍人知製敎兼春秋館編修官漢學敎授,權鑊爲通訓大夫行成均館司成四字缺通仕郞議政府司錄兼成均館學諭徐希祚。從仕郞行成均館學諭郭龍伯,外,韓汝溭爲嘉義大夫行公州牧使,金尙績爲兼銀溪道察訪,盧得慶爲通訓大夫行忠淸道審藥者。
兵曹,南以雄爲五衛都摠府副摠管,韓好問爲兼內禁衛將,韓汝澂爲禦侮將軍行世子翊衛司司禦,李德言爲禦侮將軍行世子翊衛司翊贊,蔡先容爲秉節校尉行忠武衛後部將,李復吉爲勵節校尉行忠武衛副司勇,柳應泂爲嘉善大夫行龍驤衛副司直,崔有海爲禦侮將軍行龍驤衛副司直,朴允祐爲禦侮將軍行龍驤衛副司果,金起宗爲竭誠奮威出氣振武功臣嘉善大夫行忠淸水軍節度使瀛海君,李德言爲秉節校尉彌助項鎭管薺浦水軍萬戶。
夜一更二字缺月暈。已上燼餘日記
上在慶德宮。停常參·經筵。
政院問安。傳曰,知道。
藥房都提調臣尹昉啓曰,不審聖候何如,不勝憂慮之至,敢爲問安。答曰,知道。
金壽賢,以備邊司言啓曰,伏見兵部撫院咨文,及朴鼎賢等所送給事薛國觀題本,以淸形微變,屬國携貳爲言,而詳其辭意,頗能照見本國事狀,亦頗致疑於毛將所爲,勤勤以或失輔車唇齒之勢爲憂,欲得本國眞的六字缺又以同心共濟等語,責勵鎭撫,其所望六字缺淺鮮矣。毛將始以一旅之師,艱關越海,來寓我疆,孤危,甚矣。乃能虛張聲勢,牽掣虜後,接撫剃遼,遂有十數萬之衆,而至于今背奴歸漢者,踵相屬也。則是毛將,大有功於天朝,而使本國,海路不阻,得伸其事大之禮者,亦毛將力也。淸川以北,鮮·漢雜處,于今數年,形勢之難,有不可言,而得以主客相保,不至生變,則亦不可謂駕馭之全失其方也。奈專任小數,反覆無常,旣僞陳擒馘,欺罔皇上,又虛聲恐喝,詐瞞本國,肝肺畢露,明若觀火,殊不知作僞心勞,人終不服,眞所謂小黠大癡者矣。間者,謠言屢煽,邊情疑惑,疆場之臣,屢以爲言,朝廷略不介意,凝然若不聞也者,而處之猶恐其餽餉之不給,歡情之或失,以負我天朝字小之恩,則本國之所以待之者,於斯至矣。今見撫院移揭中語,抑揚椑闔,始焉許之以忠貞,終焉陷之以携貳,而屑屑於蔘斤紙卷之多少厚薄,竊竊焉爲市井兒婦之態,至於賊适之敗援,爲己功,已極可笑。而尹義立內應之言,又惝怳無據,莫測其心之所在,而撫臺所稱,別有所託而然云者,亦不知其所謂也。臣等竊揣毛將,務以銀蔘,交結中貴,以爲自固之計,而亦有一種公論,覺其詐妄,與右毛之議,角立於朝,而惟海外之事,不能眞知的見,故有此咨奏,欲聞本國實情者也。今若一一吐實,則目前恐有激變之憂,曲爲阿護,則他日亦必反爲所陷,可謂難處之甚者。然天下事,只須光明正大,務從實狀,禍福成敗,付之於天,匹夫交際,猶當如此,況父子君臣之間,而不用吾情,惡乎用吾情?臣等以爲,今宜另具奏本,吐實盡狀,而唯於措語之間,自有斟酌,俾不至大段觸怒,如斯足矣,其措語大略,備陳天朝恩德之厚,及君臣分義之重。且陳毛將有功之狀,曁日後難處之形,而七字缺不但爲幽閉母后,絶母子之至恩,亦以五字缺廢君臣之大義,一國之所共憤切。故癸亥之夏,卽差張晩爲都元帥,駐節平壤,摠制諸將,又以李适爲副元帥,悉發國中精銳一萬五千人,以付之,而兩西軍兵,專屬其俾營,進駐寧邊,經冬操鍊,一聽毛將指揮,以待協攻之期,而伊乃潛包禍心,含怨朝廷,謂重兵在手,而國內空虛,無復能制之者,陰結巡邊使韓明璉,間道疾趨,直擣京城,事出不意,莫敢嬰鋒,賴張晩收拾餘兵,追躡其後,大戰於國城之西,賊雖就戮,而本國兵力,自此不振,府庫蓄積,蕩然無餘矣。又自數年以來,山東繼餉,漸不如初,毛將十餘萬衆,及老弱男婦僅數十萬糊口之資,皆取辦於本國,而以貿販爲名,設令本直相當,生之者寡,食之者衆,一人之耕而十人之食,民益貧而倉廩益虛。自上年,遂廢南方添戍,只令出粟轉輸,專意以給毛營,而撙節邊儲,爲城守計矣。至于今年,南粟不贍,則又竭邊儲而供之,自此本國城守之計,又左矣。且毛將之鈐束遼民,非不嚴截,而饑餒切身,計乃無聊,則散布閭閻,紾其臂而奪之食之者滔滔也。則毛將無如此何,而號呼者轉徙者,相望於道,邊上之一空,可指而待也。然而臣不暇念此,而尤有所大憫者,蓋恐協助之計歸虛,而報德之無其所也。又悲天朝之赤子,無辜顚連於我疆,而莫之救也。越在頃年,臣固已料其如此故,具狀奏聞,冀蒙垂察,而竟寥寥也。豈日月之明,不能照見萬里之外者?要之許多剃漢,驅入中國,將有難處之憂也。則以天下之大,猶患難處,況小國不能千里者哉?然今年則猶或可支,至於明年而又明年,則未知終作如何,此臣所以極知惶悚,而未免更瀆者也。且韓明璉之子潤,曁其從弟澤,兵敗之後,脫身逃竄,未知去處,上年八月,接得邊臣馳報,稱剃漢王四明等,來自胡中,言韓姓人兄弟,六字缺入奴穴,自稱其父謀叛伏誅,盡諭本國事情,三字缺拘諸將姜弘立等,以父母妻子盡被誅夷,爲誘賊東槍之計云,其後剃漢之歸毛營者,所言皆與此合,則其爲韓潤兄弟明甚,而本國之憂尤,大矣。乃尹義立,本非議政,頃差毛營接伴官,奉職不謹,得過於毛將,革罷歸家,實無謀叛本國之事,亦不曾充差進京,毛將所稱,王仲祿等呈報云云之說,全無事實,無乃有姦人,故爲交媾者耶?且鄭遵·鄭造兄弟,俱以光海寵臣,有導賊林畔,謀廢母后之罪,竝伏常刑,而其第道逵,緣坐徙邊,不曾逃脫,且其兄弟中,初無鄭梅爲名者此亦似出於傳聞之誤也。毛將之忠於天朝,而有功於本國,人所共知,本國之竭誠輸款,期不負德,不但毛將許之,實皇上之所洞燭,設有無知剃漢,散處民間,討食詬爭,間做訛言,何足一毫介意,而竊見撫臣移咨,似有過以爲慮者,豈海外事狀,猶有所未盡聞察者耶?本國雖在僻遠,世守禮義,決不以形勢之憂危,少變其忠貞之節,則此心,神明知之,但以遼民太衆,邊餉難繼爲憂,凡此悉出肝膈,無毫髮誣飾,懇乞皇上,俯亮本國無他,兼燭毛兵事勢之難,早賜處分,或收還老弱,或另議輸粟,令本國,保全邊疆,治兵養民,永爲藩援,得遂其萬折必東之誠云云,而至於薛國觀題本中簒弑等語,雖甚可駭,而不出於咨文中,姑置勿論,恐似得體,令承文院,將此意,善爲措辭,撰出奏文,附諸謝恩使之行,而該部該院,一體移咨,宜當,敢啓。傳曰,依啓。此辭勿泄,可也。
趙翼,以觀象監提調徐渻言啓曰,臣於十三日初更後,馳到金浦,夜深未能看審壙中,當日早朝,進往開壙處,試穿一尺,四方及中央所掘石子,監封入啓。雖有堅脆之異,而石之遍布壙中則皆然,無片隙黃土,而術官等皆以爲,此石,謂之石,則手可破碎,謂之土,則有石樣,三字缺石非石,洞林照膽云,惡石堅剛,不可五字缺此則以畚,出置於外,旋作沙土,此非惡石之類,考之方書,似當仍用云,欲爲點穴於上下左右,而上則靑龍低微,下則補土之高十尺有餘,左右地狹,竝不可點穴,且已爲穿穴,地氣宣泄,揆之方書,皆不可用之云,參商似石非石,土氣相通,術官之言,伏候上裁施行。傳曰,知道。此穴決難用之,移卜之處,急速議定。
趙翼,以禮葬都監言啓曰,以觀象監提調書啓。答曰,知道。此穴決難用之,移卜之處,急速議定事,傳敎矣。置簿諸山,前者已盡看審後,諸術官等,以高陽爲第一,金浦爲第二,交河爲第三,或有以交河爲第一者,高陽,旣以丑龍爲咎,若不可更看,則交河,急速更爲往審,何如?傳曰,知道。金浦右岡,制殺用之,未知如何,議于諸地官,以啓。
傳于趙翼曰,禮葬都監提調,竝命招,諸述官聚會一字缺爲議定。
趙翼,以禮葬都監言啓曰,以都監草記。答曰,知道。金浦右岡,制殺用之,未知如何,議于諸地官以啓事,傳敎矣。觀象監提調及諸術官,閉門之時,已爲退去,只臣等在闕,明日待開門,諸術官召集,與觀象監提調問啓之意,敢啓。傳曰,知道。
傳于趙翼曰,明日差早開門未定,齊會議定事,言于禮葬都監及觀象監。
趙翼,以禮葬都監言啓曰,卽見園所狀啓,石性比初尤堅硬,雖準尺而掘,決無石盡土出之理云,極爲憫慮,昨日賓廳啓辭,率諸術官已爲下去,待其上來處置,何如?傳曰,依啓。
沈詻啓曰,今日扈衛廳,無緣闕直,極爲非矣,應入之員,請察之。傳曰,依啓。
沈詻啓曰,扈衛大將闕直,以軍官中一人,檢飭之意,敢啓。傳曰,知道。
沈詻啓曰,禮葬都監堂上出去,請出開門標信。以下缺
通訓大夫行弘文館應敎知製敎兼經筵修撰官春秋館編修官校書館校理世子侍講院弼善臣金時讓,誠惶誠恐頓首頓首謹百拜上言于主上殿下,伏以臣,竊見園所壙中看審時術官等,以爲似石非石,旋作沙土等語,有持難遷就之意。臣竊痛之,臣素昧風水,未嘗一窺堪輿家文字,論山之吉凶,則臣何敢與術官爭?至於土之與石,本非難辨之物,臣亦有目,奚讓於術官?壙中之石,一樣盤陀無小間隙,用釘鍤掘伐之際,釘頭鍤刃,火光閃閃,安有着金生火之土,亦安有用釘伐掘之土也?謂之不堅之石則可也,安可誣之以非石乎?術官恥其術之不驗,堅持前說,不知上誣天聰之爲大罪,罪不容誅,石性陰脆掘伐之時,一字缺以破碎作屑,石屑之爲沙,卽理之常,何待畚出而後旋一字缺而爲沙耶?監封之石塊,聖鑑所燭其不變而爲沙土,雖三尺童癡,皆可立辨,術官自奇其術,欲以上瞞聖上,下欺朝廷,況應在數十年外,人所難知之吉凶一字缺臣實痛之,若不治術官欺罔之罪則他山擇卜之時,難保其無此患也。臣職忝都監,目都術官欺誕之狀,不勝痛惡,謹昧死以聞,啓下禮葬都監。已上燼餘日記
上在慶德宮。停常參·經筵。
趙翼,以禮葬都監言啓曰,昨夜伏承傳敎,臣等待開門來詣,而術官等,至今無一人來到,議定之事,一刻爲急,極爲可駭,政院,昨夜招觀象監官員分付云,而不卽知會,至此遲緩,未知其由,請當該官員,從重察之。傳曰,令禁府察之。
趙翼啓曰,禮葬都監堂上,皆已至,而相地官無一人來者,昨夜聽分付,觀象監,五字缺珵,請囚禁治罪。傳曰,依啓。
禮葬都監提調李廷龜·申景禛·金藎國,觀象監提調徐渻啓曰,卽者召集術官問之,則鄭熙周·李弘立·崔揇·李甲生·吳世俊·李衎等,皆以爲正陰符旁陰符制殺之法,載於時用通書,而此方書,自中朝出來未久,故監屬地官,或未知之,不用此法,而閭閻士大夫家,則從此法制殺用之者,亦多有之云,仍問此岡,可用雙墳與否,皆以爲補土則足以爲之云,敢啓。傳曰,知道。速爲擇日,以啓。
傳于趙翼曰,擇日勿爲苟充爲之,必須極擇。
趙翼,以禮葬都監言啓曰,金浦右岡,速爲擇日以啓事,傳敎矣。右岡,前者雖已點穴,而今若雙墳,則當虛右而裁穴,觀象監提調,卽率地官馳往,與留在都監堂上·及都廳會,同審定,日字問于術官,則前定二十五日爲吉,工役恐未可及,稍退則無吉日,五月十八日爲吉云,而必與詔使入京時相値,姑依術官所擇,別單書啓,敢稟睿裁。傳曰,依啓。
趙翼,以禮葬都監言啓曰,諸術官等,呈書於都監曰,凡穿穴之法,自有深淺之規,觀其龍體之高低肥瘠,以定淺深尺度,當淺而深則氣從上過,當深而淺則氣從下過,或以星峯,取其成數,或以九星,趨其吉宿,此風水家之尤所詳愼者也。國用則不然,以十尺之深,爲不易之規,當用周尺,而以營造尺,爲一定之規,仍成謬例,揆諸風水,不其相戾乎?山家所用,則皆以周尺,而國用則以營造尺,營造十尺,以周尺十五尺也。論以淺深法度,得無太過乎?請自今,量減尺度,以符風水,不勝幸甚云,臣等據此參商,常時士大夫家,穴之淺深不定,而國葬則毋論山勢之高低,皆用營造十尺,似與風水裁量之法有異,未知其由,今因術官之呈書,取考五禮儀,則七字缺深十尺,廣二十九尺,長二十五尺五寸五字缺羡道石室云,此乃古之石室制度,故其長廣與深,乃至於如此,而其用營造尺,亦以此也。石室之制,不用久矣,而穿壙,仍用其規,果似襲謬,術官等之論,是矣。今後尺度,則雖用營造,穴則觀山勢之高低,以爲淺深,不必以十尺爲準,似當,然事係重大,議大臣定奪,何如?傳曰,依啓。
趙翼,以禮葬都監言啓曰,誌文中坐向及日月,適已先刻,今者所卜之穴,旣不可用,則改卜他穴,元單子付標啓下後,方爲改刻,盡爲磨正之意,敢啓。傳曰,知道。
傳于趙翼曰,士大夫中,有解風水者,今點穴時,同往議點。
趙翼,以禮葬都監言啓曰,卽見判尹具宏狀啓,香座兒石鍊正,則有缺玷二處,必有缺折之患云,當初香座兒,非如標石·誌石磨正之物,故預差不爲浮取矣。今若有玷,則不可仍用,而忠州浮取,必未及於禮葬之日,姑爲磨正,排設,急令忠州牧使,依前樣浮取,罔晝夜上送之意,觀察使處下諭,宜當,敢啓。傳曰,知啓。當該監役官察之,石工,亦令攸司,囚治。
備忘記,傳于趙翼曰,補板雖出於務厚之意,歲久之後,則想必無益而有害,勿用補板,俾無年久頹落之患,如何?令都監議啓。
趙翼,以禮葬都監言啓曰,備忘記,補板雖出於務厚之意,歲久之後,則想必無益而有害,勿用補板,俾無年久頹落之患,何如?令都監議啓事,傳敎矣。補板私家之所不用,雖未知取義之如何,而因此壙中寬闊,歲久而腐,則無益而有害,誠如上敎,今此右岡,若裁雙穴,則壙中之寬闊,尤有所妨,聖敎極爲允當,敢啓。傳曰,依啓。
趙翼,以禮葬都監言啓曰,觀象監提調徐渻,往金浦時,言於臣等曰,士大夫有解風水者,今點穴時,同往議點事,卽者,傳敎于觀象監矣。承旨李民宬,曉三字缺與之同往云,敢啓。傳曰,依啓。
以禮葬都監二字缺傳曰,若爲制殺,則前則以水日爲之,今以火日爲之,何如是爲之乎?穴深當用十尺,而至除一尺五寸,無乃太淺乎?開金井,以明日申時爲定,今日已盡,明日斬草破土,甕家造作後爲之,則決不可及,何如是爲之乎?回啓曰,戊癸化火之山,丙辛化水之年,克山故,以甲己化土月日時,制之矣。前以甲申水日,用於斬草破土者,取其甲字,非取水也。今用甲午月己未日制之者,亦取甲己也。或用始役日制之,或用安葬日制之,故如是推擇矣。傳曰,穴深八尺五寸則似淺,以九尺爲之。
傳于趙翼曰,右岡用之之意,園所,急急下諭。
金壽賢,以兵曹言啓曰,禮葬發引擧動時,水原軍兵二十一日入京,聽本曹指揮扈衛事,已爲下諭矣。發靷日期,今當退定云,姑勿上來,待更爲下諭後領來之意,水原防禦使及摠戎使·京畿監司處,遣宣傳官,持標信,下諭,何如?傳曰,允。
金壽賢,以兵曹言啓曰,金浦園所穴道有故,改卜他岡,葬日發靷,亦當退定云,開城府及京畿各官轝士軍,期以今月十八日,齊點京中矣。今已退行,農時動民,一日可惜,十八日勿爲上送,待更爲下諭後,上送之意,急急知委,何如?傳曰,允。
趙翼,以禮葬都監言啓曰,殯宮門墻破毁祭,本月十六日設行事,已爲啓下矣。發靷今當退行,其間日字似遠,令該曹,改推擇設行之意,敢啓。傳曰,知道。
趙翼,以禮葬都監言啓曰,園所新穴,多有補土之處,應用役軍之數,雖未可預料,而以時存役軍,萬無完畢之勢,不得已京畿近邑烟軍五百名,以丁壯人抄發,十日裹糧,差使員押領,十七日園所交付之意,京畿監司處,急急下諭,何如?傳曰,依啓。
趙翼啓曰,今月二十四日發引,明日宮墻掇毁時,朝奠爲七字缺退定於來月,祝文不爲書入矣。傳曰,知道。
李民宬啓曰,禮葬都監啓辭,以小臣,爲曉解風水,欲與之同往云,聞來不勝驚怪,臣於風水,全未諳糟粕,甚於聾瞽,決不敢承當。令都監,改擇曉解者,使之看審,毋誤大事。傳曰,知道。勿辭,速往看審。
趙翼,以禮葬都監言啓曰,今見都監堂上具宏狀啓,聞有改卜他山之敎,與都廳金時讓,今日上來云。金浦右岡移用之意,必未及知之,勿爲上來,待觀象監提調下去,審定穴處,仍留察任事,急急馳諭,宜當,敢啓。傳曰,依啓。
以管餉使·接伴使狀啓,傳于金壽賢曰,此狀啓,不必祕密矣。管餉使別啓,今日內不來,則下諭問之,可也。
趙翼,以司饔官員,以都提調意啓曰,啓運別宮,慶尙道三月令薦新蕨菜,三月十五日封進,而今始來納,不小薦新,遲滯中路,已過一月之久,非但蕨菜,似爲乾枯,陪持人,不無遲晩之罪,令攸司察治,何如?傳曰,允。
行司憲府大司憲臣朴東善,伏以臣,伏見徐渻,園所看審後,書啓,則術官等,皆以爲此石,謂之石,則手可破碎,謂之土,則有石樣,此是似石非石,非惡石之類,考之方書,似當仍用云,繼又見李衎問之,則云,百爾思之,萬無術家拘忌之事,而只以當初稱以石塊之故,有此移卜之敎,今雖往見他處,必無過於此山,而定山鑿穴之後,亦安保其無水石之患歟?渠意則莫如金浦之爲當云,徐渻之啓旣如此,李衎之言又如是,未知殿下,何以決難用之爲敎乎?臣雖未知風水之門戶,而聞金浦之山,主山有泉六,前沮洳,人皆疑穿穴之後,必有水患,今旣無水患,而反有土脈之堅强,則此方書所稱,土山石脈者也,以此觀之,則似是天幸,而今者殿下,以必愼必誠之心,致疑於石樣,而必欲棄之,臣竊憫焉。當今地官,絶無表表見稱者,而四字缺皆以李衎爲最,初以李衎之言,旣定此四字缺使李衎,更爲看審其吉凶,然後決其用舍,如或凶石,則衎亦人耳。豈有欲實自己之見,而負殿下之至誠哉?大役垂畢,卽遠之期已迫,而有此狼狽之擧,輿情怫鬱,無一人發口言者,臣誠痛憫,昧死敢陳,伏乞聖明,姑停□□之議,招問李衎,證諸方書,以定大事,不勝幸甚。取進止。答曰,省箚具悉。術官等,不念國家大事,徒懷厭苦之心,指石爲土,其心所在,不難知也。今旣移定右岡,不必煩瀆。已上燼餘日記郞廳李基德校。郞廳金朝潤書。
邊忠範,司饔院假提調,竝改差,以重侍衛,何如?傳曰,依啓。
金壽賢,以兵曹言啓曰,今四月朔,宣傳官試射時,哨官金師古,無分依事目汰去,何如?傳曰,依啓。
金壽賢,以兵曹言啓曰,園所守護軍,何至今不爲定體耶?問啓事,傳敎矣。啓下卽時,移文京畿監司,另擇有根着之人,依數定體矣。金浦·富平各五戶,通津十戶,俱奉足定體成冊,今始來到,而富平則水軍六名充定,水軍及世傳之役,不可移定,故更令改成冊,往復之間,未得入啓,而必待成冊齊到,別歲抄,啓聞後,入啓停當之,敢啓。傳曰,知道。稽緩至此,殊甚不當矣。
吏曹參判李顯英,參議李楘啓曰,宰臣中除老病及有老親者,則使臣擬望之人,乏少,今次使行,所幹甚重,亦不可尋常差遣,而尹暉,雖有不潔之名,所遇之時不同,不無悔罪自新之意,且有小才,庶幾周旋,而經涉波濤,人非樂赴之地,欲使□□愆效勞,妄料備擬,今承下敎,不勝惶恐,待罪。傳曰,勿待罪。今後用人之際,各別察爲。
金壽賢,以義禁府言啓曰,傳曰李佑,何以於二朔之後,始至配所耶?問啓事,□□□矣,罪人李佑,押去書吏田仁男處,稽留緣由推問言內,矣身,正月二十三日,元□押去啓目啓下,二十四日發行,二月初一日,至甕津縣李佑配所,則同李佑,前已得病,不卽離發,逐日催促,數日之後,初四日離發,而途路中或雨或病,四字缺馬,趁不出給之故,如是稽緩云,而本府以稽緩之罪,笞五十決罰矣。今因傳敎,更問其由,則所供如此,敢啓。傳曰,知道。近來國綱頹弛,凡流竄罪人,趁不押去,極爲寒心矣。仁男,令攸司囚禁重治。
李弘胄啓曰,北部闕直,以參奉李德海推考事,吏曹回啓,主簿韓夢逸推考,承傳啓字爻周之意,敢啓。傳曰,依啓。
掌令閔應亨,正言韓必遠來啓曰,諸宮家,魚鹽·田結免稅等事,臣等,論列累月,辭竭意盡,而只江海收稅一款,略蒙査處之命,餘皆牢執不許,臣等之憫鬱滋甚焉。向數者病國害民,妨政損治之弊,臣等論之已悉,聖明非不洞燭,今不敢更爲覼縷,但念聖上反正之初,別遣御史,宣諭八方,有曰,內需司·諸宮家·鹽盆·船稅折受處,一倂革罷,以除民瘼,王言一播,遠近快覩,曾未幾何,悉復舊貫,此果何等擧措也。失信罔民,牽私害公,此豈今日所望於聖明者哉?臣等,且考該曹文籍,諸宮家所占鹽盆·魚箭·田結之數,多寡不等,或相倍蓰,設令應給之物,豈可如許不均,一則不公,二則不信,三則不均,此豈王者之政乎?至於諸寺位田,皆是向來崇信釋敎時,所濫觴者也。到今不革,尤屬無據,此外如私占柴場之弊,至令居民無處芻牧,尤極可駭,若此等諸弊不祛,則生民之被毒,國用之割削,無時可已。臣等,雖經歲論執,不得請,則不已,請加睿思,快賜允兪。答曰,決難允從,毋庸强煩。
正言韓必遠來啓曰,五衛將李廷臣,曾爲金海府使時,有劫迫娶妻之事,重被臺評,而論者猶以爲罰不當罪,今授本職,物議益激,請命罷職不敍。北糧追償一事,臣等,所論得失明甚,謂宜卽蒙允可,而聖批牢拒,臣等,不勝缺望焉,當初償納之規,已是大段未妥,其時四字缺爲力爭者,自失繩糾之責,今何據以爲例,三字缺內藏之匱乏,臣等亦非不知,但度支之窘急,經用之浩繁,比之內藏,顧不大且急耶?頃者臺官之請發內藏,意非偶然,今縱不能用其言,豈可反責該曹,以償私藏也。恐非所以昭上德而答民望也。內需司當該內官,不念大體,䑃朧入啓,以致如此,烏得無罪,請追償公事,勿爲擧行,當該內官,亟命罷職。自前國喪發靷時,宗戚宰臣之隨喪者,陵所住歇之處,未嘗造設假家,且無各官支供之規,蓋以畿甸物力,有所未暇及也。今玆禮葬時,會葬人員入接之處,皆造假家,至令造房作堗,且令各官分排支供,民工費用,極其浩大,當此詔使將到,禮葬方殷之日,雖舊例應有,猶當裁損,況從前所無之事,豈可創開,以貽無窮不貲之弊乎?王子,大臣體貌尊重,容有不可廢者,其他大小人員,假家支供等事,請命一切停止,以省民力,以杜後弊。答曰,發靷時造設假家,明有舊例,爾等,如是論之,無乃不爲詳察而然耶?考見前規,勿爲煩瀆,支供之事,亦依前例爲之,可也。北奴身貢事,其公事入啓已久,而慮其該曹之乏儲,至今未下,爾等,不待發落,經先論之,亦甚過矣。李廷臣遞差。
司諫李埈啓曰,伏以,國家設耳目之官,以承弼厥辟者,豈徒然哉?君有所失,則匡之,政有不宣,則導之,以致事無過擧,民不失所,治道賴而和平,君臣,同享美名,豈不偉哉?人主之心,苟或自聖,無虛己之美,有自用之偏,則其流之弊,必至於言路不通,古所謂拒諫之禍,終至於喪邦者,其以此也。恭惟主上殿下,睿智出天,离明旁燭,其於當世之弊,固已周知而盡察矣。然九重之深,聰明有限,萬機之煩,倥傯難遍,或不兼聽而竝觀,何得每事而當理也?伏覩聖明,嘗於六字缺如流之美,凡臺諫所言,未有一啓而卽兪,四字缺爭魚鹽等事,尤病民蠹國之甚者,而累月論啓,天聰逾邈,殿下謂今日爲何如時也。財力糜於民役,脂膏竭於轉輸,華使供億之數,禮葬經費之煩,庶事雲委,四方波蕩,如破壞之舟,漂泊風浪,阽溺之勢,目前方急,不可以尋常擧措,而望其有濟也。須更革宿弊,以大慰人心,然後可以承藉奮發,以基恢復之業,分寸躋攀,事急一日,而顧乃繳繞於文義,牽制於常規,至以法外之橫占,諉之先朝之賜與,任其呑吐,而無所變通,觀於此,而可以知國勢之不競矣。至於列邑之有奴婢,如一身之有手足,手足備然後身之運動,得以自由,而免於塊然無用之歸,奴婢存,然後,邑之號令,得以流通,而免於枵然虛器之擁,各邑而去奴婢,如人之自戕手足,其可乎哉?更化之初,深創是弊,各官公賤,勿許賜牌,當時廟堂之爲國家慮,實非偶然,而豈意勳舊之家,或不以終始報國爲意,敎墨未乾,成憲已紊,紀綱陵替之漸,已始於此矣。殿下於此,不思爲一國守三尺,勒還公賤,而乃下査覈之令,以爲曲循私情之地,未知守令之中,能不畏强禦,劃卽詳覈者有幾人哉?臣恐自此,而公室寢弱,政令流於姑息,無復振肅之望矣。人君之所以維持國家者,以有八柄在己也。八柄一失,四維不張,攘取之習,孰得以禦之哉?昔蕭瑀,劾李靖,唐太宗,賞瑀而罪靖,靖之保全富貴,終有賴於此,勳臣之失,人所難言,而憲府能言之,若因此自省,幡然改圖,則謙恭之美,可比於不伐其功,或仇視言者,因循無改,則恣睢之習,終至於無饜其得,今之勳臣,識事理安本分,必以謙退而自勉,殿下之所以待下者,則須以太宗之待蕭·李者,爲法,不宜堅拒直言,而無激勸之擧,蔽於私情,而有屈法之失也。況臺諫,非其人,則初不當授以言責,旣置五字缺虛己以聽,有諫無咈,不當隨事枘鑿,使人解體三字缺以一賤工,而猶能諫於周景王,今以兩司之言,而不能動天,此臣之所未解也。臣之昏謬最後恒人,非惟諫諍之任,屢試無能,至於冒占公賤一事,本府已停啓,臣欲提起更啓,則涉於瀆擾,遂未免於含糊不吐,有乖言事之體,且臣素有風痰之疾,眩證挾發,累日廢伏,今始出謝,其逋慢之罪,大矣。請命遞斥臣職。答曰,勿辭。
以壙中尺數事承傳,傳于沈詻曰,今已斬土破土,不必捧承傳,回啓曰,議大臣定奪,公事捧承傳,宜當,故入啓矣。傳曰,知道。
金壽賢啓曰,李廷臣遞差事,命下矣。臺諫,方以罷職不敍論啓遞差,承傳,不得捧之矣。傳曰,知道。
晉原府院君臣柳根,伏以,犬馬之齒,今已七十有八,二十四歲,忝竊科第,筮仕之久,又已五十五年,筋力精神,決不可一日玷居朝列,頃年,請遞備局堂上,上年,又以奉朝賀事陳箚,皆未蒙允,臣實感激,不知所處。臣素患聾聵之證,至今益甚,凡係尋常言語間,必須以書字相喩,所患如此,未能仕進于備局,設使作氣欲進,終不過坐望人口,昨者備局郞廳,持天朝之按及兵部衙門咨文,來示,臣老病將死之中,不勝驚惋,臣竊見本朝咨奏回答規式,只得隨問隨答而已。至於大義所在,則不可不洞快明白,悉陳事情於天日之下,雖不可另具奏本,亦不可不明辨事情。竊念古今天地維持不壞者,誠以綱常,撑柱於宇宙間故耳。我國,雖褊小,自前代以來,素稱禮義之邦,雖當海寇充斥之日,猶得以區區忠義,取重於天朝,以至今日,況聖化之初,斷斷以勦滅奴酋,報答皇靈,爲第一義,乃於沿江列鎭分戍之外,以張晩爲元帥,使适,副,別選下三道精銳一萬五千人,使之陳習,義州有三字缺馳進義州,昌城有警急,則馳進昌城,三字缺萬所無之亂賊,卒起於握兵之臣也。适旣留駐寧邊,擁兵經歲,適於是時,其子有罪當刑,适本以梟獍之性,乃敢出不測等死之計,以爲鼎魚須臾偸命之地,密與腹心褊裨,潛謀卒起,所率行伍,多是下三道抄選精銳之軍,初不覺陰謀不軌也。是時元帥張晩,留在平壤·安州,去寧邊不遠,牧使鄭忠信,詗知賊謀,馳詣平壤,面告張晩,張晩,旣以重兵授諸賊适,所率無多,急發各官軍兵之踐更在家者,又爲檄書,送于賊中,則稍知逆順者太半逃還,沿江上下派送軍兵,方以與賊隔江對壘之故,一兵一卒,不爲調用,适以本國之賊,山川迂直,無不知之也。擇無軍兵無把守之隙,晝夜潛行,朝廷因張晩狀啓,卽差宿將李守一,爲副元帥,馳進軍前,又差李時發·崔晛等督戰,又差許多諸將,遮截中路,伊賊徒,間道出沒,軍兵在西,則轉而之東,在東,則轉而之西,未得撞遇,及張晩所領追躡諸將,一時來會,爭相奮擊,大破賊衆於國都之西,賊适,脫身逃去,被其腹心李守白等斬首以來。至於韓明璉,則海西軍伍征倭之役,斬級有功,歷職巡邊使者也。明璉,當義州節制使鄭遵,與奴賊相通之際,與聞其謀,而罪惡未著,故誅止鄭遵,不問明璉,而明璉,自疑不免,乃敢與賊适,竝起作逆,軍兵則無一人從明璉而至者,敗遁之際,與賊适,一時被斬來獻。臣,精神短少,猶記數年前目見狀啓及耳聞者,大略如此,不敢自以爲是,張晩必能備知曲折。今此奏聞中,不可不詳載,使天下後世,洞然知我國之人,曉然於大義所在,恐不可已。臣竊見天朝,許多人材所聚之地,其識見論議,實有明見萬里之遠,姑以今者來咨文字觀之,譖之者,指尹義立爲內應,聽之者,六字缺曰,尹義立,非是叛天朝,何至奉使而內應乎?此誠孟子所謂難罔以非其道者也。若其賊适·明璉作逆之由,若不洞陳而亟辨,則天朝之人,安知不以爲我國,氣勢奄奄,人心泄泄,叛臣逆將,無故而起,亦不得制之云爾,則其於家國,何如也。此臣,不揆老昏,妄陳愚見,必欲洞辨,其亦不自量者也。伏願聖明,少垂察焉。取進止。答曰,省箚具悉。卿言是矣,當令廟堂議處焉。
行刑曹判書臣李曙,伏以,臣素以庸劣,所帶職名,俱是軍務重任,日夜奔走,惟以僨事爲懼,不意司寇之命,又出夢寐之外,聞命驚惶,措身無地,卽欲陳列乞免,而哀疚之中,不敢瀆撓,泯默行公,恭俟物議,自爾遷就,有若承當者然,撫躬揆分,實深戰慄。且摠府宿衛之地,固不可一日虛帶,而臣以扈衛大將,不得循次替直於摠府,雖曰勢然,亦甚未安。伏願聖上,察臣情勢,先遞臣本職及摠管,俾臣得專扈衛入直,及戶牌有司之任,不勝幸甚。取進止。答曰,省箚具悉。摠管,當勉副卿意,本職,則勿辭,可也。
通訓大夫司憲府持平知製敎臣李景義,誠惶誠恐頓首頓首謹百拜上言于主上殿下,伏以臣七八年前,脚下痰核成腫,艱得差復,猶未祛根,今月旬間,厥腫復發,證勢緊重,而當此哀疚之日,臣子分義,不敢言病,裹瘡忍痛,黽勉供職之狀,人所共見,自昨日,脚脛烘熱,隨處牽痛,不能任其屈伸,起必須人,行則却曲,以言其病,則不宜片暇調治,以言其職,則不宜一日瘝曠,循例呈告,政院不受,含默退伏,逋慢是懼,冒昧瀆擾,臣罪萬死,伏願天地父母,亟賜遞改。答曰,省疏具悉爾懇,此時臺諫不可遞,五字缺調理察職。
奉列大夫行承政院注書,兼春秋館記事官臣沈東龜,誠惶誠恐頓首頓首謹百拜上言于主上殿下,伏以臣雖至愚,極知此時,不敢以私情,仰瀆天聽,而臣母自前月患疔腫,證勢不知大段,故臣曾授本職,救藥之中,猶復黽勉供職,而證勢彌留,浮氣漸緊,玆敢冒死呈告,欲專救療,恩遞未久,又此叨忝,驚惶感激,旋卽出謝,仍復入直,而臣母所患,自今月十一日,毒氣遍滿指間,流入掌心,浮色靑黑,晝夜叫苦,證勢日益危重,臣以獨子,不忍暫時離側,憂惶煎憫,罔知所處,伏乞聖慈,亟許遞職,使得專以救護,以全病母幾危之命,不勝幸甚,臣無任悶蹙隕越之至,謹昧死以聞。傳曰,給由。
臣沈命世,誠惶誠恐頓首頓首謹百拜上言于主上殿下,伏以臣狂疎無識,發言顚妄,聖恩天覆,薄施惟輕,閉伏省咎,日夜惕惶而已。昊天降割,□□宮上賓,拘囚圜土,跡阻奔哭,奉訃摧痛,精爽飛越,不料天地父母,軫及累臣,滌名罪籍,俾參會葬之列,承命戰兢,感淚交下,星夜馳進,跧伏門外,瞻望象魏,益增摧隕,臣,曾聞下都監□備忘,仰惟聖上愼終之意,厥後,繼聞該司術官,多非其人,未易定山,致勤聖念,竊有妄見,不能自抑,冒死陳章,在京親戚,以爲罪人陳疏,其涉未安,止而不呈,臣竊嘆焉。卽因該官諦聞園所宂狀,將棄許多功力,更費聖慮,臣尤不勝悶鬱罔極之至。風水說,雖不敢妄議,臣謹按宋臣朱熹,論孝宗山陵疏,有曰,旣不爲壽皇體魄安寧之慮,又不爲宗社血食久遠之圖。又曰,其或擇之不精,地之不吉,則必有水泉螻蟻地風之屬,以賊其內,使其形神不安,而其子孫六字缺憂,此甚可畏也。世俗,以風水爲左道,七字缺諸齒牙間,朱熹,豈不知左道之爲非,而乃出位抗言,不遜譏謗乎?臣聞畿甸,乃二百年士夫所葬之地,謄錄置簿,鮮有定處,故術官,先戒謹言,以避怨謗之地,是以或有正穴,只隔一岡,不敢創陳己見者,亦二百年流循之弊習也。是以園所穴中之石,隨鑿生火,則明石無疑,而術官,誣引方書,以證非石,則其欺罔之罪,昭不可掩,推此而觀,則右岡制殺之言,何足信耶?年運犯戒,則未聞有用之者,士夫尙然,況國家莫重之擧耶?制殺或用之語,臣未聞也。以石非石之心,推之,則其言,何足信也?苟其可用,何不用之於前,而及今技窮,方始云云耶?況右岡,比左岡尤下,而穴度狹窄,非雙壟之阜,且其岡來脈,右邊未滿四五十步之間,有上下小池,若有連日之雨,則便成小澗,泱泱流下也。安保其此處,必無池患也。此則故臣李幼淸,曾宰此縣時,臣四年往來,故見得甚詳也。臣且聞此縣古老相傳之語,自古素稱國用,而皆咎主山單獨,龍虎,長而背走,無顧戀之意,案二字缺主,辰水直流,而不用云,至於水石之變,雖前所二字缺自前相傳,亦非十全之地也。何必區區於人力,而作此一字缺擧乎?臣聞解風水者之言,畿甸風水之美,無如交河,而今番都監往來看審之處,實非前所云云之地也。蓋以其地多名家族山相近,故不欲直達云,若然則誠可痛也。何不更審其地,以覩可合與否,而設或純美,年運吉凶水石之患,或不可預料,亦不可徒恃一處,而致有後患也。臣聞祖宗陵寢火巢內,多有可用之岡,朝臣之意,頗言用之,大臣,亦以爲可,而未有上命,故不敢發言云,此亦下問而處之,可也。臣聞千羊之皮,不如一狐之腋,李懿信,實間世術士也。若論風水,則捨懿信誰哉?其次則權純性·成櫟·朴弘中也。李衎,又其次也。至於宋建·吳世俊,比之於李則八字缺若招致一處,各陳所見,則優劣立制,七字缺臣聞庚子年,宣廟,特命廣招方外術士,故懿信,首被召命,而金時獻·成泳·鄭述等,亦以士夫特命來見,當今士夫之中,亦有留意於此者,朴知誡·崔晛·張維·李命雄等是也。雖未知各有自得,必不至迷惑眩亂,見賣於庸師淺陋之言,而又必無屈意阿人,以負聖明也。且南應,雖未知其諳風水,而其言地中水石之事,每言必驗,亦可招致,以試穿穴,亦或無妨。臣之妄意,或老病或遠在之人,雖不可畢致,而咸集術士,廣採衆議,以定大計,俾無後悔,則於心獨無恔乎?臣纔脫罪籍,乃敢斥口妄論國家大事,周知被人嗤點,而曾子曰,君子,愛人也以德,細人之愛人,二字缺姑息,臣灼知庸師終始誤耳。臣何敢懲熱四字缺越俎之罪,而以負聖明愼終之至意也。不勝惶恐屛營之至,謹昧死以聞。啓下禮葬都監。
卯時,日暈右珥。申時·酉時,日暈。已上燼餘日記
上在慶德宮。停常參·經筵。
上在慶德宮。停常參·經筵。
以昨日僧軍卜定有旨,不卽擧行,四字缺當該注書推考。
沈詻啓曰,昨日,臣以代房,在直禮葬時,僧軍卜定有旨,不卽擧行之失,臣實難免,不勝惶恐待罪。傳曰,勿待罪。
傳于趙翼曰,今日罷漏晩擊,政院招問禁漏官員,以啓。
趙翼啓曰,今日罷漏晩擊,政院招問禁漏官員,以啓事,傳敎矣。卽招禁漏官員問之,則六字缺乃假漏也。用以定時,不精,非大漏之比,故四字缺徒信漏水,每看星月酌定,以擊罷漏矣。今曉,因雨不得見星,故以致罷漏差晩云矣。傳曰,知道。
趙翼啓曰,禁漏官員,專以占候時刻爲職,而今日罷漏擊之一字缺晩,雖緣假漏非如眞漏,而實由其不謹占候之致,當該禁漏官員推考,一字缺罪。傳曰,依啓。
以禮葬都監言啓曰,以左右相啓辭二字缺後火巢內可用與否,往問于領相,則臣八十癃疾,朝暮入地,頃雖惶恐嚴旨,不得不入來,而一向病伏,不得一詣朝堂,如此而寧有復察相任之理,待大禮旣完,更乞骸是臣將死哀鳴之至懇也。至於先陵內議卜事,當初可用諸處議啓時,不敢擧論先陵之內,意非徒然,聖明應有以諒之,臣何敢縷縷,伏惟上裁云,敢啓。傳曰,知道。
金壽賢,以訓鍊都監言啓曰,大將申景禛,以禮葬都監提調園所看役事,當日金浦地出去,往來間,依近例令中軍兼察之意,敢啓。傳曰,知道。
李民宬,以戶曹言啓曰,詔使時,未造作假家及各處橋梁,各色所用燒木,應用眞長燒木之數,罔有紀極,而畿民之力,已盡於禮葬之時,不得依例卜定,擬以路梁浮橋撤毁之後,取用其結立木物矣。京畿所備之物,當用於臨一字缺浮橋,而忠淸道二字缺卜定眞長木·杻木·生葛等物,依當六字缺當送差使員,及京畿浮橋差使員,以三字缺置後,本曹郞官,出往計捧,如有一株一束,私自花消,未得准納之數,則前項差使員等,先罷後推之意,各別捧承傳施行,何如?傳曰,知道。今此木物,仍爲留置,用於前頭拜園之時,似乎便,更一字缺酌處。
金壽賢,以兵曹言啓曰,五字缺時應入驛馬·刷馬等,倣依戊申年國葬時謄錄,磨鍊入啓矣。續因聖敎,移文各衙門,問其實入數,比前單子,有加無減,依各衙門開數,別單書入,前單子竝入矣。依前啓辭,驛馬,則令京畿監司,刷馬,令宣惠廳預爲整待事,捧承傳施行,俾無臨時顚倒之患,而上司各衙門四字缺者,以濫騎論斷之意,竝捧承傳,何如?傳曰,缺
以兵曹發引時,應入把驛刷馬磨鍊單子,傳于金壽賢曰,書吏·書員·掖庭別監·各色匠,皆在應騎之中,謄錄如此乎?更爲詳細磨鍊以啓。
金壽賢,以兵曹言啓曰,禮葬時應入驛馬刷馬,移牒都監,問其應入之數,且參以國葬發引時所用馬數,別單書入矣。此外自上門外陪道之時,應入之數,亦極浩大,而頃因外方驛馬天使時,當爲上來,再次調用,極其可慮。故禮葬時,則以京畿各驛全數聚用,不足則以兩驛馬添助,而此外都監員役,監造官以下,竝騎刷馬事,入啓蒙允矣。今此刷馬,則令宣惠廳,預爲給價雇立,整齊待令,畿甸各驛,則令京畿營司,臨時無遺聚會入把,俾無顚倒未及之患,而都監及應騎馬之人,皆欲責出騎馬侵擾之弊,不無憑藉上司威令,恣行作拿者,一一入啓重治之意,京畿前期行會,都監,及應騎馬,各衙門捧承傳施行,何如?傳曰,依啓。且畿甸各驛馬,無遺調用,似二字缺當,更爲酌處。
趙翼,以成均館員以字缺啓曰,詔使時,陪房守,令各司奴子,整齊使喚,乃是古例,此則各司官員,雖參公會,而他無擧一司奔走供給之事故也。本館四學,則官員與他司一體會參之外,許多儒生,慕華館祈迎時,京營庫朝夕食堂,男僕女僕,全數奔走供饋,猶患不足,而詔使闕內頒詔時,亦立排班,則又設食堂於西學,以供多士,四字缺聖時則數百諸生,恒留館中,終始供億四字缺房守之役,業不侵責矣。今者刑曹不計事情,不計聖廟之重,與他各司奴子,混同入啓,催促成冊,日急一日,極爲未便。本館四學奴子,陪房守勿立事,依前例捧承傳施行,何如?傳曰,不允。
金壽賢,以戶牌廳言啓曰,因備邊司啓辭號牌追錄之人,更加商量字缺命下矣。雖許追錄,不定期限,則外方姦民,益無所畏憚,而犯法滋甚,以今年七月初一日爲限,此後則雖有自首者,斷以王法,切勿饒貸之意,京中·開城府,及各道,竝爲掛榜知會,何如?傳曰,依啓。
以東陽尉申翊聖挽詞,傳于趙翼曰,此製中有諱字,政院察爲。
趙翼啓曰,謝恩入京迎勅吉日,以來月初八日,推擇入啓矣。蓋初以卒哭後擇日,故以此日推擇,今則永窆已退,而使臣已至安州云。安州不過六七日程,此時西路留連,極爲有弊。迎勅日期,令該曹,從近改擇以啓,何如?傳曰,允。
兵批啓曰,德浦僉使李元老,瘡疾重發,不能赴任云,遞差,何如?傳曰,允。
金壽賢啓曰,大司諫張維出仕事,命下矣,今日已暮,明日待開門命招之意,敢啓。且翊贊李德玄遞差事,命下矣,臺諫,方以罷職論啓遞差,承傳不得捧之之意,敢啓。傳曰。缺
持平閔應恢,正言李景曾來啓曰,臣等,將諸宮家字缺論列累月,辭竭意盡,而只江海收稅字缺之命,餘皆牢執不許,缺則曰決難允從,字缺臣等,相顧悶鬱,實未曉聖意之所在也。臣等,雖極無狀,苟非大端痼弊病國害民,則當此哀疚之日,何敢苦口籲呼,瀆擾天聽,而不知止也。竊念聖上,反正之初,別遣御史,宣諭八方,有曰,內需司·諸宮家·鹽盆·船稅折受處,一一革罷,遠方蒼生,莫不歡欣鼓舞,拭目覩之,曾未幾時,悉復舊貫,失信罔民,牽私害公,莫此爲甚,此豈平日所望於聖明者哉?臣等且考該曹文籍,諸宮家所屬鹽盆·魚箭·田結,免稅多寡不同,或相倍蓰,至於諸寺位田之柴場私占之弊,濫觴,極矣。無謂甚矣。至今因循,不可不痛革,生民之失業,國用之匱乏,無時可已,請勿留難,極賜允兪。答曰,休煩。
持平閔應恢來啓曰,翊贊李德言爲人鄙陋,居官貪穢二字缺酒食,爲締結發身之資,見八字缺職,物情駭憤,請命罷職。答曰,遞差。
正言李景曾來啓曰,臣等,論李廷臣事,今有日矣。凡人,過有輕重之異,有經時日而當宥者,有十年而當宥者,有終身廢棄而不齒人類者,故曰,宥過無大,刑故無小。又曰眚災,肆赦,怙終,賊刑,蓋以無心是理,則事有可恕,有意爲惡,則法所難赦,廷臣之有意爲惡,非經時可赦之罪也。婚娶之禮,人道大節,若以詐力誘脅之,則禮義相交之俗廢,而禽犢醜穢之習成,人君爲禮樂之宗,寧容此輩犯過於淸明之世也?被罰一年,復此收敍,使一世衣冠,有同朝之恥,請勿留難,亟命罷職不敍。北道軍餉償還事,臣等之論啓,字缺先事進諫之意也。卽今國計蕩然,聖明字缺輕重之分,灼然有見,則一兪之降,是宜斯答,而乃反以先後進速,有若屑屑相較者然,字缺轉圜之盛德者也。請追償公事,勿爲擧行,當該內官,亟命罷職。園所假家及支待等事,六字缺則曰無問之,大臣則曰無臣之,同僚中,亦四字缺穆陵之喪,灼見其無是事者,而聖批,猶以明有前例爲敎,未知何所據而知有舊例乎?萬目之視,衆口之傳,姑舍毋論,一依前例,固無害於公聽竝觀,而猶且堅持不可,久靳一兪,此臣等所以憫鬱於近日之事也。畿甸之膏血竭矣,六字缺瘳元氣苶然,藥餌以扶護之,氣息奄奄,猶恐其二字缺何可擔之以重物,鞭箠而督其盡乎?古例所有,猶在裁減,創起新規,二字缺民弊,非王三字缺外其餘大小人員,假家支應等事,一切停罷,風水旣非聖人道也。其禍福相應之由,杳茫難知,故先儒所論,一則曰土厚水深,一則曰藏風蓄氣而已。六字缺懸定傅會之說,則皆所不取,前靑雲五字缺疏,未一爲是,設有所見,渠以勳戚之臣,雖三字缺固無害於進言,而當初金浦卜地之時,寂無一言及此,若以謫中陳諫爲嫌,則卽宜放還之後,馳往園所,閱視形勢,決知其不可,然後乃爲投匭以稟朝廷,亦或一道,而顧乃以宿昔依稀之見,斷爲利害之說於大役垂畢之後,若非自上鎭此浮議,斷然有一定之見,則物力經費之殷,本不暇論,而莫大襄奉之期,易致遷延,其不幸甚矣。國家重事,不可如是率易妄論,請沈命世推考。大司諫張維,以臣雖譾劣,乃其職則臺官也,正色立朝,引君當道之實,臣固蔑如,然若使經師術官輩,聚會講論,恐非國家待言官之道也。緣臣持身無狀,致有如是狼貝之事,將使言官體貌,自此隳落,而有識之士,竊議朝家擧措,尙可抗顔,簪紳,冒居於補闕拾遺之地,引嫌而退,風水之說非儒者所□,也欲識其指歸,略涉糟粕者,則間有之矣。至於某山某水向背吉凶之說,非經師專業者,則固所有所不暇及也。若以流覽六字缺解則不可也,其責而與術士,談山論水六字缺以治庖,招大夫以皮冠乎?當初沈命世六字缺張維之不敢强所不知,參論重事者,事體當然,本無隨落體貌之失,大司諫張維,請命出仕。答曰,依啓。李廷臣,頃者旣被重罰,不必如是強煩,支供之事,依前發落照例擧行,可也。假家事及北道奴婢身貢等事,竝不允。
竭誠奮威出氣振武功臣嘉善大夫行忠淸道五字缺瀛海君金起宗,誠惶誠恐頓首,頓首謹百拜上言于主上殿下,伏以臣性本愚庸,才乏寸長,曾在昏朝,出身踰六年,在官僅三十朔,三字缺時俯仰,以爲進取計,前後踐歷,不過一郞僚而止耳。逮至聖朝,濫蒙拔擢爵臣,以金貂之貴,分臣以茅土之數,臣誠感激洪私,只願五字缺持身無狀,厚招物議,臣欲一番分疏六字缺自明,士夫所恥,泛而不較,君子所勉而至三字缺公,非衆議難誣,有罪無罪,聖鑑洞燭,是以含默屛伏,已過三箇月矣。不意今者閫帥重任,遽及臣身,臣是一書生,海防緊地,又難冒居,聞命驚惶,罔知攸處。且臣前患風病,尙未痊可,除授已久,未謝恩命,旬日之內,勢難赴任,當此風和待變詔使將臨之日,不可久曠本鎭,伏願聖明,遞臣職名,以便公私,不勝幸甚,臣無任激切屛營之至,謹昧死以聞。答曰,省疏具悉。近來習俗偸薄,不念大功,任意毁斥,予甚歎焉。卿其安心勿辭,速往察職。
辰時,日暈。已上燼餘日記
上在慶德宮。停常參·經筵。
持平閔應恢,正言李景曾,來啓曰,字缺有道,其言也是,則宜如流轉圜,字缺及其言也非,則宜快辨明,字缺遲留退托,越月逾時而莫之也。殿下置臣等於耳目之任者,責其盡言,臣等字缺紸纊之下者,冀其聽從,今將諸宮家字缺論列,將至半年,積弊字缺餘皆牢執不許,一日二日出納徒煩字缺不採臣等之言,又不正臣等之罪,字缺等擧措也。夫人君之字缺殿下反正字缺諸宮之弊,諭以盡革,王言一播,字缺有若更生,敎墨未乾,舊字缺流毒,倍於曩時,民心不服,怨咨朋興,字缺所望於聖明者哉?人字缺而殿下臨御以來,字缺少涉於病國害民者,五字缺更絃易轍,靡有不新,而獨於諸宮,偏三字缺至於此極,光明之德,有所疵三字缺之心,未免缺然,此豈臣等所望於殿下者哉?諸宮五字缺文簿,多寡不同,或相倍蓰,設令應給之物字缺不均,一則不信,二則不公,三則不均,字缺如是也。至於諸寺位田之濫觴,柴場字缺此等疵瘼,及今不革,則字缺割,竊恐無時可已也。臣等字缺不止,更加三思,快賜允兪。答曰,不允。
□□□來啓曰,凡人過惡,有字缺有十年而當宥者,有終字缺罰當其罪,一毫無差,字缺議釋而三字缺行也。婚娶之禮,人道大節,而李廷臣,以詐力誘二字缺妻士族,棄禮義相交之儀,行禽犢醜穢之習,決不可容貸於淸明之治,而被罰一年,復此收敍,字缺同朝之恥,豈可尋常遞差而止,請李廷臣亟命罷職不敍。北道軍餉勿爲追償事,臣等謂宜一啓卽允,而誠未格天,兪音尙閟,豈徒臣等憫鬱,中外輿情字缺聖明字缺假令國儲殷阜,紅腐相仍,字缺藏況今物力蕩然,度支匱竭,字缺前後早晩,不必相較,而執字缺轉圜之盛德也。請加三思,字缺當該內官,亟命罷職,園所假家之四字缺有舊例,決非二字缺物力所能辦,況大臣耆老,皆三字缺無例,而臣等,亦有目覩者乎?竊想聖明,或慮無葬人員二字缺暴露之患,而有所持難也。金浦邑居,雖已撤移,近邑之地,村廬相望,隨喪人員,自可任便占,二字缺何患於暴露乎?畿輔民力之困,已到十分地頭,何可創開新規,使之重困而莫之恤乎?弊起於字缺非細事也。請加三思,除王子及大臣外字缺命停罷。答曰,戊申年字缺宿假家造作間數,字缺或以爲勳舊諸臣,未免情字缺例,未爲不可,非但前規如此,字缺之患,略設長廊,俾免字缺竝不允。
李弘胄啓曰,假注書元振河,病難察任,請他假注書差出。傳曰,依啓。
假注書望,△池德海·李·李尙馨。
沈詻,以戶曹言啓曰,□□草記,浮橋結立雜物,移用於詔使時事。傳曰,知道。今此木物,仍爲留置,用於前頭拜園之時,似乎便當,更爲酌處事傳敎矣。聖敎,極爲允當,固當仍爲留置字缺用,而第念路梁·浮橋應入之數,極多,必字缺方船隻,然後可以搭缺船隻上來之時,則自當有結立雜字缺此詔使字缺橋梁,各色所用燒木,專靠於九字缺不得移用,則勢將分定於京六字缺已竭盡,極爲憫慮,浮橋二字缺如眞長燒木四字缺等難備之物,計數積置,其餘雜木及破毁把子,二字缺移用於詔使時宜當,事勢閔迫,敢此取稟。傳曰,依啓。
以義禁府康翎縣監蔡夢翼拿來公事,傳于金壽賢曰,四字缺而今始入啓耶?問啓。
沈詻,以戶曹言啓曰,禮曹啓目,今此詔使時書吏六名給料事,允下矣。本曹元定書吏給料者七名,且有樂工付祿之人,故自前詔使時,別無加出給料之事,當此經費蕩竭之日,不可創開新規,禮曹書吏給料事,勿爲擧行,何如?傳曰,依啓。
沈詻,以禮葬都監言啓曰,補板,今當勿用,而園所監董字缺板之規橫排者,蓋慮其杵築之字缺今若不用補板,而只於外字缺如右之慮四方,則不用補板,而三字缺仍排三字缺杵築宜當云,臣等之意二字缺亦甚有理,何以爲之?敢稟。傳曰,依啓。
金壽賢,以兵曹言啓曰,當日定州保人盧一男稱名人,自興化門入來,差備門外擊錚,極爲駭愕,令攸司囚禁治罪,同門所守門將,常時不能禁斷,以致闌入,亦爲非矣,請五字缺傳曰,依啓。
金壽賢,以刑曹言啓曰,以朱應亨照律公事,傳曰,二字缺減數進排一朔二字缺五斗,而以此公事見之,則元數十字缺耶?問啓事,傳敎矣。九字缺准竊盜論,故臣等,欲知應亨七字缺工曹,則工曹回答內,張鵬瑞等八字缺方査考生徵,而朱應亨減數山字缺云,且當初傳旨內只稱中間二字缺進排,而不言炭燒木減進排之數,故臣曹,只據工曹移文,問價於大同廳,計簿照律,此外減數之數,非臣曹所知,惶恐敢啓。傳曰,知道。工曹當該官吏推考。
金壽賢,以備邊司言啓曰,今月十六日本司啓辭內,兵部咨覆之意,先爲咨報毛營事。答曰,此事未妥,更爲議處事,傳敎矣。今此一事,自下論議不一,或言天朝之咨問本國,意必有在,在我之道,但當從實聞奏而已,不必先報毛營。且發問之時,毛將如有指揮本國之言,則反爲難處,不如初不相及之爲愈云,但念兵部移咨曲折,毛將,萬無不知之理,不如先爲發問,陳其事極驚字缺之意,則彼何敢遏止乎?況當初妄八字缺不歸於毛將,則毛將亦無難八字缺有若故爲相陷之爲,則十字缺處之憂,有不可勝言。臣等,反十字缺咨報之際,遜其辭令,毋致生釁於兩間,宜當,敢啓。傳曰,知道。先爲發問,則彼必求見回咨,其時何以處之耶?且彼旣以不測之言,構陷我國,今欲聽命於彼,未曉其意也。此事近於自侮,不可容易五字缺議處置焉。
以備忘,傳于金壽賢曰,午後啓下備邊司草記,毛都督前移咨事,三字缺報。
以備忘,傳于沈詻曰,刑曹參判張顯光,來自遠方,囊橐必空,其令該曹,優給米饌,以表予意,夏等祿俸,亦爲趁給。
金壽賢,以兵曹言啓曰,曹啓辭,禮葬時應入驛馬,畿甸各驛,無遺聚會入把事。傳曰,依啓。且畿甸各驛馬,無遺調用,似未妥當,更爲酌處事,傳敎矣,驛馬應入元數六十七匹,京畿六驛之馬,及京兩驛馬,參量入把,則或可以成形,而各道之馬,方以詔使時調用,分定取來,詔使入京日期未定,禮葬時又爲調來,則久留京中,極爲可慮,故如是磨鍊矣。今則發引,退定,詔使之行,亦必相値,六字缺參酌日限,前期催到,推移入把,何如?傳曰,依啓。
二字缺以禮曹言啓曰,本曹所儲印信,大小奉使字缺受出齎去,竣事後還納,例也。字缺紜受去,仍被罪誅竄者及九字缺多有之,身雖死亡,印則必有,九字缺行私之弊,上年本曹啓請,九字缺使之尋問其家屬,一一來納而,雖非六字缺則令該司,優給賞布,掛榜知委事,允下行會,而至今無一處來納,國令五字缺極爲可駭,請更爲移文知委死亡人尋問字缺聞奉使竣事之人,則竝於今月內,一一來納,限內不納者,及癸亥以前奉使竣事之後,至今不納者,竝摘發推考,字缺捧承傳施行,何如?傳曰。缺
以上缺啓曰,因政院啓辭,回還謝恩字缺勅從,近改字缺入啓矣。卒哭之內,自上出郊迎勅,字缺天使時,迎字缺百官出迎於郊,自上祈迎於闕門內幄次,出宮時,白袍,祗迎時吉服行禮於崇政殿,樂則止於闕門外殿庭,陳而不作,似爲宜當,然事係變禮,議大臣定奪,何如?傳曰,允。
沈詻,以禮曹言啓曰,禮葬,觀象監,定於五月十八日,卒哭,當在二十七日,詔使之行,今月望念間,定爲登船云,風順則晦前當下陸,以日計之,入京恰在五月念後,若然,則非但百事七字缺禮節次,亦極有妨。十字缺問于日官,則五月三十日,六月字缺爲吉云,此意,預先下諭於字缺令張禮忠等,從實具告於字缺天使字缺從容作行,必於六月初字缺周旋,何如?傳曰。缺
李弘胄啓曰,回還謝恩使處迎勅,退定有旨,禁軍給馬下送事,傳敎矣。此時驛路騷屑禁軍,必不得趁時得達,撥馬次次督給事,草料成四字缺日期急迫,敢此申稟。傳曰,依啓。
夜二更,黑雲一道如氣,起巽方指艮方,長竟天,廣尺許,缺移東方艮方乃滅。三更月暈。四更月暈兩耳。
戶曹判書臣金藎國,伏以,臣本孱病無能之人,尋常一事,亦不堪當,不自意際聖上更化之日,群賢滿朝之時,偏蒙恩渥,曲被驅使,所帶官局,不一其處,非不知事多曠闕,罪戾山積,合籲聖聰,冀釋蚊負,而値國家不幸多事,人臣分義,未敢辭難,鞠躬盡瘁,少答洪造,忝冒本職,已過半載。禮葬迎接事,務四字缺磨鈍用心倍常,精神旣耗,筋力且盡,雖四字缺勢末由也。伏願聖明,俯察微臣字缺義禁府事,及號牌廳堂上,爲先遞改,以便公私,不勝幸甚。取進止。答曰,省箚具悉。二字缺義禁府事,如是辭之,當勉副焉。已上燼餘日記
上在慶德宮。停常參·經筵。
藥房都提調字缺啓曰,不審字缺爲問安。答曰,缺
持平閔應恢,正言李景曾來啓曰,夫十一字缺如或失信於民,則號令顚倒,上下疑阻,終至於民無所措手足,而國不爲國矣。臣等竊念,聖上反正之初,別遣御史宣諭八方,六字缺之弊,一切革罷,王言一播,遠邇二字缺莫不歡欣鼓舞,沐浴淸化,曾未幾時,四字缺非但積弊,因循不克變,十字缺此豈今日所望於聖明者哉?十字缺柴場冒占之害,濫觴十字缺及今日不革,則民生之十字缺已,豈不寒心?請勿留難,七字缺人言。答曰,濫觴之處,當初旣二字缺革,不可謂之失信矣。數百年流來之事,四字缺於今日,須勿更煩。
持平閔應恢來啓曰,刑曹正郞郭天衢,爲人麤鄙,加以泛濫,曾爲慶尙都事,多行無理之事,貽弊一道,其時方伯,勒令退去,百般哀乞,冒恥仍留,嶺南之人,無不唾罵,及授本職,物情駭異,如此之人,不可齒在郞署之任,請命罷職。南部主簿孔成龍,性本愚癡,目不知書,當此禮葬擔持軍調發之時,一應文簿專委下吏之手,侵虐坊民,貼弊不貲,請命字缺答曰,缺
正言李景曾來啓曰,十字缺有經時而當宥者,有十十字缺而不齒人類,缺罰十字缺也。婚娶之禮,人道大節,三字缺則廷臣,以詐力誘脅,强娶士族,棄禮義相交之俗,行禽犢醜穢之習,決難容貸於淸明之治,而被罰十年,復此收敍,使一世衣冠,有同朝之恥。請勿留難,亟命罷職不敍。臣等,將北道軍餉勿爲追償事,二字缺論列,而兪音尙閟,豈徒臣等悶鬱,輿情不能無缺然於聖,明也,王者之政,有公私輕重,假令國儲殷阜,紅腐相仍,不當責該曹以償私藏,況今物力蕩然,度支匱乏之時乎?臣等之陳列於未發字缺正之意,累日呼籲,字缺快賜一兪,內需司當該內官罷職字缺答曰,北奴身貢事,已令該曹勿爲進排,休論可也。李廷臣,罷職。
以備忘,傳于趙翼曰,聖節使第三船覆沒云,予甚驚惻。此輩爲國涉海,萬里他鄕,經冬辛苦,終未免渰死,非但渠輩之冤痛,抑亦國家之不幸也。令中外該官,恤典,各別擧行,俾慰冤魂。
趙翼,以祿勳都監言啓曰,靖社錄券,一依諸大將所送文書,及仁政殿十三日午前置簿件記印出,而及今頒降之際,因渠等所訴觀之,則前司果辛廷俊之辛字,誤以申字,別坐沈度之度字,誤以渡字,前主簿朴命元之元字,誤以遠字,折衝缺秀之秀字,誤以缺字,出身韓壽之壽字,誤以缺字,七字缺役姓以水軍金吉福印十字缺啓下單子,則頓無差誤,十字缺蒼黃之際,誤以聲相近之字,飜傳都監,謄三字缺啓下以申吉福,則前參判沈器遠,擧義時管下人故,因其所訴,問于器遠則器遠,答以當初忙遽,不得一一致察於文書,吉福之爲私奴,姓申則固然云,朴唜山,則唜男,而男字爲山字,奴莫同,則李莫同,而四字缺司果申仁忠,則辛字爲申字,金七字缺李字爲金字,保人裴尙裕役名,誤以奴字,朴仲福,則二字缺爲乭無赤此亦完豐君李曙,長湍擧義都目中人,而因其所訴,問于李曙,則答以都目成冊時七字缺故其時忙遽,以致差誤云。驛十字缺砲手劉金等,役十字缺命世所率,故問于命世,十字缺不及致察於文書,以十字缺眞的,而今已印出,不可編字缺扈聖宣武謄錄,則原從錄券職名誤印處,所持券初張,改印安寶以給,上項人等,亦依謄錄施行,竝安寶以給,何如?傳曰,依啓。
金壽賢,以兵曹言啓曰,今四月二十日賓廳講書時,武臣兼宣傳官慶信,訓鍊院習讀官李德明,權知訓鍊院奉事禹大男,內禁衛徐慶民,稱病不進,請推考。傳曰,依啓。
金壽賢,以義禁府言啓曰,以康翎縣監蔡夢翼拿來公事,傳曰,缺事所往而字缺乎?問啓事,傳敎矣。七字缺時政院,招當直郞廳,出授字缺成貼拿來啓目人定八字缺院矣,不敢暫時稽緩,而往復之際,以致犯夜,至勤聖敎,臣等不勝惶恐敢啓。傳曰,知道。
李弘胄啓曰,康翎縣監蔡夢翼被拿,此時西路守令,不可一日曠官,而吏曹三字缺方在特命推考之中,參判李顯英呈辭受由,參議李楘亦爲呈辭,到院而不得兩呈還出給,皆未敢行公,何以爲之?敢稟。傳曰。缺
李弘胄啓曰,字缺當爲差出,政事,何以爲之?敢稟。傳曰,缺日爲之。
缺啓曰,曹啓辭,因政院啓辭回還謝恩字缺迎勅,從近改擇日以今月二十缺日,入啓矣。卒哭之內,自上出郊迎勅,極爲未安。此與天使迎詔,似爲有間,政府率百官出迎於郊,自上祗迎於闕門內幄次,出宮時白袍,祗迎時吉服,行禮於崇政殿,樂則止於闕門外殿庭,陳而不作,似爲宜當。然事係變禮,議大臣定奪,何如?傳曰,允事,傳敎矣。議于大臣,則左議政尹昉,右議政申欽,以爲依該曹啓辭爲之,似好,伏惟上裁,領議政李元翼,中樞府事鄭昌衍,病不收議,大臣之議如此,上裁,何如?啓。傳曰。缺
缺李廷臣罷職,郭天衢遞差事,命下矣。臺諫,方以罷職不敍,及罷職論啓,故罷職遞差承傳竝不得捧之之意,敢啓。傳曰,知道。
下直,京畿水使柳孝傑,懷仁縣監成岌,延安府使申得淵。已上燼餘日記
上在慶德宮。停常參·經筵。
掌令閔應亨,正言李景曾,來啓曰,字缺聖批,以六字缺旣已査革,不可謂之失信,二百年流來之事,決難盡革爲敎,臣等竊惑焉。臣等取考當初該曹査啓文簿付標減下者,只船隻鹽盆若干處,而仍存鹽盆,其數猶濫觴,多寡且不均,至於魚箭與田結,則無一處減損,所謂當初査革者,其實安在,殿下,以若干隻船舶之減,十餘釜鹽盆五字缺失信於民,大聖人三字缺人之道,不當如是也。田結免稅之法,不載於金石之典,則非數百年事也,無理之規未知創起七字缺至於今日而極矣。營置處處各免八字缺則雖似不多,合而計之,則其數八字缺之半,國計之割削,賦役之十字缺怪也。法久弊生,則雖九字缺變更,豈獨於免稅一事,而決難變革乎?柴場私占之弊,諸寺位田之存,尤極無謂,民情之向背,國用之豐瘠,實係於此等痼弊之革不革如何耳。請加深思,亟賜一兪。答曰,田結·魚箭査革之處亦多,更爲詳察,不須煩瀆。
以備忘,傳于沈詻曰,前者赴京使臣敗沒者恤典,考啓。
沈詻,以刑曹言啓曰,近來國綱解弛,凡留獄罪人,雖啓下重罪,或初不入獄,或任意出入云。臣等昨日坐起時,令郞廳摘奸,則號牌廳移囚忠義衛李汝龍,禮曹關據栗木四株無置處,宋海一妻蘭福,及其他曹中囚禁罪人婢香伊,書吏李信等四名,出入在獄,私自放送,事極該愕。七字缺獄吏及鎖匠都使令,自本曹今方重治,而當日入直之官,不可無罪,請推考七字缺宜當,敢啓。傳曰,拿。缺
以上缺功臣奴婢分給事啓目,傳于沈詻曰,五字缺賊家奴婢之數積成卷軸云,何賊家奴婢,何功臣望呈耶?一一別單,書啓。
沈詻啓曰,近日史官,無一人以兼春秋入直已久,極爲未安。依臺諫啓辭,速爲新薦事,旣已允下,自本院亦屢言于藝文館,而五字缺內奉敎具鳳瑞,待敎金光爀,或親病,或身病,皆陳疏受由,不得出仕,新薦勢難爲之云。請具鳳瑞·金光爀,牌招,使之速爲新舊,何如?傳曰,依啓。
沈詻啓曰,翰林具鳳瑞·金光爀,命招字缺進,金光爀,以身病極重字缺命招,使之議薦。
傳于金壽賢曰,今日政,衛司官員,差出。
吏批啓曰,頃日政,政府司錄薦望,送于政廳,故書啓,徐希祚受點矣。今者本府移文內司錄徐希祚,去冬等褒貶居中不得行云,依例改差,何如?傳曰,依啓。
趙翼,以禮曹言啓曰,本曹郞廳六員內,許啓·蔡裕後,佐郞李埛·鄭之羽,俱以都監郞廳,除本司正郞,一員未差,只有佐郞吳暹。今此迎勅習儀時,及正日司缺郞廳當入二員,而一員不足,令吏曹假郞廳一員,差出察任,何如?傳曰,依啓。
缺啓曰,右岡補土之役,比前八字缺啓請,四道僧軍六百五十名,十四字缺非但不足,江原·黃海·忠淸道,則調發上來,二字缺期已迫,恐有未及之患,極爲竭悶。江華近以保障之故,凡干徵發,獨爲蠲免,當此莫大之役,旁近之民,豈可晏然乎?立役日子四字缺來役,不至大段勞弊,烟軍一千名,五字缺役事,急急下諭于京畿監司,爲當,日期迫近,此非留時引日之役,二字缺惶恐,敢啓。傳曰,缺
缺司饔院都提調意啓曰,黃海字缺石首魚,非但沈鹽,或有色字缺請進官吏推考。傳曰,依啓。
答元鐸辭狀曰,下該曹回啓。元狀見下
答張顯光疏曰,省疏具悉。爵祿,所以待賢代耕,捨宿德正人,誰與共之,今予方在哀遑之中,念及於千里之外者,意豈徒然,實出於慕賢愛民之誠心也。卿勿徒務高尙,念此蒼生之塗炭,勿爲固辭。元疏見下
答吳允謙箚曰,省箚具悉卿懇。此時累煩,似乎過當,卿勿固辭。元箚見下
沈詻,以禮葬都監言啓曰,江華烟軍一千名來役五日事,允下矣。各道僧軍,亦必鱗次入來,園所之役,足以爲之,黃海道詔使字缺而役軍徵發,一時俱湊,則字缺一百五十名,江原道·嶺字缺之意,馳諭。以下缺
吏批啓曰,判書臣金瑬,出使參判臣李顯英,呈辭受由,小臣雖承命來詣,而獨政未安,敢稟。傳曰,仍爲之。
兵批啓曰,今日政,翊贊差出事,命下矣。判書臣張晩,參議臣尹履之,四字缺參判臣趙希逸,以誌石書寫事,禮葬都監進去,臣以入直,獨參政廳。自前兵批獨政之時,軍職外三字缺雖有窠闕,不爲差出,已成規例,判書,及參議字缺命招字缺乎?何以爲之?惶恐敢稟。傳曰,缺
缺各司怠慢,近來益甚,凡時急七字缺卽擧行官員招致,亦不九字缺殊可寒心。今日因傳敎九字缺沒者恤典考啓事,命下矣,戶曹郞廳,出牌招之,累加催促,終不進來,只令下吏往復,尙不回啓,極爲駭愕,當該官,請從重推考。傳曰,依啓。
吏批判書金瑬出使,參判李顯英呈辭,參議李楘進,左承旨趙翼進。
兵批兼判書張晩,都試進,參判趙希逸,誌石進,參議尹履之,都試進,參知李明漢進,右副承旨金壽賢進。
下直,茂山僉使黃景祺。吏曹,金藎國爲資憲大夫戶曹判書,鄭蘊爲嘉善大夫刑曹參判兼同知義禁府事,張顯光爲嘉善大夫司憲府大司憲,崔有海爲通訓大夫軍器寺正,李埈爲通訓大夫行司諫院司諫知製敎兼春秋館編修官,尹□字缺世子侍講院輔德知製敎字缺正郞,李莯爲通訓大夫行工曹字缺權斗南爲通訓大夫字缺通德郞行南都主簿字缺直長,金翟通德郞行濟用監三字缺忠淹通訓大夫行濟用監兼奉事五字缺郞行奉先殿參奉,宋希進奉直郞行慶基殿參奉,宋甲祚承仕郞行康陵參奉,朴東立,外,李碩賢爲通訓大夫行六字缺爲通訓大夫行全羅道都事,李尙缺爲四字缺行康翎縣監者。兵曹,朴東善爲資憲大夫行龍驤衛兼護軍,尹旰爲嘉義大夫行龍驤衛三字缺李元老爲折衝將軍行龍驤衛三字缺行知中樞府事吳允謙,伏以臣自少日,精神昏短,不比平人,及今犬馬之齒,已迫七十,遺忘喪失,益難收拾,至於尋常訓誥文字,亦皆茫然不省,神者心之靈,而心者身之宰也。神昏若此,何事可做?因以志慮耗荒,處事乖謬,塊然漠然只有軀殼,雖微官庶務些少照管,尙沒奈何,況經筵重地乎?頃緣疾患,累乞鐫改,辭意泛然二字缺實狀二字缺聖鑑,或未盡悉於臣之無似也。臣之承授二字缺亦已久矣。前此不敢單擧自列者,誠以所忝字缺重,陳乞之際,每先所急,因循至今,字缺內省心身,顧思名義,懍然知愧,終不四字缺伏惟聖明,天覆無物不遂,憐臣二字缺察臣情實,經筵知事世子賓客,竝命遞四字缺之臣,得安其分,臣無任祈懇戰灼之至。取進止。吏曹參議臣李楘,誠惶誠恐頓首頓首謹百拜上言于主上殿下,伏以無狀小臣,待罪銓官之後,未嘗薦一賢才,以副殿下側席之誠,注擬之際,未免苟充,臣亦內省,自知有罪,而殿下七字缺光必照,洞燭臣罪,旣勤嚴十四字缺勵振作之擧,與天地十四字缺感發,而知罪惶恐踧踖萬死七字缺乞遞,而一司兩呈之,故政院七字缺室祗俟公議,而昨因政院七字缺之命,臣之進退,實爲狼狽,二字缺惶懼無地自容,不敢一向退縮,以重臣罪,故今方趨詣闕下,而第念負罪之臣,何敢晏然行公,更入銓地乎?伏願聖慈,鐫削臣職,勿使再辱名器,不勝幸甚,臣無任激切屛營之至,謹昧死以聞。刑曹參判張顯光,謹百拜上言于主上殿下,伏以臣病伏窮巷,初聞殿下遭至痛,方在罔極之中,臣雖甚耄癃,心不得自安於寢食,遂思匍匐致身都下,獲知聖衷缺定,聖候稍平,然後退歸,而臣舊疾新痾,互作交劇,戒行未發,遲延日月,乃於意外,恩命遽及,召旨繼降,臣驚惶感激,若不自容,固知所加之秩,所九字缺斷人事者之所得承當,而顧惟此時字缺亦已憂遑之日,則區區情分,決不可以字缺重陳,顚仆扶曳作行在路,凡十十二字缺則犬馬之忱,於此十二字缺第念非分之秩,不合五字缺上安得不籲號而陳乞哉?臣竊以爲朝四字缺不可以不重也。夫旣工曰天工,職曰天職,則名器之重,莫是若也。其何可以輕一資一級,授以不當授之人哉?臣蠹過一生,旣無微勞於往前,則四字缺復期待於將來,三品之陞,人皆怪訝,況此二品之二字缺名器之輕,爵秩之濫,不在盛世,而必在於季世,國家五字缺腰金帶玉者不知其幾何,而朝廷五字缺蓋未必不由於此也。臣不獨爲臣十四字缺凡除授不由銓擧,而字缺之恒式,所命果其當命之人五字缺如臣之垂死無用者,猥被科外字缺孰不怪之,臣亦得以敢安於八字缺召命之恩,玆敢自列其職名之冒帶,伏願聖明,竝察公道私情,還收成命焉。臣又蒙聖慈,以臣遠來囊橐之空,特垂恩念旣命米饌之給,又命夏等之常祿焉。天地父母之鴻霈,其何得以際涯哉?特賜米饌,已自各司輸給矣,若常祿則臣精神氣力,耗盡無餘,萬無供職之路,豈得不事其事,徒食常祿,而爲安心乎?亦乞成命是收焉。臣不勝兢惶懇迫之至,謹昧死以聞。已上燼餘日記
上在慶德宮。停常參·經筵。
司諫李埈啓曰,臣八字缺婚姻,家法當相避,臣所。以下缺答曰,缺
缺以禮曹言啓曰,備忘記四字缺第三船覆沒云,予甚驚惻,此輩,爲國四字缺他鄕經冬辛苦,終未免渰死,非但渠輩之冤痛,抑亦國家之不幸也,令中外該官,恤典,各別擧行,俾慰冤魂事,傳敎矣。奉使之臣,萬里越海,終未免全船覆沒,誠爲矜惻,聖敎及此,中外之人,孰不感激?京中則令戶曹,外方則令本道,給米布復戶役等事,各別五字缺優恤之典事,移文知委,何如?傳曰,缺其妻子,令該曹限三年,給。以下缺
缺以戶曹言啓曰,傳敎矣,缺第三船致敗渰死人譯官金誠立·三字缺崔忠立·崔斗南·李震男,及水路七字缺等六員恤典,每一員,米太各三石,木各二字缺題給,其餘廚子及格軍等,令本道監司,量給米布,蠲除戶役,以慰其妻子之心,何如?傳曰,允。
以兵曹陽城官吏推考照律粘目,傳于沈詻曰,俱是同罪,而鄕所色吏,則以私罪,守令等,則以公罪照律者,何故耶?問啓。
以掌隷院諸功臣望定奴婢單子,傳曰,此奴婢等見呈,在於當初籍沒中耶?問啓。
政院啓曰,司諫李埈兼春秋減下,當爲政事,而吏曹參議李楘,呈辭到院,政事,何以爲之?傳曰,無故日爲之。
傳于趙翼曰,自京城達于金浦之路,非大道云,今若務廣除治,則必害及民田,令本道勿爲廣開,俾無貽害之弊。
持平閔應恢,正言李景曾,來啓曰,臣等,伏承聖批,以田結·魚箭査革之處亦多,更爲詳察,不須煩瀆爲敎,臣等,該曹文簿,更加査考,則十字缺其數不多,濫觴猶前六字缺處田結,則自先朝免稅處,無一減五字缺各項弊瘼,革去者甚少,而仍舊者猶多,國計之削弱,民生之困悴,無足怪也。今玆數款事,雖在祖宗金石之典,法久弊生,民受其害,則固宜所二字缺變更,改絃易轍之之不暇,而況此無理之規,本非令甲所載,而四字缺徵督之患,日加月增者乎?至於七字缺柴場冒占之弊,尤極無謂,請八字缺民瘼,以裕國用。答曰,字缺不如是之少,勿煩,可也。
沈詻,以字缺陽城等官吏推考照律公事,傳曰,三字缺罪而鄕所色吏,則以私罪,守令等,則以公罪,此何故耶?問啓事,傳敎矣。當初二字缺時,若色吏守令,一體以私罪照斷,則色吏,杖一百,守令,杖八十,前項守令,皆當奪告身三等,故以大明律同僚官一人有私者,以私論,其餘不知情者,以公罪論一條,比而用之,色吏·守令,分爲公私矣。傳曰,知道。不有法典,以兒童冒年充軍,苟充上番,非特色吏之罪,今此擬律分爲公私,未解其意也。
傳于沈詻曰,禮葬發引,三度習儀,兼行於五月十二日,二度習儀,其間日子頗遠,農民有弊,與發引日稍近改定。
傳于沈詻曰,諸功臣望呈奴婢名下懸錄之人,皆應爲籍沒者乎?
傳于沈詻曰,字缺啓下,及上年天使贈給之物,禮單單子。缺
沈詻,以纂修廳言啓曰,本廳之役三字缺結局尙遠,雖緣臣等稽緩之失,六字缺不能專意之所致也。堂上七字缺禮葬提調,又兼館伴十字缺朝有日,郞廳鄭弘溟五字缺有金時讓一員,而以禮葬都廳,不得兼三字缺以李植,李明漢,啓下來仕,而李植,繼以都司·迎慰使出去,李明漢,亦不能獨爲校讎,本廳之事,漸至四字缺可慮。其徒有其名而無其實,無寧如三字缺上以待詔使回還後,更設爲當,且校正後未及傳書者,二字缺餘卷,令該曹擇出能書謄錄,七字缺內使之刻期寫畢,亦當,敢啓。傳曰。缺
沈詻,以禮葬都監言啓曰,因六字缺之路,更爲看審事定奪矣。陽川大路四字缺都監堂上往來時,再三審察,用功三字缺道路十分平坦,別無傾危艱險之處,富平之二字缺更用許多人力,比陽川二十里而遠,一日之內,勢難得達,臣等之意,仍用陽川之路爲當,敢稟。傳曰,依啓。
戶牌廳郞廳,以大臣意啓曰,外方進錄成冊,連續上來,竊想京外人丁,幾已畢佩,雖或有若干頑民之漏籍者,而其數亦必多矣。當初設法本意,不但在於知數而已,蓋將撮其摠數,分屬各役,爲便民足兵之計者也。若不趁今講究,善爲結局,則玆法之設,徒爲擾民之侵而已。第念我國軍制色目太煩,法久弊生,奸僞日滋,京外軍簿爲一虛套,如求實效,須有更張。請與本廳,及兵曹堂上,備局堂上,會同一處,將大典兵制條,逐項計論,其不合時宜者,變而通之,廢墜不擧者,修而明之。就現存實數,團束聚伍,疎其番次,以紓其三字缺技藝,以責其實,滌其逃故,以除其怨,充其三字缺得其心,務令簡易明白,便於奉行,革去三字缺在所不已,但此事極重大,須待禮葬字缺榻前五字缺未盡之難,而日月荏苒,秋防不遠,六字缺至遲暮,不可不先期定奪,故敢啓。傳曰,三字缺參酌定奪,可也。
自卯時至午時,日暈。未時,日暈兩珥。申時酉時,日暈。已上燼餘日記
上在慶德宮。停常參·經筵。
傳曰,天使時二字缺措語,議定以啓。
以天使時各字缺傳于趙翼曰,缺往與前單子,不同處有之,且一等頭目上下二字缺時,以紬布竝六疋給之,而何以與常時宴二字缺乎?必有謄錄,而何以任意減磨鍊耶?又有誤字處,色承旨察爲。
趙翼,以禮葬都監言啓曰,誌文四字缺臣等,與判尹臣具宏準,則永柔縣令希景之景,乃璟字云,元單子付標後改書之意,敢啓。傳曰,此必誌文書寫時誤書矣。
沈詻,以工曹言啓曰,甲子三月以後,各處炭燒木,減數進排六字缺事,傳敎矣,五字缺丙寅三月二十五日支計炭九十四石五斗三字缺百十八丹四十九斤,已爲畢生徵三字缺敢啓,答曰,知道。
趙翼啓曰,端午帖,當爲製進,而自上方在哀疚中,何以爲之?傳曰,大妃殿外,各殿,勿爲製進。
李弘胄啓曰,自上接見天使時,若問及我國兵糧及賊情虛實,則不可不詳盡酬答。今來兵部咨內事意,極爲痛駭,亦宜據實明辨,且或語及毛將,則答之之辭,當有斟酌。請令備局,預爲講定啓下,以爲臨時酬應之地宜當。傳曰,依啓。
掌令閔應亨,正言李景曾來啓曰,臣等昨承聖批,以所減之處,必不如是之少爲敎,臣等考之文簿,問諸該曹者,非不詳實,豈可以多爲少,自陷於欺罔之罪哉?各項之弊,陳列已至半載,辭竭意盡,更無所達,而齊聲叫呼,四字缺區區之誠不忍見,民怨於下,國空於上,字缺聖上光明公正字缺累也。如以臣等之言,爲不信,字缺殿下,字缺仍存減下之數,詳加睿覽焉。三字缺之旨,失信於民者固多,而此其中尤甚者也。此而不革,則竊恐國不爲國,而終至於危亡也。且柴場私占之弊,諸寺位田之害,尤爲無謂。請勿留難,亟賜允兪,以祛民瘼,以裕國用。答曰,所論過矣,勿復煩論。
李弘胄,以吏曹言啓曰,司諫李埈兼春秋減下批政事,何以爲之?傳曰,明日爲之。
缺時,日暈。辰時,日暈右珥。自午時至缺時,日暈。
大司憲張顯光,伏以臣,連陳悶迫乞收職命,此非矯情僞托,隨例飾邊之爲也,而未蒙恩,遞批而勿辭,臣非不知當此憂遑之日,累煩極所未安,而情勢懇迫,不得不復籲焉。臣氣力澌竭,精神耗失,固是難仕之大目,而凡其累疾醜證之在身者,不敢瀆悉,至於二字缺之見,莫應人事者,下部無力,十步之間,五字缺而聽,不聞高聲之言語,兩目爛閉,不四字缺面目,昏睡終日,不能收拾,以此而其得字缺班行,視聽論議於公座乎?就職五字缺而聞命肅謝,四字缺此則違慢不恭之罪,已重於未出之前,其何得以缺帶職名能安一日乎?伏願聖慈,特賜憐察,亟遞本職,大以全臺憲重地之體面,小以俾免微臣狼貝之譴,公道幸甚,私分幸甚。答曰,省疏具悉。卿,不體予意,固辭至此,心甚缺然,二字缺下碩士,宿抱才德,目今覺斯民者,非卿而誰也。卿須二字缺改圖,勉輔闕失,勿爲獨樂堯·舜之道,且所陳疾病,必非膏肓,足以行公,況本府自有多官,卯酉赴衙,裁決庶務,予不缺卿也。卿須念予至懷,勿爲更辭。已上燼餘日記
上在慶德宮。停常參·經筵。
有政。吏批,判書金瑬奉使在外,參判未差,參議李楘進,都承旨李弘胄進。兵批,兼判書張晩進,參判趙希逸病,參議尹履之進,參知李明漢進,右副承旨金壽賢進。
吏批啓曰,判書臣金瑬出使,參判未差,小臣獨政未安,何以爲之?敢啓。傳曰,仍爲之。
趙翼,以戶曹言啓曰,以天使時各處禮單單子,傳曰,往往與前單子,不等處有之,且一等頭目上下馬宴時,以紬布竝六疋給之,而何以與常時宴,一樣磨鍊乎?必有謄錄,而何以任意減磨鍊耶?又有誤字,色承旨察爲事,傳敎矣。上年詔使時禮單單子啓下後,有臨時減贈給之物,故單子與謄錄,不無異同,今此磨鍊時,將單子及謄錄,參商磨鍊,三字缺以七斤啓下,而鐵山迎慰時,嗔怒五字缺今不必依例,故照楊·劉時謄錄,改以三字缺初見禮單,上年則二十斤,而亦不必爲例,故與館伴相議,改以十斤,下馬宴天使禮單單子,則連四油紙二番,而謄錄則一番,崇政殿淸宴三度禮單單子,則白綿紬六疋,而謄錄則五疋,故竝從謄錄,一等頭目上下宴單子,則紬疋竝六疋,黃毛筆五枝,油煤墨五笏,而謄錄,則下馬宴及請上馬宴一樣,贈給白綿紬四疋,黃毛筆四枝,油煤墨四笏,今從謄錄,二等頭目單子,則白綿紬二疋,白布一疋,白紙四卷,白扇二把,油扇五把,黃毛筆四枝,油煤墨四笏,而謄錄則白綿紬二疋,白紙四卷,白扇二把,油扇三把,雨籠二事,筆墨則全不給,故今者參酌,改以綿紬三疋,白紙四卷,白扇二把,油扇五把,筆墨各三枝,而白布及雨籠,則不給,三等頭目單子,則白綿紬一疋,白紙二卷,油扇三把,黃毛筆三枝,油煤墨三笏,而謄錄則白綿紬一疋,白紙三卷,油扇□把,白紙一卷,而代給雨籠一事。大槪頭目字缺啓下單子三字缺與各宴不同,而謄錄則一樣,贈給之數,與謄錄一樣磨鍊,而物種則推移增損矣。且三字缺宴兩天使前禮單單子,則鹿皮二張,謄錄則一張,碧蹄政丞禮單單子,則白綿紬六疋,花席三張,而謄錄則白綿紬五疋,花席減,鵝亦單子有,而謄錄無,碧蹄四字缺處,承旨禮單單子,則白綿紬六疋,而謄錄三字缺州,餞慰禮單單子,則白綿紬六疋,霜華紙十五卷,花席五張,豬二口,乾獐二口,而謄錄則乾獐一口加磨鍊,三字缺耶?花席當用五張,而三張書,字缺扇,當用二十把,以十把書,黃毛筆字缺十枝書,此三處及誤孑處,臣等字缺入啓,不勝惶恐二字缺處竝付標以啓。傳曰,知道。
掌令鄭世矩,正言韓必遠來啓曰,國家設耳目之官,豈端使然哉?君有過擧,思所以諍之·政有得失,思所以糾之,故苟見一毫病國之事,則碎首力爭,至死不去,此誠諫官之職也。目今魚鹽免稅等事,孰非病國之甚者乎,擧國齊請,萬口一談,此弊不革,吾民日困,此瘼不袪,國家病矣,臣等參居言地,目擊疵政,區區籲呼斷無他腸,而言不見信,已經時月,臣等慙赧無顔,思欲退去,竊復仰惟殿下,明聖,豈無洞燭於斯者也。唯其承訛襲謬,其來已久,辟於親愛,不能割私,不假辭色,以示持難,而今日不允,則必有明日,明日不允,則必有明明日,翹首以待,若望雲霓,臣等之情,可謂戚矣。殿下,猶且以査處亦多,所減不少爲敎,二字缺意於塞責之具,臣等,尤不勝悶鬱,五字缺知之已盡,所仍所革,班班可見,臣等四字缺言,妄有論列,而自陷於欺罔之罪,五字缺在於是,生民休戚,在於是,此臣六字缺不知止者,況與民共之山林,已歸私占,宜辭三字缺端亦設位田,向來謬例之無據,推此而可知,請勿留難,快賜一兪。答曰,已諭,不允。
金壽賢,以號牌廳言啓曰,捕盜廳牒呈內,端川居金仁己稱名人,三字缺京居韓彦孫者,本官郵從官馬,偸取五字缺孫推問,則非但偸馬之罪,本以訓鍊都監逃軍,變名隱匿,自造號牌,烙以俗篆云,自本廳更爲推覈,則自稱非三字缺乃偶然拾得於路中云。此則乃推七字缺大槪韓彦孫,旣以逃軍,佩持僞牌七字缺一罪不容誅。請令該曹,依法論六字缺當論賞,但初以馬賊進告,而不以僞五字缺事自本意有間,論賞一節,勿爲擧論,何如?傳曰,依啓。
吏批,張維爲奮忠贊謨立紀靖社功臣嘉善大夫吏曹參判新豐君,鄭蘊爲嘉善大夫行司諫院大司諫,趙璞爲通訓大夫奉常正,金岉爲通訓大夫司饔院正兼春秋館編修官,洪霙爲通訓大夫掌樂院正,李埈爲通訓大夫司諫院司諫,趙靖爲通訓大夫通禮院左通禮,李善行爲通訓大夫行廣興倉守兼春秋館編修官,朴理爲通訓大夫行戶曹正郞,柳秩爲中直大夫行禮曹正郞兼春秋館記事官,李惟一爲通訓大夫行刑曹正郞,金知復爲通德郞行兵曹佐郞兼春秋館記注官,李景曾爲通德郞行司諫院正言兼春秋館記注官,李宜活爲通訓大夫行成均館典籍。
兵批,李德演爲嘉善大夫同知中樞府事,四字缺爲五衛都摠府都摠管,權二字缺爲都摠府副摠管,李仁居爲勵節校尉世子翊衛司翊贊,李命雄,爲禦侮將軍世子翊衛司侍直,李行進爲展力副尉守世子翊衛司洗馬,李顯英爲嘉善大夫龍驤衛副護軍,金榥折衝將軍行月串鎭管德浦水軍僉節制使,尹琬爲禦侮將軍行龍驤衛副司果。
趙翼啓曰,翰林,過數日後牌招事,命下矣。今日牌招之意,敢啓。傳曰,知道。已上燼餘日記
上在慶德宮。停常參·經筵。
李弘胄啓曰,今字缺習儀,臣與左承旨趙翼進參之意,敢啓。傳曰,知道。
李民宬啓曰,注書任絖,以病二字缺注書沈東龜,習儀進參後,翰林應講,缺以事變假注書柳景緝兼察之意,敢啓。傳曰,依啓。
金壽賢,以號牌廳言啓曰,外方號牌初限,遠道則上年十一月晦日,而濟州,雖曰海外,初運成冊,尙不上送,怠慢之責,在所難免。追成冊之限,亦在於今三月晦,而六字缺三甲之冊,幾盡上來,而京畿則江華·龍仁,忠淸道黃澗,全羅道淳昌·康津,慶尙道軍威·大丘,咸鏡道端川·洪原·文川·高原,黃海道黃州·海州·豐川·康翎·長淵·甕津·平山·瑞興·新溪,四字缺平安道,各官專數不來,兩西則近因六字缺站運糧調兵,民亦多事,或可容恕,他四字缺之邑,不可不治以過限之罪。守令,竝從重推考,各官色吏,令本道從重刑推後,成冊催督啓聞上送之意,發馬行移,何如?傳曰,依啓。
李民宬,以春秋館郞廳,以監事堂上意啓曰,當日新翰林,已爲取才,左右史不備,令該曹今日內爲政下批,明日署經入直之意,敢啓。傳曰,知道。
以戶曹園所朝夕上食所入單子,傳于李民宬曰,以平時供上之例進排云,以肉膳進排之意乎?素膳進排之意乎?以平時例進排,則以肉膳用之矣。今者魂宮,竝爲混同磨鍊乎?問啓。
掌令鄭世矩,正言韓必遠來啓曰,海澤有魚鹽者,本以利於人耳,齊專其利,而使國之鹽莢,歸之於禁榷,秦仍之而無改,漢賢良,問民疾苦,而以鹽鐵專利爲言,始罷之,而猶縱諸四字缺先儒有譏之。誠以國家利源,不在於五字缺非王者恤民之意也,然則魚鹽六字缺言而前代得失,炳然可知也。至於免稅事,其害於經制尤大,當此國計日縮之時,附益於缺門,而移其弊於民戶,仁政有不可,況夫山林,爲廣占之物,寺田爲供彿之歸,其不爲厲禁,而求福田之利者,甚無謂矣。臣等終始固執者,其理直其辭正,謂宜不待再啓,而天聽已回,今乃不然,連章累牘,閱月經時,一向堅拒,以致輿情悶鬱,不意堯·舜之時,反有漢唐之所不行也。居其位一日,則業乎官一日,臣等雖甚庸愞,不敢以天聽邈然而率爾退去,請勿留難,亟賜允諭。答曰,不允。
掌令鄭世矩啓曰,本府城上四字缺春而冬,故春夏則兩持平爲之,而一員三字缺代行,亦或俱有不得已之故,臣次有下掌令,而必至於臣身也。再昨下吏言同僚皆有故云,臣代行城上所之任,今已兩箇日矣。似聞同僚或出仕來參公會云,以此觀之,昔疾之愈,似在昨夕,今朝之間,不行當行之任,而歸之於不當行之臣身,如臣闒茸,所當承同僚之頤指,法府體面,亦不可因臣而墜落,決難見輕同僚,仍冒言地,請命遞斥臣職。答曰,勿辭。
持平閔應恢啓曰,無狀小臣,素患疝證,發作無常,頃刻之間,幾死復生者,非止一再,而自數日來,症勢尤劇,委頓私室矣。朝者下吏來報曰,當日議政府合坐,新除授之員,例爲來謁,而鄭掌令,以城上所詣闕,他員皆有故,只尹執義進參云,臣意政府合坐,朝廷大會也,本府多官不進參,事體埋沒,故臣力疾進參,二字缺冷地,前證猝發,僅得行禮,扶曳三字缺卽見掌令臣鄭世矩,引嫌六字缺行之任,歸於同僚墜落舊例之失,在所難免,請命遞斥。答曰,勿辭。
掌令閔應亨啓曰,卽見掌令鄭世矩,避嫌城上所之任,雖非臣之所當行,若兩持平皆有故,則臣固當推移代行,可也,而今日乃臣同生妹小祥也,不可不會哭行祭,故昨以此意,言于下吏二字缺僚中,兩日在家不得行公。此雖出於私情切迫,而實非法典內式暇也。身爲法官,而不能守法,致有同僚引避,臣何敢偃然仍冒,請命遞斥。答曰,勿辭。
金壽賢啓曰,今日政事爲之事,命下,而罪人行刑,明日爲政之意,敢啓。傳曰。缺
李民宬,以戶曹言啓曰,本曹祭物磨鍊單子,傳曰,以平時供上例進排云,以肉膳進排之意乎?素膳進排之意乎?魂宮,以平時例進排,則當以肉膳用之矣,今者魂宮竝爲磨鍊乎?問啓事傳敎矣。園所朝夕上食所入,就平時啓運別宮三時供上數,減三分之一,依前山陵時例,每十日一次,令各該司官員,躬親進排事,本月初八日,已爲啓下,而啓運別宮供上,以生時例肉膳進排事,正月二十日有傳敎。今雖以肉膳進排,而山陵之祭,則自前不用肉膳,故減去,司宰監所供肉膳,代以義盈庫所供素膳矣。至如魂宮之祭,五禮儀及謄錄,自初虞以後,朔望·四時·及臘·俗節,始兼用肉膳,而朝夕上食,則例以素膳行之,初虞以後,所用祭肉,則禮曹已爲磨鍊,啓下行會于京畿監司,使之封進云,今此本曹分定單子,則因奉常寺牒呈,魂宮,三年內朝夕上食缺園所朔望俗節應用素物,本寺所三字缺磨鍊入啓矣,敢啓。傳曰,字缺魂宮朝夕上食應用之物,不爲啓稟,以素膳擅自磨鍊,極爲不當矣。
金壽賢啓曰,掌令鄭世矩,持平閔應恢,掌令閔應亨,再啓煩瀆,退待物論。答曰,知道。吏曹參判張維,伏以,頃忝銓部,奉職無狀,自速嚴譴,旋蒙滌瑕,授以諫長,感荷恩私,僶勉供職,不料新除之命,遽及夢寐之外,循省舊諐,驚汗沾背,夫銓衡之司,實管用舍,凡臺侍淸華,自有定望,低昻之間,不出範外,若乃親民之職,莫重於守宰,辦事之任,最要於各司,尤宜愼簡,俾各得人,而臣才識昏蔽,短於鑑別,加以身抱孱疾,性喜懶散,二字缺養拙,罕接賓客,人才長短,聞見甚狹三字缺調尤所昧昧,時或從人訪問,亦各隨意五字缺引用親舊中,恐涉於循私,咨扣外人,則難保其必當,每當注擬之際,披官案而指點,顧左右而求覓,元無所定之見,宿儲之才,如是而尙可冒居銓席,以妨賢路者乎?況今長官出使,曹事不擧,如臣憒憒,已試不效,豈容再誤,以玷淸朝。伏乞聖慈,曲垂體諒,亟許鐫改,回授賢儁,以便公私祈懇之至。答曰,省箚具悉。而勿控辭,從速察職。已上燼餘日記
上在慶德宮。停常參·經筵。
有政。吏批,判書金瑬出使,參判張維進,參議李楘病,右副承旨金壽賢進。
政院,大殿問安。傳曰,知道。
金壽賢啓曰,卽今當爲政事,而行都承旨李弘胄,藥房進去,左承旨趙翼,右承旨李民宬,病未仕進,臣以代房當進,兵批廳中,只有同副承旨沈詻,吏批,何承旨進去乎?敢稟。傳曰,兼進。
缺傳于沈詻曰,予近得寒疾,方在呻吟之中,今此迎勅之禮,雖在闕門之內,勢難親行,未知何以處之可乎?令禮官議啓。
藥房都提調尹昉,提調徐渻,副提調李弘胄,啓曰,不審聖候,何如?臣等不勝憂慮之至,敢爲問安。聖上,自遭二字缺以來,執喪踰禮,柴毁已極,字缺之禮,又已經時,聖心皇皇,曷字缺積傷之餘,有所不安之節,則實非醫藥所易效,此臣等之所嘗悶懼者也。來初八日,將有擧動,當此哀疚之中,易服行禮,登降俯起,恐未免勞動添傷之虞,臣等悶迫,寧有旣哉?今此勅書之頒,乃我國使臣順受而來,與詔使親齎有間,闕內祗迎,旣出權宜,只令百官行禮,似無大妨。臣等職在保護聖躬,敢稟。答曰,知道。迎勅事,因予疾病,已令禮官議處,卿等如是憂之,當依所啓。
藥房再啓曰,臣等,伏覩下政院備忘,有近得寒疾之敎,不勝憂悶之至。證候緊歇,必須詳知,然後方可議藥,或令醫官入診,或詳爲下敎,使得及時議藥,何如?答曰,知道。證候,不至大段,勿爲慮。
吏批啓曰,判書金瑬出使,參議李楘病不來,小臣獨政未安,何以爲之?敢稟。傳曰,仍爲之。
李弘胄啓曰,檢閱沈東龜·尹絳,牌招肅謝,當日署經後,仍爲入直事,兩司城上所命招言之之意,敢啓。傳曰,知道。
李弘胄啓曰,注書沈東龜,修正假注書尹絳,移授檢閱,他假注書差出之意,敢啓。傳曰,依啓。
假注書,△尹孝立·李·辛應望。修正假注書,△金汝鈺·琴是調·李尙馨。
李弘胄,以吏曹言啓曰,冬至·聖節,二使四字缺書狀官,只差一員兼送矣。今則謝恩·陳賀,分爲二使,書狀官加差與否,令禮曹定奪,何如?傳曰,依啓。
戶曹判書金藎國,參判李尙吉,參議徐景雨啓曰,魂宮朝夕上食,考諸奉常寺所在,庚子年孝敬殿,戊申年永慕殿謄錄,則皆以素膳磨鍊,故臣等只據兩年謄錄,及奉常寺字缺魂宮三年內應入素膳,本寺所不足之數,啓請下定矣。今承下敎,臣等不爲啓稟之罪,實無所逃,不勝惶恐待罪。傳曰,勿待罪。
沈詻,以禮曹言啓曰,傳曰,予近得寒疾,方在呻吟之中,今此迎勅之禮,雖在闕門之內,勢難親行,未知何以處之可乎?令禮官議啓事,傳敎矣。肅迎皇命,事體嚴重,故臣等職在禮官,不敢不據禮仰稟,而聖上於哀疚柴毁之中,易服行禮,萬一勞動添傷,則其爲悶迫,曷有其極?臣等惶恐不敢更達,只私議於內局提調矣。卽見藥房啓辭,且伏覩下敎,聖躬方有不安節之候,不勝悶慮之至。禮有經權,强疾以行,亦非禮也,先王朝,亦有行望闕禮於南別宮之規,今亦政府率百官,迎於郊外,行禮於太平館,似爲無妨,敢啓。傳曰,依啓。
持平李景義啓曰,臣脚瘇重發,一向危境,妄其僭越,冒死陳疏,旋承調理察職之命,臣誠惶懼,踧踖退伏,欲竢少差,奔走供職,而不敢復言矣。昨日得見同僚引避之辭,城上所之任,兩持平當行之者,卽臣也。緣臣在病,不能察其當行之任,以致同僚引避紛紜,臣罪萬殞,力疾扶曳,今始來避,瀆擾於哀疚之中,臣罪尤大,請命遞斥臣職。答曰,勿辭。
沈詻啓曰,持平李景義再啓煩瀆,退待物論矣。傳曰,知道。
執義尹衡彦來啓曰,掌令鄭世矩,以本府城上所之任,春夏則兩持平爲之,而一員有故,私相代行,亦或俱有不得已之故,臣次有下掌令,而至於臣身也。再昨下吏來言,同僚皆有故,臣代行,今已兩箇日矣。卽聞同僚或出仕來參公會,以此觀之,昔疾之愈,似在昨夕今朝之間,而不行當行之任,而二字缺於不當行之臣身,法府體貌,不可因臣而決難見輕同僚而仍冒。持平閔應恢,以無狀小臣,素患疝證,自數日來,證勢尤劇,委頓私室,朝者下吏來報曰,議政府合坐,新除授之員,例爲進謁,而鄭掌令,以城上所詣闕,他員皆有故云,臣力疾進去,久坐冷地,前證猝發,扶曳還家,卽見掌令鄭世矩引嫌之辭,臣所當行之任,歸於同僚,墜落舊例之失,在所難免。掌令閔應亨,以卽見掌令鄭世矩之避嫌,城上所二字缺雖非臣之所當行,然兩持平有故,則臣固當二字缺代行也,而今日乃臣同生妹小祥也,昨以此意,通於僚中,不得行公,此雖出於私情切迫,而旣非法典式暇,不能守法,致有同僚引避,何可偃然仍冒。持平李景義,以臣脚腫重發,冒死陳疏,旋承調理察職之命,踧踖退伏,昨見同僚引避之辭,城上所之任二字缺乎當行云者,其意卽臣也。緣臣病不察任,以致同僚引避紛紜,臣罪萬殞。竝引嫌而退,城上之任,雖有軫行之例,當行之員,如或有故,則無故之員,勿論二字缺私相代行,乃是流來舊規,而來參公會之同僚,亦非無緣不行,則有何見輕之嫌,政府合坐,不可不參,六字缺病猝發,則雖是應行之任,勢有所不可五字缺通僚中,腫證重發,陳疏調理,則尤無可避之嫌。請掌令鄭世矩,持平閔應恢,掌令閔應亨,持平李景義竝命出仕。答曰,依啓。
傳于沈詻曰,今字缺雨澤及農事形止狀啓二字缺道來,字缺該房承旨,書啓。
執義尹衡彦,司諫李埈來啓曰,天下之利源不可專也。人主專之猶不可,況私室而呑其利,以爲妨公病民之本,三字缺與民共之之意而朝政之陵替甚矣。管仲榷鹽莢之利,漢家縱諸藩牟利,此前代之所譏而後之當戒也。況免稅一事,有害於經費尤大,當此國計方詘民力方竭之日,獨二字缺諸宮免賦,益私門之富,致公家之弱,甚非聖主均賦同仁之義。至於柴場之廣占,寺田之蠲賦,此皆衰世之事,非聖代之所有也。區區臣等之忠,欲堯·舜其君,而聖主自處,反出漢唐之下,已爲可惜,況堅拒臺諫之言,至於半歲之久,豈臣等所望於聖明者乎?公私義利之字缺殿下之見,未必獨是,而字缺非虛懷以字缺洞然,請勿留難,亟賜允兪。答曰,不允。
金壽賢啓曰,今日,檢閱沈東龜·尹絳,當爲署經,而兩司位不齊,明日當爲署經之意,敢啓。傳曰,知道。
夜五更,流星出奎星上,入北方天際,狀如拳,尾長三四尺許,色赤。
吏批,鄭經世爲同知義禁府事藝文提學世子右副賓客,南以雄爲竭誠奮義振武功臣嘉善大夫刑曹參判春城君者,權鑊爲通訓大夫尙衣院正,趙二字缺通訓大夫司僕寺正,兪省曾爲通訓大夫行刑曹正郞者,參下,奉列大夫行藝文館檢閱兼春秋館記事官尹絳,三字缺成均館學諭徐希祚,宣敎郞裕陵參奉崔嶪。已上燼餘日記
上在慶德宮。停常參·經筵。
政院,大殿問安。傳曰,知道。
藥房都提調尹昉,提調徐渻,副提調李弘胄啓曰,昨日,伏聞聖候有不安節,不審夜來,聖候調攝,何如?近日風氣不調,雖在閭閻下賤,亦多患寒疾,必須解表然後乃已,臣等竊未知聖候,庶已和解與否,不勝煎悶之至,敢爲問安。答曰,雖未解表,不至以下缺已上燼餘日記
上在慶德宮。停常參·經筵。
上在慶德宮。停常參·經筵。郞廳李基德校正。郞廳金朝潤書。
上在慶德宮。停常參·經筵。
有政。以沈之源爲兵曹佐郞,洪命耉爲持平。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
有政。以金光炫爲修撰。
上在慶德宮。停常參·經筵。
應敎金時讓,以院啓遞差。
上在慶德宮。停常參·經筵。
謝恩,修撰金光炫。
上在慶德宮。停常參·經筵。
有政。以朴潢爲副修撰。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
有政。
上在慶德宮。停常參·經筵。
上在慶德宮。停常參·經筵。
有政。以姜碩期爲應敎。
答領議政李元翼,左議政尹昉·吳議政吳允謙,聯名箚曰,省箚具悉。卿等之誠,人情事勢,雖或如此,至情所在,不能自抑,卿等須念予懷,勿爲更煩。此段領相李元翼日記
上在慶德宮。停常參·經筵。
上在慶德宮。停常參·經筵。
謝恩,應敎姜碩期。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
有政。以李基祚爲吏曹佐郞,尹墀爲弘文館校理。
上在慶德宮。停常參·經筵。
謝恩,弘文館校理尹墀。
上在慶德宮。停常參·經筵。郞廳李基德校正。郞廳金朝潤書。
上在慶德宮。停常參·經筵。
親幸朔祭,大駕以小輿,自武德門至魂宮。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
有政。以朴潢爲校理。
上在慶德宮。停常參·經筵。
上在慶德宮。停常參·經筵。
應敎姜碩期辭職上疏。入啓。傳曰,勿辭。
上在慶德宮。停常參·經筵。
上在慶德宮。停常參·經筵。
有政。以金世濂爲校理,閔應恢爲副修撰,朴潢爲獻納,金南重爲正言。
上在慶德宮。停常參·經筵。
謝恩,副校理閔應恢。
上在慶德宮。停常參·經筵。
迎詔勅,大駕親幸。
上在慶德宮。停常參·經筵。
南別宮翌日宴,大駕親幸。
上在慶德宮。停常參·經筵。
兩天使,崇政殿回禮。
上在慶德宮。停常參·經筵。
上在慶德宮。停常參·經筵,有擧動。
自昧爽至辰時,沈霧。午時未時,日暈。申時,日暈右珥。
傳于趙翼曰,昨日遠接使館伴等處,所送禮單回禮,何至今不爲乎?問啓。
傳于趙翼曰,天使遊觀時,秀魚,似不能捉而示之,今後秀魚,預得而儲之,令觀其捉。
趙翼,以迎接都監言啓曰,昨日漢江遊觀時,禮二字缺呈進,則上副使,各受連六厚油紙一浮,缺毛筆十柄,餘皆還出云,敢啓。傳曰,知道。
傳于趙翼曰,世子,天使接見賓客,當從往矣。何人進去乎?
傳于趙翼曰,近來臺諫,以爲世子接見天使時,受封則以冕服見之,未受封則降殺以翼善冠·衮龍袍見之,爲是以紗帽冠帶見之,爲未安云,雖受封之後,似無以冕服相見之禮,此是無據之言,禮文,有以冕服相見之禮乎?問啓。
傳于趙翼曰,世子雖已受命,似無以冕服接見詔使之理,臺諫不識禮制,以自己臆度,稱以有據之說,予甚怪焉。世子以冕服接見王人,前有此禮乎?政院察啓。
趙翼啓曰,自上接見天使之時,亦無以冕服相見之禮,以此觀之,則世子見天使之禮,亦可知也。臣等之見如是,敢啓。傳曰,知道。
正言宋時吉來啓曰,王世子接見詔使時服色,與臣僚混同之疑,中外皆言之。臣等據丙缺年例,據禮官議啓,據大臣初議,缺以翼善冠·衮龍袍接見者,實非無據之論也。伏承聖批,缺之以無據,臣等之愚,實所未曉。世子雖未受命,旣率宮官接見,則豈可混同其服色,以致詔使之疑訝哉?設令詔使不爲致訝,世子名位已定,儀章已崇,決不可以一日接見詔使之故,遽降服色,專無等威,以慢威儀之則也。今以未受冊命之故,不得着冕服,已適降殺之宜。請勿留難,一依禮官初議。答曰,爾等,已適降殺之說,甚爲無據,而反以未曉三字缺予深怪焉。世子,旣已講定,今難更改矣。
趙翼,以侍講院言啓曰,今日以王世子接見之意,已呈名帖于詔使前,而臺諫,方以服色論啓,今日接見,何以爲之?傳曰,知道。臺諫論啓雖或不停。今日往見,似不可廢也。
趙翼,以遠接使意,從事官言啓曰,例於詔使時,自內醫院給送芙蓉香,以爲一路之用矣。臣當初西下之日,齎去四十柄,每站用下,餘數只六柄,當此炎雨之節,各官房舍不無霾氣,三十柄加齎以去之意,敢啓。傳曰,知道。
李弘胄,以弘文館言啓曰,本館上番,只有五員,而應敎姜碩期,以都監郞廳,除本司仕上直,副應敎鄭百昌,待候于缺館下,校理金世濂,在外,校理尹墀,以東殿僚屬陪從,副校理李景奭,東殿預差通事啓下,將爲隨行,而今方入直,他無替直之員,下番缺在三員內,修撰李昭漢,待候于三字缺館下,修撰金光炫,姑陞上番,副修撰閔應恢,牌招替直,何如?傳曰,依啓。
辰時,上幸南別宮,行回禮宴如儀。上御中門外幕次,詔使發送牌文後,迎上入正廳,行相揖。上曰,兩大人,辱臨陋館之後,卽擬回禮,而昨緣大人,出遊江上,今始來候。請行拜禮,以謝厚意,天使固辭。上曰,屢請未安,請行揖,遂相揖。上曰,昨日遠涉險路,冒夜回還,不審貴體,如何?使曰,平安。貴國山川景致甚佳,半日遊觀,胸次豁然也。上曰,小邦山川,固無二字缺而大人榮臨,便生顔色,不勝喜幸。使何不二字缺請坐如儀。上曰,兩大人光臨未久,遽欲回程,不勝缺然。請留數日,以慰東人之望。使曰,使臣之職,不過頒詔而已。況於歸路,毛營兵馬,必須點閱,天子所命,豈敢少緩?上曰,點兵雖急,不過回還時數日底事,。於我信宿,何患不及?自前詔使之來,必留數旬者,所以慰東人之望也。願大人,少遲還期,俾副比願,幸甚。使曰,俺之來此,只爲頒詔,頒詔之後,吾事畢矣。況點兵一事,亦不可不急,到海島,必須一一點閱,然後可以復命,是以欲遄歸矣。上曰,小邦敬慕高義,只願其少留矣。今者遽欲還歸,實由寡昧誠薄而然,不勝慙靦。時當盛夏,炎熱可畏,遠涉滄波,此豈其時。大人若久留弊邦,以待炎歇之後,則非但弊邦君臣,以爲榮幸,大人行李,亦且萬安矣。使曰,皇命至重,何可久滯。賢王厚情,固已領之矣。上曰,誠意淺薄,屢請不許,惶愧無已,久留雖不敢請,而缺留缺日,亦所願也,願大人諒之。使曰,十八日,固欲發行,而爲感殿下高情,差退於十九日矣,旣已發牌,何可改也?上曰,皇華之臨小邦,前後相繼,而未有如大人之遄其歸者也。牌文出門之後,小邦君臣,相顧驚訝,咸恨其不得留,願小停留,以慰輿望,如何?固知禮敬,不足以留之,而願留之請,至於再三,不勝愧赧之至。使曰,俺等亦聞前規,奉使者未嘗五六日淹,而俺爲殿下高情,强留累日,亦已足矣。賢王,又四字缺至於此極,厚意不可孤。請招還牌文,差退日字。上曰,敎之如是,不勝喜幸。使遂令還取牌文。於是,行茶禮。第一爵完盃禮,皆如儀,上,請令宰臣行酒。使,固辭。上,請座上行酒。使曰,依命酒一行。上曰,陋邦山川,雖無足觀,尙有一區可以登眺者,大人,盍往觀諸。使曰,昨於漢江,望見其處,已知其面目矣。上曰,遊觀之處,距此稍遠,請以往觀,雖甚未安,而自前皇華之來,無不登覽,今以兩大人風度,若不許臨覿,則寡昧之心,不亦缺然乎?使曰,若得暇日,試往觀之。上曰,許以往觀,感幸感幸,又行一盃。上曰,前者皆値日暮,未得從頌,今者天日尙早,風氣稍涼,願盡杯爵二字缺衷曲可乎?使曰,續承供臆,領情已多,而今又傷暑,不能滿觴。上曰,館宇狹陋,住着固宜惶恐,憂慮不知所言。上謂李弘胄曰,詔使傷暑,試遣內醫,請行救療,可也。又行一杯。上曰,豚兒不閑禮節,且未受冊命,故不敢使見於大人矣。今者重違大人之命,將使來謁,願大人進而敎之。使曰,賢父在上,庭訓必嚴,其於禮節,何患不識,願與相見?上曰,不敢。遂更進一杯,行終杯,完杯禮如儀。呈禮單如儀。使曰,領情多謝。上,因謝其停牌許留。使曰,皇命在身,不可遲緩,而爲感殿下高情,欲留數日矣。上,請拜謝。使,固辭遂相揖而罷。注書柳景緝,檢閱尹絳,奉御帖呈于兩使。使曰,多拜上。上遂還宮。
趙翼,以司饔院言啓曰,今日宴享終杯禮時,上,使缺盤捧持官趙惟吉,橫過御前,極爲駭愕。從重推考,何如?傳曰,依啓。
趙翼,以迎接都監言啓曰,上使令張禮忠,送拜帖及一封小單,致言于臣等曰,俺行帶來之人,雖十分戒飭,而恐有干求之事,常有愧懼矣。昨夜收拾行李,渠等齊訴於我,欲以橐中若干微細物件換貿,而去渠輩皆是窮殘之人,越海辛苦,情不忍拒,煩乞,分付該官,評價換給云。小單則各人所錄,竝十一張,而其中赤金·琥珀·龍腦·朱砂等物,似價重,而其數不多,其餘則皆是微細零星之物,此天使所爲似無如此之事,而今始發言,必因牽情,眞實之言,似不可不副。令該曹依近例,折價缺給,何如?傳曰,勿令市民換貿,以該曹所儲,速爲換給。
司諫尹知敬,獻納朴潢,正言金南重啓曰,翼善冠·衮龍袍,乃世子常時之冠服,與世子所錫冕服有異,以常時冠服,接見詔使,無所不可,而乃據丁酉年以着帽子議定。帽子,卽臣僚之冠也。世子雖未受天朝冊名,位已定於一國,不可以見天使之故,遽降常時之冠服,與宮僚混雜無別也。臣等所見,不過如此,而其以冕服爲辭者,特言翼善冠·衮龍袍爲常之服,與冕服有別,而措語之間,未免錯謬,臣等之罪,大矣。請命罷斥臣等之職。答曰,勿辭。
還宮後,政院問安。傳曰,知道。
趙翼啓曰,明日崇政殿,請宴爲之,何如?傳曰,依啓。
趙翼啓曰,差備通事來言,天使,二十日起身事,使牌文二字缺傳曰,遣承旨請留。
李民宬啓曰,持御帖缺于副使,則答曰,旣送醫官,又遣近侍,多拜上,明日當詣闕以辭,固欲往見蠶頭,來此已過累日,故二十日則定爲發行云。上使亦云明日,當詣闕以辭云矣。傳曰,更往措辭懇請。
李弘胄啓曰,詔使時,考喧一事,另加檢飭,而今日南別宮接見時,喧聒之聲,徹於宴廳,極爲駭愕。請當該郞廳推考,色吏囚禁治罪。傳曰,依啓。
持平洪命耉啓曰,詔使回還間,例爲除服制式暇,而臣於十五日百官呈文之時,聞同姓五寸叔金山郡守洪瑞龍訃音,私情切於會哭,未得進參,方在應推之中,請遞斥臣職。答曰,勿辭。
正言宋時吉啓曰,王世子常時冠服,乃是翼善冠·衮龍袍,則缺常時冠服,接見詔使允合事理,而乃據丁酉之事,定以着帽子,帽子,卽臣僚之冠也,豈有以王世子,而着臣僚冠之理乎?世子,雖冊命未受於天朝,名位已定於一國,萬無不着翼善冠之事,不可以一日接天使之故,降常時冠服,與宮僚混同無別,故臣與同僚相議論啓矣。所謂冕服者,只謂翼善冠·衮龍袍,有異於天子所錫之冕服,而措語之間,未免錯謬,臣罪,大矣。且天使前百官呈文之時,下吏以進參書啓臣名,而臣則其日,以城上所因論啓辭,來詣闕下,未得隨參於呈文之列,方在應推中,請命罷斥臣職。答曰,勿辭。
持平韓必遠來啓曰,持平洪命耉引嫌而退,二字缺使時,例爲除服制式暇,而百官呈文事最缺重,則聞訃往哭,雖切私情,未赴公會,難免應推。雖與無故不參者有間,被推臺官,不可在職。請持平洪命耉遞差。答曰,依啓。
趙翼,以吏曹言啓曰,臺諫有闕,政事,何以爲之?取稟。傳曰,明日爲之。
大司諫李植啓曰,臣素瞢禮制,徒溷言地,其所論列,誠出私見,然非全昧義理,而直任胸臆之所裁也。但以世子接見詔使服色,與宮僚無別,似不免於疑訝,臣子之心,亦覺未安。欲依丙午年例,從禮官初議,此實發論本意也。冕服,是受冊命上服,翼善冠·衮龍袍,乃次服。丙午之議以爲服之無妨,行之今日,似爲適宜,故援此而混說矣。今承嚴旨至加詰問,則臣等錯見妄論之罪,大矣。且臣於今朝,方詣外班,卒聞老母霍亂危急,命在呼吸,蒼皇還救,旣不及於扈駕,又不得與同僚偕避,罪咎尤大,請速罷斥臣職。答曰,勿辭。
李明漢啓曰,司諫尹知敬,獻納朴潢,正言金南重·宋時吉,再啓煩瀆,退待物論矣。傳曰,知道。
李民宬啓曰,大司諫李植,再啓煩瀆,退待物論矣。傳曰,知道。
趙翼,以迎接都監言啓曰,今日自上請宴禮單進呈,則兩使各受人蔘七斤·連六厚油紙一部,餘皆還出之意,敢啓。傳曰,知道。
李明漢,以義禁府言啓曰,今日王世子,天使所館處進詣時,武藝別監李萬生稱名人,五六名作伴,搖扇喧鬧,橫行路次,本府都事,使羅將捉問,則反爲三字缺發不恭之言,其爲情狀,極其頑惡。請拿囚治缺何如?傳曰,依啓。
趙翼,以迎接都監言啓曰,王世子接見時,禮單呈進,則上使,只受豹皮·白疊扇·黃毛筆·油煤墨·銀粧刀。副使,亦只受豹皮·連六厚油紙·黃毛筆·畫硯·銀粧刀等物,餘皆還出之意,敢啓。傳曰,知道。
李明漢啓曰,臣差備譯官等,反覆措辭請留,則正使以爲竣事之後,卽當發行,而國王至誠,不敢虛負,旣再次退行矣。王命在身,決難更留,眷眷之意,不能盡領,多拜上云,副使之言,亦與正使一樣。且云,自前詔使無宣詔點兵兼管之時,故或任意行止,而俺等,則使事時未完了,決難久滯,厚意盛情,無以爲謝云云矣。傳曰,知道。遣重臣請留。
趙翼啓曰,詔使前請留,何重臣請留乎?傳曰,右參贊徐渻進去。
徐渻,書啓,臣卽詣天使所館處,令差備譯官呈御帖,以自上再遣近臣請留,而未蒙兩大人肯許,非但寡君不勝悵黯之至,一國大小臣民,莫不歔欷咨嗟,雖以毛營點兵·遼民處置爲急,此在不過數日完事,遲了兩三日,不至稽滯,懇乞兩大人,更留數日,不勝懇祈之至。兩使通議而答曰,屢承委遣近侍,又遣重臣,以誠請留,足見賢殿下待客至意。且俺之奉使,非爲頒詔一事而已,又將閱視毛鎭兵馬之命,俺等一日淹滯,干係遼民生死,不可更留一日。若非賢殿下厚愛盛意,則十八日定爲起程,而況蒙懇留,重大違命。玆退念日,雖留一年,殿下三字缺領不盡了,不敢承敎云矣。傳曰,知道。明早更遣重臣請留。已上燼餘日記
上在慶德宮。停常參·經筵。
有政。吏批,判書金瑬進,參判張維病,參議李楘進,行都承旨李弘胄進。
兵批,判書張晩進,參判趙希逸病,參議尹履之病,參知李聖求進,右承旨李民宬進。
吏批啓曰,判書臣金瑬天使所館處進去,參判臣張維病不來,小臣獨政未安,判書臣金瑬命招同參,何如?傳曰,依啓。
傳于趙翼曰,昨日世子天使接見時,侍講院陪從官,書啓。
以吏曹判書金瑬箚子答曰,省箚具悉卿懇。此時此任,不可輕遞,卿勿控辭,安心往來。
李明漢啓曰,昨日白牌通事下直,則請留間,姑勿發送事下敎矣。天使若不聽更留,則卄日已迫,前站支待等事似爲窘急,白牌,何以爲之?傳曰,今日朝前,當有決却,雖於決却後出送,渠若速往,則前站諸具,亦必無不及矣。
傳于李明漢曰,昨日世子接見天使時,引導以何人爲之乎?下問,則弼善爲之云,而以輔德爲之云,何以異於啓達也?問啓。
李明漢啓曰,問于侍講院,則景賢堂引導,則弼善爲之,故以此啓達,而天使所館處引導,則依都承旨例,以長官爲之,故輔德爲之云,當初不以此意具由啓達,似不明白矣。傳曰,當初若如承旨所言,書啓,則是矣,而曚然。書啓,殊爲非矣。
趙翼,以迎接都監郞廳言,館伴意啓曰,昨朝,詔使送禮單於臣,及臣金瑬處,臣等卽呈謝帖,今朝呈回禮禮單,臣所送禮物中,上使只受彤管筆·油煤墨·隱現刀·桃花紙,副使,亦受黃毛筆·彤管筆·油煤墨·黃菊紙,臣金瑬禮物中,上使,只受黃菊紙·彤管筆·油煤墨·隱現刀,副使,亦受黃菊紙·黃毛筆·隱現刀·油煤墨等物,餘皆還出之意,敢啓。傳曰,知道。
趙翼,以迎接都監言啓曰,上使求見書傳全帙·及皇華集一件,卽時呈進,則書傳覽後還出,皇華集,仍爲留置之意,敢啓。傳曰,知道。
以左議政尹昉箚子,答曰,省卿箚辭,予深慮念,卿勿控辭,安心調理,傳于趙翼曰,遣內醫看病。
趙翼,以迎接都監郞廳言,館伴意啓曰,卽聞副使有不安之候,上使問其起居,故臣亦呈拜帖問安,則副使答曰,好些云,敢啓。傳曰,知道。
李弘胄,以弘文館言啓曰,本館上番,只有五員,而或有公故,或在外,只有校理尹墀,副校理李景奭,相替入直,下番亦只二人,非但疾病事故,難可預料,連有擧動,而從班亦不得備員,闕員,今政差出,牌招肅拜,何如?傳曰,允。
以世子天使接見時陪從官,書啓,傳于趙翼曰,輔德李埈,豹皮一令,弼善辛啓榮,文學李景義,兼文學鄭弘溟,司書呂爾徵,兼司書尹墀,說書吳竱,各鹿皮一令題給。
趙翼啓曰,天使前請留,何重臣遣之乎?傳曰,吳允謙遣之。
吳允謙啓曰,臣卽朝詣館下,令譯官呈御帖,仍傳寡君,以大人遽歸爲缺然,竭誠願留,苦未蒙許,更遣陪臣導達情懇,深願勉留一兩日,以慰東人愛慕之誠。且應行禮宴,尙未盡領,自前詔使大人所覽山川,亦未盡覽,寡君,尤不勝悵黯之至。兩詔使答曰,果蒙至情挽留,深荷盛眷,但皇命,不可久留,雖使更留一年,國王誠悃,領不盡了,不敢承命,惶恐惶恐。傳曰,知道。
李弘胄,以吏曹言啓曰,今此春夏等褒貶入啓開拆,在於十五日,似當不在蕩滌之中,而三字缺問之,則褒貶等第,在於十四日之前,以律文考之,則未發覺未決正,咸宥除之,當在於赦前蕩滌之類云,曾無可據規例,自下擅便爲難,何以爲之?敢稟。傳曰,依律文爲之。
李弘胄,以吏曹言啓曰,傳曰,別歲抄當爲之矣,何至今不爲乎?傳敎矣。頒赦後別歲抄,非他年例歲抄之比,如準期不敍,中下等勿論時推,皆當書啓,厥數甚多,書寫一人,不得容易寫出,趁未書啓矣。傳曰,知道。
傳于趙翼曰,副使有不安之氣云,遣承旨帶醫官,持相當藥問安。
趙翼啓曰,天使初吹傳語不至,而二吹傳語遽爲來告,是初吹傳語,無緣不傳也。傳語之設,本爲天使動靜,而初吹擧動,亦爲不傳,極爲駭愕。請次知色吏,囚禁治罪。傳曰,依啓。
趙翼,以迎接都監言啓曰,卽者上天使,出山雨樓七言四韻一首·登漢江亭五言四韻一首·遊漢江五言四韻二首,副使,出謁孔子廟七言四韻一首·遊漢江七言四韻二首于臣處,令和送,而又令送示諸公云,謁聖時宰樞,及漢江遊觀宰樞處,今方謄書分送之意,敢啓。傳曰,知道。
趙翼,以迎接都監言啓曰,卽刻副使差備譯官來言,昨日所出頭目等發賣之物,還爲收入,臣以些少物件,平價換給,自是例事,有何弊端。此事只自下擧行,不爲啓知,今若還止,則極爲未安云云,措辭强請,而終不肯許。臣令差備譯官,微探其故,則發賣之事,元非副使所欲爲,而緣員役,再三齊訴始許之,及聞自公家換貿,嗔責下輩曰,爾等何不私相買賣,而至於該部官人論價買賣之乎?如此則決不可爲也云,敢啓。傳曰,知道。還爲收入,則事極未安之意,更爲措辭請之。
掌令鄭世矩啓曰,臣於今月十三日自上出幸南別宮時,以侍臣前導,行到鍾樓近處,馬逸墮落,此必咫尺之下,聖鑑所洞燭也,足脛傷違,酸痛無比,起居須人,針藥無效,旬月之間,差復難期。玆不獲已,冒昧呈辭,四入政院,終始見黜,悶默度日,逋慢是懼,昨見朝報,有百官呈文無故不參者,推考之命,臣之所患,若是其重,陳情呈告,雖出至情,辭單未入於政院,是亦無故不參者流。臣身宜在於應推之中,且足疾尙爾不利行步,僅僅扶曳,今始來避,臣之所失,至此尤大,以此以彼,決難仍冒,請命罷斥臣職。答曰,勿辭。
李明漢啓曰,掌令鄭世矩,再啓煩瀆,退待物論矣。傳曰,知道。
持平韓必遠來啓曰,司諫尹知敬,獻納朴潢,正言金南重·宋時吉,大司諫李植,引嫌而退。王世子,雖未及受冊名於天朝,名位已定於我國,則翼善冠·衮龍袍,自是應服之服,而丙午年接見時,已用此服,舊例可徵,諫院之啓,實出於此,而且嫌其服色,與臣僚無別之意,至於冕服,本非接見之章服,似不當竝擧而混說,措語之際,雖有差誤之失,然論事主意,則只在於嚴名位別等威,不欲致訝於華使之見也。況因啓辭,未參呈文,聞母病,未及扈駕,情勢則然,不可以此輕遞多官,請竝命出仕。答曰,依啓。
傳于趙翼曰,天使前,遣大臣請留。
趙翼啓曰,館伴私通于臣曰,卽者差備譯官言,副使有發賣之事,勿令啓知,故都監,不爲啓辭云矣。傳曰,知道。某某物發賣乎?問于都監以啓。
趙翼啓曰,今日政廳,承旨二員進去,而天使已爲二哨云,入侍事何以爲之?傳曰,天使來到若遠,則仍爲政事,已迫,則姑罷之。
傳于趙翼曰,天使請留事,右相,勿爲來詣闕下,自其家直詣南別宮請留。
李明漢啓曰,大司諫李植命招,則病不來矣。傳曰,知道。
右議政申欽啓曰,臣,伏承請留詔使之命,卽趨往詔使衙門,呈御帖,以自上請留之意,縷縷傳說,使差備譯官,傳告於兩使,少選譯官出言曰,副使往上使房商量曰,國王請留至三,不可但以言語答送,必須具帖,以陳曲折云。臣坐待帖出,至午鼓猶不出,招譯官問之,則兩使聚首構草,再三易稿,今始停當,俄而揭帖出來,上使名帖,則同在護封之內,副使名帖,則別爲出給,因言曰,古語有之,有客宿宿,有客信信,奉詔留館,已過信宿,且有海上點兵之事,何可少留。且曰此帖,待國王回報後,方起身詣闕云,似當遣承旨復帖,敢此竝啓。答曰,□□。
持平韓必遠來啓曰,掌令鄭世矩,引嫌而退,隨駕落傷,人所共見,累次呈告,終不入啓,則呈文大會,所當進參,而病未隨行,方在應推之中,雖與無故不進者有異,而勢難在職。請掌令鄭世矩遞差。接待詔使,是何等事,而再昨漢江遊觀時,茶禮節次,及船上設宴諸事,薄略太甚,顚倒無形,終至於進以白盤云,其他可知矣。臣等雖不目見,隨往諸宰,無不言之,迎接都監所管何事,而盡一國之力,不能辦一宴乎?事體埋沒,極爲驚愕。請都監當該堂上推考,郞廳罷職。答曰,依啓。郞廳拿推。
李明漢,以備邊司言啓曰,詔使所言,今後進京員役及水手等,一一咨會事,已爲允下矣,今此詔使護送譯官,到登州,則與赴京無異,似當一體施行,令禮官商量處置,何如?傳曰,依啓。
李明漢,以侍講院言啓曰,本院下番四員內,司書呂爾徵,病重呈疏,說書吳竱,呈辭到院,兼說書未差,兼司書尹墀,今方入直,而以御前通事預差,前頭擧動,不得不隨參,他無替直之員。兼說書,今政差出,牌招肅拜,何如?傳曰,依啓。
兩天使揭帖,不佞輩,才能虛薄,奉使無狀,乃辱老殿下,禮儀洊錫,存問相尋,明德高深,卽岳山·漢水,不足爲喩矣。但先時銜命者,凡以大禮旣成,卽爲王事已竣,而不佞輩,復奉有閱視兵馬之旨,宿命於身,不遑啓處,人臣之義也。昨者慶詔一宣,卽欲奉伏覩老殿下,玄風,暢乎德音,懇情,發乎篤義,如坐人春陽中,飮之醇醪,是以囁嚅踟躕,未忍告別,厥後揆稽分義,萬難延緩,然以台命之辱,猶爲改期,此亦足明不佞肅將之苦心矣。詩曰,有客宿宿,有客信信,不佞之來,信宿已過,且古人有曰,傾蓋之歡,結千秋之契者,精神映徹,豈以久暫爲厚薄哉?今遼民,寄生貴邦,奄奄待斃,如赤子投井,宛轉井中,呼號求救,而身在井上者,乃從容緩步以行,尙得謂之有人心者乎?夫救人一命,勝造七級浮圖,不佞,早獲報命,聖明,必速下處分,所救者,或不當止一命耳。不然,老殿下眞懇之雖石人,猶將爲動,台命見辱,至再至三矣。豈愚執之難破,遂至此也。伏乞老殿下,俯垂睿襟,少鑑鄙志,使不佞輩,旋轅遄發,上不獲罪於聖明,下不獲罪於百姓,則玉成大德,猶當與雅情,竝佩戴矣,區區鄙忱,恐傳述不能悉達,故敢以啓瀆,統祈炤量,不宣。
李明漢,以義禁府言啓曰,昨日王世子進詣南別宮時,路上橫行之人別監李萬生·趙宗立,則因傳旨,旣已拿囚矣。其中吳成國,托言今方入直闕內,總角二人,則李萬生等,皆稱不知爲某人,不得一時拿囚之意,敢啓,傳曰,知道。
李民宬,以戶曹言啓曰,發賣物貨,以該曹所儲換給事,傳敎矣,正使昨日所發物貨開錄單子十一張,因王世子接見,日暮未及停當,今朝令平市官,率市民數人入往,有若私自買賣者然,而單子開錄中,或有還止不買者,或有單子所無而出賣,今已停當,當以本曹所儲募銀,依市準給價矣。副使則今朝,始出單子二張,未及折價之際,還爲輸入,未知何故,館伴令差備通官,持拜帖措辭告之曰,老爺法度嚴峻,門下之人,一介無所得,甚爲矜悶。今此些少發賣之物,皆是本國人所須,兩相交易,似無所妨,而副使猶不許,故門下人等,或有私付於各差備譯官,出送些少物件,卽依其所願,換銀入送矣。單子二張還收之意,招問副使差備李膺等,則近日門下人等,累訴於老爺,而久不許之。今朝聞正使下人發賣之奇,始許出賣,旋聞實非私相交易,慮爲弊於本國,還止之。正使下人所發物貨,及價銀之數,畢受授後,書啓之意,敢啓。傳曰,知道。
酉時,上御崇政殿,行請宴,詔使先送禮單,俄而至。上出迎中門外,引至殿上,請先拜。使曰,俺等之來,爲奉辭也。請先拜。上曰,將欲請留,何以辭爲,大人光臨,請拜而謝之。使曰,殿下之盛意,已悉於回帖矣。請行謝拜。上曰,大人光臨,不穀,當拜謝。使曰,俺爲奉辭而來,請先拜。上曰,不敢,强請行揖可乎?遂相揖。使曰,昨見賢王長子,心乎愛矣。願更相見。上曰,坐次非便,不敢從命。使曰,賢王長子,金玉其相,實東國臣民之福,不勝喜幸。上曰,褒稱太過,惶愧實深。使曰,眞實之言,非溢美也。上曰,不敢。請坐如儀。上曰,今日,乃請宴之日,而大人,乃曰奉辭,一則缺然,一則慙靦。使曰,今日,兼行二宴,可也。上曰,大人只許一日之留,此豈小邦之所望哉?自前皇華,未嘗如是據還也。寡人誠薄,不能挽留,自反而愧,不知所喩,小邦山川,又有可觀處,願少淹留,以慰東人之望。使曰,俺等,已領情矣。前日奉使之臣,只爲領詔一事,故往還之限,寬以一歲,今則有命點兵,程限甚嚴,是以不敢濡滯矣。不然,俺等,亦何忍便訣賢王也?上曰,館宇狹陋,供奉菲薄,淹留之請,固知未安,而至誠所發,不避嚴尊,願大人,許以信宿,以慰東人之望。使曰,懇留至此,盛意難負,請差退一日,以二十一日起身矣。上曰,一日之留,亦甚倏忽,而與其不得留也。雖加一日,猶勝乎已,不知所謝。使曰,初欲於十八日啓程,而淹留至此者,亶爲殿下之高節也。多拜上。上曰,俯察小邦之誠懇,如是敎之,不勝惶感。使曰,不敢。上曰,兩大人,儼然辱臨,副以禮物,辭之不恭,雖已領受,盛禮,何以堪之,惶恐惶恐。使曰,要以表誠,願笑領焉。上曰,多謝。又曰,大人,俯察願留之微懇,差退起身之日字,不勝幸甚,請拜謝。使曰,不敢。遂相揖行茶禮後。上曰,豚兒進見之時,大人,以不敢當之禮,待之,至於下階相揖,聞來不勝惶感。使曰,相見之禮,固當如是,況其人,可敬可愛者乎?上曰,不敢。副使曰,賢王聞有賤疾,旣遣內醫,又惠藥餌,多謝。上曰,此何可謝爲,不敢。行第一爵完盃禮,進小膳如儀。右議政申欽,遠接使金瑬,行酒如儀。使辭酒。上,請座上行酒,連進二盃。上,請盡爵。使曰,佳釀,已多領矣。行終盃禮·完盃禮如儀。遂相向再揖。上,使兩承旨呈禮單單子。使曰,屢蒙厚禮,請行再拜,一以致謝,一以辭歸。上曰,大人,許留,寡人,請行謝拜。使曰,以禮言之,俺等當拜辭矣。上曰,大人,俯諒微衷,許留數日,寡人當拜。使曰,不敢。上曰,漢江下流,有可觀處,願大人,暫許出遊,以增小邦之光彩。使曰,明當往見蠶頭矣。上曰,盛敎至此,不勝榮幸。又曰,大人,不許謝拜,請行揖可乎?遂再揖而罷。注書尹孝立,假注書池德海,奉御帖,呈于兩使。使曰,多拜上。初更,上,還入大內。
政院問安。傳曰,知道。
吏批,權鑊爲司憲府掌令,金堉爲司憲府持平,鄭世矩爲成均館直講,嚴惺爲弘文館副校理知製敎兼經筵侍讀官春秋館記注官,洪命耉爲弘文館副修撰知製敎兼經筵檢討春秋館記事官,外,李德溥爲高山縣監,權勛爲楊口縣監。
兵批,宋岦爲行副正,朴德健爲魚遊澗僉使。已上燼餘日記
上在慶德宮。停常參·經筵。
下直,結城縣監李喜熊。
李明漢啓曰,昨日參隨官別賜酒時,兩使頭目,只三人進去,而二盃之後,便以他酒換酌,參隨官等,以酒味不同,辭飮,事體極爲埋沒。臣問其曲折,則該司進排元數旣少,而昏黑之後,當該下人,誤用他處云。請當該進排官及當該下人竝推考。傳曰,竝拿推。
趙翼啓曰,毛都督牌文謄書入之事,傳敎矣,其謄書以百官呈文製述事,提學鄭經世持去,而家在城外,故今始取來矣。但卽刻備邊司郞廳來到門外,言館伴遠接使,與天使相話,而天使欲見接伴使狀啓,及牌文謄書云,何以爲之?取稟。傳曰,知道。狀啓措辭勿入,牌文謄書入送。
傳于趙翼曰,前者遊觀,多有不逮之事云,今番,各別檢飭。
傳于趙翼曰,天使將爲遊觀,今日擧動,勿爲。
李弘胄啓曰,天使遊觀處,小臣進去,下直。傳曰,知道。
趙翼啓曰,以昨日回禮禮單進呈事,小臣進去,下直。傳曰,知道。世子回禮禮單,一時竝呈。
傳于趙翼曰,宴享時,見果床及果盤所盛果,低短,何如此耶?問啓。
趙翼,以迎接都監言啓曰,遊觀時,缺川亭帳幕處,則設宴,用高排大卓,班首,行茶禮後,進宗宰饌案行酒,此則宴享色,主之。自亭下船,則卽進大行果盤,仍爲行酒,此則雜物色,主之。茶禮,已行於亭子宴初,不爲再行於船次,故每年謄錄,本不磨鍊,而再昨漢江亭上,天使於宗宰就坐,班首進茶之後,命撤宴床曰,今已日暮,酒禮行於船上可也,卽爲下去。臣等顚倒下去,而令便衣入坐,故各就船所,易服以入,雜物色,行果床已爲待令,而執事官告之曰,先行茶禮後,當爲酒禮,臣等亦以爲然,促令進果盤進茶,則雜物色·郞廳等來言曰,進茶則米麪色,爲之,果盤則宴享色,爲之,本色,只陳行果及十味湯水云。臣等亦不細察,前例之如何,又不思一宴之再行茶禮,但督令宴享色,速進果盤,而宴享色,則亭上宴畢之後,本色無所爲之事,以小舟先向蠶頭,呼喚催督之際,蒼黃顚倒之狀,不可形言。俄而宴享色·郞廳來到,備言前例,臣等始覺其然,令雜物色,直進行果,仍成酒禮,至十餘酌而罷,而急遽之際,宰樞兩床,間以白盤,此則果爲可駭。今聞詔使將往蠶頭,若或如前只受茶禮,而不爲行酒於亭上,則下船之後,當再行茶禮乎?依當例直行酒禮乎?似當有定奪之事,敢此仰稟。且雜物色·郞廳,一時被囚,盡心諳熟之人,亦旣生事,新手代行,極爲可慮,而莫大之事,不可闕任,李後天·李培元,代以兪省曾·許啓差下,卽刻發送,使之察事,何如?傳曰,依啓。依舊例爲之,可也。
傳于趙翼曰,頃日以都監草記,天使回還時,都民等,於沙峴外,叩頭謝禮事,允下矣。若坊民出去者少,則不如不爲,無遺出去事,更爲知委。
沈詻啓曰,臣令兩天使差備譯官,以昨者旣蒙兩大人光臨陋地,今日回拜,情禮所不可闕,況前頭兩大人留日甚少,一遭陪奉,甚非易事,姑許卽今不穀,進來行禮之後,少竢暑退,往作江遊,則其於俾遂區區下誠,仍成眺覽山川,誠兩得其宜。伏願垂亮之意,措辭告之,則兩使答曰,累遣近侍問之,且荷再三請見,不勝感激,但頒詔已定,又有毛將處,閱視兵馬之事,還路行色,甚急,而因殿下懇留,玆退一日,勉從蠶頭遊觀之命,若待殿下來臨之後出往,則必未能從容遊覽,與殿下,明日相會亦未晩,未副厚意,得罪得罪云,敢啓。傳曰,知道。
趙翼,以迎接都監言啓曰,昨日崇政殿請宴禮單二字缺則上使,只受人蔘·白疊扇·豹皮中畫硯匣,副使,亦受人蔘·豹皮·連六厚油紙中畫硯匣具,餘皆還出云,敢啓。傳曰,知道。
沈詻,以刑曹言啓曰,因政院啓辭,李得男·石淡等,令該曹分揀事,傳敎矣。石淡,則非啓下罪人,而本以藍浦稅船沙工,曾到西江,招引寡家婢子二名,一則其子乭福者交嫁,一則其船監官鄭信甲作妾,載船下去事,現露遲晩者也。法典內,公私賤知情許接,律應全家,李得男,則臣等初欲放送,而及其時推人員磨勘,得見前縣監元履吉公事,以塗擦士雙今三字,干係詐僞,前後大赦,不得蒙宥。臣等以爲得男所爭家代,明是億今之物,而以所乙非,冒出立案,且渠曾是漢城府書吏,情涉詐僞,竝不敢議放矣。今承聖敎,實出欽恤至意,政院付標,亦必有意見,依傳敎放送之意,敢啓。傳曰,知道。
以舍人李敬輿等上疏,傳曰,省疏具悉。爾等,其安心察職。
趙翼,以司譯院言啓曰,天使護送譯官太德立,兼爲貿販事,啓下矣。德立,上年天使時,亦以此任,送于登州,天使旣渡之後,不卽復命,留達數朔,本院以其罪,汰去常仕譯官之類,今又投屬管餉衙門,不有本院罪責,坐遂己志,其泛濫縱恣之狀,極爲過甚。管餉貿販,何譯不可爲乎?以京中差送之人,兼令貿米,未爲不可,太德立,不得定送之意,敢啓。傳曰,知道。
趙翼,以接待所言啓曰,撫院差官,今明當到,支待之事,方爲措備,但差官,只二員,宴享所入,似爲不多。問于迎接都監,則頭目供饋所用,造果·切肉·實果等物,足以推移用之云,容入磨鍊,令該官,依數受來以用,其餘鷄·豬·鮮魚等物,令各該司進排。且使喚書吏二名,庫直一名,使令五名,令該曹,依前例題給料布,何如?傳曰,依啓。
趙翼,以迎接都監言啓曰,卽者,副使令差備譯官,求見種子方文,此非外司所有之冊云,令內醫院,急速覓入,爲當,再三懇求,敢啓。傳曰,依啓。
趙翼,以禮曹言啓曰,今此譯官,護送詔使,依赴京員役例,一一計開,咨會軍門,似爲宜當,令承文院,依此擧行,何如?傳曰,依啓。
趙翼,以迎接都監言啓曰,宴享時,見果床及果盤所盛果,低短,何如此耶?問啓事,傳敎矣。考諸謄錄,上下馬宴則中朴桂,高九寸,漢藥果,高七寸,實果,高四寸,其餘各宴,則中朴桂,高七寸,茶食,高六寸,各樣味子等,二行,則高五寸,三行,則高四寸,實果,則高三寸云。今承下敎,取來尺量,則似無不足之處,應入眞末·油·淸等物,亦旣依式上下,今更申飭之意,敢啓。傳曰,知道。
趙翼,以迎接都監言啓曰,副使下人發賣單子還收未安之意,因傳敎,令差備譯官,措辭更請,則副使猶不肯許,而下人等,自令各其差備譯官,續續出送,換銀以入。其所發賣數目及價銀,待其定畢後,書啓之意,敢啓。傳曰,知道。
趙翼,以迎接都監言啓曰,卽刻,副使令差備譯官李膺·朴璇等,送言于館伴臣李廷龜曰,俺行下人等,請以渠輩所持銀子貿得人蔘,切勿高重,務從平準,以秋採上好蔘,貿給云,而銀子三百九十一兩五錢出給,令該曹,從市價換給宜當,敢啓。傳曰,依啓。
李弘胄啓曰,兩天使,未時,到蠶頭,臣卽呈御帖禮單,則答曰,每遣近侍問之,多拜上云,仍行茶酒禮,行一酌後,乘船中流,令座上行酒,從容談話,行十餘巡,到仙遊峯下,則日已向暮,秉燭回船,極其歡洽。臨罷,令臣等列立于前,一時行酒,且曰,諸公奉承賢王盛意,屢致從容,多謝多謝,國王明聖,願諸公善事,相逢未久,別日已迫,無任悵然,再三丁寧,極致勤懇之意。臣跟到南別宮,則夜已二鼓,臣請受回帖,則上使泥醉不省,副使則曰,今番亦有禮單,當待上使酒醒,相議以答云,明曉,往南別宮,受出回帖計料,敢啓。傳曰,知道。
趙翼啓曰,臣持御帖禮單單子,俟候於南別宮近處,到二更初,天使乃還到所館處。臣卽詣館裏,令譯官呈御帖及單子,上使醉不省事,故不得呈,副使,只出給問安回帖。禮單回帖,則當待上使酒醒,相議爲答云。上使前御帖及,禮單單子,臣謹還持來,明朝,當早進以呈之意,敢啓。傳曰,知道。
沈詻,以備邊司言啓曰,今日護送員役水夫等,計開移咨事,允下矣。員從則自京差送,別無難者,至於水夫,自本道定送,而因船隻大小,以爲水夫多少,則不可預定厥數,至其姓名,尤難懸度。雖使本道,預爲列名上送,以憑咨報,而遠道來往之際,疾病事故,俱不可知,勢不得不先寫原咨,而空其末端,到本道,始爲計數開錄矣。但重大客二字缺不可無京官勘檢,在前使臣之行,承文院稱以點馬,一時發送,或有進獻馬匹,中道殞斃之患,則代以他馬,改寫咨本以送者,乃流來舊規,而遼路阻塞之後,別無貢馬之事,故點馬遂廢不送矣。今亦依此例,承文院官員稱以勘咨官,詔使回還時,一時下送,似當矣,敢啓。傳曰,知道。勘咨官下送,則必有貽弊之事,勿送,可也。
以副校理嚴惺上疏,傳曰,省疏具悉爾懇,爾其勿辭,調理察職。已上燼餘日記
上在慶德宮,停常參·經筵。
趙翼,以迎接都監言啓曰,詔使,申時,到蠶頭嶺,臣等與諸宰樞,入揖就座,進果盤行茶禮畢,詔使令譯官,傳言下船。臣等告曰,此處高爽,最宜眺望,日且未晩,請行酒禮於此,向夕乘船云,則詔使許之。卽進果床,宰樞等處,亦依例設饌,將行酒,詔使令臣等十人,每二人,分行酒禮於兩詔使前,連進二盃後,詔使令參隨官,酌酒以來,與臣等飮缺一巡畢,就座。臣等請再行酒禮,則詔使,只許首座兩人,分進一盃後,促令下船,詔使便服就座,臣等亦皆便服,進果床。又將行酒,詔使令座上差人行酒,酒半酣,詔使令譯官,多致慇懃之意於臣等。漁人捉得鯉魚·秀魚,呈覽,則詔使令付諸廚房,烹飪以來,遍及於臣等,正使謂臣等曰,如此勝地,且與諸賢,累次相會,乃是千載盛事,而別日且迫,不可不盡歡盡醉。王爺則量淺,諸賢各隨量盡飮,可也,傾蓋以示,頗有勸酬之意。又曰,諸賢所和之詩,極高極妙,可見東國多才,歸當鏤板,俾行於世,且聞譯官曰,曾見皇華集中有詩云,人從竹葉盃中醉,舟向楊花渡口來,未知楊花渡,在於何處。譯官指點對之,俄而日落。詔使謂譯官曰,日已暮矣,昏黑則轎夫行步不便,且與館伴,有佳期,欲於皆春亭,與館伴遠接打話,宜速回去,酒行十餘巡,兩使皆有醉色,意極歡洽。臨罷起立,臣等又欲各進一盃,則詔使,只許都受兩盃,仍謂臣等曰,國王賢王,諸公皆才賢,願善事之。二更,還館,正使則醉臥,副使則不至甚醉云,敢啓。傳曰,知道。
趙翼,以迎接都監言啓曰,昨日詔使蠶頭嶺遊觀時,禮單呈進,則上使只受連四厚油紙一部·黃毛筆十把,副使,亦受黃毛筆十把·油煤墨十笏,餘皆還出云,敢啓。傳曰,知道。
政院啓曰,東宮旣見天使,於其還也,似當更見以送。傳曰,旣已一見,不必更見,然議大臣。
傳于李明漢曰,天使回還時,都中父老市民等,使之拜送矣。令漢城府,摠數書啓。
趙翼,以禮曹言啓曰,以政院啓辭,東宮更見天使事議大臣事,傳敎矣。議于大臣,則左議政尹昉,以爲旣一相見,似不必再,臣,病昏不能思量,伏惟上裁。右議政申欽,出使,領議政李元翼,領中樞府事鄭昌衍,病不收議。大臣之意如此,上裁施行。傳曰,依議。
大司諫李植啓曰,臣之不堪見任實狀,已盡於肅謝引避之辭,而誠未上格,靦冒供仕,惟筋力所及,奔走之勞,自前所不敢避,而不幸母病方重,賤疾亦劇,當此連日擧動之際,偃然退伏,至於命牌臨門,不獲趨移詣,臣之違傲之罪,到此難逭,決不可一日冒帶職名,請速賜罷斥。答曰,勿辭。
沈詻啓曰,大司諫李植,再啓煩瀆,退待物論矣。傳曰,知道。
正言宋時吉來啓曰,大司諫李植,引嫌而退,母病旣重,身疾亦劇,擧動之際,不得隨參,勢所然也。然命牌到門,不能趨詣,此固出於事勢之不獲已,雖非無故不進之比,而臺官旣有此嫌,請大司諫李植遞差。答曰,依啓。
持平金堉啓曰,國家設耳目之官,所以上格君非,下糾官邪者也。其官雖卑,而任之以道,其位雖賤,而待之有禮,然後朝廷尊而紀綱立,直氣伸而姦人懼,此治道之最緊者也。自古以來,轉圜之常少,而投石之常多,批鱗之甚難,而噤口之皆然,夫以人主之嚴威,和顔色以受之,尙或難盡,峻辭氣而斥之,孰敢輕犯,興亡治亂,於是乎判矣。近來臺諫所爭,皆是爲國爲民,而或累月相持,不蒙允兪,或一言有違,遽加遣責。殿下受諫之盛德,愛民之誠心,回視卽祚之初年,果無所歉然者乎?今者,外而邊虞孔棘,內而人心未定,氷雹擊夏,旱惶爲災,時事之艱危,有甚於曩日,此正察納群情,上下交孚,乾乾夕惕,不敢遑寧之秋,而交章累牘,罕見其施,竭誠籲呼,時或斥絶,臣民之所以望於殿下者,已多有缺然者矣。此雖由於如臣無狀者,濫廁其間,苟冒榮寵,滄浪自取,而殿下之所以輕下自聖者,亦恐爲大德之疵累也。臣性本愚陋,無所知識,而愛君憂國,缺出中誠,遭逢聖明,期效涓埃,而才不逮志,語無倫序,頃參諫職,論事失實,退伏省愆,方切兢惶,未及半月,施復重地,雖感覆育之恩,實積慙懼之懷,舊愆猶在,新授非宜,揚揚臺閣,所不敢安,請命遞斥臣職。答曰,勿辭。
趙翼,以迎接都監言啓曰,自上回禮禮單,則上副使,全數受之,上馬宴禮單,則上副使,各受虎皮一張·畫硯一面,別禮單尙方所呈,則上使,只受銀粧刀三柄·畫箭筒一部·帿箭五十枚,副使,亦受弓子三張·要鉤槍钂鈀一雙,餘還出,王世子回禮禮單,一無所受云,敢啓。傳曰,知道。世子回禮禮單,更爲措辭請之,可也。
沈詻,以兵曹言啓曰,近來各道步兵價布,本曹色吏等,中間偸食之說,盛行於都下,臣等尋常痛惋,三陟府使粘移于本曹已十一,當步兵價布上納尺文,似爲殊常云。臣等,卽令三陟府使推問其時隊正,以本曹某吏所爲,則答以步兵六名,書吏白億壽稱名人,次知捧上,翌日,尺文成給云。取見其尺文,則僞造的實,極爲駭愕。前頃白億壽,令攸司捉囚,査覈按法定罪,何如?傳曰,拿推。
趙翼,以都監草記,世子禮單全然不受之事,傳曰,措辭請之,其後兩天使,各受三種,餘皆還給事,草記入啓。傳曰,令館伴,更爲措辭請之。
趙翼,以迎接都監言啓曰,卽者上天使,令相公二人送臣處,醫時六匣曰,此乃活人緊要之書,啓知國王,刊行云,敢啓。傳曰,知道。措辭致謝,可也。
趙翼,以接待所言啓曰,凡差官入京,例設宴享,有郊外迎餞·翌日宴,及上下馬宴,前日都督差官之來,竝爲設行。今此撫院差官,越海遠來,例設宴享,尤不可闕,卽見禮曹啓辭,則只有上下宴接待事,而迎餞及翌日宴,不爲磨鍊,似爲久缺,令禮曹更爲定奪,何如?傳曰,依啓。
傳于趙翼曰,頃者以糧餉事,管餉使呈文,都督有批下之語矣。天使前,似當示之,此刻內大臣處,急急問啓。
趙翼,以接待所言啓曰,卽見平安監司狀啓,王中軍,一員家丁,一名偕差官,領持上來云。所謂王中軍,雖非衙門委差,而旣稱中軍,則亦與差官,一體接待事,令禮曹,竝爲磨鍊,何如?傳曰,依啓。
趙翼,以迎接都監館伴言啓曰,副使,送薛氏醫按四匣四十冊,及救急方二冊于臣曰,宜傳達國王云,故其冊子,竝爲進入之意,敢啓。傳曰,知道。
備局堂上啓曰,今見接伴使鄭斗源狀啓,則都督所爲,不過出於危辭恐劫之計,固不滿一笑,然其牌文中領兵上京之言,極爲可駭。如此之言,發於口頭,日後難處之患,難保其必無,亦甚可慮。大槪四十萬銀子之說,初則已爲中間浮謗,而今則又以爲出於本國,請封陪臣所做云,前後之言,自相牴牾,尤爲可怪。然此則千萬不近之言,毛將旣欲本國發明,則不可不依其言,痛辨於許使。令李廷龜·金瑬,痛陳其冤,而明日慕華館路上,亦爲百官呈文似當。至於無警則在陸索糧,有警則逃入海中之言,自是毛將實狀,毛將標下數十萬人之口,其可掩哉?而今反歸咎於本國,本國實未嘗一言及此,未知孰聞而孰傳之耶?貸銀之價,物貨之價,已經餉臣對勘,文書元數之外,加給者甚多,此則不但餉臣所知,毛將亦已手筆批下,四月之糧放完,更不煩,二官嘔心仰屋云,而今又有此言,此則何也。金瑬相見之時,都督,索五萬糧餉,金瑬,反覆論難,終以一萬爲定之後,卽爲移文于餉臣,缺之准納,而今以竟不回答爲言,無乃餉臣,尙未輸送耶?果若如是,則似爲未安,此則令餉臣依數應副,毋爲失信似當。李尙吉充軍之說,伴臣旣陳其實狀,然亦不可不更爲申辯矣。都督,旣以待國王回答,以決其行爲言,似當有回報之擧,然動於虛喝之言,汲汲發明,恐有益致輕侮之慮,姑令伴臣,將此意明白開陳,以觀其答而處之,似當。且虛實間旣發牌文,難於掩置,亦令李廷龜·金瑬,言於詔使曰,卽見伴臣狀啓,毛將,以面議餉之故,將欲領兵上京,其牌文已出,故爲先謄本上送督府,勞動遠行,已爲未安。至於統領官兵之擧,尤駭見聞,本國極爲難處云,而中道若逢牌文,卽以呈稟詔使,以實其言似當。且於明日餞宴時,自上略及此言,亦似無妨,敢啓。傳曰,依啓。百官路上呈文,似未妥當,更爲議處,且接伴使督府牌文,不卽發送,可謂無謀矣。
沈詻,以備邊司言啓曰,賓廳啓辭答曰,依啓。百官路上呈文,似不妥當,更爲議處。且接伴使都督牌文,不卽發送,可謂無謀矣事,傳敎矣。百官呈文,臣等亦慮其未妥,聖敎如此,勿爲宜當。第令遠接使,於路上,或爲揭帖,明其被誣之意,似或無妨。督府牌文,初當撥上傳送,而接伴使故爲遲遲,實爲無謀之甚,勿爲淹滯,斯速傳送于遠接使之意,接伴使及平安監司處,竝爲行移,宜當,敢啓。傳曰,依啓。
巳時,上幸南別宮,行上馬宴,一如請宴之儀,兩使出迎中門,至廳上,上請行拜,詔使曰,累蒙厚賜,俺當拜謝,願殿下,勿爲勞動,上固請行拜,兩使固辭。上曰,禮不可廢,而大人不許,恐勞貴體,願與相揖,遂相向再揖。上曰,昨日遊觀時觸暑缺矣。頃聞副使大人,體中不寧,尤慮其添傷也。使曰,皆缺無矣,垂問多謝。上曰,昨者固欲來候,而大人不許,故未果,惶仄。使曰,昨日蠶頭之會,特賴殿下之高情,使名公鉅卿,與之同遊,盡歡而罷,多拜上。於是,請坐拂椅如儀。上曰,昨者大人禮單,辭之不恭,謹已領受矣。寡昧所送之物,禮固然矣,大人却之,無任慙靦。使曰,俺等所送比殿下所饋,則多寡不敵,心實未安,況殿下之厚意無窮,俺等難以盡領矣。上曰,在情不在物,何可較其多少,其交也以禮,則夫子亦受之矣。使曰,當領情焉。上曰,多謝。上曰,兩大人,皆送揭帖,寡昧當有謝帖,而方在門外,未及修謝,惶恐。使曰,已知之矣。上行茶禮,行第一爵完盃禮,皆如儀。上請宰臣行酒。使辭以暑盛難行。上曰,此是上馬宴,禮不可廢,願成其禮。使許之。於是,上使延平李貴,左參贊金尙容,行第二·第三爵如儀。使曰,暑熱太甚,難以久坐,請停行酒。上曰,今玆之宴,非他宴比,此日,誠可惜也。願大人,更領微情。使曰,當再領高情焉,屢承盛眷,情義日密,明朝相別,雖隔萬里,他日相思,何異對面,多拜上。上曰,盛敎至此,多謝。遂於座上,行酒,連進二盃。上曰,兩大人,淸德踰於氷玉,愛恤過於慈母,小邦君臣,日夜感祝,而誠意淺薄,不得挽留,數箇日子倏如隙駟,相別之日,只隔一宵,不勝缺然之至。使曰,不敢當殿下留之以誠,而不得從敎者,特以王命在身,不敢少緩也。上曰,大人淸德,百世難忘,白駒雖不可縶,尙有甘實之遺愛,小邦臣民,將欲記其不朽之實耳。使曰,俺等,寧有可傳之事乎?承此盛敎,一謝一愧。又曰,俺等,亦將以殿下之盛德,歸奏皇朝,使缺下之人無不知之也。上曰,不敢當。使辭酒。上曰,此宴,將以奉別也。願更進一盃。使曰,厚情厚負,當領一盃。遂連進二盃,上行終盃如儀。使曰,殿下之情,無所不至,俺等欽仰而已,不知攸謝。上曰,小邦君臣,禮貌不習,誠意未孚,常恐獲罪於大人矣。大人以是敎之,不敢當。使曰,賢王在上,官得其人,館伴遠接使,有文且賢,而通官以下,亦莫不盡職,願賢王褒寵焉。上曰,唯命,渠輩必不能稱職,而如是褒奬,不勝惶感。上請拜。使不許,遂相向再揖,使兩承旨,呈禮單。使曰,多謝,請行再拜。上固辭。遂相揖而罷。注書柳景緝,檢閱尹絳,奉御帖呈於兩使。使答曰,多謝。申時,上還宮。
政院問安。傳曰,知道。
趙翼,以吏曹言啓曰,臺諫有闕,政事,何以爲之?傳曰,明日爲之。已上燼餘日記
上在慶德宮,停常參·經筵。
有政。吏批,兼判書金瑬出使,參判張維進,參議李楘進,左承旨趙翼進。
趙翼,以迎接都監言啓曰,卽刻,正使譯官崔尙立等來言,正使一行下人等,訴于正使前曰,衾枕·褥席,乃是國王所賜,王老爺,亦許下人持去,小的等,亦當持去云,則正使許之。仍令分付于遠接使,回還時一路,則勿爲更給云,故敢啓。傳曰,知道。
卯時,上行慕華館,行餞宴如上馬宴之儀,上,由敦義門,先至慕華館,入幕次,俄而兩天使至。上出迎於下階,引而上宴廳,請行拜。使曰,俺等,請先拜。上又請拜。使辭曰,俺等,當請崇政殿拜辭,而殿下已出郊外,故未果,請自此拜以辭歸。上曰,不敢當,大人不許拜禮,願相向再揖而立。上曰,星軺將發,悵然曷喩,自前詔使之至於斯也,無不淹留數旬,而今者大人,若是其遄歸,莫非寡昧誠薄所致,不勝愧赧焉。使曰,雖不久留,領情已多,多拜上。遂請坐如儀。上曰,大人念恤小邦,至以醫書賜之,東民,自此活矣,不勝感激。使曰,俺聞殿下恤民之典,靡不用極,故敢以醫民之方,進之矣,何以謝爲。上曰,小邦僻陋,方書素乏,而大人輸憂,以妙方賜之,東人庶免夭軋之患矣,多謝多謝。使曰,此實妙方,鋟梓幸甚。上曰,大人所賜,其敢不傳。遂相會於廳中,行茶禮,第一爵完盃禮,皆如儀。上,請宰臣行酒,使固辭。上曰,今日餞宴也,宰臣感大人至德,咸願進一盃,請大人强領之。使曰,當領一二盃。於是延平府院君李貴,左參贊金尙容,行第二·第三盃,使固辭。上請於座上行酒。使曰,願行一盃,而罷。上曰,只許一盃,心甚缺然,若非盃勺,無以表情,願大人領之。使曰,在情不在酒,雖領千盃,情亦不盡,願辭焉。上固請之。各擧盃相揖,置於案上,飮未訖。上曰,毛都督,欲於大人在此之時,上來面議,至發牌文矣。今者星軺遽發,彼必不及來矣。使曰,彼來爲何事,雖及來亦何爲,中路若相逢,則當令回去矣。上曰,小邦之於都督,非不竭誠以待,而數萬兵餉,繼之無路,力不從心,是以爲悶。使曰,來時缺毛帥則其所告,無非感空國繼糧之言也。其後路中,得其兩封書,一則陳封典事也,一則請調糧事也。俺等以調糧,非頒詔使臣所知也。以是答之矣。上曰,兩大人,洞知小邦情事,所恃者此也。諄諄敎之,尤感且謝。使曰,俺等回去,可使停當矣。上勸酒。使曰,當領之。又曰,坐次相遠,語言非便,請待終盃,從容相話。酒一行,上請進大膳。使辭之。上曰,此是餞宴,願成其禮。遂進大膳,行終盃完盃禮如儀,相與立於廳中。上曰,小邦特蒙皇恩,獲見大人,而相逢未久,旋卽作別,不勝黯然之至。使曰,來此之後,累蒙厚眷,留日雖少,領情亦多,多謝。上曰,請立進一盃,以慰別懷。使曰,多謝。又曰,毛帥當初感國王之恩,欲使俺,啓知其意矣。中路所送書,乃借糧一事也。今若相値於道,則當勸令還去,又作一封書,以達俺等之意矣。上曰,小邦力綿,事不如意,致令毛帥,通簡於大人,惶恐惶恐,所敎事,多謝多謝。上請進酒。使曰,勞困甚矣。摠令可乎?上曰,於禮未安,而恐勞貴體,唯命。於是,上與正副使,一時擧酒,相揖而飮。使曰,固不忍便訣賢王,而人生會有一別,其將奈何?俺等還朝,只想殿下於夢寐中而已。上曰,盛敎至此,惶感之至,使曰,王長子年尙幼沖,動容中禮,將來成德,庸有旣乎?更不得相見而去,無任戀戀于中。上曰,一者之見,亦已猥濫,不敢使之再見矣。大人如是敎之,不勝惶恐。逐相向再揖。使曰,請拜以辭歸。上固止之,使兩承旨,呈禮單曰,出物不腆,誠意又薄,致令大人,每每不受,惶愧則深矣。今日卽相別之日,願以此爲儀,用表下誠。使曰,中心之貺,非止一再,不敢當。上曰,贐行禮也。願俯領焉。使曰,領之。上曰,炎暑可畏,海路且險,願兩大人,愼其行李,以副遠望。使曰,垂念至此,多謝多謝,賢王,一日萬幾,固無暇逸,而近爲俺等,勞動亦多,不勝惶恐,請拜以辭焉。上固辭不得,遂相與再拜,上與正副使,比肩緩步,至下階,相揖而送之。又使御前通事尹墀,追告於詔使曰,淸塵已遠,瞻望不及,不勝黯然,唯願行李萬安。兩使答曰,多拜上。未時,上以白袍,從崇禮門還宮。
政院問安。傳曰,知道。
二品以上問安。答曰,知道。
趙翼啓曰,今日餞宴天使饌案,有塵埃物膳,生豬放逸入幕內,極爲駭愕。當該官吏,請從重推考。傳曰,依啓。
趙翼,以禮曹言啓曰,常時往來差官接待,只設上下馬宴,遊擊以上,則竝設迎餞慰翌日等宴,而今此差官所送衙門,雖尊重,不可以遊擊例接待,只翌日宴加磨鍊擧行,何如?傳曰,依都督差官例接待。
趙翼,以遠接使言啓曰,卽刻,天使使進碎氷,則都監官員及下人,無一人存者,差備通事,持沙鉢艱難覓得,于各司下人而用之,事體極爲駭愕。當該郞廳及色吏,從重推治,何如?傳曰,竝拿推。
趙翼,以迎接都監言啓曰,數日前,上天使求見皇華集,呈納一帙,則明日,副使又爲求見,亦令校書館呈納,而有不秩之卷,艱得奏合以呈矣。天使例爲欲見書畫,故臣等,曾備金生書白月碑粧簇以待。今朝呈納,則兩使見而喜之曰,得見古迹,當持去爲寶玩,卽令油紙厚裹以去云,敢啓。傳曰,知道。
趙翼啓曰,卽者漢城府官員來言,沙峴外出謝坊民,初以一萬百餘人,書啓,而今日其數益多,幾至一萬五六千,自沙峴至弘濟橋,分左右各排兩行,二字缺五六十,遮道跪詔使轎前,詔使停轎而問,父老等,一時叩謝曰,亂離以後,不曾見如此之行,老爺恩德,無以爲報云,則兩詔使,皆下轎擧手稱謝曰,俺等別無所爲,而如是來謝,未安未安。上使則喜色滿面,稱謝丁寧,良久乃去云。傳曰,知道。
李明漢,以吏曹言啓曰,都目政,當於今月內爲之,而判書金瑬出使。都目係是大政,不可無長官而爲之,判書回還之前,未得爲之之意,敢啓。傳曰,知道。
趙翼,以承文院言啓曰,備邊司啓辭,勘咨官下送,則必有貽弊之事,勿送可也事,傳敎矣。目今西路凋弊,已到十分地頭,遣一使命,則添一弊瘼,聖慮所及,甚非偶然。今此勘咨官,依聖敎勿爲下送,只今遠接使從事官中一員,本院書員一人帶去,勘定以送。常時赴京之行,則寫字官及書員各一人,一時下送,令本行書狀官,勘檢開錄,以爲恒式,似當,敢啓。傳曰,依啓。書員勿爲下送,可也。
司諫尹知敬啓曰,臣之愚意,竊以世子冠服,降同臣僚,無所辨別,實是未安之甚,只欲具陳此旨,而措辭之際,未免爲差誤之失。身爲臺官,所失至此,豈宜一日仍冒,而詔使發程之日已迫,不敢輒復引避,以重瀆擾之罪,悶默隨行,顔厚已甚。且於昨日,重患頭痛,不得參侍臣之列,臣罪尤大,請命罷斥臣職。答曰,勿辭。
獻納朴潢,正言金南重·宋時吉啓曰,國家設諫官之職,以開言路,非所以徒取文具也。將以上補主失,下察官邪,知無不言,通達物情,故面折廷爭,盡言不諱,乃其臺臣之責,而含糊鶻突,充位保祿,此實諫官之罪也。人臣而不盡其職,厥罪固大矣。雖然君臣之間,堂陛之間甚尊,分義極嚴,倘不優容,則雷霆之下,無不摧折,含糊者日以益甚,廷爭者未必盡缺故自古納諫之主,莫不和顔色而受之,降辭氣而取之,培養直氣,不使之摧折。當今之世,面折廷爭,盡言不諱者,則臣等固未見其人,優容培養,使之盡言,則豈非今日殿下之責乎?頃者本院官員論列,度支浪費民間所收之物,原其意則莫非爲國爲民,而語其實,則果有太過不中之處,然懲前戒後,亦不無將來之利益,而殿下不察本意,遽加峻責,有若訟官,執僞端而相詰者然,是豈優容臺閣,以來言者之道哉?臣等,竊恐自玆以往,趑趄囁嚅以言爲哉?有聞而不言,有言而不盡也。如臣等無狀,濫忝言地,絲毫之報未效,怯懦之心,先生貿貿隨行,愧若撻市,適於世子接見詔使之時,變着章服,心實以爲未安,以爲世子,雖未受冊命於天朝,名位已定於一國,不可以缺見詔使之故,下同臣僚之服,不敢含默,連日力爭,而論列之際,徒知翼善·衮龍·與冕服有別,而不覺冕服,非接待時所着,措語之間,未免錯謬而臣等本意,不過曰世子,衣章已崇,名位已尊,豈可以一時權宜,降其服色,與臣僚混雜無別哉?況世子旣率僚屬,備儀衛而往見,則詔使亦豈不知名位之已定,而獨於服色致訝乎?其在諫官之職,固當論辨,而措辭未瑩,旣未能捄正失儀,終被嚴譴,無非臣等,愚劣自取,誠所甘心。至於殿下,拈出一言之差違,峻加詰問,則臣等雖無狀,問其官則以諫爲名,其在殿下禮遇優容之道,豈不歉然乎?臣等旣有差誤之失,而含羞忍默,不復引避者,特以詔使在館,擧動連日,不敢瀆擾,黽勉在職,臣等所失,至此尤大,請命罷斥臣等之職。答曰,勿辭。
行大司憲朴東善,執義尹衡彦,掌令閔應亨,持平韓必遠啓曰,當初諫院之啓,冕服一款,固不當言,而臣等之意,以爲論啓主意,則不過出於嚴名位別等威,不可以措語之差,違輕遞多官,故啓請出仕矣。今見諫院再避之辭,臣等處置乖當之失,甚矣,請命遞斥臣等之職。答曰,勿辭。
沈詻啓曰,司諫尹知敬,獻納朴潢,正言金南重·宋時吉,大司憲朴東善,執義尹衡彦,掌令閔應亨,持平韓必遠,再啓煩瀆,退待物論矣。傳曰,知道。
傳于沈詻曰,上言所當隨捧卽入矣,何往而今始入啓乎?且見呈時,以未滿五十餘張,而今所入之數,至於五百餘丈,亦何故耶?問啓。
傳于沈詻曰,備邊司草記,以爲都督牌文斯速上送事,行移云矣。其行移已爲之乎?使撥上急急上送之意,言之。
沈詻,以備邊司言啓曰,傳曰,頃者以糧餉事,管餉使呈文,都督有批下之語矣。天使前,似當示之,大臣處問啓事,傳敎矣。臣等亦有此意,昨日賓廳會坐時,取見呈文元本,則分軍供給之數,多至拾萬三千餘包云,而拾萬之拾字,有塗擦改書之痕,此一箇字正是喫緊處,而不幸如此,此雖出於無心差誤之致,而以示詔使,則恐有致訝之患,故不爲仰稟矣。文書雖如此,都督批下之文,乃其自筆,示之無妨乎?此申稟。傳曰,知道。示之,可也。
趙翼,以迎接都監言啓曰,今日弘濟院茶禮時所用氷丁,當該官吏,不爲進排,發牌催促,而終不來現,請色官員推考,下人囚禁重治。傳曰,竝拿推。
趙翼,以迎接都監館伴言啓曰,天使欲於日沒初,會於山亭,而備邊司郞廳,來言少待啓辭之下,至初昏,天使送人催之,臣等始爲入見,天使令便衣着冠坐話。臣等先以傳敎之意,告王世子禮單請受之事,則副使,則以爲國王之回禮,旣已全受,此亦小王,似不可不受云,而上使固辭不受,曰此非全然不受,旣受若干物,心則須缺何必盡受,斷不可從。臣等,再三措辭懇告,而終不許之矣。且毛提督上來事,令譯官措辭告之,則兩天使驚曰,爲甚麽事來耶?牌文來耶?臣等曰,邊臣謄牌文以送矣。天使曰,其謄本取來欲見。臣等令備局,欲爲取納,而久不來呈,不得見而罷。臣等以備局啓辭之意,參酌告之,則天使曰,四十萬之說,不須多辨,設有是事,貴國陪臣,必無播說於天朝之理,況萬無此事乎?俺等在天朝到登州,到毛營,全未聞此等說話,及到半路,毛將送書中曰,請封事吾上本請准而奏請陪臣,自稱用銀於京師,自以爲功,不知俺功,此意,須告國王云矣。俺等但聞此說而笑之矣,貴國封典,九卿六科同議請准而奉聖旨,陪臣何力,毛將何功,此間事情,俺等已盡曉得,不必深辨,無根之言,未知出於何處也。臣等,且以糧餉事及遼民接濟事,措辭告之,則天使曰,糧餉事,到黃州,毛將送兩角公文,乃糧餉繼之事,要我告於國王而,俺等只爲頒慶而來,餉事非受命,而若以自意有所開說,則是乃矯制也。俺等但回復曰,可行則行,不可行則不可而已。俺等有何可否,而彼欲上京議糧,可惡不好人也。俺等曉得不須動也。但此事思想,近日朝廷,必有論議而已有旨意也。非久當知云云,敢啓。傳曰,知道。
沈詻,以備邊司言啓曰,都督牌文,斯速上送之意,當日未明時,已爲撥上行移,敢啓。傳曰,知道。
吏批,李植,爲禮曹參議知製敎,李顯英,爲行司諫院大司諫,李敬輿,爲議政府舍人知製敎·兼侍講院弼善。已上燼餘日記
上在慶德宮。停常參·經筵。
下直,咸從縣令李永式。
政院,問安。傳曰,知道。
藥房提調徐渻啓曰,暑氣方酷,閭閻之人,尙不能堪,勉抑哀疚,連日宴接,不審聖候,何如?不勝憂慮之至,敢爲問安。答曰,氣候如常。
趙翼,以迎接都監館伴言啓曰,臣隨天使到慕華館,先詣弘濟院伺候。天使過時,令譯官呈拜帖,則初欲過去,聞臣待候,兩天使,相議兩字缺幕次,臣與遠接使,入行再揖,設茶設酒。臣,進第一爵後,座上行酒,上使曰,海外相逢,千古勝緣,久聞高名,得蒙厚愛,今當遠別,情不盡了,深欲盡歡,而昨夜飮多,肚裏不平,不可久坐。臣,連進二盃,爲別而罷。臣,告兩使曰,都中父老,感公淸德,攢手頌祝,可見人心之難誣,況我等,忝候門館,慕義之誠,實倍他人,今當辭別,不勝悵然。兩使曰,禮義之邦,可見人心忠厚。副使,頗有歡悅之色,而因上使腹中不平,不得盡歡而別,敢啓。傳曰,知道。
李明漢,以禮曹言啓曰,因憲府啓辭,我國胥吏之弊久矣,而到今尙且因循,中外人心,莫不駭憤。近來言弊者,皆以此爲咎,各司官員,雖曰分房察任,而郞僚數易,吏輩長在,官爲客而吏爲主,專執文書,塗擦舞弄,欺蔽用奸,罔有紀極。爲官者,漫不知何事,只憑下吏指揮,占位設署而已。國家設官立法之意,豈端使然哉?軍民之受害,財物之偸竊,皆由於此,疵病益痼,莫可救藥,不可不痛革此弊,使歸於正。中朝之法,官皆久任,而吏胥則輪回各司,使不得久管一事,致生奸濫。此政今日第一急務,而所當遵行者也。諸各司郞官,極擇一時能幹事者,委任責成,其中戶兵曹,尤爲愼簡,堂上,日加檢飭,郞官,手執文簿,勿委吏輩,親自査勘,年月旣久,顯有聲績者,次次陞遷,雖堂上階,亦以此超授,則庶有得力食效之望。下吏,亦令該司,十分澄汰,揀擇輪回,差送諸各司,俾無官吏如前悠愒塞責之患事,命下矣。郞官數遞,不察職務,書吏用事,操縱任意,此正今日之痼弊,紀綱之陵替,官事之不擧,未必不由於此。伏見憲府啓辭,欲久任郞官,遞換吏胥,以倣中朝之制,可謂救時之切務,所當卽爲擧行,而但念自今數遞之弊,尙未改轍,各司三字缺能於本司事例者,甚鮮。若將事知該吏遞爾二字缺而以他司不知東西之吏,苟充於其間,則官員與下吏,擧皆自生隳廢職事之患,必有不可勝言者。請先行久任之法,使各司之官,慣熟本末,雖無舊吏,自能辨事,然後依憲府啓辭施行,似爲宜當,敢啓。傳曰,依啓。
趙翼,以接待所言啓曰,卽見接伴官再度馳啓,則張綱,以都督營下人,領得公文于王中軍,此非撫院委差,而王中軍蒙憲票,齎領以來,此實撫院差官也。張綱,雖隨中軍出來,旣是無職名賤人,接待差等及接伴官改付標事,令禮曹,急急定奪,何如?傳曰,依啓。
以禮曹正郞蔡裕後上疏,傳曰,省疏具悉。爾其安心察職。
沈詻,以兵曹言啓曰,凡功臣參錄之人,犯罪照律之時,功減之典,自來常規。今此徒流充軍之輩,犯罪在先,原從頒冊在後,以致未蒙減等。竊念原從敎書內,永不敍用,亦通仕路云,則徒年充軍,似輕於永不敍用,而猶蒙恩澤。以此揆之,循例功減,在所當爲,而應蒙減等者,只緣勳冊追頒之故,未蒙恩典,則果似冤悶,且考此類,不過數人而已。但旣不錄於敎書之中,又無前例之可據,自下擅便爲難,上裁施行,何如?傳曰,依前例爲之。
右議政申欽啓曰,詔使,昨日晡時,到碧蹄站,臣呈名帖,具告以餞慰伺候之意,則詔使,令譯官傳言曰,俺等,今日極勞困,待明早行禮,可也。今日早詣衛門,則兩使,時未起寢,起寢之後,猶不卽行禮,至晩朝始開宴,而上使,有傷暑之氣,辭以體中不安,只行餞慰盃,而臣及餞慰使李尙吉,都承旨李弘胄三人,通領一盃,觀其容色,則上使,極似不安,故不敢强勸盡爵。兩使回帖各三道,竝入啓,領受物件之外,其不受者,令該郞還持來矣。百官呈文,昨夜追到站上,今日見官禮後投進,則兩使覽訖曰,此事不須多辨,國缺封典,九卿六科會議准許,提督,有何功?況四十萬銀貨之說,在朝廷時不聞此語,今始聞之,不必辨明云。臣等,答之曰,兩使光臨下邦,於小邦之事,視同一家,無微不燭,此言,雖不足多辨,而亦不可不徹,聞兩大人之前云,詔使曰,流言何必辨云。呈文中有本國素無銀貨之語,本國之用銀,華人,無不知之,若曰素無,則恐詔使以爲不實,無字,改以少字用之之意,敢啓。傳曰,知道。
都承旨李弘胄啓曰,副使前回謝帖,則罷宴後,卽爲受出,而上使前,議政以下所呈禮單謝帖,不卽成給,兩使之行,已發,不得已令戶禮單次知郞廳,趕到中路討出,然爲出給不少,御前回帖,趁不周旋,圖差備譯官,頑慢不謹之狀,極爲過甚,請於天使乘船後,令攸司囚禁重治。傳曰,依啓。
李明漢,以禮曹言啓曰,張綱,雖與王中軍偕來,旣非撫院委差,又無職名,不可與中軍,一體接待,令接待所,差等擧行,接伴官,亦以中軍接伴官,付標宜當,依此擧行,何如?傳曰,依啓。
沈詻,以備邊司言啓曰,前見接伴使狀啓,則都督言內,四十萬賂銀之說,出於中間浮謗,欲令本國,伸辨於詔使之行云。及見本月二十日來到狀啓,則又以爲我國使臣之所做出云。督府前後所言,自相牴牾,未知其故,且念道路行言,似不必掛諸文字,故因聖敎,不爲呈文矣。更思之則都督,屢次發言者,似是欲使本國,必爲發明之意,且此事非但督府受誣之爲未安,其在本國,亦爲可恥之甚,不可以浪傳而置之,故更爲啓稟,以前狀啓中所陳中間浮謗之語,已爲措辭呈文,此意令接伴使,陳達于督府,宜當。且督府之言,前後旣異,則爲伴臣者,所當質問於督府,而曚然狀啓,亦甚糢糊,今後切勿如是之意,竝爲行移,何如?傳曰,允。
以玉堂箚子答曰,狀啓。
李明漢,以吏曹言啓曰,臺諫有闕,政事,何以爲之?傳曰。以上缺已上燼餘日記
上在慶德宮。停常參·經筵。
有政。吏批,參議李楘進,右承旨李民宬進。
以備忘,傳于李明漢曰,都承旨李弘胄加資。
李明漢啓曰,王中軍,今日當爲入來,其所齎咨揭,若必欲親納於御前,則何以爲之?若無接見之事,必須措辭答之,令接待所,預爲定奪,俾無臨時顚倒之患,似當,敢啓。傳曰,知道。
以校理望,傳于李民宬曰,開城經歷趙廷虎,除授。
持平金堉啓曰,昨日兩司多官,竝引嫌而退,臣當爲處置,而獻納朴潢等避嫌之中,氣缺臣等曩日之事故,臣以不敢處置之意,欲爲陳啓引避矣。其日之政,百官加資,已爲下批,臣資未准,當有例加,而下吏不言下批之事,又不以官敎來示,臣全不聞知。昨朝詣闕之後,始得知之,欲爲謝恩,則日已晩,欲爲引避,則未肅拜,無端悶迫而退,今始謝恩而來避,顚倒逋慢二者兼矣,決難仍冒重地。請命罷斥臣職。答曰,勿辭。
掌令權鑊啓曰,臣重得偏虛之疾,春夏針灸,終無寸效,筋脈牽引,骨節刺痛,左邊不收,結髮倩人,自分必死,而重之以禍患,一年之內,子息喪亡,連至於三,哀傷之至,前病添劇,精神憒憒,氣息綿綿,近來居職,病告爲半。今於意外,復忝言地,方得頭痛,食飮全絶,委身枕席,郊外擧動,未及奔走於隨駕之列,不得不具由呈單,而初爲政院所却,終有還出之命,則兢惶踧踖,措躬無地。所當肅謝之不暇,而痛勢無間,又稽一日,臣之前後罪戾,不止於逋慢而已。且臣頃叨諫院,論議牴牾,遞職未久,荐蒙新恩,雖欲强顔,物議謂何?以此以彼,不可靦然仍冒,請命遞斥臣職。答曰,勿辭。
吏批啓曰,判書臣金瑬,出使,參判臣張維,病不來,小臣,獨政未安,何以爲之?敢稟。傳曰,仍爲之。
沈詻啓曰,掌令權鑊,持平金堉再啓煩瀆,退待物論矣。傳曰,知道。
沈詻啓曰,三省交坐委官,何大臣進去乎?敢稟。傳曰,右相進去。
答玉堂箚曰,依啓。
以備忘,傳于李明漢曰,輕重間虜騎渡江之報,昨日入來,而備局,至今寥寥無一人來會,極爲駭愕,當該堂上,竝重推考。
沈詻,以兵曹言啓曰,今番詔使時差備軍·修理軍,各缺數捧價元數,比上年或三分之一,或四分之一,而驛馬中缺價及刷馬價,則比上年量,減疋數收捧矣。頭目不多,各樣應把之員,十分減省,通事以下,則皆以刷馬價木計給,自騎故中等價,初不開端用之,厥數俱在,或云留貯庫中,以爲後日天使時應用,或云還給各驛,以完目前之役。就此兩說參商,則絶不下手,留待後日之用,則最□日月浸久,詔使不來,而緊急之用,出於意外,則未免推移用下,失信於驛卒,不若計數還給,俾蒙實惠,後日詔行之至,渠輩各自來役。但各驛察訪,未必盡爲得人,或聽奸吏指嗾,須用於不當用之地,驛卒,未蒙其惠,奸吏中間得利,着令各道監司,洞察郵官處置如何,或有不還於各驛者,擧以贓汚之罪,繩以烹阿之律爲當。且差備軍·修理軍·刷馬等價,自都監隨入取用,數若不等,而亦皆有餘數矣。此則旣已用之,縱有餘者,不必還于各道,詳細會計之後,書啓,餘存實數,入置別庫,以爲封不動,日後詔使時出用之資,何如?傳曰,依啓。中等價布,今各還給本驛,則不無中間花消之弊,元數,書啓後,留置別庫,切勿出用,可也。
李明漢,以接待所言啓曰,王中軍所費咨揭,若欲親納於御前,則似當以自上方在哀疚之中,累日接待詔使,聖體欠安,不可接見,當自接待所轉啓之意,措辭開諭,而本所差定譯官等,皆年少未解事,難以周旋,令司譯院善華語經事譯官,卽刻差送,使之待令,何如?傳曰,允。
沈詻啓曰,義禁府郞廳,以委官意來言,今日當爲三省交坐,而臺諫,皆未肅拜,或避嫌退待,故不得爲之云,敢啓。傳曰,知道。
李明漢,以接待所言啓曰,王中軍,卽刻到館,令差備譯官,措辭以自前所齎咨文例,付譯官,先呈政院云,則中軍,再三問前例後,許付譯官,呈于政院,故敢啓。傳曰,知道。
答吏曹參判張維疏曰,省疏具悉卿懇。卿其勿辭,調理察職。
李明漢啓曰,以判尹具宏上疏,傳曰詔使時疏章,無不捧入,而此疏,何以淹置也,問啓事,傳敎矣。此疏,初呈於本月初生,而臺論方張之時,疏辭涉於伸救本廳之意,皆以捧入爲難。具宏,聞還爲持去,詔使入京臨時,更爲來呈,其時臺論纔停,而此疏若入,則臺官,恐或避嫌,迎詔擧動,亦將有妨。以此具宏,又通於本廳曰,詔使回程後卽呈云,故昨日則未及完議,今日始爲入啓矣。傳曰,知道。今後凡疏箚,勿爲淹置,可也。
答判尹具宏疏曰,疏辭具悉。
沈詻,以迎接都監館伴言啓曰,前日皆春亭夜酌時,談話從容,酒至八九巡,兩使頗有嚱嚱惜別之意,臣搆別章各三篇呈進,則兩使拱手再三稱謝曰,當歸作家寶,他時相憶披閱,則足當面目,今日之會,亦是前生宿緣也。仍曰,漢江西湖之遊亦勝事,東國山川明秀,才賢輩出,前日同會諸公,皆是名賢,酬唱之作,當還朝播爲風謠,仍爲刊刻,得布勝迹云。臣曰,此則不敢當,自前皇華之來,雖隻字一句,無不編集刊印,追送於使臣之行云,則兩使稱謝,翌日臨行,兩使各出留別詩於臣處,副使,又出楊花渡詩二首,詩出而駕已發,未及謄書,昨日,始爲分送於遊觀宰樞,待畢集後,自都監繕寫,差伶俐譯官,以撥騎馳往呈納爲當。且皇華集,例付於使臣之行,今年使行,發程不遠,若待明年秋冬,則事甚懸遠,若自今日,以活字始印,則猶可追送於使臣未上船之前,令校書館,連爲措置,而且令遠接使,上來時一路酬唱,先爲編次以送,使之隨到隨缺何如?傳曰,依啓。
沈詻,以備邊司言啓曰,毛將處所答之言,曾已啓稟,行移于伴臣矣。但念毛將擧措,雖是恐喝之計,而牌文旣已發送,以待朝廷回報云,則在我之道,似不可置之度外,以激忿怒之心,亦不可墮其術中以恇怯之形。李尙吉,曾在本道,備諳運餉之數,今又方任地部,主管錢穀之事,今宜問安使差下,急急發送,往見都督告曰,老爺,方以糧餉爲急,至欲親自上京,與寡君面議,老爺,果若光臨下國,則乃是一國君臣之所快覩,寧非幸歟?謹已申飭館站,以待從者之安歇,而寡君,因此益知老爺軍中糧餉之急,以職方任度支之故,專差下送,面稟發下,兼諭餉臣,使之盡力接濟云,而講話之際,觀其氣色,察其心腸,鉤得實情,至於前日,武軍門處移揭之事,亦當從容發問,以開其意。李尙吉,曾爲毛將所心許,且多得其門下人心,若優齎禮物,散給諸人,以示慇懃懽悅之意,則非但解釋都督之嫌,亦可以盡得近日實狀,敢此仰稟。傳曰,知道。毛將糧乏,則遽示怒形,劫奪邊餉,其漸不可長也。李尙吉,今若發送,則未免墮其術中,宰臣,擇差一人,稱以中路問安使,送于毛營,以示不爲怯懼之色,可也。且遠接使金瑬,頃見都督之日,不能周旋,反爲輕許萬石糧餉,以致今日之辱,殊極非矣。
沈詻,以備邊司言啓曰,詔使行到毛營,與毛將問答之語,某條探聽,詳細書啓之意,伴送使及接伴使處,竝爲祕密下諭,如何?傳曰,允。
吏批,李景稷爲同知義禁府事,鄭經世爲行司憲府大司憲,李弘胄爲正憲大夫,尹衡彦爲司䆃正,李敬輿爲司憲府執義,姜碩期爲司諫院司諫,尹知敬爲成均館司成,姜大進爲司憲府掌令,閔應亨爲成均館司藝,李景義爲司憲府持平,尹墀爲司諫院獻納,趙廷虎爲弘文館校理,韓必遠爲成均館直講,朴潢爲成均館直講,金地粹爲侍講院文學,朴守弘爲禮曹佐郞,韓夢逸爲司憲府監察,李坰爲司諫院正言,崔惠吉爲司諫院正言,金南重爲成均館典籍,參外,藝文館奉敎金光爀,李濯爲金山郡守。已上燼餘日記
上在慶德宮。停常參·經筵。
獻納尹墀來啓曰,大司諫李顯英,以餞慰使,今在開城府,竣事之後,斯速乘馹上來事,請下諭,依例院書吏,給馬下送。答曰,依啓。
傳于趙翼曰,王中軍,一時出來,都督差官,與中軍下人有異,似當有贈給之物,何以爲之乎?問啓。
趙翼,以弘文館言啓曰,校理趙廷虎,以開城經歷,方在任所,乘馹上來事,下諭,院書吏,給馬下送,何如?傳曰,依啓。
趙翼,以接待所言啓曰,昨夕差官,再三以接見事,言于譯官,臣,令譯官,措辭開諭止之,卽朝以禮單,示譯官,將進呈于大殿及東宮,而差官禮單外,又有副天使護行中軍及廚房官等,順付禮單,亦爲措辭止之,則只停他兩官禮單,而其自己禮單,仍將遣家丁呈納,故敢啓。傳曰,知道。
沈詻,以軍器寺言啓曰,本寺院井間貢物中,三分之一,初定於慶尙道,而此則裁省廳設立時,減省,兩西及江原道貢物,則自戶曹,以價捧上,比大同廳詳定差減,分給,兩戶沿海各官,亦自戶曹作米捧上,本邑應納,不過兩湖山郡若干邑,非但寺中應用之物,百分無形,臺庫掃如。當此西北可虞朝夕待變之日,措備戎器,日就減削,非所以重武庫而備陰雨之計也。以此嶺南貢物復設之意,曾已入啓,尙未得施。臣等,竊念三南,自是缺禮而或設或否,亦非一視均役之道,而本庫之人,竭悶如是,安可不爲之變通,而付之於無措手之地哉?請令戶曹,從長處置之意,敢啓。傳曰,知道。
趙翼,以接待所言啓曰,卽憑差官接待官,聞差官到坡州辭,詔使上京時,詔使,以急速趕到中路事,分付于差官云,其齎回咨文,令承文院,速爲撰完,何如?傳曰,依啓。
傳于李明漢曰,因備邊司草記,毛都督前中路問安使,宰臣擇差事,命下矣。令吏曹卽卽差出,且其禮單,令戶曹,連爲磨鍊。
沈詻,以委官言啓曰,罪人趙景雲所供如此,極爲巧詐,請刑推得情。傳曰,依啓。
沈詻,以委官言啓曰,趙景雲,刑問一次,牢諱不服,請加刑。傳曰,依啓。
答都承旨李弘胄疏曰,省疏具悉。卿其安心勿辭。
趙翼,以接待所言啓曰,卽者差官,送名帖于臣,出示發賣物錄,其數甚多,臣亦呈名帖,仍將市民彫弊,勢難准換之意,令譯官措辭開諭,而其意切至,似難停止。且纔承毋視尋常缺分善待之敎,不敢峻塞,敢稟,何以處之?其物目謄書,竝啓。傳曰,知道。從市直換貿以給,可也。
沈詻,以委官言啓曰,禁府堂上四員內,判府事,今方西下,同知事臣趙希逸,又差毛都督中路問安使,明將發行,三省交坐,不得備員,趙希逸問安使,改差以畢獄事,似當,敢稟。傳曰,依啓。
傳于沈詻曰,毛都督中路問安使下去時,與都督問答之辭,令廟堂講定以送。
沈詻,以軍器寺言啓曰,因承政院分付內,弓房所用雉羽三萬五千四百介,姑令軍器寺進排,以完內役事,甘結矣。本寺恒貢雉羽,元數不敷而京畿·咸鏡·慶尙等道,或權減或永減,且兩湖沿海各官,則竝作米,不爲上納。以此庫儲蕩竭,雖或沒數捧上,本寺月課長片所入,亦尙不足。況應納之官,不納者多,本寺出處無路,不小啓下公事,不得擧行,惶恐敢啓。傳曰,知道。
沈詻,以備邊司言啓曰,伏見登萊都察院移咨,以太德立,不捧本國文書,擅自經往,爲不當,至請治以私越之罪。近來餉臣,急於軍需,連遣譯官,通貨登萊,不止一再,非無往日事例,而察院,今始云云,似是毛將,欲專物貨之利,致有此擧者也。然察院,旣已移咨禁斷,不必以些少逐利之故,强煩上國衙門,今宜以邊臣之呈請通貨,蓋因邊上糧儲乏絶,冀資販貿之利,實非譯官輩,任意攙越之事,今見貴院咨文,嚴固疆埸,禁察非常,實亦事體當然,謹當遵依咨內事意,另行嚴禁,非有本國咨文,不許私自越海,以防詐冒之意,今承文院措辭回咨,而護送譯官所齎通貨咨文,停止勿送,似當,敢啓。傳曰,依啓。已上燼餘日記
上在慶德宮。停常參·經筵。
下直,三水郡守宋震善。
李明漢,以校書館言啓曰,迎接都監啓辭據,今此詔使一路酬唱諸作,依各年例,皇華集印出之意,敢啓。傳曰,知道。
傳于李明漢曰,今下弓矢,三水郡守宋震善給道。
沈詻,以委官言啓曰,趙景雲,刑問二次,一向牢諱,所當加刑,而徑斃可慮,請明日加刑。傳曰,依啓。
執義李敬輿啓曰,國家設臺閣弼違之官,所以來善言而補闕遺也,係綱紀而尊國體也。方今國勢扤隉,民生困悴,俱到十分地頭,而大小泄泄,日轉危亡。殿下,猶不思奮發大志,弘濟多難,徒恃氣質之聰明,謂可以獨御一時,坐致小康,傲然自聖,藐視群臣,快摘瑕疵,摧折臺諫,乾剛上亢,公議下鬱,言路將廢,直氣索然,自用則小,過擧日滋,百僚解體,四方缺望,今日之憂,恐不在兵食之俱匱,而虜騎之窺江也。當此之時,雖使剛方正直者,處臣此任,言輒得咎,事無可爲,況如微臣,疲軟譾劣,最出諸臣之下,素爲君父之所輕者哉?加以頃忝迎接都監都廳,不能董率諸僚,隨事善辦,而曚不察任,觸處生事,該色郞廳,相繼被罰,至於堂上,亦被推考。臣以糾檢之人,理難獨免,陳章自列,旣荷優容,而今玆新命,又出意外,仍側朝端,尙云有靦翺翔臺閣,人謂斯何?決不可冒居言地,重速官謗,請命罷斥臣職。答曰,勿辭。
李明漢啓曰,執義李敬輿,再啓煩瀆,退待物論矣。傳曰,知道。
持平金堉來啓曰,執義李敬輿,引嫌而退。都監之事,各有主將,種種所失,非都廳所知,況曾已陳疏,得蒙察職之命,別無可避之嫌,請李敬輿出仕。答曰,依啓。
沈詻,以委官言啓曰,趙景雲,刑問三次,牢諱不服,一向稱冤,所當卽爲加刑,而群議爲莫大之獄,不可不詳審處之。景雲向上不道之言,發說時,典獄奉事趙完堤,至欲先斬後啓云。若憑問完堤及其時發說處所聞使令等,則可以鉤得其實狀,使景雲無辭云,此議亦似有理。完堤及其枷杻景雲時使令,竝爲拿問,似當,伏候處裁。傳曰,當該使令,爲先拿問。
行大司諫李顯英啓曰,臣之駑劣,絲毫蔑稱,而猥荷鴻私,長冒匪據,寵渥愈隆,罪戾愈積,固無面於呼唱道路,而且於詔使入京之初,別雲劍啓下,百官呈文之日,適缺擧動嚴時刻似早,先詣闕下,不得參呈文之列,缺在時推之中,不可仍冒言地,請命罷斥臣職。答曰,勿辭。
李明漢啓曰,大司諫李顯〈英〉,再啓煩瀆,退待物論矣。
沈詻,以委官言啓曰,於屯所供,如此,景雲之發說不道之言,自中傳播,則不當再問,依法例加刑爲宜,而但於屯者,其日以捉人出去,還來之後聞於傳者,而不爲親聽云,似當窮詰端緖而後,嚴鞫置辟,或言奉事趙完堤及刑房都使令等,盡爲拿問處之,方無未盡云,奉事趙完堤,刑房都使令拿問與否,伏候上裁。傳曰,竝拿問。
沈詻,以委官言啓曰,趙完堤等三人所供,如此異舌同辭,所謂不忍聞之言,聞其話頭,則誠爲兇慘,不可形諸文字,趙完堤之至欲先斬後聞者,良以此也。請景雲加刑窮鞫。傳曰,頑民,不識其所犯之重,徒懷遷徒之悶,出此悖慢之言,是實無知妄作之所致,豈有意於怨上也?人命至重,此事,亦與橋下叱上無異,置之如何?議啓。
沈詻,以委官言啓曰,景雲置之如何議啓事,傳敎矣。以其所發說觀之,則極爲兇慘,所不容於覆載之間,而聖恩天覆,至以無知妄作,豈有意於怨上爲敎,此敎之下,凡係喙息之類,孰不感泣於仁恩大德之下哉?依聖敎置之發還配所,極爲允當。臣等,何敢有異辭?敢啓。傳曰,依啓。
李明漢,以戶曹言啓曰,國用日乏,而浮費日廣,極爲悶慮。凡朝士大夫,旣受本職之祿,則雖兼仕諸處,未有各受廩料之例,而至於雜類下吏,則不然。旣受本祿本料,而分差於各處,則皆得以疊受,極爲未便。今後諸都監及各衙門分差員役,必以有本祿本料者任使,而毋給疊給別料事,請捧承傳施行。且觀象監天文兼敎授曺俊南別給流品,參上缺料,若以俊南,曉解天文,不可不在於觀象監,則本監缺兼敎授付軍職,四遞兒,亦可以移給一人之祿,令本監推移遷狀,以付軍職宜當,敢啓。傳曰,依啓。兼敎付祿事,令觀象監量處。
李明漢,以戶曹言啓曰,王中軍所發物貨,從市直換給事,傳敎矣。所發物貨,皆是氷片眞珠,其價極重,而不切於民之日用,且其自爲折價之數,銀子多至一萬四千三百餘兩,此是詔使時所無之事,豈可許其發賣,以致市民之冤呼也?本曹所備品銀及募銀六千兩,而詔使時已用下者,二千三百八兩,餘存者,未滿四千兩,亦無添助之勢,極爲悶慮。請令接待所,措辭防塞,如氷片珍珠價重之物,切勿許賣,宜當,敢啓。傳曰,依啓。
獻納尹墀來啓曰,大司諫李顯英,引嫌而退。呈文時,無故不參人員,推考事,命下,則有公故者,亦不在應推之中矣。旣以雲劍,先詣闕下,則未參呈文,勢事然也。別無可避之嫌,大司諫李顯英,請命出仕。答曰,依啓。
李明漢,以戶曹言啓曰,詔使時各色果子,以十度宴享所用,磨鍊造作,而三度未行之故,遺在果子,多至累百餘器。上年則訓鍊都監軍士及都監下人等,入啓分給云,而油淸·眞末,民力所出之物,不可空棄,今則何以爲之?敢稟。傳曰,依上年分給,可也。
沈詻,以備邊司言啓曰,毛將處中路問安使差送事,判下矣。第念接伴使狀啓內,都督,言先送牌文,待國王回報,當決俺行云,是行意未決也。知其不來,而問安於中路,恐有致訝之盧,且旣稱中路問安,則仍爲前進,亦或未安,中路二字刪去。如何?傳曰,知道。彼旣送牌文,稱以中路問安使,未爲不可矣。若以中路二字爲未安,則勿爲發送,令接伴使措辭言之,可也。
沈詻,以備邊司言啓曰,依聖敎中路問安使稱號,而往見都督曰,老爺,急於軍餉,雖有上京面議之計,而當此暑天,二字缺至遠勞旌節,但牌文已到王京,不可無候問之禮,故委遣使臣,謹候中路起居,旣已奉命出來,不敢退去,仍爲前來問安云云,亦似無妨,敢啓。傳曰,依啓。
沈詻,以備邊司言啓曰,中路問安使,都督前問答條款,敢此別單書啓。且此行,應有御帖·禮單,令該司依例擧行,何如?傳曰,依啓。且都督,若以無回答爲言,則接伴使,答以老爺之光臨,寡君,深以爲幸矣,但老爺動止,小邦,焉敢指揮云云,似當,議處。
沈詻,以備邊司言啓曰,褒貶居下守令,若待伴送使還朝,都目政差出,則曠官之久,將至數月,殊爲可慮。令該曹爲先差出,而皆以有職人塡差,以爲他日參下陞遷之地,似當,敢啓。傳曰,依啓。
沈詻,以備邊司言啓曰,今此謝恩使之行,多有周旋辨誣之事,令該曹,別人情優數給送,宜當。且冬至聖節兩起之行,只有書狀官一員,竣事回還之際,或有先後,則書狀官,勿爲先發,留待後行,一時出來亦當,敢啓。傳曰,依啓。已上燼餘日記
上在慶德宮。停常參·經筵。
傳于趙翼曰,毛都督問安使處,天使未到鐵山前,倍道馳進事,各別言送。
趙翼,以接待所言啓曰,差官,以市民不卽換貿其物貨,多發怒言,卽者出牌文,督令立馬。其意蓋在促貿,旣出牌文,故敢啓。傳曰,知道。姑爲挽留,斯速換給。
持平李景義啓曰,臣竊瞯殿下,近來厭諫日甚,自用成習,輕視言官,辭氣太露,上下相阻,情意未孚,少少評論,輒靳兪音,以至於嚴辭峻斥,遞差之命,不因處置,而斷自宸衷。夫臺官處置,其意有在是非立落,一任公議,人君之所不敢自專者也。殿下,肆然獨行,略無寬假,此誠前古所無之事,而不啻拒人於千里之外矣,可勝惜哉?由是人主之四目不明,朝廷之紀綱日壞,彈一庶官,萬目睢盰,冒恥周羅,欲爲自明之地,攀緣氣勢,縱恣無懇,爭相救護,曲遂其計,故言不見信於上,迹必見忌於下,一言觸忤,百謗銷骨,人皆以言爲戒,噤口相勉,束制驅策,恥居臺閣,袖手傍觀,善爲避事,則目之以淸流,言人是非,論國時政,則目之以狂騃,先私而後公,爲身而忌國,無一人正色立朝,任謗而當之,直氣蕭索,巧僞日滋,危亡之禍,迫在朝夕。噫,城門將閉,言路雖開,何益哉?臣言念及此,心膽俱裂,私憂亦已多矣。當此之時,雖使剛方正直之人,使置斯任,猶恐不能盡其責。況臣庸愚,前後忝竊,終無寸效,何顔就列,重貽羞媿乎?且緣賤疾甚劇,今始出謝,逋慢之罪,亦大矣,請命遞斥臣職。答曰,勿辭。
李明漢,以吏曹言啓曰,守令多闕,而明日·明明日國忌,今日齋戒,政事,何以爲之?敢稟。傳曰,過後爲之。
聖節兼謝恩使啓曰,臣行到京後,有不得已呈文事,則竊聞前日赴京使臣之言,各衙門呈文道數頗多,而如値機會猝急,且製且寫,寫字官一人,最爲窘急,不能成形云,甚爲可慮。一行員役中,堂上通事二人,無所句幹,解事一人外,一人權減,其代能書寫字官一人,帶去,何如?傳曰,依啓。
又啓曰,臣開洋時,進去毛營,毛將,若不在信地,則何以爲之?且所經海上諸島,毛將管下軍兵,或有阻欄,則何以待之乎?登州軍門或京裏各衙門,若聞奴酋移書毛將之事而問之,則何以答之乎?又問我國軍兵軍餉原額,及一歲支給毛兵餉數,邊上協助軍兵數,則何以答之乎?請令廟堂,竝爲指授,毋致失對辱國之患。傳曰,依啓。
又啓曰,臣,伏見頃日大臣收議啓辭,聖節之行,雖有陳奏文書,我國事情,中朝似已洞察,恐無陳辨滯留之患云。臣奉奏驗納外,不爲煩瀆呈文之意,已承廟堂指授矣。第毛將,若見奏文中語,不無飛本自明之事,又聞接伴使鄭斗源狀啓,都督,發怒連次上本云,臣旣到京之後,毛本,脫有誣毁我國之言,何以爲之?且臣與冬至使,同作一行,中朝之人,若以一起兼幹四事,爲苟簡,或有詰責,則事甚未安,勢當分日見朝,書狀一人,前後竝參乎?只冬至使見朝時,隨參而臣行闕書狀乎?事係新規,請令廟堂,竝爲詳細指揮,以便奉行。傳曰,依啓。
傳于趙翼曰,王差官發賣物貨價,以戶曹所儲換給事,言于該曹。
趙翼,以迎接都監言啓曰,詔使臨行,所發詩,諸宰所和章,追送事,啓下後,今始收合,繕寫以送矣。且漢江西湖之遊,詔使甚樂之,頗有留名記迹之意,故倣朱梁時故事,繪畫爲簇,在館時欲爲呈納,而未及粧䌙,漢江遊覽圖各一幅,付送於譯官之行,竝小揭措辭,呈納於兩使前之意,敢啓。傳曰,知道。
李明漢,以接待所言啓曰,差官發賣物貨,多般開諭,將龍腦·珠母等九種還收外,十八種,則論價低昻,明當完貿,其價似不過千餘兩,而卽者又出銀二十五兩,討索各種物目,別單書啓,令該曹處置,何如?傳曰,依啓。還收九種中,量宜加貿以給,勿失歡心,可也。
李明漢,以戶曹言啓曰,當初詔使之來,慮有銀蔘費用之多,故賓廳大臣同議,依前例,忠淸·全羅·慶尙·江原等道,每三結收布一匹事,定奪,而旋有都督處銀子貸出之議,山郡八十六邑,爲先作木上納,以爲貿蔘之價,其餘則待秋作米,欲償貸缺價,而山郡三結收布,似爲偏苦,故降以四結一匹,捧上之木缺四百二十同,今番詔使,雖淸簡異前,而人蔘用下之數,五百一斤價木,三百三十同,則山郡所收之木,盡用無餘矣。然秋來作米,今不可捧,則山郡之布,似難獨納,其已納之木,則以今方應納之木,移施計減事,前已啓知矣。仍査山郡各邑應納之木,則乙丑條五結收布,全不來納,以此移施,而四結五結,多寡不同,其所不足之數,以乙丑條田稅收來,作木未納者,從民願準數計減,則雖有先後名目之殊,而今番詔使之行,實不收一尺布也。以此開諭民間之意,四道觀察使處,行移,何如?傳曰,允。已上燼餘日記
上在慶德宮。以懿仁王后忌辰,停常參·經筵。
下直,召村察訪金永纘。
傳于李明漢曰,時祭·朔望·俗節,臨時皆取稟,而齊戒日,刑殺文書,勿爲捧入。
李明漢,以接待所言啓曰,卽者差官處,上馬宴後,登拱辰振北向再拜辭行,且出辭帖,俾臣轉啓,故敢啓。傳曰,知道。措辭致辭,可也。
傳于李明漢曰,上年陳奏使書狀以下,書啓。
傳于李明漢曰,差官物貨,加許缺給事,命下矣。加賣與否,問啓。
李明漢,以接待所言回啓曰,差官,以物貨換貿事,論價久之曰,吾們所齎物貨,皆是他人之物,要喫中間零利齎來矣。今見換貿不便,當帶回原物,還其各主,只爲自己之物八種,願依自折之價,準貿云云。臣見其八種,皆無用之物,而其價似不過四百兩,許令依所願準貿,卽爲稱銀以換矣。差官始意,欲以他人物貨,爲得大利,而價銀極多,不可盡副其慾,以貽後日之弊,彼亦旣不得賣其價重之物,則似不欲一賣一否,故全而歸之,只爲一行之人所持賤物,滿意取價也。大槪雖未售大欲,而所得不少,故不至失歡矣。傳曰,知道。已上燼餘日記
上在慶德宮。以明宗忌辰,停常參·經筵。
夜一更,流星出織女星下,入危星下,狀如鉢,尾長四五尺許,色白光照地。
趙翼啓曰,政事,過國忌後爲之事,命下矣。明日當爲,而來閏六月初一日親祭齋戒,齋戒日刑殺文書,勿爲捧入事,傳敎矣,明日政事,何以爲之?傳曰,罷齋後爲之。
趙翼啓曰,魂宮,來閏六月初一日,朔祭親行事,命下矣。不審明日自興化門而行乎,抑當夜由武德門行乎?侍衛當預缺委,故敢稟。傳曰,依今日朔祭例爲之。
沈詻,以備邊司言啓曰,謝恩副使鄭雲湖,所騎船格軍奴,文里金伊,任意下船,仍爲逃躱,故今次使臣之行,聞見推還事,已爲入啓蒙允矣。但念若無公家文書,則私自聞見,勢必不易,移咨軍門,以便推捕宜當,令承文院撰出咨文,以付使臣之行,何如?傳曰,允。
沈詻,以備邊司言啓曰,前因諫院啓辭,收布停捧事,刷馬·驛馬價布還給事,令廟堂量處事,傳敎矣。今聞該曹,皆已照數入啓定奪云,無容更議。第念我國官吏,例多不謹典守,竭民膏血,盡力營辦之物,事過之後,或歸浮費,或歸腐敗,及其臨用,未免再徵民間,實爲近日弊習,今此詔使時缺餘兵曹馬價布,及戶曹紙·席·刀·扇·鋪陳·器皿各種雜物,十分善藏,毋得濫用,後日詔使之行,照點啓下數目,減其磨鍊卜定之數,至於各官所備雜物,亦令該道監司,一一計數,藏之本官,而文書一件,別置監營,以待後日之需,宜當,敢啓。傳曰,依啓。
沈詻,以備邊司言啓曰,聖節兼謝恩使啓辭,令廟堂指受事,傳曰,依啓事,傳敎矣。毛將不在蛇浦,則當在椵島,寧有不在信地之理?萬一出往他處,委進掛號,似不可已,海路攔阻之患,似是過慮。誤或有之,則只在使臣臨時處變,非朝廷所可預先指揮。但念今此陳奏一事,所係極重,不可不十分愼護,令平安監司,量給砲射手,以防意外之慮,宜當。奴賊貽書毛將之事,似非天朝所問,如或問及,則以不知答之爲當。本國軍兵,通八道不滿十萬,以此南備倭北備胡,中衛京城,西備大敵,民之不堪職,此之由。至於軍餉,拮据湊合,支撑度日,本無定數,而缺軍餉則兵興之後,兩西貢賦,一切停廢,專屬管餉使輸缺毛營,而不足則以物貨,販貿民間而繼之,自上年以後,兩西民生,蓄積已竭,不得已別例收米於南方,海路漕轉,以供毛糧,而毛營之責餉,未有限節,故本國之支供,亦無定數。協助軍兵,則癸亥之夏,調發南軍二萬名,竝兩西軍兵,盡屬副元帥李适,出鎭邊上,不幸有叛逆之變,賊雖就誅,而本國兵額,多致耗失,且因糧餉不繼,自上年,只兩西軍兵二萬餘名,分守沿邊城邑云,似當。以此意,言于使臣,何如?傳曰,依啓。
沈詻,以備邊司言啓曰,聖節兼謝恩使啓辭,傳曰依啓事,傳敎矣。毛將之上來與否,今難預料,而或有誣毁之言,則呈文伸辨,似不可已。兩報之行,帶一書狀,事甚句簡,而定奪已久,勢難追改,當其分日見朝時,若無書狀,恐或致訝,前後竝參,似無所妨,以此意言于使臣,何如?傳曰,依啓。已上燼餘日記
上在慶德宮。親祭齋戒,停常參·經筵。
下直,密陽府使尹義立,金泉察訪元長吉。
夜一更,流星出貫索星下,入西方天際,狀如鉢,尾長五六尺許,色白。
司諫姜碩期啓曰,臣頃患眩暈,久未差復而暑病添劇,證狀彌留,精神氣力,不能收拾,扶曳供職,其勢末由,不得已詔使回還之日,冒呈辭單,而未及入啓,新命遽下,驚惶踧踖,罔三字缺如臣劣駑,猥竊恩授,所當奔走肅謝之不暇,而病勢危緊,食飮全廢,呼吸煩促,頭腦如破,閉目六字缺稽遲日久,今將來詣,逋慢之罪,固無所逃。且臣二字缺迎接都廳,未能董治職務,觸處生事,郞廳囚繫,至於堂上,亦被推考,責罰之典,臣豈獨免?控疏自列,反承優旨,慙懼交竝,措躬無地。前後所失,旣至於此,職忝臺閣,何敢晏然?決難冒據,重速官謗,請命遞斥臣職。答曰,勿辭。
沈詻啓曰,司諫姜碩期,再啓煩瀆,退待物論矣。
趙翼啓曰,今月初一日朔祭時時刻,因傳敎以五更二點退定,今亦當依此擧行之,故嚴時刻,亦依其時嚴時刻磨鍊,啓下矣。但其二字缺上行初獻禮事,大臣議啓,以爲依上敎,恐無所大妨,但不可每以爲例,傳曰依議事,傳敎矣。明日朔祭初獻禮,亦親行乎?且其時禮曹儀註,依家禮,以茅莎磨鍊,臨時復用鬱鬯奠幣矣。竊考五禮儀,魂殿朔望缺儀,無鬱鬯奠幣之節,只於初獻上香而已。唯四。以下缺已上燼餘日記郞廳李基德。校正郞廳金朝潤書。
上在慶德宮。停常參·經筵。
上幸魂宮,親行朔祭。
有政。
副校理嚴惺,三度呈辭。入啓。遞差。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
傳于李明漢曰,産室廳都提調左議政尹昉三字缺徐渻,各熟馬一匹,捲草·獻官禮曹判書李廷龜,都承旨趙翼,堂上醫官趙興男·李英男,各半熟馬一匹,次知內官崔奉天,本殿承傳色金,三字缺堂上醫官李詻,各兒馬一匹,差備內官石承,二字缺各上弦弓一張賜給,奏時官李禮信·朴三字缺上弦弓一張賜給,令衙門高品付祿醫女及下人缺有功勞者,令該曹米布,分等磨鍊題給。
持平李景義啓曰,無狀小臣,待罪言地,誠未格天,累下嚴敎,臣罪萬殞,再啓,伏承聖敎,以雖有指鹿之奸,必無爲國言者爲批,此言,不啻拒人於千里之外,足以招危亡之禍矣。臣不覺瞿然而驚,缺然而歎也。自古國家之亂階,鮮不由於貴戚之驕,缺言路之杜塞,歷觀前代,此理甚明,非臣妄言也。近日殿下之待下,不以誠實,惟事虛文,臣請略言其槪。頃者,張顯光,以林下碩德,一章辭歸,以開言路,爲第一義,殿下優禮送之,而其人一去,其言已忘之矣。諫院二字缺曹濫費之弊,而殿下還恐其使遠近致二字缺國家,人君實惠,浹洽於民,則民之知與不知,二字缺外事耳。惻怛之敎,下於賓廳,而大臣以禮二字缺官務實等語,眷眷上達,而曾未一月,摧二字缺臣不遺餘力,殿下之待賢者待大臣待諫官,缺無誠實之意,未免外人之所瞯,可勝惜哉?今者金缺秋,麤鄙泛濫之狀,人皆羞道,臺諫所論,雖缺聞之差,豈出於虛僞哉?具宏以外戚勳宰,五字缺疏救護,略無顧忌,氣勢所及,莫敢三行餘缺固已多矣,噤口尸位八字缺顔就列,更入臺閣,重貽淸朝之玷,四字缺昨日重患賤疾,退伏私室,今始來避,物議紛然,所失尤大,請命罷斥臣職。答曰,爲人上者,缺務惠洽於民而已。民之知與不知,固其外事耳。堯·舜之民,猶以帝力何有爲言,予雖欲使民知之,缺可得乎?爾等不識予心,徒增慙靦,臺諫論事,缺必務實,可也。虛張浪說,其有何益?令民視朝缺如虐民窟穴,然後快於心耶?指鹿二字,實非缺常文字,而如是輕加,殊甚不當矣,勿辭。
正言李坰來啓曰,臣等將魚鹽免稅以下數者之弊,論列踰年,似涉支離,殿下之必以爲厭聽,臣等亦非不知,而顧惟生民之休戚,國家之安危,實在於此。此臣等所以矢口强聒,愈往愈久,而不憚煩者也。臣等聞民不悅而猶爲之,先王未之有也,故文王囿方七十里,芻蕘者往焉,雉兔者往焉,則山林川澤,與民共之,此乃王政之大者也。矧玆數者之弊,皆足以缺民怨,而亡人國者哉?易曰革言三就,此弊之不可不缺不惟臣等爭之,左右國人,莫不皆曰,而殿下之兪音尙靳,一向牢拒,是何意耶?此不過殿下,親缺諸宮之私,有以蔽之,而不忍遽革,臣等竊惟二字缺然後有國,有國然後有諸宮,諸宮五字缺民不得以生矣,民不得以生,則國不得以存矣,國不得以存,則殿下雖欲愛諸宮,其可得乎?此則不二字缺者而可知矣。噫,災異之疊現,殿下之所當缺厲者也。臣等以爲弭災之方,莫急於救民,救民之二字缺在於此弊之痛革,請勿留難,亟賜以下三行餘缺所在,豈不欲將順?少紓六字缺一日爲急,不得不交章累瀆,請賜二字缺以答輿望。答曰,不允。
正言李坰來啓曰,禮葬未訖,自上方在殯宮之側,爲臣子者,何敢缺樂自如乎?工曹參判鄭岦,曾爲黃州延慰使也,留連多日,張樂縱酒,已極無謂,及其竣事而還也,缺馬殘驛,捧價後載,行路唾鄙。行司正權晵,奉使缺路時,迂入僻邑,挾娼濡滯,終至託病,馳啓二字缺復命,物議譁然,深以爲駭,請命罷職。二字缺資級太濫,官方淆亂,澄汰之政,爲今日第一急務,而末由捄正,極爲寒心,逆賊親屬之偸生草莽者,不過朝夕就捕之人耳。不可與獷悍大儻之爲民害者,比而同之。殷栗縣監申景祐,以逆賊女壻捕捉之功,以縣監超授,堂上重加,物情甚駭,請改正。納物鬻爵,爲亂世苟且之政,不可效顰於淸朝,今此詔使之來,緣國儲竭,有司未免過慮,各缺影職老職,邊民免刷,庶孽許通,多方納銀,而詔使淸簡,不費若干,所納之銀,依數尙在,請令該曹,一一計給,各項職帖及免刷許通等公文,二字缺還收。答曰,依啓。申景祐事,逆适餘儻,以不缺六儻爲言,未曉其意也。此非規外之賞,勿煩二字缺募銀之事,雖甚苟且,不可不信,不允。鄭岦還來缺論之未晩也。
持平金堉啓曰,昨昨□字缺有指鹿之語,臣始見而錯愕惶恐,諦而觀之,亦有所不然者矣。蓋臺諫之職,其位極卑,雖欲指鹿爲馬,孰肯從之?自古指鹿之奸,多出於權二字缺而不出於諫官,故臣之妄意以爲,七字缺而非爲臣等而發,以下三行餘缺命罷斥臣職,答曰。以下缺
掌令姜大進啓曰,臣等之論具宏,政欲三字缺驕橫之漸,伸臺閣摧折之氣,而聖批嚴峻,群下憂惶,臣竊未知聖意之所在也。如使具宏,果無勳戚之恃,則當臺論方張之日,豈敢爲下官分疏,與言官相抗,有若甲乙對辨者哉?此臣等之深憂過慮,而不得不論者也。不幸國家有指鹿之奸,則殿下將欲寄耳目於勳缺耶。嚴旨一下,景象不佳,臣誠惶恐,無面就列,而今見同僚之避,又知物議譁然,其稽缺一日,冒恥忝竊之罪大矣,不敢仍叩風憲,請命罷斥臣職。答曰,勿辭。
李敏求啓曰,大司憲鄭經世,持平李景義·金堉,掌令權鑊·姜大進,再啓煩瀆,退待物論矣。傳曰,知道。
以上缺世啓曰,校書館尙書印出之役,緣工匠二字缺分廳,而一廳排設,須用二十餘人,活字印出,二字缺費如此,用糧之多,固無可怪,而見功之效,三字缺之故也。昨因弘文館啓辭,十字缺命,蓋惡其不職也。以下及批答缺已上燼餘日記
上在慶德宮。停常參·經筵。
執義李敬輿啓曰,人君聽缺之道,唯辨其公私而已。涉私而發,則事雖善,而深惡焉。若出於公,則言雖過,而曲從焉。殿下以臣等今日之論,爲出於公乎,爲出於私乎?如以爲私,則宜加缺黜,若以爲公,則亦當捨己而從之,不宜斥其言,而繫其人,以二字缺指鹿等語,摧折而後已也。臣固知八字缺泣稱後弊,而殿下三行餘缺從諫用言,猶慮厥後,右戚尙恩,四字缺臣伏見昨日持平李景義避嫌批答,嚴辭峻斥,一節深於一節,且以指鹿二字,輕加不當爲敎,臣誠瞿然,亦不能無缺焉。殿下旣知非尋常文字,不能輕加於人,則何獨於臺閣之臣,加之而莫之恤也?加諸臺閣,則以爲當然,及於勳戚,則反以爲缺則殿下之視耳目之臣,不及勳戚遠矣。權衡之勢,此輕而彼重,馴致臺閣,結舌戚屬,增氣恐不爲國家之幸,而抑缺勳戚之福也。如臣疲劣,忝此重地,誠未上格,言不取信,開喙二字缺果然得咎,徒自煩瀆於殿陛之下,不得彰聖明如流之美,使中外憂遑,遠近竊議士氣日餒,國勢日卑,綱紀日墜,臣之罪戾,至此已極,而兼春秋下批之後,適患賤疾,趁未出謝,今始來避,增一日之笑罵,所失尤大,決難仍冒,請命罷斥臣職。答曰,勿辭。
李敏求啓曰,注書尹孝立呈辭受由,請假注書差出。傳曰,知道。假注書,△李崵·宋國□·李尙馨。
李敏求啓曰,執義李敬輿,再啓煩瀆,退待物論矣。傳曰,知道。
李敏求啓曰,憲府全數避嫌,今日以監察爲茶時之意,敢啓。傳曰,知道。
大司諫李顯英,司諫姜碩期,獻納尹墀,正言李坰啓曰,近來爵賞多濫,物議譁然,洪川縣監南瀞,殷栗縣監申景祐,同日超陞,臣等取考禁府公文,則南瀞所捉李珣,則當逆适長驅,打破獄門,投入賊中,行兇作惡,無所不至,申景祐所捉張德一,只稱韓明璉女壻,而當明璉等家屬被誅之時,逃躱假息,逆适·明璉,稱兵犯京,逞兇日久,二字缺親屬者,萬無不爲同惡之理,而文書間現出罪狀,則似二字缺等論賞之典,不可同科,仍念賊适等,誅除已久,其族屬之網漏散落者,不知其幾,續續捕告,輒行重賞,則濫觴之弊,已不可言,而文化縣令慶信後,以逆屬捕捉之功,只有陞敍之命,而此等之請,改景祐之加者,亦欲以此爲,例也,獷悍十一字缺令申該曹於此等論賞,三行餘缺不察之失,著矣,不可仍冒言地,三字缺命罷斥臣等之職。答曰,勿辭。
李敏求啓曰,大司諫李顯英,司諫姜碩期,獻納尹墀,正言李坰,再啓煩瀆,退待物論。傳曰,知道。
正言崔惠吉來啓曰,大司憲鄭經世,持平李景義·金堉,掌令權鑊·姜大進,執義李敬輿,大司諫李顯英,司諫姜碩期,獻納尹墀,正言李坰,竝引嫌而退。印書之事,缺在該郞指鹿之敎,非指言官,措語之際,雖涉未瑩,缺資之削,實出公論,不可以此輕遞言官,請大司憲鄭經世,持平李景義·金堉,掌令權鑊·姜大進,執義李敬輿,大司諫李顯英,司諫姜碩期,獻納尹墀,正言李坰,竝命出仕。自上方在哀疚之中,爲臣子者,何敢宴樂自如,而工曹參判鄭岦,曾爲黃州延慰使時,流連多日,張樂縱酒,缺馬殘驛,捧價後載,行路唾鄙,物議齊憤,豈以奉使之故,待其還來之後乎?請亟命罷職。近來資級太濫,官方淆亂,澄汰之政,實爲今日之急務,逆黨親屬之偸生草莽者,不過朝夕就捕之人,而殷栗縣監申景祐,逆賊缺捕捉之故,以縣監超授,堂上重加,物情甚駭,請命改正。納物鬻爵,實亂世苟且之政,豈宜效尤於淸明之時乎?缺此影職老職,邊民免刷,庶孽許通,納銀之事,雖緣詔行已迫,國儲蕩竭,有此不得已之擧,而幸詔辭淸簡,若干所納之銀,依數尙在,請令該曹,一一還給,各項職牒及免刷·許通等公文,竝爲還收。答曰,不允。出仕事,依啓。近來爵賞多濫,物議譁然,
正言崔惠吉來啓曰,魚鹽免稅等數者之弊,臣等論列已盡,殿下洞燭無餘,而經歲二字缺一向牢拒,臣等之悶鬱滋甚焉。生民之休戚係於是,國家之安危係於是,剗革痼弊,一日當急,而殿下特以二字缺諸宮之故,不能一朝遽罷,少不忍,則亂大謀者,政謂十字缺而國勢安,國勢安而諸宮以下三行餘缺欲將順,而早建儲貳,國家五字缺於大,輕重自別,決不可一日少稽。生民之重困,物力之二字缺非所當論,請勿留難,亟許奏請,以答臣民之望。答曰,勿煩。
侍講院啓曰,本院書籍,盡失於寇變,上年謝恩·冬至兩起之行,因本院啓辭,若干書局,使之貿來,而冬至使之行,所貿書冊,則盡被渰沒,今此冬至·聖節兩使行,令該曹依前給價貿來,以爲書筵考閱之資,何如?傳曰,依啓。
兵曹啓曰,今閏六月朔,宣傳官·將官試射時,武臣兼宣傳,今此冬至·聖節兩使行官韓夢龍·金鑑,竝無分,依事目汰去,何如?傳曰,允。
沈詻啓曰,世子宮別監,揀擇時,戶曹奴金景男,不爲來現,極爲過甚,請囚禁推治。傳曰,依啓。
延接都監啓曰,天使發行之後,用餘雜物遺在之數,令各色郞廳,率戶曹算員,一一點閱,而實入數·遺在數,仍存類·改備類,當秩秩開錄啓下,故連日催督,而屬司及諸監役官等,未易査正繕寫,先爲査報者,隨所到,別單開錄入啓矣。各色物件,雖極浩大,而就其大者,則驛馬·刷馬·修理軍·差備軍價布,當初磨鍊時,比上年幾半減定,故上年則各樣價布三百六同內,一百七十四同三十二匹用下,而今年則元卜定一百五十同七匹內,只三十六同十八匹用下,一百十三同三十九匹,則已下於兵曹矣。各處橋梁造排,露梁浮橋用餘長木三千十四箇,把子十三浮,生葛十一同,杻木五百缺空石三百番,則送於戶曹,使之區處,其餘自都監貿缺長木八百八十箇,駕木一百二十三條,眞長木一百二十箇,柧缺十四同,亦令戶曹,或和賣以助經費,館內外各所入接假家,缺共二百四十七間,不動一物,依上年例,竝逢授可信人,計數置簿,使之入接守護之意,敢啓。傳曰,知道。
李敏求啓曰,臺諫出去,請出開門標信。傳曰,知道。
以上缺曲加涵容,薄罰纔施,沛澤旋至,天地生成之二字缺感泣銘鏤而已。第其間所論,不無冤抑,臣於是時,竊二字缺上章暴白,而顧念忝在宰列,自明爲嫌,杜門省愆,仰屋長吁,不意玆者,種種異數,遽及積罪餘身。臣實惶缺無地措躬,一番陳奏之擧,秪奉朝廷成算,亦襲前缺使臣之緖餘,斷無寸效,罪實幸逭,臣以敢晏然承當二字缺若實有功勞然哉?伏願聖慈,亟收成命,以安愚缺臣無任激切屛營之至,謹昧死以聞。答曰,省疏具悉卿意,卿其勿辭,可也。已上燼餘日記
上在慶德宮。停常參·經筵。
藥房都提調臣尹昉,提調臣徐渻啓曰,不審聖候,何如?伏暑之酷,近歲未有,凡在匹缺尙所不堪,況至尊之位在疚之日乎?臣等不勝憂慮之至,敢爲問安。答曰,氣候如常。
政院,大殿問安。傳曰,知道。
藥房,大妃殿問安。答曰,平安。
都摠府啓曰,今日入直軍士,中日習射,請出標信。傳曰,知道。
兼禮曹判書臣李廷龜,伏以臣受氣缺薄,夙嬰癃疾,無日不服藥物,無歲不經大病,柴瘠骨立,僅存形樣,今則年近七十,衰朽已甚,屢當劇務,積勞添傷,眞元內鑠,精思消亡,自知不久於世,人亦見而憐之矣。當聖上哀疚之日,復忝禮官之長,學本懵淺,性又疏曠,議禮節目,膠守所見,累承嚴旨,罪戾山積,理合屛退,以俟譴罰,而葬禮纔完,詔行遽迫,受命儐接,無暇出聲,悶默耐過,心火日煎,況今臣之病勢,已到十分危機,敗症日漸加劇,委頓床席,與死爲隣,其何能振策駑鈍,復理禮務乎?伏乞聖慈,察臣危悃,憐臣痼病,亟許遞免,俾令終始。不勝祈懇之至。取進止。答曰,省箚具悉卿懇。卿其勿辭,調理察職。
李敏求啓曰,李弘重首倡通文,斥其道主之狀,極爲無理,雖加重法,固其自取,但遠外愚妄之人,旣以儒生爲名,當此盛暑,連次加刑,慮或傷殞,而觀其元情,槪已承實,似當據法論斷。臣待罪該房,妄意如是,惶恐敢稟。傳曰,知道。爾言不無所見,但其所犯甚重,不可輕議矣。
都摠府啓曰,今日入直軍士,中日習射事,標信,命下矣。有停朝市,退行之意,敢啓。傳曰,知道。
大司憲鄭經世啓曰,前日聖批指鹿之喩,乃推求日後之弊,而極言之耳,非指今日事也。但其辭氣之百鋒穎太露,挫折已甚,不惟不能優容而已。不審聖明之自廣狹人,何故至於此極耶?臣欲與同僚從容陳箚,以冀聖明之開納,而同僚直爲引嫌,相繼避退,則臣當同辭請遞,而適因他事引嫌,今始瀆冒,所失尤大,請命遞斥臣職。答曰。缺
傳曰,缺當用新新且體大者,而器皿亦不磨四字缺矣,宗廟官員,爲何事乎?問啓。
趙翼啓曰,二字缺之意,牌招宗廟署官員而問之,則薦新林禽,不新新且體小事,則凡薦新果物,掌苑署輸納于奉常寺,奉常寺官員,來薦于宗廟,例也。果物不好,則非本署所知也。器皿則此鍮器,非廟中所用之器,只用於□知味進上時,而此器,适變時,埋於地,又常藏在庫中地氣潤濕處,故雖磨洗,其色亦不淨潔云。果物不好,責在掌苑署,則其言誠然,而器皿不淨潔,則本署不得辭其責,兩署當該官員,請竝推考。傳曰,依啓。此器之不潔若此,廟中之器,亦可推此而知也。
迎接都監啓曰,今番天使時修理軍名數,比上年幾半減定,故軍色郞廳,恐有不足之患。用軍之數,十分節省,各處監役官等,無不戒愼。所用價布,比前皆爲減小,其中西道監役,則各處橋梁及迎恩門修理外,又有弘濟院造成,前所無之大役,而所用價布,只二同六匹,聞監役不敢請軍於都監,或以自家人馬,輸運助役云。其盡心之狀,極爲可嘉,該道監役官,似當量宜施賞,以勸他人。自下不敢擅便,上裁,何如?傳曰,知道。當該監役陞敍。
迎接都監,以館伴意,啓曰,前者遊觀宰樞,追送和章,及漢江圖,譯官崔元立,啓請下送于天使前矣。卽者崔元立回還曰,二十八日趕到黃州呈納,則兩使收覽嘉悅,到平壤各送回帖,正使又寄臣別詩,及碧蹄陪宴,議政等諸臣處寄詩,且副使寄送漢江小記,故元帖竝爲入啓之意,敢啓。傳曰,知道。
戶曹啓曰,典醫監提調啓辭內,藥材,活人性命,不可斯須無者也。故自祖宗朝,設立醫局,分定藥材於各邑,而定其藥漢,從其土産,隨節採取,趁時來納者,豈偶然哉?藥材非魚菜米布市肆所蓄之比,而大同七字缺作米之中,自此藥貢永絶,前日以下三行餘缺藥漢者,或老或病而死,則其四字缺決難採取,他司貢物,雖可作米,而藥材,救活人命,而國家仁政之大者,理不可作米,明矣。一遵舊規,江原·兩西·咸鏡等道,除其作米,以本色藥材,今年爲始,上納,何如?傳曰,藥材不爲作米事,令該曹量處事,傳敎矣。兩醫司藥材貢物,咸鏡道則自宣祖朝,作米補餉,兩西則自戊午兵興以後,江原道則自癸亥以後,設立大同,竝皆作米,其價則自該曹依詳定出給,而下三道則以本色藥材上納矣。目今西北糧餉,萬分緊急,今若復設元貢,則非但軍食缺乏,列邑貢吏,駄載來納之際,民弊不貲,西事未定之前,似難輕易復設,只江原道則或可變通,而從民願設大同,今玆數年,抽出藥材,本色上納,則殊無大同設立之意,亦屬難處,臣等萬分參商,各種藥材,隨節埰取,乃是相傳學習之事,故列邑皆有醫生藥夫,非但爲醫司之貢,亦所以應各營之需,初不係於民結之役,前項江原一道,各官欲令醫生藥夫,依例採取,上納于大同廳,以便分給醫司,而本廳應納米布,依詳定計減,則允爲利益,以此意移文江原道觀察使,知其便否而處之,何如?傳曰,允。
大司憲鄭經世啓曰,今日掌苑署所進宗廟薦新林檎,旣不碩大,又不新鮮,致勤聖敎,凡果實撰新進排,乃郞官之事,而臣以提調,常時不能檢飭之罪,在所難免,請命遞斥臣職。答曰,勿辭。
正言崔惠吉來啓曰,臣等將鄭岦不可不罪之狀,論列已盡,未蒙允許,臣等竊惑焉。當君父哀疚之日,爲臣子者,何敢宴樂自如,而鄭岦以秩高宰臣,奉使西路,留連多日,縱酒張樂,其無謂,甚矣,至於缺馬殘驛,捧價後載,有如商賈之事,行路莫不唾鄙,七字缺豈可停其論而待其還乎?請以下三行餘缺至超堂上重加乎?逆黨支屬,五字缺不知其幾,續續捕告,輒行重賞,則官方之淆亂,莫此爲甚,豈不大可寒心哉?請勿留難,亟命改正,臣等所論影職·老職·免刷·許通等納銀之事,當初雖緣詔使將到,國儲告罄,有此苟且不得已之擧,而其爲識者之寒心,固已多矣。幸値詔使廉簡,略無所費,募納之銀,依數俱在,宜令該曹,一一計給本主,還收各項公文,豈可拘於小信重貽淸朝之羞哉?請勿留難,亟賜一兪。答曰,不允。鄭岦非無譏之人,必無如此之理,以時急之事,受命在外,如是輕論,尤爲不可矣。
持平李景義來啓曰,臺諫所論,出於風聞,雖有未盡其實,所言公,則不害於論事之體也。判尹具宏,以勳戚之臣,不顧事體,爲汝秋分疏,有若與臺閣爭辨者然,張皇氣勢,略無忌憚,自古外戚之預朝政者,未嘗不禍人之國,此漸不可長,而識者之憂,庸有極乎?殿下反以箝制指鹿等語,加之於臺閣之臣,摧折制抑,而莫之恤,斯豈所望於聖明者哉?具宏旣挾外戚之勢,有輕蔑臺官之罪,則殿下之牢拒,未免外人之疑訝,有累於聖德非細矣。此臣等所以强聒,而不知止者也。政院亦不念惟允之義,出納疏章,任其前却,無謂,甚矣。請判尹具宏罷職,當該承旨推考。行副護軍李廷臣,劫娶士族,穢行彰露,越法悖倫,有同蠻貊,齒在仕版,寧有是理,淸朝之羞辱,莫此爲甚,旣有世累之罪,何可以一事,每罰爲不可,而復爲收敍乎?請命削去仕版。行司勇李文荃,以筠賊腹心,筠敗之後,得免刑章,亦云幸矣,其居家悖行,在官貪贓之狀,國人之所共痛惡者也。及至今日,復齒仕版,至擬摠管之望,物情駭憤,八字缺而置之,請以下二行餘缺答曰,缺者,而獨當辨明,惹起鬧端,則五字缺失矣,判尹具宏推考,李廷臣罷職,他餘事不允。
持平李景義,正言崔惠吉來啓曰,事之有關於國家之存亡,民生之利害,則踰年積月,抵死力爭,可也。此臣等所以將諸宮家山林·海澤·免稅·復戶等事,瀝血籲呼,必欲回天者也,而言之愈苦,聽之愈邈,夫偏私之政,孰如公明之德,宗社之重,孰如諸宮之弊?有民生然後有國家,有國家然後有諸宮家,亦可得以安享矣。存亡所係,沿革甚重,殿下其可以忽之哉?請加深思,亟賜允兪。請建儲貳,所以重宗廟,而係民望也。有國之道,孰有大於此者乎?冊封之請,一日爲急,殿下特以民生之重困,持難不決,殿下保恤民生之意,可謂至矣。臣等非不欲將順,而事體重大,民力之竭,有不暇顧,請賜一兪,以答輿情。答曰,不允。
李敏求啓曰,具宏推考,李廷臣罷職事,命下矣。臺諫方以具宏罷職,李廷臣削去仕版,論啓,推考罷職,承傳不得捧之矣。傳曰,知道。
吏曹啓曰,左參贊金尙容,已陞輔國階,以正一品居西壁,不但坐次非便,事體亦頗未妥,正一品兼判書者有之矣。參贊則無稱兼之例,物議皆以爲當遞,大臣之意亦然,敢此啓稟。傳曰,遞之,可也。
戶曹啓曰,今次冬至·聖節兩行次,尙衣院年例貿易唐物各種內,黃金·水銀·朱紅·三靑·二靑·同黃·深重靑紅象毛·砒礵·荷葉·三碌·及內醫院貿易藥材,龍腦·水銀等物,皆係本曹儲在之數,故不爲貿易之意,敢啓。傳曰,知道。
夜一更,月有兩珥,白雲一道如氣,起乾方逶迤,八字缺長竟天,廣尺許,移時乃滅。已上燼餘日記
上在慶德宮。停常參·經筵。
政院,大殿問安。傳曰,知道。
政院,中殿問安。傳曰,知道。
藥房,中殿問安。答曰,知道。昨日劑入藥,已爲進用矣。
趙翼啓曰,今此陳賀箋文,江原道觀察使金尙,原州牧使金鑊,江陵府使鄭宗溟箋文,皆用紅籤,殊無詳察之意,竝推考,何如?傳曰,依啓。
持平李景義,正言崔惠吉來啓曰,山林·海澤·八字缺免稅·復戶,乃淸朝疵政之大者,而二行餘缺爭不得請,則不止,請加三思,亟三字缺臣等之請,重國本也。殿下之敎,恤民困也。輕重所在,灼然可知,決不可以物力之難支,少稽請封之大事,此臣等所以逐日來籲,而不知止也。請命奏請,以答輿望。答曰,勿煩。
持平李景義來啓曰,判尹具宏,以勳戚宰臣,不有公議,不顧事體,爲下官分疏,張皇氣勢,有若爭辨,此漸不可長,而識者之寒心,無大於是。昨日伏承聖批,始知聖鑑之非不盡燭,而只以推考爲敎,臣等猶未釋然於心矣。具宏所居地,勳貴也。所挾之勢,外戚也。爲私分疏之態已露矣,輕蔑臺官之罪固大矣。殿下之牢拒至此,終爲外人之所窺測,可勝惜哉?政院出納疏章,任他前却,惟允之義,顧安在哉?是亦不無所失,請判尹具宏罷職,當該承旨推考。行副護軍李廷臣,劫婚悖倫,行同禽獸,穢惡彰露,爲世所棄,而得免邦憲,齒諸人類,國家正始之道,於是滅矣,淸朝羞辱,庸有極乎?罷職之罰,豈當其罪?曾在宣祖朝,士大夫有劫娶其妾,而終爲公論所發,至配邊遠,廷臣之劫婚其妻,與劫娶其妾,不可同年而語矣。臣等所論,亦云末減,請勿留難,亟命削去仕版。行司勇李文荃,居家悖行,萬惡具備,在官貪贓,到處見敗,加以筠賊心腹,得免刑章,亦云幸矣。乃至今日,復齒仕版,物情駭憤,久而益激,公議之發,豈有早晩?請命削奪官爵。答曰,不允。具宏遞差,李文荃罷職。
正言崔惠吉來啓曰,鄭岦張樂縱酒,鬻馬捧價之罪,臣等論執累日,未蒙允兪,臣等竊憫焉。鄭岦以有識宰相,固無如是之理,而臣等若非的知詳聞,則亦何敢强聒不置,至於此哉?人言藉藉,公議益激,停論待還,決有不可,請勿留難,亟命罷職。申景祐削資之請,實出於重惜名器之公議,而七字缺臣等竊惑焉。明璉之壻,雖是二行餘缺奉事孫必大,爲人愚妄,不識事體,六字缺其同僚,請命罷職。答曰,不允。孫必大事依啓。
二字缺啓曰,王軍門所報毛將之言,只出於毛將告示中,而不見其原文,難保其爲的實文字,且前見詔辭牌文,有與毛將面言移鎭之事云,當初未知其故,到今思之,則詔使所言,卽指此事也。毛將之知此久矣,決非卽今新聞之語,而必待詔使回程後,始發此言者,何也?且毛將必不全師移鎭,似當有代領將官,而尙無消息者,何也?此間曲折,詔使必皆知之,但事機未露之前,不欲輕洩耳。今此都督告示一通,謄送于金瑬處,使之面稟於詔使之前,則可以得其虛實,告示文字,則不必示諸詔使,但知此意,而周旋探聽,急急馳啓,宜當。此意祕密,下諭于伴送使,何如?傳曰,知道。毛將等言及告示之文,似非虛言,雖問於詔使,此外有何詳言之事乎?以狀啓之辭觀之,則似是全軍移鎭之意矣。問于詔使,似未安當,更爲議處。
備邊司啓曰,卽見伴送使狀啓及都督告示一張,都督移鎭之說,果爲不虛,但許多兵馬,一朝移撤,勢或不易,且其所謂趙祐攔阻之說,殊涉惝怳,未曉其意也。都督所望,專在本國,陳奏請留,且係大段處置,不可容易答之,姑令伴送使,回報於都督曰老爺移鎭之事,撥上飛報,則國王不勝驚愕,莫知其故。將欲差遣陪臣,前來問安,兼問移鎭曲折,此時必有停當之事云。而請留一款,更容熟講,差一重臣,進向毛營,審察其事機,而處之宜當,敢啓。傳曰,依啓。
昨聞朝中有移鎭蓋州·旅順之議,令不佞與貴國議定而行,亦慮鎭兵一動於貴國,勢在孤立,殊非向者冊封大典故耳。且不佞與貴國勢關輔車氣誼交厚,匪尋常比也。熟思其兩便,而撫定夫一謀執事,當何以處之?幸亟三字缺以便發議,何如?都督送接伴使揭帖。
備邊司七字缺軍務閻鳴泰,新到任所,移咨二行餘缺論不厭精塾,中間固不無異同之五字缺量歸一,然後入啓矣。及承聖敎,洞燭利病,誠非三字缺及但其中,或有未察臣等本意處,似是當初啓請,務要簡約,未免辭不達意之致。命下之後,卽當回啓,而僚員多故,論議不一,遂以遷就至此,致勤再敎,不勝惶恐之至。臣等竊念今此號牌之法,修擧祖宗二百年中廢之規,束勒東方百許萬散亂之民,其事之重難如此,而幸賴聖明,不撓浮議,終始堅守,今得略已完訖,雖有不佩者,蓋亦寡矣。旣佩之後,按名定役,以補闕額,乃是結局之擧。若不更絃易轍,蠲祛積弊,務合時宜,則得軍愈多,而民弊愈甚,人心渙散,而不可收拾矣。國家之治亂興亡,都在此一着,可不愼哉?臣等之意,今日急務,不在得軍,而唯在省弊,弊省而軍情便之,則今日所得雖少,而尺寸之得,皆爲吾有,弊不祛而人心不安,則所得雖多,數年之內,盡爲虛簿,逃故隣族之弊,遍滿於國中,終爲四方之所笑矣。伏願聖明,深加省念,毋泥常規,凡可以革弊安民者,略爲更張,以便軍政,使莫重之擧,終有成效,以副中外顒望之情,幸甚。且臣等所陳,只擧梗槪,未免有言不盡處,須待一番召對,榻前定奪,方無未盡之歎。但前啓事目,領議政李元翼,多所刪定,而今則方在呈告,不爲可否,今之所陳,只出臣等臆見,深覺未安。李元翼處,更爲下問,而處之似當,敢啓。傳曰,知道。
李敏求啓曰,臣承命往問于領議政李元翼,則答以委遣承旨,詢及於病伏之臣,不勝惶恐隕越之至。號牌大擧措也,若不善爲施措,則必致大亂。故臣曾以難行之意獻議,又累次力陳于同僚矣。今旣斷然行之,此後惟當有以善爲結局耳。自古爲國,必以得民心爲本,不得民八字缺所未行之大擧措,而結局之際,二行餘缺者也。亂後民數,未及平時六七分,四字缺政大異於平時,排鋪施設,計策甚難,本廳今欲裁三字缺以紓軍役之苦,使民皆知其役歇,而無抵死奔避之心,其缺新刷者,別爲設策,以開支保之路,俾不至於驚駭四散,徐待軍情稍安,軍伍稍定,漸次補綴,以實軍額,此實憂深慮遠,出不得已之計也。臣之大意,亦本如此,當初本廳,以磨鍊節目,來示于臣,正與臣意相近,故只看過一遍,以爲無妨而已。許多條件,初非臣之所刪定也。而亦未曾逐一致察於其間矣。今以事目可否,下問揣摩伸縮,勘定節目,唯在當事諸臣,老耄病昏,不敢參論,只達大意,伏惟上裁云矣。傳曰,知道。
訓鍊都監啓曰,都監設局,其來已久,而各藥物力,漸至凋弊,其中火藥色,尤甚無形。如焰焇·石硫黃·火箭筒紙等物,乃是恒用之物,而俱無出處,本色多般拮据,常患乏絶。焰焇則賊适變亂之時,毁撤本廳,一應諸具,盡數蕩失,無一物遺在,近因國家多事,該曹亦不得依例備給,故所用諸具,未及措辦之間,本色隨便貿用,而亦非可繼之道,今聞謝恩使回還時,貿來焰焇極多,今方留置於平安道云。而適當詔使出來之時,西路多事,趁未輸送,其中五六千斤,姑先上送於都監,以爲繼用之事,本道監司處,行移宜當。石硫黃則本非我國所産,而只於開城府,有些少産出處,曾已累次取用,而非徒沙石相雜,實用無多。今則已爲絶種,不得採取云。竊想硫黃,爲日本之賤産,而釜山倭館,旣已開市通商,自都監差送勤幹之人,使之從長貿來,而自前赴京使臣之行,亦有貿來硫黃之時,今此赴京旗牌處,亦令優數貿來,俾無乏絶之患,上項兩處貿來之價,令該曹量宜二字缺亦爲宜當,火藥筒紙,則尤無出處,近年以落幅紙,九字缺分送於西邊,故都監所用,亦極二行餘缺數,輸送於都監事,捧承傳擧行,何如?傳曰,依啓。
趙翼啓曰,近日日氣極熱,自上方在哀疚中,經筵,取稟未安,而第不爲開筵,已過半年之久,前日,取稟,有過近日爲之之敎,故敢稟。傳曰,知道。近當爲之矣。
政院啓曰,本院非他司之比,事務煩劇,書吏若干人,各有分掌,晴雨勿論,晝夜不離,身役極苦,而淸寒特甚,自宣廟朝月給散料之外,又令兵曹,加給步布,較諸平時,猶爲涼薄,而廢朝中年,兵曹與本院,有相較之事,應給之布,廢而不給,又於上年,戶曹諉以歲無,十二斗料米,又爲減給,餬口爲難,訴冤不已,各司下吏中料食之小,未有若此之甚者,所見果爲矜惻,自前例給之布,令兵曹仍爲題給,俾得一分資活,何如?傳曰,知道。令該曹量處。
司憲府行大司憲臣鄭經世,執義臣李敬輿,掌令臣權鑊·臣姜大進,持平臣李景義·臣金堉等,伏以天下之事,不進則必退,德不日躋,則下究於愚,治不日升,則終趨於亂。方其退步之初,人莫之覺而日退日遠,終至於望燕而歸越,此必然之理也,豈不大可懼哉?古昔聖人之所以兢兢業業,寅畏小心,唯恐一念之或忽者,蓋以此也。臣等竊欲殿下之憂勤願治,四年于玆,而治具之漸張者,未見其日新,而但見其日退,當殿下撥亂反正之初,革舊鼎新之日,臣民之所以鼓舞聳動,蘄望於殿下者如何,殿下之所以淬礪奮發,而自期待者如何,而今日之所成就,乃止於此,不惟臣等,爲殿下惜之。竊想閑燕無事之頃,中夜不寐之時,必有穆然深思,慨然長吁,而不勝其憂懼者矣。嗚呼,資美如殿下,志大如殿下,二行餘缺事理,豈不可怪?良由大臣之所以同心同德,以答天工者,不能盡道,百僚之所以夙夜匪懈,贊襄庶績者,不能盡職,以致宵旰日勞,而食效日遠,有君無臣,豈不爲千載之永嘆乎?雖然天下萬事,無一不本於人主之心,故曰君仁莫不仁,君義莫不義,君正莫不正,一正君而國定矣。然則今日世道之所以汚隆,殿下安得以不自任,而臣等亦安得不以望於殿下哉?臣等聞凡事之所以自進而無退者,誠而已矣。誠者,眞實無僞之謂也。悠久不息之謂也。苟能行之以眞實之心,持之以悠久之功,則何德之不修,何功之不成哉?易曰忠信所以進德也。修辭立其誠,所以居業也。聖人之所以德久業大,日新而富有者,誠爲之本也。臣等之事殿下,亦已久矣。雖其寂然不動之地,不得以窺測,然表執而占理,觀跡而察心,則亦有可得而言者矣。辭氣之發,未免於抑揚,政令之施,或出於文具,則殿下之眞實無僞,未能如古之聖人矣。始初淸明,動皆慮善,而曾未數年,漸不克終,則殿下之悠久不息,未能如古之聖人矣。子思之言曰,誠者,物之終始,不誠無物,使子思而非聖人也則已,子思而聖人也,則今日治效之無物,果不足怪,而不但爲臣僚之罪也。殿下於此,可不惕然深省,而思有以誠之乎?至其所謂漸不克終者,臣等旣發其端,而終不悉陳,則區區忠愛之心,而誠有以歉然而不安者,請得以究言之。改紀之初,特設裁省廳,凡國家經用,悉從儉約,上供之物,減之又減,大臣慮其太苦難繼,則敎之曰,若比閭閻時,亦不爲苦矣。其爲民惜財之意,出於至誠,而今則喪祭之用,賓客之費,務令豐侈,此則恭儉節用,不如初也。愛惜民命,視猶赤子,有犯殺人之罪,則必拿囚嚴究,雖勳臣貴近,亦不饒貸,今則方伯枉敎,而毛髮不動,守令恣殺,而九字缺與殺人異者,特不償命耳。二行餘缺內言之出,外言之入,不由喉舌,或從三字缺宮禁之嚴,漸不如初矣。至於優容直言之漸不如三字缺失愈大,而爲憂愈重,臣等請別論之。臺諫者國二字缺綱紀公論之宗主,明王誼辟之所倚,以爲耳目,暴君昏主之所畏,而不敢辭者也。自古國家之所以亡其道非一,而拒諫自用,受禍尤酷,殿下歷觀前古,豈不知此,而厭聞之病,愈往愈甚,臣等固知致此之由矣。聖質英明,超出前代,俯視臣隣,皆莫己若,而論事之人,或措辭失當,或風聞不的,以致不快於聖意,凡有所論,一例持難,未見轉圜之盛,時觸批鱗之怒,此在諸臣,或不爲無以自致,而殿下之所以待臺諫者,不當如是,古人所謂威加四海,而屈於匹夫,智出庶物,而聽於至愚者,豈不爲盛德事乎?人主之威,過於雷霆,賞之使言,猶恐難於犯顔,況一言不合,輒加詰責,有如訟官之盤問證佐,以求違端者,至或不從物論,特命遞去,臣等不知今日朝廷,能有硬脊强項者幾人,終不爲之挫折,而爲國家盡言哉?莊士卷舌而退,懦夫含默苟容,則雖有危亡之禍,迫在朝夕,殿下無由得聞,不亦危乎?殿下以不世出之資,抱大有爲之志,而持此五不如,以缺四海之望,此臣等之所以爲殿下深惜者也。臣等伏覩前日下政院之敎,有曰,諫院不考該曹文籍,搆出一張浪說,使遠近之人,不能無憾於朝廷,其亦大乎,臣等竊爲殿下,惜此言之駟不及舌也。夫殿下之自初至今,至誠勤恤者,豈爲欲見知於民乎?只以君之愛民,如父母之愛子,天理當然,不得不愛耳。此所謂眞實無僞之心,由中自然之發,故三字缺雖深居九重,不大聲色,而八方含生,無不歸仁,誠九字缺但當終始此心,益篤其仁,則薰二行餘缺査滓,孔子所謂先難後獲,孟子所謂四字缺董子所謂不謀其利,不計其功者,正立心源頭,不四字缺差處,與帝王同一心法也。殿下平日,豈不熟講深體,而乃爲此言,以歸咎於諫官乎?然若使此言,爲一時心氣不平,偶未致思之發,則乃是說時病痛,猶未甚害,不然則臣等竊恐殿下之存主處,失其赤子之心,而施之政事者,未免爲假仁之歸矣,此豈臣等所望於殿下者哉?伏願殿下,反求痛省,深思病根所在,隨動隨靜,常加拔本塞源之功,使動於中者,無一念之不實,施於政者,無一事之不實,粹然以聖人之事自期,而加之以不息之功程。今日如是,明日又如是,積以歲月,無所間斷,如此而德業不日進,治效不日著,則臣等當伏妄言之誅矣。獨恐殿下英銳太過,視臣等所論,以爲迂闊之談,而不肯喫緊用力耳。臣等又念凡人之情,對人則莊,獨居則肆,與勝己者處,則敬心生,與不若己者處,則驕心生,旁無强輔,則有過而不知,故雖以子夏之賢,猶以離群索居爲懼焉,旨哉,程子之言曰,人主一日之間,親賢士大夫之時,多則可以涵養氣質,而薰陶德性矣,殿下之不接臣僚,已過半歲,雖德性已成,無藉於薰陶,而深居獨居之地,亦安能保其無尤悔之作乎?竊瞯數月以來,命令之發,多不和平,與平日不同,得非索居已久之致乎?仰惟哀疚之中,羸憊已甚,而比來旱熱之酷,倍於常年,雖不得日御經筵,以勞玉體,而時於氣爽之朝,暑退之夕,或登進大臣,商確機務,或引接儒臣,講論經義,則不惟於進德修業之功,大有稗益,其於開釋湮鬱,節宣氣體之道,所補亦不細矣,八字缺事,汲汲,甚矣,內而民愁兵怨,二行餘缺識務之才,誠不能出奇謀建大策,五字缺敗之業,獨念君臣上下,方在偏船之上,無一人四字缺極力擔荷,悠悠泛泛,但爲歲月偸安之計,不知如此委靡,終欲稅駕何地,思之苦痛,寧欲無生,惟其鼓作振發之機,係於殿下之一心,故敢以誠之一字,爲今日應病之藥,蓋謂根本之地,誠意一立,則其他自當綱擧目張,無不如志,周子所謂正其本萬事理,朱子所謂治其本者,雖若迂緩而實易爲力者,皆此意也。伏願殿下留神澄省焉。取進止。答曰,省箚具悉。深嘉卿等愛君憂國之忠,箚辭俱是格言至言,予敢不惕念而思改哉?近因哀疚,不接賢士,已閱半載,闕失之日積,良以此也。
李敏求啓曰,臺諫出去,請出開門標信。傳曰,知道。
李敏求啓曰,具宏遞差,李文荃罷職事,命下矣。臺諫方以具宏罷職,李文荃削奪官爵論啓,罷職遞差,承傳不得捧之矣。傳曰,知道。
下直,昆陽郡守李挺,沔川郡守姜善餘,燕岐縣監宋致中。已上燼餘日記
上在慶德宮。停常參·經筵。
藥房,中殿問安。答曰,平安,明日則勿爲問安。
趙翼啓曰,平安道陳賀箋文中,兵使南以興箋文,印跡最爲不明,朔州府使李命吉箋文,糊籤不精,殊無敬謹之意,請竝推考。傳曰,依啓。
訓鍊都監啓曰,例有焰焇貿易之事,故二字缺譯官一人定送矣,今此謝恩·進賀兩使行,九字缺傳時,未及啓下,使臣二行餘缺以爲恐喝之計,次發攔阻趙四字缺强之形,然後始傳移鎭之報,令本國上本,四字缺態,種種可惡,從之則益滋日後之患,不從則恐有目前之虞,事之難處,無大於此。臣等反復思量,未得善策,今此李尙吉之行,勿爲結語,第曰國王千萬意外,聞老爺移鎭之說,不勝驚愕,莫曉其故,上本天朝,挽止其行,與老爺終始周旋,上報皇恩,下固疆埸者,是誠寡君之至願,而但念藩臣事體,偃然陳奏,指揮天朝,進退大將,甚非容易,不可不攔熟商議,且老爺實爲移鎭,則天朝當有移咨本國之事,而寂然無聞,無乃天朝,雖有此議,而實未停當耶?今若未見上國文書,而率爾陳請,尤爲未安,以卑職受知老爺,情意相孚,非他使臣之比,故委差前進,恭候起居,兼問移鎭曲折,以爲處置之計云云,而觀其所答,更察事機而應之,亦令承文院,撰出揭帖,而請留一款,姑勿提起,只將乍聞移鎭之報,莫知所以,差遣陪臣前來探問之意,善爲措辭,兼令該曹,優備禮物,以付其行宜當,敢啓。傳曰,依啓。
備邊司啓曰,李尙吉之行,不但聞毛將所言而已,凡毛營將校椽房前所相厚者,皆宜厚加贈遺,期得其實狀,詔使時用餘蔘貨,優數給送似當,且李尙吉若不知朝廷本意,則問答之際,不無疏漏之患,明日引見時,竝令入參,何如?傳曰,依啓。且毛將所爲,人人如見其肺肝,有何難知之事乎?國儲蕩竭之時,浪費蔘貨,實爲不可,勿爲給送。
傳曰,毛營所送揭帖,速爲製入,禮二字缺速磨鍊入之,且問安使,火速下去之意,分付。
備十字缺答曰,知道。毛將所言及。以下缺
缺傳敎矣,移鎭之說,雖似不虛,而五字缺未詳知,故欲爲某條聞見得實者耳。今承聖敎,極爲允當,金瑬處勿爲行會之意,敢啓。答曰,知道。
備邊司啓曰,毛將處遣重臣事,允下矣。毛將久在我疆,今將移鎭,在我之道,不可不倍致慇勤之意。李尙吉爲毛將接伴有年,情義相厚,今此使臣,以李尙吉差送,則不但慰毛將之心,兼可以多般聞見,探得實狀,似爲便益,敢啓。答曰,依啓。
傳曰,明朝大臣及備邊司堂上引見,政院預爲知悉,分付。
李敏求啓曰,明日大臣備邊司堂上引見時,三司長官,似當入參,何以爲之?敢稟。傳曰,亦爲命招,可也。
備邊司啓曰,兵部移咨一款,使臣未行之前,預先言及事,曾已行會于伴臣矣。今則事機已變,姑勿發言,更待朝廷分付之意,行移宜當,敢啓。
正言崔惠吉來啓曰,縣監,微官也,堂上重加也,其不可以微功細勞,濫施超授也,明矣。申景祐所捕之賊,特一朝夕就誅之逋逃耳。頂玉之賞,非所當及,而論執累日,未蒙允許,臣等實未曉聖意之所在也。爵賞之濫,甚非淸朝之美事,名器可惜,物議益激,請勿留難,亟命改正。鄭岦以秩高宰臣,非不知張樂縱酒之爲未安,鬻馬捧價之爲无恥,而恣行不憚,有同無識鄙夫之事,物議齊憤,固其所也。豈可諉以必無如此之理,而不論其罪乎?請勿留難,亟命罷職。答曰,不允。鄭岦事回還後,更爲詳察論之,未晩矣。
持平金堉來啓曰,行司勇李文荃貪贓之罪,固不暇論,而與賊親切,爲其腹心,則當初失刑,莫此爲甚,豈可以罷職而懲其罪哉?請命削奪官爵。行副護軍李廷臣,劫婚悖倫,行同禽獸,穢惡彰露,爲世所棄,得免刑章,齒人之類,淸朝之羞辱,甚矣。劫奸之罪,在律極三字缺在五字缺而遠配者,臣等之論,亦云末減,不可。以下及批答缺
持平金堉,正言崔惠吉來啓曰,諸宮之事,言亦苦五字缺陳之已盡,而殿下特牽於親愛之情,因循苟且,不能遽革,此豈聖人視民如傷,若保赤子之意乎?民之有瘼,如一身之有病,當初失攝,偶然感傷,而積以歲月,終不醫治,乃以爲病根旣久,不可卒革,拒藥餌而不服,却鍼石而不用,終至於斲喪氣脈,深痼膏肓,則昔之壯威之身,今爲夭札之人矣。此必至之理,而難免之事也。諸宮柴草之禁,此其中差少之弊,而都中之人,亦有刈取其場而被患者,而況於遠方之民乎?魚鹽免稅之殃民,則自有十百千萬於斯者,遐遠之民,無所控訴,失所呼號,而奔走者,又何可勝道哉?至於諸寺位田之免稅,尤極無理,托於諸宮,稱爲願堂,崇奉其道,復除身役,旣與之田,而又免之稅,哀我生民,亦獨何辜?旣代諸宮而偏苦,又替諸寺而重困,使無父無君之徒,凌仰事俯育之民,此豈王政之所可爲者乎?臣等曩在鄕曲,身居草野,悶見斯民之苦,如割其肥,而入仕于朝,已經數年,耳之所聞,不如目見,遠方之弊,亦或有不能盡記者,況殿下深居九重,高拱穆淸之上,爲居養之所移,有聰明之未及,豈能盡知民弊之至此極哉?如或知之,則必不至若是之牢拒也。人心之離合,國家之存亡,決於此無疑矣。請勿留難,亟賜快兪。答曰,不允。
判義禁府事李貴啓曰,國家設王獄,實非偶然。凡啓下本府罪人,勿論大小人員,有罪無罪間,旣下禁府之後,則捧招入啓,請刑而已。必待議啓,然後諸堂上完議入啓,乃祖宗朝二百年流來舊規也。嶺南儒生等,少有不愜於其心,則守令數罪通文,其規已成,不足爲怪,至於監司二字缺而通文於一道士子,使同憤嫉,欲爲驅逐方伯九字缺莫不駭怪,前日鄭蘊,以本道方伯,二行餘缺不有國法,指揮朝廷,徒知救護,字缺王命之至嚴,鄭蘊之罪,反甚於通文之儒生,故臣據法四字缺鄭蘊,以振朝綱,而僚議不一,只以從重推考入啓矣。昨日政院啓辭,不計朝家紀綱,日就頹廢,亦以救護土豪爲能事,欲要救士之名,已極可駭,而至曰李弘重遠外愚妄之人,旣以儒生爲名,當此盛暑,連次加刑,慮或傷殞,而觀其元情,旣已承實,似當據法論斷,臣待罪該房,惶恐敢稟云。此尤近古所未有之事也。旣犯重罪,則豈可徒畏儒名,而不加之罪乎?凡本府罪人,有議啓之命,則雖本府堂上,不能獨斷,必與同僚完議後入啓,例也,敢以該房承旨,急於營救,方推罪人,擅請停刑論斷,是不有王府體面也。況李弘重招內,只以李崶等書簡,傳通於書院而已,首倡通文,千萬暖昧云,而實爲首倡之人,終諱不言,嚴刑窮問,王法之當然,而政院乃以觀其元情,旣已承實爲言,此不察禁府公事,而爲言者也。近日事係嶺南之事,雖臺諫莫敢指論,元鐸與鄭蘊,俱是監司,而元鐸則以義城豪儒,不能趁卽啓聞,臺諫請推,而自上特命罷職,鄭蘊則以本道之人,救護私交,當爲拿命之人,多費辭說,公然指揮朝廷,其不有王命,輕蔑朝廷之罪,莫此爲甚,而臺諫緘口不言者非他,畏其後患也。然則政院之冒法伸救,固不足責也。臣之妄意,朝廷雖設王府,藩臣自爲定律,承旨徑請停刑斷法,禁府之官,不爲有無於監司,政院之間,其流之弊,終至於無王獄而止,此無非如臣無狀,冒居重地,致有如此可駭之事,而王獄體面,日就虧損,請先罷臣職,一以振頹綱,一以重王獄,不勝幸甚,惶恐敢啓。答曰,知道。勿辭。
傳曰,今日戌時,似爲太早,時刻有何早晩乎?問啓。
兵曹啓曰,五字缺奴松蟲稱名人,自興化門入來。以下與批答缺
缺命之父李覺,以陜川鄕吏,依憑鄭四字缺漏田結,橫行作弊,無所不至,一鄕之人,視如蛇蝎,字缺爲本道監司時,本郡士民百餘人,聯名呈狀,令草溪郡守憑閱,則李覺遣其子斗命,邀於中路,奪取推閱文書,臣將前後罪狀,啓聞定配矣。今者斗命上言以爲,信聽一人之訴,不爲推閱,直爲狀啓,其飾詐奸濫之狀,極爲痛駭。刑曹不審當初曲折,有此回啓之辭,輒以實年八十,請査戶籍,已爲不當,收贖之法,蓋自當初定配之時而言,豈於發配已久之後,乃援此例而請贖乎?矜其年老,而特加寬宥,或出於自上曠蕩之恩,有司執法之體,似不當若此,臣適任該房,詳知罪狀顚末,敢啓。傳曰,知道。已上燼餘日記
上在慶德宮。停常參·經筵。
同知義禁府事趙希逸·李景稷啓曰,臣等伏見判府事李貴陳啓之辭,其所以慮日後之患,實爲當然,而臣等見事不敏,不得一時來啓,所失大矣。請命鐫削臣等職名,以重王獄體面。傳曰,知道。卿等無可辭之事,而如是瀆擾,卿等所爲,予甚異之,卿等其勿辭。
都摠府啓曰,今日入直軍士,當爲中日試射,而日勢以下缺傳曰,知道。
備忘記,二行餘缺以尊國體。
大司憲鄭經世啓曰,臣前四字缺時判府事臣李貴,以慶尙監司鄭蘊狀啓末端,四字缺之事,爲輕蔑朝廷,欲請拿鞫,臣意以爲,此不過不識事體耳,何可以此至於拿鞫乎?判府事臣金瑬,亦以爲不當,只請推考,蓋其事理如此,非有一毫他意也。至於頃日政院之啓,則以常規言之,果似未安,而自居喉舌之地,不忍士子之殞命於拷掠之下,以傷欽恤之德,不免有此微稟,亦或一道,彼豈有似於窮鄕一介不識面目之人乎?昨暮見李貴啓辭,一則曰,凡係嶺南之事,則臺諫莫敢指論,二則曰,臺諫之緘口不言者,畏後患也。其語意所在,甚不可曉,不過是忿懥之發,未免顚錯,不欲相較,而第臣以嶺南之人,方忝臺席,顯被重臣緘口之斥,勢難冒居,請命罷斥臣職。答曰,勿辭。
大司諫李顯英啓曰,臣以無似,猥居言地,無絲毫裨補,而日以瀆擾爲事,固知萬殞有餘,而昨日重被王府之斥,至以畏後患,緘口不言爲言,以言爲職,而有緘口之斥,決難靦然仍冒,請命遞斥臣職。答曰,勿辭。
備邊司啓曰,因本司啓辭,答曰毛將所爲,人人如見肺肝,有何難知之事乎?國儲蕩竭之時,浪費蔘貨,實爲不可,勿爲給送事,傳敎矣。謀國之道,不可無權宜應變之策,目今毛釁雖深,而事跡未著,當此之際,尤宜示以相厚之色,以爲羈縻緩禍之地,不可先失在我之道,以致後悔。且移鎭之言,雖似不虛,而未見的實文書,多般聞見,益知其間事狀,隨宜策應,似不可已,該曹所儲,量數給送,俾爲周旋探聽之資,恐爲便當。且李尙吉曾爲接伴使時,以工曹判書假銜,今亦以正二品實職,假銜下送亦當,敢啓。答曰,依啓。
執義李敬輿,掌令權鑊·姜大進,持平李景義·金堉啓曰,臣等伏見大司憲臣鄭經世引避,八字缺在所難免,請命罷斥臣等之職。答曰。缺
司諫姜碩期,獻納尹墀,正言崔惠吉·李坰啓曰,缺長官,旣以此引避,臣等何敢靦然仍冒?請命遞斥臣等之職。答曰,勿辭。
李明漢啓曰,大司憲鄭經世,大司諫李顯英,再啓煩瀆,退待物論矣。傳曰,知道。
傳曰,今日引見時,臺諫有故云,引見明日爲之。
李明漢啓曰,執義李敬輿,掌令權鑊·姜大進,持平李景義·金堉,再啓煩瀆,退待物論矣。傳曰,知道。
金壽賢啓曰,司諫姜碩期,獻納尹墀,正言崔惠吉·李坰,再啓煩瀆,退待物論矣。傳曰,知道。
備邊司啓曰,接伴使上送,走回人曺奉生供辭,別單書啓矣。令該曹衣資題給,發還原籍,復戶安揷之意,行移,何如?傳曰,允。
戶曹啓曰,詔使過去後,南別宮館內,非但用餘雜物多數積置,壁畫丹靑·窓戶塗褙等物,兵曹定送守直軍二三名,勢難看護,有時權設諸都監入接,則下人等橫行出入,恣意盜取,事極虛疏,每値修理之役,多費物力,殊甚可惜。軍士五六名,令兵曹加定以送,今後諸都監及各廳,一切勿爲排設事,捧承傳施行,何如?傳曰,依啓。
李民宬,以吏曹言啓曰,進賀兼冬至使書狀官兼臺諫,當爲下批,政事何以爲之?敢稟。傳曰,明日爲之。
弘文館校理臣趙廷虎,副校理臣朴潢,修撰臣金光炫,副修撰臣閔應恢等,伏以大司憲鄭經世,以臣前忝禁府堂上時,判禁事臣李貴,以慶尙監司鄭蘊狀啓誤引律文之事,爲輕蔑朝廷,欲請拿鞫,臣意以爲此不過不識事體耳。何可以此至於拿鞫乎?只請推考,非有一毫他意也。昨暮見李貴啓辭,一則曰,凡係嶺南事,則臺諫莫敢指論,二則曰,臺諫之緘口不言者,畏後患也。臣以嶺南之人,方忝臺席,顯被重臣緘口之斥,勢難冒居,大司諫李顯英,以臣昨日重被王府之峻斥,至以畏後患,緘口不言爲言,以言爲職,而有緘口之斥,決難仍冒,執義李景輿,掌令權鑊·姜大進,持平李景義·金堉,以臣等伏見大司憲鄭經世,二行餘缺畏後患緘口等語峻斥,臺諫長官,旣以此引避,則臣何敢靦然仍冒,竝引嫌而退,嶺南弊習,至於驅四字缺是近日所未有之事,爲方伯者,任一道之風憲,所當痛懲,以杜豪悍之習,而監司鄭蘊,不識事體,顯有營護之意,雖或論啓,未爲不可,而禁府旣以此請推,則臺諫之不言,豈可謂畏忌而然哉?不可以此輕遞言官,請大司憲鄭經世,大司諫李顯英,執義李敬輿,掌令權鑊·姜大進,持平李景義·金堉,司諫姜碩期,獻納尹墀,正言崔惠吉·李坰,竝命出仕。取進止。答曰,依啓。
李民宬啓曰,臺諫出仕事,命下矣,今日已暮,明日待開門命招之意,敢啓。傳曰,知道。
拜辭,高山縣監李德溥。已上燼餘日記
上在慶德宮。停常參·經筵。
政院,中殿問安。傳曰,知道。
藥房,中殿問安。答曰,與昨日一樣。
傳曰,大妃殿出入下人,自興元門出入矣,一切不許出入云,守門將之二字缺爲駭愕,問啓。
政院啓曰,右副承旨沈詻,同姓七字缺服制已行,四日出仕,何如?傳曰,允。
缺啓曰,忠淸道陳賀箋文中,缺兵使朴瑺,水使金起宗,缺州牧使吳䎘,洪州牧使姜弘重,沃川郡守朴耆賢,缺山郡守李慶滉,字畫麤大,印跡糢糊,且有塗擦處,殊無敬謹致察之意,請竝推考。傳曰,依啓。
兵曹啓曰,傳曰大妃殿出入下人,自興元門出入矣,一切不許出入云,守門將之事,極爲駭愕,問啓事,傳敎矣。本曹前因傳敎,大妃殿問安婢子許入事,守門將處,再三分付,使之無弊出入,而今承傳敎,極爲惶恐。興元門守門將,招致問之,則大妃殿出入下人,依兵曹分付,少無拘礙,而前日女人供上,稱云闌入擊錚,自此面熟女人外,十分詳察許入,故其間不無前却之弊云。依前傳敎,許令出入事,更加分付之意,敢啓。傳曰,知道。
內醫院官員,以都提調提調意,啓曰,祖宗朝甘草·麻黃,貿於中朝,分植八道,每年滋植,憑考殿最,其意重大,曾在先朝,累爲下書,申勅各道,或發遣院官員,勤慢成冊,多産之處,則仍爲採來,以補御用矣。自數十年來停廢不行,各官非徒不爲培養,陳荒廢絶處,多至如北道多産之處,因其品好,盡入私用之採云,若此不已,將爲絶種,極爲寒心,甘草係是唐材,無藥不入,雖爲貿來,海路險阻,慮或絶乏,不可不預爲措置,培養滋植,啓聞施行事,各道監司處,下書,何如?答曰,依啓。
政院啓曰,今閏六月初十日大臣·備局堂上引見時,左議政尹昉所啓,頃見伴送使金瑬狀啓,饑餓遼民,齊訴于天使轎前,放聲痛哭,詔使心甚不平云,今此糧餉,八字缺下諭于伴送使處,使之微通于二行餘缺定奪矣。管餉使處,似當一體,下諭,使四字缺敢稟。且糧餉催送之意,旣令伴送使,微通於詔使前,則都督前亦當先通,接伴使鄭斗源處,竝爲下諭,何如?傳曰,依啓。
大司憲鄭經世啓曰,臣再昨見判義禁府事李貴啓辭,忿氣滿紙,蓋發怒於政院之啓,而因擧前日鄭蘊之事,終之曰嶺南之事,雖臺諫,莫敢指論,又曰臺諫之緘口不言,畏後患也。其語意所在,有不可知,而要是不成說話,故臣初不欲提起引避,以激其怒,而嶺南蹤跡,畢竟未安,緘口之斥,亦頗可畏,故不得已引嫌而退,其謂不欲相較者,初非不足與較之意也。今日榻前,乃面加詬辱,怒氣勃勃,其間多有不的確之語,初擬待其語竟,略爲辨析,仍達前啓而退,其語未了,而自上命以罷出,大臣以下次次皆退,則臣不敢獨留不起,與之對辨,有若爭訟者,然遂泯默而退,其他辭說,皆聖明所洞燭,不必多辨,至其抵書一節,恐聖明認爲循私請囑,則臣罪有難勝贖,故不得不仰瀆焉。李弘重就獄之後,臣作書與李貴曰,禮安士子輩,無知妄作,做此無前大錯,固爲有罪,若論以驅逐方伯,則非其本情,李弘重但以死者八寸孫之故,强名之曰,首倡耳。非實有首倡之事也。親切之間,以所聞見實狀,相往復,自謂無害於公道,而有裨於治獄之體,豈料摘出其事,斥以身爲憲長,暗通關節之罪乎?臣雖無狀,職是憲地,而只尺之下,受人橫怒,何顔冒居,以辱淸朝廉恥之風乎?請命罷斥臣職。答曰,勿辭。
李明漢啓曰,大司憲鄭經世再啓煩瀆,退待物論矣。傳曰,知道。
持平李景義來啓曰,大司憲鄭經世引嫌而退,橫逆之來,人所難免,二字缺咫尺之下,面加詬辱,責有所歸,無嫌可避,而但身爲八字缺通書之失,勢難在職,大司憲鄭經世請命遞差。答曰。缺
缺啓曰,缺諸宰咨訪,軍國重事,所宜精白,一心敷四字缺延平府院君李貴,爭詰小事,盛氣橫怒,詬辱臺官,無四字缺朝廷體面,損壞無餘,而莫重之事,亦未究竟,不可以元勳重臣,有所饒貸,請命罷職。政院居喉舌之地,有懷必達,仰體欽恤之德,俾無冤枉之事,是或一道,而但按獄初頭,不得輸情,徑請停刑,有傷事體,請當該承旨推考。答曰,依啓。延平府院君李貴,推考。
李明漢啓曰,延平府院君李貴推考事,命下矣。臺諫方以罷職論啓,推考承傳,不得捧之意,敢啓。傳曰,知道。
吏批,判書金瑬出使,參判張維進,參議李楘病,都承旨趙翼進。
兵批,判書張晩引見進,參判趙希逸病,參議尹履之進,參知李聖求病,都承旨趙翼進。
吏批,金尙憲爲兼知經筵事,世子右賓客徐渻爲崇政大夫行議政府左參贊兼同知春秋館成均館事,李弘胄爲正憲大夫議政府右參贊,李德泂爲崇政大夫行漢城府判尹,金德諴爲知製敎,兪守曾爲通訓大夫行刑曹正郞,金地粹爲奉列大夫行世子侍講院文學知製敎兼司憲府持平將仕郞集慶殿參奉,盧澣宣敎郞行永崇殿參奉,金謹行李碩達爲通訓大夫行龍岡縣令將仕郞杆城訓導,金志顔爲將仕郞利城訓導者。
夜一更,流星出敗苽星下,入左旗星,狀如鉢,尾長七八尺許,色赤。已上燼餘日記
上在慶德宮。停常參·經筵。
李民宬,以吏曹言啓曰,臺諫有闕,政事何以爲之?傳曰,當日爲之。
備忘記曰,副司直元鐸,前爲慶尙監司時,聽訟不公,用刑過濫,孤負朝廷委任之意,厥罪甚重,雖以他事見罷,蒙宥未久,旋擬於監司之望,是何政體耶?吏曹所爲,殊極可駭,當該堂上郞廳,竝姑先從重推考。三行餘缺
持平金堉來啓曰,天威咫尺,是何等地,延訪大臣,是何等事,凡在侍列之臣,惟宜震恐肅敬,師師相讓,而延平府院君李貴,爭恨小故,橫加威怒,詬辱臺官,無所不至,雖是所爭者公,而語極褻慢,朝廷體面,由此大壞,豈可推考而止哉?請命罷職。答曰,李貴之言,殊甚褻慢,似當施罰,然年老功高,姑置之,可也。
正言崔惠吉來啓曰,鄭岦張樂鬻馬之狀,臣等論列已盡,聖明洞燭無餘,而反以似爲不近爲敎,臣等竊憫焉。雖微末小官,固不敢以情外之罪,輕加於人,況鄭岦秩高宰臣也?臣等亦豈以孟浪之聞見,而論執至此乎?衆口難掩,公議益憤,決不可停其論,而待其還也。請勿留難,亟命罷職。答曰,不允。
持平金堉,正言崔惠吉來啓曰,諸宮家鹽盆·漁箭·免稅·復戶·柴場濫觴之弊,害及於民者,不可一二數,臣等論執累月,尙不知止者,實恐民心之怨咨離散,專由於此,使國家受其禍,故重言複言,愈久愈激,而殿下不卽快兪,又不以靳許之意,丁寧下敎,而但以流來旣久,不可卒革爲敎,事之可革者,則豈可以流來之久,而不革乎?其間亦有輕重之別,而一例牢拒,臣等尤不勝悶鬱焉,請賜一兪,以快群情。答曰,勿煩。
傳曰,使臣使之退行矣,從速擇日以啓。
備邊司啓曰,使臣發行日期,差退事,命下矣。但聞若退此日,則今月內無吉日云,風勢漸高,海路可虞,如有未及節日之患,則事甚未安。使臣以前定日發送,而六字缺送無妨,至於請留一事,勢難容易定奪。以下缺
李民宬啓曰,伴送使及平安監司書狀,乃三字缺林畔成貼,而今始來到,詔使行止,時急之事,稽滯之久,至於五日,極爲過甚,一路擺撥,將請査覈,推考重治。傳曰,依啓。
傳曰,大臣及備局堂上命招。
沈詻啓曰,卽見伴送使狀啓,毛文龍似有迫脅詔使之意云,而此處時無緊急之事,卽刻夜深,命招大臣備局,則恐有都城驚動之患,明日待開門命招乎?敢稟。傳曰,雖然命招,會于備邊司。
沈詻啓曰,左相及兵判,皆在門外,何以爲之?傳曰,命招。又啓曰,敦義門開金,請出標信及敦義門符驗。傳曰,知道。
吏批,兼判書金瑬出使,參判張維進,參議李楘進,左承旨李民宬進。
兵批,兼判書張晩病,參判趙希逸病,參議尹履之進,參知李聖求病,右副承旨沈詻進。
吏曹,金尙容爲輔國崇祿大夫行知敦寧府事兼知經筵事世子右賓客,鄭經世爲兼同知經筵事藝文館提學世子右副賓客,鄭光績爲正憲大夫行司憲府大司憲兼同知成均館事,金起宗爲竭誠奮威出氣振武功臣嘉善大夫忠淸道觀察使瀛海君,兪省曾爲通訓大夫行成均館司藝,梁有仁爲通訓大夫行工曹佐郞,梁時獻爲通訓大夫行成均館典籍兼養賢庫主簿,李守儉爲通訓大夫行司僕寺主簿,務功郞校書館博士宋光弼,通仕郞校書館著作李之屛,通仕郞校書館著作崔身獻,從仕郞奉常寺奉事兼成均館學諭崔振溟,宣敎郞行順陵參奉沈挺英,李晩春爲奉列大夫行漆原縣監。
拜辭,魚游澗僉使朴德健。
夜五更,流星出奎星下,入南方天際,狀如鉢,尾長四五尺許,色白,卯時。缺已上燼餘日記
上在慶德宮。停常參·經筵。
夜五更,流星出婁星下,入南方濁氣中,狀如鉢,尾長三四尺許,色白。
傳曰,大臣·備邊司堂上引見。
沈詻啓曰,大臣·備邊司堂上引見事,命下矣。三司長官,亦爲命招引見乎?敢稟。傳曰,依啓。
備邊司啓曰,毛營事機如此,使臣之行,似當稍退,以觀事勢,今日方物封裹,不得爲之之意,敢啓。批答缺
兵曹啓曰,政院啓辭,本院非他司之比,二行餘缺散料之外,又令兵曹,加給步木,較諸平時,猶爲涼薄。而廢朝中年,兵曹與本院,有相較之事,應給之布,廢而不給,又於上年,戶曹諉以歲無,十一斗料米,又爲減給,糊口爲難,訴冤不已,各司下人中料食之少,未有若此之甚者,所見果爲矜惻,自前例給之布,令兵曹仍爲題給,俾得一分資活,何如?答曰,知道。令該曹量處事,傳敎矣。政院書吏等,淸寒涼薄,臣等亦豈不知哉?但其一朔所給之料十一斗,以此計之,其數過於司勇祿俸矣。今世士大夫,亦爲減祿,艱苦從仕者何限,政院吏雖苦,似與士大夫有間,而況價布出於軍兵役人,代立猶之,可也。濫添於已受料,吏胥之輩,誠爲未安,前日請停,必有意見,姑待價布稍裕後,徐議施行,何如?傳曰,依啓。
備邊司啓曰,卽見伴送使等狀啓及謄送揭帖,不勝驚駭,詔使自衛之策,不容不密,令伴送使,密議於詔使,或仍留本府,姑勿輕進,或托以他事,退入內地。此若不易,則某條設計,挺身跳出,毋或疏脫,致有後悔,叛狀未著之前,則雖不可妄動,如有意外之變,必在呼吸之頃,千里之外,不可一一稟命,觀勢應變,毋失事機之意,伴送使及監兵使處,急遣宣傳官,密爲下諭,都體察使,亦令發向前路,以便策應宜當,敢啓。傳曰,依啓。
都摠府啓曰,今日入直軍士,中日習射,請出標信。傳曰,知道。
備邊司郞廳,以都體察使意,啓曰,臣所帶從事官三員內,金時讓陞堂上,李敬輿臺諫,鄭百昌以伴送使從事官西去,手下無一員,軍器正崔有海,副校理朴潢,前牧使金搢請帶去,而金搢則在外云,令該曹催促下送,何如?傳曰,允。
沈詻啓曰,在前天使時狀啓,自義州三日內到京,則例給賞物矣。昨日伴送使等狀啓齎來人,自鐵山初九日巳時起行,十一日初更入來,時急之事,極其疾來,似當,依前例量給布疋,敢啓。傳曰,知道。令該曹。以下缺
李明漢啓曰,毛文龍叛謀已著,在我之道,二行餘缺海中諸島無人處,亦多云,可以潛達登州,四字缺漢人蠟書,未必宣漏,急令伴送使及平安監司,先募請往之二字缺議於詔使爲之,似爲宜當。此意下問于入侍諸臣,何如?敢稟。傳曰,令廟堂議處。
備邊司郞廳,以都體察使意啓曰,從事官金搢,聞已到京裏,而時無職名云。令兵曹口傳付軍職,明日帶去,何如?傳曰,允。
義禁府啓曰,本府啓下上言,所當限內回啓,而判府事臣金瑬出使,李貴方在被論不仕,臣等不敢獨爲回啓,待李貴出仕後,同議回啓之意,惶恐敢啓。傳曰,知道。
備邊司啓曰,因濟州居民李成福等上言,本司回啓內,月課軍器中鳥銃·火巢鉛鐵丸等物,蠲減之意,已爲允下矣。仍竊思之,不少朝家命令,只據州民上言,有所輕改,事體未安,移文問于本道監司後,處之宜當,敢啓。答曰,依啓。
政院啓曰,今閏六月十二日大臣·備局堂上引見時,大司諫李顯英所啓,申景祐加資還收事,右副承旨沈詻所啓,南漢山城雖好,必得民和,然後可以守之,以別將侵役,本府之民,頗有怨言云。廣州牧使方有闕,須得可以鎭壓之人,然後事可爲矣。李曙曰,承旨之言是矣。廣州牧使不可不極擇,以一等有名望人擇差事,竝無發落,取稟。傳曰,依啓。申景祐事不允。
李民宬啓曰,陳賀箋文,慶尙道觀察使鄭蘊,左兵使李沆,右兵使趙琦,左水使黃溭,慶州府尹李廷臣,星州牧使康復誠,尙州牧使尹安國,草溪郡守金鎭,昌原府使朴弘美,善山府使沈惀,咸安郡守權克正,永興府使李穳,慶源府使沈旭,慶興府使卞時敏,皆用紅籤,殊無詳察敬謹之意,請竝推考。傳曰,依啓。
下直,開城經歷閔應亨。
卯時,上御資政殿月廊,引見大臣備邊司堂上。入侍領議政李元翼,左議政尹昉,右議政申欽,原任大臣鄭昌衍,備邊司堂上李貴·李廷龜·張晩·金尙容·李曙·徐渻·申景禛·金藎國·李弘胄·鄭經世·崔鳴吉·洪瑞鳳·張維,大司諫李顯英,承旨沈詻,假注書李崵·池德海,記事官沈東龜·尹絳。上曰,領相病,今則何如?李元翼曰,自上過葬禮之後,一聞玉音,是其至願,而君臣之間,事體至嚴,行步之間,脚力蹇澀,不能運致,是以不敢也。今有邊報,自上命招,故扶曳入來,極爲惶恐未安。上曰,病未行步,勢所使然,何少有未安乎?李元翼曰,外人皆言玉體羸甚,臣常憂懼,今日得覩天顔,不勝驚慮。凡士大夫之居憂者,未或不至於毁傷,自上四字缺執喪過制,一刻不弛,殿下雖不自覽二行餘缺在職小臣,無他計慮,如備局公事,苟有所四字缺書送同僚乎?但病不能詣朝堂,久曠其位,是以惶悶。上曰,大臣之事,非如有司,豈有在家不安之理乎?國事如此,卿不計事體,相通可否,可也。李元翼曰,臣所不逮,雖未思得,如有所思,敢不殫心竭慮,以告之乎?臣元精己耄,如氣盡之時,昏昏不省,一家之人每呼,覺而還醒,昨日所見公事,今日便忘之,故無謀無斷,疑心先生。向者毛將情形,相臣遣有司堂上議之,而臣在外處,不能得其善策,且無在家論事之理,自上雖不許退去,願遞本職。上曰,筋力雖衰,精神不耗,縱不如昔年,豈不優於少者乎?上命左右相進來。上曰,昨夜入來狀啓,有難處之事,何以爲之?趙時俊之干預倪汝聽告變,是何故耶?尹昉曰,時俊必於站路,得聞其奇而然矣。上曰,狀啓中,雖不分明及之,文書持來者,必是趙時俊也。尹昉曰,趙時俊非誣飾做出,此乃倪姓人所爲,而倪亦聞知於楊祖寧處也?必非造言也。今日之可畏,大患投虜,其次挾天使侵我國也。其曰,侵寇山東者非也。上曰,其計必欲侵我國,何以處之。尹昉曰,臨機應變,可也。卽今有事變分明,又有狀啓來,則可知也。上曰,拘留詔使,叛狀昭著,則處之易也。若善待詔使而送之,其後有不測之變,則不可說也。李元翼曰,投虜設計,則何事不可忍爲,如上敎叛狀不著,則處之極難。臣聞自西路還者之言,毛將不叛,則在我待之之道甚難,無寧速叛云。近來以毛之故,西路人父子兄弟不相保,衆心憤怨,皆欲一戰,彼若叛爲敵國,則我國之軍,一可當十云矣。上曰,卒然起之,則待之易也。善待天使而送之,以倪姓人告變事,二字缺於我,則待之難矣。今詔使之自處,何如?則可向有護衛七字缺而然也。然則入去與否,何以爲之?李元翼曰,二行餘缺天使不得去之言可怪。尹昉曰,彼有欲四字缺在我之道,激變使之速叛,可也。申欽曰,毛將事必待今日二字缺而定之矣。此後爲防備之道而已。今秋送元帥議兵制持重,留鎭待變,可矣。自今防戍爲急。李貴曰,此事不急急耳。毛兵雖叛,無不勝之理,但詔使想必拘置,與奴兵結連,先奪平安道耳。雖不拘留,以某計留之,與奴相結而後擧事。今計極擇精銳以待之,聞奇卽發,可矣。上曰,拘留詔使,則豈不易乎?申欽曰,臣意必入送詔使矣。李元翼曰,有聖旨撤兵而不還,其有異志可知,毛營軍人,嘗願入處中原,及聞蓋州之說,皆不願去云。軍情如此,欲叛則易耳。上曰,以事勢言之,則告變之人,天使必率去矣。去則中原必有以處置矣。李元翼曰,難平者事事萬端而不同,所遇而應之而已。倪姓人則必隨詔使而去,無在此之理矣。尹昉曰,伴送使似當問于詔使而無黑白,且毛兵二萬,以延護爲名出來云,極爲殊常,必須干戈從事,可也。張晩曰,自備局入啓定奪,送臣于西邊,卽發乎?姑待狀啓之復來而去乎?當此農時,爲城守之計,則有防農民,姑爲分付諸將處,且都監砲手三四百名率去,何如?上曰,必須揣摩其事之緩急輕重,先定大計,然後方講措置中事,卿意,何如?張晩曰,毛將甚爲無謀,觀其所爲,自前已知有此事。詔使脫身投來,則名正言順,爲計易也。尹暄·南以興有智慮,必有應變之策,干戈從事,亦甚重難。上曰,卿意不無所見,大槪告變事,因我國人爲之,此甚難處,設使毛將,有忠於上國,不爲叛計於我國,必有生獰之事,但知彼中情形而已。初不干預,則爲善,而旣已干預誤處之,甚也。張晩曰,上敎至當,前聞往來奴賊有僧云,此眞是耶?毛旣重結帶來,則何緣告變。尹昉曰,都監砲手,送于安州乎?六字缺啓,待其來發遣,而深處入送,則二行餘缺與紅巾賊異,有家屬俱在事窘,則有投三字缺之理矣。李廷龜曰,兵難遙度,然向有喊聲大震之言,脫有缺兵來,以徵糧爲名,何以待之。尹昉曰,如此則當戰不可開城入之。上曰,彼旣叛則先侵我國而去矣。不然,虜豈有信受之理,昨日狀啓中,召募㺚兵之言,殊甚荒唐。張晩曰,彼若投奴,則必以朝鮮,與我之言,要於奴矣。李貴曰,平時亦治兵,今計莫若先爲整頓軍馬,前者奉足之言,自上以爲迂,而兵務精而已。不在多,況無糧而多率不可矣。張晩曰,小臣部曲,鄭忠信脚蹇,柳孝傑·南以興,俱爲嬰病,臣雖受命出去,手下無可使之人,以是爲悶,必待有才慮將領,然後臨事可用也。近來出身雖多,可用者少,通政階如李靖·黃瀷,最有才局,黃瀷前爲江西時,李敬輿啓罷,以此中廢矣。李貴曰,有才者一爲臺官所忤,則不用之矣。張晩曰,表表知名者,皆爲輦下之用,前月西下時,臣不顧人言,帶領諸將而去矣。安玏之事,甚爲冤枉,使玏果有異志,當投賊适耳。鞍峴之戰,玏當爲正勳,臣沮之不錄者,以其旣出逆招,免死亦幸故也。今當出師,如黃瀷輩,不可不率去,若率都監軍,則李靖·姜庸等,亦欲帶去。李貴曰,城中亦令可將者守之,外賊不足畏,本根可虞。張晩曰,必有其國之釁而後,敵兵來乘,秋冬間奴賊可虞。上曰,狀啓中云,近處軍兵召集云,其地軍兵幾何?張晩曰,不過數千,而平安道軍兵可用,上曰,龍川等處,必不成守城貌樣矣。上曰,毛與李莞,有相隔之言,是何故耶?尹昉曰,李莞忠義有餘,而局量不足,張晩憂毛將有此事,李莞爲最。上曰,雖天使好還,毛將不叛,其軍必亂矣。張維宣川屯田四字缺云,其軍無可繼之糧,不久當潰亂矣。徐渻曰,狀啓八字缺可知也。上年胡使之行,二行餘缺監司知之後,有周旋之事矣。八字缺使,可也。今日狀啓不來,則必有拘〈礙〉阻隔等事,缺上曰,豈無所聞乎?體察使入去平山,則可知矣。張晩曰,黃海兵使申景裕,以病辭狀,自上許遞矣,事機如此,何以爲之?上曰,當觀勢爲之。張維曰,忠淸監司,亦遞脫,有事變,何以爲之?尹昉曰,監司交代前,例爲察任耳。上曰,當先爲之事,黃海監司處,下諭整頓可矣。沈詻曰,黃海監司處,伴送使狀啓之意,知會,何如?上曰,狀啓如此,姑勿率爾調兵,凡事整齊以待,以爲臨機應變之事,下諭。金藎國曰,臣意恐事勢已急也。天使迎慰事出來云者,其意使不欲失天使,極可慮也。鄭經世曰,料敵不易,自上下敎之意,臣等未及思之,只思毛將定叛之事矣。其勢必走胡,然空手去,則虜不信,必執天使而去矣。上曰,不無中間遲滯,午間狀啓不來,則殊常。鄭經世曰,臣意天使,必不見倪汝聽矣。尹昉曰,伴送使問于天使,則必有決落處置之事,而時無所聞可怪,與天使同事,則無後患矣。上曰,天使雖欲與之同事,旣爲所拘執,則勢有所不得矣。尹昉曰,然則在我應之之道甚易。鄭經世曰,彼以不敎之卒,用之爲難,且爲逆天之事,豈能易成乎?張晩送之,則速送可矣。金藎國曰,毛若動兵,則尹暄不得爲平安監司之任矣。彼旣擧事,則分掠旁邑等事已爲之矣。上曰,脫有不幸,平安監司,誰可爲之,臨迫事與預定事有異,預定可矣。沈詻曰,夜間當更有狀啓而不來,體察使雖未速送,從事官先送可矣。上曰,從事官先送何爲。李元翼曰,體察使經歷已熟,監司可合人,問之爲當,五字缺使張晩曰,前日平安監司議薦時,二行餘缺意,彼處想出事變矣。開城經歷閔應亨二字缺乎?上曰,彼言,何如?經歷以武班爲之之意,前已定奪,而都事以申益壽,仍留,何如?上曰,監司之材,更無其外乎?李元翼曰,前者體察使有自薦之擧,故使張晩薦之矣。尹昉曰,監司材不易得,昨者備邊司來言,元鐸可合,故臣亦以爲然,臣之失與吏曹無異矣。張晩曰,鐸之所失甚,刑杖殺人,乃小過耳。有才故備局薦之,亦專非吏曹之過耳。尹昉曰,金時讓,何如?上曰,不可。尹昉曰,李景稷,何如?張晩曰,李景稷本不合當,有老親不可使,臣意尹履之亦可,金起宗·尹履之二人中請擇用,不然則沈器遠,雖在喪中,起復用之可矣,此外不得其他。上曰,李溟,何如?李貴曰,才雖合當,眼病甚重。尹昉曰,金自點,何如?張晩曰,方在罪中不敢達。上曰,體察使先出,料理行事。沈詻曰,張晩所啓黃瀷李靖帶去事,取稟。上曰,李靖爲都監千摠,姑勿送之,鄭昌衍曰,臣在病廢中,最晩入來,不勝惶恐,臣言語不敏,且無計慮,忝在備局,請遞堂上之職名。上曰,時事如此,各出計慮,陳之可矣。病深則雖未來會,備局不可遞免矣,申景禛曰,體察使都監軍士帶去之事,給送幾許乎?上曰,姑給三百名,上曰,變故不可言,且重臣在彼,若沒入賊中,則不幸孰大焉。鄭昌衍曰,以常情言之,則必待遣天使而後擧事矣。崔鳴吉曰,管餉使軍糧給送事,已諭之矣。姑觀勢給之,何如?上曰,其事則當自其處應之矣。崔鳴吉曰,今日若狀啓不來,五字缺官探知,何如?二行餘缺罷之意,已論之矣。雖罷必歸于權貴之二字缺歸于權貴之家,寧在宮家,不必罷之,顯英又請鄭岦申景祐事,上曰,鄭岦必不爲如此之事,何以至此論啓,更詳聞之,可也,申景祐事不允。顯英曰,平安監司亦陷賊,則不幸甚矣,金起宗得西方壯士之心,而體察使身病,以起宗爲一贊畫使爲當,李光庭淸白,故任留守之職,年老之人,當此有事時,不可擔當,請遞差。上曰,留守不必往陳上,以淸白年高人守之,可也。上問京畿軍摠數,前日已爲,書啓故知之矣,而其數尙今全存乎?申景禛曰,已三年矣。不無逃故,而不至大虛疏,猶有十分之九矣。上曰,近年卿敎訓之果能鍊習乎?申景禛曰,近來臣有身病,不能親點,然比前稍優矣。上曰,兵器幾許備給乎?李曙曰,砲手火器,措備二千柄,而都監軍士,備給三四百柄,各官隨所備藏置者,不過四百餘柄,而皆不好矣。上曰,南下時見火器皆不精好,似不可用矣。李曙曰,弓子千餘張,已爲畢造,而弓弦六百餘不足,請以戶曹所儲白絲三十餘斤,用之,何如?上曰,題給。上曰,百夫長千夫長幾何?李曙曰,皆爲各衙門軍官,其餘皆庸殘,臣在外與申景禛憂之,各邑將官,皆不可用,不可說也。今番洪瑞鳳來言,西路情形可慮云,眞㺚二千餘名,尤似殊常,中朝移鎭事,亦未可知也。上曰,然此事殊未可知也。李曙曰,古云削之亦反,不削亦反,故皇算有見於此命之撤還矣。上曰,接待天使而送之,以告變之事,責詰我國,則不亦十字缺輕淺矣,二行餘缺難處,故使之同告矣。且有所達,速當四字缺而自白翎島奏達事,預爲定奪,何如?上曰,承旨知爲之。上曰,都監軍士幾何?申景禛曰,都監軍一千四百餘名,兒童亦四百餘名矣。李曙曰,夜間狀啓入來,都下洶洶,臣意從實,下諭于外方帥臣宜當。上曰,姑待今日。李曙曰,前者變亂時,御側無親信將臣,極爲危懼矣。今則具仁垕·申景瑗在,勿爲搖動,待變可矣。上曰,如有播遷事,則不幸孰大焉,李曙曰,彼處乏糧之言,未知其實然乎?如有儲糧,可支八月前,則可虞也。上曰,卿亦料理用軍之事可矣,農時妄動重難矣。李曙曰,南漢山城可用矣,上曰,每欲問之而未果,已爲畢役乎?李曙曰,五月以後,以陵役停廢,而城役則幾畢,家舍役事,時方爲之,但役僧頗有怨言云,八月間則可以完畢矣。上曰,用幾名守之乎?李曙曰,當用萬餘人。上曰,城雖完役,其如無糧何?李曙曰,役糧餘木六十餘同,言于戶曹,秋來作米,則可以補用,而又有李溟·具仁垕·所助米各千石矣。且臣別備木綿六七十同,欲爲貿米儲峙,請以戶曹所用木,相換作米,何如?上曰,與戶曹相議爲之。李曙曰,閔聖徵措備管餉米千石,欲送于山城,以無名爲難,請取儲峙。上曰,取用,可也。上曰,目今無糧,則脫有變亂,城不可用矣。李曙曰,畿邑秋等作米,則可至二萬餘石矣。沈詻曰,南漢山城雖好,必得民和,然後可守,以別將侵役,本州之民,頗有怨言云,廣州牧使方有闕,須得鎭壓之人,然後事可爲矣。李曙曰,承旨之言是矣。七字缺晉陽之計,則廣州牧使,不可不極擇。以下缺已上燼餘日記
上在慶德宮。停常參·經筵。
都體察使張晩啓曰,昨日榻前,親承下去之命,故今以拜辭事,來到闕下矣。似聞西邊消息,時無緊報,而臣所帶中軍以下員役頗多,夫馬支待,非但事出急遽,各官未及措置,帶去軍兵刷馬百餘匹,亦極難辦云,臣則因爲下去,軍兵隨後追來乎?姑遲數日,更觀西報而進退乎?敢稟。傳曰,知道。更爲觀勢。以下缺
備忘記曰,江華守直交遞事,內官白夢。以下缺
備邊司啓曰,以下缺令廟堂議處事,傳敎矣。果有意外之變,則二字缺路上報皇朝,乃今日第一件事,故本司亦有此意,但西路消息,時未詳聞,姑待狀啓入來後,議處宜當,敢啓。傳曰,知道。
兵曹啓曰,傳曰甲子年自願出征者,似是數十餘人,而頃日兵曹,只以十四人書啓,殊甚疏漏,更爲詳察以啓事,傳敎矣。頃日,書啓之時,林慶業等十四人,在於本曹,自願出征之類,趙澈等二人,在於吏曹承傳中,故未行懸錄入啓矣。今承上敎,更考當初自願元數,則李一元等八員,陞錄於別單中,已盡施賞,而此亦自願之類也。前後通計二十四人及砲手五十名,竝爲改書以入之意,敢啓。傳曰,知道。
以李民英定配公事,傳曰,李民英他處定配。
司饔院官員,以都提調意啓曰,前年天使先聲出來之後,宴享所用畫樽,閭閻間有處,聞見貿得之意,本院啓辭,則假畫用之事傳敎,故兩年天使時,每以假畫用之,或値雨濕,則磨濃不成樣,莫重宴禮,所見埋沒,臣等常懷未安,自本院艱備貿易之價,而秩卑衙門,不能號令於赴京驛官,請今番赴京使臣之行,事知譯官,授價以送,品好畫龍樽一雙,使之擇貿以來,何如?傳曰,允。
備邊司啓曰,伏見昨夕來到伴送使狀啓,詔使受宴後,已向蛇浦云,而更不擧前日狀啓中事意,殊未知其間曲折,倪姓人密揭之後,詔使相接與否,有何處置?還向毛營,或値詔使一行及當初趙時俊等所說毛營事情,亦當具由馳啓,而此狀啓中,竝不及之,似爲疏漏,更爲詳細啓聞之意,伴送使·接伴使·平安監司處,祕密下諭,宜當,敢啓。傳曰,知道。朝者以此意,已爲,下諭矣。
行大司憲鄭光績啓曰,小臣老病昏耗,無一寸長,安分投閑,絶意榮官,而今玆憲長之命,謬及無似之臣,曾是夢寐之外不到也。擬於昨朝肅謝,五字缺久病之餘,添得霍亂之證,達夜嘔吐,昏二行餘缺俟駕之義,罪合萬死,身爲法官,旣不參於引對之時,而今始扶曳出謝,逋慢之失大矣。不可靦然仍冒,請命罷斥臣職。答曰,勿辭。
李敏求啓曰,大司憲鄭光績,再啓煩瀆,退待物論矣。傳曰,知道。
兵曹啓曰,江華府尹牒報內,本府把守別將權得壽,已滿二朔,交代差出下送事,粘移到曹,上項權得壽赴任日月相考,則箇滿的實,他員差送之意,敢啓。傳曰,知道。
刑曹啓曰,李民英南漢山城定配公事還下,改定配事,傳敎矣。應天罪犯極重者,而以功減等,只配徒三年,則民英雖有誣飾供招之罪,其實爲同生地,而亦配遠地,則殊與正犯無間,臣等參酌元情,南漢山城徒年定配矣。伏承改配之敎,不勝惶恐,平安道安州地改配之意,敢啓。傳曰,知道。
戶曹啓曰,今日引見時,刑曹判書李曙所啓,都監弓子千餘張造作,而弓弦五百餘不足,請以戶曹所儲白絲三十餘斤,用之,何如?又啓曰臣別備木綿六七十同,欲爲貿來儲峙,以供軍餉,請與戶曹,相換作米,何如?上曰與戶曹相議爲之。又啓曰閔聖徵管餉所措米千石,欲送于南漢山城,而以無名爲難,請取來儲峙,以備不虞,何如?上曰取來可也事,傳敎矣。弓弦白絲,本曹所儲,亦甚不敷,而此時軍器方急,當以二十斤,輸送都監,而木綿換米事,則本曹經費用米處,常患不足,雖不得准數相換,或於江原道大同米題給之處,准折相換宜當。至於全羅道管餉所措米,則乃是本曹魚鹽船稅,各項應納該曹之物,轉換所作之米,若上送本曹之後,國□稍有餘裕,則移送山城,未爲不可,而若自本道,徑先分送于各處,有若私費扶助者然,則事體未穩,敢啓。傳曰,依啓。此米千石,自本曹題給,可也。
持平李景義來啓曰,大司憲臣鄭光績,以小臣老病昏耗,無一寸長,今玆憲長之命,謬及無似之臣,曾是夢寐之所不到也。擬於昨朝肅謝,五字缺久病之餘,添得霍亂之證,昏迷不省二行餘缺登對之時,而今始扶曳出謝,逋慢三字缺可靦然仍冒,引嫌而退,西事報急,登進諸宰,在告三字缺且趨詣身爲憲長,承命不趨,有駭瞻聆,而今見引避之辭,疾病方苦,家在僻遠,西邊消息,亦未聞知之說,事勢果然,宜無可避之嫌,但臺官以牌不進遞差。近成規例,勢難在職,請大司憲鄭光績遞差,初九日成貼西來狀啓,乃國家莫重莫大之事,當事之臣,所宜連續馳啓,使朝廷洞知情形,以爲責應之地,而同日未時成貼狀啓,曾不言及前事,有若尋常狀啓者,然其間事機,固難遙度,其不爲明白馳啓,使人心疑惑之責,在所難免,伴送使金瑬,平安監司尹暄,接伴使鄭斗源,請竝命推考。答曰,依啓。
正言崔惠吉來啓曰,臣等將申景祐削資之意,論列已盡,而兪音尙靳,臣等竊惑焉。所謂張德一,特一常漢耳。雖爲韓賊微賤時女壻,而其妻之身死已久,則明璉之凶謀祕計,固無不知之理,而謂之腹心渠魁,則未也。豈以得此幺麽假息之一逋賊,而至超頂玉之列乎?爵賞之紊亂,莫此爲甚,況未准職,勿陞堂上,曾有捧承傳之事,豈可掩置成命,而不惜名器之濫施乎?請賜一兪,亟命改正。鄭岦以秩高宰臣,國有大戚,而張樂縱酒,身爲奉使,而鬻馬捧價,物議之駭異,有不容己者,殿下每以必不爲如此之事爲敎,是徒信鄭岦之有識,而不信臺閣之公議也。臣等竊怪焉,竊憫焉。臣等雖無狀,豈敢以孟浪之聞見,橫加罪名於人,而論執至此哉?況鄭岦今已竣事回程,則何必待復命之後而方可謂之還來乎?請勿留難,亟命罷職。答曰,不允。
持平李景義,正言崔惠吉來啓曰,臣等積月踰時,苦口力爭,誠未格天,益祕兪音,臣等之惑,愈往愈甚,而昨日伏承五字缺不勝悶鬱焉。夫山林海澤,國家亦不敢二行餘缺所謂歸于權貴之家者,臣等反復思惟,未曉聖意之所在也。此豈王者大哉之言乎?國家之存亡,人心之離合,惟在於此弊之革不革,請更加三思,亟賜一兪。答曰,不允。
李敏求啓曰,臺諫有闕,政事,何以爲之?已上燼餘日記
上在慶德宮。停常參·經筵。
傳于左副承旨李敏求曰,政事過望祭後爲之。
自巳時至未時,日暈。申時,日暈左珥,白雲一道如氣,起自乾方,直指巽方天際,長五六丈,廣尺許,良久乃滅。酉時,日暈兩珥。夜一更,流星出氐星下,入坤方天際,狀如鉢,尾長七八尺許,色赤,月暈。已上燼餘日記
上在慶德宮。停常參·經筵。
四更,上由武德門,幸魂宮。
入侍,都承旨趙翼,左承旨李民宬,右承旨金壽賢,左副承旨李敏求,右副承旨沈詻,同副承旨李明漢,注書柳景緝,假注書李崵,記事官沈東龜·尹絳。
五更行祭,通禮導二行缺再拜,世子亦哭再拜,通禮導二字缺就次。
政院問安。傳曰,知道。
藥房問安。答曰,知道。
卯時,上還宮,次武德門外。沈詻啓曰,陽繖奉持人,例以事知司僕爲之,而今日還宮時,以手生忠義衛代行,致有失禮之事,極爲駭愕,請兵曹當該郞廳推考。傳曰,依啓。
還宮後,政院問安。傳曰,知道。
傳曰,左右相·戶兵曹判書·備邊司有司堂上,命招。
都摠府啓曰,今日入直軍士,當爲中日習射,而政事相値,退行之意,敢啓。傳曰,知道。
兵批啓曰,仁慶宮假衛將李厚輿病重,不能入直,改差,何如?傳曰,依啓。
兵批啓曰,頃因備邊司啓辭,今春夏等褒貶,居中居下守令,已盡差出矣。邊將亦不可久曠,依守令例,亦爲差出乎?敢稟。傳曰,依啓。
以書題望單子,傳于政廳曰,前司果李應吉,有功勞於慈殿云,此人除授。
以全羅監司辭狀,答曰,嘉卿盡心國事,已令該曹仍任,卿其勿辭,調理察職事,回諭。
吏曹啓曰,連山縣監曺文秀,呈狀于本曹,老母今年七十一歲,當初除授本縣時,母年未滿七十,身無疾病,故奉率赴任矣。今則年七十,重病纏身,遠方僻邑,鍼藥無路,不得已扶載還京,臥起須人,獨子無兄弟,不忍離側,由假有限,還任無期,依大典三百里外勿敍六字缺來呈矣,似當依法典改差,何以爲之?敢稟。批答缺
二行餘缺傳曰,入參。
持平李景義來啓曰,五字缺廷翼以昏朝時守令,加以貪婪,至今保存,已極可駭,二字缺懲艾益肆,泛濫米布器用,船運其家,託稱鄕校修理,多伐船材,盡爲私用,且畜隣境私娼,駄載相望,其他剝割麤悖之狀,難以悉數,如此之人,不可一日在官,請命罷職不敍。喬桐縣監尹進卿,爲人泛濫,在官貪虐,剝割肥己,略無忌憚,使海中十室之邑,日就無形,請命罷職。答曰,依啓。
今閏六月十五日引見時,金藎國所啓,糧餉措置一事,當退與廟堂商確以啓,而今年適不幸,咸鏡·江原兩道旱蝗太甚,赤地千里,兩西亦必以此受害,下三道農事,亦不如上年,今若又爲收米,則無名之稅,民必怨苦,雖不得不爲收布,而必須捐不急之務,以爲省費之地,然後庶有少補事。上曰,以封典事,毛將以爲己功,有要蔘千斤之說,此事何以處之?尹昉曰,我國無形,何以一一應求乎?待其更責而後,觀勢爲之,可也,姑當厚遺禮單耳。金藎國曰,前此只給銀千兩而已。更無優給之時矣。崔鳴吉曰,雖給之,不可以無名,今以移鎭時,請留人情爲言,給之,何如?金藎國曰,今番詔使之時,用餘人蔘七百斤,經夏則恐爲霾雨所傷,分給商賈,而十斤一斤式,秋來取利計料矣。苟有緊用,則數百斤留下宜當,竝無發落,取稟。傳曰,令廟堂議處。
政院啓曰,今日引見時,趙時俊等拿來事,議定,命下矣,臣等竊恐此失計之大者也。夫文龍之於天朝,決非純臣也。其所爲極多可疑,西邊大小人心,蓄疑久矣。倪汝聽之揭,謂叛計已決,將害天使,將害我國,我國之人,聞此危急之語,而汝聽事勢,必不能自達於詔使前,則其傳達於天使,以爲防患之計者,人臣分義,決不容不爲也。此豈可罪者乎?且二字缺必欲拿來者,恐後日文龍覺其事,則將答以時俊傳六字缺罪之也。夫文龍實有叛計,則在我之二行餘缺此後,竊恐不可以眞情待之也。唯當務四字缺不可專以承順彼心爲事也。雖不可顯然拒絶,亦不可一向二字缺也。若每每承順,則我力益耗,彼心益驕,將無以支矣。萎弱如此,將何以國?雖使彼覺其事而詰之,只當答以無是事,此不過往來流言耳。彼雖疑而不信,亦將奈何?若終不得已據實言之,義正理直,在我無愧矣。今卒然拿致時俊等,則道內人言,必以爲傳致揭文之故也。或不無因此相傳,以致其事之益著也。且此時善治守令,熟諳其地事情之人,遞易亦甚不便,時俊等之事,決非可罪,一時拿推,其於政刑,亦未免爲失當也。且恐此後,雖有危急之事,西邊將吏,以時俊等爲戒,不敢發告,以致大患也。且倪汝聽,必是天下之義士也。或萬一其事,不必發覺,而若因此宣露,以致被害,則豈非可惜之甚者乎?反復思惟,終似失計,請令廟堂,更爲議處。傳曰,此時處變之道,不可無權宜之事,且今此拿治,非以傳告爲罪也。然更令議處不妨。
沈詻啓曰,慶尙右兵使趙琦,今春夏等褒貶,只以曲浦權管崔陟峯,曾已身死,其代旣出之人居下,以爲塞責之地,殊無嚴明殿最之意,請推考。傳曰,依啓。
李民宬啓曰,鄭岦推考事,命下矣。臺諫方以罷職,論啓推考,承傳不得捧之意,敢啓。傳曰,知道。
吏批,判書金瑬出使,參判張維進,參議李楘進,都承旨趙翼進。
兵批,判書張晩進,參判趙希逸進,參議尹履之進,參知李聖求病,右副承旨沈詻進。
吏曹,具宏爲奮忠贊謨立紀明倫靖社功臣正憲大夫綾城君,朴東善爲資憲大夫行司憲府大司憲,鄭光績爲兼同知成均館事,閔有慶爲通訓大夫內贍寺正知製敎,李穧爲通訓大夫行成均館司藝,二字缺吉爲通訓大夫行禮曹正郞,申達道爲朝奉大夫行刑曹七字缺大夫行成均館直講宣務郞行藝文館二行餘缺易于外,呂祐吉爲通政大夫行密陽府使,金瑾爲通訓大夫行珍山郡守,權斗南爲通訓大夫行咸鏡道都事,李潚爲宣敎郞松羅道察訪,蔡裕後爲奉訓郞行缺津縣監,趙澈爲通訓大夫行彦陽縣監。
兵批,金尙容爲輔國崇祿大夫判中樞府事,鄭斗源爲嘉善大夫同知中樞府事,金慶徵爲兼五衛都摠府副摠管,金止男爲兼五衛將,李焰爲兼羽林衛將,趙後亮爲顯信校尉五衛都摠府都事,李惟一爲禦侮將軍行訓鍊院主簿,邊崗爲秉節校尉虎賁衛右部將。外,安玏爲資憲大夫行忠淸道水軍節度使,金廷健爲折衝將軍行加德鎭水軍僉節制使,申柬爲折衝將軍行惠山鎭兵馬僉節制使,李得男爲宣略將軍行彌助項鎭管知世浦水軍萬戶,尹巑爲禦侮將軍行彌助項鎭管永登浦水軍萬戶,金希敏爲禦侮將軍行全羅左道水軍虞候,丁誠立爲宣略將軍行臨溜鎭管於蘭水軍萬戶,李幹爲禦侮將軍三陟鎭管越松浦水軍萬戶,金撥爲禦侮將軍行甲山鎭管仁遮外兵馬萬戶,睦思欽爲禦侮將軍行甲山鎭管吾乙足兵馬萬戶,金通可爲顯信校尉義州鎭管靑水兵馬萬戶,金繼道爲顯信校尉守鏡城鎭管朱乙溫兵馬萬戶。
□□□□□□□□□□□咫尺近□□□□□□□
夜五更月食,□□□□□□□□□□□爭相疑□□□□□監兵使處,有旨齎去,□□□□□□□□□□□□□□趁未上□□然狀啓,已極猥濫,且□□□□□□□□□□□□□□□□請從重推考。□曰,依啓。
沈□□□□□□□□□□□□處置之□□□□□□二行餘缺表之□□□□□□□□□□益出於權宜□□□□□命下之後一字缺□□□□□今此政院所論,又爲反復□□□□□□□□臣□不知聖意□□況邊□□□□眞無所□□□□□□□□□□□體之慮此後,設有事變,孰肯出力擔當乎?只宜聞若不聞,靜以俟之,□日雖或事體但以不知答之,必不得已則從實直對,□邊臣以告密之言,虛實間□容掩置□□職分□此言出於老爺標下,則罪在告者,而不在邊臣云云,□□□□□直彼雖懷怒,亦無以爲辭,□□院啓辭姑爲停寢,更觀事機而應□□無□□□啓,傳曰,知道。□□□□□權謀則後之貽患,必□□□□議定□□□,可也。
沈詻,以備邊司意啓曰,將毛營繼餉之意,□□軍門事已爲□□□□□當矣,咨□辭意等稱毛營將士庚□□急脫巾之變□□□□□□□□般拮据,盡心轉輸,而財□□□所輸零星,無異□□□□救車薪之火,□不能遍及許多軍民,須速發□□糧餉,以救燃眉之急,凡此□□□□□□□詔使之所目見,軍民之所深念,宜無□本國之請,而財□勢迫無所告訴,發此分力之請云云,似當令承文院,以此意措辭撰出,何如?傳曰,依啓。
沈詻,以備邊司意啓曰,今閏六月十五日引見時,上曰,以□□事,毛將以爲己功,有要蔘千斤之說,此事何以處之乎?左議政尹昉曰,我國無形,何以一一應求乎?待其更責而後,觀勢爲之似當。完城君崔鳴吉曰,□□給之,不可以無名,今以移鎭時,請留人情爲言,而給之,何如?戶曹金藎國曰,詔使時用餘人蔘七百餘斤,二行餘缺議處事,傳敎矣。姑待李尙吉回還後,相議停當之意,敢啓。傳曰,知道。
沈詻,以備邊司意啓曰,今閏六月十五日引見時,戶曹判書金藎國所啓,年□不幸,咸鏡·江原兩道旱蝗太甚,赤地千里,下三道農事,亦不如上年。今若又爲收米,則無名之稅,民必怨苦,雖不得不爲收米,而必須捐不急之務,以爲省費之地,然後□有□補事無發落,取稟,答曰,令廟堂議處事,傳敎矣,毛營糧餉之急,比前尤甚,田結收米,固□□□□□□省冗食收剩餘,多般拮据之策,亦不可以爛漫商量,□□□□□更加博議,稟裁施行之意,敢啓。傳曰,知道。
傳曰,今後魂宮四時祭,孟朔初旬內定爲,而祭官□事,依大□例,七日齋戒入參□□□禮曹。
傳曰,文廟碑石□□□沈悅書之乎?敢啓。
趙翼啓曰,文廟碑文,何不使沈悅書之乎?□啓事,傳敎矣。問于吏曹,則碑石書寫官,初以沈悅啓□矣,其後成均館移文,沈悅病未把筆,而呈辭解職,下歸通津莊舍,上來無期云,故以趙希逸改付標云矣。傳曰,知道。令沈悅書寫,可也。
沈詻,以備邊司意啓曰,走回人金進所供,別單書啓矣。上項金進,年久陷賊,辛勤逃還,情理可矜,發還原籍後,令所在官,十年□復以施優恤之典,何如?傳曰,依啓。令該曹木綿,量宜題給。
沈詻,以號牌廳意啓曰,本廳□査官前郡守□□前監察具山斗,武兼宣傳官李植,軍功主簿□□·慍金克謙,出身金□□·李德立等,自今年正月至六月,勿論風雨寒暑,逐日長立八□許多成冊,皆爲親自査准,不但勤苦之狀,宜有酬報□亦□□□字缺令該曹除授實職,以示勸奬。以下及批答缺
以上缺臣等所論,皆是生民之大瘼,六字缺國家安危之所係,而殿下不卽開納,一向二字缺群下之悶鬱,爲如何哉?□□踰制冒受濫觴,聖明非不洞燭,狃若安常,泥於偏私,不思人間□合之機,任他因循,莫之痛革,使殿下澤民之心,終無誠實,而有累於聖德不細,是豈王者示人無私之道哉?請加三思,亟賜一兪。答曰,不允。
正言崔惠吉來啓曰,鄭岦國有大戚,而莫念張樂縱酒之爲未安,身爲奉使,而不思鬻馬捧價之爲無恥,有識宰臣之所爲,果若是乎?殿下徒許鄭岦之必不如是,而不信臺閣公共之論,此無非臣等平日言不見信之致也。臣等固不敢苟冒擧顔,有所論列,而公議所激,復此來籲,決不可尋常推考而止,請勿留難,亟命罷職。張德一雖是逆魁之支屬,而不過幺麽一常漢耳。假息偸生,將安所逃,申景祐以捕此之勞,自縣監超堂上,爵賞之紊濫,莫此爲甚,此公議之所以愈往愈激,而臣等所以不得請則不止者也。況未准職,勿陞堂上,曾有捧承傳之事,則其重惜名器之意,豈徒然哉?請快賜一兪,亟命改正。答曰,不允。已上燼餘日記□□□□□□□□□□□□□□□□□□□□□□□□□以上缺乎山家所用,則皆以周尺,而國用則以營造尺,營造十尺,卽周尺十五尺也。論以淺深法度,得無太過乎?請自今量減尺度,以符風水,不勝幸甚云。臣等據此參商,常時士大夫家,穴之淺深不定,而國葬則毋論山勢之高低,皆用營造十尺,似與風水裁量之法有異,未知其由。今因術官之呈書,取考五禮儀,則治葬條曰,穿壙深十尺·廣二十九尺·長二十五尺五寸,開南面以爲羡道石室云。此乃古之石室制度,故其長廣與深,乃至於如此,而其用營造尺,亦以此也。石室之制,不用久矣,而穿壙仍用其規,果似襲謬術官□之論是矣,今後尺度,則雖用營造,穴則觀山勢之高低,以爲淺深,不必以□□爲準,似爲宜當,然事係重大,議大臣定奪,何如?傳曰,依啓事,傳敎矣。議于大臣,則左議政臣尹昉,議都監啓辭,極爲允當,伏惟上裁。右議政臣申欽,議地官之所謂或淺或深,專爲龍體之高低而□,若主風水,則今之穿穴,亦當觀龍體之高低,爲之淺深也。都監已爲商量定奪,依此行之似當,伏惟上裁。領議政臣李元翼·領中樞府事臣鄭昌衍,病不收議。大臣之意如此,上裁施行,何如?傳曰,依議。
金壽賢,以備邊司郞廳以都體察使意啓曰,伏聞毛都督,聞有奴酋,再犯寧遠之奇,今方水陸進兵云。其果能過江與否不可知,彼旣以領兵出邊爲言,則在我似不可坐觀而已。臣職帶西事,勢難遠在京裏,進往黃·平之間,隨事接應。令副使臣尹暄,前往安州·定州等地,以便指揮,諸將接濟糧餉,朝廷事體之當然,臣等職分之所宜,惶恐敢啓。傳曰,令廟堂酌處。
備忘記傳于趙翼曰,副護軍尹暉,曩時頗有不潔之名,戊午年間赴京之時,亦不無人言,今者首擬於謝恩使之望,此何意思乎?問于該曹以啓。
金壽賢啓曰,近來別監輩,厭其淸寒,謀避者頗多,其中砲手別監朴道男,累次闕番,自本院方囚次知督現,而尙無形影,極爲過甚,請囚禁重治,以懲頑慢之習。傳曰,依啓。
金壽賢,以兵曹言啓曰,五衛將牒報于本曹,三字缺二員內,一員天使前問安使出去,一員方在二字缺一員入直,李渫·權瑾·邊志範三員,天使時司饔院假提調,吏曹已爲抄啓,李渫則以曹司衛將,天使時各差備定奪,專掌次知,而衛將之任,非他閑官之比,入直事緊,且前頭擧動時,侍衛虛疎,依前例司饔院假提調入啓,捧承傳頉下云,李渫·權瑾。
上在慶德宮。停常參·經筵。
自巳時至未時,日暈。申時,日暈,黑雲一道如氣,起自乾方,直指天中,長十餘丈,廣可二三尺,良久乃滅。酉時,日暈。
李缺啓曰,凡干逆獄罪人,或移或放,唯在於自上曠蕩之典,成缺罪名甚重,其子上言,未蒙受理,而黃海道放四字缺內,混送于放送之秩,不察甚矣。請監司以下缺傳曰,依啓。
沈詻,以號牌廳言啓曰,二行餘缺擧行一款,專在於有司,本廳五字缺預以致侵官之誚,令該曹着實奉行,缺傳曰,依啓。
沈詻,以都摠府意啓曰,副摠管李景稷,義禁府坐起晝仕,請出標信。傳曰,知道。
沈詻,以兵曹言啓曰,我國兵制,立法已久,弊端百出,凡上番軍士侵役之事,罔有紀極,各司各處賤苦之役,皆歸軍士,以故,軍士之稍有知識者,皆不肯上番,或以奉足,或以一族苟充,上送京中,人視之如奴隷,入衛之卒,數至千百,無一可用,識者之寒心,久矣。今當。以下缺
上在慶德宮。停常參·經筵。
吏批,判書金瑬出使,參判張維進,參議李楘進,左承旨李民宬進。
兵批,判書張晩進,參判趙希逸病,參議尹履之進,參知李聖求病,右副承旨沈詻進。
李民宬,以吏批言啓曰,龜城爲西路緊重之地,所當極擇,而可合之人不易得,本道善治守令,竝擬,何如?體臣之意如此,敢啓。傳曰,允。
沈詻,以都摠府意啓曰,今日入直軍士,八字缺相値,退行之意,敢啓。傳曰。缺
以上缺依頃年使臣例,軍官各四五字缺弓箭,竝量宜齎去,護送船一隻,三字缺定送,何如?傳曰,依船隻加定事,令廟堂量缺
沈詻,以兵曹意啓曰,凡衛將及領兵之官,各給伺候一名,以備使喚,初非徵木之用柴,馬草之役也,亦非本曹所預知也。近來各樣官司,視軍士如奴隷,禁衛之卒,虐使萬端,軍卒之不堪其苦者,職由於此,所謂伺候者,不知昉於何時,而以事揆之,必是兵卒不備之員給,以爲公事使喚之用也。分外橫侵,至於此極,則軍士將不堪其苦,而逃移繼之,當此兵制變通之日,不可不防禁積弊,以新軍政。今後勿許賤役徵木事,捧承傳于各該衙門,何如?傳曰,允。
沈詻,以兵曹言啓曰,今此別試殿試,當分取於京外,凡事目及規矩,必須預爲啓下,然後承旨下去前磨鍊給送,故前日有臨時啓下之敎,而不得已前期稟定矣。且此是一榜,以京中試取者,爲先,以平安道試取者,附之於京榜之下乎?抑各具甲·乙·丙科,依例試取,作爲兩榜乎?敢此竝稟。傳曰,京外試取者,合爲一榜,可也。
沈詻,以備邊司意啓曰,以備邊司平安別將權罷事回啓,傳曰,當初以中軍兼別將,而中軍遞來之後,監司狀本意,則請出中軍,而回啓內中軍,則不爲擧論,只請權罷別將,何如是回啓乎?問啓事,傳敎矣。前例中軍,則監司自辟,別將則監司差遣,而上年冬監司,來駐平山,故使中軍兼察山城別將矣。今則監司六字缺兼察,而本司之請罷二行餘缺敢啓。傳曰,知道。
金壽賢,以戶曹意啓曰,本曹郞廳,不宜遷動,而其中能擧職者,尤不可遞易也。正郞金光煥,剛明練達,盡心職事,先今兩起詔使之行,應辦之務,賴以無缺,且職掌經費,方管鑄錢使用之事,今聞箇滿當遞,極爲缺然。且辛喜孫,亦以版籍司正郞,能察職任,不意今政,除授高陽郡守,失此兩人,則本曹之事,極爲憫慮。請辛喜孫,仍授本職,金光煥亦依先朝例許鏛·徐仁元例,令該曹,姑爲仍任,宜當,敢啓。傳曰,知道。
金壽賢,以戶曹意啓曰,詔使卜定之物,藏置應辦庫中,以爲日後詔使時用事,入啓蒙允矣。如虎豹皮·紙席等物,則藏之無弊,而其中實果·魚肉·眞末·麴子等物,經年蠹敗,則終歸於無用,極爲可惜,不得已和賣存本,以補後日之用,宜當。大臣之意如此,故敢啓。傳曰,知道。
執義李敬輿,掌令權鑊,持平李景義·金堉啓曰,臣等以齊坐日會本府,伏見延平府院君李貴緘答之辭,詆斥臣等,不一而足。臣等當初論啓者,只爲朝廷體面,豈有一毫他意於其間哉?至於爲弘重冒上一箚之說,尤不近似,因辭共論,欲救時弊,實出於區區願忠之誠,而斥之以陷於其術,不亦異乎?臣等旣被其詆,決不可靦然冒居參署議律之列,請命罷斥臣等之職。答曰,勿辭。
大司憲朴東善啓曰,臣老耄無能,不合風憲之任,而屢叨匪據,絲毫莫補,自視蔑如,人謂之何?三字缺殫一微官,而因宰臣陳疏之辨,至有七字缺下百僚動色,從前二行餘缺其論無顔,更入臺席,七字缺重患暑暍,長臥牀笫,未卽趨謝,三字缺逋慢亦大矣。以此以彼,決難苟冒,請命罷斥臣職。答曰,勿辭。
掌令姜大進啓曰,臣朝者與同僚齊坐本府時,見延平府院君臣李貴緘答之辭,許多臺官之語,固不欲多辯,而至以前日本府陳箚中,方伯枉殺等語,謂之爲弘重冒上一箚,有若爲土豪報仇者然,不過救護私交,而爲同僚者,陷於其術云云,則其言果不近似,而有不容不辨者。李有道之事,其相訟曲折,臣不敢知,而謂之枉死者,有其說焉。有道乃先正臣李滉之從孫,而李瀣之孫也。臣嘗聞之長老,瀣之死於凶禍,爲士林所嗟悼,久矣。十世之宥,當及其裔,而有道亦於昏朝時,爲其訟隻所陷,至被困辱於黨,亦人情之所憤惋也。前監司元鐸,旣親決其訟,又囚而刑杖之,畢竟隕命,則殊非有心於必殺,而有道之死,則不可不謂之枉矣。臣等上箚時,陳論君德時弊,而以此一款,泛然及於其間者,誠欲少裨聖上好生之德耳。寧有一毫救護之私,而合辭共論,有何可陷之術哉?臣以嶺南蹤跡,忝居風憲,旣被重臣之斥,其不可靦然冒居,參署議律之列,比同僚尤有大焉。請命罷斥臣職。答曰,勿辭。
李敏求啓曰,今此全羅道陳賀箋文,左水使劉夢龍,南原府使申鑑,樂安郡守林慶業,皆用紅籤,殊無詳察之意,請命推考。傳曰,依啓。
沈詻啓曰,執義李敬輿,掌令權鑊,持平李景義·金堉,再啓煩瀆,以下缺答曰,依啓。
以上缺臣等齊坐日會本府,五字缺李貴緘答之辭,詆斥臣等,不四字缺當初論啓者,只爲朝廷體面,豈有四字缺於爲弘重冒上一箚之說,尤不近似,同辭共論,欲救時弊,而實出於區區願忠之誠,而斥之以陷於其術,不亦異乎?臣等旣被其詆,決不可靦然冒居參署議律之列。掌令姜大進,以臣朝者齊坐本府,見李貴緘答之辭,許多詆斥之語,固不欲多辯,至以本府陳箚中,方伯枉殺等語,謂之爲弘重冒上一箚,有若爲土豪報仇者然,不過救護私交,而爲同僚者,陷於其術云云,則其言果不近似,而有不容不辨者。李有道之事,其相訟曲直,臣不敢知,而謂之枉死者,有其說焉。有道乃先正臣李滉之從孫,而李瀣之孫也。臣嘗聞之長老,瀣之死於凶禍,爲士林所嗟悼久矣。十世之宥,當及其裔,而有道亦於昏朝時,爲其訟隻所陷,至被困辱於兇黨,亦人情之所憤惋也。前監司元鐸,旣親決其訟,又囚而刑杖之,畢竟隕命,則雖非有心於必殺,而有道之死,則不可謂之不枉矣。臣等上箚時,陳論君德時弊,而以此一款,泛然及於其間者,誠欲少裨聖上好生之德耳。寧有一毫救護之私,而合辭共論,有何可陷之術哉?臣以嶺南蹤跡,忝居風憲,旣被重臣之斥,不可靦然冒居,參署議律之列,比同僚尤有大焉。竝引嫌而退。嶺儒等通文列邑,以斥方伯者,此二百年所未有之事,則何可謂之異於驅逐而不治也?朝廷旣已四字缺當依法處置,以正土豪之罪,固不六字缺也。若終至於杖死,縲絏二行餘缺激而又激,終至於不成八字缺論啓,以糾其失,未爲不可,今此重臣之言,亦未免荒雜之歸,論君德救時弊,陳箚之意,實出於愛君憂國之誠,而反謂之爲弘重冒上一箚,而見陷於同僚之術中者,尤不近似。此實李貴之平生自是非人之病痛,何可與之爭辨,而較其是非也?況雖是嶺南之人,箚中所陳論時事一款,實無他意,而所見與同僚相同,則議論參署之際,萬無所妨,不可以此輕遞言官。請執義李敬輿,掌令權鑊,持平李景義·金堉,掌令姜大進,請竝命出仕。答曰,依啓。
正言崔惠吉來啓曰,殿下之夙夜孜孜憂勤軫念者,豈非保恤生民之道乎?生民之痼瘼,莫大於諸宮之弊,而論之愈切,聽之愈邈,烏在其爲民父母,而視民如傷者乎?此弊不革,民不得而保矣。民不得保,則國不得以爲國,豈不大可懼哉?諸宮之弊,則殿下蔽於親愛之私,而不覺爲聖德之大疵也。至於寺位一款,尤極無謂,而猶且堅執至此,聖意所在,殊未可曉也。臣等瀝血殫誠,逐日來籲,而殿下只以勿煩二字,爲拒塞言路之地,此豈臣等所期於聖明者哉?請加三思,快賜一兪。答曰,不允。
正言崔惠吉來啓曰,隨事糾劾,乃臺官論事之道也。鄭岦雖非泛濫無識之人,而張樂鬻馬之失,昭著難掩,則不可諉以必無如此之理而置之也。此臣等之所以逐日論執,不得請不已者也。物議之駭異,愈久愈深,四字缺推考而止。請勿留難,亟命罷職,九字缺極卑,苟非有殊勳二行餘缺名器之紊亂,八字缺之所重愼,而衰世之所輕施者也。此而三字缺則倖門大開,人不安分,而終至於國非爲國。請亟命改正,以示淸朝愼賞之典。答曰,不允。鄭岦遞差。
金壽賢,以禮曹言啓曰,傳曰,今後魂宮四時祭,孟朔初旬內定爲,而祭官·執事,依大祭例,七日齋戒入參事,言于禮曹事,傳敎矣。凡四時祭,宗廟則孟月上旬擇日,其餘社稷·文廟,皆於仲月行之,今次魂宮祭式,當初與大臣,欲議講定,參以家禮,故四時之享,定於仲朔,五月時享,亦啓下擇日,而因卒哭纔過,祀事太煩,而停之矣。今者聖敎如此,旣經大臣議定,似難遽變,事係重大,議大臣定奪,何如?傳曰,依啓。
金壽賢,以號牌廳言啓曰,龍仁縣令牒呈內,縣地居前縣監李宗立,號牌成冊時,婢夫千夫稱名人及良人石丹稱名人,竝以己奴懸錄之罪,發於鄕論,取見各年戶籍,則壬子戶籍,以婢夫保人千夫懸錄,戊午戶籍,以奴千夫懸錄,而捉致千夫,推問實狀,則渠以天安官奴,逃接于李宗立處云。其爲壓良爲賤之狀,明白無疑云,漢城府戶籍相考,則與龍仁官所報,果爲相符。如使千夫,實爲李宗立之奴子,則壬子戶籍,豈有婢夫懸錄之理乎?始稱保人,次稱私奴,終稱官奴,其間巧僞之狀,自不可掩,至於石丹,則雖不在各年戶籍單子中,而本縣所二字缺居在邑內三十餘年,或爲官中使喚,或爲二字缺立役,未聞其爲李宗立奴子,而今實冒占二字缺李宗立,則雖不服罪,竝無可據,以下缺傳曰,允。
以上缺加定事,令廟堂量處事,傳敎矣。今五字缺行與前日有異,不可不另爲周防之策,四字缺本道加定護送船隻,以備意外之患,似當,敢啓。傳曰,知道。使臣慮有變故,啓請護送之船,似不可不從,然前頭必有變亂,未可預料,此時猝難,數外船隻,亦甚不易,勿給,可也。
沈詻啓曰,執義李敬輿以下出仕事,命下矣。闕門已閉,明日命招,且鄭岦遞差事,命下,臺諫方以罷職論啓,遞差傳旨不得捧之矣。傳曰,知道。已上燼餘日記
以上缺守令之相換,非古列也。末路濫觴,至于昏朝而極矣。近來此弊,亦稍稍有之,使僥倖者生心,其漸不可不防。連山縣監曺文秀,敢呈所志,終至於相換,極爲非矣。當此農忙時月,兩官迎送之弊,亦甚可慮,勿爲相換,曺文秀罷職。答曰,恒山君楨,已爲推考,不必深治,別將·監官等革罷事,此輩雖似剩官,或有不可不置之處,姑令該曹,參酌緊歇,或罷或存,可也。曺文秀事,其所呈狀,實非法外之事,且旣已相換,仍令赴任,未爲不可矣。安玏事,不允。
正言崔惠吉來啓曰,女壻連坐之律,本非法典,故适賊之壻,不過投竄而止耳。張德一以明璉妻死之壻,別無顯著同惡之跡,而正刑之典,獨未得免罪同罰異,固已無謂矣。德一元非大辟,則景祐之躐登頂玉之列者,果何功耶?若以爲功疑惟重,不可全然不酬,豈無相當可施之賞乎,功微賞鉅,物情益激,改正之典,不容已也。請加三思,亟賜一兪。安玏貪虐之狀,已盡昨日之啓,聖念二字缺於棄瑕,公議益激於嫉惡,閫帥重寄,決四字缺請勿留難,亟命罷職。守令數遞,臣等亦非不思,而李喜熊·高仁繼年衰,七字缺害不啻迎送之弊而止耳。九字缺不可一日在官,重貽民。以下缺批答缺。已上燼餘日記
上在慶德宮。停常參·經筵。
下直,德源府使崔。缺
持平李景義,正言崔惠吉來啓曰,臣等二字缺諸宮之弊,爲當今第一疵瘼,而言之愈切,聽之愈邈,聖意所在,殊未可曉也。殿下四字缺懷保恤民生之道,非不至矣,而獨泥於四字缺有累於淸明之治,臣等竊九字缺來已久,祖宗二行餘缺哉,人心離合,六字缺亟賜一兪。答曰,不允。
正言崔惠吉來啓曰,弊袴猶惜,明君之政也。續貂取譏,衰四字缺一愼一濫,得失可見,此臣等之所以請削景祐之超資,而不蒙允則不止者也。以捕得一逋賊之微功,而自縣監超堂上,則名器紊而官方亂,有識之寒心,庸有極哉?請命改正,以杜倖門,以淸仕路,答曰,不允。
李敏求,以兵曹言啓曰,當日水口門別將牒報內,去夜四更量,名不知送喪擔軍五十餘名,早要出門,同門排目,至於打破,其中福成·士男稱名二人縛送,依法治罪云。不小國門,夜間擅犯,以致損破,極爲駭愕,令攸司囚禁重治,何如?傳曰,拿推。
李敏求,以備邊司言啓曰,伏見閻經略,經略欽奉明旨,加陞兵部尙書云。令承文院,依例回咨宜當事,啓。傳曰,依啓。已上燼餘日記
上在慶德宮。停常參·經筵。
下直,礪山郡守尹侊,朱乙溫萬戶金繼道。
傳于李敏求曰,今下弓矢,朱乙溫萬戶金繼道給送。
答戶曹判書金藎國箚曰,省箚具悉卿懇。卿宜勿辭,調理察職。
答副護軍沈悅箚曰,省箚具悉。卿勿辭之。以下缺
答前參奉安承慶疏曰,九字缺事,陳所懷,以。以下缺
持平李景義,正言崔惠吉來啓曰,王者之政,莫大於保民,四字缺莫先於祛弊,臣等所論諸宮之事,實爲今日之巨弊,而積月論執,一向牢拒,使諸宮二字缺之心,益加驕肆,而小民噢咻之怨,無所籲訴,爲民父母,視民如傷之意,果安在哉?民心之離合,國家之安危,亶在於此弊之革不革,請加深思,亟命痛革。答曰,諸宮家魚鹽免稅等事,非今日創始之事,雖以事理言之,祖宗賜與之物,一朝奪之,甚是無謂,況親九族,爲平章百姓之本,堯·舜之政,以此爲先,爲國之道,顧不在玆乎?爾等每以存亡安危,爭之不已,治國之術,固多可憂,危亡之道,不急於此,則明矣。今雖革罷,未必盡入於官司,終且散歸於權勢之家,於國何益?爾等每以未曉上意爲言,故略言予意,今後勿爲更煩。
持平李景義來啓曰,忠淸水使安玏,爲人悖惡,曾於履歷,侵督軍民,無所不至,惟以媚悅善事爲能事,人所共憤久矣。頃者臺評重發,而纔閱數月,遽據閫帥之任,物情莫不駭異,請命遞差。自前被論之人,不敢輕易注擬者,乃所以重公論也。安玏之彈墨未乾,該曹旋卽收用,極爲非矣,請當該堂上·郞廳,竝命推考。近來人心好怪,異端橫起,識者之寒心久矣。恒山君楨,以秩高宗室,頃於檜巖寺,大三字缺自爲施主,以金塗轎,名之曰輦,脫冠合掌,四字缺士女奔波,爭相慕效,惑世誣民,傷風敗俗,莫此爲甚,請命削奪官爵。各司九字缺主簿高進民,二行餘缺答曰,以上缺弁勿爲已甚,八字缺恒山君楨推考。
上在慶德宮。停常參·經筵。
以領議政六度呈辭,傳于趙翼曰,不允批答。
持平李景義,正言崔惠吉來啓曰,臣等伏承昨日聖批,四字缺非不知聖意之所在,而第臣等論執,七字缺盡燭者,不得不强聒論辨,十字缺敢於金石,諸宮家所四行餘缺終無紀極,是果事理九字缺其道,端本出治,由親及疎,乃六字缺之物,厚於親而後,謂之平章之政,則寧三字缺臣等所願,欲令堯·舜吾君,常恐使二字缺光明之德,終蔽於私昵也。目今國勢日孤,公儲赤立,侵虐多門,害及山澤,利專於私,而怨歸於公,民生失業,無處告訴,危亡之禍,迫在朝夕,民不得保,則國安得而保哉?此臣等以安危所係,力爭而不知止者也。至於聖敎中,以歸於權勢之家爲慮,臣等之惑,尤有甚焉。反正之後,綱紀稍擧,人臣安有可專之權,而可占之勢哉?設令有之,無所逃於天威之下矣。此則惟在殿下駕馭之如何耳,非所當慮也。殿下辭氣之間,鋒銳太露,殊非王者大哉之言也。臣等竊爲殿下深惜焉。積月踰時,瀝血籲呼,而誠有所不得已也。人心離合,所關非細,請勿留難,亟賜允兪。答曰,已諭。
持平李景義來啓曰,恒山君楨,以秩高宗室,大張佛事,自爲施主,塗金屋轎,脫冠合掌,隨後而行,士女奔波,爭相慕效,此前古所未有之事,識者之寒心,庸有極乎?此而若不洞闢,異端之害,將不可勝言,推考之罰,豈當其罪?請命削奪官爵。忠淸水使安玏,爲人悖妄,見棄於人,居官貪虐,到處被評,及至今日,遽據閫任,物情愈激,公議至嚴,豈可以爲事在旣往而不論,望其自新耶?請亟命遞差。六字缺當今第一痼弊,外方凡干施措九字缺得牟利之輩,圖差四行餘缺誠可痛駭,此豈八字缺門及山城屯田,糧餉貿販,六字缺監司·守令,專爲句管,以責成效,別將四字缺革罷,以祛剩官貽弊之事,捧承傳施行。以下缺
正言崔惠吉來啓曰,臣等以申景祐削資之事,逐日來叫,未蒙允許,臣等之惑,滋甚焉。爵賞紊濫之狀,論列已盡,更無餘辭,而女壻連坐之律,於法本無,故賊适之壻,罪止投荒,尙保首領,韓賊妻死之壻,獨不免顯戮之加者,刑章之不均,果何如哉?況可以捕此之微勞,至超堂上之重資,而莫之惜乎?物議之駭異,愈往愈甚,請勿留難,亟命改正。忠淸水使安玏,爲人泛濫,曾在昏朝,屢爲邊將守令,貪虐自恣,所在人民,欲食其肉,豈可復委專閫之任其剝割乎?除目一下,物情駭憤,請命罷職。結城縣監李喜熊,年紀衰耗,兩耳全聾,禮安縣監高仁繼,爲人迂拙,聾病亦重,到任以後,政委下吏,如此之人,不可一日在官,重貽民弊,請竝命罷職,其代各別擇送。答曰,安玏,曩時雖有所失,到今〈不〉無改過之理,今姑試可,勿爲已甚之論,可也。且守令數遞,爲當今巨弊,坐席未暖,如是彈劾,殊甚不當矣,更爲詳聞論之,姑勿煩瀆,申景祐事,不允。
李明漢,以吏曹言啓曰,安承慶除職事,不爲擧行乎?問啓事,傳敎矣。承傳之類甚多,故不能致察,未及擧行矣。今承下敎,不勝惶恐之至。傳曰,知道。速爲擧行,可也。已上燼餘日記
上在慶德宮。停常參·經筵。
下直,義城縣令。缺
傳于沈詻曰,政院使令,夜行勿禁章四字缺規,自何時始出乎?問啓。
沈詻,以號牌廳言啓曰,今此之擧,爲朝家莫大之政,此時方伯七字缺監司鄭蘊,雖有重名,而至九字缺無相妨之事,鄭蘊。以下及批答缺
以上缺上年例,田結收米,在所七字缺制使,各有營門所儲財穀,以備七字缺稍緩,西事政急,使之隨其七字缺不爲無助,此意預爲下諭知會,似當,敢啓。傳曰,依啓。
持平李景義,正言崔惠吉來啓曰,諸宮之弊,臣等每以存亡安危,力爭强聒,而殿下乃以祖宗朝賜與,牢拒堅執,臣等竊爲聖明深惜焉。人君之於生民,猶父母之於赤子也。設有孩提之命,嬰痼疾而垂死,則爲父母者,將遑遑奔走,醫療之不暇,而莫知其他乎哉?抑將坐視恝然曰,非我也病也,而莫之救乎?今日之民,亦嬰痼疾而將死之命也。殿下不思痛祛病根之是急,而反謂流來已久,不可卒革,經歲瀝血之籲,曾不足以動殿下之一念,大聖人如傷若保之意,固如是乎?況朝宗之所賜者,本爲無多,而末流冒僞之弊,罔有紀極,則其可盡諉祖宗之賜,而狃故襲常,坐待邦本之日瘁乎?臣等以安危存亡等語爭之者,實非虛無過激之言,而有國之憂,未有大於此者也。且殿下以親九族,爲平章百姓之本,足見殿下由親及疎,自家而國之化也。然王者親親之道,以德不以私,如或蔽於恩愛之偏,至二字缺冒非正之物,爲眷厚隆遇之地,而不恤小民,三字缺則堯·舜平章之政,必不如是也。況六字缺敎,尤極未安,臣等不敢知,當今六字缺病國害民之臣乎?果有之八字缺除害而掩覆容貸。以下及批答缺
持平李景義來啓曰,以上缺世俗之崇信佛敎,爲害九字缺痛絶之,則將至於擧世滔滔八字缺恒山君楨,以秩高宗室,自爲施主,八字缺倡此今古所未有之事也。人皆羞道,三字缺憤,殿下固當廓然斥逐,以示痛絶之意,而一向持難,只以推考爲批,斯豈所望於聖明者哉?名敎所在,公議至嚴,請亟命削奪官爵。忠淸水使安玏,爲人悖惡,在官貪虐,齒諸仕版,亦賴戰功,頃被摠管之評,旋授閫帥之任,物情之憤,愈久愈激,請命遞差。守令相換,非古例也。近來此弊,稍稍有之,使倖門漸開,誠可寒心。曺文秀所呈之狀,亦非立法本意,所謂勿敍三百里外者,父母不得隨往之處也。連山雖稍遠,母子可以俱往,固無可換之事,而敢爲呈狀,至於相換,極爲非矣。況洪川旱蝗最甚,當此農月,兩官迎送,亦甚可慮,勿爲相換,請曺文秀罷職。臣等卽接京畿監司粘移,利川居民百人等狀內,昏朝時慶平君玏,㤼奪民田四十結,自收其稅,反正之後,竝還本主矣。今者托以折半免稅,欲爲依前仍執,百般侵毒,民不料生,至於直送差奴,稱以不卽納稅,捉致收米,載來船主等,結縛亂打,奪其財畜,本府官人之來在京中者,窺伺捕捉,或囚或放,任其七字缺使不得接跡云,諸宮家十字缺寒心,況且冒占,橫奪侵虐,十字缺宮家之弊,無以禁。以下及批答缺
正言崔惠吉來啓曰,以上缺一條也。臣等之痛惡憤七字缺淸明之日,復見如此之弊乎?七字缺死則景祐之超授堂上,重七字缺功疑惟重,固是聖意之所在,而官三字缺實非治世之美事,有識寒心,公議益激,請加三思,亟賜一允。安玏爲人驕悖,性又貪婪,曾前莅歷,唯以斂怨肥己爲事,安有更爲試可之才耶?閫帥之任,決不可以謬授,改過自新,非所望於此人,請命罷職,以快公議。事有輕重,弊有大小,以守令數遞之害,較之於尸素病民之弊,則得失所在,灼然可見。此臣等所以請罷李喜熊·高仁繼字牧之任,而不止者也。年衰耳病,政委下吏之狀,論列已盡,請勿留難,亟賜允兪。答曰,德一爲賊腹心,終缺同惡云,此非應死之賊而何哉?今此加資,實非濫缺勿煩,可也。安玏遞差。李喜熊等事,已諭,不允。已上燼餘日記
上在慶德宮。停常參·經筵。
下直,全羅左水虞候金希敏。
沈詻啓曰,全羅道觀察使五字缺靈巖郡守南斗瞻牒呈據十二字缺殊無詳察之意。以下缺,批答缺
持平李景義,正言崔惠吉來啓曰,以上缺一體不宜異同,各衙九字缺則仍舊勿存,寧有是理?殊非六字缺之道也。安危所係,公議益激,請加深思,亟賜允兪。答曰,不允。
持平李景義來啓曰,恒山君楨,以秩高宗室,自爲施主,萬目所覩,爲士女倡,此前古所未有之事也。此而若不痛絶,則佛敎之害,將不可勝言,豈可罷職而止哉?請命削奪官爵。曺文秀敢呈所志,至於相換,自便之習已成,僥倖之路漸開,豈可遞差,以遂其願乎?請命罷職。慶平君玏,㤼奪民田,托以免稅,百般侵毒,民不保存,肆然橫挐,一如昏朝時所爲,至於直送差奴,稱以不卽納稅,捉致收米,載來船主等,任奪財畜,恣意囚放,宮家免稅,雖係賜與,已極寒心。況此冒占,橫奪侵虐無辜者乎?臣等所論,因其粘移,執法論列,實非風聞所發,豈可以王子所失,有所饒貸?請亟命罷職。且本官免稅等處,虛實査覈,在所不已,亟命該曹速爲査處。答曰,不允。免稅處虛實査覈事,依啓。
正言崔惠吉來啓曰,德一爲賊腹心,終是同惡之狀,若有現出處,則景祐之超陞,雖曰太濫,而臣等亦何七字缺取來金吾文書,再三取考,則十一字缺出入縣境內變十二字缺韓賊族屬,以下缺答曰,勿煩。已上燼餘日記
上在慶德宮。停常參·經筵。
下直,興陽縣監鄭。缺
有政。吏批,判書金瑬出使,參判張維進,參議李楘缺都承旨趙翼進。
兵批,判書張晩進,參判趙希逸缺參議尹履之進,參知以下缺
未時申時日暈。
沈詻以備邊司意啓曰,上年謝恩使朴鼎賢赴京時,焰焇請貿事,具由陳奏矣。及得兵部移咨,本缺覆題,請照壬戌之例,另給馬價銀一千兩,竝該國所帶銀兩,合貿焇斤,奉聖旨施行,別使貿焇,已是新規,而至於發帑另貿,尤係異數,合有謝恩文書,而本司視爲循例之事,置之尋常,今始覺悟,不察之罪,在所難免,極爲惶恐。今者謝恩使臣,行期已迫令,該司急急磨鍊,別定官員,中路追送之意,敢啓。傳曰,依啓。
持平金堉啓曰,臣伏見號牌廳啓辭,定軍之事,一日爲急,號牌御史,七月內發送云云。臣竊以爲各道各邑,旣已再三申飭,隨現追錄,已爲成籍,則卽可抄出良丁,移送兵曹,兵曹詳察年歲·居住,丁壯爲戶,老弱爲保,或照舊籍,或補闕額,合錄爲案,行移八道,自明年爲始應役,其餘武學取才,儒生考講,令本道都事缺列邑,錄其才落,報于兵曹,兵曹隨補,軍案,則事易而民安,法立而弊祛,如斯而止,可也。今者旣擇監司·都事,事幾完就,而別遣御史,嚴督各道四字缺摘抉一二違事目者,或殺或刑,十一字缺朝廷本意,聞御史十四字缺端,不安其心者,逃十七字缺有牽連,而五行餘缺而易成數十六字缺者,該曹四堂上十二字缺九堂上八郞廳,合而相參,則十字缺動輒牽掣,徒有虛文,事不着實,九字缺而不成也。凡此兩事,皆國家莫重之擧,而二字缺孤危之臣,敢爾容喙者,固知其爲大罪,而愚妄之缺亦必衆攻而及身也。但以過慮之微忠,明知其不便,故不敢不有懷而必達也。今年旱蝗爲災,農失西成,而旣有外方應設之科,又似有災傷覆審之擧,使命之行,將絡繹於道路,而西邊之事,亦多有可憂之端,宜安民省弊,靜以待之。何必爲不必爲之事,使遠近之民,不得一日寧息哉?臣欲以此事,議於同僚而論啓,則方在號牌廳郞廳之列,有是非本廳之罪,以此爲嫌而不言,忝居重地,有含默苟容之失,臣之蹤跡,實爲狼狽。且念本府所啓,連啓停啓者,城上所必簡通於同僚,歸一而後,或連或停,乃流來規例。昨日連山縣監曺文秀罷職事,持平李景義以欲停之意,簡通於臣,臣以停之宜當答通,而不爲更問於臣,直以罷職連啓,前何心而問之,後何意而直啓乎?此無非臣見輕於同僚,不能有無於其間之所致也。以此以彼,決不可靦然仍冒,請命罷斥臣職。答曰,勿辭。
掌令姜大進啓曰,昨日城上所,以曺文秀十字缺諸僚,臣意以爲請罷十二字缺似當答送矣。十六字缺見輕之致,五行餘缺不敢輕議,十六字缺與聞此論,亦似十四字缺妄意,以爲初以罷職,九字缺旋卽停論,恐非論事之體,故七字缺似當之意答送矣。別出意見,惹起紛三字缺臣實當之。以此以彼,決難仍冒,處置同僚,請命遞斥臣職。答曰,勿辭。
正言崔惠吉來啓曰,殿下之敎,蔽於親愛諸宮之意,一人之私恩也。臣等之言,出於保恤生民之誠,一國之公議也。臣等瀝血籲呼,不爲不久,引諭論列,不爲不至,而殿下特爲私意之所牽,不念公議之難遏,牢拒峻斥,一至於此,此豈臣等所期於聖明者哉?臣等所謂存亡安危之說,非敢爲過激虛誣之言,要以動聖聰,而售己見也。弊不革則民不保,民不保則國安得以不危乎?殿下試於燕間之中,平心靜思,則亦必飜然而悟,惕然而懼,悔前日聽從之不早也。伏願克去偏係之私,快從公共之論,以施生民一分之惠。答曰,不允。
正言崔惠吉來啓曰,張德一腹心同惡之說,旣不出於禁府文書,則殿下何所據,而有此敎耶?渠之果有如此之狀,臣等固未可知,而以理推之,德一爲明璉貧賤時女壻,其妻旣死,尙爲無知,四字缺此必明璭之所羞,而不以其壻待之也,明矣。七字缺張之肆,亦不過曰,四隣出入,變十字缺之必爲腹心同惡,而不惜十六字缺倖門大開,人不十七字缺名器日紊,五行餘缺論列已盡,未蒙十七字缺兩耳全聾,尸居十六字缺受其害,則其可謂之重聽七字缺乎?數遞迎送,弊有不暇言者,六字缺擇送其代,以蘇殘縣之民。答曰,不允。
大司憲朴東善啓曰,臣昨朝見持平李景義簡通,則乃連山縣監曺文秀仍啓與否事也。臣意以爲,初以罷職論之,而未得蒙允,若但遞職而已,則適遂其願,而且論事之體,不當如是,故以此意答送,繼因李景義之來見,亦以此言之,李景義之不通同僚,臣所未料也。今見執義李敬輿引嫌之辭,臣何敢自謂無失,而處置同僚乎?請命遞斥臣職。答曰,勿辭。
李明漢啓曰,持平金堉,執義李敬輿,掌令姜大進,大司憲朴東善,竝再啓煩瀆,退待物論矣。傳曰,知道。
李民宬,以禮曹言啓曰,我國儀章文物,悉遵華制,至文廟從祀之典,則尤當一依中朝成憲,缺等謹考文廟祀典與大明會典所載,位號升黜,大相不同。査得顔何·荀況·公伯寮·秦冉·劉向·戴聖·缺逵·王肅·馬融·杜預·何休·王弼天朝則出於廟二字缺伯玉·林放·鄭玄·鄭衆·盧植·服虔·范寗·吳澄三字缺於廟祀於鄕,而我國則竝仍存,后蒼·八字缺·薜瑄·胡居仁·王守仁·陳獻章十一字缺則闕焉,申棖·申黨,本十三字缺爲竝祀天朝十七字缺顔何·秦五行餘缺矣。今則會十六字缺苟度未及擧行,十二字缺本國諸儒,亦多論其九字缺損,至唐開元,始封爲文宣王,胡七字缺天生大聖,爲萬世道德之宗主,一字之諡,四字缺豈可以形容夫子之大乎?天朝之稱爲至聖先二字缺號甚大,其尊無比,位號及升黜,竝依皇朝缺制,似爲宜當,或以爲天朝升黜之中,不無可缺者,后蒼·楊時·王通·歐陽脩·胡瑗·薜瑄·胡居仁缺祀宜矣,而陸九淵·王守仁·陳獻章,其識見之超越,論議之豪邁,固已高出漢·晉諸儒之上,唯其見太固,其守太執,至於朱子之學於洪水猛獸之害,門路旣缺流爲異端,似難尊崇聖廟。以誤趨向云,且缺子,則中朝俱稱先賢,周·程·張·朱,則竝稱先儒,二字缺無別,周·程·張·朱,接千載不傳之緖,功不在孟子之下,而只以年代之晩,邈在兩廡之末,誠爲欠典,聖廡道德之會,不當時之先後也。如此節目,不必盡從中朝之制,稱以先賢,升於殿上爲宜,而如以地窄,爲缺則坐於兩廡之最上,恐爲合理。此事臣曹,庚缺間,亦嘗議奪入啓,而以徐議施行爲敎,而寢之。今當文敎重興之日,敢陳區區所懷,請命商確定奪施行,何如?傳曰,依啓。
缺啓曰,以憲府啓辭,別將十一字缺參酌緊歇,或罷或存事,十四字缺雖是本曹所宜十七字缺處,至於各五行餘缺加出,若以十四字缺臣等與體臣相十一字缺者,或以爲毛將所憚者,李九字缺得計云,兩害得失,臣等未敢以下缺傳曰,勿遞,宜矣。
答掌令權鑊疏曰,省疏具悉爾懇。爾其勿辭,調理察職,□□□□□□。吏批,趙存性爲知敦寧府事,閔汝任爲工曹參判,金時讓爲慶尙道觀察使,崔晛爲承政院左副承旨,梁思行爲司宰監僉正,辛喜孫爲戶曹正郞,李光馨爲內贍寺主簿,梁應漑爲司䆃寺主簿,鄭大鵬爲軍資監主簿,軍資監奉事安承慶,金孝信爲兼黃州牧使,閔缺爲行長湍府使,趙元範爲高陽郡守。
兵批,鄭光績爲行同知中樞府事,金孝信爲黃海道兵馬水軍節度使,邊潝爲忠淸道水軍節度使,黃瀷爲咸鏡北道虞候。已上燼餘日記
上在慶德宮。停常參·經筵。
下直,新昌縣監。缺
李□啓曰,太廟樂章,實錄相考,六字缺何至今不爲製進乎?問啓事九字缺則三月十六日奉敎金光十一字缺考出書啓,而其書十六字缺排製進。以下及批答缺
司諫姜碩期啓曰,憲府多官,引嫌退待,卽七字缺置,而臣伏見持平臣金堉避辭,其五字缺御史不可發送爲言,臣亦叨受御史之任者,三字缺論,實有所嫌,何敢仍冒可否於其間乎?請命遞斥臣職答曰,勿辭。
趙翼啓曰,臣方物封裹進去,下直。傳曰,知道。
李明漢啓曰,司諫姜碩期,再啓煩瀆,退待物論矣。傳曰,知道。
李明漢啓曰,以大臣意禮曹草記,憲府速爲處置事,蒙允矣。此意諫院城上所命招言之,何如?傳曰,知道。
傳于李明漢曰,不少表紙,所當檢飭,精潔造作,而缺諸下人,不精如此,當該提調·郞廳,竝推考,紙二字缺攸司,囚禁重治。
正言崔惠吉來啓曰,王者之政,必以保民爲本,保民之道,必以祛弊爲先。魚鹽以下數者之弊,實爲當今第一痼弊,則痛革勇改之擧,固不容一日少緩,而殿下特爲私意所蔽,不念生民之失業,公議之難遏,而論之愈切,聽之愈邈。乃以祖宗朝賜與,不可卒革等語,爲拒塞言路之地,此豈臣等所望於聖明者哉?設令盡是祖宗朝賜與之物,不可以一時之恩援,比於金石之典,六字缺矣,況祖宗之所賜與者無多九字缺一日,終至於今日而極矣,十一字缺不知止者也。利入十四字缺關係於此弊五行餘缺儒生考講,十四字缺兵曹隨補軍案九字缺如斯而止,可也。今者旣九字缺而別遣御史嚴督各道七字缺入境,相顧驚駭,逃而避之,則成籍六字缺得垂成之事,或恐致誤,且該曹與號四字缺相參,則竊恐論議矛盾,動輒牽掣,徒有二字缺事不着實。凡此兩事,皆國家莫重之擧,臣以此事論啓,則方在郞僚之列,有是非本廳之罪。以此爲嫌而不言,則有含默苟容之失,臣之蹤跡,實爲狼狽。且昨日連山縣監曺文秀罷職事,持平李景義,以欲停之意,簡通於臣,臣以停之甚當答通,而不爲更問於臣,以罷職連啓,此無非臣見輕同僚,不能爲有無於其間之所致也。以此以彼,不可靦然仍冒。掌令姜大進,以昨日城上所曺文秀罷職事,欲停之意,簡通於諸僚,臣意以爲請罷蒙遞。公議已行,事非大段,不必累瀆以停似當答送矣。終不往復可否,而直爲連啓,無非臣見輕之致,不敢偃然苟冒。執義李敬輿,以今見持平金堉引避之辭,一則號牌御史發送不便,一則曺文秀論罷,不爲歸一而連啓也。臣方四字缺與聞此論,亦似涉嫌,曺文秀停論,簡通六字缺初以罷職爲請,遞命纔下,旋九字缺體以仍啓似當之意答送,十一字缺臣實當之。以此以彼,十四字缺答以昨朝見五行餘缺謂無失,而十四字缺府多官,引嫌退待,十一字缺持平金堉避辭,其一款九字缺改送爲言,臣亦叨受御史之任者,七字缺嫌,何敢仍冒可否於其間乎?竝引嫌而退。四字缺當觀事理之如何,號牌御史之發送,四字缺該曹之合廳,亦恐論議矛盾,則豈可以二字缺郞僚,而不爲是非,方爲御史,而嫌於與聞乎?曺文秀呈所志,意在圖遞,公議非之,請以罷職,遞差而止,適遂其願,則答以連啓者,固其宜也。不能歸一,直爲連啓,責雖有歸,遞命纔下,旋答停論,若曲爲之地,則亦非論事之體。請持平金堉,掌令姜大進,執義李敬輿,大司憲朴東善,司諫姜碩期,竝命出仕。申景祐削資之論,本非大段難從之事,而爭之愈久,拒之愈堅。此雖臣等言不見信之致,實亦有累於聖明虛受之德耳。其功微賞濫之狀,陳列已盡,聖明其亦洞燭無餘矣。殿下何有於一景祐,而不惜名器之混淆乎?物議益激,有難停止,請命改正,以杜倖門,以淸仕路。臣等以李喜熊·高仁繼年衰耳病之狀,論列已盡,未蒙允兪,臣等竊恐殿下於輕重之分,猶有所未盡燭者,迎送之弊,一時之勞也。尸素之害,闔境之病也。豈以一時之勞,而莫恤闔境之病乎?九字缺何大段不可,而上下相持,十一字缺命罷職,擇。以下及批答缺
李□啓曰,以上缺道仁同地,乘馹上來事,院書七字缺道,別遣承旨試取事,命下矣。試官何承旨進去乎?敢稟。傳曰,依啓。同副承旨下去。
缺以承文院都提調意啓曰,寫字官隷習三字缺咨文,依例陞實付軍職冠帶常仕,何如?批答缺
李□,以禮曹言啓曰,今此進賀冬至聖節謝恩拜表,自上親行,則當借吉□冕服行禮,故儀註依例磨鍊以啓之意,敢啓。傳曰,知道。
李明漢,以司饔院都提調意啓曰,法典內書吏仕滿者,差出所江丞,而本院諸員朴晩立,楊花渡丞案付,沙器匠朴壽,三田渡丞,俱爲見差,非但差除,有違法例,況二字缺除丞,曾所未聞,事極可駭矣。本院吏喚,專靠二字缺而在海西者,不得下手,只以京諸員,艱苟使用,而若開此路,諸員匠人之避役者,皆效尤而生心。請令吏曹兩渡丞帖,爻周減下,後無如此之弊,何如?傳曰,依啓。該色郞廳推考。
李明漢,以禮曹言啓曰,太廟樂章,實錄相考來啓後,何至今不爲製進乎,問于該曹事,傳敎矣。上年秋間,因筵臣吳允謙二字本曹覆啓,世宗以下列聖廟樂,經亂以三字缺憑可考,實錄考出後,如無見錄之八字缺製進用之事啓下後,今年三月九字缺錄考見書啓內,但有十一字缺世宗竝七室樂章,十四字缺非但與樂五行餘缺則別撰十四字缺世宗廟樂,辭意十一字缺最尊,而亦有廟樂耶?九字缺之後,繼之以大猷,繹成永觀等七字缺列聖宣重光,又曰世德作求率雉敉五字缺世有武功,此似是通用各室之樂章也。二字缺有光國中興之烈,似當別爲廟樂,而特未之行耶?至於穆祖·翼祖·度祖·桓祖廟樂,則旣永寧殿之後,則不當疊用於宗廟,而因循疊缺故四祖及三室廟樂,次次延至於八九室,極爲未安。今後四祖樂章,只用於永寧殿,而宗廟則熙文隆化而始用,則似不至於紊亂矣。各室樂章,追製補用事,則非但近日因詔使多事,臣等俱以荒陋,未知恰當與否,不得容易議啓,請更議大臣定奪,何如?傳曰,依啓。
執義李敬輿來啓曰,恒山君楨,以秩高宗室,大設佛事,自爲施主,合掌隨行,爲士女倡,若不深惡而痛絶之,則將來之害,有不可勝言。風敎所關,公議益激,請勿留難,亟命削奪官爵。曺文秀敢呈所志,以致相換,規避恩命,雖非所料,遞職而止,適遂其願。此路一開,後弊難防,請命罷職。慶平君玏,奪田侵三字缺之狀,臣等論列累日,兪音尙閟,七字缺王子雖有罪,而不可以罪之乎?九字缺安所行,諸宮安所憚,恐爲十四字缺斷亟。以下及批答缺
李明漢,以禮曹,以大臣意啓曰,缺聖節陳賀及兩謝恩方物,其數極多,今五字缺處置,申時始爲開坐,若至入夜,則恐難燭三字缺明日畢封裹之意,敢啓。傳曰,知道。
李明漢,以都摠府言啓曰,副摠管臣李尙吉,奉使西下,回還遲速,未可預料,入番事緊,依例改差,以在京無故人,後日政差出,何如?傳曰,依啓。
李明漢,以號牌廳言啓曰,缺州牧使牒呈內,境內德立稱名人,當初成冊時,以州居咸春希雇工,入籍受牌,而今年三月間,逃接二字缺居朴興福家云。自本廳推問興福,則供稱德立,本是渠家率養人,而年前逃去,今始推來,其女壻時方帶往康津地云。雖使德立,實爲渠家奴子,亦必自官,收前牌受公文,然後方可率來,況非渠奴,而二字缺逃接,其不有國法之罪,不可不懲。上項朴興立,依事目論罪爲當,德立乃無所依泊,傭食資生,二字缺不足與治,依男伊例,本官官奴定屬似當,敢啓。傳曰,依啓。已上燼餘日記
上在慶德宮。停常參·經筵。
有政。吏批,判書張維進,右副承旨沈詻兼進。兵批,參知四字缺右副承旨沈詻進。
下直,蔚珍縣監李。缺
以上缺假注書辛應望病,不能以下缺傳曰,依啓。
沈詻,以兵曹言啓曰,以上缺事問于兵曹事,傳敎矣。六字缺有餘,道里不甚縣遠,可以及調五字缺極爲允當,更加商量,兩南則原有秋防,四字缺進日期而已。不必減數,以前定一百五名仍存,三字缺數九十名內,前減十五名,又減十五名,亦爲稍三字缺限雖無江原道,亦可推移充定,全數減三字缺一道一分之弊爲當,各其軍數及發送日期,二字缺磨鍊,前啓目粘啓之意,敢啓。傳曰,知道。
沈詻,以備邊司言啓曰,以憲府啓辭,別將·監官革罷事,參酌緊歇,或罷或存,可也事,傳敎矣。近來各道剩官太衆,利益無多,而貽弊不貲,憲府之論,實有所見,山城別將及召募屯田,雖屬本司,而各衙門差送外方之事,未能目見,勢難遙度。請令各道監司詢訪列邑,商度緊歇,具由啓聞後處置,何如?傳曰,依啓。
正言崔惠吉啓曰,近來滿朝諸臣,罔非名流,而公論不行,是非顚倒,未免爲有識之竊議,臣實怪焉。姑以嶺獄事言之,李有道,以先賢之後,名在儒籍,而曾値二字缺之訴受辱,及到淸時,因刑致斃,斯固可三字缺之甚也,然訟理曲直,固未可知,而有道四字缺奴婢,指爲盜賣,則其事八字缺猥屑之語,乃發於方伯,十四字缺罵辱道,主十六字缺爲太過其五行餘缺弘重,旣非十六字缺首倡,則不問朝家十四字缺有道之死,誠爲不幸,而本非八字缺因此一事,鬧端紛然,方伯自爲照律五字缺停刑,烏府上箚稱冤,而土豪聲罪五字缺恬不以爲怪,是未可知也。且義城之獄,臣四字缺而以拒格守令之罪,報使刑推,實非擅殺之二字缺爲其化民者相率而圍官衙,此亦不可長之漸也。二字缺臺官之論劾監司者,蓋以不卽啓聞故也。二字缺縣官請罪之事,而箚中有所云云,果如是則當缺監司之被劾,何所據耶?設令元鐸·李景閔三字缺枉殺恣殺之罪,爲法官者,自當具由請卽二字缺而不從然後,方可指爲君德之累,而不此之爲,反爲游辭漫語於陳箚之日者,抑何意歟?言官論事之體,恐不當如是也。李貴之平昔所爲者,固多過激,二字缺之言,實爲公共之論也。但其啓辭,措語不中,榻前陳達之言,尤爲厖雜,而乃其心則國耳。今日朝廷,論罪李貴,則以語言薄過,至請罷職,自爲照律之道,臣徑請停刑之該房,不過請推而止,推考與罷職,無甚輕重,而是非倒置之失,則大矣。至於二字缺道主之首倡,置不究問,圍脅主倅之二字缺而乃以枉殺恣殺等語,歸罪於方伯,六字缺正好惡之不公也。如是則將何以十一字缺世道委靡,馴致於十四字缺問監司·承旨,不十六字缺發於席。以下及批答缺
大司諫李顯英,司諫姜碩期,獻納尹墀啓曰,以上缺首倡之人,十六字缺請停刑之承旨,則十四字缺則至請罷職,此固是非之十一字缺監司·守令殺人等語,若以此爲非,八字缺稱於箚乎?亦甚未妥云,臣等之意,五字缺問果似未盡,而失體之監司,違例之承旨,俱三字缺職且似後時不須容議,憲府箚辭,設或二字缺不出泛論時事云,則惠吉別無商確之意。二字缺座後,惠吉曰,旣陳所見,而正言欲避之云,果何指耶?惠吉曰,宰臣之事,二字缺閑漫發言,不可中止矣。仍爲起出首末,不過如斯而已。今見崔惠吉避辭,有若多般講論而歸一者然,臣等見事,不能認得同僚之意,且其所三字缺異同,致有引嫌之擧,不可靦然仍冒,請命遞斥臣等之職。答曰,勿辭。
沈詻啓曰,正言崔惠吉,大司諫李顯英,司諫姜碩期,獻納尹墀,再啓煩瀆,退待物論矣。傳曰,知道。
吏批,李景憲爲司憲府掌令,金南重爲司憲府持平。已上燼餘日記
上在慶德宮。停常參·經筵。
下直,金七字缺理山郡守洪永孚。
行大司憲朴東善啓曰,四字缺有道之事,備陳其土豪之弊,十字缺問頃又因延平府院君李貴,十三字缺亦言李弘重十七字缺矣,但其五行餘缺也。近因此十七字缺謬見,務在鎭靜,十三字缺群疑也。今見正言崔惠吉九字缺緘默不言之失著矣。勢難苟冒,請命遞斥臣職。答曰,勿辭。
李民宬啓曰,行大司憲朴東善,再啓煩瀆,退待物論矣。傳曰,知道。
□□啓曰,憲府全數有故,以監察茶時,敢啓。傳曰,知道。
答龜川君睟疏曰,省疏具悉。三字缺無所失宜,安心勿待罪。
玉堂箚子答曰。缺
李民宬啓曰,臺諫出仕事,命下矣。闕門已閉,明日待開門命招之意,敢啓。傳曰,知道。
弘文館啓曰,兩司引避,本館當爲處置,而副提學洪瑞鳳呈辭受由,校理金世濂·趙廷虎,修撰金光炫,以病不來,修撰洪命耉,以大司諫李顯英相避,二字缺只有副校理臣李景奭·臣朴潢,副修撰臣閔應恢處置之際,未免孤陋,請副提學洪瑞鳳,校理金世濂·趙廷虎,修撰金光炫,竝牌招。答曰,依啓。
沈詻,以都摠府言啓曰,今日入直軍士,當爲中日習射,而雨勢如此退行,且都摠管李德泂,漢城府坐起晝進,請出標信。傳曰,知道。
以備忘記,傳于李民宬曰,予三字缺未免呻痛,明日拜表,勢難行禮,依前例以下缺
傳于沈詻曰,今下弓矢,理山郡守洪永孚。以下缺已上燼餘日記
上在慶德宮。停常參·經筵。
四更四字缺更有霧氣,流星出虛星下,入西方七字缺三四尺許,色白。
政院問安。批答缺
藥房都提調尹昉,副提調趙翼啓曰,以上缺蒸鬱,伏聞。以下缺批答缺
以上缺皮一令胡十五字缺白貼扇二把,漆十字缺張,長箭一部,片箭一部,六字缺南以雄臈藥一封,豹皮一令胡六字缺一浮,笠帽一事,白貼扇二把,漆四字缺扇三把,弓子一張,長箭一部,片箭一部,四字缺書狀官金地粹臈藥一封,胡椒五升,笠四字缺張,付油席一張,白貼扇一把,漆別扇一把,三字缺二把,弓子一張,長箭一部,片箭一部,筒兒二字缺賜給。
以義禁府都事趙時俊拿去事狀啓,傳于李明漢曰,凡罪人所當卽日拿來,此都事二十一日到本府,二十三日始爲離發,稽緩甚矣。如此二字缺政院,不爲請推,可謂致察乎?
李明漢啓曰,罪人拿來,必倍送馳往,卽日內發還,而今此趙時俊拿來,都事受命第六日,始到龜城,已極可駭,淹滯屢日,乃爲發還,又於中路,偃然狀啓,緩緩上來,其所稽遲之罪,不可不懲,請從重推考。傳曰,先二字缺推。
金壽賢,以戶曹言啓曰,以司憲府所啓,慶平君玏,利川府免稅處虛實,令該曹査覈事,傳敎矣。上年十二月因本道監司粘移,利川三字缺房免稅,田畓二千結,皆是民田之有主四字缺皆自願納稅云,故本曹許依民結,五字缺本道監司,以利川府牒呈,又爲粘移,九字缺韓春希等五人推問,十一字缺慶平君房田畓,十五字缺雲委五行餘缺因臺諫十五字缺慶平君房利川十一字缺當屬內需司免稅者,九字缺免稅,要免一時徭役之苦者,六字缺春希等所招如此,合無依例出五字缺侵㤼奪爲當,將此緣由,本道觀察使處二字缺何如?傳曰,知道。令本道更爲詳覈處置。
禮曹,七月初一日朔祭取稟單子。傳于三字缺曰,魂宮則書於中行,親行則書於極行,缺甚未安,後勿如是爲之事,分付。
傳于李明漢曰,弘文館等諸箚,用朱點以入,殊甚未安,後勿二字缺事,分付。
司諫姜碩期啓曰,言官論事,貴在得中,同僚所發之論,若或有一毫未三字缺亦何必苟同也哉?正言崔惠吉,以嶺南通文首倡人,不爲鉤問爲非,此則臣亦非之,故以果似未盡爲答之矣。監司·承旨,則失體違例之失,固所難免,而旣被推考而遞職,且其事已過,今不欲更爲提起者,乃臣之愚見而然,亦非大段事也,至於上箚臺官論遞事,三字缺不然者,箚子中所陳枉殺恣殺等說,雖未三字缺與否,而實出於泛論時事,有懷必達而已。四字缺論劾,則恐未副聖上優容臺閣之五字缺見,不過如斯,非有他意於其間,而言不見七字缺昨日玉堂之處置也。只擧無商確八字缺同出仕之請,混及於臣,何敢十字缺之後,卽當再避,而七行餘缺鎭靜者也。臣十字缺請出之中,不可靦然以下缺答曰,勿辭。
持平金南重啓曰,三字缺司城上所聯名以啓,故臣今日肅謝,仍參於拜表之列,而與諫院城上所相約,期於三字缺闕矣,臣於朝食後,卽爲來詣,則諫院城上所三字缺臣意,以爲城上所雖有故,他員亦必代察矣。二字缺臺廳待其入來,日已向夕,而以合啓未缺前啓,亦未先啓,卽見司諫姜碩期,獻納尹墀,皆引避而退,正言崔惠吉,無故而竟不來,臣以錯認,坐致日昏,闕門臨閉,而趁未達啓,所失著矣,請命遞斥臣職。答曰,勿辭。
李□啓曰,司諫姜碩期,獻納尹墀,正言崔惠吉,再啓煩瀆,退待物論矣。傳曰,知道。
李民宬,以禮曹言啓曰,太廟樂章,實錄相考,來啓後樂章,何至三字缺製進乎?問于該曹以啓事,傳敎矣。此事上年二字缺筵臣吳允謙啓辭,本曹覆啓,世宗二字缺列聖廟樂,經亂以後,書籍散失,無憑可考,實錄考出後,又無見錄之處,則令大提學四字缺用之事啓下後,今年三月春秋館五字缺實錄考見書啓內,但有六字缺太祖·恭靖大王·太宗·世宗八字缺似是祔廟時樂章,九行餘缺廟樂耶?世宗以上八字缺以大猷·繹成·永觀等樂章,六字缺之重光。又曰,世德作求,率維敉功。又曰,五字缺有武功,此似是通用各室之章也。但三字缺光國中興之烈,似當別爲廟樂,而特未及三字缺於穆祖·翼祖·度祖·桓祖廟樂,則三字缺永寧殿之後,則不當疊用於宗廟,而因循疊二字缺四祖及三室廟藥,次次延至於八九室,極爲未安。今後四祖樂章,只用於永寧殿,而二字缺則自熙文隆化之始用,則似不至於紊亂矣。各室樂章,追製補用事,則非但近日因二字缺臣等見識荒陋,未知恰當與否,不得容易啓請,更議大臣定奪,何如?傳曰,依啓事,傳敎矣。議于大臣,則左議政尹昉,以爲實錄所載七室樂章,雖未必其祔廟時所用,而與樂學顚二字缺載,今日所用登歌者,全不相同,則太廟之樂,三字缺其所尊,只於太祖大王·太宗大王之位爲之,而二字缺列聖則別製通用之說,不無所據。雖非創四字缺有大功德於民,則又別而用之,故漢宣帝五字缺樂,而夏侯勝䮕之。以此觀之,六字缺有光國中興之烈,依世祖十字缺不可倉卒斷定,當爲以下及批答缺已上燼餘日記
上在慶德宮。停常參·經筵。
沈詻啓曰,以上缺司諫姜碩期,獻納尹墀,避嫌退待,而大司諫李顯英,二字缺正言李坰在外,崔惠吉呈辭,十字缺入啓,他無處置之員。以下及批答缺
以上缺來啓曰,以上缺敎,此豈臣等所望於八字缺是祖宗賜與之物,不可以一時之六字缺典,而有所持難也,況祖宗朝所賜四字缺末流濫觴之弊,罔有紀極,民怨日積。公四字缺有國之憂,無大於此,臣等之所以力爭强聒,愈久四字缺安危所係,公議益激,請加三思,亟賜允兪。答曰,勿煩。
持平金南重來啓曰,慶平君玏,㤼奪民田,侵虐無辜,貽弊作拿,略無忌憚,至於直送差奴,稱以不卽納稅,捉致收米,載來船主,結縛亂打,恣意囚放。臣等所論,實非風聞所發,似不可以王子所失,有所饒貸乎。國法不行,公議愈激,請亟命罷職。答曰,不允。
掌令李景憲啓曰,司諫姜碩期,引嫌而退,本府當爲處置,而啓辭中,有前日臺官箚陳枉殺恣殺等語。非當初崔惠吉避嫌之語,恣殺守令,指以二字缺縣令李景閔,景閔卽臣之同生兄也。今玆處置,事涉嫌避,不可晏然隨參,請命遞斥臣職。答曰,勿辭。
沈詻啓曰,掌令李景憲,再啓煩瀆,退待物論矣。
持平金南重來啓曰,以上缺獻納尹墀,掌令李景憲,引嫌六字缺究問首倡,而深治者,乃直截八字缺監司救解之承旨,固九行餘缺一二同僚無異,當初八字缺恣殺等語,蓋指其兄李景閔六字缺之事,則有何嫌逼之理乎?俱無可引之嫌,請司諫姜碩期,獻納尹墀,掌令李景憲,竝命出仕。答曰,依啓。
趙翼,以院意啓曰,日食皆有當食之期,可推算而知也,則似是常二字缺古人以爲病者,盛治之世,時平氣和,陰不勝陽,當食而不食,至於衰世,人事有失,陰盛陽微而,當食必食。然則日月之食,雖有常數,而其實大變,古人以是爲大變也,故詩云十月之交,朔日辛卯,日有食之,亦孔之醜,又云,彼月而微,則維其常,此日而食,于何不臧?然則日食,比月食,其爲變尤大也。孔子於春秋謹書之,終春秋凡三十六,羲·和怠於救食,胤侯承王命征之,古人重日食如此。來七月朔朝,法當有食,而有魂宮朔祭親行之命,夫人君一動一靜,皆當順天,孔子匹夫,迅雷風烈必變,雖夜深,必服冠而坐,所以敬天怒也。況日食乃天之示警也?人主於此時,惟當恐懼修省,靜以俟之。四字缺與行祭之時相値,適當救食之時五字缺竊恐其爲慢忽天戒,深爲未安。七字缺今番則只令喪主行之,恐爲十字缺哀慕之情,無所不。以下及批答缺□。已上燼餘日記
上在慶德宮。
仁宗大王忌辰齋戒。停常參·經筵。
下直,高城郡守權啓。
持平缺啓曰,以上缺魂宮朔望祭,聖上必欲八字缺固知聖孝出天,哀九行餘缺行也。請依政院以下缺答曰,當勉從焉。
弘文館副校理李景奭,修撰金光炫,副修撰閔應恢等,伏以,臣等伏覩政院啓辭,日食□字缺魂宮未安之意,反復陳達,而聖批以差早三字缺使相値爲敎。臣等竊恐殿下,猶未熟二字缺敎也。日食之變,政院陳之已悉,今不必更論,而大槪以二字缺之道言之,戒懼之念,貴不間斷,積誠然後,方有四字缺災異已著之後,始加惕然於心,以爲應變之五字缺朱熹之言曰,王者修德行政,用賢去奸,七字缺勝陰,陰衰不能侵陽,則月常遜日,故九字缺修德行政,能使陽盛勝陰之道,十二字缺先時應變之意,亦可九行餘缺春秋必書者,欲人君恐懼十字缺伏願殿下,亟寢親以下缺取進止。已上燼餘日記郞廳李基德校正。郞廳金朝潤書。
上在慶德宮。停常參·經筵。
中殿誕日,問安。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
有政。以趙廷虎爲掌令,李昭漢爲正言。
上在慶德宮。停常參·經筵。
上在慶德宮。停常參·經筵。
大臣率百官啓曰,臣等叫閤有日,尙未蒙允,瀝盡肝血,縷縷陳籲,亦恐近於蔓辭。伏地惶恐,誠不知所達。伏讀下敎,一則曰身無疾病,二則曰將防將來,聖明之所恃者,不過目前之無患,臣等之所憂者,在於病根之深痼。人之氣力,千萬不同,而貴賤懸殊,故疾病常生,二字缺貴之地,況至尊居養之有異乎?病之作不作於四字缺又二行缺後,而況祗奉慈殿之手書,安敢一日少緩於陳缺乎?苟所可已,則在祖宗朝,過卒哭則有二字缺權之啓,此豈非禮之事哉?以聖明之誠孝言之,則至情所發,其不卽允從,亦固然也。一國臣民悶迫遑遑之情,亦何可不爲俯察乎?君臣之間,必須情意相孚,聖明每以非禮視臣等,臣等誠不敢瀆擾,而事有不得不爾者,慈殿之敎,宗社生民之托,專在於此擧,伏願聖明省覽焉。答曰,古語云三軍可奪帥,匹夫不可奪志。苟有美志,則匹夫猶不能奪,而況君上乎?予雖無似,粗知執喪以禮之義,安有無故從權之理哉?卿等前後張皇之辭,無非窮遁無據之說,豈可以此動予堅定之心哉?成人之美,古人所務,奪人之志,君上所不能,卿等其缺之。
再啓曰,臣等瀝血祈籲,聖志彌堅,辭竭意切,不知所達,而伏奉聖敎,反以張皇無據,責之自欲守匹夫不可奪之志。嗚呼,安有君父執喪守志,而爲臣子不肯將順,反務譸張說話,以撓奪其志者乎?誠其勢迫急,而有不得已者也。天下自有一箇直截道理,惟其事變無窮,故雖無經典明文,有不得不變而通之者,況居喪而不飮酒食肉,有疾則飮酒食肉,俱是禮經正文,聖賢定論,初非大段權變,古今稀有底道理也。殿下之病,已深於榮衛臟腑,而形於顔色起居飮食之節者,已不可掩,以慈聖顧復之心,寧有一毫不審,而有此丁寧之敎也?如其善也,則雖匹夫守之,而三軍不能奪固也,如或未盡善也,則雖以帝王之二字缺而屈於匹夫之見。況禮經有明文,慈殿有至訓,百僚皇皇冒死陳請,而殿下猶欲執一而牢拒。臣等反復思量,以下缺
行大司憲朴東善,行大司諫李顯英,司諫姜碩期,掌令李景憲·趙廷虎,持平金南重,獻納尹墀來啓曰,臣等聚首二字缺連日叫閤,言之愈切,聽之愈邈,豈不知相率而退?將順孝理之爲美,而祖宗之所付托,慈殿三字缺重,皆在殿下之身,臣等若不終始扶謢殿下之身,則是先得罪於祖宗慈殿,雖欲不盡於殿下,其可得乎?殿下亦豈忘祖宗緖業之寄,違慈殿懇惻之旨,過執匹夫之小節,不顧國家之大計乎?殿下居憂之節,踰於常制,瞻仰之間,玉色羸毁,氣血之傷,脾胃之敗,以此可占,而每以無故預防等語,爲塞言之地,臣等尤不勝鬱悶焉。自古帝王之居喪,異於匹夫之制行,而我祖宗亦莫不勉從群下之請,俯從權制,斯豈不欲盡其親喪,而伸其至情哉?誠以人君,爲神人之主,摠萬機之煩,雖欲遵饘粥素食之節,勢不可得也。嗚呼,繼世之君尙如此,況殿下新濟艱虞,國勢未盡鞏固,人心未盡寧靖?此正君臣上下,竭心焦唇,夙夜匪懈之日,而乃欲徑情直行,漸入沈苦之域,而不自覺。殿下縱自輕,其於祖宗何,其於慈殿何?慈殿下敎丁寧,惟疾之念,至於此極,則聖批所云,雖君父命之,有不可從者,抑何謂也?慈殿之敎,異於君父之命耶?殿下上不奉慈殿之命,下不循臣民之望,竊爲殿下不取也。臣等雖無狀,區區愛君之誠,自不能已。伏願殿下,勉從權制,以終大孝。答曰,卿等如欲保全寡躬,亟停勿煩,以安予懷。
掌令趙廷虎,獻納尹墀來啓曰,魚鹽等事,實爲當今痼弊,兩司論執,今已經歲矣。殿下不念生民之利病,國家之安危,而特爲私恩所蔽,二行缺臣等所望於聖明者哉?此弊不祛,則民不得保,國不爲國矣。況宮府一體,不宜異同,而各衙門,則三字缺革諸宮家,則仍舊而存,殊非王者大公無私之道也。公議益激,所關非細,請加深思,亟賜一兪。答曰,勿煩。
掌令趙廷虎來啓曰,澳·洛等當初罪名極重,流竄之典,亦云末減。今因其母之喪,遽有放還之命,聖上親親之義則至矣,朝家之失刑,不其大乎?臣等非不知其喪之無主,慘怛莫甚,而累日論執者,實爲一國公議也,請勿留難,還收放還之命。公主出閤之後,所構家舍,亦令該司修理,誠祖宗朝未有之規,而自今啓之,則安知不爲後日之因循乎?況取考容入物件之數,則席子多至千餘張,紙地二百餘卷,其他菱花·油芚等物,皆稱於是,實非該曹容易辦出之資,而殿下反以臣等,爲惜此些少紙席,法外之事,則雖毫分亦可爭,況此冗費之浩大乎?該曹新經園所詔使之費,至於蕩竭,不可以無前之事,以增一分之弊,請勿留難,特賜一兪。臣等聞山僧數人,出入於閭閻,與廢朝時內人相奸,而期會於臨海君故掠奴家,往來無常,淹留多日,極其驚愕,卽發府吏,又通于捕盜廳,不意掩捕,則果有山僧四人,入臥其家房內,女人衣衾及僧人衲衣,混置一袱中。且有諺簡十餘張,皆是內人自內相通之語,而推問其守家女奴,則掠奴妻名必福者,當乘昏來宿此處云,少頃必福者,騎馬入來,捉得以問,則自稱方爲保母相宮云,而時未窮推,不知其言之虛實。果若相宮,則尤極缺駭,臣等相顧失色。豈意淸明之日,有此昏朝可惡之事乎?此無非宮禁不嚴,內人私相出入之致,極爲寒心。請攸司必福二行缺批答缺可怪矣。決難允從,勿爲更煩。澳·洛等事,不允。必福等事,所捉僧人,爲先推治,可也。
獻納尹墀來啓曰,大君·公主出閤之後,則卽是私家,祖宗朝以來,未有命度支修理私家之規。當此新化釐整之日,有此法外之事,安知後日之不以今日爲口實乎?勖率以儉素,不納於侈靡之域,共保富貴,是聖上敦睦之義也,豈可繼富而益其過乎?請亟受永安尉洪柱元家修理之命。金彦良之爲復讎將,則起復從軍猶之,可也。至於除授守令,臨民莅職,非徒渠之私情難奪,揆以公家政體,亦甚無謂。前日之有功人才之可合,固不可論也。係于倫紀,所損非細,請金彦良泰川縣監,亟命遞差。答曰,公主家舍,一番修理,少無不可。爾等以繼富益過等不中之言,强瀆不已,殊極可怪矣。金彦良事,大臣旣已議定,不必煩論。
答玉堂箚曰,已諭于大臣矣。原箚見下
宗室啓曰,帝王之孝,自與匹夫不同,豈區區循常守經之盡其道哉?人主一身,宗社所托,臣民所係,是以人主之身,安則宗社臣民,亦賴以安,人主之身,危則宗社臣民,亦從而危,顧其爲責,豈不重且大歟?自古明君誼辟,逢喪制而不敢盡從常禮者,豈皆誠孝淺薄而然哉?良由爲孝之道,實在於安宗社臣民之爲重故也。殿下自去冬侍疾以來,觸冒風寒,長處冷地,雖在憂遑罔極之中,不自覺其致傷之漸,而其所以受傷之由,則不止一端而已也。及遭大艱之後,哀毁過禮,玉體瘦削,龍顔深墨,失音一症,固已非輕,日後所憂,非止此也。凡素病之所謂難治者,以其潛銷暗鑠,別無目前危敗之可見,而一朝病發,則雖千方百藥,固二行缺居靜處,掃斷凡務,少無勞心役智之事。人主則一日萬機,酬應無窮,氣缺之難堪,疾病之易生,不待辯說而明矣。毁不滅性,垂訓聖二字缺不勝喪,至比之不慈不孝,以殿下哀毁之過,疾病之作,勢所必至,今日廷臣之請,亦已晩矣。臣等忝在宗隣,義同休戚,如有一毫違禮背經之事,則當此孝理之日,何敢仰煩天聽,自陷欺罔之罪哉?伏願殿下,上念宗社之重,亟遵慈殿之旨,俯從權制之請,以慰臣民之望。答曰,近日廷臣,不顧禮制,逐日强聒,增予哀疚,甚非事君以禮之道也。卿等又效彼如是來煩,不亦驚異哉?予少無疾病,諸卿勿以爲慮。
行大司憲朴東善,行大司諫李顯英,司諫姜碩期,掌令李景憲·趙廷虎,持平金南重,獻納尹墀,再啓曰,臣等日復一日,瀝血籲呼,辭盡意竭,無可復陳,而天聽邈然,一向牢拒,責之以非禮非義。今又以奪志成美等語,爲敎,將臣等誠意淺薄,不能上格天衷耶?抑殿下至情所蔽,不諒臣等痛迫之忱耶?不屑匹夫之小節,勉就帝王之大孝,以餟粥食菜爲細行,以繼志述事爲盛業,是誠人主之志也。臣等之所望於殿下者,亦在此也,何有撓奪也?雖使殿下於哀疚罔極之中,不察聖賢之遺訓,不諒經權之輕重,過執偏係之見,而臣等區區之意,則竊以禮經爲據,承慈殿之旨,陳宗社之大計,則殿下翻然降從,是固虛己受人之盛德。此古人所謂明主,可以理奪缺臣等奪之也。守聖賢毁瘠之戒,爲國家久遠之圖,缺抑終身之慼,勉進調胃之膳,庶保聖躬於萬全,使神人永有依歸,則臣等欲成殿下之誠美者,豈外於是哉?以下缺
沈詻,以備邊司言啓曰,平安一路,粵自兵興以來,專事武備,未遑文敎,儒風蕭索,殆將十年,不可無以時振作之擧。今此承旨下去時,詩賦題出送,依上年例,設場平壤府,收聚近官士子,試製一場,齎到京中,命官考試,分等賞格,以示勸奬之意,似當,敢啓。傳曰,依啓。
弘文館行副提學洪瑞鳳,校理金世濂,副校理李景奭·朴潢,修撰金光炫,副修撰洪命耉等箚曰,伏以,禮不過制,爲可繼也,權必合經,貴得中也。夫三年之喪,二十七月而畢,若駟之過隙,經苴堊苫,不足以報罔極之恩,哭擗號踊,不足以紓無窮之慟。聖人旣爲之定制,又從以成節,唯恐其或至於滅性,不勝喪,乃比之不慈不孝者,何歟?誠以禮有經權,而過不及,俱不免爲不孝,聖人之孝其親,夫豈有不足而然哉?臣等伏覩殿下至性出天,孝冠百王,哀毁過禮,不遵中制,一國之人,始而悅服,中而憂畏,至于今則中外遑遑,罔知所出,孰不爲殿下寒心乎?匹夫執喪,尙戒傷生,國朝舊典,自有成式,今殿下所處者,何位也?殿下所托者,何器也?殿下縱不自愛,其如宗廟社稷何,如慈殿何,其如一國臣民之所渴望何,其如先王制禮何?伏想殿下誠四字缺容大臣罔盡保護之責,以殿下執禮之過,縱賴天地之靈,百神扶相,日復二字缺能無積漸之傷乎?一朝違豫,以致在天之靈,有所驚動,殿下雖欲改圖節哀,其可及乎?伏願殿下,深惟一身付托之重,體念新陟慈愛之情,仰順慈殿慇懃之旨,俯從臣隣閔迫之請,一以將護疾病,一以遵守聖戒,合禮制之宜,達權經之道,以盡大孝,不勝幸〈甚〉。取進止。
兼吏曹判書金瑬疏曰,伏以,臣奉使無狀,隨事顚錯,終至於辱國誤事,致勤嚴旨。臣之罪過,固合萬死,而其間曲折,有不得不暴白於天日之下者,故臣敢冒昧,仰陳危懇。臣當初承命,往見都督時,臣力言物力匱竭,已到十分地頭,更無接濟之勢,則都督曰,自上年十二月,至今年四月,有未完之數,若完了此數,則軍兵雖至餓死,再不敢開口,我豈食言者哉?臣答曰,各有主者,非職所可與知,當言于管餉官,還到鐵山,問于成俊耉,則答曰,頃有都督分付。自去冬十二月,至今年四月,五朔之糧,督入甚急,以此支計,則其數幾至五萬餘石,此則決無辦出之路,而但都督春初,又責納十萬石米穀,再三搪塞,未蒙減數,前後運入,已過八萬石,未及完了者,唯萬有餘石,今若只責此數,則誠爲大幸。臣與俊耉,反復商議,俊耉具由措辭,呈文督府,力陳其未完數外,不可加許之意。臣亦據此申呈督府,都督不爲回批,卽送揭帖于臣處,有曰,一二日內,若得六七船到島,數十萬生齒,乃克有濟。臣以爲漕船一隻所載,多不過六七百石,而計之則其所需,又不及萬石,此實餉臣之至願,而曾不能周旋者,臣一見之後,遽卽停當,亦爲幸矣。續接伴使鄭斗源牒報,則都督言島中飢甚,前曰未完米穀,作速運入云,臣據此移會管餉使而已。都督前擅許一萬石之言,前後一未嘗出於臣口,而及見備二行缺虛實,渠旣以箦自裹而來要,爲面告詔使,都督又從而馳至詔使之前,往蛇浦適在其日,事機急迫,在於呼吸,加以華人之揭告詔使者,伴送之。臣中自沮格,恐終爲日後活套,反復思量,不獲已投呈,而一邊具由馳啓。其於處變之道,不能周詳,罪實在臣,而趙時俊等,只以持密揭來告之故,俱至拿問,臣受命一出,負此二大罪,其何敢晏然供職乎?伏願聖明,亟正臣罪,以爲人臣辱國誤事者之戒。臣無任兢惶隕越之至,謹昧死以聞。已上燼餘日記
上在慶德宮。停常參·經筵。
趙翼啓曰,昨日備邊司啓辭,平安道承旨下去時,詩賦題出送試製事,蒙允矣。試期已迫,同副承旨李明漢,明日欲爲發行,今日內出題,明日下直時,給送爲宜,大提學命招出題,何如?傳曰,允。
以領議政李元翼九度呈辭,傳于趙翼曰,安心調理,二字缺遣史官諭之。
答正言睦性善疏曰,省疏具悉。爾其勿辭,從速察職。原疏見下
以二行缺道理,實非惡事,今者臺諫,以私財補用爲言,殊甚慢褻,予雖無恥,能三字缺乎?今此天使時,用餘三名日進上方物作木,則似是三字缺物,雖無此布,該曹足以支過,以此木綿貿易缺席用于修理事,言于該曹。
大臣率百官啓曰,臣等咸造在庭,日再叫閤,意已窮矣,辭亦竭矣,而聖批一向牢拒。夫旣斥之以非禮,而又責之以奪志,辭旨嚴峻,不容少回,臣等聚首惶閟,不知所達。臣等固知聖孝之無窮,豈不思將順之爲美,而然且逐日來籲,而不知止者,其情誠有所迫切,而不得已焉耳。嗚呼,殿下一身,宗廟社稷之所托也,慈殿之所依也,臣民之所仰也,其不可自輕也,審矣。臣等曾於登對之日,竊仰深墨之容,已不勝其憂悶矣。乃者伏奉慈殿之敎,惟疾之憂,不啻丁寧,豈非朝夕親臨,的見殿下柴毁之甚,而乃有此敎也。殿下雖因哀痛之極,不自覺察,而疾病之形於外者,已不可掩矣。眞元暗鑠於不知不覺之中,而一朝遂至於不可爲,則殿下雖欲自輕,其於宗廟社稷何哉?其於慈殿何哉,古之聖人,因人情而制禮,旣立通喪之制,而又恐人之以毁滅性,故曰有疾則飮酒食肉。又曰毁瘠爲病,君子不爲,而不勝喪,乃比於不慈不孝,在凡人且然,而況於帝王乎?我朝數百年間名儒碩輔,代不乏人,豈皆不識禮義者,而卒哭之後,擧請權制,祖宗列聖,亦皆屈意勉從,豈誠孝之有所不足而然哉?誠以居養有別,權經異宜,而不得不勉從群下之請也。況殿下以今日之國事,爲何如也?臣等伏覩前日之批曰,國之稅駕,未知其所然,則今日憂危之狀,殿下旣已知之矣。若於此時,毁瘠爲病,萬一或至於大段違豫,則殿下將以宗廟社稷,置之於何所耶?此臣等之所以憂遑二行缺批答缺或未免從權者,以其生長深宮,飮食起居,與人自別故耳。若予者居養□□不可比於列聖,卿等更勿以此言,以安予心。
八字缺掌令李景憲·趙廷虎,持平金南重,獻納尹墀來啓曰,臣等歷覽前古聖帝明王,未嘗有居喪致毁者。況我朝列聖,皆於卒哭之後,俯循從權之請,豈不以輕重之分,較然矣乎?人主一身,宗社所托,而膠守小節,自輕若此,先王在天之靈,未免隱憂。慈殿惟疾之念,若是懇惻,而殿下特爲至情所蔽,不慮後日之悔,徒知自盡之爲是,反昧滅性之有戒,是匹夫之孝也,非聖帝明王達經盡孝之道也。當今大臣公卿,豈皆導殿下非禮之人哉?今日之請,其視祖宗朝故事,已太晩矣。殿下上以宗祀之付托,爲不足重,中以慈殿之深憂,爲不足恤,下以大臣之忠告,爲不足信,徑情直行,務爲匹夫之孝者。臣等反覆思惟,終不知其允合禮意也。請加惕念,毋違慈殿之敎,毋孤衆望,俯從權制,克全大孝,以慰神人之望。答曰,已諭。
掌令趙廷虎,獻納尹墀來啓曰,臣等以魚鹽等事,爲當今之第一弊瘼,經年論列,尙靳一兪,殿下之夙夜憂勤,保恤生民之意,果安在哉?臣等,竊爲殿下深惜焉。先朝賜與之時,豈至如此之濫觴,而巧僞日生,冒占百倍,已到十分地頭,豈可諉諸無可奈何,而莫之痛革乎?上下相持,所損非細,安危攸係,克斷宜速,請勿留難,快賜允兪。答曰,不允。
掌令趙廷虎來啓曰,澳·洛等附賊之罪,止於流竄,至今偃息於覆載,二字缺亦云末減,今因其母喪之無主,遽有放釋之命,以三字缺之人,而旣全其首領,又使安其家室,則其於罪人則幸矣,奈一國公議何?請二行缺知聖上敦睦之意,出尋常萬萬,而鳩集罄竭之材料,以爲規四字缺者,亦非細故也。爲國之體,不可以姑息於目前,而八字缺後,可以無弊於後日,而有法於當時,此臣等之所以累啓,而不能止者也。聖上若必欲行此擧,則亦以私帑之財,隨便補用,未爲不可,決不可以度支,爲此不當爲之事,請加三思,亟賜一兪。臣等以僧人與必福交通之事,備悉論啓,而聖批以所捉僧人,爲先推治爲敎,僧人固當推治矣。必福者,果是內人,則私自出入,與山僧相會之狀,不可不究問,何者?我國風俗,僧俗自別,雖於尋常百姓之家,不可與女人混處,況京裏乎?況內人乎?男女衣衾,同裹於一袱,往來諺札,不一而足,其混雜相通之跡,昭著無疑,而只治僧人,則此所謂軟地揷木,不亦左乎?如此等事,痛惡之甚者,臣等以爲自上聞之,必大以爲駭,卽下嚴鞫之敎,而推治之命,獨不及於內人,此臣等之所以不能無惑也。請竝治必福之罪,一以正淆亂之風俗,一以嚴宮禁之出入,無使瞻聆致訝於新化之初。忠淸監司金起宗,少有治事之才,而其發身行己,多有人言,士夫之間,爭奪畜妾,行檢一虧,物議紛紜。方伯主一道風憲,不可以見賤於公論者苟充,請命遞差。答曰,監司金起宗,有功有才,除授此任,少無不可,爾等不顧國事,如是輕劾,殊甚可怪矣。此時如此之人,得之甚難,勿爲更論。澳·洛事,修理事,不允。所謂必福,當令內需司推治焉。
獻納尹墀來啓曰,永安尉洪柱元家,修理所入雜物,極其浩大,姑置二字缺而二字缺席子之數,至於千餘張,他物稱是,豈不五字缺乎?該曹亦非使鬼役神而得,何莫非浚民之膏血,而聖上視爲些少之物,二行缺如是。況以私家,敢當分外之供設,該曹堂上,至被推考,安得晏然於其心乎?古人尙以寵祿之過,爲驕奢之戒,則聖上此擧,豈是敦睦之道乎?纔經變亂,重以邊虞,君臣上下,所當毋忘在莒,坐不安席,而曾未數載,漸入侈境,公主吉禮之時,修理之外,又有此非例之事,恐殿下親愛之不以其道也,請亟收成命,以防日後無窮之弊。復讎將之起復從軍,乃赴敵爭死之義也。其在平日莅百里之任,享五馬之榮,在渠安乎?該曹之議于大臣,雖出於收才之義,風敎所關,大閑截然,其間輕重,已較然矣。請金良彦泰川縣監,亟命遞差。答曰,依啓。修理事,不允。
行大司諫李顯英,掌令李景憲·趙廷虎,持平金南重,再啓曰,今日之籲呼於殿下者,實大臣宗戚之至情也,億兆生靈之顒望也。祖宗在天之靈,陟降於左右,慈殿憂疾之念,不弛於頃刻,神人胥望,大小同辭,臣等愛君之忱,亦豈下於人,而不盡所懷也哉?嗚呼,大小宗戚之言,不可從,億兆生靈之望,不足塞,獨於祖宗何,殿下何?殿下欲盡孝於私親,而不顧負荷之大,重貽慈殿之憂,可乎?列聖之所以勉從權制者,豈誠孝有所不足而然哉?誠以所重有在,而不得自由也。禮有經權,事有輕重。伏願聖明,少回睿旨,以副輿望。答曰,毋庸强煩。
沈詻,以禮曹言啓曰,各室樂章,追製補用事,則臣等淺見之所未到,前日啓辭中,以廟樂當從最高,故只贊祖宗功德。而其下大猷·繹成·昭武·永觀等樂章,則通用於列聖之意,略爲陳稟矣。至於基命·歸仁·亨嘉·輯缺則乃四祖樂章,以常情觀之,則四祖旣移永寧殿似當,只用於永寧殿意,以爲遞遷之後,或致因循不改而然矣。今更反覆二行缺皆是列聖通用之辭,而初獻則以熙文引入,基命以下缺章及大猷·繹成引出,而爲一曲舞,亞終獻以昭武引入,以篤慶以下九章引出,而爲一曲舞,二字缺永寧殿,則曰,樂章與宗廟同。以此觀之,四祖旣祧之後,太廟因用四祖樂章,永寧殿,亦用太祖·太宗樂章,明矣。必非放過之致,亦非因循之過,自文宗至成宗之室,樂章皆不載於樂學軌範及五禮儀,蓋各宮奠獻時,若必各用其室之樂,則樂章長而奠獻易,樂纔始而奠獻已畢矣。勢必纔奏纔輟,不成曲舞,故作爲一樂,始贊曲舞,終贊列聖,以爲通用之樂,其意似非偶然,歌頌先德,奏於列聖之室,允協情文,是實周頌執競之遺意也。儒臣博考中所謂西漢,則只就功德茂盛之處,而製樂,夏侯勝之論,亦足爲證也。宋朝·元朝,似有各室之樂,而其用之制,不得其詳。至於皇朝,則太祖·太宗,各有樂章,而仁廟以下通用之,無乃樂學軌範撰定時,參考此等典禮而爲之耶?廟樂莫大之禮,臣等不敢擅便。請更議大臣定奪,何如?傳曰,允。
司諫院正言睦性善疏曰,伏以,臣愚識見粗淺,往在上年,不揣己量,妄陳疏章,幸賴聖明,洞燭得保今日,而臣之罪戾,固合萬死。自是之後,只欲退伏省愆,少謝公議,而不意玆者,遷擢之命,遽出於千萬夢寐之外,臣驚心駭魄,久而靡定。臣雖無狀,豈不知感激,忘身圖報涓埃。第臣有所悶迫於中者,則安敢不陳於天地父母之下乎?竊念特旨除拜,非故事也,尋常庶官,尙云不可,況此諫職是何等責任,而位在參下,一朝超授?此命忽下,非但遠近駭聽,臣亦莫究厥由,似聞外議,皆以臣陳疏之故,殿下特加奬擢,冥冥天意,固不敢揣量,而若與此言,萬一相符,則尤有所未安者。求言進言,臣子職分內事,雖有至言格論,猶不敢望報於君父,況臣愚妄之言,不容於公議,無益於國家乎?仰二行缺聖恩至此,將恐臣之災厄益重也。以臣之愚缺臣之罪戾,旣難偃然供職,加以臣素多疾病,夏間重得脚部之病,或歇或劇,沈綿數月,前授館職,冒昧乞遞,非止一再,亦由此也。天氣漸涼,宿患復作,當此玉候未寧,在廷諸臣,血誠呼籲之時,新授恩命,肅謝無期,稽緩之久,奄經數日,臣之情勢,狼狽極矣。伏願聖明,特垂矜憫,亟賜遞免,以安愚分,不勝幸甚。臣無任屛營之至,謹昧死以聞。已上燼餘日記
上在慶德宮。停常參·經筵。
元敬王后忌辰齋戒。
以備邊司言啓曰,趙時俊等,積苦兵間,爲國奔走,赤心無他之狀,聖明所知也。今之拿命,出於權宜處變之策,非以爲眞有罪也,亦非更有可問之事也。今者,千里被拿,繫獄累日,而方有庭請之擧,百司廢坐,本府開坐,恐爲未易,似當有別樣,惶恐敢啓。傳曰,竝罷職放送。已上燼餘日記
上在慶德宮。
以元敬王后忌辰,停常參·經筵。
行大司憲朴東善,掌令李景憲·趙廷虎,持平金南重啓曰,臣等俱以無狀,待罪言地,只恃聖明之包容,妄欲竭誠而不諱。措辭之際,言甚觸犯,嚴旨一下,至有慢褻等語,驚惶省罪,無地自容。但人臣事君之義,有懷必達,知無不言,雖有狂妄之言,而不得其中者,亦出愛君之誠,而盡其二行缺褻之名,含糊隱默,以言爲諱也。臣等承此嚴譴,不可一日仍冒,而昨因齋戒,今始來避,所失尤大。請命罷斥臣等之職。答曰,勿辭。
慈殿以諺書備忘,傳于政院曰,貞明公主家舍修理一事,當初自上,欲命自公爲之,而予以爲詔使纔過,該曹物力方竭。予已私自措備之意,屢爲力告,而主上以宣祖一位,初得此女,眷愛之意,自在兒時,已盡知之,故常時每以至誠,待之寡躬,常用感激刻骨矣。惟其如是,故近日亦以還收之意,每爲陳懇,而尙不回聽,予深以爲悶。爾等身在喉舌之地,須力爭修理之不可,期於還收,可矣。
金蓍國,以院意啓曰,卽者慈殿,以諺書下敎於臣等及戶判,其大意令臣等,請還收貞明公主家修理之命矣。其傳敎謹封入,蓋修理之命,實出於殿下敦睦之盛意,殿下於公主親愛之情,可謂至矣。然事有當否,苟失其當,過猶不及,以國家經用之財,治私第,實義所不可,人君待骨肉之道,必仁之至義之盡,乃爲至當,此臺論之所以力爭而不止者也。今者慈殿,亦以爲未安。有此下敎,臣等區區之意,竊願勉從臺官之論,以安慈殿之意,幸甚。戶曹判書當傳諭此傳敎,命招之意,敢啓。傳曰,知道。已上燼餘日記
上在慶德宮。停常參·經筵。
以備忘,傳于金蓍國曰,公主第宅修理,非爲洪柱元,永安尉,以家舍修理爲未安,累次煩達于慈殿,殊甚過猥,推考。
答同知柳永詢疏曰,省辭具悉。卿勿控辭,安心調理。原疏見下
答司諫姜碩期疏曰,省疏具悉爾懇。爾其勿辭,調理察職。原疏見下
答司書吳竱疏曰,省疏具悉爾懇。其時判書在外,於爾少無所嫌矣。爾其。以下缺
金蓍國啓曰,貞明公主家舍修理停止事,昨日本院啓辭,以知道發落,臣等以爲不得蒙允矣。臺諫以爲此是允許之辭,不爲連啓云,修理停止事,捧承傳乎?敢稟。傳曰,昨日所謂知道,非允許之辭也。
大臣率百官啓曰,居喪之節,雖無間於貴賤,而自古帝王,勉循群下之請,酌宜於經權之際者,豈有他哉?爲宗祧民社之主,有一日萬幾之煩,不可以自輕其身,下同匹庶也。今者在廷之臣,日再籲呼,而辭旨峻截,一向牢拒,此無非臣等誠有所未至,辭有所未達,而抑恐聖明,蔽於至情,或未察聖人制禮之本意也。毁不滅性,禮經之垂訓,不勝喪者,至比於不慈,蓋以過哀傷生,不但爲失禮之甚,聖人之意,斷可見矣。仰惟殿下,至誠惻怛,神明保護,雖無疾病之形於外者,而積傷之極,必至生病,病之已生,悔將何及?此臣等之所以遑遑悶迫,而有大懼於此者。伏願聖明,上念宗社之重,勉遵慈殿之敎,俯循輿情,亟從權制,不勝幸甚。答曰,近日炎酷,甚於六月,雖無煩擾之事,難免傷暑之患,百官兩司,不諒予心,日再塵瀆,以傷氣體,是果欲保之道歟?近因此事,寢食頓減,心火漸熾,豈不有害無益乎?君臣之間,貴相知心,願卿等體予至意,更勿瀆擾。
大臣率百官再啓曰,臣等同辭造庭,瀝血籲呼,已過一旬日,朝夕佇聞兪音,而聖敎嚴峻,愈往愈新。至於今日,又以寢食頓減,心火漸熾,不相知心爲敎,臣等聞命驚惶,置身無地。臣等雖無狀,亦是人子也人臣也,豈不知殿下之至情?亦豈不知逐日煩擾之爲未安?二行缺得請與否,占國家之安危,臣等雖欲仰體聖心而不得也。殿下謂臣等,不相知心,臣等亦以爲殿下,不能下燭群情也。至誠所感,金石皆通,況君臣之間乎?伏願聖明,平心虛氣,俯諒微忱,思宗社之爲重,念大孝之有在,毋爲牢拒,早從權制,以遵列聖已行之規。不勝喁望懇祝之至。答曰,予意已盡言之。
宗室啓曰,頃承聖批,至以效彼來煩,不亦驚異爲敎,臣等相顧踧踖,不知所達焉。若廷臣之所請者,有一毫非禮之事,則臣等何敢效彼,强聒於天聽哉?殿下一身,宗社所托,慈殿所依,臣民所仰,若有一朝違豫之漸,則以負荷之重,豈可自輕而莫之顧乎?況我列聖,皆惟宗社之大計,無不從權,以全大孝,記曰,喪祭從先祖,此乃不可不法者也。目今西虞孔棘,百僚廢務,此亦國家之所可慮者也。臣等所當逐日來請,而自與廷臣,事體不同,故略陳所懷而已,豈誠意淺而然哉?伏願殿下,亟從廷臣之請,保養聖躬,以副神人之望。答曰,予意前後已言于大臣,諸卿亦必有以諒之也。願卿等毋效大臣三司固執無據之見,體予至意,更勿來煩。
行大司憲朴東善,行大司諫李顯英,掌令李景憲·趙廷虎,持平金南重,正言李昭漢來啓曰,臣等俱以無狀,待罪言地,殿下言動之少差,軍國庶務之少失,亦欲隨事救正,以至於無過而後已。況親喪人所自盡,而孝爲百行之源,今此權制之請,如或少累於聖德,少間於聖孝,則臣等何敢苦口力爭,相率而瀆擾也哉?大臣宗戚下至庶僚,咸造在廷,豈盡導殿下以非禮哉?禮曰,居喪之禮,毁瘠不形,視聽不衰,有疾則必飮酒食肉,二行缺不啻耳提而面命,在匹夫亦當勉守而服膺,以免夫徑情而滅性,況缺帝王之尊,承祖宗付托之重,撫一國生民之衆乎?歷代聖帝明王,未聞以毁瘠爲孝,而我朝列聖,亦皆於卒哭之後,勉從權制者,豈不以帝王之大孝,自與凡人不同乎?假曰,天地默佑,百神扶護,淡膳菜羞,不至成病,庶保聖躬於期月之內,在匹夫則猶可僥倖,豈可以宗社臣民所仰賴之身,嘗試之乎?玉候之愆常,已自侍疾之初,哭位之哀,供奉之簿,積傷于不知不覺之中者,已過累月,倘至於大段違豫,則臣等不能回天之罪,雖萬被誅戮,已無益矣。未蒙允從之前,決無退去之理,請俯諒血誠,亟賜快兪。答曰,近日炎酷,甚於六月,雖無煩擾之事,難免傷暑之患,卿等不諒予心,日再塵瀆,以傷氣體,是果欲保之道乎?近因此擧,寢食頓減,心火漸熾,豈不有害無益乎?君臣之間,貴相知心,願卿等體予至意,更勿瀆擾。
掌令趙廷虎,正言李昭漢來啓曰,魚鹽等事,爲當今第一痼弊,臣等苦口力爭,已經年矣,而聖批一向牢拒,臣等血誠矯弊之請,殿下憂勤保民之意,盡歸虛套,臣等竊爲殿下深惜焉。不可以一時之私情,拂擧國之公論,請加三思,亟賜一兪。答曰,休煩。
掌令趙廷虎來啓曰,澳·洛等附賊之罪,固難容覆載之間,而末減流竄之典,實出於聖上親愛之情,當初物論,猶以爲未快。今因母喪,遽蒙放釋,殿下之私恩雖至,一國之公議,如何?況前日廟堂,以固難輕議爲言,則不可放還之意,斯可見矣,請加三思,還收成命。臣等論忠淸監司金起宗,不合方伯之任,而殿下以有功有才得之甚難,二行缺棄官,況方伯與守令,其任不同,黜陟守令之賢否,澄淸一道之風俗,苟非才望兼全,而洽然於公議者,難以彈壓。請勿留難,亟命遞差。答曰,旣已議放,不須煩論,金起宗事,不允。
正言李昭漢來啓曰,忠淸監司金起宗,奉使西路時,朝廷刷還之令方嚴,而他人作妾之妓,因刷入去,而奪而載來,身爲奉命之臣,先自毁法,已極無謂,而同朝士夫之間,有此相竊之風,搢紳之所共羞也。只以有些文簿之才,驅馳之勞,爲淸議之容貸久矣,策勳陞秩,功非不酬也,分符制閫,才非不試也。至於觀風宣化之任,黜陟澄淸之責,必非身有負犯者,所能堪當,請命遞差。答曰,此時得人甚難,棄瑕用之,可也。
金壽賢啓曰,龍川府使李希建處,特賜彩段,以示褒嘉之意,此實近古所未有之恩典也。與守令尋常表裏自別,若令該曹順付以送,則非但有遲滯之患,殊非聳動之擧也。院書吏給馬下送,何如?傳曰,依啓。
行大司憲朴東善,掌令李景憲·趙廷虎,持平金南重啓曰,昨日慈殿,以貞明公主家修理未安之意,下敎于政院,政院以勉從臺官之論,以安慈殿之意入啓,至請命招,有司傳諭慈殿,而卽以知道爲敎,臣等以爲己蒙允兪,不爲連啓矣。今見政院申稟之批,聖意尙不允許,臣等錯認停啓,大失論事之體,不可仍冒。請命罷斥臣等之職。答曰,勿辭。
行大司諫李顯英,正言李昭漢啓曰,臣於昨日,伏聞慈殿下還收貞明公主家修理之敎,政院卽以勉從臺官之論,以安慈殿之意,入啓,至請命招有司,傳諭慈殿,卽下知道之批,臣等之意,以爲允下,不爲連啓矣。今見政院申稟之批,始覺聖意。以下缺
金蓍國啓曰,大司憲朴東善,掌令李景憲·趙廷虎,持平金南重,大司諫李顯英,正言李昭漢,再啓煩瀆,退待物論。傳曰,知道。
答玉堂箚曰,已諭于兩司矣。原箚見下
趙翼,以吏曹言啓曰,臺諫有闕,政事,何以爲之?敢稟。傳曰,明日爲之。
備邊司有司堂上崔鳴吉啓曰,曾於六月二十日伴臣狀啓入來,自上命招備局堂上,會于賓廳,使之議啓,臣忝居有司之任,承大臣,分付,當爲起草,而竊見狀啓中,有一款語稱,毛帥之言曰,俺見遠接使,極其敬待,懇言絶糧,竟不回答,是輕我也云。臣於座上,拈出此一款,問于金瑬,瑬爲陳其時曲折,語竟,瑬仍卽馳往詔使所館處,蓋詔使翌朝將發,伴臣狀啓緣由,須趁此夕周旋於詔使,故回啓之際,勢甚忙遽,不暇致詳,只得略記。瑬所言措辭,回啓曰,金瑬相見之時,都督索五萬糧餉,金瑬反覆論難,終以一萬爲定之後,卽爲移文餉臣,使之準納,而今以竟不回答爲言,無乃餉臣尙不輸送耶?若果如是,則似爲未安,此則令餉臣依數應副云云矣。伏見金瑬上疏餉臣前後啓辭,則萬石之米,乃物貨價未准之數也。初非別例擅許者,而本司回啓,未甚分曉,致令重臣橫被嚴旨,無非臣處事疏漏之致,緣有國忌,今始來啓,尤切惶恐,伏地待罪。傳曰,勿待罪。
以備忘,傳于金壽賢曰,龍川府使李希建,忠勇卓異,廉恥可觀,足爲西北長城,予甚嘉之。但屢年邊塞,艱苦必多,爲國之誠雖切,獨賢之歎寧無?予常言念,爲之不寧,特令該曹,彩段二匹下送,以表予意。
獻納尹墀啓曰,臣頃於合司之日,重得吐血之症,扶曳歸家,暫有勞勤,輒復發作,今日啓辭時,不得進參,方俟曠職之罪,卽見同僚引避之辭,見事不敏之失,臣亦難免,臣何敢處置同僚?以下缺
成均館官員,以知館事意啓曰,今七月儒生上旬輪次,初十日內當行,而百官啓辭二字缺行之之意,敢啓。傳曰,知道。
金壽賢,以戶曹言啓曰,典衣典冠,各有所主,吏部之官,不得理兵部,鴻臚之卿,不得理光祿,理勢然也。皂隷元是兵曹所掌,而役苦散亡,弊將及民,大同設行之日,忠淸道每一結收米四升,以爲給價雇立之地,而京畿·江原·忠淸三道及京中時存皂隷四百八十八戶,則自兵曹收布,以補步兵之不足,自大同廳革罷之後,以收米來納之故,而仍責於本曹矣。大同廳則乃是別設衙門,收米雇立,以救一時之弊,未爲不可,至於事歸六部,則所當各任之職,寧有兵典所載之皂隷,而自本曹侵官之理哉?忠淸道皂隷價米,自丙寅條,從時價作木,上納于兵曹,竝與時存皂隷而通融,分送于各司,俾無職事淆亂之弊,宜當。且乙丑條已納之米,亦爲從時價作木,移送于兵曹,自八月爲始,使之給價雇立,何如?傳曰,依啓。
金壽賢,以號牌廳言啓曰,各司諸員匠人,令各其提調,量宜裁減,稟旨施行之意,入啓蒙允後,已爲知會各司,而近緣庭請之擧,百司廢坐,未卽擧行,國家莫重之事,漸至稽緩,極爲可慮。令該司破格開坐,趁卽磨鍊,毋致後時之歎,似當,惶恐敢啓。傳曰,依啓。
金壽賢啓曰,今日兩司,竝避嫌退待,而司諫姜碩期身病呈疏,正言睦性善未署經,不得處置,令弘文館處置,何如?傳曰,允。
司諫院司諫臣姜碩期,上言于主上殿下,伏以,愚劣如臣,猥蒙恩眷,久玷淸班,榮幸旣極,福過災生,疾病纏身,去年秋間,幾死幸甦,而元氣大敗,精神已潰,所餘者只軀殼存耳。常懷悶迫,僅僅將息,去六月念後,重得眩暈,危苦之中,暑病添劇,食飮專廢,經月沈綿,種種諸症,日漸尤緊,無計自振,累呈辭單,而拘於常式,未卽入啓,適有伏閤之請,不敢退在私室,扶曳詣闕,再參合辭,而進退之際,氣力已不逮矣。不得與同僚,共坐一廳,設幃別所,以取休偃,非但臣心,極爲惶悶,大庭咫尺,有駭觀瞻,知臣者,雖或愍而憐之,不知臣者,亦必議臣之罪矣。昨日替直春坊,今朝入侍書筵,趨蹌俯伏,昏眩輒發,兩目自閉,呼吸短促,胸隔煩悶,二行缺悚懼冞深,及還直廬,殆不省事,半日僵臥,心神始定,安有三字缺如此,而可能供職者乎?玆者百僚盈庭,瀝血籲呼,臣之干冒私懇,固知僭越,而身病已至深痼,職名亦非閑漫,欲爲强起,勢難支吾,虛帶瘝曠,實非偃蹇,疾痛之呼,不得已也。且臣以號牌御史,不久將往嶺南,必須解職,調攝旬望然後,庶獲少蘇,可以就途。伏乞聖明,特察微臣情勢,本職及兼任輔德,竝許遞改,使之專意治療,不至顚仆,幸甚幸甚。臣無任瞻天望聖,激切祈懇之至。
同知中樞府事臣柳永詢,上言于主上殿下,伏以,臣年今七十有五矣,前月奄遭同氣之喪,哀痛呼哭,不覺一身已老,自此以後,精神散落,氣力漸憊,加以暑熱極熾,疾病交侵,委頓床席,與死爲隣。竊伏念主上,方在哀疚毁瘠之中,臣僚請以抑情從禮,臣忝在大夫之後,不得趨詣庭請之列,臣子之義何居,逋慢之罪難逭。伏乞聖明,極遞臣職,以安愚分,不勝幸甚。
侍講院司書吳竱,上言于主上殿下,伏以,銓曹初五政,以相避啓請,擬臣於司書之望,至蒙誤恩,除目一下,瞻聆擧駭,驚惶踧踖,恭俟物議,而屛伏累日,尙不擧劾,此必待臣自處而然,安敢以微末疏賤之嫌,而不吐其悶迫之情乎?臣竊念相避之法,載在令甲,別嫌愼,微意至深也。雖或以一日四字缺所推移,而揆之設法本意,則苟三字缺臣與吏曹判書臣金瑬同生同壻,銓曹所謂相避者,卽指此也。夫豈有二行缺而不深思聖上缺除之也。亦必以爲常例,而有是命,三字缺其實,則大有所不然者,何則?誠以參下之缺六品,實是階級所限,非如同品職,差擬之際,猶可循例啓請,而無傷者也。政體之苟且,官方之淆亂,未必不在於此,是奚但臣心未安而已乎?大抵新進發軔之初,雖欲繩趨尺步,動循法制,猶懼有不能善其終者,矧於厥初,或不能愼,至有踰制越法之事,而猶不之恤,則末流做錯,臣實不知其何許矣。借令臣不避嫌疑,不顧事理,惟榮寵是戀,冒進而不知止,則是不過嗜利無恥之一鄙夫耳。顧聖明,何取乎?如是之人,而必以法外之擧,假之美職,以爲臣一身光耀之具哉?此臣所以深恥,而欲辭之不暇,以僭瀆爲憚者也。況臣學術空疏,最出人下,其於講官之任,萬不近似,曾授前職,冒然久忝者,蓋緣微官分義瀆擾乞遞之,不敢非謂足堪此任也。已試之效,蔑蔑乎無,則今何可再忝此地,以重尸素之譏乎?加以臣受氣虛弱,素多疾病,十年喪患之餘,轉添深痼,痰火上攻,脚膝刺痛,虛汗自流,百藥不效,此前日所以冒昧呈辭,至於累次者也。以此病勢,雖欲自力,其何能日參侍講之列,以毋負重任也哉?夫嫌之當避也如此,進講之無補也如此,疾病之深重也又如此,有一於是,尙難望二字缺趨走缺矧今兼有之乎?伏願天地父母,缺察螻蟻之懇,鐫臣新授職名,以重名器,以安愚分,臣不勝兢危戰。以下缺二行
校理臣金世濂,副校理臣李景奭·臣朴潢,修撰臣金光炫,副修撰臣洪命耉等,伏以,臣等雖無狀,亦嘗粗聞事君之道,豈敢爲無據無理之言,納殿下於有過之地哉?誠以知以觀其理,毁不危身者,旣有所於聖訓,則殿下之批敎,雖曰加嚴截,而臣等之呼籲,不知止者,三字缺此也。嗚呼,殿下雖敎之以無疾,臣等竊以爲殿下疾病已作也。殿下自去冬,至于今日,憂煎之所傷瘁者如何,哀戚之所損毁者如何,而重之以萬機之酬應,比諸士庶苫塊而守制者,萬萬不侔,以理勢言之,必傷之道,群下之爲殿下憂,蓋已久矣。今者玉色之枲,不止深墨,則哀毁之形於容色者,已不可掩,至於玉音之失,久不復常,則肺傷之候,形於聲音也。夫憂服之中,雖全然無病,其潛銷暗鑠者,尙可爲慮,況病候之已形於外者乎?殿下徒以至痛在心,未及自省,雖於慈殿之勤敎,亦不勉從,此蓋殿下之意,以爲春秋方盛,外無大段疾病,何忍一朝爲此非禮之事?殊不覺其形諸外者,已爲積傷之發,而一向過毁,上違慈敎,反爲非禮之事,臣等之所大懼所深悶者,正在此也。禮曰,旣葬,若君食之則食之,大夫父之友食之則食之,不辟粱肉,先儒釋之曰,尊者食,卑者雖粱肉不避,此蓋尊者之命,不敢違也。初不論有疾與否也,以此推之,慈殿之於殿下,豈特尊者而已乎?大小臣僚之請,雖不足以動殿下之心,二行缺尙且預防,況已生疾者乎?嗚呼,父母惟其疾之憂,今者慈殿之憂,可謂深且切矣。求之神理,豈遠常情,祖宗在天之靈,降監于玆,安得不爲之憂且傷也?不惟祖宗之靈憂之,抑恐啓運宮新陟之靈,爲之不安於冥冥之中也。以殿下如在之誠,思之至此,敢不惕然改圖乎?謂殿下時無疾病,則聲音顔色之所不可掩,慈殿之所親覩而憂念也。謂臣等之言,無據無理,則昭載禮經者,如彼,列聖之成式,可考,殿下一身所付托者如何,而過執匹夫之行,不顧帝王大孝之道乎?伏願殿下,勉抑至情,務思終孝,念宗廟社稷之重,察聖人制禮之意,上承慈殿之敎,下答臣民之望,不勝幸甚。已上燼餘日記
上在慶德宮。停常參·經筵。
有政。吏批,參議李楘進,都承旨趙翼進。
兵批,判書張晩進,參判趙希逸進,參議尹履之進,參知李聖求進,右副承旨沈詻進。
吏批啓曰,判書金瑬,參判張維,皆以病不來,小臣獨政未安,何以爲之?傳曰,仍爲之。
以備忘,傳于金壽賢曰,近日天氣蒸鬱,加以霖潦,炎濕之苦,令人難堪,言念囹圄。以下缺
大臣率百官啓曰,缺五六字每承聖敎,以臣等所陳爲非禮,以玉體缺無疾,昨日又以君臣之間,貴相知心爲敎,臣等雖極無狀,何敢以無據之說,强聒於君父之前,而亦豈不知殿下之心哉?惟其聖孝無窮,孺慕罔極,遑遑如有求而不及者,日甚一日,故雖以至愛之慈敎,血誠之庭請,不能回天,而臣等到此,更無以口舌爭者。竊伏惟念宗社之所托重,臣民之所仰賴,惟殿下之一身耳。殿下身有不得安節,而臣等不能及時調護,至貽後日無及之悔,則雖萬被誅戮,無以自贖其罪矣。臣等不敢知晝夜之間,動靜之勞逸,酬應之勤怠,食飮之甘苦,寢睡之多少,果皆如前日之平常乎?臣等竊料必不如前日矣,其差不如前處,便是疾生之攸也。其幾甚微,其患終鉅,今乃忽之曰,此偶然耳,年盛可倚也,此非大段也,氣壯足恃也。使病源涵淹停蓄於臟腑之間,而一日不戒,二日不治,聽其養成根柢,肆然用事,則向之所恃,以爲盛者衰而憊矣,壯者削而弱矣,到此以後,方謂之有疾,臣等懍乎大懼者也。顧惟今日國事,殆哉岌岌,將無以維持收拾。殿下憂勤惕厲之心,與哀痛慘怛之懷,交戰於方寸,雖以萬分充養之氣力,決難支吾,況何等積傷,何等致毁之餘,或有望於庶幾無疾病歟?庭請或可不從,慈念何以仰塞,至如祖宗之靈,陟降左右,啓運宮亦必潛悲默痛於冥冥之中矣。且聖人言喪禮非一,而其歸宿處,只終孝兩字而已。苟欲終孝,先思勝喪之道,苟欲勝喪,先思調養之方,所謂調養,不一其爲,而惟食飮之節爲重,故孝子之不幸而罹疾,二行缺已,豈可區區於庶人之小行,而昧終孝之大節,自陷於不勝喪之罪哉?伏願殿下,勉抑至情,審察輕重,克從達權之制,一以終孝爲重焉,臣等嗚咽哽塞,不知所云。答曰,近因此擧,有三不可二不利,何以言之?事君不以禮義,一不可也,告君不以直道,二不可也,愛君不如其身,此三不可也。累日廢務,不念官事,此一不利也,瀆擾不止,以傷予懷,此二不利也。有此五害,而卿等莫之念焉,竊爲卿等不取也。爲人子而得遂自盡之情,爲人臣而得免日後之譏,不亦可乎?諸卿其退而熟思之,更勿煩瀆。
大臣率百官再啓曰,臣等伏蒙聖諭,至以三不可二不利,條列而責之,臣等相顧飮涕,更無可言。第臣等亦人子也人臣也,初豈不知聖敎所指之爲未安,而卒然爲此擧哉?每念聖躬,積傷已久,而執制過苦,仰望天容,萎墨已甚,失音困憊之症,外間皆知,而醫官不得入診,藥物不得進用,危證之發,朝夕可虞。臣等退而思之,心焉如割。竊以邦運中衰,禍難屢萌,中外憂危,朝暮惴惴,而五廟之所依,萬姓之所恃,惟在聖上之一身,奈何聖明不少回慮,輕萬金之重,而守匹夫之一節哉?道有經權,孝非一端,親喪固所自盡,而勢之所難,禮從而變,故有杖而後起者,有面墨而已者,病而從權,俱有明訓,況今聖躬危毁如此,時事之艱屯如此,禮經之所載,祖宗之所行,又班班可考,當此之時,臣等雖知五害之爲重,而固不若保全聖明,以安宗社之爲尤重也。伏惟聖躬,少加矜察。答曰。二字缺
行大司憲朴東善,行大司諫李顯英,掌令李景憲·趙廷虎,持平金南重,二行缺聖躬之意,終歸於有害無益,反而求之,心焉如割,夜而不寐,不知所言。今二字缺下五害之敎,其丁寧嚴切,一節甚於一節,相顧踧踖,不禁感涕之交頤。噫,今日滿庭臣僚,夫非盡人之子歟?孰不有顧復之愛於其父母乎?罔極之報,霜露之感,擧切於其心,而獨爲權制之請,忍發口於君父之聽者,其愍然之情,必有所不容已者,而殿下亦必有以諒之矣。傾否再造之責,拯民塗炭之政,豈不在殿下之一身,祖宗在天之望,慈殿惻怛之旨,亦豈外於殿下,而殿下一向毁瘠,過執匹夫之小節,滋養失時,莫念萬金之或傷,臣等反覆經訓,瀝血以懇者,獨非事君之義,而告君之道,亦在是矣。相持累日,曠廢職務,在臣等固爲悶迫,而輕重所在,不得不爾。伏願聖明,少抑至情,勉從群下之請。答曰,卿等旣知有害無益,而猶不停止,予甚怪焉。願卿等,體予至意,更未瀆擾。
掌令趙廷虎,正言李昭漢來啓曰,臣等將魚鹽等事,瀝血論列,已經一年,而兪音尙閟,物情愈鬱,臣等爲國論事之誠,有所未盡而然也。臣等之罪,至此而極矣,然而聖上愛民之意,亦有所未盡而然也,竊爲殿下深惜焉。宮家冒占之害,爲當今第一痼弊,一日不祛,則一日之弊也,一年不祛,則一年之弊也。保民爲國之策,不祛此而何先哉?請加三思,亟賜一兪。答曰,不允。
掌令趙廷虎來啓曰,春秋無將,漢法不道,其義森嚴,人臣苟負惡逆之名,則人得而誅之,澳·洛等附賊二字缺是何等罪惡也?當初流竄之典,實出於聖上親愛之道,而猶未快國人之心,二行缺情,而不顧公共之論也。請勿留難,亟收成命。臣等以公主第宅,不宜修理,三字缺煩瀆,尙未蒙允,臣等非不知聖意之所在,而復此論啓者,亦豈徒然哉?蓋度支,一國之儲蓄,固不可用於私家,三名日方物,雖是進獻之具,而旣爲民生之困苦,以除一分之弊,則所作之木,雖有剩於詔使之費,而亦爲公家之物,以此易彼,其實一也。大抵愛之而欲其助者,雖至情之所發,而守法而不踰限者,亦公議之所不已也。請加三思,亟賜一兪。方伯之職,主一道之風憲,任黜陟乎守令,苟非才望兼全,而洽然於公論者,決不可堪當,忠淸監司金起宗,旣有物議,不合於澄淸之任。雖有勳勞之可酬,幹才之可用,而身有瑕纇,人言譁然,請勿留難,亟命遞差。答曰,依啓。澳·洛等事及修理事,不允。
正言李昭漢來啓曰,永安尉洪柱元家修理未安事,非但物情,皆以爲駭異,慈殿亦有下敎,殿下固宜上順慈敎,下循物議,而一向牢拒,兪音尙閟,臣等竊惑焉。安有人臣第宅,自公修理之理哉?況其容入,極其浩大,尤不可責之於該曹,三名日方物作木,獨非民生之膏血,度支之經費乎?奪此與彼,無補國用,則惡在其爲民蠲減之意哉?請勿留難,亟寢成命。方伯之任,黜陟守令,澄淸一道,決非身有瑕纇者,所可堪當。忠淸監司金起宗,旣有物議,勢難在職,聖批所謂棄瑕收用,雖是才難之意,豈無相當之地,而必欲拂公論,而畀重任乎?請命遞差。答曰,依啓。修理事,不允。
吏批一行缺以李埈爲司憲府執義,呂爾徵爲兵曹佐郞,金霱爲藝文館奉敎,尹絳爲待敎,辛應望爲承文院正字,李崵爲副正字。
慶平君玏,伏以,庸騃微臣,忝在宗邸,懷虞滿溢,如履虎尾,賦命奇險,一生得謗,至被頃日之震薄,幸賴聖明之甄活,曲垂恩貸,竟閟允兪。臣雖粉骨糜肌,蔑以仰報洪造,生無遺恨,死亦瞑目,終夜繞壁,只思隕結,負罪耐彈,靦面淸朝,屛縮私室,已踰月矣。當此庭請之日,未參叫閤之列,臣罪彌大,在所難逭。伏冀聖慈,俯燭危衷,特賜矜憐,削臣爵名,以答公議,以安愚分。取進止。
副護軍鄭岦上疏曰,伏以,臣蒲柳早衰,疾病沈綿,右邊偏虛,半身不仁,至於面部浮證,見者皆驚。自分永爲廢疾之人,而日者西路往還,適値酷熱,暍病深重,脹證兼劇,委身牀席,只待死日。加以奉使無狀,橫被謗言,以致臺評重發,醜語狼藉,天日在上,無微不燭,有罪無罪,何敢自列?第惟僥倖苟免,雖云小人之福,刑罰不行,實戾國家之典,而臣遞職之後,旋復原秩,推考之命,今亦寢止,不但臣之二行缺任罪,鐫去職秩,以爲杜門省愆之地,而三度加給由之命,又出規外,臣誠惶感悶蹙,五字缺且不免仰首悲號,冀蒙生成曲全之大德,惟聖明俯採焉。夫禮葬未訖,張樂縱酒,則人臣之義蔑矣,奉使而還,鬻馬載價,則廉恥之道喪矣。安有爲惡如此,而得免刑章者哉?又安有負累如此,而復齒搢紳者哉?仰惟聖度天大,匿瑕掩垢,前後聖批,曲加容貸,臣雖愚蠢,亦具性情,糜粉難酬,只增感泣。但臣罪名之重,旣如此,公論之嚴,又如彼,決不可身叨職名,廁迹周行,重貽淸朝之羞辱也。伏願天地父母,特垂矜察,鐫削臣所帶職名,使得退休田里,保全餘生,以謝物議,以安愚分,公私幸甚。臣無任感恩知罪,戰慄隕越之至,謹昧死以聞。已上燼餘日記
上在慶德宮。停常參·經筵。
下直,慶源府使金大乾,惠山僉使申柬,會寧判官李孝誠。
沈詻,以都摠府言啓曰,副摠管金慶徵,禮曹童蒙考講,典醫監取才坐起晝仕,請出標信。傳曰,知道。
傳于沈詻曰,今下弓矢,慶源府使金大乾,惠山僉使申柬,會寧判官李孝誠等給送。
答缺曹判書箚曰,省箚具悉卿懇。卿須勿辭,調理察職。
大臣率百官啓曰,二行缺則又恐重疚聖懷,徘徊悶鬱,誠不知所以爲計也。一字缺聖敎有曰,君臣之間,貴相知心,缺是眞切之言,臣等請有以反復之,殿下之意,蓋以臣等,爲不知聖心矣。然豈有不知之理?殿下之至誠哀慕,雖深山僻巷,兒童婦女,無不知之,況以臣等以不知乎?乃其所不知者,果有之矣。居喪之禮,未葬而食粥,旣葬而蔬食水飮,期而食菜果,禮之常也。有疾則飮酒食肉,必有草木之滋,不以死傷生,禮之變也。膠常而不知變,則孝子順孫無生者矣。此其聖人之訓,載在禮經,昭如日星,人所共知,而聖明反有所不察,此臣等之所未解也。然豈難知哉?特聖心爲至情所蔽耳。情之發有善有惡,而旣爲蔽於本心,則故孔子之言曰,過猶不及,大易之訓曰,正未必中,蓋謂此也。不哀而安於食稻,固爲不肖子之不及,不足以爲孝,不可以爲訓,願聖明毋以此爲當然,極盡底道理也。使殿下庶幾無疾,起居飮食,不愆于平素,而臣等遽以權制爲請,則果有三不可之罪,而雖戮死無恨。今殿下之心腑焦矣,脾元敗矣。肺氣傷矣,病之形,見於聲音面貌之間者,不待明於醫者,而固已望之而驚矣。又況慈殿有敎,何可諱哉?聖明每於問安之答,必曰,無疾病,氣候如常,而乃以非禮不直預防等語,峻責臣僚,臣等亦安能甘受而無辭乎?臣等雖萬萬無狀,何敢以劉湛·潘起之所不取者,稱願於君父,而使殿下卓冠百王之孝,反出於晉武帝·宋孝宗之下乎?天下無此理矣。君臣之間,不相知心,一至於此,此臣等之所冤,而殿下先發之耳。伏願聖明,少回至意,深察下情,毋徒以臣等爲無禮義,毋以春秋鼎盛,二行缺批答缺從之理,須勿更言。
大司憲朴東善,大司諫李顯英,執義李埈,掌令李景憲·趙廷虎,持平金南重,獻納尹墀,正言李昭漢來啓曰,臣等之日再呼籲於玉階之下者,今旣浹旬矣。誠意之積,天聽未動,昨承聖批,至以五不可爲敎,臣等之愚,以爲殿下之於臣等之言,有不可不允者,其槪亦有五焉。自古帝王之執制,與匹夫不同,卒哭之後,不可不勉副群情,一也。宗社之所付托,臣民之所仰賴,一人之身,一日萬機,不可不節情順變,以終大孝,一也。國家之所常患,外寇也,今外寇迫矣。凡所以酬酢萬變者,自與平日不同,不可不强抑至情,保護聖躬,一也。喪中飮酒,與食肉同,而尊長强之,則有少飮之禮,慈殿憂殿下之疾,至請行權,則此豈止於尊長之强之而已也?不可不曲遵慈敎,一也。殿下之聲音已失,則肺所傷矣,殿下之顔色萎墨,則柴毁甚矣,羸削之極,轉成痼疾,不可不用滋味,以助食飮,一也。臣等之所以苦口力爭者,欲以益於聖躬也,欲以利於宗社也,欲上以慰慈殿,欲下以慰民庶也,而殿下,乃以有害無益爲敎,臣等之遑遑涕泣,誠有所不已也,而不得命則不敢退也。請加三思,亟賜一兪。答曰,勿煩。
掌令趙廷虎,正言李昭漢來啓曰,諸宮家魚鹽之弊,臣等每以生民利病,國家安危所係,血誠論執,而殿下蔽於私情,不恤公議,一向牢拒,相持至此,臣等辭涸意竭,不欲爲殿下更有所覼縷,而不祛此弊,無以爲國。稅入日縮,民怨日滋,必欲爲民除害,外此無他,臣等之所以苦口强論,期於得請,而不知止者也。請勿留難,快賜允兪。答曰,不允。
府啓,二行缺臣等之所以累啓,而不知止者也。況應入之數,極其浩大,雖破東補西,亦不可容易缺辦,當此國計板蕩,軍需孔急之時,尤不可用力於不必爲之事,請亟停修理之命。正言睦性善,曾爲翰林時,妄陳不請之疏,重被臺評,國言未已,旋承超擢之命,物情殊以爲未便,況自四館,直拜諫職,有乖政體,請命遞差。答曰,依啓。修理事,勿爲更煩。
正言李昭漢來啓曰,人臣第宅,自公修理,揆以分義,萬無其理,物情久激,慈敎丁寧,而殿下之一向牢拒,臣等竊未曉聖意之所在。以法外之典,施之於不當施之地,亦非敦睦之道也,請還收永安尉洪柱元家修理之命。正言睦性善,妄陳疏章,重被臺評,國言藉藉,至今未已,未出六品,遽蒙寵擢,言責之官,必待公議允愜而後,方可除授,特命一下,物情愈激,請命遞差。答曰,依啓。修理事,勿爲更煩。
大臣率百官再啓曰,聖情所在,有不可回,而臣等之言,不能爲洪鍾之寸筳,又恐强聒不已,則適致聖心煩惱,前日有害無益之敎,於臣等之心,有戚戚焉者,不得不隱忍姑退。惟願聖明,勿以臣等之退,而遽忘臣等之言,調護節宣之間,每謹於微,以應聖人愼疾之道,無犯禮經不慈不孝之戒,上慰祖宗在天之靈,中副慈聖憂疾之心,下答臣民顒望之情,不勝幸甚。答曰,諸卿體予至意,停此無益之擧,予甚喜幸。啓辭中所陳愼疾之言,予當不忘焉。
行大司憲朴東善,行大司諫李顯英,執義李埈,掌令李景憲·趙廷虎,持平金南重,正言李昭漢再啓曰,臣等缺誠意之積,金石可通,況君臣二行缺聖明,爲至情所蔽,雖以大臣之言,百僚之請,邈然不以二字缺耶?逐日强聒,不能以三字缺而煩惱之極,反有以爲聖躬之害,不敢不隨大臣之後,泯默而退,臣等之情,吁亦戚矣,而抑有所悶迫於中者,聖明之柴毁有日矣。哀疚積中,疾病形外,肺傷而失音,肝傷而損血,數月以來,內外之憂遑,寧有詣極,而尙不許一藥之煎進,一醫之入診,聖躬所負荷爲何如,而乃自輕如是耶?伏乞亟命醫官診脈,隨症下藥,且依大臣調護愼微之言,毋忘禮經不慈不孝之訓,不勝至懇。答曰,予少無疾病,卿等勿以爲慮。
李民宬,以吏曹言啓曰,臺諫有闕,政事,何以爲之?敢稟。傳曰。缺
沈詻,以備邊司言啓曰,江都保障之地,朝廷自前留意儲峙,其數累萬,以爲不虞之備,而光海時,太半移用於營建之役,且緣守宰貪贓,恣用無忌,先朝累年所儲之穀,蕩然無餘。卽今本府現在元穀米太九千七百餘石,皮雜穀一萬三千七百餘石,上年屯穀四百四十餘石,泰安貿販米九百四十餘石,湖南貿販米九百餘石,宣惠廳今春等所留米一千六十餘石,多般湊合,數且零星,當此邊事多虞之日,保障之地,如是齟齬,極可寒心。湖南曾有貿販米未收數百石,緣次知監官,因病致死,將至散失,累次移文本道催捧,而一年將盡,尙無形影,不可不另加收拾。且聞本道兵營老殘收布,多至百餘同,而朝廷不爲照管,盡歸私用,已成流例,事甚未妥。今者本司郞廳,以泰安鹽場看審事,方將出去,使之看審後,仍向湖南監營,收拾未收貿米,趁卽發船,且與監司面議,査其老殘軍實數,成冊啓聞後,量宜收米,運入江都,歲以爲常,以爲廣儲之地。二行缺
禮曹啓辭,頭辭缺啓。傳曰,知道。令禮官議定事,傳敎矣。各室樂章,追製補用事,則臣等淺見□□□前日啓辭中,以廟樂當從最尊,故只贊祖宗功德,而其下大猷·繹成·昭武·永觀等樂章,則通用於列聖之意,略爲陳稟矣。至於基命·歸仁·亨嘉·輯寧,則乃四祖樂章,以常情觀之,則四祖旣移永寧殿,似當只用於永寧殿,意以爲遞遷之後,或致因循不改而然矣。今更反復參商,則太廟樂章,非但載於樂學軌範,亦詳載於五禮儀,宗廟樂章,迎神奠幣進饌,徹籩豆送神,皆是列聖通用之辭,而初獻,則以熙文引文,以基命以下九章及永觀引出,而爲一曲舞,其於永寧殿,則樂舞與宗廟同。以此觀之,四祖旣祧之後,太廟因用四祖樂章,永寧殿亦用太祖·太宗樂章,明矣。必非放過之致,亦非因循之過,自文宗至成宗之室樂章,皆不載於樂學軌範及五禮儀。蓋各室奠獻時,若必各用其室之樂,則樂章長而奠獻易,樂纔始而獻已畢矣。勢必纔奏纔輟,不成曲舞,故作爲一樂,始贊先德,終贊列聖,以爲通用之樂,其意似非偶然,歌頌先德,奏於列聖之室,允協情文,是實周頌執競之遺意也。儒臣博考中,所謂西漢,則只就功德茂盛之處而製樂,夏侯勝之論,亦足爲證也。宋朝·元朝,似有各室之樂,而其用之制,不得其詳,至於皇朝,則太祖·太宗,各有樂章,而仁廟以下通用之,無乃樂學軌範撰定時,參考此等典禮而爲之耶?廟樂莫大之禮,臣等不敢擅便,請更議大臣定奪,何如?傳曰,允事,傳敎矣。議于大臣,則左議政尹昉,以爲臣之管見,前日獻議時,略爲陳達,卽見該曹覆啓,三字缺殊極詳悉,以周頌執競大旨及西漢夏侯勝所論觀之,只就功德最尊二行缺惟上裁。右議政申欽,以爲臣之意見,已盡於前日獻議之中,今見該曹覆啓,極爲詳備。前代廟樂,亦多頌始祖功德。仍用於列辟者,本朝太廟樂章,若或據此典禮,則到今不詳知創始之意,而遽爲改革,或不無不成曲舞之患。臣意仍存舊制,不失愼重之義,伏惟上裁。領議政李元翼,領中樞府事鄭昌衍,病不收議。大臣之意如此,上裁施行,何如?傳曰,依議施行。且宣廟朝,似當別有樂章,議大臣定奪。
沈詻,以戶曹言啓曰,皁隷乃自身所着,而一自雇立之後,諸上司責令該曹備給,此是前古所無之事。此路一開,則書吏·錄事衣巾,皆將繼此而責出,極爲寒心。今後皂隷衣巾,勿爲侵責本曹事,捧承傳施行,何如?傳曰,依啓。
沈詻,以號牌廳言啓曰,落講校生,降定步兵事,已爲榻前定奪,故頃日延平府院君李貴箚子回啓時,亦不得盡從其言矣。近日本廳諸臣,主此議者甚多,以爲數萬校生,一朝定軍,事涉未妥,宜依忠順衛例,擇其精壯,編爲武學,輪番入衛,老弱稱以除番,各出綿布,以給上番之人,則校生無缺望之歎,而國家有得軍之實云。此言誠不無所見,前日啓下事目,以此改磨鍊,而至於兩西,尤以得兵爲重,武學業武及落講儒生,除試才,一體團束,分番入防,事甚便益,敢此仰稟。傳曰,祖宗法制,不可不遵行,依法典降定軍保,更勿爲如此苟且之言。
沈詻,以義禁府言啓曰,瑞山罪人梁世吉婢莫德等,已爲拿囚,係于綱常,所當三省推鞫,而十五日魂宮親祭,十四日齋戒,不得推鞫之意,敢啓。傳曰,知道。
沈詻,以備邊司意啓曰,伏見李尙吉狀啓及所送謄五字缺紙,則毛帥移鎭之事,業捧聖旨,而諸臣論議,尙多異同,不無中寢之二行缺無時而可弛矣。凡事無論大小,須講長久之策,況數十萬客兵,境上支給,是何等四字缺朝廷牽補支撑,苟度時日,以冀邊二字缺或定一年二年,勢日益困,雖出於無可奈何,而亦不可謂非拙計也。且彼之討糧,專以貿易爲名,故其恒言曰,只飮朝鮮水,以此上欺天子,下誣本國,今年纔過半矣。所給之數,已至十四萬石,而其中十萬餘石,卽是原價之外,此後責出者,又不知許萬石,而天朝不以爲多,本國無以爲辭者,皆以貿易二字,爲彼口實故也。臣等之意,別遣重臣,對面停當,定其奉供之數,其不足者,方許貨貿,而不得抑勒,不得頻煩,明定約束,上奏天朝,則在我辭直,而彼無執言之地矣。且頃因千斤蔘之請,以該曹所儲數百斤,觀勢送副之意,曾已榻前停當,而今見餉臣狀啓,已將二百斤貨價計給云,不可謂不副其請,似不必別依加送也。彼之負我實多,而主客之間,交際之禮,未宜衰薄,一品夫人封勅之降,島中畢賀,以爲大慶在我,似難恝然,亦宜差遣問安官,齎持禮單,致其賀意,而原揭之外,別令詞臣,撰儷六文字,以示贊頌之意。雖係虛文,亦足爲結歡之一助,敢此仰稟。傳曰,依啓。定其歲供,又許貨貿,則其所被侵,必踰於前日,許貿一款,勿爲擧論,似可矣。已上燼餘日記
上在慶德宮。停常參·經筵。
傳于李民宬曰,自內有故,擧動勿爲事,分付于各該司。已上燼餘日記
上在慶德宮。停常參·經筵。
夜一更,流星出天津星下,入室星上,狀如鉢,尾長五六尺許,色赤。
政院,大殿問安。傳曰,知道。
金蓍國,以都摠府言啓曰,今日入直軍士,中日習射,請出標信。傳曰,知道。
金蓍國,以義禁府言啓曰,梁世吉·武明等,俱是極惡大罪,昨以齋戒,不得爲二字缺推鞫,今日當爲推鞫之意,敢啓。傳曰,知道。
金蓍國啓曰,今日三省推鞫事,命下矣。兩司城上所命招言之之意,敢啓。傳曰,知道。
金蓍國啓曰,今日推鞫時,委官何大臣進去乎?傳曰,左相進去。
趙翼啓曰,今日當爲三省推鞫,而同副承旨李明漢出使,左承旨李民宬,左副承旨金壽賢,皆以親父母忌式暇,右副承旨沈詻以服制,皆未仕進,獨臣趙翼及右副承旨金蓍國在院,而金蓍國以刑房,當進參於推鞫,自前無一人獨爲入直之時,不得已,沈詻服制,雖日數未盡,牌招入來後,金蓍國進去之意,敢啓。傳曰,知道。
金蓍國,以都摠府言啓曰,副摠管李景稷,義禁府·三省交坐晝仕,請出標信。傳曰,知道。
趙翼啓曰,右副承旨沈詻牌招,以病不來,左副承旨金壽賢,雖式暇牌招入來後,刑房承旨金蓍國,三省進去之意,敢啓。傳曰,知道。
趙翼,以纂修廳意啓曰,本廳因天使時受任諸臣有故,不得已啓稟姑停矣。今者遠接使臣金瑬,從事官臣鄭弘溟,已得竣事還朝,仍於南別宮,還設始役之意啓,且修撰官臣李明漢,以承旨受命遠出,一員加差,以李敏求啓下,前郞廳鄭百昌,曾因罷職,繼有遠行,不得還仕,亦仍以爲啓下後,今月望後爲始,郞廳仕日,依前書啓爲當,竝啓。傳曰,依啓。
掌令趙廷虎,獻納尹墀來啓曰,古者聖王之政,澤梁無禁,與民共之,後世興利之臣,籠山澤之利,管魚鹽之權者,比比有之,然猶利歸於國,以爲富强之策。今則奪細民之利,爲私家之用,民怨日積,府庫亦竭,此而不改,何以爲國?殿下每以二字缺先朝爲敎,先朝之事可法者,則百世不能改,若害於義,而不可法者,則二行缺罔有紀極,濱海斥鹵之地,諸路寺社之田,利盡錙銖,散入各室,生民日急,四字缺國儲何由而不乏?此臣等之所以經歲籲呼,而不知止者也。殿下當此新化之日,如欲革弊而救民,則捨此而何求哉?請加睿思,快賜一兪。答曰,不允。
掌令趙廷虎來啓曰,貞明公主家修理之擧,實出於殿下之至情,臣等必欲爭之而不止者,亦豈徒然哉?度支,一國之儲畜,非公家不得已之費,則毫分亦可惜也。方物作木,亦殿下一時爲民之盛擧,雖有些少剩餘,猶當補軍國之用,使民終受一分之澤,未爲不可,豈可創無前之規,而不恤府庫之耗竭乎?請亟停修理之命。答曰,不允。
獻納尹墀來啓曰,永安尉洪柱元家修理所入,極其浩大,公私赤立之日,雖人主所居,不可如是侈靡,況以人臣,而敢當法外之供設乎?物情久激,慈敎丁寧,而兪音尙靳,恐殿下親愛之不以其道也,請勿留難,亟收成命。伏見謝恩使金尙憲狀啓,吏文學官李長培,謀避赴京,面辱文臣,其不畏國法,驕傲自便之習,不可尋常推考,請命拿鞫定罪。三登縣令崔㞳,曾爲定州判官時,潛奸邑妓,仍爲率畜,已極可駭,而目今刷還之令方嚴,無意奉法,其縱恣之罪,不可不治,請命罷職。答曰,依啓。修理事,不允。
藥房提調臣徐渻,副提調臣趙翼啓曰,伏聞新生公主,不意夭歿,仰惟聖上,方在哀疚之中,必切驚悼之懷。臣等不勝憂慮,敢爲問安。答曰,知道。
政院,大殿問安。答曰,知道。
政院,中殿問安。答曰,勿爲問安。
藥房,中殿問安。答曰,知道。已上燼餘日記
上在慶德宮。停常參·經筵。
政院,大殿問安。傳曰,知道。
政院,中殿問安。傳曰,知道。
藥房都提調臣尹昉,副提調臣趙翼啓曰,不審夜來聖候,何如?臣等不勝憂慮,敢爲問安。答曰,知道。勿爲問安。
藥房,中殿問安。答曰,知道。
二品以上,大殿單子問安。答曰,知道。
二品以上,中殿單子問安。答曰,知道。
行大司諫李顯英啓曰,澳·洛放送命下也。憲府卽爲論啓,臣以爲一司之論,足爲公共之議,不爲竝陳二行缺論啓,尤甚無謂云,以言爲職,有此大段當論之事,放過不言之斥,決難靦然仍冒。請命罷斥臣職。答曰,勿辭。
正言李昭漢啓曰,澳·洛放送之命,雖出於聖上親親之意,而人臣旣負此名,則有司執法,固其宜也。今見大司諫李顯英引避之辭,初不竝論之失,臣亦難免,不可靦然仍冒,請命罷斥臣職。答曰,勿辭。
金蓍國啓曰,大司諫李顯英,正言李昭漢,再啓煩瀆,退待物論矣。傳曰,知道。
掌令李景憲·趙廷虎,持平金南重啓曰,臣等將澳·洛等事,累日論執,不得蒙允,臣等竊以爲澳·洛之罪,固不可輕宥,而殿下之因其母喪,放釋之意,亦出於親親之至情矣。不度輕重之分,遽爲停啓。今見大司諫李顯英引避之辭,物議之譁然,固難免矣。請命罷斥臣等之職。答曰,勿辭。
執義李埈啓曰,號牌之法,本有擾民之患,而朝廷爲軍國事重,不得不行,行之一年,頭緖稍成,今但依啓下變通事目,頒布各道,使親民之官,各率當初有司,開諭小民,從容擧行,如有難處曲折,則申稟監司,以裁闊狹,務令民心不擾,而軍政就緖,可也。別遣京官,民所驚畏,而御史之稱,威稜尤重,必且遠近惶惑,以誅斬爲懼,不無駭散之患,誅之則邦本先橛,不誅則法不能行,事到此地,豈不大段難處也?朝廷方以外寇爲虞,而不思民心之搖慘於敵國之變,計無失於此者矣。設令民不騷擾,而一道之內,有監司·御史兩衙門,施置異宜,緊慢不同,彼此相礙,事多掣肘,求其專令,而反以貳之,求其速成,而適以遲之,此亦非得計也。當此賦役煩苦,民生不遂之餘,又値旱蝗相仍,艱虞溢目,安靜以鎭之,優游以養之,不可使八路波蕩,齊民魚駭也。請姑專責監司·守令,待其事完之後,始遣御史兼行汰講之擧。臣將此事意,同僚完議之後,搆出啓辭,通于同僚,則同僚以更爲熟講爲報,致令時急之事,不卽入啓,此實臣之論議,見輕同僚之致也。刑罰貴乎得中,過與不及,皆缺天討有罪之意也。按獄之法,情與迹而已,跡可疑而情可矜,則聖王懼疑,似之枉罹,而不之責焉,二行缺之罪,臣未知所犯輕重,何如,而果令情□□□宜於其時,俱伏常刑,而旣爲末減,置之流竄之典,四字缺迹,似在可恕。今於數年之後,因其遭服,自上矜其情事,特命宥之,親親之仁,恤刑之德,誠有所將順者,故頃於出謝之日,同僚以停啓爲問,臣以停之似當爲答,今見大司諫李顯英及同僚避嫌之辭,臣之所失,與同僚無異。以彼以此,決難苟冒,請命罷斥臣職。答曰,勿辭。
獻納尹墀啓曰,臣伏見大司諫李顯英避嫌之辭,以不論澳·洛等事,物議非之云,不言之斥,臣亦難免,且緣賤疾,不得與同僚偕避。請命遞斥臣職。答曰,勿辭。
金蓍國啓曰,掌令李景憲·趙廷虎,持平金南重,執義李埈,獻納尹墀,再啓煩瀆,退待物矣。傳曰,知道。
金蓍國啓曰,禁府郞廳,以委官意來言,兩司皆避,今日三省推鞫,不得爲之之意。敢啓。傳曰,知道。
趙翼啓曰,注書尹孝立,以病不得察任,請他假注書差出。傳曰,依啓。假注書望,△申悅道·元振河·吳達升。
玉堂箚子。答曰,依啓。原箚見下
金蓍國,以備邊司言啓曰,毛都督處,遣重臣約束事,入啓蒙允矣。仍念頃年以來,物貨責貿之擧,連續不絶,而近來數月之間,絶不開口,此蓋登萊撫院,疑隙已成,糧餉接濟之事,漸不如初故也。毛將於此時,得聞歲供之言,則必喜而從之,但其歲供之數,若不自朝廷定送,則使臣雖有懸河之辯,似難以口舌相爭,不可不先定厥數也。且毛將多術,糧餉之絶,而難於屢請,則例以出師爲名,責發所經州縣,以爲討食之計,貨貿已塞,約束已定之後,勢必頻爲此擧,以濟其慾,亦不可不預防也。沿江七邑,居民甚少,生穀無多,自前運入內地之穀,以充邊儲,而船運不通,陸路險遠,一石之運費三倍,其難如此,而今年渡江之行,沒數被奪,倉庫一空,雖有城池,無糧可守,卽我邊不守,毛將亦失唇齒之勢,此非毛將之利也。採蔘唐人之弊,無處無之,而江界一府,受弊尤甚,前後三字缺狀啓內,痛迫之狀,有不忍聞,此二條竝入於約束中,出師之時,以糧自隨,毋得督發邊倉,採蔘之弊,嚴加禁斷,毋得再行侵行半缺白易見而兼可爲他日考證。令承文院,將此事意,撰出咨文,以二字缺行,似當,敢啓。傳曰,依啓。
金蓍國,以漢城府言啓曰,去閏六月十三日,臣等會坐本府時,刑曹訟者李孝甲·金繼尹等,持本曹公文而來呈,乃奴婢相訟,憑閱戶籍事也。卽令郞吏,眼同考出戶籍,金繼尹率養女唜英名下,顯有刀割改書之迹,取考各年帳籍,則一樣割改,該郞判官李培迪,多般鉤問,先推守直軍士及庫子等,則軍士招內,閏六月初五六日間,書吏趙大瑄,招渠于其家,以袱裹冊子八卷,入置于廳內云,庫直妻難香,亦言趙大瑄冊子輸入時目覩云。各人所供如此,莫重戶籍,潛出割改,極爲駭愕。令攸司依法治罪,何如?傳曰,依啓。囚禁重治,可矣。
金蓍國,以備邊司言啓曰,伏見王軍門咨文,新承簡命,兼摠撫鎭,體面極重。且其揭帖,辭甚恭而意甚切,其所望於本國者,似非等閑。其回咨及回帖,令承文院,勿爲循例,加意撰出,急急下送,宜當,敢啓。傳曰,依啓。
趙翼啓曰,右副承旨沈詻,同姓四寸兄前縣監沈讓身死,服制已行四日,請出仕。傳曰,依啓。
以王軍門咨文·揭帖,傳于金壽賢曰,此回咨·回揭,急急爲之。
以延平府院君李貴箚子,傳曰,下該司回啓。原箚見下
右副承旨沈詻上疏。批答,省疏具悉爾懇,爾其勿辭,調理察職。原疏見下
金壽賢,以戶曹言啓曰,伏聞新生阿只氏卒逝,不勝驚慮。停朝市等禮,斂殯諸事,何以爲之?雖是未踰年未成殤之喪,無可據之例,不敢不稟。傳曰,知道。斂殯,當自內爲之,停朝市等禮,亦勿擧行。
□□,以都摠府言啓曰,都摠管李德泂,漢城府坐起晝仕,請出標信。傳曰,知道。
金蓍國,以號牌廳言啓曰,近緣朝議不一,御史發行,未卜其期,故平安道御史金榗,往在忠州地,江原道御史李景義,往在文義地,咸鏡道御史辛啓榮,往在禮山地,刻日上來,斯速治裝發程之意,下諭,何如?傳曰,依啓。
恭惟賢王殿下,英猷天挺,醲化風行,不獨二京八路之間,淸化威理,卽四裔二行缺簡命,因得通籍於執政下,此亦千載奇緣,三生厚幸也。惟是缺庸無似,原非治旅之才,而一朝專征,能不隕越,是懼所望,殿下,遡先王一體之誼,念今上無外之仁,鼎力劻勷,共張撻伐,揭鴻勳於天地,垂芳聞於古今,豈不休哉?敬布丹忱,竝攄微悃,統惟崇鑑,不任瞻馳,名具正柬□遼左,肩臂貴邦二百六十年來,帶礪盟存,河山無恙,往者,彊臣積玩開釁,犬羊決裂藩維,驛騷中外,興師八載,不特無功,而三韓版圖,且隨之盡矣。此四海切同仇之恥,九重震赫怒之威,蓋義不返兵,事不再計者,惟殿下,誼敦同室,哺我將士,撫我流移,割愛損貲,曾無少恡,此之爲德,迥出尋常,不肖翹仰東雲,何能瞻對?然受事伊始,依庇方新,雖未獲面,領□玄籌,而總在帆檣聲應,中無異親,承左右矣。統祈終始,匡維儻機會可乘,幸悉出銳師,以奏不世奇勳,是望是禱,且奴之惡貫,極矣。天怒神恫,亡可立待,殪殊凶而拔禍本,此亦殿下自爲社稷計,想容不肖言之畢矣。臨楮曷任惓惓?名具正柬左脊,侍生王之臣頓首拜,恭俟福履。
通政大夫承政院右副承旨兼經筵參贊官春秋館修撰官臣沈詻,誠惶誠恐,頓首頓首,謹百拜上言于主上殿下,伏以,螻蟻微臣,遭逢聖代,獲被恩寵,前後非一,感激微衷,恒不自任。臣雖糜粉,無以仰報。顧玆近密之職,初非夢寐所及,固知庸駑無似,忝竊可愧,尙且貪戀榮光,强顔隨行,蓋七箇月于今,祗以夙夜恪勤奔走,爲效職分而已。其於惟允出納之際,有何絲毫之補益哉?環顧悚惕,固已多矣。且緣賤疾重發,頃日冒昧呈告,還給之命,又出異數,惶怖隕越,無地自容,旋卽力疾奉公,不敢更思言病。第以臣之所患,實由於積傷之餘,到今種種諸症,漸向深痼,顚仆無日,加以纔遭切迫喪患,驚動悲傷,轉致添苦,方伏私室,不能擧頭,差復遲速,有難可期。伏念喉舌之地,不可一日曠職。伏願聖慈,俯諒危懇,特許遞免,以便公私,不勝幸甚。臣無任。以下缺
弘文館行副提學臣洪瑞鳳,十字缺修撰臣金光炫,副修撰臣閔應恢等,伏以,大司諫李顯英,以澳·洛放送命下也,憲府卽爲論啓,臣以爲一司之論,足爲公共之議,不爲竝陳矣,今聞物議,以澳·洛附賊,有可據之迹,無自明之端,人臣負此罪名,固難輕易放釋,憲府之停啓,固爲非矣,諫院之不論,尤甚無謂云。以言爲職,有此不論之斥,決難仍冒。正言李昭漢,以澳·洛放送之命,雖出於聖上親親之誼,而人臣旣負此名,則有司執法,固其宜也。今見大司諫李顯英引避之辭,不論之失,臣亦難免。掌令李景憲·趙廷虎,持平金南重,以臣等將澳·洛等事,累日論執,不得蒙允,臣等竊以爲澳·洛之罪,固不可輕宥,而殿下之因其母喪,放釋之意,亦出於親親之至情矣,不度輕重之分,遽爲停啓。今見大司諫李顯英引避之辭,物議之譁然,固難免矣。執義李埈,以號牌之法,本有擾民之患,而朝廷爲軍國事重,不得不行,行之一年,頭緖稍成,今但依啓下事目,從容擧行,務令民心不擾,而御史之稱,遠近惶惑,不無解散之患。設令民不騷擾,一道之內,有監司·御史兩衙門,彼此相礙,事多掣肘,請姑專責監司·守令,待其事完之後,始遣御史,兼行汰講之擧。臣將此事意,完議之後,搆出啓辭,通于同僚,同僚以熟講爲報,不卽入啓,此實臣之論議,見輕同僚之致。刑罰貴乎得中,按獄之法,情與迹而已,必須情見迹具,詞服理窮,然後刑罰加焉。今此澳·洛之罪,果令情迹昭著,則宜於其時,俱伏常刑,而旣爲末減,置之流竄,則其情其迹,似在可恕,數年之後,因其遭服,特命宥之,親親之仁,恤刑之德,誠有所將順者。頃日同僚,以停啓爲問,臣以停之似當爲答。今見大司諫李顯英及同僚避嫌之辭,臣之所失,與同僚無異。獻納尹墀,以伏見大司諫李顯英避嫌之辭,以不論澳·洛事,物議非之云。不言之斥,臣亦難免。竝引嫌而退。夫人臣之罪,莫大於從逆,旣有可據之迹,且無自明之端,當初議律之際,上二行缺論之,旋卽停啓,致有物議,固其所也。至於號牌御史之發遣,利害各持長短,論議多岐,陳達所見,未爲不可,而同僚以停啓,旣以似當爲答,則別無異同於其間,論啓旋停,未免有失,則全然不言,烏得無責?請大司諫李顯英,正言李昭漢,掌令李景憲·趙廷虎,持平金南重,執義李埈,獻納尹墀,竝命遞差。取進止。已上燼餘日記
上在慶德宮。停常參·經筵。
下直,加德僉使金廷健。
傳曰,當日政事爲之。
吏批,兼判書金瑬進,參判張維病,參議李楘進,都承旨趙翼進。
兵批。
昨日金壽賢,以吏曹言啓曰,來十八日,都目政事爲之之意,敢啓。傳曰,知道。
金蓍國啓曰,大司憲朴東善呈辭,持平李景義受由在外,執義以下有闕。以監察爲茶時之意,敢啓。傳曰,知道。
金壽賢,以號牌廳八字缺十一日啓辭,批下後入啓,而發落未下,莫重之事,漸至遲延,極爲可慮。玆以前日議定事目,姑先呈進,以俟裁擇之意,敢啓。傳曰,知道。
金蓍國,以義禁府言啓曰,凡擊錚罪人,直捧刑推傳旨于本府,則本府刑推後,加刑啓請,自上有停刑問啓之命然後,捧招入啓,乃是流來古規,而今者出身朴元吉,差備門外擊錚,自刑曹移送于本府,取考刑曹啓目,則以刑推啓下,而政院則以推鞫捧傳旨,推鞫之規,必先捧招而後,爲刑推,事異前例,惶恐敢稟。傳曰,知道。依前例爲之。
金壽賢,以戶曹言啓曰,伴送使金瑬前日下去時,所持去禮單雜物,以不用之故,沒數還送于本曹,而各道求請雜物,亦爲開錄移送。此則本曹當爲收捧,而毛都督前後所贈禮段各色單子三十匹,及各樣文房之物二十種,竝送于本曹,此則何以爲之?敢啓。傳曰,知道。都督所贈禮物,還給。
李民宬,以宗廟別廳言啓曰,宗廟墻垣及祠宇,或有修補之處,則本廳趁卽修理事,例也。今者宗廟東邊路傍外墻三間及北墻二處三間半,頃日大雨時頹落。卽報于兵曹,因定軍士,姑爲守直,而且前奉審有頉處,享官廳窓戶竝三十箇,賊适時,或見偸或毁破,似當竝爲修理。依上年例,令兵曹部將一員差定,使之監董,何如?傳曰,允。
副護軍鄭經世上疏。答曰,省疏具悉。卿其趁卽往還,以副予意。又傳曰,給由馬·澆奠床備給。
李民宬,以內醫院都提調·提調意啓曰,伏聞以前仁城君珙,患瘧方重,特命申得一,馳往看病,內局之醫,唯趙興男·申得一,諳熟方術,專委議藥,今若出外未還之前或有議藥之事,極爲可慮。以他御醫代送,何如?傳曰,不允。
趙翼,以吏曹言啓曰,吉州牧使李安直戶奴,呈狀于本曹,其上典以密陽府使箇滿,在於今年四月,而因本道監司褒啓,限今年因任矣。今者換授本職,令本曹處置云。以箇滿論之,則似當遞差,以仍任觀之,則似當限今年仍送,而四字缺自下不敢處置。以下缺
傳于趙翼曰,校理金世濂呈辭還出給。
李民宬,以禮曹言啓曰,斂殯諸事,雖命自內爲之,而裁穴安葬等事,不可只付宮奴之手,令觀象監差定事知地官,護葬官稱號,與次知內官,同爲護葬,且令本官,發給軍丁,以助其役,何如?且此阿只氏該司所藏之胎,今則處置爲難,此喪出葬之時,竝埋葬於一處,或藏於近處,似爲宜當。敢啓,竝稟。傳曰,依啓。
吏批,李愼爲竭誠奮威振武功臣嘉善大夫全益君,李顯英爲嘉善大夫刑曹參判,李植爲通政大夫司諫院大司諫知製敎兼春秋館修撰官,鄭百昌爲通訓大夫行司憲府執義知製敎,李埈爲通訓大夫行世子侍講院輔德知製敎,鄭世矩爲通訓大夫行司憲府掌令,辛啓榮爲通訓大夫行世子侍講院弼善,李景憲爲通訓大夫行司僕寺僉正,金世濂爲通訓大夫行司憲府持平知製敎,閔應恢爲通訓大夫行司憲府持平,朴潢爲奉直郞守司諫院獻納,趙廷虎爲通訓大夫行弘文館校理知製敎兼經筵侍講官春秋館記注官,金南重爲通訓大夫行成均館直講知製敎,尹墀爲通訓大夫行吏曹佐郞知製敎兼世子侍講院司書,韓必遠爲通訓大夫行司諫院正言,宋時吉爲通訓大夫行司諫院正言,奉訓郞行世子侍講院說書金霱。
資憲大夫行龍驤衛司直兼同知經筵事藝文館提學世子右副賓客臣鄭經世,誠惶誠恐,頓首頓首,謹百拜上言于主上殿下,伏以,臣上年冬,以前任刑曹判書時,恩典得追贈三代,雨露之澤,下及泉壤,幽明含感,殞結難酬。唯是焚黃告廟,改題神主等節,乃是禮式之所不敢廢,世俗之所共遵行,而國有大故,繼有詔使之行,又繼而有庭請之擧,不敢以私事仰瀆,遲延至今,人子之情,不勝歉然。竊願及此暇時,往伸情事。伏乞依例給由,使得安心下去,以行焚黃之禮,不勝幸甚。臣無任激切屛營之至,謹昧死以聞。已上燼餘日記
上在慶德宮。停常參·經筵。
有政。吏批,兼判書金瑬進,參判張維服制,參議李楘進,都承旨趙翼進。
兵批,兼判書張晩進,參判趙希逸進,參議尹履之進,參知李聖求進,右承旨金蓍國進。
吏批啓曰,今都目政,各岐仕滿陞遷者,相避及未准朔監察,久任時推人員,竝擬,何如?傳曰,允。
吏批啓曰,三道監司,一時俱遞,今政當爲差出,而臣等非但見聞孤陋,事體重大,與備邊司薦望,何如?傳曰,允。
金蓍國啓曰,憲府皆未肅拜,今日三省交坐,不得爲之矣。傳曰,知道。
吏批啓曰,忠淸·江原兩道監司,今當一時差出,而擬望之人乏少,時任守令·未赴任守令,竝擬,何如?傳曰,允。
金蓍國,以兵曹言啓曰,近來忠義衛·忠順衛等虛僞冒屬之言,中外藉藉,況當號牌定軍之日,雜亂之弊,尤不可禁防,而本曹,則只憑忠勳府移文及各人保擧單子,擧行而已,無憑可覈。曾已口傳者,忠義衛已倍平時之數,今爲移文來到者,總數六百六十人。若一向許屬,則冒屬之患,難保其必無,須嚴明保擧之法,然後庶可禁防。其中宰相及有名朝士,保擧人爲先口傳,其餘令各人,更受保擧,然後許之,以爲日後憑考之地,何如?傳曰,依啓。
金蓍國,以兵曹言啓曰,去三四月當番金堤正兵李順,本曹點入時闕到,而衛將所書員等,分軍之際,以立番樣,潛隱懸錄,極爲痛惡。其時次知書員李龍·梁龍壽等,令攸司囚禁査覈,依律科罪,何如?傳曰,允。
金蓍國,以備邊司言啓曰,吏批啓曰,三道監司,一時俱遞,今政當爲差出,而臣等非但見聞孤陋,事體重大,與備邊司薦望,何如?傳曰,允事,傳敎矣。常時兩界監司·兵使及他關防緊重之地,規外差出時,則備邊司議薦,固有其例,而如他道方伯,循例差遣之處,自該曹擬望,乃不易之典,在曩日無論輕重,皆自備邊選擧,此是謬風,故近年以來,一切歸之該曹者,要以重政曹,而絶侵官之弊。今三道監司,令該曹依例差出,宜當。敢啓。傳曰,依啓。極擇差出。
金蓍國,以兵曹言啓曰,今年秋冬防出身,當以千餘員調入,而出身皆有奴馬糧餉接應,比他軍尤難,欲爲差減其數,只爲各城城門擊鼓將領而已。戊午以上各榜出身之上年應赴中雜頉者,謀避不赴者,抄出則其數止於四五百,而其中亦多有頉,實數似不過數百,不得已以庚申榜出身中,先抄四五百員,捧足六七百,前期知委,十月望間,齊入邊上之意,敢啓。傳曰,知道。庚申榜出身,姑勿抄送。
金蓍國,以號牌廳言啓曰,行半缺來詣本廳,對面商確,似當。且本廳時方借設於軍器寺,而廳事狹窄不便,多官相會備局,廳事稍寬,以其空日,會議於此處,似爲便當。竝此仰稟。傳曰,依啓。
司諫姜碩期啓曰,臣以賤疾危篤,不能供職,前後控辭,已極僭越,而特蒙聖慈再下加由之命。臣雖頑昧,寧不感激?只緣所患日劇,蘇歇無期,委頓床席,惶悶狼狽。竊聞多官,以不論澳·洛事,引嫌盡遞。不言之責,臣亦難免,終不可偃然退伏,自同無罪之人。玆敢扶曳以出,而不得與同僚一時避遞,臣罪尤大,決難仍冒。請命罷斥臣職。答曰,勿辭。
金蓍國啓曰,司諫姜碩期,再啓煩瀆,退待物論矣。傳曰,知道。
以忠淸水使望,傳于金蓍國曰,瀛海君金起宗除授。
以林川郡守望,傳于趙翼曰,副護軍李敏求除授。
李民宬,以戶曹言啓曰,站船只十二隻,可興倉所捧米豆,不能趁時載運,非但京中用度難繼,積置過冬,未免有消耗減縮之患,極爲可慮。前頭鴨島所刈,東·西氷庫蓋覆草,及繕工監·長生殿·內氷庫等各處所用正薍·草薍,責令站船輸納。若一番停運,則該載千餘石之米,未及於用,所關非細,前項鴨島各樣草薍,依上年例,京畿各官地土船載運,切勿侵責站船事,捧承傳施行,何如?傳曰,依啓。
金蓍國,以兵曹言啓曰,忠淸水使,後政差出事,傳敎矣。前望還入乎,抑改望乎?敢此仰稟。且慶尙右水虞候任忠幹,以火器監造未畢之故,姑爲仍任矣,今已五朔,而瓜滿旣久,今政遞差,何如?傳曰,依啓。前望還入。
金蓍國,以兵曹言啓曰,近來國家多事,恩賞稠疊,武士之陞爲堂上以上者,無慮六七百員,而軍職祿遞兒有限,受祿者僅七八分之一。其餘皆未得付祿,太半散歸鄕里,在京者無多。竊聞鷹師遞兒十五窠,雖循例薦狀,而其實外方鷹師,無一受食,竝爲本局下人及牌頭·掌務等,中間私占之歸,極爲寒心。亂後定別甲·淸路隊等,有取才軍士,國家優待之人,皆未受祿,則何獨於鷹師,其役最歇,而又添其祿俸,使中間奸濫之徒,憑公肥私,以蠹國廩也哉?前項鷹師遞兒十五窠,移用於武士,爲當。且五衛一行缺比平時,不啻四五倍,其中擢爲實職者,半行缺故追榮之典,不及於亡父母,情理極爲悶切。願依遞兒僉知例,特缺同知一二員,以嘉善官之爲五衛將及內三廳將者,輪回替授,以伸職等日夜懸望之情云。就此參商,則李宗誠等所陳情理,果爲切迫,合有採施之典,而事係重大,自下不敢擅便,如蒙命下,則加設一員,以鷹師遞兒,合作一窠,以慰武士之望,亦一道也。敢此竝稟。傳曰,依啓。鷹師遞兒,勿爲盡革,量宜移用,可也。
金蓍國,以都摠府言啓曰,今日入直軍士,當爲中日習射,而政事相値,退行之意。敢啓。傳曰,知道。
以忠淸監司望,傳于趙翼曰,吉川君權盼除授。又傳曰,江原監司加望。
答兵曹判書張晩箚曰,省箚具悉至懇。卿之所帶兩任,俱係緊重,非卿則不可矣。卿雖固辭,決難允副。卿其勿辭,趁卽往來。原箚見下
前縣監丁亨運上疏。批答,省疏具悉。深嘉爾爲國之誠,所陳之事,當令該曹采施焉。原疏見下
玉堂箚子。答曰,依啓。原箚見下
吏批,邊潝爲竭誠奮威出氣振武功臣資憲大夫原興君,權盼爲資憲大夫吉川君兼忠淸道觀察使,鄭經世爲資憲大夫行司憲府大司憲兼同知經筵事藝文館提學世子右副賓客,李溟爲嘉善大夫京畿觀察使兼開城府留守,崔晛爲通政大夫江原道觀察使,金尙爲知製敎,鄭百昌爲通訓大夫行司憲府執義知製敎兼春秋館編修官,權鑊爲通訓大夫行司諫院司諫,姜碩期爲通訓大夫行成均館司成知製敎兼世子侍講院輔德校書館校理,鄭之羽爲通訓大夫行戶曹正郞,兪守曾爲通訓大夫行禮曹正郞,秦尙弘爲通訓大夫刑曹正郞,李士珪爲通訓大夫校書校理,趙國俊爲通訓大夫行尙衣院判官,金瑨爲通德郞行宗廟令,崔敬吉爲通訓大夫行工曹佐郞,任絖爲通訓大夫行司憲府監察,尹協爲通訓大夫行司憲府監察,趙潭爲通訓大夫行司憲府監察,姜綬爲通訓大夫行司憲府監察,趙惟吉爲中直大夫行司憲府監察,二行缺李時煥爲通訓大夫行成均館典籍,金光爀爲奉列大夫行成均館典籍,朴而立爲宣敎郞守成均館典籍,崔沺爲通訓大夫行開城府敎授,蘇大震爲通訓大夫通禮院引儀兼漢城府參軍,金鳳祚爲通訓大夫行通禮院引儀,權正中爲中訓大夫通禮院引儀,金秀南爲宣務郞奉常寺主簿,宋錫胤爲宣務郞奉常寺主簿,閔後騫爲朝散大夫行司饔院主簿,韓敏達爲朝奉大夫行司僕寺主簿,崔承廷爲朝奉大夫行軍器寺主簿,楊德壽爲通訓大夫行內資寺主簿,李灝爲通訓大夫司宰監主簿,金怡爲奉列大夫行豐儲倉主簿,任應悌爲朝奉大夫行典牲署主簿,李應天爲通訓大夫行典獄署主簿,池汝尙爲通訓大夫行南部主簿,金自剛爲朝散大夫行北部主簿,務功郞成均館博士琴是調,務功郞成均館博士兼養賢庫奉事趙郈,務功郞承文院博士申悅道,朝奉大夫行奉宗簿寺直長趙釴,奉列大夫行司饔院直長李弘吾,通訓大夫行尙衣院直長金濤,朝奉大夫行內贍寺直長李厚慶,奉直郞行禮賓寺直長曺孝立,朝奉大夫行司贍寺奉事李命達,將仕郞典獄署參奉徐倜,將仕郞禧陵參奉蔡先見。金應海爲嘉善大夫行富寧都護府使,李敏求爲通政大夫行林川郡守,張暾爲奮忠贊謨立紀靖社功臣嘉善大夫行价川郡守玉山君,尹爓〈爲〉通訓大夫行雲山郡守,柳汝恒爲通訓大夫平安道都事,金鍊爲奮忠贊謨靖社功臣奉正大夫行牛峯縣令,尹溥爲通訓大夫行三登縣令,李守諴爲朝奉大夫行平丘道察訪,洪茂業爲通德郞行昌樂道察訪,徐希祚爲務功郞碧沙道察訪,羅宜素爲兼居山道察訪校書館博士,金日新爲通德郞行積城縣監,韓命吉爲奉列大夫行陰竹縣監,李厚陪爲通德郞行陽智縣監,盧希天爲奉正大夫行懷德縣監,南忭爲通訓大夫行連山縣監,沈種信爲通訓大夫行孟山縣監,李森爲朝奉大夫行泰川縣監者。
兵批一行缺李溟爲京畿兼兵馬水軍節度使,崔晛爲江原道兼兵馬水軍節度使,黃自中爲禦侮將軍行五衛都摠府經歷,丁彦球爲禦侮將軍行宣傳官,朴東善爲資憲大夫行龍驤衛副護軍,李維賢爲嘉善大夫行龍驤衛副司直,金繼燾爲折衝將軍行龍驤衛副司直,李景義爲禦侮將軍行龍驤衛副司直,李慶餘爲折衝將軍行龍驤衛副司果,任忠幹爲折衝將軍行龍驤衛副司果,李瀣爲折衝將軍行龍驤衛副司果,睦性善爲秉節校尉龍驤衛副司果,金起宗爲竭誠奮威出氣振武功臣嘉善大夫行忠淸水軍節度使,李眞卿爲折衝將軍行慶尙右道水軍虞候。
弘文館副校理臣李景奭,修撰臣金光炫,副修撰臣洪命耉等,伏以,司諫姜碩期,以臣以賤疾危篤,不能供職,前後控辭,已極僭猥,而特蒙聖慈,再下加由之命,臣雖頑昧,寧不感激?只緣所患日劇,惶悶狼狽。竊聞多官,以不論澳·洛事,引嫌盡遞,不言之責,臣亦難免,玆敢扶曳以出,而不得與同僚一時避遞,臣罪尤大,決難仍冒,引嫌而退。病未偕避,勢所然也,而多官旣遞,則理難仍在。請司諫姜碩期遞差。取進止。
兼兵曹判書臣張晩,伏以,臣忝居勳籍,今已三載,父母之墳,碣石之備,焚黃之禮,尙闕設行,天地父母之恩,不及泉壤,臣抱病八年,朝暮將死,常恐身先朝露,茹恨入地,抱終天無涯之慟。今具片石,鐫刻已完,擬於八月旬前,涓吉豎立,兼行榮澆。伏乞聖慈,寬限給由,使展寸草之懷。一行半缺任,俱係兵權所在,一身兩任,不獨筋力之所未及,揆以事體,萬分不安,臣之前後哀籲,乞遞一任者,豈但爲身謀?聖旨嚴切,悶默隨行,今逾半年,窹寐思惟,不安於心者,愈久愈深,臣心如此,公議可知。貪戀誤恩,不早遞免,萬一人言大起,作爲陷臣之目,則到此地頭,聖明雖欲保全微臣,不可得也。大抵君上之御臣下,其所不能不强使爲者,聖主明王之大度也。今臣陳瀆,實出肝膈,無一毫避事辭難之意,則宜日月之俯燭陰崖覆盆,而有所曲全也。謂臣可堪驅策於西銓之末,則亟遞臣體察之任,如以久忝籌西之號,難於遞易,則願免兵官之長,使臣安心一任,專意職事,不勝幸甚。伏乞聖明,勿看以循例虛讓,泛然酬應,曲加离明,保全病臣。臣無任兢惶隕越涕泣祈懇之至。取進止。已上燼餘日記
上在慶德宮。停常參·經筵。
下直,長湍府使閔機,唐津縣監。
金蓍國啓曰,小臣今日三省推鞫進去,請出推案,且下直。傳曰,知道。金蓍國,以委官意啓曰,梁世吉·莫德·閔士俊所供,如世吉以本道所招,爲若聽其叔大誔所誘而爲之者,然前後變詐,極爲凶惡。莫德則旣以其主大䛆之婢妾,潛奸其主妻娚申天龍,則大䛆之死,專由於莫德,莫德豈有不知之理哉?閔士俊則首倡謀殺之言,發於世吉,本道之招,非止一再,明白無疑,不可以到此變辭之招,致疑於其半行缺
金蓍國,以委官意啓曰,武明半行缺無可問之事,所當卽爲依律處斷,而觀其爲人,狂易失性,語言不倫,似不知其母之不可打,其弟之不可殺,有若尋常應行之事者,然其情亦有可恕者,謹考律文,曰篤疾而犯叛逆殺人應死者,擬議奏聞,取自上裁云,似當他大臣收議後,稟裁施行。敢稟。傳曰,依啓。
金蓍國,以委官意啓曰,世吉·莫德·閔士俊,刑問一次,忍杖不服,極爲凶詐。請加刑得情。傳曰,依啓。
金蓍國,以委官意啓曰,世吉刑問二次牢諱不服,極爲凶惡,請加刑得情。莫德刑問二次,乃言世吉淫蒸謀殺之事,而自己同謀之狀,不爲吐實,請加刑得情。傳曰,依啓。
金蓍國,以委官意啓曰,閔士俊刑問施威時,所供如此,以干證之人,世吉淫蒸預弑之迹,已盡言之。別無可問之事,而打殺大䛆之時,渠亦參訂,亦爲承服矣。但此人卽殺人罪人也,姑爲仍囚,此獄完畢後,移送刑曹,按法處置爲當,敢啓。傳曰,依啓。
金蓍國,以委官意啓曰,武明事,律文雖如前所達,而似爲未安,故他大臣收議後,稟裁之意,竝爲陳達,則以依啓,允下矣。臣等更爲商議,則武明旣以打母殺弟之罪,已爲承服,難容覆載之間,不可以狂易之病,而有所容貸,以已承服辭緣,直爲按律處斷,似不可已。敢啓。傳曰,議大臣處置,可也。
金蓍國,以委官意啓曰,右議政臣申欽,議武明手打其母,且殺其弟,則雖云狂易,當服典刑,伏惟上裁。領議政臣李元翼,領中樞府事臣鄭昌衍,病不收議。傳曰,依議。
金蓍國,以委官意啓曰,武明事,他大臣收議如此,伏候睿裁。傳曰,依議施行。
掌令鄭世矩來啓曰,人臣事君之道,苟見病國之事,雖毫髮之微,必條陳而論列之,況今諸宮家魚鹽積弊之痼,決不可因循謬規,坐致國事之日非,則此實言官,不得請不知止者也。民惟邦本,可愛非民,臣等血誠,非不至矣。天鑑不照,愈往愈邈,不知聖人保民之意,一爲私情之所蔽,終不得開釋耶?自古爲國,亦有因革法之善者,終恐有弊,冒占無據者,豈容一日之不祛乎?請加三思,亟賜一兪。答曰,勿煩。
府啓,澳·洛事,二行缺爲未快,今因其母之喪,遽蒙放釋之命,聖上親愛之私,可謂至矣,國家三尺之法,恐因此而隳廢也。況前日廟堂之議,亦以輕議爲難,則尤非欲放還之意也,請勿留難,還收成命。公主下嫁第宅在外,則此是閭閻間一宮家耳。有家長焉,有僕隷焉,灑掃修理,自在其家之經營,今者誤恩,特出聖敎,臣等非不知聖意之所在也。爲國之道,固不可姑息於目前,而必有經遠之規,然後無弊於後世,有法於當時,豈可以法外之典,施之於財竭之日乎?慈敎丁寧,溢於言表,彼宮家者,亦不自安,殿下於敦睦之義,何不上順慈殿之意,而下從宮家之願耶?揆諸公私,停之甚便,請寢修理之命。新除授掌令辛啓榮,今在忠淸道禮山地,乘馹上來事,下諭,府書吏依例給馬下送。答曰,依啓。澳·洛等附賊之迹未著,三尺之法已行,今玆放釋,未爲不可矣。修理事,不允。
領相李元翼箚子批答,省箚具悉,深加卿憂國之誠,箚辭當議處焉。
以領相十一度呈辭,傳曰,安心調理事,諭之。
李民宬啓曰,舍人一員,以問事郞廳在外,政府無郞廳,領議處批答,遣史官諭之之意。敢啓。傳曰,知道。
李民宬,以禮曹言啓曰,以太廟樂章,議大臣草記,傳曰,依議施行,且宣祖廟,似當別有樂章,議大臣定奪事,傳敎矣。議于大臣,則左議政尹昉,以爲前代帝王,雖非創業之主,而有功德於民,則廟樂亦有別章,宣祖大王,旣有光國中興之偉烈,別製樂章以用之意,前日臣於收議中,已盡陳達。伏惟上裁。右議政申欽,以爲宣祖大王樂章,依上敎撰出用之,宜當。若其叶於樂舞與否,在該曹與樂師等,講究施行。伏惟上裁。領議政李元翼,領中樞府事鄭昌衍,病不收議,大臣之意如此,上裁施行,何如?傳曰,依議。
黃海兵使金孝信上疏答曰,省疏具悉卿懇。此時此任,非忠義已著之人,則不可,卿勿控辭。
毛二字缺揭帖副啓,金風初爽,半行缺躬覿丰儀,而遙想如對者也。半行缺種不佞,每懷明德,卽寸絲不敢自私,夙飮醇誼卽涼缺豈忍獨耑官馳上,恐擾驛途,經籍便役,以展區區,知殿下或不以輶褻見置也。不宣名具,正肅左沖,侍生毛文龍,頓首拜,副啓儀狀貳通謹具,姑羢貳端,西菓肆封,煖臺壹具,靑鎖四開,奉申敬,侍生毛文龍,頓首拜。
李民宬,以纂修廳摠裁官意啓曰,本廳設局之後,適國家多事,堂上·郞廳,或皆出使,或縻劇務,不得已啓稟姑停,雖無郞廳,臣等間或得暇來仕,而今始啓請還設矣。凡都監衙門堂上·郞廳俱除本司仕勿參,凡公會,例有啓下事目,而或未能一一遵行,今此纂修之役,極爲苦重,今雖復設,若復如前兼仕而玩愒,則決無汗靑之日。今後修撰官·都廳·郞廳·謄錄官等,一切除本司之仕,逐日仕進,時或直宿,專意校讎,爲當。姑停之時,則書吏·使令,只存數三人,以備守直矣。自今依當初啓下數,令該曹定送,以成貌樣事,竝奉承傳施行,何如?傳曰,依啓。
李民宬,以司饔院都提調意啓曰,號牌廳啓辭,諸員匠人,令各司提調將大典額數,量宜裁減事,啓下矣。考之大典,則沙器匠元額三百八十,而後續錄兵典給保條,各司苦役匠人,同居族親,雇工中一人,毋定它役云,且工典沙器匠子枝,毋定他役,世傳其業云。竊念沙器匠,專爲進上御器,而設立本意,極重且緊,故自在平時,元額之外給二保,流來已久,猶患物力之不敷,磁器之麤陋,似難比他歇役,而裁減其數。今者號牌廳啓辭,旣如此,各減一保,依法典給保一人,似爲便當,諸員則大典元額二百十戶,分三番六朔相遞,而時存一百五十一戶內,在海西者,一百戶限事定間,勿爲使喚事,已捧承傳。且有闕額五十九戶,只以時存五十一戶,通番長立,逐日號訴,勢似難支,情甚可矜。闕額五十九戶,以號牌時現出閑丁及沙器匠保人裁減者充定,而亦皆依法典給保,以重御廚差備之任,何如?傳曰,依啓。
李民宬啓曰,同副承旨李明漢出使,右副承旨沈詻呈辭受由,左副承旨金壽賢,都承旨趙翼,俱以病不仕,右承旨金蓍國,三省交坐,當爲進去,廳中只有小臣,不成貌樣。左副承旨金壽賢,請牌招,使之察任。傳曰,依啓。
李民宬,以典設司提調海嵩尉尹新之言啓曰,伏見號牌廳甘結內節啓下,廳啓辭內,各司諸員匠人量減事,已爲啓下,令各司提調將大典額數,量宜裁減,稟旨啓下,移文本廳事,知委矣。本司則非他各司尤甚苦役,今此號牌時,亦無一名加付者,或有以本司諸員,投付他役者,而未及査考,只將當初兵曹定送,大典付諸員元額一番六十戶,通三番一百八十戶內,黃海道諸員五十五戶,則頃因帥府狀啓,除番赴西,元未充定者七戶,餘存一百十八戶內,逃亡·物故稱頉,一切不爲上送者五十三戶,時存對答六十五戶,而或有戶無保,或無戶有保,無一戶完全者。一番二十餘戶,僅僅立役,而闕內各處廟社祭享,諸上司公會,一應排設,侵責之處,罔有紀極,數少諸員,萬無支當之勢,相繼逃散,若不及時變通,則將爲權革衙門,委屬悶慮,上年以各官尤甚稱頉,不爲上送,監司·守令,或推或罷事,啓下,奉承傳而略不動念,無意督送,每每啓達,亦涉煩瑣,悶默度日。今見號牌廳啓辭之意,實出於裁削剩餘,補添缺縮,以均各司之力,深得變通之宜,時存六十五戶外,闕戶一百十五戶,一依大典元額數補給事,令本廳量宜擧行,何如?傳曰,依啓。
議政府領議政臣李元翼,伏以臣常以號牌爲難行,而今旣行之,其結局必須裁酌變通,使已定役者,有歇息支保之望,新抄出者,無驚駭四散之心,然後庶不至於大段難處,而有益於國事,此臣之意也。當初號牌廳有司堂上,以磨鍊件記來,議于臣,臣老敗憒憒,無的當之見,槪以臣之意言之,而且私與之逐條論難,多所可否。厥後堂上,再以事目草來,示其中參用臣言處亦多。大意與臣意相近,故一番看過,以爲無妨,及承旨將命下問時,臣昏不致察,前日相議曲折,略不言及,而只以其後事目,一番看過之由仰達,似若全不參論於其公事者。然此雖急遽間仰達之錯誤,而其耄荒昏謬,據此可知,如此而尙可參論軍國之務乎?臣久欲以此意啓之,而事過之後,不宜鎖屑追陳,悶默而止。今者其公事,已過數月,尙未完了,其落講校生,落試武士等,處置二行缺初旣參論於該廳公事,今不可諉以非我所管過慮,八路之或靜或擾,在此一擧,所係非細,垂死病告之中,敢此上瀆,不勝惶恐。取進止。
嘉善大夫黃海道兼兵馬水軍節度使行黃州牧使臣金孝信,誠惶誠恐,頓首頓首,謹百拜上言于主上殿下,伏以聖恩如天,千萬夢寐之外,新命又下,臣誠兢惶隕越,不覺感淚自零。不死之前,惟思粉骨糜身,圖報鴻私之萬一,而第臣揆分量己,誠有所不能堪當者,不得不仰籲於天地父母之聽。臣素無履歷,及遭逆亂,幸而不死於賊手,反紆聖明之嘉奬,超陞序秩,特畀水閫,涯分過逾,已極不稱之譏,矧念西門重地,實是國家咽喉,自前苟非老將宿望,決難承當。如臣無狀,萬不近似,非但濫辱名器,厚招物議,臣雖欲貪冒恩榮,徒爲身地,其於僨敗顚跌何?臣本賦魯鈍,素乏幹局,雖尋常職務,唯恐不堪。目今任之以專閫,兼之以字牧,不幾於責馬之耕乎?加以臣刃傷之後,精血俱虛,兩眼昏花,健忘轉甚,雖欲自力,已覺不逮,況人器之不稱,有如彼者乎?天日在上,臣罪敢飾辭虛讓,徒事文具,上愧鴻私,下量己分,則臣之實狀,有難可掩,臣猶自知,人謂斯何?且臣遞任之後,聞老母病重,急於相見,歸在本土,除拜有日,今始陳乞,罪合萬死。伏願聖明,諒臣愚分,特遞本職,公私幸甚,臣不勝屛營之至,謹昧死以聞。已上燼餘日記
上在慶德宮。停常參·經筵。
趙翼啓曰,承旨有闕,政事何以爲之?取稟。傳曰,明日爲之。
傳于金蓍國曰,左·右相·號牌廳有司堂上·昇平府院君·延平府院君·兵曹判書,竝命招。
金蓍國啓曰,大臣命招事,命下矣。三司長官命招乎?何以爲之?取稟。傳曰,勿爲命招。
金蓍國啓曰,大臣以下來會于賓廳矣。傳曰,引見。
正言宋時吉來啓曰,永安尉洪柱元家舍,自公修理之擧,實是誤恩,故物情久激,慈敎丁寧,而殿下一向牢拒聖意,雖出於親愛之至,而以法外之典,施之於不當施之地。一行半缺
澳·洛等旣以附賊爲罪名,則流竄之典,亦云末減,今因其母之喪,遽爾放還,聖上親愛之意,則至矣。奈王法何?一國公議,久而愈激,殿下不可拘於私恩,不顧公共之論,請還收成命。答曰,澳·洛等形迹未著,流竄旣久,今者議釋,未爲不可矣。修理事,不允。
掌令鄭世矩來啓曰,臣等將澳·洛等不可放釋之意,論列已盡,聖批以附賊之迹未著爲敎,臣等竊惑焉。人臣附賊,是何等罪惡,而旣負此名,則決難容於覆載之間,豈可以形迹之未著爲辭,而掩置不論乎?萬口十目,昭若觀火,只竄南邊,亦云末減,當初物議,皆爲未快。今若因其喪而放釋之,使負罪之人,偃息都下,此果伸三尺之法乎?請勿留難,還收成命。
公主第宅,傑構連雲,觀瞻駭異,識者寒心,而朝無唐臣之諫筆,未見戚里之泥樓,如臣等之疲劣,將無以擧顔矣。不意今者,又有誤恩,過制奢麗,固宜毁撤,法外之典,豈可施於財竭之時乎?請加三思,亟寢修理之命。答曰,已諭,勿煩。
掌令鄭世矩,正言宋時吉來啓曰,病國之事,雖毫髮之微,若不知則已矣,知之則不可不革。今玆諸宮家魚鹽病國之事,豈但毫髮之微乎?殿下亦非不知,而特拘於親愛之私,一向牢拒,此臣等之所以瀝血論執,不得請則不知止者也。任使富貴宮家,而冒占其利,不顧海濱窮民之坐失其業,因循謬規,知而不革,則殿下愛民之心,反不如愛宮家之心,是豈所望於殿下者哉?請加三思,快賜一兪。答曰,勿煩。
金蓍國啓曰,臣今日三省推鞫進去,請出推案,且下直。傳曰,知道。
金蓍國,以委官意啓曰,私奴武明結案白等,矣根脚段,父良人金大仁生存,母私婢奉花生存,父矣父良人金賢故,父矣母不知故,母矣父良人張彦孫故,母矣母私婢乭壯伊生存白良乎,父母以年二十私婢德伊交嫁居生爲白如可,矣母乙,持杖亂打,矣義同生七歲兒童,亦爲打殺爲白乎所,的只白乎事,私奴武明年二十三矣。矣身一行半缺歲兒童乙,亦爲打殺罪同律,段大功以下尊丈條云。若尊長段小功卑幼至死者絞,名例云,二罪俱發,以重者論,死囚覆奏待報條云,其犯十惡之罪應死者,決不待時亦爲白有臥乎等用良,武明段,從重斬不待時是白乎事。
梁世吉結案白等,矣根脚段,父盲人梁大䛆故,母貞信故,父矣父不知故,父矣母不知故,母矣父良人辛忠信故,母矣母不知故白良乎,父母以京中唐皮洞胎生爲白齊,隨父流離,辛酉年分,寓居于瑞山爲白有如可,癸亥年七月十四日,矣外三寸申天龍及隣居閔士俊果同謀,矣父大䛆乙,誘引出去,行至武陵臺,殺害的只是白乎事,忠義衛梁世吉年二十三,矣隨父流離,辛酉年分,寓居瑞山爲白有如可。癸酉年七月十四日,矣外三寸叔申天龍及隣居閔士俊同謀,矣父大䛆乙,誘引出去,行至武陵臺殺害的只罪,大明律謀殺祖父母·父母條云,凡子孫謀殺父母,已殺者凌遲處死同律,死囚覆奏待報條云,其犯十惡之罪應死者,決不待時亦爲白有臥乎等用良,梁世吉段,凌遲處死,決不待時是白乎事。
私婢莫德,年二十九,矣上典梁大䛆乙,交嫁居生爲白如可,上典妻娚申天龍乙,潛奸,同大䛆乙,同謀殺害的只罪。大明律殺死奸夫條云,其妻妾因姦,同謀殺死親夫者,凌遲處死同律,謀殺祖父母·父母條云,凡謀殺父母已殺者,凌遲處死,若奴婢謀殺家長者,罪與子孫同,各例云,二罪俱發,罪各等者,從一科斷,死囚覆奏待報條云,其犯十惡之罪應死者,決不待時亦爲白臥乎等用良,莫德段,從一凌遲處死,決不待時是白乎事。
金蓍國,以委官意啓曰,世吉·莫德刑問三次,牢諱不服,所當加刑,而一日之內,三次連刑,徑弊可斃,請明日加刑。傳曰,依啓。
金蓍國,以委官意啓曰,世吉刑問四次,牢諱不服,極爲㐫詐,請加刑得情。傳曰,依啓。
金蓍國,以委官意啓曰,莫德刑問四次時,自己預謀之迹,已爲承服,實爲以婢弑主,以妾弑夫也。不可一刻留待。請爲先照律處斷。傳曰,依啓。
李民宬,以校書館提調意啓曰,號牌廳啓辭內,各司諸員匠人,令各其司提調,將大典額數,量宜裁減,稟旨啓下事,蒙允矣。大典內本館守藏諸員四十四,粧冊諸員二十,均字匠四十,印出匠二十,刻字匠十四,冶匠六,木匠二,鑄匠八,而目今見存之數,京外竝計,只守藏諸員十九名,未准元數二十五名,粧冊諸員十九名,未準一名,印出匠一名,未准十九名,刻字匠二名,未准十二名,其餘匠人,則元無一名。每當印書之時,募聚私匠,給料使喚,以此印出之事,不成貌樣,常患生事,極爲可慮。今當軍政緊急之日,他匠則固難定給,其中均字匠,最爲緊關,而無一名量定,十名以重書籍之事,似不可已,而至於裁減額數之事,則更無所議。敢啓。傳曰,知道。令號牌處量處。
金壽賢,以兵曹言啓曰,今七月二十日賓廳講書時,訓鍊院習讀官朴信生,權知訓鍊院奉事盧惟賢·柳應信,受點後,稱病不進,內禁衛金鼎立,吳子不通,請竝推考。傳曰,依啓。
李民宬,以延接都監館伴遠接使意啓曰,皇華集,例於天使回還後,編次啓下,刊印以送,而海路難於往來,若未及於今謝恩之行,則當至於後年之冬,似爲太緩。故在京諸作,則自都監編印,往來途中所作,則隨編隨印,及送於此之意,曾已啓下矣。今者校局,已爲印出,御覽件及天使前各十件,先爲粧䌙,臣等具小揭,送傳爲當,聞使臣二十九日上船云,急定解事譯官,騎撥馬馳送,何如?傳曰,允。
金壽賢,以戶牌廳意啓曰,號牌·籍軍等事,專在監·兵使及御史之手,而冬防已迫,一日爲急,忠淸監司權盼,黃海兵使金孝信,慶尙監司金時讓,竝催促赴任,江原監司崔睍,身在外方,斯速上來赴任之意,亦爲下諭,宜當。敢啓。傳曰,依啓。
金壽賢,以都摠府言啓曰,都摠管朴鼎賢,以文臣試射試官晝仕,請出標信。傳曰,知道。
金壽賢,以備邊司言啓曰,毛將處遣重臣及移咨約束事,曾已入啓蒙允矣。議者或以爲,今日毛營事勢,專仰我國糧餉,今此歲供之數,多定則我將難繼,少定則彼必不從,雖遣重臣,似無得請之理,雖或面從,亦無踐約之望,而雖以李尙吉之親切,尙且無益,則今此重臣之行,徒有往來之弊,不如不送云。此言亦不無所見,姑爲停寢,徐觀事勢而處之,宜當。敢啓。傳曰,依啓。
曩擬庭對,用披衷曲,適坐冗次,且虞驛騷,未遂所願,朝議移鎭,正爾候命,會豐城候,有不可輕移一疏,王經臺亦然其議,而朝議遂定,仍復留鎭於此,極知紛擾貴國,第進勦局勢,非聯兵屬國,假道東偏,奴未易擒也。賢王忠亮夙昭,終始王事,今日之未輕去,猶然情相維義相成之會也。矢心戮力,知賢王之所共勉者,承損多儀,不敢過却,不腆之將,藉手嘉儐,尙惟鑑茹,是荷名具,正肅立沖,侍生毛文龍,謹具大紅壽字金蟒壹端,官綠花段壹段,紫紅金壽紗一端,月白花段一端,金黃鳳段壹段,柳色雲段一段,眞靑潞紬壹端,梅綠潞紬壹端,大紅花紗壹端,蟒補壹端,牙笏壹報,朱履壹雙,綾襪壹雙,京靴壹雙,羢蔑壹雙,銀鍾壹對,金鼎爐壹座,眞正犀盃壹雙,金漆涼枕壹具。
毛都督問安使李尙吉書啓,臣在蛇浦時,探聽於漢人之言,率多荒雜,取實爲難,故不及於狀啓中矣。然旣有聞,不得不更爲書啓,都督爲天朝懷異心情形,臣令譯輩細探,則秦智男云。皇上恩眷日以益隆,非但冊封夫人,追封毛帥父以上四代,毛帥感戴皇恩罔極,毛帥又交通宦寺,締結魏忠賢,無異於事葉·韓閣老,時,信使書札之來往,月或三四云,王萬才謂臣曰,兩詔使還到蛇浦時,都督邀兩使,共登鎭後山上,指示雲從島,兩使曰雲從島二字缺咫尺,只隔一水,一行缺人之爲言,不可信也。督府半行缺餉之艱,天朝何以知之?俺等還朝,奏知天子,餉銀五十萬兩,軍糧五十萬包,當趁明春催送云,遊擊毛有擧,委來見臣曰,前五月間,俺偕遊擊孫德龍,率軍兵進至三岔河,斫破奴賊浮橋,生擒眞獺,招來假獺三十餘名,軍聲大振遼薊。王軍門聞之大喜,爲送羊五十頭,軍糧五十包,白麪五十袋,燒酒五十甁,犒賞俺軍兵,都督陞職,俺及德龍爲遊擊,都督躡後之功,於是爲大云。千摠時彦擧對臣言,貴國八道布政中,四道布政,則已爲通虜,臣聞之大駭,嚴加詰責,再三盤問,某官何人,交通事狀,爾不得不明白說破,彦擧辭窮,無以爲答。蓋毛營之欲搆害我國,每以此等事,異日煽亂,未必不以通虜爲言,極爲痛惡。彦擧又云,閏六月初十日督府差張把摠·王把摠兩箇將官,帶同軍兵十八,入送奴營,奴酋待之甚款,將官等各給銀子三兩,大布一匹云。臣料得六月初十日,乃都督盛怒,統兵上京,發牌之役,倪姓人告變之時也。都督其時,深懼兩使之點兵,敢生異志,灼然可知,都督標下劉文子者,卽原係本國楊州人也。壬辰隨天將入中原,今從督府來者也。聞臣入蛇浦,委來相訪,臣適對他,漢人門子出語臣之從人辨□曰,近見督府所爲,多有荒唐,吾不欲久處營下,竝受禍敗,必欲百計脫出云。毛帥雖包藏凶計,時未見絶於天朝,縱欲投虜,南人南將不與者,必衆,率衆降賊,其勢未易。但慮一朝糧乏,將士枵腹,不肯坐而待死,則突出作亂,攻掠遠邇之患,難保其必無,我國物力有裕,則時時接濟,俾勿生變,可矣。而臣目見兩西,今年春旱夏蝗,秋而風水,海溢爲災,禾穀大無,居民無自活之計,況望救死毛兵乎?廟堂之憂,罔有紀極矣。臣下去時,將官等處禮單所用銀·蔘·紙·刀等物,自本曹給送,白紬十疋,又令取用於本道矣。監司尹暄,又給臣蔘四斤及紙·墨·刀子若干物,臣以監司所給,分用於都督及諸將官,贈遺本曹,授去銀·蔘,二行缺十匹及雜物十種,竝納本曹之意。敢啓。傳曰,知道。都督所送禮物,卿其領受。
義州府尹李莞上疏答曰,觀卿上疏具悉卿懇。卿雖有病,此時西門重任,不可輕遞。須勿固辭,調理察職。
嘉善大夫義州府尹臣李莞,誠惶誠恐,頓首頓首,謹百拜上言于主上殿下,伏以邊封未靖,常懷死裹馬革之心,疾病相纏,肆切生入玉門之願,敢陳危迫之懇,冀垂惻隱之聽。臣自前冬,病發於積傷之餘,迄經十箇月,展轉沈痼,遂成癃瘵,形神外喪,脾胃內敗,食飮頓廢,皮骨崢嶸,晝則呻吟就事,夜則達朝不瞑,延遣時日,尫羸已甚,起坐行步,欹側蹣跚之狀,人所共悶,曾將悶切情形,陳疏乞免,聖批例下,未蒙允兪,兢惶躑踖,黽勉將息,不敢更聒於朝,庶幾僥倖而瘳。顧今秋防正緊,戎務方殷,可慮之端,不特外寇而止,臣病支離,瘝曠已多,何敢貪戀恩榮,不慮僨事之憂?伏乞聖慈,特軫邊防,非小可之地,軍衛豈養病之所?亟命有司黜免臣職,俾及喘息猶存之日,得至。半行缺
辰時,上御資政殿,前簷引見,左議政尹昉,右議政申欽,兼吏曹判書金瑬,兼兵曹判書張晩,延平府院君李貴,戶曹判書金藎國,完城君崔鳴吉,右承旨金蓍國,假注書申悅道,記事官沈東龜·尹絳·昉,進榻前啓曰,近來聖候,何如?上曰,如常。昉曰,群下悶迫之情,頃旣陳達矣。萬一有不安之候,則何以爲之?群下皆以爲悶矣。上曰,定軍事,論議不一,大臣之意,如何?時急之事,尙未完定,極爲稽緩矣。昉曰,領相李元翼,以李貴箚勿遣御史之說爲當,臣意亦然。第本廳堂上之議,以爲我國凡事,如災傷擲奸,尙遣御史,如此莫重之事,不可不遣御史,或云如遣御史,則人心驚擾,不如不遣,彼此矛盾,處之極難矣。上曰,速遣御史,則人心何以驚駭,緩遣御史,則人心何以不驚駭乎?貴曰,人心非因御史而驚動也。號牌之後,百姓流移,不奠厥居,私奴或換上典之名,二行缺御史下去點考,則似便矣。監司之令,守令宜無不從,若御史下去,則監司必推托於御史矣。且御史不得人,則不能善處矣。上曰,御史差定之人,皆能善爲者乎?若非其人,恐有弊,唯在御史之賢否耳。貴曰,全·慶·忠·京四道監司,旣得其人,委監司爲之,可以善處矣。鳴吉曰,御史今當發遣,而議論不一,如不遣之,則守令必無忌憚,民亦不信朝廷之令矣。貴曰,姑不遣御史,以爲虎豹在山之勢,如遣御史,而不能善處,則當更遣御史乎?鳴吉曰,監司事多,而御史則單擧其事,可以易就矣。晩曰,當初號牌之論不一,而臣意以爲,深加酌定,勿爲浮議所動,可以成事矣。臣意八道人口,幾至二百萬,而今但一百二十餘萬,則其間,雖有漏落,不過十萬口也,人口可謂少矣。甲戌年軍案,騎·步兵及水軍三色軍,各鎭分防,上番磨鍊時,以十九萬戶而分定矣。今之軍數,雖未盡抄,而應當定軍者,僅四萬矣。以四萬而分防於慶尙·全羅·忠淸·京畿·黃海,則各鎭全無水軍矣。上番則李曙以二千戶磨鍊,臣以爲外方,則一定之後,不可移易,上番軍,以一千五百戶磨鍊,其餘添補外方云,則曙亦以爲然矣。步兵雖少,而以落講儒生及業武充定軍保,捧價布用之,似當矣。臣聞在祖宗朝,雖公卿之子,觀光時皆稱保人,有身則有役,士農工賈,無一閑遊,而首相箚及李貴之言,皆以落講校生,汰定軍保,爲重難擧措,若行此法,則果爲取怨,而不然,無以成形矣。上曰,諸色軍充定,僅四萬則逃故,必不盡充矣。晩曰,若爲盡括,則充逃故有餘,而逃故數則七萬矣。上曰,此是近間蕩滌之數耶。逃故七萬,則新充定軍,可備七萬之數乎?晩曰,有十二萬人,可充四萬戶,以四萬戶磨鍊,各道各鎭分防軍及上番軍,則步兵鮮少,姑以前步兵充之,可矣。貴曰,有餘丁矣。晩曰,餘丁者不奠厥居,有名無實,而不可虛棄,故捧木一匹,此則不實之軍也。落講校生及業武,則皆有根着,雖或取怨,可以定軍。貴曰,臣之多言,上亦厭之,然二行缺不能自存,士族者,國家之元氣也。壬辰之亂,趙憲七百義士,皆校生也,此時果爲此擧,則大失人心矣。保國當以得人心爲本,而旣失人心,則國何以保乎?臣意以爲,落講校生,稱以武學,只令上番,如是變通,則不失人心矣。上曰,御使發遣最緊。晩曰,使監司整頓,則順便,而許多列邑巡歷不易,發遣左右道御史,則各有主者,易爲完了矣。御史若不善爲之,則可以遞差,而論議紛紜,當局之人,未能措手,欲速完了,則急遣御史,可矣。瑬曰,關西原居人無多,而入作多有之,民賴以存,號牌時盡定軍役,原居之民,不能料生,處處呼訴,況與賊對壘?又被毛兵侵毒,困悴之狀,慘不忍言,若遣御史嚴督,必有土崩之患矣。晩曰,瑬言,是也。瑬曰,關西之民,佩牌後多逃散,守令以得罪爲悶,故臣書啓若干條矣。且沿邊列邑,皆擇校生丁壯,固束爲一隊,日夜待變,李希建騎兵有四百精銳,而問之則校生隊也。沿邊用武之地,不無皆然,名雖校生,實則軍兵也。今若考講,則是敎之以武事,而責之以儒業也。淸川以北,勿爲考講,何如?晩曰,咸鏡北道兵使尹璛,爲人開明,考講事,可以善處,請勿遣御史。上曰,咸鏡北道·平安淸川以北,勿送御史,可也。昉曰,御史發遣事,所以遲難者,國事非可獨斷,必博采衆論,從長用之,大槪號牌之法,太宗朝行之數年,世祖朝行之十年,成宗時只爲戶籍,此法之難行,久矣。民不知法立之爲善,而徒爲歸怨於朝廷,遷延歲月,百計百出,人多死徙者,正坐此也。如不速爲完了,民罹禍網矣。若不遣御史,則令監司十分緊着爲之,可以完了矣。上曰,御史必須愼簡,如非其人,一道之事誤矣。晩曰,凡事不無論議,必速完定,可矣。人有至冤極痛,而久則忘之,當初騎步兵設立之時,人豈不怨耶?上曰,言者之不欲遣御史者,蓋慮御史之不善爲之也,領相之意亦然。但監司旣爲整頓,而御史又爲搜括,則再番騷擾,極擇御史遣之,則可以一番整頓矣。鳴吉曰,閑良二行缺不成矣。御史下去,往于都會,一一査覈後,又往他都會査覈,事目已定,必御史爲之,監司不可爲矣。貴曰,彼言聽之雖美,不更事之言也。監司着實爲之,則守令無不奉行矣。昉曰,校生五萬中,二萬盡皆定軍,則必多冤矣。雖落講而四祖有顯官者,爲武學,若是賤人之子,則充定軍役,何如?上曰,卿言甚善。大槪校生四祖有顯官者,幾人耶?兩南則儒生極多,不應落講之人,多在額外云。雖落講而置簿於武學,非文非武之人,則充定軍役,分二層爲之,好矣。鳴吉曰,兩南則兩班之子,皆入校籍,京畿則不然。上曰,若是兩班子,則孰不通庸·學耶?若然則不爲充軍者,多矣。瑬曰,武學非祖宗朝法也,永爲武學則可矣,若又變通,則武學無所托矣。昉曰,武學數多,則輪回上番,何如?藎國曰,考講額數,多寡未可定矣。臣昔年爲平安監司,巡到碧潼閱武,有一人傍觀,招問則乃校生也。令試讀書,則全不識字,卽令降定軍保,則其人略不動色曰,宜矣,但此邑校生,無出我右者,我若定軍,則校生無一人矣。臣又問於其邑守令,則其言,果不誣矣。臣卽使之團束,江邊校生,敎射而誘之曰,賊若圍城,雖以女子,而編於行伍,況於丈夫乎?列邑皆從之,而義州則爾瞻爲尹不從矣。上曰,如此之處,知而處之,可矣。鳴吉曰,奉常寺書吏,參原從而因爲本寺書吏,自上命爲減除矣。第原從元多,冒屬奉常寺書吏,二十五人皆參原從,而不得査出,提調因請以爲,本寺書吏,入啓稟矣。凡各司下人,各於其司,還定書吏,勿入忠翊衛,似便矣。上曰,雖參原從,而無功者有之,若有功而仍爲書吏使喚,恐不無怨,有功之人,不可待之如是。藎國曰,屬于忠翊衛,而猶爲書吏者有之。瑬曰,靖社原從中,果有有功之人矣。至於十三日錄名者,皆非有功之人,雖無書吏,亦不爲冤,大槪雜亂,無從査出矣。上曰,忠翊衛勿爲侵責,稱以忠翊而除番,使爲書吏,可也。藎國曰,兩西·北道·江原各驛濫率雇工,亦宜汰定軍役。上曰,然。藎國曰,一行缺才差定,如非試才之人,則定軍可矣。上曰,生進亦爲之乎?藎國曰,初試生·進之人,不爲擧論,其餘冒屬之人善射者,充武學,不善射者,定軍,宜當。上曰,然矣。鳴吉曰,曾搆啓辭而不入矣。當初事目,過峻必如此然後,可以成事,而今幾垂畢,似當緩其法矣。上曰,然矣。鳴吉曰,無牌者當斬,而或云重杖,定苦役者,何如?藎國曰,自首爲軍者,捨其罪而入籍,可也。昉曰,自首之人,或定官屬,或屬各驛,爲當,只爲重杖,而定役法太緩矣。貴曰,自古未有自首而治罪者也。所謂自首者,開其生道也,旣以白首爲令,而重杖定役,非其本意也,法不可如是撓改矣,隱漏現捉之人,斬之亦可,而人多誅戮,誠可慘矣。藎國曰,自首願爲軍者,定軍役,現捉者,定漕水軍,公私賤各於現捉處,定官奴婢·驛率丁,可矣。上曰,自首之人,若定軍役,與當初無罪犯定軍之人,少無差等,民必輕蔑國法,降定漕水軍,可矣。鳴吉曰,公私賤自首者,何以處之?上曰,亦定漕水軍,如何?瑬曰,士族之奴,世傳子孫,若定水軍,恐未妥當。鳴吉曰,良人投屬於私賤,豈私賤而有漏落者乎?京中士夫,無許屬之理,而外方品官,或多許屬爲奴,或有俱是良人,而互爲上典者,或有僞造上典之名,而書之者矣。上曰,處置甚難。鳴吉曰,近有龍仁人來呈本廳,元是良人而爲私賤,欲爲還良矣。貴曰,祖宗朝有辨別都監,事完後,可爲之矣。晩曰,龍川府李希建處,自上特賜衣材,西邊將士,孰不感激?希建前者,受賜江華島馬,極其雄健,而斃死之後,爲人淸簡,不更備戰馬,司僕寺所養,可合戰馬者,擇給,何如?上曰,令司僕寺給之。欽曰,司僕無善馬,江華島馬擇給,可矣。上曰,依爲之。鳴吉曰,草記已爲之矣,毛都督處遣重臣,似爲無益,故姑不定奪矣。上曰,大臣之意亦然否?瑬曰,都督之勢,與前大異,前則自中朝二行缺則道有餓殍,相望垂死之人,持瓢乞丐者,不知其數,都督之勢急矣。李尙吉雖爲親切,而糧餉一事言之,如水投石矣。今遣重臣定約條,則彼此勉從,而後日,必不如約矣。小臣今番奉使,遭極變而不能善處,貽辱國家之罪,大矣。都督令王士善,領騎兵八百,以衛護天使爲名,而所過鷄犬不寧,臣微通天使,天使甚怒曰,吾當還送。又曰,彼不顧天子之令,況於我言乎?到林畔,其夜大雨,招通事言曰,爾國軍馬,具軍裝守直墻外云,到鐵山守令·將官,皆以爲都督,必作挐趙時俊,報于尹暄,尹暄以語于臣,而王士善騎兵,屯於門外,士善等在大廳,伺察動靜,如有不利天使之事,則不爲預通未安,故不得不通於天使,而天使得宜誠爲幸矣。都督移鎭蓋州,則與賊對壘,軍皆厭避,必不移鎭中朝,若强之則必生變矣。飢餓之患,若到十分地頭,都督雖不欲作挐,而手下之人,豈無搶掠之患?今以難從之請往諭,必不動聽,雖聽之,必不久背約,重臣之遣,果無益矣。本道無數百石儲糧之邑,遠途亦難輸運,唯當隨吾力之可及,而爲之接濟,預爲設備以待之也。上曰,此草記新入矣。使臣雖有蘇·張之辯,而彼豈終始守約?姑不送之,可矣。鳴吉曰,李慶全姑勿發送,遣年少京官,致賀,可矣。欽曰,趙祐旣到我地,自上一番致問,似不可廢。上曰,然,但自京別遣,慮有不及。自該曹下送禮單,令其道守令問安,可也。上曰,都督前此送物貨,責出糧餉於我國,今則不送物貨,只責糧餉,而陳達於天朝曰,只飮朝鮮之水云,欲爲定約條者,此也。鳴吉曰,所給軍糧之數,明定約條,移咨軍門,則甚爲明白。上曰,如此然後,中朝可知都督之取資於我國矣。瑬曰,天朝如有速移蓋州之命,則必然生事矣。臣聞之,毛之所忌憚者,李莞·李希建也。所可憂者,毛若巡到某邑,殺害守令,奪取倉廩,則誠非細慮,朝廷預爲處置,可矣。彼包藏凶計,來二行缺雖無朝廷之令,不可使之入城,雖使入城,只許其將領及若干人隨入而已。瑬曰,毛之爲人躁妄,反覆不測,其部下南北將,亦皆離心矣。上曰,彼懷逆心,則必有自中之變。瑬曰,然矣。欽曰,李曙狀啓中語,乃臣之本意也。臣之欲停城役者,以僧徒怨苦之故也。城役雖有未盡之事,速放僧徒,可矣。晩曰,僧徒之赴役者,三萬餘名,而今幾垂畢,宜爲放役,其他未赴役僧徒,令各道勿送,如未受度牒之僧,則納木一疋,以補山城軍需,而受出度牒,似當。以此意言於李曙,則各道摠攝,已爲放送矣。山城事,李曙竭盡心力,李一元·趙執·白先男等,亦皆殫誠爲之,他日之得力與否,未可知矣。貴曰,南軍事,臣每言之未安,臣則以爲勿入南軍,以安下三道之人心,則雖有意外之變,可以收拾,預入南軍,以失人心,則臨急,必無赴難者矣。今當入番五千之軍,無可饋之糧,先措軍餉於下三道,然後入防,可矣。如無其食,則軍亦無用矣。上曰,無食之兵,無用之言,信矣。旣行會八方,定其師期,亦不可已矣。貴曰,師期雖定,改之何害?收聚土兵,以固邊圉爲得計,添入客兵,資糧不繼,非計之得也。入防時,本邑例給十五匹,而用盡於道中,旣到例食邊儲,遠道軍兵之調發,自古以爲難矣。上曰,朝廷亦豈樂於入南軍也?出於不得已也。貴曰,困於赴防,傾家破産者有之,自今勿爲赴防,團束爲侍衛,有變則赴難,可矣。上曰,出身困苦之言,是也。但自前赴防,一朝更改爲難,大槪本兵之地,知出身之怨苦,不爲頻數入番,則少舒其怨矣。鳴吉曰,平安道入作移來移去之人,列邑守令,收布自用,以此添補軍餉,宜當,欲入啓定奪,而監司尹暄狀啓有云,入作等聞定軍之事,願屬牙兵,故姑留其公事矣。旣厭其定軍,而願屬牙兵,捧南軍資裝木十五疋,而入送倩人立役,則彼必樂從矣。上曰,不然。民不信國家之令,雖給木疋,豈肯爲之耶?瑬曰,臣見西邊將領,則皆以無兵爲憂,其所謂民兵,率家屬而入城者,二行缺某處,而措備軍餉,宜當。上曰,雖不下諭,當事之人,豈不致念?瑬曰,一人給木十疋,使自爲守,最好,而西人厭避國事,決難爲之。上曰,民兵用於守城,乃是國法,何用給木綿乎?若本邑不能使令,則雖給木綿,豈肯用命耶?晩曰,木綿則濫用,而軍無見存者,則不可矣。上曰,入送木綿,則邊將,必濫用矣。晩曰,出身戊午榜以上者,未赴防者,以上僅數百名,故庚申榜中,欲抄送四五百名,而自上命勿抄送,故欲以新出身數百名及五千軍入防,又欲抄送黃海出身,而恐爲取怨矣。上曰,國家待武士之道,不當如是,姑勿送,可也。昉曰,校生落講事,崔鳴吉知之,當付標以入矣。上曰,右相之意,如何?欽曰,號牌事,御史下去,則速爲完了,而方外之言,不勝藉藉,如不遣御史,則專責監司,可矣。上曰,今當議擇御史,御史中必有善爲者,亦有手生者,不可不愼擇送之矣。晩曰,如此大事,不善結局,則豈非可憂之大者乎?臣等常用悶慮耳。上曰,所關重大,故不厭熟講矣。鳴吉曰,齊民恐御史之搜括太苛,守令恐其生事,爲御史者,厭其在外之久,如是洶洶耳。晩曰,御史等,皆厭避國事,誠爲非矣。上曰,然。若才不逮,則亦難爲之矣。鳴吉曰,或換道或改差,何如?上曰,此事係國存亡,不可不愼。鳴吉曰,發遣事牢定矣。大臣以下趨出。上命張晩·金藎國·崔鳴吉仍留勿退。晩曰,當此大事,臣忝冒兵長,病不察任,已極可悶,而論議紛紜,罔知所處矣。上曰,初意以爲,嚴明號牌之法,則隱漏者盡去,庶幾充定逃故,而上番軍,漸不如前日之數,歲抄充定,亦無添補之處,當局之人,未知何以處之?晩曰,臣意亦爲爲人口數,幾至二百萬,而只是一百二十餘萬,則人口至少,軍丁之少,勢所使也。私賤之數太多,幾至數十萬,應當定役者四萬戶,乃是十二萬,而其間豈無加減乎?待各道成冊之來,更爲抄啓矣。上曰,壬戌·癸亥年間軍數,幾何?晩曰,上番軍數,不如今時之多矣。二行缺激聖恩耳。其於國事糜粉,固所甘心,而第兵長·體察,俱是莫重之任,以一身而當二任,愛臣者以爲病人,何以擔當?惡臣者至有不測之言,惶悶罔措。如不遞體察之任,則請改本兵之長,不勝幸甚。上曰,卿之才器,實爲過人,此時當此二任者,非卿而誰耶?卿其勿辭。已上燼餘日記
上在慶德宮。停常參·經筵。
有政。吏批,參議李楘進,都承旨趙翼進。
兵批,判書張晩進,參知李聖求進,左承旨李民宬進。
夜三更月入畢口。五更流星,出天際陰星下,入天苑星上,狀如鉢,尾長五六尺許,色白。
傳于吏批曰,都承旨趙翼,右尹除授。
吏批啓曰,判書出使,參判張維服制,小臣獨政未安。何以爲之?傳曰,仍爲之。
趙翼,以院意啓曰,司謁等來訴,畫二行缺除給云,其勤苦而貧寒,實如其所言,目今國儲雖乏,使禁中傳命之人,不免終窶且貧之歎,事理有不當然者。且其所給不多,依其所言,令該曹題給,何如?傳曰,明年爲始題給。可矣。
司諫權鑊啓曰,螻蟻微臣,頃忝言地,與同僚相議上箚之際,言及方伯枉殺之事矣,彈章追發,因有鬧端,乞遞杜門,救過不給。曾未半月,謬恩復加,聞命而驚,措躬無地。雖在庶官被論之後,不敢在職者,重公議也,礪廉恥也。況官以諫爲名,言人之得失者,其可不顧物議而忝叨耶?且臣災生於福過,疾祟於年衰,沈痼愈歲,氣息如縷,苟冀一日之調治,以稽恩命之出謝,逋慢之罪,亦所難免。以此以彼,決難靦然仍冒。請命罷斥臣職。答曰,勿辭。
正言韓必遠啓曰,駑劣小臣,素乏寸長,尋常職事,猶懼不堪,而猥蒙寵擢,屢忝匪據,曾蔑絲毫之補,竊祿榮身,坐速官謗。不意今者,新命又下,驚惶罔措,寢食不安,臣非不知感激鴻恩,顚倒出謝,少效犬馬之勞,而福過之餘,疾病隨之,痢症轉劇,委頓床席,浹旬于玆,扶曳强起,今始來謝,逋慢之罪,自知難逭,不可偃然仍冒。請命遞斥臣職。答曰,勿辭。
金蓍國啓曰,司諫權鑊,再啓煩瀆,退待物論矣。傳曰,知道。
答戶曹判書金藎國疏曰,省疏具悉卿懇。卿其勿辭,趁往來。原疏見下
傳于李民宬曰,金藎國給由馬·澆奠床,備給。
答忠淸水使金起宗疏曰,省疏具悉卿懇。還除此任,實非偶然,卿宜勿辭。原疏見下
李民宬,以禮曹言啓曰,九月旬前,欲爲拜園言于該曹事,傳敎矣。令觀象監擇日啓下,諸事臨時擧行,何如?傳曰,允。
傳旨二行缺責朝士之厭避國婚,俱極可駭矣。厥後因國有大喪,寢而不擧者,亦已多時矣。世子年已長成,好逑之擇,不可少緩,其令漢城府可當處女單子,今年九月內,嚴督捧入,俾無遺漏。此後若或不爲盡心,如前稽緩,則該府郞廳,當拿推,竝捧承傳施行。
持平閔應恢,正言宋時吉來啓曰,臣等將魚鹽一事,論之已盡,爭之已久,而天鑑不照,日加牢拒,臣等之惑滋甚焉。雖金石之典,若不便於民,則固當更之,況諸宮家,冒占海利,旣非金石之典,奚但不便於民而已乎?病國害民,無甚於此,此臣等之冀回天聽,而不知止也。宮家之財産,必優於民,廩祿必非不足,繼富之策,必有他道,而奪民之利,占此無據,而殿下拘於私恩,尙不幡然,殿下之恩,一何偏於宮家,而不徧於民耶?請勿留難,快賜一兪。答曰,休煩。
持平閔應恢來啓,澳·洛之所犯,是何等罪名?旣曰,有可據之迹,無自明之端,則其罪,固難容於覆載之間,當初末減,已多物議,到今徑釋,尤無所據,豈可以流竄之久,而有所饒貸也?因其母喪,欲爲放釋者,殿下親愛之私也,斷以附賊,逬諸遐裔者,國家三尺之法也,其不可以私蔑法,屈義伸恩也,明矣。請勿留難,還收放釋之命。夫帝王施恩之道,雖在骨肉之間,微細之事,莫不有定制,故有條而不紊,遵行而無弊,若或反是,則事出於苟且,恩歸於謬加,實非所以敦睦之意也。今公主第宅修理之命,特出於常制之外,故慈殿之敎旨丁寧,彼宮家亦不自安,則殿下親親之道,果可謂得其正乎?雖在國儲豐富之時,如此謬例,不可創開,況今物力蕩然,帑藏已竭,豈可以規外之典,濫費於不當施之地乎?請上順慈殿之敎,下察公議,亟寢修理之命。二行缺甚,殿下以聖明之資,蔽於親愛之私,而不爲之開釋耶?聖上如欲親愛之,則豈無他道,而當此財竭之時,以法外之典,施之不當施之地,請勿留難,亟賜一兪。澳·洛等不可放還之意,已盡於論列之辭,而不但天聽邈然,至以形迹未著,流竄旣久爲敎,實未曉聖意之所在也。爲人臣而以附賊爲罪名,則流竄之典,已云末減。纔到三年,謂之旣久,可乎?物議皆曰,附賊而無自明之端,當初旣爲定罪,亦不可謂之形迹未著也。今因母喪,放還其家,在聖上親愛則至矣,奈一國公議何?請還收成命。司諫權鑊,引嫌而退,因自上求言之敎,而箚論時事,則言及枉殺之事者,無所不可,況事在旣往,不必追論,而疾病沈痼,未卽出謝,勢所然也。少無可避之嫌,請司諫權鑊出仕。答曰,不允。出仕事,依啓。
李民宬啓曰,毛都督問安官,近當下去,前日回禮,禮單使問安官,兼爲齎去,且趙祐處禮單,亦順付于此行,送于平安監司處,使監司傳于問安守令處,似爲便當。敢啓。傳曰,依啓。
吏批,崔來吉爲漢城府左尹,趙翼爲漢城府右尹,權盡己爲行承政院都承旨,鄭廣成爲左承旨,李民宬爲右承旨,金蓍國爲左副承旨,金壽賢爲右副承旨,申達道爲刑曹正郞,參下,校書博士崔身獻,校書著作金㠍。
兵批,李渫爲同知中樞府事,金尙爲僉知中樞府事,許天慶爲都摠府都事。
戶曹判書金藎國疏曰,伏以臣父墳,在忠州地,不見于今五年矣。人子之情,不勝孺慕。且聞霾雨之後,多有崩壞之處,固當遵式乞暇,而第以臣所冒本職,不是閑慢之比,道里稍遠,亦非數日往返之地。伏乞聖慈,諒臣切迫之情,許遞臣本職,俾遂私懇,臣不勝祈恩仰聖激切屛營之至。謹昧死以聞。
公淸水使金起宗疏曰,伏以臣,性本疎迂,才乏寸長,自昏朝屢憎於人,徧名學宮,十度見削,入仕爲郞,六年不調,逮至聖朝,濫蒙誤恩,拔之於幕僚之間,收之於衆惡之中,分茅之數,制閫之寄,前後相繼,臣常感激洪私,只願爲國一死。第臣持身無狀,累招物議,觀臣罪案,狼藉無餘,削黜之不足,廢痼之不足,論以二行缺含默屛伏,有若誠有是罪者然,臣之情事,其亦慼矣。聖鑑洞燭,洪恩寬假,不加重僇,只下遞命,臣之獲全於仁覆竝生之下,固已多矣。不圖今者,還授原職之敎,出於夢寐之外,臣驚惶隕越,罔知攸處。臣旣負累於身上,貽辱於衣冠,得罪於淸議,卽臣明時一棄物,齒諸仕版,尙且不可,況此閫帥之任,安有旣遞而仍冒者乎?渥恩雖隆,廉恥亦重,士夫行己,以此維持,人雖待臣甚薄,臣之自處,實不欲壞了名節,擧何顏面,再涉南路,乃敢號令列邑,節制諸鎭乎?且臣素患風病,根柢旣痼,數月瘴海,前症重發,冒暑登道,轉展添劇,不省人事,幾死者數矣。旬月之內,斷無赴任之期。伏願聖明,察臣狼狽之形,憐臣悶迫之懷,遞臣職名,以便公私,臣不勝幸甚,臣無任激切屛營之至。謹昧死以聞。已上燼餘日記
上在慶德宮。停常參·經筵。
下直,慶尙監司金時讓。
鄭廣成啓曰,臣伏蒙聖恩,復叨近密,惶感寵榮,罔知所措。仍念祭享祝文代押,是禮房之事,而臣待罪禮房,臣自少有心虛手振之病,不能寫精細楷字,若到敬謹,戰掉尤甚,毫端動搖,不成字劃,莫重祝貼之上,決無下手,塡字之勢,百爾揣量,只切惶悶。伏望命遞職名,不勝悶蹙。以下缺
掌令鄭世矩來啓曰,澳·洛等,以王室親屬,旣不能遠出於逆适入城之際,則其迹甚可疑也,而特因聖上親愛之恩,只置流竄,物議之未快,亦已久矣。今因其母之喪,全然放釋,豈非大違群情,猶不能施其萬一於親愛之道乎?請勿留難,還收成命。臣等將公主家修理事,論列已久,聖批尙爾牢拒,臣等竊惑焉。聖上敦睦之義,豈無可施之地,特創規外之典,以拂群下之情耶?慈殿下敎,聖意藹然順之之外,抑有何道?請加三思,亟寢修理之命。京畿監司李溟,本以賊害之性,濟以陰譎之才,初事爾瞻,任其卵育,繼援權戚,自謂淸流,用心回互,行己麤戾,乃若世累,不足言也。畿輔重地,決難付諸此人,請命罷職不敍。泰川縣監李森,通書臺諫,圖出署經,請命罷職。答曰,監司李溟,有可用之才,無可棄之才,爾等提起已往不關之事,欲爲今日之罪案,此果公心耶?未曉其意也。此時得人甚難,年少之輩,不念國事,如是輕劾,極爲不當矣。他餘事,竝不允。
正言宋時吉來啓曰,澳·洛等罪名,是何等罪名,而流竄三年,遽爾徑釋乎?殿下之因其母喪,欲爲放還者,雖出於親愛,乃是私也。臣等之累月論列,冀回天聽,而不知止者,所爭法耳。不知爲國之道,將以私而滅法乎,執法而祛私乎?公共之論,久而愈激,請勿留難,還收成命。永安尉洪柱元家舍,不可修理之意,二行缺況今兵興財竭,豈可浪費秋毫?如使洪柱元,行古人之事則已,愧何以家爲之言,何必重之以法外之恩,益激公議哉?請勿留難,快賜一兪。松禾縣監韓琂,當初赴任時,其父之年,已逾七十,而不爲依法呈狀,到任之後,始生厭心,據法謀避,此不過欲免準期之法,其心所在,蓋可知矣。請命罷職。答曰,不允。韓琂遞差。
上御資政殿,前簷引見,慶尙監司金時讓入侍,右承旨李民宬,注書尹孝立,記事官沈東龜·尹絳。上曰,本道近來習俗大誤,移風易俗,觀風之臣,所當勉焉者也。時讓曰,臣無狀,濫受委寄,而不敢辭,何可望其移風易俗乎?上曰,自古素稱此地,而邇來風俗不淳,誠爲可駭,亦緣當事之臣,處事失宜而然也。時讓曰,嶺南一道,人之責望,不如他道之比,而頃日遽有可駭之事,通文列邑,數罪方伯,無所忌憚,故人皆爲訝矣。上曰,試以前日受任之人言之,閔聖徵太急,李敏求太緩,卿須的中爲之。時讓曰,何敢望逾於二人乎?且號牌一事,時未結局,本道流民,尤多云,以此爲慮。上曰,此乃國家大事也,須盡心爲之。且本道書院鄕校之中,良民多有投屬者云,此亦可以二行缺上曰,已定額數矣。時讓曰,倭人接待,爲本道緊重之事,所贈之物,若不趁時備給,則倭人淹留多日,供億所費不少,若預備贈物,待其出來,卽爲給送,則似甚便好,而各官物力,不能如是爲之矣。上曰,雖以事體言之,卽爲備給,可矣。卿須各別致念爲之。時讓曰,倭人所給柴炭,責出於釜山入防軍,若不能趁時備給,則倭人自爲捉拿綁打云,此事極爲未妥。或除出老殘價布,或除出兵水營軍丁,備給柴炭,未知,如何?上曰,遙度不如目見,往見而爲之。時讓曰,頃者右道,爲仁弘所誤,而其中,或有不從仁弘者,仁弘族屬中,亦有不從者云。朝廷旣已施罰於仁弘徒黨,而如此壁立之人,時無褒賞之擧,豈非明時一欠事耶?臣今下歸,詳爲訪問,馳啓朝廷,另施別典,則賞罰,可以竝行矣。上曰,卿言,是矣,詳細訪問馳啓。上曰,本道舟師,不成模樣,卿須各別留念,可矣。時讓曰,試以船隻一事言之,而統營所留之數,只十餘隻云,誠可寒心矣。上曰,非但船隻也,凡事各別着實爲之,邊將黜陟,嚴明,可矣。上曰,本道業文之地也,操弓之人甚罕,此乃與寇賊接境之處也,誠爲可慮矣。時讓曰,號牌之後,亦必有業武之人,蓋校生落講之輩,必將去文就武也。束伍之無形,八道同然,而本道爲甚焉,此甚可慮。上曰,本道地方甚廣,流亡亦多,豪强之輩,倍於他道,卿須善爲之。時讓曰,任重才疎,罔知攸濟也。上曰,方面之任,前後各別擇送矣。嚴明黜陟,監司事也,而或有未能善爲者,故民未蒙實惠矣。二行缺軍一事,群議皆以爲未便,卿則當事之人也。卿意,如何?時讓曰,臣意落講校生定軍,此乃祖宗朝成法也,落講則當爲定軍,渠亦自知之矣。上曰,予以爲此非新法也。旣已載在令甲,故雖在近年落講者,定軍間或有之,而唯厥數不多耳。渠亦自知落講,則應定軍役矣。今何必廢而不爲乎?上曰,承旨亦南方人也,保人與武學上番,人心以何者爲苦乎?民宬曰,保人似歇,平時兩班定保者,亦多矣。但御史今當下歸,人之性度不同,唯在當事之人,善爲量處而已。若以一切多得軍丁爲務,則必有騷擾之患矣。今不必發遣御史,或令監司·守令,或遣京官每式年考講,則軍丁自爾多得,凡事有漸然後,民不至驚擾矣。民宬又曰,臣是南方人也,南方之事,不無所知者,其門地合做軍保,而全不識字者亦多,托屬鄕校矣,此輩則守令,自當汰定軍役,而今乃不然矣。上曰,然則人情,尤以武學上番爲苦乎?民宬曰,然矣。廟堂誠有不知民情之事矣。上曰,李貴則以爲定保之人,人不與婚云,此則豈有是理?時讓曰,雖保人,別無有害於婚嫁之理矣。軍籍不爲修擧者,已近六十年,人不見兩班定保者,故今皆以爲訝矣。上曰,徐渻每言有一文券,兄則以軍士書之,弟則以戶曹判書書之云,古則戶曹判書之兄,亦爲定軍矣。時讓曰,臣常聞忠順衛,創於太宗朝云,行幸時,有一承旨執旗者,太宗認其貌怪而問之,對曰,臣有子定軍有病,故臣代之云。太宗悶之,遂有有蔭子孫定忠順衛之敎云矣。民宬曰,嶺南僧人無牌,出行場市,見捉被囚,二行缺上曰,字缺而無度牒者也,此類多乎?民宬曰,多矣。有度牒者幾人乎?頃見平安監司書狀,安州牧使募僧作隊,至於啓請備給軍器,此輩易爲致亂,若不能善馭,則殊爲可慮矣。上曰,然矣,而當事之人,亦豈無所見而爲之乎?上賜時讓豹皮·弓箭·胡椒。仍罷出。已上燼餘日記
上在慶德宮。停常參·經筵。
金蓍國,以備邊司言啓曰,咸鏡北道及平安道淸川以北,勿送御史事,已爲榻前停當矣。臣等退與體臣商議,則平安一道,自前無上番之規,而今日事勢,尤與他道不同,御史勿爲入送,令體察副使與所帶從事官,査覈定役,以除一路之弊,似當。本道餘丁號牌之數,四萬八千餘名,此輩皆是入作之徒,遷徙無常,未二行缺令,而渠輩自相疑懼,人心不安,令本道依前入作收布例,竝爲作米,以補軍餉,似爲兩便。但聞西路,今年失稔,若或多收,亦不無民怨,每名各收七斗米,可得一萬八千餘石,所補不少,以此行會,宜當。敢啓。傳曰,依啓。
以右議政申欽鍼灸呈辭,傳于鄭廣成曰,痛勢若不至大段,過殿試後鍼灸事,言之。
答大司憲箚曰,卿無所失,勿辭察職。原疏見下
以備忘,傳于金蓍國曰,南漢山城,雖在內地,地實天險,未雨綢繆,亦非偶然也。幸賴當事之臣,竭力擔當,耽禪之輩,勤苦服役,卄里高城,兩載訖工,其功甚疾,千古無儔,予甚嘉喜。董率員役,其令該曹各別論賞,以示優異之典,又令備局講究積粟之策,以爲他日必守之地。
答延平府院君李貴箚曰,省箚具悉。卿其趁卽往返,勿爲久留。原箚見下
傳于鄭廣成曰,李貴下去時,令內醫齎藥隨往,給由馬·澆奠床,備給。
以禮曹判書李廷龜掃墳呈辭,傳于鄭廣成曰,給由馬·澆奠床,備給。
掌令鄭世矩,正言宋時吉來啓曰,言當今巨弊,則豈非諸宮家魚鹽之事乎?殿下每以安民養民爲急先務,而宮家魚鹽,旣奪其民業,則民不得養矣。又從而擾害,則民不得安矣。若使聖上安民養民之政,因親愛之私,有所不行,則豈不惜哉?決不可因循謬規,任使冒占無據。請勿留難,快賜一兪。答曰,不允。
掌令鄭世矩來啓曰,臣等將澳·洛等事,論列已盡,聖批一向牢拒,臣等竊惑焉。人臣附賊,是何等罪惡,而旣負此名,決難容於覆載之間。當初只置流竄之律,亦云末減,今因其母之喪,遽爾放釋之,此果謂國有三尺之法耶?物情咸鬱,久而益激,請勿留難,二行缺修理琽,抑恐歸於繼富之戒也。況新經詔使,財力殫竭,又豈可以法外之典,施之於不當施之地耶?請加三思,亟寢公主家修理之命。臣等非不知爲國惜才,而大閑所在,關係非輕,不得不論執,而聖批嚴峻,斥之以年少,加之以不念國事之敎,臣等雖無狀,豈敢浪爲浮論,而輕負殿下哉?溟之賊害陰譎,回互麤戾,雖使街童市人言之,亦有餘矣。臣等固知一一論執爲啓,而名在宰列,不欲布揚,此亦於溟,足矣。請勿留難,快從輿情。通書臺閣,圖出署經,已極無謂,昨者聖批,以竝不允爲敎,臣等實未曉也。旣以臣等待罪臺諫,通書私囑,委屬可駭,泰川縣監李森,請命罷職。答曰,不允。且爾等甘受不公之敎,復來塵瀆,今日臺官,可謂無恥者也。
正言宋時吉來啓曰,永安尉洪柱元家舍,傑構過制,奢麗無比,前日臺官,論之而不得請,此輿情之尙未快者也。豈意玆者修理之擧,出於誤恩,物議久激,而殿下又拒之乎?事係公主家,則聖上拘於親愛,不爲幡然,□使董宣殺主家奴□,今日則恐不能容之也。當此兵興儲竭之時,決難浪費財用,請勿留難,亟收修理之命。澳·洛等,以王室親屬,以附賊爲罪名,則流竄未久,因其母喪,而放還其家者,萬無其理,殿下何蔽於私,不顧王法耶?臣等所論,只欲執法而已,聖上決難,以私蔑法。請勿留難,還收放釋之命。松禾縣監韓琂,當初不爲呈狀,而赴任其時,其父之年,未滿七十耶?其時已逾七十,人所共知,而到今呈狀,其托法售私,欲免準期者,明若觀火,只遞其職,適中其計。請勿留難,亟命罷職。答曰,依啓。公主家舍,以下缺
延平府院君李貴箚曰,伏以臣,濫荷聖恩,位至一品,父母神主,在全羅道益山宗家,未死之前,願爲焚黃,上年已蒙恩許,厥後在罷散中,方擬下歸,而爲大臣都監稟啓,自上特命姑爲勿去,不敢擅行。又因國事,未敢更請,遲延數載,情事切迫。伏願聖明,特許恩暇,俾遂至願,不勝幸甚。取進〈止〉。
司憲府大司憲鄭經世箚曰,伏以臣頃日憲府之箚,實出臣手,區區愚忠,但欲聖明之德,一出於誠,施諸政事者,終始無替而已,更無一毫邪思雜念於其間也。不料人之見之者,不察作者本意,認爲用畫機關,託公售私之語,若如其說,則臣爲文飾姦言,欺誑同僚,上及君父,其罪不容誅矣,然非臣本情也。天日下燭,不敢多辨,獨念今人,由千載之下,讀千載以上文字,苟能平心察理,則無不默會其意者。蓋以人同此心,心同此二行缺人,以致生疑於所不疑,自反而已,何敢尤人?重臣言之,諫官論之,時議所同,卽爲公論,同僚之與臣聯名者,旣皆因此辭遞,況其操筆構思,當爲罪首者,安能偃然復據臺席,行呼唱於道路乎?士夫持身,惟以廉恥爲重,政使臣本無疾病,彈墨未乾,決無就職之理。懇乞聖慈,憐臣疾病沈痼,察臣情事狼狽,特許遞差,使得杜門靜伏,調養省循,庶身心兩安,不至顚踣,不勝大幸。取進止。已上燼餘日記
上在慶德宮。停常參·經筵。
有政。吏批,參議李楘進,左承旨鄭廣成進。
兵批,判書張晩進,參議尹履之進,右副承旨金蓍國進。
鄭廣成啓曰,吏曹假郞廳來言,承旨有闕,政事當爲,而參判張維,呈辭受由,判書金瑬,參議李楘,亦皆呈告,以一司不得兩呈,雖未入啓,而不爲行公云。判書·參議命招。以下缺
大司諫李植啓曰,疲劣小臣,久誤恩寵,昧於自量,迷不知退,三朔之內,再叨諫長,寢驚寤愕,撫躬罔措。加以不善攝生,積傷致疾,西還以後,長伏枕席,頃緣數月勞動,遽爾增劇。乃於自上悼夭之日,六曹問安,該官待候,而臣忝禮曹堂上,不得進參,及授本職,首冒請急,恩由過例,未蒙遞命,前後曠官稽謝之罪,自無所逃。請遞斥臣職。答曰,勿辭。
答左議政尹昉箚曰,省箚具悉卿懇。卿宜勿辭,安心調理。原箚見下
傳于鄭廣成曰,左相處,遣內醫看病。
以領議政李元翼十二度呈辭,傳于鄭廣成曰,安心調理事,諭之。
答右尹趙翼疏曰,省疏具悉。卿宜勿辭察職。原疏見下
李民宬,以號牌廳言啓曰,今此御史之行,所係甚重,不比尋常奉命之臣,定役給帖,各項文書,實爲軍民等一生榮辱勞逸所係,防奸之計,不可不密,而适變以後,諸司印信,多被閪失,必爲遺在閭家者,實爲可慮。令該曹別造印信,分給以送,似當。敢啓。傳曰,依啓。
執義鄭百昌,掌令權世矩啓曰,殿下不以臣等爲無狀,使之待罪言地,臣等徒知以直事君,激濁揚淸之義,而地重人輕,言不見信,斥之以不公,責之以無恥。夫處心不公,行己無恥,是實人臣之極罪,而士夫之醜行也。臣等固當恭俟斧鉞之誅,而以爲臣子不忠者之戒,而第臣等所冒,乃風憲重任也,殿下旣置之以此地,則不宜暴折之至此也。溟之爲人,見棄於公議,久矣,發身兇賊之門,任其卵育,交通宮禁,國言藉藉,其他陰譎之狀,賊害之事,淸流言之,亦汚口矣。畿輔旬宣之任,決不可付諸此人,故臣等於席上,相議論之,此實爲國家,愛惜名器,隨事糾正之擧也。豈有一毫他意?二行缺命罷斥臣職。答曰,勿辭。
持平金世濂啓曰,人主之待言官,自有其道,不可兒畜而僕詈之,爲言官者,亦不可自謂無狀,而有同於童稚僕輿之無恥也。臣本愚劣,猥廁言地,積病轉痼,退伏私室,見同僚席上簡通,則乃論李溟事也,別無異同,答以謹悉,及承聖敎,有不公年少之斥,臣誠驚惑。反覆思之,聖上待臺閣之敎,似不當如是,而亦莫非與人不求備,爲國家惜人才之盛意,上下相規,恐無不可。昨日聖批,至責之以無恥,此實臣等所自取,而臺閣之沮喪,噫,其至於斯乎。論一事劾一人,摧折之陵挫之,不啻若束薪,豈國家設臺諫之本意乎?嘗聞祖宗朝設臺諫,袖彈文詣闕,人無不動色相顧,澟澟有懼志,豈不以臺諫尊而紀綱張於上乎?又伏聞宣祖朝臺諫,一日論十二人,而快允如流者,誠以臺諫不尊,則紀綱斁而人無畏忌故也。假令溟之才可用,而臺閣之論可罪,殿下亦當優而容之,和而解之,不害爲收用人才,何必嚴批峻斥,露辭氣太甚?竊爲殿下惜之,無非臣等無狀所致,請命鐫削臣職。答曰,勿辭。
持平閔應恢啓曰,溟之爲人,本府啓辭及同僚避嫌之辭,已盡陳達,臣不必更爲覼縷。當初論啓之時,臣旣同參,及其峻批之下,未卽引避,臣之罪戾,大矣。請命罷斥臣職。答曰,勿辭。
獻納朴潢啓曰,臣之孽妹,卽京畿監司李溟之妾也,於法相嫌,今者憲府之官,以李溟論啓事,引避處置之際,臣不敢可否。請命遞斥臣職。答曰,勿辭。
金蓍國啓曰,執義鄭百昌,掌令鄭世矩,持平金世濂·閔應恢·獻納朴潢,再啓煩瀆,退待物論矣。以下缺
府啓,魚鹽事頭辭缺生民失業,而欲使宮家擅利歟?使與民共之利,獨肥宮家而反瘠生民,豈是理哉?以殿下聖明之資,特蔽於親愛之私,仍循謬規,尙不幡然,此臣等之所以苦口力爭,不得請則不知止者也。請勿留難,亟賜一兪。答曰,不允。
正言宋時吉來啓曰,臣等將永安尉洪柱元家舍,決難修理之事,論列已盡,而聖批至以決無允許爲敎,臣等竊惑焉。以當今事勢言之,賊虜壓境,今已累年,繕甲治兵,輓粟飛芻,所不可已者,而況纔經詔使,國儲方艱,豈是浪費一毫之秋乎?修理之擧,臣等非謂惡事,蓋謂當此之時,不可以規外之私恩,施之於不當施之地也。殿下之親愛雖極,一國之公議難遏,請勿留難,亟賜一兪。澳·洛等,以附賊爲名,流竄未久,而因其母喪,遽爾放還,若使流竄之人,得有遭喪者,則其將不論所犯之輕重,而擧皆徑釋之耶?揆以王章,斷無此理,此臣等之所以不得請,則不知止者也。請勿留難,還收成命。南道兵使柳舜懋,爲人庸劣,本乏才局,向時賄賂,麤鄙之事,已不足言,及授本職,不念朝廷棄瑕收用之意,濫用棍杖,枉斃者多,專務箕斂,民不堪苦,當此一路饑荒剝床之秋,如此之人,決不可一日委任。請命罷職。新除授義禁府都事李惟馨,爲人麤鄙,曩時以善事有名,人皆賤之。四山監役申邦憲,爲人庸劣,不合百執事之任,除目一出,物情駭怪。請命遞差。高陽爲郡,爲西路初站,邑居新移,事多革創,非剛明之人,難以策應。郡守趙元範,爲人迂拙,年且衰耗,決不堪此任。請命遞差,其代各別擇送。海南爲邑,介二行缺命罷職,其代以文官,各別擇送。答曰,依啓。兵使柳舜懋,爲國盡忠之人,豈有如此之理哉?風聞未必盡信,更加詳察,勿爲煩。李宜忠遞差,修理事及澳·洛等事,已諭,不允。
吏批啓曰,判書金瑬,病不來,參判張維呈辭,小臣獨政未安,何以爲之?敢稟。傳曰,仍爲之。
鄭廣成,以院意啓曰,得聞領相病勢,比前極重云。故敢啓。傳曰,知道。遣內醫看病。
傳于鄭廣成曰,臺諫處置速爲。
正言宋時吉來啓曰,執義鄭百昌,掌令鄭世矩,持平金世濂·閔應恢,竝引嫌而退,職在臺憲,隨事劾正,實出於激揚之意,爲公非爲私也。雖被峻拒之旨,自有連啓之辭,直在其中,義無所嫌,而殿下遽以不公無恥責之,此則臣等之所未曉也。國家不置臺諫則已,置之不可不重其人,不用其人則已,用之則不可不敬其言,雖有過激之論不實之聞,亦當容而裁之,以勵敢言之氣,況如李溟之見棄於淸議者乎?近來臺閣,此等論議,例被嚴峻之旨,士氣沮喪,景象蕭索,將至於上下否隔,紀綱大壞,誠非細慮也。臣等亦今日臺諫也,當此處置,亦甚慙靦,憲府多官,萬無所失。請執義鄭百昌,掌令鄭世矩,持平金世濂·閔應恢,竝命出仕。答曰,監司李溟,勤幹有才,盡心國事,爲官擇才,此惟其人,雖以曩時之事言之,癸丑之變,與鄭蘊輩,同被罪罰,長在流放之中,可謂改過遷善者也。以故,擧議之初,亦不擧論,此豈非有可尙之志,無可罪之事也?昔時雖不改過,如無大段罪犯,則猶可用之,而況知其惡,而潔其身者乎?近者臺官,不知人才之可用,國事之關重,一有不便,便卽擊去,今日習俗,可謂寒心矣。此漸若長,則人無完人,國不爲國。似當遞差,今姑依啓。
以李民宬爲左副承旨,金蓍國爲右副承旨,嚴惺爲尙衣院正,姜碩期爲弘文館應敎兼侍講院輔德,李昭漢爲弘文館修撰,參下通訓大夫行軍器寺直長柳光春,議政府司錄郭龍伯。
兵批,權綏爲都摠府經歷。
漢城府右尹趙翼疏曰,伏以臣,伏蒙天恩,今月二十一日政,特命除臣爲漢城府右尹者。臣竊念爵所以命有德酬有功也,苟無德與功,而加之以重爵,則在上爲謬恩,在下爲濫授,上下俱失其宜矣。弊袴猶愛,況以爵與人,使疎踰戚卑踰尊,其可輕乎?臣本庸虛,實無寸長,遭値聖明,猥蒙恩寵,淸官美職,歷踐殆盡,而未有絲毫裨補於當世,至於忝在近密,日月已久,而全無補衮之效,竊位素餐,上負聖寵之隆,下失士友之望,常竊愧悚,不敢自比於人,不謂寵擢又至於此,驚惶震掉,無地自容。夫嘉善之秩,便是宰臣,其重如何?豈可使無功無德之人,濫廁其間,使名器不重哉?感激愈至,愧恐愈深。伏願聖明,察臣庸虛無用,無所短長之效,亦念爵秩之重,不可輕授不當與者,還收新授之命,以重名器,以安愚分,不勝幸甚。
副摠管李時昉上疏,頭辭缺事受由,將往南鄕矣。伏念臣父,今年七十歲,自上年大病之後,氣力衰退,頓不如前,今將跋涉遠程,疾病有無,安可預料?人子之情,不忍相離,而臣長兄時白,方爲水原府使,不敢離任,次兄時聃,居養父之喪,皆不得隨往,臣亦職帶摠管,不敢擅離禁衛,七十老父,遠向湖外,而無箇護持之子弟,私情悶迫,何可勝道?伏願聖明,曲加矜諒,遞臣摠管之任,特許恩暇,俾得隨父往還,不勝幸甚。臣迫於情勢,敢陳例外之請,罪合萬殞,臣無任兢惶激切之至,謹昧死以聞。
左議政尹昉箚曰,伏以臣,病發於積傷之後,災生於福過之餘,自數日來,左眼暴患赤澁之症,一夜之內,眼胞浮起,兩睫相合,不能開眼視物,每時熱上,偏頭如刺,痛不能自定,前頭有文武科殿試試官之望,恐未得起身趨命,尤爲悶蹙之至。伏望聖慈,特加憐察,改臣職名,以便公私。取進止。
都摠府副摠管申景瑗疏曰,伏以臣閏六月初五日夕,聞老母病勢危急,蒼黃登路,未及肅謝,臣之罪戾,實所難逭。臣母遠在載寧郡,今年七十一歲,素多疾病,重得瘧疾,疼痛四十餘日,今則轉作氣瘧,氣息奄奄,差復無期,人子之情,不忍離側。伏願聖上,下察微臣罔極之情,臣本職遞差,以便公私,不勝惶恐屛營之至,謹昧死以聞。已上燼餘日記
上在慶德宮。停常參·經筵。
執義鄭百昌,掌令鄭世矩,持平閔應恢·金世濂啓曰,臣之事君也,非直承順之爲恭,其事之必以忠,君之使臣也,非直束縛之爲威,其使之必以禮。臣等誠無狀,待罪風憲,唯知隨事激揚,盡言不諱,而誠未格天,峻批荐降,旣敎以似,當遞差,又命以姑爲依啓。臣等區區之誠,實出於願忠,而殿下之不以禮進退之,乃至此歟?臣等竊二行缺
右議政申欽啓曰,臣叨擬於殿試讀卷官之望,承召來詣,而竊有悶迫之情,臣之一家子壻孫姪,僥倖參榜者八人,殿試試官,雖無擧子相避之規,而於臣之心,自不得安,雖或萬一受點,冒列於試官之後,而其於課次之際,有難可否,實涉狼狽,不得不仰陳下情,不勝惶恐之至。敢啓。答曰,知道。卿宜勿辭。
正言宋時吉來啓曰,臣等因魚鹽一事,苦口力爭,非不盡矣。未知聖明,何以牢拒至此耶?誠所未曉者也。古今天下,安有奪民之業,歸之於宮家,而不爲更革之理哉?不便於民,則雖金石之典,固當改之,況此宮家之冒占無據者乎?請勿留難,亟賜一兪。答曰,不允。
正言宋時吉來啓曰,臣等將永安尉洪柱元家舍,勿爲修理之事,論列已盡,而殿下特因親愛之私,久拂公共之論,不但於聖明,有所歉然,在洪柱元,亦豈自安乎?規外之恩,雖在國時平,猶不濫施,況今兵興財竭之時耶?請勿留難,還收成命。法者,不可以私而蔑者也,豈意聖上,蔽於親愛之私,不自覺其躬先蔑之乎?澳·洛等,分爲人臣,親爲王室之近屬,而旣負附賊之名,則流竄南土,已極末減,因其母喪,遽爾放還者,揆諸王法,斷無是理,此臣等之所以累日苦口,執法論列者也。請勿留難,亟收成命。海南縣監李宜忠昏殘,受制下吏,害及於民,使南方要邑,日就無形,厥罪豈但遞差而止?請勿留難,亟命罷職。其代以文官,別擇差送。南道兵使柳舜懋,若以曩時之事言之,不可以齒在朝列,而今日之用以爲閫帥者,非爲其有才,蓋爲其臨賊變效犬馬之忠也。到任之後,專務酷刑,執杖之人,至以不能猛杖之故,仍死於棍杖之下者數人,其他杖殺甚多,又從以箕斂之,虐民之事,種二行缺議咸憤,有何更察之事?請勿留難,亟命罷職。獻納朴潢引嫌而退,在法相避,不爲可否,宜矣。今已處置,更無可避之嫌。請獻納朴潢出仕。答曰,已諭,不允。出仕事,依啓。
答都承旨權盡己疏曰,省疏具悉卿懇。卿實合此任,宜勿固辭,調理察職。原疏見下
答李貴箚曰,省箚具悉。卿宜勿辭,安心往來。原箚見下
李民宬,以號牌廳言啓曰,號牌御史事目,雖頗詳悉,而中間些少節目,尙有該括未盡。且人心土俗,隨處各異,必須招聚諸道御史,本廳堂上,對面分付然後,庶無未盡之歎,而御史等或差臺諫,或有疾病,或在外未上來,只於再昨坐起,招京畿御史尹順之,忠淸道御史崔有海,略爲分付,使之爲先發程,此則印信鑄完後,當卽發行,其餘未及相會者,竝爲催促,鱗次發送矣。且御史二人,當爲加出,而莫重之任,得人甚難,必須本廳堂上,與該曹堂上,十分商確差出,而吏曹判書金瑬,方在病告中,昨日本廳堂上,委往金瑬家,値其病苦,不得相見,待其少歇,數日內更議差出之意。敢啓。答曰,知道。速爲擇差,諸道御史,一時發送。
以備忘〈記〉,傳于金蓍國曰,延平府院君李貴下去之後,令本道設宴款待,優給食物事,下諭于該道監司處。
李民宬啓曰,武科殿試命官,何大臣進去乎?且兩司長官,當爲進去,此意兩司城上所命招言之,何如?傳曰,知道。左相進去。
李民宬啓曰,左相眼疾重發,武科殿試,不得進去云。命官何以爲之?敢稟。傳曰,兵曹判書張晩進去。
金蓍國啓曰,大司憲鄭經世未肅拜,執義鄭百昌呈辭入啓,掌令鄭世矩,持平閔應恢·金世濂呈辭,還出給。二行缺
答玉堂箚曰,省箚具悉。箚辭,當留念焉。原箚見下
延平府院君李貴箚曰,伏以臣愚妄狂疎,濫荷天恩,只知國耳,妄身有懷必達,獲戾群下,甘爲淸朝一棄物,而向年臣病,萬分危急,殿下特遣醫藥,不離看病,得續縷命,自今至死之年,皆殿下之賜也。臣常懷結草之願,而無以爲報思,以盡言不諱,爲報聖恩之萬一,而年滿七十,餘日無多,又以事君日短爲懼矣。今臣之行,又特遣內醫,齎藥隨往,凡勳臣出入外方,有病遣醫,則或出於異數矣。今者預念意外之疾病,有此無前之盛典,臣是何人,安而受之,有若涯分之當然者乎?且彼此途道,無甚遼遠,而往來之間,不必多費日字。伏望聖慈,諒臣危懇,察臣至願,還收遣醫之命,以安愚分,不勝幸甚。取進止。
弘文館副校理李景奭,修撰金光炫等〈疏曰〉,伏以二行缺等,伏覩再昨答憲府之批,誠驚惑未曉殿下之所謂也。若使臺諫之言,因私構虛,必欲陷人而發,則雖至於斥之黜之,人誰爲之嗟惜也哉?今者憲府之所論,則斯固淸議之所不可泯者,而惟其惜才收用,乃殿下包容之量耳。以包容之量,示收用之意,則於山藪藏疾之道,未爲不可,而今則不然,反以論事之臣,爲不公也,爲無恥也。噫,殿下禮遇臺諫之意,至此掃地,而臺諫之論事,其亦難矣,所論雖出公耳,而殿下之所不肯,則謂之不公,所爭雖在於激揚,而殿下之所惡聞,則謂之無恥,臺諫之羞,姑不可暇論,其爲聖德之累,顧不大乎?臣等非不知殿下惜才棄瑕意甚盛也,而亦不能無惑焉。殿下之包容,何其獨偏於此,而曾不擴充於虛受之量歟?易曰,包荒用馮河,蓋有含容之量,則剛果不至於刻迫,有剛果之用,則含容不至於委靡,二者相資而後,治泰之道,可成也。臣等竊瞯殿下,惟包荒是務,不用馮河,仕路之馴致混淆,紀綱之日就委靡,未必不由於此也。夫糾正官邪,臺諫之任也,振肅頹綱,臺諫之責也,而殿下之待臺諫,愈往愈薄,小小彈劾,亦不允許,輕蔑之心,存乎中,折辱之辭,發於外,至於今日,又加之以不公無恥之敎,使爲臺諫者,不敢抗顔而咸頰,是授之以言責,而罪之以敢言,烏在其設臺諫之意哉?書曰,無自廣以狹人,匹夫匹婦,不獲自盡,民主罔與成厥功,夫匹夫不獲自盡,猶以爲憂,況臺諫而不獲自盡,則將置國事於何地也?且仲虺之誥曰,能自得師者王,謂人莫己若者亡,殿下英明冠古,蔑視臣隣,雖臺諫之言,不唯不聽,又從而侮辱之,此不幾於謂人莫己若者乎?舜,大聖人也,其用人,宜若無可議者,而益之戒舜,必曰,任賢勿貳,去邪勿疑,君臣之間,惓惓相規者,爲如何哉?今見臺諫,論一公議之所不許者,而顧乃咈然盛怒,唯恐其言之復至,二行缺者,人以爲榮,今之居是任者,自以爲羞,除拜之加,皆懷避遞,呼唱而行,若撻于市,殿下深居九重,何以詳知此間氣像耶?夫雷霆之下,易爲摧折,人主之於言者,雖和顔而受之,虛己而待之,扶植之培養之,其勢有不能畢其所懷,況厲之以嚴威,挫之以峻旨,則誰肯爲殿下言者,直氣摧沮,時事可知,遠近相傳,無不缺望,臣等忝在邇列,不言有咎。伏願殿下,悔悟前過,禮遇臺諫,務恢虛受之量,以廣敢言之路,不勝幸甚。取進止。
都承旨權盡己上疏曰,伏以犬馬孤臣,遭遇聖明,躐躋宰列,涯分已溢,庸拙自守,念絶榮進。不意今者,誤恩橫被,擢授喉舌之長,臣雖曾忝東壁,咫尺此坐如隔弱水,平生夢想,亦所未到,感激之餘,惶駭罔措,昨者略陳下情,冒昧呈告,伏承還出給之敎,尤不勝戰栗悶迫之至。竊念知申之職,主席一院,地位淸切,責任甚重,比之諸僚,尤所難愼,苟非望實俱孚,見重一時,決難一日冒處,臣是何人,乃敢一朝猝然承當?歷數今昔,孰有如臣無狀,素乏人望,且無履歷,而濫充是選者乎?聖朝擧措,四方觀瞻,是何不擇其人,輕下恩命,乃至於此耶?臣之空疎駑劣,最出人下,試可內外,寸效未著,孤負聖恩,幸免罪戾。凡所差除銓曹注擬,蓋是循例,而聖明寵擢,遽出物情之外,除目一下,孰不嗤點?環顧自省,萬不近似,臣雖至愚,其於負乘致寇之訓,代斲傷手之戒,講之有素,安敢貪戀恩寵,抗顔就列,以貽朝廷之羞,自作難逭之孼乎?況臣殘弱之質,素多疾病,適當多事之時,謬膺海西之任,職務鞅掌,才分不逮,徒誠罔功,只自勞悴,加以傷於官食,病於水土,胃氣日敗,百證橫生,再經大病,僅免死歸,而蒲柳易凋,血氣斗衰,齒髮墜落,刑容換脫,年迫知命,尩羸癃病之狀,已無可爲,投閑調治,一年已半,鼎器已破,藥物無效,二行缺此痼疾,已難堪夙夜之劇,矧爾無才,無望蹤迹齟齬者乎?實非聖上爲官擇人之意也。身病方苦,物議且嚴,揆以情勢,反覆揣度,臣之進退,決矣。仰首籲呼,臣旣獲已。伏乞聖慈天地父母,重惜名器,鑑察愚衷,曲加矜恤,亟命遞改,俾得優游閑局,專意調病,雨露生成之澤,臣雖粉骨,無以仰酬矣。臣無任感激兢隕懇祈之至。謹昧死以聞。已上燼餘日記
上在慶德宮。停常參·經筵。
初昏,蒼白氣一道,起自東方天際,直指天中,長可十餘丈,廣尺許,良久乃滅。
傳于鄭廣成曰,儒生不入者,何如是之多乎?
鄭廣成啓曰,招問四館,則初試之後,已至六七朔,身死在喪,父子相避,疾病事故,未得赴試者,其類甚多,四館只憑名紙來納之數,錄名入門云矣。傳曰,知道。
正言宋時吉來啓曰,安民然後爲國,養民然二行缺而隴斷之,使民不敢窺其涯涘,又從而擾害之,使之不能安其居,則民旣不得安矣,又不得養矣。此豈爲國保國之道乎?殿下決難拘於親愛,仍循謬規。請加三思,亟賜一兪。答曰,勿煩。
正言宋時吉來啓曰,永安尉洪柱元家舍,自公修理之事,有三不可焉。何者?慈敎丁寧,溢於言表,不可以親愛之私,有所或違者,一也。兵興儲竭,經費方艱,不可以規外之恩,浪用財力者,二也。公共之論,久而愈激,不可以敦睦之故,强拂群情者,三也。有此三不可,而一向牢拒,豈所望於聖明者乎?請勿留難,還收成命。澳·洛等,不可徑釋之意,臣等已盡論列,殿下亦已洞燭,而親愛之私,有以蔽之,公共之論,反見牢拒,臣等竊惑焉。澳·洛等所負罪名,是何等罪名耶?旣曰,附賊則南土之竄,已云末減,母喪無主,情理雖慘,因此放還,實非王法。法者,雖人主,不得任情撓屈者也,何可以殿下之私,蔑三尺之法哉?請勿留難,還收成命。南道兵使柳舜懋,自賊中歸,正可免罪罰,不足爲忠節,以鞍峴微勞,加資除職,已行其賞,至於閫帥重任則本無,其人授任之初,已多物議,人皆駭異,到任之後,不擧職事,只用刑杖,尋常治人之際,必以棍杖杖之,無辜而枉斃者,其數甚多,執杖之人,因歇杖之故,致死亦數人,其他剝割殘民,箕斂肥己之事,種種難以悉陳,是豈朝廷棄瑕收用之本意耶?此而不罪,則不但貪官暴吏,無所懲之,舜懋必爲之增暴益貪,在一日則添一日之害,遞一日則除一日之害,豈非邊民休戚所關乎?當此一路飢荒剝床之秋,雖使慈祥愷悌之人當之,猶慮不克,何可以如此之人,久畀此任乎?請勿留難,亟命罷職。答曰。以下缺
掌令辛啓榮來啓曰,澳·洛等事,論列已盡,而聖批一向牢拒,臣等竊惑焉。人臣附賊,是何等罪惡,而旣負此名,難容覆載,當初流竄之律,亦云末減,今因其母之喪,遽爾放釋,其可謂國有三尺之法耶?物情咸鬱,久而益激,請勿留難,還收成命。親愛之道,固非一端,而苟非有害於公家,則臣等何敢苦口力爭,若此之久也?傑構連雲,觀瞻駭異,從而修理者,抑恐歸於繼富之戒也。況新經詔使,財力殫竭,又豈可以法外之典,施之於不當施之地耶?請加三思,亟寢公主家修理之命。溟之賊害陰譎,回互麤戾,國人之所共知,而前啓已盡之矣。棄垢取才,聖意雖勤,大閑所在,公議難抑。請勿留難,快從輿情。通書臺諫,圖出署經,凡在聽聞,莫不爲駭,而聖批以竝不允爲敎,臣等竊惑焉。旣冒國法,不可不懲,泰川縣監李森,請命罷職。答曰,不允。李森事,依啓。
金蓍國啓曰,崇政殿西南月廊壁土頹落,多有穴處,殿試排設時,何不修改,而虛疎若是乎事,傳敎矣。場中諸事,應辦官專掌,而但闕內,則異於外處,凡頹落處紫門,常時所當隨毁隨補,而全不致察,極爲非矣。應辦官及紫門監役,請推考,柴門色吏,囚禁推考。傳曰,依啓。禁亂官亦難免不禁穿穴之罪,當曹竝推考。
號牌廳啓辭,頭辭缺一行處事,傳敎矣。我國之事,常患員多,而事不二字缺減省之言,實爲今日的確之論,就現在原數中,兵曹則堂上二員,判書張晩,參議尹履之,本廳則有司堂上李曙·崔鳴吉,合四員仍存,使之專掌句管,以責成效,其餘則依箚辭,減省,宜當。敢啓。傳曰,依啓。
都承旨權盡己疏曰,伏以滓穢賤臣,敢將危懇,仰干宸嚴,伏承聖批,溫諭丁寧,決非微臣所敢承當,捧讀感激,冞增惶悶。若使小臣,復忝左右,雖有痼病,猶或黽勉供劇,而唯此長官之職,固非取次充位之任。自祖宗朝特重是選,或以崇品爲之,今我聖明,尤加難愼,如臣不愜衆望,邂逅苟充,曾所未覩,玷辱名器,强顔負乘,無益於國,只敗其身,貽害公私,非細故也。竊聞古人進退不苟,其進以禮,其退以義,未嘗有負累包羞,戀係爵祿者也。臣本庸拙,平生自守,絶意進取,不事交游,孤蹤隻影,踽踽涼涼,幸賴聖度包容,不棄管蒯,一朝寵擢,遽出千萬夢寐之外,自顧蔑如,有靦面目,不有人非,必有鬼責,福過災生,理所必至。蓋以臣非全然無恥者,必知所以自處,故特未試二行餘缺臣無狀,雖不足道,奈壞淸時士風何哉?凡當除拜,例多控辭,或出於應文備禮,而至如臣之今日進退,實爲狼狽,何必輕施非常之恩,强責不堪之任,以駭四方之觀聽,重貽淸朝之羞辱乎?如或得授一官,人器相稱,則庶幾畢慮殫精,圖報萬一,雖糜肉粉骨,亦所不辭,疾病輕重,何可顧恤哉?幺麽小臣,固不能爲有無,何異九牛一毛?苟且仍冒,決無是理,撫己揣分,不敢承命,以致喉舌重地,首席久空,臣之罪至此而極矣。今臣情勢悶蹙,事異例讓,玆敢不避煩冒,瀆擾天聽。伏惟聖明天地父母,俯諒至情,曲加矜恤,亟收成命,保全微物,以重名器,以便公私,臣無任戰慄隕越之至。謹昧死以聞。已上燼餘日記
上在慶德宮。停常參·經筵。
文科殿試命官啓曰,去昏承旨金止男,以收券官起後所納試券,何以爲事,取稟,而聖敎收卷官罷出已久,用之不可事,命下矣。其時乃人定之後,儒生不可仍在,雖令收卷官起出,而收卷官起出之際,爭納試卷,非收卷官罷出已久之後也。承旨昨日啓辭,不爲分曉,聖敎命以勿用,極爲允當。但臣等竊二行缺而待其期,其授納之限,亦只爭些些時刻,今若棄之,則不無多士缺望之患。臣等同在試院,不得不仰陳所見,惶恐之至。答曰,知道。然則用之,可矣。
正言宋時吉啓曰,天下之事,有公私利害,而莫不從公而祛私,存利而除害者,古今帝王之政也。諸宮家魚鹽奪民之利,從而隴斷之,是害之大者也。殿下已盡洞燭,而拘於親愛,久拂公議,此私之大者也,雖小害小私,固非人主之有所偏係,況私之大害之大者乎?所害於民,若不至於大,則臣等亦何敢苦口力爭,以必回天聽期之乎?請勿留難,亟賜一兪。答曰,毋庸强煩。
正言宋時吉來啓曰,親愛之道,固非一道,而以濫觴之典規外之事,拘於一切之私,施之於不當施之地,則旣非所以親愛之方,亦非承當者之所安也。今此永安尉洪柱元家舍,自公修治之擧,實是濫觴之典規外之事,故臣等所論,蓋出於導殿下而祛私,使洪柱元而求安之意也,請加三思,還收成命。私之一字,足以失群望而誤國事,故自古人君,莫不祛私而扶公,豈意聖上,任私於澳·洛等,而拂公共之論耶?況凡人之罪,有自輕而重者,有自重而輕者,澳·洛等附賊之罪,止流竄之典,此自重而輕者也,所犯重而其律輕者,決難宥之,請勿留難,還收成命。臣等以南道兵使柳舜懋事,備盡論列,而天聽不回,不知殿下何惜於貪暴之一舜懋,而牢拒公議至此耶?臣等只論近來縱恣之狀,不欲提起已往之罪,而聖明如是堅執,必以今日之論,爲或涉泛然風聞,而未察曩時之罪,故不得不竝爲略陳之。圖占坡州牧使,便生得資之心,虛築山城,徒費民力,汲水山項,儲於乾地,誣稱湧出,人□憤惋頃於适變之後,二行缺事無可紀之功,雖在昏朝,以賄賂專事,左右締結宮掖,而官止州郡,未曾爲閫帥,其時此人之未洽人望,亦可知矣。今日之用以爲兵使,初非物議之所許,邊民之所徯,而尙爾保官等,特緣臺官,體聖上棄瑕收用之意,冀有所或改前過也。棍杖,自是臨陣所用之杖,而恣用於常時,使南關孑遺民命,多斃於不當死之地,執杖之人,因不能如意猛杖之故,致死亦數人,殺一不辜,雖王者所不可爲,況如邊將者乎?酷刑而使民枉死,椎民而浚其膏血,斷以國法,則臣等之只請罷職,末減甚矣,疲軟,極矣,安知鞍峴之微勞,反爲剝割南兵之階,而使殿下惜渠之心,有愈於惜民之心耶?舜懋若有必酬之功,但當優廩之厚,賜之以榮其身而已,何必久畀重任,增其暴益其貪,使民不得保哉?臣等所論,實出於爲民除害也,請勿留難,亟命罷職。答曰,不允。柳舜懋朝廷嘉其功勞,棄瑕收用,曩日之事,不必提起,可也。
答吏曹判書金瑬箚曰,省箚具悉卿懇。此時銓衡重任,決難輕遞,卿勿固辭,調理察職。原箚見下
答延平府院君李貴箚曰,省箚具悉。予無疾病,卿勿憂念,且設宴事,勿辭,可矣。原箚見下
金蓍國,以戶曹言啓曰,當今該司物力之屈,專在於諸上司各衙門修理鋪陳·塗褙等事也。考諸祖宗朝行用橫看,塗壁,則四年一改,窓戶則二年一改,鋪陳則二年一改,明有定式,而今則不然,上司下人輩,不爲看護,任其私用,破毁之後,責令該司改備,或有一年之內,□度改備者,極爲寒心。今後凡塗褙·鋪陳等事,一從橫看,限滿後改造之意,捧承傳施行,何如?傳曰,允。
承政院都承旨權盡己疏曰,伏以無狀小臣,干瀆宸嚴,不知自止,罪合萬死。仍竊伏念聖上則哲之明,偶失於臣,恨臣非人,無以仰副睿簡,瀝血控辭,實出肝膈,而未蒙俯察,綸音溫諭,反加恩遇,此臣所以撫躬揆分,益增惶悶者也。蓋緣辭不達意,有同例讓,殿下必欲敦勉,令出不得不罄竭所懷,仰控于君父之前,使臣可以承當聖旨,儀表一院,少裨涓埃,則安敢終始違慢,一至此哉?前疏所陳物議云者,實非泛然之言,頃有烏臺□上之發,縱未露章,獨座霜威,令人瑟縮,士夫之間,廉恥最重,寧有包羞戀寵,易進難退之理?臣雖至愚極陋,稍知廉恥,旣無一刻仍冒之義,而聖明又閟兪音,則遷延曠職,臣罪尤重,用是憂遑,食不下咽,臣可謂不得其所矣。知臣莫如君,臣志難奪,臣病又痼,連章籲呼,固非二行缺自有仰報之日矣。伏乞亟遞臣職,擇授其人,公私幸甚,臣無任激切屛營之至。謹昧死以聞。踏啓字以下。
兼吏曹判書金瑬箚曰,伏以臣之駑劣無狀,再忝銓衡,小心慄慄,若隕淵谷,常恐孤負聖明付畀之盛意,而鑑識昏昧,志慮愚鈍,疵類百出,罪戾山積,幸賴天地父母,曲加恩庇,以至今日,常懷策勵疲鈍,圖報萬一,日承乏使,待罪儐价,千里往返,首尾六箇月矣。正當炎月,畏日敲赫,毒熱銷中,轉成渴疾,一日飮冷,幾至十數椀,而焦熱益熾,胃土失敗,眞元耗喪,氣力萎憊,有時昏眩顚仆,幾不能自振者,數矣,事之殷也。不敢言病,盡氣竭力,黽勉周旋,有若風病之人,狂奔疾走,不自覺其爲病也。復命之後,特蒙恩暇,累日調息,舊疾轉劇,肌肉日漸脫落,精神日漸銷鑠,榮衛俱虛,水火未濟,晝則昏昏委頓終日,夜則煩悶輾轉達曙,食飮專廢,二行缺許遞免,使得專意醫藥,復續垂死之命,不勝幸甚。取進止。
議政府舍人李潤雨疏曰,伏以臣草野寒賤,猥蒙寵擢,忝居侍從,四載于今,徒積尸素之譏,未效涓涘之報。頃於會盟親祭之時,濫廁執事□□獲參原從之列,封爵之榮,下及泉壤,感極幽明,惟思殞結。第以臣父母神主,時在慶尙道星州地,近以朝家多事,不敢請告焚黃盛典,已遲半年,春秋霜露之感,忽動游子之懷,不得不仰首一鳴於天地父母之前也。伏乞聖慈,俯諒微誠,特命遞臣職名,俾遂情願,安心往來,則是實聖明孝理之一端也。不勝惶恐祈懇之至。謹昧死以聞。已上燼餘日記
上在慶德宮。停常參·經筵。
有政。吏批,判書金瑬進,參判張維服制,參議李楘呈辭受由,右承旨鄭廣成進。
以昨日政事,取稟,傳曰,當日爲之。
正言宋時吉來啓曰,臣等將諸宮家魚鹽一事,論之已盡,而天鑑不照,日益牢拒,是何聖明,偏係於宮家,一至於此耶?雖使魚鹽之利,本爲宮家應占之物,若有害於民,則固當革二行缺後,宮家之橫奪民業,不止於魚鹽一事也,請加三思,亟賜一兪。答曰,不允。
正言宋時吉來啓曰,永安尉洪柱元家舍,不可修理之意,臣等已盡論列,聖明亦已洞燭,而尙且牢拒,臣等竊惑焉。殿下雖極親愛之私,獨不念當今之物力耶?公私赤立,財無見儲,軍國之需,亦難措辦,修理之事,設有令甲,量力度勢,固當省之,況規外之恩,濫觴之典耶?請勿留難,還收成命。澳·洛等當初罪名極重,今玆輕釋,揆以三尺,萬無其理,而聖明拘於私恩,久拒公議,豈是所望於殿下者乎?母喪無主,在澳·洛則果有慘怛,因此放還,在聖明則雖極親愛,奈王法何,公議何?此臣等之所以必欲回天者也,請加三思,還收成命。南道兵使柳舜懋之事,論列已盡,而不但天聽邈然,至以嘉其功勞,棄瑕收用,曩日之事,不必提起爲敎,臣等亦非以曩時之事,爲今日之罪,雖以今日之罪言之,濫殺人命,是何等罪,剝割肥己,亦何等罪也?賞加除職,置於閫帥,功非不酬,瑕非不棄,而縱恣不忌,貪暴至此,何可委之以嘉功,棄瑕而不治耶?天降災害,一路之民,方困於饑荒,重之以貪虐之吏,扑推恣意,則哀我邊民,獨何辜乎?請勿留難,亟命罷職。答曰,不允。
傳于右承旨鄭廣成曰,松禾縣監崔惠吉除授。
正言韓必遠啓曰,新除授執義李敬輿,卽臣妻同姓四寸娚也。兩司通避,明有規例。請命遞斥臣職。答曰,勿辭。
金□啓曰,正言韓必遠,再啓煩瀆,退待物論矣。傳曰,知道。
金蓍國,以別試武科殿試,差二行缺云,令禁亂官捉來推閱,則果以私嫌,停擧的實,宋仁甲,則卽爲解停許赴矣。李守澈,以自己嫌怨,廢人前程,情狀可惡。請令攸司推考重治,以懲近來無識出身,行胸臆之習,何如?傳曰,依啓。
金蓍國,以號牌廳言啓曰,諸色人丁,査覈定役之際,文書浩煩,一人聰明,有所未及,不可無文書句管之人,而京中書吏,不無貽弊之事,外方官吏,亦有用情之慮。令御史自擇識字解事人,稱以軍官,各帶二員下送,似當,敢啓。傳曰,知道。帶率軍官,則貽弊不貲,擇帶外方官吏,可也。
金蓍國,以號牌廳言啓曰,大典給保條小註,長番內官給二保,二保者四丁也。出入番內官,給一保一丁,一保一丁者,三丁也。前續錄給保條,又云長番,則給四丁,出入番,則給三丁云。此蓋申明大典註解之語,使之易見者也。初非二保之外,加給四丁,而一保一丁之外,加給三丁者也。今見內侍府保人成冊長番,則占八丁,出入番,則占六丁,殊失法典之意。且大典給保條小註,弓人·矢人等及各司諸員同居族親中,各給一丁,而司僕諸員,無同居人,則定戶別一人云。此蓋各司諸員,無同居則不給,而司僕諸員,則役苦,故雖非同居,亦許別保者也。後續錄給保條,司僕寺·典設司諸員,軍器寺弓人·矢人等,無同居率丁,則給戶別一人云。此蓋大典內,只司僕諸員,許給別戶,而及到續錄撰出時,竝與典設諸員·弓人·矢人,一體給別者也,亦非添給二丁之謂,而厥後謬引續錄,各占二丁,如此之類,一一査正,從法典定給之數,俾無冒占之弊,宜當。敢啓。傳曰,知道。續錄所載長番內官,給四丁云者,非申明大典之意,諸員弓矢人等,竝給二丁之規,亦非見欺於渠輩之謬引,而二行缺
□□□,以兵曹言啓曰,頃日引見時,榻前下問番上軍士前後數,而臣晩昏病之中,未能記憶,退而書啓之意,仰達矣。退考各年騎步兵都目之數,則壬戌以前,合作六番,故其數頗優而怨苦,極矣。稱頉不來者居多,癸亥反正以後,分爲八番,軍怨少紓,數目雖減於前日,頉番不來者,不至如曩時之多,而其中亦有同戶有頉,或以單丁而立者,或率一二保而立者,爭來號訴,本曹亦無可救之策,如有十分情理可悶者,減其日數而先放,此皆在本道本官,侵徵一族切隣,弊及元民者也。壬戌年及反正後癸亥年入番騎步兵,拈出一番,數目別單書入,以備乙覽之意。敢啓。傳曰,知道。
鄭廣成,以禮曹言啓曰,太廟樂章,議大臣草記。傳曰,依議施行,且宣祖廟,似當別有樂章,議大臣定奪事,傳敎矣。議于大臣,則左議政尹昉,以爲前代帝王,雖非創業之主,而有功德於民,則廟樂亦有別章,宣祖大王,旣有光國中興之偉烈,別製樂章以用之意,前日臣於收議中,已盡陳達。伏惟上裁。右議政申欽,以爲宣祖大王樂章,依上敎撰出用之,宜當。若其叶於樂舞與否,在該曹與樂師等講究。伏惟上裁。領議政李元翼,領中樞府事鄭昌衍,病不收議。大臣之議如此,上裁施行事,入啓,依議事,傳敎矣。各室樂章,不爲各製之意,則前日已爲考據禮制,定奪啓下矣。宣祖大王,有光國中興之烈,別製樂章,用於廟享,允叶神人之望,依上敎令大提學撰出用之,爲當。但其叶於樂舞與否,則問之梨園老樂師,則渠等但習樂譜,奏於登歌而已。添入新章,諧於某律,叶於某舞,則不能詳知,但長則可以促二行缺可得以禮矣。因此更考樂學軌範,則初獻保太平之樂,以熙文引入,而以基命等九章,滾成一樂舞,以繹成引出,亞·終獻定大業之樂,則以昭武引入,以篤慶等九章,滚成一樂舞,以永觀引出,以此觀之,則周禮所謂樂九變者,似是三字缺也。故繹成之章曰,左籥右翟,曰旣九變云者,亦此意也。然則初獻及亞·終獻,九章皆備,似無添入之章,而第考各樂句數字數,則初獻通共七十二句三百八字,亞·終獻,則八十七句三百二十八字,此則非有他意,其時詞臣撰出時,偶有多少耶?以故樂師等,皆云初獻,則樂章稍短,故以他聲引出覆奏云。今以新撰樂章,添入於初獻貞明之下,而句數字數,與亞·終獻相稱,則似爲宜當。敢啓。傳曰,依啓。已上燼餘日記
吏批,以金槃爲副校理,金南重爲副修撰,洪瑞鳳爲都承旨。此一節出朝報
上在慶德宮。停常參·經筵。
魂宮親祭齋戒。
下直,陰竹縣監韓命吉。
正言宋時吉來啓曰,正言韓必遠,引嫌而退,兩司通避,已成規例。請正言韓必遠遞差。答曰,依啓。已上燼餘日記
謝恩,應敎姜碩期,副修撰金南重。此一節出朝報
延平府院君李貴〈疏曰〉,伏以臣當延上在疚之日,値國家多事之秋,此非臣子遠離輦轂之時,而私情所迫,冒昧乞暇,乃蒙聖明曲借恩光,分外異數,前後稠疊,揆分感懼,不知死所,抑臣有至切至迫之情,不得不冒死畢陳於聖明之下焉。臣聞粤在上古,風淳俗厚,世道安泰之時,帝王遭喪,則諒闇三年不言,百官聽於冢宰,此乃三代以上之制也。降及後世,人心世道,漸就衰簿,事隨勢異,禮與時變,成周之世,禮文有備,聖王繼作,而諒闇之制,已不得行,故子張之問,獨稱高宗,非高宗之後,更無盡孝之帝王,只以時有古今故也。自此以後,世益末而事益難,漢文易月之制,雖不能無譏於後世,而實亦有見乎此者也。蓋以日易月,則二十七日而喪畢矣。二行缺乃於五等之外,別定易月之制者,蓋欲隨時制禮,而不失其三年之名者也。其欲不失三年之名者,蓋惡降其父母之名也。不敢降其父母者,天地之大經,不可缺也。不得三年者,後王之權制,亦一道也。文帝有道之君也,亦豈全無所見而爲之哉?其後數千餘年,相循而不易,或有一二帝王,排群議行古禮,而至於三年不言,委政冢宰之禮,則不得行三字缺得,委政冢宰,則不得三年不言矣,不得三年不言,則不得以喪人自處矣。夫以排群議,行古禮之心,豈不欲諒闇不言,蔬素三年,以盡孝子之情哉?蓋以勢有所不能故也。閭閻之人,屛絶人事,專意守喪,而氣力猶有不堪,故聖人制禮,許其有疾,則飮酒食肉,而不勝喪,比之於不孝,聖人之意,可見矣。我國先儒,有執禮太過,將至成病,乃自製祝文,告于祠堂,烹鷄而食之,得而回生,世之人美其能權,而許以大孝者,蓋以深得聖人本意故也。夫以匹夫之賤,猶不敢自輕其身,以致殄滅其宗祀,況帝王受宗廟社稷之重,爲一國臣民之主者乎?惟我祖宗朝喪禮,皆遵易月之制,故卒哭前大臣,率百官庭請進肉而後乃已,以仁廟之孝,亦不得不爲允從,而柴毁之極,終不見效,使東方之人,不得蒙至治之澤,此東民之至慟,而仁廟之孝有所未盡處也。殿下尙忍復蹈前轍乎?今日大臣百官,不敢煩請於卒哭之前者,誠見殿下顔色之戚,哭泣之哀,有以感動臣民,故寧違祖宗舊規,而不敢開口發請者也。庭請旣發,未過旬□而,旋復停止者,亦見二行缺大臣之色,憂惶悶蹙,若有所失,退而聽百僚之言,及街〈巷〉之議,則拂鬱坌迫,如水□壅,咸□遽停之〈後〉歸咎於大臣,此□非知大臣之□□,而實亦憂國愛君□□同然一辭者也。□以老臣狂易之性,其欲排闥直入,流血力爭,必得回天而後已者,爲如何哉,而悶默隨缺旅進旅退,字缺知庭請之不久再發,而殿下之情,終不得自伸故也。二字缺〈一〉凡二日,將至一年,及今救之,猶懼其晩,若六字缺之後,則臣知其決不可支□□日二字缺入侍□□顔聆音,委敗已極,仰首陳情,言淚俱發,退歸私室,肝腸煎熬,見君父之阽危至此,而力不能救,言不能入,天地間寧有如許悶迫之事乎?老臣久在人間,閱事多矣,未見病發於喪中,而能保性命者也。殿下與臣等□萬死之計,繼垂亡之緖者,爲慈殿也,爲宗社也,及至今日,自輕其身如此,未知爲慈殿爲宗社之意,果安在哉?臣竊爲殿下不取也。垂死老臣,萬事灰心,獨有愛君一念,撐柱腸腹,臨當遠離,倍覺黯然,玆敢不避煩瀆,攄吐所懷。伏願聖明,試加三思,□且臣伏見昨日聖敎,令本道設宴優禮在老臣之身,入把之數不多,故敢稟。傳曰,知道。兵曹謄錄
政院啓辭。答曰,忠義及守僕,竝爲拿鞫,最晩製進官員,從重推考。內下記草郞廳黃仁儉校。郞廳趙景觀書。
上在慶德宮。停常參·經筵。
卯時,日暈左珥。自巳時至未時,日暈。
下直,价川郡守張暾,積城縣監缺
吏批,判書金瑬進,行都承旨洪瑞鳯進。
兵批,參知李聖求進,右副承旨金蓍國進。
傳于缺曰,今下弓矢,价川郡守張暾給送。
正言□□來啓曰,臣之庸劣,最出人下,前後忝冒,未嘗一三字缺國家之得失,尸素之罪,固已多矣。如近所論魚鹽一事,當乃是,今害民之痼弊也。爲耳目之官者,孰不欲除民之害,更弊之痼乎?蓋出於公共之論,而缺持今幾日月,每以誠意淺薄,未得回天爲恨。昨承聖批有曰,魚鹽免稅,其來旣久,而祖宗朝,未聞以此爲亡國之根柢,至如今日臺官,徒尙虛名爲敎,設令祖宗朝,有賜給之處,而未必如今日之濫觴也。茫茫海洋,膴膴海濱,擧入於宮家之隴斷,人不得窺其際,利入私門,民失其業。夫民者,邦之本也,本固然後邦寧,則危亡所係之言,實是陳戒之辭,而聖批極峻,反以虛名罪之,官以諫爲名,而徒尙虛名,則是負君父也,負君父,人臣之大罪也,臣何顔面,更入臺閣,有所論列乎?且緣式暇,昨日未卽自列,臣罪尤大。請命罷斥臣職。答曰,勿辭。
執義李敬輿,正言宋時吉來啓曰,臣等,將魚鹽免稅等事,累月論列二字缺天聽邈然,昨承聖批,至以其來旣久,而未聞以此亡國之根柢爲敎,臣等之惑益甚焉。設令祖宗朝,有賜給之處,實是誤恩,而亦豈有如六字缺酌時之宜,損益憲章者,旣非一二,何獨於六字缺其來旣久,而不爲更革乎?況民心向背七字缺奪利歸己,使民怨咨,民旣不八字缺臣等所謂危亡之說。以下缺
執義李敬輿來啓曰,五刑五服九字缺私焉。當初士大夫之以附賊爲罪名八字缺誅流輕重施罪澳·洛等,以欲五字缺親親之寬典,及至今日,獨諉風聞之論,以五字缺議之地,一律二用,輿情不服,五刑無章,三尺難屈,請勿留難,還收成命。臣等,將永安尉洪柱元家,修理請停事,論列已盡,而兪音尙悶,殿下,必以爲敦敍九族帝王盛德,況仰體慈殿之意,欲盡親愛之道,庸何傷乎?此所以牢拒公議,而莫之缺也。今者,國儲之蕩竭,有不足言也,財用之輕用,亦不足慮也。臣等之所惜者,特以洪柱元,旣已出閤,則其家,卽私第耳。殿下,乃命度支之官,董率該司,使之執工修治于駙馬之私第,國體,因此而虧損,人心,因此而不平,規外之私恩,因此而益滋,則終必爲國家之害,而亦不爲宮家之福,請勿留難,亟賜一兪。方伯,主一道風憲,爲列邑表率,必身無瑕玷,爲世所服,乃可以憚壓守宰,振肅澄淸,況爲淸議之不容,重被臺評者乎?溟之罪名,已盡論列,今不必更爲煩瀆,而旣負重累,何敢仍冒?監司之任,固不可暫闕,當此多事之日,尤難久曠。請亟命罷職不敍。答曰,不允。澳·洛等,已爲放歸田里,勿爲更論,可也。
正言宋時吉來啓曰,澳·洛等,當初以附賊爲罪名,流竄之典,已云末減,頃日大臣,亦以四字缺爲議,則今玆放還,特出於殿下親愛之私五字缺所許也。豈可使放歸田里,任其偃息乎?請勿留難,亟賜一兪。永安尉洪柱元家舍修理之事,出於四字缺慈揆以事理,實爲無據,豈有浪費國儲,六字缺輿情之久激,實出於此。玆敎之半行缺蔽於私恩,牢拒日甚,此臣等之所以以下缺南道兵使柳舜懋,缺民利己,而只遞其職,則非但半行缺貪官暴利乎,請勿留難,亟命罷職。批答頭辭缺澳·洛等,已爲放歸田里,勿爲更論,可也。
缺以備邊司言啓曰,今此別試武科初試五字缺至二千六百餘人,而緣殿試,規矩太重,二字缺入格者,纔數百餘人片箭,雖不畢射,而計不過二字缺人遠方擧子,裹糧上京,咸懷落莫之歎云,趁此擧子未散之前,別設庭試,從略試取,以慰遠來者之心,似或便當從前亦有此例,故敢啓。傳曰,依啓。
吏批,朴東善爲司憲府行大司憲,金壽賢爲禮曹參議,李成祿爲刑曹參議,鄭經世爲行弘文館副提學,權鑊爲司諫院司諫兼春秋館編修官,尹知敬爲議政府舍人,李安訒爲司僕寺僉正,具仁墍爲繕工監,僉正·兪守曾爲禮曹正郞,李省身爲兵曹正郞,趙景鎭爲刑曹正郞,金搢爲成均館直講,韓必遠爲成均館直講,李景曾爲司諫院正言,安獻徵爲成均館典籍,參外,侍講院說書吳達升,張縉爲江界府使,宋駿爲朔寧郡守。
延平府院君臣李貴上疏曰,伏以臣,濫荷天恩,辭出國門,宣醞郊外,以慰遠行,誠近來所未有之盛典,福過已極,災眚必至,兢惶感泣,不知死所,而回瞻魏闕,憂悲倍切,臣臨行所陳,非臣臆見,皆據祖宗舊制,聖賢至訓,揆諸情禮,實當於理。伏望殿下,爲宗社爲慈殿爲萬姓,更加三思焉。且臣年滿七十,衰敗日甚,雖欲體聖敎,趁卽往來,而途道缺間寸寸往返,時日難期,臣所帶義禁府堂上,顧非閑漫之比。伏願聖明,特命遞改,俾安愚分,不勝幸甚,臣無任憂悶激切之至,謹昧死以聞。已上燼餘日記
謝恩,副校理金槃,修撰李明漢。此一節出朝報
上在慶德宮。停常參·經筵。
夜五更,流星出井星下二字缺方天際,狀如拳,尾長四五尺許,色白。
傳于洪瑞鳳曰,明日晝講爲之。
傳于洪瑞鳳曰,魂宮四時祭時六字缺使入淸齋矣。依此爲之乎?
傳于洪瑞鳳曰,五字缺挾書處所當踏印,而不爲踏印八字缺乎?
金止男啓曰,試卷之二行缺已納寶,不可更爲請寶,仍九字缺傳曰,知道。
正言宋時吉來啓曰,四字缺宮家魚鹽免稅等事,實出於爲聖上四字缺殿下,一任私恩,尙不幡然,豈意四字缺如此無理之事?自古私之一字,終至於亡人之二字缺多矣。如其不知則已,知之則豈可因循而不爲之缺乎?聖明亦已知之,而辟於親愛,久拂公議,臣等,竊爲殿下惜之,請勿留難,亟賜一兪。答曰,不允。
正言宋時吉來啓曰,永安尉洪柱元家舍修理一事,臣等之久爭,蓋不欲創規外之事,慈敎之丁寧,亦不欲施規外之恩,而殿下,牢拒至此,臣等竊惑焉。事若當然,則財用輕費,國儲蕩竭,固不足言。第公主,旣已出閤,其家卽一閭家,而乃命度支,修繕私第,揆諸國體,事極不當,非但在聖明爲辟焉,於柱元心,亦豈安乎?況親愛之道,固非一端,不必創規外之事,施規外之恩然後,謂之親愛之也。請勿留難,亟寢修理之命。附賊,人臣之極惡大罪,而澳·洛等,以此爲罪名,則當初流竄之典,實出於聖明敦睦之至,而末減極矣。今因母喪,遽爾輕釋,參以王法,斷無其理,豈可使放歸田里,若無罪者然乎?請勿留難,還收成命。答曰,不允。
洪瑞鳳,以禮曹言啓曰,缺科場名紙規式,儒生不得任意,而監試名紙,則二字缺因筵臣啓辭,定以二張粘付矣。至於東堂及二字缺前日無過三張,而聞今番殿試儒生四字缺六張云,非但有違舊例,且似有標,而四館五字缺該官推考,今後申明,知委施行,何如?批答。缺
司諫院大司諫臣李植上疏曰,伏以臣病勢日劇,昏不省事,外間新論,邈不聞知,偶接朝報,伏見獻納臣金槃,摘取臣等啓辭中語,詆斥甚切。臣旣種種負罪,所當詣闕自首,恭俟誅譴,而眩昏委頓,不能轉動,乃敢忍死,冒陳所懷,殿試罷榜,乃莫重擧措,臣雖聞人言,略不入耳及,聞疑者以退捧試卷爲端,臣私念此是近來謬規,恐爲前頭場屋不嚴之漸,粗白于榻前,以爲翌日庭試,另飭二字缺則大臣,遽因此引咎,至於請削子科,臣實惶三字缺矣。厥後物議未息,屬臣在病,但切怪訝而三字缺官,不相通問,遽發重論,臣等,念兩司四字缺略同,乃爲竝擧,然臣等所聞人言,雖極六字缺不足信,惟退捧一事,其實有迹,宜八字缺自以爲言,斷之以不嚴不忠二行半缺囂囂之所由,此正相臣之所自七字缺曰驟見似駭,曰所見不同,終之以不幸四字缺嘗有疑於大臣之用私其間耶?臣但見三字缺所論,漫無指的,徒以人言,藉藉爲辭,自上四字缺知端倪,故推論本始,別嫌明微,欲以備聖二字缺之廣採,塞嘵嘵之口耳?況言必盡意,本臣愚妄之病乎?至於相臣,人皆知其嫌不可否,而退捧之失,尤非大臣所預。臣等,擧其一而遺其二,蓋由啓辭,文字已夥,未遑曲暢,此則臣等之罪也。今元啓具在,一字一意,皆可覆按,未知何者,非和平之論耶?蓋緣臣常時論議孤立,不見信於同朝,故榻前語,更無他意,而囂囂者,目之以主論,槃疑臣已深,察臣文字太苛,情所未孚,理無足恨,然大意已同,初啓備陳之辭,連啓時,例爲裁減,未爲失體,槃,遽以異見引避,臣恐槃之此擧,亦不免轉增囂囂也。且對讀官趙璞,構草勸承旨之說,臣聞之,久矣。適聞同參承旨金止男,亦以爲言,臣素與璞,文字相從,雖知其疏誕無他腸,然念殿試至嚴之地,渠豈合不計嫌疑,自存形跡如此乎?啓辭時,不敢隱諱,竝及於措辭中矣。昨因聖批,更問于金止男,則止男答曰,翌曉璞,果來就吾房,敦勸入啓,且口呼文字,使之書草,吾仍議于試官,就殿缺議處,入啓時執筆者,非璞也云,搆草二字三字缺誤聞咫尺之間,傳說易差如此,此時人言,可四字缺也。此等勘罪之辭,一字之間,情形輕重頓四字缺事,率爾之失,此亦一端,大抵臣,近來賤疾,深六字缺加聞議隨衆一啓,疵累橫生,疑謗六字缺只竢斧鉞,區區所懷,不得不。以下缺已上燼餘日記
上在慶德宮。停常參,有晝講。
以昨日政事,取稟,傳曰,明日爲之。
鄭廣成來啓曰,今日晝講爲之事,昨日,命下矣。此後常參·經筵,依例敢稟乎?傳曰,依啓。
鄭廣成啓曰,明日常參·經筵,敢稟。批答。缺
洪瑞鳳啓曰,全羅右水使李應順,麝香五字缺有沈水致汚處,陪持人不謹之人,不可不五字缺推考。傳曰,依啓。
行大司憲朴東善啓曰,臣本空疏,衰病已極,精神之昏耗,氣力之委頓,尋常職務,亦所難供。風憲之長,是何等責任,而半歲之內,恩命至四,省躬震惕,無地自容。不意今者,又此叨授,雖欲强顔,瘝曠是懼,臣之進退,實爲維谷,而況近來聖德日亢,臺閣之論,動輒得咎,摧沮消鑠,氣象苶然,雖使剛方正直,素負重望者,當之猶患難稱,如臣駑劣,決非所堪。且臣曾忝本職,參停澳·洛之啓公議重發,同僚盡遞,臣不可獨免,更冒言地,請命罷斥臣職。答曰,勿辭。
金蓍國啓曰,大司憲朴東善,再啓煩瀆,退待物論。傳曰,知道。
大司諫李植啓曰,臣曳病出謝,漫不省事可否,獨惟合啓之論,經年逾序,上下相持,蓋自聖明臨御以來,所未嘗有也。臣竊怪之,仍語僚席曰,此論,若不停止,則宜更激厲其辭,務盡誠意,不可掇拾陳言,泛然入啓,有若逐日循例事也,同僚咸以爲然矣。頃日連啓時,臣在試所,雖未能自撰其草,乃其意,則由臣發也。伏承聖旨加峻,至以不識不中等語責之,臣誠惶恐,未曉其由。古之君臣,雖當治世,未嘗以危亡二字爲諱,所謂其亡其亡,繫于苞桑,是也。且如碎首等語,乃冒死必爭之意,雖謂之諫諍間常談,可也。至於宮家魚鹽免稅之事,當初自內需司折給,其數不夥然,缺之非私恩,則不可,況今依憑展轉,或立案而免稅,或容奸而漏籍,甚至割占海洋,停住船舶,濱海之利,盡歸私室,今欲從頭整頓,剗塞利源,乃是三字缺時之一大助,而殿下,牢拒至此,雖謂二行餘缺大抵惟大人,爲能格心而正事,如臣等三字缺敢及此,道消學廢,士風不振,徒尙虛名,且不缺得不識輕重,誠所難免,臣職忝諫首,非惟不能劑適論議,反有以激動狂妄之言,罪當萬死,豈可冒據此也?昨日迫晡,今始來避,所失尤大。請速罷斥臣職。答曰,勿辭。
司諫權鑊啓曰,臣以庸愚,遭遇盛際,屢叨匪據,絲毫無裨,辜負聖恩,只俟罪譴。頃因宮家魚鹽之事,語及危亡,則聖批,以虛名不中等語,爲敎,辭旨嚴峻,同僚,旣以此引嫌,而臣於再昨,濫受兼春秋之命,未及肅謝,今始來避,臣罪萬死。殿下受命中興,萬事權輿,則秉三無私,爲百世式,不可以衰季苟簡之事,自處也。今乃假恩於貴近,使之斂怨於丘民,而牢拒臺論,愈年閱月,殿下之心,不過曰政令之間,雖或有私意,未必遽至於危亡,而臺臣之論執者,例飾虛文,務爲過激,此何足以動念也哉?終至發顯於言辭之間,摧折而排擯之,此由於臣之事君無狀,論事不誠,徒尙虛名之罪也。不敢抗顔陳達,而第念臣之於君,苟有所懷,則不得不畢其說而退也。噫,私之一念,有如火始炎炎,泉之涓涓,終至於燎原而滔天也,則可不懼哉?殿下之心,大蔽於私,而惡聞危亡之言,是殿下之心,欲聞豐亨豫大之言也。古語曰,位者,安其危者也,亡者,保其存者也,殿下之心,其亦異於是矣。殿下,以今日之事,爲何如也?危亡之兆,衰替之漸,人皆見之,而殿下之念,未嘗及於此,無恐懼之戒,杜忠諫之路,紀綱解弛,民怨日滋,土崩瓦解之勢,迫在朝夕,此無非如臣駑劣,忝居重地,不盡言責,徒尙虛文之所致也。請命罷斥臣職。答曰,勿辭。
獻納朴潢啓曰,合啓之論,力爭屢月,未回二行缺臣之所失,旣與同僚無異,而不得偕避之罪,尤無二字缺請命罷斥臣職。答曰,勿辭。
洪瑞鳳啓曰,造紙署,專爲事大紙地而設焉,自祖宗朝,廣集匠手,多定搗軍,淨其房屋,完其器械,而方責紙品之至精,故禮部之稱,爲無比於天下者,良以此也。變亂以後,凡具蕩然,不成模樣,平時紙匠八十一名,而今只四名,擣軍六十名,而今只五名,如去荊房熟正間紙筒間等屋舍,無復遺存,唯一擣砧間,草創年久,頹腐破陋,不遮風雨,器具匠役,旣已如此,而安敢望其紙品之能復舊樣乎?以今日之物力,雖未能逐一復設,其中最緊不可不設之房屋,請令該曹量給材料,以營造作之所,臣待罪提調,常切瘝曠之念,不敢不達。敢啓。傳曰,依啓。
洪瑞鳳啓曰,注書尹孝立式暇,柳景緝晝講入侍,以修正假注書李尙馨,廳中兼察之意。敢啓。傳曰,依啓。
掌令辛啓榮,正言李景曾來啓曰,臣等,將諸宮家魚鹽免稅等事,經歲論列,天聽愈邈,臣等之惑,益甚焉。臣等所論,實出於爲聖明除痼弊保民生,而殿下,一任私恩,尙不允從,豈意殿下親愛之僻,反拒公議,至於此耶?設令祖宗朝,有賜給之處,豈有如今日之濫觴乎?方今酌時之宜,損益憲章,而獨於病民巨弊,諉之以其來旣久,而不爲之更革,竊爲殿下惜之也。請勿留難,亟賜一兪。答曰,勿煩。
掌令辛啓榮來啓曰,人臣附賊,是何等罪惡,而當初流竄,實出於末減,今因其母之喪,遽爾輕釋,輿情益鬱,王法安在?請勿留難,亟收成命。臣等,將永安尉洪柱元私第修理請停事,論列已盡,而天聽愈邈,臣等之惑,滋甚焉。事若可爲,則臣等,何敢二行缺誠非細慮,請勿留難,亟賜一兪。溟之四字缺已盡論列,而每以不允爲批,臣等竊惑焉。方伯之任,主一道風憲,爲列邑表率,決非身負瑕垢,爲公議所棄者,所敢憚壓,而況畿輔之重,比諸道爲最者乎?請勿留難,亟命罷職不敍。大司憲朴東善,以臣曾忝本職,參停澳·洛之啓,公議重發,同僚盡遞,臣不可獨免其責,更冒言地。引嫌而退,多官見遞,雖緣遽停,而呈遞復授,事在旣往,不可以此追論輕遞臺長。大司憲朴東善,請命出仕。答曰,不允。出仕事,依啓。
正言李景曾來啓曰,臣等,將永安尉洪柱元家修理一事,論列已久,而兪音尙閟,一向牢拒,臣等竊感焉。公主,旣已出閤,則其家,是一私第也,命度支修理私第,明是規外之事也。雖國儲殷豐,財力富足之時,尙不可創開,況此經費蕩竭,國用難繼之日乎?親愛之道,固非一端,不必上違慈殿之敎,下拂公曹之論,而謬施規外之恩然後,謂之親愛也,請勿留難,亟寢成命。難拂者公議,難撓者王法,不有此二者,則國豈能爲國乎?澳·洛等,當初以附賊之罪,止於流竄,實出於聖上敦睦之至,而斷以三尺,則末減極矣。豈可以其母之喪,遽爾徑釋,不顧公議而輕毁王法乎?請勿留難,極寢放歸田里之命。軍政變通事目,署經本院,其大條件,則已經廟堂,十分參量定奪,臣等,固不可容議,其間一二節目,有所未盡,不得不別爲陳達,外方書院,雖有所屬,或自本官,折給若干奴婢,以供守直,鄕校則自有世傳奴婢,鄕所則只有一二使喚,號爲卜直,本官隨便定給,此三處,缺有投屬良民或正軍,謀免官家雜役,而依托其餘二字缺客戶而已。雖有號牌之法,此等投屬者,想必二行缺舊所未有之日守所。失良民不知其幾,末流缺亂之弊,有不可勝言,至於司馬所,則近來新創之號也。生·進,是布衣也,自有學校講業之所,而今乃別創一所,有若一衙門,置奴俾殖貨穀,把握鄕論,侵擾官法,不過豪右之一窠窟也。此所之名,豈可聞於朝廷,又從而定給良民乎?此四處,定數給屬一條,請勿施行。司馬所,則令御史,各別禁斷革罷,永杜後弊,納粟影職,五品以下,竝爲定軍,雖有近例,未免失信,似爲未安,而濫雜奸僞甚多,亦不可全然舍置,但此屬,良族居多,或以義糧,或以應募,或被强取而與之,初非其所願,而得之者亦多,今番詔使時,募銀給帖者,亦多有之,若無緣降定軍役,則取怨必多。且四品五品,其間無別,影職實職,一樣濫雜,豈可曲爲區別,徒滋奸僞乎?請自堂下,三品以下,一依武學校生例,竝爲從願講試。其汰落者,屬於餘丁,以存國家一分之倍,號牌之法,當初以爲難行者,良民冒屬於公私賤一事爲最,而今此事目,全不擧論,未曉其故。請令本廳疎爲商議,嚴立科條,另加査整。軍籍之法,最爲難行者,士族降定軍保,亦一事也。祖宗朝以來,軍保之名,未爲卑賤,故雖士大夫子支,亦皆定屬矣。其法久廢,其名已賤,當此風俗薄惡,以賤陵貴之時,常民,見士族降爲軍保,必視爲等輩,輕加侮蔑,或自官家,使用於賤役,則此莫大之怨苦也。請別立禁制一條,御史之行,廣加宣布,只收軍保之布,毋改品流之舊,以敦風俗,以安人心。監察趙惟吉,本院三度越署經。請命遞差。答曰,不允。軍政事目,加減變通事,竝令本廳十分商議處置。趙惟吉事,依啓。
金蓍國啓曰,臺諫出仕事,命下矣。闕門已閉,待開門命招之意。敢啓。傳曰,知道。
鄭廣成,以禮曹言啓曰,重試及別試放榜次次退行事,允下矣。卽見兵曹啓辭,武科庭試,依謁聖例,初試,試取後設行事,啓下,文科對擧,庭試,當待初試畢後,設行,庭試以八月十八日定行,而重試以八月二十五日,別試及重試放榜,九月初九日,庭試放榜,同月十四日爲之,何如?傳曰,依啓。
金蓍國,以兵曹言啓曰,今此庭試武科,依謁聖例,分兩所初試事,命下矣。初試吉日,令日官,從近推擇,何如?傳曰,依啓。
金蓍國,以兵曹言啓曰,纂修廳,以摠裁官意啓辭內,本廳設局之後,適國家多事,堂上·郞廳,或皆出仕,或縻劇務,不得已啓稟姑停,雖無郞廳,臣等,間或得暇來仕,而今始啓請還設矣。凡都監衙門堂上·郞廳,俱除本司仕,勿參凡公會,例有啓下事目,而或未能一一遵行,今此纂修廳之設,極爲莫重。今雖復設,若復如前,兼任而玩愒,則決無汗靑之日。今後修撰官都廳·郞廳·謄錄官等,一切除本司之仕,逐日仕進,時或直宿,專意校察,爲當。且姑停之時,則書吏·使令,只存數三人,以備守直矣。自今當初啓下數,令該曹定送,以成貌樣事,竝捧承傳施行,何如?傳曰,允事,傳敎矣。纂修廳,別無緊急使喚之任,而使令十六名,當爲復設一朔該給步木,多至四十八疋,以此而計一年之用,則其數幾何乎?請令本廳十分裁減,更爲啓下後上下,何如?傳曰,依啓。已上燼餘日記
謝恩,副提學鄭經世。
晝講入侍,知事金尙容,參贊官鄭經世,特進官崔鳴吉,參贊官洪瑞鳳,檢討官李昭漢,記事官柳景緝·沈東龜·尹絳。講孟子告子篇,自孟子曰舜發於畎畝之中,至無非敎也。此二節出朝報
上在慶德宮。停常參·經筵。
有政。吏批,判書金瑬鍼灸,參判張維進。參議未差,右承旨鄭廣成進。兵批,判書張晩焚黃事,受由下鄕,參判趙希逸病,參議尹履之進,參知李聖求病,左副承旨李民宬進。
夜五更,流星出軒轅星上,入井星下,狀如鉢,尾長七八尺許,色赤。
鄭廣成啓曰,明日常參·經筵,取稟。傳曰,停。
洪瑞鳳啓曰,臣藥房仕進,臣廣成,吏批進,臣民宬,兵批進,臣蓍國式暇。二行缺
答仁興君箚曰,省箚具悉。卿其好爲往來。仍傳曰,給由馬澆奠床,備給。
藥房提調臣徐渻,副提調臣洪瑞鳳啓曰,目今日氣向涼,節迫霜露,自上,方在哀疚之中,怵惕悽愴之懷,必倍常情。臣等,不勝憂慮,敢來問安。答曰,知道。
藥房再啓曰,凡居喪之人,常多疾病,雖在閭閻下賤,有不得免焉。蓋緣哀痛方深,心胃二臟,日月損傷,不自覺察,終致大病,後悔無及,仰惟聖上,追慕悲傷,深墨之色,聲音之微,已著於外,昨日筵臣所啓之辭,實是大小臣民之所同然者,況臣等,忝冒內局,保護聖躬,職任所係者乎?若趁今日,令醫官入診審察脈度,進藥調治,則庶幾滋補萬一,或不至大傷。臣等,不勝區區悶迫之至,昧死敢啓。答曰,知道。時無疾病,不必入診。
藥房三啓曰,時無疾病,不必入診事,傳敎矣。此時聖候,雖無疾病,臣等,與醫官商議,補胃之劑,趁今劑入,以補萬一之意。敢啓。答曰,知道。
吏批啓曰,判書臣金瑬鍼灸受由,參議未差,小臣獨政未安。何以爲之?敢稟。傳曰,仍爲之。
藥房四啓曰,臣等,與醫官商議,則聖上深墨之色,聲音之微,皆由於肺胃虛弱而然,及此時滋補之劑,不可不進御,益胃升陽湯,加縮砂仁·麥芽·炒半夏·麴倍人蔘作丸,以桔梗·天門冬·麥門冬·橘紅·龍眼肉等,作茶煎水和砂糖屑呑進,兼以九仙王道糕,時時進御,調和脾胃,補益元氣,以助生發之源,爲當云。依此劑入,何如?答曰,依啓。
鄭廣成,以禮曹言啓曰,曹啓辭,大殿及王世子胎室奉審擧行事,允下矣。卽因觀象監官員,伏聞藏胎處所,俱在迎曙越邊淨土,前二行缺一同奉審,仍安與否審定後,擇吉擧行云。今亦依此缺爲奉審,何如?傳曰,知道。只定守直之軍,俾禁耕牧,可也。
以備忘,傳于鄭廣成曰,興慶園,旣立墓號,四名日祭享,不可依前行之,親屬中,獻官差送,以爲恒式,執事之人,亦爲勿論,時散親中差送事,言于該曹。
李民宬,以兵曹言啓曰,拜園時差備軍不足數,及大小晝停園所扈衛軍兵應入之數,當至二千五百名,不得已以京畿各營束伍軍調用,令摠戒使預爲磨鍊,移文本曹,知委各營,整頓後臨時散標倍調,爲當。且大駕出城之後,雖有都監三手軍,除出留都之數,而都域不可不嚴備,附近一營軍,亦令營將率領入衛,聽留都大將節制施行,何如?傳曰,依啓。
鄭廣成,以禮曹言啓曰,魂宮四時祭時,獻官諸執事,曾使入淸齋矣。依此爲之乎?問于該曹以啓事,傳敎矣。五禮儀享魂殿齋戒條曰,前享四日,禮曹啓聞,請齋戒,殿下,散齋二日於別殿,致齋一日於齋殿,近侍之官,竝散齋二日宿於正寢,致齋一日於享所,陵享,宗親文武百官諸衛之屬,宿衛殿門者,各於本司,淸齋一宿云。今八月魂宮四時享祭,當依禮文,前享四日,磨鍊入啓矣。傳曰,知道。
掌令辛啓榮,正言李景曾來啓曰,今之爲國之害,爲民之病者,其類非一,而能其失人心瘠國用之尤者,未有如魚鹽免稅等事也。上天,生物以養民,而人君,代天以子民,然則須先去其所,以爲民害者然後,可以養其民,而裕其國也。殿下於此,何不察其爲病者,而一切革去之至,乃違公論拂群情之至此也?今之請除數弊,至於逾年而不知止者,實一國之公論也。殿下,徒以先朝賜與之物,一朝革之爲不忍,殊不思今之民缺異於古之物阜,而古之諸宮之貽弊,未有甚於今時二行缺一視同仁之意乎?請勿留難,快賜一兪。答曰,不允。
掌令辛啓榮來啓曰,人臣附賊之罪,在五刑罔赦,當初流竄之典,實出於末減,今因其母之喪,遽爾放釋,公議益激,王法安在?請勿留難,亟寢澳·洛等放歸田里之命。永安尉洪柱元私第修理一事,臣等,累日論列,而天聽逾邈,一向牢拒,臣等益惑焉。事若當然,臣等,何敢力爭而不知止乎?親愛之道,固非一端,何必謬施規外之恩,上違慈殿之敎,下拂公共之論然後,謂之親愛乎?請勿留難,亟賜一兪。溟之得罪淸議,臣等,論之已盡,而每以不允爲敎,臣等之惑滋甚焉。方伯之任,主一道風憲,爲列邑表率,決非身負瑕垢者,所能憚壓,而況畿輔之重,比諸道爲最乎?前日試可之用,亦非公議所許,而今之論劾,其來有自。請勿留難,亟賜一兪。太僕之官,專爲馬政,而僉正所管,爲尤重,不可不極擇差授。僉正李安訒,爲人庸劣,無幹事之才,不合其選,請命遞差。答曰,不允。李安訒事,依啓。
正言李景曾來啓曰,永安尉洪柱元家不可修理之意,兩司爭論,已有日矣,而殿下,尙慳兪音,臺臣之言,雖不足傾聽,慈殿丁寧之敎,其可違乎?國人公共之議,其可拂乎?以殿下之聖明,未免於親愛之僻,不有輿論,不恤國計,而謬施規外之恩,竊未可曉也。請勿留難,亟寢修理之命。一人之私恩,雖欲曲施,而三尺之王章,不可有撓。澳·洛等,身負附賊之罪,初爲流竄而止,是實出於聖上敦睦之至,屈法而伸恩也。今因其母之喪,遽有放歸之命,旣有罪惡,則豈可以王室之親,而有所寬貸也?王法難毁,公議難拂。請勿留難,亟寢成命。以下缺
傳于鄭廣成曰,袁撫臺回咨,則備邊司草記,令承文院,製進矣。回揭,不可不爲一時竝爲製進。
李民宬,以備邊司言啓曰,江都儲糧,專靠泰安貿販,本郡貿易,往來之船,凡三隻,而未有公家標帖,到處責稅,不但船人被侵爲悶,其在公家收利之計,亦甚虛疏。依前例自本司,成給帖文,似當。敢啓。傳曰,依啓。
李民宬,以備邊司言啓曰,竊詳袁撫臺咨中之語都督移鎭之事,似已完定,天朝,不曾明定所移之所,只令毛將,自擇便宜,可想天朝,亦有難處之勢,不免作此含糊語也。彼之移鎭,似未可必,而亦非本國所得容力處。第令承文院遵依舊例,急構回咨,撥上馳送,且徐敷奏,與毛將相會,作何料理,詳細聞見,從實馳啓之意,接伴使處行會,宜當。敢啓。傳曰,依啓。
吏批,趙邦直爲通訓大夫行司憲府掌令,沈之源爲朝奉大夫禮曹正郞,金南重爲通訓大夫司憲府持平,兪省曾爲通訓大夫司憲府持平,金世濂爲通訓大夫弘文館校理知製敎兼經筵侍讀官春秋館記注官,李德恒爲通訓大夫行司憲府監察,沈演爲中訓大夫行成均館典籍,金自剛爲朝散大夫通禮院引儀,李得述爲宣務郞西部主簿,尹緝爲通訓大夫行北部主簿者。
兵批,金湜爲折衝將軍行龍驤衛副護軍,鄭世矩爲禦侮將軍行龍驤衛副護軍,閔應恢爲禦侮將軍行龍驤衛副司果者。已上燼餘日記
上在慶德宮。停常參·經筵。
李民宬啓曰,今此魂宮別祭,與朔望有異,從興化門擧動之意。敢稟。傳曰,依啓。
以備忘,傳于李民宬曰,京畿監司李溟,滌愆旣久,爲國方新,以用人之道用之,則少無可遞之事,然兩道之久曠,亦甚可慮。姑遞其職,以便公私。
鄭廣成啓曰,袁撫臺咨文揭帖,今將回答矣。彼旣有禮物之送,似當有回禮,而王朝大衙門。二行缺
以備邊司草記,傳于李民宬曰,毛餉今年支給之數,不至十五萬石,而何以云十五萬石乎?問啓。
掌令辛啓榮,正言宋時吉來啓曰,方今之害國病民之事,固非一二,而未有甚於魚鹽免稅等事也。在先朝,雖有賜給之規,必不如今日之隴斷,豈可諉之以其來旣久,而因循謬規乎?況近日臺官所論,皆係宮家,而殿下,一樣牢拒,以私抑公,無乃不可乎?請勿留難,亟賜一兪。答曰,勿煩。
掌令辛啓榮來啓曰,人臣附賊,罪在罔赦,當初流竄,實由殿下敦睦之義,斷以三尺,亦云失刑,豈可因其母喪,遽爾放釋,偃息田里,若無罪然乎?王法無章,公議益激,請勿留難,亟寢成命。永安尉洪柱元家修理事,臣等,論列累月,兪音尙慳,臣等,實未曉聖意也。雖在國儲殷豐之日,尙未可創開規外之典,況當新經詔使,經費蕩竭之時,上違慈敎,下拂公論,謬施爲辟之私恩乎?請勿留難,亟賜一兪。溟之用心陰譎,行己麤戾之狀,前啓已悉之,今不必瀆陳,棄垢試才,聖意雖勤,大閑所在,公議難抑,不可尋常遞差而止,請勿留難,快從輿情。新除授持平金尙重,今在全羅道益山郡,請乘馹上來事,下諭,依前例,府書吏,給馬下送。答曰,先王,晩得公主,寵愛無比,未及成長,先王晏駕,後因變故,嘉禮失時,言念前後,不覺嗚咽矣。今玆修理之擧,非欲創始於今番,以爲他日予子孫地也。爾等,不念先朝,又不諒予意,逐日强聒,而不知止,不亦異哉?須識此意,亟停勿煩。他餘事,竝不允。金南重上來事,依啓。
正言宋時吉來啓曰,永安尉洪柱元家舍四字缺度支之官,董率各司,執工繕治二行缺亟寢成命。殿下之爲澳·洛等地,當初四字缺臣而負附賊之名,則流竄之典,豈其律乎?特緣聖上敦睦之義,已極屈法伸恩,而又下放歸田里之命,在聖上親愛,則至矣。其於王法何?請勿留難,亟寢成命。近來幕官,全不擇人,江原都事李耆,到任以後,多行麤鄙,駄娼巡行,徵索列邑,爲一道笑罵。李耆,請罷職。答曰,修理事,府答同。澳·洛等事,不允。李耆事,依啓。
李民宬,以備邊司言啓曰,袁撫臺揭帖,似有多少抑揚,而主意則不過相勉之辭也。新相交際,須謹辭令,不可尋常回揭,而大提學,方在呈告中,令提學撰出,宜當。且近緣山東,糧餉不來,毛營數十萬衆,專然仰哺於本國,今年支給之數,已過十五萬〈石〉,而前頭繼責不已,本國,決無可支之勢,須另議繼餉之策,以紓本國物力之意,竝及於回揭中,似當。且見毛將揭帖,末端,有請糧之語,不許則事體未安,許之則必將執此爲辭,而督責餉臣,殊爲難處,第云竭力周旋,前後繼運不絶者,無非同憂共患之意,而亦老爺之所明知也云云,似當。令提學措辭撰出,何如?傳曰,依啓。
李民宬,以備邊司言啓曰,毛餉今年支給之數,何以云十五萬石乎,問啓事,傳敎矣。餉臣査算時,以十四萬爲言,而其後一萬石,又在添給之中,故如是回啓矣。但此則時未準給,姑勿擧論,似當。敢啓。傳曰,知道。已上燼餘日記
上在慶德宮。
以魂宮別〈祭〉齋戒,停常參·經筵。
有擧動。
夜四更,流星出天中密雲中,入南方天際,狀如鉢,尾長七八尺許,色白。
下直,陽智縣監李厚培,牛峯縣令金鍊,連山縣監南忭,北虞侯黃瀷。
傳于李民宬曰,今下弓矢,北虞侯黃瀷,給送。
李民宬,以號牌廳言啓曰,憲府官員,昨政,已盡差出,而時未肅拜云,本廳事目,署經之事。二行缺
上由興化門,幸魂宮,政院,問安。傳曰,知道。
藥房問安。答曰,知道。已上燼餘日記
上在慶德宮。
上幸魂宮,行別祭後,還宮。
以社稷大祭齋戒,停常參·經筵。
四更,上行別祭,只行奠幣禮,讀祝,餘皆如朔望祭儀,入侍,都承旨洪瑞鳳,右承旨鄭廣成,左副承旨李民宬,注書柳景緝·尹孝立,記事官金霱·尹絳。
祭罷後,政院·藥房,問安。答曰,知道。
卯時還宮後,政院·藥房,問安。答曰,知道。已上燼餘日記
上在慶德宮。停常參·經筵。
傳于鄭廣成曰,左相處,遣內醫看病。
以領議政李元翼十九度呈辭,傳于鄭廣成曰,安心調理事,諭之。
鄭廣成啓曰,過社稷祭後爲政事,命下矣。卽者,吏曹郞廳,來言,判書鍼灸受由,參判病不來云。何以爲之?傳曰,竝命招。
鄭廣成啓曰,吏曹判書·參判命招,則病不來矣。傳曰,知道。
獻納朴潢來啓曰,諸宮家魚鹽免稅,初有定限定制,而末流濫觴,已至於此,此而不革,終至於濫而又濫,國不爲國,公論亦無所畏,臣等,初不若不論之爲愈也。殿下,亦知其爲害,而特牽於私情,不忍一朝廢先朝之賜,與殊不念民窮之患,大異於曩時,而侵漁之弊,莫甚於今日也。殿下,苟不知其害則已,知其害而不革,是不幾於惡惡而不能去乎?上下相持,體面俱傷,亟加三思,夬賜一兪。答曰,不允。
獻納朴潢來啓曰,澳·洛等,有附賊之名,無自明之端,殿下之所欲曲施者,私恩也。臣等之必欲論執者,王法也,以私恩而廢王法,殿下於此,亦不得自由也。爲人臣子,負此名於天壤之間,而豈有偃息於田里者乎?請勿留難,亟收成命。答曰,不允。
答吏曹參判張維疏曰,省疏具悉卿懇。卿宜勿辭,調理察職。原疏見下
以全昌君柳廷亮疏,傳于鄭廣成來曰,給由馬·澆奠床,備給。
以備忘,傳于金蓍國曰,前仁城君處,冬衣次優數磨鍊下送事,言于該曹。
李民宬,以號牌廳言啓曰,國綱一解,人不畏法,風俗不美,巧僞日滋,其所由來,久矣。今此號牌設法之初,丁寧開諭,寬定期限,及其限過之後,又開自首之路,三次退限,以示朝廷好生之德,而似聞外方頑民,猶有漏籍潛匿者,今此御史下去時,所當一一査出,必誅無赦,且雖已入籍者,率多冒僞,或以少爲老,或壓良爲賤,或冒屬歇役,如此之類,御史,亦當親行査點,一依事目論罪。但念頃年以來,上失其道,民散蓋久,以致無知之徒,自陷刑辟,而不自知悟,此王者之所當憫惻,而指示可生之道者也。令御史先發牌文,凡自首者,當該監官·色吏·統主·有司等,竝勿治罪,唯迷頑。二行缺
李民宬,以號牌廳言啓曰,凡以庶孽入籍者,所當竝爲定役,而其中或有已爲許通者,一體定軍,則亦爲冤悶,令御史推考,許通帖文,後從自願,試·射講書,入格者,分屬校·武,不入格者,方爲定軍,似當。此一款,添入於事目中,何如?傳曰,知道。已許通者,勿爲定軍,似可,更爲議處。
司諫權鑊啓曰,臣之素患偏虛之症,緣時日之暖,暫得緩歇,不敢言病,黽勉供職,而秋氣乍涼,舊證稍發,骨節疼痛,四肢不仁,切於趁時治療,自今月初,連施鍼灸,遍身經絡,流汗無數,因致元氣虛損,眩症添發,決難在職。卽於其時,具由呈辭,而自上在淸齋之中,屢爲政院所却,昨以試官事,命牌臨門,而鍼穴未完,深恐中風之患,不得趨造拜命,有乖不竢駕之義,負罪兢惶,而今承呈辭還出給之命,感與懼竝,措躬無地。凡在言官,少有所失,不敢在職,況臣之罪戾,至於不敬君命,無人臣之義者乎?請命罷斥臣職。答曰,勿辭。
金蓍國啓曰,司諫權鑊,再開煩瀆,退待物論矣。
答吏曹判書金瑬箚曰,省箚具悉卿懇。宜勿控辭,調理察職。
李民宬啓曰,常時非入直省記者,則閉門後,不敢進留於闕內,卽者,新來沈演等四人,館下人七名留在,推問其由,則以藝文館日次,來待闕內,未及出去云。極爲駭愕,藝文館當該官,請推考,沈演等,開門出送。傳曰,依啓。
兼吏曹判書臣金瑬〈疏曰〉,伏以臣,頃因賤疾危劇,冒死請急,伏蒙聖慈,特賜恩暇,遣醫看病,濟以藥物,臣雖至愚,豈不知感激洪私,振勵疲頓,以備驅策乎?第積勞之餘,心火上熾,面部浮痛之症,有加無減,日施鍼灸,氣血俱虛,暫冒風寒,倍覺疼痛。今日牌招,不得趨命,以臣之故終至廢政,臣之罪,至此而尤大。伏乞聖明,亟命鐫遞臣職,以便公私,幸甚。取進止。
司憲府執義李敬輿上疏曰,伏以螻蟻微臣,猥將私懇,冒瀆宸嚴,極知僭越,罪合萬死,而第臣之於君,猶子之於父也,人子之有遑遑憫縮之情者,安得不大聲疾呼於天地父母之前?臣生髮未澡,受養於祖母,顧復撫育之恩,無異慈母,四十年來,未嘗離違,今月初三日,奄忽見背,痛結終天,無意生全。主喪之人,年迫七十,荒迷萎苶,死亡爲隣,卜山襄葬,專在臣身,加以老母,宿患風疾,往浴椒井,遭變奔喪,以致添傷,勺水不進,委頓床席,氣息奄奄,爲朝暮人耳。古今天下,寧有如臣情事者乎?臣所帶本職,非他閑漫之比,服制之暇,雖有常典,而看山董事,問藥迎醫,規例是拘,出入缺礙,以致抛棄襄事,坐視母病,事勢二行缺事,兼侍湯藥,則幽明感徹,生死無憾,母子受賜,公私兩便,臣無任瞻天隕越,涕泣屛營之至謹昧死以聞。
公淸水使臣金起宗疏曰,伏以臣,初上封章,反承優批,再叫天閽,未蒙允可,君臣分義,不敢更瀆,而母子至情,亦所難抑,生纔八歲而孤,老母在堂,年踰七十,四十年來,長在憂傷哭泣中,沈痾在身,柴毁已極,所存者,只膈上氣耳。曩緣臣奉使西邊,適値兵興之日,母子相離,垂閱三歲,倚閭一念,轉成心恙,百疾兼攻,諸方無效。又自六月初,重得內傷外感之症,委身床褥,廢食踰旬,氣息奄奄,已到十分危界。方其初下仍赴之命,相持不能捨過,以遠離疚懷,及至今日,精神昏耗,潮熱上升,雖在左右之人,猶不省記,有時呼臣之名,而不知臣之在傍,謂臣有若已赴任所者然,泫然流涕,欲語而未吐,臣於此時,當作何如懷耶?聖恩雖隆,私情亦切,不避鈇鉞,累干宸嚴,筆舌已殫,不知所達。伏願聖明,遞臣職名,以救母病,不勝幸甚,臣無任激激切屛營之至。謹昧死以聞。
全昌君臣柳廷亮疏曰,伏以臣,大禍餘生,苟存視息,天日重明,異數荐加,贈爵之典,又及先人,結草殞首,無路酬報。第念追贈下批,在甲子夏間,而非但卒蒙恩典,惶感瑟縮,且緣國家多事,不敢言私,尙未行焚黃之奠,及今秋節已闌,霜露旣降,人子怵惕之懷,不能自抑,欲爲省墳。仍行二字缺竝踏啓字下。
吏曹參判臣張維,伏以臣,自六七年來,素有便血之病,每發,則輒委頓時月,幾死而後獲甦,病根深痼,嬰纏骨髓,自分爲朝暮之人。前月,遭長兄之喪,老母亦因傷痛成疾,悲憂之餘,自覺損敗,而職名未解,服制已盡,不敢一向退伏,强力出仕。去初五日,自政廳罷歸,神氣憤瞀,殆若就絶,因爲舊疾復發,兼以洞瀉之證,數日間氣力漸頓,四體不擧,僵牀席危篤之狀,比前尤劇,牌招臨門,不得趨詣,慢命之罪,曠職之責,萃於一身,惶懼殞越,無地自容。伏乞聖慈,亟命鐫免,以便公私,不勝幸甚,臣無任祈懇戰灼之至。謹昧死以聞。已上燼餘日記
上在慶德宮。停常參,有晝講。
巳時午時,日暈。
獻納朴潢來啓曰,司諫權鑊,引嫌而退,有病受鍼,雖人所共知,而召命不進,自有應遞之例。請司諫權鑊遞差。答曰,依啓。
答輔德李埈疏曰,省疏具悉爾誠。所陳之事,當議處。爾其勿辭,從速往來。仍傳于鄭廣成曰,李埈,給由馬。
答吏曹參判張維疏曰,省疏具悉。卿宜勿辭察職。
戶曹啓辭頭辭缺狐皮五十令等貿易事,命下矣。近年以來,胡路已塞,私商亦禁,此等皮物,非徒絶貴,從前則啓下,貿易皮物,先期累朔,分付,以廣求覓之路,今番則,分付未久,旋卽覓納,勢所未及,其中鼠皮,尤極難得,不勝渴悶云。臣伏念反正以後,停廢年例頒賜,以紓市廛之力,今過三年,始復頒賜之舊者,實出於聖上恤民之盛意,而但渠等,旣玩積年之停例,未堪臨時之應辦,如是訴冤,至於累日,或可量減令數,以塞其望,似爲宜當,緣係市民之除弊,不得不達。敢啓。傳曰,依啓。
掌令辛啓榮,獻納朴潢來啓曰,利國安民,王政之所先,而利國安民之道,無他,去其害而革其弊而已。自古國家,安有利歸於私門,害及於其民,而能治其國者乎?作法於涼,其弊猶貪,作法於貪,弊將安救?今玆魚鹽免稅,雖出於先朝愛之欲富之意,末流濫觴,已不可勝言,上以損公家之賦,下以招民生之怨,此而不革,臣等,竊恐濫而又濫,終至於國不爲國也,請加三思,亟賜一兪。答曰,不允。
掌令辛啓榮來啓曰,人臣附賊,有常無赦,當初流竄之典,實出於屈法伸恩,斷以三尺,則不可謂得刑,豈宜因其母喪,遽爾放釋,使之偃息田里,若無罪然乎?王法益輕,公議日激,請勿留難,亟寢澳·洛放歸之命。學校儒生之定額,非以多士爲有限,蓋廩養之道,不可以無其數也。若考講之際,一從額數,則非但國家待儒之道,不當如是,亦不無遺才抱冤,豈可不十分裁量善而處之乎?事目中,雖有御史臨時啓聞處置之意,但念事目本意,旣以額數爲主,則雖曰量數加定,終歸於定限之偏,而有乖於右文之意,臣等之意,無論額數多少,唯以入格與否,爲取捨之地。且落講定軍,固是不易之典,在所不論二行缺望善始之策,大抵州縣校生,未必皆爲士族,亦多良民,避役之輩,落講充保,渠亦自分而至,若三南則凡在校案,幾盡士族,國法鄕風,旣以閥閱爲重,則其視充保,無異於就死地,若以一切之法言之,則雖不可有所彼此,而又有別樣善處之道,則亦不可不念,旣以軍保爲名,則雖曰收布,所惡者,名也。請令本廳更加商確,就未入格中,査別分明,士族之類,勿爲充保,或名以落講收布,或別爲名目,一以資軍實,一以慰人心。伏見尙衣院公事,頒賜所獤皮·鼠皮·赤狐皮耳掩三百餘部措備云。臣竊念平日國家物力有裕之日,以尙方歲入之物,例爲筐篚之恩,固是一時之盛典,而經亂以後,西北皮物,恒貢頓減,雖或有頒賜之規,而貿諸市上,其弊多端,至於昏朝,濫觴極矣。反正之初,聖明,洞燭此弊,特停頒賜,已四年矣。公私除費,實爲不貲,而今此復行之命,出於意外,此必以應行之規,久廢爲未安,而有此下敎也。但念今年物力之凋弊,甚於往年,連經詔使,板蕩可知,應行節目,亦所當損,況此不必爲之事乎?伏聞該曹,不能自貿,令市民分定各市而應入,價木多至七十餘同,竝年例衣帽之數,則幾至百有餘同,該曹之力,亦難辦。市民,不料今日之復行,無意措備,故卒然貿得,其價倍蓰,臣東善,忝在平市提調,目見市民之來訴,情勢悶迫,誠爲矜惻,請姑停今年頒賜之命,以示一分之惠。答曰,校生令該廳議處。頒賜耳掩,令該司減數措備,可也。澳·洛等事,不允。
獻納朴潢來啓曰,澳·洛附賊,國言未已,當初流竄,失刑甚矣。爲人臣子,而負此極罪,偃息於田里,則將何以威亂臣賊子之心,國有三尺,難容私恩,亟寢成命。
午正晝講,上御資政殿月廊,講孟子盡心上篇,入侍,知事徐渻,特進官沈諿,參贊官鄭廣成,侍讀官李景奭,檢討官金光炫,記事官尹孝立,記事官沈東龜·尹絳。上讀前受音一遍,景奭進講,自孟子盡心篇名,止不足以爲智矣,音釋各一遍。上曰,前日篇名則似不讀矣。上讀新受音一遍,大文釋一遍。景奭講論旨義曰,盡其心者之者字,朱子以爲不可不仔細看,蓋者字,是喫緊處也。盡心知性,先儒比之於明鏡,若無所蔽,則是乃知其性也。性,卽理也,理,卽天也,知性,則天亦不外是矣。存心養性以事天,乃力行也。殀壽不貳,修身以俟者,天之付予我者,不以人爲,害之也。以匹夫之事言之,則謂之死生有命,入於巖牆之下,則非所以知命也。以人君而言,則紂曰我生,不有命在天云者,亦非二行缺理氣之言也。合性與知覺,有心之名,或形於性命之源,或出於形氣之私,此乃人心·道心之分也。知而不仁,則流蕩不法云者,蓋不能存心養性,則歸於流蕩,不能修身,則歸於不法,終不能爲知之至也。講訖。渻曰,前日引見時,臣智慮淺短,倪汝聽所言,或不無其理,故妄陳愚見,到今惶恐,而近觀毛文龍所爲,則趙佑,不意死於船上,設令病死軍門,豈有不爲致疑之理乎?武人李浣,備局郞廳也,自西路還,言趙佑之死,非在於今月初也。其前死已久矣,而毛營祕不發喪之說,西路之人,多言云。徐敷奏回還時移鎭一事,毛將,未知何以答之,而中原,想已致疑於毛將矣,必不以純臣待之也。天使陪送人回還之後,則自當得聞矣,義州府尹李莞,豈有不知此間事情之理乎?前日陳疏,欲知朝廷分付而處之云,朝廷,以據理開諭答之矣。臣之私憂,過慮極多,徐孤臣·王萬才之徒,頗言其叛形已具,金瑬還時,辭歸於毛將,則毛將再三言,吾之管下人,或有流言,愼勿信聽云。瑬問流言是何說云,則答以前日安州所言之類,是流言也云,渠亦疑渠之管下,或有泄其事矣。頃日尹暄巡到時,毛營之人,或言爾國疑我,與虜相通,縛送天使云,主客如是相疑,而豈有能久之理乎?管下將士中南北將,大成嫌隙,南將則多言毛帥,叛形已具,吾輩在其幕下,恐同受惡名也云。宜令邊臣,某條,結其將官,問其情形,恐不無相機善處之道矣。上曰,此乃人所共憂之事,而大抵無善處之道矣。渠乃天朝將官也,渠不先動之前,在我,無先事圖之之理,中原自前,亦不以純臣待毛,而能指揮之也。將官雖有云云,中原之人,浮誕其言,不足取信,我國處變之道,甚難二行缺言亦是,而但李莞則過動矣。渻曰,外人,或言莞用心生病矣。上曰,義州之事,甚可慮也,而在我,無善處之道也。都督·將官,皆庸雜,無一人豪傑也。渻曰,先事處之爲難之意,徐孤臣,亦知之矣。上曰,徐孤臣之言則常的中矣。渻曰,我國兵,皆集義州,若失義州,則浿江以西,收拾甚難,中夜以思,極爲憂悶矣。移駐龜城之說,亦未知其何故也。冬間,毛若率兵入義州,則義州得全爲難,我國,若知中原有處置毛將之擧,則下諭李莞,以遼民不可盡信,雖至干戈從事,亦難許入城內之意,答之,似可也。上曰,干戈從事之說,不可輕易言之矣。渻曰,義州旣失之後,則西關形勢,極難矣。上曰,意者,渠之家屬,在內地,渠往義州,有作亂之事,則渠之妻子難保,渠之手下,亦豈一心乎?以此似有一分可恃之事,中原,亦難輕易處置,移鎭之議,亦似已止,但爲羈縻而已。但旣知非純臣,則必不接應,我國之受害,到此益多矣。在我,旣無先事善處之道,西關將士,須勿放心以待,可也。南北將,旣成嫌隙,渠雖有有不測之心,亦難善其後矣。渻曰,渠有異志,向義州,則渠之管下,亦必有變,徐孤臣,亦言其不可從逆之意云矣。西方將士,雖有計慮之人,兵力甚少,今冬則須厚集兵力而待之,南兵,亦須入送,可矣。上曰,南兵,雖入送,而數千之兵,何能有關乎?大抵今日事極難,卿常以此爲慮云,必有善處之策矣。渻曰,臣意,須探聽事情於渠之將官,若知中原,旣有處置之事,則我亦可以先事圖之也。但旣與魏忠賢相結云,此爲難也。前日求蔘,必用之於此等處也。上曰,毛將,極是不善人也,必與在內執權之人,相結然後,二行缺曰,臣忝內醫提調,已久矣。春間啓運宮未寧之日,白葵花,至賤之物,而得之甚難,凡物不爲預蓄則然矣。頃日譯官輩貿藥以來,故唐材,得以繼用,而近緣船敗之故,唐材絶乏,前頭臘藥,亦難劑進矣。京中,亦無蓄藥之處,蛇浦藥商,亦多出來,而毛將,說法沒入,故出來者,還少然亦豈全無出來者乎?欲趁此時,換貿以用,而該曹,物力蕩竭,其價亦難辦出矣。上曰,有關之材,若至乏絶,則不得已當爲貿用矣。近觀藥材,頗不精,此豈提調所知乎?戒飭醫官輩,可矣。渻曰,反正之後,自上每恤民隱,不能點退精擇,故然矣。每爲申飭,而材料之不精,如此,極爲惶悶。上曰,藥材,非如飮食,必精好然後,可以見效。常加申飭,可矣,罷出。吏曹參判張維上疏曰,伏以臣,以狗馬賤疾,再煩天聽,瀆冒之罪,萬殞猶輕,臣之痼疾委篤,擧朝之所共知,聖明,猶靳許遞者,必以爲引疾丐閑,朝士之常事,稍加調理,旋應察職,不欲遽允所請也。顧臣則實有異於是者,苟有一分可强之氣力,君命臨門,牢坐不起,此豈臣子所敢安於心乎?當此中外多事之日,方伯之曠官,政事之命下,已多日矣。加以臺諫新缺,而緣銓官有故,尙未爲政,此誠近所未有之異事也。第臣危惙之證,有加無減,試自强力,欲起還仆,旬月之內,決難差歇,銓部重地,豈臣養病之所?分所不安,則晷刻,不可冒居,事有不便,則恩命,亦難祗承。伏乞聖慈,曲加體諒,亟命鐫改,以便公私,臣無任激切戰灼之至。謹昧死以聞。已上燼餘日記
謝恩,校理金世濂。此一節出朝報
上在慶德宮。停常參·經筵。
有政。吏批,判書金瑬進,都承旨洪瑞鳳進。
兵批,參判李希逸進,參議尹履之進,右承旨李民宬進。
洪瑞鳳啓曰,卽刻吏曹郞廳來言,臺諫有闕,而判書金瑬,參判張維,病勢俱重,政事不得敢稟云,取啓。傳曰,參判遞差,判書命招。
金蓍國,以號牌廳言啓曰,庶孽許通者,勿爲定軍,似可,更爲議處事,二行缺故欲依士族例,竝爲試講耳。今若全不定役,則事甚未妥,敢啓。傳曰,知道。
金蓍國,以號牌廳言啓曰,京畿監司差出後,忠淸監司權盼方,爲交代下去,而不得爲政,殊爲悶慮。江原監司崔睍,下諭之後,久不上來,未知其故,更爲下諭,使之刻日上來,似當。御史,發行已迫,而昨日亦三道監司,俱未赴任,事甚未安,敢啓。傳曰,依啓。且吏曹,無憂國之人,故近日所爲,若此耳。
金蓍國啓曰,新除授同副承旨李如璜,以父母璜拜掃事,楊根地受由下去,乘馹上來事下諭。依前例,院書吏給馬下送,何如?傳曰,允。
掌令辛啓榮,獻納朴潢來啓曰,魚鹽免辭稅等事,臣等,合辭論列,竭盡底蘊,而聖批,一向牢拒,臣等悶鬱焉。古之人君,一夫不獲,則曰是予之過,況此一國濱海之民,擧被私室之侵漁,怨讟朋興,將至於失業流散,而殿下,未免親愛之辟,莫之恤焉,竊爲殿下惜之也。民之怨咨,弊之當革,聖明,非不洞燭,而徒以先朝賜與之物,一朝遽革,爲不可,殊不思民之窮困,未有甚於此時,諸宮之弊,亦未有甚於此時,豈可諉之以其來旣久,而不爲之痛革乎?請勿留難,快賜一兪。答曰,不允。
吏批啓曰,本曹參判,今當差出,而擬望之人乏少,承旨竝擬,何如?傳曰,依啓。
掌令辛啓榮來啓曰,王法不可毁,公議不可抑,澳·洛之事,臣等苦口論列,亦已久矣,而天聽愈邈,臣等之惑益深焉。人臣有附賊之罪,則難容覆載之間,豈可遽爾放釋,使之偃息於田里乎?請勿留難,亟寢成命。伏承頒賜耳掩,減數措備之敎,爲民節用之意,臣等,非不知之,而第念當此公私赤立之日,雖國家應行大事,缺所當損,況此不必爲之擧乎?當初該曹啓辭二行缺先上責令貿納,逐日引納之物,不啻牛毛,此皆前所未有之事,其於國體何?市井小民之怨苦稱冤,職由於此,豈不寒心?今此頒賜,又不得專減,則令度支直爲準價許貿,勿委市民,以貽中間巨弊事,請捧承傳施行。答曰,依啓。澳·洛等事,不允。
獻納朴潢來啓曰,人臣罪惡,莫大於附賊,國家刑章,莫嚴於討逆,澳·洛所犯,雖出於風聞,至今國言未已,豈可置之疑信之間,而不之治乎?負此罪名,而偃息田里,則亂臣賊子,將何以懲惡?請勿留難,亟寢成命。答曰,不允。
答行司直沈悅疏曰,觀卿疏章,予心缺然。卿其勿辭,從速上來,以副予意。
吏批,李顯英爲吏曹參判,具仁垕爲漢城府左尹,權盡己爲京畿觀察使,李聖求爲吏曹參議,金德謙爲刑曹參議,李楘爲兵曹參議,鄭廣成爲承政院左承旨,李民宬爲右承旨,李如璜爲同副承旨,金搢爲宗簿寺正,李敬輿爲司僕寺正,權鑊爲司䆃寺正,尹衡彦爲司諫院司諫,鄭弘溟爲弘文館副應敎,韓善一爲司僕寺僉正,李景奭爲吏曹佐郞,李爲承文院著作,宋國澤爲承文院正字,柳碩爲承文院副正字,吳世彦爲草溪郡守,金墩爲旌善郡守,申楫爲江原都事。
兵批,李顯英爲副摠管,鄭榏爲都摠都事,趙稷爲翊衛司司禦,鄭應聖爲忠淸道水軍節度使。
行司直臣沈悅疏曰,伏以君臣猶父子也。父子之間,何情不吐,何說不盡?今臣有懇迫之悃,冒死仰陳於冕旒之,。伏願聖明垂察焉。臣有終身不可洗滌者,隨參庭請之累,是也。從前引咎自劾,竭盡無餘蘊矣。唯此一事,固已難容於淸議,況又居官無狀,重被臺評?臣之罪累,床上疊床,雖置重典,尙有餘辜,而聖恩曲庇,物議愈激,濫費私用之彈,冒恥周羅之斥,皆臣自取,尙誰怨尤?竊觀反正之後,人各砥礪,勉修廉隅,故士夫之間,未聞有簠簋不飾之誚,而獨臣首犯私用之罪,私用官物,其罪伊何?臣荷聖上剪拂之恩,職至崇班,而不自澡雪謹飭,自速官謗,上孤聖恩,下添身累,雖免刑章,實深愧恧,將何顔面,復齒周行?況臣犬馬之疾,漸至難醫,四肢不仁,骨痿筋縮,是謂廢疾之人也。退伏田間,省愆養痾,竢其改過自新,且二行缺之鄕。伏願聖明,終始仁覆,亟命鐫削臣職,俾臣屛蟄田野,伏枕內訟,不勝幸甚。當初物議方張,故不敢告退,遲回江上,今始下來,而不告徑歸之罪,萬死無惜,伏地以竢斧鉞之誅,臣瞻天仰聖,無任激切屛營之至,謹昧死以聞。已上燼餘日記
上在慶德宮。停常參·經筵。
夜一更,白雲一道如氣,起自巽方,直指北方,長十餘丈,廣尺許,良久乃滅。二更,月暈。
下直,林川郡守李敏求懷德縣監盧希天。
答吏曹參判李顯英箚曰,省箚具悉至懇。卿勿控辭,盡心察職。原箚見下
掌令辛啓榮,獻納朴潢來啓曰,爲國之道,如有一毫病民之政,則改之革之,猶恐不及,若農夫之去莠,當今巨弊,莫甚於魚鹽二行缺莫之恤也。殿下徒以親愛之辟,不思民生之困苦,缺年論執,天聽愈邈,臣等竊惑焉。賜與之物,雖曰事係先朝,在所當改,則固不可不改,而況此一時之謬恩,實非金石之典者乎?請勿留難,亟賜一兪。答曰,不允。
掌令辛啓榮來啓曰,西憂不徒專在於奴賊,事機之變,頓異於前,先幾詗察,不容少忽,爲伴臣者,所當伺其動靜,報於廟堂,以爲策應之地,而接伴使鄭斗源,受任以後,頗有不能擧職之譏,今此趙佑之死,機關甚重,而亦不爲詳探以啓,日後之事,恐不可倚於此人。請鄭斗源罷職,其代以有智慮名望人,極擇差送。文川郡守李光春,爲人庸劣,處事弛緩,政委下吏,一境怨咨。當此軍政大擧措之時,不可使一日在官,請命罷職,其代,極擇差送。答曰,依啓。鄭斗源推考。
金蓍國,以備邊司言啓曰,以經筵官徐渻,毛營情形,密爲探問及西方厚集兵力事,傳敎矣。毛營動靜,本國邈然不知,邊臣只以所聞於將官椽房者,往往馳啓,此輩皆毛將心腹之人,萬無吐實之理,必須密交別人,然後可得實狀,而邊臣無能辦此事者,可謂無謀之甚。令都體察使,或分付邊臣,或擇遣手下伶俐人,別樣探聽爲當。且西邊之事,異於前日,故南軍五千,都監哨軍及新舊出身,方將陸續入送矣。此外別樣防備之策,姑待張晩入來,詳議處置宜當。傳曰,依啓。已上燼餘日記
上在慶德宮。停常參·經筵。
巳時未時,日暈。申時酉時,日暈兩珥。二更四更,月暈。
下直,三登縣令尹傅,訓戎僉使柳瑚。
傳于金蓍國曰,今下弓矢,訓戒僉使柳瑚,給送。
掌令辛啓榮來啓曰,近日西憂,不徒專在於奴賊,事機頓變,艱虞日迫,伺其動靜,先幾詗察,報於廟堂,以爲臨機策應之地,接伴之任,顧不重歟?鄭斗源受任以後,頗有不能擧職之誚,今此趙佑之死二行缺罷職,其代以有智慮名望人,極擇差送。答曰,依啓。鄭斗源,遞差。
正言宋時吉來啓曰,今此應試武科初試時,部將洪敏立,以衣冠之人,與出身爭鬪於試官所見之處,至於打傷,被髮流血,極爲駭愕,請命罷職。兩功臣恩典磨勘,今已三年,不可續續越法私恩,以開倖路。李元榮之父瀣壽,以西班四品,不當陞堂上,而冒濫上言得請,柳䪷又從而援例上請,柳時輔,亦以四品陞堂上,不有國法,及捧承傳事意,妄稱謬例,必行私意,使官方壞亂,將來援引陳請者,必不勝其紛紜。請李瀣壽·柳時輔堂上加,竝命改正。近來星郞之任,多不擇人,兵曹正郞黃瀡,工曹佐郞梁有仁,曾有參疏之累,人言未已,禮曹佐郞鄭晉,爲人凡劣,不合顯職,刑曹正郞秦尙弘,爲人泛濫,不合訟官。請竝命遞差。答曰,依啓。李瀣壽等,已旣加資,且不無前例,不必改正。
金蓍國,以備邊司言啓曰,毛將,時方設柵於靑龍山,以爲過冬之計云。靑龍在義州·龜城·朔州之境,毛將之住兵,於其意難測,而朔州有城而無兵,形勢孤危,前擇驍將,領兵屯駐,以爲昌·義諸鎭之聲援,似合機宜。都監千摠李溭,頗有計慮,可以任事,屯朔之責,當屬此人,但應入三哨,重在昌·義,勢難分送,分付都監,別擇精卒二哨,預先裝束,令李溭領去宜當。凡干防備之策,須與體臣詳議,而體臣未及上來,邊機政急,須預爲定計,方爲窘急之患,敢啓。傳曰,知道。體臣上來後議處,且都監將官,勿爲遽動,可也。
金蓍國,以備邊司言啓曰,南漢山城積粟之策,令備局講究事,傳敎矣。臣等竊念,南漢卽溫祚數百年定都之地,地形之險,誠一夫當關,萬夫莫開之勢,而今此所築二行缺毛營,雖欲拮据湊合,譬如無麪之不托,實無下手二字缺無已則本州田結,纔二千餘結,國家寧捐此一州之入,屬之山城。凡田稅三年糧,毛兵糧,宣惠廳作米,竝爲本城收捧,數年之後,自可粗成模樣。臣等之計,無出於此,此外別樣措處之策,令摠戎使李曙,更爲商量,啓稟施行,宜當,敢啓。傳曰,依啓。
答諫院箚曰,省箚具悉,深嘉爾等憂國之忠。兵使南以興,忠勳已著,才器亦優,此時如此之人,再得甚難矣。箚陳之事,當與廟堂,議處焉。原箚見下
午正晝講。上御資政殿月廊,講孟子盡心上篇。入侍,知事金尙容,特進官具宏,參贊官金蓍國,侍讀官金槃,檢討官洪命耉,記事官尹孝立,記事官沈東龜·尹絳。上讀前受音一遍,槃進講自孟子曰莫非命也,止不容而仁可得,音釋各一遍。上讀新受音一遍,大文釋一遍。槃講論旨義曰,人之吉凶禍福,皆命也。入巖墻之下而死者,雖亦命也,而入於不當入之地,以至於死,是乃自取也。至於盡其道而死者,則雖殺身成仁·舍生取義,是乃定命也。桎梏死者,作罪而死,故與入巖牆之下者同也。然桎梏死者,亦不可一槪論也。如賢人非其罪而死者,是亦定命也。上曰,此則莫之致而至者也。此章但言自作罪辜,以至二行缺上曰,若有求之之心,則未可也。尙容曰,求之有道之道字,缺是言其不可妄求之意也。上曰,求字似爲未盡矣。我修身而富貴自至,若有求之之心,則終不可矣。尙容曰,大意言不可求之意也。槃曰,爲其有求富貴之人,而有此戒也。尙容曰,戰國之時,縱橫之士,多有非道而求富貴者,故有此戒也。蓍國曰,論語,子貢曰,夫子之求之也,此求字,參酌以觀,可矣。槃曰,萬物之理,皆具於人,苟能盡其誠,則可以盡萬物之理矣。尙容曰,反身而誠之反字,點檢其身之意也。槃曰,强恕而行,至於無私意,則可以爲仁,此學者之事也。尙容曰,天之於人,稟賦之時,萬物皆備,大則君臣父子,小則事物細微,皆備於身,點檢其身,君臣父子當然之理,無所不盡,以至於仰不愧天,俯不怍人,則樂矣。不然則心每內愧,有何樂乎?故古聖賢工夫,以誠爲主矣。上曰,知其可愧之人,亦不易得矣。槃曰,反身而誠,樂莫大焉者,聖人之事也。上曰,此則聖人之事也,其次則知其可愧之人也。下品之人,不知其可愧矣。蓍國曰,恥之於人,大矣。知其可愧之人,豈易得乎?上曰,强恕而行,知其可愧之人也。尙容曰,然矣。反身而不誠,知其可愧焉。故强恕而行,以求至乎無恥之域矣。講訖。尙容進曰,毛文龍之情形,每以爲可疑,而時無現著之事矣。近見其所爲,且昨得李莞·南以興等狀啓,易承惠·崔天泰之言,見之則情迹已著,廟堂料理添兵,都監砲手入送事,今方講究,而最可憫者,糧餉也。兵曹判書張晩,戶曹判書金藎國,適受由在外,須速召還,調兵軍餉之事,俾速議定,如何?上曰,予意則以承惠等之言,爲不實也。毛若投賊,則不必先奪昌·義而後,爲之也。大槪都督所爲,多有無理之事,其將官先爲叛謀而有此說也。宏曰,旣殺趙佑餘二行缺毛將入處海島云,故今冬則欲入山城也。毛之投虜,則未缺而將官則必不久生變矣。且我國何能禁毛之投虜乎?每以征伐爲辭,何以預知其爲投虜而往乎?尙容曰,當先固在我之道而已。大槪事勢則都督雖不投虜,糧餉已竭,數萬遼兵,豈能坐而待死乎?無食則亂,必至之勢也。張晩專管西邊之事,須速召還,籌畫,可矣。上曰,今以不實之言,復爲徵發,似難矣。近見都督所爲,則與魏忠賢輩相結,有所恃而然也。投虜之事,則未可信也。尙容曰,雖不投虜,而作亂於我國,則必矣。若於冬間,托以防胡,進往昌·義等處,以索糧爲執言而作亂,則何以禁止乎?奏聞中朝,以不給兵糧,與奴相通等語,誣我而害李莞,則義州已無可爲矣。外議以爲,事已至此,以干戈從事,則易爲取勝云。然兵家之事,何可必乎?上曰,不得已至於干戈從事,則挾一唐將而爲之,乃可矣。宏曰,易承惠·崔天泰之意,亦欲賴我國之力,而爲之也。上曰,渠雖欲投虜,渠之將官,其心已離,必不從其所爲矣。大抵投虜之事,雖非的實之言,而渠以天朝將官,坐索糧餉不已,此最可悶也。宏曰,易承惠旣已革職云,無乃含憾而有此言乎?是未可知也。上曰,豈無挾憾敷衍之言乎?上曰,近見都督所爲,則現其自己跋扈之狀,以脅中原,使不能制之也。渠之事勢,旣到十分難容之後,乃爲投虜,而今則不然,何必乃爾耶?尙容曰,投虜則未可知,而我國則決難支矣。宏曰,南北將相激云,不久必有自中之亂矣。尙容曰,東宮年歲已長,而至今未得嘉耦,頃日則國有重喪,不爲揀擇矣。今則卒哭已過,嘉禮則雖於明春,或過三年後爲之,而從速揀擇以定,如何?上曰,都督之事,外議以爲不久,將有變乎?宏曰,備局二行缺若有問罪之擧,渠不得自保,則必爲投虜,而今則不然,爵祿依舊,渠何必乃爾乎?宏曰,外議以爲,事已至此,不必如前善待矣。罷出。已上燼餘日記
上在慶德宮。以魂宮親祭齋戒,停常參·經筵。
辰時未時,日暈。
傳于鄭廣成曰,綾原君,今番秋夕祭,往于毓慶園,亞·終獻,以他人塡差之意,言于該曹。
以魂宮親祭時獻官單子,傳于鄭廣成曰,亞獻,世子行之。
金蓍國,以備邊司言啓曰,毛將,不得志於天朝,則必投於虜,旣投於虜,則必且求缺於我,此必然之勢也。撫臺甲糧之送,亦是羈縻二行缺凡干防備之計,指揮之事,須待其來,商議處置,而但念崔天泰·易承惠等,或托其妻子,或言其密謀,是必求助於我國者也。渠等果能交結忠義,先事圖之,則本國可以坐享其利,而渠等義聲,播於中土矣。然或奇功未就,事端先露,則禍有不可勝言者。本國但當勉其忠義,戒以謹密,而我則姑勿犯手其間,可也。乃其妻子移置之請,苟能善爲周旋,不使爲彼所覺,則可以固結其心,而益聞其心腹之言,此在邊臣觀勢善處而已。妻子或雖許入,頻致存問,示以誠意,使渠探彼動靜,隨聞來告,以爲先機策應之地者,則似不可已然事,釁未發之前,切須愼密,交際之禮,有加無減,不宜使彼先自生疑,以促其禍。此意,竝爲行會邊臣,宜當。傳曰,依啓。已上燼餘日記
上在慶德宮。停常參·經筵。
有魂宮親祭。
有政。吏批,判書金瑬進,參判李顯英進,都承旨洪瑞鳳進。
未時申時,日暈。
四更,上由武德門幸魂宮,行望祭。入侍,都承旨洪瑞鳳,左承旨鄭廣成,右承旨李民宬,左副承旨金蓍國,注書柳景緝·尹孝立,記事官沈東龜·尹絳。
祭罷後,藥房·政院問安。答曰,知道。
戶曹啓辭頭辭缺約之意,至矣。但念常時國用不足之物,市三字缺貿用已久,非今日創始之事也。況今西北進貢物,竝爲廢減,只行商等,往來貿得,必令市井,聞見有無,乃可貿得。若本曹偏當貿買,則非但聞見不廣,求買未易,行商輩,亦必深藏靳索倍價,寒節已迫,及時之用,誠爲可慮。不得已依常規,市民處,優給價物,使之從市直貿納之意。敢啓。傳曰,依啓。
洪瑞鳳,以吏曹言啓曰,備忘記,京畿監司何日下直,興慶園執事,以何人差送乎,問啓事,傳敎矣。監司下直之日,招致營吏問之,則今十七日,當爲到界云。興慶園執事,當以親屬差定,而與魂宮親祭相値,故以儀賓都事具仁重,禮賓直長崔孝立,別坐權尙正·柳文錫等,交差以送矣。傳曰,知道。且執事不有傳敎,擅自交差以送,極爲駭愕。當該堂上,推考,色郞廳,先罷後推。
金蓍國,以義禁府言啓曰,殺父罪人梁世吉,已爲正刑,破家瀦澤,妻子爲奴,罷其守令,降其邑號事,依前例捧承傳施行,何如?傳曰,依憶霖等疏辭,勿爲降號。
金蓍國,以禮曹言啓曰,庭試儒生名紙,例於豐儲倉進排,而政院踏印分給,适變之後,公儲蕩竭,故各其儒生,使之自備,令四館踏印分給矣。今見成均館牒呈,則試期已迫,遠處儒生,必有臨時錄名,勢未免紛擾,請依近例,四館踏給云,牒報之意,果爲便當。今此庭試名紙,亦依近例,踏給四館印信,何如?傳曰,依啓。
正言李景曾來啓曰,近來官房壞亂,濫僞日增,李元榮之父瀣壽,以西班四品,不當增秩,而越法私恩,以開倖路。柳䪷又從而援例上請,其父時輔,二行缺齊憤,公議大激,豈可以旣已加資,而任他續貂之譏乎?請李瀣壽·柳時輔賞加,請命改正。答曰,不允。
掌令趙邦直來啓曰,臣等聞,計不先定,不可以應卒,兵不先辦,不可以制人,此蓋理之常也。西邊之事,可憂也,久矣。以近日狀啓觀之,則難處之形已著,誠宜汲汲遑遑,區畫料理,隱然爲先定之計,而側聽累月未有所云爲,體臣在外,而無促還之命,大臣在告,而無勉出之擧,謀謨寂寥,意象紓緩,此豈所以應卒之道哉?我國之習,例於未發之前,從容紓緩,似有餘裕,及乎旣發之後,蒼黃潰亂,莫知所措,蓋以計不先定故也。今日之事,亦可謂未發,君臣上下,固當如救焚拯溺,而從容紓緩,乃如此,臣等竊憂之。凡事有幾,一失其幾,則不可爲也。請引見大臣及備局諸臣,亟令料理,以爲先事之圖。號牌,國之大事,自前世,莫之能行,而今者擧而行之,事已就緖,勢將垂成,此誠一大幸也。第發遣御史一節,所係甚重,誠宜相時度勢,審愼而爲之者也。七月旬前,所當發送,而緣事目未完,遷就到今,今者西憂方急,人心洶懼,徵集備禦之策,決不可與此事竝擧,發遣之後,脫有他虞,未免沮止之擧,則其害有不可勝言。況聞列邑,依當初事目給牌之後,尙未行査准一節,今宜行會八道,令監司守令,從容査覆然後,待明年正月,一齊發送,憑其已准之籍,而兼行考講之法,則事易就而民不擾,揆以時勢,事甚便當。請令本廳熟議施行。接伴使鄭斗源,旣以不能擧職論啓,則只遞其職,適足以遂其願,罷職之請,亦云末減,不可遞差而止。請勿留難,亟命罷職。答曰,依啓。御史前定日,不可不發送,然令本廳量處。鄭斗源,一行缺
吏批,一行缺柳袗爲刑曹正郞,李晫爲工曹正郞,韓仁祿爲成均直講,李基祚爲弘文副校理,金光爀爲禮曹佐郞,李尙馦爲刑曹佐郞,李士祥爲工曹佐郞,崔有汾爲成均典籍,閔應恢爲弘文副修撰,閔馨男爲行星州牧使,洪爲淸風郡守,朴鼎元爲豐基郡守,閔仁佶爲行文川郡守,金縉爲禮安縣監。已上燼餘日記
上在慶德宮。停常參·經筵。
辰時午時,日暈。
下直,富寧府使金應海。
金蓍國啓曰,以臺諫啓辭,大臣及備局諸臣引見事,蒙允矣。今日命招乎?三司長官,亦爲命招乎?敢稟。傳曰,依啓。明日命招。
傳于金蓍國曰,今下弓矢,富寧府使金應海,給送。
以左議政尹昉四度呈辭,傳于洪瑞鳳曰,安心調理事,諭之。
答江原監司崔睍疏曰,省疏具悉卿懇。此位卿實合,以下缺原疏見下
傳于金蓍國曰,九字缺燭其數似多,大殿東宮所用之燭,竝爲書啓。
答領議政李元翼箚曰,省箚具悉卿懇。目今西憂漸棘,民心日離,此誠喬木元老,爲國拯救之秋也。卿未可少安厥位,以期鎭物之效耶?此時卿若一去國,則民心潰裂,無復收拾,卿之進退,豈不重歟?願卿雖不能幡然出而視事,依前臥閤,隨思陳戒,勿爲更辭,以副上下之望。原箚見下
傳于洪瑞鳳曰,接伴使元鐸,速爲催促下送。
金蓍國,以號牌廳言啓曰,因諫院啓辭,納粟影職四品以下,依校生例,講書試射後,才落者,定軍事,已爲允下矣。臣等近日始見兵曹頃年忠壯衛事目,則軍功納粟實職四品以下,除士族業儒及年過六十,顯有身病者外,抄其精壯,竝屬於忠壯衛云。今若只存忠壯衛之名,而不爲充定之路,則忠壯衛,歸於虛設之名。且雖曰影職,而有納粟之名,則到今定役,似乎未妥。雖曰實職,而不論品秩高下,竝許閑遊,則亦爲不當,就昔年事目,略加參商,影職五品以,下軍功納粟實職六品以下,除業儒士族及老病外,竝屬忠壯衛,則國家無失信之謗,而實有宿衛之益,似爲便當。敢此更稟。傳曰,依先朝事目施行,屬于忠壯衛事,依啓。
掌令趙邦直來啓曰,鄭斗源不能擧職之罪,論列已盡,尙未允兪,只許遞還,適足以遂其願,失誤之罪,何足以懲之?請勿留難,亟命罷職。答曰,依啓。
正言李景曾來啓曰,臣等將李瀣壽·柳時輔等,加資改正,備盡論列,意謂一啓卽允,而連日叫閤,尙慳一兪,臣等竊未曉聖意之所在也。近來朝廷不尊,名器紊亂,倖門一開,人皆覬覦,遂其欲而後已,功臣恩典之磨勘,已經三載,而此輩今始妄引謬例,續續陳請,皆得蒙餘缺批答頭辭缺李瀣壽,其子之功勳,非柳䪷之比,加資之命,亦在於柳時輔之先,勿爲改正,可也。
李明漢,以備邊司言啓曰,毛將情形,與前頓異,靑龍設柵之計,必非據險禦賊之意。況擅自經營於我國地方,而不曾相議,在我之道,不可無一言問之。但若自朝廷移咨,終不見聽,則恐傷體面,先令副體察使,以氷合之後,賊騎之衝突可虞,捨島登陸,誠非得計,且不可不稟於朝廷之意,詳細呈文,亦令接伴使,試爲措辭防塞,宜當。此意急急下諭,何如?傳曰,依啓。防塞,似未妥當矣。
議政府領議政臣李元翼,伏以癸亥赴召之日,臣年已近八十,而猶有精力,或可支持於萬一,每自擬國家稍安,則便乞體骨,有亂則隨分效勞,數年以來,不但腰脚受病,不成於趨,精力之澌敗,日深一日,如日之西下而不可挽。今年甚於去年,今秋甚於去夏,無疾而呻吟,不病而暈倒,臥而不起,長伏床席,思慮錯亂,觸事茫昧,軀殼雖存,神精已散,太平無事時,猶不可作相,況今西邊之憂漸棘,罔測之報踵至,爲相臣之首,不得與同僚及諸宰,面講商確,裁處軍務,其可晷刻仍冒,以重臣罪,以壞國體乎?倘有事變,則臣之身,雖不可離於輦轂之下,而至於相職,則斷無虛帶之理,出不獲已,陳天到此,臣之情戚矣,而聖明不復察諒,久靳兪音,瀆擾之罪,自知難逭,惶恐席藁,祗竢斧鉞。取進止。
守江原道觀察使臣崔睍疏曰,伏以屢荷聖明眷顧眷顧之恩,常懷糜粉,圖報萬一,而識淺才陋,不能集一事於供職之時,進一言於求言之日,憫然苟祿,以旅進退,臣自知負殿下多矣。合置誅殛,以警不忠,而不惟苟免罪罰,前後蒙恩,實出異數,每膺寵命,以榮爲懼,心常懍懍,不寒而自栗矣。今夏六月,臣在忠州境,病勢深重,至承召旨,而不能赴朝,控疏陳情,待命嶺底,淹滯日久,疾勢漸加,路傍酒店無調息,芻糧亦乏,轉甚狼狽,不得已扶載肩輿,寸寸南下,臣之逋慢之罪,至此而尤大矣。有罪如此,而聖恩稠疊,軫臣病臥旅次,下送藥物,又今忠淸監司題給糧饌,顧此無前之殊渥,亦及於無狀之臣身,臣非木石,寧不感泣?第以禁軍,只傳封藥于臣處二行缺無地,況此新命,又下於夢寐之外,方伯重任,非庶官之比,生民之所賴,軍國之所繫,風敎之所宣,以臣疲庸,雖在盛壯無病之時,自揣才局之不稱明矣,矧今衰朽癃瘁之極,其何以振發精神,而澄淸一道乎?抑臣承命登途,病未兼程,行到陽智,催旨再下,臣罪至此,又合萬死。負此丘山之積戾,而敢當藩屛之重寄,臣且內省而自懼,其能免衆謗之指罵乎?伏願殿下,特憐犬馬之疾,俯諒駑劣之才,改授風力可堪之人,而置臣散地,隨分調病,以延須臾之喘,則國無僨事之患,而臣被曲全之恩,其於公私,豈不幸甚?臣無任激切屛營之至,謹昧死以聞。
敎京畿觀察使兼兵馬水軍節度使巡察使開城府留守權盡己書,王若曰,藩維之寄,莫重於邦畿,澄按之權,莫專於廉察,所以旬宣王化門,所以壯固神京,肆擇新除,用畀利器。惟卿資品貞固,操履淸修,當萬化更始之初,久賴出納惟允,逮多難流離之際,益著先後之勞。是以聲譽交馳,可謂才行兼備,進秩秋部,聽理有平恕之稱,持節海藩,指顧成扞衛之績,深惟已試之效,豈非大受之材?眷我甸服之翰屛,實爲京邑之根本,界分遐邇,卽禹貢百里之畿,地惟腹心,誠漢家三輔之重,近緣禮葬之役,調發之苦偏多,連値詔使之臨,科斂之政尤慘,哀此民生之重困,又當軍政之更張,搜括流冗之徒,得無驚顧難定,修擧曠廢之典,必須處置適宜,豈常材所可堪居?期庭議不以輕授,二行缺有臣如此,舍斯其誰?玆授卿本道觀察使兼兵馬水軍節度使巡察使開城府留守,卿其簡易不煩,威明立斷,祛積弊而宣厚澤,肅弛政而董玩心,律身則淸苦爲先,庶能振肅貪墨,宣化則惠鮮爲務,可以蘇息疲癃,興學校而明倫,乃其職耳。整部伍而改籍,尤宜勉旃,若予親行,使民不擾,予所言特其大者,卿自知之,卿所務,豈止此乎?予厚望矣,刑大辟,唯可稟決,官通訓,任其自裁。於戲,使節光華,亟敷化於原隰,容臺密勿,佇假寵於承明,故玆敎示,想宜知悉。
上在慶德宮。停常參·經筵。
下直,京畿監司權盡己,雲山郡守尹爓。
傳于鄭廣成曰,左相處,遣內醫看病。
答左議政尹昉箚曰,省箚具悉卿懇,箚辭當量處。卿其勿辭,安心調理。原箚見下
答新豐君張維箚曰,省箚具悉。箚中所陳,不無所見,然事係重大,不可容易爲之矣。原箚見下
李明漢啓曰,明日武科庭試殿試時,命官何大臣進去乎?二行餘缺
御資政殿月廊,引見。右議政申欽,備局堂上兼吏曹判書金瑬,行判中樞府事金尙容,行刑曹判書李曙,行左參贊徐渻,工曹判書申景禛,綾城君具宏,行副提學鄭經世,行大司憲朴東善,吏曹參判李顯英,承旨李明漢,注書尹孝立,記事官沈東龜·尹絳,追入大司諫李植。上曰,毛都督情形如何?欽曰,文龍所爲,近日尤極叵測,管下之人,明言其叛形已具,在我之道,預爲防備之計,相機以處而已。更無縫之路矣。上曰,渠之情形,今已盡露,而未知禍之遲速如何。欽曰,此則未可知也。以其管下所言見之,則投胡之謀,灼然無疑。易承惠·崔天泰等處,更爲探問事,旣已行會,見其回報,則可知也。趙佑見殺,徐敷奏走還中原,亦必有處置矣。上曰,徐敷奏,未知何爲而出來也。欽曰,似有別計,而未可詳也。敷奏處所送文書,若未及傳,則似當追送於登州矣。上曰,別差譯官以二行缺送事,前日已爲啓請,此亦當給京砲手以送也。二字缺然則本道入送之軍,幾至滿萬,若奴賊,擧兵而來,則以此不能抵當,而姑以近日事勢見之,則此亦足以觀變。今日所難繼者,莫如糧餉,此外似難又爲添兵,而外議則不以爲然,以廟堂處置,爲遲緩,臣不能斷。敢達。上曰,別無目前兵變,而旣徵五千之兵,又爲調發似難,姑以此兵,分置緊處,可矣。欽曰,外議以爲,毛之情迹已著,一邊奏聞,一邊勦滅爲可云,此則未知如何。上曰,上國之人,奉命以來,以難明之事,似難輕易下手矣。經世曰,臣昨往備局,有此言申欽所達外議云者,蓋指臣也。欽曰,非獨鄭經世,他人亦爲此議矣。經世曰,文龍逆命之狀,已著,趙佑,旣已見殺,徐敷奏之走還,亦必以趙佑之死,而有自疑之心也。我國自祖宗朝以來,事大如事父,中原亦以內服視之,萬里外之事,中原則雖或不能詳知,而我則旣已詳知,自當具由以聞,可也。但奏聞之後,拱手以坐,則渠必先知,我不可不先發以制也。天朝亦豈不疑文龍乎?必不以我爲非,我國,見無禮於君者,豈可徒爲姑息之計,以取後日之悔乎?上曰,此事甚爲重大,不可輕易言之也。經世曰,文龍,旣爲天子之反臣,人可得以誅之也。瑬曰,毛文龍情迹,極爲可疑,臣在西方時,將吏皆言其必反矣。鄭經世所達,是矣,而臣意則文龍,以天朝大將,有便宜從軍之命,時無擧兵造反之事,而我以兵加之,未知如何?備局之意,以爲渠先犯我,則我當爲應兵而已,不可輕有所爲也。但渠不意渡江投虜,則天朝,必以此咎我,此亦可慮也。上曰,此則中原,亦豈不知其間事勢,而我亦豈無可答之言乎?經世曰,渠若投奴,則我國之,害不可勝言矣。瑬曰,不久中原,必有處置矣。欽曰,朔州遣將事,當待體臣二行缺則不能及也。民戶,只有五十餘,文龍,若先犯朔州,則無可爲之勢,故大臣,如是仰達矣。欽曰,昌·義之間,設鎭遣將,亦可矣。上曰,此則徐議之,徐敷奏之事,似有別計,僉意如何?欽曰,臣意似爲文龍所逐而還也。若率流民入往之事,則未知何故也?經世曰,必緣趙佑被殺之故,而走還也。曙曰,若率還流民,則毛之事情,可以詳知矣。瑬曰,渠旣爲率還流民而出來也。上曰,予意則天朝,旣令毛將移鎭,而毛將不從,此必以流民不樂移鎭,爲托辭也。今者敷奏走還,而流民從之,毛之情僞,可以立見,敷奏,想必爲此而率還也。欽·瑬曰,上敎至當,臣未及思之矣。上曰,敷奏,必預爲言計而出來,豈猝然所爲之事乎?渻曰,毛之反形已具,而時無天朝命令,遽爾干戈相接,則難矣,而渠旣選三千之士爲腹心云,今若只率此輩,而越江往胡地,則其心,已可知矣。宜令兵使率軍駐昌·義之間,則渠不無忌憚之心矣。明漢曰,易承惠言於李莞曰,吾旣多子,一女何關,當終始倚貴國云。尙容曰,鄭經世所達,是矣,而臣意則不可如是輕發也。毛以天朝將官,受命而來,雖有投奴之心,今則有亂之萌,無亂之形,我先以干戈從事,則後無以自解於天朝,只當待其動兵而應之,可矣。上曰,渠之情形盡露之後,則雖不動兵,亦可擧事,而今則不可輕發也。但渠若先發,則渠非無詐謀之人,必有難處之事,此可慮也。瑬曰,合氷之後,尤可疑也。渠雖投胡,而本國,必未及知之矣。上曰,予意則渠不徑先投胡,必欲以我國,爲根本之地,渠無尺寸之功於胡奴,先自投入,似無其理,必有圖我之心矣。欽曰,聖敎至當,必自立功而投胡,此尤可慮也。體臣上來之後,相與講定,差遣智略之人於毛營,探問事情,離其枝葉,如何?上曰,此事前欲爲,而尙無一人辦此者,豈事勢之難二行缺欲投奴乎?瑬曰,渠之兵力,則似無可畏,軍兵器械,無二字缺可笑,李希達,則以爲雖獨當,亦可取勝云矣。上曰,雖然,豈不及我國之兵乎?我國之兵,誠迂闊矣。瑬曰,誠不及矣。欽曰,我國之軍,如猝然調兵之輩,則誠爲無用,而如武士及砲手,則甚爲精勇,若能善馭,則雖大敵,何難抵當乎?但其心不固,每懷走計矣。經世曰,軍法不立,故如此,退則生,而進則死,彼豈肯捨生而就死乎?尙容曰,若知進則或生,而退則必死,則豈有走心乎?上曰,必有親上死長之心,然後乃可用之矣。欽曰,得人之死力,不易矣。且遼民許入內地,使爲入作事,趙翼之疏,諫院之箚,皆言之矣,而三南·京畿,時爲安靖之地,數萬遼民,許其流入,散處村落,則必有掠奪民間之患,釀成後弊,故不可輕許矣。上曰,徐敷奏,亦欲率還數萬遼民,而都督不許,豈有獨許我國,流入內地之理乎?此外後患,亦何可勝言乎?經世曰,非我族類,散處腹內,則必大有後患矣。欽曰,號牌御使發送事,令本廳議處矣。李曙則以爲,春初當送,今已晩矣云,以臺諫所啓見之,則亦不無所見,未知退送,可乎?待張晩之還,當爲議定,而今適入侍,故敢達。上曰,臺諫之意,慮西邊之有事,而有此啓也。予意則時無自前之變,國家大事,不可每爲遷就也。景禛曰,都督投奴之事,臣意則必不速發也,中原亦必羈縻而已,豈迫之使反乎?南北將相激云,須交結此輩,探聽事情,可矣。上曰,此事委之李莞,則或可得其實狀也。明漢曰,李莞則以南軍爲無用,徒貽接濟之弊,欲得資裝木,募得別隊軍云。瑬曰,李莞別隊軍,各技皆閑習矣。經世曰,若除入送之兵,而募出資裝之木,則必二行缺亂可以得力,而官儲板蕩,戰服亦不能備給矣。三字缺國盡心,且有器局,他日可委大將之任者也。經世曰,料敵不易,而臣意,則奴賊,必不信文龍之空手,來投文龍,必害昌義之民,以爲取信之地也。如輕動干戈,則聖慮及廟堂,皆以爲不可,臣不敢强焉,而聞仇寧堡,形勢甚好,若置兵於此地,使之觀變,則文龍,亦知我有備矣。上曰,若不明知渠之情狀,則雖在傍近之處,似無所爲矣。欽曰,臣之不合此任,人皆知之,當此時,臣豈有一毫自安之心,敢生辭退之計乎?此時危難已著,大臣必得其人,然後國事,庶可爲矣。臣天賦不如人,不能出奇運謀,有所贊襄,前日播越之時,臣亦無一言之效,但隨駕往還而已。近日雖不擧名劾臣,而公議激發,皆知臣之不合此任矣。臣雖見遞,其於國事,豈有敢懈之心乎?久叨此任,恐有誤事,且迫於公論,敢達。上曰,非卿等之力,則豈可望有今日乎?須勿謙辭。欽曰,自上,必以爲先朝舊臣,而如是優待矣。以如此無似之人,置之此地,厥終奈何?上曰,左相之病,今則如何?欽曰,聞一眼不能開,似有內熱也。上曰,國事如此,而領左相,以病不出,極爲可悶。東善曰,左相,雖有目病,自上勉出,如何?上曰,眼疾甚重,故此時不出,不可强令出仕矣。欽曰,上敎至當矣。瑬曰,臣叨遇風雲,竊授銓衡,疵累旣多,悶迫之至,罔知所爲。頃見諫院箚子,有用人失當之譏,臣不勝惶恐。以李慶全,擬差都督問安使,爲非,慶全,乃是見棄淸議之人,有何不敢之事,而但前日曾差奏請使,臣之愚意,問安使之任,則不如奏請使之關重,奏請使,尙可爲之,況問安使乎?緣此誤擬,致有臺評,臣甚惶恐二行缺之任,尤爲難堪,曾忝伴使,多有取拙之事,三字缺遞免幸甚。上曰,勿辭。瑬曰,适變時,以功勞有除職承傳之人,皆外方之人也。如參奉之職,則雖無加資,亦可注擬,而別座察訪,則必有加資然後,方可擬望,外之人有加資與否,無路得知,以此用承傳之路,不廣矣。上曰,令各其道,有加資與否,相考以送,可矣。瑬曰,如是則好矣,而如自守無求之人,則誰肯出資乎?植曰,今朝,臣有寡妹下鄕,臣送于豆毛浦,適有命招,而趁未入侍,稽慢,甚矣,不可在職,請賜遞免,幸甚。上曰,命牌出於不意,故然矣,勿辭。植曰,李瀣壽加資事,上敎,以李元榮功勞,優於柳䪷云,而臣等所爭,法例也。豈有區別之理乎?請竝改正。上曰,同是三等功臣,別無區別之事,而然豈無輕重乎?不必竝爲改正矣。植曰,李慶全,乃迂疎之人也,未知以何事,負罪於時論,而如都摠管,亦不得參望矣。問安使,雖非關重之任,而曾在先朝,則如李德馨·李元翼·沈喜壽等,皆爲此任矣。金瑬,以此爲未安,臣實惶恐,且臣前日屢忝試官,自前收券官,旣出之後,所捧試券,或有取考之時,此乃謬規也。明日,乃庭試也,自今以後,勿爲取考,如何?欽曰,此則臣罪也。收券一事,自前承旨專管爲之,而頃日別試殿試時,收券官,纔爲起立之後,所投試券,甚多,金止男,啓請取考,而未蒙允,翌曉,止男曰,此試券,非收卷官旣出之後,始爲投呈也。收券官纔爲起立移步之際,皆投呈,今若不得取考,則誠爲可惜,二行缺場,子與孫俱得參榜,臣無路暴白微衷,泯默缺日已久,須先治臣罪,幸甚。上曰,子孫雖得參榜,此則有何所嫌?但收券官起出之後,所捧試券取考一事,未免苟且,後勿爲之,可也。欽曰,子孫俱得參榜,臣以此惶恐。朝廷公正之日,有如此行私之迹,臣之子孫,爲先削去,可矣。上曰,卿終始不爲可否云,有何所嫌?但夜深之後,試券勿捧,可矣。經世曰,曾在平時,則試場,不至犯夜矣。欽曰,臣於丙戌年登第,其時亦夜深乃出,早晩自不同矣。大臣以下皆出。上曰,承旨進前。明漢,趁伏於前。上曰,久留西方,凡事如何?明漢曰,毛將事廟堂,方以爲憂,晴川以西,則皆是唐屯,百姓盡散,氣象慘惔矣。上曰,民無支保之心耶?明漢曰,如村落則皆空,各依官家近處,而守令,暫或離其任所,唐人之作亂於民家,罔有其極云矣。義州則當初李莞,與毛將相約之故,唐人少有作亂之事,則李莞,輒捉來打下,毛將,雖心惡之,而當初旣已許之,故亦無如之何矣。上曰,漢人多數作黨,作亂於道路云,此輩宿於何處,而食何物耶?明漢曰,此輩,但飢民爲然,持公文憑藉作弊者,甚多矣。宿於民家,使之辦食,少不如意,則輒肆其毒云矣。罷出。已上燼餘日記
謝恩,修撰閔應恢。此一節出朝報
上在慶德宮。停常參·經筵。
傳于鄭廣成曰,庭試,從略試取,以存古規。
傳于洪瑞鳳曰,明日晝講,兵曹判書張晩,入侍。
正言李景曾來啓曰,李瀣壽濫授加資,與柳時輔,少無異同,時輔,旣被改正,則瀣壽,不宜獨免。自上猶以特恩爲敎,臣等竊所未曉也。目今賞典之濫極矣。堂上之加,不勝其繁,名器已輕,激勸無效,誠非細弊,準例之事,且不可盡行,法外特恩。以下缺
缺以備邊司言啓曰,號牌之行六字缺充補逃故,以除殘民隣族之弊,因緣講究釐正三字缺病痛差減,利益弘多,那移仍革之際,雖有些少弊端,有不可恤,而數十年之散漫之徒,一朝拘括,頭緖未定,怨咨先興,刑曹參判崔鳴吉,竭心殫慮,晝思夜度,欲善其法意,行之無弊,裁定節目之外,又此縷縷陳箚,其爲國惓惓之誠,可謂至矣。軍民之相繼逃散,豈其本情哉?邊將之侵剝甚酷,甘心離土,苟免目前之痛楚,其情誠可慼矣。苟不革除誅求之政,以爲保存之地,則雖日括良丁,虛簿如舊,朝充夕逃,豈可盡誅?別立邊將餔餟之資,俾無下手,剝軍之路,專意敎鍊,以爲緩急之用,則庶幾軍兵有死長之志,尺籍無空曠之患,兵水使兼守令之議,實出於此,前已參錄於事目,稟定之時,未蒙允下,而鳴吉,復此云云,反覆不已者,祛弊窮源之意也。自有見得,終不得舍,擧而行之,其利必博,利之所在,則何泥於變舊之嫌?第西界兵營,則設立已久,湊合道內物力,已成體貌,其於本邑之民,有益無害,近來新設之地,則不敢煩他邑一毫之力,而卒開營門軍官軍吏等,供億之需,非但守令家屬之弊而已,已設如黃州·晉州等處,民多稱冤,說弊者滔滔,亦有還罷之議,諸兵水使一時率眷,則撓改之論,難保其必無,旋立旋廢,虧損實多,本司堂上中,所見多不同,方外之人,將來之說,從可占矣。參以衆論,酌定時議,聖斷僉萬之量給稅米,亦在於開資食之路,禁剝軍之政,其於恤民除害,實非偶然,而近來公私赤立,倉廩一空,內則百官俸錄,以時裁減,外則守令使客之供,朝夕收合,有何餘力?及於邊將,以待國儲稍裕,徐議施行,恐或無妨,若摠議束伍之仍革,正哨別哨之各編,主兵之臣,今方整頓戎政,竝與箚內事意,商確稟裁,宜當。至於蕩滌逋欠一款,二行缺浩大,着手無處,廷議,屢發而旋阻,聖旨每四字缺因循數年,怨讟愈深,以虛簿責死徙,畢捧無期,與其浪事催科,實取民怨,無寧一切蕩滌,如鳴吉之所陳,當此騷屑之時,以慰民情之萬一。請令該曹詳査前後文簿,覈出應爲蕩滌之數分付御史之行,對民焚券,無如前日之牽吝,不幸數年以來,水旱旣慘,逆變又作,詔行連年,禮葬又過,惠鮮之念,雖切於丙枕,徵調之煩,未絶於村落,哿矣富人,未免殿屎,哀此窮民,于何從祿?雖不得別遣使价,特加存撫,今因御史之行,兼布德意,所在惸獨廢疾者,別爲成冊,令守令另加完護,巡到之日,以時檢察,民間疾苦,從詳査訪,其不能自斷者,馳啓施行,凡所措處,務爲寬貸,毋事苛刻之意,御史之去,言送亦當,如常貢之略爲變通,紙席之隨願直納,勿責精品,粗足應用,皆出於權時制宜,節儉省弊之意。量田號牌之前,雖不可輕議貢案,就其節目,轉加推移,使此殘民,得蒙一分之惠,似不可已,亦令該曹,詳議施行。防納之作弊,下輩之攔阻,卽是國家之蟊賊,而生民之奸蠹也。着令法官痛禁徵治爲當。五六勳宰,各自召募四方才勇之士,咸聚都下,脫有警急,足以得力,而京官之帶率軍官,特出於一時之權宜,初無永久之計,逐朔給料,費旣不些,行之四年,容有可議,無事則散遣在家,有急則徵調赴難,亦似兩便,令扈衛廳覆啓爲當。撙節,在平時猶不可忽,此誠何時,一任浮費,而莫之省乎?嫡長忠義,其數甚夥,其祿亦多,誠一冗食之徒,而歷代勳賢之後,樹立者絶少,貧賤者皆是,待此升斗之祿,以爲享先之資,比之軍餉,輕重雖殊,一朝權減缺未免若敖之餒,而事係先王報功之典二行缺削弱愈甚,誠如鳴吉之言,而奉先之典享四字缺難委以物力之殘薄,一向埋沒,此等數款,實爲難處。請竢在告大臣出仕,同議處之,何如?傳曰,依啓。逋欠蕩滌事,令該曹商確處置。兵水使兼守令事及貢案變通等事,徐議施行。已上燼餘日記
上在慶德宮。停常參,有晝講。
鄭廣成啓曰,平壤儒生試製,今日大提學·提學,命招科次乎?敢稟。傳曰,依啓。
李如璜啓曰,兵曹判書張晩因傳敎,今日以特進官,當爲入侍矣。刑曹參判崔鳴吉,有陳達事,亦欲入侍,敢啓。傳曰,知道。
以領議政李元翼十七度呈辭,傳于鄭廣成曰,安心調理事,諭之。
答領議政李元翼箚曰,省箚具悉。以下缺
正言李景曾來啓曰,爵賞半行缺一有所濫施,則官方壞亂,激勸無效,不可不愼也。李瀣壽,以西班四品,越法祈恩,濫授堂上之加,與柳時輔,少無異同,時輔,旣已改正,則瀣壽,不宜獨免,其年之老少,授加之先後,未有輕重於其間也。目今濫僞日增,名器日紊,準例之事,且不可盡行,規外特恩,豈宜輕施?請勿留難,亟命改正。答曰,不允。
李明漢啓曰,以今月十九日中日試射單子,傳曰,單子中有以六中書者,舊例如此乎?問啓事,傳敎矣。卽招摠府郞廳問之,則貫二中邊二中,通計六分,故如是書之云。自前中日單子,只書中數,而不書分數,設或書之,當曰六分,而不當曰六中,其爲不察之失,著矣。請當該郞廳推考,其單子,使之付標,何如?傳曰,依啓。當該摠管及兵曹堂上,亦爲推考。
議政府領議政李元翼,伏以承聖批,不勝兢戰隕越之至。目今國內多事,民情騷動,邊上多虞,景象甚惡,倘有倉卒之警急,不免中外之潰裂,鎭定經營,晷刻爲急,而臣爲相臣之首,病伏床席,專廢職務,一日在職,有一日之罪,臣誠惶懼,不知所出。不特臣身陷於罪戾,國家設官任人,豈有如此道理?聖批以不可去國爲敎,八十癃病,朝暮入地,國事稍定,歸死松楸,固臣之至願,而其在今日,變故叵測,臣豈有違離輦轂之心哉?唯是相府重任,斷不可仍冒,萬不獲已,瀆擾至此,震怖悚慄,席藁待罪。取進止。
午正,上御資政殿月廊,講孟子盡心。入侍,知事李廷龜,特進官張晩·崔鳴吉,參贊官李如璜,侍讀官金世濂,檢討官金光炫,記事官尹孝立,記事官沈東龜·尹絳,追入李曙。上讀前受音一遍,世濂進講,自孟子曰行之而不著,止無往而不善。上讀新受音一遍,大文釋一遍。世濂講論旨義曰,行之與知之兩者,欲其竝進,是故,大學以格物致知,爲首工夫矣。事君忠·事親孝·居處恭·執事敬,必盡知其理,然後可以行之矣。大槪此章悶學者之不行,且言其不可不知也。廷龜曰,不知其所當然之理,則豈可乎?世濂曰,無善於我,而能知恥,則可進於善,有過於我,而能知恥,則可復於無過,不然則何能二行缺改過之機也?人能知其可恥,則可進於善矣。三字缺之巧者巧字與恥字相反,無所用其愧恥之心矣。二字缺不恥不若人之義,推言之,學者猶然,況以國家言之,則祖宗提三尺立國,此至難事也,而及其子孫,承此基業,而不能守,此亦可恥之大者,若不知此之可恥,則無所用恥矣。廷龜曰,同是人也,而一爲賢,一爲愚,以人君言之,則同是帝王也,而一爲堯·舜,一爲桀·紂,此豈非可恥之甚乎?或有昏而不知其可恥者,或有爲機變之巧,而無所用恥者,昏者或有覺之之理,巧者更無改過之理,終至於覆亡而已。世濂曰,古之賢王,好善忘勢者,孟子一篇,累有是言矣。其反覆丁寧之意,可見人君忘其崇高之勢,每思得賢人而下之,然後樂道忘勢者,可無屛退之理,上下可以交泰矣。廷龜曰,尊德樂道不如是,不足與有爲云。賢士必待君之致敬盡禮,然後可以出行其道矣。世濂曰,宋句踐,是遊說之人,故孟子以此喩之,達所不離之道,卽窮所不失之義也。上曰,窮不失義,達不離道,何者爲尤難乎?廷龜曰,同是一事,而達不離道,爲尤難矣。鳴吉曰,窮不失義者或有,而達不離道者,尤少矣。晩曰,窮不失義,則達豈有離道乎?世濂曰,達不離道,尤難之說似好,而與此章之旨少異,士君子持身,豈有易於此,而難於彼之理乎?上曰,豈無輕重之殊乎?以古事言之,則窮能守義者或有,而達不失道者甚鮮,以此言之,達不失道,尤難矣。光炫曰,窮而不失義然後,達而可不離道,或有守之於窮,而失之於達者,此非眞窮不失義之人也。廷龜曰,貧而二行缺巧者,是奸狡之人也。晩曰,朱子曰,存之則入於聖,四字缺則入於禽獸,恥之於人,豈不大乎?光炫曰,人苟無恥,缺無所不至矣。講訖。廷龜曰,臣蒙恩省墓,又有澆奠床之賜,感極幽明矣。臣聞毛將之事,多有可憂者,頃日備局引見時,不知廟議,何以定之也?晩曰,李曙有稟定事,來在閤外,請竝召。上曰,召之。晩曰,毛將之事,可憂者,久矣。今當預備在我之道,觀變而已。頃者尹暄分送精抄五千餘名於昌城云,臣意以爲,更待來秋,觀變入送,可也。以此通之,而未知果能及止也。昌城孤危,尹暄之慮,亦是也,而今當未然,不可預爲入送也。上曰,毛之情形,果爲可憂,而近來緊報入來之故,輦下多有驚動之心,卿之所見,亦如何?但言禍之遲速而已。晩曰,臣意無速發之理矣。毛在此則享公候之樂,投奴則不過爲一俘虜,毛兵之無用,奴亦知之。奴之待毛,必下於李永芳矣。況天朝連給兵糧,毛無不容於天朝之事,何必投奴乎?靑龍山之事,亦爲虛聲,只令天朝聞之而已,終必不往矣。廷龜曰,天朝以久在島中爲非,故乃有移駐靑龍之說,然終必不往矣。上曰,予意亦以爲,必無目前急迫之事也,而備局諸卿,皆以爲毛必速發云矣。晩曰,兵難遥度,意外之變,難保其必無,而然奴豈聽毛之言,而移兵我國,又爲別生一敵乎?上曰,易承惠之言,甚爲孟浪,其中不可取實之事,甚多矣。晩曰,毛營不久,必有帳下之變矣,上曰,必至無所於歸,然後投奴矣,晩曰,聖敎是矣。今冬則毛亦有食,但至明春,則必有索糧之患矣。上曰,此甚難處,我國非但力不二行缺天朝反臣,待毛不給其糧,於事理不可矣。臣四字缺時成俊耉自海西來見矣。渠感聖恩,竭缺力而爲之,以覓糧之策數三條,議於臣,皆非難行之事,臣方以此通于廟堂,使之施行矣。海西頗有兵糧,臣今留置本道,勿爲盡輸關西,以爲不時軍興之需矣。上曰,俊耉言,可以應求於毛將者,有之云乎?晩曰,亦可周旋爲之云,若與毛相約,一年所給之食,旣有定數則好矣,而朝廷不爲,是可悶也云矣。上曰,大槪毛之情形如何,予意則不知其必反也,渠之不順於天朝者,亦如唐藩鎭之所爲,使朝廷不能制而已。晩曰,使朝廷不能制之者,此亦反也。反狀雖著,中原亦不能容易下手,故每令都督自擇好地,任其便宜云。此亦可見天朝之意也。天朝之待渠如此,渠亦必不自安,亦必不肯俛首就戮,故其反則必矣。但渠非全然愚迷之人,作事必有次序矣。且臣頃見朝報,諫院箚論平安兵使南以興矣。以興,旣委之以重任,朝廷又議其長短,則渠豈自安乎?上曰,諫院只言其短處而已,亦非請遞其任也。晩曰,朝廷方言其過失,渠何敢晏然而已乎?處事亦必不能善也。鳴吉曰,臺諫雖有言,人亦有不以爲然者矣。自上旣不以諫臣言爲是,渠何敢以此,爲嫌不盡其職乎?上曰,臺諫之言,似率爾也。旣委重任之人,何可輕論?上曰,置兵朔州之議,如何?晩曰,若置兵於朔州,則可與昌城,有連珠之勢,但其城四面高中央下,此乃陷地也。曙曰,矢石則不及矣。晩曰,昌城孤絶,不幸被圍,則更無蚍蜉之援矣。今者置兵朔州之議,蓋爲此也。須問于尹暄而爲之,但本邑五字缺必得三四千軍兵然後,可以一行半缺故昌城之事甚危,運糧之道,亦甚遠矣。上曰,凡事卿須鎭定,俾勿妄動,可矣。晩曰,毛兵三二字缺云,必虛張之言也。其軍豈如是之多乎?鳴吉曰,外議皆以爲,毛之反形已著,在我之道,不可坐視天朝反臣而不擊也云。今聞張晩之言,亦是矣。但張晩之事,亦不可信,前日适變時,臣等聞其有反形,密通於晩,使之詗察,則晩以臣等之言爲非,至曰豈有此理乎云,而手下不置一卒,終至狼狽,張晩之言,果恃乎?今則非但易承惠,徐孤臣,亦言毛之反形已具,毛之不動與否,未可知也。須固在我之道,待變而已,不可置之尋常也。晩曰,外議則然矣,而臣意則不可輕動也。上曰,西方似先驚擾,何以則可以鎭定乎?晩曰,無變則自然鎭定矣。上年邊臣輩,以不入防軍爲慮,及臣往還之後,頗爲鎭定矣。今者身亦欲入往關西,與尹暄相議處置。但冬深則病生,且廚傳有弊,以此爲慮耳。上曰,予意亦欲卿一番往還,何必待日寒乎?晩曰,然則臣當速往,臣雖往,有何所益?但與諸將相議,採聽其言,計之善者,則用之而已。臣入往之後,當送禮單於毛營,毛若送王士善輩,見臣則臣欲暫發此間云云之說,使渠亦知我國已知渠之所爲如何。上曰,不可一向示弱,雖不可盡言,亦可觀變善處,使有忌憚之心,可矣。晩曰,臣欲於今月念後,卽爲發行矣。上曰,然則好矣。廷龜曰,晩,若往在平壤,則渠必忌憚矣。上曰,如昌·義所峙軍糧,則決不可給毛,此意言之,可矣。晩曰,王士善,乃毛所親之人,而頃者李膺與之相見,則其言爲殊常。觀其氣色,似與近二行缺時發憤言,而及至禍亂,則相救,此亦與此五字缺上曰,大槪不久必有自中之變矣。晩曰,號牌御史下送事,時未決定矣。臣意則莫重之事,今已就緖,善不善間,須速結局,兵則委於兵曹,木則委之於戶曹,本廳則速罷,可矣。今此御史之往,非辨別公私賤也,只爲軍兵一事也。校生落講者,自明年爲始,定步軍而已,可矣。昨見領相,則定步軍一事,專委監司御史,則待明年下送,使之糾察而已,可矣云,外議亦如領相之意矣。上曰,外議何如是耶?自本道定之,則民以爲便,而御史定之,則民以爲不便耶?晩曰,僉議如此,故臣亦不能獨執己見矣。上曰,豈可以人言,而改其所見乎?曙曰,臣昨日,與張晩偕往領相家,晩先起後,又聞一款語,領相之意,非但憂外方人心之潰裂而已,且慮御史處事不能善,則反不如守令也。且臣近聽御史之言,多有生疎之人,恐有事目外,自斷爲之之事也。臣意,御史之往也,一番巡行,宣布德意,不施捶撻則可矣,而人之緩急不同,御史之必能善處與否,未能知之也。鳴吉曰,定軍一事,臣亦欲依群議,使守令自爲之,可矣。上曰,必御史下去然後,事有頭緖,可無弊端矣。如御史亦難得人,三百守令,何能盡爲善處乎?鳴吉曰,御史必得年少名重之人,可矣,而此輩皆未經守令,不能解事之人也。先擇守令定差員,使之檢飭,而至明年正月,發遣御史,使之巡視糾察,如何?上曰,御史雖往,一道之事,豈能盡自爲之?只令糾察而已,可矣。曙曰,然則依缺定目下送乎?上曰,予意欲速爲下送,六字缺皆得可合之人乎?一行半缺生疎之人,寬猛必得中,然後,可矣。上曰,三字缺合之人,則遞而易之,可矣。一人之得不得,而所關甚缺矣。晩曰,軍籍必須速爲,逃故旣已蕩滌,今後步兵價布上納者,亦必絶少矣。上曰,然矣。晩曰,落講校生定軍事及御史發遣事,外人皆以爲,臣主之百謗皆集矣。自古大事,必一人擔當,但臣多病,不能善爲處事,而適忝兵長,何可推諉於他人乎?上曰,御史發送之日,旣已定之,何必更爲退送乎?退與相臣,相議爲之。御史往時,須作一戒飭之書,給送,可矣。御史若不盡心善處,則何可復回於朝端乎?曙曰,忠壯衛事,未知上敎何謂也。依先朝例云者,指何事耶?先朝則無忠壯衛之名矣。上曰,非指忠壯衛也,乃謂納物而付實職及影職者也。曙曰,臣聞在先朝時,實職則雖參奉,不爲定軍者,蓋實職則所納之物多,故不爲定軍矣。影職則雖四品以上,捧加納米然後乃許,不爲定軍矣。今者或者之議以爲,廢朝時,雖實職,所納之物不多,竝爲定軍,可矣云,如此之事,似難輕易爲之,欲爲稟定矣。上曰,此等事,國家必緩而處之,可矣,不可屑屑區別矣。鳴吉曰,光海之末,冒屬實職之類甚多,不可空棄也。廷龜曰,拜園時,道路頗遠,一日之內,似難往還也。自上出於至情,群下雖不敢仰達,而聖體毁瘠,旣已極矣。今者犯夜行幸,經宿於外處,極爲可慮。興慶園,明年當爲移葬,且明春則日晷亦長,一日之內,可以往還,拜園之擧,退定於移葬之後,則不過差遲數月而已。二字缺李廷龜所達極是。今者往還於一日之內,二行缺上曰,慈殿在此,經宿外處,亦爲可慮。然三字缺之不可進退矣。鳴吉曰,年年拜園,必有缺弊,明春移葬之後,亦必有拜園之擧矣。上曰,發引時,亦不得往,情理不能自抑,經宿於外,弊端必多,而今不能顧此矣。晩曰,南漢山城事,今已垂畢矣。外方僧人,不爲來役者,不可空棄,今須下送度牒,如有自願納木受度牒者,則或定一疋二疋之木,貿粟用之於山城,如何?李一元今旣完事,曾於築城之時,多有取怨之事,今當更擇守城之將,一元則遞之,可矣。上曰,一元則依卿言遞之。但度牒事,未知如何也。廷龜曰,東宮年旣長成,婚禮未行,嘉耦之擇,一日爲急。吉禮雖於過朞後爲之,而揀擇則不可不急先爲之矣。上曰,加捧處女單子,可矣。曙曰,南漢山城,前則欲令本州牧使,移邑入守矣。今聞張晩之言,欲別擇一將,使之入守,須擇於斯二者,而決定焉。晩曰,移邑不便矣,須置別將於山城,食所屬屯田而已,率入居人及僧人等守之,可矣。曙曰,移邑於山城,果爲不當。但別將所食,亦雖些少,屯田所得之穀,不可帖給,是可慮也。上曰,別將擇人送之,可矣。世濂曰,拜園退行事,外間大小人情皆然,須聽納,如何?光炫曰,今此擧動,情理不可已矣,而明春興慶園移葬後擧動,亦不可已也。上有慈殿與宗廟,經宿之處,不可年年行幸也。須於明春,兼行展謁之禮,極爲便當矣。世濂曰,臣守喪在外,得聞築城之役甚重,僧人輩多有愁苦之心云。今者築城,旣已垂畢,亦可以止矣。今又以二行缺上敎頭辭缺城役旣畢之後,半行缺之僧置之,可矣。更爲提起捧木,如徵闕四字缺國家本意乎?廷龜曰,聖敎至當矣。須書一通,出於朝報。罷出。已上燼餘日記
上在慶德宮。停常參·經筵。
傳于李明漢曰,平安道製述,居首儒生進士許灌,直赴殿試,之次幼學林苞如·康錘,直赴會試,幼學金僖·崔仁一,各給二分,進士李聖得,幼學金遇秋·盧得寅,各給一分。
以左議政尹昉五度呈辭,傳于洪瑞鳳曰,安心調理事,諭之。
正言宋時吉來啓曰,李瀣壽,以西班四品,越法私恩,濫授堂上之加,與柳時輔一行餘缺時輔,旣以改正,則瀣壽,何以獨免?況今七字缺紊,不可以規外特恩,復有所輕施,請勿留難,亟命改正。號牌之法,不難於編籍,而難於汰正,今此御史之行,雖不可容一毫疏緩,亦不可一向急切,反貽敗事之憂,故當初大臣之意,不免持難,而當事之臣,急於軍籍,頗爲持異,今則中外有識之論,皆以爲科條浩繁,不可以一朝變通,民聽易惑,或不免一時驚擾,莫如先使守令,講定事目,節次頒布,今日了一事,明日了一事,粗成頭緖後,御史下去,糾察點視,兼行考講,則民不驚駭,事易就完,此是不易之論也。二三朔退送,似是洽當,而自上慮其疏緩,不從群議,斷以行之,竊恐聖人所謂欲速不達者,正謂此也。況當西憂孔棘,朝夕待變徵發之地,行齎居送,呼哭盈路,軍籍御史之行,決非其時,御史雖行,別無朝夕句斷之事,二三朔間,不過閑漫留滯,各計程限,必用鞭箠州縣,急於應副,草率塞責,敗事之憂,實在於此,所謂緩而圖之則爲大利,急而圖之則爲大害者,實處法之格言也。此國之大事,臣等當務盡紀綱,期於成就,豈敢爲緩退之論乎?公議如此,利害甚明,伏願聖明,採納廟堂之論,姑停御史之遣,先令監司守令,料理宣布,以爲十分久遠之道。答曰,西邊別無目前必發之憂,二三朔進退,亦無大端利害。爾等所論,如是張皇,無乃怯於流言,而莫之深思耶?御史之行,不可退定,勿爲更煩,李瀣壽事,不允。
洪瑞鳳,以吏曹言啓曰,臺諫有闕,政事何以爲之?傳曰,當日爲之。
吏批,參判李顯英進,參儀李聖求進,都承旨洪瑞鳳進。
兵批,判書張晩進,參知李楘進,右副承旨李明漢進。
以獻納望,傳于洪瑞鳳曰,睦性善除授。
吏批啓曰,睦性善獻納除授事,命下矣。凡二字缺之規,越二階則乃授,而性善,階是宣務以下缺傳曰,依啓。
掌令趙邦直來啓曰,半行缺議自初皆以爲,先令各道,整頓諸事,而考四字缺遣御史巡歷列邑,點閱定軍,兼爲摘抉二字缺以爲釐正之策,則事有緖而民不擾矣。廟謀不一,終定先送御史之議,臣等頃者論其不可,已蒙令本廳更議之敎,而今聞昨日筵中,又有不可退行之議,臣等竊念,西事可憂,危機已動,今日之勢,但當急理兵食,以待朝夕之警而已。今雖下送御史,未考講前,別無所爲,代行守令之事,多有掣肘騷屑之弊,況脫有緩急,一邊應敵,一邊簽兵,恐非其時,而畢竟至於齊民駭散,無以收拾,竝與其當初成籍團束之事,而歸於棼亂,豈不可憂也?此正洪範所謂用靜吉,用作凶之日,凡事之善者,雖十易,未爲不可,況此御史之行,何可膠守前定,而不爲進退乎?上自相臣,下至臺閣,內外群議,皆以爲不可不退,而獨聖上堅執不改者,抑何意歟?謀國之事,不厭熟講,而不察民情,不諒時勢,徑意直行,未知其可也。請姑緩御史之行,以爲相時進退之計,先令方伯守令,董治各件事目,以待考講後,一時定軍,以鎭人心。答曰,院答同。
李明漢,以號牌廳言啓曰,竊聞先朝設聽勇廳,出身及軍功人等,試才團抄,給以廩食,分番宿衛,而其後中廢,及至廢朝初年,略倣其制,設一朔禁軍軍功及納粟人屬焉。其後又改以爲忠壯衛,而其時事目內,實職四品以下,竝入其中,此亦必有所據,故臣等略加參商,以實職六品以下竝屬之意,仰稟矣。及承聖批,有依先朝事目之敎,臣等妄揣聖意爲,別無先朝可據事目,而聖敎如此,恐是依前事目,四品以下,竝屬於忠壯衛之意,故如是付二字缺今承聖敎,不勝惶恐,但念都目成冊一行半缺軍功三千四百餘人,雖在四品以上半行缺千餘名棄之,誠爲可惜。且先朝納粟軍功之三字缺則老今之納粟之類,皆是廢朝末年營建都監所缺者也。似聞其時都監,急於得財,分遣調度使,持空名帖,遍誘村民,不問所納多少,皆以實職帖給之,其中元不納物,而只以顔情給之者,亦多有之。如此之類,諉以實職,而一生閑遊,寧有是理?況忠壯衛,乃是禁軍之流,本非定軍之比,而二年一入番,閑歇無比於渠等,有榮而無辱者,且忠壯衛設立之初,入屬者,二千餘名,今則只有九百餘名,以此分爲十二番,則一番之數,僅六七十人,甚爲零星,若無充補之擧,則終亦消磨就盡而後已。臣等之意,終以虛棄爲惜,敢此仰稟。傳曰,知道。
吏批,李景稷爲拿隷院判決事,睦性善爲司諫院獻納,朴潢爲成均館直講,宋圖南爲永柔縣令。已上燼餘日記
上在慶德宮。以貞顯王后國忌齋戒,停常參·經筵。
李民宬,以備邊司言啓曰,毛帥處置之策,議者言之非一。今此左議政尹昉箚子所言,厚集兵力,使有以制彼之命,以待事機之發者,實出於持重萬全之意。南軍旣已調發矣,砲手亦將抄送矣。都體察使張晩,下去之後,二字缺主客官兵,控扼要害之處,使彼形格勢禁有二字缺敢動,正合今日之機宜。至於邊臣遙稟二行餘缺池,則拒之,可也,此外應變之道,如病下藥,當事三字缺臨機善應,不延呼吸之頃,寧可稟命於千里之外乎?徐·易·崔三將,旣皆布盡心腹,在我之道,亦當密密深結,示以誠信,使彼有所倚重,毋沮其背逆向順之心,計無出於此者,以此意,密諭於平安監兵使處,宜當,敢啓。傳曰,依啓。
藥房提調臣徐渻啓曰,秋序過半,風日已涼,自上方在哀疚之中,不審起居,如何?敢來問安。頃日劑進益胃升陽丸,連續進御乎?前劑茶飮,以日計之,則今明當盡,又爲劑入之意,敢啓。答曰,知道。丸藥連服矣。
金瑬啓曰,詔使陪行譯官韓大立,到登州落後時,正副使,各送揭帖于臣處,從事官三員處,又各有贈詩,故敢爲入啓,而自前詔使回程時,一路所寄詩若簡牘,皆入于皇華集,今則皇華集,雖已付送于赴京使臣之行,而詔使所作,不可闕然不載。令校局追印于卷末,以待後日使行,付送于兩使前,似爲宜當。前印皇華集,頒賜之命已下,而時未分給,國用及頒賜諸件,皆一樣追印後處置,何如?傳曰,依啓。
李民宬,以備邊司言啓曰,袁撫臺處,回咨回揭,別定譯官,追送登州事,已爲定奪矣。但念袁撫臺,方在山海關登州衙門,亦爲咨文,使之轉送,而員役計開等事,竝爲依例施行,宜當,敢啓。傳曰,依啓。
金蓍國,以禮曹言啓曰,常時拜陵,則擇吉日行幸,仍爲行祭,卽其日還宮矣。今此拜園,初四日是行祭吉日,道遠日短,勢難卽日還宮,則當於初三日行幸,初四日行祭後還宮,而初三日,出行不吉之日云。初四日早爲行幸,其日內,雖暮行祭,翌日還宮乎?敢稟。傳曰,依啓。
金蓍國,以備邊司言啓曰,毛將之事,所當十分祕密,今此尹暄·南以興處,二字缺旨之事,所係極重,不可付之於撥上迷劣之下輩,而且聞擺撥所立之處,唐人相雜云,若或有意外之患,則誠非細事也。極擇宣傳官齎送,如何?惶恐敢稟。傳曰,依啓。已上燼餘日記
上在慶德宮。以貞顯王后國忌,停常參·經筵。
下直,松禾縣監崔惠吉。
鄭廣成啓曰,明日常參·經筵,取稟。傳曰,停。
鄭廣成,以吏曹言啓曰,新恩政事,何以爲之?取稟。
李明漢,以都摠府言啓曰,今日入直軍士,當爲中日習射,以國忌齋戒,退行之意,敢啓。傳曰。缺
李明漢啓曰,近日西邊撥遞,殊甚疏一行半缺昏夜單行,不無七字缺之報,各官例多拆見,因此自至遲滯。今後三字缺將機密文書及時急狀啓,委定陪持可信人,各別堅授,乘撥上送,俾無中間遺失遲滯之意,令備局急急行會于平安監司兵使接伴使義州府尹·鐵山府使,何如?傳曰,依啓。已上燼餘日記
上在慶德宮。停常參·經筵。
有政。吏批,參判李顯英進,參議李聖求進。
洪瑞鳳啓曰,本院分掌六房,各察該任,除服制式暇身上緊病外,不得不供仕,乃是舊規。近來流例,漸就墜弛,今日右承旨李民宬,左副承旨金蓍國,右副承旨李明漢,俱以病不仕,請竝命牌招。傳曰,依啓。竝推考。
以備忘,傳于鄭廣成曰,前患之證,如或少歇,勉强出仕七字缺左相處,遣承旨敦諭。
答知事吳允謙疏曰,省疏具悉卿懇,卿宜勿辭,調理上來。原疏見下
答左副承旨金蓍國疏曰,省疏具悉爾懇,爾宜勿辭。原疏見下
傳于李明漢曰,自前北方,繻衣·紙衣·狗皮衣,造送矣。近來亦有造送之路乎?問啓。
答右議政申欽箚曰,省卿箚辭,予心缺然,卿勿控辭,安心調理。原箚見下
傳于鄭廣成曰,右相處,遣內醫看病。
掌令趙邦直,正言李景曾來啓曰,今此拜園之擧,實出於霜露怵惕之感,固知聖孝無窮,至情難抑,而第念,人主之一動一靜,所係甚重,必須諒勢而順時,不可徑情而直行。當此日晷極短,涼候漸緊之時,冒夜擧動,渡江遠出,玉體之傷損,已不可言,而量度程途,其勢將至於經宿,則難便之事,可虞之端,不一而足,臣等竊不勝悶慮焉。不獨臣等之心如此,大小群情,莫不憂遑,蓋聖上哀毁過制,日月已多,深墨之容,漸至澌敗,臣隣之腐心隱憂,固不足道,而竊想慈殿一念,亦未嘗一刻弛於斯矣。殿下雖欲自輕,獨不念惟疾之憂乎?況行宮草創,事多齟齬,國內空虛,慮在疏虞,則大駕之經宿於遠外,豈不重難乎?加以畿輔之民,連經詔使,又過禮葬之役,凋瘵已極,怨咨盈路,而復有此擧,則又不得息肩,以聖上如傷之仁,豈不思少休其勞乎?臣等區區之意,非以殿下此行,爲不合於道,而抑殿下之至情也。姑待明春日長之時,卽日回鑾,則事事便宜,無不可矣。請亟寢今秋拜園之命,以副臣民之望。答曰,今此拜園之擧,情禮之所不可已,缺難停止矣,爾等其勿更煩。
掌令趙邦直來啓曰,號牌,國之大事,自前世莫之能行,而八字缺就緖,勢將垂成,此誠半行缺事,所係甚重,缺宜相時度勢,半行缺今列邑守令,只依當初事目,給牌而已。四字缺不擧行,及聞御史當發,招呼民丁,日聚官二字缺於商旅,不得遠行,其他擾害之事,不一而足,豈但缺憂漸艱,徵發方急而已乎?數三月稍遲發送,無所不可,請行會八道,令監司守令,從容査整然後,待明年正月發遣,憑其已准之籍,而兼行考講之法,以鎭騷擾之弊。臣等伏見戶曹粘啓,利川府民田,有文券的實,還給本主公事,則宮家之橫占分明,毫髮無疑,而自上以爲,實是渠輩之所自取,誰怨誰尤,勿施事判下。曩日征賦繁重,民不堪命,蚩蚩者氓,多有投屬於勢家田結,以爲姑息免役之計,蓋出於不得已,而其情,誠慼矣。今幸蕩滌釐正,文券俱存,而反歸罪於愚民,是何異於劫奪,而聖敎如此,王言一下,中外失望,豈料聖明之時,有如此冤枉之事乎?請依該曹公事施行。安東爲府,號稱難治,爲字牧者,雖不可專用柔道,而府使宋象仁,濫用刑杖,多損人命,至出於近臣之疏,不可置而不論,請命先罷後推。答曰,依啓。御史退送事已諭,不允。
正言李景曾來啓曰,李瀣壽之越法陳請,濫授恩加,決知其不可,而論列累日,尙閟一兪,臣等竊未曉聖意之所在也。先王朝報功推恩之典,靡所不用其極,而韓準之父慶,閔仁伯之父思權,皆以東班四品,未授堂上之加,瀣壽,於何援例,而以西班四品,得爲超秩乎?柳時輔,旣已改正,其年之老少,授加之先後,未有輕重於其間,請勿留難,亟命改正。臣等將姑停號牌御史之行,先令監司守令,料理事,備盡論列,而聖批以怯於流言,莫之深思爲敎。臣等竊一行半缺公共之論,皆以爲科條浩繁,半行缺易惑,或不免一時驚擾,若使監司守令,講定事目,節次頒布,粗成頭緖,而次遣御史,糾察點視,兼行考講,則事易就完,民不驚擾,此是緩而圖之,則爲大利之意也。況今西憂之殷,似異前日,脫有緩急,則一邊籍軍,一邊齎送,決非其時,御史之行,必徒貽騷屑,而不得成事,臣等之意,實在於此,二三朔之退行,蓋爲相時以動之計也。請加三思,亟賜一兪。答曰,已諭,不允。
持平金南重啓曰,螻蟻微臣,濫蒙天寵,前後叨冒,已極涯分。頃日陳疏,特下給馬之命,分外恩光,榮動一郡,纔過數月,又承新命,臣誠踧踖,惶憾交竝,所當不遑竢駕,旋卽登程,而適因母病,未忍遽離,召旨旣到之後,敢稽四箇日字,遠途驅馳,又費六日之多,玆致遲延,久稽肅謝,逋慢之責,實所難免,風憲重地,何敢仍冒?請命遞斥臣職。答曰,勿辭。
李明漢,以備邊司言啓曰,趙翼箚中事意,明快正直,本司諸臣中,亦有如此之議,但事極重大,機難遙度,張晩下去,細詗彼中事機,明白馳啓後,處置宜當。且如此大事,不可不遍議於諸大臣,而領·左相,方在告中,自上別爲詢問之意,敢啓。傳曰,知道。此事重大,不可輕議矣。
吏批,李景義爲兵曹正郞,崔有汾爲工曹正郞,趙絅爲成均館典籍,丁好善爲行豐基郡守。
知中樞府事臣吳允謙,伏以臣伏蒙恩由,歸省先墳,加土改莎,至賜澆奠,惠及泉壤,以臣庸賤,只自感銘心骨,不知所以仰達情悃也。臣本病孱之人,經旬草土,晨夕山原,觸冒風露,得疾甚重,頭痛痰喘,寒熱往來,衰年一敗,宿患乘時,左邊偏寒,腰脅疼手足痲痺,有類風病之狀,根深積痼,差復無期。臣竊伏念,臣職所兼,皆是重地,當此開筵之日,決不可久曠,尙方出納,亦甚要緊,尤不可退伏鄕村,臣誠惶悶,不敢自安。伏望聖明,審察公私事情,臣兼帶同知經筵世子賓客尙衣院提調,竝乞爲先遞改,臣願缺天地父母之慈,庶得安心委伏,專意調治,以延須臾之命,臣無任瞻望祈懇之至,謹昧死以聞。
議政府右議政申欽,伏以臣尸位四年,無一裨補,早缺當去,前後控辭,不知其幾。日者登對瀝血,無缺餘矣。人非鬼責,日加於身,而祗緣領左相在告未出,臣不敢又爲辭退,以孤朝廷體面,負罪忍恥,黽勉行公,今日以公事赴備局,公退之後,前患手臂之疾,猝然轉劇,脅痛胸痛,互發交攻,勢難供職。伏願聖明,亟賜遞免,不勝幸甚。取進止。
左副承旨金蓍國上疏曰,伏以螻蟻微臣,遭遇聖明,猥蒙寵擢,非一非再,臣非木石,亦有性情,常懷感激,顚踣乃止,第念臣有悶迫之情,不得不仰達於天地父母之下,臣賦命奇薄,家禍慘酷,十年之內,繼纏衰麻,至於已下之喪,疊遭重逢,煢煢孑立,形影相弔,而晩得一子,方在襁褓,自數日前,病勢危重,初不知何證也,今則乃是紅疫也。孩兒死生,係於頃刻,父子之情,不忍舍去,達夜看護,不覺天日已缺臣亦心神慌亂,憂悶成疾,不得已冒昧呈辭,未及入啓,牌招臨門,亦不得承命趨走,臣之罪戾,萬死無惜。伏乞聖慈,憐臣危悃,察臣至情,亟命鐫削臣職,無任兢惶懇迫之至,謹昧死以聞。傳曰,給由。
已上燼餘日記
謝恩,副校理李基祚。此一節出朝報
上在慶德宮。停常參·經筵。
辰時巳時,日暈。午時,日暈左珥。未時申時,日暈。夜一更,流星出天市東缺下入坤方天際,狀如甁,尾長五六尺許,色赤,光照地。電光缺雲一道如氣,起自坤方,直指天中,長八九丈許,廣二字缺暫時乃滅。流星出胃星下,入昴星上,狀如鉢,尾長二字缺尺許,色赤。四更電光,五更雷動電光。
洪瑞鳳啓曰,明日文科重試時,史官盡爲入場,以南八字缺入啓矣。傳曰,知道。
鄭廣成,以禮曹言啓曰,二字缺毛都督接伴使鄭斗源狀啓,袁撫臺前御缺毛都督前拜帖,例付書籤以送,日後之事,令該曹處置,缺者,袁撫臺前將有回帖,仍前付書籤以送事,令政院察而擧行,何如?傳曰,依啓。
李明漢,以兵曹言啓曰,來二十五日重試時,本曹郞廳專數入場,依前例,假佐郞差出之意,敢啓。傳曰,知道。
以平安兵使南以興辭狀,傳于李如璜曰,勿辭調理察職事,回諭。
答左議政尹昉箚曰,省箚具悉。卿勿待罪,安心調理。原箚見下
答大司諫李植疏曰,省疏具悉。爾其勿辭,調理兼察。原疏見下
鄭廣成啓曰,頃日殿試,乃是重試別試,而臺諫今以罷榜論啓,明日仍行重試,外議或以爲疑,令禮曹定奪,何如?傳曰,依啓。
李明漢啓曰,明日武科重試,兩司長官,當爲進參,而大司諫李植,以病呈疏,司諫尹衡彦在外,獻納睦性善被論,正言皆入文科試場云,他無進參之員,何以爲之?敢稟。傳曰,正言似當進參,然本院議啓。回啓曰,事勢旣已如此,大司諫李植,若於明日,不爲出仕,則依上敎,正言一員進參,恐或無妨,敢啓。傳曰,依啓。
鄭廣成,以禮曹言啓曰,今此別試,非但爲重試對擧,亦爲世子入學之慶而設也。且別試旣因重試而設,重試若罷,則別試似不當對擧矣。別試雖缺有議,丙年應行之重試,恐不必因此竝停,敢啓。傳曰,依啓。
掌令趙邦直,正言李景曾來啓曰,拜園之擧,昨已陳列,而聖批以情禮之所不可廢爲敎。臣等豈不知聖孝無窮,至情難抑,而人主二字缺所係甚重,必須量勢而順時,不可徑情而直行。當此日晷極短,涼候已緊之時,冒夜擧動,玉體之傷損,已不可言,而量其程途,勢將經宿,七八字缺臣庶之憂遑,固不足道,而竊想慈殿一念,亦未嘗一刻弛於斯矣。殿下雖欲自輕,獨不念惟疾之憂乎?況行宮草創,事多齟齬,國內空虛,慮在疏虞,則大駕之經宿遠外,豈不重難乎?臣等區區之意,非以殿下此行,爲不合於道,而抑殿下之至情也。姑待明春日長之時,卽日回鑾,則事事便宜,無不可矣。請亟寢拜園之命,以副臣民之望。答曰,已諭,勿煩。
正言李景曾來啓曰,李瀣壽越法陳請,濫授恩加,官方壞亂,激勸無效,公議奮發,論列已久,而天聽邈然,尙閟一兪,臣等竊未曉聖意之所在也。功臣推恩之典,自有規例,不可有所輕重,曾在先朝,韓守慶·閔思權,皆以東班四品,未授堂上之加,瀣壽於何援例,而獨得超越乎?名器之紊雜,莫此爲甚,請勿留難,亟命改正。號牌之法,乃當今大擧措也。斷以行之,事已垂成,誠大幸也。但朝野之議皆以爲,御史之發遣,不必缺急,相時度勢,從其利害而已。夫以科條浩繁,不可以朝夕就緖,民聽易惑,或不免一時驚擾。若使監司守令,講究事目,節次頒布,粗成頭序,而次遣御史,糾察點視,兼行考講,則事易就,而民不驚擾,此是緩而圖之,則爲大利之意也。況今西憂之殷,似異前日,脫有緩急,一邊籍軍,一邊齎送,決非其時。竊恐御史之行,徒貽騷屑,而不得成事也。二三朔之退行,無所不可,而利害甚明,請加三思,以從群議。答曰,勿煩。
掌令趙邦直來啓曰,號牌御史,隨缺發遣事,臣等已盡論列,而聖批以已諭爲敎,臣等竊悶焉。群議譁然,不謀皆同,兩司俱發,逐日二字缺如非大有關於國家,則何敢如是瀆擾乎?西方之事,若或十分無憂則已,變故之作,例出意外,況今兆朕已萌,則徵集之擧,安保其必無乎?數月差退,固無一行半缺斷然行之,不循衆情乎?請半行缺科擧,國之重事,科擧而未免有人言,則國不爲國三四字缺廢朝十數年,失人心之事非一,而科擧卽其一也。中興三字缺設科擧,而人無異言,士林相賀,皆稱公道可復見矣,而今者不幸,別試殿試榜出之後,便有人言,擧國藉藉。人言雖未必盡是,而國人所同之言,豈可家道而戶曉乎?缺場屋之事,一以嚴正爲主,而追考五十餘張,旣呈於收券官起出之後,則爲試官者,據法勿論可也,至於再三啓請,而因此得參者有之,人言之來,亦其宜也。國人皆曰,今此殿試,與廢朝時科擧無異,聖明之時,此言奚爲至哉?臣等聞之,誠恥之誠痛之,臣等之意以爲,此榜不罷,則此言不熄,豈可苟且仍存,以爲淸朝之疵累乎?其時試官,難免其責,請竝命罷職,今此別試,請命罷榜。獻納睦性善,曾以遽陞六品,被論未久,又有超授之命,臣等未曉聖意之所在也。資級有序,物議難拂,獻納睦性善,請命遞差。答曰,今番殿試,獨未免有人言者,必是相臣缺嫌不爲可否之致也。今以人言罷榜,則不無後弊,不允,試官竝推考。睦性善事,今又論之,可謂已甚矣。爲人君而不能用一直臣耶?爾等黨論,愈往愈甚,國之不亡,幸也。不書罪名,每每請遞,古今天下,安有如此擧措?欲爲必遞,直書罪目,可也。他餘事,竝不允。
議政府左議政臣尹昉,伏以臣多年廢蟄之中,猝起而立於朝,感激知遇,不量材器之不稱,缺思殫精竭力,植公屛私,少可以補聖化之萬一,而旣無鎭物之量,又乏擔世之才,四載尸素,絲毫蔑報,妨賢病國,不一而足,朝綱之不立,臣與有罪,國勢之不壯,臣與有罪,公道之不行,臣與有罪,民隱之不省,臣與有罪,主憂而莫之紓,時危而莫之扶,災異見於上,風俗敗於下,而莫之救,才分有限,於其所不逮缺强不得,唯望收身於少過之日,庶免衆人之嗤點,而目今國步猶艱,邊圉漸危,憂虞之象,日以益甚,臣雖無似,何敢於此時,遽二字缺退之計,以負聖上不世之殊遇乎?三字缺傷之極,病發臟腑,精華旣失,一行半缺非木石,寧不知懼?半行缺眼欲開而復閉,進退不得措身,六字缺職名日積瘝曠,義所不敢,不勝惶恐二字缺之至。取進止。已上燼餘日記
上在慶德宮。停常參·經筵。
卯時未時,雷動。夜二更,電光。
下直,忠淸水使鄭應聖,江界府使張溍。
李明漢啓曰,大司諫李植,武科進去,故兩正言,皆入場。傳曰,知道。
傳于李明漢曰,今下弓矢,江界府使張溍,給送。
洪瑞鳳啓曰,往在甲子适賊之變,臣以右承旨二字缺出納之地,其時國勢人心,尙忍言哉?然而必欲賊四字缺王靈之不振者,非包凶怨國之徒,則不至於此十餘字六啓備疏兇焰之半行缺院吏洪慶祥,從傍聽聞半行缺怪其無狀,意其或者,偶爾而發,其後委察四字缺報之來,輒喜躍,緩報之來,輒消沮,臣與都承旨三字缺相語曰,此賊盛衰之兆,須於慶祥面上占之,及至賊二字缺京大駕臨幸之時,臣伏慮此雖鼠輩,亦是助亂二字缺一邊啓稟處置,而就途蒼黃之際,渠已先避,及到天安,隨聞慶祥以院中首吏,率先迎賊于沙峴,臣雖缺噤齘,無如渠何,賊平之後,務尙含容,臣欲必罪,而議不得行矣。臣於上年,叨忝憲長,是實懲惡正法之會,而旋卽遞免,又不得罪之。今者忝長本院,不欲使兇逆之人,廁迹於近密衙門,卽以前犯罪名,移文刑曹,使之循法處之,囚禁已久,而該曹以罪目甚重,的律未易,遷就不決。夫議律權衡,固在於有司,嫉惡心腸,未泯於賦性,輒守滯見,致撓刑章,不勝惶恐待罪。傳曰,知道。勿待罪。
執義尹知敬,掌令趙邦直,持平兪省曾·金南重啓曰,臣等伏見昨日聖批,以爾等黨論愈往愈甚爲敎,至曰,國之不亡,幸也。臣等相顧驚惶,無地自容。臺臣論事,只以物議爲重,性善驟陞六品,旣被兩司之交章,遞免未久,旋有本職除授之命,物議之不可遏,明甚,雖庶官,決不可承當,況諫職乎?臣等有見乎此,不得不論,而聖批嚴峻,以黨論斥之,臣等雖無狀,亦固備數於聖明之朝,何敢不仰體聖上大公至正之至意,而肆爲黨論乎?黨論之害人國家,久矣。聖上之意,惟欲破朋黨,而同歸於寅協,意甚盛也。然不察言之可否,而惟黨論之務去,則不惟黨論之不可去,竊恐其間,或有善伺上意之人,外二字缺黨之跡,而內實濟其私,則雖以殿下之至明,或不三字缺也。殿下惟當以大公至正爲心,不以惡黨論四字缺橫在聖心上然後,凡諫諍之來,熟一行半缺雖庶官,未嘗輕以特恩六字缺尤所罕聞。今性善以被論之人,旋有此超授之命,三字缺論請遞差,果可已甚乎?性善疏中,亦豈無二字缺之語,而臣等所論,只出於物議之難遏,而不過遞差而已,則蓋不欲深論也,豈有一毫他意於其間哉?旣承嚴旨,勢難在職,請命罷斥臣等之職。答曰,予雖不仁,缺厭直臣者,爲國家,非爲私也。今此擢用,意在開言路而缺直士,此亦非爲私也。爾等所謂物議者,未必擧國之公議,則雖謂之黨論,未爲不可也。欲用一言者,而終不可得,豈不寒心哉?予於今日,益知朋黨之害,甚於夷狄矣。勿辭。
行大司憲朴東善啓曰,昨承聖批,臣等不勝驚惶震惕之至,臣等之當初論遞性善者,豈有他意?只以性善之陳疏,本非正論,主意在於誣陷一世,橫說竪說,無非黨私而伐異,其沽直媒進之計,有若觀火,而殿下不爲裁抑,反加寵擢,今至於超資越序,濫授五品之職,爵賞無倫,物議譁然。臣等身爲諫官,烏得無言哉?噫,知人之道固難,而執其迹而觀其心,則人焉得廋?夫局外傍觀,言人之所難言者,言雖似是,而其心未免有偏係,則不可謂之正直矣。況其言過激不中,而其心未必出於公乎。殿下若以今世當事之人,盡爲導君不義,謀國不臧,則何不一言斥之,以正其罪,而獨於性善之言,稱之以直臣,而容許之不已,不但容許,又從而增秩之,殿下之二字缺未可知也。凡特旨之除,在庶官猶不可,況諫官乎?臣頃忝此職,適値兩司皆論,性善之陞拜正言,曾未數月,彈墨未乾,又有獻納特授之命,臣之有無,不啻鳧雁之去來,而自祖宗朝重臺論之意,不當如是也。臣不爲偏黨之論,雖如性善之傾危誣妄之言,不欲深論其資級之不可遞,不擧其前日之非者,豈無二字缺聖敎嚴峻,目之以已甚之論,終謂之朋黨八字缺君臣上下之間,情意之不孚,七八字缺勢難苟冒,請命罷斥臣職,批答。缺
金蓍國啓曰,執義尹知敬,掌令趙邦直,持平兪省曾·金南重,大司憲朴東善,再啓煩瀆,退待物論矣。傳曰,知道。
金蓍國,以備邊司言啓曰,傳四字缺果有襦衣·紙衣·狗皮衣,造送北方之規,而自西邊有事之後,下三道各邑所送襦衣·紙衣及京中百官二字缺襦衣沒數入送西邊,而狗皮衣則近無入送之例,敢啓。傳曰,知道。西邊雖重,北方凍餒之卒,亦不可不念,今二字缺北方亦爲入送。已上燼餘日記
上在慶德宮。停常參·經筵。
傳于金蓍國曰,朴雴上年入去,何事爲之,而經年後,今始上來乎?問啓。
金蓍國啓曰,朴雴上年入去,何事爲之,而經年後,今始上來乎?傳敎矣。問于朴雴,則當初爲偵探虜情,且欲見臣父二字缺入去,爲唐將攔阻,仍留昌城,欲致書於臣父五字缺初欲傳送矣,遽延時月,終不傳送,欲從某地入去,而四字缺路,故今始上來云矣。傳曰,知道。
洪瑞鳳等啓曰,二字缺兩司合啓,請寢拜園之擧八九字缺聖批不允。臣等竊不勝憂遑六七字缺園事甫畢,霜露屆節,聖心怵惕,誠五六字缺謁,以伸哀慕之懷,此固至情所發,而有難抑遏也。四字缺擧動,致愆玉候,有不暇恤,而經宿遠外,貽弊三四字暇顧,則言雖剛切,而聽之愈邈也。第惟宗社之重,臣民之托,皆在於殿下之一身,而哀毁過制,漸至柴敗,哀疚之至,雖或罔覺,而竊仰天顔,非復昔時,群下之煎悶,豈容涯喩?不但惟疾之憂,只在於慈殿,如在之靈,亦或煎慮於冥冥矣。以聖上如存之孝,可不惕然於中乎?至如疆事日棘,中外憂虞,此時一動一靜,所係甚重,有不可不愼,誠如臺臣之所啓。伏乞聖明,亟回天聽,以寢拜園之命,上慰宗社之靈,下副臣民之望,不勝幸甚。臣等職忝近密,不敢容默,惶恐敢啓。傳曰,知道。
以左邊捕盜廳失火人缺燒死單子入啓。傳于李如璜曰,恤典擧行。
答副應敎鄭弘溟疏曰,觀爾疏章,爾言良是矣。近日臺臣,不識大臣之尊重,如彼輕論,殊極非矣。見下
正言宋時吉來啓曰,臣等將拜園之擧,此時不可,論列已盡矣。臣等,豈不知聖孝無窮,至情難抑,霜露之懷,此時益切,而當此日短涼深之時,冒夜擧動,又將經宿,則玉體之損傷,已不足言,臣等憂遑,固不足道,而想慈殿一念,何嘗少弛於此也?明春退行,則事事便宜,請亟寢拜園之命,以副臣民之望。答曰,勿煩。
正言宋時吉來啓曰,先朝報功推恩,非不至矣,而韓守慶·閔思權,皆以東班四品,未陞堂上,況柳時輔,亦已改正,李瀣壽之獨授堂上加,萬無其理,請勿留難,亟命改正。號牌御史,姑令停行,先使監司守令,料理整頓之事二字缺之難便,利害之甚明,已盡條例陳之,今不敢三字缺煩瀆,第號牌之法,當今大擧措也。半行缺臣等,亦何敢以淺慮一行缺朝野之望,不謀亦同,八字缺請勿留難,亟賜一兪。執義尹知敬,掌令趙邦直,持平兪省曾·金南重,大司憲朴東善,引嫌而退,五字缺協同贊襄,政當今急務,自上旣丁寧戒飭四五字缺冢宰之任者,皆務體行聖意,廣用才望,雖四字缺親疏,物議有完缺,不能無偏重之譏,乃向時一切之二字缺今已大詘矣。睦性善,新進才士也。朝廷不問異同,二字缺史單,不可謂不公矣。及性善應旨言事,極論缺城不當出置,及逆獄譏察之禍,此皆朝紳間已缺之論,聖明所燭之事,性善言之,亦未爲大異,但缺峻文痛詆,以爲甚於爾瞻之世,逆适之亂,而末後缺斥朝廷以權貴奸巧等語,其意殆無一可云者,故其時三司,無論彼此,不免紛然相較者,以此有識之論,亦疑其氣銳見偏,有乘機傾軋之端者,亦以此耳。其平日交遊論議,一切以色目爲主,似以立於今日朝廷,爲恥,如不欲乎黨論則已,欲乎黨論則性善所缺不得不詘於此際也。然性善自是名士,本不在今日淸流輩之下,應旨言事,自無可罪,此非終棄之人也。及其復入翰苑,至於行公,兩司更無抨彈之擧,時議相容,亦可見也。不意聖明,無端超擢,不顧法典,不待都目,自四館七品,超正六品,而拜正言非常之典,濫施於不必施之地,則兩司之劾,正在所不得已也。殿下三字缺依允,而又不明示其用舍之由,旋擢今官,超三資而濫授之,旬月之間,名實未變,而寵命有加,官方淆亂,擧措無據,憲府之論,亦豈得已哉?而嚴二字缺降摧折太甚,此則臣等,亦所未曉,聖明,以性善爲何等人,而被之以不世之恩命?如以爲一介直臣,則性善之直,亦未免黨論,如欲以此恢開言路,四字缺諫官,而盡斥臺官,反下意外之九字缺獨不爲言路防乎?一行缺殿下,每以朋黨八字缺同激,嗚呼,今日之處臺司者,不亦難乎?七字缺不見其有所失,請竝命出仕。今番別試殿試,榜出之後,卽有人言,始自街巷,喧闐搢紳,此近來四字缺也。其傳播之言,雖無所不有,皆不足信,一二形三字不免人言則有之,二更罷場,旣違殿試規例,二字缺所納五六軸,棄之不足惜,而再三啓請,過日之後,踏印竝考,至於試官之中,有自搆啓草,勸承旨入啓者,其不謹不嚴如此,此其不能免人言之大者也。大臣,旣以嫌不言可否,大都試官親屬,參榜者最多,驟見似駭,此又不能免人言者也。殿試分考,自是謬例,今番分考試官,所見不同,專取浮辭,不考全編,以致年少多參,此又不能免人言者也。雖無奸細情迹,可以據依,而人言之來,不無所自,其亦不幸也,甚矣。廢朝科擧濁亂之事,人皆目覩,故今日之事,缺不勝寒心,莫如罷此一榜,以嚴科場,以杜後弊也。試官不能嚴謹,致此人言,難免其罪,請趙希逸以下,竝命罷職,別試殿試罷榜,獻納睦性善,被論未久,超資驟擢,邦典旣違,物情大駭,庶官尙不可以此行公,況乎臺諫乎?請睦性善遞差。答曰,不允。憲府多官,一竝遞差。試官已爲推考,不必罷職。
正言李景曾來啓曰,今此別試殿試之榜,本院亦有請罷之論,而臣之兄子全義縣監李穆,參於其榜,一家之人,旣在榜中,則與其論議,實涉嫌逼,請命遞斥臣職。答曰,勿辭。
李如璜啓曰,正言李景曾再啓煩瀆,退待物論矣。答曰,知道。
李民宬,以院意啓曰,伏見聖批,憲府多官竝命遞差,竊不勝四字缺臺諫與庶官,事體自別,而嚴旨峻斥五字缺有欠於聖上包容之量。臣忝在近密七八字缺請還收遞差之命,以下缺批答。全缺
缺以兵曹言啓曰,堂上以上,武官試射,連三朔居首五六字缺賞格之命矣。行司果洪龍海,閏六月七月八月連三朔居首,依前例分數,別單書啓之意,敢啓。批答。缺
李如璜,以吏曹言啓曰,臺諫有闕,政事何以爲之?傳曰,明日爲之。已上燼餘日記
上在慶德宮。停常參·經筵。
有政。吏批,判書金瑬進,參議李聖求進,都承旨洪瑞鳳進,兵批,參議尹履之進,左副承旨金蓍國進。
下直,忠淸監司權盼,江原監司崔睍。
夜二更,電光。流星出昴星下,入天際二字缺狀如鉢,尾長四五尺許,色赤。四更,流星出畢缺星下,狀如拳,尾長三四尺許,色白。五更,白雲一道,起自巽方,橫過月上,漸移東方,良久乃滅。
以備忘,傳于金蓍國曰,獻納睦性善,六七字缺勢難在職,姑爲遞差,其代令政官,各別擇差。以下缺
傳于金蓍國曰,今下弓矢,都體察使軍官南斗杓,給送。
正言宋時吉啓曰,昨承聖批,憲府多官,一竝遞差之擧,出於特命,臺閣一空,氣象不佳,有乖於聖上包容之道,此豈聖世事乎?若以憲府,爲有失而遞之,則處置乖當之失,在所難免,而臣近者,中寒吟呻,曠職久矣。自昨轉成牽引之證,痛勢朝來益劇,不得卽爲自列,今始扶曳來避,所失尤大,請命罷斥臣職。答曰,勿辭。
金蓍國啓曰,正言宋時吉再啓煩瀆,退待物論矣。傳曰,知道。
吏批,李光庭爲延原府院君,李景稷爲兵曹參知,金大德爲漢城右尹,鄭經世爲行司憲府大司憲,趙翼爲開城府留守,尹義立爲慶州府尹,李忠□爲掌隷院判決事,張維爲弘文館副提學,崔葕爲司僕寺正,權鑊爲司憲府執義,姜大進·閔應恢爲掌令,韓必遠·李性源爲持平,金槃爲司諫院獻納,辛啓榮·趙邦直爲成均館直講,嚴惺爲弘文館副校理,金汝秋爲軍資判官,兪省曾爲宗廟□,李省身爲弘文副修撰,沈詻爲行安東府使,金起宗爲行定州牧使,李一元爲行安岳郡守,黃瀡爲平安都事。
右副承旨李明漢,伏以臣雖甚無狀,亦知此時四字缺不敢言病,病不至大段,而爲一毫假飾之言缺是上欺君父也,臣不敢爲也。臣在路時傷三字缺喫冷,胃氣大敗,有飮則吐,不食而飽,此非小症也。然非朝夕可虞,故未敢爲一日調安之計矣,復命第二日,卽往慕華館庭試試場,試場之事,色承旨專管,而承旨二字缺在於南行,擧子所爲,背而不見,其勢不得不終日回顧,回顧之際,自不覺腦項之二字缺如是累日,遂至浮痛,項裏結核,其堅二字缺喉症兼發,呑涎不下,發散之藥三字缺而汗穴添風,有加無減,此一院之所共知二字缺敢於前者請於同僚,願得一日之三四字缺諸僚,亦多有故,終至於牌招二行缺受風如前,腦項益痛,不能五字缺刺楚難堪,目睛如墜,背脅皆牽四字缺省,欲起還仆,今日早衙,又不得趨造二字缺惶懼,若無所容,伏願聖慈,察臣二字缺之情,亟賜鐫免,俾臣安分調病,臣不任區區祈祝之至,謹昧死以聞。傳曰,給由。
卯時,上御資政殿月廊,引見入侍,左議政昉,都體察使張晩,忠淸監司權盼,江原監司崔睍,右承旨李民宬,注書尹孝立,假注書池德海,記事官金霱·尹絳。昉曰,臣得眼病,尙未快瘳,而國家多事,故三字缺今乃出仕矣。忝在內局,而頃者有問安之擧,終不得一者進參,極爲惶恐。緣臣之病,連遣醫二字缺實惶感,不知所達。上曰,自前有眼病乎?今二字缺重耶?昉曰,自少時有此病,今已年老,氣血枯渴,故如是益重矣。園所行幸,已迫矣。今者日晷極短,道理又遠,經宿往還,深慮玉體有傷矣。明春當有移葬之擧,移葬之後,一番展謁二字缺情禮矣。上曰,情理切迫,勢難中止,三字缺江上浮橋,亦已爲之,今雖停止,所減九字缺病雖經宿往還,而決無一行半缺昉曰,缺慈殿,經宿外處,亦甚未安矣。上曰,六七字缺顧國事,極以爲悶,卿今出仕,深用喜幸,五字缺領相,以病在告,右相,有未安事,而亦在告矣。科擧四字缺昉曰,臣與申欽,不得相見,而欽因科擧一事,極四字缺云矣。臣與申欽,相知已久,必不以爲子弟之故,而數字缺私矣。上曰,予亦豈不知乎?臺諫,亦豈以右相二字缺私乎?人言雖未必盡是,而設有科擧用情之私二字缺右相之所知乎?右相避嫌,終始不爲可否云矣。昉曰,臺諫啓辭,混稱考官,外議以爲,右相亦入於論啓中矣。上曰,臺諫不言相臣之不爲干預,而混同論啓三字缺矣。昨日諫院啓辭,則趙希逸以下云。此五字缺而亦不言,相臣之不爲可否,亦甚未安矣。昉曰,五字缺極難,臣則以病不入,申欽亦欲不入,而未果,旣入三字缺不爲可否云矣。上曰,未入試院之前,旣爲堅四字缺入試院之後,不爲可否,以下試官,不能善爲,致有人言四字缺院啓,全取浮辭之言,甚是科場之文,不可取浮四字缺況殿策告君之辭也。不可如是,而多取浮妄之辭,不可矣。昉曰,大抵試官,必極擇可矣,而或有承牌二字缺因爲受點者矣。昉曰,近日西邊之事可慮二字缺李莞則以爲,變必生於朝夕,而於臣之意,則事機三字缺是其急,大槪早晩變則必生矣。上曰,若有二字缺之變,當隨事應之可矣。不可激而速之也。南以興·李莞則似爲輕動矣。晩曰,當盡在我之道,以待彼之缺可矣。彼若旣負天朝,明有逆狀,則天下共得以誅之矣。不能明知其然矣,而先爲激成其變,天下二字缺毛將造反,朝鮮仗義剪除云,則誠爲大善矣。二字缺毛將久在其境上,徵索軍食,故厭其四字缺云爾,則豈不可懼之甚乎?我亦二行餘缺毛將之軍中,多有南將不得志者,況其妻子,皆六字缺誰肯從毛而投奴乎?毛若投奴,則此輩四字缺上曰,毛若造反,則必先除此輩矣。晩曰,若或四五字缺書而送于我,則我可執此而助之,一邊奏聞二字缺有辭矣。上曰,若如是,則我國,豈有不助之理乎?晩曰,中朝,雖以內服視我,而終是外國,不可輕易二字缺矣。上曰,渠不擧兵之前,我不可先發,必有後言矣。晩曰,如有自中剪除之事,我亦視其相助之意,可矣。上曰,西方將官,先爲輕動,不幸莫甚,何以則可以鎭定乎?晩曰,當觀事勢而處之。晩曰,李莞躁妄三字缺送私書於臣處,責臣之不動,臣亦不修答三四字缺旣發之後,我當應之而已。不可自我先發也。三四字缺王士善輩,必來見臣,臣欲據實言之,四字缺兵,不至如是之作弊矣。今則作挐太甚,掠四字缺糧餉,罔有其極,何不禁戢乎?糧餉,亦六字缺太多,終無接濟之路云。以此言之,未知如何。上曰,如是言之,使有忌憚之心,可矣。大臣之意,亦如何?昉曰,數字缺其有益而亦必無所害矣。晩曰,臣下去之後,若四字缺則,卽爲上來乎?上曰,上來可矣。晩曰,然則三四字缺爲上來矣,臣所帶職名,乃兵長也。況當拜園擧動之日,不可無兵長,況參判亦被論不出,今須遞差臣職,而速出其代,幸甚。上曰,兵長重任,不可輕遞。趙希逸,曾爲呈辭,今又被論遞差,今政出其代,可也。昉曰,臣等於閤門之外,亦有此議矣。晩曰,李愼四字缺往,臣病不能跨馬,而亦不可無馬,兵曹所騎之馬二字缺於陣上,臣欲持往,此乃京驛馬也。故敢達。上曰,依啓。昉曰,號牌御史事,時未定奪五字缺已爲蕩滌,必速爲處置,可矣。而二行餘缺御史,雖差遲一兩月而下去,其間六字缺昉曰,監司守令,皆已整頓之後,御史下去五字缺遣與不遣間,須速定奪。昉曰,黃海道之四字缺道則雖可從後爲之,而此則不可不從速爲之,四字缺之闕也。臣往之後,欲與兵使相議,或定差員三字缺關西則洪命耉,當爲下去,尹暄從事,與臣之從事無異,臣欲令命耉,董察矣。上曰,依啓三字缺之可矣。洪命耉,果能善爲此事乎?昉曰,年少英敏如此之人,不易得矣。晩曰,年雖少,而甚爲英敏矣。盼曰,號牌事目未得見,而頃者,昉,問于臣數字缺御史下去之後,監司守令,皆無所爲之事,可以二字缺但民間,必驚擾矣。上曰,御史雖差遲數月,而各官能善爲整頓乎?盼曰,各官五字缺皆欲御史之速爲下去半行缺上曰,御史下去,則何害於民半行缺盼曰,今此校生考講一事,必半行缺不失望矣。睍曰,若定校生額數,則業儒五字缺必有落講爲軍者矣。上曰,額數則五字缺上曰,卿等此時,受閫寄之任而下去矣。卿等必四字缺內可爲之事,何以則國事可爲,而令下民無怨乎?盼曰,號牌一事,當一從成算,而爲之矣然,若有騷擾之事,不便於民,則亦欲一一啓聞矣。大槪臣三字缺令民間,不至騷擾矣。睍曰,臣非但身上有病,且無才局,而受此重任,極爲惶悶。江原道土瘠民貧,不如南中一大府,今年飢荒,嶺東爲甚,民多流離,無事之時,亦難整頓,萬一有調兵運糧之擧,則四字缺之地,況救荒一事,尤爲目前所急矣。上曰,二字缺失農救荒,各別爲之。昉曰,缺上待言官,異於前日,諫官之言,不可用則不五字缺豈可自上,輕易遞斥乎?上曰,卿言則二字缺睦性善之言,雖有不中之處,而旣爲求言而進其言,況三字缺之言人君,不能用一直臣乎?當初拜正言,旣已二字缺今又欲去之,必欲不置之朝廷之上,安有如此數字缺之事乎?性善,雖以朝廷,爲不如爾瞻之時,而若三字缺不然,則性善之言,終亦何害,凡聽言之道數字缺小疵,如有言人所不能言讜直之言,則採用,可也。數字缺身居言官,而必欲去敢言之人,豈可乎?昉曰,缺爲性善之事而發言也。大槪待臺諫之道,不宜如此之薄也。晩曰,平山山城,前則監司出住過四字缺陰雨之備,尤可着力,依前令監司出住四五字缺上曰,依爲之。上曰,前半行缺留念爲之。晩曰,人之强弱,不半行缺有馬者,置之內地,李莞每以此七八字缺之處,故自前如是爲之,李莞,必以此言於時五字缺分軍不均之理乎?上曰,然則此非泛然爲之之事也,乃有意之事也。晩曰,臣曾討李适時,上馬三字缺爲得力矣。上曰,江原監司進前。上曰,仁城君在道內,連有重病,自前受方面之人,每爲戒飭,使之厚待矣,卿須着念焉。睍曰,二字缺必有規式,上敎又如此,臣敢不盡心?上,賜張晩弓箭虎皮,賜權盼·崔睍弓箭虎皮,罷出。已上燼餘日記
上在慶德宮。停常參·經筵。
下直,海南縣監□敏。
鄭廣成啓曰,明日常參·經筵,取稟。傳曰,只晝講。
金著國啓曰,憲府皆未出仕,以監察爲茶時之意,敢啓。傳曰,知道。
辰時二字缺自午時至申時,日暈。
夜四更,電光,五更,缺星出北斗星下,入艮方天際,狀如拳,尾長。四字缺
金蓍國,以備邊司言啓曰,毛營一行餘缺動靜宜無半行缺此,故臣等已將此意,密爲分付,以七字缺之人,可以貨交,難以義結,朝廷若六字缺鋒,雖欲周旋,亦無如之何矣。聞餉臣多四字缺得千斤之蔘云,使之出捐五六十斤,給與四字缺結托之資,而該曹及本道監司,亦令毋視四字缺給禮物,宜當。今日接伴之任,與前不同,事多二字缺不可無別樣周防之策,令元鐸自擇親信數字缺二員,一時帶去,以防意外之慮,何如?傳曰。缺
金蓍國,以都摠府言啓曰,今日入直軍士,中日試射,請出標信。傳曰,知道。
傳于鄭廣成曰,明日晝講,刑曹判書李曙,入侍。
獻納金槃啓曰,數字缺論啓,惟當以已著之事而言之,不可以五字缺今此別試殿試,追納五十餘張,七字缺因此得參者,已失殿試之五六字缺著而可駭者也。若據此,已半行缺以罷職,則深得論事之體,而半行缺後便有人言,及試官親屬,參榜最多,四五字缺實不察之賢否,事之虛實,而容易論啓三字缺平之論也。噫,殿試無相避,自前及今,命官子弟之參榜者何限,而獨於今日,末俗囂囂,論議失當,終始嫌避,無所可否之相臣,混被彈駁,而數字缺此豈國家之美事乎?愚臣偏見,旣與多官有異,決難苟同,請命遞罷臣職。答曰,勿辭。
金蓍國,以都摠府言啓曰,羽林衛李士元,本月二十缺日,省記後,無緣闕夜直,極爲駭愕,請令攸司,五字缺傳曰,依啓。
鄭廣成,以禮曹言啓曰,六字缺宿以上,則告廟之禮,亦經宿之七字缺各該司,知委擧行,何如?傳曰。缺
鄭廣成,以同知館事意啓曰,本館所重,專在養賢,而兼五六字缺事,李尙馨,以參下專管之人,一時俱還鄕五字缺食堂檢擧無人,極爲虛疏,請竝改差。批答缺
獻納金槃來啓曰,拜園之擧,此時不宜四字缺已盡矣。豈不知聖孝無窮,至情難抑,三四字缺懷,此時益切,而當此日短涼深之時,冒夜行幸,又將經宿,則玉體之傷損,已不可言,臣等之憂遑,固不足道,而想慈殿一念,何嘗少弛於此也?明春退行,則事事便宜,請亟寢拜園之命,以副臣民之望。答曰,不允。
獻納金槃來啓曰,先朝報功推恩,非不至矣,而韓守慶·閔思權,皆以東班四品,未陞堂上,況柳時輔,亦已改正,李瀣壽之獨據堂上加,萬無其理,請勿留難,亟命改正。三四字缺設科之義,至大且重,場半行缺違錯未盡之事,則不但有傷於半行缺議也。今番別試殿試,收券官旣出之後,所納五十餘丈,累次啓請,過日之後,踏印竝考,則四字缺例,而至於試官之中,有自構啓草,勸承旨入啓者,其不謹不嚴旣如此,而追納之中,亦有因以得參者,人言之來,亦其宜也。街巷間傳播之言,固無足取信,而以此數件事,亦足以罷此榜而杜後弊也。豈可數字缺以爲淸朝之羞辱乎?試官不能嚴謹之失,亦所難免,請趙希逸以下,竝命罷職,別試殿試罷榜,以嚴科場,以息人言。正言李景曾,以今此別試殿試之榜,本院亦有請罷之論,而臣之兄子全義縣監李穆,參於其榜,一家之人,旣在榜中,則與其論議,實涉嫌逼,請命遞斥臣職。正言宋時吉,以昨承聖批,憲府多官,一竝遞差之擧,出於特命,臺閣一空,氣象不佳,有乖於聖上包容之道,此豈聖世事乎?若憲府爲有失而遞之,則處置乖當之失,在所難免,而臣近者中寒吟呻,不得卽爲自列,今始來避,所失尤大,請命罷斥臣職,竝引嫌而退。一家之人,雖或參榜,而罷榜之論四字缺則元無嫌逼之事,憲府之啓,實爲公論,而處置請出,未爲不可,則別無乖當之失,請竝命出仕。答曰,依啓。試官不可混同罷職,其中分明循私二字缺論啓構草,勸承旨之人,削奪官爵,李瀣壽事及罷榜事,不允。
鄭廣成啓曰,領相呈辭三四字缺無郞廳,以史官齎送之意,敢啓。傳曰。缺
李民宬啓曰,正言宋時吉則命招,四五字缺傳曰,知道。
鄭廣成,以春秋館堂上意啓曰,本館今夏褒貶,以臣金瑬出使之故,不得爲之二字缺其時已爲頉稟,而本館半行缺第自是流來故事,臣半行缺受由在外,同知館事臣半行缺等第之意,敢啓。傳曰,缺
傳敎頭辭缺別試,臺諫以爲,試官勸承旨入啓,五字缺追納之中,某某參榜乎?政院若知之,則書啓。
政院啓曰,追納試券中,某某參榜,臣等未得知之。四字缺若收取考其字標,則追納中參榜人,可以知之,令四館査覈書啓,何如?傳曰,允。
金蓍國啓曰,當賊兵入城之日,政院書吏,能不染迹者數人,不但政院書吏爲然,諸各司下人,無不望風奔走,誠三字缺此輩誅之,則不可勝誅,亦有不足深治者,故三字缺之日,悉取附賊都目焚之,蓋出於安反側之意,至於洪慶祥,則以政院首吏,所犯罪狀,尤極悖逆,四字缺之不欲旣往而置之者,亦是嫉惡之所五字缺事,意移義禁府按律科罪,一行半缺尋常下人,別定六七字缺傳曰,知道。
金蓍國,以號牌廳言啓曰,三四字缺兪省曾,專掌本廳之事,備諳首末,故曾五六字缺破格兼察,而昨日差忠淸道京試官,將四字缺本廳之事,殊甚可慮,兪省曾,京試官改差,何如?傳曰,依啓。
獻納金槃啓曰,卽承構草勸承旨入啓之人,書啓之命,而臣昨日直宿玉堂,不意新授三字缺所肅謝,仍爲供職,而啓辭之際,就見在二字缺前啓中,自構草勸啓之語,極是可駭,故三字缺語而用之矣,實不知其言之根脈,今欲數三字缺則當初發論之人,或呈告或避嫌,故四字缺禮,不得已以私書,問於大司諫李植,四五字缺正趙璞爲此事云云。大槪臣處之五六字缺啓之際,例用前啓半行缺啓之事,率爾言及而半行缺啓,臣之不能周詳之失,半行缺摘發論啓,而臣聞見七字缺所失尤大,請命罷斥臣職。答曰,勿辭。
以洪慶祥移義禁府承傳單子,傳曰,此承傳四五字缺啓辭內事意捧之,而何以不干刑曹若是?以下缺
李如璜啓曰,獻納金槃之啓如此,構草勸承旨之人,以趙璞捧承傳乎?敢稟。傳曰,依啓。已上燼餘日記
上在慶德宮。停常參,有晝講。
鄭廣成啓曰,明日常參·經筵,取稟。傳曰,停。
洪瑞鳳啓曰,注書尹孝立,式暇出去,柳景緝,晝講入侍,修正假注書李,兼察廳中之意,敢啓。傳曰,知道。
有政。吏批,判書金瑬進,參判李顯英缺,參議李聖求病行,都承旨洪瑞鳳進。兵批,判書張晩在外,參判李景稷進,參議尹履之缺,左副承旨金蓍國進。
政院啓辭頭辭缺今見防禦使狀啓,則宣傳官齎來兵符,皆是右隻云。右隻則本是一隻,而五字缺啓如此,未知其由。請出皮囊,更爲考見以五字缺下送,而當初兵曹啓目,只請標信三字缺察,只送兵符,不勝惶恐待罪。傳曰,三四字缺勿待罪。
李如璜啓曰,卽見宣傳官齎來京三四字缺處所授水原兵符,則乃是右隻,此必前日四五字缺徵兵於水原時,所送兵符,誤爲換來三四字缺兵符如是換授,極爲駭愕,其時監司三字缺使,請竝推考。此右隻,水原防禦使處三四字缺齎送前去左隻二符及水原府使五字缺竝爲上送事,下諭,何如?傳曰。缺
缺以缺司摠戎使意啓曰,十九日半行缺引見時,因體察使臣張晩所啓,半行缺如是擧行矣。卽聞半行餘缺等三隅設險處,則用半行缺百餘名,竝築砲臺,各二三缺且築六字缺此外,更無未盡之處。但倉庫火藥庫,軍三四字缺廳客舍上下月廊等,土役未完之處,亦三四字缺盡,更無下手處,不得已上來復命云。此三四字缺役之道,各處屯田收穫,還上捧上築事,當三字缺人,措置如何?但念朝廷爲築此城,意非三字缺守之人,只稱別將,所率者只是各寺僧人,則三字缺事甚歇後,脫有緩急,似難得力。大槪此四字缺初,首相費盡料理,役用僧髡之計五字缺臣揣摩已詳,今當善後之際,竝詢可行四字缺之患,允爲便益,惶恐敢稟。傳曰。缺
鄭廣成,以禮曹言啓曰,初四日動駕二行缺臨時窘迫之患,五六字缺馳往檢察,整齊以待,何如?傳曰。缺
傳于金蓍國曰,趙璞自構啓草,勸承旨入啓,三字缺以追納中人,得參其榜,若有國法,則五六字缺放肆乎?其循私用情之罪,不可以削奪官爵而止,二字缺鞫定罪。
李如璜,以兵曹言啓曰,本曹三四字缺無兼帶摠管之例,參判臣李景稷兼帶摠管之任改差,今政差出,何如?傳曰,允。
獻納金槃來啓曰,拜園之擧,不宜於今日,臣等論列已盡,豈不知聖孝無窮,至情難抑,而當此日短涼深之時,冒夜擧動,又將經宿,則玉體之傷損,已不可言,伏想慈殿惟疾之念,何嘗少弛於此也?明春退行,則事事便宜,請亟寢拜園之命,以副臣民之望。答曰,不允。
獻納金槃啓曰,報功推恩,先朝非不至矣,而韓守慶·閔思權,皆以東班四品,未陞堂上,況柳時輔,亦已改正,李瀣壽之獨授堂上加,萬無其理,請勿留難,亟命改正。國家用人之路,專在於科擧,今番別試殿試五六字缺之議,則不得不罷其榜,而歸于正,此所以四字缺科之意,而正士子發軔之初也。收券旣出之後,則追納五六軸云。棄之爲得體,而累請四字缺流來規例,況因其追納,而參榜者有之,不嚴不謹,莫甚於此。凡小科試取,如有數三字缺則必罷其榜,而無或遲難,莫重殿試四字缺不謹之事,而仍存其榜乎?此而不罷,則四字缺乖矣,用人之路舛矣。人言不息,後弊難防,豈可苟且仍存,以貽淸朝之疵累也哉?趙璞旣蒙罪罰,同參試官,豈無三四字缺趙希逸以下,竝命罷職,殿試罷榜七八字缺批答。全缺一行
鄭廣成,以吏曹言啓曰,五六字缺狀啓內,通津縣園所,闕內排設分定差使員二字缺後在喪其代,急急差出云,政事何以爲之?敢稟。傳曰,當日爲之。
金蓍國,以兵曹言啓曰,三四字缺全羅道軍兵一千二十名,當日准到慕華館,二字缺依慶尙道軍兵例,除犒饋,令戶曹米斗數字缺本曹點送之意,敢啓。傳曰,知道。
李缺以戶曹言啓曰,拜園時各處排設,大中四字缺箇,而該司所儲,太半不足,不得已詔使四字缺太平館上大竹,推移用下後,還入庫中之意,敢啓。傳曰,知道。
李如璜啓曰,臺諫出去,請出開門標信。傳曰,知道。
吏曹,李敬輿爲通訓大夫缺鄭弘溟爲朝散大夫弘文館副應敎,金世濂爲通訓大夫行弘文館缺知製敎兼經筵侍讀官,金堉爲中訓大夫行世子侍講院文學兼春秋館記注官,李時稷爲朝奉大夫兵曹佐郞兼春秋館記事官司憲府監察,洪命缺爲通訓大夫行弘文館副修撰知製敎兼四字缺春秋館記事官司憲府持平,承議郞缺博士兼養賢庫直長趙炯,通仕缺兼養庫奉事金汝鈺,兵批,申景珍爲羽林衛。餘皆缺已上燼餘
謝恩,副校理嚴惺。
晝講入侍時,知事金瑬,特進官李曙,參贊官洪瑞鳳,侍讀官姜碩期,檢討官金光炫,史官柳景緝·沈東龜·尹絳,講孟子盡心篇,自孟子曰待文王而後,止所當盡心也。此兩節出朝報
上在慶德宮。停常參·經筵。
洪瑞鳳啓曰,今此拜園擧動,經宿二字缺與前時拜陵,卽日還宮之例有異,衛三字缺駕,留都大將,似當預先差出,以專規畫數字缺敢稟。傳曰,依啓。
洪瑞鳳啓曰,以四五字李光春事,招問尹英賢則曰,臣其時五六字缺夢鶴起兵之事,全未聞知,不意二行餘缺無由得聞,李光春姓名,今始聞之云。七字缺
正言宋時吉來啓曰,再昨日命牌五六字缺牽引之證,痛勢轉劇,不能起身,未得趨承三四字缺不竢駕之義,而旣未卽自列,苟冀時日之三四字缺今始來避,違命逋慢之罪,臣實兼二字缺決難仍冒,請命罷斥臣職。答曰,勿辭。
缺啓曰,正言宋時吉再啓煩瀆,退待物論。答曰,知道。
答副提學張維疏曰,省疏具悉卿懇。用人不必拘於常規,卿宜勿辭,調理察職。原疏見下
以體察使張晩兵曹判書辭職書狀,傳于缺曰勿辭事,回諭。
掌令閔應恢來啓曰,四字缺拜園事,累日陳啓,尙未蒙允,六七字缺以聖候之損傷半行餘缺寢睡之節,有不得以半行餘缺天顔,則貌瘁而色半行餘缺之見於外者,如此則半行餘缺天地始肅,日候凄冷之時,半行餘缺完血傷之人,亦難保其無傷,況以八九字缺氣,而不受其感傷,乃必無之理也。此非六七字缺殿下自度,必料其如此,而終不能自止者,必四五字缺抑耳。夫情亦何可必徇,禮有所禁,則止四五字缺止,臣等固不敢以此擧,爲不合於禮,而妨於四字缺焉。天下之事,孰有大於人主之身者乎?行宮草創,禁旅疏虞,奈何輕宗廟社稷之托四五字缺乎?此尤臣等之所大憂也。臣第又念,移奉之擧,當在明春,而人君擧動,不可四五字缺竢移奉禮訖,一時展謁五六字缺傷之憂,日晷舒長,無經宿之二行餘缺請亟寢拜園之命,以副臣民之望,批答。缺
臺啓頭辭缺取士於詞藻之末,已非登賢選六七字缺之以私耶?使薰蕕混淆,則實才六七字缺共理,此科擧不公之弊,所以必凶於國家五六字缺也。今此殿試拆名之後,便有人言五六字缺私之狀,不一而足,而要非目視手指之事,或四五字缺中間扇動之言,固不可盡信,況可得以摘發三四字缺場屋不嚴,日黑之後,試官下人,有與士三四字缺苟有如此,則作奸行詐,何所不至?極爲寒心,二三字缺行私者鬼蜮之謀,他試官何得以知之?三四字缺闌,場屋始罷,收券官起出之後,追四五字缺取考,此則同參試官,均有苟且之五六字缺以下及其時承旨竝命罷職,五六字缺之謗,喧播朝野,半行餘缺且仍存則科擧半行餘缺別試殿試罷榜半行餘缺任,不亦重乎?苟不半行餘缺之計,則雖名公巨卿半行餘缺筠之事,可以鑑矣。請自今凡十餘字缺殿試試官,尤當十分掄選,必得心公八九字缺畀其任,如曰二十一望,難於盡得其人,則六七字缺應唯其人,不必備之義,未爲不可八九字缺謬例自爾當除,且令日沒後,罷出收券官四五字缺夜行奸之弊,凡此等項缺令禮曹詳四五字缺啓稟定奪,以爲一代之制。答曰,依啓。以下四五字缺
答大司諫李植疏曰,疏辭知道。原疏見下
獻納金槃啓曰,缺承聖敎有曰,摘發論罪爲敎五六字缺泛然未曉其意也。臣不勝驚惶六七字缺交遊甚罕,朝廷間尋常二行缺循私,而導之使言,臣雖無狀七八字缺豈敢知而不言,自陷於欺君之罪乎?以下缺四五字大司諫臣李植上疏,大槪重被詆斥云。臣之六七字缺有異,頃於避嫌之啓,二三字缺云云而六七字缺也。至於構草勸啓半行缺啓所發,事且可駭,故六字缺以臣不詳四五字缺之疏,以爲與私聞少異半行缺啓辭爲非,臣上不免君父之疑,下而使四五字缺外議之非,臣之情勢半行餘缺請命鐫削臣職。答曰,勿辭。
缺啓曰,獻納金槃,再啓煩瀆,退待物論矣。傳曰,知道。以下全缺已上燼餘日記郞廳李基德校正。郞廳金朝潤書。
上在慶德宮。停常參·經筵。
有政。
謝恩,副修撰李省身。
上在慶德宮。停常參·經筵。
有政。以趙廷虎爲輔德。
上在慶德宮。停常參·經筵。
上在慶德宮。停常參·經筵。
上幸園所親祭。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。停常參,有晝講。
晝講入侍,同知事徐渻,特進官李貴,參贊官李明漢,侍讀官金世濂,檢討官李省身,記事官尹孝立·沈東龜·尹絳。講孟子盡心篇,自孟子曰仁言,止故曰如此而已矣。出經筵日記
上在慶德宮。停常參·經筵。
上在慶德宮。停常參·經筵。
有政。以金世濂爲獻納,沈之源爲修撰,金槃爲校理。
上在慶德宮。停常參·經筵,有晝講。
洪瑞鳳啓曰,明日常參·經筵,取稟。傳曰,停。
李如璜,以成均館官員以知館事意啓曰,文廟碑役已完,自本月十三日,始寫重豎,及碑閣監造等事,俱繫聖殿內,先告事由祭,令該曹,擇日擧行,何如?傳曰,允。
金蓍國,以刑曹言啓曰,以本曹全得男照律,傳曰,該曹照律,失當如是,故下問矣。如此頑惡之人,何以二字缺如此之輕乎?問于刑曹以啓事,傳敎六字缺十九日連次啓下。黃海監司李必榮六字缺鹽商金玉春·柳億守·高男·鄭今守,則禮葬時,三字缺所用眞長木載運次,執捉監官·色吏,同載使之回矣。一字缺眞長木所載處,則非但無意載運,徑自逃躱,令攸司,各別重治爲言。且因海州牧使朴簉牒呈,龍山屋奴全得男,天使時雜物,藏載回泊于豬灘,則許多雜物,及將官都訓導,竝載無去處逃亡,必是乘夜投水,此實前古所無之大變云。臣等,極其痛惋,全得男,及格軍五名次知,一時捉囚,金玉春等妻子,竝爲囚禁,督現次,適遇大赦,玉春等四人,則卽爲蒙宥,而得男等,則特以雜物無置處,將官都訓導,乘夜投水等語,不得蒙放,連次刑訊,至於六次之後,始見本道粘移,其所謂無置處之雜物,已有置處,將官都訓導,亦卽還去云,以此見之,則得男五字缺無異,而受刑已至六次,故敢以除刑之意六字缺官照律,則難得襯合正律,循例以七字缺矣。今承聖敎,不勝惶恐,敢啓。傳曰,二字缺得男之罪,比之玉春,則不無輕重矣。
洪瑞鳳啓曰,以咸鏡道儒生李休復等上疏。禮曹回啓,特遣史官,齎往書題,與監司同坐試取,依上年平壤例擧行,未爲不可,而左相議得以爲,遣使官試取,恐無所妨,依議施行事,啓下矣。上年平壤,則弘文館修撰李景奭,齎題下去,今則以何人下送乎?且北方寒沍之地,遠邑擧子之聚會,不可不慮,而目今冬節已迫,令該曹,速爲磨鍊事目,知會本道監司,何如?傳曰,明春爲之,可也。
以吏曹興慶園禮葬都監堂上郞廳望單子,傳于洪瑞鳳曰,堂上,依前例加出一員,都廳郞廳中號牌御史被抄人,則自差。
領議政李元翼二十度呈辭。傳曰,勿辭,安心調理事,遣使官諭之。
李如璜,以承文院官員,以都提調意啓曰,近來吏文學官,願屬者,全無,已屬者,六字缺在二三人,或已衰老,或有不識吏文七字缺肄習,蓋非但厭避海行,新出庶孽皆得許通二字缺以吏文學官,爲稗官賤銜,恥不皆爲,莫重事大一字缺書將來,絶無製述之人,極爲寒心。其已屬而退歸者,李壽百·趙維·洪永順·辛喜李等,仍付軍職,催促行公,着緊肄習,拒逆者,從重治罪,此外年少可合人,續爲抄啓入屬,而其厭避不屬者,令四館摘發停擧,使之懲戢,捧承傳,施行。李長培,罷散在外,亦令付軍職,冠帶常仕,何如?傳曰,依啓。
以閔機公事,傳于金蓍國曰,此公事覈處事,判下矣,何無査覈之事,而如是回啓乎?問啓。
副校理嚴惺呈辭。傳曰,還出給。
傳于李如璜曰,上年以後,所捧處女單子中,家長列錄以二字缺言于該曹。
司諫尹衡彦初度呈辭。傳曰,四字缺人間秋半,天上月圓,對此淸光,儼,奉顔九字缺辱翰貺遠頒,令人感愧無地,九字缺報稱何日謹對,譯拜嘉草之勤八字缺事,希檢人名,具正肅左沖,侍生毛文龍,稽首拜謝。
答鄭廣成疏曰,省疏具悉爾懇。勿辭察職,以副予意。元疏見下
答左議政尹昉箚曰,省箚具悉。如此艱危之時,兩相,相繼辭位,予亦悶焉,箚子當留念焉。元箚見下
正言金光爀來啓曰,李一元事,臣等,論之已盡,而聖批,一向牢拒,臣等,竊未知聖意之所在也。凡人主,賞人爵人之道,必須左右曰可,國人曰可,然後,方可以爵賞其人,而今者一元,左右國人,皆曰不可,特殿下,未之省察耳。嘲笑猶惜,矧此重加,請賜一兪,以重名器。成均典籍朴而立,爲人庸鄙,發身不正,館職三年,多行麤濫,瑣細之事,不必枚擧,而托以製藥,招致醫女,公然入於館中直方,爲多士之所嗤罵,如此之人,不可齒列二字缺官,以爲淸朝之羞辱。請命削奪仕版五字缺金重址,爲人麤劣,行己卑陋,十字缺任,不可付諸此人,請命罷職。殿中之七字缺任,最重,而近來全不愼擇,闒茸相雜,有駭觀聽,三字缺該曹,一一澄汰,以重其選。答曰,依啓。朴而立罷職,金重址遞差,李一元事,勿煩,可也。
金蓍國啓曰,朴而立罷職,金重址遞差事,命下矣。臺諫,方以朴而立,則削去仕版,金重址罷職論啓,罷職遞差承傳,不得捧之矣。傳曰,知道。
李如璜,以吏曹言啓曰,守令有闕,政事,何以爲之?取稟。傳曰,允。
李如璜啓曰,闕門及外門已閉,左相箚子批答,明日待開門傳之之意,敢啓。且領相呈辭,遣史官諭之事,命下矣。今已夜深,史官門隙,牌招諭之乎?明日諭之乎?敢稟。傳曰,知道。明日諭之。
左議政尹昉箚曰,伏以,右議政申欽,一生操履,以淸名二字爲世所推,反正之初,首蒙寵擢,白首不渝,一心無他,不圖頃日,言者不諒,加之不根,無復分析,體面虧矣。以此不安于心,因求去位,辭章,已三上矣。日者,臣於登對時,略及其槪,聖明必已洞察,無容更贅。目今邊圉多事,機務日繁,而元老在告旣久,右相相繼引退,臣以眇然一介,獨在政府,而目又將盲,無復爲人,是朝家無一相臣,何以爲國,竝宜敦勸在告相臣,卽起視事,以濟時艱,惟聖明,留神焉。取進止。
右議政申欽,身病三度呈辭,不允批答。王若曰,神明所扶,謂卿疾之已愈,控辭又至,歎予誠之未孚,少勉遁思試〈?〉敷告,惟卿衡平矢直,霜厲氷淸,文雅聲名,振驚一代,謹廉風節,砥礪平生,遂膺夢賚之求,仍典經邦之責,李沆爲相不取浮薄少年,趙鼎二字缺獨任經綸大業,頃於拆號之日,八字缺歐陽之取人,朱衣是視,終焉留正之去位六字缺讓其考官,猗歟正大,聞別嫌於試席,展也公平,二字缺亦無能予何疑貳之有,天職誰與治,卿猶辭避之爲二字缺見信於人,寧有行私之謗,何傷衆口,或采苦而采苓,自反一心,可證天而證地,卿無可去之義,予有必爲之誠,況宰輔之行藏,係國家之隆替,當周盛際,尙云召奭之難歸,在漢季辰,肯使陳蕃而不起。於戲,川非舟而罔濟,瞽須相而乃行,倘撓志於浮言,輕抛重荷,孰鞠躬於危際,一鎭群囂,所辭宜不允。故玆敎示,想宜知悉。通訓大夫宗簿寺正知製敎金搢製進。
晝講,知事金尙容,特進官崔鳴吉,參贊官張維·金蓍國,檢討官沈之源,假注書朴日省,記事官沈東龜·尹絳,入侍。上御資政殿月廊,講孟子盡心上編。上讀前受音一遍。張維,講孟子,自孟子曰人之有德慧,至王天下不與存焉,音釋各一遍,上讀新受音一遍,釋大文一遍。張維曰,人之有德慧術智者,恒存乎疢疾,此章之意,人必多經患亂然後,心智計慮,日漸長進,且能動心忍性,能爲其前所未能爲之事,又知其不可爲之事,而有所不爲也。疢疾災患,非人之福,而人多經此,則其操心也危,其慮患也深,故能有所成就也。又曰,自事其君爲容二字缺大人者,正己而物正,此章之意,人臣之道,六字缺不可以容悅爲事也。安社稷則賢者以下六字缺到聖賢地位者,如此然後,可以道行天下也。以正己物正二字缺註中比諸見龍在田,天下文明,此則乾卦文言之辭也。田者,地上也。龍出於地上,則光彩功用,已著於外,豈不爲文明之象乎?張維又曰,註中所謂鄙夫之事,妾婦之道,此文義,似是雙擧,故或曰鄙夫之事,此下當以五字懸吐,而人或又言,其若如此,則文勢似曲云,故以尼懸吐以入矣。章下註,容悅佞臣,此悅字下,或又曰當有卩吐,而旣已無吐勘入,故不及改懸卩吐矣。尙容曰,容悅卩佞臣,以此讀之似可。張維又曰,註所謂一國之士,其人力量功用,只可及於一國者也。
君子有三樂,王天下不與存焉。張維曰,此章之意,君子所樂,不在外物,而只在於彝倫間道義上也。舜有天下,而不以解憂,以此見之,此章之意,可見。尙容曰,王天下,其樂宜無加矣,而君子之樂,則不在此而在彼,以此見之,古人,以富貴之樂,如太虛中浮雲耳。張維曰,得天下英才而敎育之,此特在下位者而言也。若人君則在君師之位,非但敎育而已,而當取而用之也。諸候,敎養一國之英才,天子,敎育天下之英才,其意皆欲取而用之也。豈可徒養而不用乎?在下之人,則無取用之權,故敎育而已。上曰,雖在下之人,而若或道德之高,則天下英才,皆歸於我矣。張維曰,上敎然矣,而非人君則不過敎養而已,安能收用乎?孟子道德,雖不及於孔子,而其所敎育英才之道,寧有未足者乎?然而其門,只有樂正子,最爲高弟,以此見之,則其所敎育之道,亦必待有君師之權然後,可施於人而成就其才也。尙容曰,雖以匹夫,尙且以敎育英才,入於三樂中,況在君師之位則尤必得英才然後,可以治國,近自廢朝以來,培養之道,專廢不行,反正之後,尙未振擧,道德之士,則固不敢望也。雖或小才,亦且盡乏,此誠可慮,人才之成就,非一朝一夕之所能爲,此時,不可不先思培養之道也。張維曰,培養之方,非他,似當在於興學校,而近來七字缺疲弊,自軍興以來,內外擧措,不暇及於學校,五字缺爲振擧者也。崔鳴吉曰,學校之廢,其來久矣。欲興學校,則多給典僕,似可。張維·金尙容曰,此則末也。鳴吉曰,擇其訓導,如何,張維曰,恐不可以訓導,猝成學校之盛也。尙容曰,須使一時士子,皆知趨向之方然後,可施敎育之道也。朝廷上,亦當以忠孝節義爲先導,人品,大槪有四等,若善良純直者,則亦隨其器而培養之,人君敎育之道,必使因其質而善導之然後,可以成培養之功矣。鳴吉曰,平時事則臣不能知,近擧先王末,則其時士氣,似有正習,廢朝時則固不足道,而至于今日,亦乏英才,無一人可用者,極可寒心。張維曰,近來士習不美,挾冊者,至有相聚而笑之。尙容曰,必招儒臣,使之表率,則士習可趨於正,雖欲爲不善之事,而有所忌憚,必不敢爲矣。善人在朝,人心趨向,風俗厚薄,皆係焉。
張維曰,所謂阿順者,人君意向,雖未見著於外,而望其氣象,輒六字缺容悅者,逢迎之態,已見於外者也。阿順容悅二者,小人之情狀,似有淺深矣。上曰,孤臣孽子,聖賢則雖如此言之,而後世所謂孽子,則恐不能如此也。尙容曰,後世孽子則不然,世俗待之,無異常人,故渠亦自分其必未見用於世,而甘於自暴自棄,奚暇操心危,慮患深,而能至於達乎?張維曰,此孽子,非今庶孽之謂也。此則生於憂患者之謂也。上曰,所謂孽子,凡然之稱,豈但指生於憂患者乎?鳴吉曰,兼指而言之矣。張維曰,如此之類,當爲活看之處也。雖或以今世庶孽言之,其身阮賤,故其心,必有困窮之事也。上曰,安社稷臣及天民,其志趣則雖有大小,而功用則似無優劣矣。張維曰,非謂達行天下,則不能安社稷也。其地位,各有高下大小之不同也。社稷則天子諸候,皆有之,不可以安社稷三字,拘礙於看文字之際也。鳴吉曰,蕭何·霍光,皆可謂安社稷,而若謂達行天下,則恐不可也。其出處,非達行者之類也。張維曰,蕭·霍則只可謂安社稷,而所謂天民者,七字缺非蕭·霍所能及矣。尙容曰,如王陵·汲黯,六字缺臣,而若伊·呂之事,則恐非此輩所能及也。上曰,安社稷臣及天民,此二等,似以出處言之。張維·尙容曰,亦然矣。張維曰,伊尹之事,以見於商書者,見之,似不在周公之下,而古人議論,多以不及周公,爲言,未知何如也。鳴吉曰,周公則制禮作樂,恐或以此而論於伊尹之上也。講訖。
崔鳴吉曰,號牌事目下送後,御史時未下去,名目中明白之事,則不必更論,其他未瑩之目,更爲追錄付送,使其道詳明處置之意,前日敢稟,而自上有勿爲之敎,未知聖意之如何也。上曰,凡懸注處,與前事目,多有不同者,故若更爲追錄付送,則各官,必生疑慮,莫適所處,故止之矣。蓋凡事,若欲察察,則甚非便易之道也。鳴吉曰,追錄中,別無多端名目,只有數事而已。仍屬案付之事,近聞守令之言,則極爲難處,設以公州之民言之,則某處六字缺還爲移去云,則如此之流,未可一一査覈,皆爲仍留於時居官,似可云,故前日以此啓稟矣。上曰,詳知其所去處,然後成籍,則事不虛疎,而勢必遲久矣。鳴吉曰,更不擧論此目乎?上曰,令所居官及案付官,一時査覈,無妨矣。鳴吉曰,外方,或有營緝鄕校,時勢不得已,捧物於校生者矣。此校生,旣已納物閑遊,而且多有不解文字者,今若一時考講,則未免落講,必多冤抑,且爲騷擾,姑置此校生一段,以待後日,如何?上曰,此非大段緊急事,稍待御史之行,定送,可也。鳴吉曰,以老職一事,言之,其中或有年少之人,或納些少之物,而稱爲老職,免役閑遊者,如此之人,似當詳明處置矣。上曰,非徒此也。他餘事,亦有如此之弊矣。鳴吉曰,保率一事,亦難歸正,在彼在此,互相推托,而中間或有閑遊者,必須嚴明令甲,可也。上曰,此不在他,必使其縣官員,明白處置,如其邑砲手,則必給其邑保率,如此爲之,可也。鳴吉曰二字缺黃海道則無前規,此則定軍,可乎?其餘六字缺等名目,他道則皆無之,罷與不罷,御史六字缺可,如此之類,不可仍前,事目更爲磨鍊,如何?上曰,然則此等事抄出後,變通下送,可也。鳴吉曰,老職者,亦合抄出定軍,如何?上曰,當初必已考見老少矣。豈可混同定軍,徐徐更爲詳覈,若有以少稱老,而少納閑遊者,則査考定軍之意,更爲定奪送去,無妨矣。上曰,鮑什汗則事目中,勿令定軍,何如?鳴吉曰,似聞水邊之人,多有投入云,此亦棄而不問乎?上曰,似當姑置。鳴吉曰,雖然,若多投入閑遊,則似爲虛疎。上曰,元居鮑什,及假稱投入者,豈難分辨乎?査考定軍之意,論理下送,可也。鳴吉曰,無牌之人,外方,多有捉囚者,欲待御史之行,處置矣。近來冬節已迫,久未處置,則被囚之人,不無凍死之弊,何以爲之?上曰,初意以盡誅爲難,故久此未決矣。所當以不死之律處之,而但號牌之法,尙未結末,而先緩其律,則恐或事多解弛也。鳴吉曰,其中盜牌及僞牌者,則當死矣。又曰,外方,成冊上送,近道,則以十月爲限,而似難及期云。皆曰,近道及中道,稍稍退定期限,爲當云。此亦何以處之?上曰,何不於當初,詳量定限乎?鳴吉曰,未及詳察矣。上曰,退則當次次皆退,何可只退近道乎?鳴吉曰,御史之行,當在歲後,雖又退其限,可矣。尙容曰,凡事一定,不易,可也。若如是數退,則恐非國事體貌也。如此則何時畢局乎?若未及期限,則罪其地官員,此是法令一定之道也。若又數退,則近於兒戲,民不取信矣。上曰,近觀國事,皆如此矣。凡事,當觀事勢,量定法令,可也。近來事事不然,極爲非矣。此事,徐議大臣,處之,可也。事勢,果若不及期限,抑或欲及定限,而未免有草略之事,則二者,皆可慮也。不可不議大臣,定等矣。鳴吉曰,前者李貴,以守令皆率親兵事,陳箚矣。備局,皆以爲,此乃自前未有之事,將欲更爲相議,明立事目,着實爲之矣。三字缺則皆有親兵,其餘則或無或有,其中亦有五字缺校生,或聚閑民,私自什隊者有之云。若或六字缺嚴飭束伍之法,則必歸無益,而軍政虛疎,此亦欲或二字缺卽罷,不欲罷則當別有處置之規,未知何以處耶?上曰,近來備局,非矣。事之當爲者,卽爲之,不當爲者,則卽不爲之,可也,而或多因循掩置,啓下後,多有雜議,極爲非矣。鳴吉起拜曰,小臣,極爲惶恐,多事中例多如此。上曰,以吾意,親兵,不必爲也。所謂募兵·親兵者,或於急難之時,召集如外,同心之人,私自什隊,則可也。不然而以束伍之軍,名爲親兵,而率在手,下則於國家,實爲無益。況殘弊之邑,則常時,無散財施賞以得其心,當亂,豈有忘身死長之理?如此事,甚爲不緊矣。
金尙容曰,壬辰年,倭寇,不意出來,宣廟去邠行路,將至於不能收拾之際,高敬命·金千鎰,擧兵倡義,兩人,皆死節,敬命,則起兵未久,而戰死於錦山,千鎰,則久而後,戰死於晉州,兩人忠節,表表可稱。頃者南中儒生,立祠請諡朝廷,敬命祠則以表忠,千鎰祠則以旌忠,賜額矣。近見南中人則皆曰,其時忠義,雖或不及兩人,而朝廷,莫不賜祭,獨此兩人則尙無恩典,頗以爲欠缺矣。上曰,令禮官議處。尙容曰,敬命則多有子孫,其子用厚,其孫傅川,皆在仕路,千鎰則只有孫一人,流離丐乞云,極可矜憐。其才之可用與否,則臣不敢知,而或復戶錄用,未爲不可矣。上曰,前日不出仕路者乎?尙容曰,以寒儒,丐乞於諸處云。上曰,令該曹錄用。
知事金尙容曰,今者罷榜之擧,以臣愚妄之意,朝廷擧措,似爲未安,小臣少日赴科之時,宣廟朝罷榜,亦多矣。若試官有所失,或外方擧子,有破場處,則必罷其榜,宣廟,知其弊,傳敎曰,罪在試官則只罷試官,罪在士子則只削士子,罪在一道則只罷一道,其後罷榜之弊,稍息,庚戌年,以許筠循情之故,而至於罷榜,而其時事,則不須論矣。殿試罷榜,近來所未有四字缺多錯,至於旣罷後,武科,則合於庭試六字缺似難且爲苟且。至於趙璞之事,其循私六字缺知而自構啓草一事,臺論,似爲不實,小臣亦曾三字缺官,可知場屋之事矣。趙璞之事,聞來似不近情,必待情迹彰著,然後,罪之,至於今日,若以未詳之事,或可刑訊,則似爲冤抑。上曰,趙璞之子,過限納券,而得參其榜,趙璞,以其父曉往承旨房,如此事,頗有可疑之端,迹其事則豈可曰無罪,廢朝時科擧一事,極爲混亂,至於今日,安知復有此事乎?防微杜漸,不可不爲也。已上燼餘日記
上在慶德宮。停常參·經筵。
洪瑞鳳啓曰,明明日魂宮親祭,明日齋戒,此兩日視事不爲,取稟。傳曰,知道。
李如璜,以號牌廳言啓曰,定軍日限,近道則十月十五日,中道則十一月十五日遠道則十一月晦日,爲限,已爲啓下矣。第念,雖曰近道,其査點編定之際,自多費日,不可不略存餘地,而今此十月十五日定限,似爲太近,且中道之於遠道,進得十五日,近道之於中道,進得三十日,其間闊狹,亦似不均,近道改以七字缺昨承榻前傳敎,以若退近道中道遠道三字缺退定爲敎,而本廳諸臣之意,以爲遠道中道前三字缺隔數月,似無不及之患,逃故蕩滌後,上番軍數,不成模樣,須及明年三月,以新番上京,而若又退定,侵及十二月,則歲後,必無完畢之望,尤爲未妥云,故如是敢稟。且軍籍方急之時,諸道守令,若或遷動,則新舊代替之際,動涉旬月,必不能及期完了,而近來長湍·淸州善治守令,相繼罷遞,極爲可惜,體面所係,雖不敢更有他設,今後守令,事關號牌者外,其他罪犯,堂上則降資,堂上以下則營門決杖,切勿遞易,以重軍政,亦當,敢啓。傳曰,依啓。
傳于金蓍國曰,兵曹判書張晩,靑原君沈器遠,各熟馬一匹賜給事,南漢山城賞格,承傳付標。
金蓍國,以兵曹言啓曰,闕內禁喧一事,雖每立科條,十分嚴禁,而國綱解弛,人不畏法,至於大內至近之地,亦不知畏戢,喧鬧不止,極爲痛憤,自今以後,百官出入,闕內跟隨,一依大典載錄之數,雖非擧動時,常加禁察,如有數外加帶者,則不但下人治罪,官員亦難免其責矣。凡擧動時,則崇政門內,王子大臣跟隨各二人外,切勿許帶,雖有不得已使喚之事,勿論東西班大小官員,使入庭結束色,傳於崇政門外,各衙門聽候之人,以爲恒式,似爲便當,雖政院書吏使令,亦不過許帶各二三人,而他書吏使令,則竝於崇政門外,以爲聽候爲當,明日放榜爲始,各別申明擧行之意,捧承傳施行,何如?傳曰,依啓。
以備邊司回啓公事,傳于金蓍國曰,前日晝講時,南軍勿入事,李貴,力爭不已,予答以從當問于大臣及體臣而處之矣,此非令大臣量處之意,如是分付,極爲可怪,徑先分付緣由,問于其時入侍承旨。
金蓍國,以兵曹言啓曰,當日出身鄭壽男稱名人,自開陽門入來,差備二字缺擊錚,極爲駭愕,令攸司,囚禁治罪,八字缺不能禁斷,亦爲非矣。請竝推考。傳曰,允。
金蓍國,以左邊捕盜大將意,從事官啓曰,頃因前縣監金希說所告,渠奴一男,殺害賊人白銀鐵,捕捉囚禁,而典獄署不謹堅囚,以致逃躱,故獄官。獄吏,旣請推治矣。今者軍官朴應裕·李希奉·金鼎輝等,銀鐵所匿處,盡心窺伺,旣已捕捉,此賊,非他閭閻間穿窬竊盜之比,先作殺人,次犯越獄,俱係重罪之人,如是跟捕捉,極爲可喜,別爲論賞,以示後人聳動之戒,何如?傳曰,允。
右議政申欽四度呈辭。批答,卿四十餘年無一點些疵,卿之名聲,予亦聞之矣。不圖今者無妄之言,出於慮外,非但卿之不幸,抑亦國家之不幸也。設或不公,許筠之奸狀,曩時相臣,未及覺悟,而況卿之不言可否者乎?昔日相臣,不以此引退,則今日之前規,亦有據矣。陞黜高下,卿不豫焉。試官之革職,趙璞之被鞫,於卿,有何不安之事乎?卿體予至意,須勿固辭,從速出仕,以副輿望事,遣承旨敦諭。
金蓍國,以兵曹言啓曰,晝講時,參贊官李明漢所啓,義州別隊將李應霖,盡心操鍊,渠是平壤閑良,今方在喪而起復用之,今雖除職,不可暫離本府軍人,所願則或軍職,或其他職名,有所稱號而已。請令該曹從速處置,以爲慰悅之擧,如何?上曰,雖除邊將,不必別隊將之爲重,仍留其處,別爲慰悅之擧,則公私兩便矣事,傳敎矣。此李應霖,果有可酬之勞,而渠是閑良,又是喪人,當仍留本處,施以加設實職除授乎?以軍職除授乎?敢稟。傳曰,知道。姑待備局處置,可也。
洪瑞鳳啓曰,昨日中禁望,以渠輩望定者,擬望矣。今聞朴九里,乃嘉善譯官朴璇之兒名,時方業儒而至於受點,想必出於因嫌而望定,極爲不當,請行首中禁推考,朴九里改差,如何?傳曰,依啓。時仕中二字缺亦有譯官之子云。行首中禁,勿推。
金蓍國,以義禁府言啓曰,以閔機公事傳曰,此公事六字缺矣。何無査覈之事,而如是回啓乎?問啓事,傳敎矣。閔機元情內,以爲初三日早朝傳令成貼,同日初更到付云。初三日成貼之說,似非飾詐之事,而長湍,距京城,四息程道,同日初更到付者,勢所固然,故問于監司處査覈狀啓事,全然忘却,只以元情中可據之迹,矇然覆啓矣。今承聖敎,不勝惶恐之至,問于監司,査覈處置,何如?傳曰,依啓。
洪瑞鳳,以司饔院官員,以都提調意啓曰,江原道監司到界進上世子宮生雉十首,全數色惡,大口魚腸子,二斗內,二升欠縮,極爲駭愕,必是陪持人,慢藏所致,請令攸司囚禁治罪。傳曰,依啓。
李如璜,以成均館官員,以知館事意啓曰,文廟碑役,事係重大,故自初都監郞廳,啓下監董矣。近緣郞廳閔有慶,移授內贍正,郞廳朴而立,忠淸道點馬下去,其代直講辛啓榮,都廳典籍李時燠,郞廳稱號,以竟重事之意,敢啓。傳曰,依啓。
金蓍國,以都摠府言啓曰,今日入直軍士,中日習射,請出標信。傳曰,知道。
傳于李如璜曰,政事,明明日爲之。
李如璜啓曰,臣承命往諭于右議政申欽,則伏蒙聖恩,特遣承旨,至降御批,丁寧十行,奉讀感涕,終以體至意,從速出仕爲敎,臣非木石,豈敢有所遲回?分當不俟駕以出,而竊伏惟念,臣之呈告,非如引疾控辭之類,亦非如公事間,偶然錯誤,待罪乞遞之比,設科取士,是何等大政,而臣爲試官之首,子若孫竝登一榜,爲人指點,使淸朝取士,致有汚衊之譏,臣之罪萬死矣。諸試官,旣已抵法,臣獨保全職名者,是淸朝一怪事也。若曰無罪,則諸試官,皆無罪,若曰有罪,則臣當爲罪之魁,如許筠之時,讀券官李恒福,則與臣之事,有異,其時曲折,臣詳知之矣。二字缺只摘發許筠,削擧子二人,而不爲八字缺或以未及覺悟,爲可貰之端,今則一榜六字缺席者,所當俱罷不可貰也,明矣。況李恒福則無子孫登第之累,臣何敢自列於恒福之無辜乎?臣之身勢,萬萬不可仍帶職名,聖明,亦宜速許臣退,毋使汚穢於朝班,臣蒙被聖恩,粉身碎骨,亦不足惜,事勢若有一分可出,則臣何敢如是仰達乎?伏地惶恐,不知死所云矣。傳曰,知道。
掌令姜大進來啓曰,名器之混,由於爵賞之濫,而國家之危亡,隨之,昏朝覆轍,豈非今日之殷鑑乎?監董僧軍之城役,不過職分之當爲,捕得境內之殘孽,有何勤勞之懋著,而超資重加,相繼濫施,命德之器,反不如弊袴之愛惜,物情之駭異,甚矣。請李一元·金守玄,加資,竝命改正。人君奉三,無私以臨群下,喜怒刑賞,一出於公,凡有作奸犯科者,付之有司,斷以三尺,可也。內需司之設獄,未知始於何時,而甚非宮府一體之意,因循弊習,尤非所望於維新之日也。請自今,特罷內需司之獄,如有推治之事,付諸該曹,依法科斷,以昭平明之治。中部參奉高允久,居家悖戾,久爲士夫之唾鄙,在職泛濫,又貽坊民之怨讟,如此之人,不可齒在衣冠之列,請命罷職。答曰,李一元,不避風雨盡心,監董數年之內,得完大役,不可不優施賞典。金守玄之加資,實是循例之事,有何不可乎?內需司之獄,雖有其名,少無侵民貽害之事,如是論之,亦甚過矣,竝勿爲煩瀆。高允久事,依啓。
正言李景曾來啓曰,凡人主爵人賞人之道,必須左右曰可,國人曰可,然後可以爵賞其人,而今者李一元,以董役之微勞,濫超階級,物情齊鬱,公議益激,而論列累日,尙閟一兪,臣等,未曉聖意之所在也。淸朝名器,決不可如是壞亂,請勿留難,亟賜一兪。前典籍朴而立,在館職三年,多行麤三字缺事,託以劑藥,招致醫女,公然入於七字缺昭著,物情齊憤,如此之人,不可尋常六字缺請命削去仕版。答曰,依啓。李一元事,不允。
金蓍國啓曰,臺諫出去,請出開門標信。傳曰,知道。
答刑曹判書李曙箚子曰,省箚具悉卿意。卿勿如是固辭,安心行公。元箚見下
答結城儒學金俊傑疏曰,省疏具悉爾誠。疏辭當留念焉。元疏見下
答義州幼學金嗣元等疏曰,省疏具悉。府尹·判官,朝廷,時無遞改之意,爾等,勿以遞去爲憂,退修學業。元疏見下已上燼餘日記
上在慶德宮。停常參·經筵。
李明漢啓曰,以備邊司回啓公事。傳曰,南軍勿入事,李貴,力爭不已,予答以從當問于大臣及體臣而處之矣。此非令大臣量處之意,如是,分付,極爲可怪,徑先分付緣由,問于其時入侍承旨事,下敎矣。經筵罷出之後,承旨,取注書草冊,抄出條件,例也。其時入侍注書,有故先出,而此一款,則初不抄出,翌日夕,注書,追書以送,臣,因比更考其日草冊,則草冊所錄,與其書送者相同,而聖敎中六字缺不爲記錄,臣亦不能覺察,只從注書所錄五字缺承聖敎,不勝惶恐待罪。傳曰,待罪,當令注書察之。
李明漢,以號牌廳言啓曰,臣等今日,得見兵曹備邊司所藏,平時雜色軍定額,則其數過多,似難盡充,故今欲略爲減定,使之粗得成形,故元冊子,及今所減定數,別紙書啓,以候睿裁。傳曰,知道。羅將及差備軍,勿爲減定,似可矣。
金蓍國,以禮曹言啓曰,咸鏡道生進,及文科式年初試,南道則都事爲試官,北道則評事爲試官,乃是法例也,今者北評事,被論罷職,監試則未聞奇前,想已試取出榜矣。東堂則必須自京差送,今若差送京試官,則兼臺下批之際,恐有未及之患,評事之代,令兵曹,今明日差出,急急發送,使之罔晝夜下去,俾及試期,何如?傳曰,允。
金蓍國,以吏曹判書金瑬言啓曰,都督前,秋夕禮單,齎去譯官,回還時,都督,送揭帖于臣處,又有禮物,故原帖入啓,而其所致意於臣者,乃是糧餉一事,似當以非臣所管之意,議于備局,措辭回帖,而且臣,曾從詔使,往蛇浦時,都督,有送禮之物,臣於還朝之日,卽送于該曹,則該曹,不受而還送于臣處,前後所送之物,竝送于該曹,使之添補回禮之用事,敢啓。傳曰,知道。所送禮物,卿其領之。
金蓍國啓曰,以修正假注書李守宮之意,敢啓。傳曰,知道。
李如璜啓曰,右相箚子到院,而今日齋戒,箚辭中,有忌諱字,仍留本院之意,敢啓。傳曰,知道。
夜一更二更,月暈,流星,出參星上,入文昌星下,狀如鉢,尾長七八尺許,色赤。已上燼餘日記
上幸魂宮,還駕後,在慶德宮。停常參·經筵。
四更,上詣魂宮。通禮,導殿下出次,入侍,行都承旨洪瑞鳳,左副承旨金蓍國,右副承旨李明漢,同副承旨李如璜,注書柳景緝,假注書朴日省,記事官沈東龜·尹絳,上哭再拜,世子亦然,通禮,導殿下詣盥洗位,洪瑞鳳·金蓍國執巾,李明漢奉水,李如璜進巾,通禮導殿下六字缺上行降神通禮,導殿下降復位,五字缺殿下詣樽所,上行初獻禮,通禮導殿下降復位。主人行亞獻終獻禮,上哭再拜,世子亦然,通禮導殿下還齋室。
行祭後,政院問安。傳曰,知道。
藥房問安。答曰,知道。
還宮後,政院問安。傳曰,知道。
藥房問安。答曰,知道。
金尙,以司僕寺官員,以提調意啓曰,今年海西及湖西,年例點馬,當次,黃海道則因本道監司狀啓啓請,不爲發送,忠淸道點馬,朴而立,承差下去已久,必已聚軍驅馬,而朴而立,重被彈章,聚軍驅馬,實係一道大役,旣已始作,不可退定,明春他點馬急速差送,或令本道都事,代行,俾無遲延之弊,令兵曹,急急處置,以重馬政,何如?傳曰,允。
金尙,以兵曹言啓曰,闕內跟隨,一依大典之數,此外加帶者,非但痛治下人,官員,亦難免其責事,入啓蒙允矣。凡法之不行,常由於爲官員之常時不能檢束其下也。略率跟隨,非大段利害,而嚴禁之事,屢奉承傳,而未得擧行,極爲寒心,自今以後,犯法加帶,無信符出入者,一一摘發,依法治罪事,亦捧承傳施行,斷不饒貸之意,敢啓。傳曰,依啓。
金蓍國,以禮曹言啓曰,今九月十二日晝講時,知事金尙容所啓,壬辰年倭寇,不意出來,宣廟去邠,八路將至於未能收拾之際,高敬命·金千鎰,擧兵倡義,兩人皆死節,其節義表表可稱,頃者南中儒生等,立廟請額朝廷,敬命祠則以表忠,千鎰祠則以旌忠,賜額,近見南中之人,則其時忠義,雖或不及此兩人,而朝廷,莫不賜祭,獨此兩人,尙無恩典,頗以爲欠缺矣。上曰,今禮官議處事,傳敎矣。高敬命·金千鎰,當變倡義,臨亂死節,其精忠義烈,表表五字缺朝廷,旣已立祠賜額,遣官賜祭,六字缺敢啓。傳曰,依啓。
正言金光爀來啓曰,官者,命德之器,其不可虛授也,明矣。山城之役,雖曰至重,一資之加,亦已太濫,臣等,敢竝論其加資之人,而恐殿下不爲快從,只拈其不可不正者論之,而猶且持難,已逾累日,臣等,竊未曉聖意也。一元,本以有瑕之人,齒列仕籍,旣云足矣。監董城役,有何懋功乎?築之者,僧人也。營之者,宰臣也。董其功役,特一監官之事,而自是職分當爲者乎?數年以後,金玉之班,不勝其繁,議者,已極寒心,爵賞濫施,則國事可知,將來之憂,實爲非細,豈可仍授,以輕名器?乞賜允兪,以答輿情。答曰,不允。
掌令閔應恢來啓曰,臣等,伏承聖批,以內需司之獄,雖有其名,小無侵民貽害之事,爲敎,臣等,竊惑焉。凡事之無害於義者,率由舊章,遵而勿失,可也。如其害於義者,則豈可因循謬例,而不爲之改轍乎?內需司之役,本非古制,以帝王大公之道論之,則此司,亦宜革罷,而皆歸於左藏,況設獄於不當設之地,任其囚放,此豈今日臣等所望於聖明者乎?重則有金吾,輕則有該曹,凡作奸犯科者,一付諸有司,斷以三尺之法,則王道蕩蕩,如日中天,宮府一體,刑罰至公,豈非聖世之美事乎?請加三思,亟罷內需司之獄。夫爵者,命德之器也。一資不可濫施,一級不可超越,故古之人君,必待懋德者而懋官,懋功者而懋賞,豈非以爵賞一濫,則名器混淆,而終至於國不爲國也?監董城役之僧軍,捕得境內之殘孽,不過細微之勞,職分內事耳。豈無相當可施之賞,而必以命德之器,施於罔功之人乎?請李一元·金守玄加資,竝命改正。答曰,已諭不允。
洪瑞鳳啓曰,明日常參·經筵,取稟。傳曰,停。
金蓍國啓曰,今日爲政事,命下矣,都承旨洪瑞鳳,以式暇,只參擧動,左承旨鄭廣成,病未仕進,右承旨未差,右副承旨李明漢,兵批進去,廳中,只有小臣,及同副承旨李如璜四字缺何承旨進去,敢稟。傳曰,左副承旨進去。
吏批,判書金瑬病,參判李顯英進,參議李聖求進,左副承旨金蓍國進。
兵批,兼判書張晩西下,參判李景稷進,參議尹履之病,參知吳竣進,右副承旨李明漢進。
吏批啓曰,驪州牧使,今當差出,未準朔階梯職,依例竝擬,何如?傳曰,允。
大司憲鄭經世箚子。答曰,省箚具悉卿懇,卿勿控辭,調理察職。元箚見下
右議政申欽箚子。答曰,省卿箚辭,予心尤極缺然,予意昨已盡諭,卿勿固辭,須速出仕,以副上下之望。元箚見下
夜三更,雷微動。
李民宬爲知製敎,金蓍國爲通政大夫承政院右承旨知製敎,兼經筵參贊官春秋館修撰官,李明漢爲通政大夫承政院左副承旨知製敎,兼經筵參贊官春秋館修撰官,李如璜爲通政大夫承政院右副承旨,兼經筵參贊官春秋館修撰官,金尙爲通政大夫承政院同副承旨,兼經筵參贊官春秋館修撰官,尹煌爲通訓大夫行成均館司成,申達道爲朝奉大夫行禮曹正郞,崔有淵爲通訓大夫行司憲府持平,金俔爲通訓大夫行平市署令,尹順之爲通訓大夫行成均館典籍,曺弘立爲通政大夫行驪州牧使,沈器成爲奮忠贊漢立紀靖社功臣嘉善大夫行淸州牧使靑城君,羅允素爲通政大夫行長湍都護府使,柳汝恒爲通訓大〈夫〉行鏡城都護府判官,奉列大夫行京畿檢律裵得仁者。
李民宬爲折衝將軍行龍驤衛副護軍,李植爲折衝將軍行龍驤衛副護軍,韓必遠爲禦侮將軍龍驤衛副司直,李時稷爲昭威將軍行龍驤衛副司直,二字缺燦爲秉節校尉行龍驤衛副司果,趙彦忠爲折衝將軍行忠淸道水軍虞候,邊復一爲宣略將軍咸鏡北道評事。
大司憲鄭經世箚曰,伏以臣前後蒙恩,忝居憲職,非止一再,而疲軟無能,曾無一毫裨補於振肅綱紀之事,而每以犬馬之疾,上瀆宸嚴,罪合萬死,臣素患脾虛,或飢飽失時,寒暑感傷,則輒發霍亂,幾死而蘇,此是一生深痼之疾也。本月初四日扈詣園下,忽得此症,胸腹如劙,痛不可忍,留落村舍,不得隨塵於扈還之班,從駕稽違,律有其文,雖緣疾病,豈不惶悚?厥後餘症彌留,元氣憊乏,三告乞遞,竟不獲命,則又不敢任意退伏,自速逋慢之罪,謹於昨日,扶曳出仕,仍入放榜賀班,頭旋脅引,僅免僵仆而退,夜有宿疾復作,達曙苦痛,今日與同僚,有齊坐之約,而不得往矣。明日春宮朝講,臣次當入侍,而亦無由自力趣詣,狼狽憂惶,不知所出,臣竊自揣度,本以虛羸之質,又涉衰暮之境,疾病侵尋,理勢宜然,寄寓浮生,豈能久長?政使供職於務閑之地,尙不能堪,況此風憲首席,何等劇任,而尙可望六字缺瘝曠之誠乎?伏惟天地父母,矜悽有素四字缺愍,特開生路,臣之本識,及兼帶藝文館提學世子右副賓客,竝許遞免,使得釋盡蚊負,就閑於西樞散秩,竊祿養痾,保全微軀,時以特進官,入侍經席,瞻望天顔,或以窺斑之見,仰備顧問,則臣之志願,千萬備足,而在聖朝器使臣僚之道,亦爲得矣。公私兩全,豈不幸甚?臣無任切迫祈懇之至。取進止。
右議政申欽箚曰,伏以聖明,憐臣落於罟穽之中,思欲振而發之,三降溫綸,恕臣大戾,又下御批,遣近臣諭之以出仕,臣以至愚極陋之人,罹此無前罔赦之罪,乃反有此寵榮,噫,臣不知死所矣。然竊惟念,臣之事君,不但以寵榮爲幸,惟以達情爲幸,不但以達情爲幸,惟以採納爲尤幸,今臣之請解職名,非爲臣身也,爲國體也。臣之蹤迹,與李恒福不同之事,已於承旨復命時,陳達矣。臣不敢復有云云。伏讀聖旨,同試官之革職,趙璞之被鞫,於卿有何不安之事?臣於此,益用隕越,朝廷請罷試官者,以試官爲有私也。若以爲有私,則如臣之親屬多參者,當爲有私之人,諸試官無親屬之嫌者,亦何罪哉?罪諸試官而臣獨尙保職名,豈理也哉?五軸追捧,出於諸試官公同會議,趙全素之文,亦出於諸試官公同等第,而若自構啓草一款,聖明亦知其失實,則此外未見昭著情跡,而以此受刑,夫受任治事者,管下吏胥小有錯誤,猶不得自安,況同入試院者,將被栲掠,臣何得自安於心,而視之如他人之事乎?臣雖無似,稍有知覺,作何顔何狀,而晏然立朝乎?臣本一滓賤,貪戀聖恩,不能早退,終乃汚衊國家大擧,爲一生名行之累,萬死不足以滅恥,積愆深尤懺悔無地,唯望聖明,鐫削臣職,束身故里,毋令再玷朝班,以虧淸明之治而已。伏願聖明,矜察焉。取進止。已上燼餘日記
上在慶德宮。停常參·經筵。
金蓍國啓曰,明日常參·經筵,取稟。傳曰,停。
金尙,以都摠府言啓曰,今日入直軍士,中日習射,請出標信。傳曰,知道。
以興慶園禮葬都監提調望,傳于洪瑞鳳曰,以前日曾爲之人,擬望。
右議政申欽五度呈辭。答曰,須體予意,從速出仕,遣承旨敦諭。
金尙,以刑曹言啓曰,曹草記答曰,二字缺得男之罪,比之玉春,則不無輕重矣事,六字缺得男之罪,以當初本道狀啓觀之,則其頑極四字缺重於玉春,而但有一焉,得男初招內雜物,則逢授於二字缺貴亨而申夢男等,亦已還去,願與各人等,一處面質,以辨眞僞,而臣等,諉以飾詐,依例請刑,加刑二次之後,又得獄病,幾至死域,一邊啓以待差加刑,一邊移文本道,更令査報,回答未到之前,久難停刑,又加四次,及見査報,當啓狀啓之意,多涉不實,臣等之意,係于赦前之事,未卽査覈,輕施刑訊,已至六次,心甚悔恨,及承照律之命,欲以赦前事分揀,而又有一段可惡之事,其同船格軍五名,次知囚禁之後,百般遷托,尙不捉入,身自當之,若以赦前全釋得男則未現格軍,必生均釋之計,以此爲難,敢以杖一百,明斷矣。今承聖敎,抗拒官令,直上京江之罪,雖與玉春無異,天使支待雜物,實與浮橋眞木,輕重不同,更爲從重,比以誤毁制書律,改啓之意,敢啓。傳曰,知道。
以號牌廳外方雜色使喚定額單子,傳于金尙曰,前日已令勿減,而何以付標以入乎?問啓。
金尙啓曰,臣卽刻承命,往諭于右議政申欽,則再蒙承旨敦諭之命,犬馬微臣,在朝廷,特九牛之一毛,缺命之出,則臣何敢以去就自持,有所輕重,而不爲供職之理乎?第臣之出不出,不徒私情狼狽,抑有關於朝廷大體者,諸試官,旣已抵法,而臣則獨免,臣之不敢出,一也。臣曾被罷職之論,雖在微官,被論者不得行公,或呈辭,或呈旬,不逮則不已,乃士大夫通行式例,臣之不敢出,二也。以臣之故,而物議,一行一否,國法,半屈半伸,臣之不敢出,三也。更化之後,百爲鼎新,凡薦紳之士,皆思濯礪,贊襄淸明之治,而如臣者,忝在大臣之後,用私於場屋,而使大公至正之世道,反有廢朝之汚習,擢臣之髮,不足以數臣之罪,惟當遞解職名,歸作編氓,懺悔舊愆,是臣之大願,君臣之際,猶父子之間,臣不敢有隱情,如是仰達,惶恐死罪云。傳曰,知道。
掌令閔應恢來啓曰,自古五字缺私布光明正大之道,故雖匹夫匹婦之七字缺司而論斷,使國人,皆知其罪之大小,當其律之輕重,然後得爲天下平而無異議,若或反是,則令出多門,刑政紊亂,其流之弊,必至於人無所措手足,而國不爲國矣。豈不寒心哉?今此內需司之獄,雖未知創開於何時,而昏朝私獄之設,實是今日之殷鑑也。豈料聖明之時,有此無理之事乎?揆諸邦憲而有害,考諸往牒而無據,請極罷內需司之獄,以昭平明之治。臣等,將李一元超資,金守玄加資,改正事,論列有日,而誠未格天,兪音尙閟,臣等,不勝悶鬱焉。築城之役,指揮者,宰臣也。服役者,緇徒也。李一元,雖有些少監董之勞,不過職分內事耳。假令微勞,亦不可不報,自爲相當之賞,豈可以命德之器,濫超階級而略不愛惜乎?至如金守玄加資事,尤極無謂,守玄,出在站上之時,本郡下使,適捕在逃之殘孽,轉報而啓聞,則有何設機行計之功,而濫授嘉善,重加以辱名器乎?瞻聆駭異,公論益激,請勿留難,亟賜允兪。答曰,不允。李一元事,依啓。
正言李景曾啓曰,相避之法,臺諫爲最嚴,非他尋常郞署比也。臣與新除授持平臣崔有汾,異姓四寸兄弟也。臣之父,雖出繼,而今聞金尙憲·鄭廣敬,亦以出繼四寸,竝入銀臺,不得行公,在下者卽遞云,承旨尙然,況臺職乎?應避之規,已有近例,在下者遞,於法當然,不可一日冒在,請命遞斥臣職。答曰,勿辭。
金蓍國啓曰,正言李景曾,再啓煩瀆,退待物論矣。傳曰,知道。
正言金光爀來啓曰,古之人主,有非常之功然後,有非常之報,蓋所以重名器也。李一元,特一幺磨武夫,其功,且非懋大,而資憲重加,濫及此人,臣等,不得不仰請還收,而殿下之聽,愈往愈邈,臣等,竊怪焉。不審殿下,其果以一元,有當懋之功,而無可一字缺之事乎?在朝在野,皆曰不可,臣等之言,雖未取信,物論所在,不可不察,請勿留難,快賜一兪。正言李景曾三字缺避之法,臺諫爲最嚴,非他尋常郞署之比三字缺除授持平臣崔有汾,異姓四寸兄弟也。臣之父,雖出繼,而今聞金尙憲·鄭廣敬,亦以出繼四寸,竝入銀臺,不得行公,在下者卽遞云。承旨尙然,況臺職乎?應避之規,已有近例,在下者遞,於法當然,不可一刻冒在,引嫌而退,在職相避,無論出繼,兩司通避,已來近例,請正言李景曾,遞差。答曰,依啓。已上燼餘日記
上在慶德宮。停常參·經筵。
金蓍國啓曰,明日停常參·經筵。及來二十一日輪對日次,取稟。傳曰,只晝講,輪對停。
李明漢,以號牌廳言啓曰,前日已令勿減,而何以付標以入乎?問啓事,傳敎矣。平時雜色定額之數,不載於法典,今此兵曹所藏,似是改軍籍時所定之數,而年久文書,只在該使私藏,聞京城之人,無能得見者,今此定額原單子內,必須改付標,踏啓字,藏之本廳然後,方爲久遠文書,故以平時六字缺聖敎,改付標以入矣。敢啓。傳曰,知道。
金蓍國,以號牌廳言啓曰,定役成冊名目中,已載事三字缺及註解中未妥處,依榻前下敎,竝爲刪改,付標入啓,以候睿裁。傳曰,知道。付標處,詳考議處,可也。
鄭廣成,以刑曹言啓曰,黃州官婢淑香,曾以本道兵使狀啓,囚次知督送,及見再次粘移,家長請推,一之二之,至於三次,無意入送,不得已請發巫女,搜捕家有,則沈俛也。空其家而遠避之,雖甚痛惡,渠是朝官,朝家待士夫之道,勢難逼迫,本曹,亦無如之奈何,只囚差使書吏之次知,使之聞見矣。今十一日,始聞去處,掩捕捉囚矣。今見沈俛推考公緘,一則曰,謂刑曹不分曲折,一則曰已爲入送,其欺罔君父之罪,有不足說,婢淑香,謀避官役,推促經年,橫逆不現之罪,不可不重治,刑推入送之意,敢啓。傳曰,依啓。且沈俛,難免欺罔之罪,拿推。
金蓍國啓曰,毛都督前,所送揭帖,累度而有未及製進者,何耶?且禮單,何至今不爲磨鍊乎?分排後限內,不爲製進者,摘發,依前傳敎推考事,傳敎矣。秋夕回禮禮單,及揭帖銀盃等,八種進上,回禮草,及揭草,則譯官朴應哲,齎持,時未發送,以平安監司尹暄狀啓,備邊司回啓,別構一揭,則行副護軍李植製進,今日付標還下,以都督四代追贈事,致賀儷六文,則分排於洪命亨,而時未製進。且今此揭帖及儷文,似當有禮草,而當初備局回啓,不爲擧論,故未及取稟矣。今承下敎,今日內,令該曹急急磨鍊,何如?傳曰,依啓。致賀揭帖,亦令製進,可也。
傳曰,儷六文字,乃是別例之事,又當爲原揭帖,以送禮之意,措辭於末端,之政院,不爲分付,甚爲不察矣。
持平崔有汾啓曰,臣本庸資,素無才識,灰心進取,分甘投閑,不意新命,出於夢寐之外,環顧隕越,無地自容,惟懷庶竭魯鈍,以盡無隱之道,而第念語云,治世尙慮,明主亦憂,六字缺未四載,營護內需,杜塞言路,欲治之誠五字缺宮禁之嚴,反不及曩日,宮家冒占,保生民之休戚,爵賞濫觴,關世道之汚隆,而交章之論,天聽愈邈,勿欺三犯,例遭摧折,後日之憂,寧有旣乎?三代之隆,堯·舜之聖,尙設諫鼓,以來天下之言,則殿下,以爲今日之時,與三代之世,何如也?殿下,當比危急存亡之秋,朝文示警,邊鎭戒嚴,興衰治亂,判於毫忽之頃,而耳目之臣,幾乎結舌,此豈前日所望於殿下者乎?生民之怨咨,孰能陳達,紀剛之頹圮,孰能振肅,貪吏之饕餮,孰能糾察哉?當今布列臺閣之臣,必須魚頭骨鯁之人然後,上可以取信於君父,下可以激濁而廉頑,如臣駑劣,決難一日冒玷於言責之地,請命亟遞臣職。答曰,勿辭。
掌令閔應恢來啓曰,內需司,非古也。以帝王至公無私之道,論之,則此司,本不當置之,況設獄於此司,任其囚放?謬例之中,尤有容焉。臣等,竊爲殿下深惜之,罪重者,鞫於金吾,罪輕者,訊于該曹,此乃祖宗朝金石之典也。何必別設一獄於不當設之地,啓後來無窮之弊也?昏朝之事,可以鑑矣。請勿留難,亟罷內需司之獄。夫爵賞者,人主之大柄也。雖一資一級,不容濫施然後,名器重而賞罰明,倘不愛惜此器,而混施於罔功之人,則適足以啓僥倖之門,而致官方之亂矣。今此金守玄,假令盡心竭力,設機捕賊,不過職分內事耳。況出在站上之時,本郡出身,偶得校生而執捉告官,則守玄,有何功勞,而濫授二品之資乎?請加三思,亟命改正。答曰,內需司之獄,自祖宗朝有之,非今日創始之事,多事之中,如是瀆擾,殊甚不當矣。金守玄事,已諭。
金尙啓曰,臣曾參江原監司,以原州牧使金鑊,埋沒接待之狀,狀啓罷黜矣。今見本州人李馮等,請仍金鑊之疏,則多有語侵於臣,一則曰,捃摭往事,一則曰以飮食增損,至瀆宸嚴。此言,固不足與較,而至於飮食一節,臣雖無狀,三字缺面常懷憂懼,不敢以廚傳之重責於列郡四字缺所以待臣者,大損體面,不可置之,故據實而啓罷矣。臣在任而受侮於管下,還朝而見侵於道民,無非臣之無狀,有以致之,不勝惶恐待罪。傳曰,勿待罪。
李明漢啓曰,掌隷院司憲府婢者斥蘭,上言,去閏六月二十五日覈處事,判下,而今遇三朔,始爲回啓,極爲稽緩,請當該郞廳推考。傳曰,依啓。堂上,亦爲推考。
金蓍國,以吏曹言啓曰,臺諫有干,政事,何以爲之?取稟。傳曰,明日爲之。已上燼餘日記
上在慶德宮。停常參,只晝講。
藥房,大殿問安。答曰,氣體如常。中殿問安。答曰,知道。
政院,大殿問安。傳曰,知道。中殿問安。傳曰,知道。
金蓍國啓曰,明日常參·經筵,取稟。傳曰,停。
傳于洪瑞鳳曰,洪命亨,儷六文製入,自前能製者乎?問啓。回啓曰,近來,雖不用於文翰之任,而壯元擢第,素稱能文矣。
金蓍國啓曰,注書柳景緝,身病呈辭,請出假注書。傳曰,依啓。
假注書望。宋國澤副望名缺金汝鈺。
藥房啓曰,臣等,因醫女,伏聞中殿二字缺之候,欲爲受針事,傳敎矣。臣等,不勝憂慮之至,敢與醫官等商議,則十八日丁亥立冬,十月節,乃瘟㾮神,十九日入節後一日,亦是瘟㾮神,二十日滿日,男女俱忌,俱是針家所忌,皆難施針,而急病則一日上,只忌一時,二十一日二十二日,平吉云。詳此症候,不至大段緊急,似當等待,二十一日受針,敢稟。議穴別單書啓。且頭痛之候,自前或暫有之,非如朝夕猝發之症,似當以藥物兼治。川芎茶調散,加蔓荊子·蕎本·香附子·紫蘇葉·甘菊,各五分·二三服進用,宜當。醫官等所言,亦如是,此藥劑入,何如?答曰,依啓。
李明漢,以號牌廳言啓曰,以本廳啓辭,定役成冊,名目中已載事目者,及註解中未妥處,依榻前下敎,竝爲刪改,付標入啓,以候睿裁。答曰,知道。付標處,詳考議處,可也事,傳敎矣。黃海道餘丁,旣在作米之中,則本道雇工,亦當與餘丁,一體施行,而臣等,未及照管,有此異同,依聖敎,依平安道例施行,爲當。咸鏡道雇工,與兩西不同,一人所率,其數甚多,爲避役之淵藪,不可不酌定額數。且此輩多是有根着人,非入作之比,酌數定給之後,其餘,査覈定軍,未爲不可,本道監司之意,亦如此,故曾以此意,累次陳稟。蒙允後,行會本道,本道之人,無不知之,似不可追改前令。且前日號牌事目內,餘丁條曰,如兩西入作等,流離四方,無田土不定居者,竝稱餘丁,每年收布一匹云云事目,本意重在兩西,而他道之移來移去無恒産之徒,亦可以依此例處之也。似聞避役之輩,利於餘丁,行賂官吏,爭相投入,有根着可合爲軍者,多在其中,如此之類,査出定役,少無失信之嫌,但若因此侵及無定居之徒,則不但失信未安,其在軍政,亦甚虛疎,此意,添入於註解中,使之十分,明査處之,似當,敢啓。傳曰,依啓。
金蓍國,以禮葬都監言啓曰,石灰,應入一千五百石,而今春毓慶園用下者,二千石,餘存,只有五百石,今當加備一千石四字缺七百石,黃海道八百石,急速燔造,輸送于五字缺道觀察處,下諭,何如?傳曰,允。
金蓍國,以禮葬都監言啓曰,都監事目,今方磨鍊入啓,啓下後,當爲擧行矣。其中忠州誌石·蓋石·魂遊石,浮取之事,及大轝所用木物,斫伐等事,最爲緊急,忠州則臣等,曾爲移文本道,使之收集軍匠,以待京官下去矣。掌苑署別坐金光煒,南部參奉李興仁,依前例,郞廳稱號,忠州及江原道兩處,明日內發送,未寒前急急流下事,兩道監司處,亦爲,下諭,何如?傳曰,允。
金蓍國,以禮葬都監言啓曰,毓慶園火巢,都監堂上郞廳,下去審定事,因禮曹啓辭,已爲允下矣。都監堂上郞廳,今已啓下,觀象監,事知相地官帶率啓下,速爲下去之意,敢啓。傳曰,依啓。
金蓍國,以侍講院言啓曰,昨日本院,以王世子進講冊,定奪之意,往問于師臣李元翼。傅臣尹昉,左賓客臣金瑬,右賓客臣金尙容,右副賓客臣鄭經世等,則李元翼以爲,臣近來病伏私室,不得參進講之列,未知邸下學問之成就幾何,不敢可否於某冊云。尹昉以爲,邸下宜先講者論語,而然曾講通鑑數冊云,繼此而講之宜當矣。金瑬之言,亦然,金尙容以爲,今此三冬,先講論語,行有餘力,則待明春日長時,開朝夕講,兼讀通鑑,似可。鄭經世以爲,帝王之學,必本於經傳,精治論語,則文理亦可通達,然後涉獵古史,則治亂興亡之迹,自然可燭云。左副賓客臣吳允謙,受由在外,不得往問。師傅賓客之意,如此,進講冊定奪,何以爲之?敢啓。傳曰,依傅言,繼講通鑑,可也。
以兵曹草記司僕寺啓辭,點馬朴而立代差出事,傳于李明漢曰,司僕寺啓辭則不可退定,明春他點馬急速差送,或令本道都事代行云,而兵曹則以依司僕寺公事,明春別遣點馬之意,回啓。政院,不爲察見乎?
金尙啓曰,今日晝講時,以經筵官啓,毛都督前別問安,沈之源,勿送,令洪命耉,從便三字缺依允矣。今方分付于吏曹,使之擧行,而洪命耉五字缺之意,敢啓。傳曰,依啓。
以毛都督禮單單子,傳于李明漢曰,別揭禮單,當與致賀禮單,合而送之,兩單中人蔘,通計六斤外,加一斤磨鍊,其餘物件,或合兩單之數,而其中欠小者,更爲添數,或一單所錄,不爲不足,則仍爲一單所錄,磨鍊以送。
以備忘,答右議政申欽亦六度呈辭曰,昨者見卿之意,則以三不敢爲辭,噫,卿無乃未之深思耶?彼考官之罷職,以其取舍不公,不爲可否之相臣,於彼何嫌?頃日臺官,未免生疎,不知殿試無命官之規云。其時所論,實非侵及卿身也。論啓本意,旣已如彼,則國法之半伸半屈,尤不當念及之地,其亦何嫌也哉?今若允副卿意,則人謂予疑卿,卿若終是求退,則人謂卿於予有憾,予之自前倚仗,卿之終始願忠,不幾於盡歸虛地耶?卿之去就,非但係國安危,今日事勢,亦旣如此,不得不深思也。卿須亟體予意,速出行公事。遣承旨,更爲敦諭。
金尙啓曰,臣承命往諭于右議政申欽,則伏蒙聖恩承旨,奉聖旨,降臨臣門者,三矣。福過而災,死無日矣。臣感激涕零,不知所達,伏讀聖批,開諭純至,臣之微忱,亦豈坐違聖敎,不爲出仕?第臣之不爲可否云者,亦非實狀,若全不爲可否,則何以出榜乎?只緣臣有所嫌,故不敢肆然擔當如無故之人而已。至於其終等第之時,則諸試官會坐課次,臣從衆議爲之,則取捨不公,臣以首試官當自任之,諸試官有何罪哉?此則臣前者,未及上聞而私自引罪者也。若臺諫論啓,則竝及臣身,事理當然。凡行法,必自貴近始,然後,法可以爲砥礪之具,其後憲府之捨臣而不論,只論諸試官者,臣實不知其可也。況雖不論臣,彼諸試官,與臣同事,無獨爲取捨之端,臣若越視諸試官之抵罪,不以此爲嫌,則臣之心術,益無狀矣。臣旣以循私,爲行身大累。又以推諉諸試官,獨免己罪,爲心術大累,則臣無面與立於天地之間矣。聖明,雖欲用臣,至於朝廷物論,何?出於幽囚之中,過蒙拔擢之恩,五字缺已四年,雖以駑材,不得裨補聖化之萬一,五字缺欲碎身於緩急之際,則豈一息而可弭忘,臣之戴聖朝,猶劣子之倚慈母,而至降疑與憾之敎,臣誠不任遑遑悶迫之至。昔晉帝臨軒,蔡謨不拜司空,而當時不以爲罪,後世不以爲非者,以其事有當然,不得不爾故也。自祖宗朝,設科取士,今二百年,大臣之爲讀卷官者,不知幾百人,而循私用情,自臣始,臣斷不敢冒昧供職。伏願聖明,諒臣進退維谷,察臣爲法解職,不勝惶恐萬死云矣。傳曰,知道。
李明漢,以兵曹言啓曰,慕華館武藝都試,與政事相値,請分司。傳曰,依啓。
洪瑞鳳,以吏曹言啓曰,新除授定州牧使金起宗,呈狀于本曹,老母,今年七十歲,且自去年冬,重得內傷外感之症,氣息奄奄,朝夕難保,絶裾赴任,心所不忍,法典內所謂勿敍三百里者,不分父母而言,依法典入啓改差云。本曹當初擬望之時,只見人器之相當,而不知其親年之已滿七十,至於首擬受點,揆之情理,參以法典,似當依願改差,而自下不敢擅便,敢啓。傳曰,依啓。
鄭廣成,以漢城府言啓曰,處女單子,九月內無遺進呈事,曾有傳敎,故臣等,嚴飭五部,刻期催納,則收合單子,通共五十一張,閭閻家處子,似是幾盡搜括,而此外必有隱諱不納之處,其中尤甚零星捧納,東中二部,當該官,請竝推考。傳曰,依啓。
傳于金尙曰,李一元超資,則雖改正,而一資則當仍存,其傳旨,似當付標,而何不爲之乎?回啓曰,李一元起資,因臺諫所啓,旣已改正,前日承前單子,何不付標以入乎事,傳敎矣。臺諫啓辭,則卽捧承傳,前單子中,只超資付標,加資則仍存乎?敢稟。傳曰,憲府啓辭,則似不分明,而諫院啓辭,則以爲一階之加,已極濫矣。至於超資,物論駭異云。只超資付標,加資則仍存,可矣。
金蓍國啓曰,傳曰儷六文字,乃是別例之事,又當有原揭,以送禮之意,措辭於末端,而政院不爲分付,極爲不察矣事,傳敎矣。如此事,例自七字缺目內事意,移文于承文院,承文院,察而擧行,故四字缺入直,卽爲分付于備局,使之速爲移文于承文院。且招來承文院書員,依備局分付,急速製進事,累度催促,而原啓目中,只云儷六,不及原揭之語,故臣亦未及致察,原揭一事,不爲分付,今承聖敎,不勝惶恐待罪。傳曰,勿待罪。
持平崔有淵來啓曰,內需司,非內也。以帝王至公之道,言之,則此事之仍設,當爲殿下而惜之矣。而況設獄於此司,任其囚放?重爲殿下而深惜焉。重罪,則鞫於金吾,輕者,訊於司寇,此乃祖宗朝金石之典也,何必別設一獄,啓後來無窮之弊也。昏朝之事,可以鑑矣。請勿留難,亟罷內需司之獄,夫人君之所以勵世磨鍊者,不過曰爵賞而已。一嚬一笑,明主尙愛,則豈料殿下,以莫重名器,謬施於不當施之地哉?名器濫觴,官方淆亂,而其國家不至衰亂者,未之嘗聞。今者金守玄,出在站上之時,本郡出身,偶得校生,執捉告官,則未知殿下,於守玄,據何功勞而濫授二品之資乎?請加三思,亟命改正。答曰,勿煩。
一所試官辛啓榮,與吳竱相避,付標入啓,傳于金尙曰,吳竱·朴潢相換。
金尙啓曰,試官出去,請出開門標信。傳曰,知道。
金尙啓曰,今已夜深,右相呈辭批答,明日待開門,本府郞廳,牌招以傳之意,敢啓。傳曰,知道。
工曹判書申景禛上疏。答曰,省疏具悉。迂儒之言,不必相較,卿勿控辭,速出行公。元疏見下
吏批,判書金瑬進,參判李顯英都試進,參議李聖求進,右承旨金蓍國進,金起宗爲竭誠奮威出氣振武功臣嘉善大夫瀛海君,金德諴爲知製敎,李植爲通政大夫成均館大司成知製敎兼春秋館修撰官,李敏樹爲通訓大夫行刑曹正郞,尹烇爲通訓大夫刑曹正郞,金遂爲通訓大夫行工曹正郞,任絖爲通訓大夫行戶曹佐郞,宋錫胤爲承訓郞司憲府監察,梁應漑爲通訓大夫行司憲府監察,李坰爲奉訓郞司諫院正言,李景曾爲朝奉大夫行成均館典籍,田大年爲通訓大夫行奉常寺主簿,尹應之爲通訓大夫行司䆃寺主簿,參下,通訓大夫行尙瑞院直長李眞耻,宣敎郞行中部參奉鄭德生,金搢爲通訓大夫定州牧使,李一元爲嘉善大夫行安岳郡守。
兵批下批,金德諴爲折衝將軍龍驤衛副護軍。
晝講入侍,知事金瑬,特進官金大德,參贊官金尙,侍讀官金光炫,檢討官李昭漢,假注書朴日省,記事官沈東龜·尹絳。上御資政殿月廊,講孟子盡心上篇,上讀前受音一遍,光炫講孟子,自孟子曰廣土衆民,至老之餒者此之謂也。音釋各一遍,上讀新受音一遍,釋大文一遍。光炫曰,此因上章王天下不與存焉,而起此下章所謂土地闢人民衆者,吾之德澤深,則及人者廣也。然所樂,不在此也。必也無一夫不被其澤然後,君子樂之,然此則皆在外之事也。若所得於天者,則不以窮達,而有所加損也。瑬曰,所謂平天下定四海者,必自吾德而推及三字缺比亦非外事,而若比所性之樂則外也。非七字缺光炫曰,仁義禮智,言其所得於天之令六字缺處也。所謂得於天者,無物欲之蔽,則自然德輝見於外,睟面盎背,此豈勉强而爲之者乎?上曰,所謂盎者,何謂也?瑬曰,盎者,發外之謂也。有春盎之說,又有酒氣發外之比,所謂和順積中英華發外者也。玉藏於山而輝著於外,珠沈於水而光在於上,德之積中而見於外者,亦如是也。人君,苟有德,則自然見於外,非但一身也。斯民,亦皆被其澤也。大德曰,身爲律聲爲度者,亦是發外之意也。上曰,何必以背盎言之乎?瑬曰,非但指背而言,特擧全體之一耳。上曰,此非好事之言也。瑬曰,孟子之辭氣發越,故其言,蓋如此耳。然擧一體而言,則推觀全體無不然矣。光炫曰,大槪形容,薀內形外之意也。豈但指背而言乎?昭漢曰,如樂則心廣體胖之意也。瑬曰,以俚語言之,常時收斂之人,或手足,或面目,凡動止間,自外見之,必異凡人,故古人言語,有偶擧一體,而形容其德輝之發也。如中庸所謂今夫天,斯昭昭之多,夫斯昭昭三字,豈足形容天體之無窮乎?古人文勢,例多如此。上曰,所謂中天下定四海者,必仁義禮智積中而後,可以致此也。光炫曰,然矣。上曰,何以言所性不存焉?光炫曰,此言雖不能中天下定四海,所性則不以此,而有無之謂也。尙曰,仁義禮智根於心然後,可以中天下定四海矣。然雖聖賢,或有不能中天下定四海,故孟子如是言之耳。蓋所樂則在內,而中天下定四海,外也。非內也昭漢曰,事業上則不爲樂,君子所樂則在於中也。大德曰,事業莫如堯·舜,而豈以此而所性之有加也哉?瑬曰,所樂則不以窮達而有異也。光炫曰,伯夷太公章,已見於上,然蓋言文王善養老之意也。其養老之道,非如後世泛然養之者,而發政施仁,使民無凍餒者,此養老之根本也。非家賜而戶給之也。且所謂聞文王作興,此作興文字七字缺書。唐板則於作字下句絶,臣意,亦以爲作字句絶,四字缺則乃伯夷興起而言也。頃與鄭經世,論此章。經世曰,嘗奉使中原,路宿主人家,逢一士子,適論此章,士子,亦於作字絶句,以興曰,二字屬於下句云。然則中原人,皆於作下絶句矣。此似爲合好。上曰,然矣。詳思之,似勝於作興矣。尙曰,善養老者之下,無決斷文字,以此見之,尤當於作下句絶。瑬曰,論語傷人乎不問馬,大明太祖,則讀以傷人乎否,然後問馬,此亦似當。上曰,然矣。明祖之見,甚爲透澈矣。上曰,孟子之言,當時皆以爲迂遠而不行,若有用之者,果能如其所言乎?瑬曰,滕國雖小,若用孟子之言,則雖大國,必不能抵當,使民如解倒懸,則他國之民,孰不歸往之哉?大德曰,王政之本,莫如井田,戰國時,其法盡廢,故不能復古,若有行之者,則民必被澤矣。瑬曰,避惡趨善,人之常情,若行仁政,則人皆樂趨之,無古今一也。上曰,孟子之言,深慕文王之政也。瑬曰,堯·舜以上,則遠矣。孟子時,去文王不遠,其政化文籍,猶有存者,故孟子與時君言,必稱文王之政。尙曰,老者,安之,則他國之老,莫不樂趨,人君,苟行仁政,則民孰不願爲氓哉?瑬曰,以今日言之,太公·伯夷之賢,固難得見,雖在其下之人,淸明之時則出而仕,昏亂之世則隱而不出,人心之向背,此亦可見矣。尙曰,當時不用孟子之言,故後世未見其效,若當時能用其言,則其功效,必大見於天下後世矣。寧有迂遠之理乎?光炫曰,其時以富國强兵爲先務,故不用此言,若用此言而實行仁政,則其民,孰不愛親敬長,而其治效必丕變戰國之亂世矣。苟能敬老愛民而使民有愛親敬長之心,則富國强兵,亦在其中矣。上曰,當時多事之日,若但以迂遠之事言之,則似爲不緊,此亦不可不慮也。瑬曰,雖然,似迂而實不迂矣。戰國時,或言利民善戰,而未救危亡之患。管·晏,彼善於此,故爲伯。其餘則自以富國强兵,而終至於滅亡而不振,此豈非不行王政之故耶?然則似迂者不迂,而不迂者還爲迂也。九字缺王政之本也。若使孟子,當敵國相九字缺別樣處置事矣。上曰,於滕,亦言戰死避守兩策矣。周時則有可遷之勢,而民亦樂從,故可以遷而之他也。若齊·梁時則寸土尺地,各有其主,更無更遷之所,豈可棄此而適他乎?此等言語,似爲不緊矣。瑬曰,今我國則與戰國形勢似異,今日若行孟子之言,必有見效之事矣。講訖,瑬曰,今日之國勢,極爲可慮,都督在境,慮兵濟江,國事可謂危矣。凡干雜役,反正後,多有蠲感而民不被澤,未知,何如?可見寧靖之時也。大槪朝著淸明然後,可以有爲也。近親朝列間,不染於昏朝者,皆已騰揚,而時勢尙如此,未見實效,未知其故也。上曰,無乃有遺才而然乎?瑬曰,我國之人,拔身必自科目,自科目而發身者,曾無棄而不用者矣。而未見有拔萃之才,未知何如則可以得人也。上曰,雖用之,若以大才,用於小器,則不可,若以小才,而用於大器,則亦不可,用之各適其才器然後,可也。瑬曰,凡人才局,付以州邑,似若能堪,而有時不能焉。似若不能堪,而有時能焉。此則人之通患也。至若侍從之臣,則其才,莫非可堪於外任者,而自前,例不注擬,外民之不被善治之效,亦或由於此也。上曰,雖宰列之臣,必付外任,使知生民休戚,法令便否,可也。瑬曰,然矣。歷觀古人行裝,無不歷試內外之官,蓋才器超凡,則雖不經歷,而無難堪之任矣。若不然,則必待經歷然後,可以能爲也。上曰,然矣。雖大用之才,不可不歷試也。瑬曰,近親守令中,自侍從而差遣者,則多有能治者矣。上曰,侍臣中,亦有不治,崔葕,至於以不治罷黜,此則才不足而然耶?瑬曰,崔葕,常時處身行事,則多有可佳處矣。又曰,一視內外之官,而能堪外職者,進用於內,在內而有才望者,付之外任,可也,而近則內職者,常在於內,九字缺故有礙於進用之規,若開一視內外之任八字缺上曰,必見實效然後,進用於內,可也。如有能於外職者,則豈可恒在於外乎?上曰,西路守令,孰能善治乎?卿身爲銓相,而往來西道,必有所聞矣。瑬曰,守令善治者,不可不大用,故小臣,多般聞見於所經之處,至與本道監司,私相訪問於一道,守令,皆無大端不治之人,其才品優劣,雖或各異,而別無可用,殿最之事。以文官言之,定州牧使丁好恕,剛明善治,鐵山府使安景深,亦有治聲,雖當都督近地,而民不見苦役云。其他武臣如李希建·李莞輩,皆表表有治效可指者矣。上年間,有備忘記,雖武弁,皆拜亞卿承旨,及三曹郞官等職,而臣近觀人才之大小不同,雖有治民之才,而若承旨亞卿之職,則爲任極重,可堪之才,似難易得,故於擬望之際,不敢輕易爲之矣。上曰,傳敎再三,而迨無捧行之實,非但此也。他事亦然。瑬曰,蔭官,平時則必以學行而進,近來,雖常例之人,例爲右等之職,頗異於平時,其難其愼之意矣。武弁則又與蔭官不同,故銓曹,雖欲錄用於右等之職,而唯恐物議之隨後,蓋用人之道,雖在銓曹,而必知物議然後,乃可擬望也。不然,則雖或擬望,而必逢彈劾也。
瑬曰,天使乘船之日,送詩扇于臣,使達于殿下,臣卽付通事,使之封裹,而不爲開見,故其詩,不得上於皇華集矣。似聞政院,有得見此詩者云。皇華集中,更爲添入此詩之意,敢稟。上曰,知道。
上曰,兩使已爲無事,入往與否,不能知也。似聞自此還歸時,以我國軍士守直云。未知緣何故也?瑬曰,入安州時,都督,遣王士善,率八百騎迎歸云。故兩使,頗有難處之色,欲爲還送,而恐或生疑,以此兩使,似有欲爲乘船緣海路入往之意。其曰往定州,辟左右,兩使,相與共坐於蓮池傍,移時私語,不知其何事。大槪似以漸近毛營,爲慮耳。明日往林畔,適雨下,謂譯官曰,以汝國人守直云。到鐵山之後,則守直事,不復言矣。蓋王士善,到處率中軍,入于中大廳,不離兩使,兩使自到鐵山,頗有動念之辭色,而又恐王士善,或生疑慮,累招譯官八字缺之意云。大槪,以一行形色觀之,則兩使於都督六字缺還朝之後,似無營護之理矣。上曰,傳聞不可信,而兩使出來時,受都督贐物云。此言若然,則去時,無乃又有所受者乎?眞妄,未可知也。瑬曰,譯官,皆不知之,未知此言,出於何口也。臣在西路,未聞此言矣。兩使還歸時,都督,以蟒衣玉帶,來見。兩使,皆大怒曰,章報,何敢如彼而來見乎?相接之際,凡事,皆峻截嚴正,以臣所見,毛也必不敢有相贐之私矣。及到蛇浦,嚴禁內外,切不通人,朝朝開門,時都督以下將官,相率入謁,而將官等,拜於營外,小臣,若入謁則使坐於東壁矣。毛之服飾,以黑領進見矣。兩使行船日,都督,送禮單段子四五匹,書儀五十餘兩,則不受而還給之云。上曰,都督,有敬畏兩使之意乎?瑬曰,極敬,故兩使,亦善待之,近聞譯官之言,則兩使,到石城島,以我國持去禮單,分給諸將而空手入往云。上曰,中原人出來者,廢朝時則不足道,先王朝,淸簡者,亦爲甚少,此兩使則極爲可佳。瑬曰,許魏之後,唯有此人而已。自上送靴子,此則持去,其他則未有持去之物。上使則淸簡良善,副使則有威風可擔國事者也。瑬起拜曰,小臣受命下去之時,皇華集速爲刊送事,促於都監,蓋兩使,欲爲持去故也。及皇華下去後,臣與從事官,累度搜考,而不覺有落詩,近日更見之,則到開城府所作一首,漏落於集中,小臣昏昧之罪,甚矣,惶恐待罪。上曰,勿待罪。
光炫曰,本館官員,雖已備員,而洪命耉·李省身,皆以試官出去,下番,只有修撰李昭漢·沈之源,而今日沈之源,亦差毛營別問安官,將爲下去,李昭漢,獨在經幄,入番事緊,而疾病事故,不可預知,毛營,非旬日往來之地,洪命耉,旣往西路,過試後,仍往毛營問安,則事甚順便,抑或以他近臣下送,而仍留沈之源則似當,敢稟。上曰,洪命耉,仍往則似可,而但都督,於我國事之大小,無不聞知云。若順便送去,則似無專意致敬之意。瑬曰,自上有遣近臣之敎,故知玉堂官員之數少,而以沈之源差送矣。都督,雖知我國大小事,而仍令洪命耉問安,有何大段八字缺命耉,下去未久,都督,必不及知也。此亦名官,都督四字缺爲近臣乎?上曰,然則依爲之。
瑬曰,定州之地,有二字缺山城,又有自鐵山往毛營之路,又有向龜城之路,此實輻湊之地,不可不極擇差送,臣不知有老親,而以金起宗擬望,旋有遞差之命,故以金搢改擬,近聞搢頃爲羅州牧使時,治效最著云。上曰,號牌廳軍籍之事,亦急,若出送此人,則本廳,亦必爲悶矣。瑬曰,雖然,非此人則他無可合之才,故不得不擬望矣。
尙曰,扇詩,添入於皇華集事,則已爲發落,而落詩亦爲追上乎?敢稟。上曰,亦爲追上。
工曹判書申景禛上疏曰,伏以臣,一病支離,久未供職,冒昧呈告,異蒙恩遞,而三度加由之命,又出夢寐之外,惶恐感激,不知所喩,臣非但狗馬之疾,至今彌留,兼有區區切迫之情勢,不容終默,玆敢冒死畢吐,伏惟天地父母,憐而察之,臣雖無狀,乃其自待則不至甚薄,平生立心行己,聖明,亦或下燭矣。當初,佐聖上除暴逆,非出於自圖富貴者也。使臣,實有惜死富貴之心,則曾在昏朝,勢連權貴,不無拔身之路,何苦而十年忍飢,不食非義之祿,出此萬死一生之計者哉?事成之後,本欲角巾歸第,射獵自娛,追古人之遺風,而久叨匪據,辜負初計,躊躇願懇,有若貪惜祿位者之爲,人之嘲罵踐踏,固不足道,雖以聖上之知臣,亦必謂終不免爲利祿所誘而喪失其本心耳。以此,上愧聖明,下愧淸朝,中愧臣心,中夜九字缺聞功高者身危,位尊者謗集,八字缺者不辱,乃天之道也。今臣,名忝元勳,官居八座,一家五人,金玉相映,可謂功微而賞高,才薄而位尊,分儗而福過也。如是而不退,不亦殆乎?況臣所帶大將之號,乃是莫重之任,而尸素四年,未有寸效,自知不稱,人將謂何?此,臣之尤不敢冒處者也。伏乞聖明,俯賜照燭,知臣才分,素無可取,察臣所陳,不出虛假,特許鐫改職名,置之閑地,以謝人言,以安臣心,不勝幸甚。已上燼餘日記
上在慶德宮。停常參·經筵。
中殿,藥房問安。答曰,知道。傳曰,昨日所進藥則卽用之矣。
李明漢啓曰,昨日兵曹草記,司僕寺點馬公事,回啓捧入之際,臣以該房,當加詳察而適値多事,泛然看過,伏承下敎,果爲如此,臣實昏蒙,未能察職,不勝惶恐待罪。傳曰,勿待罪。
洪瑞鳳啓曰,明日常參·經筵,取稟。傳曰,只晝講。
金尙啓曰,右相呈辭批答。昨因夜深,不得卽傳,今曉,司錄八字缺迄不進來,極爲駭愕,請當該司錄。八字缺
洪瑞鳳啓曰,以黃海監司,及封進官吏,當爲順懷宮祭肉,不進排事,推考傳旨,入啓曰,司饔院,請推考,草記入啓之後,黃海道膳狀,來可及於祭時,此推考傳旨,入啓矣。何以爲之乎?且以生豬代進排事,蒙允,而其祭肉已及,生豬不爲進排之意,分付于各該司矣。傳曰,知道。勿推。
李明漢啓曰,傳曰頃日,以摠戎使草記,南漢山城可守之人,問于領相以定事,允下矣。厥後,何無黑白也?問啓事,傳敎矣。此意,招備邊司郞廳,分付,使之卽速回啓,而此是城守莫重之事,當趁寒凍之前,急急定奪,而啓稟已久,尙今淹置,致勤聖敎,極爲可駭,當該郞廳,推考,傳曰,依啓。
李明漢,以兵曹參判李景稷,參議尹履之,參知吳竣意啓曰,昨日司僕寺點馬公事,回啓時,昏昧不察,致勤聖敎,不勝惶恐,伏地待罪。傳曰,勿待罪。
李明漢,以兵曹意啓曰,出自赴西,乃莫重之苦,非時仕實職人,難免例赴矣。扈衛廳軍官在元額者,則初不被抄,而或除職,或有故之代,以被抄出身,自望移文頉下,扈衛,體面重大,本曹不敢搪塞,何以爲之?敢稟。傳曰,勿施,自望人,竝從重推考。
李如璜,以刑曹意啓曰,以刑曹平安監司昌城等地,試才人內奴應立等,免役公事。傳曰,免役限年,前規考啓事,傳敎矣。在前舊規,則別無現出相考之處,而但今年摠戎廳砲手內奴李春,邊三中,限五年免役,帖文成,敢啓。傳曰,知道。
李如璜啓曰,以刑曹平安監司昌城等地,試才人內奴應立等,免役公事。傳曰,限年前規,考啓。
李明漢,以都摠府意啓曰,今日入直軍士,中日習射,請出標信。傳曰,知道。
李明漢啓曰,司饔院官員,以都提調意啓曰,明日順懷世子忌辰,祭肉生獐,黃海道,當次進排,而今日內捧送十字缺尙無形影,極爲駭愕,自前例以九字缺司急速進排,黃海監司,及當該封進官吏,請竝推。傳曰,依啓。
李明漢啓曰,以全羅兵虞候徐鍵拿來事,下去,義禁府書吏馬牌單子。傳曰,量其軍兵,交付日期拿來。
傳曰,頃日以摠戎使草記,南漢山城所守之人,問于領相以定事,允下矣,厥後,何無黑白也?問啓。
李明漢,以號牌廳意啓曰,籍軍之事,一日爲急,而大邑守令,未赴任者,幾至七八員,令該曹,刻刻督送,俾無後時之患,宜當,敢啓。傳曰,依啓。
傳曰,閔機之淸白善治,予自前,聞而嘉之。觀此儒疏,則向前之聞,不虛矣。此時得一賢守令,甚難,爲民宥罪,仍任以分吾憂慮,兼褒其善,聳勸他人,未知如何?政院,議啓。
傳曰,先王後宮別膳,及進排,甲子春,限今年裁減,厥後各宮,極爲艱過云。殊甚未安,來十月爲始,依前例進排事,言于該曹。
持平崔有淵來啓曰,夫內需之設,大乖於帝王至公之道,而設獄囚放,尤爲無據。殿下,設無據之獄於大乖之地,不監昏朝之亂政,以啓後日之巨弊,竊爲殿下而深惜焉。殿下卽祚以來,雖是祖宗朝流來舊章,而有病於軍國,則變更者,何限,而獨於內需之獄,遵守謬規,無異於金石之典,此豈所望於聖明者哉?不害於聖德,無妨於治道,則何必苦口力爭於多事之中乎?請勿留難,亟罷內需之獄。爵賞,人主之大柄也。一資一級,謬卑於匪人,則非徒與功賞酬勞之典,大相刺謬,若此不已,則漢世爛羊騎都尉,唐時告身易一醉,不幸近之。金守玄,出在站上之時,本郡出身,執捉校生,則殿下以守玄,爲設機而掩捕乎?劻勷而執獲乎?殿下之特加二品之資,抑未知據何功勞耶?昏朝十餘年,捕賊捉虎,堤堰蓄積者,例加峻秩,此實聖明所親見,殷鑑不遠,物議益激,六字缺命改正。答曰,不允。
正言金光爀啓曰,六字缺夙夜刻勵,但思報效,而第才劣任重,志與時違,雖欲竭誠盡言,適足以取譏議而已。爲是悶默,行有日矣。愚戇素性,不識忌諱,惟以勿欺犯三字,爲事君之第一義,思欲一言而退,不得不罄竭所懷,仰于宸嚴也。臣頃與同僚,共論憲府之官,混論相臣之失,以相臣全不可否爲辭,而今見相臣對承旨之言,則有曰,臣若不可否,則何以出榜乎?但心有所嫌,故不敢肆然而擔當,如無故之人,而己等第之際,則諸試官,會議課次,臣從衆議爲之云。雖緣臣聽聞不悉,有此疏漏,而係于相臣之事,措語如是失實,臣之所失,不旣大乎?且罷榜之擧,殿下,以爲如何耶?場屋之事,雖未得詳,初無目見可疑之迹云云之說,出於街巷孟浪之傳,而惟其追考一事,實涉苟且,試官之子,又參其中,故未免末俗之囂囂,爲臺官者,若能請削追考中得參之人,則庶可事得其當矣。至於輕動無根之說,敢爲不近之言,眩惑天聽,必罷後已者,臣未知何如也。殿試罷榜,二百年來絶無之事也。庚戌年,以許筠行私,至稱以子壻弟姪之榜,而猶不罷榜,只削二人,廢朝親耕別試,在所當罷,而朝廷,以其冤抑,合於戊午貳年而再試,事之苟且無據,莫甚於此,而當時不爲全罷者,以殿試罷榜,爲重也。今者十六人,不必盡皆用情,則寧無抱冤於其中者乎?當初人謂全罷之爲快,而臣則曰,宜削而不宜罷也。世道漸薄,人情日漓,殿試庭謁,若不立相避之法,則臣恐自此,無完榜也。然榜旣已罷,決不可復,成事不說,何必云云。只惟相臣,初旣至再引嫌,臨場,且不專擅,而子孫,偶然得參,此乃相臣之不幸也。浮言之藉口而深攻者,八字缺相臣,亦疑其有私,吁亦甚矣。八字缺其奇才,而一種橫說,傳播遠近,有識之人,亦皆靡然,以至於必罷其榜。殿下,其以爲相臣,知而取之耶?不然,則如此莫重之擧,何爲不問於大臣,而遽卽允從,曾不若一小事之持難乎?念此相臣,平生操守,不愧古人,白首鼎席,一味氷檗,豈爲其子孫而有所暗昧之事乎?此則聖明,亦所洞燭矣。憲府,初則與諸試官而請罷,體面已失矣。終則比於邪僻鬼蜮,用意太甚矣。其言,雖不直斥相臣,而相臣,豈無未安於心乎?朝家之待相臣,亦不當如是也。一邊罷其試官,一邊刑其試官,一邊命起相臣,揆之事體,寧有是理?假令迫於殿下之嚴命,黽勉以出,廉恥所在,不知自勵,則將焉用彼相哉?臣謂此榜,若賴有私而罷之,則不可曰在座不知,相臣,姑勿迫出,使之安心,是乃眞實之道,君臣之間,貴相知心,豈容虛僞之事乎?殿下之待相臣,不以誠而以文,臣恐欲其厚而反薄之也。臣身居言責,見殿下敬大臣之道,有所未盡,而不能一言,此又臣之罪也。且承旨,必入場屋者,專爲掌其試事,則糾察奸細,乃其職也。趙璞,雖極無狀勸爲啓辭,而金止男,非三尺小兒,則何敢受制於微末一試官,而多費說話,上煩聖聰乎?臣謂止男之罪,與璞無異,而用法不同,實爲可駭,欲言囁嚅,以至于今,不職之罪,無所逃也。目今邊虞孔棘,國事日非,相臣繼入,誰與弘濟,臺閣之臣,孰不欲一達於殿下,而近日若有言及此等事者,浮薄之輩,目之以將欲後科,故皆懷嫌避,不能吐口,子思所謂卿大夫,莫敢矯其非者,不幸近之,臣切痛之。臣竊恥之,臣旣有失實之言,負不能盡言之罪,請命罷職七字缺廢朝兩科之再試,今番殿試之七字缺爾焉能知之哉?金止男之罪,與趙璞,不無輕重,必欲同其罪,未曉其意也。庚戌年削科,實是廢朝苟且之事,近日爾等,每以此引爲前規,此亦可怪之甚者也。勿辭。
鄭廣成,以禮葬都監意啓曰,移葬時石物之役,今春幾盡措備,而大床石一,莎臺石十二,鼓石六,未及鍊正,方在曹溪,必須未凍前,輸置江邊,可及船載以送,前頭用軍之處,極多,不可爲此調發遠方之軍,此不過二三日之役,兵曹到防軍,沒數定送,不足之數,則令漢城府,抄發坊民若干名,速爲輸送,何如?傳曰,依啓。且坊民,每每調發,則民怨必深,不足之數,雇立,可也。
鄭廣成,以禮葬都監意啓曰,遷葬禮節,不載於五禮儀,凡干應行諸事,臣等,無所考據,實錄中,應有參考之例,令春秋館,急速考出以來,何如?傳曰,允。
鄭廣成,以禮葬都監意啓曰,移葬時,自興慶園,至金浦路,必須預爲審定,然後氷凍前,當爲修治,令兵曹,速爲看審稟定,何如?傳曰,允。
鄭廣成,以禮葬都監意啓曰,監造官金湙,前日禮葬時,以一房監造官,詳知首末,故擬差矣。今聞受由在外,時急之事,不可等待,金湙,改差其代,以典牲署參奉白孝民,改付標,何如?傳曰,允。
鄭廣成,以禮葬都監意啓曰,郞廳前正郞金光煥,時無職名,令兵曹,當日內,口傳付軍職,冠帶常仕,何如?傳曰,允。
李明漢,以兵曹意啓曰,司僕寺啓辭,今年海西及湖西,年例點馬當次,黃海道則因本道監司狀啓,啓請不發送,忠淸道點馬,朴而立,承差下去已久,必已聚軍驅馬,而朴而立,重被彈章,聚軍驅馬,實係一道大役,旣已始作,不可退定明春,他點馬,急急差送,或令本道都事代立,俾免七字缺曹急急處置,以重馬政,何如八字缺驅馬一事,實是馬政重事,朴而立,旣被重駁,必不得竣事,本道都事,則當爲年分行審,勢難兼察,他點馬,急速差出發送,何如?傳曰,允。
李明漢,以備邊司意啓曰,靑原君沈器遠,己過終制,司堂上差下,何如?傳曰,允。
議院啓曰,臣等,伏見京畿監司前後狀啓,及禁府回啓,則閔機今日之事,不爲無罪,土民爲地主而語之語,以常例言之,則亦不當聽理,而機之一生淸白,到處善治之狀,非特一州人私言,實縉紳有所共知,聖明固已下燭矣。伏覩聖敎,丁寧反覆,其爲民宥罪,勵世褒善之意,至矣盡矣。但事係破格,惟在上裁。傳曰,知道。令該曹,敍用仍任。
李明漢啓曰,正言金光爀,再啓煩瀆,退待物論矣。傳曰,知道。
李明漢啓曰,臺諫出去,請出開門標信。傳曰,知道。已上燼餘日記
上在慶德宮。停常參·經筵,有晝講。
洪瑞鳳啓曰,明日常參·經筵,取稟。傳曰,停。
藥房,中殿問安。答曰,不至大段,勿爲問安。
李明漢,以都摠府言啓曰,都摠管李德泂,漢城府決等坐起晝仕,請出標信。傳曰,知道。
金尙啓曰,昨日閔機事,本院議啓之後,問批于司謁,則未下云。故不得捧承傳,今朝始得見于草記軸,問其所以,則別監,直傳于注書所在處云。請當該別監,推考。傳曰,允。
持平崔有淵啓曰,昨見正言金光爀,八字缺請罷試官,殿試罷榜等事,此則臣之未參本府時事也。又有癈朝親耕別試,不爲罷榜,苟且無據,莫甚於此云。臣曾參此榜者也。身居言地,以苟且指點,則不可晷刻在職,而且兼掌令鄭弘溟,乃臣妻三寸叔也。在下當避,載在法典,而弘溟,奉使出外,故臣,頓然忘却,今始來避,所失尤大,以此以彼,決難冒據,請命亟罷臣職。答曰,勿辭。
大司諫李楘啓曰,臣伏聞,今番殿試科次時,臣以其嫌逼,不爲可否云。凡科場之事,不得目見,只憑聽聞,故頃日,本院請罪,憲府,混論相臣之失,以相臣終不可否,爲辭矣。今見正言金光爀引避之辭,其措語失實之失,臣亦有之,至於金止男,旣從趙璞之敦勁,則似有可問之事,而臣不但見事不敏,未卽論啓。且念近以罷榜一事,論議紛紜,臣之妄意,務在鎭靜,而不欲漸起鬧端矣。其不能盡言之罪,臣亦難免,不可苟冒,處置同僚,請命罷斥臣職。答曰,勿辭。
李曙啓曰,臣卽將臣草記蒙允之意,往問于領議政處,則答云,山城雖築,而料理失宜,則旋必棄之,經營積勞之功,歸於虛地,豈非可惜。客將客寄,萬無保守之理,不若全除廣州之雜事,專委山城,仍令廣牧,居守城中之爲得。且朝廷,必有主管宰臣然後,可以相應施措,當初聚僧起役事,沈器遠,實始之,今已闋服,與李曙協同,似爲宜當之意,臣常私言于李曙矣。今有下敎,沈器遠主管事,若得蒙允,則山城所守之人,必待沈器遠出仕相議,且通問于張晩處之爲當云。敢啓。傳曰,依啓。
行大司憲鄭經世,掌令閔應恢啓曰,殿試罷榜之重難,臣等,亦非不知,而兩司旣已俱發二字缺論列則不可處停,臣等區區之意七字缺行私實狀,而罪其試官,削其擧八字缺室,固爲善矣。今旣無路摘發,無以懲治,而又欲置之,則後日科場不公之弊,自此大開,而爲聖世之累,不貲矣。爲此不得不連啓,而亦只論其日苟且不嚴之實事而已。初非有一毫搖動於浮議也。至其所謂邪僻鬼蜮之云,所謂一有匪人,廁於諸試官之中,則雖名公巨卿,接席相對,亦不能察知,如李恒福之於許筠耳。自謂如此稱停,實令事理,正所以爲相臣,及他試官之地,語意甚明,本不難曉,而比聞閭巷間,有以此等語,爲暗指相臣者,臣等,心竊哂之,以爲,爲此言者,若非文理不通,則必是引惹鬧端之人,不然,則必不作此見解矣。今見正言金光爀避嫌之辭,旣盛稱罷榜之不可,而又拈出此語,指爲用意太深,其不察人本情,而輕加詆斥,亦已,甚矣。臣等,何敢自以爲無失,而偃然冒據乎?請命罷斥臣等之職。答曰,勿辭。
持平李性源啓曰,臣伏見,正言金光爀避嫌之辭,專論憲府殿試罷榜之擧,又有廢朝親耕別試,不爲罷榜,再試仍存苟且無據之語,頃日本府罷榜之啓,臣旣參論其間,所失,與同僚〈無〉異,且臣乃是再試參榜之人也。尤不可靦然仍冒,請命罷斥臣職。答曰,勿辭。
司諫尹衡彦啓曰,頃日憲府之官,混論相臣大臣體面,物議非之,故本院,相議論啓,而臣亦同參矣。卽見正言金光爀避嫌之辭,其措語失實之失,臣亦難免,不可仍冒,請命罷斥臣職。答曰,勿辭。
執義權鑊啓曰,臣頃於殿試罷榜論啓,及試官請罪之際,以其時試官趙希逸,婚姻家相避之故,出避完席,不敢可否於其間,而今見正言金光爀避嫌之辭,則其措語之意,以罷榜論啓之事,爲非矣。同僚,旣以此引避,臣旣以相避十字缺間則今何敢輕重論而處置六字缺辭之中,有臺閣之臣,皆懷嫌避,不敢吐口等語,身居臺閣,不敢吐口之罪,臣亦當之,以此以彼,不可偃然仍冒,請命遞斥臣職。答曰,勿辭。
洪瑞鳳啓曰,今此譯官朴應哲之去,秋夕回帖,及回禮禮單,銀盃等八種,進上回帖,及回禮禮單,及別揭帖一道齎去,此則,下諭于接使元鐸,措語呈納于都督前,致賀原揭及儷六文,及禮單,亦爲頒附於應哲之行,使之傳授於洪命耉之意,敢啓。傳曰,知道。別揭帖,亦令譯官,傳授於洪命耉,可矣。
金尙,以禮葬都監言啓曰,石灰,以一千五百石,啓請卜定於黃海道江華矣。卽者,更爲商量,則前遣在一千石內五百石,用於隧道隮板之外,只餘五百石云。以此計之,則五百石,不足於用,忠淸道五百石,急速燔造,未合氷前,輸納于金浦事,忠淸監司處下諭,何如?傳曰,允。
金尙,以觀象監言啓曰,慶州紙匠朱先同等上言內,本監所納甲子乙丑加定紙地,勿爲上納事,禮曹啓辭,遠人之陳訴宜矣。令本監回啓事,啓下矣。本監所納元定外,廢朝加定之數,一切革除,勿爲上送事,已行移,而慶州紙匠朱先同等,不知其已除之由,而冒濫上言,極爲未便,以加定已爲裁減之意,更爲移文各道,何如?傳曰,依啓。本官,不無仍爲捧用之理,慶州官吏,推考。
金尙,以漢城府言啓曰,三江車馬,近年以來,連當國家大役,各處輸運之物,項背相望,車折馬蒼之弊,有不可勝言,該曹不爲給價,怨讟朋興,今此內農圃,沈藏載運,應入車馬之數,多至數百,請令該曹,依前給價,以解小民之冤,何如?傳曰,允。
李如璜,以軍器寺言啓曰,常若朝夕待變之時,置兵器最爲七字缺本寺故儲,旣失於甲子之變,餘存五字缺旣不足以大備,慶尙道則盡爲蠲減,兩湖沿海各邑,太半作米,兩西則雖自戶曹,量給若干價木,何能補一分之用乎?寺中雜役,機械運用等事,專靠於貢物私主人,而旣無貢物私主人,盡幾渙散,武庫重地,將至於不成模樣,極爲渴悶,請令該曹,從長量宜,貢物之可增者,復其舊,寺役之可除者,永蠲之,允合事宜,至於火箭·掩心等物,最爲制勝之利用,而若非厚紙,無以造成,今此京外監試落幅,爲先移送於本寺,及期措得戰用事,捧承傳施行,何如?傳曰,依啓。
李如璜,以備邊司言啓曰,傳曰頃日以摠戎使草記,南漢山城所守之人,問于領相以定事,允下矣。厥后何無黑白也。問啓事,傳敎矣。臣曾將南漢山城別將,獨守難便之意,入啓,後又因傳敎,去二十九日晝講入侍,面稟許多曲折,大槪蒙允。退以書出擧行條件之意,送言于入侍注書,則答云今日所陳,似是論難,不必出於擧行條件云。臣之愚意,徐待草記批下,將爲擧行,而未見批答,爲悶,欲爲更稟而亦慮自上持難之意,欲待沈器遠出仕,相議以處矣。今承下敎,始知聖批,其日卽下,不勝驚惶,問于下使則忘未得擧行,郞廳與色吏,互相推調,莫重時急之事,如是稽緩,極爲未安,郞廳則旣自政院,請推,該使,囚禁科罪之意,敢啓。傳曰,依啓。
金尙,以戶曹言啓曰,赴西砲手,應給落幅,紙無一張,每以他物代給,極爲未安。且前頭禮葬時厚休紙,多有應用之處,今此監試落幅,以成篇道數,沒數輸送之意,兩所應辦官處,捧承傳施行,何如?傳曰,依啓。
李如璜,以兵曹言啓曰,內禁旅直宿,各廳前面,皆是廣箭二字缺而雖或塗排,薄紙易破,無一付七字缺寒衣薄之類,凍寒可慮,今此監試六字缺遣算員,計其應入之數,磨鍊輸送,竝與眞末,使堅固塗排,俾免凍逼之患,宜當,敢啓。傳曰,依啓。
李如璜,以左邊捕盜大將言啓曰,近來人心,極巧且惡,不畏國法,所欲行兇之事,縱恣無忌,夜禁一事,使從事官部將軍官等,比前嚴飾,或親自巡綽,兼訪兇徒所匿處,而本月十九日部將洪愼,從事官安忠善等,密言于臣曰,因聞洪愼,婢夫高原人李起男之言,則有荒唐人,時在京中云矣。臣聞卽仍遣部將洪愼,從事官安忠善·李時行,軍官李希奉,部將洪起源等,捕捉,搜其行李中掛箱中,則有陶片僞刻印信,及忠義衛口傳官敎,及其他文書,而披見其印迹,則皆是僞造,不忍直視,厥賊根脚問名,則以會寧府寺奴丁生,逃入內地云,而觀其號牌,則以忠義衛李渭起,書刻佩持。又一牌,則亦書忠義衛,而書刻漢城,深藏掛箱,此賊所兇,近古所無之巨賊,別無可問之事,令攸司,按律處斬,以警其他,捕捉從事官·部將·軍官等,依法典論賞,以奬其後,何如?傳曰,依啓。丁生,令攸司,依法刑訊後處置。
李明漢啓曰,以昨日兵曹草記,赴西出身軍官自望扈衛廳,當該官現告後,從重推考事,命下矣。當該官摘發現告事,再三,分付于兵曹,則兵曹以爲,扈衛廳,時無移文,昨日草記,只是預稟之事云。若然則草記措語,不當如是矇矓,請兵曹當該堂上郞廳,竝推考。且赴西被抄人,軍官自望有無,從實來告事,一邊,分付于扈衛廳,待其擧名來告後,卽推考捧傳旨之意,敢啓。傳曰,依啓。
李如璜啓曰,持平崔有淵再啓煩瀆,退待物論矣。傳曰,知道。
李明漢啓曰,大司諫李楘,大司憲鄭經世,司諫尹衡彦,掌令閔應恢,持平李性源,五字缺退待物論矣。傳曰,知道。
李如璜啓曰,五字缺再啓煩瀆,退待物論矣。傳曰,知道。
李如璜啓曰,掌令姜大進,呈辭在外,大司憲以下沒數避嫌,退待今日,以監察爲茶時之意,敢啓。傳曰,知道。
午時晝講,入侍,知事李廷龜,特進官金藎國,參贊官李如璜,侍讀官嚴惺,檢討官李昭漢,假注書宋國澤,記事官沈東龜·尹絳。上御資政殿,讀前受音一遍。
嚴惺,講自孟子曰易其田疇,止乃能至也。音釋各一遍。
上讀音一遍。
嚴惺啓曰,此章,承上章而言,恭儉節用,薄其稅斂,使民富足之道也。下章,言聖人之道,大也。蓋百姓富足,則爲國乎何有。民者,國之天也。食者,民之天也。爲人君者,所當軫念者也。
李廷龜啓曰,衣食足則民皆有公心而知禮節。
嚴惺啓曰,民有恒産然後,可以治禮義,若無恒産,則救死亡之不暇,何暇治禮義哉?
上曰,以水火比之者,可謂善喩矣。
李廷龜啓曰,水火至多,用之不竭,菽粟如水土,則民皆有生生之樂矣。於是乎,可以敎之矣。上曰,菽粟如水火,非自然而致之也。薄其稅斂而使百姓富足然後,可使菽粟如水火八字缺登東山小魯,言聖人之道,大也。觀水有術,五字缺嚴惺啓曰,觀水有術,比聖人之道,有本,然後有用。
金藎國啓曰,以三章觀之,則上章,尤宜帝王之所當體念也。
嚴惺啓曰,下章言條問之工夫,上章,言帝王致治之道,尤宜帝王之所當體念也。
李廷龜啓曰,興慶園移葬都監,小臣,例兼爲之,而趁未凍前,可爲之事,多矣。浮石之未輸者,甚多,而以勿役坊民爲敎,體聖上愛民之意,雖欲雇立,而所雇立者,亦不外於坊民矣。上曰,不足之數,多乎?李廷龜啓曰,到坊軍之數,未知幾何。上曰,到坊軍,幾千餘名矣。金藎國啓曰,曳石軍,可入八百餘名,而到坊軍千餘名,則雖無坊民,可以爲之矣。上曰,然矣。而到坊軍,何可累日役之乎?數日內,可以致運乎?金藎國啓曰,石灰則定於江華黃海道,而江華至近,可以卽運,黃海道則道路不邇,必須燔灰後輸運,恐未及也。且浮橋,若不早爲之,明春氷未易解,則恐有未及之患。上曰,二月旬後則京江近海口,豈有不解之理乎?金藎國啓曰,京江船隻不多,氷若晩解,則外方之船,未易上來,趁未凍前,京畿船隻,會聚於京江,如何?上曰,貽弊甚多,難爲之矣。凡該官怠慢成習,不務職事,今番浮橋,兵曹不爲監董,致有窘迫之患,此後則預爲知委,可也。
李廷龜啓曰,道路修治事,使兵曹入啓,允下矣。但恐一日之內,未及往來也。上曰,道路修治,不必今年爲之,橋梁則預爲之,無妨,道路修治之後,或爲雨雪洗堆,則有更爲修治之弊矣。李廷龜啓曰,道路可鑑除處,則趁未凍前,爲之無妨矣。上曰,外方不治,而以爲一路,皆治矣。唯可治處治之事,分明分付,可也。
金藎國啓曰,自園所,至金浦,非一日之程,靈幄,似當設之於中路,未知何以處之?上曰,禮曹似當八字缺李廷龜啓曰,遷葬事,於禮文無之,實錄四字缺爲之計料矣。上曰,雖有大槪,於實錄,豈其詳載乎?
李廷龜啓曰,禮曹繼後之事,依法例而爲之矣。近來則兩邊爲爭訟者,居多,甚爲難處。尹廷俊之事,亦爲難處矣。上曰,其曲折,予已知之矣。李廷龜啓曰,小臣之意,爲人後者,旣已啓下,而爲父子,豈可以疏遠而分祖上之神主乎?當初誤爲繼後,而旣定父子,則何可變易乎?自今,杜此路絶後弊,可矣。上曰,習俗不淑,人心澆薄,古之人,以爭奉祀爲恥,今之人,多飾遁辭,必欲爭之。以此,可知人心之不古矣。
金藎國啓曰,用錢事,啓目上達,則以明年爲始,用之爲敎,未知聖意之所在,多入物力而中止,則甚可惜也。上曰,今方鑄之乎?金藎國啓曰,鑄之矣。上曰,明年爲始用之者,欲其漸漸用之也。金藎旺啓曰,百官頒錄時,代楮貨價給之事,啓目上達矣。錢之所鑄者,不多,姑欲以貿買酒食,爲始矣。見前朝史記,則亦以此爲之矣。上曰,予之所問者,此也。酒食買賣事,何以爲之乎?金藎國啓曰,旣作店幕而時未用之矣。上曰,百官頒錄,則以明年爲始,而用於酒店,則不須退矣。金藎國啓曰,未知上意而停之矣。上曰,百官之祿,減數而給錢乎?金藎國啓曰,百官之祿,元數不多,若減而充給,則人必以爲不便,欲爲加給之,廣用錢之路矣。上曰,其法好矣。而我國人心,極甚奸巧,若私鑄則其弊難防。金藎國啓曰,必嚴法而杜私鑄之路然後,可以用之矣。上曰,觀近日人情,可以用之乎?金藎國啓曰,與人相議,皆言別無弊端矣。上曰,若行之,則行者不齎糧,此甚好矣。而奸三字缺緣行計,則或有私鑄之弊,六字缺金藎國啓曰,若可速行,則知委外方,可也。上曰,五字缺而使外方漸知之,可也。上曰,祿則數外給之,料則數內給之,未知如何?人情,必以爲不便矣。金藎國啓曰,料則下輩受食,以錢給之,則飢餓之際,以錢換食,爲便矣。若數外給之則亦好,而錢數不多,故以爲難矣。
金藎國啓曰,國家材畜虛竭無以成形,前日天使,幸其淸簡,故僅得經過,前頭有應來之天使,而國用之乏,若此,極可慮,端川,又得銀穴,若可採之,則可用於度支,而歲貢之外,不爲上送,或遣京差,採來如何?上曰,若送京差,則必有貽弊之事,爲其守者,加採以送,則爲好,而不爲之矣。
上曰,我國之人,皆狹而然矣。若非虐民之事,則不須避小嫌,隨便爲之,可也。近來世道日非,欲爲國事而擔當者,則人皆嘲笑,故類如此矣。
李廷龜啓曰,今見科擧入門之數,一所,幾至二千餘人,科擧入門數,未嘗有如此之多矣。似聞今番慶尙道,頗有闔郡停擧之議,故如是上來云。今番外方,慮有罷場之事矣。先王朝,亦多有罷場之事,故臣忝在禮官時,入啓以爲,罪在試官則罪試官,罪在擧子則削擧子,不必罷其榜之意,捧承傳,此後則罷榜之擧,絶無之矣。罷榜極重,前頭,雖有如此之事,勿爲罷榜,可矣。上曰,前頭有如此之事,則申明爲之,可也。已上燼餘日記
上在慶德宮。停常參·經筵。
酉時日暈,夜一更二更電光,三更四更五更月暈,電光。
下直,慶州府尹尹義立。
政院,中殿問安。傳曰,知道。大殿問安。傳曰,知道。
藥房,大殿問安。答曰,知道。中殿問安。答曰,知道。
藥房都提調尹昉,提調徐渻,副提調洪瑞鳳啓曰,不審夜來,聖候,何如?臣等,不勝憂慮,敢爲問安。內殿頭痛之候,雖暫二字缺而此證,前此,或時往來,依前啓請七字缺今日頭部,有禁忌,只於手足部,施針七字缺日劑入川芎茶調散,已進三服,今始停止,宜當,敢啓。傳曰,知道。
藥房再啓曰,卽刻醫女,傳言內殿下敎,今日明日皆吉,則欲於明日受針之意,傳敎矣。臣等,更與醫官商議,則今明日皆吉,而今日,忌在頭部,明日則別無所忌云。依下敎明日受針,何如?傳曰,依啓。
獻納金世濂啓曰,臣以庸材,備員臺閣,每欲披竭愚忠,上補聖明萬一,學識疏鹵,卒無可言,內積逐隊之慙,外招不職之誚,今有正言金光爀避嫌之辭,斥臺閣甚力,至以不能吐口爲言,含默之罪,臣實當之,決難苟冒,何可處置同僚。且卒得霍亂,不得共多官偕避,臣之所失,至此尤大,請命罷斥臣職。答曰,勿辭。
李如璜啓曰,獻納金世濂,再啓煩瀆,退待物論矣。傳曰,知道。
以右議政申欽,七度呈辭,傳于洪瑞鳳曰,安心勿辭事,諭之。
金蓍國,以禮葬都監言啓曰,今春毓慶園外棺,以長生殿棺板,因傳敎用下矣,今以似當令長生殿,察而擧行,敢稟。傳曰,依啓。
金蓍國啓曰,今此譯官朴應哲齎去毛都督前,御帖及賀揭禮單,係是慶事,竝依前例,靑籤上付紅籤下送之意,敢啓。傳曰,知道。
以文學金堉上疏,傳于金尙曰,下該曹回啓。
金尙,以兵曹言啓曰,以禮葬都監啓辭,移葬時道路,令兵曹看審事,命下矣。都城十里,內則漢城府,當爲修治,十里外,則令京畿監司,預定差使員,修治後,本曹,當爲看審矣。但大轝,由城內乎?由城外乎?敢稟。傳曰,於道平坦處,臨時修治,爲當,且大轝,當由城內,此非,取稟之事也。
李如璜啓曰,堂后,爲任極重,從前假注書,必擇有名望能文善書者擬望,其意有在,而近來舊規廢弛,以薦擬假注書,爲試身淸途之地,極爲寒心,昨日書六字缺條件,欲爲抄出,臣取考注書草冊,則六字缺生之人,無一事記錄,只持空冊而出來,許多說話,不能記得,使時急擧行之事,未卽,分付,極爲駭愕,請當初擬望注書,及昨日入侍假注書宋國澤,竝推考,其擧行條件,直問于入侍筵臣,而,分付之意,敢啓。傳曰,依啓。
答玉堂箚曰,依啓。見下
弘文館副校理臣嚴惺,修撰臣李昭漢·沈之源等,上箚曰,正言金光爀,持平崔有淵,大司諫李楘,大司憲鄭經世,掌令閔應恢,持平李性源,司諫尹衡彦,獻納金世濂,竝引嫌而退,殿試罷榜,前古罕有,相臣進退,實涉狼狽,歷陳所見,未爲不可,其所措語,不出於欲殿下,誠實待大臣之道,要其本意,固爲善矣。而但相臣,終始嫌避,不爲擔當,中外之人,無不知之,故雖浮言之藉口者,亦不敢致疑於相臣,而今乃曰,一種橫說,傳播遠近,有識之人,亦且靡然,使相臣,尤有所未安於心,且當自上側席勸出之日,敢以安而處之,晏然造朝,焉用彼相等語,多費辭說,勒定去就,言事鶻突之失,在所難免,親耕之科,黜陟停當,得參之人,布列搢紳,諫臣證比六字缺於其間,不必以此,引以爲嫌,而七字缺甲矇昧行公,果有所失,可否之言,始出於相臣對承旨之啓,則初啓之只憑聽聞,有何失實之事乎?鬼蜮之說,雖非美談,別無直斥相臣之意,則謂之用意太深,似非本情,而但取考其時啓辭,則鬼蜮二字,在於請罷榜之啓,名公鉅卿等語,在於擇試官之啓,而今乃混而同之,前後舛錯,雖是泛然之失,似欠以實之義,再試仍存,別無所嫌,前啓同參,庸有何傷?罷榜論啓之時,旣以姻家之故,初不與焉,則今不欲輕重其論,未曉其意,而況臺閣不能吐口云者,至引之以子思之說,則是實傷時泛論,別無力斥諸官之意,而强引不當引之嫌,深失臺官臨事不避之風,請大司諫李楘,司諫尹衡彦,持平李性源,出仕,正言金光爀,持平崔有淵,大司憲鄭經世,掌令閔應恢,執義權鑊,獻納金世濂,竝命遞差。取進止。已上燼餘日記
上在慶德宮。
以神懿王后,忌辰齋戒,停常參·經筵。
初昏,蒼赤氣一道,起自西方,直指東方,長竟天,廣尺許,良久乃滅。夜一更,金星,入南斗第五星,電光。二更三更四更,雷動電光,五更電光。
下直,東萊府使沈詻。
藥房,中殿問安。答曰,知道。
藥房都提調尹昉,副提調洪瑞鳳啓曰,今日內殿受針之意,敢啓。答曰,知道。
中殿受針後,藥房·政院,問安。答曰,知道。
大殿,藥房問安。答曰,知道。
持平李性源啓曰,六字缺榜之論所失,與同僚無異,而僚員盡遞,臣獨出仕,非但臣心有愧,物議謂何?況又□□發身苟且,致有人言,尤不可一日仍冒,重辱名器,請命罷斥臣職。答曰,勿辭。
李明漢啓曰,持平李性源,再啓煩瀆,退待物論矣。傳曰,知道。
金尙,以禮葬都監言啓曰,床石,及莎垈石,前已浮船,故欲趁氷凍前,輸運矣。令都廳,率事知石手,出往看審,則大床石全體,皆是細石,而一隅石理稍麤,不似細石,仍用未安,急速更爲浮取,而莎垈石,先爲輸送,何如?傳曰,依啓。當該監役官,察色石手,令攸司,囚治。
司諫尹衡彦來啓曰,持平李性源,引避而退,玉堂處置時,請遞憲府之官,其意不以罷榜爲非,只論其措語之間,前後舛錯而已。罷榜忝論,別無所嫌,再試仍存,公議已定,不可以此,每爲引嫌,請持平李性源,出仕。答曰,依啓。
金尙,以禮葬都監言啓曰,興慶園移葬時,大轝當由城內事,傳敎矣。自興慶園,至金浦,非一日可達,當於城內經夜,而住轝處所,自下不敢擅定,敢稟。傳曰,住轝處所,定於南別宮,似可矣。
金尙,以禮葬都監言啓曰,前日毓慶園禮葬時,實用僧水軍,竝九百九十名,烟軍,以價布上納之數,二千七百十名,此則一朔赴役,猶且不足,南漢山城僧軍八百名,三日赴役,到防軍二百名,二日赴役,江華束伍軍一千名,十五日赴役,後運僧軍六百五十名,十五日赴役之後,給價加役,宣惠廳募立軍一百五十名,十五日赴役,今此興慶園移葬之役,無補土造成之事,用軍當減於前日,三處設局實用之數,大槪參酌,姑以一千名,一朔赴役磨鍊,而此時卜定調發於外方,恐重煩民弊,一千名一朔雇立價布,當用二千餘疋,令戶兵曹,分半措備,輸送五字缺號牌廳軍匠價布,宣惠廳用餘之半,亦令四字缺以濟其用,宜當。此外又有不足之患,則必致窘,急下三道監兵營,及統制使處,量宜分定,以營中所儲木,定期輸送事,行移,何如?傳曰,依啓。已上燼餘日記
上在慶德宮。停常參·經筵。
神懿王后忌辰。
夜一更,流星,出昴星下,入天節星上,狀如鉢尾,長三四尺許,色白。四更,月犯軒轅左角星。
政院,中殿問安。傳曰,知道。
藥房,中殿問安。答曰,知道。
左議政尹昉啓曰,當此收聲之後,雷未可以出,電未可以見,而燁燁轟轟,極於立冬之初,人事失於下,天變應於上,災異之作,雖未知爲某事之應,而今日天心之示警,亦云至矣。目今西賊伺釁,而邊鄙多聳,五字缺歎曰甚,內外俱困,邦本未固,國事之可五字缺而如臣無狀,叨冒匪據,上無以格君之非,下無以正事之失,坐積尸素,日月旣多,而僚員有故,厥咎獨任,伏望聖明,曲垂憐察,策免臣職,以答天譴,以應故事。仍願聖明,更加惕勵,益存敬畏,以盡對越之誠,臣不勝區區之望,敢此竝啓。答曰,咎實在予,卿勿辭之,所陳敬畏之言,當體念焉。
李如璜,以長生殿言啓曰,因禮葬都監啓辭,令長生殿,察而擧行事,傳敎矣。外棺之規,例以從內棺,見樣造作,而今此遷葬時,所用外棺,則內棺見樣,無據詳知,極爲悶慮,敢稟。傳曰,知道。內棺見樣,必在本宮,問于私廟下人。
洪瑞鳳,以院意啓曰,今當立冬之節,而去夜雷電之作,不令不寧,上天之示警,甚可懼也。是何殿下敬畏之日,有此非常之變,伏見殿下,卽祚以來,求治已誠矣,恤民已盡矣。用人務盡公道,聽言期於虛受,其於敬天爲國之道,庶乎得矣。然求治雖切,而施措之間,徒務文具而無實,恤民雖勤,而字惠之澤,輒至壅滯而未究,至於用人之際,不免淸濁混淆,爵賞冗濫,聽言之際,或多訑訑拒人,有乖如流,凡此數失,亦足以致天之怒,而臣等所慮,又有在焉,殿下一心,乃萬化之本也。必待本源淸明,無一毫交弊之累然後,以之發政而政無失,以之應天而天可享矣。竊恐殿下,於精一執中之功,有所未盡,而發號施令之際,未免爲私意之所撓奪,則向者所論數者之失,未必不由於此也。伏願殿下,益加修省,常存敬畏,以答仁愛之天,不勝幸甚。臣等,俱以無狀,待罪近密,區區所懷,不敢不達。傳曰,省啓,深嘉卿等之誠,所陳之辭,予當體念焉。
李如璜,以長生殿言啓曰,興慶園移葬時,外棺,更爲造作,而依前例,別造廳排設,監役官差出,殿郞廳一同監董之意,敢啓。傳曰,依啓。
洪瑞鳳啓曰,左承旨鄭廣成異姪三寸姪,幼學五字缺服制已行,四日出仕,何如?傳曰,知道。已上燼餘日記
上在慶德宮。停常參·經筵。
有政。吏批,參判李顯英進,參議李聖求進,都承旨洪瑞鳳進。兵批,參判李景稷進,參議尹履之進,參知吳竣進,左副承旨李明漢進。
巳時午時,日暈。未時,日有重暈,內暈有兩珥,暈上有冠,色內赤外靑,白雲一道如氣,出自右珥,直指巽方,長四五尺許,廣尺餘,良久乃滅。申時,日暈兩珥。夜四更,火星入太微垣端門外。
藥房都提調尹昉,提調徐渻,副提調洪瑞鳳啓曰,今日六字缺度受針矣。臣等,更與醫官等商議六字缺發作之時,卽爲施針則可見立效,若預爲施針,以防後患,似難見效,而內殿頭痛之候,近已止歇,當此寒涼之時,累度受針,不無元氣損瀉之虞。今日受針,始停爲當云,昨以此意,令醫等微稟內間,而未得發落。臣等,不敢直稟內殿,敢此仰稟。答曰,依啓。
傳于李明漢曰,近來臺官,循私苟充,銓曹所爲,殊極非矣。色郞廳推考,今後極擇擬望事,言于該曹。
以右議政申欽,八度呈辭,傳于鄭廣成曰,頃者殿試,卿不預焉,近日國事,日漸可虞,故予以爲考官,雖被罷囚,相臣不爲擔當,則爲國事勉出,於義不妨,鼎席俱空,大臣,不安其心,勸勉出仕,於予待大臣之道,亦似無害,故累遣近臣,諭予至意。昨者有意外之論,謂予待之,不以實斥,卿將焉用。彼相沮抑,予心狼狽,卿事實未曉其意也。且人臣稱譽大臣,時王之律甚嚴,卿旣被人言,極其抑揚,必不安於出仕,予亦不自甘於終尙文具,今始勉副卿請,以安卿意。此意,遣史官,諭之。
答玉堂箚曰,省箚具悉爾等之誠,所陳之辭。予敢不惕念哉。
金尙,以禮葬都監言啓曰,今此禮葬時役軍,不爲分定於外方,而以價便雇立事,允下矣。京外衙門卜定之數,別單書啓。且前日啓辭時,咸鏡道,以兩界之故,不爲擧論矣,更思之則本道,今幸無事,不如兩西之比,亦不似京畿·江原之殘弊,故竝爲卜定,前項四道役價木,自營中隨便措備,從速上送之意,行移,何如?傳曰,依啓。
大司諫李楘,司諫尹衡彦啓曰,臣等,俱以無狀,待罪言地,不能隨事直諫,以補淸明之治,尸素度日,自知不稱,今者伏見聖敎,近日臺官,循私苟充,銓郞,至被推考,臣等,方在臺官之列,亦是苟充之人,勢難晏然仍冒,請命遞斥臣等之職。答曰,所謂苟充者五字缺宜安心勿辭。
答弼善李景憲疏曰,四字缺爾其勿辭,兼察。
金尙啓曰,右相呈辭,以今姑勉副卿請,答下矣。遞差承傳,捧之乎?敢稟。傳曰,依啓。
答知事吳允謙疏曰,只遞同知經筵。
傳于金尙曰,寡婦,如有抱冤之事,則親呈上言于駕前,乃是規例,頃日擧動時,寡婦,無一人呈上言者,而考見上言,則寡婦上言,甚多,此實無禮自便之謬習也。其上言中遠道之人,及秩高宰臣妻,上言外,其餘,勿爲施行。
通訓大夫行世子侍講院弼善臣李景憲上疏曰,伏以臣,猥荷隆恩,冒叨匪據,兢惶供職,猶慮或怠,而又差禮葬都監都廳,所帶兩任,俱係重大,不敢承當,已不足言也。竊念春坊之官,專爲書筵,一日二日,不可停輟,都監之事,最爲緊急,朝暮監董,亦難暫離,而如臣駑劣,竝忝二者,一擧一廢,勢未兼察,事至狼狽,情勢悶迫,伏願聖明,俯諒危懇,許遞職名,以便公私,臣不勝惶恐屛營之至,謹昧死以聞。
行知中樞府事臣吳允謙上疏曰,伏以無狀小臣,久冒經筵重地,初乏絲毫裨補聖德,終以賤陋之疾,累煩天聽,自知死罪,踧踖俟命,乃於本月初七日,祗受有旨溫諭丁寧,使之調理上來,臣雖無狀,粗知臣子分義,其亦何心自安於病席乎?第臣所患,非如一時感傷之比,氣血否隔,半身偏傷,彌留之久,幾至四十餘日,一症纔救,一症隨發,以臣病症,較臣氣力,其勢,決不得與之爲敵,久於相持,況望完復於時月之間乎?臣欲感激明旨,扶曳登路,則風病之人,汗流不止,暫觸寒氣,輒至危劇,若以煩瀆爲懼,自待完復之期,則當此開筵之日,臣輪次侍筵之官,退伏鄕村,頃刻不寧,此臣之所以不得不更冒一死五字缺伏乞聖慈,審察公私事情,三字缺帶同知經筵世子賓客尙衣院提調·新授春秋館同知,竝命爲遞免,臣竊伏念,臣年七十,只少一歲,雖有才德,可以堪任之人,已是致仕之日矣,況臣昏庸,本不近似,而危疾纏身,死日將迫,其不可一日仍冒,事理明甚,如蒙天地父母之恩,釋重安分,專事針藥,萬一迓續縷命,得還朝列,則時以特進,隨例入侍,仰瞻淸光,更聆玉音,此誠區區犬馬之至願也。臣無任惶恐祈懇之至,謹昧死以聞。
弘文館副校理臣嚴惺,修撰臣李昭漢·臣沈之源等,伏以臣等,讀詩至十月之交,有曰,爗爗震電,不寧不令,終之曰,哀今之人,胡憯莫懲,此詩,蓋幽王時所作也。幽王無道,周室將亂,故天之降災,如此,詩人憂慮,作此詩以風刺之,聖人取之,著於經,欲使後之人主,鑑而戒之,無蹈其亂敗也。今月十八日立冬,爲十月節,九月雖不盡,其實十月也。乃於二十二日夜,雷電竝作,轟轟之聲,燁燁之光,雖盛夏,亦所罕,詩人所謂不寧不令者,不幸復見於今日,臣等,不勝驚愕,憂惟之至,變不虛生,必有其由,天道玄微,未易測度,傅會災異,先儒之所不取,臣等,固不敢指爲某事之應,然若君德克修,世道休明,天心悅預,二氣調順,則必無如此之變也。厲修省之實,惟在聖明之加之意也。抑臣等,竊聞雷霆者,天之威怒號令之象也。以之震擊於物,猶夫刑罰,於易之象,震爲雷,其德爲動,收擊六字缺至于十月純陰之候,乃復發見,是失時五字缺原象類而言,則今日朝家擧措,得無有號令之失當,威怒之過中,與夫刑罰之或過,宜靜而失於動者耶。亦願殿下,隨事省察,以答天戒,無曰是適然而已,則國家幸甚。取進止。已上燼餘日記
上在慶德宮。停常參,有晝講。
有政。吏批,判書金瑬病,參判李顯英進,右承旨金蓍國進。兵批,參議尹履之進,右副承旨李如璜進。
夜一更二更三更,電光。四更五更,雷動,電光。五更,雨雹,狀如豆。
傳于李如璜曰,今下弓矢,玉連萬戶李希啓,給送。
司諫尹衡彦來啓曰,正言李坰,未四品,當爲署經,而獻納金槃,正言李景曾,竝未肅拜,雖不備員,臣與大司諫李楘,不得已爲齊望之意,敢啓。傳曰,依啓。
答諫院箚曰,省箚具悉爾等之誠。箚陳之辭四字缺予雖寡昧,敢不體念也哉?爾等,職在言責,更加極言,以補不逮。見下
司諫院大司諫臣李楘,司諫臣尹衡彦等,伏以天人之理,顯微無間,災不虛生,必有所召。是以,明君誼辟之遇天災也,必求諸在我之闕失,引咎自責恐懼脩省,故災不爲害,轉而爲祥,旣危而再安,將亂而復治,此理之必然者也。今者立冬之節,收聲之日,燁燁震電,不令不寧,災異之酷,無過於此,此前古亂亡之徵也。不宜有於治平之世,而奈何復見於殿下勵精之日乎?以今日之天災,求今日之人事,則豈無一二可言者乎。天意深遠,固難窺測,雖不知某事之失某事之應,而安知非上天,仁愛殿下,而故爲警動之,使殿下,倍加惕畏,增益其所不能也耶?亦安知其非回亂做治之幾,闖發於今日也耶?此正殿下進德修政,應天以實之會也。嗚呼,殿下以爲,今日之國事,何如也。今日之民生,亦何如也。生憂漸緊,民役方殷,膏血旣竭,怨讟未已,渙散之形,昭在目前,土崩之患,非朝卽夕,諤諤之路杜塞,而訑訑之色,足以拒人,直道壅閼,四字缺盡所懷,可憂之端,不一而足,而下無擔當拯濟之人,上無推心委任之誠,危亡迫在,玩揭猶昔,國事之乖宜,民生之失所,可謂甚矣。今玆數事,亦足以致天怒而召天災也。伏願殿下,勿以今日之天災,爲適然而至,益修在我之人事,必曰,吾德之不修而然也。吾民之不安而然也。克盡敬畏之實,以答仁愛之天,不勝幸甚。臣等,俱以駑下之才,備員耳目之司,方當儆予之日,冀補側身之修,區區貢忠,辭不達意。取進止。已上燼餘日記
晝講入侍,知事金尙容,特進官李曙,參贊官洪瑞鳳,侍讀官嚴惺,檢討官李昭漢,記事官柳景緝·沈東龜·尹絳。講孟子盡心篇,自孟子曰鷄鳴,止是亦楊·墨而已矣。此一節出經筵日記
上在慶德宮。停常參·經筵。
夜五更,有霧氣。
下直,安岳郡守李一元。
司諫尹衡彦啓曰,愚劣小臣,久忝匪據,徒事瀆擾,罪合萬死,第臺官,與庶官不同,少有人言,不可一刻冒居,臣之妻父,無子身死,托後事於外孫,此卽臣之子也。頃日幼學鄭以濟,與臣子,有爭訟葬山之事。今者以濟,以此事,至於上言,而擧臣姓名,極口搆陷,有若當初,與臣相訟者然。臣聞來,不勝驚怪,其時爭訟曲折,必具於該司四字缺中,臣不敢縷縷煩達,而臣持身無狀,被人呈訴四字缺請命罷斥臣職。答曰,勿辭。
藥房,中殿問安。答曰,知道。
金尙,以江華句管備邊司堂上言啓曰,泰安鹽場,及各年所貿,査檢事,本司郞廳,頃日入啓下送矣。今聞郞廳之言,且見本官所送成冊,則本郡私鹽盆三十五坐,漕軍新設鹽盆三坐,合三十八坐內,每一年八朔煮鹽,而一朔收稅二石,一年所收鹽,都合七百三十七石,以此轉貿諸處,而鹽價貴賤,年各不同,貿穀多少,難以預定矣。江華運入之穀,一千三百餘石,其餘留庫,一百四十餘石,木四同,鹽八百五十石,以此轉賣,可得千數百餘石云。但江都運入,多有不便,蓋以本郡,民丁鮮少,旣有貿販之勞,又當輸送之役,力有所不給,運入之後,若不分糶民間,則腐敗不可食,欲若逐年分糶,則本府倉穀,亦且不少,而又添此米,本府之民,亦將不堪,令本官,自今以後皮穀貿取,留置郡倉,以省其轉輸之苦,防其腐敗之患,而兼除江華分糶之怨,待有事變,臨時取用,似爲得宜。且江都儲糧,專恃本郡,若不別樣看願,則不但本郡民力,漸至難支,至於朝廷留意江都之計,亦甚疏脫。且本官,獨當他官所無之役,偏受其苦,亦甚可念,故敢將郡守所報,及邑民呈狀,採其可行者若干條,別單書啓,以俟睿裁。傳曰,知道。江華倉穀,不至甚多,臨時取用,亦難期必,依前運入于江都,可也。
以咸鏡監司南以恭辭狀,傳于金尙曰,此時此任,決難輕遞,雖有疾病,調理察職事,回諭。
大司成李植上疏。傳于金尙曰,只遞本職。
李如璜,以號牌廳言啓曰,特進官李曙,榻前啓辭,漢城府庶尹判官,皆以名官,差下,何如?上曰,與大臣議處事,傳敎矣。京中者,四方之本,今此藉軍一事,若容一毫私意,將無以號令外方,而此非見任蔭官,所能辦得。以侍從中,剛明有風力人,各別擇差,限完畢問六字缺敢啓。傳曰,依啓。
大司成臣李植,伏以臣賤疾深重,不能供職,前後乞免,非止一再。況今所叨,乃敎胄養賢之地,決非新進庸人,所宜承乏。其職務,比前尤殷,臣重以眩冒之症,頸核之疾,不能出謝,無論學政有廢,卽今廟碑始役,凡百句畫,皆仰長官,而一切停滯,兼帶修史之役,今亦專廢,用是惶恐憂蹙,冒上辭章,而還出給之命,又出於意慮之外。臣違傲恩旨,怠棄職次,一至於此,合罪誅譴,不知所云。且臣,頃忝諫地,不幸値罷榜之論,不能廣採物議,務當事理,隨衆一啓,種種錯謬,然於區區本心,自以雖無補於國家,必不至於撓害矣。不料人言紛紜,無所不有,今又臺臣被責,大臣釋位,卽此爻象,已非細故,三字缺愆尤悔山積,成均師席五字缺顧以負病稽恩,積戾待效之身,冒處而不知避乎?多事羞之,衆情駭然,臣決不敢靦顔出謝,以重玷名器,伏願聖慈矜察知臣疾病沈綿,未易差痊,狼狽悶迫,本無虛假,本職及兼帶春秋館修撰官,竝命鐫改,以安微分,臣不任瀝血祈懇之至,謹昧死以聞。踏啓字。已上燼餘日記
上在慶德宮。停常參,有晝講。
有政。吏批,判書金瑬進,參判李顯英進,右承旨金蓍國進。兵批,參知吳竣進。右承旨金蓍國兼進。
自昧爽至辰時,有霧氣。
傳于金尙曰,今下弓矢,義州中軍金濟鼎,給送。
以備忘,傳于金蓍國曰,今下獤皮·紗帽·耳掩六十三部,大臣·府院君·經筵堂上·政府西壁六卿判尹·賓客·弘文·提學·功臣堂上以上在京者。三司長官·六承旨等,賜給,勿謝。
傳于金尙曰,五字缺有現存之官,則在外之員上來事,所當六字缺無時存之員,政院,不待本府啓辭,卽爲下諭。
答開城留守趙翼疏曰,省疏具悉。所陳之事,當令該司,量處焉。見下
金蓍國啓曰,昨日譯官邊誠吉,齎來都督回帖二道及禮單,一則重陽揭帖回禮也。一則前日都督所送西果回禮之回帖也。今此禮單物件,其數亦多,前者伏見鄭斗源狀啓,有曰,往來多少,都督,每每計較云,若依斯言,則似有別樣回禮,而今若較其多少反爲回禮,則彼復此復,無時可已,誠如本院前日之啓辭也。且此路一開,不但日後有無窮之弊,其於受授之禮,亦甚未安,今後彼此回禮,雖有多少之不同,非如前日秋夕禮單之類,則不必又爲回禮之意,惶恐敢啓。傳曰,知道。彼以往來多少,每爲計較,則在我之道,不可不回禮,然今番則依啓辭爲之。
李如璜,以吏曹言啓曰,臺諫有闕,政事何以爲之?傳曰,當日爲之。
李如璜啓曰,慶尙左兵使李沆,眞寶縣監李,營軍闕防事,狀啓末端,以特命罷斥,爲辭矣。兵使於守令,係于軍務,則或決杖,或請朝廷處置,而至於直爲罷黜,則有違常例,請李沆推考。傳曰,依啓。
兵批啓曰,兼禮曹判書李廷龜實職,當爲下批,而大臣之外,只有判中樞金尙容,故作闕下批之意,敢啓。傳曰,知道。
吏批,韓亨吉爲漢城府庶尹,韓必遠爲司憲府持平,李時煥爲漢城府判官,辛宗述爲谷山郡守。
兵批,李廷龜爲判中樞府事,金尙容爲行同知中樞府事。
午正,上御資政殿月廊,講孟子盡心。入侍,知事金瑬,特進官李顯英,參贊官金蓍國,侍讀官金世濂,檢討官沈之源,記事官尹孝立,記事官沈東龜·尹絳。上讀前受音一遍。世濂進講,自孟子曰饑者甘食,止如彼其卑也。音釋各一遍,上讀新受音一遍。大文釋一遍,世濂,講論旨義曰,人失本心之正,則義理晦塞,以易知之事言之,而比之於飢渴也。心之所同然者,義也。必以義理養其心然後,不動於富貴,而不失其正理矣,柳下惠之和,宜若不介,故於此表而言之,不以三公之貴移奪其所守,此其所以爲和而不流也。書曰,爲山九仞,巧虧一簣,論語,亦有是說,蓋欲學者,爲之不止也。學不至於聖人,則非學也。治不至於堯·舜,則非治也。中庸,亦言於穆不已之功,實與此意,互相發也。堯·舜,生知也。湯·武,學而復其性者也。人欲學堯·舜五字缺而已。西伯,非眞有,而乃假之者也。若學三代五字缺聖人之深惡五伯者,以一假字也。瑬曰,五伯如齊桓·晉文,亦是一時賢君,而但其心不誠,故終歸於伯道,堯·舜·湯·武·五伯之相去,亶在誠與不誠而已。世濂曰,須知堯之所以爲堯,湯之所以爲湯,五伯之所以爲五伯。可矣,瑬曰,雖攘夷狄尊周室,而其意則終是私也。包芧不入,王祭不供,云者,似是爲周室,而其意則終是私也。世濂曰,漢宣則不知王伯之異道矣。上曰,漢宣,言雜用王伯云,蓋不知其不可雜用矣。講訖,瑬曰,頃日之政,申欽,遞議政,當付樞府,故判中樞李廷龜作闕,而以申欽下批矣。李廷龜,以正一品之人,判中樞乃其實職,而禮曹判書,乃其兼帶也。廷龜,以無實職之故,近日不得行公,必實職下批後,始可肅拜行公云,未知何以爲之?可乎,曾在古時,政承外,正一品稀罕,若陞正一品,則與政丞同行,故不得下拜六曹判書矣,扈聖錄勳之後,先王,以年少正一品之人,無事閑住者,多破格,以正一品,下兼六曹判書矣。上曰,然則又爲作闕而付之乎。瑬曰,此外判敦寧判中樞各樞,各有一員,而李廷龜之有敦寧與否,未得詳知矣。上曰,然則作闕付之。上曰,頃政朴安悌,爲持平矣,見餉臣狀啓,則安悌,似是餉臣之從事,方有句管之事,今若遞來,則必有虛疏之事,何以則可乎?瑬曰,管餉從事,果爲關重,而臺諫體面,甚重,不可爲此而還遞臺官也。且未知安悌,已爲上來乎?蓍國曰,安悌,卽臣之妹子,時未上京矣。顯英曰,安悌,時在海西云矣。上曰,當此冬月,管餉一事,必多關重句管之事,而臺官體面旣重,若以管餉從事,而遞之,則政體殊常,若遞從事,則必虛疏矣,瑬曰,不可爲其從事,而遞臺臣之職也。急差他人以送,如何?上曰,予意四字缺大槪除擬之時,須考緊歇爲之,七字缺則勿爲移拜,事可着實,我國之事,例不如此,可歎。瑬曰,聖敎至當,而但近日臺諫數遞,或有連日爲政之時,相避被推者外,擬望之人,甚少,如兵曹郞官,必久任乃可,而亦有不得已通擬之時矣。上曰,事勢則然矣。然須着念爲之,古則臺諫久任,或有過六七年之多者,近日則臺諫,若過數月而不遞,則未知以無廉恥目之乎,必得可遞之事而避嫌,不然則必呈辭矣。瑬曰,史官日記,多不修正,若時在本館之人,則臣方忝堂上,可以用殿最,而旣已遷轉六品之人,則更無可爲,反正以後,癸亥年有事,尤不可疏略,以日記,旣失於适變,史官,當有家藏日記,使之修正,而亦不趁時爲之,請抄出推考。上曰,依啓。蓍國曰,臣忝該房,初見注書日記,則或有過數月未修正者矣。曾在先朝,承旨李尙信,建請注書,六品遷轉時,考見日記,若有未修正者,則不許陞出,今欲依此爲之,何如?上曰,依此爲之,則似好着實矣。顯英曰,成俊耉,方在海西,朴安悌,又遞從事之任,須令都事,代察安悌所幹之事事,急爲下諭,如何?上曰,依啓。上曰,號牌御史,雖有人器相當,可以移用之處,勿爲遷動,可矣。瑬曰,頃以臺官循私苟充之故,郞官,至於被推,此豈郞官獨當之事乎?臣等,亦當同被罪誣矣。上曰,請望則郞官爲之云,故只推郞官矣。瑬曰,通塞則在於郞官,以至於擬望,則堂上郞廳,同議爲之矣。自前銓衡之任,不知時論,則不可冒處矣。臣於時論,絶不得干預,而久冒銓長,至於此久,惶悶莫甚矣。上曰,爲銓衡之任者,當察人之賢邪?才器之大小,的中用之,而六字缺乎,世道近來大誤時論,何必從乎。瑬曰,四字缺判然可知之事,今者,雖未知某爲正,某爲邪,而若所用之人,不合於時論,則必有乖激之事矣。近者朝廷之上,論議日漸多岐,國家,若有少事,則論議之矛盾,甚多,臣忝比重任,故每以此爲憂矣。顯英曰,近當藉軍,而功臣子孫,則皆免賤役,先賢如鄭夢周,及五賢,子孫凡幾人乎?此輩,將不免軍役,若依有蔭子孫,例爲忠順衛,則似合勸奬之道,須令號牌廳,議處如何?上曰,此則有法例矣。如淸白吏,及先賢子孫,則似不爲賤役矣。罷出。已上燼餘日記
上在慶德宮。停常參·經筵。
夜三更,流星,出參星下,入天圜星上,狀如鉢,尾長四五尺許,色赤。五更,有霧氣。
下直,驪州牧使曺弘立。
獻納金槃啓曰,無狀小臣,猥竊恩私,屢叨匪分,絲毫無補,患懼常切,近緣賤疾深重,未易差痊,累煩呈告,連遞職名,心實惶悚,無地自容,不意玆者,復叨新命,驚惶退縮,以榮爲懼,病未卽出,今始來謝,逋慢之罪,無所逃矣,不可仍冒,請命遞斥臣職。答曰,勿辭。
正言李景曾來啓曰,殱厥巨魁,脅從罔治,王者好生之德也。賊适就戮,已過三年,其餘孽之在一字缺者,不可一一購捕,設或有捕捉之功,不過一人之力,有何奇謀異策可賞之事乎?頃者,出身李仁男,捕捉李枝生於海州地,就告于信川官囚禁。蓋信川,仁男之父,所居之處也。其時郡守金守玄,出在站上,初不與知,而及其枝生見捉之後,瞞報監司,有若乘機設策,盡心捕得者然,且恐仁男之漏洩其狀,捉囚仁男之老父,欲以箝制其口,奪人之功,以爲己有,其處心肝巧,昭不可掩,請命削去仕版賞加改正。答曰,不允。捉囚仁男之父事,風聞未必盡信,令本道監司,査覈啓聞,可也。
李明漢,以兵曹言啓曰,昨日政,以判中樞作闕之故,金尙容,遞付同知矣。但知事·同知,一府之官,而正憲資憲則爲知事,而以輔國崇祿,爲同知,事體未安,似當變通,敢啓。傳曰,依啓。
答兼禮曹判書李廷龜箚曰,省箚具悉。卿勿控辭,安心行公。見下
李明漢,以江華句管備邊司堂上言啓曰,泰安稟目別單,傳曰空石分定事,更議處置事,傳敎矣。本郡雜役,旣許量宜蠲減,則本郡之受惠已多,空石雖不分定他官,或可値便措備,此一款付標似當。傳曰,依啓。
兼禮曹判書臣李廷龜,伏以臣,病伏私室,得覩昨日政目,以臣忝帶禮部之故,兵曹啓請作闕,還除判樞。禮部,非臣獨占之地,而金尙容,以與臣同品之人,緣臣除授,臣豈得安於心乎?況臣前後忝冒禮官之長,已太支離,而今之復叨,亦將一年矣。遞當變禮,隨事昏錯,惶隕罔措,只俟罪譴,加以澌羸癃疾,積憊添傷,筋力已盡,精神都喪,奄奄垂盡,朝夕顚仆,方欲冒昧乞退,冀蒙全活。豈料因此添一狼狽,未釋難堪之任,還拜已遞之職?臣誠惶蹙,不知所出,伏願聖慈,盡察危懇,臣本職及禮部,竝先遞改,以安愚分,幸甚。已上燼餘日記
上在慶德宮。停常參,有晝講。
巳時,白雲一道如氣,起自天中指日,長七八尺許,廣尺許,良久乃滅。
下直,長湍府使閔機。
以備忘,傳于金蓍國曰,今下獤皮·紗帽·耳掩二部,鼠皮·紗帽·耳掩參拾貳部,三司,讀書堂翰注,侍講院等,賜給。
答兵曹判書張晩箚曰,省箚具悉卿懇。自古擔當國事之人,擧未免人謗,則其勢不得不然,卿何恤焉?勿爲如是固辭,速爲上來察職。見下
金尙,以四字缺啓曰,忠淸左道京試官李省身,於世子宮入五字缺子而依狀啓規例,稱以啓聞,不察甚矣。且油染者甚多,殊無敬謹之意,請推考。傳曰,依啓。
李明漢,以兵曹言啓曰,慶尙道後運軍兵,一千十三名,領將右兵虞侯朴尙俊,率領慕華館結陣,依前例令戶曹,放糧除犒饋米斗題給,自曹點送之意,敢啓。傳曰,依啓。
以領議政李元翼,二十二度呈辭,傳于鄭廣成曰,寡昧,忝位於艱危之際,所恃者卿,而卿之疾病,又如此,日夜憂悶,無以爲心矣。前者,予以爲,予之倚卿如此,卿亦至死不去,爲國盡瘁,今者如是固辭,必欲解職而後已,是豈予昔日所望於卿者乎?相臣之職,專在於裁決大事,進退賢邪而已。卯酉奔走,可否細事,非大臣之事也。卿雖不能運步,臥閤論道,一以副輿望,一以濟時艱,所辭宜不允事,遣史官諭之。
持平韓必遠來啓曰,宮府一體,不宜異同,凡有作奸犯科者,一委於有司,依法科斷,可也。內需之獄,未知始於何時,而因循弊習,非所望於今日也。如有推治之事,則付諸該曹,未爲不可,何必別設然後,方可爲之哉。淸朝疵政,莫此爲甚,請勿留難,亟命革罷。名苑之混淆,由於爵賞之濫僞,而國家之危亡,隨之,昏朝覆轍,豈非今日之殷鑑乎?金守玄,出在站上時,偶得境內殘孽,則本非設機捕捉之比,有何功勞之可賞,而至加二品重資?曾爲命德之器,反不如弊袴之愛惜乎?物情,久而愈激,請勿留難,亟命改正。答曰,不允。
正言李景曾來啓曰,信川郡守金守玄,以枝生捕捉之功,欲爲己有,處心奸巧之狀,臣等,雖不目見,有口皆言,臣等,不能枚擧,只諫梗槪,而言不見信,至令監司,査覈其虛實,監司査覈,不過招致本郡刑吏捧招而已。臺官之言,就質於一邑,使臣等,未知聖意之五字缺後暗昧之狀,言之汚口,不欲悉數,而臣等六字缺副察使公文,及後報本道監司處牒呈,則前後之辭,大相不同,有若出於二人之手,且李仁男,以副察使軍官,偶然得捉於海州地,恐其逃躱,只於信川歸路,囚禁而已。守玄,初不與知,飾詐瞞報,有若乘機決策,檢究執捉者然,情狀,已極可駭,至於仁男,以觀光重試事,來向京師,守玄,恐其漏洩其狀,捉囚仁男之老父,多般恐喝,仁男,還謁哀乞,而後始得蒙放,自西來者,莫不明言其奪人之功,欺罔朝廷之狀,昭不可掩,請金守玄,削去仕版,賞加改正。答曰,不允。囚人恐喝之事,令本道査啓,似無所妨矣。
兼兵曹判書臣張晩上箚曰,伏以臣,所帶本職不可久曠之意,一陳於榻前,再啓於中路,而俱未蒙允,臣之辭朝,已閱月矣。司馬之長,機務倥傯,欲盡其職,日不暇給。有參判以下,代以行之,凡遇大段事,必諉於長官而留之積滯緊務,致妨官事者,居多。臣之復命,當在於開月,曠闕兵長,至於三朔之久,豈非未安之甚乎?況臣抱難醫之疾,幾十年矣。一縷之命,綿綿延延,以至于今者,臣亦怪之,痰盛氣塞,遇寒輒劇,胃虛食減,中氣餒乏,加以脚臠,而不能行步,大小便,有時不收,諸般苦症,日加一日,骨立筋露,遍身無一點肌肉,生人,以血肉爲形,瘦削至此,其死也可立而待,前年不及去年,今歲轉增前歲,奄奄澌盡,只待繩絶之日,行年已逾六旬,不病之人,政是零替之會,以臣癃病,其可擔當繁務,得免瘝曠之乎?調病之道,安逸則適,勞顇則六字缺至矣。主兵,非養病之地,故前後七字缺調息非避事也。欲得須臾無死於堯天舜日之下,以效涓埃之報,區區懇迫之情,出於血誠,非外假也。自知筋力,不堪就列,精神,不能辦事,猶且久叨重任,從他笑罵者,誠以聖恩山重,邊事多艱,塵霧之微,縱無補益,芹曝之誠,只欲自盡,犬馬之忱,天地神明,實所鑑臨,唯其銜恩感激,遇事不避,病昏顚錯,措處失宜,厚招人謗,終惹頰舌,寔緣料事之不敏,乃其自取,尙何怨尤?然其志,本無一毫私意於其間,臣實無他,天日俯燭,臣之所恃者,惟聖明耳。臣之疾病,旣難堪於煩劇,揆以事體,又不可以久曠,伏乞聖明,亟遞臣所帶本職,以便國事,以全病臣,不勝幸甚,臣無任兢惶殞越戰灼之至。取進止。
午正,上御資政殿月廊,講孟子盡心。入侍,知事金瑬,特進官沈器遠,參贊官鄭廣成,侍讀官金世濂,檢討官李昭漢,記事官尹孝立,記事官沈東龜·尹絳。上讀前受音一遍,世濂,進講,自公孫丑曰伊尹曰予不狎,止遂以爲賢也。音釋各一遍,上讀新受音一遍。大文釋一遍,世濂,論講旨義曰,古人云君明臣賢,天下之福,伊尹,處變之人也。而太甲之改過,乃伊尹從前訓迪之效也。太甲,不賢則放之,改過則反之,放之反之,皆以公天下爲心,而無一毫他意,此伊尹之所以爲伊尹也。若無伊尹之心,而行伊尹之事,則終歸於纂而已。不素餐兮云者,非食其力之謂也。而公孫丑之意,又此鄙陋莫甚,故孟子答之以此矣。復曰,無功而素餐者,亦已不可,況食而六字缺事者,乃國之蠹也。亦不得爲素餐六字缺上曰,安富尊榮云者,指其君乎?指君子乎?廣成曰,似言其君安富尊榮矣。上曰,然矣。富字何謂耶?廣成曰,必得君子之人,而用之然後,其君,可保其富貴矣。昭漢曰,安富尊榮云者,若以指其君見之,則尊榮云者,未知何謂也。上曰,安其位,乃尊榮也。此與勞於求賢,逸於得人之意,同矣。使其君至於安富尊榮者,乃素餐也。世濂曰,爲士者,若無眞積力行之事,則一朝得其位,何能行其道乎?若無平素所尙之志,則不可也。高尙其志云者,志於仁義之謂也。君子之道,順理而已。盡人倫所當爲者,乃所以順其理也。仲子所爲,悖於人倫,則不免爲一逆理之人,雖有小節之可稱,不可以此而遂以爲賢人也。上曰,旣曰無人道之大倫,則此乃不善之人。瑬曰,仲子,終是一詭激人也。上曰,避兄離母,乃駭怪之事也。瑬曰,事之不近人情者,爲怪。此人所爲,不近人情矣。上曰,仲子,似是當時有名之人,若以爲過激詭異之人,則可矣,而不可謂之全然不善人也。世濂曰,仲子,乃孟子之罪人,而然其志淸高,亦有可取者,末俗僧人之事,尤爲可怪矣。頃見朝報,一宗室崇佛之事,實爲可駭,如此之人,當置重律矣。上曰,未知此非失實之言乎。世濂曰,其事之虛實,可以易知矣。講訖,上招器遠,進前。上曰,曾聞卿,在草土時,不無疾病云,今則如何?器遠曰,頑命不死,僅僅得生矣。精神筋力,憊敗已盡,有如老人矣。臣之老母,常時則別無疾病,六十之外,遽遭大故,再朞僅濟一旬,而重得脹症,不得飮食,臣泣勸從權,則母謂臣曰,爾亦有病,何先勸我乎?母子相對而言,爾先從權,爾先從權,不得已從母之言而食肉,臣母,亦從臣言而食肉,母子俱得生全矣。今日登筵,更覩淸光,四字缺無以爲心,自上,上有慈殿之敎,六字缺宗社之重,廷臣伏閤,而不爲允從,如臣不能終制之人,慙悚罔措,不敢發口以請,而然上有慈殿宗社之重,伏乞更加留念焉。上曰,時無疾病,不可無端食肉也。器遠曰,臣之才局,萬分不似,而更令句管南漢之事,將來守禦之事,未知何以爲之也。領相言,爾與體察使相議,從便爲之,而亦不明言節目之可以擧行者矣。或云牧使入守山城爲可,或云使他人入守而別立名號爲可云。體臣入來後,當爲議定矣。上曰,似當令本物兼察,待體臣入來,議處,可矣。其城,似爲完固,緩急,不無得力之理。旣令卿主管,當初亦卿規畫之事也,更加着心爲之。世濂曰,諫院所啓,令本道監司査覈,可知聖意之有在,而耳目之臣,旣聞見而論啓,又令藩臣,終爲未安矣。上曰,此言,不無所見,而臺諫則雖輕易論啓,其於被論之人,甚爲關重,其事是則其人之罪重矣,其事不是則其人之事冤矣。且其囚其父云,此非暗昧之事,可以易知矣。世濂曰,聖敎當矣。而但不信耳目之官,使本道査覈,於事體,有妨矣。上曰,大槪其言不近,欲爲箝制而囚其父云,此豈近於理乎?世濂曰,李滉所著之書,名之曰,天命圖云者,其李滉創始之書也。乃金麟厚等所撰,而滉潤色之者也。與中庸太極圖等書,相爲表裏,實合燕閑之覽矣。今宜寫此書,作爲素屛,以備燕閑之覽,如何?上曰,前者聖學十圖·洪範,亦已書入,今亦依前書入,可矣。世濂曰,魂宮擧動,每月不廢,群下,咸仰聖孝之出天矣,三更擧動,深恐聖體有傷,如不得已,退爲刻而爲之,如何?八字缺起動二字缺有所傷云矣。廣成曰,六字缺下之所同悶焉者也。一朔兩番,三更擧動,於玉體,豈有不爲致傷之理乎?上曰,今則秋夜頗長,差退時刻,似無不可矣。罷出。已上燼餘日記
上在慶德宮。停常參·經筵。郞廳李基德校。郞廳金朝潤書。
上在□□宮。□□□□□□□□□□□□□□□□。
夜一更,流星□□□□□□□□□□□□□□□□□□□光照地有聲。
五更□□□□□□□□□□□□□□□□都承旨洪瑞鳳,左承旨鄭廣成□□□□□□□□□□□□□□□□右副承旨李如璜,同副承旨金尙□□□□□□□□□□□□□□□□□□罷後政院問安,□□□□□□□□□□□□□□□□□□□□宮後政院問安,啓□□□□□□□□□□□□□□□□□□□□□啓曰,臣等以□□□□□□□□□□□□□□□□□□□□□□蒙允諭□使就質□□□臣□□□□面未晩聖意之所在也。李仁男以副察使軍官,偶然得枝生於海州地,恐其逃躱,□於信川歸路囚禁而已。守玄,初不與知,本無譏察之事,遠在站,有何發縱之勞,旨守玄者,所當從實枚報,而便生奸計,謀奪其功,飾辭瞞報,有若乘五字缺獲於境內者然,甚至聞仁男,來向京師,恐其漏洩奸狀,捉囚其父,多般恐喝,仁男還謁七八字缺者,無不明言其奸巧之狀,半行餘缺智得捕於其境下半行餘缺爲己有者乎。如此之人,半行缺削去仕版,賞加改正。批答。缺
行大司憲鄭光績啓曰,半行缺改先壟,幽明之感,與天無極,半行缺□錫救急萬物之賜,尤非賤臣半行缺□與倫比,臣非木石,豈勝感半行缺恩榮及祖考,玆具短碣,半行缺公私多故,未遑豎石,半行餘缺之後欲爲仍留鄕半行缺便扶曳登程道中半行缺鞍馬貽勞,寸寸前進,八九字缺之至,臣之駑劣,最居人下,曾忝本職,六字缺況今幾迫桑楡,癃病日甚,何敢更冒三字缺而辱名器,伏願聖慈,亟賜遞免,俾安愚分,近來天變非常,警心駭目,略陳愚見,敢此竝啓。答曰,勿辭。
持平韓必遠來啓曰,宮府一體,不宜異同,凡有作奸犯科者,一委於有司,依法科斷,可也。內需之獄,未知始於何時,而因循弊二字缺所望於淸朝也。如有按治之事,缺付諸議曹三字缺何必別設然後五六字缺聖明所以累日堅執二字缺謂微細之事,而臣等之所以四字缺者,實爲今日之疵政也。請勿留難,亟賜快命。名器之混淆,實由於爵賞之濫僞也。信川郡守金守玄,以其他人之捕捉,欲爲己功,有若乘機設策者然,其爲用心,極爲痛駭,有可罪之迹,無可酬之勞,而反加二品之資,則物情之憤惋,在所不已也。請勿留難,亟命改正,以杜後日欺罔希功之弊。批答五六字缺賞加改正事,依啓。以下七行全缺已上燼餘日記
上在慶德宮。停常參·經筵。
有政。吏批,判書金瑬進,參判李顯英進,行都承旨洪瑞鳳進。兵批,參議尹履之進,參知吳竣進,右副承旨李如璜進。
下直,慶基殿參奉洪時泰。
左議政尹昉啓曰,卜相事,命下矣。臣獨爲卜相,極爲未安,而只擧前日所卜,不爲加減,故冒昧書啓。不勝惶恐。
答大司憲鄭光績箚曰,省箚具悉卿誠。箚辭當服膺而力行焉。仍傳于金尙曰,下議曹缺啓。
李明漢,以訓鍊都監言啓曰,都監砲保當所五字缺三保,無保者居多,長立輦下,晝夜扈衛,每年一哨赴西,定爲恒式之外,別啓請抄送者,至於五六哨,其苦倍於他軍,一年衣資,專恃於保,而八道砲保,現出於號牌者,僅萬七百名,則未充定二千七百十名,而平安道三十四名,咸鏡道八三字缺道二千三百名,自壬戌以後,赴西不捧之數四百三八字缺分給軍卒,今者全羅道羅州九字缺砲保抄送西戍,故四十餘名半行餘缺都監砲手不久將半行餘缺然極爲可慮,今此裝半行缺布則以老弱除防布准半行缺切勿爲編伍赴西事,京畿半行缺監兵使處,下諭,何如?批答。缺
答左參贊徐渻箚曰,省箚具悉卿懇。卿勿控辭。以下缺
持平韓必遠來啓曰,正言李半行缺式年初試開場已迫,文監察宋半行缺梁應漑,俱未署經,而執義姜半行缺朴安悌在外未上來,新除授掌令閔應恢六字缺備員臣與大司憲鄭光績十字缺之意,敢啓。答曰,知道。
答安東幼學斐繹等疏曰,省疏具悉。爾等勿爲如是塵瀆,姑待七八字缺矣。
正言李景曾來啓曰,信川郡守金守玄,爲人無狀,處心奸巧,奪人之功,以爲己有,暗昧之迹,欺罔之狀,昭不可掩,甚至聞仁男來向京師,恐其漏洩,捉囚其父,百端誘脅,仁男還謁哀乞而後,始得蒙放,如此之人,不可齒在衣冠之列,請命削去仕版。司諫尹煌,今在忠淸道尼山地,請斯速乘馹上來事,下諭,依前例,院書吏給馬下送。答曰,依啓。金守玄事。以下缺
缺□□啓曰,右議政吳允謙,方在京畿廣州地,八字缺下送事旣已啓下矣。相臣體面甚重,似當四字缺下諭之擧,何以爲之?敢稟。傳曰,斯速上來事,遣史官諭之。
執義姜碩期啓曰,臣伏蒙恩暇,往浴溫泉,聖德偏洽,銘感曷極,只緣舊患,浴後轉劇,肢體寒冷,手足麻痺,運用屈伸,不能偏利,氣脈萎乏,左邊爲尤甚,病勢如此,未免淹滯,而中路,又有落傷之患,登途五日,艱到坡州,六七字缺職,繼承召旨,驚隕罔措,所當八九字缺之日觸風,頭痛大作,眩暈兼發,精神昏錯,四字缺遲延日子,自陷逋慢,惶悚無已,半月在途,四字缺肅謝新命,又此稽遲,前後八字缺難,偃然冒據言地,請命遞斥臣職。答曰,勿辭。
持平韓必遠來啓曰,古七字缺聞有私財,則雖竝與內需司缺罷云,六七字缺謬規別設不當之獄,以爲今日之疵政乎,臣等當初所缺於殿下者,必欲挽回世道於三代之治,凡有累於聖德,有害於時政,其他種種弊習,幾盡除祛,而獨此一事,不料聖明持難之至此也。宮府一體,不宜異同,作奸犯科,悉付有司,治之可也,何必區別內外,疵平明之治乎?請勿留難,亟罷內司之獄。答曰,勿煩。
李如璜,以禮葬都監言啓曰,前日毓慶園永葬時,補板仍傳敎不用,而只用天蓋上橫排,今亦依此爲之之意,敢啓。傳曰,依啓。
李如璜啓曰,待敎沈東龜,以春秋館應入之員,入來之際,闕門已閉,時在門外,何以爲之?敢啓。傳曰,推考。
吏批,吳允謙爲大匡輔國崇祿大夫議政府右議政,兼領經筵監春秋館事,李睟光·鄭經世爲三字缺知經筵事,金德缺〈李〉爲成均館缺吳允諧爲奉常寺正,尹衡彦爲成均館司成,閔應恢爲司憲府掌令,缺性源爲戶曹正郞,孟世衡爲刑曹正郞,辛啓榮爲成均館直講,李安眞爲刑曹佐郞,睦性善爲成均館典籍,丁好恕爲兼黃州牧使,李榮仁爲眞寶縣監。
兵批,金尙容爲行知中樞府事,鄭經世爲行同知中樞府事,丁好恕爲黃海道兵馬節度使,李景夏爲都摠府都事。
議政府左參贊徐渻上箚曰,伏以臣,素二字缺識又乏二字缺曾所踐歷,竝皆軍民吏幹之職,至於經幄之班,論思之地,曾是夢寐之所不到也。頃在反正之初,昔日宰臣,零落殆盡,正卿亞卿之列,存者數人,以此該曹,不諒人器之不稱而濫擬,聖上亦以先朝之舊物而虛授,卽具辭箚,懇乞鐫改,而文詞淺拙,未蒙省察,自兼帶以後,榻前陳啓疏箚竝及不啻三五,而荏苒四載,尙猶仍帶,常懷惶赧,黽勉隨班矣。自本年四月以後,右耳偏聾,到八月間,左耳亦聾,卽欲呈辭,而竊伏惟念,犬馬之齒,六十有九,竢過數月,則揆之典禮,當得致仕,旣已懸車,無復出入禁闥之望,貪戀聖恩,遲回未決,比來日氣催寒,漸至加重,雖密坐人語,若或低聲,則全然不辨,豈比數慢之承〈?〉何傷重聽,而晏四字缺聖明之際乎?以公以私,六字缺知春秋,亦是儒臣之選,有非如臣老耗者所可堪承,伏乞聖慈,曲察微誠,出於老病,不是飾辭,兼帶同知經筵春秋館事,竝賜遞免,以安愚分,以重館閣,生死至願,不勝幸甚。取進止。
慶尙道安東幼學裵繹等上疏曰,伏以元智男,本府庚申·辛酉條貢物木一百六十二同一疋,公然偸食之罪,已爲略陳於前疏之中,聖鑑想已洞燭,今不必强聒於天日之下,而第言有所諱,則愚衷難達,故不得不更瀆於天地父母之聽,伏願聖明,特垂睿察焉。臣等伏覩戶曹前後啓辭,則有本曹文書,散失於适賊之變,無憑可考之語,又有智男者,納木百同於營建都監等語,而臣等,取戶曹納未納井間之冊,則智男於庚申·辛酉條,全無納上文籍,臣等竊未知該曹之納於營建都監云者,據何文書而云爾耶。旣云散失於賊适之變,則今之納營建之文書,又從何處而出耶。百同所納之語,似甚虛誕,而若果納於營建,則雖無尺文,而豈不載錄於戶曹井間冊乎?又該曹,一則曰智男處,似無可徵之木,一則曰尺文有無〈?〉暇問也。未知該曹之作爲井間冊者何意,而該曹所上井間冊外,又有可信考據之文書乎?大凡各司所納貢物元數,皆載於戶曹井間冊,四字缺各司納上之物,則卽出尺文,考准於本曹井間冊七八字缺色郞着署踏印,缺爲藏置者,乃是流來規例,則獨於智男所納百同之木防納之事,不爲載錄於井間之冊,而又無尺文之出乎?若無尺文及井間載錄,而猶謂之納,則何若有井間有尺文之規,而又豈有未納者?又何據而督其未納者乎?且其該曹同日啓辭末端云,調度使別措米作木二十八同十疋,元非智男應捧之物云爾,則百同之木,姑依戶曹無據之啓,雖不可徵,而二十八同十疋之木,其可空給智男而棄之乎?祖宗之法,凡官吏,偸用官米十斗已上皆用贓律,載在金石之典,則獨於智男,乃用寬典者,該曹之意,固未可知也。不但此也,前月二十七日臣等,欲聞啓辭之意,適往于刑曹,則智男之弟終男·季男等,率其黨,與㤼脅臣等曰,汝等若不速下去,則當劍以挾腹,弓以射胸云,抵掌走入之際,臣等艱得走避,渠輩移怒臣等,率人權萬德,亂打躪躒,幾至死域,臣等就告於佐郞李尙馦,而尙馦,亦不能制,則其徒兇悍如許,將未知臣等之死所也。輦轂咫尺之下,刑部坐起之庭,敢爲如此等變,其稔惡之狀,爲如何耶。且智男之招曰,反正初,宣諭御史巡到之時,不爲陳訴,今始追論於五年之後云者,尤極奸巧,當初御史宣布德意也。不論貢物之納未納,而皆令蕩滌,則我聖上視赤子如傷之仁,至矣盡矣,爲智男而蕩滌也。則臣等亦安知智男百餘同之木,全然自用,而不納乎?厥後審知營建之由,憤其偸食之狀,其年八月本府二字缺前郡守康以淸等數百人,聯名呈狀于監司粘移,捉囚智男于刑獄,而旋卽蒙放,則此由智男之百計求生,而非今始追論者也。且其招辭曰,米一石作木五疋捧來云,而智男,其時挾宮禁之勢,脅制府吏,勒定八疋收取而來,捧上文書,尙在本府,斑斑可考,而智男乃欲掩民之目,而敢欺天聽於白日之下,厥罪其可置而不問乎?又其招云,本府之人百餘員,着名封疏,而惟臣等五人來呈之故,指臣等爲僞造上疏云,此言尤極無理,凡外方上疏之人,封疏者雖九字缺若干人爲有司來呈,已成規例,且臣等遠七八字缺無恩怨,又不相識,若無厥罪,又非齊憤,則臣等何苦裹足千里,僞造尺疏,來干於鈇鉞之下乎?且其招云,尺文一事矣身專亦知不得云,凡閭閻間些少貨物受與之際,必有文券,則百餘同納上之木,豈無尺文,而渠豈有不知之理乎?遁辭知其所窮者,此也。渠雖不知,而若果納於都監,則自都監,豈無移錄於戶曹井間之文跡乎?此則三尺童子之所不信也。臣等非欲生徵此木於智男,以爲自用之計也。第當初智男之來督此木於本府也。憑藉宮家之勢,侵虐捶楚之酷,不啻猛虎,而府民之得免於顚仆者幾希矣。古語云,屠殺牛羊,以爲饍羞,食者甚美,死者甚苦,於智男,則百餘同之木,用之甚好,而安東之民,不亦冤且痛乎?臣等非不知瑣力之摧於撞筳,而愚憤所激,不能自已,來叩闕下,已經時月,而終未見智男之伏其刑章,冤憤未洩,今將歸矣。歸去南州,父老有問,更答何言,噫,智男之罪惡如此,而尙稽市街之誅,臣等惑滋甚於前也。病國之賊應鯤·夢弼之徒,咸伏其辜,而智男,獨逭天誅,臣民之痛,庸有極乎,況今者各司防納之事,或踵前習,其習若長,則臣等竊恐智男得生於今日,而市井之人,爭效智男所爲,則國民骨血,將盡於智男之輩,而國事之非,殆無日也。臣等不勝悶鬱激切屛營之至,謹昧死以聞。
行司憲府大司憲鄭光績,伏以〈臣〉於本月二十二日,留在積城田舍,天無點雲,而日黑之後,始有雨徵,轟轟之雷,燁燁之電,層見於收聲之月,地道失寧,屋宇震動,昨日亦如之,天怒未已至三,臣瞿然而起,惕然而懼,反覆思之,莫曉其所以然也。殿下欽若之誠,不弛於宵旰,而天之譴告如是何哉。書曰,惟上帝不常作善,降之百祥,作不善,降之百殃,天人相感,顯微無間,捷於影響,可不懼哉,當今致災之由,雖不知某事之應,而其所以弭災之道,在於殿下之一心,一心合天,何事不濟,不究本源之所在,而規規於事爲之末,則不亦左乎?易曰,天行健,君子以自强不息,天之道,剛健無息而已。人主法之,日乾夕惕,與天合德,純乎罔間,則尙何天心之不豫,而災孽之足憂哉?以常情所料而推之,臣恐殿下願治之心,漸不如初,而純亦之功,或有間斷,五字缺錯於其間,發號施令,有不得其當,則其何以此二字缺而致中和位育之效乎?人事失於下,則天變之動於上,無足怪矣。伏願殿下,留心於本源之地,加意於不息之功,以敬爲主,潛心對越,與天爲一,則擬道作聖之功,端本出治之道,亶在是矣。先儒曰,一誠勝萬僞,一敬勝百邪,何患弭災之無其道乎?伏惟聖明,更加修省,以答天譴,抑臣竊聞之道路,今此雷雹之變,長湍東面,積城北面,酷被其害,損傷禾穀,民皆荷擔,慘不忍見云,着令該道,從實摘奸,被災之處,酌議優恤,不勝幸甚。取進止。已上燼餘日記
副提學張維初度呈辭。入啓。傳曰,還出給。此一節出朝報
上在慶德宮。停常參,有晝講。
辰時,日暈。
下直,潼關僉使林。缺
正言李坰啓曰,臣之庸愚無似,最出人下,自知已明,惟思退伏田野,屢忝匪據,輒切慙靦,今如新命,又出夢寐之外,所當策礪駑鈍,以效涓埃之報,而臣曾忝史官,下番記事,則修正已畢,而甲子七月,緣左右史有故,臣以預備,替入三日,史草未及畢修,今因筵臣啓辭,方在應推之中,無缺仍冒言地,而近缺憲府署經缺畢五字缺尤大,請命遞斥臣職。答曰,勿辭。
李如璜啓曰,正言李坰,再啓煩瀆,退待物論矣。傳曰,知道。
正言李景曾來啓曰,信川郡守金守玄,爲人無狀,處心奸巧,奪人之功,以爲己有,暗昧之迹,欺罔之狀,昭不可掩,甚至聞仁男,來向京師,恐其漏洩奸狀,捉囚其父,百端誘脅,仁男還謁哀乞而後,始放之,如此之人,不可齒在衣冠之列,請命削去仕版。相避之法,載在金石,在席與否,元不擧論,則今不可創開謬例,都摠都事李景夏,以相避之人,當初擬望,有違規例,仍在其職,事甚苟且,請命遞差。正言李坰,引嫌而退,史草之未及修正者只三日,則實非大段曠職,而旣在應推之中,勢難在職,請正言李坰遞差。答曰,依啓。金守玄査覈後處置,未晩矣。
持平韓必遠來啓曰,臣等將內需之獄不可不罷之意,累日論列,而兪音尙閟,臣等竊惑焉。若有缺治之事,則付諸該曹,依法科斷,未爲不可,何必因循謬規,別設一獄,有乖於宮府一體之義乎?是雖微事,而實係於疵政之一缺此臣等之所以必欲回天者也。請勿留難,亟賜一兪。答曰,不允。
李如璜啓曰,弘文館上番校理金世濂,試官受點出去,副校理李基祚,以替直馳到,而闕門已閉,不得入來,何以爲之?敢稟。傳曰,知道。替直之官,未及入來,則一人直宿無妨,且李基祚,難免怠慢之失,推考。
答校理嚴惺疏曰,省疏具悉爾意。爾其勿辭,調理察職。見下
待敎沈東龜書啓,臣承命,傳諭書于右議政臣吳允謙處,則病伏中,祗受諭命,不勝惶恐云矣。傳曰,知道。
金尙,以吏曹言啓曰,适變時,捧承傳,未及論賞者,張暾·丁好恕·閔汝儉·許銓·宋岦五人,而許銓·宋岦,則只有實職除授承傳,而無加資之事,五六字缺已賞加似當依柳舜懋例,不可疊授,而獨閔汝儉,未蒙恩典,似當依他論賞,而自下不得擅便,敢稟睿裁。傳曰,依啓。
午正,上御資政殿月廊。講孟子。入侍知事李廷龜,特進官李貴,參贊官李明漢,侍讀官金世濂,檢討官沈之源,記事官尹孝立,記事官金霱·尹絳。上讀前受音一遍。世濂進講,自桃應問曰,止拘留也。音釋各一遍,上讀新受音一遍,大文釋一遍,世濂講論旨義曰,聖人,人倫之至耳。此蓋論二字缺至極之處耳。舜盡事父之道,皐陶盡事君之道也。故如是耳。貴曰,執之而已云者,似指拘執瞽瞍。而以文勢見之,則似言執法也。廷龜曰,以諿註見之,則似是拘執之意,而然此則言執法也。上曰,旣已執法,則拘執,在其中也。貴曰,人君之所以尊於一者,以其執法也。一隳其法,則紀綱皆壞,國不爲國也。臣今往江華,考見國史,太宗大王禪位世宗之後,有一正言,執一犯路者,乃太宗之所親信人也。太宗密通于正言,六字缺太宗通於世宗缺其正言翌日五六字缺臣於先王朝,爲康陵參奉,臨海君之奴。盜食陵田,臣書單呈禮曹,先王至囚其奴矣,其後臣爲良才察訪,有一宮奴作弊,臣使之捉來,則其人反爲打傷臣所送之人,臣將爲狀啓,大院君伻人止之,故臣不爲狀啓,只報監司而已。先朝執法,堅如金石,故臣能如是也。今則臣爲禁府堂上,而不能治嶺南一豪强,亶由國法不行而然也。頃日臺官,緣捉囚大妃殿所屬之人,而一時盡遞,安有如此之事乎?古之人,雖天子之父,亦不得免殺人之罪,今何四字缺世濂曰,恭敬而無實云者,蓋言帝王待賢之道,不可徒以皮幣禮貌也。必有其實,然後賢者,六七字缺才不借於異代,世豈無賢乎?必有求之七字缺之必有待之之實,然後賢者爲用。上曰,舜竊負而逃云,若其勢不能竊負而逃,則奈何?世濂曰,若至於不能竊負而逃,終至於用法之地,則亦必有三四字缺子,亦有此論矣。此章,但設畫一之法而言也。貴曰,缺得用法,則皐陶,必辭其位而去也。十餘字缺豈可執天子之父?雖舜,亦豈至於八九字缺此乃設辭問答也。皆不可爲之事也。貴曰,四字缺經也。自上所敎,權也。世濂曰,舜爲親,而棄天下而逃,皐陶爲法,而執天子之父,此可見各盡其極也。上曰,後人當以此言爲法,用法不撓於貴賤而已,可也。上曰,孟子見齊王之子,而至於喟然,此何意見耶?廷龜曰,蓋指其驕貴而已也。上曰,然則尹氏所謂粹面盎背云者,何意耶。廷龜曰,蓋缺奢華驕貴者,尙如此,況居天下之廣居者乎?此則必粹面盎背矣。貴曰,此非貶辭也。上曰,上無貶辭,然後下文乃連矣。明漢曰,缺爲居養而言也。講訖。貴曰,考缺至於五日之二字缺不得明白考出,極爲三四字缺欲見江華形勢。今往始見,眞天作之五六字缺變則陸地無如南漢,入島則江華爲可守之地矣。在高麗時,則江華旣有儲穀,至於萬囷之多,如忠淸道內浦等地,皆有積粟。今則國家必以淸白之故而亡矣。江華之儲穀旣少,內浦等地,有幾何積粟乎?不幸有變,雖入江都,繼糧無策矣。今每曰,江都保障。保障云,而軍糧只有數千石,誠可悶也。今宜以江華田稅,爲等棄之物,捧置其處可矣。且聞江華米六百石,備局取來,而二字缺作木授名,不知兩人,其一人,則以水沈十餘字缺還償云矣。上曰,此必是廢朝時事,而還納,則未知在何時乎?貴曰,在去去年云矣。七八字缺於備局。上曰,江華所捧田稅,留置六七字缺後,勿爲取來,儲置江華,可矣。貴曰,四字缺中軍崔擇善,甚得軍心,主倅四五字缺牧場許耕,則其利甚多,李聖求爲府尹時,欲爲許民起耕,而緣太僕防啓還止云。數字缺太僕三字缺子輩所訴,而有此防啓也。上曰,五六字缺給此,必其民,猶以爲少也。今不可更爲劃給矣。三四字缺臣缺通津,其民群聚,號訴本縣,己未年全然失稔,民皆四散,宣惠廳未納之米,已缺千餘石,數字缺民頗還集,而此米方爲督捧,今年亦失稔,咸願積以歲月,漸次備償,得免一時督納云。此非但通津,如稷山·振威等官,亦然云矣。上曰,令該司議處。廷龜曰,臣曾見江華,乃天作之地也。別無築城之事,只多儲穀可矣。而近緣國儲不足,取用於江華,此爲可悶,奴酋,則雖曰旣死,而國家事變,何以預料。江華保障事,須常軫念可也。貴曰,若自國家,造作船隻,從民之願而授之,常時,則捧其稅,有變,則用於舟師,似甚便好。缺捉鰕造鹽及貿販四五字缺無窮云矣。廷龜曰,必得句管堂上,然後四字缺實雖李貴,亦可爲之矣。廷龜曰,遷葬時,浮橋所用船隻上送事,已爲行會于忠淸·黃海等道,近日船人,漁採牟利之事甚多,若失其業,其怨必多,甚可慮也。上曰,如是,故予亦自初以爲慮矣。諸卿須善缺之,若有變通之策,變通可矣,廷龜曰,床石旣已浮取於曹溪,輸運之時,用軍當至千餘名,與申景禛相議,欲借都監軍,釀酒椎牛而犒饋之,使之輸運,然不可不稟,敢達。上曰,不可。都監之軍,六七字缺又令輸運此床石,則必增其怨,八九字缺民缺敢爲此計,他無可爲之道,六字缺廷龜曰,防軍上來後,使之輸置于江上八字缺所可矣。貴曰,金浦之民言,自有國缺以來科二字缺弊之事,倍於他官,願得顧恤之恩云矣。上曰,本官受弊,則果多矣。其民亦多猥濫希望之事矣。貴曰,陽川之民,又言津渡受弊之事甚多,四字缺甚爲冤悶,此處今爲大路,似當有各別四字缺上曰,或蠲某役可矣。明漢曰,此事,分付於四字缺乎。上曰,分付可矣。至於金浦事,則七八字缺怠慢所在之地,亦無大段蠲減之事,故五字缺云矣。貴曰,臣意號牌與軍籍,不可與竝行,齊民必益擾亂矣。號牌旣已歸竟之後,始爲軍籍,則事必可成矣。上曰,卿則以爲號牌爲何事而設行乎?只爲逃戶未充定之故,爲此號牌,敢缺其役如是,故軍籍,不可不急急爲之也。貴曰,臣意則號牌旣畢之後,乃爲軍籍,則事有條理,而今則不然,事目甚多,守令不知頭緖,民心多擾,故事不易就矣。國家作事,必先擇人,而委之可矣。自古凡事,必問於主張之人,而今則不然,癸亥年號牌事目議定之時,臣言六字缺設則至矣,而節目甚多,崔鳴吉才局五字缺可觀,而未經守令之故,未曉民間疾苦也。臣意則號牌與軍籍,終不可竝行,凡事有次序矣。貴曰,歷觀先朝史記,仁廟以孝致疾,而百官,以誠累請從權,大臣犯夜不退,仁廟終乃勉從,而氣力旣已澌敗,故終未見效矣。臣今誠薄,未得回天,只增慙靦。前頭有大禮,須先扶持氣力,可也。慈殿旣以至誠勸之,須勉從,可也。上曰,卿每爲此非禮之言,是果愛君之道乎?貴曰,群臣旣不能回天,臣雖縷縷五字缺而已。豈敢望其回天乎?日寒比八九字缺全廢,須於前日夜對所御便殿,爲之可也。四字缺喪禮,必從宗法,祖宗朝,亦無如此久不從權之時,宗社,臣民之所付托,不可自輕也如此,必恃春秋之鼎盛,自以爲可能扶持,而疾病之來,不可預料,誠可慮也。萬幾之暇,朝夕哭泣,亦不停止云。一朝若有所傷,則將何以爲之乎。貴曰,上有慈殿,而如是堅持,臣甚悶迫,因痛泣不已。廷龜曰,每於此處視事,則必多致傷,今日尙如此,況隆寒之時乎?須於溫堗爲之。因罷出。
弘文館校理嚴惺上疏曰,伏以臣,將病重不能供職之狀,冒死呈告,而旋蒙還出給之命,羊籓維谷,蟻悃難暴,感懼怔營,不知所以自處也。臣天地間一孤蹤耳。曩缺昏朝,重被罪錮,托跡江湖山野之間,自分畢命於窮途者,十有一年矣。幸見天地重新,日月再明,起臣廢伏之中,還臣秉筆之任,未及三年,擢置亞長之列,歷觀前昔賢臣碩輔之得君行世者,未有如臣之驟陞。臣感激洪造之餘,恐有過福之災,果六字缺自往年之冬,迄于今歲之夏,貼身床褥,三字缺死,入秋以來,稍有生道,而餘症尙在,毁形未蘇,以調攝生之方言之,則誠當閉戶縮伏,以差爲期,而顧念每有除命,輒卽言病,於臣子分義,實有所惶懼。扶頭曳足,僅僅供仕,其羸敗骨立負病不堪之狀,聖明亦已洞燭於登筵之日矣。前月二十五日晝講罷出之後,臣在直所,添得感傷之病,重寒外襲,壯熱內攻,頭痛兼發,腦子如裂,一晝夜間便爲不省事之人,蓋大風之中,風邪易入,旣入之後,乘虛易五字缺日啓達請僚替入,退伏私室,藥餌無效,呈辭乞遞之擧,自不得不已也。自有還給之命,二字缺敢仰副聖敎,數日調治,而證勢彌留,頓無差復之望,經幄論思之地,是何等職任,而爲賤臣丐閑養病之所乎?玆敢不避瀆擾,更聒天聽,伏乞聖慈,亟許遞改,以安愚臣惶悶之心,不勝幸甚。嗚呼,士之生也,所以竭力而盡命者,忠孝而已。臣少失怙恃,風樹銜哀,不能盡子職於居家,唯當委致軀命者,主與國耳。不辟夷險,圖報聖恩,是臣平生志願,而年今缺命,病又纏身,未效絲毫之報,先爲癃癈之人,哀哀此生,多負君親,病苦以來,懷抱尤惡,日以涕泣爲事,儻少有計日治療,指期行公之勢,臣何敢托病圖解,以負殿下乎?惟聖明之更垂憐察焉。臣無任戰灼之至,謹昧死以聞。已上燼餘日記
上在慶德宮。停常參·經筵。
李明漢,以號牌廳言啓曰,京中籍軍一事,本廳與漢城府,同議擧行之意,事目中,已爲啓下矣。但衙門各異,體面相妨,不無難便之患,漢城府判尹李德泂,依前例,本廳堂上啓下,宜當。且本廳都廳尹順之,受由遠出,其代以漢城府庶尹韓亨吉差下,使之專管籍軍之任,亦似便益,敢啓。傳曰,依啓。
正言李景曾來啓曰,信川郡守金守玄奸巧之狀,半行缺不可只憑信川刑吏之口,以爲考證,五字缺仁男者不在京城,則必在副察幕下,請從其所在處,亦令捧招,憑閱處置。答曰,依啓。
李明漢啓曰,以諫院所啓傳曰,今日是大祭齊戒,何爲所啓也事,傳敎矣。自前齊戒日,避嫌則雖或爲之,所啓則不爲,例也。今日諫院所啓來到,臣以代房,所當先爲取稟,而未及致察,不勝惶恐。傳曰,知道。
正言李景曾啓曰,臣以新進,未諳朝家式例,昨聞今日是大祭齊戒,啓辭與否,招致院中諸吏,再三講問,則皆云傳香之後,始停啓辭,乃是舊例也。今日則不可不連啓云,故敢來塵瀆矣。今承下政院之敎,瀆擾淸齊之罪,在所難免,此無非臣昏不省事,未識規例之致,請命罷斥臣職。答曰,勿辭。
李明漢啓曰,正言李景曾,再啓敢瀆,退待物論矣。已上燼餘日記
上在慶德宮。以冬亨大祭齊戒,停常參·經筵。
夜三更,流星出柳星上,入玉井星下,狀如鉢尾,長四五尺許,色赤,光照地。
傳于李明漢曰,備邊司堂上竝列錄以進,而其中某某爲有司堂上,某某爲句管某處,各於名下,縣錄以啓。
傳于李明漢曰,諫院所謂近例者,未知合宜舊例,相考以啓。
大司諫李楘,獻納金槃啓曰,昨日下吏來言,今日當連啓云,臣等以爲,今日乃大祭齊戒也。視事政事,俱爲六七字缺臺諫啓辭,亦不當連啓,再三審問,則下吏四五字缺受香之日,則姑停,今日則不可不連啓,多引前規,故臣等相議啓辭矣。昨承下政院之敎,臣等不勝瞿然,更考院藏朝報,則乙丑正月初九日,乃春亨大祭,而同月初七日,有兩司之啓,乙丑四月初三日,乃夏亨大祭,而同月初一日,有諫院之啓,丙寅正月初二日,乃春亨大祭,而乙丑十二月三十日,亦有兩司之啓,考諸近例,斑斑可見,而政院不考前規,率爾回啓,致有同僚之引避,臣等與正言李景曾,相議啓辭,初無異同,勢難處置,且念臺諫,少有所不安於心,不可晏然在職,不得已瀆擾於淸齋之日,臣等之罪,至此尤大,請命遞斥臣等之職。答曰,勿辭。
李如璜啓曰,大司諫李楘,獻納金槃,再啓頗瀆,退待物論矣。傳曰,知道。
李如璜啓曰,昨以齊戒日所啓事,伏承下敎,臣未諳式例,只憑下吏之言,率爾回啓,卽見諫院避嫌,難免不察之失,不勝惶恐,伏地待罪。傳曰,勿待罪。
答右相箚曰,省箚具悉卿懇。卿學識才德,衆所共推,名覆金甌,亦在人先,欲濟時艱,捨卿伊誰。今拜此任,實出輿望,卿宜安心勿辭。須速上來,以副予意事,遣史官諭之。原箚見下
李如璜啓曰,諫院所謂近例,未知合宜舊例,相考以啓事,傳敎矣。臣取考院中日記,則廢朝時事,不可援以爲例,而先朝日記,散失於适變,只有若干卷,其中乙未年十二月二十一日,是臘享大祭,而十九日二十日,皆有所啓,甲辰年正月初七日,都摠府入直軍士中日退行之啓,有春享大祭齊戒之語,而其日亦有院啓,舊例如此,敢啓。傳曰,知道。
掌令閔應恢來啓曰,正言李景曾,以昨聞今日是大祭齊戒,啓辭與否,招致院中諸吏,再三講問,則皆云傳香之後,始停啓辭,今日則不可不連啓云,故敢來塵瀆矣。今承下政院之敎,瀆擾淸齋之罪,在所難免,大司諫李楘,獻納金槃等,以昨日下吏來言,今日當連啓云,臣等以爲,今日乃大祭齊戒也。臺諫啓辭,不當連啓,再三審問,則下吏皆言大祭受香之日,則姑停,今日則不可不連啓,多引前規,故臣等相議啓辭矣。昨承下政院之敎,臣等不勝瞿然,更考院藏朝報,則乙丑正月初九日,乃春享大祭,而同月初七日,有兩司之啓,乙丑四月初三日,乃夏享大祭,而同月初一日,有諫院之啓,丙寅正月初二日,乃春享大祭,而乙丑十二月三十日,亦有兩司之啓,政院不考前規,率爾回啓,致有同僚之引避,臣等與正言李景曾,相議啓辭,初無異同,勢難處置,且臺官少有所不安之心,不可晏然在職,竝引嫌而退,大祭淸齋之日,凡公事不敢取稟,而傳香之後,則雖臺諫,亦停啓辭,已成近例,連啓之事,似非無據,連啓與否,再三審問,而院藏朝報,四享大祭,亦有兩司之啓,舊例如此,則別無可避之嫌,請正言李景曾,大司諫李楘,獻納金槃,竝命出仕。答曰,依啓。
李如璜啓曰,臺諫出去,請出開門標信。傳曰,知道。
李如璜啓曰,大司諫以下出仕事,命下矣。闕門已閉,明日待開門,命招之意,敢啓。傳曰,知道。
新除授右議政臣吳允謙,伏以臣,於病伏昏憒之中,祗受下諭,不意新命,出於輿望之外,心神驚震,久而靡定,瞻聆錯愕,遠邇疑怪,豈獨臣之不幸,實國家之羞也。臣得侍經筵最久,殿下亦歷試臣旣多,臣之百拙無能,不足任用之狀,殿下已知之矣,臣不敢自列也。當今元勳重望,老成先進,歷數朝列,未爲無人,以臣之愚,反居其上,臣雖無恥,何敢承當,置相得失,關國安危,比之於棋,失一緊着,便是敗局,臣知異時,聖明必悔,殿下深惟軍國之計,審察興替之機,五字缺□收成命,改卜賢德之臣,以慰朝野之望,臣無任悶迫祈懇之至。取進止。已上燼餘日記
上在慶德宮。以冬享大祭,停常參·經筵。
金蓍國啓曰,明日常參·經筵,取稟。傳曰,只晝講。仍傳曰,明日晝講,張晩入侍。
吏批啓曰,判書·參判,皆以病不來,小臣獨政未安,何以爲之?敢稟。傳曰,仍爲之。
吏批,判書金瑬病,參判李顯英病,參議李聖求進,右承旨金蓍國進。兵批,判書張晩病,參判李景稷進,參議尹履之進,參知吳竣進,右副承旨李如璜進。
金尙啓曰,內氷庫修理五六字缺金門出入,請出開門標信。傳曰,知道。
注書尹孝立啓曰,臣昨夕承命,往諭于右議政臣吳允謙,則病伏中,承受聖批,感激惶恐,不知所達云。臣傳命之後,還到漢江,則夜已深矣。不得已止宿,今始復命之意,敢啓。傳曰,知道。
以備忘,傳于李明漢曰,近日無牌者,任意橫行,而絶無捉告之處,法令之日漸解弛,蓋可知也。凡事不爲則已,爲之則不當如是怠忽,今後京外各別嚴飭,俾無網漏之弊,守門將中,盡心擧行者,量施賞典,司憲府亦爲糾察事,捧承傳施行。
正言李景曾來啓曰,政院,居喉舌之地,出納惟允,乃其職也。凡有下敎,所當考例據實,具由陳達,而昨者,以本院啓辭,致有聖敎,而不稽前例,斷以己見,以有例爲無例,率爾回啓,其考出日記,不過頃刻之勞,而怠慢自便,未免顚錯,請色承旨從重推考。答曰,依啓。
□傳于金蓍國曰,今次所印□□稍愈於前日所印,而然猶且不精,該官及匠人捉致,另加申飭,補字處亦熹微,今後擇善寫人書塡事,言之。
傳于金蓍國曰,頃者世子嬪處女單子,九月內無遺捧入事,丁寧下敎,而缺後該官,猶不動念,草草捧入,極爲駭愕,依前傳敎,其中尤甚慢忽官吏,拿推定罪。
□傳于李如璜曰,大君處每朔紙·筆·墨,依橫看進排事,手本啓下後〈不〉進排,何故耶?回啓。
金蓍國,以都體察使意啓曰,臣在西邊,毛將所送前後揭帖,已爲上送于備局,送禮絹段及微物各種處置事,亦已馳啓矣。又於中路,追送玩器二坐·羢段二匹,右件物等,移送戶曹之意,敢啓。傳曰,知道。勿送戶曹,領之,可也。
李明漢,以備邊司言啓曰,今十月初三日晝講時,特進官李貴所啓,江華捉鰕之利無窮,而私自漁採之人,則七字缺自公造船,從民自願而授之,計其七字缺只捧其稅,以爲軍糧之用,則一年可得八千餘石云。有船之人,則貿販靑魚之利甚多,蠲其所經處之所納之稅,但自江華捧稅,以爲軍糧之用,若有緩急,則聚集其船,以爲運糧之用,宜當事,無發落,敢稟。答曰,令該司量處事,傳敎矣。李貴來自江都,有此陳啓,似非孟浪傳聞之語,依此施行,實爲便益,但此等事,必與守土之臣,四字缺務缺人情然後,行之無弊,而事有成效,姑爲移缺本府,其漁戶多少,民情願否,詳細探問後處之,何如?傳曰,允。
李如璜,以備邊司言啓曰,今十月初三日晝講時,特進官李貴所啓,江華田稅米六百石,前日備邊司取來,貿木二十餘同,下送江華,出給名不知兩人,使之殖利以納,其一人,則以木貿米浸之水,而二字缺其米紅腐無用,其一人,則受木十五餘同四字缺納云矣。上曰,此必廢朝時事,而還納,則在於何時乎?李貴曰,還納在去去年云矣。上曰,自二字缺人捉缺備局事,傳敎矣。去甲子年李時發爲江都擇善缺人缺欲爲轉貿取羸之計,以本府倉米,換送綿布六十四同,其中十同,送于江華,以爲屯田農糧農器之資,五十四同分給金慶益·李得義·李仲男稱名人,使之貿穀于湖南矣。其後金慶益貿米六百七十餘石,缺納江都,李得義應貿元數五百石內,六字缺先爲輸納,而其餘一百五十石,時在長興,未及運致,五十餘石,散在諸處,未及收捧,而李得義,因病致死,自本司,移文本道,捉囚得義姪子文弘俊稱名人,使之催促畢捧,李仲男全然不納,故本司還徵本色,綿布缺同,時方留在本司矣。當初江華府尹牒呈內,金慶益所納之米,米租相雜,與本色田稅米,大相懸絶云,而水浸紅腐之言,不在文狀中,此則今始聞之,殊爲可該。大槪七字缺久不幸身死,貿販一事,未免疏漏,然七八字缺綿布六十四同,轉作千一百石之米,而尙餘二字缺同,亦不爲無利,而李貴所啓之辭,出於傳聞,似有未悉此間曲折者,故敢此具由陳啓。傳曰,知道。李仲男治罪,可也。
李如璜,以兵曹言啓曰,兩湖缺科再試,今月初十日推擇啓下,而其數不過一百缺十餘人,不必分所,只設於慕華館,宜當,缺前日再試時,以六兩一矢,百步騎射一次,三中試取,四字缺以爲缺諸技竝爲書單以入,以候點下之意,敢啓。傳曰,知道。依前規試取,可也。
以戶曹草記,傳于李如璜曰,李貴,江華往來時,未知聞百姓之言,而通津·稷山·振威之事,則晝講時啓稟矣。槐山則六七字缺干涉之事,而何以竝及於回啓中乎?問啓。
缺□以戶曹言啓曰,本月初三日晝講時,特進官李貴所啓,陽川津夫似有各別施恤之典事。上曰,數字缺輩若難堪,則或蠲減某事,似可。參贊官李明漢曰,八九字缺邑民陽川津夫施恤事六七字缺分付乎?上曰,陽川津夫施恤事,七八字缺矣。陽川津渡,今爲大路,津夫所五六字缺惠廳參酌給復,宜當,敢啓。傳曰,依啓。
吏曹,黃有吉爲通訓大夫司憲府監察,李性源爲通訓大夫司諫院正言。
兵曹,邊以震爲彰信四五字缺都摠府都事,金迪爲忠毅校尉行世子翊衛司司禦,姜渭聘爲禦侮將軍行世子翊衛司翊贊,李坰爲彰信校尉行龍驤衛副司果。已上燼餘日記
上在慶德宮。停常參,有晝講。
金蓍國啓曰,明日常參·經筵,取稟。且來十一日輪對日次,取稟。傳曰,停。
李如璜啓曰,今日晝講,兵判張晩入侍事,命下矣。張晩自西路入來,必有西邊之事,廳注書入侍之外,事變假注書依例入侍之意,敢啓。傳曰,知道。
李如璜,以都摠府言啓曰,今日入直軍士中日習射,請出標信。傳曰,知道。
辰時,日暈兩珥。巳時,日暈兩珥,暈上有戴,色內赤外七字缺氣流星出參星下,入天側星上,狀六字缺許色赤。
鄭廣成啓曰,大君所用紙·筆,依橫看進排事手本,臣次知,啓下本院,色吏捧甘結之際,雖書戶·工曹,其他各該司,亦列錄竝捧,乃爲該備,而臣未及詳察,以致趁不進排,至勤下問,極爲惶恐,伏地待罪。傳曰,勿待罪。
李如璜啓曰,以戶曹草記傳曰,李貴,江華往來時,聞百姓之言,而通津·振威之事,則晝講時啓稟矣。槐山則李貴元不擧論,且無干涉之事,而何以竝及於回啓中乎?問啓事,傳敎矣。招問戶曹郞廳,則下吏謄出擧行條件,則稷山,誤以槐山書之,故四字缺云,臣取考初三日晝講時擧行條件,則李貴所啓中,有曰非但通津也。如此之類甚多,如振威·稷山等官皆然,今有司抄出此類,而依所願處缺何如云,蓋稷字與槐字相似,故怱遽之間,下吏雖爲誤書,而槐山無干涉之事,則爲該曹者,所當反覆詳察,更考於原草而回啓,可也。乃敢泛然看過,以致誤爲回啓,極爲非矣。請當該郞廳推考,其草記還爲出給,使之更爲回啓之意,敢啓。傳曰,依啓。
李如璜啓曰,大君每朔紙·筆·墨,依橫看進排事,手本啓下後,紙墨不爲進排何故耶?問啓事,傳敎矣。招問戶曹郞廳,則筆則因工曹所報,已爲上下,而紙·墨,則該司不爲報曹,故未及致察云。臣取考當初甘結,只書戶·工曹,而不書該司,此蓋戶曹,是各該司主掌,故只書戶曹,以爲分付該司之地也。今聞前例,該司必報戶曹,然後戶曹,始乃上下云,戶曹及各該司,更爲分付,使之急速進排之意,敢啓。傳曰,知道。
金蓍國啓曰,卽見忠淸監司權盼,興慶園禮葬所用石灰,急速燔造,未合氷前,輸送于金浦事有旨祗受狀啓,九月二十一日成帖,有旨二十八日在忠州祗受,五六字缺數日程,而莫重莫急之事,如是遲滯,六字缺齎持人摘發,囚禁治罪。傳曰,依啓。
李如璜啓曰,伏見黃海監司李必榮狀啓,則有旨撥上閪失,其下書內事意,更詳下諭云。臣考院藏有旨單子,則九月二十六日黃海監司處,有興慶園遷葬時,浮橋船隻事有旨,而中路見失,如此莫重莫急之事,以致未卽擧行,極爲駭愕。其有旨閪失人,令該司,摘發重治,有旨內事意,改書下送之意,敢啓。傳曰,依啓。且浮橋所用船隻,未凍前,勢難回泊,設或回泊,京江過冬,亦甚有弊,明日正月內回泊便否?令都監,急速議啓。
正言李景曾來啓曰,翊衛司之官,乃東宮僚屬,不可不愼簡,而新除授翊贊姜渭聘,酗酒爲事,爲人所賤,請命遞差。積仕陞遷,任官之法,而近來官方混三字缺久近任意驟陞,識者寒心久矣。司禦金迪,纔出六品,旋卽陞品,物情皆以爲未便,請命改正。答曰,依啓。
以備忘,傳于鄭廣成曰,綾原大君俌,失祿已久,故未免艱窘云,予甚缺念矣。令該曹,米太斟酌題給,以周其乏絶。
以備忘,傳于李如璜曰,我國之法,雖無自明之規,二字缺至冤極痛之事,而無所伸理,則爲子弟者,陳疏暴白,亦或一道也。今此刑曹正郞李敏樹上疏,則不但爲父訟冤,以自己臆度,侵害發論臺諫,不遺餘力,此實近古所未有之事,豈不寒心哉?其時臺官,設有如此情迹,若不十分明白,則告君之辭,不當如是率爾也。此習若長,則朝廷不尊,濫僞日滋,臺諫將無所措手足,且其輕朝廷蔑臺官之罪,不可不懲,削職。
李如璜,以摠戎使意啓曰,御營軍今冬立番者,當爲上來,大將旣已啓下,把摠以下將官,依前自本廳差出,前單子,書啓之意,敢啓。傳曰,知道。
金蓍國,以禮葬都監意六七字缺石所郞廳稟目領役部將査缺後六字缺往在豆險川時,非但出入閭閻,作弊無數,至於三字缺山率綠楊驛子本面勸農及無賴人七八名,徑往缺月寺,責出藍輿,殘寺居僧,結縛亂打,飯供支待,任意求索,且當送兩衛軍三十名內,車匠助役只二十名分給,其餘十名無去處,又使軍人,斫取木杵,私自持去,其時軍人等,欲以二字缺將訴都監而中止云。渠以領役之人,非但不謹官事,減剋軍人,到處作拿之狀,不可尋常推治,令攸司,囚禁重治,以懲他人,何如?傳曰,拿推。
鄭廣成,以戶曹言啓曰,本月初三日晝講時,特進官李貴所啓,江華還上納米,勿爲上京事,及通津·振威·稷山等官未收米,勿令今年盡捧,須於每年漸次備納之意,令該曹,議處事,傳敎矣。江都保障之地,儲五字缺今第一急務,而每緣經費蕩竭,過冬之後,二字缺取來二字缺依前收捧,而觀明年事勢,京中用度,若不至於窘急,則仍爲留置,宜當。通津·振威宣惠廳未收米,則本廳當爲議處,而稷山,則無宣惠廳未收米,只有各年三稅未收之數,而前無今年盡捧之令,當依三字缺所啓,使之漸次備納,宜當,敢啓。傳曰,依啓。
□月□日晝講時,特進官張晩所啓,定州牧使以金搢差出矣,臣以都元帥,曾在西關時,此人爲樂安都事,臣詳知其爲人,治民則必善,而但觀近來形勢,安州·龍川·義州脈絡相通,昌城則兵使在龜城而當之,至於凌漢,乃當路險阻可守之城,而定州牧使,爲其大將,白面書生,似不能善守,且郭山郡守乃堂上,受制於堂下,有所妨礙,以望重善守城武將差送,則賊來,與義州·龍川,可爲聲援矣。上曰,此州前亦文官二字缺矣。體面,則雖有所妨,而至於守城,文武何異?四字缺□啓曰,賊若不來,治民則文官似勝於武臣,三四字缺他人矣。若不以武弁差送,而不得已七字缺依前閔汝儉例,陞秩送之,何如事,無發落,取稟。傳曰,知道。
金蓍國,以禮葬都監言啓曰,因政院啓辭,黃海監司處有旨閪失人,令該司,摘發重治,有旨內事意,改書下送事,傳曰,依啓。且浮橋所用船隻,未凍前,勢難回泊,設或回泊,京江過冬,亦甚有弊,明年正月內,回泊便否,令都監,速爲議啓事,傳敎矣。船隻調發,眞長等物措備裝載之事,亦非數日可辦之役,而前日知委有旨,不幸見失,本道漠然不知,事勢極爲窘迫,且外方船隻,守凍於京江,亦甚有弊,上敎極爲允當,但天時寒暖早晩,有難料缺正月內浦口無氷,亦不可必,故臣等,反覆思量,若於浮橋造結之時,外方船隻,不及齊到,則事極悶迫,黃海道船隻,若於合氷之前,整齊發送,則依前三四字缺上送,如不得合氷前上送,則整齊留泊於海水二字缺之處,正月內上送之意,前日有旨內事意枚擧,更爲下諭,何如?傳曰,允。已上燼餘日記
晝講入侍,同知事鄭經世,特進官張晩,參贊官金尙容,侍讀官李基祚,檢討官沈之源,記事官柳景緝,假注書池德海,記事官沈東龜·尹絳。講孟子盡心篇,自孟子曰形色至無棄人也。此一節出經筵日記
上在慶德宮。停常參·經筵。
金蓍國啓曰,明日常參·經筵,取稟。傳曰,停。
洪瑞鳳啓曰,注書尹孝立偏頭痛極重,不能察任,請假注書差出。傳曰,依啓。注書,△安時賢·徐挺然·金汝鈺。
洪瑞鳳,以吏曹言啓曰,來初九日,祿都目政事爲之之意,敢啓。傳曰,爲之。
鄭廣成,以漢城府言啓曰,以處女單子不爲無遺捧入事,伏承嚴敎,臣等不勝惶恐之至。士族家處子,皆生長於二字缺之裏,雖親族,亦莫有聞知者,五部官吏,出入閭閻,因四字缺過兩年所捧單子,僅得五十餘丈,其中亦有明六字缺甚悶慮,每加警責,頃日請推部官,亦以此也。大槪五字缺他李及寡婦家,皆不預於收捧單子之中,而前日許婚處女,又今所捧竝九十八張,則此外隱漏之處,其數似不至於多,而或體貌不揚,則抵死固諱,或貧無以爲資,則百計圖免,此實情勢之必至,而其不有國法,實爲可惡。其中尤甚隱諱者,令五部,另加搜問,家長爲先從重治罪,何如?傳曰,允。
鄭廣成,以戶曹言啓曰,內醫院進上芙蓉香·臘藥等所用材料,令本曹貿易事,傳敎矣。其中白檀·丁香·八角三種,則適有願賣者,故已爲貿送,而其餘蘇合油等八種,人無願納者,市上所無之物,責之市民,亦甚未安,且渠輩非所居之貨,亦無可得之勢。御用藥材,該曹不敢論價,依準折給價於兩醫司,俾於赴京往來醫官處,貿易進排,宜當,敢啓。傳曰,依啓。
金蓍國,以禮葬都監言啓曰,移葬時節目,今方與禮曹同議,就實錄謄書及家禮儀節,參酌磨鍊矣。興慶園靈幄廳造作與否,先爲講定,可以及期始役,故臣等會同參商,二月十二日啓墓時,當預造隧道假家,一如靈幄廳之制,其日卯時啓墓,隨其事畢,卽行拭棺結裹,設奠等禮,仍爲發靷,經宿於南別宮,翌日向金浦,留殯於園下靈幄廳,以待安葬之日,興慶園,則似無別爲留殯之禮,隧道假家,如靈幄廳之制,精造施行,何如?傳曰,依啓。
金蓍國,以禮曹言啓曰,來十一月初三日冬至,本朝陳賀,大王大妃殿,則依常例,磨鍊擧行,大殿·中宮殿,則政府率百官,自外陳賀爲當,望闕禮,則依禮文磨鍊,而除去舞蹈樂,則陳而不作,何如?傳曰,依啓。兩殿陳賀權停。
金蓍國,以禮曹言啓曰,處女單子,該官督捧,已過二年,前後嚴敎,非止一再,而只京中所捧三字缺張,外方則無一張捧送,該官雖被拿推,在四字缺無從搜出,極爲痛駭。前者臣曹,六字缺長處女有無,及有頉與否,稱臣着署單子五字缺他日現發,則論以欺罔事,啓下申飭,而行文各道,今已二朔,尙無一張捧送之處,依舊例泛然以無頉報,極爲稽緩。各道監司竝推考,催促捧送,而京中五部,亦一樣有無單子,更爲捧納事,申飭施行,何如?傳曰,允。
金蓍國,以文科一所試官言啓曰,科場之法至嚴,而今日終場,有一人來受名紙,觀其容貌,決非儒生,取考其號牌,則乃是忠順衛崔應春也。忠順衛雖曰應赴之人,不爲錄名,爲他人隨從,濫入場中,極爲駭愕,令攸司科罪,何如?傳曰,囚禁科罪。
以吏曹參判李顯英初度呈辭,傳于金尙曰,還出給。
以平安監司尹暄辭職書狀,傳于金尙曰,勿辭調理察職事,回諭。
金尙,以號牌廳言啓曰,號牌現出人丁,號牌未完前,守令私自使喚者,摘發科罪之意,本廳入啓行會,非止一再,而今聞外方,不念朝廷恤民本意,徒以官中所捧之優多,役民之便利爲務,煙戶所納柴馬草及凡干各役,無不以牌籍據定。至於官家修理山行等事,亦以此抄定,一家同居者,雖六七人,各以其名抄出,定日招集,或有故而不得赴,則稱爲出闕,又以米布忝束生徵,以此民怨燻天,歸咎於牌法云,聞來不勝痛惡。如無朝廷別樣重治之擧,貪贓姦吏蠹民肥己之弊,無以爲制。前頭御使之行,雖當摘出治罪,而救民弊瘼,一日爲急,先令各道監司,摘奸啓聞之意,各別行移知委,何如?傳曰,允。
金尙,以備邊司言啓曰,以本司啓辭,答曰,知道。李仲男治罪,可也事,傳敎矣。上項李仲男處,給綿布十同,使之貿穀,而其時戶曹,適有三結收布之令,故仲男以官木十同及私備木五同,代納陵城結布,而一匹之價,以一石爲準矣。其年正當穀貴之時,五同之價,缺先收捧,渠自私用十同之價,則未及收捧,而九字缺而綿布反貴,則一匹之價,幾至三十餘斗,以市價五字缺民有失信之怨,以原價捧之,則本司無取嬴之利,爲四字缺爲不小,極爲痛憎,而前日句管之臣,業已作故,到今窮治,事缺未妥,故只令綾城官,以本色綿布上納而已。頃日回啓時,猥瑣之事,不欲上煩天聽,略陳其槪矣。今承下敎,洞燭仲男姦狀於不言之中,不勝惶恐,李仲男令攸司囚禁治罪,何如?傳曰,依啓。
未時,日暈兩珥,暈上有戴,色內赤外靑,黑暈一道如氣,起自巽方指日,長八九丈,廣尺餘,良久乃滅。申時,日暈兩珥。夜一更二更,月暈。
知中樞府事臣李睟光,謹上言于主上殿下,伏以,臣本月初二日政,伏奉聖旨,兼同知經筵事者,臣不勝感激,無地容措。顧念臣犬馬之疾,積有年歲,風濕不仁,火熱痰眩等證,自去年冬,益至深劇,左邊偏枯,手不能運用,足不能步趨,已成痼廢之人,尸居餘氣,一息未絶而已。乃於上年,忝帶本任,具由乞遞,特蒙允許,其得免顚死,延喘至今者,皆聖賜也。不意玆者,復叨除命,尤增踧踖,罔知所處。臣之賤病,非如偶感猝發之證,而衰癃攣蹇,沈頓委篤之狀,比前愈甚,尋常供務,亦且不堪。況經筵事緊之地,萬無承當之勢。此乃在廷諸臣所共知者,無待臣一二自列矣。臣遭遇聖明,濫沐恩寵,雖粉骨捐身,未足仰報,苟有一毫筋力,不至於此,則何敢飾辭欺罔,以犯瀆擾之誅哉?且臣前帶提學,亦非閑漫之任,瘝曠累年,理難仍冒,伏乞聖慈天地父母,曲垂憐察,將臣兼帶同知經筵事弘文館是七字缺□賜遞免,以便公私,不勝幸甚。臣無任隕越祈懇之至。答曰,省疏具悉卿懇。卿宜勿辭察職。
新除授右議政臣吳允謙,伏以昨日,伏承聖批,溫諭丁寧,臣惶悚感涕,不知所達。第念國家任人,當以其器,人臣受任,各量其才,此不易之義也。臣遭遇聖明,感激隆眷,前後冒受,皆不自量,素〈脫?〉食,負國孤恩,自知罪戾,心常懍懍,往旣不諫,來可以追,揆分量才,決難承受,臣之平生退轉,不得長進正坐,氣象柔懶,全乏陽剛振發之資,退而守苦,猶可自勉,進而有爲,誠不能也。今若强其所不能,必欲策以驅之,責蚊負山,顚仆無疑,臣身不足說,奈國事何?伏願殿下,勿拘常規,明察英斷,改卜賢德,以濟時艱,以幸國家,臣非不知煩瀆爲可懼,而事係安危之重,不得不冒死更陳。臣無任切迫祈懇之至。取進止。答曰,省卿箚辭。予心缺然,予意前已盡諭,須勿固辭,速爲入來,以副上下之望。
議政府左贊〈成〉臣徐渻,伏以,臣以衰老耳聾,乞遞同知經筵及春秋館事,瀝血書辭,畢陳危懇,而聖度包容,尙靳一兪,憂惶縮蹙,敢止不能,玆敢再具辭箚,仰瀆天聽。古記有之,人之所不能堪者,聖人不强,臣之不堪,是二任者,非但臣自知之,審知臣者,無不以爲然。雖聖上,亦明知其必不能堪,而姑以臣濫躋卿同之班,至于今二十有五載,最是先朝舊物,以此不忍遽允其請耳。朝紳間辭遞侍從者,或以語觸時諱,或以久冒妨賢,心不安於居是職也。臣循默苟容,未嘗評論賢否,年至當休,亦非久妨賢路者,只以血氣旣衰,聾聵已甚,決不可仍在此任也。夫謀猷入告,允可施行者,人臣之願,而兼帶經筵春秋,亦宰臣之一條氷銜,臣本圖官達,垂老之年,得蒙誤恩,顧戀遲回,思退未決,强扶衰疾,陞降殿陛者,已將數載矣,豈效名流,假托疾病,以取克讓之美乎?昏耗難醫,必欲此時得遞,以冀免蹲池不去之誚,斯亦士大夫廉恥之一端,懇乞聖玆,曲垂矜憐,亟遞兼帶同知經筵春館七字缺經幄館閣之地,仍以遂賤臣桑楡生死之至情。取進止。答曰,省箚具悉至懇。卿如是固辭,同知經筵,當勉從。已上燼餘日記
上在慶德宮。停常參·經筵。
金蓍國啓曰,明日常參·經筵,取稟。傳曰,只晝講。
金蓍國啓曰,卽見慶尙左道生進初試榜目,擧子父名,連書於一行,有違常規,請京試官李時稷推考。傳曰,依啓。
洪瑞鳳啓曰,修正假注書李父病二字缺請他假注書差出。傳曰,知道。假注書,△姜瑜·裵尙益·李崵。
鄭廣成,以宣惠廳言啓曰,戶曹草記本月初三日晝講時,特進官李貴所啓,陽川津夫似有各別施恤之典事。上曰,渠輩若難堪,則或蠲減某事,似可,參贊官李明漢二字缺金浦邑民,陽川津夫施恤事,更不取稟,而分付乎?上曰,陽川津夫施恤事,依爲之事,傳敎矣。陽川津渡,今爲大路,津夫所當優恤,令宣惠廳,參酌給復,宜當。傳曰,依啓事,傳敎矣。微細之事,至達於天聽,殊甚未安,然二結給復,或似太略,加二結給之,宜當,敢啓。傳曰,依啓。
洪瑞鳳啓曰,刑曹罪人丁生行刑單子,已爲入啓,今日祿都目政事,何以爲之?敢稟。傳曰,仍爲之。
金尙,以兵曹言啓曰,翊贊金迪,前日政,以本司見任之員,司禦有闕,次次陞差矣。臺諫以遷出六品未久之故,啓請改正蒙允,迪之被論,非身犯罪過,只改新陞品,而翊贊,已出其代,迪當爲無故作散,似爲未安。新除授姜渭聘,亦爲被論遞職,金迪仍授乎?司禦·翊贊竝以他人擬差乎?敢稟。傳曰,知道。金迪仍授。
洪瑞鳳啓曰,今日政事,仍爲之事,命下矣。兵房承旨李明漢病未仕進,今此大政,不當以代房進參,請李明漢牌招來參。傳曰,依啓。
備忘記,史官一員特命,騎馬三匹,卜馬二匹立之。
洪瑞鳳啓曰,左副承旨李明漢牌招未及得傳,而病重辭職上疏來到,今日兵批政廳,勢難進參,而代房右副承旨李如璜,以式暇不仕,何承旨進去兵批乎?敢稟。傳曰,同副承旨進去。
掌令閔應恢啓曰,臣曾忝持平時,本府多官,論啓李溟爲人,臣亦同參矣。今者溟之子敏樹,不有公議,濫投自明之疏,至擧當初發論臺官,橫加雜言,無所不至,有若閭閻惡少,怨詈而爭辨者然,其爲朝家之羞辱極矣。臣旣參其論,今被醜詆,不可仍冒,請命遞斥臣職。答曰,勿辭。
金蓍國,以二所試官言啓曰,本所枝同官鄭沇,自去夜,猝得胸腹痛,不省人事,勢難察任,不得已出送,以枝同官李士祥,使之兼察之意,敢啓。傳曰,知道。
金尙啓曰,近來人不畏法,凡時急公事,例多遲滯,已極寒心。卽見忠淸監司權盼興慶園遷葬時浮橋船隻未合氷前來泊京江事,有旨祗受狀啓,九月二十六日成貼,有旨今月初四日在槐山祗受云。槐山不過三四日程,而遲滯至此,極爲過甚。請齎去人摘發,囚禁治罪。傳曰,依啓。
缺□以號牌廳言啓曰,本月初七日晝講時,特進官張晩所啓,平安道非如他道之比,其中工曹等如甕匠·水鐵匠勿論,戶奉足,各捧二匠之木,主戶則猶可爲之,而至於所謂格者,只爲助役於主戶,而無根着者也。其所稱冤宜矣。今若戶首則捧木二匹,其餘格人,則依入作雇工之例,或捧一匹之木,或收七斗之米,則渠輩亦必無冤矣。上曰,令本廳議處事,傳敎矣。本道形勢,素與他道不同,而體臣,新自西來,深察事情,有此陳啓,似當依啓辭施行,但許多匠格,未必盡爲貧寒,令本道,詳細査覈,分等成冊,其中尤甚無根着寄食之徒,減捧一匹,以爲保存之地,何如?傳曰,依啓。
鄭廣成,以宣惠廳言啓曰,今月初三日晝講時,特進官李貴所啓,江華作米,勿爲上京,留峙本府事,及畿內作米未收,姑勿督捧事,上曰,令該司議處事,傳敎矣。江華春等作米,已爲留峙,而秋等作米,亦勿上送,姑爲收捧留庫,以待處置之意,亦已行會矣。本廳所用,稍有餘裕,則切欲每年留峙,以爲恒式,而前頭祭享御供,將爲復舊,竊恐自此以後,用度頗多,雖欲撙節留儲,恐爲未易,不得不量力而處之耳。各官未收,刻期督捧,猶有稽慢之患,今若一開緩令,則民姦滋甚,而國入日縮,將無以成形矣。況上年之豐稔,近古所無,今年畿內之農,亦不至全失,而逋欠至此,脫遇凶年,其將奈何?此一事,似不可開端,敢啓。傳曰,知道。江華作米,每年留峙,以爲恒式,可也。
吏批,兼判書金瑬病,參判李顯英病,參議李聖求進,行都承旨洪瑞鳳進。徐渻爲崇政大夫行議政府左參贊兼同知春秋館成均館事。
兵批,判書張晩進,參判李景稷進,參議尹履之號牌廳進,參知吳竣進,同副承旨金尙進。李宗誠爲嘉善大夫同知中樞府事,黃謹中爲嘉善大夫行龍驤衛副護軍,李淹·羅繪素·李貴達爲折衝將軍僉知中樞府事,姜鶴年爲禦侮將軍行世子翊衛司司禦。
下直,淸州牧使沈器成,谷山郡守辛宗述。
金尙啓曰,館試試六字缺之際,闕門已閉,未及出去,請出開門標信。傳曰,知道。
夜一更二更月暈。
議政府領議政完平府院君臣李元翼謹百拜上言于主上殿下,伏以,臣伏承聖批,諄復丁寧,推赤心置腹中,不啻若慈父之敎詔迷子者然,數日以來,神魂飛越,感激涕泣,憂煎悶默,不知所以仰達。聖敎至此,臣非木石,寧不惕然驚懼,振勵奮發,思所以仰體聖意乎?第臣之斷不可在職,不特臣自知之,朝裏諸臣之所共嗟悶,國中諸人之所共指點,抑聖明亦必以洞燭耳。臣當初入朝之日,年已近八十,只欲一番拜賀而退,本無久志,乃聖明加臣以不世之隆眷,臣亦不得決去就於聖明之下,常自擬國事少定,便乞骸骨,姑此扶曳就列,將退將留,淹延時月,今已四載矣。曩時精力,猶或可以周旋於艱虞之際,邇年以後,精力之漸衰,大異於六七十之時,以歲而衰,八十之年,以月而衰,今則已就於死亡之境,耄老之人,理勢然也,無足怪者。加以腰脚之病,久而彌痼,臥不思起,起不能步,長伏床席,八字缺之務,自有坐衙之諸宰,臣是何人,敢偃然裁決於五字缺耶?至於裁決大事,進退人物,尤非可以責之於癃疾昏瞶垂死之老臣也。聖明試臣,已有日矣,豈不知臣之本不能堪此大段事也?臣雖無狀,顧其官秩,則上大夫也,先朝之所拔擧也,聖明之所寵擢也。大夫之自處其身,宜有以異於凡賤,國家之待大夫,亦宜有以異於凡賤,今臣以耄荒無所爲之一老人,虛縻於首揆之位,食君之祿,而不事其事,榮其身而利其家,此豈非凡賤之所爲耶?國家亦不免以凡賤待士大夫,而爲朝廷之羞浼,爲國家之疵累,臣誠踧踖,上以爲聖朝深惜,下以爲臣身痛悶,臣決無帶職之理。伏乞將臣本職及兼帶,亟行鐫改,以全公私事體。臣無任戰灼屛營之至,謹昧死以聞。答曰,觀卿疏章。予心尤極缺然,卿須體予至意,勿爲如是固辭,安心調理。
左副承旨臣李明漢謹百拜上言于主上殿下,伏以,臣待罪出納之地,愚鈍空疏,專昧式例,尋常處事,每患顚錯,惟思夙夜恪恭,庶免怠慢之罪,不幸素有痰泥瘀結之證,乘寒轉劇,失攝添傷,胸膈煩促,粒飮粘滯,臍腹堅掣,俯仰號楚,此非朝夕感傷,難望旬月痊可。又自四五日來,重觸風邪,榮衛俱虛,頭痛如碎,眼暈欲墜,縮伏廢仕,罪戾尤積,冒上呈單,又有還給之命,臣誠惶悶,若無所容。伏願聖慈,天地父母,察臣危迫之情,憐臣狼狽之狀,臣本職及兼帶纂修廳修撰臣〈職〉,竝命鐫遞,俾臣安分調病。臣不勝瞻天望聖激切祈懇之至,謹昧死以聞。答曰,省疏具悉爾懇。宜勿控辭,調理察職。已上燼餘日記
上在慶德宮。停常參,有晝講。
金蓍國啓曰,明日常參·經筵,取稟。傳曰,停。
鄭廣成啓曰,京各司秋三朔會計,當爲修正,請出之意,敢啓。傳曰,知道。
李如璜,以都摠府言啓曰,今日入直軍士,中日習射,請出標信。傳曰,知道。
金蓍國啓曰,史官只有三員,而尹絳病勢極重,不得察任,今日晝講入侍之外,更無預備,以前啓下兼春秋金敬直察任之意,敢啓。傳曰,知道。
李如璜,以兩湖體科再試試官意啓曰,擧子朴廷立,六兩已爲入格後,騎射四字缺前分明五中,而執錚官武兼宣傳官申邦弼,誤以馬鈍打錚,殊爲顚錯,申邦弼請推考,擧子矢數,何以爲之?敢稟。傳曰,依啓矢數用之。
金蓍國啓曰,卽見慶尙監司金時讓今丙寅年春夏等褒貶啓本,糊封處開拆,極爲駭愕,請陪持人囚禁重治,同啓本,自院假封入啓之意,敢啓。傳曰,依啓。
李如璜,以兵曹言啓曰,當日女人守今稱名人,自興元門,供上婢子相雜入來,差備門外擊錚,極爲駭愕,令攸司,囚禁治罪,同門守門將鄭琉常時不能禁斷,以致闖入,亦爲非矣,請竝從重推考。傳曰,依啓。
李如璜,以兵曹言啓曰,近來各處應用價布,日滋月益,外方各官,專不督捧上送,將至於乏絶難繼,極爲悶慮。其中尤甚守令·色吏,不可不重治,八九月朔全未收忠淸道公州·慶尙道豐基·全羅道益山等三官守令,依號牌廳公事,或降資,或令本道監司,營門決杖,色吏西邊防緊處,二朔罰赴防,何如?傳曰,依啓。
今十月初十日晝講時,參贊官李如璜所啓,今番羅州李時說淫奸洪氏之事,議曹回啓,則自上以爲篤疾之人,減死定配,聖上好生之德,孰不感激?但我國所以維持者,以其綱常風敎也。前後供辭,狼藉淫䙝,極爲痛惡,而謂以廢疾而減死,則有傷風敎,後弊必多。頃者其公事入啓之時,臣待罪該房,欲爲陳達,而係是大臣收議之事,故恐妨事體,而不敢矣。上曰,啓辭是矣,而法典內,廢疾之人,則雖有死罪,有減死之律,故依此爲之。謂之有傷風敎則是矣。知事金尙容所啓,承旨之言,極是矣。我國以風敎維持,而如此應死之人,謂之廢疾而不殺,所謂廢疾,如有惡疾,或手足折傷之類也。盲人非篤疾之比,而通奸士族,五字缺後弊必多矣。臣在外聞之,而承旨仰達,故臣亦敢啓矣。上曰,卿言是矣,而旣已處之,何必殺之?盲人初非自犯也,可以原恕,故依法典減死矣。特進官李景稷所啓,國之所恃者,莫如義州,若得人和,其城可守,而將士之苦,不忍言也。必別爲聳動之擧,然後將士有激勵之志,其處邊將,以其地之人,隨闕除授,則足以慰悅其心,臨亂輒入,死於其城,臣以是意,每言于廟堂,而不見施行,雖如箭竹,若蒙賞典,則士氣必振,而況大典,有每年入送箭竹於兩界之規,如弓箭等物,時時下送,以爲勸奬之地,宜當。上曰,卿言是矣。其處可用將官,已爲抄來,今後義州近處邊將,以其人等爲之,可矣。箭竹,亦令備局,量宜下送。參贊官李如璜所啓,臣曾忝奉常正時,見位版奉安之家甚陋,且無丹雘墻垣,亦不精築,該曹蕩竭,雖難改造,而其家只是三間,不過費一同之木,而可改矣。至於奉位版上下之處,亦無階級,不無蹉跌之患,竝可設階矣。上曰,家無所壞,則不必改修乎。又啓曰,墻垣陋築,不可不改之,家則前亦三間云,雖或如彼,仍存無妨,而丹雘,亦不可不施矣。且太常,移設於宣惠廳,故位版奉安之家,與本寺坐向相背,未知坐向係於風水與否,而如是相背,似爲未安,令禮官議處,宜當。上曰,然則坐向,令禮官,看審改定,墻垣亦爲改築,丹雘·階級,竝令爲之,可矣。
金蓍國,以禮葬都監言啓曰,金浦園所火巢四面周圍三千一百十五把,竝廣一間深二尺,掘取作壕矣。南邊外靑龍塔隅峴大路,所當鑿截以遮,而從靑龍火巢外,開作新路,則地勢隘坎泥濘,不宜於前頭大轝之行,故姑存大路,過後遮截,似爲便當。大槪初四日始役,初八日畢役,掘土之役,不必至五日之遲久,而各官軍人,未能一時齊到,或有至今不來之邑,不可以此坐致地凍,故不得已先到軍人稍有餘力者,推移役吏,艱得完了,而其未到若干各邑,則令本道監司,査覈處置,五字缺啓。傳曰,知道。
李如璜,以兩湖體科再試試官言啓曰,事目內錄名,自今月初五日,至初九日定限,而今日開場錄名者,只二十二人,六兩騎射已爲畢射之後,湖南擧子金愛男等十六人,追後入來,齊訴願赴,雖是應赴擧子,而錄名定限之外,開場畢射之後,如是續續來訴,何以爲之?敢稟。傳曰,竝許赴。
通政大夫行黃州牧使兼兵馬水軍節度使臣丁好恕,謹百拜上言于主上殿下,伏以,臣庸拙無能,最在人下,迹屬朝端,已幾廾載,歷試中外,無善可紀,而謬恩荐加,褒章屢下,臣常蹜踖,內積慙靦,不意玆者,除臣以黃海節度使,臣承命驚惶,措躬無地,仍竊自怪,當此淸時,用人乖方,至於此極也。竊惟藩閫之帥,國之重任,決非庸材所可承當,目今邊鄙多聳,捍衛正急,束伍改團,整頓方緊,西兵調入,繕修城池,措置規畫,不一其方。此時雖以才兼文武,熟諳軍務者當之,猶懼不稱其職,慮有僨事之患,況臣庸愚,不學軍旅者,其何以得其方便,副殿下委寄之重也?且臣於庚申四月,除拜竹山,壬戌換授中和,癸亥之秋,陞遷定州,連任路傍,首尾七年于玆。臣本弱質,夙嬰疾病,藥餌扶持,僅延殘喘,而多年劇地,策應甚煩,眠食失時,瘦削日甚,痰喘乘時,咳嗽極重,加以腋下痰腫,積成癭瘰,大如沙鍾,轉至難醫,常擬解職入城,得施鍼藥,萬一見效,四五字缺庶竭犬馬之力,以效驅策之身者,此實微臣素所至願,三字缺黃州素號煩劇,軍政邑務,浩大無比,康强無疾者,尙不能堪,今臣癃病至此,將何以夙夜酬應,可保濟事也?以公則不合,以私則難支。伏乞聖玆,曲垂矜愍,特賜鐫削,別擇有才略强壯之人,使西路雄藩,有所倚重,不勝幸甚。臣在定州時,見邸吏所報,去八月廾六日政,金起宗代臣爲倅,將以單騎馳赴,臣修正文書畢,前月十八日離任出來,擬當交印於浿江以西,及到箕城,始聞起宗,以親年七十見遞,而金搢代之,度其辭朝,必不在近,而已納兵符之官,不可還赴任所,進退狼狽,不得稟於都體察使張晩,仍爲寸寸前進,行到坡州,遽承新命,擅離邊城之罪,臣實難逭。伏願殿下,亟正臣不待交代,擅離任所之罪,以爲後來者之戒,尤不勝幸甚。臣無任兢惶戰灼,痛迫祈懇之至,謹昧死以聞。答曰,省疏具悉卿懇。卿之才器,實合此任,廟堂之薦,亦非偶然,宜勿控辭,速往察職。已上燼餘日記
晝講入侍,知事金尙容,特進官李景稷,參贊官李如璜,侍讀官金光炫,檢討官沈之源,記事官柳景緝·金霱·沈東龜。講孟子盡心篇,自公孫丑曰道則高,止意之不誠者。此一節出經筵日記
上在慶德宮。停常參·經筵。
金蓍國啓曰,明日常參·經筵,及來十五日儒生殿講日次,取稟。傳曰,停。儒生殿講爲之。
金尙啓曰,本月初八日禁府東部參奉李逸請刑啓目中,右副承旨李如璜之如字,以汝字誤書,請禁府當該郞廳推考。其啓目,則付標以入,而臣以其日代房,不能致察而入啓,極爲惶恐,敢啓。傳曰,知道。推考事,依啓。
金蓍國啓曰,來十五日儒生殿講爲之事,命下矣。魂宮擧動相値,儒生殿講,何以爲之?敢稟。傳曰,停。
缺□以備邊司言啓曰,今十月初七日晝講時,特進官張晩所啓,毛營糧餉,乃是今日之最緊者也。飢民若或作亂,則不可盡殺,亦不可盡爲救活,臣意以爲,今冬二萬石,先爲快給,自明年,依昔日劉珽時例,以五千兵所餉之糧,爲一年恒給之數,此外斷不許給,爲當。上曰,卿言不無所見,令廟堂議處,可也事,傳敎矣。毛糧酌定之論,自前有之,故去七月本司已,將此意,入啓蒙允,而旋以徒煩無益爲慮,姑爲停止矣。體臣今已發端,於王士善處,則毛將亦以一一聽從爲答,乘此機會,具由移咨,別遣近臣,齎持入往,明定期束,別搆一咨,差一譯官,趁此未凍前,送于軍門,以憑轉奏,似爲便益。但劉珽時事,與今日不同,或難援此爲例,而三萬之糧,厥數太略,不但彼必不從,其於在我之道,以一年五萬石爲限,而約成之後,勿爲一時准給,鱗次接濟,以充元數,庶免數外加索之患,且過冬之糧,勢難專塞,而快給二萬石,亦似過重,先給一萬,爲當。至於兩處咨文措語,不可不十分詳審,待此議停當後,更爲稟議施行,何如?傳曰,知道。移次等事,當面議處置,過冬糧餉,爲先依啓辭施行。
金尙,以宣惠廳言啓曰,鼇原君朴忠敬禮葬軍,依橫看准給事,傳敎矣。橫看內三等功臣造墓軍一百八十名,而本廳設立之初,略爲裁損,以一百三十名爲定數,每名水軍則米六斗,煙軍則米九斗,折價磨鍊,定爲恒式,行之二十餘年矣。光海時,間或有特命准給之時,而亦甚稀罕,反正以後,絶無是事,及至今年,再有此敎,國法旣定,但當劃一遵行,若有低仰,後弊無窮。況當此淸明之朝,爲一宦寺,創開無前之例,尤似未妥,依前例施行,何如?傳曰,依啓。
李如璜,以刑曹言啓曰,公州囚人等回啓公事判付內,李枝榮分揀,似當議處事,傳敎矣。上項枝榮一番取招之後,更無可問之事,故自曹已爲分揀放送之意,敢啓。傳曰,知道。
備忘記,史官一員待命。五字缺
備忘記,傳于金尙曰,歸厚署棺材二部,送于二字缺司,言于該司。
李如璜,以備邊司言啓曰,今十月初七日晝講時,特進官張晩所啓,自開城府,至平山百二十里,乃四息之程也。其間靑石洞·脫彌谷等處,絶無人煙,自前盜賊·虎豹之患,比比有之,使命往來,亦甚艱苦,以江陰殘弊之邑,出站於金郊,其勢難堪,宜以江陰·牛峰,合爲一縣,設於金郊站近處,而至於夫馬,若責立於新設之地,則亦似不支,此則依前交替於平山,宜當,高陽移於碧蹄,長湍出於梧木,此亦問於本道監司,變通似便矣。上曰,退與廟堂議處,可也。但如此之事,便於此,則不便於彼,似難輕易爲之矣事,傳敎矣。江陰·牛峰合設金郊之論,自前有之,凡西路往來諸臣,皆以爲不可不變通,而沿革之際,弊亦不少,聖慮所及,實非偶然。大槪利害便否,都在本土物情,問於該道監司而處〈之〉,何如?傳曰,依啓。
下直,忠淸水虞候趙彦忠。
行大司憲臣鄭光績,伏以,臣於頃日,伏覩諫院避嫌之辭,歷擧宣廟朝已行之規,其時待臺諫之道,可謂至矣。大祭淸齋之日,凡公事不爲入啓,而臺諫獨爲啓辭者,蓋所以重公論也。諫院之査考前規,齋日連啓,實出於修擧廢墜,無時不諫之好意思也。其所處置請出者,不過尋常規例間事,而臣以老病,承召入京,坐席未暖,連日坐衙,觸冒風寒,眩症重發,且緣處置之際,日已向晩,措辭主意,頓然忘却,慌忙搆草,不成說話,古人所謂,世間甚事,不因忙後錯了者,正謂此也。處置臺諫,大體攸關,而臣衰病昏耗,見事不敏,至於如此,將何顔面,仍冒臺端之列乎?伏願聖明,亟賜遞罷,以治不職之罪,臣之駑劣,前後忝竊,非止一再,而衮職之闕,絲毫無補,尸素悠泛,笑罵從他,鳳蹲池邊,烏噤臺上之譏,正爲臣今日道也。竊念臺諫,爲人主耳目,主一時公論,公論不行,而能治其國者,臣未之聞也。今之居是職者,雖不如古之臺諫,旣受其任,則言雖不中,所當優容,而一言不合,則譴責八字缺景象消落,此豈盛世之美事,而所望於聖明四字缺殿下包容狂直,優納諫諍,毋或自廣而狹人,不以逆耳而拒之,則言路大開,四門自闢,忠言讜論,日進於前,而上下交修,君德日新矣,豈不幸甚?取進止。答曰,省箚具悉。措語間不察,實非大段之事,宜安心勿辭,且箚末所陳,當留念焉。
左副承旨臣李明漢,謹百拜上言于主上殿下,伏以,臣猥將私悃,屢瀆天聽,臣固知罪合萬死,而疾痛之極,不得不仰呼父母,惟恃聖慈,特垂憐愍,臣以無狀,久叨匪據,過福之災,病根深痼,伏蒙天恩,連日調治,而積傷之餘,一旬危苦,伏枕呻痛,差復無期,出納重地,機務浩劇,一日廢仕,心甚不安。況臣告病,幾至半旬,召命之下,不得趨詣,逋慢之罪,無所逃矣。病裏惶悶,心火益煎,伏願聖上,察臣危迫之情,臣本職及兼纂修之任,竝賜鐫遞。臣不勝瞻望祈祝之至,謹昧死以聞。已上燼餘日記
上在慶德宮。停常參·經筵。
金尙啓曰,明日常參·經筵,取稟。傳曰,只晝講。
金尙,以吏曹言啓曰,承旨有闕,政事,何以爲之?敢稟。傳曰,當日爲之。
以掌隷院朴敬憲·李楗上言回啓,傳于李如璜曰,同是罪人,奴婢則何者欲給,而何者不給乎?問啓。
李如璜啓曰,當日爲政事,命下矣。都承旨洪瑞鳳,左承旨鄭廣成,右承旨金蓍國,皆以病不爲仕進,只有小臣及同副承旨金尙四字缺兵批,則小臣,以代房當進矣。吏批,何承旨進去乎?敢稟。傳曰,兼進。
金尙啓曰,去九月二十七日禁府徐鍵請刑啓目,臣以代房,判付書入啓下,則下吏所當還授于臣,書塡御署,然後出給,而不告於臣,徑先下送,以致不得塡御,今見覆啓公事,始得認看臣之昏昧,不察甚矣。不勝惶恐,伏地待罪,且原啓目,雖已啓下,追塡御署,何如?傳曰,依啓。勿待罪。
以禁府徐鍵公事,傳于李如璜曰,此回啓似爲疏漏,還出給。
李如璜,以刑曹言啓曰,前司果尹復亨呈狀內,渠之奴丈夫良妻,竝産婢風化,與司評李埈之奴應天爲名者,交嫁居生,累年收貢,一朝竝其兩子,投入李埈之家,認爲己婢,終不出給云。本曹捉致李埈奴子詰問,則風化本以良女,各年帳戶籍,分明載錄云。移文漢城府,戶籍相考,則上項風化,亦己酉帳籍內,戶私奴應天妻私婢風化年十六,上典幼學尹復亨云,而壬子以後各年帳籍,始以良女懸錄。以此觀之,其本爲復亨婢子,而中間投托李埈之家,冒入帳籍之狀,明白無疑,故已爲決給於尹復亨矣。李埈以衣冠之人,似無據執他奴之理,此不過爲奴所瞞,認爲良女者也。然李埈方爲訟官,有此失誤,將何以糾正他人乎?大明律,冒認他人奴婢者,杖一百,上項李埈,依此律施行,以爲非理好訟者之戒,何如?傳曰,依啓。李埈削職。
備忘記,傳于金尙曰,內需司奴婢,亦一公賤,其身役,不可任其不納,而近來外方各官,視內需司,有同他國之事,凡干奴婢身貢,專不上送,或有上送之處,而太半稱頉不送,極爲駭愕。諸道各官中,尤甚慢忽官吏,無遺摘發,從重推治,今後未上納各官解由憑考之法,申明擧行事,言于該曹。
傳于金尙曰,申振岳公事,啓下已久,何以今始回啓乎?
備忘記,傳于李如璜曰,昨聞外司僕摘奸內官之言,則廏馬,擧皆體小,太半瘦瘠,所謂別養馬四字缺而無才云,此必公不勝私之致。國之大事,莫如馬政,缺爲無形,若此之甚,極爲駭愕。大臣外,提調以下,竝爲從重推考。
備忘記,傳于李如璜曰,吉州牧使李安直之事,以法例觀之,則遞改,宜矣。但此時遠道守令數易,極爲有弊,前任時居中,似非大段之罪,今改破格勿遞,以除迎送之弊,未知如何,令該曹議啓。
備忘記,傳于李如璜曰,兵曹驛馬,本曹堂上·郞廳,則某某矣〈員〉騎把,而議政府·備邊司·號牌廳,則幾匹立待乎?書啓。
吏批,判書金瑬進,參判李顯英進,參議李聖求進,右副承旨李如璜進。吏批啓曰,備忘記,吉州牧使李安直之事,以依例觀之,則遞改,宜矣。但此時,遠道守令數易,極爲有弊,前任時居中,似非大段之罪,今姑破格勿遞,以除迎送之弊,未知如何,令該曹議啓事,傳敎矣。堂上守令居中者遞任,乃是法典所載,而此時遠道守令迎送之弊,亦不可不慮,而且係前任時事,依上敎,破格勿遞,是或一道,而事異常規,自下不敢擅便,恭候上裁。傳曰,依啓。李廷龜爲輔國崇祿大夫行議政府左贊成兼禮曹判書知經筵春秋館事,李貴爲奮忠贊謨立紀明倫靖社功臣輔國崇祿大夫行議政府右贊成兼判義禁府事知春秋館事延平府院君,李民宬爲通政大夫承政院右承旨知製敎兼經筵參贊官春秋館修撰官,金蓍國爲通政大夫承政院左副承旨知製敎兼經筵參贊官春秋館修撰官,李敬輿爲通訓大夫行弘文館典翰知製敎兼經筵侍講官春秋館編修官侍講院弼善漢學敎授,李潤雨爲通訓大夫行議政府舍人知製敎兼春秋館編修官,姜大進爲通訓大夫行司憲〈府〉掌令知製敎,尹墀爲通訓大夫行吏曹正郞知製敎兼世子侍講院司書,朴安悌爲通訓大夫行司憲府持平知製敎,金世濂爲通訓大夫行司諫院獻納知製敎,朴潢爲三字缺成均館直講知製敎,金堉爲中訓大夫行世子侍講院文學知製敎兼春秋館記注官,金省魯爲通訓大夫行宗廟署令知製敎,李景奭爲通訓大夫行吏曹佐郞知製敎,金槃爲朝散大夫行吏曹佐郞知製敎,呂爾徵爲通訓大夫行兵曹佐郞知製敎,李景曾爲朝奉大夫行司諫院正言知製敎,趙絅爲朝奉大夫行成均館典籍知製敎,洪命耉爲通訓大夫行弘文館副修撰知製敎兼經筵檢討官春秋館記事官,申悅道爲務功郞承文院博士,閔汝儉爲嘉善大夫行蔚山都護府使,張暾爲奮忠贊謨立紀靖社功臣嘉善大夫行价川郡守玉山君,李順命爲通政大夫行綾城縣令,南淑爲通訓大夫行巨濟縣令,吳汝撥爲通訓大夫行迎日縣監,朴玄成爲通訓大夫鎭海縣令。傳于政廳曰,左贊成李廷龜,禮曹判書仍兼。
兵批,判書張晩病,參判李景稷病,參議尹履之進,參知吳竣病,右副承旨李如璜進,李明漢爲折衝將軍行龍驤衛副護軍,沈器周爲敦勇校尉行忠武衛副司猛,沈器重爲敦勇校尉行忠武衛副司勇。
金尙啓曰,新除授承旨李民宬,今在慶尙道義城地,乘馹上來事,下諭,依前例,院書吏給馬下送,何如?傳曰,允。
初更,備忘記,史官一員待命,騎馬三匹立之。
四更二點李如璜啓曰,擲奸中使·史官,來詣闕門外,請出開門標信。傳曰,知道。
弘文館副校理臣嚴惺,謹百拜上言于主上殿下,伏以,莫嚴者君父也,莫猥者煩瀆也。每以莫猥之辭,干冒莫嚴之地,罪固重矣。臣雖至愚,亦非狂惑喪心之人,豈無故自陷於重罪,而莫之恤乎?誠有所不得已也。伏惟聖明垂察焉。臣病勢極重,供職無望,呈告疏陳,實出肝膈,而微誠未曝,遞命靳下,蓋聖明不以臣爲無似,欲處之侍從之列,雖有疾病,令臣調理而察任,非有眷顧之意,則異數殊恩,不應若是其偏及也。臣非木石,亦有人心,結草隕首,理宜思報,倘有計日治療,指期行公之勢,其何忍托病圖便,以負殿下乎?自受調理察職之敎,思欲仰副聖意,閉戶跧伏,累日調攝,而舊症無減,新恙漸緊,氣痰塞胸,呼吸難通,腰腹牽痛,起動須人,以尫羸骨立之形,帶新舊難醫之疾,時月之間,決無出仕之理,豈宜虛擁官御,抛曠職事,以經幄論思之地,爲賤臣養病之所,四字缺職非如厭苦仕官乞退丐閑之比,如得解官五字缺醫沈痼之病,或冀少減不至如今日之危重,則雖不敢更玷於淸班,亦可能黽勉就列,隨分報效,區區之悃,止此而已。伏乞聖慈,察臣狼狽之狀,怜臣痼病之實,亟下遞改之音,以紓惶悶之心,則終始生成之德,無非天地父母之賜矣。臣無任激切屛營之至,謹昧死以聞。踏啓字。
新除授右議政臣吳允謙,伏以,臣披瀝肝血,屢陳情悃,辭不達意,誠未格天,徒歸循俗例讓之爲,未蒙察其實狀,矜其不能,此臣平日不能誠實,不得見信於君父之所致,惶悚慙靦,無以自白。夫君父之命,雖赴湯蹈火,有不敢辭者,擢之台輔,視以股肱,人情寧有欲辭之心乎?況臣本非山野之士,由科而進,爲祿而仕,何敢以進退自處乎?只爲其事,誠不敢當,其情甚不自安也。臣之不赴召命,已至旬日,逋慢之罪,固合萬死,與其冒進而顚沛僨事,無寧退伏而甘受逋慢之罪也。且臣近日以來,得疾甚重,半身偏傷,已成風病之人,其勢決不能供仕,而今臣之憂,正在於人器不稱,不能勝任,故不敢以疾病煩瀆也。伏願殿下,更加快斷,勿以改卜爲嫌,惟以得賢爲務,明鑑愼簡,以幸國家。臣不勝切迫祈懇之至。取進止。答曰,省箚具悉卿懇。卿勿固辭,調理上來,以副予望。已上燼餘日記
上在慶德宮。停常參,有晝講。
鄭廣成啓曰,明明日魂宮望祭,明日齋戒,此兩日視事,不爲取稟。傳曰,知道。
洪瑞鳳啓曰,注書柳景緝式暇,假注書安時賢今日晝講入侍,本院以修正假注書姜瑜兼察之意,敢啓。傳曰,依啓。
金蓍國,以都摠府言啓曰,副摠管具仁垕,漢城府坐起晝仕,請出標信。傳曰,知道。
金蓍國,以都摠府言,又啓曰,今日入直軍士中日習射,請出標信。傳曰,知道。
傳于金蓍國曰,驛子,堂上·郞廳,稱以六字缺使應立之馬,不得來待,事甚無謂矣,此是前規耶?問啓。
金蓍國,以兵曹言啓曰,傳曰兵曹驛馬本曹堂上·郞廳,則某某員騎把,而議政府·備邊司·號牌廳,則幾匹立待乎,書啓事,傳敎矣。本曹堂上四員,乘輿司正郞·佐郞各一匹,備邊司·號牌廳各一匹,議政府二匹騎把矣,敢啓。傳曰,知道。
傳于金蓍國曰,兵曹四堂上竝騎驛馬,始於何時乎?問於該曹以啓。
備忘記,傳于金尙曰,觀典獄摘奸單子,則囚人中,以上典不納之罪,有被囚者,事甚可駭矣。我國奴主之分,至嚴且重。國之所以維持者,亦在名分。以奴告主,以子訴父,則傷風敗俗,莫此爲甚,何以爲國乎?刑曹所爲,殊極非矣。當該堂上·郞廳竝推考,今後凡子之於父,奴之於主,弟之於兄,設有可問之事,勿以爲證,勿以爲質,以敦風俗,以明敎化。
金尙,以尙衣院言啓曰,臣職是二品,而又兼尙方提調,則進上墨封進一事,因傳敎,該道監司處,通關檢飭,自是古來通行法例,而今見黃海監司關子,則至以本院假借提調,偃然通關,國家法意,反歸虛地云云。取考其時行移公事置簿,則乃臣所移文之事,而傳敎事意,非徒不卽奉行,反以假借提調偃然通關爲言,揆諸事理,怪愕莫甚。監司李必榮請推考,封進墨,別爲精造,上送,何如?傳曰,允。
金尙,以兵曹言啓曰,傳曰,驛子,堂上·郞廳,稱以步丘從,偃然使喚,使應立之馬,不得來待,事甚無謂矣,此是前規耶?問啓事,傳敎矣。本曹堂上·郞廳,自前有騎坐驛馬之規,未知昉於何時,而流來舊例也,所謂步從,乃是牽馬之卒,堂上一名,郞廳一名,亦是舊例,非新創之規也。敢啓。傳曰,知道。騎馬之外,又率步從,事甚不當,此必昏朝時謬規也。
金尙,以都體察使言啓曰,臣在西邊之日,昌城府使金時若,請得火箭·鉛丸,黃海監司李必榮,請得火藥·火箭,臣以到京啓請下送之意,回答矣。目今江氷將合,各處防守政急,軍器寺有新造火箭,其數頗優,兩處各五六百枝,訓鍊都監火藥新劑三四百斤,鉛丸若干箇,定差官,急急下送,爲當,敢啓。傳曰,依啓。
今月十三日晝講時,參贊官洪瑞鳳所啓,十餘字缺大轝出城時,深掘城門云,臣聞城門之掘,其來不遠矣。祖宗朝大轝體制頗小,故無此事矣。若使禮葬都監,遵行祖宗朝謄錄則好矣。上曰,祖宗朝謄錄,失於兵亂,比者所用,例遵近規,故如此矣,今則量宜遵舊,不可過之矣。且浮橋,亦不至太爲廣大事,自政院,分付都監。特進官金慶徵所啓,自前畿內及三南等地,各有防堰之處,居民作農資生,故戶曹有堤堰案,使版籍司郞官掌之,考其案籍,行會八道,修堰儲水,待春灌漑,蒙利者甚多。而光海末年,賊臣輩私占堤堰,作畓其中,故堰下之畓,雖數百石之多,皆龜坼而不用,小民之怨咨極矣。今聞士大夫間,或有因循冒占者云,請令該曹,一一査覈推治,何如?上曰,令該曹覈處。
金尙,以義禁府言啓曰,傳曰,申振岳公事,啓下已久,何以今始回啓乎事,傳敎矣。振岳公事,非無緣不爲回啓,去九月三十日啓下,是日乃晦日,故不坐,十月初一日非但魂宮親祭,朔日故不坐,初二日判事臣金瑬政事進去,判事臣李貴自江華入來,同知事臣李景稷都試進去,同知事臣鄭廣敬服制,初三日·初四日冬享大祭致齋,初六日冬享大祭行祭日,不坐,初七日判事臣金瑬身病,同知事臣李景稷本曹祿磨鍊坐起進參,判事臣李貴,同知事臣鄭廣敬坐起,是日,累日積滯公事,一時擧行,日暮未及回啓,初八日·初九日非坐起日次,而初八日,則判事臣金瑬纂修廳仕進,故乃於初九日,臣等會于私處,搆回啓草,而正書之際,夜深未及入啓,又因初十日罪人行刑單子入啓,不坐,十一日罪人行刑不坐,十二日始爲入啓,事故如此,不得趁時回啓,致勤聖敎,不勝惶恐之至,敢啓。傳曰,知道。今後趁卽回啓,可也。
洪瑞鳳啓曰,今月十三日晝講時,特進官金慶徵所啓,軍興十年,調度之事,不可不爲,而曾在廢朝,民怨有不足說,今則調度之官,似當擇送,而以不關之物,散給民間,徵求色目,猶夫前日,今年失稔,民怨尤甚,以湖南言之,則自有都事,可以兼管調度之任,而又出蔭官調度,從八字缺人也。列邑巡行之時,至以親舊之請,到處稱念六字缺人所管之事,令本道都事,專管爲之,則事甚便好,未知何如事。無發落,取稟。傳曰,知道。
金尙,以漢城府言啓曰,頃日本府,以生牛屠殺禁斷事,書吏·使令,依例發送,則捉致屠牛人金福龍稱名人及牛脂肉一塊,來呈於臣等坐起之處,方爲推問金福龍矣,少間,宗親府使令輩,突入庭中,托稱慶昌君下人,欲捉禁吏云。下吏奔遑四散,臣等相顧驚怪,本府體面,非秩卑各司之比,而下輩,乃敢肆然至此,有駭瞻聆。臣等猶以爲,此雖非王子君所知,而上司尊重,不敢輕易下手,一邊開諭以送,犯肉人福龍亦進來事,牒呈於宗親府,然後據法略施笞罰而已。昨日本府,以籍軍事,該郞率五部官員,方爲考覈牌籍之時,宗親府典僕德龍孝吉,率十餘人,持白挺亂入府中,先捉刑吏與使令,無數亂打,流血滿身,面對郞廳,極口詬辱,曳出書吏·使令輩,直向典獄而囚禁,仍往禁亂書吏白敬末及其同壻高泰壽家,毁門作拿,有同逆家,此實前古所未有之事,世道至此,極爲寒心,若不痛懲此輩,則法典所載禁亂一節,將爲廢閣,衙門體貌,無復成形,所關非細,德龍孝吉等作亂之人,令該曹,一一摘發,從重科罪,犯肉人福龍,亦依法典施行,何如?傳曰,竝囚禁重治。
掌令閔應恢來啓曰,魂宮朔望祭,逐月親行,聖上出天之孝,孰不感戴?第近日寒冱正劇,半夜擧動,觸冒風寒,玉體不無致傷之患,臣民之憂悶,寧有紀極?今此望祭,請命停止。殿最之法,至嚴且重,固不可有撓改,今者吉州牧使李安直,以堂上居中,當爲罷職,而自上特命勿遞,軫念遠道之迎送,雖曰至矣,而因一時些少之弊,壞祖宗金石之典,則非但後弊無窮,揆之事理,輕重自別,況旣有所置之中考,則不可謂前任時事,而姑爲饒貸也,明矣。請還收李安直勿遞之命。造紙署別提文宇量,爲人愚劣,行己麤鄙,貽弊殘署,略無顧忌,同僚若浼,下輩唾罵,如此之人,不可一日在職,請命四字缺林孝一人物凡庸,門地卑賤,爲人所唾鄙,殿中之任不三字缺請命遞差。答曰,近日天氣雖寒,不至嚴冱,一朔兩度親祭,無故停止,情所不忍,勿爲更煩,以安予心,李安直事,所論宜矣。但遠道迎送之弊,有難形言,此亦不可不顧也。今姑饒貸,以除民弊,後勿爲例,可也。文宇量等事,依啓。
正言李性源來啓曰,聖上哀毁深墨,已過十朔,不從權宜之制,漸就難保之地,臣民之憂悶,曷有其極,目今雪後風緊,寒氣懍慄,望祭親行,冒夜擧動,則當此羸悴之極,必有重傷之患,豈非可慮之甚乎?請寢望日親祭之命,以答臣民悶迫之情。答曰,日氣雖寒,不至嚴緊,一朔兩度親祭,無故停止,情所不忍,其勿更煩,以安予心。
金尙啓曰,臺諫出去,請出開門標信。傳曰,知道。
判中樞府事臣申欽,伏以,臣屛伏之中,伏聞太僕官員,竝有推考之命,而臣獨免焉,臣惶恐隕越,無地自容,臣之爲提調久矣。事有巨細,罪悉在臣,伏願聖明,先罷臣提調之任,庶無罪同罰異,不勝幸甚。取進止。答曰,省箚具悉。責有所歸,卿其安心勿辭。已上燼日記
晝講入侍,同知事鄭經世,參贊官洪瑞鳳,特進官金慶徵,檢討官沈之源,假注書安時賢,記事官金霱·沈東龜。講孟子盡心篇,自孟子曰於不可不,止不知務也。出經筵日記
修撰李昭漢初度呈辭。入啓。傳曰,遞差。出朝報
上在慶德宮。停常參·經筵。
掌令閔應恢來啓曰,臣等伏承聖批,以近日天氣雖寒,不至嚴冱,一朔兩度親祭,無故停止,情所不忍爲敎,臣等雖極無狀,固知殿下聖敎〈誠孝〉出天,至情難抑,而第念天顔深墨,日就澌敗,當此寒冱之時,乘夜擧動,冒犯霜露,則玉體之不安節,難保其必無,臣民之憂悶,寧有紀極,請加深思,望祭四字缺命停止。答曰,予意已諭,亟停勿煩。
正言李性源來啓曰,聖上哀慕之孝,雖無所不用其極,而旣爲宗社生民之所托,則殿下縱自輕,其於宗社生民何?目今雪後風烈,夜寒甚酷,冒犯霜露,半夜擧動,必有重傷之患。況古禮行祭,每以月朔爲重,蓋朔日,則一月之始也。望日,則比朔朝爲輕,古人制禮,豈偶然哉?殿下旣已逐朔親祭,則今番望祭之停行,於聖上出天之孝,少無所歉,請停望日親祭,以慰臣民之望。答曰,予意已諭,亟停勿煩。
鄭廣成啓曰,以修正假注書姜瑜守宮之意,敢啓。傳曰,知道。
金蓍國啓曰,都摠府郞廳來言,闕內入直軍士夜摘奸云矣。傳曰,知道。
巳時,日暈左珥。
夜四更,流星出南河星二字缺狼星下,狀如鉢,尾長五六尺許,色赤。已上燼餘日記
上在慶德宮。停常參·經筵,有魂宮擧動。
五更,上從武德門,幸魂宮,行望祭。入侍,都承旨洪瑞鳳,左承旨鄭廣成,左副承旨金蓍國,右副承旨李如璜,同副承旨金尙,注書柳景緝,假注書安時賢,記事官金霱·尹絳。五更,行祭,通禮導殿下,出位次,上哭再拜,世子亦然,通禮導殿下,詣盥洗位,都承旨洪瑞鳳,左承旨鄭廣成執巾,左副承旨金蓍國沃水,右副承旨李如璜進巾。上行降神禮,通禮導殿下,降復位,通禮六字缺樽所。上行初獻禮,主人行亞獻·終獻,上哭再拜,世子亦然。
行祭後,政院問安。傳曰,知道。
藥房問安。答曰,知道。
還宮後,政院問安。傳曰,知道。
藥房問安。答曰,知道。
金蓍國啓曰,伏見黃海兼防禦使嚴愰平山府餘丁,勿爲收米事狀啓,張褙不書臣字,又不着名,殊無致察之意,請推考。傳曰,依啓。
鄭廣成啓曰,明日常參·經筵,取稟。傳曰,停。
金蓍國啓曰,右議政入來,密符當爲命授,請出密匣。傳曰,知道。
李如璜啓曰,伏見承文院正字宋國澤推考緘答,則有觸怒於承旨搆誣等語,臣看來不勝驚怪。九月二十日臣以入侍承旨,欲抄擧行條件,在廳中,取見注書草冊,則掛一漏萬,一冊皆是空紙,臣三字缺之中,時急擧行之事,不可不趁卽分付,而注書不能抄出,故二字缺中同僚相議請推矣。今其緘答,張皇辭說,有若全無是事,而以臣爲搆誣者然。臣於國澤,素昧平生,且其請推一款,不過公事場事,而至以搆誣等語,反加醜詆,上達天聽,臣待罪近密,不勝惶恐,敢此陳啓。答曰,知道。
慶昌君珘啓曰,無狀小臣,待罪宗親府有司之列,恐觸邦憲,常懷慄慄矣。本月十二日本府下人,齊行來訴曰,上司下人,雖有重罪,必先送進來公文,然後捉去,乃所以尊上司之流來舊規也。昨日府奴福龍,漢城府缺爲牒呈輕先捉去,有違體面,故此意,告稟于一堂上前,則漢城府使令,吾當捉囚,書吏則告于二堂上捉囚事分付,故來告云云。臣曰,一堂上何以只囚使令,而二字缺囚禁書吏乎?然體面所係,捉囚無妨云云而送矣。翌日下人又來曰,漢城府書吏隱避不得,而昨囚使令,一堂上亦已放釋云。臣曰,使令旣已放送,則書吏勿爲囚禁事敎送矣。其間曲折,不過如斯而已。及見漢城府啓辭,則至擧臣名,滿紙張皇,有若因事作弊者然,臣不勝驚怪,卽招典獄刑吏,問其京兆吏囚禁與否,則曰只因義昌君行下捉囚使令,經一夜卽放,書吏,則本不囚禁云,又招京兆吏問之,則啓辭中所謂刑吏,本不被囚云。臣又曰,不送進來,先自捉去,有妨體面,九字缺不得捉囚矣。汝府,則以當初先送進來後,捉去之六字缺是乎?其吏曰,事已難掩,何敢隱諱?福龍捉去治罪後,成送公文云,然則京兆所謂公文先送之說,緣何而發?所謂書吏被囚者,指何人而言也?臣實未曉其意也。至於福龍,犯肉治罪,旣放之後,更不牒呈,擅自還囚,所謂書吏白景末·高泰壽等,毁門作拿事,臣聞來不勝驚慄,使本府郞廳,推問其洞內行首有司,則曰宗親府下人,以白景末捉去事來到,而三字缺捉使洞內人覓出,故只洞內人,入其家搜覓而已。毁門作拿三字缺不見知云,京兆之所謂毁門,亦何以發也?臣雖無狀,何敢飾詐自陷於欺罔之罪乎?旣有獄吏之言,又有京兆吏之言,又有洞內人之言,則京兆啓辭,似爲虛浪,臣竊怪焉。緣臣無狀,備員有司,虧損體面,反受无妄之詆,竟使數少典僕,將被重律,臣何顔面,號令於一府乎?伏乞聖慈,亟遞宗親府有司之任,以安愚分,不勝幸甚。昨日淸齋,今始來啓,尤不勝惶恐之至。答曰,觀啓辭,漢城府所爲,極爲可駭矣。卿無所失,宜安心勿辭。
備忘記,傳于李如璜曰,觀兩王子啓箚,則漢城府所爲,極爲駭愕,本府堂上竝推考,宗親府下人放送。
傳于洪瑞鳳曰,昨日留置公事,還宮後所當卽爲入啓,而何致晩入乎?
洪瑞鳳啓曰,昨日公事,夜深來呈,故未及察見,今日還宮後照律,及功臣付標誤字察見後入啓,故以致遲延矣。傳曰,知道。
持平朴安悌來啓曰,吉州牧使李安直,以堂上居中,當爲罷職,而自上,特命勿遞,其軫念遠道迎送之弊,可謂至矣,而送舊迎新,不過一時些少之事,居中應罷,乃是國家不易之典,創開新規,後弊無窮,況自上,以後勿爲例爲敎,凡所政令,皆可取法於後世,如非爲例之事,則豈宜苟行於今日哉?請勿留難,還收李安直勿遞之命。答曰,已諭,不允。
金蓍國,以都摠府言啓曰,去夜二更頭,各處入直軍士擲奸,則羽林衛丁得立,金化正兵申冬良,楊州正兵吳德面,沃川正兵郭得民等,無緣闕直,事甚駭異。侍衛之卒,常時入番之日,不可暫時擅離信地,況玆擧動時,任意出去,七字缺名則自本府治罪,禁軍,則令攸司,囚禁治罪,何如?傳曰,允。
以刑曹判書李曙初度呈辭,傳于洪瑞鳳曰,還出給。
金蓍國,以兵曹言啓曰,傳曰,兵曹四堂上竝騎馬,始於何時乎,問于該曹以啓事,傳敎矣。亂後之事,臣等亦不記得,至於亂前,問於舊吏及兩驛古老人,則皆云自平時皆有騎把之例,不知始於何時,而自成式例云,敢啓。傳曰,知道。
金尙,以戶曹言啓曰,備忘記,內需司奴婢,亦一公賤,其身不可任其不納,而近來外方各官,視內需司,有同他國之事,凡干奴婢身貢,專不上送,或有上送之處,而太半稱頉不送,極爲駭愕,諸道各官中,尤甚慢忽官吏,無遺摘發,從重推治,今後未上納各官,解由憑考之法,申明擧行事,言于該曹事,傳敎矣。內需婢身貢納未納,解由憑考,乃是近例,故凡守令解由時,必見內需司無頉公文,然後出給矣。至於尤甚慢忽官吏,令本司,摘發報本曹,以憑入啓處置,何如?傳曰,依啓。
金尙,以戶曹言啓曰,可興倉慶尙道田稅所捧倉廒及忠淸道淸州·堤川等官庫建設之事,曾已入啓蒙允,行會於兩道觀察使處矣。今過兩朔,擧行形止,尙不移文,時急之事,如是稽緩,殊極未便,水運判官宋時保,爲人勤幹,且有辦事之才,故與兩道差使員聞慶縣監崔茂,堤川縣監權澳等,會同相議,思所以不爲多用民力,隨便營造之策,稟報本曹,以聽指授事,亦爲啓下行會矣。今者宋時保,漕運已畢,在京別無二字缺之事,合無下送于兩道倉廒,應設之官,與二字缺令相議料理,一邊檢督其怠慢者,俾於明春二字缺月內訖功之意,事目磨鍊下送,何如?傳曰,依啓。
金尙,以戶曹言啓曰,今十月十三日晝講時,特進官金慶徵所啓,自前畿內及三南等地,各有防堰之處,居民作農資生,故戶曹有堤堰案,使版籍司郞官掌之,考其案籍,行會八道,修堰儲水,待春灌漑,蒙利者甚多,而光海末年,賊臣輩私占堤堰,作畓其中,故堰下之畓以下缺已上燼餘日記
上在慶德宮。停常參·經筵。
上在慶德宮。停常參·經筵。
典翰李敬輿初度呈辭。入啓。傳曰,還出給。出朝報
上在慶德宮。停常參,有晝講。
有政。
晝講入侍,知事金瑬,特進官李貴,參贊官鄭廣成,侍讀官金光炫,檢討官李昭漢,記事官尹孝立·金霱·沈東龜。講孟子盡心篇,自孟子曰不仁哉,至不仁之心耳。出經筵日記
上在慶德宮。停常參·經筵。
夜一更,西方有氣如火光。
金蓍國,以訓鍊都監言啓曰,今日習陣日次,故昨已入啓,軍兵聚會敎場,節操之際,雨勢如此,未及畢操,而罷兵之意,敢啓。傳曰,知道。已上燼餘日記
上在慶德宮。停常參,有晝講。
夜一更,流星出天苑星下,入坤方天際,狀如鉢,尾長三四尺許,色赤。二更,流星出參星下,入天苑星上,狀如拳,尾長四五尺許,色白。
金蓍國,以兵曹言啓曰,前後伏聞聖敎,極其嚴切,臣等安敢不爲之深察,而妄以淺見仰答聖問乎?亂後之事,不可取法,而平時李山海·鄭彦信等爲判書時,缺有驛馬立待其家,出入騎坐之例,子弟之在世者,分明記得而言之,參議自是該掌堂上,與七字缺必無不騎之理,參判·參知一體堂上,宜無異同,三字缺務浩繁,都試試射外處坐起,日不暇給,旣有許騎之規,因循遵行,以至于今日,第念物力殘盛,古今懸殊,兩驛興廢,前後不同,縱有舊例,豈必膠守,隨時變革,以祛目前之弊,以爲保存之道,亦一時不可獲已之擧也。今後該掌堂上及該色兩郞廳外,姑爲勿騎,以待該驛稍完,何如?惶恐再稟。批答缺
鄭廣成,以禮曹言啓曰,練祭節次,今當磨鍊,五禮儀練服註,但云練布爲冠,去首絰·負版·辟領衰,家禮練服註,男子以練布爲冠,去負版·辟領衰,婦人截長裙,不令曳地云,而禮記練冠縓緣註曰,用練易其冠,又以練爲中衣,又曰正服不可變,練衣中衣之承衰缺也。又曰,男子除首絰,婦人除腰帶,以此觀之,則五禮儀之練三字缺及缺衣又不論婦人變除節次,恐是闕文也。家禮缺練服,楊氏亦謂之疏略,似當以禮經爲正,而參酌磨鍊也。且綾原君,則當祥日練服,王世子則以正服之期二字缺練禫當於祥日除服,今此練祭時,只參祭而無二字缺節次爲當然,臣等不敢擅便,竝議大臣二字缺何如?傳曰,允。
答業武宋匡裕疏曰,省疏具悉。爾之志願,果若如此,則鍊才蓄銳,以待征奴之日。
仍傳于李如璜曰,此人志願,極爲可嘉,饋酒·弓箭賜給。
答左尹具仁垕疏曰,省疏具悉。爾宜勿辭,缺卽往來。
仍傳于李如璜曰,給由馬,令本道。四字缺
鄭廣成,以吏曹言啓曰,臺諫有闕,政事何以爲之?傳曰,明日爲之。
午正,上御資政殿月廊,講孟子。入侍同知事鄭經世,特進官崔來吉,參贊官金尙,侍讀官金光炫,檢討官李昭漢,記事官尹孝立,記事官金霱·沈東龜。上讀前受音一遍。光炫進講,自孟子曰有人曰善爲戰,止人亦愛敬其親矣。音釋各一遍,上讀新受音一遍。大文釋一遍,光炫講論旨義曰,此時列國之臣,以戰爭辱其君,故孟子二字缺也。兵凶戰危,聖人不得已而用之,若以善戰二字缺自誇,則是乃大罪也。經世曰,此時列國之君,皆以治兵善戰爲能臣,故孟子悶之,而有此言也。上曰,征與戰,異乎?經世曰,征,上伐下也。戰,敵國相鬪也。昭漢曰,王師有征而無戰云矣。上曰,若崩厥角云者,何謂耶?光炫曰,崩隨下之義,此言商民,聽武王救己之言,而喜之,稽首而迎之之謂也。尙曰,書本文,則與此有異,蓋言百姓八字缺危懼之謂也。經世曰,孟子於經傳,以其所五字缺故異於本文者,頗多矣。上曰,孟子以血流漂杵爲口實者,其意何耶?經世曰,蓋恐後世之人,臨陣多殺,而有此言也。上曰,臨陣不殺,則無乃有宋襄之譏耶?經世曰,宋襄安足道哉?無其德而如是,故取笑千古也。尙曰,皇朝建文,亦曰毋使我得殺叔二字缺云,而卒被其禍,紂之軍,適倒戈,故武王之殺戮不多,若四字缺武王烏得已乎?上曰,孟子見用於戰國之時難矣。三字缺以善戰爲能事,而孟子之言若此,時君豈肯用之乎?經世曰,然矣。孟子欲矯之弊,故其言如此矣。光炫曰,梓匠輪輿,能與人規矩,不能使人巧云者,蓋言凡設敎之事,有可以言喩者,有不可以言喩者,規矩,已著之法度也。巧則法外之事也。法度可以敎,而巧則必待學者三字缺蓋能者,從之之意也。經世曰,此章蓋欲自得二字缺光炫曰,舜在於貧賤富貴之中,而不以窮達變其志,蓋以窮達爲外物,故其心不貳也。經世曰,聖人隨遇而安,豈以貧賤富貴,易其心哉?是故,食乾糒而若將終身也。爲天子而若固有之也。光炫曰,言今而後知者,蓋其時有二字缺之事也。當時列國,以相殺爲事,故孟子如是戒之也。我若害彼之父兄,則彼必害我之父兄,然則雖非自害,而其禍,由我而及於我之父兄也。昭漢曰,蓋言出爾反爾之意也。經世曰,非但殺人也。若以惡言加人,則其人必以惡言加我,蓋事事然也。上曰,上章註所言,隨遇而安二字缺者,必至堯·舜地位,然後可以能之也。其以下,則豈不難乎?經世曰,上敎至當,此乃反躬自得之言也。自上,亦起自閭閻,而爲帝王,雖在閭閻,亦不至如舜之窮約,而然與舜之事,頗同矣。反正之初,自上欲減供上紙,臣意,則欲低其紙品而已。上敎以爲,在閭閻時,亦爲文過,今雖無此,有何所害云,其時入侍諸臣,莫不感激,此乃隨遇而安之意也。八字缺以爲聖人以下,位不期驕,祿不期侈,殿下久處三四字缺位恐生宴安之心也。到今觀之,則臣之所憂,似不妄也。殿下若有一毫宴安之心,則非隨遇而安之意也。今者殿下有此敎,必有省察之事,此乃生民之福也。光炫曰,隨遇而安者,安而行之者也。中人以下,則勉强以至於安,及其成功,則一也。若知其爲難勉强以至於安,則聖賢用工之事畢矣。來吉曰,供上紙事五字缺如此云,此乃帝王至極之事也。自上旣以此爲二字缺內需司,反正初,人皆意其必罷矣。近日內需司之事,上頗爲留心,臺諫所啓,亦不允從矣。經世曰,下情皆欲罷內需司,蓋以三代聖王之事,望於殿下也。講訖。昭漢曰,筵臣欲罷內需司,此乃有懷必達也。而自上淵默不答,極爲未安矣。上曰,前三字缺予意不必重複言之矣。經世曰,魂宮親祭,每月朔望不廢,此乃出於至情也。頃日臺諫啓辭言,日氣寒冱,冒夜擧動,恐必致傷云,此乃外庭臣僚所同憂也。須□只參朔日之祭,而望日,則綾原旣爲喪主,使之行祭,豈不妥當乎?內間事,雖未詳知,而大內設位,自上,朝夕臨哭云,旣與士大夫居喪有異,自上,情雖罔極,此豈合於禮乎?凡人精神氣力有限,萬幾酬酢之外,又爲朝夕哭臨,豈非致傷之本乎?上曰,朔望親祭,缺有致傷之理,則如是每言,豈不允從乎?外間之人,不知予氣力之充實矣。經世曰,人有至極之情,則缺其致傷若於不知不覺之中,自然致傷,則豈不可懼乎?執喪如是,而豈有不爲致傷之理乎?上曰,氣力或有不逮之時,則不爲强行矣。經世曰,自上食素,已過十朔之久,摠萬幾如平日,恐難支持也。親喪雖重,而國事亦重矣。尙曰,鄭經世所達,乃外間所共憂悶者也。政院亦欲陳啓,而惶恐未敢,於禮旣爲未安七字缺致傷之理乎?上曰,若以爲於禮未安,則五字缺也。光炫曰,主上一身,所係甚重,氣力亦豈與凡人同乎?旣摠萬幾,而食素甚久,逐月再爲,冒夜擧動,一朝若生疾病,則豈但臣民之憂而已?自上,雖悔之,亦無及矣。昭漢曰,家禮亦以朔祭爲重,只以往參朔祭爲恒式,亦觀氣力,而或行或止,似當矣。來吉曰,仰見天顔,極爲瘦三字缺須依李昭漢所達,一朔一番往祭,似可矣。經世曰,二字缺亦似有感冒之候矣。頗數開筵,雖是群臣之所望,而如此日候寒冱之日,則亦恐致傷也。缺□曰,此處二字缺皆虛,雖圍之以帳,寒氣透徹,須於便殿,開筵如何?上曰,雖有溫室,而法筵,不可開於便殿,故不得爲之矣。經世曰,此則自上禮遇臣隣之意也。而二字缺以日寒之故,停廢不行,不若開筵於便殿也。經世曰,臣得罪昏朝,被拿而來者非一,每聞都事之來,着團領笠子,而伏於庭,都事以書名小紙示之,只見此而被拿上來矣。末世不無意外之事,似當以可信之標下送也。若着政院缺印則未知如何。上曰,無公文而都事自數字缺名以往乎?經世曰,然矣。上曰,若踏王府印,則如何?尙曰,逆獄時事,則未能詳知,而常時政院捧傳旨之規,缺似不虛疏矣。經世曰,趙光祖竄綾〈州〉而死,後命之至,亦慮有意外之事,歷問朝家之事而死云矣。上曰,此則傳旨當往,與拿來有異矣。尙曰,寇準被謫而移配也。丁謂欲令脅迫而死三字缺于馬前而馳往,準適與郡官飮酒,人皆遑遑。準曰,朝廷若賜準死,必有勅書,願見之,果無賜死之事,因飮酒而罷,自古有如此之事矣。上曰,今後着印以送,可矣。逆獄時,則禁府似未及踏印,自政院踏印以送,似可矣。經世曰,臣意,則都督情形,似有跋扈之漸矣。天朝命令,旣不順承,萬里外之事,八九字缺燭而雖或有所疑,與敵對壘之時,必不欲顯然三字缺國見天將在於我國,顯有逆命之狀,而但爲默默若越人視秦人之肥瘠,終爲未安矣。我朝事大,如子事父,自祖宗,以至先朝,無一事不盡其極焉。反正之時,數廢主之罪有二,而其一,則欺蔽天朝,與奴交通也。今者明見都督之反狀,而不爲密奏,終恐未安也。天朝雖如是羈縻三字缺有所處之事,則毛之投奴無疑,若然,則損威於天朝,貽害於本國,豈有其極乎?上曰,卿之所言,切直矣。而缺事勢不然矣。天朝亦非全不知毛將之事,無三字缺〈豈〉不異哉?本國雖欲爲密奏,旣無昭著之逆狀,且此人甚爲奸狡,必結天朝權要之人及宦官輩,以爲其援矣。經世曰,此乃廟堂大計也。而中心四字缺故敢爲仰達矣。上曰,然矣。我國之憂,在於毛而不在於奴也。奴之憂緩,毛之憂急矣。罷出。
漢城府左尹具仁垕疏曰,伏以,臣賦命險釁,再喪配耦,終無子姓,可續大宗祀事,身雖垂老,義當再娶,緣臣久縻外任,不得任便出入,遞還之後,又値禁婚之令,繼奉啓運之諱,謀娶之計,至今退緩,孑然一身,凜凜度日矣。今聞該曹啓請,下令國姓寡婦女年壯處女竝許婚云,臣之定婚處女,年過二十,應在准許之類,欲以今月晦間行禮,而其家在忠淸道洪州地,伏望聖恩,許令歸娶,其間二字缺似闊,而臣本職與兼帶都摠府副摠管,扈衛御營將,皆是緊務之任,亦望竝命遞差,俾無曠任之弊。惶恐隕越之至,謹昧死以聞。
全羅道南原居業武宋匡裕上疏曰,伏以殿下卽位之初,萬民莫不延頸期望,大缺而缺今數載,未覩大平者,何也?蓋紀綱解弛,法令不明也。自古帝王,能以嚴治平,非以寬也。惟殿下,寬仁而無嚴峻之令,臣竊以爲憂也。伏願殿下,施仁政於順民,加刑政於逆民,賞罰如四時之信,二字缺如雷霆之明,賞及於遠,罰加于缺信缺如腹心,求諫如不及,保民以仁,治民以嚴,則能柔能剛,其國彌光也。且號牌者,始終不缺國家之利也。紀綱自此以立也。號令自此以明也。三令五申之命,此殿下至誠愛民之政,然令出而卽爲錄者,皆順民也。令申之後,遷延謀免者,皆爲逆民也。雖曰太半誅之,可也。而況二字缺有一二也。天道好生惡殺,然春生夏長,而有秋霜之嚴,何也?蓋一行缺無敎,則反爲驕子,不可使而八字缺民乎。一令行,則百令行,一令廢,則百令廢,令不行,則政不節,政不節,則民失職,民失職,則國不寧,國不寧,則禍亂隨之,以殿下之仁,行嚴明之令,則何難乎治哉?苟有才德者,則不論門戶階除,而當擢之重任,若以階除而論職,則先入者,雖拙而爲卿,後入者,雖能而二字缺也。雖有周·召之輔,老於參下,若以門戶而二字缺則伊尹莘野匹夫,太公,渭水釣叟,甯戚,爲抱車豎,管仲,爲檻車囚,穰苴,爲廝奴也。徒以門戶,而不以才德,則雖有伊·呂之佐,終於山林也。葵藿向日,不擇傍枝,人臣願忠,豈特正籍者哉?伏願殿下,擧巖穴戇直徒行者,以之爲內弼,發草野才勇忠敢者,以之爲外輔,若有德而無才者,難以輔郡,有才而無德者,難以任卿,伏願任卿以德,輔郡以才,則各當其職矣,文武備俱,才德兼全也,非徒文與武也。乃仁與嚴也,柔與猛也。仁,柔文也。嚴,猛武也。文以保衆,武以威敵,故目不知書,手不操弓,而亦有文武備俱者也。伏願殿下,擇臣下中文武備俱者用之,則敵何以不伏,民何不安而致太平乎?臣四字缺道貴審天下之勢,審天下之勢貴識天下之機,勢者,察虛實明二字缺審利害,詳得失也。機者,辨興亡定,治亂缺幾微明隱伏,然後天下可得以治也。不然,則雖得易失,雖安易亂,是以明君,審盈虛消長之運,明吉凶禍福之幾,防事於未崩,除亂於無形,故能保其國,而治其民,方今之毛將,雖天朝之臣,實爲國家之患也。若非忠誠貫日者,則久將兵外,內多讒訴,一行缺著矣。假使不幸,奴賊犯疆,毛五字缺言曰或避亂或護衛京城,使奴兵隨後而來,則毛爲王人,不可猝擊也。我國凶徒,亦乘釁而起,則殿下將何策而措之?臣之心破膽裂者此也。古人有言曰,先發者制人,後發者制於人,伏願殿下,奏聞天朝,勅使兀獺,擊奴窟穴,我亦興兵,數字缺徑攻其巢,然後精兵五萬,直趨奮擊,撓分其勢,使奴首尾不能救應,此所謂出其不意,攻缺無備者也。雖不殄滅奴賊,遼陽七字缺文之業,垂萬世之烈也。天下幸甚,宗社幸甚,蒼生幸甚,遼陽旣復,毛軍不歸,則是天朝之逆也。我國家之賊也。以順討逆,何所不伏,何所不誅?且國內空虛,兵難缺發,當使北方諸鎭,各率其土兵,越豆滿深溝高壘,益張旗幟爲疑兵,盛言伐之,則奴必陳兵備我,此我逸彼勞之策也。臣自結髮缺懷,奮不顧身,以殉國家之急,所素畜積也。古語曰,人皆有一死,而處死爲難,王蠋之死齊,紀信之死漢,雖事功不就,志節不屈,知死處缺臣嘗作詩曰,丈夫一死終難免,寧作沙三字缺魂,此臣之赤心也。臣父母俱歿孝無及矣,惟忠君一事而已。臣時年二十有二字缺壯過矣。願爲充軍,不限年朔,以賊奴殄滅爲期,備戍一卒,以效臣之忠臣之願也。臣於五月,沐浴裁此疏,而飢寒到骨,未得上達,今者毛賊已反,國勢不逸,父有難,子當代,君有難,臣當死之,臣雖萬死,爲人臣之心,豈忍視其變,而不言乎?臣竊聞道·德·仁·義·禮五者,人主之體也。賞罰威令人主之〉四肢〈也〉半行餘缺無威,則難以治國,禮者,士之所歸,五字缺死,禮衰,則士疏,賞虧,則士不死,民者,國之本也。士者,國之幹也。得其幹,收其本,則政行而無怨,拒諫,則英雄散,策不從,則謀士去賢。人聚之,則其國强,賢人去之,則其國微,蓋〈賞〉施於順民,威加於頑民,則衆賢集,而衆惡消矣,故曰,信賞必罰,則所求二字缺而天下治矣。吳起言於武侯曰,在於德,不在於險也。君若不修德,舟中人皆敵國也。殿下卽位數載,敎化不行,德澤未著矣,四字缺人心者哉?此根本之不固也。今之國勢,比之於人則,猶內外之瘇也。紀綱解弛者,元氣之敗也。人心失者,內瘇之甚也。西毛北奴,外瘇之小病也。雖毛賊之造變,而兩西,豈無數三臣子忠誠貫日,能禦賊守城者乎?此外瘇之易治者也。至於元氣大敗,內外俱發,則扁鵲更生,華佗再來,難以救療,此臣之痛哭者也。伏願殿下,使社稷休戚之臣,嚴兵扈衛,而信賞必罰,綏安萬民,以固根本,幸甚幸甚。且朝野皆言,毛賊易破矣,臣獨以爲未也。毛賊越境謀反,士卒無生之志,將校有死之心,五字缺齊矣。此所謂一夫投命,足懼千夫者也。難以擊滅,易以計破也。臣聞之,慮不先定,難以應猝,兵不預備,難以勝敵,且兵者,務精,不務多。又曰,香餌之下,必有死魚,重賞之下,必有勇夫。故齊桓,募士五萬,以霸諸侯,晉文,召敢爲前行四萬,得志於天下。伏願殿下,使兩西諸鎭,完城固守,缺與爭鋒,以挫其銳,而募海內之壯士,發諸牧之馬而賜之二行缺爲無勇也。不入虎穴,不得虎子,方今毛奴構禍,此政志士捐身報國之日也。仰陳終軍之請纓,敢薦毛遂之穎脫,願爲一卒,棄死先登,摧堅刈賊,使此二賊,知東方有人,而不敢南犯,臣之願也。臣以武夫,文辭拙俚,不能盡達下情,干冒宸嚴,伏願聖明,留神採納焉。臣無任戰慄殞越,激切屛營之至,謹昧死竝前疏以聞。已上燼餘日記
上在慶德宮。停常參·經筵。
有政。吏批,參判李顯英進,都承旨洪瑞鳳進。
兵批,參議尹履之進,右副承旨李如璜進。
吏批啓曰,判書臣金瑬病,參議臣李聖求服制,小臣獨政未安。傳曰,仍爲之。
傳于李如璜曰,史官一員待命,騎馬三匹立之。
吏批,趙靖爲贍寺正,韓必遠爲司憲府掌令,柳缺爲戶曹正郞,趙絅爲司憲府持平,七字缺姜大進爲成均館直講,李景奭爲□□,安獻徵爲全羅都事,尹順之爲弘文館校理。已上燼餘日記
上在慶德宮。停常參,有晝講。
傳于李如璜曰,昨見摘奸單子,則爲驛馬騎去後,久未還來者,驛馬,則例有應替之處,而如是過限,此亦犯法,似當察推,何不推考乎?回啓曰,水運判官宋時保,本月十九日騎去,則過限已久。此亦應在有頉之中,所當推考,而臣未及致察,泛然看過,致勤上敎,不勝惶恐之至。宋時保,則以此辭緣推考,而其把去驛子,或不無替送後,中間退去之弊,令兵曹,査覈治罪,何如?傳曰,允。
金蓍國,以三南都檢察使意,備邊司郞廳言啓曰,二三字缺城內本州牧使將爲撤入,而以單牧使,兼察軍務,則非但體面不重,事分兩頭,緩急號令之際,不無齟齬失措之患,依水原禿城例,牧使兼帶防禦使之號,治民守禦之事,表裏相濟,一體句管,俾無掣肘之弊,似爲便益,領相·體臣之意,亦如此,故敢啓。傳曰,依啓。
以軍器副正朴惟明上疏,傳于金尙曰,給由馬·澆奠床備給。
金尙,以戶曹言啓曰,癸亥反正初,設裁省·大同等廳,取考前後貢案,則甲辰詳定,最爲略二字缺癸亥條爲始,行用甲辰貢案事,定奪知會,五字缺戌條貢物未收,則依庚戌貢案,仍爲上納,故其時各該司所用,不至缺乏矣。甲子還都後,三月初三日戶·禮曹同議,裁決于大臣,又問于兩司長官,可減者則減,自下不敢擅便者,則付標入啓,旣蒙睿裁,減省者頗多,外方貢物,亦當裁減,俾民蒙實惠,故就甲辰貢案,略有減損之物,京畿及兩湖·江原道,則自宣惠廳·大同廳給價,故不爲行會該道,而只慶尙·咸鏡等,本色貢物上納之道,以裁損之數,知會上送,至今依此來納矣。大同旣罷,則兩湖本色上納之數,亦當依慶尙·咸鏡道例,有所減損,而仍以甲辰貢案元數上納,此則似有不均矣。大槪祭享御供,及其他各處用下,橫看定式之外,四字缺方今行用者,乃是甲辰貢案,而甲辰貢案之內,有兩道裁損之物,以一年應入之數,較一年應出之數,則橫看定式,尙有不足之患,別例意外之需,從何辦出乎?此該司之所以蕩盡無形,苟且莫甚者也。如奉常寺所納,則稍有餘裕,故今此魂宮·園所各祭所用,不爲別卜定,而只油淸等若干物種,限明年分定於各道矣。再昨榻前,臣藎國伏承聖敎,祭享御供,至於裁損,則實惠,當及於民,而若有中間花消之資,則安有裁減之意乎?大同革罷後,本色貢物五字缺計盡不可不詳察缺之也。臣藎國,承命四字缺尋討可考文書,則裁省·大同等廳,當初各樣文書,賊适之變,盡爲散失,其所入啓裁省,行會外方之事,無從據依。只得訪問其時郞吏及傍考本曹遺在文書,則大都如上所陳而已。祭享·御供,乃是國家莫重之事,而自上軫念民力之困,甲子之春,旣有限三年裁損之敎,聖德如天,無以加矣,而及今猶慮民力未蘇,又下一年仍減之命,凡在瞻聆,孰不感激?臣等仍念,祭享·御供,裁減已久,而兩湖二字缺獨未蒙甲辰貢案內裁損之德,似爲未安,三字缺將甲辰貢案中,兩湖各官所納雜物,量宜裁減,俾與慶尙·咸鏡之民,均蒙德澤,而他日祭享·御供復舊之時,依甲辰詳定元數,他道一樣上納之意,議大臣定奪施行,何如?傳曰,依啓。且大同廳革罷之後,兩湖貢賦,獨不減損,使兩道之民,不得蒙惠,其時該官之所爲,極爲駭愕,當該堂上先罷後推,色郞廳摘發拿推。
午正,上御資政殿月廊,講孟子。入侍知事李貴,特進官李曙,參贊官李如璜,侍讀官金光炫,檢討官李昭漢,記事官尹孝立,記事官金霱·沈東龜。上讀前受音一遍。光炫進講,自孟子曰古之爲關也,止皆不以其道矣。音釋各一遍,上讀新受音一遍,大文釋各一遍。光炫講論旨義曰,關,古之良法,至于後世,則未免有弊,其設法則欲禁其爲暴,而今則至於征稅出入,與設法本意,相反矣。人於其身,不行其道,則妻子雖至近之人,猶不能化,況他人乎?蓋身不修,則不可以齊其家之意也。上曰,周于利者,凶年不能殺云者,何意耶?光炫曰,蓋爲下句周于急之言而引之也。貴曰,若爲預慮,多般蓄財,則雖凶年,不能殺也。上曰,一行缺光炫曰,此周于利云者,蓋泛言也。非指利欲之人也。若四字缺爲利之利見之,則有害矣。上曰,邪世不能亂云者,今世所當着力處也。光炫曰,戰國之人,皆以功利馳騖,而孟子,獨明仁義,雖枉尺直尋之事,亦不爲此,乃邪世不能亂也。貴曰,此好名之人云者,其義深切矣,好名之人,必於隱微之處,其本心發見,人之見之,如見肺肝,凡矯情飾詐之人,人皆好之,質直忠厚之人,人皆厭之,誠可歎也。漢文帝,恥言人過失,所尙皆敦篤之事,故囿一世於忠厚,終致少康,此可法也。貴曰,不信仁賢,則國空虛二字缺垂敎之意切矣。三代以後,信用仁賢之時甚少,三字缺李滉·成渾,雖或造朝,而未見爲信用之實,故皆卽退去也。無禮義,則上下亂云,正謂今日也。上曰,無政事云者,似爲未審矣。大槪主何事而言耶?光炫曰,蓋言制民之産,生財之道也。仁賢禮義政事,皆爲治之道,而其中仁賢本也。若無仁賢,則兩者皆不得行矣。上曰,禮義用度兩事,若得一仁賢,則皆可的中矣。若不得仁賢,而孶孶於施措間,則似是末也。光炫曰,然矣。若無仁賢,則何事可爲乎?貴曰,人君,若得一賢相而倚任,則偏黨自消,國事可爲矣。李元翼病處雖多,亦難得之人也。當初若倚任元翼,則國事豈至如此之甚乎?但元翼四字缺故不及古人多矣。而至今以國事爲心,豈易得乎?若自上委任之人,則臺諫,豈敢輕易論劾乎?自上臨御一國,已四年矣,豈不知諸臣之優劣乎?須倚仗一人,可矣。光炫曰,代不乏人,自古得仁賢非難,而信仁賢爲難,蓋旣得其人而任之,一邊又有疑心,則何以成其事功乎?上曰,知人,惟帝其難,古今不信其臣,蓋緣不知其人而然也。旣已眞知其人之賢,則豈有不信之理乎?光炫曰,人君其心公平,一毫無私邪之心然後,可以灼見賢邪,此不可他求,必求於方寸上也。講訖。貴曰,六字缺所懷此非直言,而自上褒賞,至給內廏之馬,三字缺上曰,其時引見,所議定之事不關,故不爲召卿矣。聞卿之言,則若非愛親君上,不能如是,有懷必達,故矛嘉卿意,有此褒賞矣。貴曰,臣年已老,死日漸迫,故一向所願,欲不欺殿下而已。連蒙天恩,臣之兄妻,餓在鄕曲,而至有食物之賜,臣聚會宗族而給之。今者又有此恩典,感極感極,臣因春坊官聞之,東宮小學旣畢之後,始讀通鑑云,人君輔導世子,不可如常人之子弟也。聖賢讀書之法,腹中三四字缺敎旣知人事之後,所聞所見,皆必正事二字缺始讀小學,次讀大學·論·孟·詩·書,以定其規,可矣。私家子弟,則以利祿爲心,故不先經書,而以通文理爲主,今者世子,年歲已長,須讀大學·論·孟·詩·書可矣,豈可以通文理之故,而先讀通鑑乎?上曰,通鑑,非但爲文理也。古今治亂興亡,皆具此書,讀此然後,聞見可廣矣。貴曰,旣讀聖賢之書,使邪思雜念,永絶於心,然後始讀史記,則其心旣定,而歷覽古今之事,其是非自定矣。凡事,先入爲主,若於讀史記時,放過其心,則非細慮也。上曰,旣已始讀,缺讀之卷畢,然後更議爲之。貴曰,頃日扈衛大將家三字缺常時則散遣,有事則招集事,未及回啓矣,四字缺時事危疑之日,或賜軍兵,以衛勳臣五字缺亦有其事,權近爲臺諫欲罷之,趙浚以爲國勢未壯,何可經罷云?今此危疑之際,以此軍官爲恃,如偵探等事,頗有所賴,或有私自發遣推奴外方,此弊則多矣。而緣臺諫所啓,今無此事矣,當此朝夕待變之日,此輩旣已散遣,事急之後,用何道而召集乎?大槪軍官,勢難罷矣,其料旣薄,人皆指以爲私兵,若令屬之於都摠府,則自爲公兵矣。曙曰,此言旣發,故臣亦仰達矣。八字缺及适變時隨行之人,或除守令,或赴防六字缺人則餘存者無幾矣。雖書在名目之中,而臣或有不知面之人,臣之一身,少無所利矣。軍兵旣已團束之後,則此輩永爲罷遣,亦可稍廣禁軍額數,而以此輩,付之於禁軍,亦未知如何。上曰,禁軍有取才之事,其軍官中,抄出爲之,似可。大槪禁軍及武兼,欲稍爲加定矣,然待歲飜明春議定,可也。上曰,元勳之人,若率此軍官輩,而上下相倚,則所益不少,而但以近日入直之事見之,則諸臣自多事四字缺數宋英望每有獨賢之勞,英望亦非五字缺乎?貴曰,當初排日以定,而自至如此,臣等惶恐。上曰,軍官事,旣已面達,何必更爲回啓乎?今年,則姑爲仍置,可矣。貴曰,金浦園所所用柴木,宣惠廳結價云,而柴炭,乃金浦所無之物也。每爲上京,貿易而用之,其弊不少,燈油價,惠廳亦給五升之米云,甚爲略少,似當有變通之事矣。上曰,此雖民弊,而如此細瑣之事,縣令自當報于監司而爲之,何必榻前,爲此言乎?上曰,籍軍事二字缺爲之必善之,然後乃可,若有未盡之事,則初不如不爲之爲愈也。曙曰,擧國皆欲善爲,而臣與崔鳴吉,則此三字缺誤則誤國之罪,全歸臣兩人,故尤爲盡心爲之矣。四字缺天朝士大夫多爲出來,而我國,曾無一番施六字缺臣箚數千石之穀,旣令散給矣。須遣近侍,措辭分給飢民,歲時,則其將士中饋遺存問,似當矣。上曰,中原之人,士族·常人,分別甚難,若或不均,則必致憤心,反爲難處矣。飢民賑給,則似當遣京官爲之矣。如璜曰,飢民賑救,遣京官事,分付乎?上曰,洪命耉旣已下去,仍令爲之,似當,令備局議處。罷出。
軍器寺副正朴惟明上疏曰,伏以臣,夙遭愍凶,行年十歲,慈母先沒,未闋其服,嚴父繼亡,凡經艱苦之狀,固不敢仰瀆,而如線頑命,幸而不死,遭逢聖朝,天寵罔極,名登正勳,位至三品,冒忝內外之職,少無涓埃之補,惶悚罔措,只俟殞命而已。臣之父母先壟,在於南陽地,國家多事,不遑乞歸者,四年五字缺聖恩益隆,追爵之典,延及亡親,贈之以二品,感結幽明,罔知所達,方欲歸告壟下,仍改題主,以慰先靈,兼展久闕省墓之誠,而身縻公務,不敢自由,冒瀆天聽,罪合萬死,伏惟聖明,矜憐微誠,特許遞去臣職,得遂歸掃之誠,則非但臣之亡父,結草於冥冥,臣之至愚,亦當隕首圖報,臣不勝區區切迫僭越之至,謹昧死以聞。已上燼餘日記
上在慶德宮。停常參·經筵。
夜一更,東方天際,有氣如火光。五更,流星出昴星上,入翼星上,狀如拳,尾長四五尺許,色白。
鄭廣成,以觀象監言啓曰,本監,乃是測候重地,所當不離看候,而近因諸上司,或爲開坐,或爲一會,殆無虛日,微末入直之官,不能接足,極爲未便,今後凡各司會集,依平時,一切禁斷事,捧承傳施行,何如?傳曰,允。
金蓍國,以兵曹言啓曰,三字缺書者輪回差定,流來舊例,而各五字缺領差役,故自前除番於軍營,而六字缺今以後長書者,亦破格立馬,何如?傳曰,知道。四五字缺前例相考爲之。
以備忘,傳于李如璜曰,寡昧忝位以來,國內多事,澤不下究,拜將失宜,逆豎逞凶,戍卒之從賊,罪在寡躬。將士之風靡,罪在寡躬。孤人之子,而寡人之妻,罪在寡躬,是以殲賊之報雖至,致賊之罪實深。無樂爲君,慙懼罔已。上供之中,可蠲者蠲之,可減者太半減損,欲除民生一分之弊,厥後筵臣,或以爲上供,雖曰蠲減,而徵賦猶前,故民不知減損之意,四字缺怪訝而疑其或者之言不實矣。昨見戶部啓辭,兩湖之民,獨不蒙惠,噫,彼民奚罪焉?國事如此,宜乎百姓之謂我不愛民也。其令該曹,兩道五結收布,量宜蠲減,使之均蒙實惠。
答戶曹判書金藎國箚曰,省箚具悉。卿宜勿辭,安心察職。見下
以黃海監司李必榮辭狀,傳于金尙曰,勿辭,安心察職事,回諭。
傳于金蓍國曰,前日黃海兵使金孝信中風不省人事云,故遞差矣。今見啓本着名處,少非有病人所着,當初有病之說,何故耶?問啓。
金蓍國,以兵曹言啓曰,當初金孝信之遞差,出於體臣等狀啓,而且聞體臣之言,則自西還路,往見金孝信病臥之處,左邊全然不收,右邊如常云,着名以右手四字缺矣。傳曰,知道。
戶曹判書金藎國上箚曰,伏以臣,多病早衰,精神短少,遇事恾然,莫究終始,受任以來,罪戾山積,臣之自知,亦已審矣。大同革罷之後,兩湖貢物,獨不減損之事,雖曰前判書臣沈悅在職之日,而大同,罷於乙丑二月,悅則遞於九月,其間不過七八朔耳。臣之忝冒本職,已周一年之久,則其因循已往,都不覺察之罪,臣實爲重,今者嚴譴,獨及於沈悅,而不及於臣,缺不缺二字心有愧,其於國家用罰之典,亦甚失當。伏願聖明,亟命鐫削臣職,俾無罪同罰異之譏,千萬幸甚。取進止。已上燼餘日記
上在慶德宮。停常參,有晝講。
鄭廣成啓曰,近來凡習儀之日,經筵不爲頉稟矣。聞平時古規,則例爲頉稟云,院中舊吏,亦有記得者,蓋大禮演習,百官齊會,其日視事之停,意或有在明日,是冬至望闕初度習儀,視事頉稟與否,惶恐仰稟。傳曰,依舊例爲之。
答知事李睟光疏曰,只遞同知經筵。
以右議政吳允謙四字缺尙衣院提調辭免箚子,答曰,缺。
缺以備邊司言啓曰,洪命耉卽缺承命六字缺都督前,不可無報知之擧,令承文院撰出小揭,而其措語二字缺頃因體臣之還,聞遼民飢餓之狀,慼焉疚懷,曉夜不安,玆遣近臣,量貯賑救,固知一勺之水,不足救一輿薪之火,邊糧方乏,勢未遍及,玆用爲歎云云。撥上傳送監營,使之差一小驛,轉致毛營,似當。傳曰,依啓。
金尙,以戶曹言啓曰,以本曹啓辭,將甲辰貢案事,兩湖各官所納雜物,量宜裁減,俾與慶尙·咸鏡之民,均蒙德澤事,傳曰,依啓事,傳敎矣。問于大臣,則左議政尹昉以爲臣於前日登對時,略數字缺內民未蒙惠之意,而不知大同罷後,兩湖出役仍舊未減之事,率爾仰達,殊欠詳悉,誠爲未安,旣蒙聖旨,快許一年展限,則凡在瞻聆,孰不感激?依該曹啓辭,兩湖貢案,亦爲裁損,以示終始勤恤之至意,俾無不均之歎,而他日復舊時,依詳定元數爲之,實合事宜,伏惟上裁。右議政吳允謙以爲,今見戶曹啓辭,兩湖之民,獨未蒙裁損之德,誠爲未安。量宜裁減,俾與慶尙·咸鏡之民,均蒙惠澤,他日復舊之時,亦爲一體施行,實合事宜,伏惟上裁。領議政李元翼,領中樞府事鄭昌衍,判中樞府事申欽,病不收議,大臣之議如此,敢啓。傳曰,依議。
右議政吳允謙箚曰,伏以臣,兼帶活人署提調,合有依例處置之事,而近過數政,該曹不爲處置,此必以臣忝在大臣之後,欲待臣自處也。伏乞命該曹,速爲處置,且尙衣院提調,與他司提調不同,例管開閉出納之事,臣仍兼句管,恐涉非便,亦令該曹,竝爲處置。取進止。
知中樞府事李睟光上疏曰,伏以臣,輒將三字缺達天聽,瀆擾甚矣,而聖慈涵容,下加給由之命,兢惶感激,無地自容,顧念臣之賤病,目下沈劇,已成癈痼難療之症,本職外,兼帶提學,亦不能察任,瘝曠累年,而至於新授經筵重地,尤是事緊之任,以臣攣蹇篤疾,雖欲冒死承當,決不能得,憂遑悶蹙,罔知所處,如有一毫二字缺可堪驅策,則臣何敢虛辭假飾,以取欺罔自缺之誅哉?情理所迫,强籲至此,罪當萬殞,伏乞天地父母,一行餘缺竝許遞免,不勝幸甚。已上燼餘日記
晝講入侍,同知事金尙容,特進官鄭廣敬,參贊官洪瑞鳳,侍讀官金光炫,檢討官李昭漢,記事官柳景緝·金霱·沈東龜。講孟子盡心篇,自孟子曰,不仁而得國者,至未詳其是否也。此一節出經筵日記
上在慶德宮。停常參·經筵。
夜一更,流星出婁星下,入南方天際,狀如鉢,尾長七八尺許,色赤。
執義權鑊啓曰,微末愚臣,猥蒙謬恩,前後忝叨,絲毫無補,敢引賤疾,仰瀆天聽,臣罪萬死,臣於本月六日,重傷風寒,胃氣虛弱,舊證挾發,轉轉危苦,與死爲隣,適於此際,新命又降,感激于中,措躬無地。而末由運動,今始扶曳肅謝,逋慢之罪,實所難免,請命遞斥臣職。答曰,缺
持平趙絅啓曰,伏以臣本庸陋,六字缺科第曾未數月,非常恩命,出於夢寐之外,戰灼徊徨,不熱而汗,雖欲巧算前時之誤寵虛缺以爲自恕之地,猶未得如臣之甚者也。況臣曾爲縣監,不能擧職,以瘦瘠國乘之,故至於越祿二等,則朝家譴罰,尙在臣身,臣固救過不給,何敢强顔於法官之後,自當繩糾之責乎?揆諸於法於義,俱難奉職,且臣屢有狗馬之疾,今始來避,稽謝之辠,亦且不細,請命罷斥臣職。答曰,勿辭。
金蓍國啓曰,持平趙絅,再啓煩瀆,退待物論矣。傳曰,知道。
金蓍國,以兵曹言啓曰,以曹草記長書破格立馬事,傳曰,先王朝前例相考爲之事,傳敎矣。前例問於渠輩中古老人,則曰壬辰以前,長則立馬,而書者不爲立馬,壬辰以後,長書者竝不立馬云,何以爲之?敢稟。傳曰,知道。依壬辰以前規例,施行。
金尙,以禮曹言啓曰,王世子今此練祭時,只參祭,而無變除節次事,議于大臣,則左議政尹昉以爲,該曹所講,頗爲詳悉,無容別議,伏惟上裁。右議政吳允謙以爲,禮記註疏練服之制,最爲明備,禮家之所遵行,一依禮經行之,宜當。綾原君練於祥日,王世子無變除節次,只於祥日除服,自是常行之禮,無容別議,伏惟上裁。大臣之意如此,上裁施行,何如?傳曰,依議。
以備忘,傳于金蓍國曰,頃見義州府尹李莞狀啓,則江氷成陸,人馬通行云,西塞之寒早,槪可知矣。言念中夜,寧不惻然,其令該官,斟酌磨鍊,西邊諸將,或賜段紬,或給木花,以示予不忘苦戍之意。
掌令閔應恢來啓曰,刑曹參議趙濈,行己麤鄙,素有人言,頃爲三陟倅時,創設無理之事,箕斂民間,罔有紀極,害及隣邑,怨聲載路,罷官歸第,一行餘缺重地,請命罷職。持平趙絅,引嫌而退,國乘瘦瘠,雖在旣往,而以越祿爲法,則此實施罰三四字缺似難在於言地,請持平趙絅遞差。答曰,依啓。趙濈遞差。
以備邊司,沈器遠三南及京畿檢察使望,傳于金蓍國曰,京畿則勿爲。
金蓍國,以備邊司言啓曰,伏見元鐸所送詔使奏本及兵部覆題各一通,頗爲毛帥伸理,而以五月渡江一事,爲毛帥之功,此毛帥之多計善幻之效也。皇上不准辭本,許發餉銀,至給征虜舊印以寵之,恐未必不出於姑加四字缺毛之氣勢,自此又張矣。抑念投奴之計,或爲從此少寢,在天朝不可謂之非得計也。彼旣不爲缺鎭,而天朝餉銀又至,則量到明春,物貨之路,又大開矣。今之所當先講者,惟在還遼民防物貨數者而已。二者之中,物貨之防,最爲未易,然不可不苦口爭之,至於遼民,兵部旣以許令渡海,而毛帥營下,亦多以爲言者,苟能及此善圖,則事或可成,臣等之意,依前啓辭,先構一咨,極陳飢民可矜之狀。且言本國,爲遣近臣,略行賑活,而終非可繼之道,卽今秋穀纔收,而飢困至此,至於明春,則必將相枕藉以死矣。彼之晝伏夜竄,來歸貴鎭者,本爲求生之計,而貴鎭旣不能賑救,又不許就食山東,是遼民之死貴鎭,實致之四字缺於貴鎭之心乎?爲貴鎭計之,莫如留其兵三字缺以爲長久之策,貴鎭何不熟思而處之乎?至如糧餉,自有山東所輸,人口旣省,不患乏絶,而第念海路遼遠,或不時周急之義,責實在我,竭力周旋,在所不辭。故前日體臣之行,已與貴鎭麾下,對面停當,定其歲供之數,令歸報貴鎭,而貴鎭不以爲缺可以一一聽從爲答,自此我得以盡力拮据,務充其數,貴鎭亦得以先知本國應輸多少二行缺貧不尙華飾,適增民間之疾怨,蓋非所四字缺者,不可以爲德也。非所德而勉應者,不可以爲誠也。强勉而行,勢且難久,則他日爭鬧之端,未必不由於此,明者,見於無形,智者,防於未然,今日之慮,務在長遠,只當明定約束,毋相攙越,主客之間,信義相孚,進可以相機征勦,退可以唇齒相依,毋見小利,惟懷二字缺此寡人之願也云云,以此意,善爲措辭,差一驛官,傳致毛營,二字缺其所答彼雖不從,固無所損,卽從之而不能踐約二字缺得以爲辭矣,臣等愚見如此,敢啓。傳曰,啓辭甚當,依此爲之。已上燼餘日記
上在慶德宮。停常參·經筵。
有政。吏批,判書金瑬進,參判李顯英進,都承旨洪瑞鳳進。兵批,參議尹履之進,參知吳竣進,右副承旨李如璜進。
辰時午時,日暈兩珥。未時,有重暈,外暈上有冠,色內赤外靑。
金蓍國,以備邊司言啓曰,西邊諸將,或賜段紬,或給木花事,傳敎矣。時日早寒,燠室重裘,猶覺澟烈,〈況〉邊上枕戈之士乎?聖上遠念邊土之早寒,四字缺懇懇,眞與宋祖之覺半行缺下大小將官聞之,孰不感極,半行缺酌上年之規,或以段紬,或以木花,差次磨鍊,急爲二字缺使惠澤,及時宣布,何如?傳曰,允。
吏批啓曰,以右議政吳允謙提調辭免箚子,依啓事,命下矣。大臣之所以不得兼各司提調者,蓋爲褒貶坐起及凡公會,有妨體面故也。是以單提調處,則改差,而有兩員處,則仍帶者,乃是流來舊例,以此觀之,則雖遞活人署提調,而尙衣提調,則似當仍帶,而係是大臣兼帶,自下不敢擅便,敢此仰稟。答曰,知道。尙衣院提調勿遞,可也。
答大司成金德諴疏曰,觀爾疏辭,足見爾能擧職事,爲官任缺爾其勿爲固辭,更加敎訓,期正士習。
備忘,傳于李如璜曰,觀大司成金德諴上疏,則本館缺等所爲,極爲驚駭,其中首倡人,令攸司,捉囚嚴治,痛革惡習。
持平朴安悌啓曰,臣本愚下,素無履歷,夢寐之外,新忝言責,未諳論事體面,而常以爲凡所彈劾,不可不詳愼,苟有一毫不實之事,則論之者,雖似等閑,而被之者,冤痛莫甚,私自講之於心矣。昨日本府坐起時,臣以病不得往參,午間見執義臣權鑊,掌令臣閔應恢連名簡通,則乃論刑曹參議趙濈啓草也。其間似有不近之事,以措語過重,答送矣。數字缺見閔應恢簡通,則只以通於執義,則今日不可不啓云。而終無一字之改,緣臣庸劣,言未取實,見輕至此,理難仍冒。請命遞斥臣職。答曰,勿辭。
掌令韓必遠啓曰,臣昨朝與執義臣權鑊,掌令臣閔應恢,行相會禮於本府,以冬至望闕禮習儀臨迫,臣先詣政府,而習儀罷後,臣歷入從兄家,午後還家,見同僚簡通,卽持平臣趙絅遞差,刑曹參議臣趙濈論啓事也。遞差事,則書以謹悉,趙濈二行缺後日更議,從容處之之意,再次往復矣。同僚三字缺一徑先入啓,無論事之當否,本府舊例,元不如此,莫非臣見輕同僚之致,不可靦然仍冒,請命斥臣職。答曰,勿辭。
掌令閔應恢啓曰,昨日席上執義權鑊,以刑曹參議趙濈,前任三陟府使時,多行麤鄙之事,發論甚峻,臣同參構草,簡通於在家同僚,則持平朴安悌以爲,措語過重。故臣更爲簡通,竝元啓送于執義權鑊曰,朴持平所示如此,何以爲之乎?韓掌令不在本家,下吏不知所往,往復之間,至於犯夜,數三字缺明日入啓,亦無妨乎?執義答送曰,構草之後,經宿似爲不當,卽啓達如何云,元啓草,亦不點改而還送矣。此時掌令韓必遠答通亦到,以爲日已向暮,明日更議,亦或未晩云,臣之錯料,以爲長官,旣以謹悉答送,亞長亦以經宿爲不當,犯夜啓達,亦涉未妥。故一邊以執義論執如此,不得不啓。更爲簡通,一邊入啓矣。卽見持平朴安悌,掌令韓必遠避嫌之辭,臣之不識臺體,墜落舊規之失,所取難免,請命遞斥臣職。答曰,勿辭。
李如璜啓曰,持平朴安悌,掌令韓必遠·閔應恢,再啓煩瀆,退待物論矣。傳曰,知道。
金尙,以戶曹言啓曰,西邊諸將,或賜段紬,或給木花事,傳敎矣。自上軫念遠戍寒苦之意至矣。所當不留時刻,磨鍊下送,而西邊諸將之數,臣曹詳知無路,令備邊司,兵使以下諸將,詳細分等,開錄移文後,下送二字缺但匹段,則以曹中所在,計較下送,綿紬,則亦以本道奴婢身貢,依前例移給,而木花,則非但曹中,本無所儲,轉輸之弊必多,令本道監司及管餉吏相議,貿得去核棉於椵島,趁速分給之意,敢啓。傳曰,依啓。
吏批,崔瓘爲漢城判尹,半行缺李如缺爲刑曹參議,一行缺尹烇爲掌樂院僉正,金靜缺爲缺曹正郞,兪守曾爲司憲府持平,李安直爲開城都事,金孝誠爲戶曹佐郞,李後陽爲禮曹佐郞,鄭缺爲禮曹佐郞,趙絅爲成均館典籍。
成均館大司成金德諴上疏曰,伏以臣,疾劇年衰,未能供職,上章乞解,瀝盡肝血,而聖明哀憐,不卽斥去,至勤恩言曰,宜勿如是辭之,調理察職,臣伏讀聖旨,驚惶罔措,死不敢恤,官豈飾辭?第念臣於此職,試而有愧者四,旣愧而仍冒,則上不報驅策之榮,下不任群聚之笑,公私無裨,廉恥失所,有臣如此,將何用乎?二字缺無隱,以動聖聰焉,頃在昏朝,儒爲禽獸,身缺孔廟,誣數國母罪目,通文八道鄕校,此時,則本館,非首善之地,反爲首惡之地,而改紀之初,各據自三字缺重而定其罰矣。曾未數年,拿親缺競解罪籍,至於去年,則六十餘人,一時入啓,洗盡其惡,俱是左袒廢母者也。臣對諸生言之曰,他衙門二字缺須云本館,則所以明人倫也。今之爲士者,雖未能追誅其身以名敎,誅其心,則三字缺嚴至正,而救解殆盡,殊非明倫堂所宜爲,終一行餘缺館中有所謂掌議五六字缺不妄出言有倫者而定之,春秋釋奠後改差四字缺素蓋領一館之儒,論規朋友之爲非者也。入昏朝以來,朝差暮替,日改月變,顚倒輕薄,氣象非儒,故臣痛懲前習,今年秋釋奠時,廣詢於平世爲掌議之人,且問館中古例,自今必經一丁祀然後二字缺以重士論二三字缺則士棄臣言,如棄糞土,臣之試而有愧者,二也。聖明自壬辰以後,其於鼓舞多士之方,有所未遑,士子之無所爲而來侍聖師者,有幾人哉?三百點,非士之所樂,而所重在此,故三字缺館其餘則視賢館,如傳舍,國法慮此而設四字缺赴試之規,以爲韋布留泮之地,所以五字缺也陵夷至廢朝,人心失性,儒脚踏虛,臨科則缺圓點公文無愧色而圖得,自同眞儒,抗顔應擧,士數字缺極其時之謂也。臣初忝本職,卽牒禮曹,申明法典,告諭缺至館學及科場試所掛榜二字缺而臨場計點未准缺半則缺套公文,一不成貼,二三字缺生進之不得赴試者甚多,人材不售,物色不好,臣之試而有愧者,三也。大則不闢二字缺之論於國庠,小則掌議圓點,猶未復規,臣非木石,面目有靦,忍占非據,何事可成乎?抑又有一事焉,二百年來,列祖列宗,養賢規畫,盡出至誠,一不苟且,以法守久二字缺義專晦田結·奴婢·魚蔬等項沒缺下輩賤隷三字缺賢能之養多士,則日食市井之攘,其間情態,陋不盡陳,昔者孟嘗君,養鷄鳴狗盜之士,猶以邑入之正,而不以攫拿而啗之,安有禮義之邦,會士子於太學,使之誦周·孔,法程·朱,而任豪奴悍婢,左右攫而饋之乎?臣窮其本根,査出去處,緊重四五事勒成謄錄,欲以士之養而養之,復回祖宗朝美意,而兇頑典僕,簸動朝端,浸潤巷議,猶恐未祛,臣身缺臣之出館門,聚會婢僕而哭送,如送喪行,二行餘缺乎?臣旣到此地頭,不可易絃循人,而病且死四字缺冀聞鐫改而䏃。伏願聖慈,察臣實情,憐臣實病,亟遞臣職。臣不勝呼天之至,謹昧死以聞。已上燼餘日記
副校理朴潢三度呈辭。入啓。傳曰,遞差。出朝報
上在慶德宮。停常參,有召對。
夜一更,有霧氣。
傳于洪瑞鳳曰,經筵宮召對。
以備忘,傳于鄭廣成曰,士有三死,師生之分重矣。而況國子定爲師表者乎?大司成金德誠,立節於昏朝,扶植綱常,遊心於經典,能通古今,求之當世,鮮有其倫,予自謂能得師儒矣。諸生俱以誦讀聖經之人,不法古規,不遵師訓,不可謂之無所失矣。今遣近臣,以御醞一行缺
傳于鄭廣成曰,觀金德諴疏章,則半行缺諭予意,仍以大巵,各罰一器。
鄭廣成啓曰,臣奉命往成均館矣。傳曰,知道。見摘奸單子,則居齋儒生似少,先爲知委方外儒生,使之亦爲聚會,承旨進去後,亦勿卽爲宣醞,待其聚會爲之,且令卒爵。
李如璜啓曰,目今節屆深冬,天寒斗酷,缺繫獄中者,不無凍傷之弊,臣聚考典獄囚徒,則所囚罪人,多至一百十二名,請令該曹,査覈罪案,除緊囚者外,凡次知不緊被囚者,一一疏釋,而至如係干訟場者,竝卽准閱決放,俾無滯獄呼冤之弊,且示聖上欽恤之德,不勝幸甚。臣職忝該房,惶恐敢啓。傳曰,知道。啓辭甚是,依此爲之。
司宰監提調申翊聖啓曰,近來外貢來納者絶少,供上之物,每患艱窘,其中乾秀魚·卵醢,尤甚匱乏,將至闕供,極爲悶迫,各道封進自二字缺令曾因大同廳設廳,缺自本廳給價二字缺故姑停月令封進之規矣。大同廳旣罷,則當依前例封進,而各官,因循至今,無意封進,請令該曹,抄出闕封,二字缺從重推考。本道別定差使員,自明年正月爲始,依前事目,逐月領納,其他貢物,或有累年未納者,前頭繼用,極爲可慮,亦爲刻期上送事,行移爲當。本監所掌魚鹽及其二字缺甚多,其作紙不貲,故該曹雖優定藏氷之軍,而足以句用矣。廢朝時,其人之役,移屬於工曹,外貢來納者亦少,本監殘弊,無以成形,而該曹定軍,與前無異,每年需用,不下九十石,以本監物力,決難抵當,二字缺不納今年尤甚,下人呼訴盈庭,凡事無可句之物,而督責,則所傷非細,令該曹,量減藏氷軍數,爲當。藏氷之梗,自祖宗朝,各司自有定處,而廢朝時,軍器寺換占本監之梗,似爲未安,今年,則依舊例,各修本梗,毋致抑勤換占,捧承傳施行,惶恐,敢啓。傳曰,八字缺量處。
鄭廣成啓曰,五六字缺置御醞于明倫堂上,儒生等入庭行四字缺聖敎,人人相顧,莫不感動,賜饋巵酒,擧皆盡飮,次次飮畢之後,又行四拜禮,而退出矣。但在外諸生,盡爲招聚事,再三分付,而來會者,終至不多,此爲似欠,進參人姓名,別單書啓。傳曰,知道。
執義權鑊啓曰,臣於再昨,行相會禮於本府,仍二字缺坐發論趙濈前爲三陟府使時麤鄙之事,則掌令臣閔應恢之意,與臣相合,卽於席上構草之後。應恢曰,三陟時事,吾今始聞,而曩聞趙濈爲他倅時,多行麤鄙之狀,飽聞於名官某人矣。三陟時事,又如此,其前後行己一輟云云,卽送簡通於同僚,罷坐歸家,旣而閔應恢簡通回答於臣曰,若又簡通往復,則日勢似晩,明日入啓,何如?臣仰觀日勢,則高矣。答曰,搆草後留宿,似爲未安,今日啓達,如何?論議若不歸一,則明當避嫌云,則臣之所答,非不待歸一而入啓也。臣於往年,奉使嶺東,詳知趙濈之居官矣。海畔居民,道路呼訴者,不但本邑之民也。隣邑之民頗多,臣初不信聽,而至於最晩,詳知趙濈他事之泛濫後,始受民之訴狀,則皆船人之被侵者也。濱海之民,作船檜木,皆取資於三陟空山,故二株之木,例納地稅布二疋,趙濈於赴任之後,加設以二十五疋,故窮民不能辦納者,囚繫滿獄,江陵之民,有未及納稅者,濈憤其本府之不爲徵給,發遣軍官,率軍越境,攘奪家財,至於釜鼎,一無所餘,仍捉囚其民於三陟矣。如此等事,不能種種枚擧,而濈之督捧民布之文,及囚民之呈狀,或有手筆題給,着署踏印等書,尙在於臣之篋笥中矣。臣非不知枚擧論啓,不齒仕版,以懲饕餮之輩,而只以搢紳之間,不爲已甚,欲施輕典而止耳。豈意營救之言,二行缺熟成習,至於臺閣之間,論議一發,則不念是非利害,稍涉相知,極力營庇,以爲施恩之地,私交爲重,公議爲輕,良可寒心,臣之素性偏隘,不能包容,獨立無援,論事僨躓,且不見信於同僚,仍起鬧端,瀆擾於哀疚之中,臣罪萬死,請命罷斥臣職。答曰,勿辭。
金尙啓曰,執義權鑊,再啓煩瀆,退待物論矣。傳曰,知道。
答副修撰洪命耉疏曰,省疏具悉。爾其勿辭察職。
弘文館副修撰洪命耉上疏曰,伏以臣,受命下來,日字已多,虛帶職名,心實不安,方以體察副使尹暄從事官,留在平壤,回還遲速,未能易期,經筵入番重地,不可久曠,伏願聖明,遞改臣職,以便公私,無任惶恐屛營之至,謹昧死以聞,缺時,上御資政殿月廊,召對經筵官,講孟子,入侍參贊官金蓍國,侍讀官金光炫,檢討官李省身,記事官尹孝立,記事金霱·沈東龜。上曰,此則與夜對有異,前受音亦讀之乎?光炫曰,臣等未經召對,未諳規式,此在自上一時所爲耳。上曰,讀之,似當矣。上讀前受音一遍,光炫進講,自孟子曰孔子之去魯,止理義不可間斷也。音釋,上讀新受音一遍,大文釋一遍,光炫講論旨義曰,三字缺見於萬章下篇,此則重出也。君子厄於陳·蔡之間云者,孔子絶糧於陳·蔡,其時君臣上下,皆無存恤之事故也。上曰,交字何意耶?光炫曰,此與交際同,蓋待接之意也。上曰,然矣。光炫曰,貊稽,未知何如人,而蓋不知自反以修其身,而有二字缺之意,故孟子如是言之也。賢者以其昭昭云,二行餘缺還塞也。此非但爲高子而言,雖人君,於危微六字缺亂安危之機,不可不謹也。上曰,此章善形容處,缺曰,比喩甚妙,人易覺悟也。講訖,省身曰,臣往湖西聞之,則今此號牌時,有未盡之事,業儒有分別有蔭無蔭之事,而業武,則無分別之事云矣。上曰,當初未及思之也。此言似是,令號牌廳,更爲察處。省身曰,儒三字缺者自祖宗朝,只定保而已。不爲定戶,今則渠輩,恐或有定戶之事,皆爲預慮矣。上曰,已令定保,渠輩必不知而然也。上曰,其處人心,如何?省身曰,民以徭役爲三字缺亦不豐稔,民僅支過矣。省身曰,舒川有內需司牧場,孶養馬匹之所也。內需司下人,每爲下去,以爲牝馬,則逐年産駒云,以此計數,而徵布牧子,只有三四人,無路得辦,郡守不得已徵於民間而給之云矣。上曰,此甚駭愕,令本道監司査覈。蓍國曰,近來日寒如此,自上視事,出御寒殿,恐有致傷之慮矣。筵臣旣已仰達矣。須於溫室開筵,如何?上曰,無可合開筵之處。若至深冬,則雖狹隘,當於溫室爲之。光炫曰,如召對,則入侍之臣不多,雖於便殿,似無狹隘之慮矣。臣於閤門外,得見備忘,則館儒處,宣醞勅勵之事甚好,警責之中,兼有作新興起之意矣。近日士習,尤爲浮薄,前見金德諴,則二字缺年鄭曄爲大司成時,儒生輩頗有敬憚之心,自吾忝冒之後,儒生所爲,尤下於鄭曄之時云矣。祖宗朝,則頻開殿講,或遣近臣於泮宮,或講或製,以爲二字缺之地,今日則自上如此等事,亦不修擧矣。上曰,取見泮宮儒生食堂到記,則似近於空館矣。缺曰,士習不如古,若有科擧圓點之時,則士皆爲此,多留泮宮,而過科擧之後,則無留泮者矣。上曰,祖宗朝事,雖未可詳知,而成宗朝,留館之儒甚多,先王朝一行半缺光炫曰,成宗朝或以爲半行缺官試製,其時,則人心敎化亦明,而亦有爲此而留泮者云矣。蓍國曰,泮宮,首善之地也。儒生輩在此,以衛聖廟,兼以論難經義,則豈必爲科擧而留此乎?但不能如是,則不得已以百點,爲聚會士子之地矣。成廟朝,多有不時試製之事,今者,或於春秋和暢之時,三字缺擧措,量賜恩畫,則緣此必有留泮讀經之儒矣。上曰,成廟朝有此擧措云,以此勸奬好矣,而爲士之道,似當不爲計此,而但以衛聖廟爲心,可矣。光炫曰,人心士習,在於君上之敎化而已。須自上,每爲反躬責勵,以爲二字缺之本可矣。光炫曰,今因號牌之事,御史缺爲下去矣。十室之邑,必有忠信,窮鄕僻村,讀書修行之人,其善名聞於一鄕一邑,而未及聞於朝廷者,必有之矣。須令廣加聞見,抄錄啓聞,從其中卓異者擢用,則括缺之中得賢之意二字缺兼備矣。上曰,啓意甚好。御史不爲久留,但二字缺而已。何能一一聞見乎?前日如此之類搜訪事,曾已下諭,或有聞見馳啓之處矣,今者雖令御史聞見,與此何異乎?光炫曰,前日先賢及淸白吏子孫擢用之事,似有宂雜之端,令吏·禮曹同議査出事,臺諫啓辭蒙允矣,其後似無擧行之事矣。上曰,政院察而擧行,罷出。已上燼餘日記
上在慶德宮。停常參·經筵。
鄭廣成啓曰,明日冬至望闕禮二度習儀,視事頉稟,惶恐仰稟。傳曰,知道。
李如璜啓曰,司憲府三字缺有故,以監察爲茶時之意,敢啓。傳曰,知道。
藥房都提調臣尹昉,副提調洪瑞鳳啓曰,不審聖候,何如?臣等不勝憂慮,敢爲問安。仰惟聖上,自在哀疚以來,朔望饋奠,逐月親行,二行缺已極冒夜擧動,必致傷損,況前頭四五字缺練祭躬執之禮,俱在不遠,來朔祭親行,姑命停止,臣等無任祈懇,敢此來啓。答曰,冬節雖已深,不至寒緊,予無疾病,今此朔祭,決不可不行,卿等,須勿爲過慮焉。
金蓍國,以都摠府言啓曰,今日入直軍士,中日習射,請出標信。傳曰,知道。
傳于鄭廣成曰,近來翰注等,不識缺規,凡御前出入,不爲趨走,似無敬謹之意矣,今後政院檢飭。
李如璜,以三南都檢察使意啓曰,南漢守禦之事,非一二可擧,而其中峙糧一款,最爲緊急,近來國儲蕩然,經費日消,常患不足,保障陰雨之備,該曹非不欲顧恤,而力有所不及也。本州田稅作米,雖已分捧於城內,而其數零星,非臨急可缺之資,臣受任以來,晝夜思度,計無歸屬,茫如捕風捉影,必須別爲經營,多般拮据,然後庶或成效,其所以經營拮据者,不出於魚鹽·貿販·設屯數件事,而設屯,尤爲切實,蓋不得其人,而施措失宜,則種種生弊,利少害多,不可不謹始,而擇人委任,竊聞前同知尹調元,素有幹局之才,而尤長於治農,生財之道,無不通曉,曾爲守令時,亦已試可,開廢灌漑,至今民多蒙利,今此料理之際,不可無此人,而但調元,方在忠淸堤川地,作散無職名,令兵曹二字缺付軍職,催促上來之意,敢啓。傳曰,知道。
校理金世濂啓曰,持平朴安悌,昨日坐起,病不得往數字缺見簡通,則乃論刑曹參議趙濈事也。其間似有二字缺之事,故以措語過重答送矣,日入見簡通,則只以通於執義,今日不可不啓云,終無一字之改,言不取信,見〈輕〉至此,請命遞斥臣職。掌令韓必遠,以彈劾之事,必欲二行缺簡通矣。同僚不待歸一,徑先入啓,無論事之當否,本府舊例,元不如此,無非臣見輕同僚之致,請命遞斥臣職。掌令閔應恢,以執義權鑊以趙濈事,發論甚峻,同參構草,簡通於在家同僚,則持平朴安悌,以爲措語過重,故更通于權鑊,則答曰,構草之後,經宿不當,卽啓達,如何?元啓草,亦不點送矣。韓必遠答通,亦以明日更議,亦或未晩云,臣之錯料以爲,長官旣答同坐,亞長亦以經宿爲不當,犯夜啓達,亦涉未妥,一邊以執義論執如此,不得不啓爲簡通,一邊入啓矣,卽見持平朴安悌·掌令韓必遠避嫌,臣之不識臺中體面,在所難免,請命遞斥臣職。執義權鑊,以臣再昨發論趙濈事,歸家見閔應恢送簡通回答於臣曰,若又簡通往復,則日勢似晩,明日入啓,如何?臣仰觀日勢尙高矣。答曰,構草之後留宿,似爲未安,卽爲啓達,如何?臣之所答,非不待歸一而入啓也。臣於往年,奉使嶺東,詳知趙濈之居官,海畔居民,道路呼訴,不但本邑之民,隣邑之民頗多,臣非不知枚擧論啓,朝紳之間,不爲已甚,欲施輕典,豈意營救之論,發於風憲之官,至謂不近之事,則是謂臣構虛捏無者也。世已末矣,公不勝私,論議一發,不念是非,稍涉相知,以爲施恩之地,臣之偏隘,論事僨躓,且不見信於同僚,仍起鬧端,請命遞斥臣職。竝引嫌而退,彈劾之際,以措語過重爲二字缺其所聞,以後日更議爲答,皆出於詳愼之意,同僚二字缺之後,見其僚議之異,同往再三論難於發論之人,亦可見論事周悉之意,但一邊入啓,未免疎忽之失,奉使東行,耳聞目見,擧實論劾,果爲得體,請持平朴安悌,掌令韓必遠出仕,掌令閔應恢遞差,執義出仕,每月朔望,必行親祭,因知聖孝之出天,但一行餘缺前頭朔祭·練祭,一時相値,半行餘缺難支保,豈非大可慮者,請停今番缺祭親行之命。答曰,依啓。朔祭事,前已盡諭矣。
李如璜啓曰,伏見黃海監司李必榮逆賊李枝生捕捉査覈啓本中,有出身金仁·色吏朴守仁之名,而前日李枝生捕捉人等論賞二字缺臣次知啓下,故更爲思得各人之名似爲不同,二字缺其承傳,則只有出身金仁·色吏李守仁,而無金仁·色吏朴守仁名,或恐承傳單子,有誤書之弊,又考當初黃海監司狀啓,則各人之名,果與承傳所書相左,前來狀啓中,姓名若是,則後來者必非也。莫重啓聞文書,前後差誤,其不察甚矣。請黃海監司李必榮推考,且令禁府,更爲移文于監司,各人姓名明白査啓後,如有誤字,則前捧承傳,付標,何如?傳曰,依啓。
李如璜,以兵曹言啓曰,近因籍軍之事,中外閑散之輩,二字缺避役,投屬於邊將之軍官者亦多,限軍籍完畢間,勿許閑良軍官,以重軍政,何如?傳曰,允。
掌令韓必遠啓曰,曾聞趙濈,前爲三陟府使時,邑民追思之,至豎遺愛碑云,臣雖未能目覩,而朝紳間,傳播久矣。前於趙濈發論之日,臣或慮失實,以更爲從容處之爲答,二字缺是論事詳愼之意也。更加聞見,得其實狀,然後論之,未爲不可,而不待僚議歸一,率爾入啓,則臣之引避,斷無他腸,而蓋欲守臺中舊規,五字缺何暇於私?今見執義權鑊引六七字缺說,至以營庇施恩等語,顯加斥五六字缺身無狀,不見信於僚友也。方忝法府之官,三字缺私之誚臣罪尤大,請命遞臣職。答曰,勿辭。
持平朴安悌啓曰,頭辭缺一行天聽臣久在外方,趙濈三陟之事,未能四字缺趙濈當初痛被情外之言,回啓之時,四字缺冀其冤狀之或白而不得云,且濈之遞後,邑民追思,至豎遺愛碑,似無箕斂五字缺措語過重,答送簡通,此是欲其詳愼六字缺比也。同僚若以不爲過重之意,更爲簡通,四五字缺抑而止之哉?不更相議,而徑先入啓,似涉見輕之致,循例引避,所謂其間,似有不近之來云者,不過行語間疑訝之辭,豈是謂同僚構虛捏無者耶?今見權鑊引避之辭,則至以營救施恩等語斥之,臣當受而爲過,尙誰咎哉?初論趙濈之時,臣未參席,不得預聞,僚議若明知牛隻之攘奪,稅布之徵斂,則按律請罪可也。豈可以已甚爲慮,而只請罷職乎?大抵論三字缺相通可否,可則爲之,否則缺之,不可偏守己見,使同僚苟同也。簡通中略陳所見,有何大段之事,而詆斥至此?臣實未曉其意也。重被人言,決難仍冒,請命罷斥臣職。答曰,勿辭。
李如璜啓曰,三南檢察使沈器遠諭書,旣已啓下,而方在針灸呈告中,待出仕後傳授之意,敢啓。傳曰,知道。
李如璜啓曰,掌令韓必遠,持平朴安悌,再啓煩瀆,退待物論矣。傳曰,知道。
李如璜啓曰,臺諫出去,請出開門標信。傳曰,知道。
李如璜,以備邊司言啓曰,戶曹二字缺備忘記,頃見義州府尹李莞狀啓,則江氷成陸,人馬通行云,西塞之寒早,槪可想矣。言念中夜,寧不惻然,其令該〈曹〉斟酌磨鍊,西邊諸將,或賜段紬,或給木花,以示予不忘苦戍之意事,傳敎矣。自上軫念遠戍寒苦之意至矣。所當不留時刻,磨鍊下送,而西邊諸將之數,臣曹詳知無路,令備邊司,兵使以下諸將,詳細分等開錄後,下送半行缺依啓事,傳敎矣。兵使以下諸將及江邊五字缺所給段紬木花之數,自本司竝爲磨鍊五字缺啓,而兵使·中軍以下將官及各堡留防將士五字缺的知其數,依上年例,令體察副使五字缺餉所儲分給後,成冊上送之意,行移四字缺京哨官三員,方在邊上,竝入於書啓中五六字缺何如?傳曰,依啓。京哨官亦爲一體分給,且四字缺所率將士,俱在內地,勿給無妨。已上燼餘日記
上在慶德宮。停常參·經筵。
夜缺更乾方,有氣如火光。
下直,長淵府使鄭勝,信川郡守尹命之。
答判尹崔瓘箚曰,省箚具悉卿懇。卿宜勿辭察職。
執義權鑊啓曰,臣忝言地,少無裨益之事,引嫌缺惶恐,但以僚輩之言,不得不辨,玆敢冒陳達二字缺昔與趙濈,泛然識面,而臣四年禍網,六年四字缺相逢,頃始奉使,得以相見,則臣之於濈,無怨二行餘缺事場事,而船人之訴冤,受而聽理,亦六字缺許多泛濫事迹,昭然於印信文書之中,雖四字缺未爲不可,而頃日臣之論濈之意,則只重二字缺要缺爲澄淸之計,豈意轉轉蔓延,至於如此哉?臣之督逼,文書俱在,若有殿下親覽之路,則曲直立判矣。臣不伏欺罔之誅,則不直之責,自有所歸,而避嫌之意,張皇辭說,不遺餘力,臣竊惑焉,至於立碑之事,臣誠未聞,脫有是事,時異古今,奸巧之徒,例賂鄕人,立碑頌德,以爲欺人之計者,滔滔甚多,今欲引是,以爲申救之地,計亦疏矣,昏朝汚吏浚民膏血者,頗多立碑,近來弊風,識者痛之,此可見立碑之事,無預於生民之休戚矣。聖明久處閭閻,人之情僞,盡知之矣,臣何敢更贅哉?濈曾在昏朝,厚賂宮掖,圖免海行,締結權奸,嚴竊備三字缺耳目,安可二字缺逮至聖朝,人皆以朝天二字缺麤鄙多端四字缺所犯已著,國人莫不唾鄙而惡之,今者同僚,獨爲讚美,是何好惡之與人相殊耶?臣以老病孤蹤,論人之失,任怨不避,非止一再,召讎媒敵,衆口鑠骨,按劍傍立,潛伺釁隙,臣非不知,而所恃者,聖明而已。豈意今者,以一饕餮之彈劾,連起鬧端,臣猶困悴,況於至尊方在哀疚之中乎?究厥罪咎,實在臣身,亟加不敬之罪,俾無騷擾之弊。答曰,勿辭。
李如璜啓曰,執義權鑊,再啓煩瀆,退待物論矣。傳曰,知道。
答右參贊李弘胄箚曰,省箚具悉卿懇。此任卿實合宜,勿爲如是辭之。
李如璜,以備邊司郞廳言都體察使意啓曰,伏見頃日備忘,有軫念西邊將士之寒苦,至下頒衣資之命,凡在瞻聆,孰不感誦聖眷,忘折綿之寒一字缺挾纊之恩哉?惟是荷戈登城之苦,不但在二行餘缺堡邊將何異哉?今玆半行缺落莫總計萬兵,所領之將,不過百餘人,雖不得三字缺每員給與綿布二匹,則所費者數百匹,而四字缺激彼此宜同,令體察副使及管餉使,磨鍊題給,缺均其惠,爲當,敢啓。傳曰,依啓。頃日所謂將士,非特邊將·邊倅也。
金尙,以戶曹言啓曰,還都後祭享御供裁減之時,各道貢物,自大同廳,亦爲參酌裁減,以爲給價之地,而以兩湖及兩西·京畿·江原等,宣惠廳·大同廳給價處,則裁減名目,不爲知會于該道,而只本色上納,慶尙·咸鏡兩道知會矣。其時兩湖貢物裁減成冊,在於其時次知算員處,故取考兩道裁減雜物名目數爻及折價別單以啓,今此兩湖貢物追減之數,當依此派減於各官之意,敢啓。傳曰,知道。自本曹四字缺參酌磨鍊,俾無中間花消之弊。
金尙,以戶曹言啓曰,備忘記兩湖五結收布,量宜蠲減事,傳敎矣。臣等伏奉溫綸,辭意懇惻,雖山東之布詔令,興元之讀制書,何以加此?臣等俱以無狀,待罪該部,徒知經費之可恤,而不念民生之困苦,使聖上如天之惠,俾不得遍及於兩湖,臣等之罪,萬死無惜,仍査大同之罷,在於乙丑二月,本色上納之令,雖下於三字缺大同之法,只行癸亥一年條,則自甲子條爲始,兩湖貢物應減,而不得蒙減矣。考諸本曹井間冊,則甲子條本色貢物畢納之官,未滿三分之一,乙丑條畢納者甚少,丙寅條,則絶無而僅有,今若考其甲子以後各官納未納,計年追減,進退其限,則似當與他道,終歸於均一,故擬於數字缺議定奪之後,具由稟處矣。今承聖敎,四字缺結布當量宜蠲減,而第念甲子條,則已爲畢五字缺十日內上送事,曾已行會,故今有二行半缺減之際,恐不齊整,丙寅條五結布,當於五字缺方時未出定,若於丙寅條五結布內,減三分四五字缺減之數二百八十同十九疋,比於貢物未減之價,三四字缺惶恐敢稟。傳曰,知道。丙寅條五結布減之事,似當更爲量處。
答館學儒生閔應協等疏曰,省爾等疏章,足見悔過自新之意矣。
正言李景曾來啓曰,今次朔祭,亟停親行之意,政院·藥房,相繼陳請,臣等昨又籲呼,而誠意淺薄,未得回天,臣等不勝憂煎之至,以聖上出天之孝,固知二字缺克盡情禮,而一年深墨,羸毁已極,雖萬分靜攝,難保支勝,當此酷寒,冒夜擧動,玉體之傷損,爲如何哉?況仲朔祭·練祭,連續相値,浹旬之內,決不可三次親臨,請寢朔祭親行之命。掌令韓必遠,持平朴安悌,執義權鑊,竝引嫌而退,彈劾之際,四字缺往復商確,實是愼重之意,而但所聞不如目見,同席之中,果有目見之實,文籍尙在,則不必膠守已聞,終始異同,而至於再避,漸起鬧端,似涉瀆擾,據實糾劾,論事得體,轉轉騷擾,責有所歸,別無可避之嫌,請掌令韓必遠,持平朴安悌遞差,執義權鑊出仕。答曰,依啓。朔祭事勿煩。
右參贊李弘胄疏曰,伏以臣本庸愚,無所知識,遭逢盛際,職忝宰列,涯分已盈,常懷兢縮,不意經筵重任,謬及無狀之臣,聞命驚惶,久而靡定,竊念明王用人,各因其才,臣子事君,不能者止,授受失宜,則鮮不僨事,臣學知方,年且衰暮,只是三字缺病人耳。雖尋常閑漫之職,尙恐難堪,況今聖上二字缺日開經幄之時,矇學如臣,何敢廁迹其間?以榮其三字缺環顧臣身,萬不近似,玷辱名器,公議云何,伏願聖明,曲察臣言,出於實情,亟命遞改經筵之任,以安愚分,不勝幸甚。取進止。
弘文館副提學張維,校理金光炫,修撰沈之源,副修撰李省身等上箚曰,伏以近以朔祭親行一事,群臣相繼陳請,三四字缺不賜允兪,臣等固知半行缺追慕之思,無以自致,惟欲二行半缺動駕觸冒風霜,號哭半行餘缺至望闕及仲朔祭·練祭半行缺之內聖體哀毁之餘,將何以堪此勞六字缺憂懼,固其所也。帝王之孝,異於匹夫,三字缺聖體康寧,國家無虞,然後神人永有依歸矣。伏願聖明,勉抑至情,亟寢朔祭親行之命,以副群下區區之望,不勝幸甚。取進止。
漢城府判尹崔瓘上箚曰,伏以臣,罪釁餘生,待罪樞府,四字缺忽有京兆新命,惶恐涕泣,撫躬失措,四字缺籍軍之日,職當竭力奔走,務定大事,而第臣跛躄之症,遇寒轉劇,更患風痱,痰涎塞喉,呼吸急促,顚仆無日,不得已冒昧呈辭,有還出給之命,惶蹙狼狽,罪合萬死,伏願天地父母,察臣三字缺特許鐫免,以便公私。取進止。已上燼餘日記
上在慶德宮。以魂宮親祭齋戒,停常參·經筵。
夜一更,東方有氣如火光。三更,流星出畢星下,入坤方天際,狀如鉢,尾長三四尺許,色赤。四更,流星出北斗星下,狀如鉢,尾長五六尺許,色蒼白。
持平兪守曾啓曰,臣曾在昏朝,坐於律外,十餘年間,六七字缺死於畎畝,無意復見天日半行缺雨之澤,旣承恩釋,二行半缺職務猶恐不堪,況此匪據半行缺不稱人議謂何聞命半行缺已有日矣。揆諸分義,卽當趨謝,而臣五字缺官往來湖南,道逢新寒,重得感冒,呻四字缺稽謝,逋慢之失,在所難逃,請命罷斥臣職。答曰,勿辭。
以備忘,傳于李如璜曰,近來日寒甚緊,各處守直軍士,不無凍傷之患,令該曹,空石題給,尤甚衣薄者,摘發分給。
正言李景曾來啓曰,朔望祭之每次親行,實出於殿下誠孝之出天,臣等雖無知識,豈不感愴于中,而連日籲呼?必欲得請者,誠以殿下一身,上焉有祖宗廟社之托,中焉有慈殿惟疾之憂,下焉有臣民顒若之望,六七字缺行自輕四字缺不可得也。殿下六字缺今已四字缺病雖未及發作五字缺已至四字缺極近日筵臣四五字缺莫不憂遑煎迫,缺寒冱已極,風威五字缺居靜攝,難免不調,況冒夜擧動,七八字缺仲朔祭·練祭,固知聖上必欲親行。臣等五字缺而至於朔望之祭,雖或停止,少無損於情禮,二字缺勿堅持,亟寢朔日親祭之命。答曰,已諭勿煩。
金蓍國啓曰,以備邊司西路將〈士〉衣資分給事回啓草記,傳曰,依啓。監兵使所率將士,俱在內地,勿給無妨事,傳敎矣。自上軫念西塞早寒,將士多苦,分賜衣資,至下言念中夜,寧不惻然之敎,凡在瞻聆,孰不感泣?第念監司管下,則留在內地戍五字缺邊上,雖不必盡霑,至於半行缺苦無異於邊上,而頒半行餘缺落莫雖不得一一。以下缺已上燼餘日記
御營廳啓曰,御營軍到京者,已爲作哨分番,且敎小操,明日爲始,雖在入直者,除標信,合番一朔,例爲五次習陣計料,而必有操鍊敎師及吹鼓手事知旗手,然後乃可成形,訓鍊都監事知旗鼓官·次鼓手定送之意,竝爲敢啓。答曰,依啓。此一節御營廳謄錄郞廳李基德校正。郞廳金朝潤書。
上在慶德宮。停常參·經筵。
有政。以姜碩期爲應敎,鄭經世爲大司憲,姜大進爲掌令,金堉爲持平,李後陽·鄭沇爲兵曹佐郞,閔應恢·朴潢·韓必遠爲直講,崔有淵爲刑曹正郞,金秀南爲刑曹佐郞,金尙容爲判中樞,鄭光績爲知事,朴安悌爲禮曹正郞,李景義爲文學,吳百齡爲同知,金坽爲掌令,趙邦直爲宗簿正,申垓爲僉知。
備局啓辭。大槪,依傳敎西路邊將·邊倅·主客將官,千把摠·哨官百餘人,各給綿布二匹事。傳曰,依啓。千把摠加磨鍊題給,可也。
接伴使書目,都督二十六日起程鐵山府宿所,直向雲從島云云事。
府啓,趙濈罷職事。答曰,不允。已上判書朴鼎賢日記
上在慶德宮。停常參·經筵。
領議政李元翼二十四度呈辭。入啓。
明日冬至望闕禮,三嚴卯初。
備忘記,前仁城君珙前後之事,或出於怵禍,或係於無情,故每擬一番論釋,而重其公議,迄未發端,今聞其母病勢苦劇,命在喉間云。言念母子情事,不覺嗚咽淚下矣。今不放釋,使母子不得再見而永訣,則非但予心沒世不安,必有天殃。先王在天之靈,亦必有恨,放釋急速議大臣,俾及來見。
義禁府啓曰,議于大臣,則左議政尹昉議,公議至嚴,有難輕釋,而聖旨懇惻,殆不忍讀,不敢有異議。右議政吳允謙議,伏承聖敎,至誠懇惻,誰不感動?珙之被謫,今已二載,國法行,而公議伸矣,因玆放釋,使母子得以生前相見,公義私恩,可謂兩全,臣不敢有別議。領議政李元翼,領府事鄭昌衍,判府事申欽,病不收議。傳曰,依議放送。
傳曰,仁城珙,遣中使護來,上來時給馬,以駕轎護送事,下諭。
禁府,許稷元情判付,除刑議啓。
禮曹,靜嬪閔氏卒逝,禮葬等事,依法典擧行。啓。傳曰,允。
府啓,趙濈事,無城上所姑停。已上判書朴鼎賢日記
上在慶德宮。停常參·經筵。
上,行冬至望闕禮于崇政殿。
答領議政李元翼呈辭,勿辭,安心調理事諭之。
平安監司書目,昌城馳報,都督毛永賢,領兵挈妻子,碧潼越邊上去,毛永嘉庶平越邊橋洞屯所越去,計料眞㺚十名,唐人押領,鐵山下來事。已上判書朴鼎賢日記
上在慶德宮。停常參·經筵。
因右贊成李貴箚,諫院避嫌,答曰,今此仁城之放釋,仁興之疏也。爾等少無所失,勿辭退待。已上判書朴鼎賢日記
上在慶德宮。停常參·經筵。
修撰李昭漢三度呈辭。入啓。遞差。
上在慶德宮。停常參·經筵。
謝恩,應敎姜碩期。
政院啓曰,大妃殿司鑰,以慈敎來言,十四日誕日權停禮爲之事,命下矣。傳曰,知道。
明日魂宮仲朔親祭,三嚴辰正。
兵曹口傳政事,都摠管沈器遠。
府啓,趙濈罷職事。答曰,不允。已上故判書朴鼎賢日記
上在慶德宮。停常參·經筵。
罷漏後,二品以上,大殿誕日,三殿問安。
上幸魂宮,親行仲朔祭。
府啓趙濈罷職事,停啓。
明日大駕還宮,三嚴辰初。
以姜碩期爲執義,鄭雲湖爲江陵府使,李德淳爲穩城府使,崔有淵爲兵曹正郞,李時稷爲兵曹佐郞,趙絅·田闢爲禮曹佐郞,權省吾爲刑曹正郞,許瑢爲刑曹佐郞,權濤爲修撰,李省身爲副校理,朴安悌·李士祥爲實錄兼春秋。已上故判書朴鼎賢日記
上在慶德宮。停常參·經筵。
御營廳啓曰,御營軍當初事目內,外方郡邑,各其境內,必有力彎强弓,射能命中,膂力過人,能擧三百斤者,及鳥銃三十步外,能中鳥雀者,自持戰馬,願爲騎兵者,必以如此之人,大邑,則六七名,中邑,則三四名,定式抄送事,啓下,至於監兵使處,下書,申飭矣。今見各官抄送之答,或有年近五十,不知操弓者,疲癃殘劣,不合戰用者,竝爲別單以啓,如此之人,留之無益,卽爲下送,及此諸色軍兵,通融作戶之時,更以有根着,才藝勇力,必合於事目者,十分精抄,來十二月初二日前上送,前日不謹抄送守令,竝從重推考,色吏拿致軍門,科罪之意,各道監兵使處,一體行移,宜當,敢啓。答曰,依啓。已上御營廳謄錄
上在慶德宮。停常參·經筵。
接伴使書目,都督發向龜城·龍山云云事。
明日魂宮練祭出宮,三嚴申初。
號牌廳啓辭。大槪,因本廳啓辭,仍任榮川郡守宋爾昌,歸在本家,無意還官,令本道,囚次知督送。傳曰,囚次知,殊未妥當。宋爾昌削奪官爵,其代,急速差送。
禮曹,皇太子誕生別試,來丁卯年二月初四日,殿試,三月十五日,放榜,四月初二日。啓。已上故判書朴鼎賢日記
上在慶德宮。停常參·經筵。
上,以練祭,幸魂宮。
謝恩,副校理李省身。
禮曹,來丁卯式年進士覆試二月二十八日,放榜三月初十日,文武科覆試講經三月二十一日,會試講經畢,間一日,殿試四月初六日,放榜四月十二日。啓。
明日大駕還宮,三嚴辰正一刻。已上故判書朴鼎賢日記
上在慶德宮。停常參·經筵。
上,親行魂宮練祭。
祭罷後,百官奉慰問安。答曰,聞卿等奉慰,尤爲罔極。
府啓,前察訪康文翼,戊午廢母后收議之日,以天何共戴人可云云等八字爲辭,而其下二字所不忍書者,請按律定罪。答曰,獻議之辭,若是悖惡,則當初必無網漏之理。且今始論罪,似爲太晩,勿煩,可也。已上故判書朴鼎賢日記
上在慶德宮。停常參·經筵。
有政。以李景奭爲副修撰,張維爲大司憲,李植爲承旨,柳秩爲平壤庶尹,柳袗爲榮川郡守,李愼儀爲刑曹參判,李坰爲兵曹佐郞,趙景禛爲戶曹正郞。
接伴使書目,都督自靑龍山,還宣川事。
院啓,康文翼,按律事。鳳山郡守羅德憲,多行泛濫,徵斂無藝,請罷事。泰仁縣監林㙐,爲人詭譎,居官泛濫,請罷事。觀象監兼敎授,請令該曹,詳査澄汰事。東部參奉李建,爲人愚劣,請遞事。在鄕家除授守令,號牌廳啓請,除朝辭赴任,請堂上·郞廳推考事。答曰,依啓。守令罷職事,爾等不顧國家大事,如是輕劾,不可謂之臺閣有人也。若無現著犯贓之物,則此時決不可遞罷,過數月後,詳聞論之未晩也。康文翼,遠竄,兼敎授事,不允。
府啓,康文翼事,與院批答同。已上故判書朴鼎賢日記
上在慶德宮。停常參·經筵。
府啓,康文翼事。答曰,旣已遠竄,停論,可也。
院啓,康文翼事。羅德憲事。林㙐事。答曰,風聞未必盡實,此時守令,決不可遞易,亟停勿煩,可也。康文翼事,與府批答同。前啓觀象監敎授事,停啓。
承文院啓曰,李明漢·鄭百昌,副提調差下。啓。答曰,允。已上故判書朴鼎賢日記
上在慶德宮。停常參·經筵。
大妣殿,誕日問安。
備忘記,學宮,乃是儲養人才之地,雖以士子言之,學古而修身之所也。今者西學儒生等,不法孔子,反效廢朝宮人之習,投托叛奴,救護不已,無私訟官,掛榜削籍,何其無恥蔑法,若是之甚也?士習至此,國事寒心。孟軻曰,無禮無義人役,此輩之謂也。其令該曹,首倡儒生,汰定軍保,扶植廉恥。
答儒生疏曰,省疏具悉。誦法聖賢,實是儒生之事,遂非文過,非孔·孟之道也。
政院啓辭。大槪,上疏儒生汰定軍保,初非正罰,似非敷敎在寬之意,惶恐敢啓。傳曰,勿煩。
府·院啓,以國忌齊戒,姑停。已上故判書朴鼎賢日記
上在慶德宮。停常參·經筵。
平安監司書目,都督十二日向雲從島事。
政院啓曰,大妃殿司鑰,以慈敎,明日誕日,雨勢如此,王世子百官陳賀勿爲事來言,敢啓。傳曰,知道。
以國忌正日,無所啓。已上故判書朴鼎賢日記
上在慶德宮。停常參·經筵。
謝恩,副修撰李景奭。
傳曰,頃日成均館擲奸時,書啓儒生,明日殿講爲之。
殿講時,命官右議政吳允謙,考官李弘胄·李尙吉,參考官李聖求·洪命享·金光炫·朴安悌。
府啓,頃日望闕禮時,班行稀疎,無故不參人員,査覈推考事。西學儒生還收定軍之命事。答曰,依啓。
有政。以金壽賢爲大司諫,趙廷虎爲司諫,李景義爲獻納,閔應恢·趙絅爲正言,鄭弘溟爲舍人,金敬直爲榮川郡守,李楘爲承旨。已上故判書朴鼎賢日記
上在慶德宮。停常參·經筵。
傳曰,今日應試軍兵,依中日例,兵曹·都摠府眼同,別遣中使試射。
平安監司書目,鐵山府使馳報,王中軍所載船敗沒事,昌城府使馳報,唐人等同類相殺食緣由事。
傳曰,殿講易通進士元海益·朴英哲,生員李興勃·權益隣·盧后卨,竝直赴會試,易略進士庾長益,給二分,大學略尹衡美,給一分,大學粗李信,紙五卷·筆五柄·墨五丁賜給。已上故判書朴鼎賢日記
上在慶德宮。停常參·經筵。
禁府,甫下僉使金淵拿囚。啓。
禁府啓曰,李時吉罪犯,係干贓汚,上裁。啓判付內,削奪官爵,邊遠定配,義州定配。
院啓,康文翼按律事,羅德憲·林㙐罷職事。答曰,不允。
平安監司書目,昌城報,今月初八日時,梗倉北邊二十餘尺間,霧暗下雨,虹霓起立,移時而消,且唐人率去兒童,結項殺之炙食事。已上故判書朴鼎賢日記
上在慶德宮。停常參·經筵。
有政。
典翰李敬輿三度呈辭。入啓。遞差。
謝恩,校理尹順之。
吏批,以金壽賢爲承旨,徐景雨爲大司諫,尹煌爲輔德,鄭百昌·李明漢爲承文院副提調,李楘爲禮曹參議,李景曾爲文學,李士祥爲禮曹佐郞,柳舜懋爲都摠管,李德泂爲知事。
號牌廳啓辭。大槪,利川牒呈,境內壓良爲賤之人,自首者,至於三人,自首人李揚一·李樸·李希哲等,依近例,令該曹錄用。啓。傳曰,依啓。李景嚴,表裏一襲賜給。
院前啓,康文翼·羅德憲·林㙐事。答曰,不允。
府啓,司藝許獨執謬見,不顧公議,頃以練祭退行事,投議政院,其中有追崇入廟一款,此曾所未有之論也。其議,則爲政院所却,而聞者,莫不駭怪,請罷職不敍事。春秋館官員,無緣闕直,極爲可駭,請應入員罷職。答曰,依啓。許陳其所懷,未有不可,不必深治。已上故判書朴鼎賢日記
上在慶德宮。停常參·經筵。
春秋館闕直應罷,待敎沈東龜。
府啓,許事。答曰,不允。
院啓,康文翼·羅德憲·林㙐事。答曰,不允。
刑曹,無號牌罪人姜成男當日行刑。啓。已上故判書朴鼎賢日記
上在慶德宮。停常參·經筵。
禁府,徐鍵刑問一次不服,加刑。啓。傳曰,削職放送。金淵元情公事,刑推當否,議啓。
領議政李元翼二十五度呈辭。傳曰,安心調理事,諭之。
院啓,許事,羅德憲事,林㙐事。答曰,不允。康文翼按律事,停啓。
府啓,各官月課軍器,限數年,姑勿復設,以爲蘇息民力之地事。戶曹參議睦長欽,當光海廢母之日,爲禮曹參議,西宮貶降節目,乘諸堂上不在,獨自擔當,行會八方。又與吳煥·韓惟翔互相締結,附會凶謀,請命罷職事。京外校學生考講,請令本廳,速爲定奪,御史未發送前,行會八道事。答曰,古之校生,皆是簪纓士族,非今日雜類之役,爾等不識古事,而如是言之,可謂不察矣。且爾等,俱以執法之官,欲爲壞了法制,未知其可也,所論中,不無可採之辭,令本廳,參酌處置。月課軍器事,令備局議處。睦長欽曩日之事,不無其間曲折云,勿爲已甚之論,可也。許罷職不敍事,不允。已上故判書朴鼎賢日記
上在慶德宮。停常參,有召對。
召對。入侍,參贊官李植,侍讀官李基祚,檢討官李景奭,假注書裵尙益,記事官金霱·尹絳。講孟子盡心篇,自高子曰止其言約而盡矣。已上經筵日記
禁府,康文翼海南定配。啓。
院啓,許·羅德憲·林㙐事。答曰,不允。已上故判書朴鼎賢日記
上在慶德宮。停常參·經筵。
有政。以尹烇爲持平,申達道爲正言,金宗一爲禮曹佐郞,李浣爲工曹佐郞,李性源爲兵曹正郞,司勇金翼龍加嘉善,李瓘爲監察,李敬輿爲直講,兪守曾爲典籍。
政院啓曰,成均館官員來言,西學儒生朴繼宗,以首倡,徐守一·洪柱一·韓崗·朴斗亨·李蘅等,以齋任,停擧云。傳曰,知道。限幾年乎?
府·院前啓。答曰,不允。
院啓,羅德憲·林㙐事,停啓。已上故判書朴鼎賢日記
上在慶德宮。停常參·經筵。
平安監司書目,郭山馳報,王士善到本郡,擅開倉庫作拿事。
接伴使書目,遊擊毛有男,自登州,領銀出來事。
政院啓曰,傳敎矣。問于四館,則西學儒生此停擧,不得限年云矣。傳曰,首倡者外,其餘,竝爲限年停擧。
政院啓曰,成均館官員來言,徐守一以下,則限二年停擧云矣。傳曰,知道。
院啓,許事。答曰,不允。已上故判書朴鼎賢日記
上在慶德宮。停常參·經筵。
有政。以鄭世經爲副提學,朴東善爲大司憲,嚴惶爲執義,李景曾爲持平,韓必遠爲文學,孟世衡爲禮曹正郞,沈器周爲工曹正郞,李晫爲掌樂僉正,順安縣監洪稙加通政。捕大儻
府啓,許事,睦長欽事。答曰,不允。
院啓,許事。答曰,不允。已上故判書朴鼎賢日記
上在慶德宮。停常參·經筵。
副提學鄭經世初度呈辭。入啓。傳曰,還出給,遣內醫看病。
管餉使書目,都督旗鼓王士善,率家丁四十餘名,嘉山郡守陳誠一無緣亂打,㤼奪三百石米太事。
以臺諫所啓,備局回啓,各道月課軍器,限五年停罷事,傳曰,姑以三年爲限,可也。
西學儒生申纘延等上疏,請與朴繼宗·洪柱一等均被罪罰事。答曰,宜勿煩瀆,退修學業。
府啓,許事。睦長欽事。答曰,不允。
院啓,許事,答曰,不允。
未時,太白見於巳地。已上故判書朴鼎賢日記
上在慶德宮。停常參·經筵。
副提學鄭經世辭職箚子。入啓。答曰,省箚具悉卿懇。須勿固辭,安心調理。
府·院前啓。答曰,不允。
禮曹啓辭。大槪,五禮儀魂殿朔望親亨儀,練後無哭云,而家禮,練後止朝夕哭,唯朔望,未除服者會哭云。臣等,未敢擅定,議大臣定奪,何如?傳曰,依啓。已上故判書朴鼎賢日記
上在慶德宮。停常參·經筵。
接伴使書目,都督爲義州殺傷差兵,貼臣書帖上送事。宣川報徐孤臣都督前牌文虜情事。
慶尙監司書目,今此監試,東堂交通之言,右道尤甚,前縣監李日章,本以借述之人,無端到試所,令該曹處置事。已上故判書朴鼎賢日記
上在慶德宮。停常參·經筵。
禮曹啓曰,議于大臣,則左議政尹昉,右議政吳允謙以爲,五禮儀,乃時王之制,遵行,宜當。但親臨,則依家禮會哭之文而爲之,似合情禮。上裁。傳曰,依議。
忠淸監司安興牒呈,荒唐船人十六名捕捉事。
以國忌,無所啓。
政院啓曰,雨勢如此,魂宮擧動,何以爲之?傳曰,停。已上故判書朴鼎賢日記郞廳李基德校正。郞廳金朝潤書。
上在慶德宮。停常參·經筵。
有政。
副校理李基祚初度呈辭。入啓。給由。
府前啓,許事。答曰,所論過矣。勿煩,可也。睦長欽罷職事,停啓。
院啓,許事。與府啓批答同。新啓,許稷行私參榜擧子,令該曹,査覈處置。平安道監試榜,郭山朴惟健之子璜,肅川奇汝獻之子惕,或以居京,或以居羅州,懸錄參榜。令該曹査覈削去,試官推考。答曰,依啓。
吏批,以金蓍國爲承旨,鄭廣成爲戶曹參議,李敬輿爲應敎,郭天衢爲刑曹正郞,金世濂爲直講。已上故判書朴鼎賢日記
上在慶德宮。停常參·經筵。
副校理李基祚再度呈辭。入啓。加給由。
答領議政李元翼疏曰,卿之求解日切,而予之遲難,尙有庶幾之望,卿疏到此,無以爲心,如此寒天,出處郊外,則必有添傷之患,宜速入來,以安予心,予當有復命焉。仍傳曰,遣承旨敦諭。
京畿監司書目,各官籍軍成冊,太半未及期限,令本廳處置事。
府前啓,許事。新啓,今見査覈狀啓,許稷行私之迹,昭著無疑,其表表者,已至四人,請罷其榜,其參榜人,勿以入格例免講事。答曰,不允。罷榜事,所論似過,其中可疑者,査出削去,可也。
院啓,許事。答曰,不允。
戶曹啓曰,咸鏡監司書狀,慶源府使沈旭拿來,推鞫定罪。啓。傳曰,允。已上故判書朴鼎賢日記
上在慶德宮。停常參·經筵。
禁府,沈旭拿囚。啓。
管餉使書目,關西餘丁,依體府牙兵例,姑勿定軍,專意屯作,從事官朴安悌,催促下送事。
院前啓,許事。答曰,不允。
府前啓,許事。全羅右道罷榜事。答曰,不允。
備忘記,予之托卿,有同魚水,卿不予顧,浩然出郊,憂心耿耿,達夜不安,昨日之敎,已諭予意,卿勿爲疑,速爲入來,俾安予心事。領相處遣承旨,更爲敦諭。已上故判書朴鼎賢日記
上在慶德宮。停常參·經筵。
副校理李基祚三度呈辭。入啓。遞差。
應敎姜碩期初度呈辭。入啓。給由。
禁府,金守玄議啓判付內,罷職放送。
府前啓,許事,全羅右道監試罷榜事。答曰,不允。
傳曰,號牌廳堂上命招引見。
院啓,坡平君尹鞏,附會兇逆,率其徒儻,首投兇疏,以誅大君㼁,嚴鞫悌男,以正邦刑爲請,此實大論之倡也。請削奪官職,門外黜送事。順安縣監洪稙,捕捉强盜,賞加改正事。許事。答曰,近日爵賞,雖以濫雜,皆是法典所在之事,不可不循例爲之矣。尹鞏之事,今始論罪,似爲太晩,休煩,可也。許事,不允。已上故判書朴鼎賢日記
上在慶德宮。停常參·經筵。
謝恩,副提學鄭經世。
有政。以李曙爲完豐府院君,金柱宇爲大同察訪,沈器遠爲刑曹判書,李愼爲副摠管,張維爲大司成,尹熻爲刑曹佐郞,尹知敬爲相禮。
院前啓,許事,洪稙事,尹鞏事。答曰,已諭。
傳曰,大臣·禮官命招。
備忘記,慈殿欲親祭私廟,欲令該司,察而擧行,未知卿等之意如何?卿等,與禮官議啓。
大臣回啓曰,內殿之親祭私廟,不載於禮文,祖宗朝亦未聞有行之時,臣等,不敢輕議,上裁。答曰,古例雖無親祭之規,誕生世子,則有親臨本家之例,今若防啓,則必有益傷聖懷之患,更爲酌議以啓。
大臣回啓曰,慈殿,遇前古所無之變,有此懇惻之敎,不可以規例論之,臣等不敢更有所達,惟在聖上明白開陳,以回慈聽。答曰,知道。他日當與卿等面議焉。
府啓,許事,全羅右道罷榜事。答曰,不允。已上故判書朴鼎賢日記
上在慶德宮。停常參·經筵。
應敎姜碩期再度呈辭。入啓。加給由。
有政。
禮曹啓辭。大槪,今此別試·初試,除八道鄕試,稍退擇日,依舊例,咸聚京師,分三所,各取二百人,似當,大臣之意亦然,敢啓。傳曰,依啓。
院啓,許事,洪稙事,尹鞏事。答曰,不允。尹鞏,削奪官職。
府啓,許事,庶尹韓亨吉盡奪告身時,未有敍命,而至於除職,請還收勿遞之命。吏曹堂上·郞廳推考事。全羅右道罷榜事,答曰,不允。韓亨吉勿遞無妨,推考事,依啓。
未時,太白見於巳地。已上故判書朴鼎賢日記
上在慶德宮。停常參·經筵。
答領議政李元翼陳情疏曰,省卿疏章,心甚缺然,卿欲使予,待卿如先朝,無乃未之深思耶?卿於先朝,受知雖深,豈如寡昧視之如嬰兒之望慈母哉?卿若棄而遠在,則予將何以措手足乎?東湖袗陽時異而事不同,寧可與先朝,比而同之哉?至於要君之說,尤似未安,予復何言?國家待元老之道,誰復有要君之疑乎?卿之去就,與在位不同,卿旣堅執如此,予不可强而屈其志也。今當依卿請矣,卿以帶相職,久廢公事,在家爲未安,則在其位,而必欲遠去,是誠何心哉?須速入來,以安予心事。遣承旨敦諭。
東萊府使書目,十一月卄六日,倭館二十二間燒火事。
院啓,許事,洪稙事,尹鞏事。答曰,不允。尹鞏,已爲削奪,休論可也。
府啓,許事,全羅右道罷榜事,韓亨吉還收勿遞之命事。答曰,依啓。許事,不允。
太白見於巳地。已上故判書朴鼎賢日記
上在慶德宮。停常參·經筵。
臘享大祭齋戒。
魂宮擧動出宮,三嚴申初。
禁府,崔敬一拿囚。啓。
府·院啓,以臘享大祭齋戒,姑停。
上在慶德宮。停常參·經筵。
臘享大祭。
上,幸魂宮,親行臘享祭。
修撰權濤,在外承召,上來謝恩。
備忘記,興慶園誌文製述時,當有行狀,而予素昧文辭,不能撰出,故略記梗槪以下,令李植,撰述以入。
院啓,許事,洪稙事,尹鞏事。答曰,不允。
府啓許事。今日還宮時,西班堂上官,無一人來參,應參者請推考。答曰,不允。推考事,依啓。
未時,太白見於巳地。已上故判書朴鼎賢日記
上在慶德宮。停常參·經筵。
有政。以金世濂爲副校理,金南重爲副修撰,李景奭爲吏曹佐郞,以李元翼爲領中樞,鄭昌衍爲判中樞,金尙容爲知中樞,朴鼎賢爲同知,韓必遠爲掌令,柳琳爲忠淸兵使,以特旨,除韓亨吉爲庶尹。
傳曰,領相遞差承傳捧之,當日爲政。
答領相疏曰,噫,予重違卿意,勉從卿請,予心慼矣。卿亦無忘昔日之言,不我遐棄,予日望之,卿意身在京中,則朝賀一節,不難行矣。此則筋力所致,不須慮也。卿喬木世臣,一國大老,在位去位,共無異同,決不可須臾遠離寡昧矣。江郊逼寒,不宜久處,速還舊居,以副予望事。遣承旨諭之。
院啓,許事,洪稙事,尹鞏事。答曰,不允。洪稙改正事,尹鞏黜送事,依啓。
府啓,許事。四館,依近例計仕陞遷,以杜新進自便怠慢之弊事。答曰,不允。四館事,依啓。
未時,太白見於巳地。已上故判書朴鼎賢日記
上在慶德宮。停常參·經筵。
校理金光炫初度呈辭。入啓。傳曰,還出給。
號牌廳啓曰,前庶尹許實,都廳差下事。傳曰,依啓。
院啓,許事。答曰,不允。
府啓,許事。新啓,今番科擧,外場交通之事,慶尙右道尤甚,冒占東堂者,幾至十人,請令監司,從實査啓,依律科罪事。答曰,依啓。許事,不允。
未時,太白見於巳地。已上故判書朴鼎賢日記
上在慶德宮。停常參·經筵。
未時,太白見於午時。
府·院啓,許事。答曰,不允。
禁府,許稷刑問一次不服,加刑。啓。傳曰,允。
禁府,崔敬一元情判付內,姑爲停刑,議啓。
禁府,沈旭元情判付,姑爲停刑,査覈後處置,似當,議啓。已上故判書朴鼎賢日記
上在慶德宮。停常參·經筵。
謝恩,副校理金世濂。
備忘記,落講儒生及落試業武中,如有投托良丁及公賤,勿論彼此,三口以上陳告者,竝爲免講帖成給,使之永免軍役,則於公於私,竝似便益,令該廳議啓。
院啓,許事。答曰,不允。
府啓,許事。答曰,不允。新啓,內贍主簿朴雴汰去事。答曰,有功之人,仍授此職,未爲不可矣。
傳曰,順安縣令洪稙,陞敍。已上故判書朴鼎賢日記
上在慶德宮。停常參·經筵。
謝恩,副修撰金南重。
府啓,朴雴汰去事。答曰,依啓。許事,停啓。
咸鏡監司書目,安邊呈,以雪深四尺,人不通行事。
備忘記,領相在京時,予日望其臥閤視事,上以格予非心,次以拯濟艱危,及其掉頭出郊,無意在職,予以爲,雖不能强其帶職,召還都下,爲寶於國中,兼爲士大夫矜式,卑辭待還,非止三四,而終不傾聽,此必是寡昧之惡,比來尤重而然也。切欲更召,而實爲顔厚,玆未之果耳。此意,政院知悉。
政院啓辭。大槪,領相李元翼,請更爲敦諭,使之入來。傳曰,依啓。
院啓,許事。答曰,不允。新啓,大槪,遷園時所從道路,該曹泛然稟定,都城之內,宗社所在,固非行喪之路,雖國陵遷葬之時,未聞入都門,況此遷園之擧,葬以大夫之禮乎?請令禮官,博考古事,更爲酌定。答曰,似聞太宗朝晉山府院君河崙,卒于定平地,入殯京第,親臨賜諡云,臣喪亦然,況親喪乎?遷靖陵時,李浚慶啓請所辭,迫近都門,自上不敢安居宮闕,不得已出郊祗迎,事勢重難云,予心不能無惑矣。其末端所謂參酌情文,從遷禧陵舊例,而定之之說,亦甚異焉,未知出於何樣情文也。今此遷葬時道路,別無可議之事,勿煩,宜矣。已上故判書朴鼎賢日記
上在慶德宮。停常參·經筵。
號牌廳啓辭。大槪,各道籍軍御史,正月初六日一時發送,今則籍軍已畢,只考試査檢而已。以巡按爲號事,傳曰,依啓。
院啓,許事。遷園道路事。答曰,前後所論,甚爲不中,然當令該官議定。許事。答曰,不允。已上故判書朴鼎賢日記
上在慶德宮。停常參·經筵。
禮曹,皇太子誕生別試·初試丁卯四月十二日,殿試同月二十五日,放榜五月十五日,式年生進·覆試三月二十八日,放榜四月二十日,文武科覆試講經五月初三日,會試講經畢間一日,殿試五月十九日,放榜五月二十五日改擇。啓。
院啓許事,停啓。
府啓,漢城判官李時煥,以籍軍公事場事,相臣之所着押,公然退却不施,請罷職不敍。尹鞏同疏之人,請削版。尙衣主簿尹瑺,門地極賤,請遞事。答曰,依啓。
府箚。大槪,恐懼修省,以答天譴事。答曰,深嘉爲國愛君之誠,箚辭,無非格言,敢不惕念而力行哉?
午時,太白見於巳地。已上故判書朴鼎賢日記
上在慶德宮。停常參·經筵。
修撰沈之源初度呈辭。入啓。給由。
戶曹啓曰,用錢之法,必有國家收捧之規,然後可以通行公私。今姑刑曹·漢城府·司憲府徵續處,依大明律贖銅錢之法,定式收捧事,捧承傳事。傳曰,依啓。
又啓曰,銅錢今方行用,百官應受人員,依平時楮貨題給例,差等磨鍊分給,凡受料人砲殺手各等應受料米中,十分之一,以銅錢上下事後錄,正一品各百文,從一品九十文,正二品八十文,從二品七十文,堂上三品六十文,三品五十文,四品四十文,五品三十文,六品二十文,七品十文,八品十文,九品十文,百官應受祿人,明春科時分給,受料人砲殺手·御營軍士等,來月散料,今月爲先計給,如有不願銅錢者,亦許納錢受米。啓。傳曰,依啓。
午時,太白見於巳地。已上故判書朴鼎賢日記
上在慶德宮。停常參·經筵。
以備忘,傳于金尙曰,李領府事欲爲入來云,今日入來乎?問啓。已上故領相李元翼日記
上在慶德宮。停常參·經筵。
修撰沈之源再度呈辭。入啓。加給由。
因政院領府事李元翼入來本家啓辭,傳曰,來在此闕近處之意,遣史官諭之。
禮曹啓辭。大槪,遷園道路,議大臣定奪事。傳曰,依啓。
禁府,許稷刑問二次不服,加刑。啓。傳曰,允。
政府翰林取才,鄭百亨綱目略,金汝鈺粗。
傳于金尙曰,李領府事所寓家舍,此闕近處,閭閻稀疎曠闊家,覓給。已上故判書朴鼎賢日記
史官柳景緝啓曰,臣以傳敎之意,往諭于李領府事處,敢啓。答曰,知道。此一節出領府事李元翼日記
上在慶德宮。停常參·經筵。
因司僕寺啓辭,傳曰,前僉正李仁民罷職,永不敍用。
府啓,吉州牧使,以文官擇差事。禮山縣監趙亨生,性本迂疎,吏緣爲奸,民受其弊,請罷事。兔山縣監李暤,民結所捧大同木,逐月駄送其家,帖給衙客,請罷事。安奇察訪金是樞,發言行己,率多悖妄,請罷事。答曰,依啓。已上故判書朴鼎賢日記
上在慶德宮。停常參·經筵。
有都目政。以李應英爲漣川縣監,鄭大亨爲禮山縣監,朴炳爲兔山縣監,閔後謇爲高山縣監,梁應漑爲河陽縣監,鄭百亨·金汝鈺爲檢閱,洪霙爲瑞山郡守,洪汝翼爲錦山郡守,權鑊爲吉州牧使,朴明榑爲濟州牧使,李榏爲安岳郡守,鄭文晬爲三水府使,金光炫爲獻納,金起宗爲刑曹參判,沈䦎爲寶城郡守,李掬爲明川府使,崔震立爲慶興府使,宋錫胤爲結城縣監,李敬輿爲典翰,尹煌爲應敎,辛喜孫爲寧越府使,睦長欽爲竹山府使,申景洙爲滿浦僉使,田闢爲禮曹佐郞,李昭漢爲修撰,兪守曾爲戶曹正郞,尹知敬爲輔德,元振河爲刑曹佐郞,李後天爲大同察訪,李耆爲漁川察訪,黃自中爲訓鍊正。
平安監司書目,昌城府使馳報,奴酋縮入瀋陽事。
午時,太白見於巳地。已上故判書朴鼎賢日記
上在慶德宮。停常參·經筵。
副修撰洪命耉初度呈辭。入啓。給由。
有都政。
備忘記,老老尊賢,國之先務,年八十以上官至堂上者,食物題給,位躋二品,而兼有淸操者,衣資·酒饌,竝爲題給,以示優異之意。
傳曰,今後德興大院君諱字,凡公事中勿書。已上故判書朴鼎賢日記
禮曹,以興慶園遷葬時道路事,啓曰,以常理言之,則都城,宗廟所在,卽遠之葬,穿過城內,誠爲未安,臣等不敢輕議,議大臣定奪事,傳曰,依啓事,傳敎矣。議于大臣,則領府事李元翼以爲,伏見謄出先朝寶錄,舊例如此,蓋雖國陵,而祖宗以下列聖,於祖宗,皆臣子也。臣子卽遠之靈柩,穿過君父神御所在之城中,事理未安,伏惟上裁。傳曰,知道。今此道路,以情文言之,則決不可捨順便之路,而從迂險之地,但人言旣如彼,元老之議又如此,予不敢强焉。已上領府事李元翼日記
備忘記,祥日內殿,往魂宮脫衰,似合情禮,令該曹,預爲講定。
吏批,李敬輿爲掌樂正,尹衡彦爲相禮,鳳林大君初授職,尹孝立爲注書。已上故判書朴鼎賢日記
上在慶德宮。停常參·經筵。
謝恩,修撰李昭漢。
以國忌齋戒,無所啓。
上在慶德宮。停常參·經筵。
以國忌正日,無所啓。
上在慶德宮。停常參·經筵。
副修撰洪命耉再度呈辭。入啓。加給由。
謝恩,應敎尹煌。
府啓,明川府使李掬,曾無履歷之效,錦山郡守洪汝翼,素乏字牧之才,到處不治,禮山縣監鄭大亨,爲人庸劣,漁川察訪李耆,被論未久,不合彈壓之任,請竝遞差。省峴察訪許洪材,仁弘門客,司贍參奉金孝吉,附托凶徒,請竝汰去事。司藝許遠竄事。答曰,依啓。李掬試可乃已,未爲不可,許所論太過,遞差。
院啓,許遠竄事。與府啓批答同。已上故判書朴鼎賢日記
答領府事李元翼乞遞訓鍊都〈監〉提調疏曰,省箚具悉卿懇。卿須勿辭,頻數檢飭,以副予望。此一節領府事李元翼日記
上在慶德宮。停常參·經筵。
有政。
副修撰洪命耉三度呈辭。入啓。遞差。
府·院啓,許事。答曰,不允。
府啓,李掬事。答曰,不允。
上在慶德宮。停常參·經筵。
禮曹啓辭。大槪,傳敎矣,五禮儀脫服時,無內殿以下嬪御同參之禮,恐不如依舊例,所御殿庭望哭脫衰之,爲宜。傳曰,揆之情禮,不可不往,內殿幕次,設於內庭,可也。
號牌廳啓辭。大槪,傳敎矣,今年事勢,決難更擧戶籍,以添騷屑,依前傳敎,姑爲停罷,待後式年,更議處置。傳曰,允。
漢城府啓曰,軍籍廳文書査准,應爲定軍者,五部通共一千九百七十二名云矣。傳曰,知道。
院啓,許事。答曰,不允。
府啓,許事,李掬事。答曰,不允。李掬事,依啓。已上故判書朴鼎賢日記
上在慶德宮。停常參·經筵。
吏曹啓曰,咸鏡監司書目,鍾城府使李景容,會寧府使金俊龍,甲山府使成夏宗,端川府使柳恒,咸興判官李敬仁,定平府使李廷馦,安邊府使洪霶,高原郡守金光煜,北靑判官李之英,善治褒奬事,上裁。啓。傳曰,各賜表裏。
今月二十六日引見時,京中儒生勿爲考講事,下敎。
禁府,許稷刑問四次不服,加刑。啓。傳曰,允。
府·院啓,以私忌齋戒,姑停。已上故判書朴鼎賢日記
上在慶德宮。停常參·經筵。
上在慶德宮。停常參·經筵。
有政。
四殿,過歲問安。
傳曰,行望闕禮後,魂宮拜謁,依朔望擧動例爲之。
魂宮擧動,三嚴巳初。
府啓。大槪,慈殿親祭家廟之擧亟寢,令禮官擧行之敎事。中殿脫服一節,依該曹啓辭施行事。軍資奉事李鳳吉,以微賤之人,□氷時多有泛濫之事,削版事。大臣登對時,慈殿家廟親祭一款,失其本意,徑先取稟,不察甚矣,當該承旨請罷事。四學儒生及京中業儒免講,公事,勿爲擧行事。許事。答曰,慈殿家廟親祭之擧,與古昔許穆夫人之事不同,雖以禮義言之,似不悖理,而□□堅□□□□□□□□□□□□□□心□四學儒生□□澄汰事□□前規決□□□□□□□□更爲議處,內殿脫衰一□□□□□□□情禮具□難便之□□□爲煩論,可也,承旨推考,李鳳吉□□□□事□□。
院啓,□□事。□□□謁魂宮時,乘□□入□□請□□□行內官推考,今後行□外乘轎□四學儒生業儒,與外方儒生□□□一體考講事。司圃別坐韓悅□□□當請遞事。答曰,近□□稀罕□□□規未能詳知,似聞祖宗朝大君,乘轎出入于進善門外□□□□是中□門也,舊規雖□□□□□□例之□□□之,則必爲□異□□□□□□□□□□□□□□□□□□□□□□□□□□□□□興化門外矣,大□之□□□□□□□□察舊例如是輕論□□□□□四學儒生□□□定□□□□□□□□□□□□□當令廟堂,更議處置焉。許旣已施罰,不必堅執。韓悅事,依啓。
吏批,以趙廷虎爲司成,鄭弘溟爲司諫,辛啓□□□□□,□修□爲明川府使,兪守曾爲安岳郡守。已上故判書朴鼎賢日記郞廳李基德校正。郞廳金朝潤書。
