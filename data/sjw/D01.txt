瓦所別提蔡嗣瓘,都差員利川府使沈瑞肩,排設差使員陽川縣監蔡正後,侍衛兵曹參議崔寬,佐郞尹致績·安如石,都摠管福平君㮒,經歷金碩命,衛將司果朴興文·南龜星,各兒馬一匹。郞廳正郞尹梅·南宮榞,典籍任弘望,挾靈輦將副司勇金緯·金慶有,從事官申希益·黃命益,將官把摠韓世弼,哨官李碩華,各上弦弓一張。輸石所領役部將安稷善,各所領役部將洪汝浚·方必享·洪時疇,竝邊將除授。金澤文·趙復抃·許宗悅·徐後績·李時華·李光胄·玄應信·韓後武,竝相當職除授。吉時佑·洪望漸·柳稔,各兒馬一匹。陳後平·李景三·李後逸·盧光元·金云吉·姜時發·徐廷一·金振昌,各上弦弓一張。京郞廳佐郞李國華,各加一資,資窮者,代加。相地官柳廷翰·韓必雄,令本衙門正職除授,長生殿都提調領議政許積,熟馬一匹。提調工曹判書李正英,禮曹參判沈俊耉,半熟馬一匹。都廳工曹正郞李柔,兒馬一匹。佐郞孫萬雄,正郞金千鎰,上弦弓一張。郞廳繕工監役尹徽,假監役鄭重有,各加一資,資窮者,上弦弓一張賜給。長番內官陸後立,崔尙仰·申潭,多有功勞,竝加資。殯宮次知內官徐後行·朱希聖,竝加資。後差備內官金以秋,熟馬一匹。上諡冊寶時尙傳李舜壽,襲差備內官金瀷·金成潭,奉虞主差備崔尙仰,各兒馬一匹賜給,今此三都監賞格,一人雖兼數事,毋得疊授,一二日仕進者,竝勿論。員役·工匠·下人,令該曹分等,米布磨鍊題給。襲斂時入,崇善君·樂善君·淸風府院君金佐明,靑平尉沈益顯,福昌君楨,福平君柟,福善君橝,各熟馬一匹。內乘金錫益,主簿金錫衍,參奉張楦,各半熟馬一匹賜給。提調禮曹判書張善瀓,刑曹判書李殷相,吏曹判書洪處寬,銘旋書寫官工曹判書李正英,代奠官福善君柟,初喪時都承旨尹源,都廳吏曹正郞趙師錫,副司直李選,竝加資。梓宮上字書寫官福昌君楨,禮房承旨金錫胄,各熟馬一匹。郞廳正郞柳以升,佐郞尹選,司評趙尙漢,竝陞敍,已準者,半熟馬一匹。監造官奉事鄭洙明·安塾,竝六品遷轉。提調副護軍吳始壽,郞廳主簿黃暉,引儀尹擯,奉事尹垿,各兒馬一匹。別工作繕工監參奉宋有栻,陞敍。郞廳主簿閔毅重,引儀許墰,別檢李羽成,各下粧弓一張。別工作繕工監役李世億,參奉宋有栻,各加一資,資窮者,代加。
政院啓曰,傳曰,柳世哲解罰事,何至今不爲擧行耶事,命下矣。問于成均館,則兩掌議,旣已停擧,當代差出新掌議後,可以行云矣。傳曰,今日內,若不擧行解罰,則當有重處之事,以此意分付。
府·院前啓,請賓廳會議時,終始參啓諸臣,竝命罷職不敍事。入啓。答曰,不允。以上朝報
備邊司啓曰,喬桐所在諸色軍兵及各樣色目,入屬於京衙門之類,區別其役之緊歇,事勢之便否,或仍存本役,或割給各營之際,成冊中,有京案付御營軍十七名,竝置於仍存本役之類矣。到今更考,則卽是京案付御營軍之保人,非戶首也。旣非戶首,則保人,當依他軍門例,割給於水營,元草記付標以入之意,敢啓。答曰,知道。備局謄錄
上在昌德宮。停常參,只晝講。
辰時巳時,日暈兩珥,暈上有背,色內赤外靑。夜四更,流星出向陳星下,入北方天際,狀如鉢,尾長三四尺許,色赤光照地。
左議政鄭致和八度呈辭。入啓。傳曰,遣承旨敦諭。
右承旨鄭維岳,親病上疏。入啓。答曰,省疏具悉。爾其勿辭,救護母病。
傳曰,明日晝講爲之。
持平李沃辭職上疏。入啓。答曰,省疏具悉。爾之所陳辭,當令儒臣採施焉,爾其勿辭察職。
答知事閔鼎重疏曰,省疏具悉卿懇。已悉予意於前疏之批,卿其安心勿辭,從速入來察職。
成均館官員,以同知館事意,啓曰,卽者本館官員,來言于臣曰,朝者,柳世哲等,今日內,速爲解罰事,詣政院聽傳敎,卽爲傳言于居泮儒生,則諸生等,依古規會于東一房,差出停擧齋任之代,而東一房掌議,則例不察任。又爲自薦其代移任於他人,然後始爲察任,亦古規也。今日日晩,只差東一房掌議,而行公掌議,則勢未及差出,故一邊更爲申飭,而不可不啓達此由云。泮儒遞易之例,自古如此,解罰事,自致遲延之由,敢啓。傳曰,知道。
戶曹啓曰,卽接廣興倉所報,則今正月朔右議政金壽恒祿俸,依傳敎更爲輸送,則以爲今此祿俸,更爲輸送,出於特命,惶感罔措,而退伏江上,方俟嚴譴,決不當冒受公廩,以重其罪戾,此時陳章控辭,亦有所不敢,第增悚懼而已云而不受,係是大臣祿俸,何以爲之?敢稟。傳曰,更爲輸送。
晝講入侍,特進官吳挺緯,同知事金錫胄,承旨李東老,玉堂權愈·李夏鎭,假注書金涑,史官李后沆·南益熏。
掌令南天漢啓曰,大臣論罪,從輕至重,自是近例,合司之論宋時烈,先請罷職,繼請削黜者,非理止至於此而已。今聞物議,以罪重律輕爲非,臣何敢晏然?請命遞斥臣職。答曰,勿辭。
政院啓曰,明日晝講爲之事,命下,而孝敬殿春享大祭親行事,亦定奪矣。大祭親行,則齋戒二日,明日晝講,何以爲之?敢稟。傳曰,然則停。
合啓,自古遺逸之士,進不隱賢,退斯靜專而已,舍此二箇道理,而假借山林之名,把握朝廷之權者,前史之所未有也。宋時烈,與故判書宋浚吉,大司憲李惟泰,得意之初,專務樹黨,布置卵育,充備樞要,汲引同色,不遺奸遷,排擯異己,若擊私讎,銓衡進退,皆稟命令。臺閣彈論,盡出指揮,氣熖燻灼,聲勢燀爀,嬰之者廢,觸之者碎,擧一世數十年,榮辱與奪,惟其言而莫之違。猶恐一朝權勢,或有數,則稍見君父之所倚任者,非其黨類,則四縱銛鋒,身爲殿後,恣意斥逐,極之所往,君上處分,少不愜意,則含慍寓諷,必勝乃已。世之得罪行檢者,自知不容人類,群趨取媚,輒被迎接,因致顯仕者,前後相望,關節狼藉,請托橫行,詞訟立落,一視親疎,監司守令,莫或自斷,凡若此類,指不勝屈,至於去年遷陵之擧,夫豈先王,得已而不已哉?啓隧時,石物之虧欠,退壙之水患,宋時烈旣自目覩,而當初贊用此地者,乃其所自爲,故移陵之後,敢以碎骨等語,肆然譏嘲,盛言不爲改封築之失。噫,安厝先王體魄,實是擧國同幸,又是何等大事,而故爲務勝,略不顧忌,人臣分義,果如是乎?淸州人池應三父子之變,世所未聞,儒生施罰,胡大罪也?而憤其立異,頤指道臣,酷刑諸儒,幾死桎梏,儒者之事,豈容若是?平生負犯,固難殫擧,而悖常亂倫,至於敎閔愼,廢父而極矣。臣等不欲一一指陳,以煩聖聽也。嗚呼。己亥之事,尙忍言哉?恭惟我孝宗大王,以仁祖大王第二嫡出,昭顯旣薨,光膺冊命,履至尊而主宗廟者,十年,邦家嫡統,舍此何主?而仙馭賓天,貶稱猝加,其曰不害爲庶子,曰嫡統不嚴,有國以來,安有主宗廟十年之君,而不以嫡統許之者乎?浚吉·維泰之獻議,依樣宋之葫蘆,雄唱雌和,協勢助威,拑制一世之口,驅迫擧國之人,間有忠國之論,的証禮經之謬,則同聲合辭,目以凶邪。尹善道,言雖峻激,若其宗嫡統之論,可質百世,而受宋時烈之旨者,遽請殺之,其子仁美,抱才登第,而父子,終於廢錮而死。嶺南多士,叫閽辨禮,則又請重法繩之,賴先王好生之德,雖免騈戮,而宋何嘗待之以不死哉?士林重望,縉紳名流,坐此淪陷者,凡幾人也?忠義囚舌,道路以目者,凡幾歲也?當其禮訟衆發,理屈辭窮之後,間嘗諉以明律,而乃其本意,實主貶降,故今春仁宣王后之喪,大王大妃服制,又降爲衆子婦大功之服,蓋宋時烈,初以體而不正,斷之,故禮官,不敢矛盾其議耳。夫父子相繼之謂體,嫡妻所出之謂正,不正二字,何以加於孝廟之功哉?惟我顯宗大王,一怒斯赫,群枉莫逃,嫡統歸正,倫紀復敍,繼而殿下,不愆不忘,丕顯丕承,典禮旣正,國是已定,討罪之典,寧容少緩?人臣之執國命者,自古有之,而宋之王安石,國朝仁弘之流,其禍尤大,蓋其所幻面者,行義而自能,欺世而盜名,故操柄也固,植黨也繁,使一世,不敢言其非,人主,不敢正其罪。所謂心逆而險,行僻而堅,談說,足以餙褒榮衆,强禦,足以反是獨立者,宋時烈,皆有之矣。卽今朝廷之職,盡其腹心,賢士之關,皆其爪牙,營救之言,遞口換面,迭出其勢,將使其黨與盡起,以庶子之說,爲必是,宋時烈,爲眞君子,先朝釐正,爲誤定,殿下之罪宋時烈,爲失德,然後乃已。若不深惡而痛絶之,則其流之害,將至於國不國而臣不臣,請宋時烈極邊遠竄,故判書宋浚吉,追削官爵,大司憲李惟泰,削奪官爵,門外黜送。
原襄監司書目,平海百姓金春己女子,爲虎嚂死事。又書目,平陵呈,以本驛人家十七戶,煨燼,女兒一口,爛死事。
司諫金上疏。大槪,新授職名,決難冒受,身病且重,供職無望,敢伸乞免之章,仍略陳所懷事。入啓。
院啓,賓廳議啓諸臣,罷職不敍之請,實出於參酌之意,而聖批尙靳,臣竊惑焉。當先王反復詢問之日,諸臣,豈不知孝廟之次長,國制之爲朞年,而不顧莫重邦禮之壞亂,務合宋時烈體而不正之說,一心諱拒,聯名議啓。欲以衆子婦大功之服,斷以爲制,其罔上悖亂,極矣。當初首相之獨被譴配,非謂臣獨主此論,而罪重於諸臣,特以其名之在上而已。其所造意立言,未必專在於首相,豈有首從輕重之可以區別者哉?只請罷免,亦云末減,苟或全釋,無以厭公議而服人心。請賓廳會議時,終始參啓諸臣,竝命罷職不敍。
府啓,臣以賓廳議禮諸臣,罷職不敍之請,累日論列,而天批不允。至以先朝區別爲敎,臣不勝悚愧也。殿下果以諸臣,爲元無罪乎?抑有罪而姑爲棄咎置瑕,不之罪耶?當先王親考禮經,下詢賓廳之日,十六年蔽遁之說,破盡無餘,宗嫡之統,嫡庶之分,無一毫之可疑,而大臣以下,初不明白顯言,及至天威震疊,日三下詢,無可周遮之地。然後乃發四種服制之說,斷之以大功,此事果出於首相之所獨斷,而諸臣,則袖手傍觀者耶?以先王至仁之量,念前日寵任之意,未遽盡斥,罪止首相,而今日事體有異於此,只令首相編配,而使諸臣,安坐職次,不施譴罰,則其在殿下述事之道,國家用罰之意,何如也?嗚呼,賓廳諸臣,蒙先王不世之厚恩,或位至崇班,或列坐華顯,則知有國家,知有君上,八字之外,更不可以他慮,而當莫重莫大國禮釐正之日,猶未祛私之一字,違君上至正至當之下敎,從宋時烈背經背理之謬見,臣竊痛駭也。若論其罪,則宜不止於論罷,而末減以罷職者,亦欲承先王區別之意,且有鎭定朝著之計也。其時首相,旣被編配之罰,則同事之人,尤安得晏然而已乎?況今公議已發之後,在聖上使臣之禮,亦豈可維縶驅策,使之冒沒廉隅,不顧公議行公而已乎?會議時參啓諸臣,決不可全免,請竝命罷職不敍。答曰,宋時烈,當初首有壞禮之罪,今已釐正之後,則削黜之罰,不足懲矣,況宋浚吉·李惟泰,不過有隨參於其間而已,有何追削削奪之理乎?不允。
答府·院曰,亟停勿煩。
晝講時,侍讀官權愈所啓,當此逐日開筵之日,大司憲許穆,以老成宿德,不可不入侍筵席,以資啓沃,而八十之人,勢難日日出入,或間日,或間數日,使之觀其筋力,頻頻入侍,以爲開益聖學之地,何如?上曰,依爲之。又所啓,今世學問博洽之人,無如掌令尹鑴,雖在草野,亦宜禮以致之,況今帶職在京,若諭以經席求助之意,則豈有不出之理,宜令頻數入侍矣。上曰,依爲之。承旨李東老曰,尹鑴,方以掌令在京,每於開筵之日,牌招入侍乎?檢討官李夏鎭曰,雖在他職之時,亦令入侍,何如?上曰,牌招入侍,可也。同知事金錫胄所啓,曾在先朝,邊地守令之以災傷罷黜者,竝皆仍任,其覆審敬差官,亦爲推考,其重邊倅,慮圖遞之弊,實非偶然矣。今者吉州牧使鄭始成,鍾城府使李晶,皆以年分差錯,見罷,非但邊地數易之有弊,日後之圖罷者,必將籍以爲口實。兩邑守令,竝爲仍任,當該敬差官,亦爲推考,以防後弊,何如?上曰,依爲之。特進官吳挺緯所啓,敬思殿·孝敬殿享祀,輪回親行事,曾已定奪矣,朔祭,纔已親行於敬思殿,今此春享大祭,則親行於何殿耶?臣旣入侍,敢此仰稟。上曰,孝敬殿親行事,分付。上曰,前大司諫李柙,姑先遞差事,曾已命下之後,政官,偃然備擬於承旨之望,今日政,又擬於大司諫之望,其前後探試之狀,誠甚痛駭。吏曹參議李翊相,姑先從重推考。以上朝報
禮曹啓曰,卽接奉常寺所報,則仁宣王后練主造成處所,爲先定奪云。取考謄錄,則庚寅年練主,造成於慶德宮資政殿月廊,奉安于資政殿而庚子年練主,造成於時御所宣政殿月廊,奉安于宣政殿矣。今番依庚寅年例擧行乎?敢此仰稟。傳曰,依爲之。以上禮曹謄錄
有政。
吏批,以曺獻卿爲兼大同察訪,鄭興周爲長鬐縣監,李思訥爲遂安郡守,金鼎祥爲嘉山郡守,李弘淵爲大司諫,韓如愚爲鎭岑縣監,李東溟爲寧海府使,柳梓爲漆原縣監,許穆爲吏曹參判,李惟泰爲大司憲,李世白爲洪川縣監。
上在昌德宮。停常參·經筵。
夜二更,流星出北斗星上,入艮方天際,狀如甁,尾長四五尺許,色白光照地,有聲。
大王大妃殿·慈殿·中殿,藥房問安。答曰,知道。
藥房啓曰,伏未審數日來聖體,若何?連日行禮之餘,又復連日開講,不瑕有添傷之患乎?慈殿痛有煩鬱等候,益有差減之效乎?臣等無任憂慮,敢來問安。答曰,知道。慈殿,少有差減之後,別無加減矣。
政院啓曰,注書之單望差出,其意有在,而新除授注書李弘迪,今日不爲出謝,事極未安,卽爲牌招察任,何如?傳曰,允。
左承旨安縝書啓,臣承命往諭于議政府左議政鄭致和,則以爲臣,瀝血呈單,已至八度,庶幾聖明俯燭實狀,日望恩遞之命矣。千萬不意,近侍至於再度下臨,傳諭聖旨,十行恩綸,無非不敢當之敎,惶悚震越,置身無地。臣之病患,如有一分自力之勢,則此時何時敢爲一向祈免,而不知止,上孤聖眷,下速臣身之罪戾哉?伏地涕泣,只俟嚴譴,此外不知所達云矣,敢啓。傳曰,知道。
謝恩,注書李弘迪。
獻納李宇鼎,正言睦昌明啓曰,宋時烈壞禮亂統,御下蔽上之罪,不可不論,故臣等與憲府諸臺,反復商確,啓請削黜矣。昨者合啓,又發宋時烈請竄之論,而論及同事諸臣,至有追奪削黜之請,臣等論事乖當之失,至此著矣。且臣等俱有賤疾,正朝陪祭及起居之班,終未進參,罪戾尤大。以此以彼,決難苟冒,請命遞斥臣等之職。答曰,勿辭,退待物論。
左議政箚子。大槪,病勢萬無自力之望,委頓床席,只俟鈇鉞之誅,伏乞聖慈,亟命鐫削臣職名,俾得退死田野事。入啓。
傳曰,召對爲之。
夜對入侍,玉堂權愈·任尙元,承旨鄭重徽,假注書金涑,史官李后沆·南益熏。
夜對時,權愈所啓,副提學問于大臣差出事,頃日晝講時,筵臣定奪於榻前者,爲其入侍筵席之意,而昨日政亦不差出,該曹所爲,殊未可知也。上曰,吏曹參判,則昨日命下之後,卽爲差出,而副提學差出事,命下已久,亦當問于大臣,卽爲備擬,而昨政不爲差出,政官所爲,殊甚駭然,從重推考後,使之差出。以上朝報
司饔院參奉,以入直宗室意啓曰,凡各邑進上來納之規,必須盛於精器,內外堅封,書以臣謹封乃例也,亦所以重其物也。卽者任實縣乾柿七貼來納,而只以皮紙數張裹送,亦無封標。莫重進上,如是虛疎,事之駭愕,莫此爲甚。當該封進官,從重推考,陪持人,令攸司囚禁治罪,何如?答曰,允。以上司饔院謄錄
上在昌德宮。停常參·經筵。
答左議政鄭致和箚曰,省箚具悉卿懇。卿其安心勿辭,更加從容善攝。
備忘記,卿久在江外,終不入來,還切愧忸,無以爲諭,況卿先朝旣已區別矣,卿何過嫌,至此之極也?卿其安心勿辭,從容入來,以副孤之如渴之望。仍傳曰,遣承旨傳諭。
政院啓曰,朝者以儒臣解罰,何至今無擧行之事耶?問啓事,命下矣。卽招成均館官員問之,則齋任二人,再昨差出,一則進士尹世熙,時在黃海道金川地,未及上來,一則進士洪萬選,亦出去高陽地其父柱國配所,故昨夕急招入泮,而萬選,以爲其父方以禮官,誤定服制事,在罪謫中,凡干禮律論議,皆不得干豫,至於南重維,則疏中醜辱其祖父父兄,尤是有嫌當避之人,故姑待同任之上來,不能擧行云,敢啓。傳曰,差出齋任中,或稱在外,或稱有嫌,如是遷就,趁不擧行之狀,誠極驚駭。今日內,以在京人差出,趁卽擧行事,分付。
右承旨鄭維岳書啓,臣承命往諭于右議政金壽恒,則以爲臣之情勢,曾已備陳於前後承諭之日,竊意聖明,俯垂諒察,而不料玆者,近侍又臨,聖諭勤摰,臣之出城以後,蒙此恩數,今已至四矣,臣雖頑蠢無狀,豈不知隆渥之可感,違慢之爲罪也?顧臣負犯至大,法所難貸,其在私分,固不敢以先朝有所區別,而冀幸免罪,況今是非大定,黜陟大明,如臣之輩,在所當斥,先朝之罪與不罪,其敢復論於今日乎?臺啓所謂,豈可維縶驅策,使之冒沒廉恥,不顧公議云者,誠得之矣。臣雖被慢命之罪,終無冒進之望,此不但臣之自畫於心,實國人之所共知也。惟願聖明,亟施譴罰,永寢收召,使國體無損,輿情稱快,私分得安,誠爲萬幸。此外更無所達,只自伏地涕泣云矣,敢啓。傳曰,知道。
正言李壽蔓啓曰,臣性本愚蒙,不度時勢,惟知公議之必可伸,邪說之必可闢,與憲府相議,妄有所論列矣。伏聞筵臣,以臣等之論爲太重,顯有營救之意,臣竊不勝慨然也。昔我孝宗大王之將大有爲也,思得同德之臣,以爲共國之計,而不幸賢才眇然,惟是宋時烈,以儒爲名,自附於大義。故孝廟遂隆之以位,待之以禮,責任之重,際遇之盛,三代以後所未有也。豈意宋時烈,未嘗畫一奇計,進一賢士,專務樹黨,固私之計,不爲經國濟世之策,把握朝權,排陷異己,不一而足,及至己亥大喪之初,猝以貶稱,加於孝廟,遂唱體不正之說,降爲朞年之制,而日後之公議可畏。故乃引國制及明律,諉以時王之制,其所謂國制者,乃大典私家之制也,其所謂明律者,卽朞親延坐之法也。五禮儀國恤章,本無朞年之制,則胡不用經傳所載之禮,反引私家之制,延坐之法乎?其詖遁之辭,有難掩覆,故宗嫡之論大起,則宋時烈自謂由此而死,指揮黨與,力戰公議,言是禮之是者,必吹噓之,言是禮之非者,必竄逐之。欺蔽聖聰,拑制一世,十六年間,身雖在野,實執朝柄,使滿朝之人,惟其言而莫之違,不但宗統紊亂,典禮不明,使國事,至於此極者,宋時烈之罪也。此其所以報孝廟之禮遇者乎?先王末年,痛惋其見欺,雷威未施,弓劍遽遺,此擧國臣民之所以痛心扼惋者也。卽今典禮,雖曰旣正是非,雖曰已明,其亂統壞禮,假名誤國之罪,不可以削黜之罰,懲其惡。故遠竄之請,實出公共之論,而不意論思之臣,怯於積威之餘,欲爲日後免禍之地,敢以禮遇之說,眩亂天聽。且以追奪削黜,滾爲一啓爲非,三人壞禮,厥罪惟均,則亦何必分而二之乎?凡爲宋時烈之黨者,自知禍福相關,各爲身計,蝟起狙擊,死且不避,雖君父之威,猶不知畏,公論之嚴,猶且肉搏者,固不足言,而如相元之爲言,尤可異也。臣旣被其詆斥,不敢晏然在職,請命遞斥臣職。答曰,勿辭,退待物論。
謝恩,義州府尹李元祿,遂安郡守李思訥,洪川縣監李世白,護軍閔鏞,長鬐縣監鄭興胄。
都承旨金錫胄,知事閔熙,大司成南九萬,福昌君柟,戶曹參判洪處大,加資肅拜。
明日春享大祭,親行正時,四更一點。開門,三更三點。以上朝報
上在昌德宮。停常參·經筵。
春享大祭後,大殿·大王大妃殿·慈殿·中殿,藥房·政院·玉堂,百官奉慰問安。答曰,罔極。
左副承旨李堂揆上疏。大槪,病重,冀蒙恩遞事。入啓。
布衣尹鑴上疏。大槪,乞收講席之命,且遞臣職,以安愚賤之分事。入啓。
政院啓曰,去夜成均館官員來言,新差齋任洪受泰·李萬謙,入泮齊會。付黃儒生金鋼·柳世哲·南重維,解黃。被削儒生任碻·郭再周·安斗徵·鄭文輔·薛居一·鄭堯錫,解削云,敢啓。傳曰,知道。
京畿監司書目,永平呈,以刑曹參議兪辭職上疏上送事。答曰,省疏具悉。爾其勿辭調理,上來察職。
答左副承旨李堂揆疏曰,省疏具悉。爾其勿辭,調理察職。
答掌令尹鑴疏曰,省疏具悉。爾之經學高明,予已想矣。出入筵席,開釋蘊疑,是予所望也,宜勿固辭,從速行公。
咸鏡監司書目,道內癘疫人,方痛一百四十一名,向差一百二十三名,死亡十八名事。
幼學魚壽萬上疏。入啓。傳曰,如此上疏,勿爲捧入事,曾已傳敎,而何爲捧入耶?還出給。
吏曹參議李翊相,辭職上疏。入啓。答曰,省疏具悉。爾其勿辭,從速察職。
領議政箚子。大槪,將臣內局都提調之任,先賜遞免,以幸公私事。入啓。答曰,省疏具悉卿懇。卿累月勤勞之餘,非時痢疾之症,猝發,予甚慮念,卿其安心勿辭,從容善攝,以副如渴之望。仍傳曰,遣史官傳諭。
吏曹參判許穆上疏。入啓。答曰,省疏具悉卿懇。卿纔經大病之後,氣力雖不如前,神明所扶,宜有勿藥之喜,量其筋力,時或出入筵席,敎誨寡昧,予日望之。別紙中條陳,無非謨訓格言,可不置諸左右而服膺焉?
幼學南彦成上疏。大槪,爲君之道,先立其志,且得賢才,以爲保國安民之策事。入啓。
兵曹判書李尙眞箚子。大槪,猝患類中,不得起動,無望供仕,又未陪祭,冒昧陳懇,仰暴憐察,亟賜鐫罷,仍治臣罪,兼將所懷,以備財幸事。入啓。
左議政九度呈辭,傳曰,安心調理。
傳曰,明日晝講爲之。
掌令南天漢啓曰,臣伏聞再昨筵中,修撰任相元,以宋時烈遠竄之論,爲太重,一以營護宋時烈,爲納媚之地,一以非斥臣等,以爲沮遏之計。噫,宋時烈之執國命,作威福久矣。積威所及,人莫不顚倒,徒知有宋時烈,而不知有君父,宗統之紊亂,邦禮之乖舛,視若細故,而換面迭出,沮撓公議,必欲使先朝已正之典禮,隱然爲他日翻案之階,其心所在,凶且慘矣。不料任尙元,亦於此際,敢生諂附之意,發此周遮之言,吁亦駭矣。夫宋時烈壞禮亂統,假名誤國之罪,諫臣避辭,略及大槪,臣不須臾爲疊床之語,而惟其負犯,係于宗社,請討之擧,實有一國公共之論,故頃日兩司之被斥,李瑩引避退待也,相元,以國是旣明,所論得體,營護之言,不足爲嫌等語,處置請出矣,曾未幾何,相元反爲此言,豈其本心如是,不過爲日後謀身計也。臣於此,益驗宋時烈之威勢,能使人變幻其心術也。至於宋浚吉·李惟泰等,承命獻議,各陳所見,此與隨參者有間,則其所壞禮之罪,宜無異同。請罪之章,不必分而二之,而相元之執此爲咎,尤未可曉也。臣疏遠之蹤,只欲尊君上抑邪說,妄有論列,重觸時諱,群排衆斥,固所自取,人心世道,無復可爲,則臣未知前頭踵相元而起者,又幾人也?臣之被斥,與諫官無異,而前席語秘,晩聞其槪,今始來避,所失尤大。請命遞斥臣職。答曰,勿辭,退待物論。
答兵曹判書李尙眞疏曰,省疏具悉卿懇。卿之痿痺之症,予已詳知,其爲宋時烈,至於語涉孝廟,不但傷知人之明而已。由此而竝疑其無實等語,予深駭也,卿其勿辭察職。以上朝報
義禁府啓曰,罪人魚震成,病重保放矣,今已向差云,卽爲還囚之意,敢啓。傳曰,知道。義禁府謄錄
都摠府啓曰,今日入直軍士,中日習射,請出標信。傳曰,知道。都摠府謄錄
上在昌德宮。停常參,只晝講。
答幼學南彦成疏曰,省疏具悉。所陳之辭,予深嘉之,可不留心焉?
大司諫李弘淵啓曰,臣景迫桑楡,年至未退,荐遭崩天之痛,未效蓐蟻之忱,新經大病,與死爲隣,前後哭班,或參或否,分義掃地,日夕愧懼。今玆新命謬及,惶感罔措之中,賤疾復劇,於朔日陪祭及大庭起居之列,委頓請急,見阻喉司,稽謝之罪,萬殞難贖。仍念臣拭目新化,正値千載一時,而適當臺議乖激,日新層出,寅協調劑之責,決非如臣拙陋,所可辦得。且合啓方張,而宋時烈卽臣同姓四寸妹夫,在法應避,賓廳諸臣請罷之論,亦是論禮之故,而其緊語曰,不顧邦禮之壞亂,務合宋時烈體不正之說云,則其人雖殊,其事則一串,臣何敢冒法苟據,容喙於其間乎?請命遞斥臣職。答曰,勿辭,退待物論。
晝講入侍,特進官權大運,同知事南九萬,承旨鄭維岳,玉堂權愈·李夏鎭,注書李弘迪,史官李后沆·南益熏。
傳曰,明日晝講爲之。
大司成南九萬上疏。大槪,臣於平日,曾師事宋浚吉,今臺臣,論罪浚吉於身死之後者,如此,臣不忍與之竝齒朝端,亟命削臣職名,以正師事罪人之罪,兼陳區區所懷,以冀聖明萬一省察事。入啓。
備忘記,經席入參之意,追諭於昨日之批矣,文短意拙,終未能回,予甚慚靦,無以爲諭。予雖不敏,當此共濟艱虞之日,其何邁邁恝視,若此之極也?宜勿固辭,幡然改圖,予日望之之意,掌令尹鑴處,遣史官傳諭。
院啓,竝引嫌而退,公共之論,大意旣同,則次第加律,終亦何妨?而病未造班,其勢固然。誤禮之失,初旣無異,則一啓竝論,在例何傷,而意外之斥,不足爲嫌,旣有相避,勢難在職。請獻納李宇鼎,正言睦昌明·李壽蔓,掌令南天漢,持平李沃出仕。大司諫李弘淵,遞差。答曰,依啓。
檢閱李后沆書啓,臣承命往諭于司憲府掌令尹鑴,則以爲愚賤下臣,猥蒙朝廷之隆禮,至於降以綸綍,臨遣近侍,特諭以共濟艱虞之意,臣是何人,得此於聖上?惶怖感激,不知所出,明當趨赴魏闕之下,以聽進退之命云矣,敢啓。傳曰,知道。
答工曹判書李正英疏曰,省疏具悉卿懇。今玆之命,旣有前例,卿其勿辭察職。
晝講時,參贊官鄭維岳所啓,臣竊聞頃日筵中,禮曹判書吳挺緯,以求忠於孝之語,上達云,此語甚是矣。忠孝節行之激勸培養,自是爲國之本,而況當嗣服之初,此尤爲急務也。自前年終,各道例有節孝啓聞之擧,而此爲循例文具,該曹多不採施,特令該曹,以上敎傳諭京外,忠孝節行之人,無論存沒,從實啓聞。死者則或旌閭贈職,生者則各施相當激勸之典,何如?上曰,依爲之。又所啓,臣待罪禮府,故向來節行啓聞施不施之類,取而見之,則其中覈實議啓,受除職承傳者,亦有之,而曾無擬望者,此或出於窠闕之乏少,而大槪以節行,被錄於除職承傳,而終不得擬望者,無當初抄擇激勸之意,令該曹,惕念擧行事分付,何如?上曰,依爲之。
晝講時,參贊官鄭維岳所啓,諸道節行啓聞中,格於該曹,雖有實行,不蒙施行者,固多。其中,以臣耳目所及,洪州居故牧使權晛,其事親之孝,睦姻之行,宗族從化,鄕黨無間,今其死亡已久,稱道不衰。臣曾於往來湖右時,慣聞而欽歎之矣。晛之生時,一鄕欲以孝行報聞,晛力止之,故不得上達。孝廟丙申年間,其人身死,至壬子年,本道始以實狀啓之,該曹以事在久遠,置而不施,凡節行褒奬之擧,其人生時,或不無希冀不公之慮,而身死旣久之後,見稱鄕黨,至今未已,則尤見其有實蹟,而無私意也。晛之孝行,非特其身而已,其子,亦有所觀感,而以孝稱焉者,故竝入於本道啓聞中。其子進士湯,則曾有除職承傳,而晛則以其沒已久,終闕褒旌之典,晛之生時,爵秩旣至二品。又非湮滅不稱之人,贈職旌閭,固無損益,而其在聖朝褒奬之道,似有所欠矣。侍讀官權愈曰,臣亦聞睍孝行之表著矣,凡人行實,久而益彰,豈可以久遠而置之乎?上曰,令該曹稟處。
謝恩,大司諫李弘淵,司諫金,寧海府使李東溟。
工曹判書李正英上疏。入啓。
持平李沃啓曰,竭陳病狀,未蒙恩遞,悚蹙罔措之中,諫院諸臣,引宋時烈削黜之失,發加律之論,首祭班不參之罪,請逋慢之誅,臣亦同事同罪之人也。固當卽日詣臺,自劾不暇,而病勢沈綿,無氣自振,尋單請急,喉司阻却,淹延數日,狼狽轉甚,廉隅掃矣,分義墜矣。俟得少間,忍死來避,臣之罪戾,至此尤大,何可一刻仍冒?請命遞斥臣職。答曰,勿辭,退待物論。
掌令尹鑴上疏。大槪,召牌臨門,不能祗命,惶恐殞越,伏俟嚴譴事。入啓。
同知金以鏡上疏。大槪,臣年迫八十,疾病沈綿,兩膝屈而不伸,長伏私室,不能運動,僅得握負,進於闕門外哭班,末由參於闕庭之列。厥後病勢添重,更未進詣,而卒哭已過,歲又改矣。雖朝廷恕臣病重實狀,置而不論,臣一息未絶,方寸尙存,則其於分義所在,罔極不盡之心,何可無也?玆敢極知猥越,而不得不抗章自列,惶悚待罪,仍陳所懷,冀蒙垂察事。入啓。以上朝報
上在昌德宮。停常參,只晝講。
謝恩,掌令尹鑴,嘉山郡守金鼎祥,黃澗縣監柳沆。
答同知金以鏡疏曰,省疏具悉。年老不能運動,勢所固然,有何不安之心乎?所陳之辭,予深嘉之,可不留心焉?
藥房啓曰,伏未審數日來聖體,若何?慈殿膈上煩鬱之候,亦復何如?日氣寒凜,久猶不解,臣不勝區區憂慮,敢來問安。答曰,知道。慈候,與前一樣矣。
兩慈殿·中殿,藥房問安。答曰,知道。
左議政十度呈辭。入啓。傳曰,安心調理。
政院啓曰,來十一日,專經文臣殿講及輪對日次,取稟。傳曰,停。
右議政處,祿俸輸送事,榻前下敎。
禮曹啓曰,自祖宗朝卽位之初,設科取士,蓋四方同慶之意也。今年,乃聖上卽位之元年,慶不踰年,旣有古例,而適與大比之科,相値,旣已擇日於今春,卽位增廣初試,則設行於初秋,覆試,則設行於秋末冬初,似當。以此擇日,行會中外,何如?傳曰,允。又啓曰,卽位增廣,不可踰年,大比之科,亦不可退行,式年必行於春間,增廣可以設行於冬前矣。式年監試初試,則旣已擇日於二月十二日,文武科初試,則擇日於同月二十七日,而前頭勅行,若有科期相値,則慮有妨礙之患。考見前例,則庚寅增廣別試之時,亦値勅行,本曹啓請,仍又設行,備局亦以該曹啓辭施行事,回啓,則傳曰,依此爲之,而使泮臣傳通此意,兩西試場,亦設於非直路處爲敎,故其時,亦仍爲設行矣。且因平安道凶歉,南北道合設一處,使都事試取,京試官勿爲差遣,以除廚傳之弊。今亦將與勅行相値,歲且凶歉,亦令仍爲合設於一處,京試官勿爲差送,依庚寅年例,豫爲磨鍊擧行,俾無臨時妨礙窘急之患事,知委兩西監司處,何如?傳曰,允。
成均館官員,以同知館事意啓曰,今正月初七日,儒生上旬輪次,當爲設行,而知館事,未差,故不得爲之之意,敢啓。傳曰,知道。
掌令尹鑴啓曰,愚賤下臣,叨冒非據,怵惕非分,累違召命,逋慢之罪,無所逃矣。昨者至於降以綸綍,臨遣近侍,辭旨勤懇,有非下臣所當得者,臣誠惶感涕泣,不知所出,抑以威命之重,恩數之隆,不得不冒昧出肅恩命,而臣旣有累違召命之罪,又有前日諫臣所論中批之嫌,臣何敢一刻仍冒?請命遞斥臣職。答曰,勿辭,退待物論。
政院啓曰,吏曹郞廳來言,臺諫有闕,政事當爲取稟,而判書方在被論中,參判未肅拜,參議呈辭受由,不得取稟云矣。傳曰,參判命招,使之開政。
答兵曹判書李尙眞箚曰,省箚具悉。卿之疾病,予豈不知?從容調理,則自有勿藥之效,卿其勿辭,調理察職。
政院啓曰,掌令尹鑴,再啓煩瀆,退待物論矣,敢啓,傳曰,勿爲退待,使之入侍事,命下矣。旣已退待,未及處置之前,似難還入,明日且有晝講,待其處置,更爲牌招乎?傳曰,依爲之。
晝講入侍,持進官李元禎,同知事金錫胄,玉堂權愈·李夏鎭,承旨李堂揆,注書李弘迪,史官李后沆·南益熏。
嘉山幼學金雲翼上疏。大槪,略陳所懷,以冀採納事。入啓。答曰,覽爾疏辭,憂愛之誠,予深嘉之,可不留心而惕念?其中可以議處事,當令廟堂稟處焉。
謝恩,吏曹參判許穆。
合啓,措辭見上請故判書宋浚吉,追削官爵,大司憲李惟泰,削奪官爵,門外黜送。引嫌而退,中批之斥,不足爲嫌,而召牌不進,在例當遞,請掌令尹鑴,遞差。
院啓,措辭見上請故判書宋浚吉,追奪官爵,大司憲李惟泰,削奪官爵,門外出送。答曰,不允。
答府曰,不允。處置事,依啓。朝報
義禁府啓曰,以黃海監司狀啓,刑曹粘目,前所江僉使金元煒,移本府處置事,允下矣。金元煒,方待命於本府,卽爲拿囚之意,敢啓。傳曰,知道。以上義禁府謄錄
有政。吏批,以金錫胄爲弘文館副提學,趙威鳳爲應敎,李濡爲校理,鄭晳爲戶曹參議,申琓爲黃海都事,權愭爲江原都事,洪萬容爲大司諫,閔熙爲左參贊,權堣爲工曹參判,睦來善爲兵曹參知,閔點爲都承旨。
傳曰,掌令尹鑴,肅拜後,使之入侍晝講。
兵曹判書李尙眞箚子。大槪,賤疾轉劇,無計起動,冒昧申懇,冀蒙恩遞事。入啓。以上朝報
上在昌德宮。停常參·經筵。
辰時,日暈,暈上有冠,色內赤外靑。巳時午時,日有重暈,內暈有兩珥,暈上有冠,色暈下有履,左右有戟,色皆內赤外靑,白虹貫日。未時申時,日暈。
謝恩,全羅兵使白瑞翰,參知鄭樸,鎭岑縣監韓如愚。
以前掌令尹鑴牌不進,推考傳旨,傳曰,推考蕩滌,今日晝講入侍。
政院啓曰,前掌令尹鑴,牌不進,推考蕩滌,今日晝講入侍事,傳敎矣。尹鑴,時無職名,令該曹卽爲付軍職,使之入侍,何如?傳曰,允。
兵曹口傳政事,副司直尹鑴。
禮曹啓曰,去癸丑四月初八日曹啓辭,今三月卄七日春塘臺入侍時,正言洪萬鍾所啓,請今式年大小科初試陳試中,在喪及父子相避,朞服未葬外,以身病陳試,竝爲勿施,此後,亦依此定式禁斷事,上曰,陳試之規,令該曹査覈稟處事,傳敎矣。其稱病人中,或不無實病冤枉者之相蒙,而到今實難査得,監試及東堂陳試中,以拘忌之疾,染病,成出公文者,竝勿施,何如?傳曰,此非今日創開新規,則一切勿施,殊未妥當,自今以後,明白定式,施行可也事,傳敎矣。以先朝判付見之,則癸丑以前,身病陳試之類,竝當許赴,依此施行,而在喪人及父子相避應爲陳試者外,切勿許赴事,曾於仁祖朝亦爲申明,及至先朝,因筵臣所啓,朞服未葬者,依前定奪,許令陳試,以除冒濫之弊,宜當。以此定式施行事知委,何如?傳曰,允。
吏曹啓曰,臺諫有闕,政事,取稟。
政院啓曰,朝者臣未諳前例矣,以今日經筵,無入參經筵官之意,敢達矣。卽聞前例,無經筵官,則未嘗開筵云,今日經筵,何以爲之乎?敢稟。傳曰,然則停。
領議政箚子。大槪,略陳所懷,冀蒙省察事。入啓。答曰,省箚具悉至懇。箚中所論,無非格言至論,當此朝著眩亂,今日,卿以三朝柱石之臣,調劑時艱,以安宗社,卿之爲國盡瘁之誠,敢不服膺而體念焉?仍傳曰,遣史官傳諭。
合啓,宋時烈極邊遠竄事。府·院前啓,請賓廳會議諸臣,罷職不敍事。故判書宋浚吉追削官爵,大司憲李惟泰削奪官爵門外出送事。入啓。答合啓·府·院曰,勿煩。以上朝報
傳曰,明日當爲別中日試才,闕內入直將官以下,竝爲試射放事,分付。
傳曰,明日別中日試才賞格木布,各其軍兵所屬衙門,領來待候事,分付。以上都摠府謄錄
忠勳府啓曰,自前親功臣,或有削職,而有職帖還給之恩命,則雖在薦狀之後,例爲退付祿。前規如此,申應榘自削職,今受職牒,請依前付祿何如?親功臣,故敢稟。傳曰,允。以上忠勳府謄錄
有政。吏批,以吳挺昌爲掌令。
政院啓曰,今日晝講時,經筵官當爲入侍,而同知經筵南九萬,疏批未下,金錫胄未肅拜,不得入侍之意,敢啓。傳曰,知道。以上朝報
上在昌德宮。停常參·經筵。
謝恩,兵曹參議睦來善,司業尹鑴,黃海都事申琓,學正崔援,承文博士李塾,著作任堂,正字朴徵。
政院啓曰,知經筵金萬基·閔維重·洪處亮被論,閔鼎重在外,同經筵南九萬,疏批未下,金錫胄,卽遭其子息之喪,本職未肅拜。無他入侍之員,今日晝講,何以爲之乎?敢稟。傳曰,然則召對爲之。
傳曰,明日晝講爲之。
左議政十一度呈辭。入啓。傳曰,孤以不德,忝位未久,天災地變,無日無之,予深憂懼之中,貫日之變,又見於歲首,天之示警,必有所以然也。孤之焦煎之懷,曷勝言喩?況卿以世祿之臣,受先朝之恩,任安危之責,不顧國家艱虞,連章固辭,至此之極耶?宜勿固辭,以濟時艱,以補不逮之意,遣承旨傳諭。
召對入侍,司業尹鑴,玉堂李濡·李夏鎭,承旨鄭維岳,假注書李聃命,史官李后沆·南益熏。
政院啓曰,近來天災地異,疊見層出,而昨日白虹貫日之變,尤極驚心。日者,衆陽之宗,虹蜺,陰沴之氣,以陰沴之氣,犯衆陽之宗,此乃陰逼陽,下干上之兆也。考之前史,其應不一,或重或輕,或遲或速,然其爲國家之災患,則歷歷不爽,而況今年,乃聖上卽位之元年也,此月,乃一歲之元月也,元年元月,有此莫大之變,臣等雖未知何樣禍機,伏在冥冥之中,而變不虛生,災必有召,轉移之方。唯在聖上惕然反躬,大警動于厥心,不可以微文末節而應之,虛僞常套而弭之。伏乞聖明,先自一心隱微,人所不知己所獨知之處,以至應接起居發號施令之間,必察乎天理人慾之分,以盡夫克己之功,而賢邪進退之際,陰陽消長之幾,亦必痛加辨察。毋或泛忽,嚴宮禁以杜私逕,親群臣以示誠治,招延才俊,開廣言路,事係於救民除弊,則勿以更張爲難,言出於憂國愛君,則勿以狂妄爲罪。凡可以安保民生,鞏固邦基之道,靡不用極,以爲應天之實,千萬幸甚。臣等忝在近密,目見災異之慘,不任憂懼之至,區區所懷,惶恐敢啓。傳曰,天災時變孔棘之中,貫日之變,又見於元月,予之憂惶之懷,何可勝言?爾等誡誨之言,無非憂愛之誠,可不留心而惕念焉?
召對時,上曰,依壬子年例,疏決事,分付。檢討官李夏鎭所啓,在前堂后擬薦變通時,雖前任,亦有薦二人之例,而頃者承旨鄭維岳,未曉前例,誤以前任,則無薦二人之例,爲言矣。右承旨鄭維岳曰,臣未經注書,故不曉前例,有此誤達矣。上曰,然則使之各薦二人,可也。又所啓,當此嗣服之初,有連日開筵之敎,此誠進德之幾,甚盛擧也,而卽今經筵官中,或被論,或在外,或疏批未下,同知金錫胄,則以疊帶參贊官爲嫌,無一行公之人,不得開筵,殊甚歉然,合有變通之道矣。上曰,同知事南九萬,改差。其代,後政差出,可也。
政院啓曰,今日召對時,罪人疏決事,命下矣。刑曹堂上,不可不備員,而參判未差,參議兪瑒在外,合有變通之道,敢稟。傳曰,然則參議遞差。明日開政,參判,參議,竝爲差出。
合啓。措辭見上請宋時烈遠竄。
院啓,措辭見上請大司憲李惟泰,削奪官爵,門外出送。
答合啓曰,亟停勿煩。
答府·院曰,不允。
假注書金涑,改差。代李聃命。
弘文館啓曰,新除受應敎趙威鳳,時在全羅道綾州牧任所,經筵立番事緊,請斯速乘馹上來事,下諭。傳曰,允。
兵曹判書李尙眞箚子。大槪,賤疾加重,更陳危懇,本職兼任,乞亟罷免事。入啓。
都承旨閔點上疏。大槪,銀臺之長,決難冒據,賤疾且痼,無望就列,乞賜遞免,以安微分事。入啓。答曰,省疏具悉。今玆之命,實非偶然,卿其勿辭,調理察職。
答兵曹判書李尙眞箚曰,省箚具悉。卿其勿辭,調理察職。
傳曰,明日晝講爲之。以上朝報
上在昌德宮。停常參·經筵。
夜二更三更,月暈回火星。
備忘記,噫,近日天災時變,層出之餘,貫日之變,又見於歲首之月,孤之憂遑之懷,尤切于中,罔知攸措。卿之出往郊外,已至歲翻,而當此艱虞之日,不思共濟之義,何乃過嫌,至此之極也?還切愧恧,無以爲喩,卿其安心勿辭,從速入來,以副如渴之望。仍傳曰,右議政處,遣史官傳諭。
領議政箚子。大槪,亟鐫臣職,以應古事,改卜賢德,以濟時艱事。入啓。
答大司成南九萬疏曰,省覽疏辭。諉以誡誨,至以不能不撓於膚受浸潤等語,揣度情外恐動之態,予不忍正視也,卿其勿辭焉。
左議政箚子。大槪,昨承聖批,辭旨懇惻,有不敢當,而病勢一向委頓,無望自力,懇乞亟許恩遞,以安微分事。入啓。
政院啓曰,今日晝講事命下,而經筵官,無入侍之員,何以爲之乎?敢稟。傳曰,召對爲之。
傳曰,今日召對時,領議政·司業尹鑴,竝爲入侍。
備忘記,嗚呼,孤以沖年,丕承艱大之業,天災地怪,疊見層出,貫日之變,又見於歲首,此乃孤以否德,上不能格天意,下不能得民望,以至此也。孤誠日夜憂懷,臨餐嗚咽,寢席無寐,不知所以爲喩,恐懼修省之道,予當自勉,而朝著之不相寅協,相爲攻斥,未有甚於近日。同心戮力,共濟時艱,深有望於群臣,直言嘉謨,慮或伏於草野,方正才俊,恐未登於朝端,咨爾政府,體予至意,諭告中外,廣求言之路,恢取士之方,以匡小子之不逮,以補治道之有缺。
假注書李挺萬書啓,臣承命往諭于右議政金壽恒,則以爲臣,身負重犯,終逭譴罰,致令邦憲不擧,臺論不伸,罪戾增加,方切震悚,不意近侍,傳諭聖敎,至令臣從速入來,臣誠驚蹙惶殞,益無所措,謹當別具一疏,仰暴微悃,以俟嚴命云矣,敢啓。傳曰,知道。
政院啓曰,吏曹郞廳來言,判書出在郊外,參議呈辭受由,參判有病,不得開政云,敢稟。傳曰,然則口傳差出。
左副承旨李堂揆書啓,臣承命往諭于左議政鄭致和,則以爲臣之病勢,萬無自力之望,連章乞解,出於至懇,而未蒙恩遞,至遣近侍,傳諭聖敎,惶恐感激,不知所達。明日當以疏章,仰陳所懷云矣,敢啓。傳曰,知道。
答領議政箚曰,省箚具悉卿懇。今日國事,可謂汲汲乎殆哉,陰虹貫陽之變,出於歲首,何乃天怒之孔棘,至此之極也?此皆實由寡昧涼德,未格天意而然也,於卿有何所嫌?箚末之辭,孤雖不敏,可不留心,而體念焉?卿其安心勿辭,速出論道,以副上下之望。仍傳曰,遣史官傳諭。
答左議政箚曰,省疏具悉卿懇。卿之疾病,予已想知,從容調理,自可差愈。卿何固辭,若是其邁邁乎?予深愕然,無以爲喩,更勿爲辭,益加善涉,以副朝野之望。仍傳曰,遣史官傳諭。
吏曹口傳政事,刑曹參判李弘淵,參議權大載。
召對入侍,領議政許積,司業尹鑴,承旨鄭維岳,玉堂李濡,李夏鎭,假注書李聃命,史官李后沆·南益熏。
政院啓曰,刑曹堂上,旣已口傳差出矣,疏決文書修正,一刻爲急,卽爲牌招,使之察任,何如?傳曰,允。
謝恩,刑曹參判李弘淵,參議權大載。
傳曰,明日晝講爲之。
正言睦昌明啓曰,卽見大司成南九萬疏辭,以戕賢醜正等語,攻斥臺臣,不遺餘力,臣不勝駭然之至。宋浚吉壞禮亂統之罪,旣與宋時烈同爲一奄,則討罪之典,不可以已死而貸之。故追削之論,臣亦隨參矣。九萬假借師生之名,曲爲營救之計,力戰公議,語意陰慘,臣竊痛之。隨斥隨避,固知疲甚,而首發之人,旣以此引避,則臣不可晏然,請命遞斥臣職。答曰,勿辭,退待物論。
召對時,領議政許積所啓,兵使爲任甚重,故曾前則必以有名稱,有履歷者差遣,而近間兵使差除,多不擇人,守令專不畏戢,號令不行於道內。至於新差黃海兵使邊國翰,爲人不必過人,而出身僅六年。長湍府使亦是驟陞,今者遽除兵使,殊無揀選重其任之意,此雖非今日創開之事,其在政體,不可因循弊習。邊國翰,兵使改差,府使仍任,何如?上曰,依爲之。上曰,前禮曹判書趙珩,參判金益炅,參議洪柱國,正郞任以道,竝放釋敍用。
護軍金徽,加資肅拜。
下直,所江僉使元相一。
謝恩,戶曹參議鄭晳,學正金涑。
禮曹判書吳挺緯箚子。大槪,略陳修省之道,以冀察納事。入啓。
右參贊閔熙上疏。大槪,新授職名,決非負累之臣所敢承當。乞與前帶金吾之任,一倂鐫遞,以安微分事。入啓。
副提學金錫胄上疏。大槪,敢陳危懇,亟命改臣新授職名,回授可堪之人,以幸私分,以重名器事。入啓。
吏曹參議李翊相三度呈辭。入啓。遞差。
吏曹參判許穆上疏。大槪,病勢極重,乞遞事。入啓。
吏曹口傳政事,刑曹參判李弘淵,參議權大載。
答禮曹判書吳挺緯箚曰,省箚具悉卿懇。箚中誡誨之言,無非憂愛之誠,可不留心而惕念焉?可以議處者,當令廟堂稟處焉。
答副提學金錫胄疏曰,省疏具悉。提學之任,舍卿其誰?卿其安心勿辭,從速察職。
謝恩,刑曹參判李弘淵,參議權大載。
都承旨閔點上疏。大槪,更陳危迫之悃,冀許收回成命,以安微分事。入啓。
南天漢啓曰,臣心篤愛君,智昧保身,一言觸諱,萬弩俱發,前後自列,已不勝其勞弊,而大臣之箚,宰臣之疏,今又相繼而起,臣誠驚蹙,不能無慨然也。大臣之言,雖出調劑之意,其於貴名義之道,恐或有失也。宋時烈之於孝廟,擬以不當擬之賤稱,而終不以嫡統歸之者,非貶降而何哉?曾謂有顯隆君父之心者,乃爲此耶?若曰,宋時烈之貶降孝廟,出於妄發,非有他意,則容或然也。苟以爲貶薄之說,爲宋時烈之至冤,則臣實未曉也。宋時烈之平生負犯,固難彈擧,合啓所論,特其槪耳。曾是以謂羅列過惡,細大不捐乎?仁弘之擬,初非深論,惟其假托儒者之名,陰濟小人之術,擅弄朝權,把握威福,豈非前後一輟,而大臣之所謂擬議不倫者,何所見歟?宋時烈之罪,苟欲一一擧正,則其獻議中檀弓免·子游衰之譏,此豈爲人臣子者之所忍道乎?昔公儀仲子之喪,捨嫡孫而立仲子,則檀弓免而弔,司寇惠子之喪,捨長而立仲,則子游衰而弔,免與衰,非弔者之服,而檀弓·子游,俱以知禮之人,故爲非禮之服,譏其奪嫡,宋時烈此言,何爲而發也?恭惟孝廟,受仁祖冊命,由儲貳而主宗廟者十年,奪嫡累名,有何萬分之相近,而顯加譏嘲,一至於此,此果非貶降,而乃尊崇乎?至於南九萬,則以追論浚吉,謂之醜正陷賢,不欲與兩司之臣,竝齒朝端,其苟懷吹噓之恩典,爲營護之計,誠不滿一哂,浚吉·惟泰等,庚子箚議,與宋時烈如出一口,但斷以體不正之庶子,各自爲說,初無首從,排擯異己,禍人福人之權,如影響之相依,貶降先王,壞禮統之罪,無輕重之可言。師生之恩,雖不可忘,君臣之義,固不重歟?名義所係,倫常所關,其可以九萬之師,而恕其罪乎?訟冤之道,惟視厥罪之有無,討罪之典,豈論其人之存沒?我朝立國,雖主仁厚,追削死人,指不勝屈,掩護周遮,豈有如今日之紛紜者哉?噫,九萬,徒知尊其師,而臣則只知尊吾君,九萬旣不欲與臣竝齒,則臣亦何忍與九萬竝齒哉?旣被人深斥,不可晏然仍冒,請命罷斥臣職。答曰,勿辭,退待物論。以上朝報
上在昌德宮。停常參,只晝講。
夜二更三更,月暈回火星。
謝恩,大司諫洪萬容,副提學金錫胄,全城副正濬,丹原守江,礪山守枋。
藥房啓曰,日氣凝寒,入春轉甚,伏未審此時聖體,若何?連日開講之中,昨日則竟夕是罷,不瑕有勞傷之患乎?慈殿膈上煩鬱等候,亦何如?臣等不任憂慮,敢來問安。答曰,慈候與前一樣,予則無事矣。
兩慈殿·中殿,藥房問安。答曰,知道。
右議政金壽恒上疏。大槪,臣負罔赦之罪,不以倖逭譴罰,而冒昧復進,亟鐫臣職,以安私分事。入啓。答曰,省疏具悉卿懇。已悉予意於前後之批,復何多誥?卿元無可嫌之事,而强爲引咎,若此之極耶?予深愧赧,無以爲喩,至於祿捧,尤爲不然也。卿其安心勿辭,從速入來,以副孤之至望焉。仍傳曰,遣史官傳諭。
傳曰,明日晝講爲之。
政院啓曰,疏決之時,不可無判義禁,而判義禁李尙眞,旣已遞差,其代,趁卽開政差出,以爲疏決時入參之地,何如?傳曰,允。
晝講入侍,領議政許積,特進官李正英,同知事金錫胄,司業尹鑴,玉堂李濡·李夏鎭,承旨鄭維岳,假注書李聃命,史官李后沆·南益熏。
大司諫洪萬容啓曰,草土餘喘,僅存如縷,今玆新命,出於夢寐之外,臣誠惶殞,罔知攸措。惟當感激恩數,奔走供職之不暇,而第臣於合啓之論,意見有不然者。當初論啓,以禮爲案,而誣詆已極,猶且不足,至今日層節轉加,乃以人臣不忍聞不忍言之說,譸張搆揑,勒成宋時烈之罪名,必欲擠陷於不測之地而後已,人之爲言,噫亦慘矣。餘波所激,至及泉壤,而削黜之請,竝加於在野之臣,恣意凌踏,無所不至,不料聖明之世,有此危險之論也。如臣無似,當此朝著潰裂之時,上無以格君心,下無以鎭橫議,決不可一刻仍冒,請命遞斥臣職。答曰,典禮已定,是非旣明之後,敢以誣詆,勒成危險等語,挺身護黨,以是爲非之狀,誠甚痛駭也。依啓。
政院啓曰,今日爲政事,命下,而吏曹判書·參判,俱爲牌不進,今日政事,何以爲之?敢稟。傳曰,口傳差出。
答兵曹判書李尙眞箚曰,省箚具悉卿懇。陰虹貫日之變,遽出於元月,予之憂遑之懷,曷勝云諭?箚中軍兵賞格事,已有前例,且已賜之物,旋收換給,事未妥當矣。金吾之任,當勉副焉,卿其安心勿辭察職。
晝講時,副提學金錫胄,限差出他同知經筵間,姑勿遞差,其兼帶經筵,以經筵官入晝講事,榻前定奪。
政院啓曰,判義禁乃一品之職也,口傳差出,曾無前例,何以爲之?敢稟。傳曰,雖無前例,特爲口傳差出。
院啓,請引嫌而退,宰臣疏意,出於營救臺閣之論。請正言睦昌明,出仕。
晝講時,領議政許積所啓,忠淸都事沈極,自少惟事口讀,於詞章製述,未能閒習。前頭本道設科出題科次之際,若有貽笑之事,則所損非細矣。上曰,沈極遞差。
傳曰,大司成南九萬,本職及兼帶,遞差。
吏曹判書洪處亮上疏。大槪,本職及兼帶諸任,亟賜鐫削,竝與新授加資而改正,許歸田里,以終餘年事。入啓。答曰,省疏具悉卿懇。今玆之命,已有前例,卿其安心勿辭,從速入來察職。
左參贊閔維重上疏。大槪,臣雖蒙天地再生之恩,倖免刑章,而罪名甚重,跼蹐靡容,不得不冒昧自列,退出田里,以俟鈇鉞之誅,所受密符,不敢仍帶出謝,謹此封納。伏乞亟削臣職,仍治臣罪事。入啓。答曰,省疏具悉卿懇。先朝旣已區別之事,卿何强爲引嫌若是耶?卿其安心勿辭,從速入來察職。
傳曰,明日晝講爲之。
答吏曹參判許穆疏曰,省疏具悉卿懇。卿以年老之人,纔經大病之餘,元氣虛弱,尙未快定,孤深慮念,卿其安心勿辭,從容調理。仍傳曰,遣御醫看病。
答都承旨閔點疏曰,省疏具悉。卿其勿辭,從速察職。
吏曹啓曰,廣州府尹李世華,瓜滿之後,限甲寅年仍任事,曾已定奪矣。其代,依近例令備邊司議薦,何如?傳曰,允。
判尹金宇亨上疏。大槪,冒死陳懇,乞削臣職,仍治臣罪,以正邦憲事。入啓。
吏曹口傳政事,判義禁張善瀓。
答判尹金宇亨疏曰,省疏具悉。典禮旣定,是非已明之後,引咎過嫌若是耶?卿其安心勿辭,從速入來察職。以上朝報
上在昌德宮。停常參·經筵。
辰時末,營頭星,出坤方天中,殞于西北,其大如甁,尾迹三四尺許,色黃白。巳時,日暈。
右議政金壽恒上疏。大槪,冒申危迫之懇,伏乞亟鐫臣職,俾得歸伏田野,以終生成之惠事。入啓。
傳曰,政事,過國忌後爲之。
進賀兼冬至使書目,臣等一行,十二月二十二日無弊入去事。
告訃·請諡·承襲·兼謝恩使一行,十二月二十日北京離發,先來出來事,平安監司書目。
告訃使書目,臣等一行,本月二十日北京離發,二十八日到山海關,譯官韓錫祚,先爲出送事。
義州府尹書目,告訃使一行,無事回還,先來譯官,軍官等,持使臣狀啓出來事。
禮曹啓曰,傳敎矣。考見本曹文書,則各道忠孝節義人等,據其啓聞實蹟,參以聞見,從公等第抄出,報議政府施行矣。今此故牧使權晛行蹟,考見本曹啓聞,則純孝出天,定省甘旨之供,特其餘事,當其親病,嘗糞斷指,廬墓泣血,粟米稀粥,以終三年,及其後喪,年紀已老,而一如前喪,追慕之誠,至死如一,故鄕中,莫不敬歎,以爲報聞朝家之擧,則至誠固辭,故生時,則鄕中,亦感其意而不得發。且其子故別坐權諒,進士權湯,事親之節,一如其父孝行,故權晛三父子,竝論於本道狀啓中,而其子權諒,贈職,權湯,除職承傳,其父晛,則以其事在久遠,終未蒙恩,筵臣儒臣之啓達者,良以此也。臣挺緯,稔聞其行,亦久矣,實行如是明白,衆人皆知,宜有褒奬之道,而旌閭贈職,一時竝施,似涉過重,從重旌閭,以爲觀感之地,宜當,而係是恩典,臣曹不敢擅便,上裁,何如?傳曰,依此施行。
以兩司請對,傳曰,使之入侍。
晝講入侍,特進官李元禎,同知事金錫胄,承旨安縝,司業尹鑴,玉堂李夏鎭·權愈注書李弘迪,史官李后沆·南益熏。
兩司請對入侍,司諫金,掌令吳挺昌,獻納李宇鼎,正言睦昌明。
正言李壽慶啓曰,臣伏聞領議政許積箚辭中,以合啓措語過中爲言云,臣不勝慨然也。若謂論罪之道,當只陳其大罪而已,其餘,則不須論列云爾,則可也。且若指摘罪狀中某條,以爲失實之言,則亦可也。今相臣之箚,則不言論罪之體,不辨某條之失實,而混稱細大不遺,臣實未曉也,況以貶降二字,爲非云,毋論有情無情,旣謂之庶子,則其歸貶降也。設令宋□□之心,無所貶薄者,實如大臣之言,而賤稱之加,執違之見,安得免於國人之惑乎?此臣之尤未曉者也。且宋浚吉·李惟泰之罪狀,與宋□□少無異同,而有此分揀之言,豈相臣未見前後奏議,而不知終始慫惥之實狀而然耶?若夫南九萬師生之說,尤亦可駭也。近來營救之論,未有若是之陰慘者,民生於三,事之如一,師生之義,固是人道之大者,今以一字之質疑,一言之答問,自托傳法沙門,敢擬致死之大倫,至以醜正等語,肆然加之臺閣之臣,而不欲竝立於殿下之朝廷。臣未知九萬之於浚吉,其生育成就之恩,何如於孝廟之於九萬,而不以事孝廟者,事殿下,反欲輕去就於爲浚吉地耶?殿下初政淸明,如日中天,有何彷彿於朱子之所憂於寧宗者,而創出別意,輕加揣摩,縷縷反復之言,若爲納誨之意,而隱然以今日之事,歸之昏亂之擧措,其陰慘深陰之說,不獨爲伸救一人而發也。至於洪萬容引避之辭,又循諸人之餘論,若欲一一辦破,涉於疲勞,臣不欲與之呶呶也。然旣被諸臣之詆斥,何敢晏然而已,且臣適患胸痛,尋單見阻,已至多日,不得與兩司諸人,一時自列,今始扶曳來避,所失尤大,請命遞斥臣職。答曰,勿辭,退待物論。
政院啓曰,以備邊司草記,吏曹參議,趁今日差出事,允下矣。政官,卽爲牌招開政乎?傳曰,允。
政院啓曰,吏曹參判許穆,牌招不進,今日政事,何以爲之?敢稟。傳曰,然則口傳差出。
吏曹啓曰,本曹參議,口傳差出事,命下矣,本曹佐貳之官,非判書開政,則不得差出,其例舊矣。今玆參議擬望,可合之人乏少,問于大臣,差出,何如?傳曰,允。
吏曹口傳政事,吏曹參議,李堂揆。
答右議政疏曰,省疏具悉卿懇。已悉予意於前後之批矣,卿何過嫌,若是其邁邁耶,孤甚愧恧,無以爲喩,卿其安心勿辭,從速入來,以副孤之至望。仍傳曰,遣承旨傳諭。
承傳色口傳下敎曰,當此天災時變孔棘之日,左相病入,只有領相,而卿又引嫌太過,久在城外,無意入來,不欲顧念國事耶?予甚缺然,無以爲喩,承旨,待明曉往,傳此意,因與偕來。
兩司請對入侍時,司諫金,掌令吳挺昌,獻納李宇鼎,正言睦昌明所啓,宋時烈,執一己之謬見,亂邦國之大禮,以正嫡次長之孝廟,而猝加賤稱,以十載臨御之孝廟,而不歸嫡統,此實神人之所共憤,而國家之一變故也。天道好旋,有往必復,公議之定,不俟百年,宋時烈,已被削黜之律,而原其負犯,此豈足以懲其罪哉?噫,當孝廟之世,宋時烈之受恩,豈可勝道哉?爵之以冢宰,尊之以賓師,任之以國政,共之以大計,而不幸龍馭賓天,痛纏率士,當其議定服制也,宋時烈,穿鑿杜撰,必含的當之文,前後獻議,莫有致隆之意,則人之未諭其意,卽觀其跡,而謂宋時烈,忘恩於孝廟者,必然之理也。駁正之政,明有的證,訟共之論,竟難沮遏,而宋時烈,文過順非,日以益甚,欲其遮攔天聰,則可欺之方,極意經營,欲其排陷異己,則無恥之輩,竝加拂拭,黨與充滿,承其意旨,凡爲三年之說者,疾之若己讐,治之若國賊,目之以邪論,疑之以嫁禍,耄耋之人,而立請誅殺,宿德之士,而不惜屛逐,多士重繭,千里叩閽,而請繩重法,終乃廢錮,前後言禮,獲罪宋時烈者,指不勝屈,雖蒙先大王好生之德,不至於騈首就戮,而宋時烈之心,何嘗待之以不死哉?蓋宋時烈,初之所失,只在於誤禮而已,中則巧於文過,終怯於畏罪,謂己一時權力,可以御下蔽上也,不知日月之明,終不可欺,國人之口,終不可防,其流之弊,以至於氣勢熏而通塞,由其指,禍網密而忠黨,囚其舌,官方,日以淆,風俗,日以壞,國事日非,而民怨日滋,則宋時烈,旣有壞禮亂統之辜,而兼負欺君誤國之罪矣,不可止於削黜而已,請宋時烈遠竄。上曰,非謂宋時烈,無罪,而旣施削黜之罰,欲爲鎭靜朝著,不爲允從矣。掌令吳挺昌所啓,大司憲李惟泰,以鄕里斗筲之流,沒行義名檢之稱,夤緣托附,猥膺旌招,歷敭華顯,驟叨宰列,乘時鬻權,販利營私,武斷州縣,貽弊閭井,其羞淸朝,辱名器,固不可言,而當禮論之初發也,强其不知,臆定大禮,黨同乖舛之論,排陷駁正之人,堂堂國家宗嫡之統,實爲此輩之所壞,今幸典禮已正,國是已定,一體誤禮之人,斷不可或貸,請大司憲李惟泰,削奪官爵,門外黜送。上曰,不允。司諫金,獻納李宇鼎,正言睦昌明所啓,大司憲李惟泰爲人,庸鄙素無檢押,武斷以曲,多行不義,徒以黨附宋時烈之故,借其吹噓之力,濫廁禮賢之列,當其論禮之初發也,惟泰,時在輦下,附會於體而不正之說,其所獻議,實盡宋時烈之葫蘆,使典禮乖舛,宗統紊亂者,皆惟泰慫惥之致,此與宋,二而一者也。宋時烈,旣被誤禮之罪,則惟泰,決無獨免之理,請大司憲李惟泰,削奪官爵,門外黜送。上曰,不允。又所啓。合啓,旣未蒙允,臣等,敢以所懷仰達矣,今日朝著,明是非,則自可鎭定,宋時烈之罪惡,係關宗社,決不可削黜而止,而天聽邈然,聖意雖在於鎭定,而公議憤激,鎭定爲難,遠竄之請,若蒙允從,則其後庶可有鎭定之道矣。獻納李宇鼎曰,宋時烈之遙執朝權之狀,旣陳合啓中,而人心陷溺,亦由於宋時烈釐正典禮之後,則宋時烈之罪,不可不治,此豈空朝廷網打士林之計哉?士子與臺閣之輩,固不足道,而大臣亦爲此言,以爲附托宋時烈之地,極爲駭矣。頃年李翻等,論三大臣,其時,不以爲空朝廷,而論一宋時烈,不但謂之空朝廷,至謂之網打士林,不亦異乎?若是空朝廷網打之計,臣等,當受其罪矣。上曰,宋時烈遠竄。掌令吳挺昌,獻納李宇鼎所啓,兩司請對,論執宋時烈誤禮之罪,旣蒙允許之後,左承旨安縝,敢發營救之言,與臺閣相抗,殊甚猥越,請左承旨安縝,罷職。上曰,依啓。
左議政十二度呈辭。入啓。傳曰,安心調理。
注書李弘迪上疏。大槪,略陳堂后故事,乞賜處分事。入啓。
光城府院君金萬基上疏。大槪,伏蒙罔極之恩,倖免大何,而彼此罪名,理難仍保爵秩,伏乞削遞臣職名,以謝物議事。入啓。
政院啓曰,判義禁口傳差出,專爲疏決,而今日不爲肅拜,判義禁張善瀓,卽爲牌招察任,右副承旨李東老,以該房,多有疏決文書檢察之事,而昨以式暇出去,亦爲牌招,何如?傳曰,允。
謝恩,判義禁張善瀓。
吏曹參判許穆上疏。大槪,因災異進言事。入啓。以上朝報
上在昌德宮。停常參·經筵。
傳曰,召對爲之。
政院啓曰,開筵時,司業尹鑴,牌招入侍事,前已定奪矣。今日召對,亦令依前入侍事,分付,宜當,今後經筵及召對之時,不可續續牌招,使之來待,以爲臨時入侍之地,何如?傳曰,允。
政院啓曰,僚員之不齊,未有甚於近日,都承旨閔點,呈辭受由,左承旨安縝,罷職,右承旨鄭維岳,病不仕進,左副承旨李堂揆,移拜吏曹參議,同副承旨鄭重徽,右議政處傳諭事出去,廳中,只有臣一人,非但出納之際,事甚苟簡,再明日親祭時執事,亦無以備員,今日又有召對之命,臣當入侍,亦無守廳之員。自前如此之時,有變通開政,闕員差出之擧,何以爲之,敢稟。傳曰,卽爲口傳差出。
同副承旨鄭重徽書啓,承命往諭于右議政金壽恒,則以爲臣畢陳危迫之悃,冀蒙罷斥,歸伏田里,而不意委遣近侍,傳宣聖批之外,又降別諭,辭旨丁寧,有踰尋常,臣誠驚惶感激,尤不知置身之所也。臣之終難冒進之勢,旣已悉暴於前後之疏,雖承聖諭之勤,斷無祗承之望,謹當更以文字申懇,以俟譴罰云矣,敢啓。傳曰,知道。
召對入侍,司業尹鑴,玉堂權愈·李夏鎭,承旨李東老,假注書李聃命,史官李后沆·南益熏。
答吏曹參判許穆疏曰,省疏具悉。噫,孤以涼德,獲罪于天,忝位未久,天災地怪,式月斯生,陰虹貫陽,墜星之變,又見於元月,孤深日夜憂遑,罔知攸措,疏中勤懇誡誨之誠,溢於辭表,孤雖不敏,可不置諸左右而體念焉。
政院啓曰,領議政□□,副提學金錫胄來詣請對,入參於召對矣。傳曰,亦爲入侍。
吏曹口傳政事,承旨權大載,鄭載禧。
召對時,上年賓廳會議時,忝啓諸臣,竝卽牌招行公事,下敎。
左議政箚子。入啓。答曰,省箚具悉卿懇。已悉予意於前後之批,復何多誥?箚中所謂一時無情之事云者,予甚未曉也,卿其安心勿辭,速出論道,以副孤之至望。
召對時,新除授承旨鄭載禧,權大載,牌招察任事,定奪。
禁府,宋時烈德源府遠竄,啓。
院啓,引嫌而退,爭執之論,深得臺體,大臣之箚,立意旣同,其餘沮撓之斥,不必爲嫌,正言李壽慶,請命出仕。答曰,依啓。
答光城府院君金萬基疏曰,省疏具悉卿懇。朝家,旣已區別,卿何過嫌若是也?卿其安心勿辭,從速入來察職。
答注書李弘迪疏曰,省疏具悉。注書擬薦事,榻前旣已定奪矣。
都承旨閔點三度呈辭,及持平李沃再度呈辭,國忌齊戒,留政院。
禮曹啓曰,本曹所屬弘文館·藝文館·春秋館·承文院·成均館·校書館·奉常寺·掌樂院·宗廟署·司譯院·觀象監·典牲署·東西活人署·典醫監·惠民署官員等,去甲寅年秋冬等褒貶,各其司堂上提調,有故,限內不得磨勘之意,敢啓。傳曰,知道。
傳曰,召對爲之。以上朝報
上在昌德宮。停常參·經筵。
午時末,營頭星,出天中,沒於北方,狀如甁,尾跡散落如火熖,色赤有聲。
謝恩,左承旨鄭維岳,左副承旨李東老。
左副承旨李東老書啓,臣承命往諭于右議政金壽恒,則以爲臣朝者,纔蒙承宣傳諭,方具一疏,仰陳難進之勢,而未及投進,近侍又臨,一日之中,別諭再宣,聖眷愈隆,臣罪愈重,蹜踖徊徨,求死不獲,臣之萬分危迫之悃,已悉於疏,嚴誅之外,更無所達云矣,敢啓。傳曰,知道。
政院啓曰,吏曹判書洪處亮,知事李殷相,牌招不進,知事姜栢年,承牌來詣闕下陳疏,而元疏,則以齋戒不得捧入矣,敢啓。傳曰,知道。
同副承旨權大載書啓,臣承命往諭于右議政金□□則以爲,臣情勢危迫,屢煩號籲,而誠意淺薄,未蒙矜察,又遣承宣,宣諭敦懇,至有同爲入來之敎,臣驚惶震懾,措躬無地,分義所在,不暇他顧,卽當祗詣闕下,畢暴微悃而退。傳曰,知道。
政院啓曰,右議政金壽恒,來詣闕下矣。傳曰,引見。
引見時,同副承旨權大載所啓,假注書李塾差出之後,累度催促,則稱以身病,終不入來,病之輕重,雖未可知,而新進怠慢之習,殊甚未妥,假注書李塾,推考改差,何如?上曰,依爲。
以申㶅爲假注書。以上朝報
兵曹啓曰,廣智營入直,摠戎廳壯抄三運軍兵准番,則訓鍊都監軍兵,依前例替代之意,自本廳直爲啓達矣。本廳軍兵,今已准番,明當替出,而摠戒使下鄕,故大臣以爲訓鍊都監軍兵,明日替直之意,自本曹啓達,宜當云,敢啓。傳曰,知道。以上訓局謄錄
上在昌德宮。停常參·經筵。
辰時巳時,日暈兩珥。夜一更,月有重暈,內暈有兩珥,暈上有冠,暈下有履,左右有戟,色皆內赤外靑,白虹貫暈指月。至二更,白虹貫月。自三更至五更,月暈。
右議政金壽恒上疏。大槪,臣之承命冒進,只欲一暴情勢,以冀鐫免職名,而榻前陳懇,竟未蒙矜許,惶懼罔措,玆敢還出城外,伏俟嚴譴,亟鐫臣職,仍正臣罪,以幸國事,以安微分事。入啓。
答吏曹參議李堂揆疏曰,省疏具悉。爾才允合此任,爾其勿辭,從速察職。
以李塾爲注書。
藥房啓曰,春寒未解,伏不審此時,聖體若何,冒夜哀臨之餘,不瑕有傷乎,慈殿膈上煩鬱等候,亦何如?臣等,憂慮倍切,敢來問安。答曰,慈候與前無異,予則無事矣。
京畿監司書目,廣州呈,以知事閔鼎重,宿病危劇,奄奄垂盡,本職兼帶,竝卽處置事。
黃海監司書目,白川呈,以幼學李時稷燒死事。傳曰,觀此狀啓,則李時稷,爲其父神主,冒火致死,事甚矜惻,令本道各別恤典擧行。
答豐陽君張善瀓箚曰,省箚具悉。卿以與國家同休戚之臣,不顧國家,爲誤禮之人汲汲營救,不遺餘力,予甚未曉也。
左議政□□十三度呈辭。傳曰,安心調理。
答右議政金壽恒疏曰,省疏具悉卿懇。昨日引接時,悉陳相阻之懷,不思至意,望望出城,孤甚愕然,不知所以爲喩,幸卿,勿爲固辭,從速入來,以副如渴之望。仍傳曰,遣承旨傳諭。
政院啓曰,明日疏決事,旣已定奪矣,自前疏決時,時任大臣及義禁府,刑曹堂上,則例爲入參,而原任大臣,則或參或不參,三司各一員,亦爲竝參,而乙巳年疏決時,則原任大臣及三司,俱不入參,戊申年壬子年,則三司入參,而原任大臣,不參矣。承旨,或有一員入侍之時,或有兩員入侍之時,今番則何以爲之,竝此仰稟。傳曰,原任大臣及三司,竝爲入參,承旨二員入侍。
府啓,措辭見上請今番賞加諸臣中,職未准資未窮,而陞堂上者,竝命改正。答曰,不允。
院啓,措辭見上請大司憲李惟泰,削奪官爵,門外黜送。答曰,不允。
副司果李橝等上疏。大槪,敢暴爲師訟冤之誠,冀蒙矜察,請同被其罪事。入啓。傳曰,觀此李橝等之疏,其語意,無非節節陰慘,此疏還出給。
中樞府啓曰,去甲寅年秋冬等褒貶,當爲磨勘,而領中樞府事臣鄭□身病,未得肅謝,限內不得爲之之意,敢啓。傳曰,知道。
都摠府啓曰,去甲寅年秋冬等褒貶,當爲等第,而都摠管金佑明,有故,限內不得磨勘之意,敢啓。傳曰,知道。
漢城府啓曰,本府去甲寅年秋冬等褒貶,當爲等第,而臣宇亨,昨纔出仕,與國忌相値,限內不得磨勘之意,敢啓。傳曰,知道。
吏曹啓曰,去甲寅年秋冬等褒貶,當爲磨勘,而堂上不齊,限內不得爲之之意,敢啓。傳曰,知道。
宣惠廳郞廳,以都提調意啓曰,本廳甲寅年秋冬等褒貶,當爲磨勘,而左議政,方在呈辭中,右議政,亦在江上,限內不得爲之之意,敢啓。傳曰,知道。以上朝報
禮曹啓曰,敬思殿山陵祭需,當初以一年所用,自戶曹爲先磨鍊,分定各道,使之封進矣,朔數定限,當盡於今夏,後日祭需,亦令戶曹,依前豫爲磨鍊擧行,何如?傳曰,允。
又啓曰,昌陵丁字閣重建事,上年秋,差出堂上矣,因國恤依例停止,今當擇日擧行,重建廳堂上,令吏曹速爲差出,何如?傳曰,允。以上禮曹謄錄
傳曰,訓鍊都監軍兵中,闕內不入番馬兵別隊之類,亦令大將,外處試才後,別單書入,以爲賞格之地事,分付。以上訓局謄錄
備邊司啓曰,中江開市,例在於二月十五日,依前商賈,豫爲整齊,多持物貨,及期入送,俾無埋沒之弊事,兩西監司及開城留守處,知委擧行,何如?答曰,允。
又啓曰,會寧開市,旣已完畢,依例令承文院撰出回咨,付送於前頭使臣之行,何如?答曰,允。
又啓曰,陳慰進香使行中,所帶成歡驛子吳允生,行到南沙阿堡,無緣落後,隱匿於十里許山下村家,遍搜捉得之後,自稱有足病,而察其脚足,別無病處云。故臣等,疑其有投入淸國之計,姑爲堅囚,待使臣還,越江詳問曲折後,稟處事,定奪矣。今聞使臣之言,則允生之落後,不過厭其行役,姑爲隱匿,以待回還之期者,別無投入之情迹云,而行到彼地,落後隱匿之罪,不可不治,各別嚴刑三次後,放送,以懲其罪之意,分付平安監司處,何如?答曰,允。
又啓曰,摠戎廳兵房軍官來言,甲寅秋冬等京外將官褒貶,摠戎使閔維重,下去驪州地,故不得磨勘,而本廳從事官,未差,亦不得啓知云矣,敢啓。答曰,知道。以上備局謄錄
傳曰,別中日試才,不可停止,御營軍,則使大將試才於外處,中不中,列錄入啓,則賞格,自內磨鍊題給,此意,大將處分付,可也。以上御營廳謄錄
有政。
吏批,以許挺爲廣州府尹,朴元度爲忠淸都事,尹趾善爲副修撰,李之翼爲大司諫,李鼎命爲義禁府都事,洪茂爲金浦郡守,崔寬爲刑曹參議,吳始復爲副修撰,柳松齊爲延安府使,吳始謙爲通津縣監,尹謐爲康翎縣監,李世翊爲綾州牧使,張善瀓兼同知經筵。
望祭後,四殿,藥房·政院·玉堂·奉慰問安。答曰,罔極。
左議政十三度呈辭。入啓。
兵曹判書李尙眞箚子。大槪,病未赴召陪祭,懇乞罷臣職,治臣罪,仍申所懷,冀蒙量察事。入啓。
京畿監司書目,高陽呈,以禮曹參判李俊耉辭職上疏上送事。又書目,德津節祭時,差祭不進,通津縣監洪得禹罷黜事。
忠淸監司書目,尼山呈,以執義尹拯上疏上送事。
答兵曹判書李尙眞箚曰,省箚具悉卿懇。卿其安心勿辭,調理察職。
答禮曹參判李俊耉疏曰,省疏具悉。卿其勿辭,從速上來察職。
知事姜栢年,辭職上疏。入啓。答曰,省疏具悉卿懇。卿其安心勿辭,從速察職。
以知事閔鼎重辭狀,傳曰,卿其安心勿辭,從速上來察職事。回諭。
吏曹判書洪處亮上疏。大槪,臣之情勢病勢,決難更進,而召牌續降,不敢一向伏在,來詣闕門之外,略陳情懇,未謝新命而退,臣之罪戾,至此益深,亟命鐫削職名,以正邦憲,以安微分事。入啓。
御營廳啓曰,本廳去甲寅年秋冬等褒貶,當爲磨勘,而都提調左議政臣鄭致和,方在呈辭中,限內不得磨勘之意,敢啓。傳曰,知道。
工曹啓曰,本曹甲寅秋冬等褒貶,當爲等第,而參判權堣,病未肅拜,參議未差,限內不得磨勘之意,敢啓。傳曰,知道。
忠勳府啓曰,本府去甲寅年秋冬等褒貶,當爲磨勘,而有司堂上綾豐君臣具仁墍老病,限內不得爲之之意,敢啓。傳曰,知道。
儀賓府啓曰,本府郞廳去甲寅秋冬等褒貶,今當等第磨勘,而堂上或奉使未還,或在喪中,不能備員,限內不得爲之之意,敢啓。傳曰,知道。
敦寧府郞廳,以堂上意啓曰,去甲寅秋冬等本府褒貶,當爲磨勘,而堂上有故,限內不得爲之之意,敢啓。傳曰,知道。
兵曹啓曰,本曹及精抄廳,去甲寅年秋冬等褒貶,當爲等第,而判書李尙眞,病未行公,限內不得磨勘之意,敢啓。傳曰,知道。
答吏曹判書洪處亮疏曰,省疏具悉。卿其安心勿辭,從速行公。
知事李殷相上疏。大槪,負犯甚重,屛伏俟命,數日之內,召命三降,惶悚感懼,不得不來詣闕下,而顧臣情勢,萬分憫迫,終不敢趨詣,祗肅恩資,臣罪至此,而又加一層矣。玆敢冒死仰籲,懇乞鐫削臣職名,竝與新授加資而改正,仍治臣前後違慢之罪,以嚴邦憲,以謝物議事。入啓。
義禁府啓曰,去甲寅年秋冬等褒貶,當爲磨勘,而連有事故,限內不得爲之之意,敢啓。傳曰,知道。
政院啓曰,本院去甲寅年秋冬等褒貶,今當等第,而去秋冬,本院,無實郞廳,旣無實郞廳,則例無褒貶等第之事,敢啓。傳曰,知道。
司錄,以領議政意啓曰,本府甲寅秋冬等褒貶,左議政鄭□□方在呈告中,右議政金壽恒,不爲行公,不得等第磨勘之意,敢啓。傳曰,知道。
政院啓曰,今日爲政事命下,而吏曹判書洪處亮,承牌來詣闕下,陳疏退去,參判許穆,病不來,參議李堂揆,未肅拜,吏曹無行公堂上,不得開政,參議李堂揆,疏批已下,卽爲牌招開政,何如?傳曰,允。
謝恩,吏曹參議李堂揆。
答知事李殷相疏曰,省疏具悉卿懇。卿其安心勿辭,從速察職。
副司果李橝等上疏。大槪,敢暴爲師訟冤之誠,冀蒙矜察,請同被其罪事。入啓。傳曰,觀此李橝等之疏,其語意,無非節節陰慘,此疏還出給。以上朝報
上在昌德宮。停常參·經筵。
鄭重徽啓曰,明日常參·經筵,取稟。傳曰,停。
李東老啓曰,領府事鄭知和,今日疏決時,入侍事,命下矣。昨日領府事鄭知和,送言于本院曰,身病未差,窓戶不開,方在委頓中,疏決時末由入侍云,方欲啓稟之際,箚子來到,故先爲捧入矣,今有入侍之命,不得分付之意,敢啓。傳曰,知道。
答右議政金壽恒疏曰,省疏具悉卿懇。當此國家汲汲之秋,卿以不當嫌之嫌,强爲引咎,至此之極耶?更勿固辭,從速二行四字缺。
答判義禁張善瀓疏曰,省疏具悉卿懇。卿其安心勿辭,從速察職。
政院啓曰,判義禁張善瀓,疏批已下,卽爲牌招,以爲疏決時入侍之地,何如?傳曰,允。
又啓曰,義禁府堂上,刑曹堂上,大臣·三司,竝來待閤門外矣。傳曰,竝引見,義禁府堂上,先爲入侍。
又啓曰,今日疏決入侍時,承旨幾員,當爲入侍乎?敢稟。傳曰,承旨二員,入侍。
又以兵曹言啓曰,當日保人張振慶稱名人,自敦化門入來,差備門外擊錚,正兵孔仁吉稱名人,自丹鳳門入來,差備門外擊錚,極爲駭愕,竝令攸司囚禁治罪。敦化門守門將權得徵,丹鳳門守門將林栢壽等,常時不能禁斷雜人,以致闌入,亦爲非矣,推考,何如?傳曰,允。
鄭重徽啓曰,臣承命往諭于議政府右議政金壽恒,則以爲臣竭盡情實,未蒙矜察,聖批之降,輒遣近侍,傳諭,不知聖明,何取於負累之一微臣,而濫施不敢當之恩數,愈往而愈隆耶?緣臣無狀,致令聖明,有此謬擧,觀聽因此大駭,臣誠震怖窮蹙,恨不得速就死滅也。臣之曾前罪犯,姑捨不論,虛辱君命,至於此極,人臣分義,掃地盡矣。不有邦憲之加,必有公議之發,臣旣無承命就列之望,只俟早伏鈇鉞,少安私分而已云矣,敢啓。傳曰,知道。
答閒良許疏曰,省疏具悉。爾之憂國之誠,予深嘉之,疏辭,令廟堂稟處焉。
答副修撰吳始復疏曰,省疏具悉。已過之事,不必爲嫌,爾其勿辭,從速察職。
權大載啓曰,吏曹郞廳來言,臺諫有闕,政事何以爲之,敢稟。傳曰,明日爲之。
鄭載禧啓曰,金壽興放送傳旨,當爲捧入,而臺諫,方以還收論啓,放送傳旨,不得捧入之意,敢啓。傳曰,知道。
四學儒生朴泰斗等上疏。大槪,敢暴儒賢前後受誣之狀,仍陳臺啓,凶狡罔上之態,冀蒙察納事。入啓。
吏曹判書洪處亮上疏。大槪,臣負罪深重,尙帶職名,觸事顚錯,厚招物議,尤難一刻苟冒,乞削臣職,以謝人言事。呈政院。還出給。
以朴泰斗等上疏,傳曰,語意凶慘,疏頭停擧。
以金益廉上疏,傳曰,托以求言應旨,營救宋時烈,其背公死黨之習,不可不懲,所帶之職,竝姑先遞差。
疏決入侍時,掌令吳挺昌所啓,人主於臺閣之論,或有所持難者,蓋慮是非之或難辨別,罪狀之或未昭著也。今此李惟泰之事,是非旣明,罪狀已著,則一兪之靳,何至於此?臣誠滋惑,不知聖意之所在也。惟泰,以寒微可笑匹夫,受閭巷侮弄者,半世矣。猥蒙禮賢之招,濫躋華顯之秩,其乘時鬻權,屑鄙俚之狀,有不足毛擧,雖無誤禮之罪,亦安有如許憲長哉?況典禮已正,國是已定之後,論罪之典,決不可已,請大司憲李惟泰,削奪官爵,門外出送。上曰,勿煩。
又所啓,賓廳諸臣之議啓也,先王親考禮經,丁寧下詢,非止一再,而且以至誠而敎之,苟有彝性,爲人臣子者,豈可誣罔?而金壽興受國厚恩,致位首相,不顧分義,終不以實對,先朝定配之命,非以一時雷霆之威加之也。在諸臣,則雖或區別,於金壽興,則以爲不可不罪,十分參商,以施的當之律,至于今日,參啓諸臣請罷之論,終不允從。又以先朝區別,爲敎,臣等,亦知聖意之有在,旋卽停論矣,今此金壽興,則先王有何區別之事,而汲汲放釋如此哉?公議拂鬱,自此益甚,請還收春川定配罪人金壽興放釋之命。上曰,不允。
正言李壽慶所啓,措辭見上請大司憲李惟泰,削奪官爵,門外出送。上曰,亟停勿煩。
又所啓,金壽興罔上不道之罪,不必更縷,而先朝旣已參酌定罪,則遽爾放送,事極無謂,請還收定配罪人金壽興放釋之命。上曰,不允。
又所啓,新除授大司諫李之翼,時在京畿富平地,請斯速乘馹上來事,下諭。上曰,依啓。
刑曹判書吳始壽所啓,全家罪人之定配於兩界,載在法典,而近來國綱漸至解弛,名雖全家,而圖配近地者,頗多有之,若是則爲惡者,無所懲戢矣。領議政許積曰,事甚駭愕,今後全家之類,切勿以近地定配事,申飭擧行。上曰,依爲之。
上御夜對廳疏決,領議政許積,判義禁張善瀓,同知義禁李元禎·洪處大,副提學金錫胄,右承旨鄭載禧,左副承旨李東老,掌令吳挺昌,正言李壽慶,假注書李聃命,記事官李后沆·南益熏,入侍。上以金益廉·李必益疏,謂承旨曰,如此之疏,已令勿捧,而捧之,何耶?此輩之言,則畏之,君父之命,則慢之,何承旨,捧入此疏耶?左副承旨李東老進曰,求言之下,故不敢退却,諸承旨,相議捧入矣。領議政許積曰,此則求言之下也,大抵勿捧之敎,固非矣,言可用,則用之,不可用,則置之,可罪,則罪之,可賞,則賞之而已。今也不然,使之勿捧,此則誠爲有弊矣。右承旨鄭載禧曰,多士之疏,異於他疏,故捧之耳。東老曰,旣捧益廉之疏,故以一捧一不捧,爲不可,而捧之耳。上曰,益廉之疏,名爲應旨,而儒生輩,則只爲宋時烈暴白云,何與於求言,而亦爲捧入耶?其不先取稟,任意捧入,殊甚未妥,當該承旨,從重推考。載禧等曰,此後則當依聖敎取稟矣。積曰,取稟之際,措語有二規式,曰如此如此疏,捧入乎?一行缺上曰,此罪何如?積曰,無狀矣。買賣白文之說,大抵欲免半行缺人償命,臣未知其可也。善瀓曰,當初臣待罪貳席時,與判義禁李四字缺所謂詐賣之族人,則以爲此乃同門分派之奴也,謂當賣於汝而以無財主,故不爲正明文云,其子則曰,無賣之之事云,父子招辭,各異,故更問其父,則曰,其子,適出未見之云矣。積曰,賣云者,不可信也。善瀓曰,武輩守令,若有親舊之奴僕,居在其邑,則推尋使喚,間或有之云,固爲非矣,此則無分明許賣之事,而推捉之,又以爲叛已而殺之,似當爲殺人矣。積曰,不賣欲買,固爲非矣,其親族,言有叛奴而請治,則爲守令者,雖至打殺,豈至於大罪,而若爲巧飾,殊甚無狀,然亦當至於償命矣。元禎曰,若用意奸巧,則誠爲非矣,初欲使喚,而果有買賣之事,則未必不爲實情,而不無可恕之道,似不當至於償命矣。同知義禁洪處大曰,買賣手記,亦可謂成文,雖不爲斜出,不當至於償命。副提學金錫胄曰,此則與償命,異矣。掌令吳挺昌曰,斷獄,當適輕重,用意,則固巧矣,有司之臣,所達之語,似亦無妨矣。正言李壽慶曰,似非償命之罪也。上曰,定配。善瀓曰,當爲減死定配乎?積曰,此則不然,果是死罪,則當曰減死,而此則元非死罪。上曰,然。元非死罪,不可謂減死也。元禎,又以朴昌輝文案進讀。上曰,此罪何如?積曰,此罪,初不大段,而此輩,爲使臣掩遮,而使臣,卽靈愼君也。靈愼君,則果陳疏自首矣,臣則錯認聞靈愼君,有隱諱意,臣意,此事在士夫,固當不爲,在宗戚,何至大段,而必欲欺隱君父耶?此固可覈,故禁府公事,還爲出給,使之査問,今聞之,使臣買馬,元非大段,爲使臣掩遮,亦豈大段?此當有斟酌之道矣,雖然有欺慢之罪,罷職似可矣。善瀓曰,大臣言,是矣。上曰,罷職放送。元禎,將讀其次。積曰,此乃鄭世周事也。擊錚者,將以欲達其所懷,故不願放也。上曰,然,仍囚,可也,承旨,書仍字于其下。積曰,未原情及本道査已來,及元不必査之類,竝勿擧論矣。上曰,仍置之。元禎,以門黜秩李䎘事,進讀。上曰,放送。以李光迪·柳之發事,進讀。上曰,仍之。此乃請還囚禮官拿囚者也。錫胄曰,此有曲折矣。積曰,禮官有罪,固當拿囚,還收之論,果爲非矣。善瀓曰,禮官旣敍矣。積曰,雖似少異,而禮官旣敍,仍之何如?上曰,然則放送。以李嵇事仰達。上曰,仍之。以沈數字缺達。上曰,仍之。元禎,以定配秩黃鑌事,進讀。數行缺放送,似當矣。上曰,放送。以張應一事,進讀,數字缺等事,進讀。上曰,何如。積曰,臣卽其時提調,免罪幸耳。臣何敢言,詢于他臣,何如?上曰,諸臣以爲,何如?積曰,善瀓·錫胄,與臣無異,必不敢對。元禎曰,事重,固不可不罪,而國運罔極,巨創忽臻,外議,未嘗歸咎於醫方之誤施,在上斟酌之如何。處大曰,事雖重,非其術之疎也。挺昌,對亦如之。壽慶曰,中原則死律云,而情有可恕,放釋似宜。積曰,中原之說,臣亦誤聞如彼,後見萬曆時事,則有不然者矣。上曰,放送。上曰,金壽興罪目,不讀可也。元禎以宋之濂事,進讀。上曰,此罪何如?積曰,此則事在不遠,罪則甚重,似不當擧論矣。錫胄曰,之濂之罪,視申命圭,稍輕,而申命圭·李鼎基,初擬死律,後乃定配,則之濂被罪,還與命圭,同矣。上曰,仍之。以彦陽孫冕事,進讀。上曰,此罪何如?積曰,以律則當死。上曰,仍之。以劉忔事進讀。上曰,何如?積曰,當初免死,幸耳。上曰,仍配,以鄭台周事,進讀。上曰,此罪何如?積曰,擊錚事,必此事也。上曰,仍之。以韓時重等事,進讀。積曰,崔浣事,異矣,覆釜築灰,設令不堅而脆,必不拆裂,拆裂,似非其罪也,以用眞土爲罪,眞土,何可不用也?善瀓曰,取土方所取也。積曰,此無必罪之事,而如是,至於拆裂,則怪矣。錫胄曰,臣亦見之矣,拆裂之處,乃是中央也,灰築,則自然拆裂,未辨其新舊,而其時若謂遷陵時,或致如此云爾,則似涉營救之言,故不敢矣。積曰,崔浣事,實無罪,而受罪人,以怯爲言矣。錫胄曰,覆釜形,今仁宣王后國葬,則不爲之矣。上曰,放送。以魏天會事,進讀。上曰,仍配。以申宗建事進讀。上曰,此則以今番陵上石物事乎?積曰,渠實無罪,而爲慮後弊故耳。上曰,竝放送。以李英馧事,進讀。上曰,仍配。以金時弘事,進讀。上曰,仍配。以李英萬事,進讀。積曰,此罪重矣。上曰,仍配。禁府疏決旣畢。積進曰,金壽興事,命使不讀,其罪,誠有之矣,同參諸臣,皆不罷職,而壽興,獨於疏決,亦未得放釋,無乃偏重歟?上曰,益濂及館學儒生之疏,事甚可駭,以此不爲放釋矣。積曰,此則不然矣,營救者,非矣,何與於彼哉?臣之此言,雖若營救,同是參啓之人,而諸臣,則敦勉不已,壽興,則不爲放釋,未知何如,所懷如此,故敢達。正言李壽慶曰,諸臣之不罷,已極不可,壽興,又何可放也?積曰,臺諫執法之言,固是二行缺積曰,執法之論,固是矣,而在上斟酌,不必與臺臣相爭。上曰,放送。挺昌曰,賓廳啓辭,與他事有異,其時首相之罪,似不當汲汲放送。壽慶曰,面謾如彼,而旋卽放釋,刑章何施?挺昌曰,請罷諸臣之論,自上久未允從,上下相持,徒傷事體,故十分斟酌而停之,非以諸臣,爲無罪也,而今又放釋壽興,實是輿情之外,欲爲鎭定,而反增鬧端,公議,若紛然而發,則殿下將何以防之。錫胄曰,旣已放釋矣。挺昌曰,臺諫,方爭惟泰事,而一邊放釋壽興,恐非鎭定之道也。積曰,臺諫之言,是矣,而一體之罪,不可皆罪,故只罷首相,今則罰已行矣,特用放釋,實出遇災修省之意,非以其所論之禮,爲是也,但惟泰之仍帶大司憲,似未安矣。壽慶曰,纔配旋釋,何謂罰行?上曰,旣已放釋,何可更改?壽慶曰,雖十改之,何傷?挺昌曰,非以壽興,爲終不可釋,不當汲汲如此也,今日則太急,徐待論禮之定,似宜矣。載禧等進曰,禁府疏決,已罷,刑曹堂上,命使入侍,何如?上曰,招之。假注書李聃命,出招刑曹判書吳始壽,參判李弘淵入侍。義禁府堂上,以次先出。刑曹判書吳始壽,以時囚秩振元事,進讀。上曰,何如?積曰,此乃啓覆罪人也,不當擧論。上曰,仍之。始壽,以金愁德事進讀。積曰,此亦啓覆罪人也。上曰,仍之。始壽,以咸熙事進讀。上曰,仍之。始壽,以賊人任戒潭事進讀,積曰,結黨京中强盜者也。始壽曰,尹珹子婦,爲其劍所斫,與方外明火,尤駭,而同賊罪人,先朝,旣已處置矣,此賊亦於捕盜廳,則已爲承服矣。上曰,竝仍之。始壽,以方尙敏等事,進讀。積曰,此亦大倘也。上曰,仍之。始壽,以諸擊錚罪人事,將稟。上曰,待其原情,可知也,今姑竝仍。積曰,擊錚之多,無如近日之甚,新化之初,苟有抱冤之人,其情固欲陳達,而其弊,至於濫觴,不過呈官之事,而亦至於擊錚,紀綱若立,豈宜如此?在前,則先問其由,若關係綱常,情理切迫之事,則刑推時,輕栲之,不然者,則刑推時,重栲之,故頗加畏戢矣,被重栲者,往往致斃,而刑官,至於受罪,故紀綱仍退,今後,則刑官,知而處之,爲當矣。始壽曰,臣欲於疏決畢後,仰達矣,言旣出矣,敢達。曾在戊申年七月,刑曹判書朴長遠,數字缺近來擊錚甚多,若以微細事,擊錚者,勿許捧入,何如?數行缺呈于刑曹,不得於刑曹,則呈于憲府,呈于備局,例也,而數字缺近日,卽今見囚,至於十九人,實前所未有也。守令·監司新赴任之時,人數字缺公事必煩,新化之初,固當如此,而如向日李敏章事,亦得伸其所願,故所以如此之多,而臣意,則不必重爲刑推,事係相訟,則皆欲塞之矣。積曰,先王之敎,甚當,如敏章事,亦四條也。始壽曰,凡係訟場事,勿施,何如?積曰,下以勿施爲請,而自上察其冤枉,爲別判付,則似好矣。上曰,依爲之。始壽,以黃九鼎等事,進讀。積曰,禁府旣有所達矣。始壽曰,義州府尹狀啓,已來,而臣曹未及回啓,禁府,則必未及見矣。大抵此事,益寬執筆,海龍解鞍,而買之,昌後,勸之,而五兩,不足於元價,故有此爭辨,此事要緊,實在數外與否,而此輩事,謂之欺謾,則可,謂之數外,則不然矣。積曰,海龍,卽別將之代也,非數外也。始壽曰,代也,非數外也。積曰,與昌後,無異同。上曰,然。昌後,卽已罷職,而此輩,乃是庶人,罷職之律,不當施於此輩,決杖放送。始壽,以魚九里等事,進讀。上曰,其事耶?積曰,然矣,刑推放送,似可矣。上曰,竝刑推放送。始壽,以白雲燦事,進讀。上曰,此罪何如?積曰,不謹矣,而進上及祭物封標,不固,上京之後,欲爲取色而然也,臣累經監司,故知之矣,事係祭物,雖涉重大,而若以不好者換之,則罪甚不輕,此則情有可恕者矣。上曰,放送。始壽,以朴永海等事,進讀。積曰,咀呪事,甚難明矣,曾命臣等,決折此等獄事,而此獄,事甚重,固難詳知,而其中有大段虛疎處,此則當以原情會議,不當以此罪目,草草爲之也。始壽曰,權大運,爲刑曹判書時,最以爲虛疎,而惟其罪名甚重,故欲放釋,則不可,欲刑推,則恐冤,以此淹滯,大凡罪囚,當死者死,當放者放,可也,遲留淹滯,實非治獄之道,而此獄之尤甚虛疎處,大臣,亦旣考見其文書,今日斟酌決斷,似宜,臣請仰達。當初朴貴榮,因其人口之多死,多得家中可疑之物,其婢粘女母子,乃是致疑之婢,而粘女之母,則逃去,粘女,則現捉,所謂永海,卽粘女之夫,而狀者,貴榮之孽兄也,與永海,同謀之說,粘女於私問時,承服云,而旣無看證,及刑曹推問之時,箇箇稱冤,終至於死,此乃此獄梗槪也,且所謂禮節,卽貴榮父之婢也,而貴榮之父,以禮節之女尊節,爲養女,貴榮之子後儉,常以爲不可,及貴榮之父死,貴榮,以其父遺命,贖尊節之身,則三行缺積曰,此言是矣,而尊節之間,似有疑端,未能詳知矣。雖然,當以文案,後日仰達矣。上曰,竝仍囚。始壽,以申弼相妾四春事,進讀。始壽曰,此獄尤甚虛疎矣,弼相,卽翼相之兄也,弼相之弟遇相,死,遇相之妻,來訴于弼相曰,一家諸人,與吾夫,死於一症,問卜,則以爲咀呪祠堂,果有咀呪之物云。弼相,乃呈狀曰,無他結冤,咀呪事,疑是矣。妾所爲願,刑推究問云,故囚其妾四春,而刑推問目,則每以豈爾家長,不知,而呈之,爲辭,然實無可疑者矣,及四春之子,爲母伸冤,而問其狀草,誰某所書,則答云,其父弼相,書之云,弼相,初以元告之人,更書伸冤之狀,殊極可訝,更加詳問,大抵其端,有因矣,弼相,以其寡嫂,將入訟庭,故一家諸長,皆勸弼相呈狀曰,冤則被釋,何不先呈,弼相,心知無罪,而不得不强從之故耳。四春發明之言,以爲以祠堂言之,則嫡庶,同是子孫,妾雖至愚,豈至於徒欲害嫡,而作變於祠堂,不知禍亦及於吾子耶?此言誠有理矣,而且四春所居之房,亦有埋凶之物云,此尤必無之事也。至於豆粥,和毒藥事,四春,則曰初爲饋其夫,弼相,適見遇相入來,除出而食之,豈敢毒也?遇相妻,則曰粥熱,故俟冷之際,以毒藥和之云,此事亦難知矣。大抵弼相,爲人甚怪,初則呈之,後則解之,以此難於斷定矣。積曰,不然,初因弼相之吿,而囚之,弼相曰,曖昧云,則此豈可問之事?始壽曰,獄情則如此,而下詢于三司,何如?錫胄曰,始壽言,分明矣。遇相死,遇相之妻,欲爲呈狀,故弼相,先告之矣。飮粥之時,未知何時,而遇相之病,飮粥後,一月而發矣。積曰,尤爲無形矣。挺昌曰,如此疑獄,何可以倉卒仰達,刑官,必詳見文案,其言似是矣。壽慶曰,臣見,亦如此。積曰,如此者,疏決,然後可謂疏決。錫胄曰,他餘咀呪,亦皆可速決耳。上曰,此罪,如何處之,爲可。積曰,明白無疑,三司,亦以刑官之言,爲可矣。上曰,放送。水刺將進。諸臣,以次退出閤門之外,有頃,諸臣,以次更進。始壽,以信玉等事進讀。始壽曰,此乃咀呪之獄,而上年臘月二十六日,始出信玉,卽高太峻之婢也,其夫曰,槐同,其子曰,玉男,善女,卽他人也。信玉,與善女,同謀咀呪,而高泰峻之父,景天,病死於正月,行凶之事,在於九月八日云,此言不違矣。上曰,仍囚。始壽,以私婢天玉事及權以中事及權悟妾太生事,進達曰,此亦咀呪之獄,而文案甚多,多有疑處,今日若爲疏決,則臣請仰達,不然,則當待後仰達乎?上曰,今姑仍囚。三行缺積曰,當初刑官之成獄,甚非矣,先朝時,睦來善,爲刑曹參判時,退之,而其後成獄云,是有可疑者,妾子皆存,嫡子皆死,此一款而已。始壽曰,萬伊,以爲嫡子,幼喪其母,渠乃鞠養,苟有欲殺之心,不以其時爲計,及其長成而圖之,無是理云,此言誠是矣。積曰,臺啓,以咀呪爲言,甚非矣,何以知之爲此言也?右議政權大運,亦以爲無據矣,雖然,罪名,則重問於三司,何如?錫胄曰,此則臣未能詳知,獄事甚重,咀呪事,尤爲難明,固當更議,而至於如此分明事,疏決似當。挺昌曰,曲折如此,則放之似宜。壽慶曰,可疑者,何可成獄?上曰,放釋。始壽,以唜介·黃大得等事,進讀曰,此則故兵使黃瀗家事也,文案甚多,而此其大略也。上曰,後日大臣,持文案入侍稟定,可也。始壽,以黃龍見事,進讀曰,此則初似可疑,不欲成獄矣,後乃詳察,則龍見等三人,持船而來,遇朴甲生,打下水中,甲生之女,見之,謂殺其父而哭之,龍見,則逃走,甲生,則見殺而沈水,事甚分明,但無看證,龍見船尾之船人,初招,則曰困睡時,聞有落水聲,驚起而視之,龍見之舟,已往不得問之,後招,則曰,甲生,自投水中云,此必詐也,果是自投,則豈有傷處?上曰,仍囚。始壽,以金仁湜奴孝乙事,進達曰,仁湜,卽盜都監銀二千兩者也。積曰,其時刑官,以徑赦仁湜,至被臺論,卽李殷相也。臣則不知,而殷相,以無面已捧,爲言,故臣亦答以當放,其後聞之,則非無面也,盜也,放之,誠非矣。此則使其奴,捉納其主,事理不可,而但旣失仁湜,又放此奴,則尤甚可惡矣。謂始壽曰,其子息,無之耶?始壽曰,其子則果囚,而失之云。上曰,何如斯可?積曰,此奴雖囚,仁湜必不出,使奴捉其主,亦不可,而但又放之,則亦不可,是用難定矣。錫胄曰,固難適中,而仁湜,歸見必死,豈以一二奴僕之囚,爲念,雖令捕盜廳,購得,千金之子,不死於市,何可捕也?此則放之,亦宜矣。挺昌曰,厥奴奚罪,放之云者,是矣,使捕盜廳,另加購得其物,田宅奴婢,皆屬公,似當。上曰,竝放。仁湜,則申飭購捕,其家産,籍沒,可也。始壽,以李武信事,進達曰,命男,殺人而逃,故武信被囚矣,今聞命男,被捉於湖西云,命男上來,則武信,自當放矣。上曰,姑爲仍囚。始壽,以金忠善事,進讀。積曰,此事,不必榻前稟定,令刑曹詳覈處決,可也。上曰,仍囚。始壽,以李後精事,進達曰,此則別無別情矣。積曰,木則盜之,二字缺則僞造矣。始壽曰,後精,則承服,色吏義健,則二行缺上曰,仍囚。始壽,以書吏李得立事,進達曰,得立,與愁億古里,隔籬同居,而得立之家,失火,延燒於愁億古里之家,多被損失,愁億古里,以此憤頭,大辱得立,則得立,以椽木打之,遂至於死,打則是矣,得立,戶曹執吏也,極爲奸巧,初招,則諱之,至三次後,始曰,打之者,乃吾奴己雲也,卽捕己雲問之,初則不服,後與其主,面質始服云,其洞內之人,則皆曰,只見得立打之,未見己雲打之云,故己雲,則已釋,得立,則仍囚矣。積曰,得立之子,累度呈訴矣。始壽曰,得立,富者也,前者刑推時,必以用賂於下輩,故杖歇耳。上曰,仍囚。始壽,以李胤漢事,進達曰,此則非刑曹所囚,雖未詳知,渠言以四寸之無面,被囚,而今已分懲於一族而償之云矣。上曰,放送。始壽,以高尙望事,進達曰,此獄,無事干矣,而李惟亨之妻,飮毒將死,而問之,則尙望,怯奸我云,雖無參見之人,此事,在惟亨之妻,未免失行,惟亨及其妻之族,必以爲門戶之恥,惟亨之妻,若無此言,則似不當如是言之矣。積曰,極可疑也,然不可放。上曰,仍囚。始壽,以高英俊事,進達曰,此則殺人也,情可生,法可殺,法官,則法外無可更達,欲爲啓覆矣。上曰,角抵時,非故爲之者耶?積曰,此則可生也,法,戱殺,死,過失殺,生,啓覆時,可以特命放之,則雖今日,亦未爲不可也。始壽曰,今日,亦猶啓覆也,見殺者,實無一毫嫌隙矣。上曰,放送。始壽曰,直爲放送,則不可矣。上曰,定配。始壽,以賊人金命業等事,進達曰,金命業,咸昌色吏也,受本官木同,將納于成均館,命業,與京主人金士逸謀曰,木則載重以價而來,今欲自京圖之,何以則可耶?士逸謂曰,但無印迹,奈何?命業曰,咸昌僧人海文,適來,此乃刻手也,招而刻之,可矣。臨刻時,命業,謂士逸曰,官員,若見印迹殊常,而問我,則我當曰,京主人,敎我如此云,何如?士逸,大懼,結縛命業,先爲告官,海文,則方刻邑號,半刻而逃。刑官所見,各異,以士逸,爲告者而輕刑,又停之。臣意,則不然,士逸,恐其見露而告,何謂告者。積曰,雖不爲告者,似當仍囚。上曰,竝仍囚。始壽,以庫直梁海元事,進達曰,今已承服矣。本道色吏,載木而來到主人之家,主人,則不在,而海元,怵之曰,捧上戶曹之規,當直納于衙門,不當先到私主人之家,遂與市井同謀,換納爲是矣,市井,則逃走,而本木可直八錢,換木可直三錢,二行缺上曰,仍囚。始壽,以朴宗健等事進達。上曰,竝放送。始壽,以韓順禮事,進讀。上曰,放送。始壽,以司憲府直囚黃金事,進達曰,此則囚人上府之際,私自放送者也。上曰,放送。始壽,以奇別書吏奇震偉等事,進達曰,此自其衙門已放云矣。積曰,旣已書入之後,則事體不當私放,而必不知妙理,而放之矣。上曰,雖已放之,一體書放字,可也。始壽,以炮手砲手金植事進讀。上曰,仍囚。始壽,以金由渭次知事,進達曰,都監所囚,而今已放之云矣。積曰,此亦非矣,然亦書放字,爲當矣。上曰,唯。始壽,以掌務書員嚴武事,進達曰,舍人所已放矣。以東翼事,進達曰,此亦已放云矣。積曰,皆非矣。始壽曰,必不知文書之已入矣。始壽,以摠戎廳直囚沙工成次龍父貴金事,進達曰,此亦無文案,未能詳知矣。上曰,仍囚。始壽,以鳥銃匠安慶男事,進達。上曰,放送。始壽曰,貴金事,命使仍囚。此與慶男,一體放送,似當,敢達所懷矣。上曰,貴金,放送。始壽,以金任善事,進達曰,此亦不關事也。上曰,放送。始壽,以令後諸囚事,進達曰,此則令後被囚,不當達。積曰,其中禁府書吏,臣之所囚,臣等出後,當爲放送矣。始壽曰,京囚已畢,外方中,何道爲先耶?積曰,遠道,似當先之矣。上曰,遠道先之。壽慶進曰,黃龍見·梁海元事,直爲決斷,似當矣。始壽曰,黃龍見,不可放,梁海元事,臺諫,亦有所見,而仰達矣。刑曹參判李弘淵曰,海元事,情狀尤惡矣。積曰,此事,當稟定矣,前日疏決時,徒年,則勿論情之輕重,皆命放之,全家,則或使勿論矣,今則何以爲之?上曰,竝讀之,當知輕重而處之耳。始壽曰,壬子年疏決,則啓覆罪人,亦皆疏決矣。積曰,臣曾爲仰達耳,壬子年,則因旱災而爲疏決,與今日異矣。始壽,以北道徒年秩朴信元事,進讀。錫胄曰,北靑門,無人之地也。積曰,鎖鑰甚重,而無人之地,故盜之矣。始壽曰,徒年,則數少矣,此下不可放之罪,甚多矣。上曰,放送。始壽,以私奴巖田事,進讀。上曰,放送。始壽,以會寧許遠事,進讀。積曰,罪則不重,而情則可惡。始壽曰,不多,只是五人。載禧曰,此人,情甚可惡。始壽曰,設計也,非已成也,徒年類,似當盡釋,不然,名爲疏決,而實則埋沒也。積曰,然矣。上曰,放送。始壽,以辛京文事,進讀。上曰,放送。以李益成事,進讀。上曰,放送。二行缺上曰,仍配。以崔檢達事,進達曰,此則方在逃亡,不當擧論。上曰,仍置。又以採蔘軍逃亡者,進讀。上曰,此亦仍置。以徐莫連事,進讀。積曰,此不至大段矣。上曰,然矣,放送。以採蔘軍逃亡者,進讀。上曰,仍置。以私婢梅花事,進讀。積曰,此則雖非渠罪,法當定配。上曰,仍配。以韓見龍事,進讀。積曰,此罪未詳矣。朱震禎事,自京往復,而未知其結末耳。錫胄曰,朴斗文,則已脫矣。上曰,仍配。更爲査問。以李涵事,進讀。上曰,仍配。以僧人泰保事,進達曰,臣待罪全羅監司時,先王,欲殺此僧,而一大臣,以律無當律,減死矣。錫胄曰,先王,以破棺見屍,欲殺之矣。上曰,仍配。始壽,以私奴鐛金事,進達曰,臣待罪平安監司時,以此獄啓稟曰,當坐以奴告主之律乎?抑爲父復讐,則不爲告主乎云,則命議減死矣,大抵鐛金事,可貴,以遺腹子,復其父之讐,鐛金之母,被擄,而金義忠之婦父,實買之,奴則奴矣。壽慶曰,此義人也,可赦。載禧曰,何謂義人,殺主者也。始壽曰,義忠之殺鐛金之父,果是矣,而義忠,則姑不死,此獄,甚難斷矣。上曰,仍配。始壽,以安岳金礪臣事,進讀。積曰,此則不當放。錫胄曰,此則先臣爲刑判時,所決也。上曰,仍配。始壽,以東萊朴龍甲事,進讀。上曰,仍配。以茂長騎兵朴雪生事,進讀。上曰,仍配。以安州崔一貴事,進讀。上曰,仍配。以慶源人,故朴禮雲子俊英事,進讀。上曰,仍配。以平壤人金千連妻良女禮節事,進讀。上曰,仍配。以慶源驛子朴介同事,進讀。上曰,仍配。以安州林禮男事,進讀。上曰,仍配。以平壤姜愛立事,進讀。上曰,仍配。以京人賊人龍立事,進讀。上曰,仍配。始壽,以漏籍全家秩,進讀。積曰,此則罪名一串,不必皆讀,釋之則釋,仍配之則仍配而已,戶籍法,今方申明,仍配似宜。始壽曰,同是全家,而漏籍者,別之耳。上曰,此類,竝仍配。始壽,以雜犯全家定配秩,鏡城驛吏韓應林事,進達曰,漏籍之類,旣不放釋,此等罪,重於漏籍,若以疏決,埋沒爲慮,則漏籍,可放,此類,不可放。上曰,然則漏籍類,竝放送。此類,則仍配,可也。積,以漏籍中金以民事,謂曰,此罪則未知何如,錫胄曰,雜犯全家中,或不無可以減等者耶?始壽曰,先朝,亦皆不赦之矣。積曰,雖然,臣等退出後,與刑官相議,付標啓達,何如?上曰,依爲之。缺始壽,以瑞興貢生私奴李義天等事,進讀。積曰,瑞興府使李宇柱,見殺於趙大立,世間,豈有如此之變哉?此輩,則以陪隨宇柱,無捕捉大立之意,乃命罪之,而實則以年少兒童,猝遇其官員之被殺,驚怪罔措之致,其時宇柱之子,亦言其由,故減死矣。錫胄曰,兵法,將帥見殺,則前隊盡斬,非盡有罪也,爲其懲後也。始壽曰,事甚重,其在懲戒之道,似當仍置。上曰,仍配。始壽,以瑞興刑吏鄭承達事,進達曰,此則與宋太白事,少異矣,大抵凡係趙大立事,則法如是過重矣。上曰,放送。始壽,以朴鳳逸事,進讀。積曰,此則爲科擧時,爲其同生用情事也,啓辭,則以爲不必充軍,而判付如是矣。上曰,放送。始壽,以李再和事,進讀。積曰,全家,減等當爲徒年,而此何以流三千里爲之耶,公木一同,貸出,何至大段?始壽曰,事關彼人,此弊當杜。積曰,雖然,自是常事也。錫胄曰,常事也。上曰,放送。始壽,以李禮根事,進讀。積曰,此罪,可謂窮凶極惡矣。旣曰,兄嫂,咀呪其後母,又搏殺其兄嫂之婢,又誣黃氏,以淫奸矣。上曰,仍配。始壽,以奴丹伊事,進讀。積曰,此則不可放也,强盜則是,而不得財,故減死定配矣。上曰,仍配。始壽,以繕工監書員孟豪業事,進讀。積曰,此則雖因官事殺人,其時,以久囚故,放釋,則臺啓請收者也。上曰,仍配。始壽,以大興李長元事,進讀。上曰,仍配。始壽,以李正邦事,進讀。積曰,此則辛亥年事也,向者赦宥時,有司,以可放之意,啓達,臣意,以爲不可,欲達而未及矣,自上特命仍配,臣竊歎初政明察,何以至此云矣,大抵正邦,以士夫之子,得免於死,而其爲殺人,則分明矣。上曰,仍配。始壽,以奴京先事,進讀。積曰,此乃英善與柳徽事也,鶯月·明月,已死,京先,則以兒奴,不死而配矣。錫胄曰,英善,柳徽,亦已放矣。上曰,放送。始壽,以安登先事,進讀。積曰,此則似不當放。上曰,仍配。始壽,以金悌益事,進讀。積曰,似難輕釋矣,殺人者,毋論多少,竝殺之,而此則以其見殺者一人,償命者衆多,故定配耳。上曰,仍配。始壽,以僧人性天事,進讀。上曰,仍配。以李尙一事,進讀。積曰,此亦殺人者,法當死。缺上曰,仍配。始壽,以金應訓事,進讀。上曰,仍配。以安登先事,進讀。上曰,仍配。以金吉賢事,進讀。上曰,仍配。始壽,以不入籍全家秩,進達曰,與漏籍,異矣,而漏籍者,旣蒙放釋,此則何以爲之?上曰,竝放送。始壽,以雜犯全家秩,進讀。積曰,此亦與北道雜犯全家類,同矣。上曰,後日更議,可也。積曰,日氣甚寒,疏決當爲累日矣。上曰,小者讀之。始壽,以江原道定配罪人秩,政院書吏金後贊事,進讀。上曰,此乃通符纓子竊取事耶?放送。始壽,以西部書員金友傑事,進讀。上曰,仍配。以西部金自美事,進讀。上曰,仍配。始壽,以京畿徒年定配秩兼司僕朴敏道事,進讀。上曰,放送。以掌隷院奴張旕同事,進讀。上曰,放送。以羽林衛宋之英事,進讀。上曰,放送。以羽林衛李東弼·龍起池等事,進讀。上曰,一體放送。始壽,以充軍秩金廷龍等事,進讀。錫胄曰,軍士逃亡者,初巡,則杖五十棍,再巡,則杖一百棍,三巡,則斬。積曰,中原,則輕治之矣。上曰,仍配。始壽,以全家秩李宗業事,進讀。上曰,仍配。以咸平正兵林進事,進讀。上曰,仍配。以楊州金香伊妻香伊等事,進讀。上曰,仍配。以永柔康禮立事,進讀。上曰,仍配。以南陽芮次男事,進讀。上曰,仍配。始壽曰,此事未知何如,全家之律,乃是減死一等之罰,其不可定配近地也,明矣。大典立法,則以兩界爲配所,而近來外方,多不行成法,或有配送近地者,故次男,亦以南陽之人,配於廣州矣。積曰,此極可駭矣,配所若此,則刑曹退之,使之改定,可也。始壽曰,臣爲刑官之後,則姑無如此事矣。大抵南陽之人,定配廣州,則不過一日程,豈足謂之全家哉?用罰如此,則爲惡者,將無所懲戢,自今以後,全家罪人,勿令配送近地事,申飭擧行,何如?上曰,此後,則各別申飭,全家配所,定於遠地,可也。始壽,以奴介同妻子事,進讀。上曰,仍配。以㐥同妻子事,進讀。上曰,仍配。以私婢順香事,進讀。上曰,仍配。以騎兵趙有信事,進讀。上曰,仍配。積曰,有信,以利川之人,配于仁川,亦太近矣。錫胄曰,有信,本役,乃是騎兵,雖配仁川,仍其本役,則似當,而此則似不然,無遠配之苦,有除兵之利,名雖全家,於渠缺上曰,勿論。上曰,承旨所書放未放者,留納,可也,止以學疏,命諸臣,又以金益濂上疏,命承旨,前使書傳旨,仍敎曰,金益濂稱以求言應旨,投呈疏章,營救時烈,攻斥大臣,背公護黨之習,誠極可惡,削去仕版。錫胄曰,纔令進言,而罪之何如?上曰,以奸毒之言,攻斥大臣,何可不罪。錫胄曰,敎書中,有言雖過中,予不罪之之語矣。積曰,求言之敎,例有此語,而今番,則適無此語耳。因進曰,益濂爲此疏時,以其有論臣之語,故送示疏本于臣,臣以此得見於外矣。大抵言事者,不攻斥大臣而誰哉?若以此爲罪,則不但事體未安,臣亦未安,陰險之疏,固多有之,而此則不必然矣,昔諸葛亮,勉令諸僚,勤攻其闕失,大臣有闕失,則攻之誠是矣。錫胄曰,他山之石,可以攻玉,其言雖非,何害於事,罪之則似不當矣。積曰,求言之下,是言非言,雜然竝進,則惟當審察取舍。上曰,其言可罪,則罪之,可也。如以求言而不敢罪,則孝宗朝金弘郁,何以死耶?壽慶曰,益濂,極奸邪之人也,錫胄,亦熟知之矣,其言奸邪,則罪之爲當,何不可之有。錫胄曰,此言則是,而罪之,則不可。壽慶曰,大臣,爲其攻己也,故如是,而終不可不罪之也。挺昌曰,益濂疏,臣則未見,而旣曰益濂之疏,則其言,必不正大矣。壽慶曰,求言之下,非者斥之,然後是者方來,豈可以求言而不罪之乎?錫胄曰,壽慶,不見其疏,而直以其人,平生行不善,謂當如此,爲臺諫之道,以不當如是。壽慶曰,雖曰不以人廢言,益濂之口,安有好言?錫胄曰,益濂,爲人不必用,而罪之,則不可。積曰,雖有攻臣之言,實非大段,不過以古大臣,責臣耳,而殿下,乃以攻斥大臣,爲敎,以此罪益濂,臣實悚惕,不安于心矣。上曰,大臣之言如此,故不罪,而所帶職,則竝遞差。載禧,改書傳旨曰,只有本職,書竝字何如?積曰,不見疏中職銜耶,以竝遞差,爲敎,意有在矣。載禧,始悟曰,果有知製敎矣。上曰,學疏,語甚凶慘,疏頭停擧,此後如此疏,承旨若直爲捧入,則當有責罰矣。上曰,罪時烈後,見之則果知時烈之勢焰,至此之盛也。積,以傳旨中,攻斥大臣四字,更進曰,營救時烈,亦足爲罪,攻斥大臣,則非也,渠之言,不過爲大臣惜之云,此豈攻斥大臣哉?上曰,然則攻斥大臣四字,抹去,可也。缺上曰,由予諒德,不獲于天,卿有何嫌?積曰,伏願恐懼修省,毋或間斷,凡有作事,必曰無乃有拂於天意耶?如此修省,則庶乎可也。上曰,唯唯。
掌令吳挺昌啓曰,措辭見上請大司憲李惟泰,削奪官爵,門外出送。上曰,勿煩。又啓曰,措辭見上請還收春川定配罪人金壽興放釋之命。上曰,不允。正言李壽慶啓曰,措辭見上請大司憲李惟泰,削奪官爵,門外黜送。上曰,亟停勿煩。又啓曰,措辭見上請還收春川定配罪人金壽興放釋之命。上曰,不允。又啓曰,大司諫李之翼,時在富平地,請斯速乘馹上來事,下諭。上曰,依啓。諸臣以次退出。副提學金錫胄以下,未及出。壽慶進曰,天變孔極,國事十分可虞,臣有千慮一得,而恐煩聽聞,敢書諸小札,欲爲封進矣。數行缺封進,置御床上,展示畢。命示錫胄及承旨數字缺錫胄等,見畢。錫胄進曰,臣當以此退出而見,壽慶有所達事,慮壽慶及承旨生疎,或致有密進封書之外言,敢爲留在矣。見此小札,則似是過慮耳,雖然,問于大臣,何如?上曰,然。上又謂承旨曰,凡要緊公事,令大臣見之,而捧入可也,遂罷出。
上在昌德宮。停常參·經筵。
下直,咸平縣監金千鎰。
左議政鄭□□十四度呈辭。入啓。傳曰,安心調理。
義州府尹書目,告訃·請諡·承襲·兼謝恩使一行,本月十四日,無事還渡江事。
傳曰,咸平縣監金千鎰,留待。
傳曰,時囚罪人魚震成定配,朴有浚罷職放送,門外黜送,罪人李翻·李光迪·柳之發,定配罪人黃鑌·張應一·李東馨·李祉述·金有鉉·崔聖恒·崔浣·辛宗建·朴承民·金斗完·黃戒近等,竝放釋。
傳曰,下直守令,疏決前,先爲入侍。
府前啓,賞加諸臣中,職未準資未窮,而陞堂上者,改正事。停啓。
傳曰,明日晝講爲之。
答右參贊閔熙疏曰,省疏具悉卿懇。卿其勿辭,從速察職。
答司直李奎齡疏曰,省疏具悉。爾其勿辭察職。
同副承旨權大載上疏。大槪,臣之職名,萬萬不似,而嚴召之下,不敢違命,趨詣闕下,陳情乞免,終見退却,未徹天聽,不得不黽勉祗肅,冒昧行公矣。今此金益廉之疏,以近來注擬之際,政體顚倒,爲言,其所謂注擬顚倒者,必爲如臣不似,驟擬者而發也。臣何敢不恤人言,晏然冒進?亟許遞免,以重名器,以謝人言事。入啓。
司諫金上疏,賤疾猝劇,委臥床席,旬月之內,萬無自力之望,懇乞遞免,仍陳所懷,以備財察事。入啓。以上朝報
鄭載禧,以都摠府言啓曰,副摠管沈之溟漢城府坐起進去晝仕,請出標信。傳曰,知道。
以左議政十四度呈辭,傳于鄭載禧曰,安心調理。缺
鄭載禧,以敦寧府言啓曰,今乙卯式年族譜修正,當次,依前規設廳擧行之意,敢啓。傳曰,知道。
李東老,以訓鍊都監言啓曰,都監軍兵,闕內不入番馬兵別隊之類,亦令大將,外處試才,別單書入事,下敎矣。馬兵別隊,則時方試取,而此外雜色軍兵,其數亦多不入於入番之中,似當一體試取,而傳敎中,只馬兵別隊試取事,下敎,故雜色軍兵,不敢試取之意,敢啓。傳曰,知道。
鄭載禧,以御營廳言啓曰,本廳七哨軍兵,及京案軍別破陣等,別中日射砲試才,別單書入之意,敢啓。傳曰,知道。
又以都摠府言啓曰,今日別中日各廳射藝,則畢射,其中二番兼司僕閑良朴起英,柳葉箭五矢,邊三中,貫一中,居首賞格事,何以爲之,敢稟。傳曰,直赴殿試。
又以兵曹言啓曰,當日幼學李行一保人李連成等稱名人,自宣仁門入來,差備門外擊錚,極爲駭愕,竝令攸司囚禁治罪。同東守門將朴守禮,常時不能禁斷雜人,以致闌入,亦爲非矣,推考,何如?傳曰,允。
又以備邊司言啓曰,全羅道金溝居奉常寺奴丁生,呈狀于本司曰,其兄奴丁福,家産稍實矣,去十一月望間,京居李姓兩班,下去萬頃縣南宮進士稱號人之家,書送牌子於丁福曰,吾納匠人奴於繕工監,代受汝身於掌隷院,汝卽吾家奴也,斯速現身,聽分付云,而丁福,本是奉常寺之奴,故見此慮外之牌子,疑訝趑趄,過數日後,進現,則李姓人,以其不卽來現之罪,結縛丁福於卜鞍,無數刑杖之後,仍來丁福之家,無日不困打,又令納價贖身且定每年身貢,而其數極多,其牌子,呈本官踏印持來,願得還續本役,以保垂死之命云,取考其牌子,則稱以贖身缺鞋花席,白席,乾柹等物,數目極多,又每年貢缺亦至表紬四疋,白細苧布三疋,大好紙五十卷,厚白紙五十卷之外,如鞍子,油芚·笠帽·大鹿皮·大小分,土兒履·唐鞋·花席·白席·貼席·眞荏·乾柹等物目,罔有紀極,雖以各邑物力,亦難辦出,況一奴子乎?査問曲折於繕工監及掌隷院,則繕工監木手奴天生,卽前主簿權繼善之奴也,繕工監,依例移文掌隷院,使之代給,而所謂李姓人,其名東植也。與權繼善,爲一家之人,與繼善同謀,受出丁福,侵虐無厭,至於此極,其所用意,殊甚無狀,旣受丁福於掌隷院,則卽是己奴也。李東植,雖不可治其侵虐之罪,至於掌隷院,則奴婢之代給,必以年歲相準者,啓下,乃是法例,而考出帳籍,則繼善之奴天生,年今六十一歲,奉常寺奴丁福,則四十一歲也。如此老少懸殊之奴,不有法例,矇然啓下,代給之責,在所難免,堂上,旣有年歲及賤籍相考之題,則不過見欺於郞廳,不能詳察之致,而該院郞廳,循私蔑公之狀,則不可不懲,掌隷院堂上,推考,郞廳罷職,木手天生,還給權繼善,奉常寺奴丁福,仍存本役,還給之文書,則使之趁卽爻周,何如?傳曰,允。
左參贊閔維重疏曰,伏以臣,身負重戾,情勢臲卼,投章自劾,納符徑出,逋慢之誅,自知難逭,席藁田里,只竢威命,不意聖度天大,特加寬貸,恩批降宣,訓辭勤至,臣惶感殞越,涕泣交零,益無置身之所。臣竊念朝廷,方以議禮之乖舛,追究淵源之所自,遠竄追削削奪之論,次第層生,靡所不及,而前後諸臣之言涉此事者,旣皆被斥而抳罪,況臣罪狀,狼藉於兩司之彈文,有三尺應受之律,無一毫可恕之道,譴罰不行,職名尙存,求之事理,寧有是哉?缺殿下,諭臣以入來,勉臣以察職,臣雖無狀,豈不知君命之不可違,職事之不可曠,而旣被覆載難容之罪名,不敢奉承恩旨,奔走官次,自阻於天地生成之仁,臣罪至此,實合萬殞。且念新授資級,事出賞典,雖非待譴之章,所敢辭遜,亦非負罪之臣,所可冒竊,伏乞聖明,俯諒危懇,將臣本職及兼帶經筵春秋備邊司賑恤廳承文院觀象監繕工監掌苑署提調摠戎使,竝賜鐫免,新授恩資,亦命還收,仍治臣擅出違命之罪,以礪朝臣,公私幸甚,臣無任危怖屛營之至。答曰,省疏具悉。卿辭至此,摠戎之任,當勉副焉,卿其安心勿辭,從速上來察職。
司正李奎齡疏曰,伏以臣旣負難貸之罪,尙免應受之律,雖無人言,猶自知前後除拜,不敢晏然供職,而臣之情勢之崩迫,業已殿下之所洞燭也。彈章果發,罪名極重,縮伏城外,恭俟大何,而聖恩寬假,刑章不加,實出天地含垢好生之仁,臣雖糜粉,不足以報答萬一,而亦豈可以一時苟免,爲幸,復敢抗顔於朝端乎?非不欲陳章自列,少伸危悃,而第臣老母,年今七十,素多疾病,自去冬,重患外感內傷之症,已至三朔,日漸危劇,數日以來,面部及手足,浮氣俱發,上吐下泄,眞元已竭,氣息奄奄,若不保朝夕,臣晝夜扶護,焦煎悶泣,不暇及他,泯默度日,有若無罪者然,臣之罪戾,至此益大,惟增慚懼于中矣。不料彈墨未乾,召牌遽降,臣承命驚錯,罔知所措,臣雖無狀,亦有一端羞惡之天,欲以廉隅自礪,不使牛馬驅策之譏,歸之聖明之世,而罪犯逋慢,邦有令甲,母病危急,救護無人,顧臣私情,誠有所萬分切迫者,不得不忘廉冒恥,趨赴嚴召,臣之情事,可謂窮且戚矣。顧望前却,莫化自絶者,是人臣何等罪名,而一加於身,實有難貰,直欲亟就死滅,以謝神人,而不可數字缺玆敢冒死呼籲於天地父母之前,伏乞聖慈,數行缺陋,又無履歷,秋官佐貳之職,已極不稱,銀臺出入之任,尤爲數字缺揣量涯分,誠有所不敢承當者,而謬恩,荐加於數日之內,嚴召,又降於惶感之中,分義所在,不敢違命,趨詣闕門之外,敢陳乞免之章,而終見退却,未徹天聽,不得不黽勉祗肅,冒昧行公矣。臣伏見司藝金益廉之疏,以近來注擬之際,政體顚倒,爲言,其所謂注擬顚倒者,以爲如臣不似,驟擬華貫者而發也,雖不擧名,顯然指斥,臣何敢不恤人言,貪戀榮寵,專沒廉隅,重辱名器哉?伏乞聖明,俯察至懇,亟命遞臣職名,以重名器,以謝人言,不勝幸甚,臣無任祈懇屛營之至。答曰,省疏具悉。如此不正之言,不足爲嫌,爾其勿辭,從速察職。
司諫金疏曰,伏以臣稟賦虛薄,不及中人,纔經草土,眞元盡鑠,遲暮侵尋,疾病纏綿,職名成牽,旅食京師,國有大戚,不敢言病矣。頃日大祭,奔走於執事之列,重得寒疾,四肢拘攣,頭部疼痛,多方和劑,未得點汗,塊仆客床,親知罕少,以此病勢,萬無自力之望,伏乞聖慈,憐臣病勢之沈痼,亟許遞免,以安微分,不勝幸甚。且臣於乞免之章,不敢妄有所論列,而當聖上遇災憂遑之日,其可無一言,以補其萬一哉?一自誤禮之釐正,刻之金石,垂諸後世,固難容議於其間,而浮薄死黨之徒,群起嘵嘵,徒知營救之急,不念鎭定之道,今日世道,良可寒心。至如兵曹判書李尙眞,受國厚恩,身居重任,足未嘗一登殿陛,身未嘗一造廟朝,聖上,不見其面目,大臣,未接其言語,其在事體,斷無是理,物議之非,厥惟久矣。恬莫之恥,安享寵祿,不思報答之地,反學年少之習,官非大臣,職非言責,而前後疏陳,一向紛紜,有若臺論之爭執者然,其所謂傷孝廟知人之明者,意在於借重,而自不覺其誠切之歸,且其所陳貂衣一款,欲以此爲感動天聽之計,而亦可見用意之反拙,臣竊爲尙眞惜之也,且山林數字缺之老,草野負望之士,嗣服之初,起諸屛廢之中,數行缺聖明,不以人廢言,留神省覽焉,臣無任激切屛營之至。答曰,省疏具悉。爾其勿辭,從速察職。
右參贊閔熙疏曰,伏以臣冒陳情悃,不避繁委,誠願亟賜允兪,許勵廉隅,而伏奉聖批,以事已過,勿爲嫌,爲敎,臣誠震惕,益無所措,夫所謂旣往勿咎,乃指細故薄過而言也。顧臣罪負,合置刑章,始焉倖免,雖荷先朝之寬宥,身名旣敗,寧可復同於平人,甘心廢痼,絶意祿仕,閉門却掃,衰病日加,又安能向人乞憐,自訟求伸也?日月漸久,誑謗稍弭,承乏宂官,尙切愧恥,都監事故,未暇辭退,此則儕流之所共知,臣豈敢取辨言歟?矧玆參贊之職,雖曰無所猷爲,乃是名宰迭居之地,負累如臣,遽爾續貂,其於物情,寧不爲駭?初服官人,正宜愼簡,由臣壞了,尤大罪也。決不可抗顔冒進,以累新化,伏乞聖慈,俯諒崩迫之懇,深憐狼狽之勢,新授職名,亟賜鐫改,金吾兼任,亦賜竝遞,以重名器,以安私分,不勝幸甚,臣無任感恩知罪,屛營祈懇之至。答曰,省疏具悉卿懇。卿其安心勿辭,從速察職。
上在昌德宮廬次。只晝講。
夜自二更至四更,月暈。五更,月暈左珥。
大王大妃殿·慈殿·中殿,藥房問安。答曰,知道。
藥房都提調許積右副承旨鄭重徽啓曰,伏未審夜來,聖體,若何?疏決之擧,自朝竟夕者,至於連日,群下,孰不欽仰,遇災恐懼,恤囚之至意,而添傷之慮,則亦不能少弛也,且慈殿膈上煩鬱等候,亦何如?臣等,終宵耿耿,敢來問安。答曰,慈候,與前別無加減,予則無事矣。
傳曰,全州營將李□□數行缺,今日不爲仕進,卽爲牌招,使之察任,何如?傳曰,允。
鄭載禧啓曰,備局堂上引見時,雖非日次,兩司來待後,取稟事,榻前定奪矣。今日晝講後,引見事命下,而憲府,則旣已來待,諫院,則在外服制人員外,皆呈辭,無行公之員,呈辭未入啓之員,牌招入侍乎?敢稟。曰,然則呈辭未入啓之員,牌招入侍。
鄭載禧啓曰,今日爲政事,命下矣。今已日暮,諸承旨,皆已出去,廳中,只有臣載禧及同副承旨權大載,兵批政廳,臣當進去,而吏批無進去之員,何以爲之?敢稟。傳曰,兵·吏批兼進。
有政。吏批,判書洪處亮病,參判許穆病,參議李堂揆進,右承旨鄭載禧進。兵批,行判書李尙眞病,參判李元禎病,參議睦來善進,參知鄭樸病,右承旨鄭載禧進。
吏批啓曰,判書洪處亮,參判許穆,俱以病不來,小臣獨政未安,何以爲之,敢稟。傳曰,只出緊任。
以李沆爲持平,元振澤爲兵曹正郞,韓斗相爲左水運判官,李沃爲直講,申汝哲·李世華·崔後尙·鄭錫祚·尹承宗爲副護軍。
以金萬基爲摠戎使。
李東老啓曰,明日常參·經筵,取稟。傳曰,只晝講。
又啓曰,大司憲李惟泰,遞差事命下,而臺諫,方以削奪官爵門外黜送,論啓,遞差傳旨,不得捧入之意,敢啓。傳曰,知道。
鄭載禧啓曰,備局堂上,來會賓廳矣。敢啓。傳曰,晝講後,引見。
權大載啓曰,右議政金壽恒上疏批答,當爲傳諭,而城門垂閉,明日待開門傳諭之意,敢啓。傳曰,知道。
正言李壽慶所啓,李惟泰,削奪官爵,門外黜送事,依前啓無可減。答曰,遞差。又所啓,還囚春川定配罪人金壽興放送之命。答曰,不允。
鄭載禧,以備邊司言啓曰,賑恤廳堂上行公者,只有例兼提調戶曹判書權大運一人而已,主管無人,禮曹判書吳挺緯,本廳提調差下,何如?傳曰,允。
又以備邊司言啓曰,本司堂上,無故行公之員,無多,每於開坐之際,常有苟簡之弊,刑曹判書吳始壽,兵曹參判李元禎,行大護軍閔蓍重,提調數行缺。
鄭載禧,假注書李宏病重,改差事,榻前定奪,右尹申汝哲改差事,榻前下敎。
柳壽芳,假注書差下。
傳曰,同副承旨權大載引見。
傳曰,黃世禎發配單子,明日未明,入之。燼餘
右議政金壽恒上疏,伏以臣於本罪之外,又添違命之罪,而嚴誅不加,溫批冞勤,臣非木石,寧不知感,只以內省私分,外懼公議,頑然退伏,坐孤隆眷,臣之狼狽,可謂極矣,臣之情事,其亦慽矣。方今朝著鎭靜之務,惟在於流放,政官注擬之遽,猶未免駁議,則如臣負重辜而倖逭者,不敢仍冒重任,於此益決矣。今若包羞恥,犯嫌怒,踽踽復進於勵翌之列,則群情之增激,駭機之繼發,勢所必至,而臣之顚躓僨敗,恐不止於今日也,臣何敢徒恃天寵,不顧時勢,冥行妄動,自速其禍釁哉,臣每一陳懇,輒紆非常之恩數,猥越慚懼,揆分罔比,泯默屛息,以竢威命者,亦有日矣,而處分久稽,進退路窮,不得不更申疾呼於仁愛之天,伏乞聖慈,俯垂矜諒,亟鐫臣職,仍治臣罪,千萬幸甚。答曰,省疏具悉卿懇。卿其安心勿辭,從速入來,以副予望。
行都承旨閔點上疏,伏以臣,忝長銀臺,自知踰分,累乞罷免,實出䏏肺,聖批靳許,反加異恩,臣誠震惶,不得數行缺抑臣於此,又有所慨然者,時烈之事,旣發於先朝數字缺殿下曰知,殿下,如以時烈爲有罪,則殿下嗣服之初,必卽數字缺而不惟不以爲罪,乃反禮遇之,曾未幾何,遽爲此事,其寵辱生殺,不啻天淵,此尤臣之所不敢知也,臣以草莾賤品,無所知識,惟是三生之義,得於秉彝,目見賢師將被慘禍,而聖明猶不覺悟,不勝憂憤痛迫之至,敢冒鈇鉞,而叫號焉。惟殿下,俯察哀矜懇切之情,而有所財處,則國家幸甚,士林幸甚。臣疏旣成,欲上未上之際,伏聞時烈,已被遠竄之罪,臣驚惶震慄,繼之以痛哭,不知所以爲喩。嗚呼,時烈,果至於殿下之世,而不可生矣,殿下,何忍爲此擧也?今日所恃者,只是天與殿下矣,所恃於殿下者,今旣歸虛,則天亦不可恃矣,天乎天乎,此何時也,君臣之間,自古以爲難,志士之痛,殆或有之,而屈指千載,未有如今日事,量世變無窮,雖無於古,而亦有於今耶?人之論者,謂時烈,受知於孝廟,殿下,不可殺矣,此言然矣,然而時烈,果有罪焉,則殿下,亦不可以先朝之故,而曲貸之,今者時烈,有何可罪,而殿下,忍爲此擧耶?噫,孝廟,以賜貂裘,不用於遼薊風雪,而將用於馬首嶺外罪人斂屍之時,人事之不可知者,有如是也耶,臣痛哭天門,心肝欲裂,謹以所構原疏,聯幅以進,殿下,試賜省覽,則聖明之世,或無枉死之人矣,臣不勝哀懇崩迫之至。傳曰,觀此黃世揁之疏,滿紙說話,無非陰慘,至於語涉先王,以不忍言不忍聞之說,加之於君父,又誣陷諸臣,不遺餘力,如此奸邪陰險之人,不可不痛懲,以杜後弊,前敎官黃世揁,絶島遠竄。
午時,上御夜對廳,晝講,特進官洪處大,同知事金錫胄,參贊官鄭載禧,司業尹鑴,檢討官李夏鎭,侍讀官權愈,假注書沈檀,記事官李后沆·記事官南益熏,入侍。權愈進讀論語子罕篇,自子在川上大文,至子曰苗而不秀大文,讀音一遍。上又讀音一遍。愈,乃讀其大文及註釋。上只讀大文釋一遍。錫胄,仍解釋文義,以達曰,天地之化,人所易見者,莫如水流,故擧此而言也。鑴曰,此言其無所間斷,易曰,天行健,君子以,自强不息,蓋謂法天而已,自强不息者,乃君子勉强力行之謂也,純亦不已者,卽學者至於極功後事也。錫胄曰,與天合德而後,可語王道,大學,亦有此語矣。鑴曰,在天爲天德,在人爲王道,其要,只在謹獨也。愈曰,謹獨而後,無間斷矣。錫胄曰,苟不間斷,自然不息。愈曰,所謂逝者,言其天地運化之理,非指水去而言也。錫胄曰,此章,言其道體之本,其要,只在於謹獨也。愈曰,好色者,人情之所同也,好德者,雖或有之,而其所以親密而好之者,鮮如好色矣。鑴曰,數行缺而譬之。上曰,此蓋言不息工夫處也。夏鎭曰,立志必固,然後數字缺積少成多之域矣。鑴曰,雖當難事,有志必成,只在於勉强而不能矣。錫胄曰,語之而不惰者,其所刑容,奇矣哉?上曰,聞聖人之言,卽釋然而後,有如藥物之發英滋長者也。錫胄曰,子謂顔淵云者,非謂與顔淵言也,乃所以語顔淵之事也。上曰,然。錫胄曰,苗而不秀,秀而不實云者,有如爲山九仞,功虧一簣之語,雖苗而不使之秀,雖秀而不使之實,則竟虧其功,不成其質矣,此等言,必當體認而勿失也,學者工夫,誠意爲先,大學平治之本,只稱誠意,況人君,與學者,工夫有異,微而深宮,顯而大庭,其所以處深宮,而其敬者,必如大庭見百僚之時,則有何私意之或萌乎?鑴曰,深宮與大庭,常持此心,果能如一,則天德王道,自然渾爲一德矣,大學所謂謹獨之意,未知自上,何以知之耶?上曰,獨者,謂其處獨也。鑴曰,然則誤知也,獨字,非獨處之意也,乃指自家方寸而言,其爲謹也,人所不知,而己獨知之者矣。上曰,然。仍下敎曰,綱目卷數,多矣,進講丈數,加定可也。鑴曰,論語,則只當着工於大文,註則不必讀也。錫胄曰,論語註文,異於他註,不可舍也。鑴曰,論語註文,雖好,異於科儒之工,只可全主大文,不宜費工於不緊處也,且未知自上讀幾許遍耶?上曰,日讀五十遍矣。鑴曰,除其註文,專力於大文,則成就似易矣。夏鎭曰,萬幾之暇,決難俱註盡讀,鑴言甚是矣。上曰,然。鑴曰,註文,雖不可讀,卽其註釋詳盡處,或時天筆點檢,則亦必有益矣,夜讀,甚害於氣,曉讀,似勝於夜讀矣。夏鎭曰,此則各隨其習性,不必如此也。上曰,惟在習性也。鑴曰,自上沖年御極,萬幾旣煩,且又讀書,至於夜深,則必爲害於氣息,臣等,區區之慮,有不敢弛也,仍念聖學工夫,固當優游涵泳,不使間斷而已,惟願就寢安穩,毋傷氣血也。鑴起拜曰,當此天災孔極之日,如臣庸陋,誤蒙殊恩,隨行逐隊而已,無絲毫裨益於國事,臣誠愧恧,不知置身之所也。頃日筵中,有所陳達,而俱未見施,此實言語淺薄,不能有槪於聖心,而臣又有區區所懷,不得不達,我國取人,只憑科目,人才,決不可由此而有得也。數行缺上曰,當議於大臣矣。鑴曰,當此汲汲殆哉之日,只設不緊之科,未嘗加意於大事,則臣竊以爲不可也,日者求言之敎,欲使言路,無壅蔽之患,而臣恐今日言路,猶未開也,政院之退却不捧者,亦且多矣,況頃因禮制之事,有勿捧之敎,故凡干論禮之疏,竝皆退却,臣意,則以爲其中,如有奸回者,罪之,亦〈不〉可一切退斥,實非明目達聰之道也。上曰,予之所以勿捧者,痛其紛鬧故也。鑴曰,雖其紛鬪,執兩端而用中,則是非,不難明矣,何必退却不捧,以致言路之壅蔽也,且近來儒疏,大爲弊風,聚會成群,自爲黨與,其中異論者,不論言之是非,輒施儒罰,使不得容其所見,甚可痛也,宜令政院,分付,使勿有如許之弊習也。載禧曰,多士所爲,似無奈何。鑴曰,參疏之儒,全不知事之是非者,多矣,而或有立異者,則儒罰遽加,故不得不靡然從之,臣以爲論議各異者,各自陳疏,勿使苟同其所見,且勿脅迫其異論者,如是,則必無成群抑勒之弊也。上曰,當思量處之矣。鑴曰,校理洪宇遠,以文學正直之士,廢棄多年,乃今聖上,特除經幄之任,若果召致,出入經席,則其於聖德,補益必多,而第其年已七十,且有身病,家貧,藥物無以自辦云,令本道隨便覓給,待病差上來事,別爲下諭,何如?上曰,依爲之。鑴曰,薦人,非臣所任,而旣有所知,不敢不達,李同揆,廢科自修,以行義才學,見稱,如此人才,似當汲汲收用,可也。上曰,摠戎使旣遞,其代,速爲差出。洪處大·尹鑴·權愈·李夏鎭,先爲退出。承旨鄭載禧進曰,旣罷晝講,備局堂上,當入侍,而全州營將,亦有留待之命,竝令入侍乎?上曰,全州營將,先爲引見。沈檀,承命退出,引入全州營將李重吉。上曰,履歷幾何?重吉曰,僉使遞來後,經都摠都事,訓鍊僉正數行缺重吉,拜受而退。上曰,備局堂上引見。沈檀,承命出外,引入大臣備局堂上。領議政許積,戶曹判書權大運,知中樞府事柳赫然,禮曹判書吳挺緯,刑曹判書吳始壽,護軍申汝哲,掌令吳挺昌,正言李壽慶,竝入侍。許積曰,連日疏決,而今又晝講,聖候未知,何如?上曰,無事。積曰,備邊司,無大段稟定事,而全羅道玉果縣,人心極惡,聞有可駭之事,敢此仰達,營將巡歷時,例有軍兵點閱之規矣,臣聞南原營將李昌彧,巡到玉果縣,則軍兵,不爲來會,縣監申汝拭,屢度發差催促,而無一人至者,至使鄕所催促,則鄕所,亦不回答云。槪聞其曲折,則申汝拭,爲政頗猛毒徵還上,期於畢捧,故土豪輩,故欲生事,沮抑軍兵,使不得來會云,此出於欲逐其主倅之計,土豪之濫猾,雖或有之,豈有如此可駭之事哉?其中首倡之人,不可不摘發而痛治,本縣鄕所,拿致京獄,鉤覈科罪,守令之逢變於邑民者,不得啓遞,曾有定奪之事,而監司李東稷,旣知如許曲折,不爲枚擧馳啓,因其辭狀,至於啓罷,觀其狀啓,則略及措語,不以爲駭,事甚無謂,營將李昌彧,爲人庸下,目見其事,不思枚報備局之計,兵使,身爲一道之帥,凡干軍兵,無不主管,而本縣作變之事,傳播已久,亦不啓聞,尤極無據。全羅監司李東稷,從重推考,前兵使申命全,南原營將李昌彧,竝拿推,何如?上曰,依爲之。積曰,都民之飢饉,未有甚於此時,況且連値國恤,責應旣多,卽今刑勢,決難支保,今番京歲抄,似當特停,以示撫恤之意矣。上曰,都民飢饉之餘,三度輿士之役,疊行於兩年之內,不可無別樣顧恤之擧,甲寅條諸色軍兵歲抄,特爲停止。積曰,各道三名日方物所進甲胄,當初,則以本色上納,而制度,不及於京匠所造,故乃以本價,上納於軍器寺,自本寺,某條軍器中,臨時稟其造成矣。今甲寅條軍器,將爲始役,當造何物耶?柳赫然,以爲本寺提調,方入侍,下詢宜矣。柳赫然曰,卽今最緊者,鳥銃也。上曰,鳥銃打造,可也。赫然曰,軍器寺鳥銃打造時,外方匠人,使之上京打造者,蓋爲其傳習於京匠之地,而上京之後,只給單料數行缺赫然曰,都監物力,已盡,決無加造之勢矣。積曰,然則守禦廳·禦營兩廳,分半造作以給,宜矣。上曰,依爲之。赫然曰,今必造千餘丈,可以分給矣。上曰,內儲弓子,當下矣。赫然曰,卽今衙門所儲弓子,已盡,內儲,又若盡許,則更無所儲處,斯亦可慮也。積曰,內儲弓數,自上先爲書下,則臣等,當酌量啓達矣。上曰,依爲之。積曰,軍器中鉛丸,甚難,宜令各道監兵使,分定擇鉛矣。上曰,分付,可也。赫然曰,鉛鐵廣採事,曾已分付於各道監兵使處,而或稱無産出處,或見其行關,終不回報,尙無擧行之事,卽今鉛丸之絶,而無他辦出之路,事甚悶慮矣。積曰,我國鉛鐵,何地不産,而各道,慮爲弊瘼,朝家分付之事,廢閣不行,此無非國綱解弛之致,各道監兵使中,終不回報者,査出推考,以趁速廣採之意,更爲申飭,何如?上曰,依爲之。上曰,摠戎使,速爲差出,可也。積曰,摠戎使望單子,纔已呈進,伏想聖上,未及開閱,而今因言端,可陳所懷,國舅,雖不干豫朝政,當此艱虞之日,此任,豈有妨也,上不答。上曰,尹鑴,以爲疏儒之成群上章,甚爲弊風,要令各自陳疏云,此言何如?積曰,此則不然,意見相左,則不參無妨,何必使各自陳疏,以增紛鬧之弊也,然至於論議不一者,或施削籍付黃之罰,此則其弊大矣。上曰,各使陳疏,則益其紛鬧矣。錫胄曰,尹鑴,且陳疏章之不可壅閼,此言則誠是矣。積曰,近來疏章,以禁令,政院不敢捧入,蓋慮其紛鬧之弊,而殊非明目達聰之道,言可用則用之,不可用則置之,而一切勿捧,有關後弊。載禧曰,黃世禎之疏,方到院,而不敢捧入矣。上曰,近來如金益濂之疏,相繼而至,不可盡罪,故有勿捧之敎矣。積曰,如有特甚者,則罪之,猶可也,豈可因此而一向退却,以致言路之壅閼也。錫胄曰,古者魏相之自去副封者,蓋慮其言路之壅閼也。數行缺上曰,尹鑴,以爲不當設科云,此言何如?積曰,我國,本以科目取人,今不必遽廢也。挺緯曰,取人之道,不以科目,則末世容私之弊,尤有不可勝言者矣。大運曰,設科取人,非但我朝三百年流來之規,自古歷代,無不然者,漢時董仲舒之對策,亦設科事也,臣意,則科擧,決不可廢也。上曰,科則仍設,可也。積曰,水原府使金益勳,節用蕃羨,能備千餘石之米,一半,則依還上例,分給民間,一半,則留置庫中,以爲緩急軍兵之糧,而不爲報知於朝廷者,嫌其希賞故也,但如此別備之物,若無拘管之所,則前官遞來之後,未必不爲閑慢之用,宜令戶曹,國穀,一體置簿於會付中,除耗糶糴,一依金益勳已行之例,似甚便當矣。上曰,依爲之。赫然曰,水原,以畿輔重地,軍兵之多,無異訓局,而本府力絀,藥丸,無措備之勢,非徒射放試才,久廢不行,脫有緩急,且無待變之具,事甚可慮,曾在先朝,以此意陳達於榻前,則平安兵營所在,備局所管木綿二十同,題給,使之措備事,下敎,而其後摠戎使,自本營,亦可覓給云,故至今不爲擧行矣,今則不可等待其覓給,依前定奪擧行,何如?積曰,若干藥丸,本府亦已措置云,而自朝家亦不可不隨便覓給,以備局所管平安道軍木二十同,劃給,何如?上曰,依爲之。大運曰,臣之待罪度支者,前後至再,卽今筋力,且不如前,衰病日甚,精神日耗,加以本曹形勢,比諸庚申蕩減,尤甚,臣晝夜思量,罔知攸措,伏乞移授可堪之人,以幸公私。上曰,勿爲固辭,安心行公。積曰,權大運所達,臣恐誤發也,本曹物力之蕩竭,誠如所言,此實臣等,俱所悶切者也,設若改授他人,優於大運者,何可易得,亦何能猝變爲豐足耶?大運曰,卽今百物蕩竭之中,米,則猶有數月之支,而木綿,則尤爲匱乏,臣實罔知所爲,臣之欲遞者,出於悶迫之意,亦豈爲自便之計哉?積曰,此意,臣非不知,而今春奈何,惟在自上知匱乏,務去浮費耳。大運曰,卽今之事,不可謂不祛浮費,而缺上曰,勿辭,安心察職。汝哲曰,小臣私情,有不得不陳達者,久矣,疊遭國恤,自上方在哀疚之中,不敢瀆擾,憫默度日矣,顧臣爲人庸下,辛爾拔身於行伍,濫廁宰列,固已逾分,萬無承當之勢,而況此漢城右尹之任,亦非閑漫之任,身在軍門,時則本府未免廢坐,右尹之任,爲先遞改,何如?積曰,右尹,亦重地,而御營大將,尤重,自孝宗朝,如有願遞者,則或爲允從矣。上曰,右尹之任,勉副安心,勿辭察職。挺昌曰,伏見頃日政目,以姜栢年,擬於經筵之望,姜栢年,旣是會議隨參之人,又非本意,則不必深咎,而諸臣駁正之論,旣發而旋止者,雖出於斟酌稱量之意,物議之非,猶且未已,今者淸選之擬,遽出於公議,纔定彈墨未乾之際,政體之虧損,甚矣,請吏曹當該堂上,從重推考。上曰,依啓。又啓曰,賓廳會議之議啓也,先王,親考禮經,丁寧反復,至誠下詢,非止一再,苟有彝性,爲人臣者,豈忍誣罔,而金壽興,受國厚恩,致位首相,不顧分義,終不以實對,先朝十分參酌,以施的當之律,非出於一時雷霆之威也,曾未幾何,遽爾放釋,豈不未安之甚乎?且參啓諸臣請罷之論,聖明,旣以先朝區別,爲敎,而久未允從,臣等,亦知聖意之有在,旋卽停啓矣,今此金壽興,則先王,有何區別之事,而汲汲放釋哉?公議拂鬱,自此益甚,請還收春川定配罪人金壽興放釋之命。上曰,不允。又啓曰,人主於臺閣之論,或有所持難者,蓋慮是非之或難卞,罪狀之或未昭著也,是非旣正,罪狀已著,則一命之靳,何至於此耶,臣誠竊惑,而未知聖意之所在也。大司憲李惟泰,附會邪論於壞禮亂統,國人之所共憤,而殿下之所明知也,首誤之臣,旣已竄逐,則同罪之人,獨漏憲章,天下焉有是理哉?措辭見上請大司憲李惟泰,削奪官爵,門外黜送。上曰,不允。壽慶啓曰,天災時變,式月斯生者,古人,亦且危懼,況今有式日斯生之變,臣民之憂,當作何如,而寇敵覘我之勢,可謂汲汲,則凡所施爲,不宜因循翫愒,必須大驚動,大作爲,思所以自强之策也,人才之薦,非臣所敢與論,而金錫胄所達,甚是今日之急務也,然若或不加警飭,只循前例,則人才之不得,亦無異於前矣,昔秦孝公,下令曰,有能出奇計强秦者,吾且尊官云,今日聖上,至誠下敎,則群下,亦必應之以誠,至如才器特異者,則用之之道,固不可以常套也,且昨伏見使臣狀啓,則彼國,旣設海防云,我國,亦不可無備患之謨,海防等事,急時爲之,可也,上年虛驚,朝家則知之以虛警,而臣,則謂非虛警也,自上未之知乎?上曰,爾何由而知耶?壽慶曰,臣在西關時,盧江僉使金孝增,適來見,孝增有言曰,前此勅使時,與殷栗倅,同坐,殷栗倅座首,來言於其倅曰,唐船十二隻,來泊江邊云,卽送軍官探視,則纔到水邊,彼旣知其機察,還自避去,其軍官,具由還告,十分丁寧云,孝增之言,如此,臣等,其時詳聞其曲折,是知非虛警也。積曰,然則殷栗之事,極爲可駭。上曰,招問,可也。積曰,孝增,方爲邊將,招問,則似不宜,令兵使問之,可乎?赫然曰,孝增,卽臣軍官也,問之何難,當送一軍官,與兵使一處問之,宜矣,曾有唐我未卞船,勿爲馳報之命,故沿邊各邑,例不報知,今後雖唐我未卞船,一一馳報事,申飭宜矣。上曰,申飭,可也。壽慶曰,問於孝增處,則渠必恐其歸罪於殷栗,似無從實明告之理也。挺緯曰,此言是矣,必不直言也。積曰,勢雖然矣,豈無從便審問之道乎?赫然曰,臣當問知矣。積曰,天變如此,敵情難測,海防等事,不可不急圖也,且先朝又有定奪之事,而今者旣有所送之人,待其還來,當卽繼送也。上曰,唯。壽慶曰,臣書生也,不知軍務,而竊見數行缺上曰,今觀果川幼學李貞和上疏,則條陳之弊,頗爲詳盡,似是可用之人,令該曹收用。上曰,陳疏人郭世健,收用事,分付吏曹,遂罷出。以上燼餘
上御夜對廳。只晝講。
辰時巳時,日暈兩珥。
下直,靈光郡守李守恒。
謝恩,廣州府尹許珽,綾州牧使李世翊,金浦郡守洪茂。
答左議政疏曰,省疏具悉卿懇。卿其安心勿辭,從速入來,以副予意。
答吏曹參判許穆疏曰,省疏具悉。陰險不正之言,不必爲嫌,卿其安心勿辭,從速察職。
答禮曹參判李俊耉疏曰,省疏具悉。卿其安心勿辭,調理察職。以上朝報
李東老啓曰,大司憲未差,執義尹拯,持平朴信圭在外,掌令南天漢呈辭受由,吳挺昌呈辭,持平李沆未肅拜,今日以監察茶時之意,敢啓。傳曰,知道。
以左議政鄭致和十五度呈辭,傳曰,安心調理。三行缺
鄭重徽,以弘文館言啓曰,今日晝講命下,而校理權愈,掃墳事受由出去,副校理洪宇遠·羅以俊在外,李濡,方以身病呈辭,到政院,開筵時,上下番將,不得備員,校理李濡,卽爲牌招,以爲入侍之地,何如?傳曰,允。
假注書柳壽芳在外,代崔援差下。
鄭載禧,以訓鍊都監言啓曰,都監軍兵,初逃,則決棍一百度,再逃,則習陣之日,梟示警衆,乃是流來軍律矣。今此逃軍金植,甲寅二月十九日逃亡,八月十四日現捉,九月初八日再逃捕捉,明日習陣時,依軍律梟示之意,敢啓。傳曰,知道。
正言李壽慶·睦昌明啓曰,大司憲李惟泰,爲人庸鄙,素無檢押,武斷鄕曲,多行不義,徒以黨附時烈之故,供其吹噓之力,濫廁禮賢之列,當其禮論之初發也。惟泰,時在輦下,附會於體而不正之說,其所獻議,實盡時烈之葫蘆,使典禮乖舛,宗統紊亂者,皆惟泰慫慂之致,此與時烈,二而一者也。時烈旣被竄配之律,則惟泰之罪,決不可遞差而止,請大司憲李惟泰,削奪官爵,門外黜送。今此疏決之擧,蓋出於伸冤枉,答災譴之意,而有罪者,倖免,則適足爲小人之幸,其何以悅服人心,以解天怒乎?金壽興負犯之重,固國人之所共憤,聖上之所深怨,而因大臣調劑之一奏,遂蒙赦宥之謬恩,臣等,竊惑焉,當賓廳議啓之時,先王,親考經禮,累次下詢,壽興,身爲首相,附會權臣,方在上前,佯若摧謝,及出而與諸臣議奏也,終主體而不正之說,壽興,非不知咫尺天威之可畏,邦家宗統之至嚴,而猶不敢崖異於時烈,其昧君臣之義,而甘心死黨之罪,果何如哉?先王,遂以忘先王附他論,爲其罪案,特命中道付處,亦用寬典也。今者典禮,雖正聖上之好惡,猶未盡明,國人之疑惑,猶未盡解,而壽興之編配屬耳,遽蒙放釋,豈非朝家之一大失刑?聖上之一大失德,而又豈應天以實之意乎?參啓諸臣,終逭罪罰,亦有欠於伸數行缺。
上御夜對廳晝講,特進官知事柳赫然,同知事行副提學金錫胄,右副承旨鄭重徽,侍讀官李濡,檢討官李夏鎭,假注書李聃命,記事官李后沆·南益熏,入侍。上讀論語子罕篇,前受音,自子在川上,至貴自勉也一遍,侍讀官李濡進講,自子曰後生可畏,至激而進之,讀音一遍,上讀音一遍,李濡,讀釋一遍,上讀釋一遍,只釋大文。至四十五十而無聞。同知事金錫胄曰,無聞之聞字,當爲聞於人之義,而諺解之釋,不然矣。檢討官李夏鎭曰,人不能聞我之善,義亦通,此章之義,年少力强,不可不及時勉勵之意,聖上當體念于玆。上曰,唯唯。至改之爲貴。錫胄曰,改譯之言,最切於從諫之道矣。夏鎭曰,面從云者,貌從而心不然之義也,聽言之道,不當如是,當心悅而從之也。至衛風雄雉,夏鎭曰,此邶風之詩,而邶·鄘·衛,通謂之衛風矣。畢講後,錫胄,以南軒張氏註,推演而達。夏鎭曰,旣已備達矣,願體念于玆。儒曰,無聞,雖是戒學者之言,而聖人,有數字缺未嘗有自足之心矣。侍讀官李濡,以綱目第一卷文侯數行缺特陳惠李微之事,非人君所當知云,此義亦如是,子擊以下,說通數字缺上曰,通鑑果有之矣。夏鎭曰,貧賤亦不矯,然後方可恰盡,而此則激言其數字缺當矯之意,大抵善言也。至鄴西門豹,錫胄曰,豹,善治鄴,鄴,至今有遺祠,其治鄴實事,則殺巫,卽其一也。至吳起事,夏鎭曰,才能可長,則棄短用長,爲當,近來武將,有小失,輒棄之,非也。上曰,苟變事,亦不曰杞梓連抱,而有數尺之朽,則良工不棄乎?夏鎭曰,苟可將也,願勿聽讒,以少過而棄之,人豈有無過之人哉?錫胄曰,陳湯,亦有過而用之。夏鎭曰,陳平亦然。至穰苴不能過,夏鎭,以穰苴誅莊賈事,詳細陳達。至趙烈侯事,夏鎭曰,首之以魏斯,次之以趙籍·韓虔,蓋史氏優劣之意也,烈侯,戰國之君,而今日所當體念者也。賢賢使能,則事擧,節財儉用,則財足,察度功德,所與無不充,則賞罰當如是,則國可理矣。錫胄曰,此三言,言近而指遠。夏鎭曰,財非天雨,必須節用而後,乃足,後世桑弘羊之徒,雖務聚斂,終必害民,莫如節用之爲得也。錫胄曰,所與無不充,戒濫賞也。夏鎭曰,賞不可僭,古語曰,有功者,亦給千金,無功者,亦給千金,則均是贈也,而有功者,恥與無功,等而日退,無功者,濫冀而日進,此可戒也。頃日錫胄,亦以別中日賞格事,有所仰達,而四中者,陞資,則不可每人而賞之如此,殿下固當愼其微也。至魏侯斯,錫胄曰,善君,故書卒也。至在德,錫胄曰,此當體念。又曰,主少國疑,大臣未附,百姓不信,此時將治將亂之時,不可以徒才者,屬之,此言,當省察處也。夏鎭曰,自他國來者,而悼王遽任之爲相,豈不賢乎?至綜核名實,錫胄曰,事則是矣,此乃起怨之端也。上曰,宗戚大臣,不悅,故如是耳。至廢公族疏遠者,以養戰士,夏鎭曰,宗室,我國,則只四世,廢科不仕而已,而中朝,則雖累世不許通仕,常給廩祿,所以費廣而廢之,足以養士也。至殺吳起,錫胄曰,起,用六七年間,多成功矣。講畢。特進官柳赫然進曰,都監不入番雜色軍兵七百名,自外試才事,旣已定奪,而此外,又有未準料軍兵,及旗旆等官幕下所屬軍兵,竝一體自外試才,何如?上曰,依爲之。上曰,甲衣,欲給禁軍,何如?赫然曰,臣營,只存敝甲,正甲,只有一件封進者,若有累件,則下之,似當。上曰,五六百件耳。錫胄曰,守禦廳,亦無甲衣,雖不及廳,將領當給,斟酌下之,何如?上曰,依爲之。三行缺上曰,長角弓,先朝時,爲送西路,而造之,而長角弓一千部,亦先朝時所造也。錫胄曰,西路所送長箭,八百部矣。赫然曰,下之後,留置備局,給於邊將緊處,似當矣。錫胄曰,兵家所重,莫如騎兵,而我國,則只步無騎,禁軍之馬,亦甚疲劣,至於各廳將士,且多無馬之人,實由於馬之稀貴,而臣曾見太僕置簿,諸處牧場馬,六世禾以上者,無捉上之事,仍爲留放,以至老死,其中必多可用之馬,而終爲空棄之物,誠可惜也,至於濟州金萬鎰所進山馬,則馬品最好,亦極繁盛而皆老死於場內,馳突騰踏,兒馬,亦多致斃,如此之馬,尤爲可惜,自今以後,諸處牧場馬六禾以上,酌定匹數,或間三四年,牽致于京,擇其最優,別樣成才,以備國用,其餘,則作簿分授于鍊兵衙門,以給將士之無馬者,且年例雜種馬上來之類,固爲賜給之用,而分養去來帖子,分給之際,或不無下吏輩弄奸相換之弊,終至無實之歸,事甚虛疏。此亦自今定式,分授各十匹于都監·御營·守禦·摠戎等廳,以爲喂養成才,將士騎乘之地,何如?上曰,依爲之。赫然曰,馬政之疏,莫如近日,牧場之設,蓋爲重馬,而今則棄馬作田,以爲儲銀布之地,故馬則養於惡地,仍爲不成。錫胄曰,此言是也,萬鎰之馬,名曰山馬,捉之雖難,種則甚良,七禾以上,未知其幾,而若給各衙門,則豈不好哉?各色惡種馬,皆令捉來,毋使易種,則似好矣。右副承旨鄭重徽曰,上來馬匹,定數爲當矣,牧場之馬,臣亦知之,好馬,則難捉,少馬,則易捉,故好馬,常爲空棄之物,八道牧馬皆知數,然後除可種者,餘皆捉上,則好矣。赫然曰,不必如是之多取也。上曰,山馬及牧場馬捉上數,令司僕提調,與備局堂上,相議定之。錫胄曰,南漢城七寺,各分屬八道,先臣,爲守禦使時,加一寺爲八寺,使各道義僧,自備糧立番于山城之寺,其役甚苦,而湖南義僧,分爲六番,某月立某寺,一年一寺所立之僧,常不下百餘名,一如軍士上番之例,而上番義僧之來也,受其道各寺之資,送義僧之役,其實,一道之僧,皆當之也。頃者湖南義僧等,呈狀內,以爲羅州地,有可合堤堰處,至數百石落種,願以一道僧力,提築畓,以其所收,爲渠輩上番時,爲支費之資云,而以其役事重大,不爲輕許矣,頃日羅州牧使許秩,以其進香上來,臣問以此事,則二行缺達矣。上曰,依爲之。夏鎭曰,古人云,君德成就,責經筵,近日經筵官,甚少,只有臣不才而已,當此連日進講之時,不可不多取學識之人,以資觀講,新錄,不可不速爲之矣。上曰,新錄,趁速爲之。夏鎭曰,經筵廳書吏,元額外加出六人,載在續錄,而自頃年還爲減省矣。今者聖上,銳意務學,日御經筵,而本廳書吏,其數甚少,請坐使喚之際,多有苟簡之弊,當此每事節損之日,六人盡爲復設,事勢雖難,其半,則復設何如?上曰,依爲之。上曰,經筵官出,承旨讀,此乃淸州趙洪錫·李載坤·權瑾招辭也。重徽,進前讀畢。上曰,除刑推放送議處。重徽,書判付。上曰,議處,則今日內爲之之意,分付。上曰,郭世楗除職事,旣已分付,而都愼徵,亦於後政除職事,言于該曹,可也。上曰,頒賜冊中,或有被罪之臣,或有放釋之臣,更爲書入,仍罷出。
假注書李壽芳在外,代崔援差下。以上燼餘
上御夜對廳。只晝講。
辰時巳時,日暈兩珥,暈上,有冠,暈上有背,色皆內赤外靑。
李東老啓曰,大司憲未差,數字缺持平朴信圭,在外,掌令南天漢,呈辭受由,吳挺昌數字缺李沆,未肅拜,今日以監察茶時之意,敢啓。傳曰,知道。
鄭重徽啓曰,明日常參·經筵,取稟。傳曰,只晝講。
傳于鄭載禧曰,今曉傳漏間斷,闕內罷漏,移時乃擊,當該禁漏官,招致査覈,傳漏間斷軍人等,治罪。缺
鄭重徽啓曰,缺招禁漏官査覈,傳漏間斷軍人,則延陽門缺金成立·金仲萬等,入睡,不卽擊傳,以致過時,缺萬等,自本曹決棍十五度之意,敢啓。傳曰,知道。缺
鄭重徽啓曰,伏見江原監司金禹錫,道內年七十以上者,歲饌題數字缺本,則粘付兩片紙,且無紙尾踏啓字之處,殊欠敬謹致察之意,請江原監司金禹錫,推考。傳曰,允。
傳于鄭重徽曰,吏曹參判許穆,病未行公已久,遣御醫看病後,書啓事,分付。
鄭載禧,以都摠府言啓曰,今日別中日,各廳射藝,則畢數字缺三番內禁衛出身李後晟,柳葉箭五矢,邊三中貫一中,數字缺賞格,何以爲之?敢稟。傳曰,特爲加資。
傳于鄭重徽曰,明朝領相及備局堂上,命招,使之來待。
傳于鄭重徽曰,領相及備局堂上,明朝命招事,下敎矣。二十三日賓廳日次之會,不遠,勿爲來待事,更爲分付。
鄭載禧啓曰,全羅前兵使缺命全,拿來事,允下矣。新兵使下去交代後,拿來之意,分付,何如?傳曰,允。
權大載啓曰,吏曹郞廳來言,本曹判書及臺諫有闕,政事何以爲之,敢稟。傳曰,明日爲之。
司諫金啓曰,臣以嶺外遐蹤,過蒙洪造,添居言責,惟思缺妄觸駭機,一身顚沛,有不暇恤,而旅寓積傷,寒疾重缺血祈免,未蒙恩許,臣誠惶殞,靡所容措,再昨之曉,缺衂,疝氣上乘,痰火塞胸,眩暈昏倒,不省人事,缺尋單見阻,狼狽愈加,不意此際,召牌臨降,缺無計運動,欲起還仆,竟未祗赴,臣子分義,掃地盡矣,缺一息僅延,少得回甦,今始來避,逋慢之罪,益無所逃,缺當被推緘,臣何敢一刻仍冒,請命遞斥臣職。
李東老啓曰,司諫金,再啓煩瀆,退待物論。缺
午時,上御夜對廳,晝講入侍時。同知事金錫胄,特進官李弘淵,參贊官權大載,侍讀官李濡,檢討官吳始復,假注書崔援,記事官李后沆·南益熏,上先讀前所受論語第四卷子罕篇,自子曰後生可畏,止子路終身誦之,音一遍。濡,進講,自歲寒然後,止未之思也,夫何遠之有。上受而讀之訖。濡,復竝註釋之。上又受而只釋大文。金錫胄,復進釋文義曰,小人之在治世,與君子無異,而惟其臨亂不變,然後始知其爲君子也,必周于德云者,孟子曰,周于德者,邪世不能亂缺言,若欲世亂不變,則必周于德而後,可也。濡曰,松栢之在缺與衆卉無異,及其歲寒然後始知其後凋也,猶君子之缺無異,及其世亂,然後始知其不變也,至知者不惑缺云者,其氣,配義與道,故自無恐懼之心,蓋言成缺而言,進學,則以智爲先也。至可與共學章,濡曰,缺數行至唐棣之華數字缺曰,唐棣,訓郁李,郁李,猶今之酸棗也。逸詩者,孔子所刪之詩也。歲寒然後知松栢之後凋也者,言君子之在平時,雖不可知,而及其世亂,則可知也,若於犯顔諫爭中,求之,則斯可得其人矣,知者不惑缺於斯,而必思明足以燭理,仁者不憂,則體念於斯,而必思理足以勝私,然後方可得爲學之效矣。弘淵曰,智仁勇,乃是三達德,故於此特言之也。錫胄曰,未之思也,夫何遠之有?人君,若能至誠求賢,則亦何遠之有哉?大載曰,孔子所言,只說道理,故程子,就學問上工程言,聖人未嘗言易,以矯人之志,亦未嘗言難,以阻人之進,而推此思之,則凡事,皆如此矣。歲寒知松栢之義,言其世亂,然後方可以識忠臣,而若在平日,能於犯顔諫爭中,觀之則可知也。錫胄曰,漢武帝,謂汲黯爲社稷之臣,而以俳優畜之之輩,不能與也。濡曰,人君,苟能明足以燭理,則何憂賢才之不可得哉?濡,進講綱目第一卷,自癸卯二十四年,止癸亥十一年,上受而讀之,音一遍訖。錫胄,遂進釋其義,至三晉共廢其君,俱酒爲家人,乃曰,家人者,家居之人也,不曰,趙·魏·韓,而曰,三晉者,乃書法也。此缺嚴,遂弑其君,而戰國策,言嚴仲子,然則韓相,相繼而死矣,言齊缺韓者,此亦特筆也。大載曰,天下,時無尊周之義,而齊獨朝之,故此缺之所以深與也。上曰,唯。至晉伯卒,孝公立。錫胄曰,孝公缺紀其年者,凡人年少,則不能解事,年老則耄反及之,而春缺者,可以有爲,故此所以記其年也,黔中者,卽今吳三桂所在缺歧雍者,乃文王所生之地,而其後封秦侯,故秦乃有此土,缺鞅之初入秦也,一見言帝道,再見言王道,三見言伯道,缺帝王之道,豈鞅之所能知者哉?至齊威王,烹阿大夫,缺體念於田野間事,左右近習之言,亦當愼察也,缺數行曰,君臣相知,然後可以有爲,故鞅之於孝公,其所缺曰,欲其法之必行,而至於刑太子之師傅,其法可缺曰,史稱諸葛亮之爲政,賞不可以無功取,罰不可以缺愚,所以全忘其身者也,且齊威王,晉孝公,皆是偏伯之君,缺之,則亦賢君也,威王,能烹阿大夫,至使群臣聳懼,而不敢飾詐,孝公,亦能發憤修政,以至於此,此兩君者,猶如此,今者有志之君,若體念於斯,則其於爲國乎,何有?大載曰,立志之效,二君猶然,況如缺難治哉?濡曰,鞅之在魏,不能見用,而秦用之以强,韓信之才,亦不能見用於項羽,而漢則能用,若宋神宗,則雖用王安石,而所用非人,幾至亡國,必明足以燭理,然後可以得其人也。錫胄曰,若能至誠求之,則賢何遠哉?須於群臣中,擇而用之,宜矣。遂罷出。燼餘
上御夜對廳。只晝講。
下直,遂安郡守李思訥。
鄭重徽啓曰,明日常參·經筵,取稟。傳曰,只晝講。
以左議政鄭致和十六度呈辭,傳曰,安心調理。
傳于鄭載禧曰,缺中日時,禁軍之未及試才者,有二番矣。訓鍊都監軍兵,數字缺亦姑勿試才者除,則依前分付試才,書啓。
傳于鄭載禧曰,中日柳葉箭邊四中,隨率兼司僕李擇吉,直赴殿試。缺數行
又啓曰,行德寧監墀,缺似當封君,而未經都正,何以爲之,敢稟。傳曰,雖未經都正,特爲封君。
兵批啓曰,別中日試射時,內禁衛李後晟,柳葉箭缺貫一中,居首,特爲加資事,命下矣。雖已資窮,未經準職,何以爲之,敢稟。傳曰,雖未經準職,特爲加資。
吏批,以閔鼎重爲吏曹判書,李袤爲司諫,姜碩耉爲掌令,金世行爲居昌縣監,李舜岳爲宜寧縣監,權瑍爲兵曹佐郞,安如石·孫萬雄爲兼春秋,趙爾重爲掌苑別提,南天漢爲司藝,行德寧監墀爲嘉義,前衛率朴惟儁,加通政,李國芳爲大同察訪,李瑞雨爲戶曹佐郞,安後泰爲忠淸左道京試官。
兵批,以洪處亮·李尙眞·李後山爲副護軍,內禁衛李後晟,加折衝,賞加。
備忘記曰,弓子一千張,別筈長箭伍百部,虎箭一百二十六部,長箭伍百部,片箭一千部,筒兒一千箇,竹箭一百十六柄,下備邊司。
鄭載禧,以兵曹言啓曰,當日保人高孝吉稱名人,自丹鳳門入來,差備門外擊錚,極爲駭愕,令攸司囚禁治罪,同門守門將李僑,常時不能禁斷雜人,以致闌入,亦爲非矣,推考,何如?傳曰,允。
鄭載禧,以吏曹言啓曰,新除授本曹判書閔鼎重,時在忠淸道忠州地,乘馹上來事,下諭,何如?傳曰,允。
鄭重徽,以忠勳府言啓曰,乙卯式年璿源錄修整,當次,書寫忠義衛一員李珽,依例加出,付祿追薦之意,敢啓。傳曰,知道。
鄭載禧,以備邊司言啓曰,採鉛二字缺不回報之監兵使,推考事,曾已啓請蒙允於榻前矣。退數字缺則兵使,初無知委之事,勿爲發緘之意,分付該曹,何如?傳曰,允。
又以備邊司言啓曰,西北所送弓子,令御營守禦兩廳,分番數字缺曾已稟定於榻前,而數之多少,則未及定奪矣。退缺爲內下弓子之外,必造二千張,可以分給於咸鏡·江原缺各送一千張之意,分付擧行,何如?傳曰,允。
正言以下缺所持難者,蓋慮是非之或難辨別,罪狀之或未昭著,缺狀已著,則一兪之靳,何至於此也,臣誠滋惑,而未知缺前大司憲李惟泰,附會邪說,壞亂禮統,國人之所共憤,缺明知也,首誤之臣,旣已竄逐,則同罪之人,獨漏憲章,天下寧有是理哉?惟泰,以寒微可笑之人,受閭巷侮弄者,半世矣,黨附欺世,缺竊匪據之位,其乘時鬻權,屑鄙俚之狀,有不足毛擧,缺之罪,不可置之顯秩,以汚淸朝,況宗嫡大統,爲此輩所壞,缺今幸典禮已正,國是已定,一體誤國之人,斷不可曲貸,缺請前大司憲李惟泰,削奪官爵,門外黜送,賓廳諸臣之議啓也,先王,親考禮經,丁寧反復,至誠下詢,非止一再,臣子苟有彝性,豈忍誣罔?金壽興,受國厚恩,致位首相,而不顧分義,終不以實對,先朝,十分參酌,以施的當之律,非出於一時雷霆之威也,曾未幾何,遽爾放釋,臣竊不勝其慨然,且參啓諸臣請罷之論,聖明,旣以先朝區別,爲敎,而今於金壽興,乃有汲汲放釋之擧,惡在先朝區別首從之意也,公議拂鬱,自此益甚,請還收春川定配罪人金壽興放釋之命。答曰,毋庸强煩。
答司業尹鑴疏曰,省疏具悉爾懇。忠言直節之義,溢於辭表,予深感歎,如此狂妄之言,不足爲嫌,爾勿控辭,從速行公。疏本未下
午時,上御夜對廳晝講時,同知事金錫胄,特進官沈之溟,參贊官李東老,侍讀官李濡,檢討官吳始復,假注書崔援,記事官李后沆·南益熏,入侍。上先讀前所受論語第四卷子罕篇,自子曰歲寒然後,止子曰未之思也,夫何遠之有?音一遍。李濡,進講,鄕黨篇,自篇題,止賓退,必復命曰,賓不顧矣。上受而讀之。濡,復竝註釋之。上受而釋大文訖。金錫胄,進釋其義曰,缺謂此篇,分明盡出一箇聖人云矣,至君召使儐。乃曰,儐者,猶今之接伴,相缺之贊禮也。自此以至終篇,皆記聖人言行,而以見一動一靜,無非盡出於正,缺於此體而行之。上曰,綱目,則未及專一讀之,姑爲停講,可也。講畢後,上曰,下直守令,引見。遂安郡守李思訥,進前。上曰,履歷幾何?對曰,自宣傳官,歷都摠都事及經歷等官矣。上曰,汝知七事乎?思訥二字缺甚習。上曰,今時異於他日,汝到任後,愛軍恤民,須善居職,善則缺重罰。對曰,敢不盡心乎?遂罷出。燼餘
上御夜對廳。只晝講。
藥房都提調許積,副提調閔點啓曰,春寒久猶未解,伏未審數日來,聖體,若何,慈殿膈上煩鬱之候,一樣無減乎?臣等,區區憂慮,敢來問安。答曰,知道。慈候,與前一樣矣。
大王大妃殿·王大妃殿·中殿,藥房問安。答曰,知道。
鄭重徽啓曰,明日常參·經筵,取稟。傳曰,停。
傳于鄭重徽曰,全羅兵使白瑞翰,晝講後,當引見留待。
缺鄭載禧,以兵曹言啓曰,當日幼學金禹鼎稱人,自丹鳳門入來,差備門外擊錚,極爲駭愕,令攸司囚禁治罪,同門守門將李邦振,常時不能禁斷雜人,以致闌入,亦爲非矣,推考,何如?傳曰,允。
又以兵曹言啓曰,以平安監司申晸書狀,備局缺前頭勅使時,咸鏡道補把馬,前期整齊,待牌文出來。平安缺通依舊例,察訪,親領往付於安州,俾無如前未及之患,缺依此定式,切勿撓改之意,嚴飭施行,令本曹急急分付缺事,覆啓蒙允,今當以此知委於該道,而咸鏡道驛馬四十匹,則補把於平安道,江原道驛馬二十匹,則補把於黃海道者,乃是流來規例也。黃海監司,則雖未及啓聞,兩道補把,係是一體,不宜異同,江原道補把馬,亦爲整齊,待勅使先聲,趁卽領送之意,竝爲知委,何如?傳曰,允。
李東老,以刑曹言啓曰,擊錚罪人孔仁吉,以元情次,上曹納招之後,忽然面有黑色,言語不通,證情危急,仍爲下獄,則徑斃可慮,從前如此罪人,則例有變通之時,敢稟。傳曰,保放。
鄭載禧,以兵曹言啓曰,當日幼學安謙稱名人,自敦化門入來,差備門外擊錚,極爲駭愕,令攸司囚禁治罪,同門守門將李廷琳,常時不能禁斷雜人,以致闌入,亦爲非矣,推考,何如?傳曰,允。
權大載,以禮曹言啓曰,增廣缺已爲擇日啓下矣。京中,則例設三所,而館試,則定圓點缺試取之數,且優於兩所,故無論蔭官,已爲生進之人,則皆赴缺點食堂之類,例至浩多,不但多有紛紜之弊,其朝夕供饋缺自戶曹磨鍊題給,糜費甚多,不可不慮也,考見前例缺辛丑年祔廟,及大王大妃殿·王大妃殿尊崇,中宮殿冊禮,缺合五慶大增廣時,因領中樞府事李景奭收議,館缺兩所,以除其弊矣,卽今經費匱竭,萬分難支,苟可以缺宜無所不用其極,今亦依辛丑年例,除圓點合設兩所。以下缺
掌令姜碩耉啓曰,臣猥以無似,屢叨匪據,絲毫無補。缺新命,又承人乏,感激之餘,惟當奔走供職,而適患時令,未卽趨謝,一味兢惶之中,召牌遽降,不得不力疾出肅,而第臣,以奉使時事,因義州狀啓,纔對問備,未及照勘,揆以臺體,決難仍冒,請命遞斥臣職。答曰,勿辭。
權大載啓曰,掌令姜碩耉,再啓煩瀆,退待物論矣。傳曰,知道。
夜四更五更,月暈,月犯房第□□。燼餘
午時,上御夜對廳晝講時,特進官金徽,同知事金錫胄,參贊官鄭維岳,侍讀官李濡,檢討官吳始復,假注書崔援,記事官李后沆·南益熏,入侍。上先讀論語第四卷鄕黨篇,自篇題,至賓退,必復命曰,賓不顧矣,音一遍。濡,進講,自入公門鞠躬如也,止私覿愉愉如也。上受之缺復竝註釋之。上又受而只釋大文訖。金錫胄,進釋,至私覿愉愉如也。錫胄曰,非敬則無以盡聘問之禮,非和則無以通聘問之情,而聖人之敬和,其見於外者,如此,此兩節所缺數字意也。漢書,班彪言,成帝,升車不內顧,臨朝淵默,可謂二字缺天子之容矣,臣謂成帝之威儀,雖如此,而無內修之實,數字缺此必使有諸內而後,形諸外,宜矣。維岳曰,儒家文字數字缺交修之說矣。濡曰,錫胄所引漢成之事,言其表裡數字缺金徽曰,孔子,則自然而威儀中節,其餘,則必當勉以下缺至申不害事。錫胄曰,黃老者,黃帝老子之學,而與刑數字缺所謂其人云者,賢君也,今觀此言,則申不害,亦賢臣也。維岳曰,昭侯之賢,故能用不害之賢臣也,至鞅廢井田。徽曰,孟子,引兩我公田,遂及我私,而乃曰,雖周,亦助也,然則孟子時,井田已廢,而數字缺始,此甚可疑也。錫胄曰,周室爲禁者,欲其稅於民者,多也,數字缺之損其戶數者,大相懸絶矣,孟子,於滕文公時,亦不詳言井田,其所可疑者,果如金徽之所言也。維岳曰,受田之制,已亡,而井地之法,自鞅時始廢之矣。徽曰,鞅,誠不仁之人,而其爲功,亦豈少哉?維岳曰,是故,古人有言,帝秦者,鞅也,亡秦者,亦鞅也,至衛,貶號曰君。維岳曰,此下,記子思之言者,以見衛之不用子思之言也,人主自藏,猶却衆謀之說,此可謂千萬古人君之所戒,大學曰,矯泰以失之,自藏之義,猶矯泰也。錫胄曰,書曰,好問則裕,自用則小,亦猶是也。維岳曰,人君,不必皆聽好言,而必受逆耳之言,矯之則逆而有禍者,豈非可戒哉?若使衛君,能用子思之言,則必不至於此矣。衛君,以苟變之食人鷄子而不用,凡用人之道,雖有小過,有大材,則用之,宜矣。錫胄曰,無求備於人,取長舍短而用之,可也,至於將才,則尤如是也。維岳曰,有才之人,必有病處,必欲用無病之人,則人材,終不易得也,故古人之二字缺謂之器使也。至秦殺衛鞅,錫胄曰,觀遠臣以其所主,而鞅之二字缺因景監以爲主,則其初發身,已爲不正,而鞅之用法,甚酷二字缺於此,欲爲人之所戒也。齊王之四臣,能照千里,則體念於斯,而數字缺賢之方,韓昭侯·申不害,君臣相得,能成致治之效,則今以數字缺勢欲往,則可王,欲伯則可伯也。維岳曰,以韓之小而猶能如此,數字缺當如何哉?錫胄曰,衛亦大國,而其君不君,其臣不臣,故數字缺講畢後,金徽進曰,近來天變,疊見層出,白虹貫日。又數字缺之變,其禍甚速,臣有曾經者,在丙子年,白虹貫日,數字缺大起,今聞彼中形勢,則王輔臣,方在峽西,而與以下缺之事,問于廟堂,整飭軍兵,何如?上曰,明日,乃賓廳二字缺當問于大臣而爲之矣。維岳曰,向者,爲慮匹夫匹婦數字缺學被罰之儒,命皆解停,亦爲疏決之擧矣,頃日數字缺禁令紛紜,上疏雖果有罪,而前頭科日不遠,李世弼疏下,數字缺人若蒙曠蕩之典,則誠爲極幸矣。上曰,知而處之矣。濡曰,頃以白虹貫日之變,自上下求言責己之敎,則誰不感動,數字缺天心可回,而其後災異愈出,未知有何事而耶?卽者內外數字缺可盡言,以所傳聞之言,度其彼中之形勢,則斯可謂危數字缺今者上下,須以一心,會精聚神而後,方可以格天心,又可以數字缺日陰雨之備,而近者綢繆之策,亦無着實擧行之事,民間數字缺窘太甚,而不行賑救之政,此豈應天以實之道乎?言路者,國家之存亡,係焉,求言之敎,雖下而言路,尙今不開,開言路之道,無他,在於今進講書中,言之可用者,雖或採用,而其不可用者,又從而罪之,則求言之意,安在,其中雖有狂妄之言,容受之,宜矣。故聖帝明王,則雖有過激之言,皆爲容受之也,向以上疏事,儒生被罰者,近百,而又至於竄配,設使其言,不慨於聖心,其爲氣像之愁慘,莫此爲甚,豈不感傷和氣乎?以宋時烈事言者,被罪有幾人也,人之所見,不同,而一時摧折,至此,朝廷和,然後國事可爲,而近來朝廷,可謂和乎?且此人,不可一言之誤而棄之。南九萬,以上疏之故,至於遞差,如九萬者,在流輩中,亦豈易得哉?李尙眞數字缺雖不入侍,而乃是先朝舊臣,雖在草野中,猶將數字缺況已在朝者,何可退之耶?向以宋時烈事,雖有所言數字缺至於攻斥,使不得在朝,此非寅協之道也,以儒生之上疏數字缺謂時烈,氣熖至重而然,楊震之被罪,亦有多士,守闕呼泣,以此下敎,似爲未安,上無發落,遂罷出。
午時,上御夜對廳,全羅兵使白瑞翰,引見時,左承旨鄭維岳,假注書崔援,記事官李后沆·南益熏,入侍。白瑞翰進前。上曰,履歷幾何?瑞翰對曰,初爲宣傳官,歷都摠都事經歷及營將等職矣。上曰,全羅乃大道也,汝到任後,須愛恤軍兵。對曰,當盡心矣。上賜數字缺瑞翰,拜受而退,遂罷出。燼餘
上在昌德宮。停常參·經筵。
巳時午時,日暈。
鄭載禧啓曰,明日常參·經筵,取稟。傳曰,只晝講。
李東老啓曰,大司憲未差,執義尹拯,持平朴信圭在外,掌令吳挺昌呈辭,掌令姜碩耉,避嫌退待,持平李沆式暇,今日以監察茶時之意,敢啓。傳曰,知道。
鄭載禧,以都摠府言啓曰,數字缺運,除標信,賓廳坐起進去之意,敢啓。傳曰,知道。
以左議政鄭致和十七度呈辭,傳曰,安心調理。數字缺
鄭載禧,以兵曹言啓曰,今日別中日時,各廳射藝,則畢書其中數字缺閑良朴廷輔,柳葉箭五矢,貫二中,邊一中,居首賞格,何以爲之,敢稟。傳曰,邊將除授。
又以兵曹言啓曰,當日幼學數字缺稱名人,自丹鳳門入來,差備門外擊錚,極爲駭愕,令攸司囚禁治罪,同門守門將李邦振,常時不能禁斷雜人,以致闌入,亦爲非矣,推考,何如?傳曰,允。
權大載,以禮曹言啓曰,曹啓辭,數字缺試,已爲擇日啓下矣,京中,則例設三所,而館試,則定圓點二字缺試取之數,且優於兩所,故無論蔭官,已爲生進之人,則皆赴館試,圓點食堂之類,例至浩多,不但多有紛紜之弊,其朝夕供饋之資,自戶曹磨鍊題給,糜費甚廣,不可不慮也。考見前例,則辛丑年附廟及大王大妃殿·王大妃殿尊崇,中宮殿冊禮,元子誕生,合五慶大增廣時,因領中樞府事李景奭收議,館試,合設於兩所,以除其弊矣,卽今經費匱竭,萬分難支,苟可以除一分之弊者,宜無所不用其極,今亦依辛丑年例,除圓點合設兩所,似合變通之道,外議,皆以爲然,而莫重科式,亦難以一時變通之例,有所擅便,議大臣定奪,何如?傳曰,允事,傳敎矣。議于大臣,則領議政許積,領中樞府事鄭知和,以爲當此國儲大竭之日,凡可以省弊者,宜有變通,增廣別試,依辛丑年例,合設於兩所,以除圓點供饋之弊,宜無不可,伏惟上裁。左議政鄭致和,病不收議,右議政金壽恒,身在江上,不敢獻議云,大臣之意,如此,上裁,何如?傳曰,依議施行。
閔點啓曰,吏曹郞廳來言,臺諫有闕,政事何以爲之?敢稟。傳曰,明日爲之。
敎光城府院君摠戎使金萬基書,王若曰,得文武之全材,古亦難矣,畀戒旅之重柄,今豈偶然,寵命缺望所協,惟卿,風姿凝遠,氣度宏深,孝友忠貞,不墜名祖之訓,數字缺禮樂,克闡大家之聲,奧在下僚之時,已抱當世之志,數字缺裁,儼然元禮之模楷,數進昌言,甚矣汲黯之戇數字缺王猷是煥,主兵權而軍事亦閑,惟其才左右而數行缺伊賢雋需用之政急,玆屬摠戎之有缺,益難謀,數字缺。輔之內藩,不比他鎭,當一面之重寄,必須其人,安危數字缺異於平日,緩急可仗,委任詎拘於常規,玆授卿摠戎使數字缺乃心,庸副予意,兵民凋瘵,必先撫綏之方,器械疏虞,須數字缺之道,振威風而隱若在山之勢,嚴師律而常如對壘之時,凡數字缺之宜,不待煩告而喩。於戱,同休共戚,廣寬中朝之憂,竭力效二字缺追古人之節,故玆敎示,想宜知悉。弘文館校理知製敎缺製進
巳時,上御夜對廳,大臣·備局堂上引見時,領議政許積,戶曹判書權大運,知中樞府事柳赫然,禮曹判書吳挺緯,刑曹判書吳始壽,副提學金錫胄,護軍申汝哲,左承旨鄭維岳,司業尹鑴,持平李沆,正言李壽慶,假注書崔援·沈檀,記事官李后沆·南益熏,入侍。許積曰,春寒久猶未解,上候,若何?上曰,無事。積曰,大王大妃殿氣候,若何?上曰,與前一樣矣。積曰,備局,別無大段事,而數字缺司尹堦狀啓中,請爲變通者,最多,其事之當施者,與數字缺者,卽當回啓,而其間有大段條件,不可不稟定也,下三道數字缺營將,而他道,則以各邑守令,爲營將,故尹堦狀啓,以爲營將數字缺各邑道里,遠近不齊,今當以某營,移設於某邑云,以道里數字缺啓,誠是,而但前規,以各邑軍兵數計之,則屬邑多寡,極難數字缺安,皆營將,而同在一處,遂安所屬之邑,多在海邊,道里以下缺當矣。上曰,依爲之。積曰,黃海軍兵之數,最多,而數字缺名目,多矣,以故束伍之數,甚少,欲以訓鍊都監炮保別隊數字缺充定於束伍云,蓋束伍,則公私賤,皆爲之,而訓鍊軍兵,不爲之也。今者不可不變通,此則當許,而先朝時,廣州軍兵,則皆給數字缺廳水原等軍,則皆入於訓鍊都監,今以訓監御營,可作別抄,或數字缺或三分之一,可也。訓監軍兵,盡充於束伍,則自前所無之事也,數字缺唯。積曰,狀啓中,又言山城事,臣等當回啓,而平山山城,則在數字缺邊,固不可率爾修築,而江西,有山城舊基,最是要害處,而此亦數字缺必致生事,於谷山,擇其險阻處,欲爲築城,雖未知其形勢之如何,數字缺則非路邊築之,無妨,自彼邊賊來,則長湍,最爲防備之所,或自金數字缺而來,則谷山,乃通於彼中之路,須擇其有計慮者,自長湍至谷山,因向兎山等處,使之周觀其形勢,似當矣。上曰,依爲之。積曰,使柳赫然,擇送可合人,宜矣。其狀啓一條,則此時閑丁,決不可得減其軍數,可也云,臣意亦然,而但以逃亡物故代使,減軍數,則兒弱之類,皆稱逃故,亦減其數,如此,則軍兵之數,太縮矣。先朝曾有定奪之事,金錫胄爲執義時,啓請軍數變通之意,而此則惟畿甸兵也,上年七月初五日引見時,大臣,以爲備邊司文郞廳,當擇其解事者,使之査出,査出之後,民力若抒,則當減之矣,且黃海道官軍,八千餘名,而今則盡逃,惟有七百餘名,從前欲爲變通而未及者矣,蓋官軍之難支者,數字缺立馬官軍,則自其官所定者,有數,而侵責者,甚多,以司僕諸數字缺除事,嘗議于金壽恒,則壽恒,以爲大典所錄,六百名,而今則增數字缺二百名,以此劃給於官軍,似可云云,今當以此給於官軍,而監司,參酌給其價,宜矣,故判書金佐明,多有變通事,而黃海官軍,則終不得爲變通矣。上曰,唯。積曰,三南沿海各鎭堡及濟州,送御史事,數字缺農時已迫,而全羅道,則出入海島處,最多,若五月,則海暗數字缺趁來月發送,宜矣。上曰,唯。積曰,先朝時所差御史數字缺陞堂上,前者差出時,拔例極擇,今雖爲堂上,以前所數字缺,何如?上曰,唯。積曰,其中申厚載,方在喪中,其代,當數行缺中,當使吳始壽往見,而臣意,則摠戎使金萬基,可往見,與始壽竝往,觀其形勢,如何?上曰,金萬基,卽爲牌招,使之往見,可也。積曰,司業尹鑴疏中,所論五家統事,臣等,當議定,而卽數字缺皆有故,小臣,則老而耄,不能任事,而獨爲行公,此時雖不敢數字缺無一事可爲,臣竊憫焉。右相金壽恒,則以參啓諸臣,被論數字缺有所不安於心,不可强迫,使之行公,左議政鄭致和,則姑無大段病,但以衰憊爲憫,須別爲招致,速令出仕,宜矣。上曰,唯。積曰,兵曹判書有闕,當速差出,而必使大臣議薦,故當與僚相相議,臣若獨當,則非但臣心之未安,於國體,亦不合當,雖似差遲,以一字缺相之出,同爲議薦,何如?上曰,唯。積曰,判議禁張善瀓,身有病患,久未開坐,如前司諫金,以牌不進,方在禁推中,而不得照律云矣。上曰,禁推之類,自有應施之律,此後,則雖無判義禁,令次官照律,可也。出擧行條件積曰,自前守令邊將,身死,則自所經官,賜駕牛運柩者,蓋欲減其本邑弊也,或自本官備出駕牛,而亦有受去其價者,民弊莫此爲甚,變通,何如?上曰,依爲之。申汝哲曰,御營軍,使黃海道充定束伍事,大臣,卽爲定奪,而其中別馬隊,自國家本無給馬之事,柳赫然,爲大將時,募得六百名,戰馬資裝,皆使自備,今若混同充定,則必不成模樣,此則勿使擧行,何如?積曰,自外已有此議,退而更議,如可得已,則已之矣。大運曰,臣於前日引見時,有所陳達矣,館儒生供饋,戶曹,每朔以七十五員上下,而守齋儒生,雖甚數少,自前無減上下之時矣,卽今國儲蕩竭,至於御供,竝皆節損,儒生所供裁減,殊甚未安,亦當有變通之擧矣。領議政許積曰,取見養賢庫重記,若有餘在,則盡用其餘在而後,更爲上下,宜當矣。上曰,依爲之事下敎,故取見養賢庫重記,則每朔上下,四十五石,而其朔內,盡用無餘矣。金錫胄曰,養賢庫,以其餘米數字缺士,別味之價,卽今守齋儒生,雖少,前頭科擧時,則數字缺多聚會,而七十五員所供,必盡用矣。積曰,自戶曹以下缺體未安,國儲有裕之後,則自當復古矣。上曰,依爲之。金錫胄曰,小臣,頃有所達,京畿兩營,各有中軍別將數字缺色軍兵,似好矣。上曰,唯。錫胄曰,點考後試射放,賞格,所數字缺于大臣,更當稟達矣。吳始壽曰,擊錚人金承賢事,以勿施回啓下允,矣。臣曾於待罪西藩時,承賢之父信男,捉致營下,嚴刑窮問,非止一再,以臣淺見,則論以故縱,似涉過重,故敢以所懷,仰達,大凡大小罪人,押來押去之際,中路逃失者,比比有之,雖未知其數字缺於故縱,而若不隨現痛治,則其流之弊,有不可勝言者矣,今此罪人李俊根見失刑吏都將,請罪啓本,先朝判付內,以近日外數字缺此之事,已成痼弊,不可不痛治,以矯此弊,此人等,死無所惜,勿拘其生,限輸情各別嚴刑,爲敎,故至今囚繫,加刑累次矣。李俊根,以碧潼郡全家定配罪人,還爲押來京獄之際,臣在西關,慮有中路逃失之患,領去將官刑吏等,先囚其次知,以押付黃州,受到付考還後,放送之意,申飭以送矣。俊根,以嚴飭之故,知其罪重,敢生迯躱之計,未及黃州十里許,猝然稱病,僵臥路邊,領去人等,徒知罪人輕斃之有罪,不覺其墮於術中,率入閭家,終至見失之狀,已著於累次査覈之際,繩以受賂故縱之律,似或過重,而判付內辭緣,有難容易陳白,臣亦未久遞歸矣。凡獄囚故縱者,押去見失者,自有當施之律,而此人等,未得故縱之實狀,一向加刑,或有妨於欽恤之德,惶恐敢啓。上曰,金信男,全家定配,可也。出擧行條件始壽曰,今者使行時,數字缺闌入事,姜碩耉,方在被推中,而自義州査覈,則無數外闌入之數字缺以處之。積曰,照律後,自上知而處之,宜矣。上曰,尹鑴疏辭,皆是數字缺如有擧行之事,則卽令擧行,宜矣。積,進而讀之曰,此一條,還上蕩減數字缺庚·辛兩年,還上,竝欲抄其已捧未捧者,而文書未及修正,蓋其數字缺以支用,則蕩滌,有何所妨,而如其不然,則蕩減之擧,決不可行也。數字缺庚·辛兩年還上,雖欲盡捧,而臣知決不可盡捧,以此徒失民心,故數字缺積曰,指徵無處者,許令蕩減,而有一族,則不在此中,今則數字缺維岳曰,今雖不能盡減,擇其尤甚者,減之,似可,所謂指徵數行缺從當次第上來,觀其可減者減之,可也,以此全減,不可數字缺上蕩滌之,故國力到此,而民心益巧,希冀蕩減,不肯極力數字缺曰,今者民不聊生者,專由於此,以漢時常平之規,行之,仍爲數字缺若有還上,則民終不安,此乃安石,靑苗遺法也。大運曰,民遇凶年數字缺貿穀,無布帛等物,可以貿取之資,若能蕩減,則可得民心,而數字缺變革,誠難矣。積曰,蕩滌還上,則使民心益巧,査考後,待後日更當稟定,而若罷還上,設常平,則民必大困矣,安東一府還上,乃八萬數字缺臣爲監司時,偶値年凶,欲爲移送於他邑,則人皆不願,若無還上,則民不支堪矣。但爲其軍興,當以一半留庫,一半出給,而今鑴,則欲數字缺罷,臣知其決不可也,且常平之規,則古今異宜,亦非我國之宜行,如欲行之,以此行會於諸道,以探民情,似可矣。始壽曰,若罷還上,而脫有緩急,則軍餉,從何出乎?鑴曰,常平之穀,量而置之,以爲軍餉之資,有何妨乎?積又讀曰,此一條,送使廉問事也,今者暗行,已去矣。鑴曰,此則只擧守令事而已,前者閔鼎重,爲暗行御史時,亦爲此事,而自朝家無分付之擧矣。積曰,孝宗朝及先朝,亦有使暗行,特採民瘼以啓之時,今此暗行之擧,似當分付,而不能然矣。積,又讀之,其一條,則令四方之民,咸得自言其情。鑴曰,別爲告知民間,使之自陳,宜矣。積曰,刑獄者,國之重事,而檢詳者次知刑獄者也,外方,多有無理之事,所謂知非誤決者也。鑴曰,我國之弊,事之難處者,推諉不決,多至稽滯,豈不感傷和氣乎?自祖宗朝,有決限,今以刑獄日限,定爲永式頒布,使檢詳糾察,可也,相位尊重,下置檢詳而後,可以盡審察之道,數字缺曰,此言極好,而今難猝行,可與他大臣,議而爲之,刑獄日限,則更爲數字缺矣。上曰,依爲之。積,又讀曰,此條,則自上出御門樓,問民疾苦數字缺在外時,議于諸臣,則皆以爲最好,百姓若聞上之有此擧,則數字缺矣,但欲詢問其疾苦,則許多民人,爭來呼訴,何以處之耶?鑴曰,數字缺慰悅都民之大擧也,當依上言例,爲之矣。積曰,雖欲得行,義數字缺何可知也。大運曰,門樓御坐,而都民皆集,則不勝其紛紜,數字缺苦後,若不能一一施行,則民終失望矣。鑴曰,此豈然哉?數行缺擧,雖足美意,而但恐其無實也,百姓顒望之餘,不能數字缺招其怨,此將奈何?始壽曰,臣爲平安監司時,去去年正數字缺高樓,招集父老問之,而竟無塞責施行之事,其爲落莫,莫數字缺事,可推而達矣。鑴曰,此擧,大意已好,其中小民招怨之事,不數字缺錫胄曰,始壽之言,誠是也,其間必有大段難言之事,臣不敢盡數字缺而匿名書,多集,則何以處之耶?申汝哲曰,鑴之言,誠出於好意,諸數字缺陳,亦不無意見,錫胄之所慮者,臣亦慮之矣。鑴曰,凡事大處,好數字缺行,小處,何可盡顧也,諸臣,旣以問民疾苦,爲難,招給酒食而已,則數字缺始壽曰,此則好矣。鑴曰,頒給薪炭,則古亦行之矣。上曰,刑曹判書·提學之言,是也。錫胄曰,臣所謂文具者,無實惠之謂也,且有一焉,二字缺五月之制,纔過,非若常時擧動之時也,以縞素出御,未知其可,抄其行誼者,題給酒米,則似好矣。積曰,臣亦有此意,未知御樓之擧,於義何如?鑴曰,此時急務,莫如悅民心,而此擧,旣出於悅民之意,則有何遊觀之意也。積曰,問于大臣而爲之,何如?上曰,唯。積,又讀曰,此則開言路一款也。鑴曰,書曰出納朕命惟允,臣意,則以爲政院,凡有言者,勿令出却,宜矣。上曰,已令政院,皆爲捧入矣。維岳曰,近來則疏章,無出給之事矣。積,又讀曰,此則使儒生各自陳疏事也。鑴曰,臣疏中所陳,令儒生各自陳疏云者,非謂人人各自陳疏也,陳疏之時,或有所見不同,立異不從者,必施齋罰,故不得不屈其所見,强爲聯名,此後則所見不同者,以其所見不同之意,使之別爲陳疏,何如?領議政許積曰,此誠今日士子之弊,而自國家敎以陳疏,則事體不當,雖不參疏,此等施罰之弊,分付禁斷,何如?上曰,依爲之。出擧行條件鑴曰,頃日被罰儒生,自上特令解罰,而如尹善道·洪有阜·柳稷疏下,尙存付黃之中,似當一體解罰矣。積曰,自前朝士,則不得施以儒罰,曾有仁祖朝數字缺矣,厥後儒生,不有禁令,猶踵前習,誠極可駭,此後,則申飭禁斷,何如?上曰,尹善道·洪有阜·柳㮨疏下,分付館學,趁卽解罰,此後儒生之施罰於朝士者,亦爲禁斷,可也。出擧行條件以下缺積,又讀曰,此則科擧數字缺爲科擧,元非急務,而當此大荒大恤,必不設行,姑爲退定,似合便當矣。挺緯曰,古今國家,自有遵行之式,而我國,則尤以科擧數字缺慰悅民心者,以此,收用人才者,以此,古者雖値年凶世亂,亦不廢科擧,文武擧子,皆望而待之,若不設科,則大失人心矣。凡事,欲法堯·舜及祖宗,臣意,則以爲必不可也。鑴曰,臣意,非謂永廢科事,以今時數字缺而臨亂設科之事,古人,亦爲譏之者,且前頭又有慶科,連續設行,糜費極多,前頭欲爲禦侮之具,亦不可得,以此無益之事,廢其急務,極可慮也。始壽曰,上古取人之道,不在科擧,而自中古,始有此法,自有科擧之後,用人之法,專在於此,科事,不可廢也,卽今天災時變如此,凡事孜孜着力,則極可,而不此之爲,只停其大比當行之科,未知何如?鑴曰,禦侮之策,一日爲急,科事,則姑退何妨。積曰,其末端所引之言曰,朝廷,若欲恢復中原,須罷三十年科擧,此最緊要處也。鑴曰,臣亦非欲永罷也。李沆曰,欲待歲實設科,而秋亦不實,則當待何時?錫胄曰,當前者式年,以此科不得人才,誠是,而但文武擧子,方且企待,今若停止,則必失人心矣。積曰,卽者儒生,則出接製述,武學,則習射隷才,以爲觀科之業,今若廢科,則非但失人心,訛言月生,以爲國家廢科,而欲爲復讐雪恥之擧云云矣。柳赫然曰,必廢科事而後,爲復讐雪恥之擧,則猶可也,如其不然,則何必廢之,文臣,則式年不得人才者,誠如錫胄之所言,而二字缺必於式年中,得之矣。積曰,以此科事,而不爲其可爲之事,則罷之,可也,數字缺一邊設科,而何事不可做也耶?又曰,薦人賞罰之規,則今亦有之,亦令行會矣。上曰,唯。積,又讀曰,田稅大同,欲査其虛實,自朝家數字缺分付後,守令,豈敢收捧乎?此則誤聽民間之言矣。鑴曰,査覈審察,可以知之,須除白骨徵布,山峽流民處徵布,兒弱徵布而後,可也,山峽流民,則欲爲搜出,而今姑止之,且欲獨行於黃海道,則尤不可也,數字缺此疏,當出給,備邊司,出外議定,可也。李沆啓曰,措辭見上請還收春川定配罪人金壽興放釋之命。上曰,勿煩。又啓曰,掌令姜碩耉,以臣猥以無似,屢叨匪據,絲毫無補,媿懼常切,不意新命,又承乏人,感激之餘,惟當奔走供職,而適患時令,未卽趨謝,一味兢惶之中,召牌遽降,不得不力疾出肅,而第臣,以奉使時事,因義州狀啓,纔對問備,未及照勘,揆以臺體,決難仍冒,引嫌而退,推緘未勘,勢難在職,請掌令姜碩耉,遞差。上曰,依啓。又啓曰,申汝哲,入侍至近之地,乃敢昏昏就睡,殊無敬謹之意,請申汝哲,從重推考。上曰,依啓。李壽慶啓曰,措辭見上請大司憲李惟泰,削奪官爵,門外黜送。上曰,不允。又啓曰,措辭見上請還收春川定配罪人金壽興放送之命。上曰,毋庸瀆擾。壽慶曰,臣有區區所懷,卽欲陳達,適値引接,至於移時,當待後日登對敢達矣。遂罷出。燼餘
上在夜對廳。只晝講。
下直,嘉山郡守金鼎祥,江東縣監金錫命。
自昧爽至辰時,有霧氣。
鄭重徽啓曰,明日常參·經筵,取稟。傳曰,停。
李東老啓曰,大司憲及掌令一員未差,執義尹拯,持平朴信圭在外,掌令吳挺昌呈辭,持平李沆式暇,今日以監察茶時之意,敢啓。傳曰,知道。
有政。
吏批,判書閔鼎重在外,參判許穆病,參議□□進,都承旨閔點進。
兵批,判書未差。以下缺
吏批,以鄭晳爲大司諫,金壽弘爲掌令,權斗紀爲慶尙都事,沈之溟爲開城留守,宋光壁爲兵曹佐郞,南爲司評,趙世瑍爲兼執義,安垕爲兼掌令,趙宗著爲忠淸左道京試官。
兵批,以權堣·李之翼·李後晟爲副護軍,尹趾善爲副司果。
鄭載禧,以都摠府言啓曰,都摠官權大運,戶曹坐起進去晝仕,請出標信。傳曰,知道。
傳曰,下直守令及還下去察訪,晝講後,當爲引見,使之留待。
閔點,以弘文館言啓曰,本館上番,只有校理李濡,方爲入直,而身病陳疏,今日晝講時,不得備員,副修撰吳始復,卽爲牌招,以爲推移入侍之地,何如?傳曰,允。
備忘記,噫,卿試觀今日之國事,外多可虞,內無可恃,予將疇依,卿以世祿柱石之臣,不念匡輔之義,一向引疾,至此之久,予甚慙然,幸卿,亟斷來章,速出論道,以副朝野之望。仍傳曰,遣承旨傳諭。
權大載書啓,臣承命往諭于議政府左議政鄭致和,則以爲臣之疾病,一向委頓,決無自力之望,日夜祈懇,伏俟恩遞矣,千萬意外,近侍下臨,傳諭聖旨,臣誠惶悚感激,罔知所措,而第臣不幸身病,已到十分地頭,末由承命,臣罪至此,益無所逃,伏地涕泣,不知所達云矣,敢啓。傳曰,知道。
鄭載禧啓曰,淸風府院君金佑明,來詣請對矣。傳曰,引見。
又啓曰,淸風府院君引見事,命下,而晝講時刻,已迫,何以爲之,敢稟。傳曰,淸風府院君及下直守令,晝講前,使之入侍。以下缺傳曰,明日備局堂上引見時,司業尹鑴,亦爲入侍。
鄭載禧,以國葬儀軌都監言啓曰,都監儀軌郞廳工曹佐郞柳沆,差下察任矣。柳沆,除拜外任,其代,以兵曹正郞柳命天,數字缺改付標以入之意,敢啓。傳曰,知道。
又以國葬都監言啓曰,大行大王誌文印本,今始粧簇以進之意,敢啓。傳曰,知道。
鄭載禧啓曰,摠戎使金萬基,疏批已下,而今日則日勢已暮,闕門將閉,待明日更爲牌招傳授密符之意,敢啓。傳曰,知道。
又以兵曹言啓曰,精抄廳來二月朔立番軍兵,今月二十五日缺點考,下番軍兵賞格試射放,亦當行於今月之內,而本曹判書未差,令中軍依例擧行之意,何如?傳曰,允。
正言李壽慶啓措辭與昨同答曰,不允。
申時,日暈左珥。夜四更,流星出攝提星上,入貫索星下,狀如拳,尾長三四尺許,色赤。
午時,上御夜對廳,淸風府院君金佑明請對,及下直守令嘉山郡守金鼎祥,江東縣監金錫命,黃山察訪閔元魯引見,入侍時。行都承旨閔點,假注書崔援,記事官李后沆·南益熏,金佑明曰,臣於朝家事,不敢干豫,而區區所懷,豈無爲國之心乎?先朝時,亦嘗請對入侍,則其時公議,皆以爲非,而愚忠所激,不得不爾矣。今聞北漢城基址,使光城府院君金萬基,往見形勢云,近間傳說之言,臣亦得聞矣。宣祖大王時,嘗使李德馨,看審後書啓,而頃者吳挺緯,亦已入啓,想經睿覽,今雖往見,別無更審之事,宣廟丙申年,則以其時,初經數字缺故雖使往見,而終爲棄之,仁祖丁卯年,爲賊兵所逼,亦數字缺都,而其時名臣,亦未聞以北漢爲可用,只以南漢江都數字缺祖宗朝所棄,今何用爲?卽者國儲已竭,民力殆盡,數行缺離心,國必難保,豈可以不恤民力,而爲此無益之大擧乎?數字缺分裂,時事,可謂極難,而其中,各隨其力,割據一隅而已,數字缺我國,淸人雖敗,亦無來此之理,外方寇盜,非所慮矣。但須保民,爲邦之本,使民各安其業,則國豈不安乎?今若築城,則民必不安,設有緩急,城果築得,而將無以爲守也,且其山,極爲巖險,全無着足處,臣年三十三時,曾到其處,見其亂石當前,不得登上,國雖有急,亦何以整齊,又無一寸平地,宗廟社稷,何以奉安,溫祚時無朝廷,數字缺,猶可爲也。以今堂堂大朝,豈與其時同哉,其險也,雖如此,不可恃此數字缺地頭,有若紇于山頭,以此請築之臣,其意,未可知也。國家經營數字缺有南漢江華兩處保障,此事則更問于大臣,姑爲停止,何如?上曰,當議于大臣爲之矣。佑明曰,三南各鎭堡,送御史事,先朝,兩度欲送,而旋停,今者三南,比他處稍實,大同田稅,從當輸運上來,國家所賴,只在於此,而御史下去,則各官承風,貽弊不訾,各官不爲奉行,則於朝令,亦爲怠慢,故各鎭堡有船處,無不擾動,且其往返,皆當農時,然則三南擾擾,民不堪苦,國家,又以此事,貽弊於輸稅之地,則其民間,必謂國家不恤我衆,徒爲此無益之事矣。其地各有僉使等官,朝命不爲奉行,則治以重律,亦宜,御史豈必送哉?御史雖去,以匹馬往觀各營,以爲督責之地,亦似無妨,吳三桂·鄭錦,斷無來此之理,而國中人心,極惡,賊亂,安可必無也,近來變異,不一而足,年前都城虛驚二字缺呼哭出城,當此之時,何爲汲汲於築城海防等事耶?莫若修德數字缺靖朝廷,以感天心,如此等事,非遇災修省之道也。上曰,此亦數字缺大臣爲之矣。佑明曰,國事,無一可恃,宰相,不可拱手而坐,故此擧數字缺不得已,而竊恐民怨先起,故敢此陳達矣。上曰,明日領相·備局堂上,命招來待。金佑明,退出後。上曰,下直守令引見。嘉山郡守金鼎祥進前。上曰,履歷幾何?對曰,初爲宣傳官,歷都摠都事,經歷等職矣。上問七事。鼎祥誦之。上曰,行七事足矣。此外數字缺爲之。江東縣監金錫命,進前。上曰,履歷幾何?對曰,數字缺別科出身,其後爲宣傳官都事。以下缺閔點曰,此乃黃山察訪也,臣曾經此驛察訪,六七字缺在於東萊直路,故立馬之役,比他驛爲尤甚,爲察訪者,數字缺撫摩,方可以保存。元魯,則以新授之官,今未到任,其間事機,有不及知,而如有所聞,則陳達宜矣。閔元魯曰,本驛馬位田,自前數字缺結,而卽今欠縮者,至於三百餘結,立馬之數,則如前無減,直路殘驛,決難保存,今若或減馬數,或以近邑屯田,劃給,則庶有支保之道矣。閔點曰,如此之弊,非但黃山一驛,合有變通之道,而變通爲難。上曰,分付該曹,使之變通。出擧行條件遂罷出。燼餘
午時,上御夜對廳晝講時,特進官吳始壽,同知事金錫胄,參贊官閔點,侍讀官李夏鎭,檢討官吳始復,假注書崔援,記事官李后沆·南益熏,入侍。上先讀前所受論語第四卷鄕黨篇,自入公門鞠躬如也,止私覿愉愉如也,音一遍。李夏鎭,進講。自君子不以紺緅飾,止吉月必朝服而朝,上受而讀之,夏鎭復進而竝其註釋之。上復釋大文訖。金錫胄,進釋其義,至紾絺絡,必表而出之。閔點曰,我國之人,尙白,未知其俗,出於何時,而先朝,以此爲非,其數字缺臣亦達,使人皆着色衣事,分付矣,今觀此語,則古亦尙白矣,古詩,亦曰,人白紵白且鮮意者,紵者雖白,以爲表衣,而宋詩,亦曰,麻衣皎如雪,儒士尙白,從可知矣。錫胄曰,高麗史,有之,有一人上疏,使人請着色衣,而終始數字缺知自麗時,亦尙白衣矣。夏鎭曰,我國在東,於位爲木,尙白,則似數字缺事矣。錫胄曰,姑待講畢更達。夏鎭曰,不以紺緅爲飾,數字缺色也。錫胄曰,以此觀之,無一事不出於正,豈特衣服哉?數行缺至申不害事。錫胄曰,於此書卒者,以表賢臣也。夏鎭曰,數字缺薄之徒,豈是人君所當法者哉?至孟子事,錫胄曰,孟子數字缺孟子書初大文語也,惠王,則乃是庸君,固不能用孟子,至如數字缺爲善,孟子之所欲事者,而終不見用,豈不恨哉?始壽曰,此乃戰國數字缺遇孟子而無能用之者矣。至韓侯卒,始壽曰,非使民以時,故謂之非數字缺夏鎭曰,如此等處,勿以往事視之,有若於身親見其事,以爲戒數字缺錫胄曰,孟子只言仁義,而深斥言利之害,以其在上者,言利,則在數字缺從而和之,好利之害,終至於不奪不饜,好仁義,則豈有遺親後君者乎?至蘇秦從約事,錫胄曰,古人,以從約,謂之連鷄,蓋取其相連,而數字缺飛去之義,六國,各自爲心,不能相救,猶連鷄之勢也。遂罷出。燼餘
上在昌德宮。停常參·經筵。
下直,玉果縣監李萬東。
鄭重徽啓曰,明日常參·經筵,取稟。傳曰,只晝講。
鄭載禧,以都摠府言啓曰,都摠管權大運,除標信賓廳坐起進去之意,敢啓。傳曰,知道。
傳于鄭載禧曰,下直守令,龍媒萬戶,留待。
傳于鄭維岳曰,大臣·備局堂上,引見。
又傳于鄭維岳曰,光城府院君,今日引見時,亦爲入侍。
鄭維岳啓曰,今日大臣及備局堂上引見事,命下矣。數行缺
引見時,判尹金宇亨,牌招察任事,榻前定奪。
鄭重徽,以成均館官員,以同知館事意,啓曰,本館所印數字缺曾因先朝啓下單子,大殿進上三十件,世子宮十件,數字缺䌙以置,而連遭國恤,未及進上。今以世子宮所進十件,合四十四件,竝爲進上,而且周易件數單子,先朝入啓,而時未啓下,更爲書入之意,敢啓。傳曰,知道。
又以禮曹言啓曰,仁宣王后小祥除服節目,今方磨鍊,而考見五禮儀,則百官,以服入哭,改服淺淡服行禮,祭畢服吉服云。此則常時除服之□卽今斬衰在身,爲除朞年服,遽着淺淡之服,似爲未安,而且雜記曰,有父喪未沒喪,而母死,其除父之喪也,服其除服,卒事,反喪服,其註曰,服其除服,而反喪服,以示於前喪有終也。先正臣金長生,於或人竝有喪除服之問,亦引雜記有終之意而答之,則雖在重喪之中,暫借除服之服,以示終喪之意,似合於禮,今此仁宣王后練祭除服時,百官,以烏紗帽·淺淡服·黑角帶,行事後,仍着時服白帽·白團領似當,而莫重除服之節,該曹不敢擅斷,議大臣定奪,何如?傳曰,允。
又以弘文館言啓曰,本館上番應敎趙威鳳在外,副應敎未差,校理權愈,受由在外,副校理洪宇遠·羅以俊在外,校理李濡,今日又以病重陳疏出去,以下番姑陞入直之意,敢啓。傳曰,知道。
榻前,全羅都事任弘□罷職,咸鏡都事李先慶罷職,今日內口傳差出,與慶尙都事,竝除署經,給馬發送事,定奪。
權大載書啓,臣承命往諭于議政府右議政金壽恒,則以爲臣冒死屢瀆,冀蒙鐫削職名,而未蒙矜許,又遣承宣,宣諭聖批,辭旨丁寧,不趐提耳而面命,臣誠感激惶隕,不知置身之所也。前後聖諭,勤至此,臣之無狀,雖無當官塞職之望,豈不欲竭蹶祗謁?仰承數字缺以俟進退,而第卽今兩司方張之論,在臣,尤有不敢數字缺臣之一倍難進之勢,實如辭疏所陳,當此之際,臣何敢數行缺李華鎭爲全羅都事,鄭徵爲咸鏡都事。
鄭重徽,以禮曹言啓曰,發遣本曹郞廳,昌陵抽栍摘奸,則入直守護軍等,竝無頉云,敢啓。傳曰,知道。
權大載,以成均館員,以同知館事意啓曰,昨以司業尹鑴所啓,尹善道·柳㮨疏下及洪有阜解罰事,命下矣。卽爲傳諭于本館,則執綱儒生,入泮齊會相議後,送言于臣曰,今以尹善道·洪有阜·柳㮨等解罰事,因榻前稟定奪,又有聖敎,生等聞命,卽進泮宮所,數字缺倂解罰,而第伏念自古儒罰,必採多士之論,元無朝家俯數字缺事,不意聖明嗣服之初,每有如許過中之擧,生等竊不勝愕然,尹善道之解罰,則非但今日朝家,又下禁令,儒生之不得施罰朝士,旣有先朝成命,其身亦已死矣。此則卽已解罰,至於柳㮨·洪有阜等,則俱是冠章甫之徒,而慢侮先正臣李珥·成渾,其所搆捏醜誣,罔有紀極,當初施罰,實出於多士公共之論也,今又迫於嚴命,每每承順,則不瑕有傷於祖宗朝培養之士氣乎?然而柳㮨,則今無疏下倂罰之事,且聞身死已久,不可長施儒罰,故此亦依聖敎,卽爲解罰,洪有阜,則挺身投疏,語意尤極凶慘,如此醜正之類,固當永黜儒籍,今以聖敎督迫,有難率爾解之,生等之今日所執,爲國家也,扶士氣也。生等,俱以無似,待罪賢關,忝居多士之列,頃者執綱儒生之受罰也,數字缺卽爲陳章,同請罪罰,而瀆擾宸嚴,惶隕不敢泯默數字缺玆又承敎,生等,昏謬之見,如此,傳旨辭意,未卽一一奉承,議極惶恐,只俟嚴譴云云,尹善道·柳㮨,竝已解罰,而洪有阜,不爲解罰之意,敢啓。傳曰,勿論事之是非,凡人之身死後,則所當趁卽解罰,俾免白骨之遺恨,宜矣。不此之爲,至於年久之後,數字缺事下敎,則只以已死之人,塞責解罰,而諉以生存,傳旨辭意,未卽奉行云,賢關士習之風,豈容如是乎,予甚慨惜也,洪有阜,一體解罰事,分付。
鄭維岳啓曰,判尹金宇亨,來待矣。傳曰,知道。
巳時,上御夜對廳,大臣·備局堂上引見時,領議政許積,領敦寧府事金萬基,戶曹判書權大運,知中樞府事柳赫然,禮曹判書吳挺緯,刑曹判書吳始壽,江華留守鄭榏,兵曹參判李元禎,副提學金錫胄,左承旨鄭維岳,司業尹鑴,持平李沆,正言睦昌明,假注書崔援·沈檀,記事官南益熏,入侍。許積曰,日氣不佳,聖侯,若何?上曰,無事。積曰,臣等,數字缺大段事,而江華留守鄭榏,方爲上來,有所稟達之事,故數字缺令入侍。再昨尹鑴疏事,未盡議定,且昨日淸風府院君金佑明,來見小臣云,自闕下請對而來矣。上曰,北漢築城三數字缺使事也。積曰,初聞北漢形勢極好,盡率都民,可以爲數字缺而近來更聞,則其中甚爲狹窄,決非駐蹕之所云。臣數字缺脫有緩急,則以此欲爲依歸之地,而若其狹小,勢所數行缺可爲者多,不可爲者小,而蓋謂非駐蹕之所,則皆數字缺益,而徒亂百姓,金佑明之言是,問于諸臣,何如?數字缺積曰,摠戎使金萬基,雖非備局堂上,而若爲此擧,則使萬基二字缺其事,問之宜矣。萬基曰,臣爲儒時,以讀書事,嘗往于中興寺,數字缺處,未及周覽,其間便否,實未詳知,而自有此議,臣亦與人私自酬酢,以爲都城中人民府庫,若能容入,則築之似好,而今者數字缺親見其形勢,不若先使事知者,看審而後,議定也,若非駐蹕之所,則只爲人民而築之,恐不當也。大運曰,臣則不知形勢,不可便論其利害也。上曰,皆言之。赫然曰,以南漢·江華,參酌思之,南漢,雖有糧餉,僅如丙子而止耳。江華,則亦一島中也,對敵之後,朝家命令,難通於諸路,至於北漢,則自外形勢,極爲險阻,用我兵之勢,亦極爲好,而但其中傾仄,無用馬兵之處,馬草輸運,亦甚難便,此皆有妨於駐蹕之所,此國之大事,臣不敢斷定矣。積曰,往見而後,棄之可乎?吳挺緯曰,臣意亦如柳赫然,而得見故相臣李德馨所進之箚,雖知其必爲之勢,而近聞不合於駐蹕之所,如此則及是時築斯,亦何益哉?赫然曰,築城,則民怨必起,今雖築,未及措置,而怨則先起,此亦可慮也。上曰,各陳其所懷。吳始壽曰,二十年前,臣爲儒時,往其近處山寺,暫見築城基址,於心,以爲南漢,乃一片孤城,易爲敵兵所圍,此地,則四面險阻,非外兵所敢圖也,以未築斯之故,臣常恨之。且江華,非必守之地,而南漢,則大駕雖出狩數字缺止如丙子年而已,餘外,更無他處,此北漢之所以議築,而果難駐蹕,則爲之無益,嘗以江華周回,作爲一圖,今欲陳達矣。上曰,以其圖進之。積曰,此則姑徐,先議北漢事,可乎?元禎曰,朝臣中,有此議,已久矣,臣亦爲楊州牧使,往來時,見其自外形勢,則果爲險阻,而內則狹仄難容,謂非駐蹕之所,臣則不見其內,未敢輕議矣。錫胄曰,臣則曾所未見,尤未知其利害,而但聞其井泉鮮少,天若不雨,則井水難繼,此亦一難便事也。國家,有南漢·江華保障數字缺可用。積曰,尹鑴,亦使陳達,宜矣。上曰,如有所見數行缺以三南御史停送事,昨雖陳達,此則先朝已定之事,數字缺豈有大段之弊乎?臣意,則似當仍送矣。上曰,依爲之。積曰,數字缺鄭榏,亦有所啓達之事矣。上曰,有所言,則言之。榏曰,江華數字缺水,故所恃者,此而惟甲串一面,水甚狹少,無他城池,故欲設木柵,數字缺柵,非如土城,易以朽敗,隨朽隨改,其勢難繼,且西南北三面,旣無防戍之具,而只於一面,雖設木柵,何賴於緩急乎?見其以堰爲名,而若出城者,築於四面,今以設柵之物力,移用於築堰之役,當其數字缺時,使軍兵,依此以爲藏身之所,則似勝於木柵矣。積曰,所謂堤堰者,其邊皆築乎?榏曰,皆築而築之已久,多有圮壞處,今可改築矣。積曰,頃在孝宗朝,故相臣洪重普,因潮水所及處附之,其內則作畓,爲民耕食之地,若有敵兵,則軍兵,伏於堰內,以爲防備之地,此誠極好,而物力不足,水至處則築之,水不及處則不築,其所圮壞者,趁今修築,宜矣。上曰,唯。積曰,自國家,必給役米後,其事可成,臣等,當磨鍊爲之矣。榏曰,別爲儲水,則可無渴乏之患,而內多山水,必致壅遏,其中民田,恐有水浸之患,而今能築得,其內,皆可爲畓,以此劃給,則自無所怨矣。積曰,鄭榏之意,極好,依施,何如?上曰,依爲之。榏曰,各鎭,皆有兵船二十餘隻,只爲事變時渡涉之用,而此船,皆設防牌,守於要害之處,則似好矣。積曰,江華,本置水軍守之,而徐必遠,爲留守時,請罷水軍,專以陸軍守之,其後聞之,則此乃大不可也,環海處,當以水軍防守,而或謂丙子年,舟船,隨潮而退,故彼人以舟師來渡,水軍,果爲無用云,而丙子,則有敵兵之來,故如此,而豈有水軍無用之理乎?戰船,則當爲復數字缺於兵船,皆設防牌,可也。榏曰,軍餉軍器,積年措備,故無如此,而軍卒甚少,竝老弱不過四千餘名,他時不爲行宮,則已,其若不然,則事極寒心,當其緩急時,聞使內浦軍來會,而措數字缺此實爲可悶,使沿邊豐德·交河等軍,入守,何如?積曰,自數字缺蹕,則所患無軍,不然,則留守,獨守之,留守之死生,非關數字缺盡在其中,以此殘軍,何以守之,徐必遠之罪水軍數行缺已當入於江華,欲爲復設水軍者,此也,至於御營訓四五字缺爲親兵,此亦不可許也。始壽曰,江華,以兩都監軍,入守,則數字缺不過爲使喚之地,而臨戰,則當用都監軍,臣以江華,爲必數字缺者,以其國家四十年經營,糧餉器械,多有儲備,自上雖數字缺蹕,敵人之所欲必得,而本府軍兵,如是單弱,若交河·通津·富平,則切近江華,有朝令夕至之勢,自廟堂劃給此等軍,以爲江華定式之地,何如?積曰,國力,如有餘裕,則何憚而不爲,以摠戎不足之數字缺又不可分用矣。榏曰,江華軍器,雖多,而其中劍子,只有九數字缺柄,此太不足矣。上曰,何其小耶?榏曰,今欲加送,而以江華物力,難以辦出,極可憫也。柳赫然曰,造劍極難,臣之所造,前後五千柄,而多費物力矣。積曰,臣亦曾聞其難,而謂之難造,終不措備,則緩急何用,莫非留守不職之致,今則使本府料理加造,而價物,則臣等,當磨鍊給之矣。積曰,前者所下弓,皆已分給,而江原道,亦聞切急云。欲爲分送,而此弓,則極好,軍器中不易得者也,前此又有加造之命,從當分給於下三道矣。榏曰,各鎭土兵處,有給布之事,一日所用,至於六同,而自戶曹差下之木,初則千餘同,今則三百同矣,幾盡出給,他無變通,而今聞兩西兵營,有所餘軍木,以此分給,何如?積曰,本爲保護江華之計,募軍以入,故水軍價布,分定各官,以此移給,曾爲孝宗朝定奪事也。大運曰,本意,則盡用其軍,自戶曹充送,而江華,則逐年用之,戶曹,則無財未送,其無固也。積曰,其時自京畿分定,而非一二年所成,其後,水軍無一人送,而戶曹,則每爲分給矣,戶曹,以運去不便,先以江華木,出數字缺代,則自戶曹繼送,而戶曹艱乏,不能充數,當初用舊蓄新之意,果安在哉?今者兩西物力,殆盡,一年所納,不過七十同,以此數字缺其勢,實難,水軍充定事,申飭爲當矣。上曰,唯。上曰,江華所儲弓,時時調射,俾無久置反傷之弊,可也。積曰,數字缺傷,則使之改藏,何如?上曰,唯。榏曰,倉穀所捧,小四五字缺久儲,則不可用,依還上例,分給後,待秋成數行缺揖後受去,國舅則異於他宰相,使之入授於政數字缺承旨,往諭于賓廳,亦爲過矣。積曰,此雖無前例,旣是數字缺自政院請來,不可,摠戎使,坐賓廳後,承旨,以密符往傳數字缺似當矣。上曰,依爲之。遂罷出。燼餘
午時,上御夜對廳。下直,玉果縣監李萬東,龍媒萬戶鄭時翰引見時。左承旨鄭維岳,假注書崔援,記事官李后沆·南益熏,入待。李萬東進前,上曰,汝知七事乎?萬東,遂俯伏而誦之。上曰,近來民怨多矣,汝須盡心居官。對曰,敢不盡心乎?上謂鄭時翰曰,汝主舟師乎?對曰,然。上曰,汝須整飭,毋致虛疏,可也。對曰,莫非國事,敢不盡心,當十分爲之矣。遂罷出。燼餘
右議政金壽恒疏曰,伏以臣之進退跋疐,理窮而勢迫矣,臣之前後號籲,辭彈而意竭矣,以殿下天地之仁,日月之明,而猶不察其情而遂其願,臣仰跼俯蹐,靡所因極,至於近日,又有一倍難進之勢,竊意聖慈,必有以垂諒,而伏奉批旨,又以强爲引咎爲敎,此由臣之誠意淺薄,不能感回天聽,而亦莫非臣之立朝事上,無足以取信,致令聖明,不復以廉義責臣也,撫躬慚悼,尙誰咎哉?然臣之退縮不敢進,非獨臣之私分,固然也,薄罰之不可不施,大臣陳之矣,物議之猶且未已,臺諫,言之矣,以至當朝諸臣,皆以不當進之人,待臣,獨聖明,眷顧敦迫,至此耳。臣雖欲抗首冒進,勉承恩諭,其如嗔責之四至,何哉,其如名器之重,何哉?一身顚沛,有未暇論也。伏乞聖慈,將臣情實,更加參究,亟先鐫免臣職名,以幸公私。答曰,省疏具悉卿懇。今日之國事,可謂岌岌乎?殆哉,卿以世祿數行缺勿固辭,從速入來,以副如渴之望。仍傳曰,遣史官傳諭。
豐陽君張善瀓箚曰,伏以臣,狗馬賤疾,有萬分數行缺經筵重任,無一分可堪之望,封章控辭,實出衷赤,數字缺竟靳恩許,臣誠悶蹙,罔知所出,仍念臣體質綿數字缺抱嬴疾,少有失攝,疾病輒生,平昔自處,有若僧道,飮啖數字缺動作,風雨寒暑,不敢放蹤觸犯,僅得支持,以延半世矣。猥荷先朝殊私,致位隆顯,十許年來,淸華膴仕,靡不踐歷,無他才能,可以報效,惟以奔走顚仆,爲期,一息未絶,不敢言病,再忝都監之務,兼管內局之任,昕夕供劇,長在禁中,殆將一歲,暗裡傷敗,已不可勝言者,自歲初,猝得內傷外感之症,屢日不汗,轉展沈痼,咳嗽極盛,失音滋甚,幾於聲閉,加以舊患瘡癤,入春復作,兩耳連鬢,已成爛瘡,毒汗渗流,浸漬潰爛,着巾束帽,俱有厭痛,醫言此病,血小勞火之致,方春木氣旺盛,症勢添劇,夏至之後,乃可得差,臣亦自量時月之內,決難痊可,而兼帶金吾,議讞重地,緣臣病久開坐,已極未安,至若經筵,當此逐日開講之時,同僚或滯外,或有故,卽今行公者,只是同知事金錫胄外,無推移入侍之員,而臣病如此,除授半月,旣未能陳力就列,又未能辭而自處,藥房起居,久未進參,癏曠不職,坐積罪戾,此果分義何如也哉?微臣狼狽,雖不暇言,其在國體,豈宜如是,逋慢之罪,益無所逃,玆敢更申危悃,冒死陳籲,伏乞聖慈,曲加矜察,將臣所帶金吾之長,同知經筵,內醫提調等任,亟賜遞免,以便公私。答曰,省疏具悉卿懇。卿其安心勿辭,調理察職。燼餘
上在昌德宮。停常參·經筵。
下直,長淵府使柳星三,金浦郡守洪茂,宜寧縣監李舜岳,洪川縣監李世白。
藥房都提調許積,副提調閔點啓曰,雨後寒氣斗峭,伏未審夜來,聖體若何,昨日引接酬酢,至於竟夕,不瑕有困惱之患乎,慈殿膈上煩鬱等候,亦何如?臣等,不任憂慮,敢來問安。答曰,慈候,與前無異,予則無事矣。
大王大妃殿·王大妃殿,藥房問安。答曰,知道。
鄭重徽啓曰,明日常參·經筵,取稟。傳曰,只晝講。數行缺
傳于鄭載禧曰,數字缺衛將軍官捕盜部將,及諸般將士,未試才之數,竝使試才於。數字缺
傳于鄭重徽曰,下直守令,使之留待。
鄭重徽啓曰,今日晝講事,命下,而經筵官,皆有故,無入參之員,今日晝講,何以爲之?敢稟。傳曰,停。
閔點啓曰,同副承旨權大載,以式暇,自直所出去,右承旨鄭載禧,左副承旨李東老,俱不仕進,右承旨鄭載禧,左副承旨李東老,竝牌招,何如?傳曰,允。
傳于鄭重徽曰,下直守令,引見。
傳于鄭維岳曰,守禦廳所屬將士軍卒,今番別中日入格之類,頒賞次,今日午後,待令於北營事,分付。
以公州幼學韓泰柱上疏。傳曰,下備邊司。
權大載,以都摠府言啓曰,今日別中日試才時,各廳射藝,則畢射而其中一番,兼司僕閑良金尙重,柳葉箭五矢,邊四中,居首,賞格,何以爲之?敢稟。傳曰,直赴殿試。
引見時,大司成,後政差出事,榻前定奪。
鄭重徽,以成均館官員,以同知館事意啓曰,洪有阜,亦爲一體解罰事,命下矣。卽將聖批中辭意,傳諭于諸生,則諸生以爲,伏見聖批,誨諭丁寧,至以歎惜爲敎,惶恐感激,不敢更有違越,洪有阜,亦爲依敎解黃云,敢啓。傳曰,知道。
李東老,以兵曹言啓曰,傳曰,兵曹所管衛將軍官捕盜部將,及諸般將士未試才之類,竝使試才於外處,以啓事,命下矣。諸般將中,未經別中日試才者,其數不多,今則勿論東西班,方爲在職之人,竝皆試才,似爲合當,而武臣堂上,則以從二品以下,試才乎?敢稟。傳曰,依啓。
閔點,以吏曹言啓曰,新除授咸鏡道都事鄭徵,今昨發牌催促,使之肅拜,則稱以不但有親病,且衣冠未備,不爲謝恩,故更加催督,則卽者呈狀本曹曰,其養母,居在廣州地,年今七十,宿疾沈痼之中,且有泄瀉氣塞之症,十分危重,昨數字缺入城,而人子情理,不忍一刻離側,今方出去,斯速入啓,數字缺未知其親病輕重之如何,而除拜之後,不爲肅謝,數行缺啓曰,以吏曹草記,咸鏡都事鄭徵罷黜事,允下數字缺已迫,令該曹卽爲口傳差出,明日內除署經催促發送,何如?傳曰,允。
傳于鄭維岳曰,告訃使臣以下,留待。
三和縣令,今日內口傳差出。催促下送事,榻前定奪。
吏曹口傳政事,以韓厚明爲咸鏡都事,徐文瑨爲三和縣令。
以平安監司數字缺壤城中,民家二十五家,失火狀啓。傳曰,觀此狀啓,則事甚矜惻,令本道各別恤典擧行,回諭。
以平安監司狀啓,高原數字缺金玉男,氷藏溺死事。傳曰,溺死人,恤典擧行。
李東老,以兵曹言啓曰,當日保人文業男稱名人,自宣仁門入來,差備門外擊錚,極爲駭愕,令攸司囚禁治罪,同門守門將趙完璣,常時不能禁斷雜人,以致闌入,亦爲非矣,推考,何如?傳曰,允。
又以都摠府言啓曰,今此別中日試才時,宣傳官,未及應射之類,竝爲入射事,傳敎矣。堂上宣傳官李時挺,稱以老病,終不應射,果爲老病,則所當呈狀,而無緣不參,事甚無謂,本廳下人,治罪,再三催促後,始爲入來稱頉,尤極可駭,堂上宣傳官李時挺,從重推考,何如?傳曰,允。
又以吏曹言啓曰,本曹年例節度使薦,因判書閔鼎重在外,不得議薦之意,敢啓。傳曰,知道。
又以吏曹言啓曰,水原府使有闕,依近例令備邊司議薦,何如?傳曰,允。
鄭重徽啓曰,吏曹郞廳來言,兵曹判書差出事,政事,取稟。傳曰,當日爲之。
李東老啓曰,今日爲政事,命下矣。臣東老及右副承旨鄭重徽,方爲入直,而兵批政廳,臣當進去,吏批政廳,無進去之員,何以爲之?敢稟。傳曰,兼進。
有政。
吏批,行判書閔鼎重在外,參判許穆病,參議李堂揆進,左副承旨李東老進。
兵批,判書未差,參判李元禎病,參議睦來善進,參知鄭樸病,左副承旨李東老進。
吏批啓曰,判書閔鼎重在外,參判許穆病不來,小臣獨政未安,何以爲之?敢稟。傳曰,只出緊任。
又啓曰,數字缺及漢城府左右尹,差出事,命下矣。大司成,則數字缺左右尹,則當品中可擬之人,尤乏,無以備擬,合有變通之道,數行缺左右尹,以堂上備擬,事係變品,大司成,亦淸望極選,臣數行缺之官,不敢擅自備擬,問議于大臣,後政差出,何如?傳曰,允。
以權大運爲兵曹判書,尹梅爲高陽郡守,孫萬雄爲數字缺李善源·李馥爲兵曹佐郞,鄭之虎爲工曹參議,全萬重爲□曹參議,權說爲判決事。
兵批,以李枝茂·金益勳·姜碩耉爲副護軍。
兵批啓曰,新判書權大運命招,同參政事,何如?傳曰,夜深,姑勿命招,只出緊任。
李東老啓曰,以兵批,新判書命招同參政事啓辭,夜深姑勿命招,只出緊任事,命下矣。西銓佐貳之官,軍職處置之外,曾無緊任差出之規,敢啓。傳曰,知道。
備忘記,訓鍊都監別中日知殼官嚴承馥,柳葉箭,貫一中,邊三中,哨官具三重,軍官前參奉崔壽海,邊四中,竝加資,鳥銃貫二中,邊一中人,兼司僕李澤文·魚海忠,竝直赴殿試。
李東老,以兵曹言啓曰,今日宣傳官,武臣兼宣傳官,各廳將官等朔試射時,武臣兼宣傳官安戡·李時華等,未滿四中,依例汰去,何如?傳曰,允。
又以禮曹言啓曰,今月十五日望祭,親行於敬思殿矣,來初一日朔祭,當行於孝敬殿乎?敢啓。傳曰,依啓。
又以禮曹言啓曰,曹啓辭,仁宣王后小祥除服節目,今方磨鍊,而考見五禮儀,則百官,以衰服入哭,改服淺淡服,行禮,祭畢,服吉服云,此常時除服之節也,卽今斬衰在身,爲除朞年服,遽着淺淡之服,似爲未安,而但雜記曰,有父喪未沒喪,而母死,其除父之喪也,服其除服,卒事,反喪服,其註曰,服其除服,而反喪服,以示於前喪有終也,先正臣金長生,於或人竝有喪除服之問,亦引雜記有終之意,而答,則雖在重喪之中,暫借除服之服,以示終喪之意,似合禮意,今此仁宣王后練祭除服時,百官,以烏紗帽,淺淡服黑角帶行事後,仍着服白帽·白團領,似當,而莫重除服之節,該曹不敢擅斷,議大臣定奪何如?傳曰,允事,傳敎矣。議于大臣,則領議政許積,領中樞府事鄭知和,以爲服其除服,以示前喪有終,旣出數字缺先正臣金長生,於或人之問,亦引此而答之,則今此數行缺左議政鄭致和,病不收議,右議政金壽恒,方在江郊,數字缺云,大臣之意,如此,上裁,何如?傳曰,依此施行。
未時。數字缺申時,日暈左珥。
持平李沆啓曰,與前同答曰,亟停勿煩。燼餘
辰時,上御夜對廳。告訃事沈益顯,副使閔蓍重,書狀官宋昌,引見時,領議政許積,左承旨鄭維岳,假注書崔援,記事官李后沆·南益熏,入侍。沈益顯曰,請諡事,臣不敢不盡心,而事勢,與己丑年有異,謀於關夫處,而終不能如所望矣。許積曰,所謂關夫者,彼人所定,爲我國使臣主賣買等事者也。益顯曰,當初渠謂當盡力周旋,必與我國所與云,故臣等,不勝多幸之至,而終謂此事,節節有礙,猝難周旋,當臣還時,只隔一日,謂以因渠多事,尙此未遑,多持賂物,姑待來日云云,□以周旋,疑是渠之虛言,而抑或爲難而然也,任重事出使,終不得成一字缺來,不勝惶恐。積曰,己丑年,則鄭命守,方在,故其事已成,而己亥年,則與今時相同,其時使臣之去,已知不利,蓋與衙譯,有相詰數字缺然也。益顯曰,謀之於李一先,則稱以此事,非吾所知,金大憲數字缺爲良善者於渠處,欲爲圖之,則稱以若如前日,則數事重,汝國,當多有禮,而今不持來,衙譯輩,無乃數字缺一先,亦曰,汝輩,應於關夫處,陰圖之云,而國卿,當初,則欲數字缺旋終,則有所云云,亦不肯許,故事終不成矣,且張勇事,數字缺見其招兵前去,民間丁壯,殆盡矣,至遼東遇江西得罪,被數字缺乃讀書有識人也,臣等,詳問彼事,則答云,今者西㺚,已叛,而其勢,最大,張勇,卽吳三桂之養子,而爲太極㺚子之壻,前年皇帝數字缺爲招來,則稱以邊戍疏虞,終不就召,王輔臣,乃守高原之將,有絶人之勇,其國,稱以馬鷂子,亦反,故今方守之於峽西山西等處,前者所數字缺見招兵進去者,皆赴此處也。積曰,張勇,乃甘州都督也,旣云蒙古女壻,則未知其爲其王之壻乎,爲其民間之壻乎,果與太極共叛,則其勢誠難矣。益顯曰,彼人亦不知吳三桂所在之處,或云方在於峽西矣。蓍重曰,臣聞輔臣叛處,乃是山西也。積曰,高原,則近東之地,而山西卽太數字缺也,輔臣旣叛,則峽西地方,入於輔臣者,未知幾何也,且所謂王子,被禽於何人也。益顯曰,臣入去時,遇所謂胡德稱名人,乃唐人中饒富者也,嘗値亂時,主於山西人陳姓家,而欲知彼中消息,爲送陳姓人,數字缺瀋陽云,故臣請見陳書,則書中,有王子被禽之語,問其王子,爲何許人,則答以前年出征事將也。積曰,前年南昌所謂大捷云者,乃數字缺人也。蓍重曰,彼中民間傳云,激吳使叛者,四王,致之也。上曰,此外,有何事乎?益顯曰,皆是沿路所聞,不爲的實,或得文書見之,則得捷者二度,此外,皆敗書也,自瀋陽至于寧古塔,多發軍兵,故怨聲大起,以其無糧,故百官之祿,至於半減,此亦陳書中語也。蓍重曰,吳三桂,則自戰其地,彼則每每往戰,終必自困矣。益顯曰,關內獨無選兵之事,故其民間,晏然無事矣。積曰,其人民,不如前乎?益顯曰,丙午年嘗往北京,則見其人民衆多,入城之際,爭門而入,今則有馬者,絶無,而人民,亦甚爲少,朝參時百官班列,極爲稀疎,僅如我國之班列,非復前去時所見朝參也,彼云皆赴於南征之役,及數字缺處,故如此,而臣來時,多遇軍人,則馬甚瘦瘠,人亦極數字缺鳥銃之說乎?益顯曰,當初果有此言,而時未數行缺果明日之事,則疑其至今,而尙無定奇,至聞遼東五六字缺臣之遇見,則彼人,欲爲徵兵於我國者,非也。閔蓍重,買得數字缺上疏,而其中有一疏云,沿海見鄭賊之勢,其爲猖狂,莫甚於此,數字缺食皆竊取於中國,故沿海諸處,不勝其擾,宜於浙東·廣東,急急造舟,而又聞朝鮮戰船,極好,可以借來,乘長風直下夏門,則一戰而捷云云,順治十六年疏也,彼亦自知其陸路徵兵之爲難也。積曰,鄭數字缺閩越,而夏門,卽夏口也。益顯曰,彼中事情,雖未一一詳知,而其疲殘之勢,則亦爲目覩,我國使臣,往來時,其行中什物,例爲雇車載運,而數字缺則車夫,皆爲赴軍矣,紅羅山賊,則來時聞之,所謂擒獲者,只是老弱六七十人,而餘黨,逃入巫閭山,以若干人行,則必爲刦奪,遼東人,深以彼盜,爲憂矣。鄭維岳曰,所食何物?蓍重曰,無騎馬之事,只持鳥銃而行,或得禽獸,以爲食矣。益顯曰,山海關數十里,遇一人,有捧勅而去者,到遠問之,一則調發瀋陽軍,一則調發寧古塔事,而至遼東,始聞兩處軍,皆赴于羅山防戍者也,每於路上,往往逢着持鳥銃者,數字缺其制,異於我國矣,行到一處,取來詳覽,則其重難擧,而其穴僅容二錢丸,築藥之木,以鐵造之,略似我國之制,而但成模樣矣。維岳曰,渠亦造劍,必知削鐵,而猶如此,何耶?益顯曰,我國被虜人,擇作數字缺定爲皇帝牙兵,而甚爲愛惜,赴戰時,亦不出送,而擇其中年老者,數字缺以放砲云矣,年前終到勅使,以我國連遭大喪,年且凶荒之事,歸告於皇帝前,則極爲憂念云,此乃安一臣之所言,蓋其回到弘濟院時,於上勅譯官處,極陳我國之弊,則勅使,念之不忘此言,故徐後男,得數字缺文書見之,則果爲措辭,有所云云,而李一先,亦云前於勅使,爲汝國多有除弊之事,汝等,今番必被帝寵矣。積曰,謝恩,亦不得已,使臣及時差出,宜矣。上曰,唯,益顯曰,防戍事,非爲別定,而廣東·遼東定騎把,自遼河至鳳凰,十日遞番,會於築城。積曰,彼中,以甓築城,雖好,而不久自圮,遼東城,則其內非土,故其城,甚堅也。益顯曰,彼中數字缺騷屑其民間,傳言,鄭錦,自朝鮮,借道入來云,臣意,必數字缺守遼河以東,而不守其西,自望海亭以下,處處設數行缺爲招,臣等,以皇帝所言,言之矣。益顯曰,關內,聞一數字缺非無心也,前有木片,蔽江而來,故疑鄭於近處,必是造數字缺聞之,亦然。積曰,我國近地,無可造舟之處,此難知事也。益顯曰,數字缺吳三桂像,數其罪而殺之云,臣遇商人鄭一男問之,則答以皇帝,數字缺此事矣。積曰,設爲問答,數罪乃殺,誠可笑也。上曰,勅使有出來事乎?益顯曰,今方以四勅磨鍊,而皇帝,爲慮我國之弊,欲減其數,當送二人,數字缺言歲後,卽爲出去,而尙無形影,或者多事,未及於此矣。積曰,勅使急來,而遠接使,未及出去,是可爲憫。益顯曰,今番,則無所乘之馬,故但可騎數字缺不然,則或不免於步行,而以其多事,故皇后,尙今不葬云矣。積曰,壬寅順治之葬,多造石物,布置百官宮女,故其費極多矣。益顯曰,自皇后死後,每月初三日必親往祭之云矣。積曰,臣聞擊錚人鄭台周事,彼蓋非甚贓吏也,但其同生原情中,所謂曖昧云者,則數字缺辛亥年,極爲凶荒,而濟州爲尤甚,先王,特爲賑救,若爲差數字缺水使以下,皆爲拿問,爲敎,故濟州,賴此得以生活,鄭台周,潛數字缺妓,多給此穀,其罪,不可謂不重,而其時受刑,亦多矣,此罪,雖不數字缺於疏決中,自上矜惻而放釋,宜矣,但原情,則渠同生所數字缺削去其害於渠者,此後,則勿爲放送何如?積曰,江原監司金禹錫,以李敏章山事,方有奪告身之命,敏章,故相臣李敬輿之子,敬輿,有四子,而敏迪死,敏采又死,惟敏章獨存,而敬輿之妻,死時,以一子不得親見,雖渠自作之罪,其情事,十分矜惻,蓋敏章,缺田事,前年三月也,金禹錫赴任,六月初五日也,禹錫,亦豈不知,而九月高得仁呈狀題送內,以待新牧使査覈云云,以此將受奪告身之罪,監司中撫恤軍民之人,如禹錫者,誠不易得也。上曰,禹錫,似當爲分揀,元啓目入之。積曰,咸鏡都事鄭徵,以親病,呈於吏曹,該曹,循例罷黜,徵,若親病果重,則以其實狀,呈于該曹,待該曹啓遞後,下鄕,固是一道,而初則曰衣冠未備,後則曰病母數字缺州劑藥入城,以前後之言,見之,則其親病之不爲危急,數字缺不待該曹處分,徑先下鄕,事甚無據,亦係綱常,數行缺乙卯式年奴婢推刷,特爲停止,且聞海西凶荒,雖數字缺亦不免失稔云,海西奴婢推刷,一體停止。出擧行條件遂罷出。燼餘
午時,上御夜對廳。下直守令,長淵府使柳星三,金浦郡守洪茂,宜寧縣監李舜岳,洪川縣監李世白引見時,右副承旨鄭重徽,假注書崔援,記事官李后沆·南益熏,入侍。上謂柳星三等曰,皆言姓名,四人者,前對,各言姓名。上謂柳星三曰,履歷幾何?對曰,臣於癸卯年登科,自成均參下,遷六品,歷禮曹佐郞等官矣。茂對曰,臣則曾經海州牧使,而今爲此官矣。舜岳曰,臣則於己酉年登科,自成均參下,遷至戶曹佐郞,今爲此官矣。世白曰,臣則初以禁府都事,遷至此官矣。上曰,汝等知七事乎?四人,以次誦之。上曰,汝等,須善居職,善則有賞,不然有罰。皆對曰,敢不盡心。四人者出。鄭重徵進曰,臣待罪禮房,敢有所達矣,近來成均館,無大司成,故儒生等課試,廢之已久,後日政,差出大司成,使之課試,何如?上曰,依爲之。遂罷出。燼餘
左議政鄭知和箚曰,伏以臣,不幸罹此必死之病,決無供仕之望,屢煩呼籲,乞遞職名者,實出於萬不得已,而兪音尙閟,溫批繼降,聖眷彌隆,臣罪益重,不意昨日,又遣近侍,傳諭聖敎,臣奉讀未了,涕淚自零,誠不知置身之所,聖明,必謂臣之疾病,有可以起動之勢,而飾詐引疾,以圖自便,而有此敎也,臣於此,直欲鑽地以入,而不可得也,臣一息未絶,知覺尙存,非不知聖恩之可感,此時言病之有罪,而半身不遂,轉側須人,精神之昏錯,肉之換脫,特其餘症,百爾思量,末由承命,惶悚震越,罔知攸措,且伏聞僚相,以待臣出仕□,望兵判之意,陳達於再昨筵中云,僚席有故,則其時公相臣,獨爲擬薦,自是規例,而留待臣不可瘳之病,使兵曹之長,久闕其人,揆以國體,斷不可如是,而僚相之爲此數字缺臣病入之後,未見臣面目,或不知臣病之日漸沈痼,數字缺席而然歟,同席之人,猶不悉臣病之輕重,宜數行缺任,無曠職事,不勝幸甚。答曰,省箚具悉卿懇。卿之疾病,予已想知,卿其安心勿辭,調理行公,以副至望。仍傳曰,遣史官傳諭。
光城府院君金萬基疏曰,伏以臣兩日之召命,不敢一向違逋,不得不冒沒趨命,旣已趨命之後,又不得不祗受密符,而臣之終不敢自同平人,晏然供職,以大損數字缺家事體者,昨已陳暴於榻前,大臣,亦以臣言,爲然,聖明,非不垂諒矣,而乞靳恩遞,臣旣不得坐軍營,理軍務,而猶身叨職名,引延時日,臣於是,惶隕慙恧,無以措身施顔,而亦不敢旋卽瀆擾,區區廉義,其與存者,無幾,臣竊悼焉,至於經筵之任,尤非臣之所當仍冒者,不啻較然,陳章面籲,實非例讓之比,以臣蹤跡與情勢,決不可陪書帷,勸講讀,以貽淸朝之羞,而當此逐日開筵之時,又不可一任其虛帶癏曠,伏乞聖明,將臣經筵兼任,先賜遞改,以幸公私,不勝大願。答曰,省疏具悉卿懇。卿其安心勿辭,從速察職。
判尹金宇亨疏曰,伏以臣身負重犯,罪在罔赦,而幸蒙天地父母再生之恩,終逭刑章,得有今日,臣於此,感激惶隕,涕淚自迸,誠不知報答之地,臺啓旣停之後,不敢仍伏,誠數字缺繼而有牌召之命,分義所在,有難違拒,抗顔復數字缺情窮勢迫,怖畏成疾,舊患新恙,症情俱苦,尋單數字缺急,蓋出於萬不獲已,而喉司不諒,一向退却,兢惶跼蹐,置身無所,日夜所祈,惟在解職閑住,杜門省愆,少安賤分,而不意今者,召命又下,臣非不欲力疾趨走,以副聖意,而兩司,以金壽興放釋還收之請,至以罔上不道,爲其罪案,又數字缺賓廳諸臣之終免罷遞,乃無法等語,臣以同罪之人,決不可以苟免爲幸,冒沒廉義,晏然官次,終爲無忌憚之歸,坐違君命,逋慢已極,本罪之外,又添一罪,聖明數字缺得曲庇而果赦也哉,伏乞聖慈,亟削臣職,仍治臣罪,不勝幸甚。答曰,省疏具悉卿懇。卿其安心勿辭,調理行公。燼餘
上在昌德宮。停常參·經筵。
下直,居昌縣監金世行。
鄭重徽啓曰,明日常參·經筵,取稟。傳曰,只晝講。
又啓曰,來初一日,輪對日次,取稟。傳曰,停。
又啓曰,昨日,以本院啓辭,咸鏡都事除署經,今日內催促發送事,允下矣。新除授都事韓厚明,今日不爲肅謝,事極未妥,從重推考,當日內發送,何如?傳曰,允。
以左議政鄭致和四十八度呈辭,傳曰,安心調理。以下缺
鄭重徽,以戶曹言啓曰,卽接廣興倉所報,則來二月朔頒料事,倉官,進去于左議政鄭致和,右議政金壽恒,領中樞府事鄭知和家,請受祿牌,則左議政鄭致和,方在呈告中,右議政金壽恒,亦在陳疏中,領中樞府事鄭知和,病未肅謝,以此爲辭,竝不出給,料日已過,終不受去云,係是大臣祿俸,依例令倉官輸送,何如?傳曰,允。
又以兵曹言啓曰,當日數字缺李召史稱名人,自丹鳳門入來,差備門外擊錚,極爲駭愕,令攸司囚禁治罪,同門守門將李僑,常時不能禁斷雜人,以致闌入,亦爲非矣,推考,何如?傳曰,允。
備忘記曰,摠戎廳,別數字缺柳葉箭,邊四中,貫一中,把摠李仁成,加資,邊四中哨官二字缺說,邊將除授。
傳于鄭載禧曰,摠戎廳,別中日入格將官以下,明日早食後,使之來會于本廳,以爲頒賞之地事,分付。
鄭重徽,以禮曹言啓曰,自壬子十二月十五日殿講,至數字缺月初八日賜柑,得恩賜二分者,三人,得一分者,十五人也,得一分三人,則依前例許赴會試,得一分十五人,則分送漢城試兩處,較藝等第之意,分付,何如?傳曰,允。
又以禮曹言啓曰,本曹郞廳六員內,正郞金斗翼,吏曹假郞廳佐郞尹,奉命出使,正郞田,佐郞柳榰,今此監試,小學考講,而兩所,則差正郞二員,佐郞一員未差,本曹無他曹司仕上直之員,未差郞廳二員,令吏曹,以在京無故人,後政差出,何如?傳曰,允。
鄭載禧,以備邊司言啓曰,西氷庫亂後藏氷減爲五梗,而所謂主梗,卽工曹·司僕寺·軍器寺·司宰監·平市署也,庚戌年飢荒之時,權減一梗,只存四梗,仍不復設,則所謂主梗之五司中,每年輪次一司,不爲應役,滿五年之後,則五司,皆減一次,而復始可也,而前日禮曹,不用次第,他司,未減一巡,而一司,至有疊減兩年者,致有不均呼冤之弊,事甚不當,今後則一從次第,毋得疊減事,定式施行,何如?傳曰,允。燼餘
右議政金壽恒疏曰,伏以臣之坐違嚴命,凡數字缺每承聖諭,添一罪戾,只冀遄蒙罷免,少安分義,不意昨者,又辱近密之臣,傳宣聖批,辭旨勤懇,有加於前,諭之以國事危急之勢,責之以世祿匡救之義,臣奉讀至此,感涕自迸,不覺五情之錯亂也。嗚呼,臣之數字缺累朝罔極之恩,同國家休戚之義,豈但以世祿之臣也,以臣賤陋無狀,猥蒙我先王剪拂之誤恩,忝受輔養之敎,仍齒賓僚之列,獲侍殿下於胄筵者,首尾殆近十年矣,雖無螢爝之微光,仰裨离明,而若其區區愛戴之誠,自謂萬倍於他人矣,及至踐祚以來,仁聲大播,數字缺咸覩,未死餘生,哀慶交集,猶恐一政一令之或違於數字缺咈於人情,有累初服之治,耿耿此心,實鬼神之所監,數字缺救艱危,雖非臣之所可任,而惟其才力所及,殫數字缺古人送往事居之義者,卽臣之所自誓於數行缺何言,然臣豈捨我殿下者哉,生則殞首,數字缺報聖恩之職分也,至於今日冒進,終有所不敢數字缺時議也,尊國體也,豈臣之所欲哉,伏乞聖慈,特垂矜察,將臣所帶職名,亟許鐫免,公私不勝幸甚。答曰,省疏具悉卿懇。已悉予意於前後之批矣,更何數字缺卿之入來,予日望之,卿其安心勿辭,從速入來,以副朝野之望。
行副護軍洪處亮疏曰,伏以臣朽敗已甚,鬼數字缺將迫,百病叢身,無計陳力,連章冒瀆,乞解兼帶,而數字缺崩迫之悃,聖明猶未盡燭,以安心勿辭調理察職,爲敎,有若臣之心有所不安,病有所可治者然,臣誠憫蹙,措躬無地,玆敢不避煩猥,疾聲更籲,惟聖明之怜數字缺臣之種種狗馬之疾,雖不敢每每屢陳,其中咳嗽痰喘,愈往愈劇,氣息短促,眩暈頻數,眞元日就耗竭,精神亦已消落,朝夕所噉,不過數溢糜粥,肢體薾然,不能數字缺此,而至於晝而已,此豈可治之症乎?至於眼暗耳聾,數字缺實緣積久內傷之致,而亦是年老者之常事也。昏花數字缺看似隔霧,聽根全閉,幾不聞雷,藥餌鍼砭,將何數字缺以此筋力,決無更起爲人之望,而所帶經筵之任,尤數字缺重,員數有限,行公者亦少,當此逐日開講之時,不得數字缺回入侍,臣之不似,難冒之狀,姑不暇論,而病勢如許,癏曠至此,妨賢路損國體,非細故也。臣用是耿耿,又忝一缺如蒙體下之仁,得申由中之請,則終始生成之德,數字缺難酬,伏願天地父母,特垂恕諒,亟遞臣同知經筵春秋館事等任,以幸公私,千萬至禱。答曰,省疏具悉卿懇。卿其安心勿辭,從速行公。燼餘
上御夜對廳。只晝講。
下直,寧海府使李東溟。
李東老啓曰,大司憲未差,執義尹拯,持平朴信圭在外,掌令吳挺昌呈辭,金壽弘上疏未肅拜,持平李沆式暇,今日以監察茶時之意,敢啓。傳曰,知道。
鄭重徽啓曰,明日國忌齋戒,明明日國忌正日,視事,頉稟。傳曰,知道。
以左議政鄭致和十九度呈辭,傳曰,安心調理。數行缺
又以備邊司言啓曰,勅使出來,何等緊重之事,而義州府尹·平安監司狀啓,入來於罷漏後,備邊司入直郞廳,不卽通告於臣等,日高之後,因政院所通,而始知事之怠慢,莫甚於此,適値公事郞廳之來到臣積家,急往本司,卽爲開坐事,分付矣。臣積,追到本司,則郞廳,至今無形影,亦極可駭,入直郞廳洪時疇,公事郞廳李熘等,竝汰去,何如?傳曰,允。
又以司錄,以領議政意啓曰,數字缺例於歲首合坐,薦擧觀察使·節度使可合之人,而左議政鄭致和,方在呈告中,右議政金壽恒,不爲行公,限內不得議薦之意,敢啓。傳曰,允。
又啓曰,卽見平安監司·義州府尹勅使出來牌文狀啓,則來月初九日間,勅使當爲渡江云,站上接待之事,數字缺京畿·黃海道居下守令,卽爲變通,開政差出,今日數字缺何如?傳曰,允。
有政。
吏批,行判書閔鼎重在外,參判許穆呈辭受由,參議李堂揆進,右副承旨鄭重徽進。
兵批,行判書權大運上疏。入啓。參判李元禎進,參議睦來善進,參知鄭樸進,右承旨鄭載禧進。
吏批啓曰,判書閔鼎重在外,參判許穆呈辭受由,小臣獨政未安,何以爲之?敢稟。傳曰,只出緊任。
傳于鄭重徽曰,戶曹判書,今日政,差出事,分付。
鄭重徽,以吏曹郞廳,以領議政意啓曰,戶曹判書望,與左數字缺相議,而當品中,除却有所拘礙者,則擬望之人,乏少,故以從二品竝擬之意,敢啓。傳曰,知道。
又以吏曹郞廳,以領議政意啓曰,左右尹,以堂上中竝擬事,命下矣。一望,則本品中,姑爲推移備擬,而近來從二品,尤甚數少,每患臨政窘乏,工曹數字缺窠,亦未塡差,事甚苟簡,故臣與左議政相議,數字缺堂上擬望之意,敢啓。傳曰,知道。
吏批,數行缺金世爲金郊察訪,朴以文爲禮曹佐郞,數字缺曹佐郞,金是榮爲刑曹正郞,趙宗著爲數字缺閔宗道爲大司成,趙師錫爲水原府使,張善瀓爲禮曹判書,吳挺緯爲訓鍊都監提調。
兵批,以金爲副護軍。
以前主簿許鎭上疏,傳曰,下該曹。
李東老,以訓鍊都監言啓曰,下番別隊右部後司屬軍兵等賞格試才,從厥數多寡,本營所儲木綿,面給後,別單書入之意,敢啓。傳曰,知道。
鄭載禧,以備邊司言啓曰,勅使牌文,已爲出來,義州府尹李元祿,則今雖發送,勢所未及,當依前例,趁勅使回還前,辭朝,而三和縣令徐文瑨,則今日內催送,何如?傳曰,允。
吏曹參判許穆處,遣御醫調理間,看病事,榻前定奪。
李東老,以兵曹言啓曰,當日校生朴讓稱名人,自宣仁門入來,幼學金鏝稱名人,自敦化門入來,差備門外擊錚,極爲駭愕,竝令攸司,囚禁治罪,宣仁門守門將數字缺敦化門守門將李廷琳等,常時不能禁斷雜人,以致闌入,亦爲非矣,推考,何如?傳曰,允。
李東老啓曰,勅使越江數字缺站上接待等事,不可不豫爲料理,而通津縣監吳始謙,憲府引避,時未署經,漣川縣監趙相愚,松禾縣監安峑,亦未署經,合有變通之道,何以爲之?敢稟。傳曰,竝除署經發送。
又以戶曹言啓曰,中路問安中使齎去禮單,依前例磨鍊別單書入,而以前日安州牧留置者,當爲取用,以此分付平安監司,何如?傳曰,允。
權大載,以吏曹言啓曰,來二月初一日,行敬思殿·孝敬殿朔祭,獻官實豫差,皆以一品塡差,自是規例,而宗班東班中一品,員數不足,攝行祭,則終獻官豫差,不得已正二品中,塡差以入之意,敢啓。傳曰,知道。
大司諫鄭晳,正言睦昌明啓曰,與前同答曰,勿煩。
申時酉時,日暈兩珥。夜三更四更,電光。燼餘
午時,上御夜對廳。晝講時,特進官李元禎,同知事金錫胄,參贊官權大載,司業尹鑴,檢討官李夏鎭·吳始復,假注書崔援,記事官李后沆·南益熏,入侍。上先讀前所受論語第四卷鄕黨篇,自君子不以紺緅飾,止吉月必朝服而朝,音一遍。李夏鎭,進講,自齋必有明衣,止蔬食菜羹必祭必齊如也。上受而讀之。夏鎭,復進而竝註釋之。上又受而釋大文訖。金錫胄,進釋其義,至割不正不食曰,此下小註,有陸績事,可以玩味,臣請陳達矣。遂且讀且釋。大載曰,陸績之母,賢,故乃能如是也。錫胄曰,其時楚獄,久不數字缺有滯囚矣。上曰,通鑑所謂夜起彷徨時也。大載曰,鄕黨,晝出一箇聖人,以其飮食起居衣服之節,豈不備載數字缺之也。夏鎭曰,禮記曲禮篇,亦記如此小節,數字缺爲停講。鑴曰,綱目,可知前代事迹數行缺供職之狀,適値言者之見攻,遂遽下鄕,仍今數字缺受知於孝廟,朝且試藩臬,積有勞效,數字缺上不可不收召舊臣,而尙眞,亦不可便爲永決,前日疏數字缺有面諭之敎矣,更爲下諭,使之上來,似好矣。上曰,尙眞處,下諭,使之上來,可也。出擧行條件錫胄曰,同知敦寧成稷,乃先正臣成渾之孫也,以年八十,曾除老職,而今則年九十云,自朝家,例當有優老之典矣。上曰,分付該曹,考例施行,可也。出擧行條件大載曰,吏曹參判許穆,身病幾差,□服湯藥,元氣萎薾,幾不能收拾矣。上曰,遣御醫調理間,看病,相當藥賜送。鑴曰,備局引見時,亦使臣隨後入侍,旣爲入侍,則不得不進所懷,聖上,若有採施之事,使政院申飭擧行,宜矣。錫胄曰,此非承旨事也,分付備邊司可也。上曰,唯,鑴曰,車戰事,令兩都監試造數兩,而柳赫然所謂數字缺者,非也,使軍兵,各自藏置,則豈有難哉,至於兩西及京畿,亦使軍兵,各自藏置,而使兩都監,分付八路,及時擧行,何如?夏鎭曰,鑴之所言,欲禦敵馬之馳驅,其法最好,而若爲數字缺於西路,尤爲要切矣。鑴曰,步兵,不如馬兵,馬兵,不如車戰,人心數字缺無畏賊之心,後世自無車戰以來,每爲胡兵所敗,若能數字缺日非,獨爲一時之利,抑或有賴於萬世矣,設令物力,多有數字缺此何計乎,雖言久則必朽,至如弓劍,久而亦朽矣。赫然曰,國葬所用之餘,有若干材木,今日已爲分付,使之速造矣。數字缺曰,姑造數兩後,觀其勢,從當爲之也。鑴曰,將來事變數字缺何如?夏鎭曰,我國,則本爲彼人操縱,使彼恐有疑我之心,前數字缺來,亦有所言謂節綿,若來此處,則汝國,不可不防戍云矣,數字缺此別單語也。夏鎭曰,形勢至此,以不可不備節之意,速通於數字缺因向者虛驚事,以畏節綿之故,不得不爲修備之意,數字缺何如?夏鎭曰,今者使臣之來,聞彼人亦防備,數字缺彼必不疑矣。鑴曰,措置之事,數行缺牽來京中,入太平館,一日數字缺自備馬出去,直向南漢,阻水不得渡而還來,其數字缺於南漢,故欲見其形勢,持馬來到者,其意如是也。鑴曰,數字缺勢異於他時,今者郊迎一節,與渠不爲相接,宜矣。錫胄曰,數字缺越王之於夫差,亦有古事也。鑴曰,措備之事,則當速擧行,數字缺前日之因循,則終難收拾矣。大載曰,自强之策,在我旣數字缺恃之事,而使彼先疑,則最爲不可。夏鎭曰,雖欲自强,以此數字缺不可成,須先立紀綱,似可矣。鑴曰,郊迎一節,前者,亦以數字缺寧有不爲親行之時矣。上曰,以冊封事出來,托以何故,而不親行也。鑴曰,臣意如此,故敢達,議于重臣而爲之,似當矣。遂罷出。燼餘
行兵曹判書權大運疏曰,伏以臣本僕遬,最居人數字缺諝之可稱,又無勞勩之可紀,而惟是受恩偏厚,躋數字缺前後忝竊,率多匪據,報塞無路,恒切兢惶矣,不意數字缺命又降,臣誠悚懼憫蹙,不知所以自處也,大司馬之職務,甚緊,苟非才望俱隆者,莫宜居之,而況自精抄廳設立之數字缺大將,爲一軍門,討軍實,治兵事,凡所以修鍊之政,爲任甚重,決非如臣庸下,所可承乏,而苟冒者也,抑而行之,必至僨敗,臣之獲戾,固不足道,而其如軍國重事,何,自量已審,人必不信,臣何敢感激鴻私,奔走爲恭,而冒昧而當之哉,召牌之下,不敢承命,坐速違慢之誅,益切悚慄,無地自容,伏乞聖明,俯察至懇,亟遞臣新授職名,回授可堪之人,以重國體,以安微分,不勝萬幸。答曰,省疏具悉卿懇。卿才數字缺宜勿控辭,從速察職。
典籍文獻徵疏曰,以下缺生,而白虹貫陽,尤非尋數行缺求言之旨,修省之道,敬謹之以下缺祥桑枯,有君人之三言,而螢惑退,殿下不數字缺商宗·宋景之爲,則轉災爲祥,其不在玆乎,臣竊念天之數字缺繫一人之作善作不善,而宗社之興亡,隨焉,可不愼與,雖然,數字缺足以爲政爲治,亦有其要,臣請略擧其梗槪而條陳焉,數字缺綱,網非其綱,則不張,絲非紀則不理,無綱無紀,何以爲國?今者數字缺頹,極矣,政紊,甚矣,頭緖莫分,事無條理,都城之內,號令數字缺此無他,威柄之不立,而統領之不擧也,傳曰,四維不張,國乃滅亡,伏願殿下,毋作好惡,公賞罰之柄,明黜陟之典,始於宮禁,以及於遐荒絶域,使人知所以令行禁止,則豈非頓綱振紀,數字缺其二曰,知人善任,凡人才品,各有長短,故虞廷九官,必數字缺周官六卿,必惟其人,能否而黜陟焉,今也不然,不問數字缺拙,朝除夕遷,難責成效,何怪乎庶務滯,而百職廢哉,數字缺我者,朞月而已,可也,聖莫如夫子,尙待朞月而可,況下於聖數字缺殿下,知人器使,各盡其才,則庶無癏曠之患,而擧直措枉之數字缺曰,重名器,內自百執事,外至各堡邊將,其名其器數字缺惜,與非其人,則官方必亂,政體大壞,立賢無方,雖曰古道,而數字缺豈徒然哉,繁纓微物,孔子惜之,與嗇夫官,釋之深非,況此爵數字缺尊賢任能,而今者或以膂力之麤悍,而猝被超擢,或以賄賂數字缺致身華顯,甚至市井之販夫,閭里之下賤,蝨付當路,便得□字缺專事橫款罔有紀極,人心日離,士卒盡潰,以之而邊務日數字缺體日卑,豈非名器之混殽,政柄之隳落而然哉,臣嘗聞之,在數字缺李雲龍·鄭壽蕃·朴永緖等,皆以嶺外名武,拔身於邊將,不數字缺登華秩,先王之重名器,可知已,伏願殿下,一資半級,勿以爲□字缺人而與之,其四曰,擇守令,書曰,如保赤子,爲赤子求乳母,而不數字缺則烏在其爲父母也?苟非其人,民受其殃,今之守令,數字缺役之不均,民生之憔悴,職競由此,齊之威王,漢之五六字缺不貸贓吏,以致中興,數行缺淺見,猥論時務,極知僭以下缺殿下,恕其狂妄,毋作一張休紙焉。答曰,省疏具悉。數字缺辭,予甚嘉之,可不留心焉。
戶曹判書吳挺緯箚曰,缺草土,哀毁益甚,旋忝秋曹,公務鞅掌,精力之頹敗,疾病之數字缺矣,至於南宮爲任,不甚煩劇,而猶患不逮,千萬意外,又叨度支數字缺責任之緊重,事務之倥傯,姑舍不言,卽今公私赤立,經費匱竭,數字缺牌已到,酬應叢沓,雖使精通時務,鍊達吏事者,當之,亦無數字缺之地,顧臣才智短淺,其在盛壯之年,猶不及恒人,及此衰數字缺猝當重任,將何以調其損益,酌其盈虛,而有所斡辦數字缺雖悔莫追,伏乞聖慈,察臣至懇,回授可堪之人,以重名器,以安微分,臣不勝祈懇之至。答曰,省疏具悉卿懇。度支之任,舍卿其誰,宜勿控辭,從速行公。燼餘
上在昌德宮。停常參·經筵。
宣宗大王忌辰齋戒。
李東老啓曰,大司憲未差,執義尹拯,持平朴信圭在外,掌令吳挺昌呈辭,金壽弘上疏,持平李沆數字缺今日,以監察茶時之意,敢啓。傳曰,知道。
閔點啓曰,左議政二十度呈辭,到院,而以國忌齋戒,留院之意,敢啓。傳曰,知道。
鄭載禧啓曰。以下缺
又以兵曹言啓曰,判書權大運,數字缺察使薦不得爲之之意,敢啓。傳曰,知道。
事變假注書沈檀服制,代吳道一差下。
以左議政鄭致和呈辭,傳曰,安心調理。
鄭載禧,以備邊司言啓曰,當此經費匱竭,客行迫頭之時,凡干料理措處,一日爲急,度支之長,不可暫曠,戶曹新判書吳挺緯,辭箚之批,已下,卽爲牌招察任,何如?傳曰,允。
又啓曰,卽者勅使牌文□到,而牌面文字,盡爲磨破,不得考見,一邊坼裂分數字缺所見可駭,此由於撥軍,不謹持來之致,所經撥數字缺人等,令各其道監司査覈治罪,何如?傳曰,允。
數字缺廳言啓曰,七番中部中右司屬,京畿八哨黃數字缺合十哨軍兵,及京案各差備逢點實數一千數字缺名,黃海道別馬隊四十九名,已爲整齊矣,數字缺六番軍兵合操後,舊軍放送之意,敢啓。傳曰,知道。
又以御營廳言啓曰,今此六番軍兵及十數字缺隊別破陣,射砲試才賞格,從分數多寡,以本數字缺綿面給後,別單書入之意,敢啓。傳曰,知道。燼餘
右議政金壽恒疏曰,伏以臣前月,屢蒙祿俸輸送之數字缺獲,訖今惶媿,昨者倉官,因該曹啓下分付,又致月數字缺罪之身,屛伏江干,尙帶職名,已極悚懼,而至於虛竊常數字缺豈是私義之所敢安,臣之罪戾,因此益重,兢殞踧踖,誠無以數字缺聖慈,俯諒由中之悃,還寢成命,以安微分,仍察臣終數字缺許罷免,不勝幸甚。答曰,省疏具悉卿懇。客使之渡江不遠,鼎席未備,卿其安心勿辭,從速入來,以副如渴之望。燼餘郞廳具允明校。記廳郞廳趙處魯書。
上在昌德宮。停常參·經筵。
宣宗大王忌辰。
卯時辰時,日暈兩珥。
藥房都提調臣許積,副提調臣閔點啓曰,冒曉勞動,哀臨之餘,聖體若何,慈殿膈上煩鬱等候,□□□減乎?臣等憂慮倍切,敢來問安。答曰,慈候別無加減,予則無事矣。
朔祭後,大王大妃殿·王大妃殿·大殿·中宮殿,藥房問安。答曰,罔極。
大殿·大王大妃殿·中宮殿,政院·玉堂·二品以上·宗班單子問安。答曰,罔極。數行缺旋之餘,未及先出殿門,降階之後,始□導前夫數字缺此爲甚,無任惶悚,伏地待罪。傳曰,安心勿待罪。
又啓曰,左議政〈二〉十一度呈辭到院,而以國忌留院之意,敢啓。傳曰,入之。
以左議政鄭致和二十一度呈辭,傳曰,安心調理。
傳曰,諸承旨引見。
引見時,以左承旨鄭維岳上疏,上曰,秦之趙高,漢之恭顯·甫節,亂人家國,予常痛惋,予豈使宦寺用事乎?此不過近以議禮得罪之事,護黨之輩,心懷憤怒,輕蔑君上,做如此之說也。諸承旨出去,卽爲牌招鄭維岳,疏中所言,詳細問啓。
政院啓曰,臣等以榻前下敎之意,問於左承旨鄭維岳,則以爲,宦官用事等語,閭巷之間,臆度默揣,互相傳說,不啻狼藉,臣常憤惋於人心世道之可駭,臣非有一毫以此疑吾君之心,而有所陳達也。臣之愚意以爲,以殿下明聖,實無此事,而虛受無知閭巷之疑,誠可痛駭,一宦官有無,固無關係彼□無數字缺而遠之,實合於遠嫌絶疑之道,故不勝區區愛君之忱,數字缺仰達,而至於言根,則此是無根傳播之說,不可指摘而言,且凡有言事,惟當察其虛實而處之而已,鉤問言根,不但聖朝之所不當爲,亦非小臣之所敢達也云矣,敢啓。傳曰,告君之辭,是何等重事,不有國法,至於疏章,肆然盡陳,有若親聞親見者然,及其下問之擧,不以實對,諉諸無根傳播之說,不可指摘而言云者,誠極痛駭,其言根出處,實非泛然風聞之比,以此更爲嚴問以啓。
又啓曰,臣等,以下敎之意,更問于左承旨鄭維岳,則以爲,臣之陳疏,只據傳聞之說,而臣今指言臣所聞之處,言於臣者,又引其所聞之處,轉輾相引,則其爲損傷事體,莫此爲甚,而亦有妨於人君聽言之道,臣雖被罪,決不敢爲也。況在祖宗朝,亦有鉤問言根之時,而其時言事之臣,爲慮事體,終不敢對,已成國朝故實,及至今日,臣不可創開言根指告之路,唯在伏地俟罪而已云矣。敢啓。傳曰,人臣事君之道,開陳所懷,以實無隱,乃數行缺說云者,誠極痛駭,如此怪妄諸黨眩惑之罪,所當拿數字缺問,而姑施薄罰,爲先罷職不敍。
閔點啓曰,朝者臣等入侍之時,上番翰林李后沆,適因公事出去,未及入來,以致左右史之未備,李后沆,請推考。傳曰,允。
又以吏曹言啓曰,新除授江原道都事權愭,呈狀于本曹曰,再經草土,元氣大虛,素患食渴之症,轉至危劇,胸腹潰亂,泄瀉兼發,精神昏耗,氣力綿綴,貼在床席,死生未分,科期不遠,無望起動,入啓處置云。權愭之除授本職,在於前月之初,而科日至近,尙不肅謝,逐日督催,今始呈狀,而時在忠淸道公州地云,科期只隔一旬,今雖十分嚴督,萬無上來趁期赴任之勢,極爲可慮,雖未知病勢輕重之如何,而除授旣久,始稱病重,事甚稽緩,極爲未安,江原都事權愭,罷黜。其代,趁速差出,及期下送,何如?傳曰,事甚可駭,拿問處置。其代,卽爲差出以送。
閔黜啓曰,江原道都事權愭,因該曹啓辭拿問處之,其代卽爲差出以送事,命下矣。今日國忌,不可開政,令該曹口傳差出,何如?傳曰,依啓。
吏曹口傳政事,以趙爾翰江原都事。
鄭載禧啓曰,卽刻訓鍊都監別武士鄭震憲稱名人,着戰服戰笠,佩長劍與弓帒筒箇,自金虎門入來,直到政院,稱有關係國家之事,欲爲告達云,臣等招入問之,則渠以爲,非上前則不可開口云,臣等不勝驚怪,使之近前密言,則終不發說,院吏以雖是機密之事,先告色承旨,然後方可上達爲言,則至擧劍鞘,有若欲擊之狀,觀其擧止,狂悖莫甚,再三强問,則所欲言者,不過車制之事而已,殊極可駭,令本軍門究問重處,何如?傳曰,事甚駭然,拿問處之。
李東老,以兵曹言啓曰,當日未時量,訓局別武士鄭震憲稱名人,着戰服戰笠,佩長劍弓帒筒箇,自金虎門突入,直到政院,極爲驚駭,當該門守門將,不能禁斷,以致闌入,守直軍士及書員,自本曹旣已治罪,同守門將,所當請拿,而該曹不敢直請,爲先汰去,從重推考,何如?傳曰,事甚駭然,拿問處之。
政院啓曰,卽者訓局別武士鄭震憲數行缺入,有異,守門將之不禁其突入,尤爲可駭,守門將,令各別重處,何如?傳曰,允。燼餘
辰時,上御夜對廳。諸承旨引見時,行都承旨閔點,右承旨鄭載禧,左副承旨李東老,右副承旨鄭重徽,同副承旨權大載,假注書崔援,記事官李后沆·南益熏入侍。上出示鄭維岳疏曰,承旨進前讀此。閔點進而讀之訖。上曰,疏中所謂趙宦干豫政事云云者,是何言也?秦之趙高,漢之恭顯·甫節,亂人家國,予嘗痛惋,予豈使宦寺用事乎?此必不測之人,造出此言,鄭維岳,豈敢以塗聽道說,乃至於上疏乎?閔點曰,其時臣則適在外,以其疏來示於臣,此蓋臣所未聞者也,見之不勝愕然,深以爲怪。鄭維岳,亦非造言者,而未知於何處,聞人所不聞之言也。李東老曰,其日,臣與權大載同直,而都承旨閔點則在外,此疏來到,故議于同僚而捧入,然其疏中之語,臣亦曾所未聞,鄭維岳則必有所聞處而然也。鄭載禧曰,此言果有之矣。鄭重徽曰,臣則乃公退之後捧疏,其時臣不得親見,而其言則臣未之聞也。大載曰,臣則初爲此職,與誰云乎?載禧曰,維岳此言,豈無所聞處而然乎?上曰,典禮改正之後,伴倘輩,心懷憤怒,輕蔑君上,做出此言也。謂宦官與政,予則不爲政耶。鄭維岳,卽爲牌招,問其言根出處,問後當有處置矣。閔點曰,若其尋常說話則已,至於上達,而以其道聽塗說之言乎。載禧曰,所達者,只是流行之浮言,鄭維岳,豈是造言者乎。閔點曰,渠有所聞而然,豈是做出者耶?載禧曰,問其言根出處,則於事體未知,何如?上曰,諸承旨出去,卽爲詳細問啓。遂罷出。燼餘
上御夜對廳。只晝講。
卯辰時,日暈兩珥。自巳時至申時,日暈。
下直,忠淸都事朴元度。
權大載啓曰,明日常參·經筵,取稟。傳曰,只晝講。
李東老啓曰,大司憲未差,執義尹拯,持平朴信圭在外,掌令吳挺昌呈辭,金壽弘,持平李沆上疏,今日以監察茶時之意,敢啓。傳曰,知道。
傳于李東老曰,因闕內禁火之令,軍兵入直之處,亦皆禁火云,軍兵直所則異於他處,勿爲禁火,而常加謹愼之意,竝爲分付。
李東老啓曰,事變假注書。數行缺
事變假注書任堂差下。
李東老,以禁府言啓曰,江原都事權愭,金虎門守將李邦振等拿問處之事,傳旨啓下矣。權愭,時在忠淸道公州地本家,依例府羅將發遣拿來,而李邦振,方在闕中直所,待明日開門後拿囚之意,敢啓。傳曰,知道。
李東老,以備邊司言啓曰,以勅使牌文磨破,致令不能解見之故,已自政院,請治各站撥將軍人之罪,而取見其牌文所裹,則只以至薄劣油紙一片,掩其牌面,外裹弊草席,千里撥上馳驅之際,其所磨破,勢所必至,此必由於義州府慢忽之致,不可專責於撥將輩,義州府尹趙聖輔,從重推考,何如?傳曰,允。
又以備邊司言啓曰,京畿各邑還上收捧之後,發遣京官摘奸事,曾已啓稟定奪矣。所當趁今擧行,而勅使之行,適在此際,各邑奔走無暇之日,旣不可遣京官反庫,若欲姑待勅使之回還,則饑歲望哺之民,必無資活之路,今年則姑爲停止,參酌民間事勢之緩急,分運磨鍊,次次分給,勿令先竭於麥秋之前宜當,以此意分付京畿監司處,何如?傳曰,允。
李東老,以備邊司言啓曰,本兵之長,不可久曠,都監策應,亦甚緊急,兵曹判書權大運,旣差館伴,而其再疏之批已下,卽爲牌招察任,何如?傳曰,允。
又以兵曹言啓曰,數日前,得接衛將所牒報,則今月二十二日,有一禁軍,乘夜突入南營直所,入直部將沈㭅,無數歐打,僇辱萬端,蓋入直禁軍李之白之婢子,爲其上典傳食,來到南營之際,沈㭅,與其同隊武人同坐,有戱譃之語,故厥婢之夫禁軍崔應得,因此憤怒,翌日曉頭持杖闌入,手自亂打云,觀此所報,不勝驚駭,沈㭅·崔應得·李之白等,竝爲推問,則沈㭅·李之白所供,一如衛所之報,崔應得則其作亂實狀,雖不肯一一直招,而亦不敢全諱,闌入衙門,歐打入直之官,實是前古所無之變,崔應得禁軍之任,爲先汰去,而其罪則非本曹所當處置,令攸司從重科斷,沈㭅則雖無犯干之事,身爲官員,被打於禁旅,衣冠之羞,莫此爲甚,汰去,何如?傳曰,允。
權大載,以戶曹言啓曰,卽接廣興倉所報,則今二月朔祿俸,依傳敎。令數行缺吏曹郞廳來言,承旨有闕,政事何以爲之?敢稟。傳曰,當日爲之。
閔點啓曰,當日爲政事,啓下矣。右承旨鄭載禧,病不仕進,右副承旨鄭重徽,式暇出去,臣點,吏批政廳進去,左副承旨李東老,以代房,兵批政廳進去,同副承旨權大載,晝講入侍,他無守廳之員,出納之際,事甚苟艱,左承旨鄭載禧,及今日除授承旨,竝爲牌招察任,何如?傳曰,允。
有政。
吏批,行判書閔鼎重在外,參判許穆呈辭受由,參議李堂揆進,都承旨閔點進。
兵批,行判書權大運未肅拜,參判李元禎病,參議未差,參知鄭樸進,左副承旨李東老進。
吏批啓曰,判書閔鼎重在外,參判許穆呈辭受由,小臣獨政未安,何以爲之?敢稟。傳曰,只出緊任。
閔點吏曹言啓曰,今正月二十八日晝講入侍時,同知事金錫胄所啓,同知敦寧府事成稷,乃先正臣成渾之孫也。以年八十,曾除老職,而今則年至九十云,自朝家例當有優老之典矣。上曰,分付該曹,考例施行可也事,命下矣。取考本曹文書,則丙午年,故判中樞辛啓榮,年滿九十,因故相臣鄭太和所啓,以資憲超授崇政,戊申年,行知敦寧李久源,因其子上疏,亦以年九十,自嘉善越陞資憲,此出於先朝優老之典,今此成稷,年至九十,則似當依辛啓榮·李久源例施行,而恩典重事,自下不敢輕議,上裁,何如?上曰,依例爲之。
吏批,以李溟翼爲承旨,趙䃏爲兵曹參議,李選爲刑曹參議,李公權爲刑曹佐郞,安䌖爲禁府都事,權震翰爲監察,柳以升爲旌善郡守,金徽爲同知春秋,成稷爲老職,超資憲。
兵曹,以崔寬爲副護軍,金必振·盧世挺爲副司果,申鍒爲副司勇,李仁成,以摠戎廳別試才,加折衝。
左議政鄭致和二十二度呈辭。傳曰,客使渡江之期,亦在不遠,鼎席之不備,久矣,卿何一向固辭,若是極也,宜勿固辭,從速出仕,以副如渴之望。仍傳曰,遣承旨傳諭。
李東老書啓,臣承命往諭于議政府左議政鄭致和,則以爲,不幸狗馬之疾,一向委頓,決無陳力之望,不避煩猥,逐日呼籲,實出於萬不得已,千萬不數行缺違命,罪合萬殞,伏地涕泣,只俟嚴譴云矣,敢啓。傳曰,知道。
鄭載禧,以備邊司言啓曰,巡撫御史中忠淸道任奎·濟州李選,雖陞堂上,稱以巡撫使,仍差勿改事,已爲定奪於榻前,而兩南御史有闕之代,今當差出,雜以堂上堂下,或稱使,或稱御史,事體未妥,故皆以堂上抄擇,別單書入之意,敢啓。傳曰,知道。
又以戶曹言啓曰,本曹新除授李瑞雨,在鄕身病極重,差復上來,時未的知,勅行已迫,事務尤急,佐郞李瑞雨遞差,以在京無故人,各別擇差,何如?傳曰,允。
閔點啓曰,今乙卯年例守令薦單子一百三十六張,吏任薦單子八十張,邊將薦單子一百三十三張捧入,而應薦不薦人員,令該曹察處,何如?傳曰,允。
李溟翼,以兵曹言啓曰,當日院奴石堅稱名人,自丹鳳門入來,差備門外擊錚,極爲駭愕,令攸司囚禁治罪,同門守門將黃奎,常時不能禁斷雜人,以致闌入,亦爲非矣,推考,何如?傳曰,允。
權大載,以戶曹言啓曰,觀察使·節度使薦,本曹例於今月內同議爲之,而參知臣洪處大,山陸差祭,參議臣金萬重未肅拜,不得議薦之意,敢啓。傳曰,知道。
權大載啓曰,兵曹郞廳來言,闕內各處,夜巡檢云矣,敢啓。傳曰,知道。
大司諫鄭晳,正言李壽慶·睦昌明啓曰,李惟泰·金壽興事,與前同,臣等頃見南九萬之疏,乃其主意,只在於救解壞禮之人,而其所措語,有若御奸壬之輩,昵伏殿下之側,指揮殿下,而政事命令,無不從此而出者然,至證以宋寧宗之事,寧宗是何等昏亂之主,而乃敢比之於今日耶?所當卽請究問,而事體重大,姑欲詳愼矣,今聞鄭維岳之疏,蓋與九萬,換面迭出,而至擧宦寺之姓某,言甚有根據,似非塗聽道說之比,苟有是事,其爲累聖德疵新化,曷可勝言,而臣等之所憤疾者,亦豈在於九萬·維岳之後哉?殿下所以惕然驚駭,再三下問者,誠出於痛辨虛實之至意,爲維岳者,義當數行缺終乃抵諱而不達,維岳輩,胥動浮言,眩亂聽聞之狀,豈數字缺哉,所謂言根之不可發告云者,蓋謂無所稽信者而言也。今者維岳輩之疏陳,非出於泛然風聞,其所聽受,必有來歷,則宜卽究得其人,明示斥逐,其何可掩置不問,以益中外之駭惑耶?嗚呼,古之人,以嘉謨嘉猷,入告于后,出語人曰,斯謀斯猷,惟我后之德,今之人,以殿下大公至正之擧措云爲,不曰吾君之睿智明斷,而乃曰閹竪用事之致,其造意之回邪,與古人之用心忠厚,一何剌謬之甚也,殿下左右,如有一分近似者,而殿下惡聞人言,庇護不黜,則大累淸明之治,而無以昭洗於天下後世,固當出付有司,以正其罪,如不然,則當此沖年嗣服之日,有此黯黮誣衊之說,人心易惑,安危立判,不可不痛辨虛實,以釋國人之疑,請副護軍南九萬,前承旨鄭維岳一體拿問。答曰,毋煩。九萬·維岳之自恣無忌,皆由於寡昧之涼德,予甚愧歎也,不允。燼餘
午時,上御夜對廳。晝講時,同知事金錫胄,特進官李弘淵,參贊官權大載,司業尹鑴,侍讀官權愈,檢討官吳始復,假注書崔援,記事官李后沆·南益熏入侍。上先讀前所受論語第四卷鄕黨篇,自齊必有明衣,止雖蔬食菜羹必齊如也,音一遍。濡進講,自席不正,止雖車馬不拜。上受而讀之。濡復竝註釋之。上又受而只釋大文訖。金錫胄進釋文義,至廐焚,乃曰孔子問人而不問馬,所謂仁民而愛物,仁愛之義,自有間也,太祖高皇帝,嘗讀此章,以傷人乎不之不字,爲絶句讀,此言蓋出於小說中矣。尹鑴曰,若然則仁民愛物之義,兼有之矣,至朋友死無所殯。錫胄曰,禮記檀弓篇,所謂賓客至,無所館,夫子生於我乎館,死於我乎殯,正與此相類也。至席不正不坐,錫胄曰,割不正者,飮食之小,而聖人猶不食,席不正者,居處之小,而聖人猶不坐,學者修身之方,亦自其微小處爲始矣。至疾,君視之。鑴曰,歷觀創業之君,其君臣之間數行缺創業之君,與之共患難故然也。愈曰,漢·唐以來,人君之往見其臣,缺人皆貴之,前古則是蓋常事也。孝廟朝,聞麟坪大君有未寧之候,自上欲爲往見,而當時諸臣,皆以爲難,後世之事,乃如是也。上曰,論語不能專一讀之,綱目則姑爲停講,可也。講畢後,上曰,昨者厥漢何人耶?權大載曰,此乃訓鍊都監別武士,問于大將柳赫然則云,自前素有狂病者也。昨者直到政院,自稱有秘密之言,招之使前,欲爲探問,則請登廳上言之,遂使上來,則又言引見後當爲陳達,於此則不可發說,故院中書吏爲言,雖有秘事,承旨當先知,然後可以引見云爾,則渠拔佩刀欲擊之,知領議政許積,方在藥房,使人傳送領議政,問其欲爲何言,則答以鄭維岳·尹鑴,素知我事云,而其所欲言者,不過造車之事也。鑴曰,然則此臣之所見人也,再昨自晝講罷歸時,有一武士,謁於馬前,問其汝是何人,則答以車戰事,自訓鍊大將處來到云,昨夕入來政院者,必是此人也。大載曰,自稱以鄭圃隱之後,有忠義之氣,又自謂能文,而性本慷慨,至問車制,則不知何如,而昨於大將處,多言伐彼造車之事,大將,命卽出去,則自西小門,佩弓帒筒箇,突入於金虎門矣。鑴曰,以昨日事見之,果是狂人也。錫胄曰,金山人鄭后亮云,有孽六寸,多讀兵書可用之人於赫然處,多上書言習陣不可,每爲於平地,又以車制上書者三度,昨朝到赫然家,不勝慷慨,多言伐彼之事,而云身爲大將,不能造出百餘車乎,且自言其稟忠義之氣,吾所云云,豈是血氣之所發乎?過二時後,聞已入來於政院矣。鑴曰,於臣處,亦言伐彼之事,臣言其無復愚言,則答曰,愚氣倍於他人矣。上曰,今觀副司猛鄭維悌之疏,其條陳語意,頗似切實,相當職除授事,言于該曹。出擧條件
上曰,司業尹鑴,家屋必甚艱乏,糧饌柴炭等物,令該曹輸送事,分付。鑴曰,臣雖屋貧,聖恩至此,豈是微分之所安?上曰,物雖薄略,勿辭受之。愈曰,當此人才收用之日,已試之人,尤宜先爲進拔,況今逐日開筵之時,必須缺集文學之士,置之經幄,副校理洪宇遠,文學優足,直數行缺以上燼餘
上御昌德宮。停常參·經筵。
自卯時至午時,日暈兩珥。未時,日暈。
下直,開城留守沈之溟。
閔點啓曰,明日常參·經筵,取稟。傳曰,停。
李東老啓曰,大司憲未差,執義尹拯,持平朴信圭在外,掌令吳挺昌,服制呈辭,金壽弘,持平李沆上疏,今日,以監察茶時之意,敢啓。傳曰,知道。
傳于李東老曰,晝講後,大臣·備局堂上,引見。
傳于鄭重徽曰,今日晝講,停。
李東老啓曰,今日備局堂上引見事,命下矣。自前賓廳日次,則兩司例爲來待,而憲府數行缺習射,請出標信。傳曰,知道。
權大載啓曰,司業尹鑴,以缺入侍事,旣已來待矣。晝講雖停,有稟定之事云,今日引見時,亦令入侍,何如?大臣之意如此,敢稟。傳曰,亦令入侍。
李東老,以司饔院官員,以都提調意啓曰,今此出來勅使宴享時,郞廳之應行各差備者,多至五員,而本院郞廳九員內,卽今見存七員,以此該掌各務,勢難推移察任,未差主簿直長,令該曹後政,以在京無故人,竝爲差出,俾無臨時苟簡之患,何如?傳曰,允。
又以刑曹言啓曰,判書臣吳始壽,以遠接使西下,參議臣李選未肅拜,臣弘淵,獨爲開坐,時急公事及循例回啓,則不得不擧行,而至於緊重刑獄公事,則待判書還朝後爲之之意,敢啓。傳曰,知道。
又以兵曹言啓曰,當日騎兵韓賢稱名人,自宣仁門入來,差備門外擊錚,極爲駭愕,令攸司囚禁治罪,同門守門將李飜,常時不能禁斷雜人,以致闌入,亦爲非矣,推考,何如?傳曰,允。
有政。
吏批,判書閔鼎重在外,參判許穆呈辭受由,參議李堂揆進,都承旨閔點進。
兵批,行判書權大運進,參判李元禎,參議趙䃏,病未肅拜,參知鄭樸進,左承旨李溟翼進。
兵批啓曰,黃海兵使,今當差出,而擬望之人乏少,本道邊將中可合人,竝擬何如?傳曰,允。
吏批啓曰,判書閔鼎重在外,參判許穆呈辭受由,小臣獨政未安,何以爲之?敢稟。傳曰,只出緊任。
又啓曰,玉堂東壁闕員,今當差出,而擬望之人乏少,相避人員,竝擬何如?傳曰,允。
兵批啓曰,訓鍊都監別中日試射時,柳葉箭貫一中邊三中知彀官嚴承福,柳葉箭邊四中哨官具三重,軍官崔壽海等,加資事,命下矣。崔壽海則未經準職,嚴承福·具三重,俱未資窮,亦未準職,何以爲之?敢稟。傳曰,雖未經準職,資窮,竝特爲加資。
吏批,以吳始壽爲兼知經筵,趙嘉錫爲三陟府使,裵泰綏爲寶城縣監,柳愭爲蔚珍縣令,鄭民獻爲結城縣監,沈璛爲唐津縣監,閔孝誠爲泗川縣監,權洵爲熊川縣監,李希哲爲長水察訪,鄭洙明爲司饔主簿,任埅爲司饔直長,金聲久爲兵曹佐卽,文獻數行缺以執義望。傳曰,司藝南天漢除授。
兵批,以李漢雄爲南漢別將,延卓立爲廣坪權管,許忠望爲甲岩權管,柳炳然爲副摠管,李之翼爲都摠管,金徽爲知中樞,李後山爲同知,李䌖爲黃海兵使,趙威明爲五衛將,成稷·鄭載禧·尹拯·李惟泰爲副護軍,李起龍爲習讀,嚴承馥超折衝,具三重·崔壽海超折衝。
李東老,以兵曹言啓曰,訓鍊都監把摠尹昌元,哨官金世鳴,捉致本曹,旣已決棍矣,敢啓。傳曰,知道。
權大載,以迎接都監言啓曰,臣等會同于南別宮,謄錄相考啓下外,不足郞廳五員加出,別單以入之意,敢啓。傳曰,知道。
又以迎接都監言啓曰,啓下郞廳工曹佐郞徐文緯,今已罷職。其代,以司僕判官柳以泰差下,使之察任,何如?傳曰,允。
又以迎接都監言啓曰,相考前例,則己丑·己亥弔祭勅使出來時,皆不設儺禮,其時直以無前例之意,言及於勅使,而不爲設行矣。今亦以此意,勅使渡江卽時,直爲言及事,遠接使處,知委,何如?傳曰,允。
傳于權大載曰,堂下侍從書啓。
備忘記,副護軍崔後尙,副司果李寅煥,持平李沆,直講李沃,司果尹嘉績,竝御史治裝。
權大載啓曰,副護軍崔後尙,副司果李寅煥,持平李沆,直講李沃,司果尹嘉績,竝御史治裝事,命下矣。卽爲發牌,則李沆·李沃·尹嘉績,已爲來詣於闕門外,而崔後尙,下去仁川地,李寅煥,下去楊州地,未得傳牌,何以爲之?敢稟。傳曰,明朝上來事,下諭。燼餘
二月初三日巳時,上御夜對廳。大臣·備局堂上,引見。領議政許積,兵曹判書權大運,知事柳赫然,戶曹判書吳挺緯,副提學金錫胄,行護軍申汝哲,右承旨李東老,大司諫鄭晳,司業尹鑴,持平李沆,記事官李弘迪·李后沆·南益熏入侍。積進曰,春寒比甚,氣候若何,王大妃氣候亦,何如?上曰,慈候一樣矣。積曰,姑無大段定奪之事,而鄭震憲事,極可駭也。上曰,果爲驚駭矣。積曰,具戎服入政院,事甚駭怪,旣令都監處置,大將亦入,使之陳達其由,何如?上曰,訓鍊大將,進前言之。赫然進,曰武士突入政院,此非小變,臣欲上章待罪,而有煩聽聞,未果,今入榻前,敢此待罪矣。上曰,於卿何嫌。赫然曰,旣令都監治之,若以軍律施罪,則梟示之外,無他可施之律矣。積曰,臣於其日,在藥房招問,則答曰,若吾大將問之則當言矣,臣曰,臣亦爲訓局提調,數行缺性之人,而詳聞其言,則不忍其忠義之氣,而爲此擧也渠以數字缺家庶孼,自入於軍伍者,必欲擊胡復讎故也,是故,自前與所親相言之時,必言北虜之不可不擊,可謂忠義之人也。此似可恕,而赫然則梟示之外,無他律云矣。赫然曰,守闕門者,率百許人守直,使人攔入,其罪極重,臣當卽治,而將官入直闕內之後,則兵曹次知,故臣姑不治矣。積曰,守門將則令兵曹決棍宜矣。上曰,依爲之。上曰,鄭漢微劣,不殺,似可矣。積曰,國法之外,自下不可擅斷矣。晳曰,此是失性之人,殺之似冤,上敎至當矣。赫然曰,其日問之,則不食屢日矣,且渠言造車未易完畢,與鄭錦合力擊胡之期,以此漸遲,生不如死,故爲此擧云矣。積曰,臣問之,亦言知其必死,而爲此擧云矣。東老曰,政院問時,其言亦如此矣。鑴曰,自上有矜惻之心,依上敎處之,似可矣。臣之名字,旣騰於其口,臣不敢有所言,而槪不勝其忠義之氣,爲此擧,其情可恕矣。上曰,特爲減死充軍,可也。錫胄曰,臣意必欲梟示矣,上敎如此,臣不敢强請,而配所則不可不擇定,以防其逃躱生事之弊,直以南海充軍事,定奪何如?上曰,依爲之。積曰,渠言渠自金虎門,直入政院,而守門將卒,無一人誰何者,國事之無可爲,於此亦可知矣。鑴曰,狂夫之言,聖人擇焉,渠之此言,甚是矣。赫然曰,正言李壽慶疏中漢舡十二隻事,臣爲遣人,詳問于殷栗海邊,則其時騷屑則果有之,而漢舡過去云者,虛言也。使兵使更問海邊居人,則亦以漢舡事爲孟浪云矣。積曰,如此誣言,不必更問矣。積曰,前後山陵之役,驪州·楊州·廣州·楊根之民,偏苦爲甚,所當有施惠之擧,而因臺啓,京畿一道田稅及大同,旣已半減,無他可施之惠,四邑田稅則全減,何如?上曰,依爲之。積曰,吏曹無判書,都目尙未爲之,極爲未安,自前如此之時,則居下守令,有差出之規,今亦令次官差出,何如?上曰,依爲之。積曰,長水察訪,遞任已久,本驛夫馬,來待新察訪之出,留京爲弊云矣。上曰,長水察訪,亦爲差出,可也。積曰,黃海兵使申瀏,爲統制使,而無兵判,尙數行缺米,依辛亥年例,旣已裁減,而其中廣州·利川·驪州,乃寧陵往來直路,許多供饋,必難支用,用此三邑官需米,特爲因舊勿減,何如?上曰,依爲之。積曰,謝恩使,勅使出來後差出,每患窘急,今番則將豫爲差出,而臣曾見左相鄭致和,則以爲,大臣當往,不可每以宗班差送云,以次例言之,則臣當入往,趁速差出,俾無窘急之患,何如?上曰,左相病矣,右相亦不行公,只有卿一人,而奉使出去,則誰與爲國乎?以宗班中速爲差出,可也。積曰,以城池修築事,欲爲咨文,前日榻前,亦未歸一,咨文,臣固欲爲,而似聞右相,亦以爲不可不爲,命備局堂上皆入,卽爲下問,如何?權大運進曰,臣意則咨文恐或生事,使入去使臣,先爲呈文,脫有生事之患,使使臣當之似可矣。呈文之後,彼若以無咨文爲言,則咨文亦豫爲齎去,觀勢呈之,亦似無妨矣。赫然曰,玆事當謹愼,渠之候望者,若果海船,則此事誠當矣。渠若或疑吾國有所候望,則此事極爲迂闊,我國旣無所備,而經生致疑之端,甚不可矣。鑴曰,北人每言爲備鄭船,我國雖修城池,必不得阻當矣。挺緯曰,去番陳達之時,論議有異同,而臣意則與大臣同矣。錫胄曰,臣於福昌在時,無實職,故爲之出謝軍職,言于大臣,速爲咨文矣,今則與初意稍異,雖或不請於彼,而修治城池,彼之形勢,似不得致責於我,不爲咨文,而稍稍治之,似可矣。積曰,南方則雖不言,可以爲之,兩西則不可不言而爲之。錫胄曰,非直路則渠何以詳知?積曰,非直路則已令治之矣。大運曰,雖非直路,渠豈有不知之理乎?鑴曰,雖非直路,彼必得知,不言而爲之則不可矣。積曰,然則使使臣呈文爲可矣。鑴曰,咨文呈文,古亦有竝爲之時,使使臣苦口爭之可矣。積曰,至於苦爭之地,則生事丁寧,使使臣呈文,則雖不聽,無害於國事,雖或生事,使臣可以自當矣。積曰,守令遞易後,例爲反庫,反庫後,必爲回啓,以爲煩數行缺重,洪處亮遞差。其代,今日政差出,何如?上曰,依爲之。上曰,光城旣已入來,大提學,使之擬望差出,可也。積曰,左右相,時未出仕,姑爲遲待,何如?上曰,依爲之。積曰,五衛旣罷之後,則都摠府事禮,與前有異,而入直堂上,每於公會出入時,啓請標信,事涉煩瀆,今後則外司進去時,直以除標信出去之意,草記啓達進參事,定式施行,如賓廳坐起及問安往來之時,則除草記進參,何如?上曰,依爲之。錫胄曰,臣所管守禦廳所屬京畿左道三營軍兵點閱試才事,旣已定奪於前日登對時矣。中軍成鈛,則往竹山營,轉向湖西·天安·稷山等地,點閱牙兵,別將李聖賚,往視楊州營,轉向湖西忠州地,點閱牙兵,自前牙兵束伍點閱,則自備局例爲題給,餘丁木箭竹,以爲賞給之地,今亦令備局題給,何如?上曰,依爲之。上曰,明惠·明善兩公主祠堂造成事,先朝旣有成命,營建諸具,自內已盡措備,前頭始役時,工匠料布及蓋瓦,令該曹磨鍊題給事,分付,上以崇陵守陵官狀啓出給。領相積,受而讀之。讀畢曰,塡祝所用筆墨,趁未進排,事極驚愕,不可不重治矣。東老曰,臣等亦當請罪,而守陵官,旣已請推,本院則請推之外,無他請罪之規,不得請矣。上曰,承旨書傳旨。東老執筆,上曰,祭享之事,是何等莫重之擧,而塡祝所用筆墨,累次不爲進排,因便付送之狀,誠極痛駭,其怠慢不敬之罪,不可不痛治,以杜後弊,工曹當該堂上,姑先從重推考,郞廳先罷後推,色吏及進排下人,令攸司各別推治。東老,依上敎書傳旨。晳,以前還收金壽興放送之命,書小紙口達。上曰,勿煩。又以前啓南九萬·鄭維岳一體拿問事口達。上曰,莫重告君之事,以塗聽道說陳達,極爲可駭,而旣已施罰,不允。又以所懷啓曰,九萬·維岳,皆以出入近密之臣,以言告達,則孰以爲不可,而至於筆之於書,露章陳奏,其意所在,不難知也。數行缺中外之疑惑矣。上默然,旣以前啓還收金壽興放釋之命事,書小紙口達。上曰,勿煩。又於小紙新啓,口達曰,江華經歷李憕,年紀已衰,且乏幹能,到任以來,政多弛緩,重地參佐之任,決不可付諸此人,請命遞差。上曰,依啓。積進曰,鄭維岳之疏,雖未得見,聞其大槪,則極爲可駭,自上沖年御極,有若旭日之初升,擧措之間,無一疵政,而維岳,以出入近密之臣,爲此言,以惑聽聞,諫官之請拿,不可謂非矣,而小臣之意,則與諫官有異,拿問則似爲太過,頃日引見諸承旨時,慮或有過擧,終日留在賓廳,以待處分矣。其日處置,實爲得中,今日臺啓之批,亦爲穩當矣。錫胄進曰,維岳之爲承旨旣久,政令言語之間,亦必知聖德之如何,而有此疏陳之擧,誠爲怪妄,而古人,有若見君上過擧,則上章極言,而有削藁之事,臣未知維岳之意,亦或如此,而今者鄭晳,則以爲,吾君無過,豈可爲如此之言,必欲拿問而後已,臣未知其心也。晳進曰,臺啓方張,而副提學金錫胄,敢爲此言,言未畢。積曰,玉堂卽三司之一也,若有可爭之事,何可不爭也?錫胄顧謂晳曰,吾言之結末,安知如何,而欲爲當塞乎?晳,退伏於故坐。錫胄曰,拿問則不當矣,旣拿之後,若不言言根,則其可栲掠而問之乎?積曰,臣謂不可拿問者,亦此意也,栲問則決不可爲也。錫胄曰,臣之敢有此陳達者,恐聖明或未深思,而有拿問之擧也。臣之所懷,姑不畢陳,後日亦豈無從容可達之時耶,今之臺啓則可謂未盡矣。積曰,今日使尹鑴,隨入筵中之意,其所陳疏中之語,欲爲定奪矣。小臣腹痛又作,不得久侍於榻前,雖極未安,今姑退出矣。原疏若下,則臣當與備局諸堂上相議,定其可否,後日登對時,定奪爲計矣。上曰,咨文草旣構之後,入之,可也。相臣以下辭退。上招東老下敎曰,領相有腹痛云,遣御醫診視,相當藥物送之,可也。東老,承命退出。燼餘
前副司果臣李之翼疏曰,伏以臣於前歲,見遞諫職,翌日下鄕,爲省母墳也,其時重患寒疾,委頓床褥之中,恩旨遽降,復以臣爲諫職,分義所在,卽當趨召,而狗馬之疾方㞃,不能起動,精神昏瞀,又不能具疏上徹,猥以病狀,呈于本官,轉聞宸嚴,畏縮竢罪,幸蒙聖慈,曲垂矜憐,卽賜遞改,俾得調治,小見差愈,天地生成之德,日夜感頌矣。不意今者,超越之秩命,以京兆副貳之職,臣誠駭惑震悸,莫知所以致此也。聖人用人,猶匠之用木也,大爲棟樑,小爲椽楣,各得其當,然後鳩材築室,績用不圮,顧臣空疎譾薄,自不及人,曾前歷試內外,無毫髮可言之才,無分寸可紀之勞,非但通朝之所共知,聖鑑孔昭,亦必俯燭,而承乏苟擬,已非爲官擇人之道,無功陞級,亦乖愛惜嚬笑之義也。臣身之厚被譏議,雖不足䘏,豈不爲則哲之明,缺洞察駑劣之質,亟收謬加之寵命,以杜僥倖之門,不勝幸甚,臣無任慚恩惴息,望天祈懇之至,謹昧死以聞。答曰,省疏具悉。今玆之命,旣非偶然,卿其安心數行缺,職姓名亦缺,不敢,感泣殊私,思所趨命盡義,而第臣難進之勢,不專爲數字缺而已,臣之頃患類中之症,發於積年痼疾之餘,故根本已深,治療甚難,猝然作行,致有添傷,遍身無不疼痛,四肢未運用,仍又頭目眩暈,精神昏瞀,食飮頓減,元氣苶然,發程五日,僅到數息,狼狽旅迫,更難起動,方且調理,與死爲隣,臣於此,斷知其無復致身於脩門之下,自念微臣愛國厚恩,未嘗少報,而當此時艱主憂之日,未能竭力奔走,以效愚忠,終至於素志莫伸,宿計歸虛,將身退伏,有若自便,瞻天惶懼,撫躬憐悼,俯仰揮涕,日夜耿耿,臣今在鄕,作一疲癖之氓,而姓名尙在仕籍,則是猶私義之不敢安,況所兼諸任,各有事務,決不可虛帶,仍費時日,伏乞聖慈,曲垂矜察,先將奉常司宰·造紙·宣惠等提調,一倂遞免,且治臣前後逋慢之罪,使得以幸於公而安於私也。臣無任震慄懇祈之至,謹昧死以聞。答曰,省疏具悉卿懇。已悉予意於下諭之批矣,卿其安心勿辭,從速上來。
兵曹判書權大運疏曰,伏以新授職名,不敢承當,冒死呼籲,誠出肝肺,而未蒙恩遞,反承溫批,至以卿才久合此任爲敎,臣奉讀未訖,駭汗浹背,益增愧懼,不知所以自處也。卽今朝廷雖曰乏人,才諝地望之踰於臣者,奚但一二,而循資例遷,糠粃在前,此豈重其選而難其人之道哉?臣性本迂拙,百不及人,而數月之內,誤恩稠疊,前後忝竊,無非重任,尋常懍懍,若隕淵谷,況此司馬之長,職責尤大,何可不量才分,不恤公議,徒以恩寵爲榮,奔走爲恭,而晏然虛受,僨敗國事也哉?裁斷機務,全昧軍旅之事,調用武弁,素乏知人之鑑,如是而猶且承命,一日叨冒,則不幾於羞當世而辱名器乎?玆敢不避瀆擾之誅,更干宸嚴之下,臣罪萬死,臣罪萬死。伏乞聖明,察臣不敢當之懇,亟命遞改臣職,以重國事,以安微分,公私萬幸,臣無任悶迫祈懇之至,謹昧死以聞。答曰,省疏具悉卿懇。卿其安心勿辭,從速察職。
前參議臣睦來善疏曰,伏以上無虛授,下無虛受,古人之明誡也,臣以駑劣最下之品,無一分可取之長,沐浴恩渥,三朝于玆,絲毫未報,感惶常切,本兵參佐,亦云匪據,千萬夢寐之外,寵擢數行缺人之方,苟有才德之可稱,勞勩之可紀者,則固當超資越序,以爲勵世之道,而只以秩次之久濫,授命德之器,則古人明戒之義,不亦左乎,自惟亡狀之臣,旣無才德,又無勞勩,何以得此於聖明之下也。人不稱器,非榮伊災,雖欲戀恩忘廉,抗顔承當,有不可得矣。伏乞聖慈,諒臣所懇,匪出虛讓,亟收成命,以重公器,以安臣分,不勝萬幸。答曰,省疏具悉。今玆之命,意非偶然,卿其安心勿辭,從速察職。燼餘
上御昌德宮。停常參·經筵。
卯時辰時,日暈兩珥。自巳時至未時,日暈,暈上有冠,暈下有履,色皆內赤外靑。
下直,水原府使趙師錫,黃海都事申琓,鎭岑縣監韓如愚,黃澗縣監柳沆。
權大載啓曰,大司憲金徽,執義南天漢,掌令金壽弘未肅拜,吳挺昌呈辭,持平李沆·朴信圭上疏,今日以監察茶時之意,敢啓。傳曰,知道。
又啓曰,明日常參·經筵,敢稟。傳曰,只晝講。
又啓曰,前修撰尹嘉績,頃以病遞。數行缺嘉績爲副司果。
權大載啓曰,同副承旨除授,當日出仕,乃是舊例也。尹鑴撥例陳疏,旣承下批,而尙不仕進,卽爲牌招肅拜,使之察任,何如?傳曰,允。
有政。
李東老啓曰,今日爲政事,命下矣。都承旨閔點,以病出去,代房承旨尹鑴,時未肅謝,右承旨李溟翼,猝得傷寒,僵臥直廬,兵曹政廳,臣東老,以代房當爲進去,而廳中只有左副承旨鄭重徽,右副承旨權大載,吏批政廳,何承旨進去乎?敢稟。傳曰,吏·兵批兼進。
傳于李東老曰,刑曹判書吳始壽,奉使西出,還朝未易,刑獄重地,不可久曠,今姑改差。其代,今日政,差出事,分付。
吏批,行判書閔鼎重在外,參判許穆受由,參議李堂揆進,左承旨李東老進。
兵批,行判書權大運進,參判李元禎病,參議趙䃏拿囚,左承旨李東老進。
李溟翼,以備邊司言啓曰,黃海兵使,開政差出,急速赴任事,昨日榻前定奪,而近來此任,所關不輕,得人未易,武臣堂上曾經閫帥者,李鏶,最可合,且其所患宿疾,已得差歇云,故政官在賓廳,與之相議,首擬受點矣。今聞李鏶,久病之餘,近又添患別症,勢難速赴云,渠亦以此呈狀於兵曹,當此客使迫頭之日,勢難等待其差復登程,李鏶改差,其代,今日政差出,一兩日內,催促發送,何如?傳曰,允。
吏批啓曰,判書閔鼎重在外,參判許穆呈辭受由,小臣獨政未安,何以爲之?敢稟。傳曰,只出緊任。
又啓曰,獻納今當差出,而無故擬望之人乏少,外任竝擬,何如?傳曰,允。
又啓曰,刑曹判書,今日政差出事,命下矣。無故可擬之人乏少,政府西壁,竝擬,何如?傳曰,從二品中備擬。
又啓曰,刑曹判書,以從二品中備擬事,命下矣。事係變品,臣以佐貳之官,不敢擅自備擬,問于大臣,差出,何如?傳曰,允。
又啓曰,成均官員,常時則雖非緊任,而釋奠祭執事,例以館官差埴,卽今參上見存之官,只有四員,未差之數,多至十三員,非但釋奠執事,無以備員,今次監試照訖考講,亦無進參之員,未免停止云,似當有變通之數行缺官,問于大臣,薦望以來,而被薦中一人聞遭其母喪,今若更聞,則必致夜深,今日政,不得差出之意,敢啓。傳曰,知道。
吏批,以丁昌燾爲獻納,愼徽典爲禁府都事,以李宇鼎爲司成,以柳炅爲司藝,以南宮鈺爲直講,以元格爲直講,以朴守儉爲典籍,以李倫爲典籍,以鄭維悌爲典籍,以檜原君爲謝恩使,以李之翼爲副使,以趙昌期爲書狀,以張善瀓爲兼知經筵,以吳始壽兼同經筵,以權瑍爲禮曹佐郞,以楊廷藎爲典籍,以柳錫昌爲江華經歷。
兵批,以睦林奇爲兼司僕將,以邢汝藎爲忠翊衛將,以金鏡爲黃海兵使,以吳始壽爲知中樞,以李鏶·具三重·李萬枝·嚴承馥·崔壽海爲副護軍,以李宇鼎爲副司直,以黃義中·邊忠健爲副司果。
李東老啓曰,新除授兼司僕將睦林奇,方在罷散中,時無敍命,何以爲之?敢稟。傳曰,特爲敍用。
右承旨李溟翼,以精抄廳言啓曰,本廳將士及標下軍兵等,依他軍門例,今月初八日別中日,設行於訓鍊院,試放後得中之類,別單書入之意,敢啓。傳曰,知道。
權大載,以弘文館言啓曰,新除授副應敎洪宇遠,時在京畿安城地,經筵入番事緊,請斯速乘馹上來事,下諭。傳曰,知道。
李溟翼,以備邊司言啓曰,守禦廳軍兵點閱時賞格次,餘丁木及箭竹題給事,命下矣。從前題給,雖有多少之不同,多不過五同,而卽今則軍數有加於前,餘丁木六同及箭竹一萬箇,自本司上下,何如?傳曰,允。
閔點,以吏批言啓曰,新除授義州府尹李元祿,遭母喪,其代,令備邊司議薦,何如?傳曰,允。
權大載啓曰,上年十一月,十二月兩朔日記入之事,命下矣。取見日記,則十一月日記,幾盡修正,而三次入侍說話,未及修正,十二月日記,太半未修正,日記趁卽修正事,捧承傳施行之意,先朝已有下敎,而日記之未及修正如此,殊甚不當,當該注書,從重推考,明日待開門,發牌招來,使之修正以入,何如?傳曰,允。
權大載,以迎接都監言啓曰,弔祭時祭物物目器數,依己亥謄錄,別單書入,一邊分付各該司,豫備以待之意,敢啓。傳曰,知道。以上燼餘
上御夜對廳。只晝講。
權大載啓曰,明日常參·經筵,取稟。傳曰,只晝講。
又啓曰,明日晝講,命下矣。取考前例,則進講之卷畢講,則有溫繹間姑停之規,進講之卷已畢,何以爲之?敢稟。傳曰,依例爲之。
又啓曰,以經筵進講之卷,今日已畢,溫繹間姑停啓辭,傳曰,依例爲之事,命下矣。明日視事停,溫繹間頉稟之意,敢啓。傳曰,知道。
李東老啓曰,大司憲金徽,未肅拜,服制,執義南天漢,持平李沆上疏,掌令數行缺度呈辭。入啓。缺
以富平居朴而彬,居昌居律生李一字缺精上疏,傳曰,下備邊司。
李東老,以訓鍊都監言啓曰,新造旗麾祭,今月初六日丑時,神武門後,依前例放砲,大吹打設行之意,敢啓。傳曰,知道。
晝講時,明日開政,刑曹判書差出事,榻前定奪。
權大載,以工曹言啓曰,本曹雖在平常時,凡百器用雜物進排之處浩多,郞廳各有所掌,不可闕一,況此勅使時,則分工曹郞廳一員內,工曹郞廳一員,自本曹差送,其餘郞廳,各執所掌,隨事差應,猶有未及生事之患,卽今北使先聲已到,而正郞二員,佐郞二員,俱未差出,所掌進排之事,主管無人,生事可慮,正郞二員,佐郞二員,後政竝爲差出之意,敢啓。傳曰,知道。
又以迎接都監言啓曰,都監郞廳沈璛,再昨政,移拜唐津縣監,其代,以刑曹正郞孫萬雄,使之察任,何如?傳曰,允。
又啓曰,暗行御使糧饌依前例題給事,分付該曹,何如?傳曰,允。
李東老啓曰,兵曹郞廳來言,闕內各處,夜巡檢云矣,敢啓。傳曰,知道。
夜五更,有霧氣。
正言李壽慶·睦昌明啓曰,請還收春川定配罪人金壽興放送之命,請南九萬·鄭維岳一體拿問事,與前同。
新除授獻納丁昌燾,時在江原道淮陽府任所,斯速乘馹上來事,下諭。答曰,不允。下諭事,依啓。燼餘
二月初五日午時,上御夜對廳,晝講。特進官閔熙,同知事金錫胄,參贊官鄭重徽,侍讀官權愈,檢討官李夏鎭,記事官李弘迪·李后沆·南益熏入侍。上讀前受音一遍訖。愈自寢不尸,止以俟知者,講音一遍。上受讀一遍。愈竝註釋講一遍。上只讀大文,釋一遍訖。錫胄,釋文義,至見齊衰者註,餘見前篇曰,此指子罕篇,雖少必作而言也。至升車必正立,註曰,古者,升車者,必立故也。至山梁雌雉之下,晁氏曰,註此石經,卽漢蔡邕書也。上曰,此卽三體書耶?錫胄曰,然矣。錫胄仍曰,聖人之式負版,所以重民也,故周禮亦言,司寇登萬民之數,則王拜而受之,登于天府矣。迅雷疾風必變者,所以敬天之怒也。色斯擧矣,翔而後集者,君子先見於幾微之際,審度而處,當如是也。仍釋小註中西山眞氏之言曰,君子之出處,必自先審其數行缺事命下,而旣曰暗行,必須使人不知可也,若李沃則曾爲忠淸都事,亦爲均田使從事,湖西一道之民,無不知其面目,送他道,似可矣。上曰,然矣。錫胄進曰,場屋之必設棘圍,乃所以防奸,而亦自古流來之規也。近年以來,只以長木空石圍繞,事甚虛疏。監試初試,則旣已迫頭,勢未及矣,而覆試爲始,復設之意,申飭擧行,何如?上曰,依爲之。上謂鄭重徽曰,前後御史回還後,不善廉問者,當爲拿問,此宜捧承傳施行,可也。諸臣皆辭退。
吏曹參判許穆疏曰,伏以臣,年至耋期,身遘大疾,氣息奄奄,如不終夕者,彌旬月矣,荷聖人天地之仁,醫藥百物,曲全鴻恩,幸延垂絶之命,臣受恩感激,仰首垂涕,私自語幸,而一息尙存,獲近之咫尺天威,欲一言報殿下,喘息如縷,筋力全死,無以自力,撫躬自憐,徒切望天之誠而已,聖德睿哲,臨下克明,四方莫不恰悅,咸仰德化之成,愚臣所願者,嚴董威以導君德,修政法以正黜陟,崇敬讓察納忠言,辨邪正斥遠憸人,躬節儉無忘百姓艱難,廣德惠以迎天休百祥,固國保民之道,不外於此矣。今日之國勢,殿下視之,爲治耶亂耶?禎祥妖孽,治亂之表,古人曰,不見其形,願察其影,日月薄蝕,白虹貫日,星辰吉凶,旱乾水溢,此皆人爲感之也。今者賴殿下神靈,國是已定,人紀已正,然朝廷不肅,公正不張,殿下當國勢極亂之際,日嚴祗畏,修明政法,以我太祖·太宗創業垂統爲心,以治平恬憘爲戒,自古有國,莫不以數行缺出治之所,四方者,治化之流,朝廷正,四方安,人心固,內外如一,太平之治也,爲官擇人,體統不亂,朝廷之精神筋脈,達於四方。嗚呼,世道大壞,誣上行私,政亂民散,久矣。書曰,安民在知人,保民莫切於官人,必選用廉謹吏,務察民隱,遣御史,廉問諸道,嚴考課法,嚴贓汚法,嚴擧主法,愼毋輕赦而臨之,政可齊而治可一也,不能者斥去,能者守官,治道畢張,人才不借於異代者此也。數十年來,水旱之災,無歲無之,至庚戌·辛亥,蓋極矣。百姓流亡,四方死者,以億萬計,官糴不收,徵及隣族,隣族不堪,太半虛簿,又軍政積弊,物故〈之〉卒,有徵布於襁負,兒無無役者,此弊蓋其來已久,以此進言者,亦非一二,而率爲有司諸臣所阻,臣竊惜之。四方赤子,怨苦積久,虛簿之糴,何補於經費,而不蠲免也,物故之卒,何恃於勝敗,而不脫役也,襁負之兒,何益於强戰,而不待壯也,蠲免百十,民悅服千萬,國家之利也,收人心感天和,莫先於此也,惟殿下裁擇焉。臣犬馬之齒已窮,受國大恩已三世,知遇聖哲,寵擢無比,才淺學薄,無一報效,曠官廢職,天道降罰,烖疹在身,朝夕且盡,聖明許遞臣職,歸死溝壑,敢控危悃,以暴首丘之思,臣無任戰怖之至。答曰,省疏具悉卿懇。卿之疾病如此,孤深慮念,疏中縷縷誡誨,無非格言至論,孤雖不敏,可不留心而體念焉,卿其安心勿辭,調理察職。
領敦寧府事金萬基箚,伏以臣之力辭經筵之任,自前歲逮今日,煩複不已,罄竭靡餘,而聖慈不諒,尙靳恩許,臣誠惶蹙悶迫,不知所出矣。伏聞再昨,筵中大臣,陳白閔維重·洪處亮情勢之難强,職事之久曠,遂命遞兩臣經筵兼帶,臣於是得間矣。臣與兩臣同罪,則情勢之難强均矣,臣迄不敢一登經筵,則職事之久曠甚矣,夫如是而或遞或否,斷無其理,大臣之漏臣名而不遍擧,無乃偶然遺忘而然也?朝家之遞兩臣,旣出於俯念其情勢也,則只於臣不然,臣不能無憾於天地之大也。若以其負犯深重,不合廁迹經筵,則臣雖無狀,亦豈敢以獨得仍據爲幸乎?揆以事理,不啻數行缺不勝幸甚。答曰,省疏具悉卿懇。卿其安心勿辭,從速察任。燼餘
上在昌德宮廬次。停常參·經筵。
自昧爽至辰時,有霧氣。自辰時至未時,日暈。申時,日暈,暈上有戴,色內赤外靑。酉時,日暈。夜一更,月暈。五更,有霧氣。
下直,黃海兵使金鏡,南原營將李漢雄。
藥房都提調許積,提調張善瀓,副提調閔點啓曰,沈霧四塞,日氣不佳,伏未審此時,聖體若何,慈殿膈上煩鬱等候,一樣無減乎?臣等不任憂慮,敢來問安。答曰,知道。慈候與前無異矣。大王大妃殿問安。答曰,知道。中宮殿問安。答曰,知道。
有政。數行缺李東老進。
吏批啓曰,判書閔鼎重在外,參判許穆受由未出仕,小臣獨政未安,何以爲之?敢稟。傳曰,只出緊任。
又啓曰,都承旨閔點,移拜刑曹判書,其代今當差出,而嘉善中擬望之人乏少,外任竝擬,何如?傳曰,允。
吏批,以李聃命爲注書,閔點爲刑曹判書,權愃爲工曹正郞,李德夏爲工曹正郞,李箕敍·金敬文爲工曹佐郞,閔蓍重爲同義禁,金爲司藝,朴昌文爲直講,權瑍爲兼春秋,文獻徵爲兼春秋,尹以濟爲義州府尹,南天漢爲承旨,沈梓爲都承旨,金爲執義,李宇鼎爲獻納,東原君潗爲謝恩使,閔黯爲書狀官,鄭時亨爲海州牧使,閔蓍重爲京畿監司,金雲長爲富平府使,淮陽府使丁昌燾仍任。傳曰,兵曹參判,行司果申汝哲除授。
兵批,以李溟翼·申碩蕃爲副護軍。
李東老,以都摠府言啓曰,今日入直軍士中日習射,請出標信。傳曰,知道。
又啓曰,近日憲府無行公之員,每以監察,代行茶時,事甚未安,新除授守令,亦多有未署經者,在外及服制人外,呈辭陳疏未入啓之人,竝卽牌招,使之察任,何如?傳曰,允。
左議政鄭致和五度呈辭,傳曰,安心調理。
傳于鄭重徽曰,黃海兵使金鏡,南原營將李漢雄,使之留待。仍傳曰,引見。
李東老,以都摠府言啓曰,都摠管李元老,以社稷大祭獻官,除標信肄儀進去之意,敢啓。傳曰,知道。
又以備邊司言啓曰,卽接統制使盧錠馳報,則今春合操,當依事目,設行於統營前洋,故以三月二十日推擇云,合操之停廢已久,所當依此擧行,而但迎接使,當於此月內發遣,兩南舟師皆赴於統營,則戰船器械軍兵等,無以點閱,事涉難便,今春操則姑令設行於各其營前洋宜當,以此意急速分付統制使及兩南水使處,何如?傳曰,允。
尹鑴,以吏曹言啓曰,今此文宣王釋奠祭時,許多執事,例以堂下文官塡差,而卽今在職文官乏少,在前如此之時,則蔭官中生進人員,有交差之例,今亦依前交差之意,敢啓。傳曰,知道。
領議政請對。傳曰,引見。
注書李聃命服制,代假注書沈檀。
今日開政時,吏批啓曰,在前邊倅陞品之人,不得赴任,則新授加資,例有還收之規,義州前府使李元祿,未赴任前,遭其母喪,所授加資,似當還收,何以爲之?敢稟。傳曰,特爲還收。
李東老,以兵曹言啓曰,數行缺入,亦爲非矣,推考,何如?傳曰,允。
以中日試射單子,傳于尹鑴曰,柳葉箭邊五中人內禁衛李寬達,直赴殿試。
權大載,備邊司言啓曰,三南及濟州巡撫使應行節目別單中,有誤書之字,亦有落漏之條,故竝付標改書,添書以入之意,敢啓。傳曰,知道。
掌令金守弘啓曰,臣旣有頃日召牌臨門,病未祗赴之罪,決難在職,在法當遞,臣是已遞之官也,今者誤恩,出於千萬夢寐之外,惶感罔措,而旣遞之官,決不可一刻仍冒,請命遞斥臣職。答曰,少無可避之嫌,還出給。
掌令吳挺昌,持平李沆前啓,請還收春川定配罪人金壽興放釋之命,啓辭與昨同。答曰,亟停勿煩。
正言李壽慶·睦昌明前啓,請還收春川定配罪人金壽興放釋之命。請副護軍南九萬,前承旨鄭維岳一體拿問。答曰,亟停勿煩,啓辭與昨同。
刑曹參議李選疏曰,伏以臣於國恤之初,見差殯殿都監都廳,終以監董之微勞,獲紆超資之異恩,臣聞命殞越,措躬無地,夫敦匠駿奔,自是臣子之職,則有何可酬之功,而濫及於如臣不當得者乎,臺閣還收之請,實出於遵憲章杜僣賞之意,謂當卽賜收回,以伸公議,而聖兪之終始靳固,亦獨何哉,臣於此,若有不敢自安者,先臣之昔在言路也,慨然於賞典之濫,力論其非,朝家遂著爲令,間雖因特敎,破格陞資,本非可以爲例者,而顧臣追念先臣之所建請,私心愧懼,實有倍於他人,不暇以爲榮,必欲陳聞於上,冀聽反汗之命,而第以身在散秩,不敢猥上章疏,縮伏累日,一味悶蹙,千萬夢寐之外,新命遽下,驚惶踧踖,益不知置身之所也。且臣於先朝,猥膺濟州巡撫御史之命,未及辭陞,遽以大戚而停行矣,今者廟堂,改號爲使,使之仍往,顧念使事所幹,體段頗重,而臣之卽今情勢,與前大異,有不敢冒昧承當者,不得不仰暴於聰聽之下,以竢處分焉,數行缺先王寬大之德,略施以薄罰矣。目今朝廷之上,論議大變,臣之所以爲賢者,今反爲邪,所嘗以爲是者,今反爲非,宋時烈,旣以罪首,置諸流竄之典,而收司之律,竝及於入地之宋浚吉,在野之李維泰,其前後彈辭,極其狼藉,則臣之前日妄言之罪,至此而益無所逃矣。況臣自少出入於三臣者之門,雖未敢謂之所學焉,而若其尊信而敬事,則亦自不後於人矣。古人方其師友之被斥也,猶以爲進退榮辱,義無獨殊,請與同貶,今宋時烈所論之罪,不止於朋黨而已,所被之律,不止於貶斥之而已,則臣何敢自幸於被漏,晏然於朝端,以失古人自劾之義乎,雖尋常職務,亦難冒居,以辱淸朝,又可以奉承綸音,遠宣海外哉?受罪廢斥,誠所甘心,悶默趁走,良可靦顔,伏乞聖慈,俯賜諒察,將臣所授新資本職,一竝鐫改,仍令有司,明議臣罪,不勝幸甚,臣無任戰灼祈懇之至,謹昧死以聞。答曰,爾其勿辭,從速察職。燼餘
二月初六日巳時,上御夜對廳。黃海兵使金鏡,南原營將李漢雄引見時,右副承旨權大載,記事官李弘迪·李后沆·南益熏入侍。上謂金鏡曰,卿受重任,有何可言之事耶?鏡對曰,姑無所欲言者,到任後若有可達者,當爲啓聞矣。上曰,今日事勢,可憂者多,軍兵器械,各別檢飭,可也。大載曰,金鏡曾任此職,凡干軍務之事,似爲詳知矣。鏡曰,十八年前爲此任,其時去丙子未久,事多虛疏,而卽今則未知如何,當爲申飭,以爲修擧之地矣。上又謂李漢雄曰,履歷幾何?漢雄對曰,曾經宣傳官·訓鍊判官·御營將官等任,而今爲營將矣。上曰,到任之後,盡心軍務,可也。漢雄對曰,敢不盡力。大載謂兵使·營將曰,無可達之事耶?曰,無矣。然則辭退可也。金鏡·李漢雄,以次辭退。上招大載曰,承數行缺同日巳時,領議政許積請對入侍時。右副承旨權大載,記事官李弘迪·李后沆·南益熏入侍。積進曰,近來氣候,何如?慈殿症候無加減耶?上曰,慈候與前一樣矣。積曰,今日請對者,以謝恩使檜原君倫,卽副使李之翼之妹夫也。文臣雖無相避之規,出疆之後,凡事相議可否之間,必有拘礙,似當改差,以規例言之,在下當遞,而今聞倫有宿病,若有中路狼狽之患,則使事亦甚可慮,檜原君倫,改差,何如?上曰,然則上使改差。積曰,使臣可送者乏少,吏曹堂上,來問于小臣,而卽今擬望爲難,福善君柟·福平君禋·昌城君佖中,當爲差出,而佖亦老病,福善君纔已奉使,而又送其弟,亦似不當,未知何以爲之也。上曰,從二品中,無加資可送之人耶?積曰,從二品中,亦無可送之人,朗原君偘,則其兄爲守陵宮,而有老母,故不得送之矣。上曰,宗班從二品中擬望,加資以送,可也。積又曰,書狀官趙昌期,以怔忡驚悸之病,症勢極重,非一時偶感之疾,其同生等,齎藥物下去云,似當有變通之道矣。上曰,書狀官改差,茂州府使仍任。又啓曰,淮陽府使丁昌燾,再昨之政,除授獻納,此時守令,遞易有弊,而淮陽,入於嶺西被災尤甚邑之中,賑政當前,臺諫事體雖重,賑政亦重,似當仍任矣。上曰,依爲之。積曰,臣之所言陳者,旣已畢達矣。承旨權大載,有欲達之事矣。大載進曰,上年,臣爲東萊府使,欲以東萊事仰達矣。東萊一邑,南邊第一關防,而無一城池可以守禦者,極爲寒心,邑城則壬辰亂後,皆已頹圮,今無基地,且地勢卑下,後山壓臨,設或改築,無臨亂可守之勢,此則不必擧論,而金井山及梵魚寺兩處形勢,最爲險阻可築城,而凡山城,必觀樹木泉水,然後方可設築,金井山則形勢雖險,四山濯濯,十數年之間,樹木之長養數行缺有緩急可恃之勢矣。積曰,東萊之無城也,誠極寒心,欲築山城,其來已久,分付本道監司與兵使,眼同金魚·梵魚兩處,詳細看審啓聞後,擇其便宜,使之築城似當。上曰,依爲之。大載又啓曰,壬辰之亂,東箂府使宋象賢,釜山僉使鄭撥,守城效死,朝廷嘉其忠節,立祠賜額,而其祀典未備,多有苟簡之事,此則本府之官,足可釐正,不必上達,而但念祭物用牲幣,祭器用簠簋籩豆,增修祀典之意,朝廷分付擧行,則有光於褒節義之典,亦係邊上觀感興起之擧矣。積曰,臣之外祖金悌甲,亦於壬辰之亂,死節於原州,而朝廷亦立祠宇,祭物祭器,一依書院設行,此亦依此爲之似當矣。上曰,依爲之。大載又啓曰,東萊之人,壬辰之亂,起義勦賊者,李安訥爲府使時,査出報監司復戶矣,其人身死之後,其子孫或有充定賤役者,或有爲本府軍官者,如此之類,常漢則減除其役,軍官則隨時錄用,以知褒異之典,則邊民聳動之擧,似無過於此矣。積曰,年久之後,起義實狀,誠難覈得,而果有李安訥査報文書,則使東萊府使考出啓聞,有役者減除軍役,軍官則除授邊將,以爲激勸之地,似爲允當矣。上曰,壬辰起義者子孫錄用次,一從李安訥査報文書,開錄啓聞之意,分付于東萊府使,可也。上以吏曹啓辭,出示領相,卽義州府尹李元祿,遭母喪,所授加資還收事也。積曰,未赴任在喪者,還收之外,無他道也,但念先朝,有一營將,未赴任在喪,加資還收矣,其後登對時,先王謂諸臣曰,在喪未赴任者,與他事見遞者有異,奪資似爲過重矣,其人終制後,自下卽擬堂上之望,得以受點矣。上曰,李元祿加資,特勿還收。大載又啓曰,東萊乃邊上重地,收拾人心,爲第一項事,而人心收拾之道,莫如數行缺大載方以巡撫使下去,可用人才,聞見書啓,旣入於齎去事目中,與府使相議薦聞宜當矣。上曰,依爲之。大載曰,課職之能擧者絶少,只有訓導朴再興者,稍爲伶俐,倭語亦稍解,故臣在東萊,招此人,夜間密爲分付,使之詳問彼中事情及鄭錦之事,虛實間略有所探知者,今亦分付於再興,使之密探事,密關於東萊府使似好矣。沙甫與代官,皆自倭中來者也。前見其中,年僅五十者,頗有淳謹者,平成令則每欲移館於多大浦,而沙甫,頗爲周旋於其間矣。曾聞大板城,多造火砲,且與鄭錦相通云,故竝令其人探問,則渠言從倭有入去大板者,來則當報知云,使再興更爲探問事,分付何如?積曰,譯官中倭譯甚少,蓋賣買事旣絶之後,倭語無學習者,再興則年少而譯語亦有勝矣。倭人則我國事情,無不知之,趙師錫,爲弘文錄,師錫則未及知,而倭先知之,府使動靜,亦無不知之事,夕之所爲,朝必知之,而東萊府使,則倭館事情,無由得知,彼之能知,無他,多用財貨之致也。朴再興處,亦爲行賞,使之探知,何如?上曰,依爲之。大載又啓曰,左水營船倉,在於沙土,爲川水所流入,仍爲塡塞,非月望潮滿之時,則不得運土戰船,殊無臨急備御之意,水營,不可不移設他處矣。積曰,水營移設之議,自前有之,如此等事,巡撫使,所當審察啓聞,權大載下去之後,與水使同議可合移設處,看審書啓,宜當矣。上曰,依爲之。上曰,領相有胸腹痛,今則,如何?對曰,用補藥差勝,狗馬之疾,致勤聖慮,不勝感激矣。上曰,前日內下銀遺在者,聞本家子孫甚貧云,出給事,分付戶曹。上曰,掌令金壽弘,卽令入侍。弘迪,卽爲出去,以入侍之意傳之,則壽弘,使下人扶掖,到宣政門外,而門內則末由數行缺上前。壽弘,向上前俯伏。上曰,有所欲言耶?壽弘,不得聞。積,傳語上敎。壽弘對曰,無可達之事,只望臺諫,以善道有所陳達則從之,大凡用人以賢則幸矣。諸臣皆辭退。燼餘
上在昌德宮廬次。停常參·經筵。
下直,漆原縣監柳梓,長水察訪李希哲。
自昧爽至巳時,有霧氣。
權大載啓曰,同副承旨之不得病狀,乃是院中古例,而同副承旨南天漢,昨已肅謝,今日不爲仕進,事甚未便,卽爲牌招,使之察任,何如?傳曰,允。
尹鑴啓曰,暗行御史直講李沃,持平李沆,牌招來待矣。傳曰,守令窠闕及相避,竝書啓。
尹鑴啓曰,守令窠闕及御史相避,竝書啓事,命下數行缺御史出去時,亦啓稟加給矣。今番亦依此例加給乎?敢稟。傳曰,依啓。
傳于尹鑴曰,司果李寅煥,亦爲牌招來待。
權大載啓曰,副護軍崔後尙,下諭後今始來詣,傳旨內辭意,言送之意,敢啓。傳曰,知道。
又啓曰,正言李壽慶,來詣請對矣。傳曰,引見。
鄭重徽啓曰,假注書沈檀,時無職名,付軍職冠帶常仕,何如?傳曰,允。
鄭重徽,以兵曹言啓曰,以咸鏡南道兵使試才啓本覆啓判付內,雖曰旣已施賞,以北關之人,至於三發三中,極爲可嘉,竝直赴殿試,以爲激勸之地事,下敎矣。咸興砲手,雙靑堡砲手各一名,啓本中,只擧其姓名,不錄其役名,令本道兩人役名,相考啓聞後,依判付擧行,何如?傳曰,允。
鄭重徽,又以兵曹言啓曰,以全羅兵使試才啓本覆啓判付內,遐方之人,至於貫三中邊一中,極爲可嘉,特爲直赴殿試事下敎矣。貫三中泰仁砲手一名及貫二中邊一中。已上缺燼餘
上在昌德宮。停常參·經筵。
夜自三更,有電光。
崇陵守陵官等書目,本月初七日,有一荒唐人,自陵上下來,執捉推問,則自稱犯死罪云,而朱紅盤生梨一介,文魚一條,紫檀香,酒數杯,各盛一器,設祭後隱置於床石下是如是白去乙,卽爲奉審陵上,則知果如所云,問其名姓,則稱以救天,而剪其髮有若僧人事,啓。傳曰,觀此狀啓,事甚驚駭,拿來鞠問。
下直,富平府使金雲長。傳曰,下直守令留待。
左議政二十七度呈辭。傳曰,安心調理。
答大司成閔宗道疏曰,省疏具悉。爾其勿辭,從速察職。
禁府啓曰,命下矣。私祭陵寢,曾所未有之大變,係是不道之極罪,似不可循例處之,發遣府都事,拿來推鞠,何如?傳曰,允。都事安鏶,罪人救天拿來事,崇陵出去。
正言李壽慶請對入侍時所啓,措辭見上請還收春川定配罪人金壽興放釋之命,副護軍南九萬,前承旨鄭維岳一體拿問事。上曰,勿煩。
以備邊司進不進單子,傳曰,大臣及備局堂上,來會於賓廳事,分付。
禁府都事安鏶,罪人救天拿來。
三省問事郞廳二,權愈·任相元。
今日引見時,領議政所啓,崇陵所捉罪人之事,實是前所未有之變,守陵官·侍陵參奉等,旣已請推蒙允,而陵寢事體莫大,參奉則不可推考而止,拿推,何如?上曰,依爲之。
政院啓曰,勅使渡江不遠,站上接待等事,不可不豫爲料理,而長連縣監尹善慶,時未署經,合有變通之道,何以爲之?敢稟。傳曰,除署經發送。
政院啓曰,崇陵參奉拿推事,允下矣。入直參奉二員,竝爲拿推,則他無入直之員,以在京無故人,今日政差出,何如?傳曰,允。
鳳山郡守睦林奇,白川郡守閔昀,金川郡守黃道平,長連縣監尹善慶,謝恩後仍爲下直。
備局堂上引見時,禮曹參判張善瀓所啓,昌陵丁字閣重建事定奪矣。連値國恤,未嘗擧行,而且齊陵·光陵·禧陵,亦皆有修改處,當此之時,似難一時修改,待秋爲之,似或宜矣。領議政許積曰,卽今事力俱竭,前頭農事迫近,則尤所難便,緊急處外,似當待後矣。上曰,依爲之。上曰,昨日正言李壽慶,以牌不進禁推事,爲未安云,此言何如?領議政許積曰,牌不進禁推,非不知有損事體,而蓋出於不得已也。自有此規之後,牌招不進者,比前稍稀,且先朝定奪未久,今難輕改矣。戶曹判書吳挺緯曰,近來牌招紛紜,至於玉堂之官,厭避入直,不卽入來,則本館以草記請招,往時則政院不捧其草記,雖或捧入,自上有勿爲牌招之敎矣,今則草記頻數,應入之官,必待牌招而入直,此無非國綱解弛之致也。領議政許積曰,牌招入直,事甚無謂,不可不變通,以杜此弊矣。上曰,今後則勿請牌招事,捧承傳施行。上曰,昨日崇陵作罪人拿來事命下之後,不爲卽捧承傳,以致拿來之遲延,當該承旨,從重推考。領議政許積所啓,戶籍事目,例於春前磨鍊,前日定奪五家統事,亦當一時磨鍊頒布,而漢城府以判尹,未行公之故,尙不擧行,令次官趁卽磨鍊擧行,何如?上曰,依爲之。大司諫鄭晳所啓,今此疏決之擧,蓋出於伸冤枉而答災譴也。使有罪者得以倖免,則其何以壓服人心,感回天怒乎?金壽興負犯之重,固國人所共憤。請還收春川定配罪人金壽興放送之命。上曰,亟停勿煩。又所啓,請副護軍南九萬,前承旨鄭維岳竝拿問。上曰,勿煩。又所啓,邊倅陞資者,未得赴任,則還收加資,例也。前義州府尹李元祿,未及赴任,遭其母喪,所授加資,請還收。上曰,先朝亦有特爲陞資之事,何必還收?不允。戶曹判書吳挺緯所啓,賑恤廳米,時存者三千餘石,若干石則先給長興庫豐儲倉,而卽今都民,飢饉日甚,欲趁未解氷之前,以餘存之米,分給還上於都民,而如有不足之數,則當以戶曹穀物充給矣。上曰,依爲之。掌令吳挺昌所啓,專對之任,不輕而重,此時尤不可不擇也,新差謝恩使東原君潗,年少旣未經事,且以從二之級,超授從一品,濫越甚矣。請所授加資改正,謝恩使改差。上曰,依啓。以上朝報大臣·備局堂上引見時,副提學金錫胄所啓,京畿大同蠲減之後,宣惠廳需用,以江都米移用事,旣已定奪,故一萬六千石取來之意,自備局當爲入啓輸運,船價將至千餘石,虛費可惜,曾在辛亥,朝家爲賑飢民,亦以爲水運站船運來矣,今此萬餘石之米,雖不可使之盡爲載運,若令輸運一半,則其餘一半,亦欲料理他策,以除船價耗費之弊矣。領議政許積曰,莫重軍餉移用,出於不得已,而船價千石,實歸虛地,誠可憫迫,令右水站運致一半,其餘則或自江都,直爲分給於貢物下人,似爲便當矣。上曰,依爲之。以上備局謄錄
義禁府啓曰,刑曹啓目,出身崔應得,移本府處置事,允下矣。崔應得卽爲拿囚之意,敢啓。傳曰,知道。以上義禁府謄錄
禮曹啓曰,崇陵參奉拿來事,命下矣。卽今兩參奉,竝爲入直,皆有執事,不可暫曠,假官差送替代後,拿來之意,敢啓。傳曰,知道。以上禮曹謄錄
吏批,以李翊相爲禮曹參議,睦林奇爲鳳山郡守,睦來善爲兼同知義禁府事,黃道平爲金川郡守,李泂爲瓮津縣令,李溟翼爲忠州牧使,尹善慶爲長連縣監,閔昀爲白川郡守,朴世雄爲掌院別提,李命麟爲崇陵參奉,徐來益爲崇陵參奉政軸缺
上在昌德宮。停常參·經筵。
謝恩,同義禁睦來善,兵曹正郞元振澤,工曹正郞李德夏。
左議政鄭知和二十八度呈辭。入啓。
傳曰,客使入城之期迫頭,鼎席亦不可以領相一員備位,卿之疾病,一向沈綿,孤甚憂念,卿其安心勿辭,從容調理論道,以副朝野之望。仍傳曰,遣承旨傳諭。
傳曰,領議政許積,戶曹判書吳挺緯,使之來待。
政院啓曰,領議政許積,戶曹判書吳挺緯來詣矣。傳曰,引見。
左副承旨權大載書啓,臣承命往諭于左議政□□則以爲,臣之病勢,如有自力之望,則當此客使臨迫之日,何敢一向祈免,自速逋慢之罪哉?連章請啓,實出於萬不得已,而未蒙聖明之矜察,反承近侍之下臨,臣誠惶悚憫迫,置身無地,臣衰敗已極,加以疾病纏身,委頓累朔,無望起動,聖眷雖重,末由承命,伏地涕泣,只竢鈇鉞之誅云矣,敢啓。傳曰,知道。
以兵曹朝參取稟,傳曰,三年內則朝參單子,勿爲書入事,分付。引見時,戶曹判書吳挺緯所啓,承旨尹鑴,頃以洪有阜·柳稷等解罰事,陳達蒙允矣。幼學成大經,曾於故參議尹善道安置之時,陳疏請放之故,亦被儒罰,如此之人,所當一體命解矣。承旨尹鑴曰,尹善道·洪有阜·柳稷,臣於待罪館職時,聞其被罰,有所陳達矣,厥後聞之,則又有成大經·黃壖·李碩馥之類,以陳疏之事,見惡時議,曾被四學付黃之罰云,蓋生進之罰,則成均館主之,幼學之罰,則四學主之,此臣所以但知成均之被罰,而不知四學之被罰者也。臣之曾所仰達者,欲上之矯士子之弊習也,似當一體解罰,以示王者蕩平之道。上曰,竝令解罰。以上朝報
政院啓曰,崇陵守僕守護軍等,不謹守直之罪,令攸司推治事,昨已啓請蒙允矣。以罪人救天所供觀之,則守護軍等,似有一處推問之事,守僕守護軍等,竝令移送禁府,何如?傳曰,允。又啓曰,崇陵守僕守護軍等移送禁府事,啓請蒙允矣。守僕守護軍等移送禁府之意,分付刑曹,則守僕一名,則因事入來,故昨已囚禁,今者移送禁府,而其餘守僕守護軍捉送事,今日始爲移文前守陵官云,昨日朝分付之事,今日始爲移文,莫重啓下推治之事,如是稽緩,殊甚可駭,刑曹該當堂上郞廳,從重推考,下吏,囚禁治罪,守僕守護軍等,令禁府發遣羅將,急急拿來之意,分付,何如?傳曰,允。以上義禁府謄錄
備邊司啓曰,京畿宣惠廳甲寅條收米及戶曹田稅一半蠲減之代,姑先以江都米移給事,曾已定奪矣。京畿大同春等所減米,一萬九千一百四十三石,而京廳今年權減貢物,計除之外,不足之數,至於一萬五千七百四十三石之多,且其隨各司所報,別爲上下者,例不下一千餘石,合以計之,當爲一萬六千七百餘石,戶曹一半減稅之代,及作紙雜費應給之數,米則四千六百九石零,太則三千九百四十一石零,而兩處皆不可不准數題給,京畿宣惠廳米一萬六千石,戶曹米四千六百九石,太三千九百四十一石,竝爲移給之意,分付江華留守處,何如?答曰,依啓。以上宣惠廳謄錄
上在昌德宮。停常參·經筵。
謝恩,同知李後山。
政院啓曰,崇陵守僕守護軍等不謹守直之罪,令攸司推治事,昨已啓請蒙允矣。以罪人救天所供觀之,則守僕守護軍等,似有一處推問之事,守僕守護軍,竝令移送禁府,何如?傳曰,允。
答兵曹參判申汝哲疏曰,省疏具悉。今玆之命,意非偶然,卿其安心,勿辭察職。
吏曹參判許穆上疏。大槪,病重乞遞事。入啓。答曰,省疏具悉卿懇。卿之疾病,予豈不知,卿其安心勿辭,從速察職。
左議政二十九度呈辭。入啓。傳曰,安心調理。
府啓,措辭見上請還收春川定配罪入金壽興放釋之命。答曰,亟停勿煩。院啓。措辭見上請副護軍南九萬,前承旨鄭維岳竝拿問,前義州府尹李元祿,未及赴任,遭其母喪,所授加資,請命還收。答曰,不允。
政院啓曰,卽者禁府都事,以委官意來言,領議政,遭同生兄妻喪,未成服之前,勢難開坐云,何以爲之?敢稟。傳曰,然則原任大臣進去。
答正言李壽慶曰,九萬·維岳之輩,做出虛無之言,恐脅君父之罪,非不欲嚴鞠,而慮其國體之損傷,以至趑趄也,所謂趙姓宦寺,則雖無毫釐之干,旣已斥遠矣,勿辭,退待物論。以上朝報
都摠府啓曰,本府官員,通堂上郞廳十八員,每値擧動時及差祭都試監軍受點時,則吏隷數少,無以周旋,只以奴子四名,推移塡送,僅免生事,而苟且莫甚矣。上年奴子四名中,二名則別監抄定,二名則別監薛里房直差定,仍爲魂殿薛里房直,本府之事,無以成形,十分切迫,別監抄定之人,則自下不敢更爲擧論,而至於薛里房直,則自可推移,換定於他司奴子,請令該曹卽爲改定,且甲申年受敎,本府奴子則切勿侵定之意,更爲捧承傳施行,何如?傳曰,依啓。又啓曰,副摠管柳炳然,以守禦廳別將軍士點考事,除標信慕華館坐起,進去之意,敢啓。傳曰,知道。以上都摠府謄錄
上在昌德宮。停常參·經筵。
夜一更,月入東井星,月暈。五更,坤方有氣如火光。
下直,綾州牧使李世翊,三陟府使趙□錫,蔚珍縣監柳。
領府事鄭□□箚子。宿病之外,重患寒疾,委頓床席,旣無進參省鞠之勢,乞罷臣職,仍治臣罪事。入啓。
兩慈殿·中殿,藥房問安。答曰,知道。
藥房啓曰,春日載陽,伏未審此時,聖體若何?慈殿膈上煩鬱之候何如,臣等區區憂慮,敢來問安。答曰,慈候別無加減,而予則無事矣。
答應敎趙威鳳疏曰,省疏具悉。爾無可嫌之事,爾其勿辭,從速入來察職。
左議政鄭□□三十度呈辭。入啓。傳曰,客使渡江不遠,卿之疾病又如此,不得已勉從之意,遣史官傳諭。
明日監試一所試官李夏·權愈·元振澤,二所試官,任奎·宋昌·吳始復。
答鄭領府事箚曰,省箚具悉。卿之疾病,予已想知,省鞠之擧,不可稽緩,從速出仕進參。
吏曹啓曰,大臣處置政事,取稟。傳曰,當日爲之。
大殿,藥房,以承傳色口傳啓曰,臣等,伏聞慈殿,有自今日素饌進御之敎云,慈候宿患之中,復饌未滿數日,前頭祥期,將至一望,而自今進御素饌,必有傷敗之患,下情不勝悶迫之至,都提調許積,方以服制在家,亦以憫迫之意,送言于臣等,使之上達,伏望自內以此意懇陳,勸進常饌,而臨時行素,以副群下切迫之望。答曰,至誠陳達,而終不回聽,悶迫何言。
慈殿,口傳啓曰,臣等,伏聞有自今日行素之敎云,宿患未復之中,復饌未滿數月,而自今行素,將至於一望,不無傷敗之患,下情之憫迫,曷可勝諭,伏望姑進常饌,而臨時行素,以副群下悶迫之情。答曰,日月不居,曾未幾何,復逢哀痛罔極之月,每恨頑命之至今未絶,五內如割,疾懷若絶矣,久欲行素,而恐有諸卿之致慮,今始爲之矣,是何過慮之至此也?身無疾病,無事度日,少無以行素致傷之患,須勿爲慮。大王大妃殿口傳啓曰,慈候宿患之中,復饌未滿數月,而今聞自今日有素饌進御之敎,臣不勝區區憫迫之情,敢此仰達,臨時行素,姑進常饌之意,自內亦須懇勸,千萬祈望。答曰,慈殿累日行素,則不無致傷之患,姑勿行素之意,當爲勸諭慈殿。再啓曰,臣等伏見批下之辭,不覺哀痛罔極之懷,自前每到春間,則必有宿患復發之漸,至今氣力之支保,神明之所扶,而復饌未滿數月,更爲行素,則必將有傷敗之患,臣等憂慮悶迫,引此更達,伏望勉抑至情,姑進常饌。答曰,罔極之懷,雖無缺再請至此,當參酌而退行矣。
府前啓,請還收春川定配罪人金壽興放釋之命事。入啓。答曰,勿煩。
鄭領府事再箚。大槪,更申窮迫之懇,乞賜鐫削臣職,以爲慢命者之戒事。入啓。答曰,省箚具悉。卿之疾病如此,卿其安心勿辭,從容調理。
政院啓曰,委官鄭領府事,辭箚之批已下,三省推鞠,何以爲之?敢稟。傳曰,待領相出仕爲之。
掌令吳挺昌啓曰,諫院多官,以誠未格天,相繼引避,其中金壽興放釋還收事,臣亦閱月論執,誠意淺薄,未能感回天聽,則苟冒臺閣,臣尤甚焉。且大司諫鄭□□卽臣妻三寸叔也,有應避之嫌,以此以彼,決難晏然處置,請命遞斥臣職。答曰,勿辭,退待物論。
監試官一所南有星,二所韓洸。以上朝報
吏批,以韓公佖爲龍仁縣令,李春成爲司䆃寺主薄,安墪爲禁府都事。政軸缺
上在昌德宮。停常參·經筵。
辰時,日有右珥。自巳時至未時,日暈。酉時,日暈兩珥。夜自一更至四更,月暈,暈〈上〉有冠,暈下有履,色皆內赤外靑。
謝恩,禁府都事安墪。
禮曹啓曰,今二月初二日朔祭,親行於孝敬殿矣。來十五日望祭,當行於敬思殿乎?傳曰,依爲之。
以公州生員李懿錫等上疏,傳曰,觀此李懿錫之疏,其語意,無非節節陰慘,此疏還出給。
傳曰,明日晝講爲之。
掌令金壽弘啓曰,臣年垂八耋,衰病日甚,且於本府連啓中,春川定配罪人金壽興,卽臣之同姓六寸弟也。雖無應避之嫌,一家之親,參論是非,有所難便,玆以累陳,而見阻喉司,情勢悶蹙,同僚旣已引避,臣亦不可仍冒晏然處置,請命遞斥臣職。答曰,勿辭,退待物論。以上朝報
都摠府啓曰,今日入直軍士,當爲中日習射,而宗廟春奉審相値,不得爲之之意,敢啓。傳曰,知道。以上都摠謄錄
上在昌德宮。停常參·經筵。
自辰時巳時,日暈兩珥。
下直,江華經歷柳錫昌,泗川縣監閔孝壽。
應敎趙威鳳上疏。大槪,臣於兩司之避,有不敢處置之嫌,且痰病加劇,達夜昏塞,無望復起爲人,伏乞特許遞免,俾得專意調理,以尋生路事。入啓。
以金時玹爲假注書。
答刑曹判書閔點疏曰,省疏具悉。卿其安心勿辭,從速行公,俾無滯獄之弊。
答副提學金錫胄疏曰,省疏具悉。卿無可嫌之事,卿其安心勿辭,從速行公。
答應敎趙威鳳疏曰,省疏具悉。爾無可嫌之事,爾其勿辭,調理察職。
傳曰,明日晝講爲之。
答吏曹判書閔鼎重疏曰,省疏具悉。卿其安心勿辭,從速上來察職。
政院啓曰,今日晝講爲之事,命下矣。副提學金錫胄,以守禦廳試才事,慕華館出去,應敎趙威鳳病重,自直廬出去,玉堂無上番,晝講何以爲之,敢稟。傳曰,然則停。
答修撰任相元疏曰,省覽疏辭。語欠和平,有若相較者然,予深歎惜也,爾其勿辭焉。
右副承旨尹鑴上疏。大槪,立朝累朔,無絲毫報效,又被忠淸道儒生等醜詆之辱,乞遞臣職名,以謝人言事。入啓。答曰,省疏具悉。如此無君凶險之言,不足爲嫌,勿辭,從速察職。
忠淸·全羅兩道儒生進士鄭祥龍等上疏。大槪,近來天變,由於儒賢被誣竄逐之致,敢申爲師痛冤悲憤之情,請召還德源流謫儒臣宋時烈事。入啓。傳曰,鄭祥龍等疏,語意極其凶慘,至於語涉兩先朝,擬君父於宋寧宗之昏,比諸臣於韓侂胄之奸,時烈等,指以爲宋朝儒賢議禮釐正之擧,實出於時烈等乖舛而然也。敢云靑天白日,以非爲是,此所謂徒知有時烈,不知有君父,其眩亂朝廷,無君護黨之罪,不可不痛懲,疏頭人祥龍,邊遠定配,其下十人,爲先停擧。
政院啓曰,明日晝講爲之事,命下矣。明日乃親祭齋戒,何以爲之?朝者下能致察,率爾取稟,不勝惶恐,敢啓。傳曰,然則停。以上朝報
上在昌德宮。停常參·經筵。
謝恩,大司憲金徽,刑曹判書閔點,直講朴昌文。
傳曰,欲爲展謁於崇陵,開月望後,擇日以入。
答同副承旨南天漢疏曰,省疏具悉。爾無可嫌之事,爾其勿辭,調理行公。
政院啓曰,伏見禮曹啓辭,仁宣王后練祭時除喪之服,以五禮儀淺淡服·烏紗帽·烏角帶磨鍊,旣議大臣定奪,此則雖涉可疑,亦不無可據,臣不敢容議,但今二十四日以後,群臣雖闋仁宣王后齋衰期年之服,而又方持顯宗大王斬衰三年之制,前頭敬思殿朔望陪祭之時,當服何服而可也,其於事體,允屬變禮,敢望令禮官先事議定,可無臨時苟簡之失,臣待罪該房,敢此仰稟。傳曰,依啓。
禮曹啓曰,傳敎矣。今此仁宣王后練祭時,以五禮儀淺淡服·烏紗帽·烏角帶,已爲議大臣定奪,則此外朔望陪祭服色,旣不擧論於議大臣磨鍊之時,又無禮經國制可據之文,似當義起,以卽今臣僚所着白袍·白帽·布裏帶參祭,而此乃無於禮,莫重變禮,非臣矇學素昧禮經者,所可擅裁,議大臣定奪,何如?傳曰,依啓。又啓曰,傳敎矣。展謁吉日,令日官推擇,則來三月十八日爲吉,敢稟。傳曰,十八日定行,宜當矣。
答大司憲金徽曰,勿辭。
明日儒生殿講時,考官,張善瀓·吳挺緯。參考官,李堂揆·李翊相·李世華·李夏鎭。
政院啓曰,明日儒生殿講時,命官,何大臣進去乎?敢稟。傳曰,領相進去。
大司憲金徽啓曰,竝引嫌而退,累日爭執,誠未格天,則反躬自咎,風采可見,同事之人,彼此無異,則引而爲嫌,其勢所固然,旣有相避,則勢難處置,法外引嫌,有欠體例,請正言李壽慶·睦昌明,大司諫鄭晳,掌令吳挺昌出仕,掌令金壽興遞差。答曰,依啓。
吏曹啓曰,臺諫有闕,政事,取稟。傳曰,明日爲之。以上朝報
上在昌德宮。停常參·經筵。
夜一更二更,月暈。三更,流星出北斗星下,入天梧星,狀如鉢,尾長三四尺許,色赤有光。
下直,熊川縣監權詢,康津縣監沈璛,結城縣監鄭民獻。
謝恩,禮曹參議李翊相。
望祭後,大王大妃殿·慈殿·大殿·中宮殿,藥房·政院·玉堂·百官奉慰問安。答曰,罔極。
政院啓曰,十五日儒生殿講,十六日國忌齋戒,十七日正日,此三日,視事,頉稟。傳曰,知道。
政院啓曰,卽者成均館官員,來言,幼學黃壖·李碩馥·成大經,旣已依承傳解黃云,敢啓。傳曰,知道。
刑曹參議李選辭職上疏。入啓。答曰,省疏具悉。爾其勿辭,調理察職。
備忘記,居首進士權壽朋給二分,生員權宇亨,幼學具仁熙,生員柳世賓,各給一分。
大司諫鄭□□啓曰,臣見鄭祥龍之疏,有曰臺諫爲內侍請囚言者。噫,渠等亦人耳,不知斯言之凶悖,不敢加於人,而急於攻擊,恣意詬辱,此無異於閭巷罵詈者之爲,顧何責其倫理哉,然旣酷被醜詆,不可仍冒,重辱臺閣,請命遞斥臣職。答曰,如此凶險不正之言,不足爲嫌,勿辭。
正言睦昌明啓曰,臣伏見鄭祥龍之疏,其辭凶悖之意,變幻之說,聖明洞燭,旣已竄逐,則臣不必多辨,而至以爲內侍請囚言者爲言,不料怪鬼之輩,自相唱和,反爲脅持,至此之極也,其所執言,誠不滿一哂,而同僚旣以此引避,臣何獨晏然,請命遞斥臣職。答曰,如此不正之言,不足爲嫌,勿辭。
答兵曹參判申汝哲疏曰,卿其勿辭,從速行公。
府啓,措辭見上請還收春川定配罪人金壽興放釋之命。答曰,勿煩。
都摠府啓曰,今日入直軍士,當爲中日習射,而儒生殿講相値,不得爲之之意,敢啓。傳曰,知道。以上都摠府謄錄
上在昌德宮。停常參·經筵。
大王大妃殿·慈殿·中殿,藥房問安。答曰,知道。
藥房啓曰,伏未審數日來,聖體若何,慈殿膈上煩鬱等候,一樣無減乎?臣等區區憂慮,敢來問安。答曰,知道。慈候與前一樣矣。
平安監司書目,本月十三日午時量,勅行無事渡江,軒架迎慰等項事,停當緣由事。
吏曹啓曰,今乙卯式年守令薦,應薦不薦人員抄出,別單書入之意,敢啓。傳曰,知道。
備邊司啓曰,京畿監司閔蓍重,除授本任已久,勅使之渡江亦有日,凡百策應,一日爲急,而尙不出謝,事甚未便,閔蓍重,卽爲牌招,使之從速辭朝赴任,何如?傳曰,允。
謝恩,京畿監司閔蓍重。
兵曹啓曰,本曹上年秋冬等褒貶,今當等第,而參判申汝哲,參議趙䃏,除授已久,而尙不出肅,參知鄭樸,獨入直,今過半月,堂上之位不齊,如此時未磨勘,極爲未安,趙䃏則旣已呈辭受由,參判申汝哲,再疏批下,今已累日,申汝哲,卽爲牌招,察任,何如?傳曰,允。
謝恩,兵曹參判申汝哲。以上朝報
上在昌德宮。停常參·經筵。
夜四更,月暈。
傳曰,明朝,領·右相命招,使之卜相。
政院啓曰,禁府都事,以委官意來言,明日乃風雲雷雨祭,三省推鞠,不得爲之云,敢啓。傳曰,知道。
備忘記,客使今已渡江,入京不遠,前頭必不無慮外商確酬應之擧,鼎席不可不備,卿須念國事之多艱,宜勿一向固辭,從速入來,以補孤之不逮之意,右議政處,遣承旨傳諭。以上朝報
有政。吏批,以崔文湜爲執義,李堥爲判校,權震翰爲禮曹佐郞,權迪爲忠州牧使,鄭載大爲司圃別提,禹昌績爲掌令。
傳曰,明日晝講爲之。
上在昌德宮。停常參,只晝講。
夜四更,月暈。
謝恩,司成金,司圃別提鄭載大。
右副承旨尹鑴書啓,臣承命往諭于右議政金□□則以爲,臣前後屢違召命,尙此虛帶職名,私心悚懼,豈敢晷刻自安,而顧臣情跡之危懍,到近又有甚焉,陳章煩籲,亦所不敢,泯默縮伏,以竢處分,不料又宣恩旨,至遣近侍臨諭,臣誠驚惶震越,不知所以仰對也。臣之卽今難進之勢,不但臣之所自知,實是擧國之人,所共知而共危者也。臣雖欲下恤廉隅,冒承聖諭,誠有不可得者,釋負退屛之外,更無他道,抑臣有所懷,不敢不仰達,前日賓廳會議,諸臣之違拒先王之命,亦自取之罪耳。聖上,旣滌瑕棄垢,以示蕩平之道,在諸臣之義,固宜追悔前非,感惕恩命,奔走效力,以思補過之道,其或不然,亦宜席藁闕外,泥首請罪,以竢朝廷之處分,今者諸臣等,不思此義,乃皆迸出郊外,偃息私室,以至累勤聖旨,而終莫之回焉,其於事體,實恐非宜,且王者恩威賞罰,自有攸當,今於負罪思愆之臣,而恩禮之隆盛,出於尋常者,臣於此,尤竊以爲非便,臣之有此懷,固已素矣,而第念臣職在納言,區區愚悃,竝此陳暴,敢啓。傳曰,知道。
答吏曹參判許穆疏曰,省疏具悉卿懇。卿以年老有病之人,未參哭班,有何所嫌,且狂言妄說,亦不足爲嫌,卿其安心勿辭,從容調理。
答光城府院君金萬基疏曰,省箚具悉卿懇。勳府之任,當勉副焉。
傳曰,明日晝講爲之。
以賓廳座目單子,傳曰,大臣·備局堂上,晝講後引見。
晝講入侍,知事張善瀓,特進官權大運,玉堂金錫胄·李夏鎭,承旨尹鑴,注書李聃命,史官李后沆·南益熏。
右議政上疏。大槪,昨承聖諭,又辱召牌,而臣之卽今難進之勢,萬倍於前日,終不敢趨詣,乞削臣職,仍治臣罪,以爲人臣之戒事。入啓。答曰,省疏具悉卿懇。已悉予意於傳諭之批矣,卿其安心勿辭,從速入來,以副至望。
賓廳卜相封入。
吏曹啓曰,賓廳卜相封入,政事,取稟。傳曰,當日爲之,。
禮曹啓曰,自壬子十二月十五日殿講,至甲寅正月初八日賜柑,得恩賜二分者三人,則許赴於會試,得一分者十五人,則分送漢城試,兩所較藝等第事,旣已允下矣。今二月十五日殿講時,得恩賜二分一人,則依例許赴於今會試,而今此式年初試,雖退於今春,乃是上年秋應行之科,得一分三人,則依前例許赴於後式年之意,分付,何如?傳曰,允。
引見時,陵幸,以三月二十一日退行事,定奪。
以賓廳卜相單子,傳曰,加卜。
禁府問事郞廳金海一。
引見時,行大司憲金徽所啓,請還收春川定配罪人金壽興放釋之命。上曰,亟停勿煩。又所啓,新除授執義崔文湜,時在京畿砥平地,請斯速乘馹上來事,下諭。上曰,依啓。大司諫鄭□□所啓,請還收金壽興放釋之命。請副護軍南九萬,前承旨鄭維岳竝拿問。上曰,勿煩。又所啓,措辭見上請還收李元祿加資特受之命。上曰,不允。
引見時,領議政所啓,古禮則原任大臣,亦與議國政,而近無此事矣。然當此艱虞之日,臣以不才,獨在鼎席,凡有難處之事,無與相議,小事則不必皆問,而至若用人及軍國重事,則欲議于原任大臣而爲之,領中樞府事鄭,則雖病重不得出仕,凡有所問,未嘗推托,無不盡言其所見,而私相問答,不如公議之爲得體,故敢達矣。上曰,依爲之。又所啓,臣伏見右副承旨尹鑴,傳諭右議政金□□後書啓末端之語,事甚不當矣。尹鑴,以遺逸之士,累荷格外之恩禮,旣已出謝之後,自以知無不言,有懷必達爲心,故有此啓辭,而臣意則有不然者,向來兩司之啓,雖不擧論金□□之名,金□□之心,則實無異於身遭臺啓者,其敢曰載惕恩命,不顧廉義,徒以奔走效力爲慕乎?退出江外,寓居旅舍,實是情勢之不獲已也,何可謂之偃息私室也?凡遭臺啓之宰臣,出城外以竢,而如或請拿,則待命禁府,例也。金□□所遭,雖甚狼狽,旣非請拿之比,則又何至於泥首闕外乎?大槪近來之不仕者,惟循護黨之習,都忘君臣之大義,不但有乖於事理,其在分義,實所不敢意者,尹鑴,亦有激於此而發此言乎。金□□則本非偃蹇退去者之比,而不爲分別,混同論說,亦未妥當,使尹鑴,如有所見,則陳疏論列,未爲不可,若曰覆逆,則亦當在敦諭命下之初,添入剩語於復命書啓之中,有若論斥大臣,旣傷事體,且關後弊,請右副承旨尹鑴從重推考。上曰,依爲之。又所啓,曾於大行大王發靷翌日,臣依其時榻前下敎,與摠護使金□□,山陵都監堂上閔鼎重,禮曹判書吳挺緯,戶曹判書閔維重,看審崇陵火巢處,相與商確,議定界限矣。其後摠護使金□□卽出江上,故至今未能定奪,雖緣事勢,實深未安,其時所定境界,則塞廢峴路,自忘憂峴從山脊而南,又迤東至故判書朴鼎賢所葬白虎岡,又東循上下兩畓之間大路,至陵參奉碑石所立處,又因緣山脚之底,北至于洞內而止耳。以此定爲界限,何如?上曰,旣已詳細議定,依此定界,其內則皆入陳,可也。上曰,今番陵幸,正値農月,道路修治,纔令通行而已,不必太廣,以傷民力,可也。上曰,崇陵火巢內,多有人冢云,與陵內旣隔,山岡相去又遠,不必使之掘出,但令平土爲當,其子孫若或自願掘土,則許之,可也。領議政許積曰,其中有朴鼎賢,其子安孝之墓,此則士夫之墓也。爲其子孫者,必當掘遷矣。上曰,此則喪需擔軍,題給,可也。領議政許積所啓,臣聞司僕提調張善瀓之言,春川府使趙遠期,以國馬瘦瘠,當爲降資云,春川乃是兼防禦使也。降資則當遞,先朝時,如此者,或有只命越等而勿爲降資,春川旣兼防禦,且是災邑,而遞易有弊,敢此仰達。上曰,勿爲降資,待其遞任,越等,可也。又所啓,試所棘圍復設事,副提學金錫胄,旣已陳達蒙允,而但前例則各試所棘圍,自兵曹給木一百二十匹于繕工監矣,其後因一監役,私自辦備,以爲要功之資,故減給十五匹,其後又減給三匹,使繕工監役一員當之,非但事體苟簡,爲監役者,實難支當,故不得已變通,以繕工監所儲之籠,造爲把子,以圍之矣。今若復設棘圍,而使監役當之,則決不可辦得一百二十匹,固難復舊,而每所各給十五匹則似當矣。上曰,各所十五匹,自兵曹給之,可也。又所啓,今番監試時,三更五點,儒生出云,儒生試製,夜深至此,試官之事,殊甚駭異矣。副提學金錫胄曰,不但試官所失,試所軍士,只定十五名,不足以禁抑,故如是矣。領議政許積曰,此言然矣,兩所軍人,各定十五名,何如?上曰,依爲之。禮曹判書張善瀓所啓,今此各陵香炭山嫡奸單子回啓,先朝時,欲爲定奪,而未及爲之矣。大抵香炭山,泰陵則三處,而章陵·昌陵則無之,故以泰陵香炭山二處,分屬于昌陵·章陵爲當,香炭山周回,則無論祧遷陵與否,亦當以十里定式矣。上曰,一依禮曹當初回啓,爲之,可也。領議政許積曰,四品實職人年八十陞堂上,則法典有之,於嘉善以上,則雖無以年老陞資之法,而或因筵臣陳達,或因其子孫上疏,而許令陞資,亦已成例,而前日咸陵君李澥,年至七十九,先朝特命超資,陞授府院君,乃是優老念舊之特恩也,卽今仁祖朝靖社功臣,只有綾豐君具仁基一人,而年七十九歲,正與澥之年同,合有優異之典矣。上曰,特依李澥例,超資,可也。上曰,武臣堂上中可用之人,擬望於承旨事,言于銓曹。以上朝報
引見時,工曹判書李正英所啓,在前以筆工之弊,有捧承傳之事,而年久之後,漸不遵行,筆工難支之勢,近來尤極,諸上司推捉之令,日日沓至,而手功則元不給之,所給之價,亦不准數,或有抑買之弊,至於進排之筆,則諸司下人,操縱倍徵,不但渠輩失利之太甚,無以料生,以若干筆工,奔走東西,不遑暇給,故渠輩見其如此,新者不學其藝,舊者皆怨望,而繼之以破家逃走,誠甚矜悶,宜有保存之道矣。領議政許積曰,此語誠然矣。不可無別樣申飭之道,自今以後,筆工只令工曹次知,而諸各司推捉之規,一切禁斷,如有所束之筆,則准數價本于筆工之家,使之在家束筆爲當,至於倍徵抑買之弊,尤極可駭,嚴加申飭,毋踵前習,如有犯者,則各別徵治,使筆工得以保存爲可矣。上曰,依爲之。以上備局謄錄
吏批,以權愈爲西學敎授,沈檀爲注書,李夏鎭爲中學敎授,楊廷藎爲監察,吳挺昌爲東學敎授,李世甲爲監察,安世胄爲監察,金爲司僕正,黃玧爲司僕主簿,洪萬熙爲司僕判官。政軸缺燼餘
上在昌德宮。停常參,只晝講。
辰時巳時,日暈,白雲一道如氣,起自坤方,直指艮方,長竟天,廣尺許,良久乃滅。
謝恩,司僕正金,兼中學敎授李夏鎭。
答同副承旨南天漢疏曰,省疏具悉。首誤之人,旣被罪罰之後,則不可人人罪之,同寅協恭宜矣,復起閙端,予實未曉也,爾其勿辭察職。
政院啓曰,朝者右議政金□□上疏批下,臣問於下吏曰,此批答之外,又有遣承旨史官傳諭事乎?下吏答以無有,臣卽發牌,招政府司錄傳批矣。卽者又因司謁,聞批下時,又有遣史官傳諭之敎云,而臣初不知之,臣卽推問下吏,則答以初無傳諭文字,互相推辨,莫知實狀,莫重傳批之事,如是差誤,下吏則卽爲囚禁治罪,而臣亦難免不察之失,不勝惶恐之至,敢啓。傳曰,知道。
長湍幼學李純迪等上疏。大槪,因求言敢陳民願,以應聖旨事。入啓。答曰,省疏具悉。爾之憂國之誠,予深嘉之,可不留心焉。
以平安監司狀啓,全道男家失火事,傳曰,燒死人等,令本道恤典擧行。
政院啓曰,今日晝講爲之事,命下矣。知事張善瀓,以三省推鞫事進去,自前經筵,無知事,不得爲之,而副提學金錫胄,方帶同知經筵,通爲入侍,恐或無妨,敢稟。傳曰,依啓。傳曰,明日晝講爲之。
晝講入侍,同知事金錫胄,特進官申汝哲,承旨沈梓,玉堂李夏鎭,注書李聃命,史官李后沆·南益熏。
吏曹啓曰,兵曹判書有闕,政事,取稟。
院前啓,請還收金壽興放釋之命事,南九萬·鄭維岳拿問事。入啓。前啓,李元祿加資還收事,停啓。答院曰,勿煩。
傳曰,政事,明日爲之。
答左議政疏曰,省疏具悉卿懇。書啓中雖有過當之語,此不過欲爲議禮諸臣出仕之意而已,於卿有何深嫌之事乎?卿勿固辭,速出論道,以副如渴之望。仍傳曰,遣史官傳諭。以上朝報
晝講時,同知事金錫胄所啓,還上指徵無處査出事,行會外方,今已累月,而査出文書,尙多未及輸送者,諸道監司,難免遲緩之責矣。上曰,諸道監司推考,使之從速査啓,可也。以上備局謄錄
義禁府啓曰,守僕守護軍等除刑照律事,命下矣。渠等旣有不謹守直巡審之罪,其所謂執捉,亦非實狀,不施一次之刑徑先照律,恐非懲後之道,而照律旣有成命,自下不敢更請刑推,令該府照律施行,何如?傳曰,允。以上義禁府謄錄
晝講時,都承旨沈梓所啓,外任遭喪之人,自官家有顧護擔運之例矣。前兵曹參判李元禎,以嶺南之人,從宦于京,今遭母喪,將返葬于故山,李元禎,職是卿宰,其視外任遭喪者,朝家所以待之之道,尤宜有別合有顧恤之典矣,敢達。上曰,所經三道監司處護送事,分付。以上宣惠廳謄錄
午時,上御夜對廳晝講。同知事金錫胄,特進官申汝哲,行都承旨沈梓,檢討官李夏鎭,記事官李聃命·李后沆·南益熏入侍。上讀前受音,自此篇多評弟子,至必能謹其行矣一遍。錫胄曰,臣以同知事入侍,檢討官李夏鎭,常爲進講矣。上曰,唯唯,檢討官李夏鎭,進講論語先進篇,自季康子,至不知此乃所以深告之也音一遍。上讀時,受音一遍。夏鎭,進講釋一遍。上讀釋一遍,只釋大文。錫胄,以文義仰達,至對有詳略。上曰,上文所謂不遷怒不貳過,比此詳矣。因盡誦其大文。錫胄曰,不遷不貳,乃是好學之實,而對哀公則詳,對季康則略,蓋待其更問也,至君子行視吾之有無。錫胄曰,此蘇氏云者,乃蘇軾也,蘇軾嘗著論語註矣。上誦天之將喪斯文,至痛惜之至。夏鎭曰,此痛字,比慟字尤深矣。錫胄曰,不然矣,下有至字矣,至歎不得如葬鯉之得宜。錫胄曰,家語曰,顔淵,先鯉而死,或以爲孔子。二行缺燼餘
上在昌德宮。只晝講。
有政。
下直,寶城郡守裵泰綏。
權大載啓曰,明日常參·經筵,取稟。傳曰,只晝講。
李東老,以都摠府言啓曰,副摠管李之翼,除標信,漢城府坐起,進去之意,敢啓。傳曰,知道。
又啓曰,注書沈檀,除授三日,尙不肅謝,累度催促,無意入來,多事之地,不可久曠,卽爲牌招察任,何如?傳曰,依啓。
權大載啓曰,禁府郞廳,以委官意來言,二十日虞主埋安告祭受香,二十一日告祭,正月二十二日,三日仁宣王后小祥祭齋戒,二十四日數行缺得爲之之意,敢啓。傳曰,知道。
又以兵曹言啓曰,今日文臣朔試射試官,同知李枝遠,改付標,啓下矣。卽接中樞府移關,則李枝遠,自數日前,重得傷寒,症勢危劇,不得運身云,不得已以訓鍊都正具鎰,別單書入之意,敢啓。傳曰,知道。
注書沈檀上疏,踏啓字。
注書沈檀遞,代以李萬封爲假注書。
答吏曹判書閔鼎重疏曰,省疏具悉卿懇。卿其安心勿辭,從容調理,上來察職。
沈梓,以吏曹郞廳,以領議政意啓曰,兵曹判書望,左右相不爲可否,故問議於原任大臣,竝與從二品可合人,擬望之意,敢啓。傳曰,知道。
吏批,行判書閔鼎重在外,參判許穆受由未出仕,參議李堂揆進,都承旨沈梓進。兵批,判書未差,參判申汝哲御營廳坐起,參議未差,參知鄭樸進,左承旨李東老進。
吏批啓曰,判書閔鼎重在外,參判許穆受由未出仕,小臣獨政未安,何以爲之?敢稟。傳曰,只出緊任。
吏批,以李夏爲兵曹參議,申應華爲光陽縣監。兵曹判書,以吳挺緯·閔熙·李正英·金錫胄,擬望,落點金錫胄。判敦寧具仁墍,以承傳,今超輔國,金錫胄爲訓鍊都監·御營廳·精抄廳提調,具仁墍爲綾豐府院君。
兵批,以趙䃏爲副司直,任相元爲副司果,沈檀爲副司正。
兵批啓曰,新判書金錫胄命招,同參政事,何如?傳曰,允。
權大載啓曰,兵曹判書金錫胄,牌招不進矣,敢啓。傳曰,知道。
又啓曰,注書沈檀上疏皮封臣字之下,不爲着署,殊涉不察,請推考。傳曰,允。
答領議政許積箚曰,省箚具悉卿懇。當此之時,雖有天漢過激之論,何必爲嫌?卿其安心勿辭,速出論道,以副朝野之望。仍傳于李東老曰,遣史官傳諭。
答都承旨沈梓疏曰,省疏具悉。卿其勿辭往來。
答右副承旨尹鑴疏曰,省疏具悉。安意勿辭察職。
以前萬戶姜弼文上疏,傳于南天漢曰,下該司。
權大載啓曰,今日晝講事,命下矣。弘文館校理李濡,朝者以病陳疏,本院退却不捧,則仍爲出去,殊甚不當,推考,晝講入侍,上下番未備,副應敎數行缺
仍指臺官,爲噤口不言,爲避噤默之名,不思調停之道論人,數字缺其罪,臣不欲爲也。人之所見,本自不同,而至擬惠而臣未知其穩當也。然臣旣被噤口之斥,何可晏然仍冒,請命遞近臣職。答曰,勿辭。
權大載啓曰,大司憲金徽,再啓煩瀆,退待物論矣。傳曰,知道。
掌令吳挺昌啓曰,駑下小臣,忝叨言責,已閱月,而無一言所裨新化,臣實瞿瞿,不知所以自劾也。昨見承旨南天漢所懷疏,明切直諒,無小蘊藉,有可以激懦勵偸者,臣於此悚然自失也。當聖上開大明恢正論之日,閔鼎重之爲冢宰,實是公議之所不厭,而臺閣之不劾,而使之自處者,意亦有在耳,今者噤口之斥,旣出於近臣之章,則其失糾正之體,而爲調停之歸明矣,至於鄭維岳之憑訛制上,疑亂群聽,實通國之所共憤,而諫院拿問之請,近臣黜遠之論,臣俱不發,則臣之不職尤著,而到今受人之言,矯緩爲激,又何可得也?身冒臺閣,口噤不言,致令聖朝有無人之譏,則臣又有罪焉,不可一刻仍冒,請命遞斥臣職。答曰,勿辭。
權大載啓曰,掌令吳挺昌,再啓煩瀆,退待物論矣。傳曰,知道。
正言李壽慶啓曰,宋時烈,誤邦家之典禮,壞宗嫡之大統,廣樹黨援,專擯忠讜,退借山林,進執朝權,此其罪狀之大槪,而先王旣正其謬,殿下克治其罪,薄施投畀之罰,其黨之迭起伸救者,愈出愈巧,幸賴聖明,堅定好惡,快加痛絶,則遂以怨懟之心,倡爲凶險之辭,此南九萬·鄭維岳,敢以宦寺干政之說,危動天聽,疪累聖德者也。近習弄權,必在昏亂之朝,而令兩人外托規諷,內實勒成者何哉,不如此則誤禮而得罪者,護黨而獲譴者,無以伸雪,無以飜案,其處心積慮,不亦僣且密哉?今此鄭祥龍等,皆校生無賴之人,非縫掖挾策之疏,而私相鬻賣,誘聚朋徒,誣訕君父,攻斥臺官,其實專救時烈,而又爲兩臣,極力分疏,至引宋寧宗年月,牽合附會,尤此可笑也。至於遷陵之擧,先王,博詢遷議,移卜吉兆,蓋出於不得已,而其時時烈,曾無一言,及其數行缺殆難一一而攻破也。蓋時烈之徒,失志蓄憾,思欲一逞,而天日照臨,無以爲計,則陰懷怨毒,肆然投疏,煽謗而不忌,其罪黨無君,豈非可惡可慮之甚者乎?人心世道,至於如此,而聖明猶以鎭靜爲意,懷奸欲售者,敢以誣認汚衊之說進焉,臣竊慨歎也。如臣無似,忝其言地,旣不能屛逐邪枉,辨釋上誣,而被人詆斥,非止一二,則其罷劣不職甚矣。且頃日故失馬査覈蕩滌之命,特出格外,臣誠惶感,不知所措,以當罷之罰,而蒙倖免之恩,曩臣之以嚴賞罰,規勉殿下者,豈不至此而大謬乎?此與推考薄罰,亦有間焉,其安敢貪冒榮寵,靦面行公乎,況復噤默之誚,出於近密之臣,臣之不職之狀,至此而益著矣。方遭服制,而情勢悶迫,不得不詣臺自列,決不可一刻仍冒,請命罷斥臣職。答曰,勿辭。
權大載啓曰,正言李壽慶,再啓煩瀆,退待物論矣。傳曰,知道。
大司諫鄭晳啓曰,同副承旨南天漢,疏論閔鼎重之事,殊涉已甚,未見其可,而兩司之官,旣以噤默,相繼引避,臣何獨晏然?請命遞斥臣職。答曰,勿辭。
權大載啓曰,大司諫鄭晳,再啓煩瀆,退待物論矣。傳曰,知道。
正言睦昌明啓曰,臣忝叨諫官,今閱四朔,而曾微一言以塞職責,噤默之誚,至發近臣之疏,聖明之世,致有無人之嘆,臣實慚恧,不知所處,閔鼎重,見非公議,雖已久矣,不欲擧劾,意亦有在,而兩司多官,皆以此引避,則臣不可獨爲晏然,請命遞斥臣職。
權大載啓曰,正言睦昌明,再啓煩瀆,退待物論矣。傳曰,知道。
獻納李宇鼎啓曰,卽者兩司多官,以至被近臣噤默之斥,相繼引避,臣之出謝恩命,雖在今日,前後言責,忝叨已久,則臣何敢自謂無失,而處置同僚乎,勢難晏然仍冒,請命遞斥臣職。答曰,勿辭。
李東老啓曰,獻納李宇鼎,再啓煩瀆,退待物論矣。傳曰,知道。
辰時巳時,日暈兩珥,暈上有冠,暈下有履,色則內赤外靑。午時未時,日暈。夜數行缺燼餘
上在昌德宮廬次。停常參·經筵,只晝講。
自辰時至酉時,日暈。
夜自一更至三更,巽方有氣如火光。四更,月暈。
下直,統制使申瀏。
權大載啓曰,今二十二日,二十三日練祭齋戒,二十四日練祭正日,此三日視事,頉稟。傳曰,知道。
又啓曰,大司憲金徽,掌令吳挺昌,竝避嫌退待,執義崔文湜在外,掌令禹昌績陳疏未肅拜,持平李沆奉命在外,持平朴信圭呈辭,今日以監察茶時之意,敢啓。傳曰,知道。
數行缺提調臣張善瀓,副提調臣沈梓啓曰,伏未審數日來,聖體若何,慈殿膈上煩鬱等候,一樣無減乎?臣等區區憂慮,敢來問安。答曰,知道。慈候與前無異矣。
李東老,以都摠府言啓曰,今日入直軍士中日習射,請出標信。傳曰,知道。
沈梓啓曰,今此勅使上來時,開城府別迎慰使,何承旨進去乎?敢稟。傳曰,左承旨進出。
李東老啓曰,右副承旨尹鑴,同副承旨南天漢,雖有不安之事,疏批旣下之後,則不可下仕進,竝卽牌招察任,何如?傳曰,允。
傳于李東老曰,統制使申瀏留待。
傳于權大載曰,統制使申瀏引見。
沈梓啓曰,領議政許積,有定奪事,晝講後請對矣。傳曰,晝講後引見。
又啓曰,勅使接見時酬酢說話,自前豫先撰定書入,以備睿裁矣。今番則與常時不同,故一依己丑·己亥兩年例書入,而此外如有酬應之說,則不可不豫爲講定,令備局商度定奪,何如?傳曰,依啓。
傳于南天漢曰,禁軍等處弓子,當爲分給,明朝,別將親詣內弓房,受去事,分付。
傳于南天漢曰,卒益平尉洪得箕墓所石物輸運時,役軍一百名題給事,分付該道。
今日領議政許積請對入侍時,全羅監司瓜滿代,後政差出事,榻前定奪,吏曹判書閔鼎重遞差事,榻前傳敎。
南天漢,以吏曹言啓曰,新除授光陽縣監申應華,卽本曹判書閔鼎重妻同姓四寸也,法當相避,而臣昏不覺察,擬望受點,不勝惶恐,判書閔鼎重,雖已遞職,而申應華除授本職,在於閔鼎重未遞之前,光陽縣監申應華,改差,何如?傳曰,判書旣已遞改,勿爲改差。
持平朴信圭啓曰,臺啓之請收金壽興放釋之命,實出於公共之論,豈壽興眞有可恕之情,可赦之罪,而爲過激之論,使聖上寬恩厚澤,有所不遍於瑕垢也,論之逾久而拒之益堅,此豈上下交孚之道也?臺臣之積誠冀格,已閱月而更無餘蘊矣,聖明誠以爲不可從,則亦宜可恕可赦之意,明敎洞諭,不令持久疑阻之至此,而每以不數行缺誣,而顧其議奏之際,牽掣於首誤之人,拘持於同席之間,則數字缺闇弱,不能自拔者常事,或可哀矜而貸之也。第有聖明不敢遽釋者存焉,先王,以忘先王,爲壽興之罪,而聖明,亦載於之南郊之文,則是告天而又以告先王也,處置何其嚴也,無故放釋於典禮纔定,邪議橫生之日,又何其戾也?壽興一放,聖明當受國人之疑,後世之譏多矣,率爾之命,詳愼而收之,何所不可,而留難若此之久哉?請還收春川定配罪人金壽興放釋之命。閫帥之下直於臺官,法意不偶,而統制使申瀏,終不下直於臣,其蔑法自便之狀,殊甚可惡,統制使申瀏推考。行大司憲金徽,掌令吳挺昌,正言李壽慶,大司諫鄭晳,正言睦昌明,獻納李宇鼎,竝引嫌而退,語默有時,意見各異,過激之言,不必深嫌,凶巧之人,放斥旣嚴,已往之事,亦何更提,前後言責,非止一日,不敢處置,勢所固然,請行大司憲金徽,掌令吳挺昌,正言李壽慶,大司諫鄭晳,正言睦昌明,獻納李宇鼎竝命出仕。答曰,不允。推考及處置事。依啓。
尹鑴啓曰,吏曹郞廳來言,本曹判書有闕,政事何以爲之?敢稟。傳曰,過齋戒後爲之。
敎三道統制使兼慶尙右道水軍節度使申瀏書,王若曰,屬一面之大事,舊稱分閫之難,摠三道之中權,今有得人之喜。予志先定,僉擧攸同。惟卿忠勇之姿,實我干城之將。佐北幕而延譽,草木知名,換東闑而揚威,旌旗變色。一洗鞭鞾之習,專心撫養之方。去病遇知,豈弛辭第之志,穰苴受命,益勵忘家之忠。玆酬前後之勤勞,乃畀黃海之節鉞。有游刃於訓鍊,日月幾何,推赤心於軍民,遠近胥悅。利器已別於盤錯,歷試尤著其功能。惟其徇國之有忱,所以用卿之欲速。顧玆海徼之雄鎭,實控馬島之要衝。介湖嶺而開營,宣威千里,都節制於列郡,扼吭三南。蜒雨隨潮,可忽使船之如馬,蠻風射面,常防吹毒之伺人。所恃者形便,而每患備禦之缺,所恃者樓櫓,而亦多敗闕之虞。重經數行缺卿其欽予寵命,殫乃忠猷,修其政刑,不啻恩威之家諭,數行缺猛,期使民獠而戶歌,追楊僕之壯籌,重見下蜀之盛,繼王濬之舊職,終致流梯之多。瞻懾駭浪之鯨鯢,勢若在山之虎豹。於戱,金城兵略,方竚充國之上圖,荊門戰舸,一依岑彭而爲重。毋忘今日之訓戒,勉循名將之規模。故玆敎示,想宜知悉。知製敎弘文館修撰李夏鎭製進燼餘
上在昌德宮。停常參·經筵。
傳曰,過齋戒後,政事爲之。
答兵曹判書金錫胄疏曰,省疏具悉。今玆擢用,意非偶然,卿其安心勿辭,從速察職。
答吏曹參判許穆疏曰,省疏具悉卿懇。卿以年老之餘,已經大病,時未快瘳,不參哭班,勢所然矣,卿其安心勿辭,從容調理察職。
答刑曹參議李選疏曰,省疏具悉。爾何固辭至此之極也,勿辭,從速察職。
府啓,請還收春川定配罪人金壽興放釋之命,卽見今二十一日宗廟告祭祭監監察呈課,則有一官員,橫馳香前,問其姓名,則南部參奉李蕡云,莫重香祝,公然犯馬,事極驚駭,請南部參奉李蕡推考。答曰,不允。推考事,依啓。
院啓,請還收春川定配罪人金壽興放釋之命,前啓南九萬·鄭維岳拿問事,停啓。
答院曰,亟停勿煩。
政院啓曰,弘文館修撰李夏鎭,今日當爲入直,而以晝仕出去,日已暮,尙未入來,修撰吳始復,出榜詣闕之後,直爲出去,極爲非矣,竝推考,卽爲牌招,留門入直,何如?傳曰,允。朝報
上在昌德宮。停常參·經筵。
謝恩,兵曹判書金錫胄。
大王大妃殿·慈殿·大殿·中殿,藥房·政院·玉堂問安。答曰,罔極。
遠接使·平安監司書目。勅行二十日,仍留安州事。
明日練祭時,出宮正時,二更四點,改題主正時,二更五點,練祭正時,四更一點,開門,二更二點。
仁宣王后練祭齋戒。
夜五更,月暈回木星。
李東老啓曰,備邊郞廳,以大臣意來言,今日賓廳坐起日次,而以練祭齋戒,不得開坐云矣,敢啓。傳曰,知道。
尹鑴啓曰,成均館官員來言,瑞興闔邑停擧解停事,昨因科埸未罷,今始依承傳解之云矣。傳曰,知道。
李東老,以迎接都監言啓曰,向者遠接使,在義州狀啓中,有曰初三日宣勅後,卽爲行弔云,吉凶之禮,不當相雜於一日之內,自上迎勅郊外,行禮於殿庭,仍爲受弔,非但氣力,有所不逮,事有未安者,追後卜日,行弔致祭便當之意,措辭言及於通官輩,亦以爲然,前路當改停當於三勅使齊會之時云云,故其時都監,不爲回啓,以待遠接停當馳啓矣。卽接遠接使狀啓,則宣勅後,仍爲致弔與否,更爲停當事,姑未知朝廷之定奪,如何,更不言及云,一日竝行,事勢難便,遠接使業已詳度,在己丑·己亥兩年,皆不於入京之日致弔,上年弔祭勅使,亦於入京翌日致弔,遠近已行之例,明白如此,以此停當馳啓之意,遠接使處下諭,而致弔吉日,令日官推擇,何如?傳曰,允。
尹鑴啓曰,禮曹磨鍊練祭儀注,昨已入啓,其中捧練主浴主,則大祝爲之,題主後出納主之節,宮闈令爲之,乃五禮儀本文,而禮曹刪去大祝二字,以宮闈令代書,入啓之時,臣以該房,不能致察,今因大臣送言,始乃覺知,其矇然不察甚矣,不勝惶恐待罪,禮曹該堂上·郞廳,請竝推考,元單子還下,卽令改付標以入,何如?答曰,知道。勿待罪。燼餘
上在昌德宮廬次。停常參·經筵。
卯時,黑雲一道如氣,起自艮方,直指南方,長竟天,廣尺許,良久乃滅。巳時,太白見於未地。
去夜二更五點,承旨·史官,進詣賓陽門外以竢,三更一點,左通禮趙汝壽,跪啓外辦,上以素服乘肩輿,出賓陽門,由行閣出明政殿,入齋殿,承旨·史官,脫素服着衰服,詣齋前中門外以竢,三更三點,承旨·史官,進伏齋殿戶外階下,通禮,跪啓外辦,上具衰服·杖·藁屨,出齋殿,左贊禮行禮曹判書數行缺上以杖授內侍,俯伏哭,近侍皆哭,少頃執禮唱曰,止哭。贊禮請止哭,上止哭,四拜訖。贊禮導上,陞自東階,去杖,由東戶入殿內,進詣靈座東南卓前,北向立,贊禮伏戶外階上,承旨·史官伏階下,浴主。大祝校理李夏鎭,具吉服陞自東階,由東戶入,進詣卓東,少南西向立。內侍二人,具吉服自西階上幄次,奉練主櫃,由正門,入置于卓上。題主官靑平尉沈益顯,具吉服陞自東戶,入進詣卓東,少北西向立。李夏鎭,浴主訖,先自東階降復位。沈益顯,題主訖,自東階降復位。上詣卓前,奉審練主訖。宮闈令,奉主安于靈座。贊禮導上降復版位,權就齋殿。贊禮,啓請易服。承旨以下,出就中門外,脫衰服,着淺淡服·烏紗帽·烏角帶以竢,四更一點。承旨以下,進伏齋殿戶外階下。通禮,啓請行禮。上着練冠,去首絰,着練麻屨杖出齋殿。贊禮,導上入就版位。執禮唱曰,哭,上俯伏哭。少頃,執禮唱曰,止哭,贊禮請止哭。良久,上止哭興,四拜訖。執禮唱曰,行奠幣禮,贊禮導上詣盥洗位,北向立,盥洗訖。贊禮導上,陞自東階,詣尊所,西向立。執尊修撰吳始復,擧羃。右承旨鄭重徽,酌鬱鬯。左副承旨權大載,以瓚受鬱鬯。贊禮,導上由正門入,詣靈座前跪。行都承旨沈梓,奉香盒。同副承旨南天漢,奉香爐跪進。上三上香。沈梓·南天漢,以爐盒反奠于案上。權大載,進瓚。上受瓚灌地降神訖,以瓚授鄭重徽,以授大祝,校理權愈,反置尊所。左承旨李東老,執幣篚進,上執幣獻之。鄭重徽,受幣,奠于靈座前卓南,上俯伏興平身。贊禮,導上由東戶出降伏版位。執禮唱曰,行初獻禮。贊禮,導上詣尊所,西向立。吳始復,擧羃。右副承旨尹鑴,酌酒。南天漢,以爵受酒。贊禮,導上由正門入詣靈座前跪。南天漢,奉爵進,上執爵獻之。尹鑴,受爵遞授宮闈令,奠于靈座前卓北。上俯伏興,少退跪。權愈,執祝文,跪于卓南少西東向,讀訖。上俯伏興平身。贊禮,導上由東戶出降復版位。執禮唱曰,行亞獻禮。謁者,引亞獻官領議政許積,詣盥洗位,盥洗訖。數行缺挺昌,受爵遞授宮闈令,奠于卓北。許積俯伏興平身。謁者,引許積,由西戶出降復位。執禮唱曰,行終獻禮。謁者,引終獻官昌城君佖,行事如亞獻禮訖,引降復位。執禮唱曰,哭,上俯伏哭,近侍皆哭。少頃,執禮唱曰,止哭。贊禮,請止哭,良久,上止哭興,四拜訖。贊禮,告禮畢。導上出就齋殿。少頃,通禮,跪啓中嚴,承旨以下,出中門外,脫淺淡服·烏紗帽·烏角帶,還着白袍·布帽·布裏帶,詣齋殿北以俟。少頃,上還御素服,出齋乘肩輿,入明政殿,由行閣入賓陽門。
仁宣王后練祭後,大王大妃殿,藥房問安。答曰,罔極。
慈殿問安。答曰,罔極。
大殿問安。答曰,罔極。
中殿問安。答曰,罔極。
大王大妃殿,政院·玉堂·奉慰單子問安。答曰,罔極。
慈殿單子問安。答曰,罔極。
大殿單子問安。答曰,罔極。
中殿單子問安。答曰,罔極。
大王大妃殿,百官單子問安。答曰,罔極。
慈殿單子問安。答曰,罔極。
大殿單子問安。答曰,罔極。
中殿單子問安。答曰,罔極。
大王大妃殿,宗班單子問安。答曰,罔極。
慈殿單子問安。答曰,罔極。
大殿單子問安。答曰,罔極。
中殿單子問安。答曰,罔極。
大王大妃,宗班單子問安。答曰,罔極。
慈殿單子問安。答曰,罔極。
大殿單子問安。答曰,罔極。
中殿單子問安。答曰,罔極。
沈梓啓曰,明日常參·經筵,取稟。傳曰,停。
藥房提調臣張善瀓,右副承旨臣尹鑴啓曰,日月不居,練期奄過,追慕摧痛,益復罔極,雪後峭寒,伏未審冒曉哀臨,聖體,若何?慈殿膈上煩鬱等證,不瑕有添傷之候乎?臣等不任區區憂慮,敢來問安。答曰,罔極。慈候僅得無事矣。
尹鑴啓曰,右議政上疏到院,而以練祭正日,留院之意,敢啓。傳曰,入之。
李東老,以都摠府言啓曰,今日入直軍士,當爲中日習射,而練祭相値,不得爲之之意,敢啓。傳曰,知道。
南天漢,以禮曹言啓曰,以迎接都監啓辭,致弔吉日,令該曹推擇事,允下矣。迎勅吉日,當初問于日官,則今月二十九日·三十日·三月初三日·初六日·初九日爲吉云,故以此中迎勅數行缺忌,致弔致祭,定行於初六日,而依禮文,先行弔禮,次行祭禮,數字缺以此速爲停當事,遠接使處,下諭,何如?傳曰,依啓。燼餘
上在昌德宮廬次。停常參·經筵。
巳時,日暈,太白見於未地。自午時至酉時,日暈左珥。
有政。
下直,旌善郡守柳以升。
南天漢啓曰,明日常參·經筵,取稟。傳曰,只晝講。
鄭重徽啓曰,小臣迎勅初度習儀進去,下直。傳曰,知道。
李東老啓曰,今日爲政事,命下矣。都承旨沈梓受由出去,右承旨鄭重徽,迎勅習儀進去,左副承旨權大載,三省推鞫,當爲進去,右副承旨尹鑴,數行缺以提調意啓曰,本院郞廳四員內,主簿金敬文遷轉之後,其代未出,別提崔壽泓,迎接都監分差,除本司,本院只有直長宋道興·李萬程,李萬程則數日後,當以監刈,楊根地出去,前頭擧動時,隨駕守直,各有其任,不可專以假官代察,主簿遷轉之代,以在京無故人,後政差出事,令該曹擧行,何如?傳曰,允。
又以弘文館言啓曰,本館下番修撰李夏鎭,以中學兼敎授,今日儒生製述坐起晝仕,出去之意,敢啓。傳曰,知道。
又以禮曹言啓曰,今二月十八日大臣·備局堂上引見入侍時,領議政許積所啓,曾於大行大王發靷翌日,臣依其時榻前下敎,與摠護使金壽恒,山陵都監堂上閔鼎重,戶曹判書閔維重,禮曹判書吳挺緯,看審崇陵火巢處,相與商確,議定界限矣,其後摠護使金壽恒,卽出江上,故至今未能定奪,雖緣事勢,實甚未安,其時所定境界,則塞廢峴路,自忘憂里峴,從山脊而南,又迤東至故判書朴鼎賢所葬白虎岡,又東循上下兩畓間之大路,至陵參奉碑石所立處,又因緣山脚之底,北至於洞內而止耳,以此定爲界限,何如?上曰,旣已詳細議定,依此定界,其內則皆入陳可也事,傳敎矣。火巢界限,大臣諸宰,巡審商確,又爲定奪於榻前,已有成命,所當本曹堂上進去,與地方官及本陵參奉,眼同定界,而界限內入陳田畓,不可不打量,區別公私,詳細書啓,然後方可爲處分之地,依此擧行,何如?傳曰,允。
又以禮曹言啓曰,今二月十五日望祭,親行於敬恩殿矣,來三月初一日朔祭,當行於孝敬殿乎?敢此仰稟。傳曰,依爲之。
又以禮曹言啓曰,上年因山陵都監狀啓,舊寧陵石物埋置掘出處,本曹與觀象監同議,解凍後塡補事,啓下矣。今已解凍,依前覆啓,本曹郞廳與繕工監監役官·相地官發遣,使之塡補,而役軍則令京畿量數定送之意,分付,何如?傳曰,允。
以備忘記,傳于李東老曰,醫官李東馨·金有鉉·崔聖任·李祉述等敍用。數行缺廳,以委官意來言,判義禁張善瀓,足病甚重,不能運步,今日三省推鞫,不得爲之云矣,敢啓。傳曰,雖無判義禁,仍爲推鞫。
又啓曰,小臣,三省推鞫進去,下直,請出推案。傳曰,知道。
傳于李東老曰,陵寢守·侍陵官宗室以下員役,及題主官以下諸執事,竝書啓。
三省推鞫廳啓曰,向前救天,三次嚴刑,終始忍杖不服,請加刑得情。傳曰,依啓。
吏批,判書未差,參判許穆疏批未下,參議李堂揆進,左承旨李東老進。
李東老,以吏曹郞廳,以領議政意啓曰,吏曹判書望,從二品中可合人,竝擬以入之意,敢啓。傳曰,知道。
以李正英爲吏曹判書。
吏批啓曰,新判書李正英,牌招,同參政事,何如?傳曰,允。
又啓曰,判書李正英,命招不進,參判許穆,疏批未下,小臣獨政未安,何以爲之?敢稟。傳曰,只出緊任。
以李文明爲興德縣監,姜壽楠爲尙衣院主簿,金梓爲司畜署別提,李緻爲禮賓寺別提,李正英爲兼知經筵,張善瀓爲兼同知經筵,朴守儉爲分差兼南學敎授,金涑爲東學訓導,金時鉉爲中學訓導,前令池鳳遂,今加通政老職,前郡守李益昌通政,今降通訓,分養馬瘦一匹,忠義衛李熙民,學生金應海,今超通政老職,以朴文道爲成均館博士。
以全羅監司望單子,傳于李東老曰,勿論文蔭,善治守令中加望。
吏批啓曰,以全羅監司望單子,加望事,命下矣。三南監司差出時,例爲問議於大臣,故今此全羅監司,亦爲問議備擬矣,蔭官守令中,雖有善治之人,而備擬監司,事體重大,臣於獨政,不敢擅擬,姑待判書出仕,相議差出,何如?傳曰,瓜滿監司,不可等待其判書出仕,今日政,可也。
以鄭載濟爲監察,許秩爲全羅監司。
兵批,判書金錫胄,新番軍士點考坐起進參,參判申汝哲,御營軍士點考坐起進,參議李夏進,參知鄭樸病,左承旨李東老進。
以閔鼎重·李東馨·金有鉉·崔聖任爲副護軍。
三省推鞫廳數行缺啓。傳于南天漢曰,勿待罪事,回諭。
李東老啓曰,右副承旨尹鑴,昨者陳疏出去矣,今則疏批已下,卽爲牌招察任,何如?傳曰,允。
南天漢,以備邊司言啓曰,三南巡撫使齎去節目中,有遺漏之條,故付標以入之意,敢啓。傳曰,知道。
又以義禁府言啓曰,今此式年開場時,五所禁亂都事各一員,本府一員,當直一員,公事交代一員,迎勅習儀時大駕考喧左·右各一員,駕導駕後左·右各二員,勅使考喧左·右各一員,當以十六員分差,而本府都事十員外,六員不足,假都事六員,令該曹差出,何如?傳曰,允。
三省推鞫廳啓曰,向前救天所供如此,卽是承服,今姑停刑,而其言虛實,亦不可知,其所引牟有秋,方在京中,爲先拿問,何如?傳曰,依啓。
傳于李東老曰,推鞫姑罷。
掌令吳挺昌,持平朴信圭啓曰,措辭見上請還收春川定配罪人金壽興放釋之命。高原郡守崔聲善,到任以後,無一善狀,而爲推其妻家奴婢,濫用刑杖。數行缺巫覡歌舞,狼藉於邑底而不知檢,其爲尸居,此亦可知,請高原郡守崔聲善罷職。答曰,勿煩。末端事,依啓。
獻納李宇鼎啓曰,措辭同前請還收春川定配罪人金壽興放釋之命。答曰,勿煩。
南天漢啓曰,今此監試二所一等入格人試券十張內九張,則或以更,或以次等科次,而拭去本等,更以優等科次,莫重國試,殊無謹愼科次之意,一等試券,例經睿覽,則如是不精,尤極未安,且一等第四人安后思之思字,以昌字誤書,其矇然不察,亦甚可駭,請二所試官竝從重推考,誤書名字,令該曹改付標以入,何如?傳曰,允。燼餘
獻納李宇鼎上疏,伏以臣,竊伏見右副承旨尹鑴傳諭書啓,末端添入之語,苟有所見,別爲陳達,未爲不可,而徒懷知無不言之義,乃以己意,竝達於書啓一紙之中,此實有違於前例者。大臣請推,雖出於存體例慮後弊之意,而第念尹鑴,草野藏修,才學俱優,而當今日新化之初,荷聖明不世之遇,擢置出納之班,責以惟允之義,聖明之所以尊禮者,旣在於常格之外,而尹鑴之所以思報者,亦不以常調自處,則必陳所懷,以盡匡救之責,是其素所畜積,區區規例,何可必責於此人乎?臺臣引避之時,間有推考蕩滌之命,而反以問備照律之罰,施之於禮遇之臣,抑恐有歉於聖上待士之道也。臣職忝言地,旣有補拾之責,故區區所懷,不敢不陳,伏願聖明,特加諒察,還寢右副承旨尹鑴推考之命,以示終始禮待之意,不勝幸甚。臣無任祈懇之至。答曰,省疏具悉。疏辭知道。燼餘
上在昌德宮廬次。停常參·經筵,只召對。
有政。
辰時,日暈。巳時,太白見於未地,日暈。
南天漢啓曰,明日常參·經筵,取稟。傳曰,停。
權大載啓曰,吏曹郞廳來言,守令多闕,政事,何以爲之?取稟。傳曰,明日爲之。
大王大妃殿,藥房問安。答曰,知道。慈殿問安。答曰,知道。中殿問安。答曰,知道。數行缺
藥房,以承傳色,口傳啓於慈殿曰,自上近來淸瘦,玉色亦不如前,臣等極以爲憂矣,昨夕始伏聞寢睡頗不安穩,臣等尤極憂慮,今方啓請入診,而自上如許病患,自前不以爲念,今日入診之請,或不無不允之慮,自內亦爲勸請,允從,何如?答曰,自上雖無大段病患,而近頗瘦瘠,方極憂憫,今聞有入診之請,深用喜幸,自內亦當勸請允許矣。
尹鑴啓曰,藥房入診時,戶曹判書吳挺緯,有稟定事,來詣請對矣。傳曰,同爲入侍。
尹鑴,以弘文館言啓曰,本館下番修撰李夏鎭,以中學兼敎授,今日儒生課試次,晝仕出去之意,敢啓。傳曰,知道。
權大載啓曰,禁府郞廳,以委官意來言,今日宗廟·永寧殿·南別殿告祭受香,明日告祭正日,此兩日,三省推鞫,不得爲之云矣,敢啓。傳曰,知道。
李東老,以都摠府言啓曰,都摠管閔點,除標信,刑曹坐起進去之意,敢啓。傳曰,知允。藥房入診時,以領議政許積所啓,全羅監司許秩,遞差,羅州牧使仍任事,榻前定奪,當日爲政事及晝講停,召對爲之事,下敎。
李東老啓曰,當日爲政事,命下矣。都承旨沈梓受由在外,右承旨鄭重徽,病不仕進,右副承旨尹鑴,召對入侍,廳中只有臣及左副承旨權大載,同副承旨南天漢,兵批政廳則臣當進去,而吏批政廳,何承旨進去乎?敢稟。傳曰,同副承旨進去。
以備忘記,傳于權大載曰,差備內官金起聲·崔世俊等,當爲今日引接,至近之地,肆然高聲喧豗,少無畏戢之狀,誠極痛駭,罷職不敍。
南天漢,以吏曹言啓曰,今此東堂文科初試三所試官,堂下中可擬之人絶乏,一員則以堂上備擬,而堂上·堂下皆無以備三望,不得已以二員擬入之意,敢啓。傳曰,知道。
尹鑴,以禮曹言啓曰,曹啓辭,政院啓辭,伏見禮曹啓辭,仁宣王后練祭時,除喪之服,以五禮儀淺淡服數行缺齊衰期年之服,而又方持顯宗大王斬衰三年之服,前頭敬思殿朔望陪祭之時,當服何服而可也,其於事體,允屬變禮矣,望令禮官先事議定,可無臨時苟簡之失,臣待罪該房,敢此仰稟。傳曰,依啓事,傳敎矣。今此仁宣王后練祭時,以五禮儀淺淡服·烏紗帽·烏角帶,已爲議大臣定奪,則此外朔望陪祭服色,旣不擧論於議大臣磨鍊之時,又無禮經國制可據之文,似當義起,以卽今臣僚所着白袍·白帽·布裹帶參祭,而此乃無於禮之禮,莫重變禮,非臣矇學素昧禮經者,所可擅裁,議大臣定奪,何如?傳曰,依啓事,傳敎矣。議于大臣,則領議政許積以爲,曾於敬思殿練祭時,百官服色下詢之日,臣等之請用淺淡服者,蓋從禮文前喪有從之義,而至於練後服色,則未有所定,臣亦心常疑之,而禮經·國制,旣無可據之文,如臣矇學,不敢以臆見,有所容議於莫重之變禮,趑趄蓋久矣,今者喉司之臣,先有此議定之請矣。大凡內喪練祭之後,百官,已脫衰卽吉矣,而及其陪祭之時,則猶且改服淺淡服者,豈不以魂殿之祭,與宗廟不同,宜有變改之節故也。況今百官,方持顯宗大王斬衰之制,而乃於敬思殿之陪祭也,反着淺淡之服,有違五禮儀卽吉後變着淺淡服之本意,而實有不安於心者,禮緣人情,義起亦禮也。以卽今臣僚所着白袍帽帶陪祭,恐合情禮,伏惟上裁。行判中樞府事鄭知和以爲,仁宣王后練祭後,朔望陪祭百官服色,五禮儀,旣無可據之文,臣以矇陋之見,不敢有所容議,而朔望陪祭與練祭時變服節次有異,淺淡服·烏紗帽·黑角帶,於心實有所未安,以卽今所着白袍帽帶陪祭,恐合情禮,伏惟上裁。領中樞府事鄭致和,病不收議。左議政金壽恒,方在江上,不敢獻議。右議政權大運,時未肅拜,不得收議,大臣之意如此,上裁,何如?傳曰,依議施行。
以備忘記,傳于權大載。數行缺
缺曹言啓曰,當日良女李召史稱名人,自丹鳳門入來,字缺興相稱名人,自曜金門入來,差備門外擊錚,極爲駭愕,令攸司囚禁治罪。丹鳳門守門將李僑,曜金門守門將金逸民,常時不能禁斷雜人,以致闌入,亦爲非矣,竝推考,何如?傳曰,允。
又以吏曹言啓曰,今此式年文科三所,易書書吏,自禮曹啓下之數,多至一百三十名,而諸上司及殘司計除,其餘各衙門書吏,除本司使喚外,抄出定送,而又値勅使多事之時,其數尤甚不足,故每所各減十五名,定送之意,敢啓。傳曰,知道。
又以兵曹言啓曰,明善公主·明惠公主祠堂造成時,到防軍沒數定送,限二日赴役事,命下矣。今三·四月當元軍一千五百九十五名內,納布九百五十名,老弱六十八名,旅師五十三名計除,實役軍五百二十四名,自二十八日至二十九日定送之意,敢啓。傳曰,知道。
吏批,行判書李正英未肅拜,參判許穆受由未出仕,參議李堂揆進,同副承旨南天漢進。
吏批啓曰,判書李正英未肅拜,參判許穆受由未出仕,小臣獨政未安,何以爲之?敢稟。傳曰,只出緊任。
以洪柱三爲全羅監司,柳潝爲醴泉郡守,崔宙爲任實縣監,李鼎至爲長水縣監,魏天相爲海南縣監,文獻徵爲河陽縣監,權恁爲巨濟縣令,權尙任爲監察,李廷晩爲學錄,權愃爲兼春秋,南宮鈺爲高原郡守,羅州牧使許秩,仍任事承傳。
兵批,判書金錫胄進,參判申汝哲進,參議李夏式暇,參知鄭樸服制,左承旨李東老進。
以李東稷爲僉知,池鳳遂爲副護軍,李正英爲都摠管,李尙眞爲知事,安敬龜·權斗南·金燦爲武兼宣傳官,黃錡爲訓鍊院判官,金益華爲守門將,宋鳴夏·沈杉爲副司果。
以忠淸監司孟胄瑞狀啓,舒川戰船修裝木所載兵船致敗,人物渰死事,傳于尹鑴曰,渰死者至於十七名之多,事極矜惻,令本道各別恤典擧行。
以忠淸監司孟胄瑞狀啓,稷山私奴應秋家失火,應秋及其妻忡玉等四名燒死事,傳于尹鑴曰,燒死人等,令本道恤典擧行。數行缺
尹鑴,以吏曹言啓曰,試所三處收券官及査枝同官,例以各二員塡差,而卽今文官在職者,計除都監各處分差之外,餘存不多,無以備數,不得已三所收券官,依監試例,各差一員,而館試則應擧儒生,僅至四十餘人,査枝同官,雖不備員,亦可推移,故亦以各一員塡差以入之意,敢啓。傳曰,知道。
又以備邊司言啓曰,迎勅習儀之至於三度者,雖出於重其事之意,年年迎勅,人無不習熟者,不待屢度習儀而後知之,當此各司官員多事奔走之日,不必行虛禮而廢其事,今番已行初度習儀二三度,則今姑權停宜當,以此分付,何如?傳曰,允。
又以備邊司言啓曰,以政院啓辭,今番勅使接見時酬酢說話,詳度定奪事,命下矣。政院書入說話,似爲詳盡,別無可添之條矣,敢啓。傳曰,知道。
掌令吳挺昌,持平朴信圭啓曰,措辭前同請勿留難,還收春川定配罪人金壽興放釋之命。答曰,亟停勿煩。燼餘
辰時,上御夜對廳。藥房入診,都提調許積,右副承旨尹鑴,假注書李萬封,記事官李后沆·南益熏,醫官李東馨·金有鉉·金萬直·權愉·崔聖任·尹弘任入侍。戶曹判書吳挺緯,亦爲請對入侍。許積進曰,近來玉色,頗似消瘦,滋潤不如前,臣等未知其故,意謂萬機至煩,且有經筵講學,公事酬應之事故然矣,昨夕始聞寢睡不安云,凡病常於未著時歇看,及其根源深痼之後,則治之勞矣。昨日則臣差祭,不可暫離齋所,故不得問候,終宵耿耿,今欲入診,詳知證情矣。寢睡不安云者,或以煩燥而致然,或有自然不能成睡者,此則何如,而且自何時而然耶?必先知此段,然後可以議治方矣。上曰,夜深後入睡,入睡則終宵安寢,而煩燥之患則無之矣。積曰,夜深後入睡云者,早寢則睡不甘,故夜深後就寢耶?抑早臥而不數行缺則無所妨,而夜深不宿則甚害也。公事酬應甚煩,而須念節愼之道,早寢早起,可矣,夜深不宿,則翌朝面上,血色不足,分明知其有害矣。積曰,至三更不宿,則血不歸心,心主血,血不歸心則甚害也,須早寢早起,可矣,臣自先朝,以此陳達,而宮中之規,夜深就寢云矣。鑴曰,君子嚮晦入宴息,陰陽之理,亦當如此也,鷄鳴陽氣發生,此時夙興好矣,而嚮晦之時,則宴息宜矣。積曰,水刺,何如?上曰,不減矣。積曰,寢睡不安之後,別無所減乎?上曰,不減矣。積曰,醫官等,使之診脈,何如?上曰,依爲之。李東馨·金有鉉·金萬直·權愉·崔聖任·尹弘任,以次診脈後。東馨曰,脈候與前平安時無異矣,常時春間,則左部脈候,比右部似洪大,如此之時,例有煩熱之候,卽今脈候亦然,大槪自上本有肝火,而別無他症矣。有鉉曰,脈候別無大段,症候與平時一樣而暫數,似有虛煩之候,右關脾胃脈,似有熱候,而亦不至大段矣。萬直曰,左右脈平等,而自前左部脈若少洪,則有熱候,而寢睡不安,卽今脈候亦然矣。積曰,不爲入診已久乎?萬直曰,數月矣。愉曰,冬寒時診之,與卽今自異,今則與其時懸殊矣,前則浮按而遲,沈按而數,今雖木旺之時,弦氣似過,浮沈雖相等,而遲數不如法,不可謂全安矣。聖任曰,左三部肝脈洪大之說是矣,左右脈分明不等,自前左部脈候平安,則氣候亦平安,卽今木氣升騰之時,故肝脈頗洪,胃脈似不足矣。弘任曰,諸醫之言皆是,而但胃脈,按之不足,且稍大,大者,不足故也,崔聖任之言是矣。積曰,前者劑入丸藥,今方進御乎?上曰,連進矣。東馨曰,六味地黃元也,自上頗有血燥之患,故用之矣。柳後聖·鄭後啓生時,與之相議,入紫河車進御,燥症及小便不調等候差安,肝火自前有之,而此藥進御之後,竝得差復,卽今症候,雖未詳知,以脈候觀之,則不可謂全安也,自前脈候如此,則有頭疼煩熱之候,寢睡數行缺上曰,無之矣。鑴曰,然則不必進藥乎?東馨曰,然矣。積曰,凡一字缺及其未重而治之固當,而苟非不得已,則不必用藥矣,若服藥過多,腸胃飫習,則雖有重病,藥不見效矣。萬直曰,虛煩浮燥之候,今則何如?上曰,無之矣。愉曰,大便滑泄之候,今則無之乎?上曰,無之矣。鑴曰,夜深之後,則凡干公事及讀書等事,必須少省,勿爲勞心之事,調平血氣,可矣。吳挺緯曰,尹鑴,頗知藥理矣。鑴曰,藥理則臣不能知,而夜深之後,則凡干酬應之事,少加省減,留意於攝養之道,可矣。積曰,不遑暇逸,雖是人君之盛德,而攝養之道,亦不可不念矣。鑴曰,養以夜氣,貞則復元,亦是理之當然矣。積曰,進藥與否,後日更爲詳議定之,何如?上曰,今姑退出,徐看後日更議之,可矣。積曰,醫官敍命已降,似當還屬內局,而惶恐不敢仰達,今有入診之命,故竝令入侍,而李祉述,以議藥同參,今姑在外,李東馨則依舊還仕,金有鉉則鍼醫廳有一窠,亦當還屬,李祉述則何以爲之耶?上曰,李祉述,勿爲還屬。積曰,戶判有稟定事,醫官先爲退出,可矣。醫官出。鑴曰,明日爲政事,命下,而明日則南別殿及宗廟修改,不得開政,且監察一員,被推當遞,明日文科初試三所,監察一員,無當進者,今日開政,差出可以備數矣。上曰,然則政事當日爲之。積曰,朝者,旣以明日爲政,判下,承旨退出,以今日爲政改,分付,不必別出擧行條件矣。積曰,勅使入來之後,當有弔祭之擧,而戶判,疑其處所矣。挺緯曰,致祭處所,禮曹儀註則魂殿設行云,而都監謄錄則明政殿設行,己丑·己亥兩年國恤時,皆設行於明政殿云,此非魂殿也,乃虛位也,然而禮曹儀註及政院日記,則皆設行於魂殿,其所記異同,殊極殊常。仁宣王后,乃是內喪,故設行於虛位,而大王喪致祭,則不當設行於虛位矣。惟是日記與謄錄相左,故臣欲與大臣,議定於榻前矣。積曰,此則謄錄必誤矣,臣亦數行缺行云者,尤爲無理,但外人,必以爲謄錄如此,而今欲設行於魂殿不可云,故吳挺緯,欲爲稟定矣。聞沈梓之言,則其時以暗行御使出去,卒哭後始爲復命,致祭時差讀祭文,而設行於魂殿云,內喪外喪有異,事當如此矣。挺緯曰,臣之欲稟定於榻前,以外間有如此云云之說故也。積曰,此則當依日記爲之,而臣之欲定奪者,勅使進詣魂殿時,從明政殿入去,而仁宣喪致祭時,旣以明政殿爲魂殿,今若空虛,則彼必疑之,殿內垂簾,外設布帳,似可矣。挺緯曰,布帳內,姑令內侍守之,宜矣。積曰,依此爲之,可矣。挺緯曰,寧陵祭物供上之事,纔過一年,其弊已多,細事雖不敢上達,而其中事當變通,而便於祭享,又無進排之事者有之,在外已與大臣議之,今欲稟定矣。寧陵供上之物,每以駄載輸納,而程途不近,其間又有利富大嶺,所載之馬,若或顚蹶,則雜物所盛陶器,必致傷敗,故各司進排之物,應用之外,多齎剩數,一朔兩巡進排,而一巡,必齎兩巡所用之數,以此諸司,將不能支堪,其中內資·內贍,尤甚殘弊,故其弊尤多,不可無變通之道也。如甘醬·艮醬·卵醬·及黃熟太及茄子·靑根·苽子·山蔘等諸色醬葅等物,移入他器,其味易變,當此沈醬之時,使本司官員,船運沈醬諸具,與本陵參奉,眼同沈取,因令參奉逢授,以爲計用之地,而新醬未熟之前,則計其應用斗數,以全甕輸納,以除續續駄運之弊,何如?上曰,依爲之。積曰,內資以至殘之司,一巡齎持兩巡所用,故應入三馬之外,加定三馬,一朔用十二馬,貢物主人之弊甚多,且祭享所用之物,自此駄去未安,此弊每欲變通,而不得其策,今聞吳挺緯之言,甚善,且如闕內供上之醬,不合御供,自內沈用,祭享所用之醬,亦於陵所沈用無妨矣,非但寧陵,如崇陵進排之醬,亦於陵所沈用,何如?崇陵雖近而少弊,事體不當有異同,一體爲之,可矣。上曰,依爲之。挺緯曰,此事亦有前例矣,己丑國恤時,李澥爲數行缺木米等物,雖無色味變傷之患,而駄運之弊,亦甚不細,竝數字缺朔所用定限,極加精鍊,各日所用,分入于袋,合盛杻籠,色官亦爲親領船運,逢授陵所,使參奉捧留計用,以除駄之弊,此外實荏子則生汁甚易,醬蓼·飯蓼亦然,菉松古,變色亦易,莫重祭用供上之事,徒念民弊,亦有所未安,竝令仍前進排,至於油淸,最難於輸運,而油則稍久味變,故必以新搾者用之,熟設之饌,亦爲有味,此亦仍前進排爲當,而但盛以陶器,則駄運之際,多因馬蹶傷破,若以銅鐵造器而盛入,則雖有馬蹶之患,自無傷破之弊,淸蜜則雖久而不變,此則爲定朔,捧留于陵所,使之計用,何如?上曰,依爲之。上曰,牟有秋事,何如?積曰,救天,極是怪漢,臣前言必是受價擊錚之人,今果然矣。昨日刑問一次,無聲受之,二次第六度承服,自初受刑言之,則乃五次也,渠之原情,初頭言復讐雪恥之事,終頭言校生之弊甚緊,故臣已料其爲校生,欲上言或擊錚而來矣,渠言果受價於校生,事成則當謀其一生生活之事,若不幸致死,則當活其妻子云,臣使都事問之曰,汝自稱以浮雲無迹,何有妻子。身死之後,又安顧妻子云爾,則渠亦無辭,且問汝旣是命春養子,何云李男養子云爾,則曰,命春乃李男之妻云。且言牟景雲家接住,敎訓其子得食云,牟景雲,援引最緊,事當拿問,而外方人,自鞫廳拿來,則必有人心驚駭之端,且恐民弊,上聞之路,從此沮塞,牟有秋,先爲捉問則可知,故請拿而臣亦有未之省者矣。牟有秋,有膂力,武科出身,以禁軍久勤,除蛇渡僉使,今方在任,而救天,分明言其相見,故不復省察,直請拿問矣。及見有秋妻娚所供,然後取考兵曹官案,則果爲僉使,而又無差員上來之事,使都事問於救天,則答云,爲過祭祀上來云,又問邊將,不得以私事上來,汝何得見云爾,則始云果不知之。且云牟景雲言,有秋居在御營廳近處,必須尋見云,故尋之則其家數行缺矣。且牟景雲以爲,舊陵只有參奉一人,守直雖設祭不必見使於新陵設祭云,此言若果然,則景雲之罪尤重,而其言不可取信,故不爲請拿矣。救天,停刑二日,姑未卜其生死,死固不足惜,而事猶未審,故無得其情狀,姑令救療矣。鑴曰,臣意則厥漢,妖妄甚矣,然蠢氓欲言事於國家,而至於栲死,則恐非聖世之事,如此無知之民,不足以汚鈇鉞也,刑罰當用於强梗者,螻蟻之輩,何足責乎?恐聽聞不好,若無隱情,則不如放之矣。積曰,國法豈可如是?此則不可赦矣。鑴曰,老幼蠢愚,在三赦中,此皆王者之所矜憐,而不忍加法者也。積曰,此非蠢愚也,臨事則以智用之,當刑則稱以蠢愚而赦之,可乎?鑴曰,旣已刑推,非全赦之也,今不必加刑,從容誘問,以驗其隱情有無,可矣,若至殞命,則恐非王者惻隱之政也。積曰,尊貴處不敢用刑,卑弱處不屑用刑,則刑罰將何所用乎?挺緯曰,尊貴處用寬典,卑弱處用刑法,則亦不是矣。積曰,如此作變者,赦之,大不可矣。鑴曰,古人殺一不辜,亦不爲之,此雖非無辜者,殘民殺之不武,亦不足爲快矣。挺緯曰,臣待罪地部屬耳,本曹事不能詳知,逐日所爲者,只是各處進排上下而已,故此則略已知之,而其間虛僞之事甚多,雖細少事,當知而爲之,而事係內間,則不敢任意處分矣。伏見仁宣大妃練祭時幕次排設磨鍊記,則前日遷陵後四度排設,必不傷敗,其中干係御座等物,雖不可復用,而內入排設,不復出外,問于司謁,則答曰,前事不須復言,今番練祭時所用排設,則當出給云,此事未知何如也。大臣曾經此任,而不知有此事云,今後則該曹,雖不敢仰請還下,而自上當知之矣。積曰,前事不須問,而我國傷於文具,漸至貧蹙,此後則非但此物,凡係還下之物,卽令還下,可也。臣當孝廟朝,爲戶判,承傳色,口傳某物內入,則輒入之,臣以爲事涉可疑,當有文籍憑驗,孝廟下敎曰,使予不得措手足耶?臣曰,內官皆可信之耶?數行缺例則爲好,自此逐朔作榜,自戶曹相準,其後內入,不及前數字缺之一,明是書吏所爲也。今則此規已廢,而又無內入之擧,此等事,自上當察處也,凡事不可件件照知,只嚴飭之,可矣,如此則內官,亦不敢爲非矣,人君尙嚴則國治必須自內先之,可也。臣曾以近習掖庭,宜先嚴飭之意啓達,而卽者有高聲自外達內,御座不遠之地,鬪鬨之聲,極可寒心,如此事嚴治,以肅宮禁,可矣。上曰,知道。挺緯曰,頃聞閭閻間所傳之言,其人所納炭杻燒木等物,自上有濫徵者隨現重治之敎,故近來絶無此弊云,傳者相賀矣。今日到備局,與諸堂上言及此事,則皆言濫徵之事,雖不如前,近頗稍稍有之云,當初嚴飭,實是聖德,而曾未幾何,已至解弛,若漸致滋蔓,則各司將不能支堪矣。唐虞之時,亦罪四凶,人君不嚴,則無以保體統治國家也,是以人君必以仁明武爲務,務此則紀綱不頹,自內而外,朝綱亦嚴矣。鑴曰,仁明武,各有所施,近習則臨之以嚴明,小民則推之以矜恤,不可混弛矣。挺緯曰,臣歷事三朝,仁祖朝筵中說話,無亂雜無倫之失,一人進啓,竢上發落,然後又一人進啓,如是循次,井井有統,近來筵中不嚴,頃者大臣,亦以爲憂,若自內先加嚴肅,則推以達外,朝廷亦嚴肅,不然則漸至頹靡,上下分義,亦漸亡矣。鑴曰,筵中則宜寬假辭色,使得各盡所懷,此則與外朝有異矣。鑴曰,向日,臣以副應敎洪宇遠,居鄕食貧,有病而不能服藥,故啓達於榻前,請令本道監司,題給藥物矣,厥後監司,問其所服之藥于其家,則其家惶恐不言,故監司仍不擧行,莫重恩典,竟歸無實,事甚未安,請京畿當該監司推考。上曰,依爲之。挺緯曰,平安道連歲凶荒,朝廷方以爲憂矣,兵使柳斐然,備得木同,欲販米賑其管下,而市價無形,不得貿,請買戶曹穀,而本曹元會付外無他穀,不敢擅許,問于大臣,許貿,何如?積曰,元穀發賣,事體重大,而兵使欲賑其管下,則雖白給,可也,何可不聽乎?數行缺使,平時則極擇差送,而自彼人出來之後,不至如前數字缺常定奪,以時任參議差送,無時任參議,則以曾經參議及參判差送矣,近來漸至苟充,今番尤不擇差,至於李䇕,乃非文非武閑良,捕賊堂上之人,而至差問安假承旨之任,政院所爲,極爲非矣,非但見侮於彼人,奉命使臣如此,其辱朝廷,大矣,當該承旨推考,此後則各別擇送,何如?上曰,依爲之。積曰,以儒生上疏,有老職加資之事,極爲非矣,年八十加資,乃國家優老之典,而必曾經實職四品,然後得爲加資,乃是法典也,近來國綱解弛,未經四品而亦爲加資者有之,此或出於一時特恩,非應行之事也。間或有國內年八十以上者,竝爲加資之命,則毋論貴賤,皆得參焉,旣無此命,而忠義·幼學之子,敢爲其父,陳疏請恩,事極猥濫,而都承旨沈梓,啓請捧入其疏,極爲非矣,推考,何如?上曰,依爲之。此後如此之疏,使勿捧入,可也。鑴曰,後日有爵賞之事則可也,而續續陳疏乞恩,果似煩猥矣。積曰,李熙民·金應海加資,昨已下批,竝還收,可矣。上曰,依爲之。積曰,臣有嫌逼之事,陳達未安,而身居大臣之列,不可以私嫌而不言,故敢達矣,昨日全羅監司差出時,特命以善治守令加望,此實激勸策勵之道,聖意固好矣。然而監司異於他職,統領一道,責任重大,如全羅監司,五十餘邑守令及頑民士大夫,竝皆彈壓,不可人人而冒居,且我國用人,以文爲重,蔭官爲監司者,絶無僅有,而亦皆學行之流,不可只取其才而任之也。臣之弟許秩,少時爲貧而仕,欲得斗祿,而旣受國事,不敢抛棄,奉職猶人而已,有何特異之事?展轉褒啓,實是偶然,旣無學術,又非彈壓一道之才,決不可使爲此任,此關係國政,大矣,且善治施賞,不無他條,至於監司,決不可矣,許秩,遞差,可矣。數行缺何不可之有,中朝則以儒士直爲布政司,布政司,卽我國數字缺司也,國家用人,固當如此矣。挺緯曰,領相,以常調言之,規例固然,而許秩,到處善治,到處淸白,羅州逋欠一萬九千餘石,竝皆自備充上,所率甚簡,盡誠國事,其人則實合擢用矣。鑴曰,人臣守法,人君隨才擢用,國政當然矣。挺緯曰,頃者特命以武臣備擬於承旨,此亦極好,此實顚倒豪傑之道矣。鑴曰,許秩則臣不知其才之堪否,而上之此擧,豪傑樂爲之用矣。積曰,此言亦然,而臣弟之不合此任,臣自知之,況當新政破格之初,以臣之弟,遽膺是選,則外方聽聞,必以爲首相之故,有此除拜,其在聖德,亦恐有損,臣非泛陳也,蔭官左右尹則亦得爲之,自上若欲試用,則自有相當之職,監司則決不可矣。挺緯曰,領相,知外間之事,故不避嫌而陳之矣。積曰,古人擧不避親,若果可堪,則何敢如是陳之,臣弟不爲鄙汚,勤於職事則有之,而旣乏才局,又無學術,決不堪此任矣。鑴曰,領相,爲國家,不避區區之嫌矣。積曰,許秩,終當遞差,而監營下人及夫馬,上來已久,今曉來言下去羅州云,往來之際,人馬亦有弊,故臣使之勿爲下去而待之,今日必爲處分,可矣。上曰,許秩,到處皆善治,監司之任,豈不能爲之乎?積曰,監司與守令有異,且以守令言之,小邑善治,大邑不治者有之,監司豈可易爲乎?挺緯曰,自上擢用,而以委任大臣所啓而遞改,亦是聖德也。積曰,弟以蔭官爲監司,且雖以備擬爲之,其實特恩,以私情言之,榮華極矣,而揆以國體,不當如是矣,南行監司,久而成例,人皆爲之則可矣,而首相之弟,無才無學,而首拜於破格之初,大不可矣。鑴曰,自上擢授,而因臣據例爭執而遞之,亦是美事矣。上曰,然則許秩,今姑遞差。積曰,羅牧則迎送有弊,許秩,仍任,似可矣。此亦避嫌處,而事係便好,故敢達矣。上曰,仍任,可矣。鑴曰,上候不能安寧,不必排日晝講,時時。以下缺燼餘
午時,上御夜對廳對。參贊官尹鑴,待讀官權愈,檢討官李夏鎭,假注書李萬封,記事官李后沆·南益熏入侍。權愈進講綱目,自四年蜀相殺蜀侯,止秦魏會于臨晉,讀一遍訖。上受而讀之,至易黔中地,李夏鎭曰,黔字平聲,當低聲讀之。上曰,唯。上讀一遍訖。愈講說文義曰,蜀相,卽陳莊也,秦取蜀後,使莊相之矣。尹鑴曰,臣殺君,當曰弑,莊乃秦臣監制者,故不稱弑矣。夏鎭曰,如漢法諸侯相,皆以朝臣差送矣。愈曰,漢事則乃是法制,而此則强之也。至楚將甘心,愈曰,儀以六里靑山欺楚,故楚欲殺之也。至爲秦所魚肉,愈曰,以此言,恐動楚王也。至不格明矣。夏鎭曰,格猶俗所謂支吾也。至待諸侯之救,在半年之外,愈曰,合從所以相救,故云然矣。數行缺鑴曰,韓魏,天下之樞也,爭天下者,先得韓魏然後可取天下也。至千鈞,鑴曰,鈞字乃宣廟濳邸時諱,避神宗諱而改之,然今猶諱以斤字代之矣。至臨淄卽墨非王有,鑴曰,臨淄卽齊都也,非王有,言其失國也。至敝甲凋兵,鑴曰,此言若謙辭,而其實嘲而喝之也。至先聞左右,夏鎭曰,聞字,作去聲讀宜矣。至詭說秦武王,愈曰,儀恐見殺,故詭之曰,山東有大變,然後王可以多割得地,今聞齊王,甚憎儀,儀之所在,齊必伐之,願乞身之魏,齊必伐魏,王以其間伐韓,入三川云云,遂往魏爲相矣。夏鎭曰,其後齊果伐魏,魏王甚恐儀,又使人入齊,盡以其所告秦王者,告齊王,且曰,王內罷國而外代與國,廣隣敵而信儀於秦,此所謂托儀於秦云云,齊乃赦魏,儀在魏,安過一年而死矣。至公孫衍虢犀首,鑴曰,犀首,秦官名也,衍嘗爲此官,故以此稱之矣。夏鎭曰,犀首,掌兵之官,犀乃堅物,故以爲官名,猶龍驤,虎賁之稱矣。至景春曰云云,愈曰,此出孟子,而乃三人斷論,故朱子修綱目時,取而編之於此矣。鑴曰,以順爲正是妾婦也,三人者,順人君之意而爲之,猶妾婦之道也。愈曰,廣居,仁也,正位,禮也,大道,義也,淫,沈溺也,移,移其操守也,屈,屈其操守也。至秦誅蜀相莊,鑴曰,莊雖秦人,旣相蜀,則與蜀侯,有君臣之分而殺之,故誅之也。夏鎭曰,以其不稟於秦而殺之,故誅之也,今日進講處,多可戒之端矣,張儀之之楚,可謂危矣,而懷王,庸君也,惑於妖姬及嬖侫之臣,張儀已料之,故之楚而不懼,終果如其所料矣。鑴曰,女子與小人一樣,人君信之則鮮有不敗者,況合而爲一,豈不甚乎?夏鎭曰,鄭袖,極是憸邪之女也,非但此也,楚王,得一美女甚嬖之,鄭袖害之,而其女美於己,無計可去,陽若愛之,與同寢食,王及女,皆信之不疑,袖因紿之曰,王寵汝而惡汝之鼻,見王必掩爾鼻,王問之,亦勿言,吾之爲汝言也。後女見王,果掩其鼻,王問袖,袖曰,妾早欲告于王而未也,此女嘗言惡王之臭,見王掩鼻矣,王大怒,劓其鼻而逐之,袖實是憸邪之女也。鑴曰,此所謂臣各爲其主云者,亦是理然之言,故楚王信聽矣,且張儀所謂治船積粟,乃是備敵之要也,積粟之道,豈聚於民而能積乎?積之自有其方矣,我國土瘠民貧,積粟誠難,以下缺屯田,則一年得穀必多,此事曾有言及於臣者,臣思之亦好,若以二萬兵分屯,則足以實邊,百事可做,臣職微言賤,須與大臣,議而行之,可矣。上曰,當問議大臣而處之。愈曰,尹鑴,在外亦言之,如此則視徵布,其利多矣。鑴曰,農牛農器可備給,前日所捧之木頗多,足當以此備之,曠土屯耕,亦可易爲矣,柳成龍,創設訓局時,以其繼餉之難,亦有屯田之議,而其後寢而不行,四千兵馬,給奉足給月料,國力易竭矣。海島牧場,遞番屯耕,與坐食者,其效相懸,渠之所食,足能自辦矣,此在大臣善議爲之,自上須於燕居之地,細思利害,得其策而問議于大臣,則可以行之,其間雖有些少弊端,不必爲拘矣。愈曰,凡事若念其細小曲折,則事無無弊之事,必脫略於此,然後可爲矣。鑴曰,自上須熟慮而爲之,不必一從臣下之言如此尤好矣。夏鎭曰,張儀所言,皆理然也,理然之說,能令人君信聽矣。鑴曰,合從固是六國之利,而衡人以理然之事說之,故輒信,此乃積威所怯也,彼人之事亦如此,自上須察之,可矣。六國亡於秦者,以畏怯也,非形勢之不敵也,如吳廣·陳勝,發憤自爲,故能以鋤耰棘矜滅秦矣。夏鎭曰,張儀所謂不十日距武關等語,雖似可信,而實若果然,則在前豈無此擧?然而惑之者,以其近似故也,近似之言,亦有實不然者,細思則可知矣。鑴曰,自上知從衡二字之義乎?愈曰,此以上,已有其說,自上已知之矣。鑴曰,以孟子答景春之辭觀之,則君子立心之節,可見也,能不以富貴貧賤動其中,然後方可爲君子,君子然後方可爲大丈夫矣。鑴曰,進講時,每章隨講隨解,自上受讀時,亦然則似好矣。愈曰,自下不敢達,自上思而爲之,可矣,然逐章講解似勝矣。鑴曰,文義論難,似當尤爲明白矣。夏鎭曰,玉堂進講規例,則音釋文義一遍後,自上受而讀之矣。上曰,逐章講解好矣。鑴曰,自後日依此爲之,定爲節目,何如,上曰,講官逐章音釋後,受而讀之,不必爲節目矣。鑴曰,侍講諸臣解釋文義之時,亦有因陳獻替之事,令史官一員記出,退出數行缺上曰,依爲之。鑴曰,注書及下番翰林,所事甚多,勢有所不遑,上番翰林,則雖執筆入侍,而別無記事之事,揆以事體,似涉冗官,此事則令上番專主爲之,自今夕爲始,撰次書入,何如?上曰,依爲之。夏鎭曰,就其要語而記之,不必盡錄冗語而啓之矣。愈曰,玉堂官員,只有數人,苟簡莫甚,今日,吳始復,又爲罷職,李夏鎭,入試官望,若受點則下番無入直之員,吳始復所犯,未知如何,而今日纔罷,自下不敢煩達,而玉堂之苟簡則甚矣。上曰,闕員盡爲差出,可矣。愈曰,無備擬之人矣,只有尹嘉績·李濡,而尹嘉積,解由未出,李濡,亦爲罷職矣。夏鎭曰,吳始復,今日纔罷,而李濡,以試射不進罷職,李濡,伊日病甚,陳疏而出,而試射無懸頉之例,故罷職,試射雖重,如許實病,不得懸頉,此亦未可知也。鑴曰,吳始復,以大臣所啓罷職,而其事似不必深罪,且玉堂之苟簡如此,似當有趁速變通之擧矣。上曰,李濡敍用,尹嘉積,解由蕩滌,可也。愈曰,玉堂草記,直請牌招之規,頃已防塞,不得爲之,而以體面言之,則玉堂之不得直請牌招,亦涉殊常矣。聞李夏鎭之言,則承旨以爲,新纔定奪,不當旋改云,此言尤不似矣,若不得當,則雖一刻之內,改之何害?古人云,十易之,未爲不可矣。鑴曰,草記事,臣未之知,而承旨所言極誤,事雖細微,而大有妨於遷善改過,克己復禮之道,如此之言,知而察之,可矣。愈曰,此事出擧行條件,而終不知其穩當矣。鑴曰,集賢學士,豈塞牌招之路乎?擧庶官同之則未安矣。上曰,各自入直,何必牌招?愈曰,以告者,必以爲入直推諉,年少怠慢之習,而臣之所陳,不在入直之事矣,如情迹難安,不敢行公者,亦不得牌招,則實爲窒礙矣。上曰,當觀勢處之矣。遂罷出。燼餘
上在昌德宮。停常參·經筵。
尹鑴啓曰,明日常參·經筵,取稟。傳曰,只晝講。
又啓曰,來三月初一日,輪對日次,敢稟。傳曰,停。
又啓曰,卽見,濟州牧使金興運柑橘進上王大妃殿單子,姓字之下,不爲着署,殊無謹愼之意,請濟州牧使金興運推考。傳曰,允。
又啓曰,卽見江原監司金禹錫啓本,則監試初試入格人中,生員二等第五人李齊膺之李字,以崔數行缺啓。傳曰,知道。
權大載,以武科一所差備官,以試官意啓曰,科場事體至重,各司進排官,凌晨待候於試所,乃是規例,而長興庫典設司官員,臣等開坐之後,尙不來待,小官怠慢之習,不可不懲,長興庫典設司當該官員,從重推考,何如?傳曰,允。
鄭重徽啓曰,假注書李萬封,自昨猝患寒疾,症勢頗重,僵臥直所,不得察任,當此多事之時,不可等待其差歇,今姑改差,他假注書,差出察任,何如?傳曰,允。
以柳壽芳爲假注書。
鄭重徽,以戶曹言啓曰,卽接廣興倉所報,則來三月朔頒料時,祿牌受來次,進去于左議政金壽恒,右議政權大運,領中樞府事鄭致和。判中樞府事鄭知和家,則左議政金壽恒以爲,退伏江外,陳疏乞遞,右議政權大運,時未肅謝,領中樞府事鄭致和,判中樞府事鄭知和,皆以病重,不得出仕,祿牌竝不得出給,係是大臣祿俸,依例令倉官輸送之意,敢啓。傳曰,知道。
權大載,以備邊司言啓曰,忠淸道巡撫使任奎罷職之代,以行副司正崔寬,差下,何如?傳曰,允。
又以備邊司言啓曰,全羅監司洪柱三,時在光州牧任所,依前例令該曹除朝辭赴任,以除人馬迎送往來之弊宜當,敎諭書,密符下送等事,亦令政院考例擧行,何如?傳曰,允。
又以義禁府言啓曰,以摠戎使狀啓,刑曹粘目,坡州牧使鄭東卨,移本府處置事,允下矣。鄭東卨,時在任所,依例府羅將發遣,拿來,何如?傳曰,允。
南天漢,以兵曹言啓曰,本曹參判申汝哲,參議李夏,參知鄭樸,俱以式年文武科試官進去,故臣錫胄,今方入直矣,明日下番精抄軍賞格試放時,當爲進去,而他無入直之員,假參知差出,替直,何如?傳曰,允。
以金煥爲兵曹假參知。
尹鑴,以禮曹言啓曰,卽見崇陵參奉所報,則陵上曲墻面土,頗有凍落,丁字閣階石下磚石,亦或數行缺喪而言也。今見敬恩殿參奉所報,取考己亥年謄錄,伊時參奉,稟報本曹,則題辭有曰,五禮儀,練後以無哭,載錄,而己丑年俗節朔望朝夕上食時,有已行哭禮,依此擧行云,今亦依己亥謄錄,仍哭與否,定奪云云,而考諸本曹謄錄,則練後哭臨一款,元無現出之處,但辛卯年謄錄中,有祥後禫前朔望親祭時,殿下與百官哭臨之節,此是議大臣定奪之擧也。以此見之,則練後哭禮,自在其中,而旣是五禮儀所無之禮,此出於一時變通,不可援而爲例,況此仁宣王后之喪,與己丑·己亥大王喪有間,仍行哭禮,有所未安,似當依禮文擧行,而莫重之禮,臣曹,不敢以臆見,容易斷定,議大臣定奪,何如?傳曰,允。
又以迎接都監言啓曰,都廳前掌樂正宋昌,以試官事,旣已罷職。其代,副護軍崔後尙差下,使之察任,何如?傳曰,依啓。
又以迎接都監言啓曰,觀此遠接使狀啓,則祭文,依前留置仁政殿,行祭日,奉詣祭所云,考見己亥謄錄,則勅使問及祭文賻物所置之處,儐臣,答以所盛彩輿,置於仁政殿東階上之意,則勅使曰,此則然矣。但皇帝所賜之物,不可不親傳於國王,仁政殿受勅後,祭文·賻物,亦依受勅例親傳云,仍爲親傳,今番亦依此例,欲爲親傳,則此一款,似當添入於儀註之中,令禮曹稟旨擧行。且考謄錄,則禮曹郞官及守直官二員,自吏曹別爲差定行禮後,禮曹郞官,守直官,奉出祭文,置於東階上守直,待祭日,自闕中奉詣祭所矣,令該曹依例差出,使之待候,何如?傳曰,允。
未時,獻納李宇鼎啓曰,措辭見上請勿留難,還收春川定配罪人金壽興放釋之命。答曰,毋庸瀆擾。
未時,掌令吳挺昌,持平朴信圭啓曰,措辭見上請還收春川定配罪人金壽興放釋之命。答曰,毋庸瀆擾。
夜五更,有霧氣。燼餘
前兵曹判書權大運疏曰,伏以臣,災孽將迫,宜升踰分,愧懼交竝,冒死祈免,而奬諭過實,尙不允許,瀝血之懇,反歸虛讓,心魂飛越,益無所容,夫處匪據之位,而苟戀榮寵,不知力辭者,非人臣揆分之義也,授非分之職,而强加驅策,不許鐫政改者,非人君器使之道也,庶官尙然,況於相臣乎?倚毗而仰成者,相也,托重而恃力者,相也,今若上不能輔導君德,裨補新化,下不能鎭撫百姓,康濟艱虞,而伴食廟堂,徒榮其身,則相職之設,豈端使然哉?臣之所以連章累牘,大聲疾呼,必以得請爲期,不敢冒進者此也,臣辭愈懇,恩禮愈隆,每承聖批,一字一句,無非臣不敢當之敎,奉讀未半,惶惑失措,駭汗浹背,震悚益深。噫,限定而不可逾者,分也,得於天而不可强者,才也,力少數行缺不念職責之重,不顧公議之嚴,而又加之以不敢當之數字缺責之以所難能之事,使至於狼敗顚覆,而莫之恤乎?臣之此言,實出悃愊,不惟臣自知者明,抑亦聖明之所洞燭,而猶且視以應文之擧,尙靳一兪之音,古人所謂上無以承事于公,忘其將所以報德者,下無以自立,喪失其所以爲心,正爲臣今日道也,如或迫於嚴命,冒昧承當,則其累聖簡妨賢路,而辱名器損國體,如何哉?此臣所以不避斧鉞之誅,仰瀆宸嚴之下者也,伏乞天地父母,深惟國事之重,俯諒微臣之懇,亟回成命,改卜賢德,以慰輿望,以安微分,公私萬幸,臣無任瞻天閔迫之至。
吏曹判書李正英疏曰,伏以臣,愚魯譾薄,最居人下,立朝四十年,有訾謗可指,無善狀可錄,而常調例遷,至於此,恒懷愧懼,猶不知止,不意今者,誤恩荐加,銓衡之長,遽及於臣,聞命驚惶,若隕淵谷,臣之不堪此任,聖明夫豈不知,而强委重焉,有若尋常試可者然哉?天官冢宰,位望極隆,雖朝廷和平,國家無事,尙不可人人冒之,況此時乎?卽今雖曰乏人,人皆一一勝臣,如臣昏庸衰劣,人所輕易者,其敢承當乎?臣於雖欲貪榮冒進,其於公議何,恭竢進退,屢日無聞,臣是,不得不仰首煩籲,伏願聖明,深察人器不稱,亟許收回新命,以重名器,以安愚分,不勝幸甚,臣無任惶愧隕越之至。
崇善君澂箚曰,伏以凡客使接待及茶禮時,司饔院提調,必備三員,然後可以推移,而提調五員內,福昌君楨,奉使未還,禮曹判書張善瀓,病未行公,只有臣及檜原君倫數行缺矣,伏乞聖明,亟遞臣廚院提調之任,俾無臨時窘迫之患,不勝幸甚。取進止。
藝文館檢閱李后沆疏曰,伏以卽者筵臣,以經筵講說文義,令上番史官撰次以進事,陳達於榻前,自上旣已允許,臣旣忝上番之任,固當奉承之不暇,而第竊伏念,設官分職,各有所事,固不可相侵相越,而至於史局體例,則尤有重焉。祖宗朝三百年來,置左右之史,責之於秉筆之臣,臣恐史體之職此而有損也,事雖微細,所關甚重,伏乞聖明,下臣此章,博詢廣議,更賜處分,以重史局,不勝幸甚,臣無任悚仄屛營之至。
此下缺吏曹是白有亦,觀此檢閱李后沆上疏,則以爲經筵講說,文義撰次,非其職任,今以規外之事,責之秉筆之臣,有損事體所關甚重是如,有此博詢廣議之請是白乎矣,文義撰次之任,旣非該曹之所敢指揮,博詢廣議之事,亦非該曹之所敢承當是白置。令春秋館議定稟處,何如?依允。燼餘
上在昌德宮。只晝講。
尹鑴啓曰,明日常參·經筵,取稟。傳曰,只晝講。
權大載啓曰,小臣今日三省推鞫進去,下直。傳曰,知道。
鄭重徽,以都摠府言啓曰,都摠管閔點,除標信,刑曹坐起進去之義,敢啓。傳曰,知道。
尹鑴啓曰,守令及監察,多有未署經之員,而因諫院之位不齊,不得署經云,呈辭未入啓之人,竝卽牌招,使之今日內署經,何如?傳曰,允。
又以弘文館言啓曰,本館上番校理臣權愈,以西學。數行缺
缺批矣,更何多誥?況客使入京已迫,卿何固辭,至此之深也?亟斷來章,速出論道,以副上下之望。仍傳于南天漢曰,遣承旨傳諭。
以檢閱李后沆上疏,傳于尹鑴曰,下該曹。
答吏曹判書李正英疏曰,省疏具悉卿懇。卿才允合此任,卿其安心勿辭,從速察職。
答崇善君澂箚曰,省箚具悉卿懇。箚事,朝家自有變通之道,卿其安心勿辭,從容調理。仍傳于南天漢曰,遣史官傳諭。
傳于尹鑴曰,客使接待之日,廚院提調三員,不得不備員,都提調外有病,提調今姑改差,以無故人差出,以成模樣事,言于該曹。
南天漢啓曰,臣承命往諭于議政府右議政權大運,則以爲,臣庸陋無狀,百無可取,而千萬夢寐之外,叨此萬萬不似之命,自知甚明決難承當,故前後控辭,俱出情悃,而聖明不諒,屢降恩批,史官來諭,至于再三,已極震悚,置身無地矣。不意今者,至遣近侍,諭以速出,恩禮之隆,至於此極,臣是何人,得此於君父哉?驚懼不敢當,直欲逃遁而不可得也。臣欲出而承命,則職責甚重,憤敗可畏,欲復陳疏辭,則孤負聖恩,分義未安,到此地頭,惶感罔措,伏地感泣,不知死所云矣,敢啓。傳曰,知道。
尹鑴啓曰,仁政殿勅使接見時,茶禮二度習儀,當行於今日,而司饔院提調,必備三員然後乃爲習儀,自是前例云,司饔院提調闕員,令該曹以在京無故人,今日內口傳差出,使之進參於習儀,何如?
三省推鞫廳啓曰,因罪人救天所引牟有秋,請拿蒙允之後,發遣都事,使之拿來,則只率有秋之妻娚都監旗牌官田有一而來,問於有一,則有秋,於上年二月,除授全羅道蛇渡僉使,方在鎭所,而有秋之家,則已賣於他人,救天所謂來接有秋家之說,極爲無據云,問於兵曹,則有秋,方爲蛇渡僉使的實。臣等曾知有武士牟有秋,來仕京中,而不知其方爲邊將,只憑救天所供,率爾請拿,不勝惶恐。數行缺居崔泰汲稱名人,前後供辭之變幻若此,則泰汲勸送之說,亦難準信,而再三詰問,至請與泰汲面質,罪人所供如此,則其在按獄之體,不可逆料其又爲誣引,而不爲之覈得實狀,一向加刑,致令斃於杖下。崔泰汲爲先拿來,憑問後,稟處,何如?傳曰,依啓。
吏曹口傳政事。以閔點爲司饔提調。
傳于權大載曰,三省推鞫,姑罷。
尹鑴啓曰,郊外迎勅二三度習儀,則因備邊司啓辭,旣已停止,而仁政殿受勅宣勅接見時,則多有儀節,不可不豫爲習儀,俾無臨時失禮顚倒之弊,以前定三度習儀日習儀於仁政殿事,分付各該司,何如?傳曰,允。
南天漢,以備邊司郞廳,以領議政意啓曰,勅使時凡干節目,皆自禮曹磨鍊擧行,而判書張善瀓,身有病患,參議李翊相,例不參於迎勅等事,而參判李俊耉,不得行公,亦至累月,禮曹之事,委屬可慮,參判李俊耉,今姑改差,其代,令該曹從速差出,何如?傳曰,允。
尹鑴,以禮曹言啓曰,濟州牧封進去十一月令薦新唐柚子,宗廟·敬思殿·山陵·殯殿,來二十九日依例薦進,而崇陵則不爲封進,考其狀啓日字,則梓宮在殯之前故也,殯殿所封之數,倍於敬思殿封進之數,以此分半,孝敬殿及崇陵薦新,而山陵崇陵薦新,則依例魂殿內官,陪進陵所,薦進,何如?傳曰,允。
以濟州牧使,以私興利沙工奴希申致敗,渰死人命,多至十七名,極爲慘事狀啓,傳于鄭重徽曰,觀此狀啓,則渰死者,至於十七名之多,誠甚矜惻,其令本道各別恤典擧行。
答洪州居幼學李廷稷疏曰,省疏具悉。爾之疏辭,當令廟堂稟處焉。
鄭重徽,以吏曹言啓曰,禮曹參判,從速差出事,命下矣。六曹堂上官,自本曹元無口傳差出之規,今此禮曹參判,明日開政,差出,何如?傳曰,允。
南天漢,以禮曹言啓曰,濟州牧封進去十一月令宗廟薦新數行缺推移變通之勢,不得已仍爲薦進之意,敢啓。傳曰,知道。
未時,大司諫鄭晳,獻納李宇鼎,正言李壽慶·睦昌明所啓,請還收春川定配罪人金壽興放釋之命。同前啓。答曰,亟停勿煩。
未時,掌令吳挺昌,持平朴信圭所啓,請還收春川定配罪人金壽興定配之命。同前啓。答曰,亟停勿煩。
自昧爽至辰時,有霧氣。燼餘
午時,乙卯二月二十八日上御夜對廳晝講。同知事金錫胄,特進官李弘淵,右副承旨尹鑴,侍讀官洪宇遠,檢討官李夏鎭,記事官李聃命·李后沆·南益熏入侍。上讀前受音,自柴也愚,至入聖人之室也一遍。檢討官李夏鎭曰,小臣亦爲進講乎?上曰,唯。夏鎭,進講論語先進篇,論篤是與章一遍,卽就其章,又講釋一遍,又講文義訖。右副承旨尹鑴曰,上宜讀之也。上讀其章音一遍,又讀釋一遍,註不釋。夏鎭進講此章音釋文義。上讀音釋,註不釋。夏鎭,又進講其次子畏於匡章,音釋文義,讀音釋,注不釋,至夫子而在上,以夫子爲句,而以而在二字連釋而讀之。鑴曰,上句短,勿以夫子而爲句也。夏鎭,進講其次章子然章,音釋文義。上讀音釋,註不釋。鑴曰,文義若太詳,則自上無可思繹處,從大段處仰達,可也。至論篤。夏鎭曰,始吾於人也,聽其言而信其行,今吾於人也,觀其行而信其言,與此意同也。同知事金錫胄曰,昭烈,常言馬謖數行缺君之所當知也,平日以道事君者,患難時,必伏節死義,平日巽順,而從患難時,必忘君負國矣。錫胄曰,南軒張氏所謂,荀彧·劉穆之說,似好矣。夏鎭曰,荀彧,初以操爲漢臣而事之,已非矣,而旣事之後,一事二事,而自然漸致順長,遂至弑逆。侍講官洪宇遠曰,荀彧,不至於弑逆矣。夏鎭曰,殺伏皇后,非弑逆而何哉?上曰,綱目,今日則姑勿進講。鑴曰,史冊,監戒治亂之迹也,最爲切要,而近日多廢此書,雖小小進講,因其事迹,有所敷奏,則必有所益,願爲進講,何如?上曰,已晩,姑勿爲之。鑴曰,今雖不能進講,後日則進講,可矣。錫胄進曰,臣疎迂庸碌,從仕十餘年,未嘗任職經事,猝承中兵之命,不勝惶悚,一身之不堪當,固不足言,國事甚重,恐有誤事之慮,不知所喩,且以資級言之,則以前春堂下之人,周年之內,至登上卿之班,此豈隨資格調用之道也?適與練期相値,卄五日,又是守禦軍兵期會之日,故以此爲憫,不得不冒昧而出,而朝臣中,年齡多於臣,任事勝於臣者,豈無其人乎?上曰,意非偶然,勿辭。錫胄曰,精抄軍二百五十名,今已準番,晦日當還,而前一日,例爲中日施賞,故差出假參知入直,臣以今日,往三淸洞,將爲試放矣。晝講時,無他講官,姑爲入來,而講罷則當卽還出而試之,令假參知,待試罷留直,仍上軍號,何如?上曰,依爲之。錫胄曰,禁軍戎器點考,前判書時,已爲定奪,未及擧行,遂至大拜,而晦日乃習操也,合新舊精抄而爲一司,與禁軍當爲組練,而戎器點考,亦欲竝爲之,若入直則明日恐日晏未及,假參知,仍使直宿,何如?上曰,依爲之。鑴曰,臣不肖無狀,百不如人,而冒昧而出者,只爲感激恩禮之夐出尋常,而無秋毫裨補,故以不能則止之意仰煩,而不但不賜允兪,又下牌招之命,臣縱不能不進,惶愧實深,至於寢不能寐也,近日北客,不遠入來,而平日素志,亦不敢盡達而行之,皆未免因循苟且,一依舊套,臣於此,尤爲惶恐,惟遞職然後可安心矣。上曰,予意已悉於前日,勿辭行公。鑴曰,立國之道,惟在倫紀,群臣之吉服迎勅,大防已壞,而上之由新門時,以行忙故仍御吉服云,其爲傷於倫紀甚矣。臣意則今日若不爲郊迎數行缺第緣忙迫,未及周旋,若以此意,送言于勅使曰,缺郊迎則雖從權差吉,而還宮時則禮宜還着素服,脫着之際,時刻自遲,幸諒此意,願小緩行云則似當矣。鑴曰,如此則與臣意異,此五十步百步間耳,送勅使之言,當曰,受勅時,固宜從吉,至於郊迎,則視受勅有間,方持喪,不可遽卽從吉,以此爲爭,而渠或不聽,寧以國斃,有不可從?臣下則亦當曰,臣無不請從吉,獨吾君新卽位,孝思罔極,以爲萬人瞻仰中,何忍爲吉服云,今若不從,是廢人之孝也,亦非皇上哀恤諸侯之意云爾,則渠必謂我國,以禮自守,不敢牢據之矣。至於還宮時吉服,雖甚無據,旣以吉服郊迎,則不過五十步之間耳。錫胄曰,臣自外亦聞此言,而必如鑴之意,則措辭當曰,大人使事,兼領弔祭冊封之命,而冊封則只爲寡君承襲,弔祭則乃是賻先君,故寡君,尤以弔祭爲重,尤以弔祭爲重,故欲以素服迎勅,於禮宜之何如云云則似好,在我則當以此言之,而渠若以上國之事,當從吉服爲辭,則渠亦不無所據矣。鑴曰,渠亦思之,則今日天下形勢不如古,只以交結我國,爲誇示天下,而今於弔勅時,我若固守禮義,渠因此不得傳命,則無以爲辭於天下,渠必以此爲難,亦或從我而傳命矣。又曰,上若稱病不郊迎,他日可以有辭於天下,今日雖似微細,其有力於他日大義則大矣,大臣,不必固守前見,與之更議,何如?錫胄曰,郊迎,旣從大臣所達而定之,而服色一款,出與領相相議,不可爲則不須言之,可爲則言之,何如?鑴曰,動樂事,皆以爲不可得,而今聞之,似可從之云,事在可爭,何可謂之必不可得,而不爭之耶?此則事關倫紀,上宜自樹立,然後可爲,此時雖非言退之時,此事若不行,則至於他事,豈乏奉行之他臣哉?若不能則止,臣當退矣,臣年垂六十,經歷亦多,豈敢以輕慮淺謀,爲嘗試之計哉?若媕阿度日如此,則終必同歸於亂亡矣。上曰,郊迎時素服,與大臣議之,可也。錫胄曰,當如聖敎而爲之矣。鑴曰,臣意則大者不行,而徒以細節相爭,是不能三年而緦小功之察也,李弘淵及玉堂諸臣皆入,詢問,何如?夏鎭曰,鑴所言,臣亦得聞於外,而不郊迎一款,臣恐不可爲也,不然則必難似漏欲給則財竭,而若其素服迎勅,則渠不必以此不入,此則可爲也。鑴曰,此非閑漫事也,可謂賢於十萬之師,雖有數千金糜費,有不足顧數行缺塞之則不敢云矣。丁丑年,我國,給龍骨大以二千兩之銀,則龍骨大,納諸字缺其後勅使之出也,以其二千兩,還給我國,故勅使則不敢給之矣。鑴曰,龍骨大,汗之心腹也,固當如此,而循例勅使之類,則給豈不受,我國拙而不能矣,若以列國事言之,行賄而得力者多有之。錫胄曰,列國與今不同矣。弘淵曰,玆事甚重,大臣重臣當白,而臣意則鑴之言,雖出於義理,心爲上,節目次之,不爲郊迎,豈至有辭於天下後世乎?仁祖以後,不得已身雖事之,心則豈事之乎?若於渠堂堂之時,猶可以此爲爭,而今則渠旣內不足矣,必加疑焉,且渠雖不如前,其力尙足以制我,迎勅時素服,猶可必也,郊迎一款,則不可爲也。夏鎭曰,我之非心服,渠何時不知,而每每若故不知者,今日,亦必無以此,加怒而疑之矣。鑴曰,不得傳命而還,則天下聞之而危動,渠亦慮此而必不得終拒之也。錫胄曰,出與大臣,議此事,何如?上曰,迎勅時素服事議之,可爲則爲之,可也。鑴曰,還宮時素衣,事甚小,迎勅而旣吉矣,與月攘一日攘一,何異?鄭吳方張,後日亦豈無可慮者乎?錫胄曰,有若忘大義,故不敢言,而設令後日鄭吳得志,豈以此至於爲罪乎?卽今我國事,無一可恃,以此寡弱之國力,決不當强大之敵,以前日事彼之故,爲後日被禍之資云者,臣不信也。鑴曰,豈無人才哉?抵擲圭璋,使同瓦礫,在上求之之如何耳,兵力雖疲,亦豈可不爲?弘淵曰,累年飢荒,民救死不贍,今日之所當言者,心而已,若守國之外,又他□道則不可矣,況觀勢爲之則可,今明年,豈可爲之?只言師直,而不思前頭,則徒取狼狽,保民而往此可念也。鑴曰,保民之說誠是矣,凡章疏之下備局者,使之申飭,可行者,速行之似當,還上事,方爲催促于各道矣。鑴曰,此則只是指徵無處事也,若死亡者之無田無族者,雖蕩滌不關,而臣意則頑民富戶,則査之缺下以下之戶,皆許蕩減,則民心可得,若指徵無處,則雖蕩滌無益,殿下在深宮,何能盡知?臣則生長閭閻,知之熟矣,臣之向日十餘條之陳事,殿下亦嘗留神,而備局至今無黑白,皆爲休紙,雖有奇謀善策,無所施之,極數行缺其數,而與大臣相議仰達耳。鑴曰,臣以種桑等事,旣已陳達行會矣,而又有一事,峽民火田,是今日之巨弊也,材木之乏絶,藥料之希貴,鳥獸之不能繁息,皆由於此,而甚至山童澤涸,雲雨不興,逋軍逸民,巢穴於斯,種種之害,有不可勝言者,自今以後,名山巨藪,火田耕作,一切禁斷,何如?上曰,禁之,可也。錫胄曰,火田之弊,誠如鑴言,禁之固可也,而峽民所頼,惟在火田,猝然禁之其勢實難,耕作之民,雖令退去,若無退去之處,則旣字缺可食,又不可代給其田,豈非難處乎?如得可田處,儲其糧作其家,使之可歸,然後曉諭之則可爲矣。鑴曰,臣非爲禁之而已,事當規畫便宜,以爲可行之地矣。上曰,禁之,可也。可一字缺禁條目,令備局從速議定行之。弘淵曰,入作,皆逃奴及西北民也,使之各歸其土,則可矣。夏鎭曰,錫胄之言是也。猝禁不可,今年則姑止,明年切禁,似可矣。弘淵曰,游民之事,誠甚憤駭,號牌可行也。鑴曰,號牌則不可,不當拘束民如此也。鑴曰,臣以承旨,每入筵席,非矣。承旨之輪次入侍,例也,臣何可每入?以他職每入則可,以承旨每入則不可,政院規例,亦豈不顧?上曰,每令入侍者,欲其開釋奧義耳。夏鎭曰,鑴之言,非欲不入也,人孰不欲近聖光,而每獨入侍,他承旨則不得焉,以此爲未安,而有是達矣。尹鑴則雖職在臺諫之時,特令例爲入侍,臣意則他承旨入侍時,鑴則別使竝入似當。上曰,竝令入侍,可也。罷出。燼餘
上在昌德宮。停常參,只晝講。
南天漢啓曰,三十日朔祭齋戒,初一日國忌齋戒,初二日國忌正日,初三日勅使入京,初四日頒敎,此五日,視事,頉稟。傳曰,知道。
權大載啓曰,卽者武藝別監等,來訴以爲,今二十七日夜,宣傳官廳吹螺赤元孝守卒字缺廳軍士二人,稱以捕盜,突入別監金建家,捉出金建結縛來卞於監軍宣傳官云。元孝守及巡廳下人軍士等捉數行缺於閭閻,亦甚可駭,當該宣傳官,從重推考,何如?傳曰,允。
又以兵曹言啓曰,本曹郞廳八員內,方差迎接都監郞廳,除本仕,二員,以試官入文所,一員,以京試官,奉使未還,一員,在外未肅拜,只有正郞元振澤,佐郞李善源,分直內外司矣,卽今番上遞易之際,點閱已多遲滯,前頭迎接客使之時,宿衛亦將不備,奉使正郞趙宗著,在外佐郞李馥,竝姑改差。其代,令該曹今日政,各別擇差,何如?傳曰,允。
鄭重徽,以戶曹言啓曰,卽接廣興倉所報,則來三月朔祿俸,依傳敎,令倉官輸送,則左議政金壽恒以爲,退伏江上,不可儼然冒受,方言陳疏,不爲領受,右議政權大運,時未肅拜,亦爲不受云,係是大臣祿俸,何以爲之?敢稟。傳曰,更爲輸送。
答禮曹判書張善瀓箚曰,省箚具悉卿懇。卿其安心勿辭,從容調理。
答左議政金壽恒疏曰,省疏具悉卿懇。客使入京迫頭,卿何强爲固辭,若是其邁邁乎?至於祿俸之事,尤爲不然,卿其安心領受焉。仍傳于鄭重徽曰,遣史臣傳諭。
以祥原居幼學周東伯上疏,傳曰,下該司。
答綾豐君具仁基疏曰,省疏具悉卿懇。今玆資級,意非偶然,卿其安心勿辭焉。
答吏曹參議李堂揆疏曰,省疏具悉。爾其勿辭,調理察職。
沈梓,以弘文館言啓曰,本館下番修撰臣李夏鎭,孝敬殿弔祭時,以開櫝官,南別營習儀事晝仕,出去之意,敢啓。傳曰,知道。
權大載,以御營廳言啓曰,本廳立番軍兵,例於下番,臨時賞格試才字缺一番別馬隊及別破陣等,今將準番,亦當依例試才,而大將臣申汝哲,以式年武二所試官進參,不得監試,使中軍李仁夏與別將千摠等官,眼同試才之意,敢啓。傳曰,知道。
又以摠戎廳言啓曰,本廳三運上番衙兵將,與二運衙兵,交遞於來月初一日,兩運衙兵,以明日依前例出送郊外一處鍊習後,二運衙兵數行缺謄錄,則己亥年國恤時,無防風交菜封進之事,而只有防風交沈紅蛤鹽封進之文,且卽接本道回移,則以爲,本道謄錄防風交菜,乃是防風交沈紅蛤鹽云,依該道封進,仍爲薦進之意,敢啓。傳曰,知道。
南天漢,以司饔院官員,數字缺擧提調意啓曰,今日仁政殿茶禮三度習儀時,本院參奉□東老,稱以赴擧,不爲來參,科擧之事,雖云關重,決非應頉,莫重入啓單子,公然懸頉,殊涉未安,推考,何如?傳曰,允。
沈梓啓曰,以禮曹參判·兵曹郞官口傳差出事,依榻前下敎,分付吏曹,則參判許穆,三度加由之後,時未出仕,口傳政事,在例不得爲之云,何以爲之?敢稟。傳曰,雖無前例,如此多事之日,禮官之任,不可久曠,破格趁卽差出。
南天漢,以迎接都監言啓曰,黃海監司尹堦馳啓內,有節目,自朝廷停當以通之語,當初儀註磨鍊,別無差誤,而彼之等待節目云者,似出於致祭之太遲,故臣等就議於大臣,以初四日早行頒敎禮,差晩行初度弔祭,而致弔後仍行致祭之意,商確而未及啓達矣。今見遠接使吳始壽狀啓,勅使則初欲於迎勅之日,仍爲頒敎,翌日行弔祭,而自我又請退行於初六日,故彼有顚倒之嘖,旣以不吉日弔祭未安,縷縷爭執,始得許行於初六日,則還請進行於初四日,尤涉顚倒。今則初六日,行弔祭禮,再度弔祭,則或於翌日,或間日行之事,臨時更爲停當於勅使入京之後,亦爲未晩,且弔禮,非勅使私相弔之禮,乃皇命賜弔之禮。當初該曹,依五禮儀,以先弔後祭,磨鍊儀註以送,而勅使,以致祭爲重,以弔爲人事上私事云,則今不必與彼人,爭其先弔後祭之字缺初六日直行弔祭之意,分付遠接使,旣祛先弔之禮,則儀註亦當有改,令該曹卽爲改磨鍊以送,何如?傳曰,允。
吏曹口傳政事,以睦來善爲禮曹參判,李濡爲兵曹正郞,權瑍爲兵曹佐郞。
答知中樞府事李尙眞疏曰,省疏具悉卿懇。數行缺皆以一品塡差,自是規例,而宗班東班中數字缺數不足,攝行祭則終獻官實豫差,不得已正二品中,塡差以入之意,敢啓。傳曰,知道。
獻納李宇鼎,正言李壽慶啓曰,天官之長,任重而責大,必得淸名雅望,爲世所推者,然後政柄,無數字缺道可恢,況當嗣服之初,人方拭目,首膺是任者,尤宜愼簡,而數字缺除授吏曹判書李正英,曾在先朝,見除亞銓,以才望不愜,被論卽遞,且以按察關西時,餉穀所貿之木,私與京商,減價換銀之事,重被臺評,因此坐廢,未擬淸選者,積有年所,不意本職之命,遽出人望之外,除目一下,物情駭然,臣等於席上,以不可不論之意發言,則長官,亦不以臣等之言爲非,而掩遮周護,堅執己見,反復商確,終未歸一,此無非臣等見輕之致,不可仍冒臺席,請命遞斥臣等之職。答曰,勿辭。
權大載啓曰,獻納李宇鼎,正言李壽慶,再啓煩瀆,退待物論矣。傳曰,知道。
大司諫鄭晳啓曰,獻納李宇鼎,與臣行相會禮後,以吏曹判書李正英不可不論之意,發言於席上,臣以爲,正英,平生守靜,不喜交遊,此同朝之所知,而有足多者,不可以一時之被論,永爲終身之累,故與之反覆商確,蓋欲詳愼,而同僚堅執,竟至起鬧,乃加以遮護之斥,無非臣忝居首席,言不見重立致,何可一刻仍冒?請命遞斥臣職。答曰,勿辭。
權大載啓曰,大司諫鄭晳,再啓煩瀆,退待物論矣。傳曰,知道。
申時,正言睦昌明啓曰,獻納李宇鼎,正言李壽慶,大司諫鄭晳,竝引嫌而退,駁正之擧,蓋循公議,意外起鬧,在我何嫌?臺閣之論,不宜偸惰,强爲立異,未免苟且,請獻納李宇鼎,正言李壽慶出仕,大司諫鄭晳遞差。答曰,依啓。
初昏,獻納李宇鼎,正言李壽慶啓曰,措辭前同請吏曹判書李正英遞差。新化之初,用人爲重,而吏曹參議李堂揆,不加惕念,獨政備擬之人,大駭物情者,多矣。往年亂倫字缺崔世經之被囚也,李商翼者,自爲干證,及逮王獄,陰造鑰鐵,乘其夜深人宿,潛自開門出入,事覺之後,倖免重辟,而遽擬於禮曹郞官。金益廉,蛇蝎之性,禽犢之行,至發於章疏之間,爲世所棄者,久矣。頃者又陳邪疏,才被嚴譴,而至論於判校之望,趙珩,字缺無文望才,得罪於先朝,負累甚重,而遽論於經筵之望,李尙眞,急於護黨,以同朋同類僭逼之言,加之於孝廟,又以傷先王之明,竝疑其無實等語,脅制君上,物議皆以爲駭,久猶末已,而亦擬於經筵之望,沈極之不文,相臣,再達榻前,而不多日,連擬於騎省郞官及師儒之望,趙爾炳之文辭短拙,元振澤之詩賦非長,鄭載禧之誣上罪重,又兼不文,而竝擧擬於試官之望。其他做錯,亦非一二,殊無愼簡之意,請吏曹參議李堂揆,當該郞官,竝從重推考。答曰,不允。推考事,依啓。
南天漢啓曰,吏曹郞廳來言,臺諫有闕,政事,何以爲之?敢稟。傳曰,過齋戒後爲之。燼餘
午時,乙卯二月二十九日上御夜對廳晝講,特進官大司憲金徽,同知事兵曹判書金錫胄,行都承旨沈梓,侍講官洪宇遠,檢討官李夏鎭,記事官李聃命·李后沆·南益熏入侍。上讀論語前受音,自子曰論篤是與庶乎二子可免矣,音一遍。檢討官李夏鎭,代上番,進講子路使子羔爲費宰,至夫子惡夫侫也,音一遍,又講釋一遍,又講文義。上讀音釋各一遍,註則不釋。侍講官洪宇遠曰,字缺雖美,必須學而後能。凡人尙然,況帝王乎?特進官金徽曰,費,小邑也,尙不可學而能治,況爲國乎?夏鎭曰,爲費宰云者,非子路除是職也,特薦之之意也。同知事金錫胄曰,下章,大章也,殆至五十餘行,雖專一日,亦多矣。宇遠曰,萬機至煩,不須務多,伏聞殿下,雖夜深,讀書不休云,聖躬不瑕有勞耶?保者,保其身體,於疲勞玉體,則亦非臣下進講之道也,此則小其張數,何如?都承旨沈梓曰,凡讀書之際,沈潛爲宜,務博則數行缺錫胄曰,帝王爲學,不效書生尋章摘句,讀書時,就師弟問答處,必數行缺前日領相,以史則不釋,只講文義,爲定規耳。夏鎭曰,數字缺文義演達,至丞相,夏鎭曰,丞相之名,自此始矣。至芊氏以舅冉爲數字缺達曰,人君用人,固宜先審其賢否,而旣知其爲賢而用之,則雖有譖毁,而數字缺信,然後可以成功,殿下之所當惕念也。夏鎭曰,任之則信之,然後可成,若數字缺而疑之則不濟矣。特進官金徽曰,用而疑之,不如初不用之爲愈也。宇遠曰,數字缺不擇,不擇而用之,尤不可也。錫胄曰,季布所謂以一人之譽用臣,以一人之毁退臣云者,誠是矣,在我藻鑑,精切不差,則可以擇人,如或不審知之,遽爾任之數字缺半疑,則作事必有始無終矣。徽曰,武靈王,豪傑之人也,雖非學者,而其制國有常,從政有經等語,恰似儒者之言,臣因此有欲達之事矣。近年以來,累有別薦之令,而令下之後,擧朝風靡,奔競成俗,東馳西走,一別薦,長一次奔競之習,再別薦,長再次奔競之習,誠甚寒心,臣意則勿爲別薦,只令銓曹甄錄,而銓曹若誤用,則罪銓曹,可也。別薦奔競,臣身親見,他可推而知之也,人固未易知,臣則憤惡此習,不爲薦人,至於再度被推,求之者,以奔競得之,薦之者,以奔競取之,則別薦之意,果安在哉?夏鎭曰,被薦者,苟非其才,則罪其擧主,可也,如此則奔競之習自熄矣,苟無別薦,銓曹亦何能盡知?梓曰,不爲薦,何以知人?徽曰,丙子年,以安山郡守鄭世規,擢拜忠淸監司時,則以別薦取之,而未知有奔競之風,世規,當胡虜陸梁之日,率孤軍赴援南漢,視死如歸,官至吏判,卒爲名臣,如世規之才,縱未易得,若得稍勝者,豈不有字缺而奔競之習,極可惡,故臣終始不薦矣。大抵薦人,大臣責也,申飭大臣,何哉?昔管仲,一匡天下,九合諸侯,而不能擧賢人,故先儒短之,呂夷簡,非無相業,字缺子以爲大臣之職,得人爲大,而呂之爲相時,上之范仲淹,下之石曼卿諸賢字缺引用,有何相業云矣。錫胄曰,夷簡,爲補其愆,更用范仲淹,管理西塞字缺豈可謂能用仲淹哉?尹師魯,知名當世,石曼卿,名延年,亦一時豪俊,字缺王伯才略,而沈淪下官而沒,故朱子有言矣。噫,宋仁宗,誼辟也,呂夷簡,字缺易得之人,而范仲淹之正直,猶未見容,尹師魯·石曼卿之賢才,終不得用,後字缺才之不知而不用,又豈可勝道哉?錫胄又曰,尹鑴所達不郊迎一款數行缺之儀仗,前陪軍則以雇軍立之,而雇軍,老弱相雜,服色不齊,威儀所在,殊涉數字缺臣意儀仗軍,亦以精抄軍立之爲當,至於先後槍軍各三十名推軍六十八名,最數字缺近大駕,而例以上番軍衣弊之類立之,此亦以都監砲手立之,使之舍砲數字缺似當矣。上曰,依爲之。上曰,郊迎時服色事,不爲相議耶?錫胄曰,數字缺相議矣。夏鎭曰,日勢已迫,使之出而相議爲當。錫胄曰,臣入直,不可以此而出數字缺議之,何如?梓曰,出番時往議爲當。錫胄曰,西北道,當送環刀,自守禦廳今方數字缺解事人之料布,依訓鍊都監例,自兵曹給之,而監役人遞兒二名給之之意,仰達。上曰,唯唯。梓曰,今日爲政事,命下,而判書李正英未肅拜,參判許穆病未出仕,參議李堂揆實病陳疏,故入啓而有調理之命,今日不開政之意,敢達。禮曹參判,當爲速出,參判許穆,牌招乎?上曰,參判病差云,牌招,可也。夏鎭曰,雖曰差減,年八十之人也,今若承牌而出,則病必不愈也。梓曰,然則口傳爲政乎?錫胄曰,雖口傳,亦不敢在家爲政,例也。上曰,禮曹參判,口傳差出。錫胄曰,兵曹郞官二員,亦令口傳差出,何如?上曰,依爲之。梓曰,郊迎時服色事,明日右相出仕云,引見時,定奪,何如?錫胄曰,入直還出,不可送言,相議亦未安,且不宜於聽聞,右相入侍時,相議似當。上曰,然矣。梓曰,義禁府罪囚,未原情未照律者頗多,原情則雖次官,亦開坐捧之,而照律議處,則必長官爲之,而判義禁,病久不出,積滯之患,殊爲可慮矣。錫胄曰,雖照律議處,循例可爲之事,則在前亦有變通之時,宜令次官爲之矣。上曰,獄事久滯,而判禁出仕未易,循例事則亦令次官,照律議事,可也。徽曰,臣私情憫迫,敢達。臣年七十,耳聾爲甚,臣下所達之言,未能詳聽,天語則只憑傍數字缺之所傳而知之,如此而何以出入於筵中乎?上曰,勿辭行公。遂罷出。燼餘
上在昌德宮。停常參·經筵。
沈梓啓曰,右副承旨尹鑴,連日不爲仕進,明日親祭時,執事不可不備員,卽爲牌招察任,何如?傳曰,允。
南天漢啓曰,卽見慶尙左道京試官安垕試所榜目,則生員試三等第二十一人李重燫之燫字,以濂字誤書,莫重榜目,如是差誤,不察甚矣。請京試官安垕推考。傳曰,允。
又啓曰,卽見各司坐不坐單子,則開坐之日,皆未準數,而其中數字缺月之內,只一日開座,事甚不當,當該堂上,請推考。數行缺以差祭敬思殿之故,入來肅謝,而與吏房承旨沈梓,有相數字缺曹未及詳察,備擬受點,亦將不得行公云。李濡·權瑍,竝改差正,佐郞之代,更令吏曹,以在京無故人,卽爲口傳差出,何如?傳曰,允。
又以都摠府言啓曰,今日入直軍士,當爲中日習射,而朔祭齋戒相値,不得爲之之意,敢啓。傳曰,知道。
傳于權大載曰,大臣·備局堂上,引見。
權大載,以武科二所差備官,以試官意啓曰,式年試才之規,開場初,先射木箭,其他技藝,次第試取,鳥銃終末試放,雖是前例,今番則客使入京不遠,有所妨礙,今姑罷格,六兩以下諸技未畢射前,鳥銃爲先試取之意,敢啓。傳曰,知道。
假注書單子入啓時,沈梓啓曰,假注書柳壽芳差出之後,始聞下鄕,而歸期尙在數日之內云,故以頻數啓遞爲未安,姑待其還來矣。明日親祭時,史官不可不備員,柳壽芳,所當今姑改差,而其代,亦宜從速差出,故直以望單子書入之意,敢啓。傳曰,知道。
假注書落點,申㶅。
尹鑴,以禮曹言啓曰,各陵抽栍摘奸,當爲發送,而前月纔已行之,又値客行,夫馬廚傳之弊,亦不可不慮,今朔則姑勿擧行之意,敢啓。傳曰,知道。
又以禮曹言啓曰,以迎接都監啓辭,弔祭儀註,改磨鍊下送事,允下矣。當初儀註磨鍊時,弔儀·祭儀,各作兩件下送,則到今雖無弔禮,別無儀註改磨鍊之事,只以弔祭之節,一從前送儀註擧行之意,遠接使處,分付,何如?傳曰,依啓。
吏曹口傳政事,以尹嘉績爲兵曹正郞,權愃爲兵曹佐郞。
南天漢,以戶曹言啓曰,有錢穀各字缺發遣郞官,回倉有無事單子,例於晦日入啓矣,監察則往武科試所,故勢未及一齊回倉,限內不得擧行之意,敢啓。傳曰,知道。
又以迎接都監言啓曰,勅使渡江之後,一路七站數字缺宴,竝勿設行云,而京中則無擧論之語,故隨便探問之意,數行缺川中火時,當爲完定云,到金川更爲探問,則通官等,又稱數字缺徐當議定云,而猶以設宴事,終必停止爲言云,雖未知勅使數字缺向之,何如?當初迎慰辭宴之時,旣不竝擧京中,到今探問數字缺際,通官等,亦不趁卽議定,則無乃自我請宴之後,渠欲數字缺之意歟?考見己丑·己亥謄錄,則其時勅使,亦有京外宴禮,令勿設之言,而及其入京之後,或因傳敎,或因稟啓,皆以親臨,請行下馬宴,則彼力辭親臨,故己丑年則以宴床分入各字缺己亥年則因彼辭宴,且辭親臨,以茶禮床,分入各房,以此見之,則在我之道,依前請宴,勿墜兩年已行之例,恐不可已,令該曹稟旨擧行,何如?傳曰,允。
又以迎接都監言啓曰,米糆色郞廳刑曹正郞孫萬雄,察任已久矣,卽者,以兼春秋,將爲入直云,勅使入京,不過隔日,所掌之事,不可付他生手,孫萬雄所帶兼春秋,令該曹卽爲改差,使之仍察都監郞廳之任,何如?傳曰,允。
以咸鏡監司,以臣到洪原,軍兵試射放時,砲手奴罔致金,中丸致死事待罪狀啓,傳于南天漢曰,勿待罪事,回諭。
以全羅監司,以高敞縣居婢日隱介家失火,人物四名燒死事狀啓,傳于南天漢曰,燒死人等,令本道恤典擧行。
今日引見時,明日朔祭攝行事,榻前定奪。
自午時至酉時,日暈。夜自一更至三更,西方·坤方·東方·艮方,有氣如火光。四更五更,東方,有氣如火光。燼餘
未時,上御夜對廳,備局堂引見時,領議政許積,右議政權大運,戶曹判書吳挺緯,行大司憲金徽,右副承旨尹鑴,獻納李宇鼎,修撰李夏鎭,記事官李聃命,事變假注書任堂,記事官李后沆·南益熏入侍。領議政許積曰,近來氣候,何如?上曰,無事矣。積曰,玉色不能敷腴,瘦瘠太甚,必有所傷,未審寢睡,何如?上曰,春日則例如是矣。積曰,氣候如此,而前頭當有迎勅之勞,朔祭權令攝行,何如?上曰,春間如此,而姑無疾病,何可攝行?積曰,春時如此者,必有所傷,若無故則臣等不敢請攝,前頭策應,勞憊將多,卽今玉色,頗不如前,一番祭祀,雖未親行,非大段,而病患若出,則甚可慮憫,明日雖攝行,別無窘速之事矣。右議政權大運曰,未病之前,愼疾爲當,旣病之後,悔之無益。上曰,卿等言如此,攝行,可也。大運進曰,小臣庸陋無狀,一事無所知,雖有數字缺猶,不免瘝曠,況千萬夢寐之外,加之以萬萬不似之重任,竊以爲雖數行缺積曰,重任也,其不安固也,而臣數字缺爲憫,今則僚相已出,可與相議,用是爲幸,左相事,向日雖累遣承數字缺則固難,而今則臺啓已停,速令入來,何如?今日賓廳之坐,別無他數字缺以承旨所達之事,有下詢云,故敢此入侍矣。上曰,其事乃數字缺素服事也。右副承旨尹鑴曰,臣意不在服色,而服色事,與領相相議,則領相之意,亦如臣所言矣。積曰,令建白之人,先陳其所見,何如?上曰,唯唯。數字缺郊迎時則吉服,還宮時改以凶服,入來後還御吉服云者,非但節目數字缺眞所謂五十步,臣聞仁祖·顯宗,氣候未寧時,不爲郊迎,例也,卽位初,誠能不爲接待,不爲郊迎,則雖一時之事,在他日慮患之道,義理甚當,字缺服色不必論,而領相之意,則以服色爲不難,欲與更定耳。積曰,果尹鑴來見臣相議矣,鑴之言,今又累變矣,初則以還宮時仍着吉服爲不可,中則以郊迎吉服爲不可,今則以元不當郊迎爲言,鑴之言,至此而三變矣。上曰,當初所論,只是服色矣。鑴曰,服色,非臣本意也,還宮時吉服之不可,金錫胄言之,故臣略有所言,而乃臣本意,只在於不郊迎矣。積曰,鑴則至以去就爭此事,姑以有病患,不得出郊之意言之,而終若不得請,則亦可出迎也。鑴曰,旣發此言,則進退在我。積曰,不然矣。大運曰,在我云者,不知之數字缺誠能在我,何苦而爲之。積曰,此國之重事也,臣故問諸原任,則大驚而答曰,國之存亡,在此一擧云,臣意則今姑言之,始不得請則出迎,可矣。大運曰,字缺涉虛僞,何可爲也?鑴曰,仁祖·顯宗,亦不爲郊迎,今奚獨不然?積曰,仁祖·顯宗時,玉候未寧,則或有不郊迎之時,而常時則必郊迎矣。大運曰,自我國,只自守而已,未聞有往伐之者,其勢然也,況年凶如此,民疲如此,自守不足,往伐何能?且兵志曰,先爲敵之,不可勝,以待敵之,可勝,尹鑴之言,出於慷慨,而弱國之事,實無可奈何矣。積曰,在昔孝廟之數字缺人時,臣以兵曹堂上·摠府堂上,入侍在楹後,臣不無勇力,儒輩中,不勝憤憤心,手扼大刀之柄,而不覺涕淚之縱橫,孝宗,知臣心不抑,恐彼知之,令臣勿入,臣今年老,特精神勇力俱衰耳,而若其刻骨憤痛之誠,則今豈無之哉?第經歷甚久,智慮稍長之後,思之則數字缺今日不爲郊迎,此後勅來,皆不欲云耶?鑴曰,然矣。積曰,不可爲也。鑴曰,數字缺今日之計,莫大於此,事有機會,苟或緩之,後時無及,同歸於亂矣。大運曰,不先自强而徒欲絶之,豈可乎哉?上曰,有爲也而不爲郊迎,是使人疑之也。戶曹判書吳挺緯曰,雖有前例云,而冊封異於他勅,豈可不迎?上曰,在前不郊迎之時,則例勅故也。大運曰,此則當迎勿郊而言,今可止之。積曰,以不郊迎如何?問于領府事鄭致和,則致和答曰,此豈可問之事耶?又作數字缺臣曰,恐國家有誤着之患,耿耿不得寐,一着之誤,亡國之日云,今此之擧數字缺未知必至於亡,渠若曰,持來冊誥,不當傳於臣下,以此還爲持去云,則數字缺可慮,前日孝廟時,適以病患,不爲郊迎,則渠乃發怒,不傳勅而欲還,孝廟蒼黃出迎矣。上曰,弔冊一時持來,予以爲絶則已,不絶則不可。鑴曰,借令玉候,眞有愆和則奈何?挺緯曰,雖有愆候,不然矣。大司憲金徽曰,有大志者,不使人疑我,越句踐是已,惟吳之所欲爲,而無不曲從之矣。上曰,事已迫近,恐有泄也。鑴曰,如此則君臣上下,將同歸於亂亡,而必有玉石俱焚之患矣。大運曰,使鑴言其所懷則可,强爭則不可,可否相濟,自是當然之事,亦何可必行己意?且朝廷,非以鑴之言,爲非而不用,特論其事勢耳。徽曰,今日之所當先務,惟在自强,請以宋喩,金人勢衰,幾至於亡,而宋乃絶之,金人怒曰,如宋國,何足道哉?遂以鐵騎數千,來伐橫行,而宋不免大敗,卽今淸人之勢雖衰,其力猶足以制我。鑴曰,此不然矣。當宋之時,岳飛·劉錡皆死,而宋無振作之意,委靡益甚,故金人縱兵數千騎,亦足振勢,若使宋,早定大計,乘時有爲,則豈至於此?宋時臣下之言,必如此,而正如今日之臣,臣恐今日委靡,亦如宋也。上曰,不絶則更無可議者矣。積曰,還宮時服色,則事勢未及換着矣,縱爲還着,必至顚倒,顚倒亦多矣。大運曰,曾於勅來時,從百官班行見之,則勅至廣通橋時,後射隊,纔過其前。挺緯曰,今則不設山臺,彼必不少留,苟爲換着,其間必有窘迫之患,此字缺十步之間,不必與爭,似可矣。大運曰,先道之意,渠若知之,則必生梗矣。鑴曰,不能三年而緦小功之察,換着則實不關矣。積曰,今則如是言之矣,數行缺壽抵書于臣以爲,孝禮謂譯官曰,中國之兵連禍結已久,諸藩國,或數字缺或捐器械,獨朝鮮無一事,此果事大以誠之道乎?此則私自恐嚇之辭,固數字缺關,而狀啓中嫌煩不敢達云,所謂別有他事者,想必此言,前頭勅使,若又發數字缺答說話,豫思爲可,前者因使臣狀啓,朝議皆慮彼所索,或在徵兵數字缺鳥銃,而果是徵兵,則大臣當入死,決不可給云者,臣之說也,其時論議,或言數字缺不給矣,今又竊度之,徵兵則彼亦死不當發口,而雖或請之,決不可應。大運曰,二人相繼入死,則豈不可止,至於糧餉器械,則熟講爲當,退與諸大臣及備局堂上,深思詳議後,以某言如此如此,臣意則如此如此之意,當爲仰達矣。大運曰,各人所言,不必盡達,取其可者,以此言爲是之意,仰達爲當。積曰,吳始壽私書以爲,通官來謂曰,今來上勅,卽內大臣也,皇帝有命,使接見國王時,動靜語默,須勿泛看,十分詳察而來,若於應答禮貌之間,或有差失,則不可說不可說云,爲此言者,其意若右我國而然矣,渠雖有意而見之,亦何足關?接見時,臣當入侍於後,酬酢之際,如有潤色之語,則臣當爲之矣。大運曰,御通事入乎?積曰,狹故不入,而只文臣及譯官兩人入耳。大運曰,問答說話,如政院所寫,接見說話,別書以入,可矣。挺緯曰,不同,此則意外之問也。積曰,今聞其徵索無窮云,如有濫觴,則譯官小通事,用以重律之意,雖已言于遠接使,而終不能防塞,民力必盡矣。鑴曰,臣意與諸臣異矣。待敵之道,雖强示弱,雖明示暗,□主賢示不賢,可也,待彼之道,何難之有?大臣之言,異於當初矣。積曰,鑴之言,異於初矣,稱病不郊迎,不幾近於示强耶?鑴曰,不郊迎,非示强也。積曰,聖神英明,何以隱之?鑴曰,遵養時晦,聖人之道也。積曰,此不必多談,稟定事,稟定爲當矣。積曰,頃者尹鑴,以經筵講義,撰進陳達,令上番翰林書入矣。檢閱李后沆,以非史官所職,疏請變通,啓下該曹,該曹當爲禮曹,而政院不知事例,下於吏曹,吏曹又不知事□啓特,不請令廟堂稟處,而乃請令春秋館稟處,蓋春秋館,則數字缺其非翰林所職而已,至於令某官書入,非春秋館所知,此則體數字缺如是矣,大抵臣意,上番翰林,雖若無事,檢飭下官,乃其職責,數行缺宇鼎曰,右相事,豈不與此大異乎?修撰李夏鎭曰,右相事,其數字缺自以爲非矣。大運曰,特臣有所不安故云云耳,臺臣之以爲不安,則數字缺判差出時,雖大臣備擬,而已至於落筆,則臣下有不敢干豫數字缺判書吳挺緯,奏事妄發,事體殊極不當,請從重推考。上曰,唯。宇鼎曰,臣之論正英,只以殿下好惡之不明爲懼,而君臣之間,數字缺父之敎子,臣言果非,而倘殿下敎之曰,如此如此,爾之言不可,則臣數字缺臣言果不非,而所論合於可論,則殿下當從之,此豈非情義相孚乎?徽曰,正英關西事則雖不知,而其爲人則雅矣。積曰,臺諫所論,與泛數字缺例相規事有異,其在正英自處之道,亦必終欲解遞,都目大政,漸至遲數字缺國事誠爲悶甚矣。上曰,都目漸遲,誠可慮也。積曰,正英乃是一品重臣也,在聖上待之之道,亦不必允從臺啓而遞之,特諒其情勢之不可數字缺公,而許遞則似當矣。大運曰,領相言是也,初旣持難於臺啓,又以情勢如此爲念,特許遞免,則似合於待重臣之道矣。上曰,勢難行公,吏曹判書李正英,遞差,可也。承旨尹鑴曰,假注書柳壽芳,假注書差出之後,今已五日,而聞其方往鄕庄,未易還來云,多事之地,不可久曠,改差,何如?上曰,改差。鑴曰,臣衰老無狀,只是感激洪恩,冒昧出仕,而事事言言,無非迂濶,不適於用,殿下留臣何用,今日筵席所達,實是義理也,臣仰達而殿下不以臣爲可,至於奉玉帛拜氈裘,臣所不忍,臣不爲之,改差臣職名,俾遂匹夫之志,不勝幸甚。上曰,勿辭行公。仍罷出。燼餘郞廳李壽鳳校。郞廳趙處魯書。
上在昌德宮。停常參·經筵。
謝恩,兵曹正郞尹嘉績,佐郞權愃,東學敎授李綸。
朔祭後,四殿,藥房·政院·玉堂·二品以上·六曹問安。答曰,罔極。
藥房啓曰,伏未審夜來,聖體若何,昨日仰瞻,玉色之消瘦,比向日益甚,而酬酢至於移時,不瑕有添傷之患乎?慈殿膈上煩鬱等候,亦復何如?臣等憂慮倍切,敢來問安。答曰,慈候與前無異,予則無事矣。
以申㶅爲假注書。
政院啓曰,卽見各司坐不坐單子,則開坐之日,皆未準數,而其中禮曹,則一朔之內,只一日開坐,事甚不當,當該堂上,請推考。傳曰,允。
吏曹口傳政事。兼春秋朴以文·金益榮。
備忘記,噫,當此客使臨迫之日,卿久在城外,何不念及於此,而恝視國事,若是其太過乎?卿勿固辭,從速入來,共濟國家之艱虞。左議政處,遣承旨傳諭。傳曰,左副承旨,進去傳諭,與之偕來。
左議政上疏。大槪,冒萬死畢陳危迫之衷,懇乞亟鐫臣職,俾得歸伏鄕里,以幸國事,以安微分事。入啓。
政院啓曰,迎勅後頒敎書,當爲前期製進,而大提學未差,弘文提學李殷相,例不得參於迎勅等事,藝文提學姜栢年,明日待開門,命招製進之意,敢啓。傳曰,知道。以上朝報
備邊司啓曰,本司有司堂上,只有兵曹判書金錫胄一人,當此客行迫頭之日,多有往來相議之事,而以兵曹堂上,皆有公故之故,入直兵曹已久,事多有稽滯,故兵曹假參知,令本曹差出,以爲金錫胄出直議事之地,何如?答曰,允。以上備局謄錄
上在昌德宮。停常參·經筵。
答左議政疏曰,省疏具悉卿懇。已悉予意於傳諭之批,卿其安心勿辭,從速入來,以副予望。仍傳曰,遣史官傳諭。
左副承旨權大載啓曰,臣承命傳諭于左議政金□□仍爲經夜,而不爲入來,故不得已先爲入來書啓矣,下敎如此,不勝惶恐。
左副承旨權大載〈啓曰〉,更往傳諭事,下直。傳曰,客使明當入京,多有可議事,更往開諭于左相,使之入來。
遠接使書目,勅行當日未時,到弘濟院事。
傳曰,大臣·備局堂上,引見。
左議政上疏。大槪,荐承恩諭,冒昧赴命,而宿患眩症,路上猝發,末由詣闕祗肅,乞削臣職,仍治臣逋慢之罪事。入啓。答曰,省疏具悉卿懇。卿之疾病猝發,予深憂念,卿其安心勿辭,調理入來,以副至望。仍傳曰,遣史官傳諭,遣御醫看病。
明日迎勅擧動時,出宮正時,辰初一刻。以上朝報
義禁府啓曰,卽者禁府郞廳,以委官意來言,推鞫罪人崔泰汲,今已拿來,而今日國忌正日,初三日迎勅,初四日致弔,初五日頒敎,初六日致祭,此五日則不得開坐云,敢啓。傳曰,知道。義禁府謄錄
禮曹啓曰,以迎接都監啓辭,今日致弔習儀爲之事,允下矣。習儀時,中使承旨及諸執事,以白衣·白帽·布裹帶,行禮於仁政殿,而勅使差備,則以吉服進參,帳幕排設床卓等物,竝令都監次知,檢飭擧行,何如?傳曰,允。禮曹謄錄
上在昌德宮。停常參·經筵。
下直,統虞候李克和,謝恩兼春秋朴以文,禮賓別提李緻。
答吏曹參議李堂揆疏曰,省疏具悉。爾其勿辭,從速察職。
大駕,詣慕華館入幕次後,藥房·政院·玉堂問安。答曰,知道。
遠接使吳始壽,請對入侍。
還宮後,大殿,藥房·政院·玉堂·二品以上問安。答曰,知道。
答禮曹判書張善瀓箚曰,省箚具悉卿懇。卿其安心勿辭,調理察職。
禮曹啓曰,魂殿賜祭,今初六日設行事,旣已停當矣,昨因勅使之言,進定於初四日,今日過勅行禮後,致祭習儀,仍行於仁政殿,而中使·承旨及諸執事,竝爲進參,服色則以白衣·白帽·布裹帶行禮事,分付,何如?傳曰,允。
巳時,太白見於巳地。以上朝報
義禁府啓曰,以慶尙道御使書啓,刑曹粘目,前河陽縣監呂端齊,巨濟縣令鄭善養,唐浦萬戶劉之良,助羅萬戶朴興奎,加背梁萬戶鄭正齡等,移本府處置事,允下矣。呂端齊,方待命於本府,卽爲拿囚,而鄭善養·劉之良·朴興奎·鄭正齡等,時在任所,依例發遣府羅將,拿來,何如?傳曰,允。義禁府謄錄
上在昌德宮。停常參·經筵。
答右議政箚曰,省箚具悉。所辭,當令該曹,考例稟處焉。
大殿,政院·玉堂問安。答曰,知道。
藥房啓曰,伏未審夜來,聖體,若何?昨冒風寒,遠臨郊外行禮,殿庭之餘,不瑕有添傷之患乎,慈殿膈上煩鬱等候,一樣無減乎?臣等終宵憂慮,敢來問安。答曰,慈候與前一樣,予則無事矣。
備忘記,題主官靑平尉沈益顯加資,浴主大祝修撰李夏鎭,兒馬一匹賜給,侍衛長番內官及其餘諸執事,各加一資,資窮者代加,工匠下人等,令該曹米布磨鍊題給,守陵官朗善君俁,侍陵官金以童,竝加資,參奉成虎烈,忠義李光道,各加一資,資窮者代加,福善君聃,陽原君煥,靈林都正翼秀,花春正㵾,都薛里石手張文㯙,各熟馬一匹,參奉張檀·金時望,薛里內官李濂,吳注里,酒房金遇龍·成俊,進止內官咸頊·金成說·崔世明·嚴崇道,忠義李立相·李震彪·金壽童·鄭悏,各兒馬一匹賜給,陵殿下人,令該曹米布磨鍊題給。
迎接都監啓曰,在前勅使減宴之時,則例有大臣承命請行茶禮之規,今亦依例,明日大臣來詣館所,請行茶禮似當,何以爲之?敢稟。傳曰,明日親臨事擧行。
弔祭後,大殿,藥房·政院·玉堂·二品以上·六曹·大司憲問安。答曰,罔極。
今日館所擧動時出宮,未正一刻。
大駕詣館所後,藥房·政院·玉堂問安。答曰,知道。還宮後,藥房·政院·玉堂問安。答曰,知道。以上朝報
禮曹啓曰,曾在先朝,因全羅監司狀啓,古阜·茂朱·扶安·萬頃·康津·全州·和順等邑鄕校修改時,香祝下送事,覆啓允下,分付該司,而未及擧行矣。依前啓下,今始下送之意,敢啓。傳曰,知道。禮曹謄錄
禮曹啓曰,今日親臨館所出還宮時,自上當御白袍·素翼善冠·布裹烏犀帶·白皮靴,宗親文武百官,白衣·白帽·布裹帶,而詣館所,自上改御無揚黑段圓領袍·翼善冠·靑鞋·素玉帶,問皇帝安否後,出就小次,還御白袍·素翼善冠·布裹烏犀帶·白皮靴,出次接見如常,侍從人員,從上服之意,敢啓。傳曰,知道。禮曹謄錄
禮曹啓曰,今三月初四日魂殿致祭吉時,令日官推擇,則同日巳時爲吉云,以此時擧行之意,分付,何如?傳曰,允。禮曹謄錄
上在昌德宮。停常參·經筵。
下直,巨濟縣監朴恁。謝恩,綾豐府院君具仁基,執義崔文湜,宣傳官李鏶。
藥房啓曰,伏未審夜來,聖體,若何,昨日行禮之餘,又復出臨館所,不瑕有添傷之患乎,慈殿膈上煩鬱等候,亦何如?臣等憂慮倍切,敢來問安。答曰,慈候與前一樣,予則無事矣。
政院啓曰,政事過齋戒後爲之事,命下,而連有擧動,不得開政矣。今日政官牌招,開政,何如?傳曰,允。
傳曰,頒赦百官加,爲之。
政院啓曰,頒赦百官加爲之事,命下矣。某罪以下宥之乎?敢稟。傳曰,雜犯死罪以下竝宥。又啓曰,頒赦百官加爲之事,命下矣。提學牌招,赦句添入之意,敢啓。傳曰,知道。
答行司果洪處亮疏曰,省疏具悉。卿其勿辭,從速察職。
政院啓曰,吏曹參判許穆,參議李堂揆,牌招竝不進,李堂揆則依近例禁推傳旨捧入,而政事一向遷就,殊涉未安,參判許穆,卽爲更招開政乎?敢啓。傳曰,勿爲禁推,竝更爲牌招。
傳曰,冬至上·副使,書狀官及領議政,竝引見。
吏曹參判許穆上疏。大槪,大病之餘,召命再下,不勝惶恐,僅僅扶曳闕下,惛悶,頹仆不起,決不可入參政席,待罪事。呈政院,還出給。
戶曹判書吳挺緯,請對入侍。
謝恩,同知尹深。
府啓,頃日武科設埸時,司僕寺僉正蔡翊俊,爲其子射蒭,本寺別邊走馬二匹,私自牽去於試場,使之騎射,傳說藉藉,聽聞大駭,其蔑法縱恣之習,不可不懲,請司僕僉正蔡翊俊,拿囚定罪,昨日弔祭時,陪祭東西班行,甚爲稀疎,事體埋沒,請無故不參人員,竝摘發推考。答曰,依啓。
知事姜栢年上疏。入啓。答曰,省疏具悉卿懇。卿其安心,勿辭行公。
政院啓曰,副司果朴瑍,頃日政,以禮曹佐郞,移授兵曹佐郞,而與吏房承旨,有相避之故,卽爲改差矣,以弔祭時讀祭文官,口傳付軍職,而以讀祭文官付軍職,事體未安,仍授前任禮曹佐郞,使之進參宜當,大臣之意如此,敢稟。傳曰,依爲之。
領議政及回還使臣引見時,戶曹正郞南宮標,佐郞申應澄,濟用副奉事具夢協拿推事,捧承傳。以上朝報
敎中外大小臣僚軍民閑良人等書。王若曰,孺慕靡窮,痛懷方切於繼序,冊命載降,盛儀荐備於襲封。欲造邇遐,徒增哽咽。言念眇末之薄祚,遽遭巨創於冲齡。愴攀號之莫追,時序已換,哀鞠育之不卒,穹壤無涯。大位不可久虛,申請寔遵乎慈旨。小子曰未在位,權署勉副於群情。不料疏錫之殊恩,特勤皇華之遠屈。九章絺繡,出新製於尙方,十行絲綸,賁舊服於東表。翟褕竝及於中壼,龍光徧被於外藩。爲軫先朝,曾不愆於侯度,逮至今日,益垂眷於後仍。念休恤之無疆,責丕堂構,恐負荷之不克,懼切淵氷。已於本月初三日,親率百僚,郊迎詔勅。開讀訖。拜命揚徽,庸敷渙號於八路,滌瑕蕩垢,宜均餘澤於群生。自本月初五日昧爽以前,除謀叛大逆,謀叛,子弟歐罵祖父母,妻妾犯死罪以下,徒流付處充軍,已至配所,未至配所,〈已〉發覺,未發覺,已決正,未決正,咸宥除之,敢以宥旨前之事,相告言者,以其罪罪之,在官者各加一資,資窮者代加。於戱,命歷年命吉凶,知今我初服,邦榮懷邦扤捏,亦由於一人。咸與維新,自今伊始。故玆敎示,想宜知悉。藝文提學姜栢年製進以上燼餘
上在昌德宮。停常參·經筵。
自卯時至未時,日暈。夜一更,蒼赤氣一度如虹,起自坤方天際,委迤指艮方天際,廣尺許,良久乃滅。
謝恩,大司諫李之翼,兼漢學敎授朴泰尙,禮曹佐郞權瑍。
左議政上疏。大槪,賤疾苦劇,旣無詣闕拜命之望,不可虛帶職名,以重罪戾,懇乞亟罷臣職,以幸公私事。入啓。
咸鏡監司書目,薦新生松魚,限內未及封進,惶恐待罪事。傳曰,勿待罪事,回諭。
吏曹啓曰,在前頒赦後,例有別歲抄之擧,今則何以爲之?敢稟。傳曰,依例爲之。又啓曰,別歲抄爲之事,命下矣。永不敍用,準朔不敍,災傷罷黜,褒貶居中,居下人員,竝爲書入乎?敢稟。傳曰,竝爲書入。
黃海監司書目,道內染病人,方痛一百四十九名,差歇七十三名,死亡二十四名事。
觀象監,今月初五日,自昧爽至辰時,有霧氣。巳時,太白見於未地。啓。
致祭後,大殿,藥房·政院·玉堂·二品以上·六曹·兩司長官問安。答曰,罔極。傳曰,大臣及原任大臣,竝命招。
答左議政疏曰,省疏具悉。卿其勿辭,從速入來,以副至望。仍傳曰,遣史官傳諭。
領府事鄭致和箚子。大槪,伏承召牌下臨,病重不得趨詣,惶悚罔措,伏地待罪事。入啓。
政院啓曰,大臣及原任大臣命招事,傳敎矣,領議政右議政來詣賓廳,而領中樞府事鄭□□來詣闕外當爲陳箚云矣,敢啓。傳曰,左議政·領中樞府事,更爲命招。
判府事鄭□□箚子。大槪,召命之下,不得不趨詣闕門之外而入闕肅謝,決無自力之望,冒死陳懇,冀蒙矜察事。入啓。
答領府事鄭致和箚曰,省箚具悉。卿其安心勿辭,從速行公,以副至望。
答判府事鄭□□箚曰,省箚具悉。卿之疾病如此,予深慮念,卿其安心勿辭,從容善攝。
領府事鄭□□再箚。大槪,病不得運動,再違召命,罪合萬死,伏乞聖慈,先削臣職,仍治臣罪事。入啓。
右議政上疏。大槪,召牌再降,病勢若重,竟未趨詣,罪合萬死,乞削臣職,仍治臣罪,以爲人臣之戒事。入啓。
傳曰,領議政·右議政,引見。
答領府事鄭致和箚曰,省箚具悉。卿其安心勿辭,調理行公,以副至望。
答左議政疏曰,省疏具悉卿懇。卿其安心勿辭,調理入來,以副至望。
領·右相引見時,領議政所啓,國家賞典,所當均一,上年慈候未寧,議藥時,權愉·金萬直等,終始同參,臣所詳知也,金萬直則旣命加資,權愉則獨無恩命,而醫官請賞,事涉微,故不爲擧論矣。今因承旨所達賞典之語,敢達矣。上曰,權愉亦爲加資,右議政所啓,穆陵遷陵時,神輦侍衛承旨,有加資之典,而往年寧陵遷陵時,侍衛承旨,只有賜馬之命,事在先朝,故不敢提起,而今因賞典之說,敢此仰達矣。領議政曰,其時摠護使,亦欲援擧陳達,而未果云矣。上曰,依穆陵遷陵時〈例〉,侍衛承旨,加資。以上朝報
禮曹啓曰,今月十一日寒食祭,則親行於孝敬殿,十五日望祭,則親行於敬思殿之意,敢啓。傳曰,知道。又啓曰,取考本曹謄錄,則曾於辛亥年,濟州別遣御史文武試才時,因戶曹判書金壽興箚子,備局覆啓,別有漢挐山降香祝致祭之擧,而此非常行之祀典,故本曹雖未得前期定奪,今此巡撫使到本州之時,亦當有致祭之擧,行祭吉日,則到彼之後,隨時卜日,依祀典名山節祭例設行,而祭文及香幣,令該司急速磨鍊,追送於未渡海之前,而祭物則亦令本州,精備擧行之意,分付,何如?傳曰,允。禮曹謄錄
上在昌德宮。停常參·經筵。
謝恩,尙州牧使柳炅,光州牧使朴興文,戶曹佐郞李馥。
吏曹口傳政事,司畜別提朴崇章。
政院啓曰,禁府郞廳,以委官意來言,今日委官有故,三省推鞫,不得開坐云,敢啓。傳曰,知道。
政院啓曰,卽者掌令吳挺昌,以祭班稀疎,論不參之人,而再昨猝遇霍亂,不參昨日陪祭,以此來避,而臣等以爲,陪祭不參,旣無引避之例,實病不參,則與無故不參者有異,雖已論人,斷無所嫌,故不可捧入之意,累次往復,而終始堅執,必欲捧入,臺閣避辭,亦難一向退却,此避嫌,何以爲之?敢稟。傳曰,小無可避之事,勿爲捧入。
府啓,近日政院,不顧朝廷體例,蔑視臺閣,固已甚矣,臺閣事體,異於庶官,凡有所避,不敢任意退却者,例也。前事闕啓之避,固有勿捧之承傳,而無論當避與不當避,一倂退却,前所未有也。大司憲臣徽之陪祭不參,與備局引見時,未及入侍執義臣文湜之帶職下鄕,俱當避而當捧者,而曾已退却,至於掌令吳挺昌,昨夕致祭之班,病未進參者,又在於本府論啓不參人員請推之後,則其所以引嫌也,尤不可已,而喉司之臣,乍捧乍却,或操或縱,侵弄凌踏,無所不至,至令下吏,傳語於臺廳曰,何乃故犯至此?終朝力爭之後,始乃啓達勿捧,務勝快意而後已,其在出納之道,豈容如是?不可一任其肆然,以壞體面,請當該承旨從重推考。答曰,依啓。
傳曰,領議政·右議政,引見。
引見時,領議政所啓,左副承旨權大載,行期在近,似當改差事。上曰,權大載,承旨遞差,可也。又所啓,典牲主簿朴泰長拿推事,捧承傳。以上朝報
沈梓啓曰,常參·經筵,取稟。傳曰,停。
又啓曰,來十一日輪對日次,取稟。傳曰,停。
又啓曰,小臣馳進館所問安進去,下直。傳曰,知道。
又啓曰,小臣館所問安,則勅使答以每遣近侍下問,不勝感激,不知所達云矣,敢啓。傳曰,知道。
沈梓,以弘文館言啓曰,本館下番修撰李夏鎭,以中學敎授,今日儒生製述坐起,晝仕出去之意,敢啓。傳曰,知道。
沈梓,以宗簿官員,以提調意啓曰,宗班之怠慢自便,已成痼弊,常時公會,例多不參,每加申飭而不小懲戢,事甚未妥,今番初次弔祭時,宗班不參者,比前尤多,所見埋沒,至如海陽都正僖,齊寧監達胤,帶恩監光胤,帶原監昌胤,帶安監重胤,丹川監良憲六員,則再次致祭時,內班序立哭四拜後,始爲追到,初次不參宗班,數字缺病,公故人員外,海陽都正等六員,竝從重推考,何如?傳曰,允。數行缺傳于南天漢曰,領議政·右議政,引見。
又以兵曹言啓曰,當日私奴玉立稱名人,自丹鳳門入來,差備門外擊錚,極爲駭愕,令攸司囚禁治罪。同門守門將韓弼周,常時不能禁斷雜人,以致闌入,亦爲非矣,推考,何如?傳曰,允。數行缺又以迎接都監言啓曰,上勅使則兩膝放鍼,東副使,右手腕,亦爲施鍼矣,敢啓。
南天漢,以迎接都監言啓曰,卽因大臣所言,以前日館所擧動之時,不得設行茶禮,爲缺然,明日欲爲擧動之意,措辭言及於大通官,則答以吾等亦已思之矣,第遣中使,言及右意尤好云,其言如此,敢啓。傳曰,知道。
又以迎接都監言啓曰,卽者中使,以傳敎之意,請行茶禮於明日,則三使會于一處,答曰,自灣上所喫之味,皆是國王之賜也,去番親臨之時,俺等固辭茶禮者,爲聖上玉體久勞而致傷也。以下缺燼餘
午時,上御夜對廳,領議政許積,右議政權大運,右承旨鄭重徽,假注書柳壽芳,記事官李后沆·南益熏入侍。許積進曰,小臣承命往見大數字缺上曰,諸大臣之意,何如?積曰,臣先見左議政金壽恒相議,則壽恒以爲,言甚不實,而卞誣事重,然前日使臣去時,有此言矣。今者又有此言,而以此再度致祭之言,則不成說話矣。慈殿旣以此爲痛迫之敎,臣子亦不可安而置之,大臣先見孝禮問之,而彼若曰,吾妄發云則置之,可也,若果有此言云爾,則當卞誣云矣。大運曰,聞此無實之言,欲爲卞誣,似不可矣。積曰,臣又往見鄭致和相議,則致和意見,亦如此矣,然而此言似着實,前日福昌君去時,皇帝招入內殿,面言而使之歸告於國王云矣,數字缺有此言,此似是着實,而又有雖有强臣,終不聽從,數行缺我國有强臣云矣,此言問於孝禮則似可矣。積曰,臣來時,見金佑明則所見亦同。且曰,此言不可置之,當卞白云矣,第臣往見孝禮,欲問此言,明日請行茶禮後,請孝禮問之爲計矣。上曰,慈殿憤怒,不進水刺,極可悶也。積曰,以將爲卞誣之意,仰達,如何?然小有拘礙事矣,今若問於勅使,則勅使當曰,此言孝禮言之云,則小有拘礙事矣,卞誣之事必成,而相議亦皆如此,以此意告達,如何?半張缺重徽曰,都監堂上,亦當推考矣,請推考。大運曰,致疑趦趄,再三問之後,言于彼,何必推考乎?上曰,勿爲推考。積曰,濟州巡撫使及三南巡撫使,今當次第發送,所幹事,多有與大臣相議定奪之事,而嶺南巡撫使權大載,方爲承旨,故不得任意出入,且行期已迫,改差,宜當矣。上曰,權大載,遞差,可也。大運曰,承旨,古事則擬望非止三人,數行缺大運之言,誠是矣。大運曰,雖與左相相議啓達,而必待僚相之出,更議啓稟之意,臣實未解也。上曰,依前例擬望,可也。積曰,今見臺啓,非矣,朝廷之上,禮讓爲貴,雖有過誤,言辭不當迫切,而今見臺啓,不但措語之太無斟酌,凌踏太過,實欠穩當矣。積,仍誦臺啓曰,此中有定奪事矣,臺諫以未參陪祭引避,己丑·己亥所言之事也,無病則當參,有病則不得進參,其勢以下缺重徽曰,臣雖非該房,亦當同被推考,今日亦不當入侍,而院中無他員,故强爲入侍,而實甚未安矣。大運曰,以不受自己避辭,請推承旨,實涉煩瀆矣。上曰,承旨推考蕩滌。積曰,昨日擧行條件,與臣所達稍異,故敢達矣,擧行條件,改付標以入,綿紬歲幣木監捧官員,似當有拿推之擧矣。上曰,拿問。積曰,臣往請茶禮後,仍請孝禮而問之。數行缺以上燼餘
上在昌德宮。停常參·經筵。
巳午時,日暈。
下直,海南縣監魏天相。
答右副承旨尹鑴疏曰,省疏具悉。安意勿辭,調理行公。
政院啓曰,廳中位甚不齊,出納之際,事甚苟簡,左承旨李東老,右副承旨尹鑴,竝卽牌招,察任,何如?傳曰,允。
謝恩,左副承旨尹鑴,右副承旨南天漢,待敎李后沆。
掌令吳挺昌啓曰,近來喉司之操切,前所未有,不有以相規,則體例由此而大壞,故臣發請推之論而蒙允矣,今聞大臣,於筵中,非斥臺啓,而右近臣甚力,至收已允之推云,誠不勝駭然也。臣意在相規,而反被無禮讓之斥,欲存臺體,而又不免爲己嫌論人之歸,是臣有妄論之罪,近臣無可推之失,而大臣之嗔斥宜矣,臣何敢自以爲是,而仍冒臺閣乎?請命遞斥臣職。答曰,勿辭,退待物論。
掌令禹昌績,持平朴信圭啓曰,昨日本府之請推政院,爲體例也,慮後弊也,而卽伏聞大臣,於筵中,重加非斥,至收已允之推,毋論事之是非,旣被大臣之斥,則臣等,何敢自謂無失,而晏然仍冒乎?請命遞斥臣等之職。答曰,勿辭,退待物論。
同副承旨趙䃏上疏。大槪,新命遽下,嚴召繼至,分義所在,不得不趨詣闕下,而人器之不稱,姑舍勿論,病勢情勢,俱難行公,亟許遞改,以便公私事。入啓。
大司憲金徽,執義崔文湜啓曰,昨日該房承旨請推之論,臣等,亦相議以啓矣,重被大臣筵席之斥,同僚旣以此引避,臣等何敢自以爲是,而晏然仍冒乎?請命遞斥臣職。答曰,勿辭,退待物論。
幼學趙瑊上疏。大槪,當此遇災求言之日,益切憂時憤激之忱,更進一疏,以應聖旨,伏乞聖明,夬示睿斷,兼陳政院前後壅蔽之實狀,惟願聖明,痛斥其塞忠諫之奸習,廓開言路事。入啓。
吏曹啓曰,承旨有闕,政事,取稟。
傳曰,領議政,引見。
引見時,左議政·原任大臣,明日牌招,除肅拜引見事,榻前定奪。
傳曰,政事,明日爲之。以上朝報
夜五更,流星出天弁星上,入巽方天際,狀如鉢,尾跡散落,色赤,光照地,有霧氣。
有政。
沈梓啓曰,宰臣花昌君沇,館所問安進去,下直。傳曰,知道。
又啓曰,明日常參·經筵,取稟。傳曰,停。
又啓曰,宰臣花昌君沇,館所問安,則勅使答以至遣宰臣問安,不勝感激,俺等,德分,無事支過云矣,敢啓。傳曰,知道。以下缺
又以山陵儀軌都監言啓曰,今此山陵丁字閣曲墻塼石修補時,禮曹及都監,當初監董官造成所郞廳姜壽楠,大浮石所監造官金梓,小浮石所監造官李克哲,今將偕往看役,而其中小浮石所監造官李克哲,時無職名,令該曹付軍職,使之看役,何如?傳曰,允。
吏批,判書吳始壽未肅拜,參判許穆進,參議李堂揆呈辭受由,都承旨沈梓進。啓曰,判書吳始壽未肅拜,參議李堂揆呈辭受由,小臣獨政未安,何以爲之?敢稟。傳曰,仍爲之。以下缺
兵批,判書金錫胄進,參判申汝哲進,參議李夏進,參知鄭樸進,左承旨李東老進。以權大載付副護軍,金壽賓付副司果,李克哲付副司猛。
傳于尹鑴曰,領議政許積,自館所還來矣,引見。以下缺
又以迎接都監郞廳,以領議政意啓曰,臣來詣館所,令差備譯官,以承命請行茶禮之意,措辭傳言於勅使,則答以昨日國王,欲爲親臨,而事異常時,不敢承受,今又別遣大臣,請行茶禮,雖極感激,出受之不安,與昨無異云,故床排則分入各房,仍呈御帖,而臣則仍事姑留之意,敢啓。傳曰,知道。以下缺燼餘
上在昌德宮。停常參·經筵。
下直,光陽縣監申應華。謝恩,淳昌縣監沈益善,承文著作朴徵,刑曹佐郞李亨稷,禁府都事鄭載大,校書博士鄭維卨。
大司諫李之翼啓曰,憲府多官,盡爲引避,處置歸於本院,而掌令禹昌績,卽臣妻同生娚也,有應避之嫌,不敢可否,則勢難仍冒,請命遞斥臣職。答曰,勿辭,退待物論。
鄭領府事箚子。大槪,力疾擔舁,來詣闕下,而以臣病狀,出入榻前,決難周旋,乞賜罷斥臣職,仍治臣罪事。入啓。答曰,省箚具悉。卿其安心勿辭,從容入來,以副至望。
左議政上疏。大槪,不敢每違召命,方將力疾,舁進闕下,而卽者始聞昨日榻前,承宣之臣,攻斥無餘力,臣之情勢,止於不敢赴召而已,伏乞先削臣職,下臣司敗,究臣罪犯,以肅邦憲,以服人心事。入啓。答曰,省疏具悉卿懇。卿少無可嫌之事,而何乃引咎若是耶?卿其安心勿辭,從速入來,以副至望。仍傳曰,遣承旨傳諭。傳曰,此上疏批答,承旨傳諭,與之偕來,而今若不來,則雖至明日,必與偕來。
左承旨李東老上疏。大槪,重被詆斥,終不敢晏然於出納之地,亟賜遞免,以存體例事。入啓。答曰,省疏具悉。爾無可嫌之事,勿辭,從速察職。傳曰,幼學趙瑊上疏,留中不下,政院知悉。
左副承旨尹鑴上疏。大槪,猥陳微懇,冀得恩暇事。入啓。
政院啓曰,時任大臣以下及原任大臣,來會賓廳矣。傳曰,竝引見。
謝恩,同副承旨洪宇遠。
右承旨鄭重徽上疏。大槪,旣被臺臣之論斥,又遭趙瑊之醜詆,決不可靦然冒居於近密之地,亟賜遞改,以尊國體,以重喉司事。入啓。
吏曹判書吳始壽上疏。大槪,銓衡重任,不敢承當,冀蒙鐫免,以安愚分,以重名器事。入啓。
答左副承旨尹鑴疏曰,省疏具悉。依願往來。仍傳曰,給由馬,澆奠床備給。
答右承旨鄭重徽疏曰,省疏具悉。如此怪妄之說,已過之事,不必爲嫌,爾其勿辭,從速行公。
答吏曹判書吳始壽疏曰,省疏具悉。都目之遲延,予深慮念,卿其安心勿辭,從速察職。
副修撰尹嘉績上疏。大槪,格外新命,終難承當,亟許遞臣職名,兼陳所懷,以備財察事。入啓。
引見時,上曰,左議政,縷縷辭免,而當此艱虞之日,不欲許遞矣,懇辭至此,亦不可强迫,姑爲勉從,須勿出去,安心留在。
獻納李宇鼎所啓,竝引嫌而退,請推喉司,出於相規,意外之斥,不必爲嫌,請掌令吳挺昌·禹昌績,持平朴信圭,行大司憲金徽,執義金文湜,行大司憲李之翼,竝命出仕。上曰,依啓。以上朝報
政院啓曰,時任大臣以下及原任大臣,來會賓廳矣。傳曰,引見。以上備邊司謄錄
上在昌德宮。停常參·經筵。
夜一更,月暈。二更,月暈,白雲一度如氣,起自乾方,直指艮方,長竟天,廣尺許,良久乃滅。
謝恩,戶曹正郞李德夏,佐郞尹源·李春成,刑曹正郞安䌖,全羅都事李,司宰主簿洪受疇,內贍主簿李克哲,活人別提李文明,濟用副奉事李迪吉,參奉徐來益,軍資主簿鄭時卿,司藝金海一·朴有文。
吏曹啓曰,大臣置處政事,取稟。傳曰,過齋戒後爲之。
三殿,藥房問安。答曰,知道。
藥房啓曰,霜落如雪,曉氣凄冷,伏未審夜來,聖體,若何?連日引接之餘,不瑕有添傷之患乎,慈殿膈上煩鬱等候,亦何如?臣等不任憂慮,敢來問安。答曰,慈候與前一樣,予則無事矣。
備忘記,遷陵時驪州牧使慶㝡加資,國葬時地方官楊州牧使李瑞錫,熟馬一匹面給,仁宣王后練主廳監造官奉常寺奉事曺夏卿,繕工監監役官鄭重昌,竝六品遷轉。
備邊司啓曰,都目之至今遷退,前所未有之事,不但積仕參下官之淹滯,瓜滿守令,察訪新迎人馬,留待京邸之弊,尢不可不慮,吏曹判書吳始壽,以伴送使,近將西下。都目政,不可不行於其前,而吳始壽再疏之批已下,不爲出謝,事甚未便,卽爲牌招肅拜,以爲趁卽開政之地,何如?傳曰,允。
政院啓曰,領議政請對矣。傳曰,引見。
政院啓曰,明日親祭時,執事不可不備員,而左副承旨尹鑴,受由出去,右副承旨南天漢,重被修撰尹嘉績之疏斥,不得行公,都承旨沈梓,以式暇不爲仕進,而且以憲府之論,趙瑊之斥,陳疏留院,長官請牌,有違廳規,無他變通之道,何以爲之?敢稟。傳曰,都承旨牌招。
獻納李宇鼎啓曰,臣伏見修撰尹嘉績之疏,詬辱臣身,不啻狼藉,力臣之前後被斥,非止一再,隨斥隨辨,實涉呶呶,而言出於所謂帷幄之臣,則亦安得默然而已,傳諭附陳之語,有違前例,大臣請推之啓,雖慮後弊,而區區格例,不必責之於草野遺逸之士,故略陳所懷,請寢問備之罰者,蓋欲優施禮待之意,而指謂輕朝廷蔑君上者,抑何意耶?其懷憤逞憾,一擧竝遂之計,誠不滿一哂,而至於天官之長,何等淸選,斥去負累之人,欲爲愼簡之地,臺閣之論,豈容己也?況今彈章,只擧前事,元無一字添剩之語,當初重駁,出於何人,而自謂公論,不留淸班者,殆至十年之久,及至今日,反以臣所謂,目之以惟意所欲,指謂之一斥再斥,而急於構誣,不自覺其語言之錯亂。噫,其言欲巧,反露手脚,所謂士夫之一大羞者,正自道也,臣久冒言地,妄觸時諱,早晩顚沛,自知難免,而以儒臣爲名,故巧爲捃摭,肆然侵攻,臣安得晏然苟冒?請命遞斥臣職。
領議政請對入侍。上曰,今番陵幸時,運炬植炬及其他不緊而爲弊者,皆令省除,以紓民力。領議政所啓,判義禁府事張善瀓所患,尙未差復,議處及照律公事,多至稽滯,頃者亦有以次官代行之命,而不可定爲常式,故敢此更稟。上曰,議處及照律公事,令次官代行事,更爲分付,可也。
正言李壽慶啓曰,臣性本疎拙,不能隨世俯仰,適當大論之初,猥玷言責之地,惟知國是之必可明,公議之必可伸,終不敢以一身之利害,有所計較規避,而衆怒群猜,由此益甚,必欲窺隙伺影,百計陰中者,殆無所不用其巧,今者尹嘉績之疏,卽其射臣之嚆矢也。臣之頃日所達之事,有不可發諸疏章言語之間,故略具小牘,進奏榻前,而仍請出示大臣及金錫胄諸臣,則臣之本情,只出憂愛之忱,而旣經睿覽之後,大臣重宰承旨史官,竝皆見之,則固不可目之以暗昧厭然,而其非讒侫告訐之辭,亦是聖明之所洞燭,諸臣之所目睹,臣不欲擧以自辨,更煩視聽也。嘉績,以未經自己眼目之故,疑之以讒侫告訐,詆之以暗昧厭然,不亦異哉?昔朱子有貼黃之疏,而未聞有君子非之者,惟故相臣李元翼,以密箚,得罪於爾瞻之黨,未知嘉績,欲証此而罪臣乎?且以近事言之,宋時烈,當孝廟朝,投進密疏,非止一二,而至於請屛左右,獨爲奏語,承旨史官,亦不得願聞,其時上下,未嘗有讒侫告訐之疑,暗昧厭然之詆,而孝廟正大之治,亦未嘗以此而小損,則何獨於臣之事,疑詆此極也?至於銓長斥遞之擧,只循公議,本非費心營爲之事,而嘉績,急於護黨,詬辱臺臣,不遺餘力,尤可駭也。臣與嘉績父兄,竝閈而居,素相親厚,而交際之間,頗有知許之誼,臣之不爲讒侫告訐之行,暗昧厭然之態,嘉績,必知之,而今反以此詆臣,臣實恥之不欲與之爭辨也。然嘉績職在論思,顯詆至此,臣何敢自以爲是,而晏然仍冒乎?請命遞斥臣職。
答獻納李宇鼎,正言李壽慶曰,觀此避辭,小無可避之事,勿辭,退待物論。
大司諫李之翼啓曰,竝引嫌而退,請寢問備,事未妥當,袖進小牘,異於密疏,復論已往之事,又非安靜之道,而費辭自是,俱未免苟且之歸,請獻納李宇鼎,正言李壽慶,竝命遞差。答曰,觀此處置,有違格例,似末穩當,勿爲遞差。
大司諫李之翼啓曰,臺閣處置,只據其避辭而立落,自是規例也。臣伏見獻納李宇鼎,正言李壽慶避草,則兩人旣皆有過,而不肯自咎,乃反文過,故臣於處置,竝請遞差矣。今承勿遞之敎,不勝惶悚之至。臣旣有所見昏謬之失,則決不敢一刻仍冒諫職,請命罷斥臣職。答曰,勿辭,退待物論。以上朝報
上在昌德宮。停常參·經筵。
崔文湜啓曰,明日常參·經筵,取稟。傳曰,停。
又啓曰,小臣館所問安進去,下直。傳曰,知道。
又啓曰,小臣進往館所問安,則勅使答以每遣近侍下問,不勝感激,俺等無事支過云矣,敢啓。傳曰,知道。
寒食祭後,大殿·大王大妃殿·王大妃殿·中殿,藥房·政院·玉堂問安。答曰,罔極。二品以上·宗班單子問安。答曰,罔極。數行缺
有政。
又啓曰,今日爲政事,命下矣。都承旨沈梓,以式暇出去,同副承旨洪宇遠,當進兵批,臣東老,與右承旨鄭重徽,方在廳中,吏批政廳,何承旨乎?敢稟。傳曰,知道。
又以吏批言啓曰,左議政,旣已遞職,當處置處,而本曹無相當之職,依例送西之意,敢啓。傳曰,知道。
又以備邊司言啓曰,近來本司堂上無故行公者絶少,今日臣等來會之後,以無堂上之故,不得開坐,事之苟簡,莫甚於此,右參贊閔熙,工曹參判尹深,本司堂上差下,使之察任,何如?傳曰,允。
李東老啓曰,今日親祭時刻,誤爲換入,殊甚可駭,禁漏下人,則自本院旣已治罪,而奏時之官,不解文字,以致如此,當該官,汰去,何如?傳曰,允。
崔文湜,以兵曹言啓曰,左議政金壽恒送西事,命下矣。當付領中樞,而本品只有一窠,大臣方見帶,依前例從坐次,判中樞處置之意,敢啓。傳曰,知道。
又以義禁府言啓曰,前所江僉使金元緯招辭憑閱次,所江鎭撫黃戒一,啓請拿囚,今番頒赦,蒙放矣。可考文書,自黃海道旣已上來,黃戒一,還囚捧招之意,敢啓。傳曰,知道。
鄭重徽啓曰,領議政許積,右議政權大運,兵曹判書金錫胄,來詣請對矣。傳曰,引見。
又啓曰,近來僚員,位甚不齊,出納之際,事甚苟簡,今日新除授承旨,牌招察任,何如?傳曰,允。
崔文湜,以弘文館言啓曰,本館下番四員內,二員未差,只有修撰李夏鎭,副修撰尹嘉績矣。嘉績,方以病呈辭,李夏鎭,今日政,陞拜副應敎,而下番無他替直之員,不得已以上番,姑降入直之意,敢啓。傳曰,知道。
吏批,判書吳始壽進,參判許穆病,參議未差,左承旨李東老進。啓曰,本曹參議及副提學,今當差出,而擬望之人乏少,承旨竝擬,何如?傳曰,允。以下缺
傳于李東老曰,典翰·直提學,今日政,沒數差出,執義闕員,亦爲差出。
李東老,以吏批言啓曰,典翰·直提學,今日政,沒數差出事,命下矣。典翰·直提學,無非堂下極選,以弘文錄中養望之人備擬,故不得差出者已久,此不過寧闕是任,而不可使人人冒居也。非但弘文錄,被薦之人乏少,未有甚於近來,曾經東壁之人,皆已陞資,副應敎一望,啓請相避·外任,僅得備擬,典翰·直提學數字缺差之勢乎,設有可擬之人,獨政之時,亦難推移備望,今日政,不得差出之意,敢啓。傳曰,知道。
又啓曰,卽伏見弘文館草記,上下番,無他替直之員,有以上番姑降入直之意,而新除授副應敎李夏鎭,時未肅拜,卽爲牌招入直,何如?傳曰,允。
又啓曰,卽者招問日官,則陵幸吉日,今月二十五日爲吉云,以此日退行乎?前所擇日二十一日,仍爲定行事,分付該曹乎?大臣之意,亦欲更稟,故敢啓。傳曰,然則二十五日退行。
崔文湜,以迎接都監言啓曰,今日空日,別茶啖依例排入之意,敢啓。以下缺
又以迎接都監言啓曰,訓局牙兵·御營廳牙兵等,交雜抄入,故或慮勅使輩,問及各人役名及軍兵之數,戒勅入送矣。東副·西副兩使,果爲招前,問以訓局之兵幾何,御營軍之幾何,車宗元等,答以砲手,辛亥年多數飢死,餘存僅六百餘名,御營軍則今始初聞之意,咆哱嚴問,而終以此對之,彼還笑之,讚其善放,仍各饋酒肉出送云,敢啓。傳曰,知道。以下缺
鄭重徽啓曰,獻納李宇鼎,正言李壽慶,掌令禹昌績,再啓煩瀆,退待物論矣。傳曰,知道。
行大司憲金徽,持平朴信圭啓曰,神輦侍衛承旨之加資,雖有穆陵舊例,己丑·己亥謄錄,俱無加資之事,而遷陵數年之後,始擧先朝不施之賞典,非但事體之爲未安,當初旣已賜馬,到今又爲陞秩,莫重恩命,豈宜如是?請還收神輦侍衛承旨加資之命,遷陵時地方官,雖有奔走之勞,自前國葬,未有加資之事,以下缺請大司諫李之翼,獻納李宇鼎,正言李壽慶遞差,掌令禹昌績出仕。答曰,不允。處置事,依啓。
鄭重徽啓曰,臺諫出仕事,命下矣。今已日暮,待開門牌招之意,敢啓。傳曰,知道。
吏曹參判許穆疏曰,伏以臣,八十耄荒之年,大病才愈,筋力全亡,數日供仕,惛耗加甚,今日大祭,亦莫由自力,不得進參哭班,每事如此,人言亦不可不恤,廉恥所係,不敢自安,伏乞聖明,亟遞臣職,嚴人臣之分義,臣無任戰怖隕越之至。答曰,省疏具悉。年老大病之餘,未參哭班,有何所嫌?卿其安心勿辭,調理察職。
都承旨沈梓疏曰,伏以臣於臺避,還一字缺儒疏退却之時,亦在院中,有所可否,而憲府之論,趙瑊之詆,獨及於當該,臣何敢諉臣以倖免,而晏然於榮次?短疏未徹,召牌遽降,未暇自恤,黽勉就列,仰暴私悃,亦後諸僚,揆以廉義,尢切惶悚。伏乞聖慈,亟賜遞免,以謝公議,以安私分,不勝幸甚,臣無任惶恐祈懇之至。答曰,省疏具悉。卿無可嫌之事,勿辭行公。以上燼餘
迎接都監啓曰,十五柄入給之後,三勅齊出,使兩局砲手等,各試一放,十五柄內十柄,初發皆中,而其中訓局砲手車宗元,發無不中,連次六中,其餘御營·訓鍊砲手等六人,則皆一中,故宗元,三使者,亦極稱讚其善放,出示三使所持鳥銃,問其品之如何,仍謂當賞給云,三勅親自試放,砲手等未中之銃六柄,連放皆中,此外砲手所中之銃,亦皆試放而俱中,又令衙譯崔太云試放,太云所中,只是四次矣。三勅試放十五柄之後,又爲督入他銃,急於星火,故又以御營廳銃二柄,軍器寺銃三柄,稱以追後覓得入給,則先令車宗元,試放三中,三使繼自試放,亦皆中之後,辟左右諸從胡,細語密言,雖不知所言者何事,而喜色滿顔,可知其有喜也。又令律官輩傳言曰,此銃中可取者不過十餘柄,請出見退之銃,卽給本主之意,則聚藏於一房而封鎖曰,必有再入之弊,當於畢捧後出給,且曰別制鳥銃,窮求以入則極爲多幸云。當初訓局銃十五柄,御營廳銃十五柄,軍器銃十柄持來,而御營銃六柄,訓局銃六柄,軍器銃三柄,而訓局銃中,取鏤金似劣者,先入給,其餘者九柄,鏤金體制,尤極奇妙,慮有責入如此銃之患,不得入給而留之,求得別制,至於此急,欲以此數柄入給,而第其制度長短,如出一手,似無處處鳩合之色,不但不無過慮,且欲得別制者,非獨爲鏤金花鳥之銃。若得栗頭鏤金之銃,則歸獻皇帝,尤有光彩,期於必得以入之意,件件嚴飭,姑以窮索閭家,若得則雖夜入給之意,縫,栗頭別制之銃,自都監不知求得之路,請令廟堂指揮,以爲明日應答之地,何如?傳曰,允。
領·左相及兵曹判書請對入侍時,兵判金錫胄所啓,上年嶺南飢荒,比他道尤甚,故頃者監司李觀徵,牒報于宣惠廳,請以壬子年自本道上送營儲餘木五十二同十一匹十尺五寸及麻布二同留在於本廳者,自本廳仍用後,湖西大同米,計數移給戶曹,則戶曹所管可興倉所屬嶺底十一邑田稅,折價劃給,以爲賑資云云。本廳,以戶曹經用木同方患不足,當自本廳,直爲移送戶曹,以爲劃給可興米之地,但不可以本道,移文定奪施行,自本道枚擧啓聞宜當之意,分付矣。李觀徵,今以此事馳啓,啓下備邊司,木同方在宣惠廳,以此移送戶曹,使之折給嶺底十一邑稅米,何如?領議政許積曰,曾在壬子年,李䎘,爲慶尙監司,輸送此木於宣惠廳,欲與湖西山郡嶺南接界處大同收米相換,以賑飢民,而未有此令之前,山郡竝已作木上納,故事遂不成,而此木則輸運有弊,尙今留在矣。此木旣是本道之物,今番換米,又將用於賑飢,特令戶曹,從價折米,以副其願,宜當矣。上曰,依爲之。以上備局謄錄
領·右相及兵曹判書請對入侍時,兵曹判書金錫胄所啓,舊寧陵石物埋置處掘出之後,以今春還爲塡實,曾已定奪矣。今當分付京畿擧行,而此時畿民力役,極以爲憫,故自該廳,使之待秋始役,則監司,以陵內重事,願得朝家明日分付云,更詢于大臣處之,何如?領議政許積曰,今此掘坎處,非新陵圖局之內,此時役民,誠爲憫迫,待秋擧行,宜當。上曰,依爲之。以上宣惠廳謄錄
上在昌德宮。停常參·經筵。
自午時至酉時,日暈。夜自三更至五更,月暈。
鄭重徽啓曰,明日常參·經筵,取稟。傳曰,停。
又啓曰,宰臣東原君潗,館所問安進去,下直。傳曰,知道。
沈梓啓曰,吏曹郞廳來言,臺諫有闕,政事,取稟。傳曰,當日爲之。
鄭重徽啓曰,宰臣東原君潗,馳往館所問安,則答以早遣宰臣下問,不勝感激,俺等,德分,無事度日云矣。傳曰,知道。以下缺
李東老,以兵曹言啓曰,昨日政五衛將有闕,代金益勳,擬望受點矣。卽者呈狀于政廳,重得傷寒,所患痰火之症,乘時添劇,旬月之間,萬無察任之勢云,當此連有擧動之日,宿衛之職,不可久曠,五衛將金益勳,改差,何如?傳曰,允。
鄭重徽啓曰,今日爲政事,命下矣。左副承旨李堂揆,右副承旨南天漢,俱以病不爲仕進,同副承旨崔文湜,當進三省推鞫,臣梓,當進吏批政廳,廳中只有左承旨李東老,右承旨鄭重徽,兵批政廳,何承旨進去乎?傳曰,左承旨進去。
又啓曰,戶曹判書吳挺緯,來詣請對矣。傳曰,引見。領議政,亦爲入侍。以下缺
又以禮曹言啓曰,今此崇陵幸行時,健元陵·顯陵·穆陵,在於一山之內,似當有展謁之擧,而自上方在衰絰之中,衰服行禮,實涉難便,依前例此一款,亦爲磨鍊之意,敢啓。傳曰,知道。以下缺
又以義禁府言啓曰,福昌君楨,福平君㮒,待命於本府,故卽爲拿囚,而所謂內人,旣不知其名,又不知所在處,本府無由拿來,何以爲之?敢稟。傳曰,知道。
吏批,以尹深爲大司諫,李濡爲獻納,李沃爲正言,李壽慶爲典籍,李宇鼎爲司僕正,李馥爲禮賓正,李台揆爲工曹佐郞。濬源殿參奉尹大亨,社稷參奉李震榮,相換。
鄭重徽,以迎接都監言啓曰,今日空日,別茶啖依例排入,別雌牛亦入給之意,敢啓。傳曰,知道。
又以迎接都監言啓曰,卽者三勅,會于一處,送言於臣等曰,昨聞國王有未寧之候,終宵憂慮,俺等欲送問候,而無前例未果,此意傳於都監,俾知俺等之意云,臣等以聖上,冒夜行祭,重感風寒,時未及差境,方切憂慮之意,答之,而彼之傳言於臣等者,必有轉達之意也,似當別遣中使,以謝此意,竝此仰稟。傳曰,依爲之。
又以迎接都監言啓曰,勅使牌文,以十五日辰時,書出送,故依例卽爲發送之意,敢啓。傳曰,知道。
又以迎接都監言啓曰,勅使上來時,旣除宴禮,迎慰使,亦已還送,則回還時餞慰使,似在應減之中,而從前依例講定後不送,所當講定,而卽今勅使,以別制鳥銃不卽覓入之故,多有不平之色,通官未充溪壑之慾,恐嚇漸甚,此際不可間以周旋之事,臨發觀勢,周旋之意,敢啓。傳曰,知道。
又以戶曹言啓曰,今此勅使回還時,中路問安使,禮單,不爲別爲齎去,以前日留置安州者仍用事,該道監司處,分付之意,敢啓。傳曰,知道。
又啓曰,明日便殿接見時,茶禮當自司饔院擧行,而大通官以下供饋,則自都監所,依例備待之意,分付,何如?傳曰,允。
又以迎接都監言啓曰,卽者上勅使左右膝上阿是穴,施鍼矣,敢啓。傳曰,知道。
又以迎接都監言啓曰,明日勅使詣闕時,初吹以卯末,二吹以辰正,三吹以辰末,出軍令矣,敢啓。傳曰,知道。
又以迎接都監言啓曰,先入鳥銃十五柄,再入鳥銃十柄,今日六柄,更爲入給,而諸勅率通官等,出坐內南門,先令砲手等,各放一次,三使亦親自試放皆中,而今日入給六柄中一柄,則連三放俱不中,故退送,別制栗頭銃,立於庭中,促入不啻星火,故訓鍊·御營·守禦三廳,各一柄入給,則不令砲手試放,三使先自試放,至於四五次,或三中或四中,三使把翫喜悅,仍爲罷入廳內,與諸勅密語云云,而譯官輩,亦不得知,前後入給鳥銃之數,三十三柄矣。通官輩,又令不見入他銃,以爲明日更試之地,而此外決難更得之意,敢啓。傳曰,知道。
崔文湜啓曰,正言睦昌明,再啓煩瀆,退待物論矣。傳曰,知道。以下缺以上燼餘
政院啓曰,今日當爲三省推鞫,而司諫在外,大司諫·獻納正言一員未差,正言睦昌明,加資未肅拜,牌招使之進參,何如?傳曰。疊在二十一日
又啓曰,前所江僉使金元瑋,招辭憑閱次,所江鎭撫黃戒一,啓請拿囚,今番頒赦,蒙宥矣,可考文書,自黃海道旣已上來,黃戒一,還囚捧招之意,敢啓。傳曰,知道。義禁府謄錄
政院啓曰,卽者招問日官,則陵幸吉日,今月二十五日爲吉云,其前則無吉日云,以此日退行乎,以前所擇二十一日仍爲定行事,分付該曹乎?大臣之意,亦欲更稟,故敢啓。傳曰,二十五日退行。禮曹謄錄
戶曹判書吳挺緯請對入侍時,領議政許積所啓,厚陵·顯陵丁字閣修改事,禮曹以今月十一日,推擇啓下之後,顯陵則今初五日,移文於戶曹,卽今起送算員,筭指修改時所入雜物,而筭員,初十日始爲出去,難得及期始役,事多窘速,戶曹稽緩之責,在所難免。堂上則推考,郞廳則拿問,厚陵則修改之時,禮曹當以參奉,差定假監役,然後所入雜物,參奉可以報戶曹磨鍊,而此一款,禮曹忘未擧行,以致定日內不得修理,尤極驚駭,堂上從重推考,郞廳亦爲拿問處之,何如?上曰,依爲之。禮曹謄錄
上在昌德宮。停常參·經筵。
夜一更二更,月暈。
沈梓啓曰,明日望祭齋戒,明明日望祭,此二日,視事,頉稟。傳曰,知道。
崔文湜啓曰,小臣館所問安進去,下直。傳曰,知道。
又啓曰,小臣館所問安,則勅使答以自上未寧中,早遣近侍下問,不勝感激,俺等,德分,無事度日云矣,敢啓。傳曰,知道。數行缺
鄭重徽啓曰,左副承旨李堂揆,連日不爲仕進,當此多事之時,不可任其自便,卽爲牌招察任,何如?傳曰,允。
又以禮曹言啓曰,昨因寧陵參奉所報,本陵丁字閣神門外閤及西邊柱礎,乾方階砌曲石等有頉處,本曹堂上郞廳進去奉審事,啓辭蒙允矣。卽接本陵參奉所報,則丁字閣神門,初一日開閉時,便利如故,故細察形勢,則東邊柱礎,比他方石,陷下一如西邊,上下門欞,其低均正一字缺有斜傾之事,故到今還不防礙,似無急時修改之擧,一字缺前後報狀,其間日字,不甚相遠,而所報內措語,如是相左,當初不爲詳審之狀,據此可知,莫重陵寢有頉之處,不謹奉審,報辭矇矓,事甚可駭。本陵當該參奉,從重推考,其所謂有頉處,不可以其所報,詳知其實狀,本曹堂上郞廳,所當依前啓請,進去奉審,而其所謂有頉處,大臣以下奉審時,本曹堂上郞廳,兼進奉審,何如?傳曰,依啓。莫重陵寢之事,如是不謹,事甚驚駭,不可推考而止,拿問處之。
以安東等官惡虎囕殺人命事,傳于李東老曰,囕死人等,恤典擧行事,分付。
李堂揆啓曰,卽者禁漏守直官來言,漏局更點,時刻未及之前,鍾樓人定,徑先打下云,鍾樓守直官所爲,誠極可駭,令兵曹詳査,以爲科罪之地,何如?傳曰,允。
沈梓,以吏曹言啓曰,今三月十五日,行敬思殿·孝敬殿望祭,獻官實豫差,皆以一品塡差,自是規例,而宗班·東班中一品,員數不足,攝行祭則終獻官實豫差,不得已正二品中,塡差以入之意,敢啓。傳曰,知道。數行缺
鄭重徽啓曰,勅使便殿數字缺例入參之意,敢啓。傳曰,知道。
又以司謁口傳啓曰,請二字缺官,自館所回還矣,勅使來到後入侍,則似有窘速之患,令承旨·史官豫爲入侍之意,敢啓。傳曰,依爲之。
禮曹判書張善瀓疏曰,伏以臣疢疾纏身,久而不瘳,癏曠職務,坐積罪戾,三箚控辭,竟靳許免,冒昧請急,見阻喉司,狼狽縮伏,一味惶殞,不意今者,以厚陵丁字閣塗灰之役,定日不得修改之故,至有郞廳拿問之命,臣看來,不勝驚惶震愓之至。臣自忝本職以來,凡陵寢營繕緝理之報,非止一二,而工役浩大,有費民力者,則臣於榻前定奪,待秋擧行,苦乃樑灰改塗,莎草修葺,不可不及時擧行者,則隨報隨啓矣。今此厚陵修理之事,前月旬後,因前牒報,入啓蒙允,知會各該司時,所當一體分付,本陵參奉,使之兼監役之任,而只題送書目,不能別爲下帖,終至愆期不擧,身爲一曹之長,簿書期會,亦不能察,其平昔憒憒不職,亦可以類知,昏謬僨事之罪,專在臣身,而嚴譴之加,反及於郞官,臣何敢諉諸數行缺臣無任悸慄崩迫祈懇之至。答曰,省疏具悉卿懇。此乃下官不職之致,卿其安心勿辭焉。
副司正崔寬疏曰,伏以臣,宿病沈痼,重輕無常,頃當迎慰西下之初,前症復作,而急於奉命,不敢言病,忍死登程,舁疾驅馳,添傷倍極,氣火大熾,鮮血酷流,仍此眞元益敗,形神尤削,幸免道死,僅得復命,而積敗之極,諸症益發,頭烘身戰,寒勢交攻,胸痞膈塞,呼吸莫通,食飮久廢,喘息如縷,加以吐血數椀,心魂驚悸,不省人事,頻頻昏窒,此皆前症,而今又甚焉。二字缺藥物,轉成毒痢,腸胃虛豁,水穀不着,狂呼乞死,朝夕莫保,醫言新舊重症,竝作於衰敗積痾之中,藥未見效,終難可救云,而卽今膈上一線,只綿綿未絶,十分危惙,急於朝露,數朔之內,回甦無期,巡撫出使,期限迫頭,病勢此極,死生未分,決無及期奉使之望,莫重之事,公私具極,狼狽疾病之極,必呼父母,伏乞聖慈,察臣垂死之急,亟遞巡撫之任,俾尋生路,以便公私,臣無任哀憫懇迫之至。答曰,省疏具悉。爾其勿辭,調理往來。
巳時,上御熙政堂。勅使未入來前,領議政,先爲請對引見,領議政許積,都承旨沈梓,事變假注書任堂,記事官南益熏入侍。許積曰,勅使接見時問答說話,纔已書入,自上一依此問答,宜當矣。臣得聞,中使往館所時,勅使以得銃爲喜,欲爲致謝云云。中使曰,自上接待至極,好銃非不欲得給,而無自東萊出來之銃,奈何云矣。吳挺緯,言于臣曰,一勅,當給鳥銃十一柄,而渠等欲爲加得,何以爲之?以此言爲請對云。臣答曰,渠等若恐嚇不已,當以十五柄給之,未爲不可,日日請對,事涉煩瀆,而吾當以此意上達云矣。且聞勅使,禮單·馬匹·環刀等物,不欲持去曰,當初以禮單價,欲得鳥銃而去者,實是皇帝所命,禮單則終不欲持去云云。然臨行時備給,而渠若棄去,則無可奈何,且遠接使吳始壽,備諳一路接待等事,數行缺勅使自宣化門入來,上接見三勅於熙政堂,領議政許積,館伴吳挺緯,兵曹判書金錫胄,都承旨沈梓,右承旨鄭重徽,事變假注書任堂,記事官南益熏入侍。上曰,上使·東副使連日施鍼,果已見效耶?西副使氣力,何如?適有寒疾,不得往問矣。上使·副使曰,有少效云。西副使曰,僅得無事過之,且自上有患候,故俺等敢來候耳。上曰,待差欲往矣,諸大人,榮臨陋處,不勝感幸矣。勅曰,瞻望天顔,猶有未差之色,俺等請速退矣。上曰,願得少留,更爲談話。勅曰,自上久坐冷處恐有添傷之患,不如速退也。上曰,小邦物力凋弊,凡所接待等物,不能稱情,慚靦而已。勅曰,軫念至此,實所感激,俺等,以貴國國恤之故,每事除弊耳。上曰,頃聞南方有叛臣,今已平定耶?勅曰,俺等在北京時,有處處平定之報,而今則未知何如也。上曰,使華來臨,望其久留,而遽爾回程,不勝缺然。勅曰,俺等幹國事而來,所幹之事已畢,今歸亦似稽緩矣。上曰,諸大人,榮臨願行茶禮。勅曰,曲念至此,尤增感戢,第上候未寧之中,久坐酬應,不瑕有傷,願速退。上曰,欲設茶禮而固辭,明當親臨館所以謝耳。勅曰,國王有未寧之候云,故俺等以親臨爲慮,來此問候矣,玆承明日來謝之敎,今日寧設茶禮,宜當矣。上曰,諸大人,初欲速還,故極以爲缺然,得聞茶禮設行之言,卽欲行之。勅曰,茶禮初不欲設行矣,今若不受而去,則明有親臨之敎云,故不得已受之矣。數行缺以上燼餘
義禁府啓曰,戶曹佐郞申應澄,禮曹佐郞權瑍等拿問事,傳旨啓下矣。申應澄,以歲幣廣狹不齊之罪,已爲拿囚,權瑍,寧陵差祭,時未還來云,依例發遣府羅將,拿來,何如?傳曰,允。又啓曰,寧陵參奉鄭洙觀拿問處之事,傳旨,啓下矣。鄭洙觀,時在寧陵,依例發遣府羅將,拿來,何如?傳曰,允。義禁府謄錄
上在昌德宮。停常參·經筵。
大王大妃殿·王大妃殿·中殿,藥房問安。答曰,知道。
藥房都提調許積,副提調沈梓啓曰,伏未審夜來,聖體若何?昨日引接勞動之餘,不瑕有添傷之患乎?慈殿膈上煩鬱等候,亦復何如?臣等不任憂慮,敢來問安。答曰,慈候與前一樣,予則無事矣。數行缺
李堂揆,以義禁府言啓曰,寧陵參奉鄭洙觀拿問處之事,傳旨,啓下矣。鄭洙觀,時在寧陵齊所,依例發遣府羅將,拿來,何如?傳曰,允。以下缺
沈梓啓曰,吏曹參判許穆,參議尹鑴,副應敎李夏鎭,校理權愈請對矣。傳曰,引見。領議政亦爲入侍。
沈梓啓曰,政事,過齋戒後爲之事,命下矣。明日親祭,旣已攝行,今日爲政之意,敢啓。傳曰,知道。
傳于李東老曰,淸風府院君金佑明命招。
傳于李東老曰,今日日已向暮,政事,明日爲之事,分付。
鄭重徽啓曰,伴送使吳始壽,明日當爲西下,而旣遞吏判之後,時未付職,令該曹卽爲口傳,付軍職,何如?傳曰,允。數行缺
又以啓曰,淸風府院君金佑明,牌招不進,而大臣·備局堂上命招事,命下矣。吏曹參判許穆,參議尹鑴,玉堂上下番,有引見之命,則亦使之入侍乎?傳曰勿爲入侍。以下缺
兵曹口傳政事,副司直吳始壽。缺
鄭重徽,以迎接都監言啓曰,卽者西副使,以其所持鳥銃,放中飛鳶矣,敢啓。傳曰,知道。
又以迎接都監言啓曰,卽刻勅使,來到慕華館矣,敢啓。傳曰,知道。
又以迎接都監言啓曰,卽者三勅,來到慕華館前庭帳幕,上副勅則仍坐帳中,西副使,率大通官衙譯各一人及砲手若干人,越去碑閣後山麓上,而小許,譯官輩,隨後齊坐松間,擡去所排貫革,倚立於松樹,以備爇火者之防身,仍將鳥銃去其家。以下缺
又以迎接都監言啓曰,卽者三使,同坐帳幕,使砲手方爲試放貫革,而使其家丁一名,與我人眼同監的矣,敢啓。傳曰,知道。以下缺
傳于崔文湜曰,大臣·備局堂上,引見。
鄭重徽啓曰,淸風府院君處,勿待罪事,遣史官傳諭事,命下,而入侍史官,親承下敎,雖有在外史官,入直史官,出送傳諭之意,敢啓。傳曰,知道。以上燼餘
答吏曹參議尹鑴疏曰,省疏具悉。今玆之命,意非偶然,浮薄之言,何足爲嫌?安意勿辭,從速行公。
以李挺晩爲假注書。
府啓,措辭見上請還收神輦侍衛承旨鄭錀加資之命。請還收地方官驪州牧使慶㝡加資之命。答曰,亟停勿煩。
引見時,傳曰,福昌君楨,福平君㮒,內人常業·貴禮等元情,雖不直招,其前後罪犯,已盡彰露,令該府竝按法處置。以上朝報
迎接都監啓曰,勅使於罷還乘馬之際,抽出鳥銃十一柄,送言於臣熙曰,所給之銃,無一好品,而此則尤甚不好,不可持去,卽爲改備以入云,蓋砲手等常時試放,藏藥不過二錢半,或三錢,而渠等必令多入火藥,故揷火放丸之際,手臂撓動,以致不中之多,渠輩以此,全然歸咎於銃之不好,有此退給改入之弊,多般開喩,終不回聽。又令譯輩,通言於臣等曰,今玆覓去鳥銃,乃是進獻皇帝之物,如是不擇,只責都監,終難得好品,以俺等欲見之意,請來領議政云。臣等,以自都監請來大臣,曾無是例,鳥銃則今方更求,而亦未必勝於前所給者之意,措辭答之矣。訓局銃則無一見退,御營銃五柄,軍器銃六柄,致有此見退之患,事勢急迫,無他覓給之路,若以訓局之銃,代其見退之數,則庶可無事,而軍門所儲,不敢累次請得,令廟堂劃卽指揮,何如?傳曰,允。
又啓曰,今日試放後,見退鳥銃,勢當改給,而訓局所儲之外,難得好品,令廟堂指揮事,纔已啓達矣。大臣則自都監請來,前例所無之意,使譯官入言,則諸勅一齊大怒,或起或坐,十分咆曰,若不趁此時請來領相,則明朝俺等,亦有往言處云,其意莫測,其勢難遏,更令廟堂,急速指揮,何如?傳曰,允。以上備局謄錄
上在昌德宮。停常參·經筵。
下直,魚游澗僉使金得輝。
答淸風府院君金佑明疏曰,省疏具悉。卿無可嫌之事,安心勿待罪。仍傳曰,遣史官傳諭。
答副提學洪宇遠疏曰,省疏具悉。今玆之命,意非偶然,爾其勿辭察職。
望祭後,四殿,藥房·政院·玉堂·二品以上·六曹·兩司長官問安。答曰,罔極。
禁府啓曰,楨·㮒·常業·貴禮等,罪犯彰露,按法處置,直捧結案取招事,昨日榻前,大臣定奪,臣善瀓,親承傳敎矣。更思之,公族斷大辟,乃莫重之獄,當初雖已元情,旣放旋囚之後,則更推處之,自是法例,而今以榻前定奪,徑先結案取招,非但有違常法,亦關後弊,其按獄之體,更招取服,似不可已,惶恐敢啓。傳曰,福昌君楨等,俱以骨肉之親,雖有罪犯,按法處之,予不忍爲之,且慈聖之敎,亦不忍斷法,竝特爲減死定配。
府啓,措辭見上請還收神輦侍衛承旨鄭錀加資之命。請還收地方官驪州牧使慶冣加資之命。答曰,毋庸瀆擾。
判中樞府事金□□箚子。大槪,賤疾尙苦,西樞新命,末由祗謝,乞賜罷免,以安微分事。入啓。
右議政·都承旨書目,勅使今日不爲出來,臣等不得已留緣由事。
政院啓曰,近日廳中,位甚不齊,出納之際,事多苟簡,今日政新差承旨,卽爲牌招察任,何如?傳曰,允。以上朝報
吏曹判書,△金徽·金錫胄·許穆。
吏批啓曰,新判書金徽命招,同參政事,何如?傳曰,允。
崔文湜啓曰,吏曹判書金徽,牌招不進矣。傳曰,知道。
吏批啓曰,判書金徽命招不進,參判許穆,病不來,小臣獨政未安,何以爲之?敢稟。傳曰,只出緊任。以下缺
吏批,以李翊相爲承旨,吳始壽爲大司憲,李宇鼎爲掌令,吳始復爲副修撰,權曦爲古阜郡守,朴守儉爲戶曹佐郞,吳挻昌爲直講。
兵批,以李端夏·南天漢·金萬重·李溟翼·鄭昌漢·李藼·蔣諒·全發英·任奎·林·梁濟臣·朴昌後·崔元立·朴元震·朴始漢·趙威鳳·吳挻昌爲副護軍,李聃命爲副司正。
鄭重徽啓曰,弘文館下番,無替直之員,以校理入直,今已累日,事涉苟簡,新除授副修撰吳始復,卽爲牌招,使之推移入直,何如?傳曰,允。
崔文湜,以訓鍊都監言啓曰,備邊司卜定平安道下送黑角弓一千丈,旣已畢造矣,見樣弓十張,封進之意,敢啓。傳曰,知道。以下缺,以全羅監司靈光船主李生等五名渰死事狀啓。傳于崔文湜曰,渰死人等,令本道恤典擧行。以下缺,又以迎接都監言啓曰,卽者西副使,督入鉛丸一百箇,火藥一斤,此非都監擅用之物,依前例令軍器寺入給之意,敢啓。傳曰,知道。以下缺
又啓曰,鳥銃準捧,在於午間,則猶可發行,而托以磨正,至於留宿,實是意外,凡經宿責應之事,雖甚窘迫,亦皆推移,而仍念今日,旣不得發行,則在我之道,似當別遣中使,致謝感慰之意,且不爲郊外餞別之事,今夕又爲提起,其怪駭之狀,不必煩達,遣中使相問之時,亦反因勅使,眷念疾患,不得郊外送別帳然之言,則可破通官輩執言恐嚇之擧,竝此仰稟。傳曰,知道。以下缺
李翊相啓曰,都摠府郞廳來言,闕內各處,夜巡檢云矣,敢啓。傳曰,知道。
持平朴信圭啓曰,神輦侍衛承旨之加資,雖有穆陵舊例,己丑·己亥謄錄,俱無加資之事,而遷陵數年之後,始擧先朝不施之賞典,非但事體之爲未安,當初旣已賜馬,到今又爲陞秩,莫重恩命,豈宜如是?請還收神輦侍衛承旨鄭錀加資之命。遷陵時數字缺奔走之勞,自前國葬,未有加資之例,到今輕數字缺乖常,物情皆以爲過當,請還收地方官驪州數字缺加資之命。措辭見上答曰,毋庸瀆撓。
行判中樞府事金壽昌箚曰,數字缺於勤諭,冒昧趨命,幸蒙聖慈,矜察微懇,許遞職名,俾遂私分,天地父母之恩,不可勝量,感篆攢頌,繼以涕淚,臣之情迹,固難偃息於輦下,臣之進退非有輕重於朝端,而旣承前席勉留之旨,遽爾退歸,誠有所不敢,亦有所不一字缺姑此黽勉遲留,臣心猶愧,物議謂何,且臣賤疾,添傷數字缺留沈苦,尙淹床席,頓無起動之勢,西樞數字缺魂殿陪祭,亦未一參,悚惕之極,夙宵靡數字缺虛帶之罪則一也。伏乞聖慈,亟許罷免數字缺省愆養病,以保餘喘,以圖後效,不勝幸甚。仍竊伏念,數字缺不敢以猥越爲嫌,而不盡於君父之前也,園陵展謁,期日已剋,仰惟聖孝罔極,雨露之感方切,欲一伸哀於仙寢象設之地,此固情理之不容而已,禮節之不可闕者也。然臣於此,竊有不勝其憂者,殿下春秋未盛,血氣未完,平日玉趾所及,不越乎宮庭,至於踐阼以來,前後動駕,遠不過東西城門之外,今乃卒然行幸於數十里之程,侵晨而出,犯夜而還,知數字缺之所感頓,風露之所觸感,卽必至於數行缺大有所驚盡於冥冥之中乎。若是則數字缺爲傷孝之歸也。昔在己丑·己亥之大喪也,孝宗大王曁先大王,初旣不得親詣玄宮,而拜陵之禮,至翌年秋而始擧,二聖出天之孝,曾不以是而有歉辱,況以殿下之沖年,少遲展省,顧何損於聖孝哉?嗚呼,國勢之岌嶪,人心之危懼,至于今日而極矣。宗社之所付托,臣民之所仰戴,只在於殿下之一身,殿下其可忽焉自輕,而不爲之戒愼乎?數字缺聖躬,雖未有著現之疾患,日者瞻望數字缺之比,當此寒暖不調之時,旣易數字缺閭巷之間,多有拘忌之疾,此尤可懼之甚也。臣數字缺所不至耿耿在中夜不能寐,非不知罪累之蹤數字缺國事,淺薄之辭,無足有槪於聖心,而受恩隆數字缺含默,則臣之負殿下益大矣。玆敢冒死而陳之,倘聖明,恕其僭而察其誠,少賜財納,則非愚臣之幸,實宗社臣民之幸也。取進止。在下十六日答曰,省疏具悉卿懇。卿之愛君數字缺表,予深感歎,拜陵事,不滿一息之程,有何凌數字缺發靷之時,未能陪行,恨盈數字缺日暖,決不可停止,卿勿過慮,從容調理行公。數字缺傳曰,遣史官傳諭。以上燼餘郞廳李壽鳳校。郞廳趙處魯書。
上在昌德宮。停常參·經筵。
夜一更至五更,月暈。
下直,濬源殿參奉李震。謝恩,副提學洪宇遠,掌令李宇鼎。
疊詳答判中樞府事金□□箚曰,省箚具悉。卿之愛君之誠,溢於辭表,予深感歎。參陵事,不滿一息之程,有何凌晨冒夜之傷乎?發引之時,不能陪行,恨盈胷痛,當此風和日暖,決不可停止,卿勿過慮,從容調理行公。仍傳曰,遣史官傳諭。
全羅監司書目,靈光呈,以人物渰死,至於五名之多,極爲驚慘事。傳曰,渰死人等,令本道恤典擧行。
府啓,措辭見上請還收神輦侍衛承旨鄭錀加資之命,請還收地方官驪州牧使慶㝡加資之命。罪人楨·㮒等之負犯,國朝三百年來所未有之變也。先王,特以眷愛之隆,不忍遽發,乃至今日,慈聖親臨,諭誥臣隣,則楨·㮒等之罪,固已彰著,而殿下篤於親親,猶欲以恩撓法,法者先王之法也。殿下安得以私之,不可不明其罪而正其法,請亟寢楨·㮒等減死定配之命,更令有司按法處斷。答曰,不允。
傳曰,明日晝講爲之。
禮曹判書張善瀓箚子。大槪,亟令王府,更推常業等,取服處斷事。入啓。答曰,省箚具悉卿懇。常業等事,更爲嚴問稟處,卿其安心勿辭焉。
右議政權大運,都承旨沈梓入來。
政院啓曰,領議政·右議政,來詣請對矣。傳曰,引見。
引見時,明日三省推鞫,判義禁張善瀓,牌招同參事及權瑍議處公事,令次官代行事,榻前定奪。
觀象監,自巳時至未時,日暈,啓。以上朝報
備邊司啓曰,禮曹啓曰,今初十日領議政許積入侍時,以崇陵之內,前池水門太低,水無停蓄之時,所當改作水門,使之稍高。且三谷之水,直流入池,地官等以爲,創作一溝,引白處邊水,仍爲入池爲好云。此則似當不計民力,趁今修治,禮曹堂上及監造官,方以曲墻修改事,出去陵所,亦爲分付,使之一時始役之意,定奪矣。昨日曲墻畢役後,今日臣翊相,率監造官等,還到東大門外,路上,得見啓下公事,所當還爲馳進陵所,更爲始役,而曲墻等處修改時,赴役餘名役軍,今朝纔已放送。且聞同行監造官之言,其役至爲浩大,只以若干本州烟軍,決難完役。且其時築池監造官朴崇章,終始監董,熟諳形勢,似當此人,專管爲之云,而今行中,初不帶去。且聞三谷之水,別作一溝之際,必待曉解風水之人指揮,然後方可始役云。故臣不得已入來復命,役軍及朴崇章,與地官,率去監役等事,更待大臣稟處後,擧行何如?傳曰,允事,傳敎矣。臣積陳達時,依前日定奪,使當初監造官之熟諳形勢者朴崇章,看役,且令地官,定其作溝之方位事,蒙允,而擧行條件抄出之時,遺漏此等欵矣。陵行過後,始役宜當,而亦不可無檢飭指揮之人,山陵都監堂上中,李正英,詳知首末,亦宜同往。役軍,則令宣惠廳隨其容入,定送之意,分付擧行,何如?答曰,允。以上備局謄錄
義禁府啓曰,楊州牧使李端錫,安城郡守權大胤,仁川府使南得明,竹山府使元振洙,坡州牧使鄭東卨等,拿問處置事,傳旨啓下矣。李端錫·權大胤,方待命於本府,卽爲拿囚,而元振洙·鄭東卨,則以勅使差使員,時未還來,南得明,時在任所云,依前例發遣府書吏羅將,拿來,何如?傳曰,允。義禁府謄錄
自巳時至未時,日暈。
鄭重徽啓曰,明日常參·經筵,取稟。傳曰,只晝講。
又啓曰,宰臣靈愼君瀅,館所問安進去,下直。傳曰,知道。
又啓曰,宰臣靈愼君瀅,馳進館所問安,則勅使,答以每遣宰臣下問,不勝感激,俺等,無事經宿云矣。傳曰,知道。
李翊相,以都摠府言啓曰,都摠管閔點,除標信刑曹坐起進去之意,敢稟。傳曰,知道。
又啓曰。數行缺
李翊相,以備邊司言啓曰,禮曹啓辭,今初十日領議政許積入侍時,以崇陵陵內,前池水門,太低,水無停蓄之時,所當改作水門之稍高。且三谷之水,直流入池,地官等,以爲別作一溝,則白虎邊水,因爲入池爲好云。此則似當不計民力,趁今修治,禮曹堂上及監造官,方以曲墻修改事,出去陵所,亦爲分付,使之一時始役之意,定奪矣。昨日曲墻畢役後,今日臣翊相,率監造官等,還到東大門外,路上,得見啓下公事,所當還爲馳進陵所,更爲一字缺役,而曲墻等處修改時,赴役百餘名役軍,數字缺放送。且聞同行監造官之言,其役至爲數字缺州烟軍,決難完役。且其時築池監造,數字缺董,熟諳形勢,似當使此人,專管爲之云,而今數字缺且聞三谷之水,別作一溝之際,必待曉解風水之人指揮,然後方可始役云。故臣不得已入來復命,役軍及朴崇章,與地官,率去監役等事,更待大臣稟處後,擧行何如?傳曰,允事,傳敎矣。臣積陳達時,依前定奪,使之當初監造官之熟諳形勢者朴崇章看役。且令地官,定其作溝之方位事,蒙允,而擧行條件抄出之時,遺漏此等款矣。陵□過後,起役宜當,而不可無檢飭指揮之人,山陵都監堂上中,李數字缺亦宜同往。役軍,則令宣惠廳隨其容入,數字缺擧行,何如?傳曰,允。
鄭重徽,以迎接都監言數字缺又出於進,晝茶啖,不得不排入之意,敢啓。傳曰,知道。
以迎接都監言啓曰,昨日三勅,分執鳥銃之外,八柄,以餘數還出,次通官三人,願得各一柄,不啻懇懇,而武庫之器,與他物不同,故防塞不給矣。夜間,差備譯官,以勅使言,來傳於臣等曰,次通官,皆是皇帝家人,渠輩各欲歸獻皇家,其情甚切,而都監牢拒不給云,剩數出給之時,俺若加執一柄,仍爲分給,則事固無難。都監亦不必以此爲咎,而此則行事不正,故以實情言之,須卽快許,以慰其心云。數字缺言,亦有據,而旣有餘數,不可以難得,徑塞。數行缺
又啓曰,小臣,聖節望闕禮,習儀進去,下直。傳曰,知道。
又啓曰,勅使旣已出去,事變假注書減省記之意,敢啓。傳曰,知道。
崔文湜,以迎接都監言啓曰,早朝問安中使,來到館所,三勅差備堂上譯官等,稱以下直肅拜,趁不還來,故館中只有臣等,差備譯官方以敏·鄭忠源,代察傳語之任,而通官輩,以郊外不得出臨之意,竝入於措語中,慍其昨日恐嚇言之未售,不卽傳言於勅使,至令中使遲滯,方以敏等之不能周,數字缺極可駭,令攸司推治。三勅使差備譯官等,數字缺通之事,則傳命爲重,下直肅拜,數字缺緩歸,以致他人代行,中使俺數字缺使,率往回還後,一體推治何如?傳曰,數字缺啓曰,勅使到迎恩門,班列百官行禮,則依例擧行,數字缺沙峴底,臣等列立處駐馬,令大通官送言曰,以接待俺等,勤勞不少,心甚未安云,通官等下馬,亦循例致謝而去矣,敢啓。傳曰,知道。
又以迎接都監郞廳,以領議政意啓曰,勅使卽刻來到迎恩門百官班前,良久相議後下馬。臣等,依例行再拜禮,則使之回班背立後,騎馬過去,而使兩大通官,數字缺使之追及其行於弘濟院,此乃曾前,數字缺從其言隨往,而問知其曲折,則張孝數字缺使,來到館所之時,拔去自上未數字缺而不傳於勅使,以致如此云。孝禮情狀,數字缺親餞,爲執言之地,臣若不往,其怒必益甚,恐有大數字缺端,常時規例,有難膠守者。臣卽自迎恩門,不及陛辭,直往弘濟院之意,敢啓。傳曰,知道。
又啓曰,領議政·右議政,來詣請對矣。傳曰,引見。
執義金,掌令李宇鼎,持平朴信圭啓曰,神輦侍衛承旨之加資,雖有穆陵舊例,己丑己亥謄錄,俱無加資之事,而遷陵數年之後,始擧數字缺先朝不施之賞典,非但事體之爲未安,數字缺前國葬,未有加資之例,到今輕施恩典,有乖物情,皆以爲過當,請還收地方官驪州牧使慶㝡加資之命。罪人楨·㮒等之負犯,國朝三百年來所未有之變也。先王,特以眷愛之隆,不忍遽發,及至今日,慈聖親臨,諭誥臣隣,則楨·㮒等之罪,固已彰露,而殿下,篤於親親,猶欲以恩撓法,法者,先王之法也。殿下,安得以私之?不可不明其罪而正其法,請亟寢楨·㮒等減死定配之命,更令數字缺法處斷。答曰,允。啓辭措語竝見上
行禮曹判書張善瀓疏曰,伏以數字缺者,雖出於爲公族申恩,其在數字缺等之亦命減死,有何所據乎?凡按獄數字缺納供取服,然後方可斷案,而今此常業等,初不數字缺乃吐實,則前後情態之詐慝奸狀,不可宥,亦不可究,況且殿下,旣付之以有司,則一任有司之成獄具奏,而今殿下,不從有司之請,以煦煦之仁,不念王法之嚴,混同公族,竝宥奸女,已是失刑之大者,而終使爰書未具,獄體不成,日後暗昧口實之資,或及於不敢言之地,難保其必無數字缺殿下,不此之思也。臣職忝有司,不能執法固爭,數字缺徑歸失刑,臣之不職之罪,至此終逭,數字缺聖明,先治臣罪,以彰王法,亟令數字缺處斷,以存獄體,不勝幸甚。取進止。答曰,省箚具悉卿懇。常業等事,更爲嚴問稟處,卿其安心勿辭焉。
兼司僕盧希遠疏曰,伏以近年以來,旱災孔慘,八路皆數字缺或有軍役之不均,慮不無兆民之數字缺達天門,日已久矣。僻在北方,數字缺辭荒拙,恐被猥濫之罪,猶豫度日矣。數字缺天崩之變,摧痛何堪?況我聖上,遭此慘慟悲悼之極,慮萬民憂悶,數字缺旨,此實臣民進言之秋也。賤臣,目見飢寒羸病民瘼及救民補國之意,不忍囚舌,列爲三條,敢此仰瀆,伏願聖上,試垂察焉。臣數年前,目見南北兵使所住處,則北兵營所屬,牙兵馬步軍,竝一千二百七十名,南兵使所屬,牙兵馬步軍,竝七百九十餘名。所謂營軍,分六番立防之日,各處差備之外,除番者,每戶五升布四疋式,上·中馬者,差減其布,故上·中馬者稍歇,而下馬無馬,每戶數字缺而只捧正軍保人在家者一名,數字缺此則備邊司定式補國之物也。咸興以南至安邊,行伍諸軍之中,功臣有蔭忠贊之類,自備戰馬·軍裝·服色,一體行伍者,不入減布之中,而每年每人,大米六斗,小米六斗,備納于兵營之日,雇馬人情添米之數,將至數十斗,故馬瘦人疲,所見罷弊,哨官別將,每責改備軍裝服色,而棍打,巡點之時,中軍·營將·兵使,或見頉而用棍,忠贊數字缺諸軍之中,別有納米之役,如是之多,貧殘丐乞數字缺功臣之祖,逃亡相繼,朝充其代,暮失其數,數字缺急,似無效力立功之人,誠極可慮。無保數字缺列邑行伍諸軍,一體永減其米數字缺所捧大小米,旣非備邊司所定,數字缺下馬無馬者,每番每戶四疋之布,亦非數字缺自今南北兵營軍行伍立戶者,一依監營數字缺安邊行伍諸軍例,永減其布,而各其保人數字缺軍保人,一體只捧一疋布,則一道軍政,可知數字缺之一也。己巳量田以前,本道三驛數字缺復戶,而不知給復之法,全減數字缺己巳量田時,自本道狀啓,考諸法典,則數字缺不復田役,依大典元田畓,則貢物雜役,數字缺無知愚卒,不知法文,怨歸執事之數字缺氷刷馬之役,特減之敎,而所謂刷馬,乃續〈田〉所出雇立之役也。續田,則戶曹旣除稅米納貢之役,而村民與驛卒內奴,別有作案捧布,此乃一府雜役用下之物也。諸邑,謂其續田布不足,而驛卒內奴續田布,依前督捧,怨聲盈路,刷馬特減之敎,果安在哉?賤臣聞見如此,大槪驛卒,每朔朔膳,正朝·誕日·臘日,到界別進上藥財,數行缺馬雇立之布,入番其中,而驛卒內奴,別有各朔進上所載之馬,如是絡繹,驛卒內奴,特減刷馬之役,而備納續田布,則渠輩之怨,不亦宜乎?特減之敎,旣頒布諸邑,則仍循不減。故驛卒內奴之怨,不絶於口,賤臣聞見,大略如此。更令本道,特減刷馬價,使之量減,此乃救民之政,二也。臣伏見半行缺盆遙隔,諸邑置鹽倉,換布穀補軍半行缺南湖西,多有出鹽處,補軍資云,本道半行缺本官不可私用矣。自今依他道出鹽半行缺興水邊蘆草茂盛閑廣處,竝半行缺得勤幹解事者,定爲補軍資別將,半行缺亦置鹽倉於布穀所産之處,則非但本半行缺不煩民力,而一年之內,貿得之穀,必至半行缺臣之目見其處。古語,泰山不讓土壤,半行缺細流故深,此乃補軍資,而或半行缺國之一助也。船人者,以船爲身役,半行缺船各二隻,移屬鹽倉,換貿布穀,而半行缺來者必多,不煩民力,必有所益。此亦半行缺役均,而軍政修,則民心悅,而似無災異,半行缺聖上,不以人廢言,不勝幸甚,臣無任戰慄半行缺
康熙十四年三月十六日,啓下備邊司。觀此咸興人盧希遠上疏,則所陳三條,其一,則南北兵營所屬軍兵,分番立防之時,除番者,下馬無馬者,每戶各捧五升布四疋。且捧柴炭馬草,軍兵不勝支當是如爲白有旀,南兵營所屬,咸興以南,至安數行缺只驛吏卒內奴給復之類,有莊氷刷馬特減之敎,而各邑等,謂續田布不足,與元民一體督捧,驛卒內奴等,旣有元定進上載運之役,而又納續田之布,則無刷馬特減之意是如爲白臥乎所,旣不減刷馬,而又捧續田布,則宜有怨苦,而朝家未能詳知其曲折,令本道監司査報後,半行缺旀,其三條,文川郡,有出鹽處,設倉收半行缺所收,其甚零星,無利擾民,得不補失,半行缺,何如?燼餘
上在昌德宮。停常參,只晝講。
夜四更五更,月暈兩珥。
謝恩,戶曹佐郞朴守儉,五衛將金瑜·許遂,司僕僉正金錫翼,古阜郡守權曦。
政院啓曰,今日三省推鞫時,諫院當爲進參,而無行公之員,除在外及呈辭入啓人員外,竝卽牌招,以爲進參之地,何如?傳曰,允。
答左尹李後山疏曰,省疏具悉。卿其勿辭,調理察職。
傳曰,明日晝講爲之。
戶曹判書吳挺緯上疏。大槪,猝患臀腫,症勢添重,且有難安之勢,乞遞職名事。入啓。答曰,省疏具悉卿懇。略減之物,實爲國家經費之盡誠,浮薄之論,又不足爲嫌,卿其安心勿辭,調理察職。
右參贊閔熙上疏。大槪,籌司提調之任,決非如臣者,所可承當,亟命遞改,以安微分事。入啓。答曰,省疏具悉。籌司之任,實循公議,卿其安心勿辭,從速察職。
晝講入侍,特進官閔熙,同經筵金錫胄,吏曹參判許穆,參議尹鑴,玉堂洪宇遠·吳始復,承旨李翊相,假注書柳壽芳,史官李后沆·南益熏。
府啓,措辭見上請還收神輦侍衛承旨鄭鑰加資之命。請還收地方官驪州牧使慶㝡加資之命。請亟寢楨·㮒等減死定配之命,更令有司,按法處斷。新除授行大司憲吳始壽,以伴送使西下,請斯速乘馹上來事,下諭。答曰,不允。竣事後,當上來,勿爲下諭。以上朝報
自卯時至酉時,日暈。
鄭重徽,以弘文館言啓曰,本館上番權愈,以西學兼敎授,今日儒生製述坐起晝仕,出去之意,敢啓。傳曰,知道。
李堂揆,以義禁府啓曰,鍾閣守直官嚴繼俊,本府處置事,允下矣,嚴繼俊,改爲拿囚之意,敢啓。傳曰,知道。
鄭重徽啓曰,明日聖節望闕禮,依近例爲之之意,敢啓。傳曰,知道。
李堂揆,數行缺人救乞,終始不服,加刑得情。
鄭重徽啓曰,數字缺筵,取稟。傳曰,只晝講。
又啓曰,來二十一日,輪對日次取稟。傳曰,停。
又以迎接都監言啓曰,卽接吳始壽·閔蓍重聯名狀啓,則上勅使,欲爲施鍼,御醫金萬直·李後聃兩人中,一人下送云。在前亦有帶去之例,兩人中一人,令內醫院急速給馬下送,何如?傳曰,允。
備忘記,史官二員待命,騎馬六匹立之。
李堂揆,以兵曹言,半行缺金時傑稱名人,自宣仁門入來,差備門擊錚,半行缺令攸司囚禁治罪,同守門將李飜,常時不能半行缺闌入,亦爲非矣,推考,何如?傳曰,允。有半行缺燼餘
午時,上御夜對廳晝講,特進官閔點,同知事數字缺許穆,參贊官李翊相,吏曹參議尹鑴,半行缺吳始復,假注書柳壽芳,記事官李半行缺上講前受,自子〈路〉使子羔,至惡夫侫者,半行缺子路·曾晳,至有以識此矣。尹鑴曰,今日,則斷數字缺講下章如何?上曰,唯唯。始復,仍講音釋大文。仍曰,吏曹參判,解釋文義。穆,仍拈子路章曰,此則爲國之道也。至於曾點爾何如章,則有以見天理流行,人欲盡處,沉潜此意,則可得學力處也。尹鑴曰,淸明在躬,志氣如神,聚會精神,是爲學之道也。穆曰,養心莫善於寡慾,若因此推之,則可得爲學之方也。僉曰,當自首章,解釋文義。穆曰,中庸曰,喜怒哀樂之未發,謂中,靜中觀此知數行缺以年次對也。上曰,曾點之後,半行缺高會曰,祓除也。鑴曰,有三月三日,周公營洛邑時,與群臣數字缺流觴曲水之語耳。穆曰,祓除者,祓除不祥也。錫胄曰,韓愈·李翺,皆以浴字爲沿字,豈裸衣而浴乎?蓋沿于水上而游也。閔點曰,古人不爲虛語,況告其師而爲虛語乎?三年之間,有爲如此,其才大矣。穆曰,古者三載考績,故以三年爲言之。錫胄曰,三月,是天地生物之時,故聖人對時育物,半行缺堯舜氣像也。穆曰,曾點學問,雖不及於顔子,半行缺此,故謂之狂也。尹鑴曰,不必盡釋文義,半行缺自得之處矣。若有未解處,付標半行缺。上曰,唯唯。鑴曰,當講綱目。上曰,講綱目半行缺綱目,而隨事論陳,則好矣。穆曰,半行缺徐爲之耳。錫胄曰,開筵,若久而遲,則萬半行缺晷亦長,若夕間,又爲召對,若接臣隣半行缺之間,二時開筵如何?上曰,唯唯。半行缺錫胄進曰,小臣同知成均館事矣,本半行缺成,則不能直爲啓辭,若半行缺遲延,故臣敢達之耳。本館陞補之半行缺送禮曹,附於會試,而壬子陞補,因半行缺日子急迫,未能多數課製,居首者半行缺分半,故移送禮曹,則禮曹援例不受,半行缺之製,亦難及期畢製。壬子陞補,則雖未滿十分,而許赴會試之意,敢稟。上曰,依爲之。錫胄曰,甲寅年館學課製,因國恤勿爲試取事,曾已定奪矣。外方,則六月例爲公都會,故未聞此奇,已於七月前,畢試上送,外方擧子,以爲不赴會試,多有來問者,似當許赴於今番會試矣。上曰,依爲之。尹鑴曰,頃者請對者,欲知格於間言之意,而請數行缺慈聖,愼如此等擧措,可矣。上曰,間言,予則不知,而淸風則數字缺或有之,故陳戒耳。鑴曰,此意告于慈聖,以爲後戒,宜當矣。上曰,唯唯。鑴曰,臣不任憂愛之忱,敢達矣。今番陵行時,當除去道傍拘忌之疾,而不能必其盡爲除去。且玉色消瘦,臣實以是爲憫耳。錫胄曰,自上脫耳掩後,仰瞻,則玉色消瘦矣。且聞嶺南軍士,方爲痘患者多,故閭巷未淨,而陪衛之人,皆閭巷,大可憫也。尹鑴半行缺患爲慮,故仰達,此則群下皆以爲憂矣。半行缺當爲往還,而但以此爲憂耳。半行缺爲申飭,而未得禁其雜糅,雖欲半行缺上曰,必欲往還,嚴禁路傍,則可以半行缺入侍臣,非爲必欲停止,而事勢如此,半行缺陪衛壯士之犯染者,不知幾千,此實半行缺前則請行,而今則請止,可想其憂愛之半行缺也,上無發落。吳始復進曰,頃日,半行缺出之後,所講文義,使上番翰林半行缺陳達,自玉堂書進事定奪,而玉堂半行缺中諸臣,許多所陳言,似難一一追數字缺亦似非便。廳注書,則果爲多事,而上注半行缺之任,開筵之時,同爲入侍,書進講義,半行缺。錫胄曰,事變注書,則專主邊報,不當爲此事矣。鑴曰,上番翰林,則史局體重,不可兼以他事,玉堂上下番,則論思講究之餘,若兼此事,則亦難專一,上注書書進,似當矣。上曰,使上注書書入,可也。尹鑴曰,不肖無狀,感激恩遇,强爲出仕,而至於銓曹,則用人各當其才,然後可免癏曠,而臣常在鄕曲,曾未知人物望論,且精神已衰,請蒙恩遞。上曰,初豈有善爲者乎?久當自熟數行缺暮入地之人,不可虛帶職名,請賜恩遞。上曰,氣力尙强,安心勿辭行公。翊相進曰,榻前辭職,乃六卿事,兩臣,雖山林之士,而事涉未安,請推考。上曰,隱逸之士,待之有別,勿爲推考。鑴曰,小臣,不知體面,在政席,亦未知規例,臣必欲蒙遞耳。上曰,勿辭。遂退出。燼餘
漢城府左尹李後山疏曰,伏以臣半行缺筋力,日漸銷耗,雖在閑局,有半行缺新命,出於夢寐之外,詞訟重地,決非半行缺可冒居,而且臣頃於大練之日,重半行缺腹痛下泄,晝夜無節,今已兩旬,食半行缺人鬼未判,病狀之如此,同朝之所共半行缺特許遞免,使之專意調治,以尋生路,半行缺無任激切祈懇之至。答曰,省疏具悉。卿其安心勿辭,調理察職。
右參贊閔熙疏曰,伏以籌司提調,可半行缺與聞廟堂之議,參同軍國之謨,苟無才猷數字缺忝竊如臣者,少而無能,老益鈍滯,疾病憂患,衰則已甚,風波怖畏,蹤跡愈孤,閑曹漫局,亦云尸祿。濫竽續貂,寧不知愧?適當擯接,酬應不暇,今始自列,不敢冒當之狀,伏乞聖明,俯諒。數行缺
大槪在上戶曹判書吳挺緯疏曰,伏以臣,於館所接應倥傯之中,晩見尹嘉績之疏,疏中,侵斥重臣一款,卽指臣而言也。臣於此,誠不勝瞿然之至,伊日筵席所陳,固有冒越率爾之失,而亦不無古事之可言者,曾在孝廟初年,在野儒臣,以耆年宿望,數字缺造朝方在貳師之班,而冢宰之任,不先歸於其人,數字缺筵臣,皆以爲不可。至有直擧其名而獻箚者。數字缺議,不以爲非臣之宿德之言,其意蓋半行缺爲士大夫羞,臣實未曉也。臣本樸遬,半行缺於咫尺天威,有懷必達,是臣素半行缺機,卒爲費盡心機之歸,誠不滿一哂,半行缺使在館,公務方殷,未卽攄臣本意於數字缺敢晏然者,守陵官之服藥酒,與他半行缺於變服之節,逮及於陵官從奴半行缺變通之意,因大臣繼陳,而或減或除,數字缺費,多所割削之斥,始覺其做事之半行缺難自安也。且臣衰病已甚,實難陳力,而數字缺恩,不敢言病,旋値勅行,事務鞅掌,强策數字缺僅供職矣。自數日前,臀腫猝發,跨馬本數字缺轉劇,撐浮痛楚,不能貼席,將有成膿之漸,數字缺決無奔走行公之望,伏乞聖明,察臣情迹,數字缺臣疾病之難强,亟遞所帶職名,仍治妄言之罪,以謝人言,以安愚分,俾得便宜調治,臣不勝祈懇屛營之至。疊書答曰,省疏具悉卿懇。畧減之物,實爲國家經費之盡誠,浮薄之論,又不足爲嫌,卿其安心勿辭,調理察職。
上在昌德宮。停常參,只晝講。
卯時辰時,日暈兩珥。自巳時至未時,日暈,暈上有冠,冠上有履,色皆內赤外靑。夜一更二更,有霧氣。
下直,河陽縣監文獻徵。
有政。
李翊相,以都摠府言啓曰,入直軍士,中日習射事,限勅使回還間,姑停矣,旣已回還,今日爲始,中日習射,請出標信。傳曰,知道。
鄭重徽,以弘文館言啓曰,本館上番副應敎,以中學兼敎授,今日儒生製述,坐起晝仕,出去之意,敢啓。傳曰,知道。
以下缺備忘記,領·右相命招,使之卜相。
沈梓啓曰,吏曹郞廳來言,賓廳卜相封入,政事,何以爲之?敢稟。傳曰,當日爲之。
吏批,以金壽恒爲左議政,吳道宗爲知禮縣監,李弘毅爲禁府都事,李濡爲修撰,吳挺昌爲獻納,兼執義趙世瑍,兼掌令安垕,減下,承文都提調金壽恒。
傳于李堂揆曰,吏曹參議尹鑴,今日晝講,使之入侍。
崔文湜,以漢城府言啓曰,今乙卯式年戶籍書員,依前例以軍保抄啓矣,中部書員林梓·全孝達,南部書員金是炫·皮後良等,竝皆曾差結綵之任。金是昌,靑盲病人。李嗣童,兒童,目不知書。林華鉛,染病出幕。北部書員孫乭金,非但年老,目不知書。北部書員鄭振益,病廢,目不知書。故元啓目中,改付標以入之意,敢啓。傳曰,知道。
李翊相,以備邊司言啓曰,卽接迎接都監啓下,伴送使吳始壽,京畿監司閔蓍重,聯名狀啓,則昨日勅使,中路替馬時,大通官所坐鋪陳,不爲待令,上使支待水原,燒酒一盞半外,其餘兩邑,則元不待令,以致生梗,而都監差使員坡州牧使鄭東卨,使之捉入,則知幾姑避云。替馬處鋪陳茶酒待候,自是從前常行之事,而各邑下人,不爲擧行,致有此弊,事甚驚駭。各邑守令,難免不謹之責,至於捉入之際,走避之弊,尤不可不防。楊州·安城·仁川·竹山守令,及都差使員坡州牧使鄭東卨,竝爲拿問,分輕重處置。水原,比之全不送者,雖似有間,只送一杯半,薄略太甚,竝與不檢飭之監司,從重推考。各邑鄕所色吏,則令本道各別嚴刑懲治之意,分付,何如?傳曰,允。
又以備邊司言啓曰,卽今畿邑民間,飢困轉甚,若干所捧還上,無以濟活許多民間,故江都·南漢移轉米太,願受各邑,成冊上送事,分付京畿監司數行缺分付江華留守及守禦使處,而數字缺煩稟,隨其報來,一體分給,何如?傳曰,允。
李堂揆,以備邊司言啓曰,去二月三十日,大臣·備局堂上引見入侍時,領議政許積所啓,承旨尹鑴所達,火田之弊,其言旣盡之矣。誠不可不禁,而峽民之生利,守令之用度,有賴於是,故國家雖有禁令,而終不能行。臣意,自今年爲可禁條目,豫爲曉諭,自明年一切禁抑,似當矣。尹鑴曰,今年出令,明年禁斷,誠有次第,而終恐因循,八路諸郡邑名山巨藪,則自今年爲始禁斷,可矣。許積曰,此言是矣,可禁條目,臣等,從當數字缺而至於名山,則先朝已令禁之,自今年爲先申飭禁斷,數字缺當矣。上曰,依爲之事,傳敎矣。火田之弊,固當痛禁,而今年,則農節已迫,流民不爲區處之前,只禁火田,有所不便者,自明年禁斷事,從當量度事勢,數字缺目稟裁後,分付施行,宜當,而各邑名山,切禁火田,朝家申飭,非一非再,而各邑無意奉行,竝與名山而日就濯濯,事甚可駭。今年,則不但前日所禁之名山,上年以前,曾所不耕樹木餘存之地,勿論山腰上下,一切痛禁,使不得燔菑新墾,而朝家摘奸之時,如有現發者,則作者之外,數字缺當重治,監司亦難免不遵朝命之責,除尋常數字缺行之意,分付八道監司及開城留守處,何如?傳曰,允。
又以兵曹言啓曰,禁軍戎器點考,定行於來數字缺番禁軍,竝除標信出往慕華館,點視之意,敢啓。傳曰,知道。
王大妃,以諺書下敎于大臣曰,主上欲爲展謁於山陵,此雖出於至情,聞閭閻不得乾淨云,停止之意,自內房爲懇諭矣。自外亦陳達勸止爲宜,且主上幼冲,大臣之盡心輔導,是未亡人之至願也。三年之內,大臣輪次入直經筵,及引見之時,必須入侍輔導,亦所望也。
領議政許積,右議政權大運數行缺李端錫,安城郡守權大胤,仁川府使元振洙,坡州牧使鄭東卨等,拿問處置事,傳旨啓下矣。李端錫·權大胤,方待命於本府,卽爲拿囚,而元振洙·鄭東卨,則以勅使差使員,時未還來。南得明亦在任所云,依例發遣羅將·府書吏,拿來何如?傳曰,允。
李翊相,以戶曹言啓曰,勅使時,逐日所用菜蔬,自司圃署貿易進排。其價則或以銀或以米,司圃署受出,分給各其物主者,例納〈也〉。上年勅使時,菜蔬價不給事,有呈狀者,使本署査問本署色吏,數字缺價,本曹不爲分給,致有呼冤之弊。某間偸食色吏數字缺卽爲囚禁,則所偸之銀,雖已備給,如此之罪,不可不數字缺治,以懲他人,令攸司刑推科罪,數字缺職之罪,亦不可置之,從重推考,何如?傳曰,允。
執義金,掌令李宇鼎,持平朴信圭啓曰,法者行於國,而恩者施於家,苟或恩有所貸,而法有所不行,則不可爲國也。罪人楨·㮒等之負犯,國朝以來所未有之變也。先王特以眷愛之隆,不忍遽發,及至今日,慈殿親臨,諭誥臣隣,則楨·㮒等之罪,固已彰著,而殿下篤於親親,不究按獄次第,直欲以恩撓法。法者先王之法也,殿下安得以私之?不可不明其法正其罪,請亟寢楨·㮒等,減死定配之命,更令有司按法處斷。各衙門入省記之官,晝夜守直。自是法數字缺以來,百隷怠官,甚至闕內該司,公然不爲晝直者,比比有之,誠極寒心。請自今以後,有公故出入時,則一一告知於政院,俾無無緣空虛之弊。答曰,不允。末端事。依啓。
獻納李濡啓曰,罪人楨·㮒等,以王室至親,蒙先朝隆眷,出入禁闥,不思敬愼,乃自陷於罔赦之罪,此不但國朝所無之變,實是前史之所未見也。事之彰勞雖在於今日,已自先朝,亦有所難處,則原其情犯,無推以可恕之道,而殿下徒以不忍之心,薄施編配之典,數行缺允。
鄭重徽啓曰,領·右相來詣請對矣。傳曰,引見。
一更二更有霧氣。四更五更月暈。燼餘
上御夜對廳,晝講。同知事金錫胄,特進官李弘淵,參贊官李堂揆,侍讀官權愈,檢討官吳始復,假注書柳壽芳,記事官李后沆·南益熏,入侍。吏議尹鑴,追後入侍。上講前受,子路·曾晳,至有以識此矣。訖,權愈進講三子者出,上講新受,仍講音釋,尹鑴曰,三子各言其事,而曾晳知其高下,故問之耳。金錫胄曰,爲國之事甚重,而子路輕易言之,故夫子哂之。鑴曰,優游,從容不迫之意也。錫胄曰,厭飫,自足之意也,古之學者,優游厭飫,必自量其才而酌量言之,故曰自是實事。權愈曰,今之人,小有才,則必自謂大有爲,而僨事者有之,古之學者則不然也。上曰,於求·赤,亦許之,而至曰,吾與點也者,乃大許之也。鑴曰,曾點·漆雕開之言,似異而皆曰,已見大意何也?自上,知之乎?上曰,所見同,故言之耳。錫胄曰,數行缺當有自得之妙耳。仍進曰半行缺熟玩,進釋小註。愈曰,畢講矣。當講綱目,愈進講綱目,自秦·魏·韓,至秦人大驚。愈曰,當講一章後,解釋文義矣。鑴曰,秦奪諸侯地,而復與之以市恩,諸侯不悟,遂至兼竝,此秦之奸猾手段也。錫胄曰,昭襄王,秦之賢王,而趙武靈王,亦豪王也,故自往察之。鑴曰,武靈,雖豪王,而其後爲胡服。且父死然後傳子,禮也,而己在而傳于子,壞亂統紀,其後父子,又俱死於人,此等處,史冊中可戒者也。愈,復講秦伐楚,至發兵自守,訖,仍講文義,錫胄曰,黔中,卽今吳三桂所在處也。上曰,楚懷王,終死於秦耶?鑴曰,發憤逃歸于趙,而趙又納之秦,故終死於秦。李堂揆曰,屈原之懷石,必欲沈死也。鑴曰,原,不忍見宗國之亡,故懷石而死耳。懷王,非不知原之賢,而惟其惑於婦人女子之言,不用原言,終至於身死。且六國之中,惟楚國强大,可以抗秦,而惟畏秦,不能自振,故終爲秦敗。堂揆曰,楚人,如悲親戚,蓋悲其入秦,而不返也。錫胄曰,楚雖三戶,亡秦必楚,楚人,蓋悲之耳。上講新受訖,鑴曰,諸侯合志,則可以抗秦,而惟其畏秦,故爲秦所兼竝。秦合竝之後,不能善守,故陳勝·吳廣,起而滅之。且原,明於治體,善於辭令,懷王,初則信任,而聽子蘭之讒,終使投死於汩羅。自古小人之讒毁君臣之間,如是,可勝痛哉?故人君,當以辨別奸邪,爲先務也。昔唐玄宗時,李絳·裵垍,上辨奸錄,而唐宗,終聽林甫之讒,至於播遷,此人君鑑史時,所當鑑警處,遂掩卷。錫胄進曰,海西北道所送弓子,方自本廳鑄成,而禁屠之後,牛筋絶貴。曾在庚戌年,軍器寺牛筋主人等,豫受兩湖京畿應供正筋之價,及至辛亥,正筋一百十八斤,入於權減之中,所受價米,亦未得還徵,此牛筋,自本廳准數取用於此役,價米,令該曹勿爲還徵何如?上曰,依爲之。以下缺以上燼餘
備邊司啓曰,卽今畿邑民間,飢困轉甚,若干所捧之還上,無以濟活許多民命,故江都·南漢移轉米太,願受各邑,成冊上送事,分付京畿監司矣。今見其所報,且考成冊,則爲先報來者,十一邑,願受之數,江都米三千四百石,太一千八百石,南漢米二千五百石,太六百石矣。依此數分給,待秋竝耗收捧事,分付江華留守及守禦使處,而此後追報之邑,不必續續煩稟,隨其報來,一體分給,何如?答曰,允。以上備局謄錄
領·右相請對入侍時,領議政許積所啓,今番勅使時,以鳥銃持去之故,禮單所給馬匹及環刀,終不受之,而其鳥銃,則皆取用於各軍門矣。軍門備置之物,移用於勅使,而不給其値,事涉不當,司僕寺馬價,及戶曹環刀價,使之計給於各軍門,以爲趁卽打造,充補知數之地,何如?上曰,依爲之。御營廳謄錄
領·右相請對入侍時,陵幸停止事,榻前定奪。禮曹謄錄
上在昌德宮。停常參·經筵。
辰時日暈。未申時日暈。夜四更月暈。
大王大妃殿·慈殿·中殿,藥房問安。答曰,知道。
藥房啓曰,伏未審夜來,聖體若何?慈殿膈上煩鬱等候,一樣無減乎?臣等,憂慮未弛,敢來問安。
吏曹判書金徽上疏。大槪,更申前懇,冀賜遞免事。入啓。
備邊司啓曰,傳敎矣,火田之弊,固宜痛禁,而今年,則農節已迫,流民不爲區處之前,只禁火田,事勢有所不便者。自明年量度事勢,別作事目稟裁後,分付施行之地宜當,而各邑名山,切禁火田,朝家申飭,非止一再,而各邑無意奉行,竝與名山而日就濯濯,事甚可駭。今年,則不但前日所禁之名山,上年以前,曾所不耕樹木餘存之地,勿論山腰上下,十分痛禁,使不得燒菑新墾,而朝家摘奸之時,如有現發者,則作者之外,守令尤當重處,監司亦難免不遵朝命之責,除尋常惕念奉行之意,分付八道監司及開城留守處何如?傳曰,依啓。
答藥房曰,慈候與前別無加減,予則無事矣。
吏曹參判許穆上疏。大槪,進心學·心法二圖事。入啓。
答吏曹判書金徽疏曰,省疏具悉卿懇。勿爲固辭,從速察職。
備邊司啓曰,都目大政之遲延,至此,開政之擧,一日爲急,吏曹判書金徽,再疏之批已下,卽爲牌招察任何如?傳曰,允。
謝恩,吏曹判書金徽。
護軍李正英上疏,入啓。答曰,省疏具悉卿懇。卿何固辭若是耶?安心勿辭,從速行公。
晝講入侍,特進官金徽,同知事金錫胄,儒臣許穆·尹鑴,承旨李東老,玉堂洪宇遠·吳始復,假注書柳壽芳,史官李后沆·南益熏,領議政亦爲入侍。
答吏曹參判許穆疏曰,省疏具悉卿懇。卿之所進心學圖,看來不勝嘉歎,可不置諸左右而留心焉?
府啓,措辭見上請亟寢楨·㮒等減死定配之命,更令有司按法處斷。答曰,勿煩。
副提學洪宇遠上疏。大槪,風痺宿患,尙未快蘇,懇乞特遞臣職,仍給數月之由,俾得調治事。入啓。
政事,當日爲之事,榻前定奪。
答副提學洪宇遠疏曰,省疏具悉。爾其勿辭,調理行公。
春川幼學李后平上疏。大槪,應旨進言事,入啓。傳曰,此上疏,留中不下,政院知悉。
伴送使書目,勅行,十八日開城府止宿事。
晝講入侍時,吏曹判書金徽所啓,臣旣不得不冒昧出謝,則都目大政,所當趁卽爲之,而本曹郞廳,無一見存之員,只與假郞廳,開大政,前例所無,郞官,必須爲先差出,而以此稟政,亦所不敢,何以爲之?上曰,今日爲政,差出郞官,可也。吏曹參判許穆曰,在前,則雖非弘文錄被抄之人,亦擬於銓郞,而近來雖有可合之人,拘於弘錄,不得擬望,勿論弘錄與否,竝擬似當矣。吏曹參議尹鑴曰,郞薦之罷已久,必待郞薦而擬望,雖成近例,卽是自中之事,今不必拘於近例,而專委郞官,堂上擇其賢才,而備擬,亦不必拘於弘錄矣。領議政許積曰,必以弘文錄被抄之人,擬於銓郞,雖非古例,自孝宗朝,已成定例。臣意則此時上下,惟當遵守成例,不必紛紜變更於新服之初,令弘文館,從速新錄則可也,而未及弘錄之人,則不必竝擬,且郞薦旣罷,則雖無郞官,自可擬議,況今番,則尤不可等待在外之郞官,堂上,相議擬望,未爲不可矣。上曰,堂上議擬可也。吏曹參判許穆所啓,堂上官年六十七歲者,堂下官年六十五歲者,不得備擬於守令,乃大典所載,而近來之所申明者也。但其中,亦有筋力强壯,曾著治績者,拘於年限,不得備擬,似當有變通之道矣。上曰,可合者,不拘年限,擬望可也。吏曹參議尹鑴所啓,蔭官初入仕,有限年之規,人之才否,何係年歲?生進,不必賢於幼學,而幼學則必年過四十而始許通仕,精力旣衰之後,何能有爲?況其卓爾之才,不必拘於年限,此事,臣欲變而通之矣。領議政許積曰,不有年限,則入仕之路太廣,銓官不勝其奔競之患。故有此定限,而生進幼學之區別,其意亦有所在,今難變通,生進年限,則依從前定,而幼學則以三十五歲,更爲定限,似當矣。上曰,依爲之,而如有卓異之才,則以不計年限調用之意,草記啓達後,擬望,可也。以上朝報
上在昌德宮。停常參·經筵。
夜二更三更,西方坤方東方,有氣如火光。
以趙持謙爲假注書。
政府,翰林取才,趙持謙,綱目略。
傳曰,明日晝講爲之。
傳曰,史官四員,騎馬十二匹立之。
右議政金壽恒上疏。大槪,纔遞旋授,不但情勢憫蹙,其在國體,顚倒莫甚,冒死陳懇,冀蒙遞改,以幸公私事。入啓。答曰,省疏具悉卿懇。當此國家艱虞溢目之日,卿何過嫌,若是其邁邁乎?卿其安心勿辭,從速行公,以副至望。
府啓,措辭見上請亟寢楨·㮒等減死定配之命,更令有司按法處斷。答曰,楨·㮒等,雖有犯罪,先王之骨肉,予不忍斷法,慈聖亦不忍爲之,雖閱月爭執,斷無允從之理,爾等更勿煩擾。以上朝報
傳曰,漢原府院君神道碑,欲立於來月望間云,役軍器械及所入雜物等,該曹及京畿監司處,量宜題給事,分付。宣惠廳謄錄
上在昌德宮。停常參·經筵。
下直,任實縣監崔宙,長水縣監李鼎至。
崔文湜啓曰,昨日廣津·松坡串·三田渡·興仁門內,摘奸書啓單子,中使及史官,俱不書臣字,不察甚矣。當該中使史官,請推考。傳曰,允。
李翊相,以都摠府意啓曰,今日入直軍士,中日習射,請出標信。傳曰,知道。
傳于鄭重徽曰,今日晝講停,數行缺。
鄭重徽,以禮曹意啓曰,今此監試覆試二所應辦官,以軍器寺直長朴承選,啓下矣。今聞朴承選,以本寺埋炭事出去云。係是公頉,其代,本寺判官白文圭塡差,而原單子中改付標以入之意,敢啓。傳曰,知道。
又啓曰,濟州巡撫使李選,今已下去,提學命招,書題書入之意,敢啓。傳曰,知道。以下缺
傳于鄭重徽曰,明日晝講停。缺。以上燼餘
咸鏡監司書目,咸興等官呈,以朱世益,僧人法狀,金水男等,爲虎囕死,金孫父子,渰死,禹界男妻子息竝五人,燒死事,啓。傳曰,惡虎之囕殺人命,至此之多,誠甚驚慘。令本道,設機捕捉之擧,各別申飭。
府啓,措辭見上請亟寢楨·㮒等減死定配之命,更令有司按法處斷。答曰,昨日已悉於憲府之批矣,勿煩。
吏批啓曰,曹所屬宗簿寺官員等,去甲寅年秋冬等褒貶,當爲等第磨勘,而本寺提調,有故不得磨勘之意,敢啓。傳曰,知道。以上朝報
上在昌德宮。停常參·經筵。
下直,助羅萬戶方以寬。
鄭重徽啓曰,明日國忌齋戒,明明日國忌正日,此兩日視事頉稟。傳曰,知道,
沈梓啓曰,吏曹郞廳來言,臺諫有闕,政事,取稟。傳曰,當日爲之。
有政。
判書金徽進,參判許穆病,參議尹鑴病,都承旨沈梓進。
兵批,判書金錫胄進,參判申汝哲進,數行缺
吏批,以趙持謙爲檢閱,李宏爲承文副正字,吳始復爲吏曹佐郞,朴世堂爲應敎,權瑎爲京畿都事,任尙元爲司僕正,洪柱震·李增爲典設別檢,權大遠爲繕工假監役,睦昌期爲典牲參奉,柳晉三爲直講,書題單金厚績,直講單吳挺昌。
兵批,以李得彬副護軍,吳挺昌副司直,尹嘉績·李弘章副司果,崔有泰副護軍。
崔文湜,以兵曹意啓曰,當日興祥稱名人,自宣仁門入來,差備門外擊錚,極爲駭愕。令攸司囚禁治罪,同門守門將朴守禮,常時不能禁斷雜人,以致闌入,亦爲非矣,推考,何如?傳曰,允。
又以戶曹意啓曰,大臣·備局堂上引見時,上曰,崇陵火巢內,有人塚云。與陵內旣隔山岡,相去又遠,不必使之掘出,但令平土爲當。其子孫,若或自願掘出,則許之,可也。領議政許積曰,其中,有故判書朴鼎賢墓,其子孫者,必當掘遷矣。上曰,此則喪需擔軍,題給可也事,傳敎矣。故判書朴鼎賢移葬,已定於來月云,喪需次正木五匹,白米五石,太三石題給之意,敢啓。傳曰,知道。
又以弘文館意啓曰,本館下番,只有副修撰吳始復矣。今日政,移拜吏曹佐郞。下番他無替直之員,不得已以上番,姑降入直之意,敢啓。傳曰,知道。
又以弘文館意啓曰,新除授應敎朴世堂,時在京畿楊州地,經筵入番事緊,請斯速乘馹上來事,下諭。傳曰,允。
崔文湜,以備邊司意啓曰,頃日內下鐵甲皮甲,竝六百五十七部,所當依榻前下敎,全數分給禁軍,而禁軍曾受之甲胄,堅完無欠者,則不必換給,故姑爲留置本司,以待兵曹戎器點考之日矣。昨日始爲點考,則卽今當改者,四十五部云。依此數爲先換給,其前受之甲,則移送軍器寺,以爲從便修改之地,數行缺。
正言三字缺啓曰,請還寢罪人楨·㮒等減死定配之命,更令有司,按法處斷事。啓辭同前答曰,亟停勿煩。
執義金,掌令李宇鼎,持平朴信圭啓曰,臣等,以楨·㮒等按法處斷事,累日論列,未蒙允兪。臣等亦知殿下有所不忍,而第念,臣等之所爭執者,法也,殿下之所欲全者,恩也。政使,楨·㮒等所犯,毫無可疑,則容而貸之,不是過也,而事旣彰著,罪在難赦,則斯實自絶于天,更無可恕之道。殿下雖欲曲爲之生全,其如王法何哉?王尺至嚴,公議難遏,不可不明其法而正其罪,請亟寢楨·㮒等,減死定配之命,更令有司按法處斷。答曰,亟停勿煩。
左議政金壽恒疏曰,伏以臣,匪據之職,遞授顚倒,難冒之勢,前後無異,瀝血陳懇,冀蒙反汗,而聖批不准,俾速行公,臣誠惶誠憫,不知所出。噫,今日國勢之危,愚智所共憂,此誠人臣盡瘁致死之秋,況臣蒙被隆恩,與天無極,苟可以報效萬一,糜身湛宗,亦所不彈,豈敢有邁邁辭遜之心哉?第念大臣爲任,百責所萃,才德兼備之人,雖不易得,必須身無釁咎,然後衆望可厭,國事可做矣。如臣無才德,而有罪累者,不過供人笑罵,自速顚沛而已,寧有一分裨益於國家哉?臣之終始不敢冒進,誠出於爲公,非爲私也。且臣昔者之疾,今尙彌留,元氣苶然,乍觸風寒,虛汗如注,有時昏眩,終不省人事,卽此病狀,亦無陳力之望。伏乞聖慈,憐臣病勢,亟遞臣新授職名,公私不勝幸甚,臣無任悶迫祈懇之至,謹昧死以聞。答曰,省疏具悉。已悉予意於前疏之批,卿其安心勿辭,調理行公,以副朝野之聖。以下缺答刑曹參議李選疏曰,爾其勿辭,從速往來察職。以上燼餘
上在昌德宮。停常參·經筵。
下直,沙斤察訪金禹民。
自卯時至午時,日暈左珥。自未時至酉時,日暈。
崔文湜啓曰,備邊司郞廳,以大臣意來言,今日賓廳坐起日次,而國忌齋戒相値,不得開坐云矣,敢啓。傳曰,知道。
鄭重徽啓曰,近來史官不備,連以兼春秋,代察豫備之任,事甚苟簡,新除授檢閱趙持謙,卽爲牌招察任,何如?傳曰,允。數行缺
司僕寺官員,以提調意啓曰,以黃海監司狀啓,備邊司,數字缺龍媒牧塲馬,移放於延坪,昌獜島牧馬,移放於巡威島。登山津近處本寺田畓中,畓四十石落種,田三十日耕,劃給本浦,而或送式年點馬,或分付監牧官,令本寺劃卽擧行事,允下矣。本道點馬之下送,明年雖是當次,爲此前期發送,亦未爲不可,而海西各邑,纔經客行,正當農節,此時點馬之行,不無貽弊之端,牧馬移放,田畓劃給之事,則雖非點馬,亦可爲之。令海州監牧官,依此急速擧行,而兩處牧地,雖令劃給於鎭浦,所牧之馬,旣爲移放,則所屬牧子輩,亦當隨往。龍媒牧子,則移屬於延坪,昌獜牧子,則移屬於巡威之意,竝爲分付。環塲機械及驅馬軍載運船隻定給等事,令本道依例擧行,宜當。且曾因京畿監司狀啓,備邊司回啓內,牧塲馬七十匹,執捉分給六驛事,旣已啓下,而塲馬執捉之際,其弊不貲,各邑事勢,亦有所未遑,使之待時擧行矣。今此龍媒·昌獜兩處牧塲之馬,適有移放之擧,以馬籍所錄,抄出其中四禾以上壯雄馬,則至於四十匹,以此分給於畿驛。其餘則以他牧塲馬捉給,以準七十匹之數,似爲便當。令京畿監司,知委各驛,趁兩塲馬移放之時,直爲分受以來,何如?傳曰,允。以上燼餘
上在昌德宮。停常參·經筵。
鄭重徽啓曰,明日都目政事相値,視事頉稟。傳曰,知道。
藥房提調張善生,副提調沈梓啓曰,伏未審數日來,聖體,若何?慈殿膈上煩鬱之候,近復何如?臣等不任區區敢來問安。答曰,知道。慈候與前無異矣。
大王大妃殿·王大妃殿·中殿問安。答曰,知道。數行缺
獻納金海一啓曰,螻蟻微臣,最居人下,前後忝叨,涯分已溢。不意今者,新命又降,當此始初淸明之日,言責重地,決非駑臣所敢承當。臣誠惶隕,益無所容,分義所在,不得不冒昧出肅,而第臣頃於勅使弔祭時,適緣賤疾,未參哭班,方被二字缺不可仍冒臺席,請命遞斥臣職。答曰,勿辭。
李堂揆啓曰,獻納金海一,再啓煩瀆,退待物論矣。傳曰,知道,
以金海一避嫌,傳于崔文湜曰,推考蕩滌。
李堂揆啓曰,兵曹郞廳來言,夜巡檢云矣,敢啓。傳曰,知道。
卯時辰時,日暈兩珥。以上燼餘
上在昌德宮。停常參·經筵。
下直,群山萬戶孫後權。
鄭重徽啓曰,明日常參·經筵,取稟。傳曰,只晝講。以下缺
以平安監司,宣川等官,溺死人等狀啓,傳于李堂揆曰,溺死人等,令本道恤典擧行。崔致巒,令該曹考例稟處。
以黃海監司,文化縣令崔碩英罷黜狀啓,傳于李堂揆曰,迎送有弊,勿爲罷黜。
鄭重徽,以吏曹言啓曰,守令取才考講時,通禮院引儀尹掞,掌樂院主簿李尙隣,不進,竝汰去,何如?。傳曰,允。
崔文湜,以兵曹言啓曰,當日入直精抄軍崔難生稱名人,差備門外擊錚,入直之人,不有禁令,擊錚之狀,尤極痛駭。令攸司囚禁,各別治罪,何如?傳曰,允。
以忠淸監司,私奴唜世等燒死事狀啓,傳于崔文湜曰,燒死人等,令本道各別恤典擧行。
獻納金海一啓曰,臣於昨者,以推緘未勘引避,而未蒙恩遞,旋承蕩滌之命,惟當感激奔走之不暇,而卽者伏聞太僕,以臣曾任湖邑時,國馬不馴之故,已入越等抄啓之中云。在例應遞,連事瀆擾,所失尤大,請命遞斥臣職。答曰,勿辭,退待物論。
執義金,持平朴信圭啓曰,措辭見上請亟寢楨·㮒等減死定配之命,更令有司按法處斷。以下缺。答曰,不允。
正言李沃啓曰,請還寢罪人楨·㮒等減死定配之命,啓辭同前更令有司,按法處斷。獻納金海一,遞差。答曰,不允。處置事,依啓。
掌令李宇鼎啓曰,朝者同僚,以去年別薦不公事,發簡欲論,而臣卽其時薦主中一人也。以嫌不敢可否之意,答送矣。卽見本府啓辭,臣不勝瞿然之至。同僚所指不公者,雖未知在於何人,而經年之後,臺議始發,爲其時薦主者,固當慚悚之不暇,而不待自處。徑先傳啓,則臣旣有難安之勢,又有未卽自列之失,不可仍冒,請命遞斥臣職。答曰,勿辭。以下缺
執義金啓曰,朝者,臣得見同僚簡通,則乃別薦請罷事也。掌令李宇鼎,以曾在薇垣,旣有薦人,嫌不可否,爲答而臣意以爲此事,果有物議,則旣已發簡,不可中止。且同僚之嫌不聯名,自有前例,似無所妨,故書送謹悉,日晩之後,與同僚構草論啓矣。卽見李宇鼎避辭,以不待自處,徑先傳啓爲言,臣何敢自以爲是,而仍冒臺席乎?請命遞斥臣職。答曰,勿辭,退待物論。
鄭重徽啓曰,吏曹郞廳來言,臺諫有闕,政事,取稟。傳曰,都目政,兼行爲之。
未時,雨雹,狀如小豆。以上燼餘
上在昌德宮。停常參·經筵。
忠淸監司書目,牙山呈,以知事李尙眞上疏上送事。啓。答曰,省疏具悉卿懇。卿以卿列之臣,不念國家之艱虞,何乃引咎至此哉?宜勿固辭,從速上來察職。
忠淸監司書目,陰城呈,以寺奴壬生家,出火,燒死四人事。啓。傳曰,燒死人等,令本道各別恤典擧行。
答大司諫尹深疏曰,省疏具悉。卿其安心勿辭,調理察職。
以賓廳進不進單子,傳曰,過晝講後,大臣·備局堂上引見。
答吏曹參議尹鑴疏曰,省疏具悉爾懇。所陳之辭,非曰不用,一從朝廷之公議,卿何引嫌若是耶?且大政只隔一宵,安意勿辭,速出行公。
正言李沃啓曰,憲府多官,以別薦罷去事,起鬧引避,處置歸臣,而臣之父觀徵,爲慶尙監司,亦有所薦人,則臣何敢可否於此論,立落引避之官乎?有嫌可避,在例應遞,請命遞斥臣職。答曰,勿辭,退待物論。
明日監試覆試。一所試官,姜栢年·李弘年·洪萬容·柳命賢·崔後尙。二所試官,睦來善·李之翼·鄭晳·閔黯·尹嘉績。
晝講入侍,知事張善瀓,特進官洪處大,玉堂李夏鎭·權愈,承旨李翊相,假注書柳壽芳·李宏,史官南益熏·趙持謙。
引見時,光城府院君金萬基,亦爲入侍。
玉堂箚子,請持平朴信圭,執義金,遞差。掌令李宇鼎,正言李沃,出仕事。答曰,依啓。
政院啓曰,監試覆試,無大提學,則兩館提學,例爲兩所上試官,而藝文提學姜栢年,弘文提學李殷相,皆牌招不進。姜栢年·李殷相,更爲牌招乎?敢稟。傳曰,更爲牌招。
禮曹啓曰,來四月初一日朔祭,當爲親行於孝敬殿,而初九日夏享大祭,與朔望有異。敬思殿·孝敬殿中,親行於何殿乎?敢禀。傳曰,去十五日望祭,不得親行於敬思殿,則今番朔祭,行於敬思殿,而初九日大祭,則當行於孝敬殿,以此擧行,宜當矣。
知事李殷相·洪處亮上疏。大槪,嚴召之下,病未趨命,違慢之罪,實所難逭,亟削臣職,仍治臣罪,以肅朝綱事。入啓。
掌令李宇鼎啓曰,臣於別薦請罷之論,旣以嫌不可否,引避則到今連啓,終有所難安者,臣何敢仍冒臺席,請命遞斥臣職。答曰,勿辭,退待物論。
監試官。一所,南有星。二所,權尙任。
備局堂上引見時,領議政許積所啓,諸處實錄,久未曝曬,而其中太白·五臺兩處,則不爲曝曬,幾至十餘年。今年,則必及霾雨之前,曝曬,而當此逐日開筵之時,上下番翰林,不可不備,使一員兼進兩處似當。且曝曬時,袱櫃亦爲改備,而其弊甚多,至於所用茶末·川芎,則得之爲難,以菖蒲末,從優用之,何如?上曰,依爲之,而袱櫃,尤甚破傷者改,而餘則仍存,可也。又所啓,今番慶尙道御史書啓中,有安東·醴泉·尙州·比安·龍宮·咸昌等六邑稅米,三年米種費米,作木代納之事矣。稅米,每以作木代納,則戶曹亦難支堪,而今年則本道凶荒特甚,似當有變通之道,故臣與戶曹判書相議,則限今年作木代納,宜當。御史書啓時未回啓,而納給之節,已迫,故敢先仰達矣。上曰,依爲之。以上朝報
備邊司啓曰,西北烽燧摘奸事,纔已定奪於榻前矣。西路,則勢將差池發送,而北路,則不可不趁卽擧行。但念數千里間,許多烽燧,一人,有難獨當。自慶興至利城,則差送宣傳官鄭弘佐,自峨嵯山至三水,則差送本司郞廳金夢良,使之詳細摘奸以來,何如?答曰,允。以上備局謄錄
大臣·備局堂上引見時,兵曹判書金錫胄所啓,近來,稱以先賢後裔,規避軍役者,甚多。臣曾聞朝家定式,雖是先賢後裔,七般賤役之外,騎步兵,則俱是良役,故竝皆充定,而今則國綱解弛,人人皆欲閑遊,事極寒心,不可不更爲定式矣。領議政許積曰,雖是先賢後裔,奉祀孫外,充定良役,曾在先朝,已爲定奪。至於四王子孫及大王子孫嫡派,當爲忠義者外,凡係賤庶之類,亦以六代爲限。其餘竝爲定充軍役事,亦已定奪,申明施行,似當矣。上曰,依爲之。領敦寧府事金萬基所啓,各衙門軍官,曾已自廟堂啓稟定額,而出身,則與閑良規避軍役而投屬者,有異。勿限額數,許令入屬,似爲無妨矣。領議政許積曰,軍官之弊,近來特甚,故曾在先朝,定奪定額矣。今聞此言,出身之勿爲定限,似無所害,諸衙門,亦一體施行,宜當,而但出身旣屬軍門之後,則本邑不得差定將官,此亦有弊矣。金萬基曰,雖是京衙門軍官,本邑將官,則勿禁其差定,宜當矣。上曰,依爲之。御營廳謄錄
禮曹啓曰,今三月二十六日,大臣·備局堂上引見時,臣張善瀓,以西氷庫所報藏氷之梗,已減於常年供上之處,有加於前日。且値閏朔,勢難支計,前頭各處供上及諸處進排氷丁,似當有變通之擧,陳達於榻前矣。依先朝壬子年定奪前例,供上進排之數,別單書入之意,敢啓。傳曰,知道。禮曹謄錄
大臣·備局堂上引見時,領敦寧府事金萬基所啓,扈衛軍官,每一番三十員,入直闕中,而前則只夜直矣。因臺啓,今方晝夜直,無異於禁軍入直,而渠等,願參於中日習射,依願許令參射,何如?兵曹判書金錫胄曰,旣已晝夜直之後,則許令中日試射,似當矣。上曰,依爲之。都摠府謄錄
上在昌德宮。停常參·經筵。
夜五更,流星出貫索星下,入乾方天際,狀如鉢,長五六尺許,色赤光照地。
下直,義州府尹尹以濟。
答知事洪處亮疏曰,省疏具悉。卿之疾病如此,則不能仕進,勢所固然,有何所傷?卿其安心勿辭,調理行公。
答知事李殷相疏曰,省疏具悉。卿之疾病如此,則不能仕進,勢所固然,卿其勿辭,調理察職。
政院啓曰,幼學數人,曾有除職之命,而何至今不爲擧行耶事,臣親承傳敎於榻前矣。問于吏曹,則以爲欲於大政時,爲之,故未及擧行云矣,敢啓。傳曰,知道。
戶曹啓曰,卽接廣興倉所報,則來四月朔頒料時,祿牌受來次,倉官,進去于左議政金壽恒家,則以爲時未肅謝,祿牌不爲出給云。係是大臣祿俸,依例令倉官輸送之意,敢啓。傳曰,知道。
京畿監司書目,宿病且劇,不得不瀆陳危懇,乞削職名事,上疏上送,啓。答曰,省疏具悉。卿其安心勿辭,調理察職。
伴送使書目,勅行,二十四日平壤止宿事。以上朝報
義禁府啓曰,臣等來會本府,常業等,欲爲更加推問矣。月令醫員手本內,常業俱以胷腹刺痛,精神昏暗之症,不時猝發,卽今人事不省,言語不通云。病重迷亂之際,又爲嚴問,徑斃可慮,姑觀數日,待其差減,開坐更推之意,敢啓。傳曰,知道。義禁府謄錄
都摠府啓曰,今日入直軍士,當爲中日習射,而都目政事相値,不得爲之之意,敢啓。傳曰,知道。都摠府謄錄
上在昌德宮。停常參·經筵。
答副護軍李正英疏曰,省疏具悉卿懇。已過之事,每每引嫌若是耶?且山陵監董之命,爲卿熟諳之故也,卿其安心勿辭,速出行公。
答左議政金壽恒箚曰,省箚具悉。此乃一時之妄發,何足掛齒哉?至於祿俸,則尤無可嫌之事。幸卿顧念國家之多艱,勿爲固辭,速出行公,以副上下之望。以上內下日記
訓鍊都監啓曰,下番別隊後部前司屬,軍兵等,賞格試才,從分數多寡,本營所儲木綿,面給後,別單書入之意,敢啓。傳曰,知道。訓局謄錄
上在昌德宮。停常參·經筵。
答藥房問安啓辭曰,慈候,與前一樣,予則無事矣。
答院曰,依啓。執義金出仕事以上內下日記
義禁府啓曰,以金元緯元情,憑閱處置事,所江鎭防軍次知色吏等,令本道押領上送事,移文矣。金受吉·張命立·崔後成等,今始來到本府,卽爲拿囚之意,敢啓。傳曰,知道。義禁府謄錄
上在昌德宮。停常參·經筵。
答禮曹草記曰,依啓。兩魂殿,則與常時有異,勿爲減數。以上內下日記
禮曹啓曰,各陵抽栍摘奸,當爲發送,而纔經客行,夫馬有弊。今月則姑爲停止之意,敢啓。傳曰,知道。
又啓曰,各殿供上氷丁,依壬子年裁減數,進排事啓下矣。取考謄錄,則壬子年各殿供上氷丁,裁減別單,啓下於五月初一日,故五月爲始裁減。今年則依各朔例,四月爲始,裁減進排,而各司進排氷丁,一遵壬子裁減之數,間日上下,亦令各寺衙門,自爲輸置事,分付宜當,而仁宣王后殿·大行大王殿,供上氷丁之數,亦依像生時例,裁減進排乎?敢稟。傳曰,依啓。兩魂殿,則與常時有異,勿爲減數。禮曹謄錄郞廳李壽鳳校。日記郞廳趙處魯書。
上在昌德宮。停常參·經筵。
朔祭後,四殿,藥房·政院·玉堂·百官,奉慰問安。答曰,罔極。
慶尙監司鄭重徽上疏,入啓。答曰,省疏具悉。卿才實合此任,卿其勿辭,速往欽哉。
答戶曹判書吳挺緯疏曰,省疏具悉卿懇。不過疏辭,有泛引故事而已,何其引咎若是耶?卿其勿辭,從速察職。
答大司憲吳始壽疏曰,省疏具悉卿懇。復命不遠,卿其安心勿辭,上來察職。
答副提學洪宇遠疏曰,省疏具悉。疏中誡誨,予深感歎,而至於疏末數件事,予以冲年,誠意不盡之致也,深加慚恧焉。
院啓,措辭見上請還收罪人楨·㮒等減死定配之命,更令有司,按法處斷。全羅監司洪柱三,本非剸劇之才,況復多病,方在委頓之中,此時藩方重寄,決非所堪,請全羅監司洪柱三,遞差。新除授獻納金興,時在京畿永平地,請斯速乘馹上來事,下諭。答曰,不允。下諭事,依啓。
府啓,請還收楨·㮒等減死定配之命,更令有司,按法處斷,守令別備之敎,自非天出而地湧,神闢而鬼輸,拮据措置之際,不無多少弊端,其間雖有工拙之殊,亦是職分內事,以此增秩實是過當。賞命一件,名器隨輕,蹊逕一廣,希覬難防。請亟寢羅州前後牧使蘇斗山·許秩,興德縣監金汝欽,加號之命。八條別薦之規,流來旣久,槪欲廣開賢路之意,所當各勵公心,無一毫私僞之雜,而近年以來,公道掃盡,蹊逕請囑之說,傳播藉藉,久而未已。臺啓之發,實循輿論,今若指摘某某,强欲取舍於其中,則終不免爲苟且之歸,而將無以杜僥倖之門,決不可因仍不罷,反累新化淸明之治,請亟命罷去,以矯弊習。三曹郞官,乃是蔭官之極選,苟非閥閱才望之可稱,則不可人人而輕授也。戶曹佐郞李春來,地望素微,名稱又乏,爲人凡庸,無一可觀,題目一下,物情大駭,如此之人,不可置諸應宿之列,請命遞差。新除授持平兪夏益,時在黃海道黃州牧任所,請斯速乘馹上來事,下諭。答曰,不允。古語云,有功不賞,雖唐虞,無以治天下。今者許秩·蘇斗山·金汝欽等,盡心國事,拮据穀物,多所闢備,而至於許秩,則別備之數,八十餘石之多。此則於古所無之事,予深可嘉,如此之人,若無別樣褒賞之擧,則恐無以爲日後激勸之地。且別薦事,則流來已久,今不必輕議,更勿煩瀆。遞差事及下諭事,依啓。
京畿監司書目,楊州呈,以應敎朴世堂辭職上疏上送事。啓。答曰,省疏具悉。爾其勿辭調理,上來察職。以上朝報
上在昌德宮。停常參,只晝講。
自卯時至午時,日暈。
下直,楊州牧使權迪,全羅都事李。
答左議政金壽恒疏曰,省疏具悉卿懇。已悉予意於前後之批矣,復何多誥?卿其安心勿辭,速出論道,以副至望。仍傳曰,遣史官傳諭。
全羅監司書目,新授藩臬之任,不敢承當,乞賜遞改事,上疏上送。答曰,省疏具悉。卿其勿辭,調理察職。
傳曰,明日晝講爲之。
弘文館啓曰,新除授修撰朴泰尙,時在京畿積城地,經筵入番事緊,請斯速乘馹上來事,下諭。傳曰,允。
大司諫尹深啓曰,今者憲府,復連罷薦之啓,極言行私之狀。臣旣忝薦主,亦有所擧,則此啓方張之時,決難晏然於諫席,請命遞斥臣職。答曰,勿辭,退待物論。
晝講入侍,知事張善瀓,特進官柳赫然,儒臣尹鑴,承旨李宇鼎,玉堂李夏鎭·權愈,假注書柳壽芳·崔援,史官南益熏·趙持謙。
司諫李袤啓曰,伏以臣病伏鄕曲,年迫八十,纔經死病,猥承收用,復忝言責,聖恩如天,報答無地,扶舁登道,趨謝闕下。昨日臺席之上,長官,以全羅監司洪柱三,本非剸劇之才,發言論遞,臣新自外來,有同聾瞽,泛然隨參矣,退而聞之,則柱三屢經州邑,聲績已著,擢寄藩方,可謂得人,請遞之論,物議皆非,率爾失實之責,在所難免,不可晏然於臺席,請亟遞臣職。答曰,勿辭,退待物論。
晝講入侍時,侍講官李夏鎭所啓,弘文錄一日爲急,而旣今現存之員,只三人,必加出,然後可爲新錄。後日政,勿論吏曹郞官,以在京無故人差出下番,牌招察任,以爲新錄之地,何如?上曰,依爲之。
府啓,請亟寢楨·㮒等減死定配之命,更令有司按法處斷。請亟寢羅州前後牧使蘇斗山·許秩,興德縣監金汝欽賞加之命,八條別薦之規,意非偶然,所當各礪公心,無一毫私僞之雜,而近年以來,倖門大開蹊逕,請托之說,喧藉不已。至使朝家求才之盛意,終不得爲至公之歸,不可以其流來之久,而因仍苟且,以累新化,請亟命罷去,以矯弊習。答曰,已諭勿煩。
院啓,請還寢楨·㮒等減死定配之命,更令有司按法處斷。竝引嫌而退,臺啓罷薦,爲日已多,今始引避,殊未妥當,請大司諫尹深,司諫李袤,竝命遞差。前啓全羅監司洪柱三遞差事,停啓。答院曰,不允。處置事。依啓。以上朝報
上在昌德宮。停常參,只晝講。
吏曹啓曰,臺諫有闕,政事,取稟。傳曰,明日晝講爲之。
傳曰,晝講後,大臣·備局堂上,引見。
政院口傳啓曰,今日引見時,玉堂·憲府,則當爲入侍,而大司諫·司諫未差,獻納金奐在外,正言李沃,呈辭受由,柳命賢,呈辭還出給之後,不爲來待,依例牌招入侍乎?敢稟。傳曰,依啓。
晝講入侍,特進官申汝哲,知事張善瀓,儒臣許穆·尹鑴,承旨李翊相,玉堂洪宇遠·權愈,史官南益熏·趙持謙,假注書崔援。
備邊司啓曰,本司有司堂上,只有兵曹判書金錫胄一人,而呈辭引入已久,不但本司開坐,時有苟簡之事,本曹事務,亦多稽滯者,金錫胄,卽爲牌招察任,何如?傳曰,允。
領敦寧金萬基箚子。大槪,敢暴前日未畢之危懇,乞遞經筵兼任事。入啓。
晝講時,領右相入侍。政院啓曰,吏曹參議尹鑴,來詣請對矣。傳曰,大臣·備局堂上引見時,亦爲入侍。
政院啓曰,卽者宗廟朔祭大祝承文院博士李萬封來言,宗廟第一室·第五室·第六室,則次妃位次在上。第七室,則元妃位次在上。元妃·次妃位次,不同如此,未知其故,不得不來告云。各室位次,自有定式,而互相不同,誠爲未安。令禮官斯速奉審後,稟處,何如?傳曰,允。
禮曹啓曰,臣等,與本署提調臣吳挺緯來詣,宗廟奉審,則第一室太祖大王元妃神懿王后,誤安於神德王后之下。第五室成宗大王元妃恭惠王后,誤安於貞顯王后之下。第六室中宗大王元妃章敬王后,誤安於文定王后之下。雖未知何時,有此換安之事,而此必祭時,宮闈令輩,奉出還安之際,不謹詳審,以致如此,事甚未安。其在事體,不謹宮闈令,所當査出重究,而旣不知事在某時,則亦不可斷爲某人之罪也。還安本位,不宜少緩,告由祭,不卜日以今初四日設行之意,分付各該司,擧行宜當。且第一室神懿王后神位櫝,前後換面奉安,必是今月朔祭後還安時所致,極爲可駭,當該宮闈令,從重推考,何如?傳曰,依啓。觀此草記,則不覺驚駭之至,不可推考而止。今日當該宮闈令,先罷後推。
引見時,上曰,明日晝講,停。
答領敦寧金萬基疏曰,省疏具悉卿懇。已悉予意於登對之時矣。卿其安心勿辭,從速察職。
晝講入侍時,吏曹參判許穆所啓,上疏儒生李貞和,戰亡子孫李相殷,俱以承傳,擬於初入仕之望矣。李貞和,特拜獻陵參奉。李相殷,特除北部參奉,而今聞貞和秩卑,不合於齋郞,將不得供職云矣。領議政許積曰,李相殷,乃是士族,與貞和相換似合事宜矣。上曰,然則相換,可也。
引見時,掌令姜碩耉所啓,請亟寢楨·㮒等減死定配之命,更令有司按法處斷。上曰,勿煩。又所啓,請亟寢羅州牧使蘇斗山·許秩,興德縣監金汝欽賞加之命。上曰,勿煩。正言柳命賢所啓,請還寢楨·㮒等減死定配之命,更令有司按法處斷。上曰,勿煩。領議政許積所啓,宗廟五妃位版換次,不知在於何時,則有難査覈,而至於神懿王后位版,面北奉安,則必是朔祭時,宮闈令之誤爲奉安之致。殊甚驚駭,不可罷推而止,拿推,何如?上曰,依爲之。知中樞府事李正英所啓,以崇陵各道改築事,臣進往陵所,審察形勢,旣已書啓矣。臣意則前頭經過潦雨後,更觀水勢之如何,始役修築,似合事宜,而臣以受任監董之人,遷就未安,故初不敢仰達矣。領議政許積曰,此乃詳愼之意,待秋擧行,似當矣。上曰,依爲之。副提學洪宇遠所啓,近來民間窮竭,而海西爲尤甚。臣親聞延安儒生之言,則民之餓死者,至於三人,極爲驚慘。本道所儲穀物,似當及時分給,以爲救活之地矣。領議政曰,延安·白川等邑飢民,以江都還上米,分給救活之意,行會于黃海監司,則監司,以本邑還上,亦可救活,江都米,則不願受去云矣。今聞儒臣所達之言,則延安之民,有餓死者,事極寒心。本道監司尹堦,及延安府使柳松齊,竝推考,何如?上曰,依爲之。又所啓,生民休戚,係於守令之賢否,善治守令,則不可以一事之失,輕易遞改也。樂安郡守李挺然,以暗行御史書啓,罷職。挺然,旣有善治之績,而以父在將母,有違法例見罷合有容恕之道,而善治守令之遞易,誠爲可惜。且新差郡守,未必優於挺然矣。上曰,李挺然,仍任宜矣。正言柳命賢曰,挺然,旣已犯法,不當全然置之矣。上曰,然則只爲推考,還任本郡,可也。又所啓,醴泉郡守崔鎭南,亦以御史書啓,罷黜,而柳潝,爲其交代,未必賢於鎭南矣。右議政曰,柳潝之可合,臣亦未知矣。領議政曰,玉堂之長,旣已陳達,右相之言,又如此。柳潝,不可仍矣。上曰,柳潝,遞差,可也。以上朝報
引見時,兵曹判書金錫胄所啓,訓局知彀官金信克,以十年久勤,都目政,差除將軍坡萬戶矣。今聞柳命賢之言,信克,伶俐解事,多有所管,欲爲仍留任事云,而不敢仰達矣。上曰,然則金信克,將軍坡萬戶遞差,還差本任,可也。訓局謄錄
都摠府啓曰,今日入直軍士,中日習射,請出標信。傳曰,知道。都摠府謄錄
上在昌德宮。停常參·經筵。
夜五更,流星出心星上,入坤方天際,狀如鉢,尾長三四尺許,色赤光照地。
下直,高原郡守南宮珏,登山萬戶金時達。
大王大妃殿·慈殿·中殿,藥房問安。答曰,知道。
藥房啓曰,伏未審夜來,聖體若何?昨日仰瞻玉色,微有熱候,引飮頻數,且有失音之症,卽今別無加減之異乎?慈殿膈上煩鬱之候,亦復何如?臣等,終宵憂慮,敢來問安。答曰,慈候與前無異,予則今已差愈矣。
傳曰,明日晝講爲之。
左尹李後山辭職上疏,入啓。答曰,省疏具悉。卿其勿辭,調理察職。
吏曹判書金徽上疏,更申前懇,乞賜遞免,以便公私事。入啓。答曰,省疏具悉。卿之老而强壯,予已知之。貞和之特除,於卿,別無所嫌,安心勿辭,須速行公。
府啓,請亟寢楨·㮒等減死定配之命,更令有司按法處斷。請亟寢羅州前後牧使蘇斗山·許秩,興德縣監金汝欽賞加之命。答曰,亟停勿煩。院啓,請還寢楨·㮒等減死定配之命,更令有司,按法處斷。答曰,亟停勿煩。
備邊司啓曰,吏曹判書金徽,呈辭三度,加由之後,辭疏之批,又下,不宜一向引入,卽爲牌招察任,何如?傳曰,允。
政院啓曰,同副承旨,除授日行公,自是例也,而新除授同副承旨趙威明,累度催促,無意入來,卽爲牌招察任,何如?傳曰,允。
知事李正英上疏。大槪,經筵兼任,決難承當,冒死更申前懇。蕡蒙恩遞事入啓,答曰省疏具悉卿懇卿何引咎,若是其太過乎?至於疏末引避事,尤無可嫌之事,卿其安心勿辭,從速行公。
謝恩,同副承旨趙威明。以上朝報
禮曹啓曰,英陵改莎草,則定於今月二十一日。寧陵山陵,陵上石物塗灰,則以同月三十日推擇,而政府以下,當爲進去,監董兩陵之役矣。大臣有故,不得已改莎草吉日,退定於來五月初二日辰時。政府以下,則仍前定奪兼進,以除厨傳之弊,宜當,吉日時,原事目中改付標以入之意,敢啓。傳曰,知道。禮曹謄錄
上在昌德宮。停常參·經筵。
知事洪處亮辭職上疏,入啓。答曰,省疏具悉卿懇。卿之疾病,從容調理,則自可瘳矣。卿其勿辭,調理察職。
知事柳赫然上疏。大槪,臣之疾病,萬無供職之望,亟遞兼帶,給臣恩暇,以尋生路事。入啓。
晝講入侍,右議政權大運,知事張善瀓,特進官金宇亨,儒臣尹鑴,玉堂洪宇遠·吳始復,承旨李宇鼎,假注書柳壽芳·崔援,史官南益熏·趙持謙。
答知事柳赫然疏曰,省疏具悉。卿其安心,勿辭往來。
府啓,請亟寢楨·㮒等減死定配之命,更令有司,按法處斷。請亟寢羅州前後牧使蘇斗山·許秩,興德縣監金汝欽賞加之命。倉庫之官,必以勤幹之人,擇差,可以糾檢下吏,而新除授廣興主簿朴崇章,年紀已多,精力衰耗,且其爲人麁鄙,不合此任,請命遞差。答曰,不允。遞差事,依啓。
政院啓曰,朝者政院,李沃遞差傳旨,啓下之後,吏曹郞官,卽爲發牌,使之稟政,而累度催促,不爲入來,申牌已下,尙無形影,其怠慢自便之習,不可不懲,請推考。傳曰,允。
吏曹啓曰,臺諫有闕,政事,取稟。傳曰,過國忌後爲之。
晝講時,禮曹判書張善瀓所啓,臣於頃日奉審時,見宗廟位版,則章敬王后位版,不書徽號,此或出於其時未上徽號之致而然。久遠之事,未詳所以,莫重徽號,只書於祝文,不書於位版,係是變禮,極爲未安。更與大臣奉審後,改題宜當,未書位版之由,則考出實錄中,似可矣。且神懿王后位版,字畫漫渙,亦與大臣一時奉審後,或添畫,或改題與否,稟定,何如?上曰,十室神位,更與大臣奉審,可也。
晝講時,吏曹參議尹鑴所啓,臣待罪銓曹,雖有可用之人,拘於規例,不得收用。今若非生進無鄕薦,雖有才能,而不得參,初入仕之望,固無可以收拾人才矣。今後,則勿論生進·幼學,其才可用,則破格收用,何如?右議政曰,祖宗朝舊章,不可輕變,且日後秉政者,若非公正之人,則必有私勝混雜之弊矣。令吏曹抄錄可用者,與大臣相議稟達後,使之擬望,宜矣。上曰,依爲之。判尹金宇亨所啓,凡匠人推捉之際,必關由於本府者,蓋欲防其濫雜之弊,而今則各衙門,任意推捉,民間,多有號怨之事,曾前本府啓達,一切禁斷矣。此禁,年久廢弛,必須依舊例關由本府,絶勿私自推捉事,捧承傳申飭施行,何如?上曰,依爲之。又所啓,五部官員,例以秩卑無風力之人,塡差,凡差役之際,號令不行,强悍之輩,全不畏戢,時任之官,雖不可遞改,今後,則各別擇差,何如?上曰,依爲之。又所啓,凡徵債之事,法典內,必有具證筆文書後,始許聽理,而今則徵債之輩,只以諺書文記,呈訴者,甚多。此類,若論以違法,一倂揮却,則給債者,似涉冤抑。令前成文者,則姑爲聽理,而分付京外,此後,則一從法文,徵債條,以眞書,具諺筆成文後,聽理事,知委施行,何如?上曰,依爲之。又所啓,本府殘弊特甚,只有官婢各一人,全不成模樣,令刑曹屬公奴婢各五六口,劃給,以爲應役之地,何如?上曰,依爲之。以上朝報
晝講入侍時,右副承旨李宇鼎所啓,朝者備局烽燧摘奸單子,啓下之後,始覺其末端規式,有錯誤處。此乃臣等初未詳察之致,不勝惶恐,而備局堂上,亦難免不察之失,推考,何如?上曰,依爲之。以上備局謄錄
上在昌德宮。停常參·經筵。
謝恩,大司諫李堂揆,護軍尹深。
義州府尹書目,勅行,初二日到本府,仍留三日,初六日越江云云事。
京畿監司書目,陽川呈,以私奴張貴仁妻金召史,及其女順化,一時燒死事。
大司諫李堂揆啓曰,臣本庸陋,百不如人,頃在政院,出納楨·㮒等元情公事,判付之下,矇不致察,重被大臣之斥,臣何敢晏然於職次乎?請命遞斥臣職。答曰,勿辭,退待物論。
院啓,引嫌而退,旣被推緘,未及照勘,則揆以臺體,勢難仍在。請大司諫李堂揆,遞差。答曰,依啓。
政院啓曰,領議政,右議政,禮曹判書張善瀓,宗廟奉審後,來詣請對矣。傳曰,引見。
入侍時,領議政所啓,臣今日承命奉審宗廟十室位版,則不書徽號,乃四位也。蓋王后之喪,在於大王臨御之時,則未上尊號,故不書徽號。在於大王昇遐之後,則同上尊號,故皆書徽號,而自祖宗朝,皆不改題,則雖未知其由,而到今改題,實涉未安,勿爲改題,得合得宜。神懿王后位版,則墨色,熹微無光,而字畫,不至漫漶,亦不爲改題,似可而事係重大,他大臣處,收議以定,何如?上曰,依爲之。領議政許積所啓,撰修廳之役,不一其規,己丑年,則設於小祥前,己亥年,則設於小祥後,而撰出實錄,事係重大,不可不速爲定奪,而以左議政金壽恒,未出仕之故,大提學,未得差出。當待金壽恒之出仕,使之薦望,而以是遷延之意,敢達矣。上曰,依己丑年例爲之。又所啓,濟州牧使,今當以文官差出,而不可獨委該曹,故臣取考官案,則堂上無可合之人,自前廟堂薦,則雖在罷職中,亦有擬望之規。故臣欲相議稟達後,使之擬望矣。上曰,雖在罷職中,破格差出。以上朝報
上在昌德宮。停常參·經筵。
自午時至酉時,日暈。酉時,日暈左珥。夜一更二更,東方有氣如火光。
政院啓曰,政事過國忌後,爲之事,命下,而明日大祭,齋戒相値,過齋戒後爲之之意,敢啓。傳曰,知道。以上朝報
上在昌德宮。停常參·經筵。
政院啓曰,來十一日,專經文臣殿講日次,輪對日次,取稟。傳曰,停。
禮曹啓曰,傳敎矣。議于他大臣,則領中樞府事鄭知和,左議政金壽恒,行判中樞府事鄭□□,皆以病不收議,何以爲之?敢稟。傳曰,莫重之事,不可不遍議,更爲收議事,傳敎矣。更議于大臣,則領中樞府事鄭□□,行判中樞府事鄭致和以爲,宗廟奉審之後,領議政許積,旣有榻前所達,而其意甚當,此外無容別議,伏惟上裁。左議政金壽恒以爲,王后四位版,似無無端不書徽號之理,必以王后之喪,在於大王臨御之時,未及上尊號而然也。祖宗朝,亦不追改,竊恐意有所在,且神道尙靜,到今年久之後,如非萬不得已,則刮磨改題,事涉未安。臣之淺見,無容別議,伏惟上裁,大臣之議如此,上裁,何如?傳曰,依議施行。以上朝報
上在昌德宮。停常參·經筵。
下直,沃川郡守趙爾炳,淳昌郡守沈益善。
伴送使義州府尹書目,勅行,本月初六日辰時量,還渡江入去事。
答右尹李翊相疏曰,省疏具悉。今玆擢用,意非偶然。卿其安心勿辭,從速察職。
備忘記,噫。君之所恃者,民也,民之所戴者,天也。近日凄風連吹,雨意邈然,此乃孤之失德之致,其於百姓,何哉?孤深日夜竭悶,罔知攸措。其令禮官,早擇吉日,虔誠祈雨事,趁卽擧行。
傳曰,闕內各處及禁川橋汚穢之物,斯速除去,精潔濯掃事,卽爲分付。
答左參贊閔維重疏曰,省疏具悉。卿之疾病,予深慮念。疏中引避辭,於卿,別無可嫌之事,卿其安心勿辭,調理上來察職。
答同知李端夏疏曰,省疏具悉。已過之事,不必爲嫌,卿其勿辭調理,上來察職。
禮曹啓曰,傳敎矣。近日旱災如此,前頭民事,誠極悶慮。臣等,姑觀數日,欲請祈雨矣。今玆備忘,辭旨懇惻,憂民閔旱之意,溢於言表,其在聽聞,孰不感泣?自前祈雨,別無擇日設行之例。今亦不卜日初次祈雨祭,風雲雷雨山川雩祀,三角山·木覓山·漢江等處,來十二日設行事,分付各該司,何如?傳曰,允。
傳曰,旱災如此,刑房承旨,典獄摘奸,輕囚放釋。
答護軍金壽弘疏曰,省疏具悉。國是旣定之後,官案文書,豈是爲日後之証乎?所進一部之文,予已覽矣。
政院啓曰,臣等,伏見禁府罪人,常業·貴禮等,公事判下,有觀其罪犯,依法處斷,小無可惜,而當初旣下定配之命,今又依法處之,事涉未妥。仍前減死定配之敎,臣等,竊以爲朝家按獄之體,有所未盡也。貴禮之旣已承服,係是一罪,結案處斷,在法當然。常業之昵近押戱,雖似吐實,終不直招。如有隱情,仍前減死,俱有乖於常法,其罪犯之彰露。聖明,亦已洞燭,而該府奏讞,旣據法例,則殿下,何所顧惜,而必欲曲貸乎。請加睿思,還收仍前減死之命,臣等,旣有所懷,惶恐敢啓。傳曰,已悉於判付矣,勿爲煩瀆。
黃海監司書目,新溪·松禾·長淵·殷栗·長連·谷山等官呈,以去三月二十九日雨雪交下,山野遍白,事係變異事。
傳曰,幼學黃鎾上疏,留中不下,政院知悉。以上朝報
都摠府啓曰,今日入直軍士,當爲中日習射,而兵曹判書參政,不得爲之之意,敢啓。傳曰,知道。都摠府謄錄
上在昌德宮。停常參·經筵。
下直,楸坡萬戶崔應俊。
戶曹判書吳挺緯,上疏再呈。入啓。答曰,省疏具悉卿懇。卿以偶然之事,何乃過嫌至此哉?安心勿辭,從速察職。
右副承旨李宇鼎書啓,臣承命馳進典獄署,在囚罪人,一一點檢,則啓覆罪人四名,承傳罪人十五名,各衙門罪人八十三名內,私婢常禮,打殺人命,辜限間囚禁事也。朴泰英,奪人白絲罪也。私奴論鶴,犯肉現捉罪也。朴成元妻儀丹,放賣家舍不給本文記罪也。船人劉德昌,船卜偸竊罪也。私奴已命,其子承賢,偸竊上典家之物逃走事也。淑女,其子斗元,終不現身事也。私奴士升,刺人致傷罪也。私奴承龍妻丙生,女士禮,凌辱其夫上典罪也。崔天順妻貴丹,其甥方承龍,食人貿銀之米逃避不現事也。金夢麟,次知禮物,勅使時所用皮物價,不給市人事也。私婢必伊,其主與人接訟後,終不就訟事也。金天剛母二女,其子假稱肉禁,作弊逃避罪也。使令文起龍,橫過大臣之前,毆打下人之罪也。李孝信,士夫㥘辱事也。私婢銀蟾,其夫私自屠牛,爲禁吏所捉,仍爲逃走,現身間囚禁事也。私婢千一,凌辱士夫罪也。陪使令妻二丹,其夫貴一,院中古風,不爲告課事也。以上三十五名,體聖上欽恤之意,卽爲放送。此外諸般罪人,或係殺獄,或係賊黨,或關倫紀,或干犯咀呪,罪名甚重,不得放釋,而至於承傳罪人中,金海命,則以不入番被囚,而罪名不至大段,當此欽恤之日,不可仍爲囚禁。故臣不敢放釋,而咀呪罪囚中,黃大得,呼天叩胷,向臣訴冤曰,雙今招內,與其妹相鬪之時,明言其行兇之事於衆人之中云,而當其時,渠之年,僅八歲。設令其妹,果有陰兇之迹,八歲之兒,萬無與知之理,而四年囚繫,一不推覈,與其抱冤而久囚,不若速死之爲愈云。捕盜廳移送罪人金士逸,亦且訴冤曰,命業等,僞造印信時,渠自發告,故嫌其告官,反爲搆誣,受刑累次,將未免抱冤而死云。此人等,縷縷自明之辭,雖不可盡信,大得,果是八歲之兒,則當初與知之說,似不近理。士逸,旣自先告于官,則同參僞造之語,亦涉搆揑,若有一毫冤抑之端,而如是滯囚,則亦足以感傷和氣。臣旣承命按囚,而聞其呼冤之語,故不得不仰達。速令該曹,趁卽疏決,其他各樣罪囚,竝令處決,俾無一向滯獄之弊,何如?傳曰,允。
禮曹參判睦來善上疏。入啓。答曰,省疏具悉。卿其勿辭,依願往來。
傳曰,大臣·備局堂上引見。
抱冤臣尹宗華上疏。大槪,敢瀝肝血,以暴臣父二十年沈冤至痛,期蒙快洗丹書事,及幼學安敏孺上疏。敢申先師鄭介淸冤抑之狀,兼陳更令該曹,速爲稟處事。入啓。
吏曹,口傳政事,兵曹正郞,李沃·朴信圭。
答幼學安敏儒疏曰,省疏具悉。疏辭,曾令該曹稟處事,批下矣,爾等,勿爲煩擾。
備邊司啓曰,卽今西北事勢,與前日有異,故高原郡守,以武臣差送事,臣許積,分付政廳者,意有在矣。新除授郡守張文顯,不但曾有罪犯,年紀亦且衰耗,不合此時北路之任。張文顯改差,其代,令該曹口傳差出,催促下送,以除遠道人馬久留之弊,何如?傳曰,允。
引見時,執義金所啓,措辭見上請亟寢楨·㮒等減死定配之命,更令有司,按法處斷。上曰,亟停勿煩。又所啓,請亟寢羅州前後牧使蘇斗山·許秩,興德縣監金汝欽賞加之命。上曰,亟停勿煩。又所啓,請還收常業等減死定配之命,更令有司,嚴鞫常業,期於得情。貴禮,則依該府奏讞,一罪論斷。上曰,慈聖,初以不殺爲敎,今不可欺,不允。正言柳□□所啓,請還寢罪人楨·㮒等減死定配之命,更令有司,按法處斷。又所啓,請還收常業等減死定配之命,更令有司,嚴鞫,一罪論。上曰,已諭憲府矣,不允。又所啓,師儒之職,爲任不輕,新除授直講李台瑞,爲人輕佻,行己鄙屑。且曾以先累,巧爲伸雪之計,符同奸吏,擦改父名,事迹彰露,至被編配之罰,坐此見廢,積有年矣。復耑朝班,實是渠願之所不及,豈於初政淸明之日,遽授此任,以貽多士之所譏笑哉?除目一下,物情駭然,請直講李台瑞,遞差。上曰,依啓。
引見時,領議政許積所啓,兩魂殿朔望,質明後設行事,曾因尹鑴所陳,定奪於榻前矣。後聞光城府院君金萬基所言,則以爲宗廟朔望祭,則行於四更,而獨於兩魂殿,以質明設行,似涉未安云。質明行祭,雖據古禮,萬基所言,亦似有理。此是莫重祭禮,他大臣處,更爲稟定,何如?上曰,依爲之。兵曹判書金錫胄所啓,國家財用蕩竭,而營繕連疊,事甚可悶。卽今公主祠堂,當爲畢役,此後,則凡干內外營繕,一切停罷,何如?上曰,依爲之。領議政許積所啓,堂下武職,調用之路,甚狹,只是都摠府訓鍊院若干窠而已。雖有人材,何能遍用乎?中樞經歷,本是西銓所關,而爲蔭官之窠,此則似當以武臣差出,而時任經歷,則令吏曹移授他職。且三曹郞官,間差武臣事,前有授敎,而廢閣不行,今亦依文臣兼春秋例,必以武臣各一員,差出宜當矣。兵曹判書金錫胄曰,監察十三員內,文武各三員,而蔭窠多至七員,此亦可以變通矣。許積曰,兵判之言,亦好,今後,則監察中,蔭窠二員,以武臣加出,宜當矣。上曰,竝依爲之。又所啓,漢城府,雖與六曹有異,而亦詞訟重地也。左尹李後山,以八十之年,頃得毒痢,幾死僅甦,旬月之間,決無察職之望,遞差似當矣。上曰,遞差。又所啓,工曹,雖是閑局,緣判書在外,久未開坐,而參判權坽,亦爲陳疏,其上來遲速,有未可期,工曹參判權坽,遞差似當矣。上曰,然則改差,可也。又所啓,泰安郡守鄭載厚,遞付他職事,曾有聖敎,而吏曹,適無可合之窠,至於送西,有同塞責者然,事甚未安。且守令遞職之後,解由未出,則不得擬於他望,而載厚之付於軍職,與除拜實職,有異,令該曹待闕移差,宜當矣。上曰,依爲之。知事李正英所啓,經筵之任,辭免已久,而尙靳恩遞,臣誠悶迫矣。臣之猥兼此任,在於吏判除拜之日,本職被論之後,寧有仍察兼任之理乎?榻前辭職,極知猥越,而臣之情勢,實爲狼貝,不得不仰達矣。領議政許積曰,李正英經筵之任,亦無不可行公之理,而必欲遞免,其意亦好,姑賜允許,亦似宜當矣。上曰,然則經筵之任,姑爲許遞。以上朝報
備邊司啓曰,咸鏡道烽燧摘奸宣傳官及本司郞廳,已爲發送,而兩西烽燧,亦當一體檢飭。本司郞廳宣傳官元德徽,又爲發送,兼察所經京畿熢燧,而事目,則依咸鏡道例擧行,何如?答曰,允。又啓曰,因東萊府使魚震翼狀啓,倭館造成次知首譯,差送事,啓下矣。從前倭館改造時,監董之譯官,不差首譯,例也。今當差送首譯,令本院,以堂下譯官,各別擇差,爲先下送。首譯,則基址間架講定之時,如有相爭不決之事,追後發送,未晩,以此意分付擧行,何如?答曰,允。又啓曰,濟州牧使郭齊華,方在全羅道康津地。本州新營下人,當下去迎來,而但其下人之乘船,在於上年十一月,來到京中,亦在今年正月之初云。海外殘民,累朔乞食,下人,則勿令下去,牧使郭齊華,則令本道給馬,俾卽上來,以爲省弊之地,而下人留糧,則令常平廳,量宜題給,何如?答曰,允。以上備局謄錄
忠勳府啓曰,會盟軸,已爲繕完,故進上,而錄券,則待畢印粧䌙,追進之意,敢啓。傳曰,知道。忠勳府謄錄
上在昌德宮。停常參·經筵。
吏曹,口傳政事,高原郡守辛錫一。
禁府啓曰,以常業·貴禮等遲晩取招公事,仍前減死定配事,判下矣。貴禮私奸之迹,前後宮府之招,已盡取服,則大防所在,三尺至嚴。今此減死定配之命,大違當初傳旨之意。聖敎,雖出於好生,臣等,有司也,執法之外,不敢奉承,依前啓請按律施行。至於常業,所供輸情之辭,狎昵淫穢之狀,狼籍吐實,則多慾之求,將心已露,行奸與否,言之醜也,而然其按獄之道,自有常法,徑先定配,有乖體例,更加嚴問得情,依法處斷,不可已也,竝此敢啓。傳曰,減死定配,亦是一時特恩,依前速爲定配。
傳曰,史官五員待命,騎馬十五匹立之,祈雨祭所等處,內摘奸。
備邊司啓曰,當此人民飢餓,國計蕩竭之日,雖使度支之長,夙夜料理,責應之道,猶恐其不齊,而戶曹判書吳挺緯,引入日久,無意出仕,地部之廢務,殊甚可慮。戶曹判書吳挺緯,卽爲牌招察任,何如?傳曰,允。以上朝報
義禁府啓曰,以江原道暗行御史書啓。刑曹,前歙谷縣令趙重素,前平康縣監朴一開,前楊口縣監趙相槪等,移本府處置事,允下矣。趙重素·朴一開等,方待命於本府,卽爲拿囚之意,敢啓。傳曰,知道。義禁府謄錄
日出時色赤。未時申時〈?〉。夜一更四更五更,月暈。
右承旨崔文湜啓曰,明日一字缺牓相値,視事頉稟。傳曰,知道。
又啓曰,來十五日殿講日次,而國忌相値,頉稟。傳曰,知道。
同副承旨趙威明,以禮曹意啓曰,今初十日大臣·備局堂上引見入侍時,領議政許積所啓,魂殿朔望祭,質明後設行事,曾因尹鑴所陳,定奪於榻前矣。後聞光城府院君金萬基所言,則以爲宗廟祭,則行於四更,而獨於兩魂殿,以質明設行,似涉未安。質明行祭,雖據古禮,萬基所言,亦似有理,此是莫重祭禮,大臣處收議,更爲稟定,何如?上曰,依爲之事傳敎矣。收議大臣,則左議政金壽恒以爲,臣方在病蟄之中,其於國之大事,何敢與議?而旣承下詢,亦不敢不仰對矣。質明行事,固二字缺若以古禮爲據,則大小祭享,皆行於質明,可也。今於魂殿朔望之祭,獨用古禮,未見其可,不但宗廟·魂殿,異同不可也,況敬思殿朔望祭,四更行禮,自先朝已然,孝考,依此行之,亦已累月而到今猝然變改其時刻,未免有前後早晩之殊,亦恐於義未妥,以臣陋見,莫若仍舊之爲宜,伏惟上裁。行判中樞府事鄭知和以爲,宗廟朔望祭,例行於四更,故魂殿朔望祭,亦以四更行禮,自先朝已然,二三字缺同,伏惟上裁。右議政權大運以爲,前後榻前,與筵臣一樣入侍,有所陳達,到今不敢別爲獻議。領中樞府事鄭致和,病不收議,大臣之議,如此,上裁,何如?傳曰,依爲之。
又啓曰,夏享大祭,親行於孝敬殿矣。今十五日二三字缺行於敬思殿乎?敢稟。傳曰,依啓。以上燼餘
上在昌德宮。停常參·經筵。
午時未時,日暈。
右承旨崔文湜啓曰,明日常參·經筵,取稟。傳曰,只晝講。
左副承旨李夏,以都摠府意啓曰,今日入直軍士,當爲中日習射,而放榜相値,不得爲之之意,敢啓。傳曰,知道。
又以兵曹意啓曰,兼司僕入番將黃榴,來十四日入番次,受點矣。同生妹身死遭服制,元單子中,改付標以入之意,敢啓。傳曰,知道。
又以兵曹言啓曰,當日忠義衛沈序稱名人,自宣仁門入來,差備門外擊錚,極爲駭愕。令攸司囚禁治罪,同門守門將黃奎□,常時不能禁斷雜人,以致闌入,亦爲非矣,推考,何如?傳曰,允。
正言睦昌明·柳命賢啓曰,罪人楨·㮒等,以王室至親,措語見上請還寢楨·㮒等定配之命,更令有司按法處斷。守令別備之穀,自非天出而地湧,神辦而鬼輸,措語見上請亟寢羅州牧使蘇斗山·許秩,興德縣監金汝欽賞加之命,按獄事體甚重,不可不明白處斷。臣等,伏見常業等判下,有仍前減死定配之敎,措語見上請還收常業等減死定配之命,更令攸司嚴鞫,期於得情。貴禮,則依該府奏讞,一罪論斷。答曰,不允。
領議政金壽恒疏曰,伏以臣一病支離,誠無陳力就列之望,而屢二二字缺聖諭且勤,義不敢終始撕捱,擬竢少間,冒昧祗承,庶贖逋慢之罪,若其情勢之迫蹙,形迹之臲卼,姑有所不暇計者。數日忽得腹痛之症,初謂偶患,自可調息得瘳,而乍歇乍緊,訂症深重,宛轉叫苦,殆難名狀。諸醫,未詳病根,藥餌,未見收效,一日二日,差復無期。臣之忝受新命,將至浹月,而四行缺公私,不勝幸甚。答曰,省疏具悉卿懇。卿之疾病,雖如此,從容調理,則自可差愈。疏末引嫌事,何乃過慮至此哉?卿其安心勿辭,調理行公,用副如渴之望。仍傳于右承旨崔文湜曰,遣史官傳諭。以上燼餘
上在昌德宮。停常參·經筵。
知事姜柏年上疏。大槪,冒死陳懇,乞解本兼諸任,歸省父母墳事。入啓。
司諫吳□□啓曰,不肖小臣,過蒙洪渥,言責之除,非一,而未有一言仰效,徒積瀆擾之罪,固已煎悚矣。今臣所叨,匪據尤甚,決不可冒沾,況於楨·㮒等按法之論,有應避之嫌,而賤疾適重,不能自力,尋單見阻,縮伏狼敗,已多日矣。有嫌不別,曠職至此,臣罪尤大矣,請命遞斥臣職。答曰,勿辭,退待物論。
傳曰,大臣·備局堂上,引見。
傳曰,今日引見相値,晝講,停。
答知事姜柏年疏曰,省疏具悉卿懇。卿其安心,勿辭往來。
吏曹參議尹鑴上疏。大槪,乞賜遞免,以幸公私事,及吏曹參判許穆上疏,乞遞職名事。入啓。
引見時,執義金所啓,請亟寢楨·㮒等減死定配之命,更令有司按法處斷。上曰,勿煩。又所啓,請亟寢羅州前後牧使蘇斗山·許秩,興德縣監金汝欽賞加之命。上曰,勿煩。又所啓,請還收常業等減死定配之命,更令有司,嚴鞫常業,期於得情。貴禮,則依該府奏讞,一罪論斷。上曰,勿煩。獻納金奐所啓,請還寢罪人楨·㮒等減死定配之命,更令有司按法處斷。上曰,勿煩。又所啓,請還收常業等減死定配之命,更令有司,按法嚴鞫常業,期於得情。貴禮,依該府奏讞,以一罪論斷。上曰,勿煩。引嫌而退,嫌難參啓,在例當遞,請司諫吳挺呂遞差。上曰,依啓。上曰,申宗華上疏,還出給。
吏曹啓曰,臺諫有闕,政事,取稟。傳曰,過國忌後爲之。
答吏曹參判許穆疏曰,省疏具悉卿懇。卿之所薦,爲其文詞與著名,於卿,有何所嫌?卿其勿辭,從速行公。
京畿儒生咸虎錫等上疏,請赦宋時烈事。入啓。
慶尙道慶州出身金是英上疏,以陳民弊事。入啓。答曰,爾之憂國之誠,予用嘉之。疏辭,更令廟堂稟處焉。
答京畿儒生成虎錫等疏曰,省疏具悉。時烈,以誤禮之人,被罪數閱月,如是紛擾,事甚駭然也。爾等,退修學業。以上朝報
行都承旨沈梓啓曰,今日國忌齋戒,明明日國忌正日,此兩日視事頉稟。傳曰,知道。
左副承旨李夏啓曰,訓鍊大將柳赫然,以沐浴事,平山地出去,往還間所授,命召兵曹判書金錫胄處替授事,旣已命下。兵曹判書金錫胄,卽爲牌招命召傳授之意,敢啓。傳曰,知道。
李夏,以兵曹言啓曰,當日老職通政金效信稱名人,自二字缺門入來,差備門外擊錚,極爲駭愕。令攸〈司〉囚禁治罪,同門守門將李濟,常時不能禁斷雜人,以致闌入,亦爲非矣,推考,何如?傳曰,允。燼餘
辰時,上御夜對廳,大臣·備局堂上引見時,領議政許積,右議政權大運,知事李正英,禮曹判書張善瀓,右參贊閔熙,知事柳赫然,戶曹判書吳挺緯,吏曹判書金徽,兵曹判書金錫胄,副護軍尹深,左副承旨李夏,副提學洪宇遠,執義金,獻納金奐,假注書金時鉉,事變假注書嚴緝,記事官南益熏·趙持謙,入侍。許積曰,不雨而風日不順,上候,若何?上曰,無事。慈殿氣候,亦復何如?上曰,一樣矣。許積曰,別無陳達之事,而臣將爲出去,故會于賓廳矣。昨日微雨,穡事,庶有可望,而旋卽開霽,不幸甚矣。鳳凰城勅使五行缺云云,而但如此之事,自我先發,則例有後來種種難處二三字缺以此送咨矣。金錫胄曰,送人于寧固塔,試問此事,告知于北二三字缺彼若以告知爲言,則自我送咨,亦無不可。且使价往來之路,如有梗塞之患,則實非細慮,某條送人,探問宜當矣。許積曰,二字缺時,若送錢貨,則有益於我,而以此送咨,亦未知如何也。又曰,江邊邑,江界·渭源·理山·碧潼·昌城·朔州·義州也。其中江界·義州,當以武官差送,而義州,則今難猝改。江界府使兪櫶,居官簡約,而不過固執之儒,修擧武備,必不如武臣。臣意則後政,或有參議之窠,自吏曹,啓請外任,擬望以入,而其代,則以曾經閫帥之人,擇差,何如?上曰,依爲之。許積曰,昌城,殘弊尤甚,蓋丁卯丙子之亂,賊騎,多由此邑故也。在前設行營於此,兵使,秋冬則往留,春夏則還來,可二字缺之地,而時任府使鄭道存,爲人良善,雖可以恤民,而恐不合於修擧軍務。今聞精抄把摠,有闕云,以道存,移差,而武臣堂上中可合人,擇差以送,何如?上曰,依爲之。許積曰,宣傳官元德徽,今方以烽燧摘奸事,出去,而有榻前稟定之事,故姑留之矣。所經鎭堡,土兵多少,城池虛實,當使之一一看審,而至於七邑軍器,竝爲摘奸之意,分付以送,何如?上曰,依爲之。許積曰,滿浦越邊百餘里間,有皇帝城,卽古所謂五二三字缺也,地是要衝,不可不修築城池,言于兵使及滿浦僉使,使之修築,何如?上曰,依爲之。四五行缺上出申宗華疏,授承旨李夏曰,係是先朝年久之事,到今陳疏,猥濫極矣,還出給。許積曰,臣於其時,亦參禁府堂上,故詳知此事曲折矣。冕之死,專由於不善原情,別一二字缺死於逆謀之事矣。當初金世龍之招曰,己丑七月初七日,邊士□二三字缺澈,申冕,來到其父家,則其父,以怨國謀逆之意,言之云云,而申冕之招,則終始發明。其時逆家文書中,有洪則已遞,申爲大諫,停論不遠,極幸極幸之小札。孝宗大王下問曰,爾與鉽,果不親切,則鉽之書云申爲大諫,停論不遠,所謂申者,誰耶?停論云者,亦何意耶?冕曰,臣以備局有司堂上,因公事往來自點家,則有之,而鉽,則元無往見之事。雖爲大諫,豈有爲自點停論之理乎?及問于鉽,鉽以爲逆謀,則不爲同議,而申冕,勸我使李馨長,通於彼中,欲令盡捉山人而去云云。故其日被刑,又翌日,再次被刑,皆不服。第三日,又令問事郞廳,下問其通于彼中之事。冕對曰,初則不知因其事刑推矣,今始知以此事也。此乃昔年李烓,謀害臣父之手段也。臣雖萬萬無知,豈忍復效李烓之所爲乎云云,則孝宗大王,令鞫廳,密議刑推當否,鞫廳,亦以逆鉽招內,日月□□等事,回啓,而自上仍令刑推,四次之後,竟爲致死。其後李馨長,拿來刑推承服之後,始聞申冕,通于彼中一欵,則馨長曰,臣已承服,罪當伏法,臨死之人,何事暇顧?申冕之事,實無二三字缺通虜之說,全是孟浪云云,故此後,人皆知冕之冤死矣。上曰,年久之事,何可率爾伸雪乎?許積曰,其死在於杖五行缺榻前,故冕之官爵,亦在追奪之中矣。權大運曰,此五六字缺而有此疏也。金徽曰,公論,以其死爲冤。大臣,亦言宗華之可用,故臣首擬於敦寧參奉,而受點矣。冕,以黨論之人,厚被一時之是非,而若其死於逆獄,則皆稱其瞹昧矣。許積曰,旣非犯逆,則其子孫,固無不可用之理。故曾在孝廟朝,使冕之弟最,製進公一二字缺文。今於其子,苟有可用之才,則何可不用乎?且聞宗華之才,可用,臣只言其調用之意而已,非以冕之冤死,而有此除拜也。金徽曰,申冕冤抑,大臣旣已陳達,宗華,則無不可因仕之事矣。上曰,其疏雖出給,其子有何不仕之事乎?許積曰,臣等,往于江都,速還爲計,而歸期,則不可知矣。金徽曰,頃見咸鏡監司狀啓,甲山府使,斯速差送云,而但御史,雖已封庫,自此未知罪之輕重,則不可輕先出代,待御史,入來差送,何如?上曰,依爲之。吳挺緯曰,昌城君佖盤纏,今當磨鍊啓下,而昌城君佖之赴燕,在於壬子。其時無盤纏減省之事,靑平尉沈益顯等,赴燕,在於近年匈荒之後,故盤纏,有所減省。今若一依前所磨鍊,則其數,反優於沈益顯等盤纏之數。事涉未安,似當依沈益顯等盤纏,一體磨鍊,而臣不敢擅便,問于大臣處之,何如?許積曰,似當以沈益顯例,磨鍊矣。上曰,依爲之。吳挺緯曰,前日國葬時,所用上船,臣則以爲自工曹,曾已處置矣。頃往江倉見之,則泊于龍山,使人守直云,非但有弊,累年棄置,亦甚可惜,大臣,今方入侍,下詢處置,何如?許積曰,國葬後,先朝有仍置之敎,故至今留泊,雖未知欲用於二字缺而至於陵幸,則此船軆大,決不可用,令戶曹料理處置,何如?上曰,依爲之。金曰,臣等,以楨·㮒等按法處斷事。措語見上上曰,勿煩。又所啓,守令別備之穀,自非天出而地湧,神辦而鬼輸。措語見上請亟寢羅州前後牧使蘇斗山·許秩,興德縣監金汝欽賞加之命。上曰,勿煩。又所啓,朝家按獄,事體甚重,不可不明白處斷。臣等二三字缺常業等判付公事,有仍前減死定配之敎,措語見上請還收常業等減死定配之命,更令有司,嚴鞫常業,期於得情。貴禮,則依該府奏讞,一罪論斷。上曰,勿煩。金奐曰,罪人楨·㮒等事,措語見上請還寢楨·㮒等減死定配之命,更令攸司按法處斷。上曰,勿煩。
洪宇遠曰,旱災太甚,兩麥將爲全失,前頭民事,可慮,賑恤之策,豫爲料理,何如?許積曰,今歲若失兩麥,民無生活之路,而國儲方爲蕩竭,亦無料理之策,事甚二字缺第自備局,隨便料理,宜當矣。上曰,依爲之。遂罷出。以上燼餘
上在昌德宮。停常參·經筵。
昧爽,下霜。日出時,日色赤。自巳時至申時,日暈。
大王大妃殿·慈殿·中殿,藥房問安。答曰,知道。
藥房啓曰,朝晝異候,風日不佳,伏未審夜來,聖體若何?慈聖膈上煩鬱之候,近復何如?臣等,區區憂慮,敢來問安答曰,慈候與前無異,予則無事矣。
禮曹啓曰,夏享大祭,親行於孝敬殿矣。今十五日望祭,當行於敬思殿乎?敢稟。傳曰,依啓。
平安監司書目,義州呈,以前月二十四日夜,李莫立家出火,其母燒死事。啓。傳曰,觀此狀啓,事甚慘然,令本道各別恤典擧行。
正言柳命賢啓曰,臣於頃日榻前,以李台瑞,負累坐廢之餘,遽授師儒,未叶物情,故適有所論列矣。昨見政官引嫌之疏,有不以疵累,而棄其才之意,則臣之妄論之失,著矣。臣何必自以爲是?請命遞斥臣職。答曰,勿辭,退待物論。
院啓,引嫌而退,棄瑕取才,是或一道,而糾劾之論,亦有所執,請正言柳命賢,出仕。答曰,依啓。以上朝報
上在昌德宮。停常參·經筵。
日出時,日色赤。自卯時至酉時,四方昏曚。
江原監司書目,淮陽呈,以去三月二十七日北風甚猛,土雨仍下事。又書目,道內各邑農事形止,及旱氣頗甚,秋耕兩麥,日漸枯損,前頭民事悶慮事。又書目,平海郡守李挺柱,遭生父喪,其代,令該曹差出下送事。
望祭後,四殿,藥房·政院·玉堂·百官奉慰問安。答曰,罔極。
傳曰,明日晝講爲之。
傳曰,史官三員待命,騎馬九匹立之。祈雨祭所等處,內摘奸。以上朝報
忠勳府啓曰,定運原從功臣錄券,已爲安寶,頒給之意,敢啓。傳曰,知道。忠勳府謄錄
上在昌德宮。停常參·經筵。
日出時,自卯時〈至〉酉時,四方昏曚。
下直,豐德府使李櫋,寧遠府使李泌,訓戎僉使李尙立,潼關僉使全天柱,平康縣監李晩成,多大浦僉使李時算。
領敦寧府事金佑明辭職上疏。入啓。答曰,省疏具悉。卿之疾病如此,予深慮念,從容調理,則神明所扶,宜有勿藥之效,卿其安心勿辭,更加善攝。仍傳曰,遣史官傳諭。
答全羅監司洪柱三疏曰,省疏具悉。卿無可嫌之事,卿其勿辭,從速察職。
答持平兪夏益疏曰,省疏具悉。爾其勿辭調理,上來察職。
傳曰,明日晝講爲之。
以李萬封爲假注書。
大司憲吳始壽上疏,千萬夢寐,被人搆誣,冒陳危懇,冀蒙鐫削事。入啓。
晝講入侍,知事金萬基,特進官金宇亨,玉堂洪宇遠·李夏鎭,承旨趙威明,假注書柳壽芳·李萬封,史官南益熏·趙持謙。
備邊司啓曰,刑曹參議李選,奉使在外,其還朝遲速,未可豫料,而本曹事務緊急,不可久曠,刑曹參議李選,今姑改差何如?傳曰,允。
幼學朴潤上疏。大槪,敢應求言之旨,略陳狂瞽之言,以備財擇事。入啓。
府啓,請亟寢楨·㮒等減死定配之命,更令有司按法處斷。請亟寢羅州前後牧使蘇斗山·許秩,興德縣監金汝欽賞加之命。請還收常業等減死定配之命,更令有司,嚴鞫常業,期於得情。貴禮,則依該府奏讞,以一罪論斷。答曰,勿煩。
院啓,請還寢罪人楨·㮒等減死定配之命。請還收常業等減死定配之命,更令有司,嚴鞫常業,期於得情。貴禮,依該府奏讞,以一罪論斷。答曰,勿煩。
以任堂爲假注書。
晝講時,上曰,今後晝講時刻,以巳正進呈,可也。
政院啓曰,三昨,幼學朴潤,來呈疏。觀其措語,則侵攻卿宰及朝士,醜辱狼藉,假托應旨,顯有搆揑摘陷之意。臣等惡其情態,且慮後弊,相議退却矣,卽者更爲來呈,而其所謂三叫天閽云者,全是誣罔。疏末,又擧同僚姓名,恣意凌斥,略無顧忌,至謂之指鹿之覆轍,人之無狀,誠甚驚駭。如此陷人不正之疏,固當終始斥退,而本院,旣被侵詆,不得不捧入之意,敢啓。傳曰,知道。
傳曰,觀此朴潤疏斥,則誣陷朝臣,不遺餘力,且承旨之退斥,惡其情態之故也。小無所失,如是詆辱,誠極驚駭,予不能正視也。此疏還出給。
晝講時,洪宇遠所啓,頃日儒生成虎錫等上疏,欲以宋時烈,爲一代儒宗,又以爲儒賢訟冤之言,極其狼藉。國是已定,禮制旣正之後,如此不正猥濫之疏,政院,直爲捧入,極爲非矣。當該承旨,難免其責,此後如此之疏,禁止勿捧,可矣。上曰,當該承旨,推考。
又所啓,當此新化之初,又値凶歲,而近來習尙奢侈,自上必須以節儉躬率,然後可革弊習也。聞尙方所納綿紬,果爲點擇厥價,而蹬一匹之價,至於五六兩云,其有害於節儉,大矣。此後申飭尙方,勿令點擇,則可省其弊矣。上曰,言于尙方,另爲申飭,可也。以上朝報
吏曹參議尹鑴上疏。批答,省疏具悉。頃日兵車造成事,只慮物力之不逮矣,卽令中官,詳細看審。見其圖形,則可以足用於緩急,亦足爲禦敵之長技,如此,則何惜一時物力之有弊乎?卽令分付於兩局及關西,料理造成,以待陰雨之備。安意勿辭,從速行公。訓局謄錄
上在昌德宮。停常參,只晝講。
日出時,日色赤。自卯時至酉時,四方昏曚。四更五更,月暈。
右副承旨李宇鼎上疏,重被疏人朴潤之醜詆,乞賜遞免,以謝人言事。入啓。答曰,省疏具悉。如此兇險之說,何足介意,爾其勿辭,從速察職。
禮曹啓曰,今乙卯式年講經覆試之官,方爲磨鍊,而二品以上,無故可擬之人,絶乏。依例堂上中,竝擬,而試官及參試官,每望,以二員,備擬以入之意,敢啓。傳曰,知道。
兵曹啓曰,武科覆試一二所試官中,武臣二望,嘉善人員,乏少,只以各二員備望之意,敢啓。傳曰,知道。
明日式年文科,講經覆試,一所試官,金徽·尹深·宋昌·朴信圭·權瑍·安如石。二所試官,金錫胄·閔點·權堣·洪宇遠·吳挺昌·趙汝壽·鄭始大·李沃。
晝講入侍,知事金錫胄,特進官吳挺緯,承旨李宇鼎,玉堂洪宇遠·李夏鎭,假注書柳壽芳,史官南益熏·趙持謙。
吏曹參議尹鑴上疏。大槪,更申危懇,冀蒙恩遞事。入啓。
府啓,請亟寢楨·㮒等減死定配之命,更令有司,按法處斷。請還收常業等減死定配之命,更令有司,嚴鞫常業,期於得情。貴禮,則依該府奏讞,一罪論斷。前啓,蘇斗山·許秩·金汝欽加資還收事。停啓。答府曰,亟停勿煩。
政院啓曰,文武一所試官,嘉善以上四員內,知中樞李正英·李命相,吏曹判書金徽,竝牌不進。只有行副護軍尹深一員,試官,將不得備員。李正英·李殷相·金徽,竝更爲牌招乎?敢稟。傳曰,依啓。
答吏曹參議尹鑴疏曰,噫,孤以否德,獲罪于天。近日久陰不雨,日月無光,四方昏曚,此皆孤之凉德之所致,予甚日夜焦煎,罔知攸措。疏中誡誨之事,予當留心而體念,安心勿辭焉。
院啓,請還寢罪人楨·㮒等減死定配之命,更令有司,按法處斷。請還收常業等減死定配之命,更令有司,嚴鞫常業,期於得情。貴禮,依該府奏讞,以一罪論斷。答曰,亟停勿煩。
晝講時,特進官吳挺緯所啓,臣草土之餘,衰敗已甚,適當此時,猥受度支重任,惟以奔走供職,爲報效之地,至於文望之任,則非臣之所敢當也。同成均辭免之章,已至累度,而尙靳恩遞,臣誠悶迫,若賜遞免,則臣心小安,而其於爲官擇人之道,亦有得矣。上曰,初欲不許遞免,而欲安卿心,强爲許遞本職,則安意行公。參贊官李宇鼎所啓,假注書任堂,昨日差出後,累度催促,今日亦不仕進。雖有親病,來參今日經筵,後陳情勢,請遞,未爲不可,而終不入來,極爲非矣,請推考,仍使行公,何如?上曰,依爲之。
政院啓曰,試官李正英·李殷相·金徽,更爲牌招,則只金徽一人,進來,而李正英·李殷相,至於再牌不進,試官,無以備員,更爲牌招乎?惶恐敢稟。傳曰,更爲牌招。
答大司憲吳始壽疏曰,省疏具悉。旣已詳知,於卿,有何所嫌?卿其安心勿辭,從速入來察職。以上朝報
晝講入侍時,知事金錫胄所啓,守禦廳弓子一千張,當於春夏造成,而近來禁屠之故,牛筋無出處。宰殺牛隻,雖有害於農家,軍器所用,亦甚緊急。屠肆,旣許十處外,加出五處,竝與其筋角而收捧,以爲補用之地,似當矣。上曰,內宮房,牛筋,當出給,屠肆五處,亦爲加出,可也。又所啓,守禦廳所造,西北下送次,弓子一千張,必欲於夏前,當爲付角,而諸物畢具,而但正筋,最爲難得,軍器寺推緘,壬子條貢物,以宣惠廳空石價米,題給取用,何如?上曰,依爲之。守禦廳謄錄
下直,楊口縣監李台揆。
崔文湜啓曰,明日祈雨祭,齋戒相値,視事,頉稟。傳曰,知道。又啓曰,來二十一日輪對,取稟。傳曰,爲之。
李宇鼎,以禮曹言啓曰,今乙卯式年覆試試官望,當爲磨鍊,而二品以上,無故可擬之人,絶乏。依近例堂上中備擬,而試官及參試官,每望以二員,備擬以入之意,敢啓。傳曰,知道。
今日晝講入侍時,中和府使李壽曼,肅川縣監李日井,遞付京職,以武臣極擇差送事,榻前定奪。
李夏,以兵曹言啓曰,望後巡將朴始漢,方在慶尙道淸道地,而巡廳下人,不爲告知,懸頉,至於今日受點,事極可駭。次知色吏,則自本曹從重治罪,元單子中,改付標還入之意,敢啓。傳曰,知道。
又以兵曹言啓曰,五衛將安縝,除授已久,而時在楊州地,素患土疾,日漸苦重,不得上來行公云。安縝,改差,何如?傳曰,允。
疊趙威明啓曰,文科一所試官,嘉善以上四員內,知中樞李正英·李殷相,吏曹判書金徽,竝牌不進。只有行副護軍尹深一員,試官,不得備員。李正英·李殷相·金徽,竝更爲牌招乎?敢稟。答曰,依啓。
執義金,掌令姜碩耉啓曰,臣等,以楨·㮒等按法處斷事,累日論列,未蒙允兪。臣等,亦知殿下,有所不忍,而第念臣等之所爭執者,法也,殿下之所欲全者,恩也。政使楨·㮒等所犯,一毫有可疑,則容而貸之,不是過也,而事旣彰露,罪在難貰,則斯實自絶于天,更無可恕之道。殿下,雖欲曲爲之生全,其如王法,何哉?措語見上常業等事。同前答曰,亟停勿煩。
巳時,上御夜對廳晝講,特進官吳挺緯,知事金錫胄,參贊官洪宇遠·李宇鼎,侍講官李夏鎭,假注書柳壽芳,記事官南益熏·趙持謙,入侍。上讀前受,自哀公問於有若,至告之以此,訖。夏鎭進講,自齊景公,至卒於亂,仍審註釋之。宇遠,又進講文義。夏鎭曰,繼嗣先定,則無此禍,而愛小子欲立之田,恒方覬覦,故得以纂國也。錫胄曰,哀公,不能反求諸己,以求君君臣臣父父子子之道,故終至於亂也。夏鎭曰,悅而不繹,註不云乎?不知而不爲,則及其覺也,猶可爲也,若知而不爲,則是無可望矣,非以不知,爲可也。上講前受訖,只講大文。夏鎭復進講,子曰,愼言可以折獄,而五行缺夏鎭曰,上章所言,君臣父子,各盡其道,則天下萬事三四字缺矣,此人道之大經也。此雖以齊景公而發,然不可以無三四字缺不爲戒念也。下章所言,則爲人君之道,莫大於信,若一失信於民,則民豈信而從之乎?故曰,人無信不立,寧去信,不可失信也。吳挺緯曰,明決,則聰明之人,可以爲之,而惟信,則必由中而形外,於爲國,尤爲著實也。夏鎭曰,明決,則孔門弟子,或能爲之,而惟篤信,則惟稱曾子,信之一字,人君尤當守之也。遂掩論語。夏鎭進講綱目,自二十三年,楚軍,反歸于秦,至皆許之,訖。上講新受。夏鎭進講文義曰,平,快也。錫胄曰,如曹操,以七十萬衆,會獵之言也。宇遠曰,惟秦,號令是從,故曰,讎人役也。夏鎭曰,楚王,用子蘭而疎屈原,信讒言而遠忠臣,故爲人之役。錫胄曰,秦旣稱帝,故齊亦大國也,故欲與同之耳。夏鎭曰,古者,於社壇,樹之以木,故斬伐之耳。錫胄曰,社則樹木,稷則祭祀之所,而盡皆斬伐之耳。旣謂之桀宋,而諡以康王,未知作諡者,何人也。夏鎭曰,齊之於燕,莫大之讎也。若欲伐之,則必先爲撫循其民。故越王,十年生聚,十年敎訓,豈可不先撫循而輕爲擧事,自底滅亡也?錫胄曰,齊,皆奪趙·楚·魏地,故樂毅,皆嚪以復其地,而樂毅,則直伐齊,故稱善用兵也。挺緯曰,寧有驕暴而不亡者乎?錫胄曰,齊王驕暴,殺直狐咺陳擧,燕,至弱之國,而然能撫循士民,不待相戰,而勝負決矣。挺緯曰,得人不得人之間,勝負昭然,人君,可不以得人,爲急先務乎?夏鎭曰,燕昭之得樂毅,先帝之得諸葛,皆以誠求之也。遂掩卷。挺緯曰,旱災如此,大可憂慮,弁秋有限,過限則雖雨,無可及矣,而春麥,則已過限。一丈缺上曰,德池洞出給軍門,當此撫恤軍門之日,不暇顧他,出給之。吳挺緯曰,臣自草土之後,衰敗已甚,適當此時,猥受度支重任,而前忘後失,必不敢當。惟以奔走供職,爲報效之地,故不敢祈免,至於文望之任,則尤非臣之所敢當也。同成均之任,吏曹,以臣有履歷,備擬而臣自知不似。故辭免之章,已至累度,而尙靳恩遞,臣誠悶迫。若賜遞免,則臣誠小安,而其於爲官擇人之道,亦爲得矣。上曰,初不欲許遞,而欲安卿心,强賜遞免本職。李宇鼎曰,假注書任堂,昨日差出後,累度二三字缺今日,亦不仕進。雖有親病,來參今日經筵後,陳情請遞,未爲不可,而終不入來,極爲非矣,請推考,仍使行公,何如?上曰,依爲之。挺緯曰,成均館啓下,周易七十餘件,容入紙地,甚多,而皆當自本曹貿易。莫重書籍印出之地,不敢請減其數,而事有緩急,折半以三十餘件啓下,何如?錫胄曰,四書五經,皆自本館刊出,而時屈擧嬴矣。若折半印出,則雖不廣布於群臣,而渠自當印看,折半印進,宜當矣。上曰,只三十件印進。疊錫胄曰,守禦廳弓子一千張,當於盛夏前造成,而以近來禁屠之故,牛筋無出處。宰殺牛隻,雖有害於農家,軍器所用,亦甚緊重。屠肆,旣許十處,加出五處,竝與其筋角而收捧,以爲補用之地,似當矣。上曰,內弓房,牛筋,當出給。屠肆五處,亦爲加設,可矣。二行缺
醫學敎授劉得良疏曰,伏以臣至微至陋之人,常懷漆室之憂,每拭袁安之淚,伏承求言聖旨,奉讀再三,感涕千萬。如臣蠢蠢,尙有嗚咽而難懷,況我士大夫,世受國恩,能無省愆之心乎?三辰失行,災異迭興,惟天所作,民生苦樂,年穀豐歉,係於政令,則外而守令,不善其人,苛政如虎,民生倒懸,而致有此災耶?內而百執事,關節盛行,公道掃如,民受其害,而致有此災耶?數十年來,風俗大變,禮樂不興,廉耻都喪,侵民虐政,日以益甚,人無樂生之心,而致有此災耶?法者,國之大信,民之所恃而爲生者也,而刑罰不中,則民無所措手足,輕重之下,人多抱冤,而致有此災耶?兩班常人之間,勢力不侔,上行悖理,而下不敢抗詰,只呼蒼蒼,而搥胷叩地,則視聽自民之天,豈無冤於冥冥之中乎?聖明之所當憂而急務者,在於回天。回天之道,莫如修德。德莫如恤民,恤民之道,亦莫如仁愛。昔魏徵,勸太宗,行仁義封倫四行缺唐宗呑蝗,歲不爲災。伏願聖明,誠未格天,二三字缺以罪歲,聖敎曰,臨餐嗚咽,寢席無寐。嗚呼,我殿下憂國之念,恤民之志,高出殷宋唐三王之上,亦足以回天心解民慍也。書曰,眚災肆赦。體大舜欽恤之典,必原罪之輕重,而無拘法例。詩曰,哿矣君子,哀此煢獨。法文王發施之政,先無告貧民,均被聖澤。昔唐德宗,從陸贄之諫,罷除陌錢稅間架竹木茶漆榷鹽之類,赦書一下,人心大悅,士卒感泣。至於叛將,皆去僭號,而上表謝罪,王言之感動人心,固如是也。柴世宗,有言曰,民吾子也,安有子倒懸而父不爲之解也?至哉言乎。我東方數千里之地,億萬蒼生,皆殿下之赤子,而眼穿徑蘇之望,伏願益加修省,思解民急。三春之時,嚴霜累降,凄風連吹,日寒如此,而人不脫冬衣者,豈非冤氣與殺氣,橫亘於天壤之間,感傷和氣而然也?一婦之冤,足致三年之旱。今日之抱冤與倒懸者,爲幾許人哉?一二字缺有訴冤之文,許民擊申聞鼓,又許上言,而五日內回啓云者,蓋恤民冤而設也。可以見古聖賢制法之仁心,而今之執法之官,例以防啓爲事,故人無申其冤者。嗚呼,陰陽之乖和,災異之疊見,無足怪也。擊申〈聞〉鼓之法,亦久廢棄,使祖宗朝仁愛及人之政,空歸於文具,誠可慨也。伏願聖明,重修古法,使冤枉之人,許擊申聞鼓,畢陳其情,而明卞曲直。罰不避貴,賞不遺賤,何患乎回天,何慮乎災異,何憂乎歲凶,何畏乎半丈缺此臣所以仰天長吁,而淚滿衿者也。數十年間應旨進言者,非止一二人,其所陳說,亦千萬言,無非利國家·恤人·桑勸農桑之策。而國用,每患不足,民冤,日以益增,田結,少無剩出者,是何故也?方今之務,亦莫重於農桑,別立科條,着令勸課,勤于耕織,民饒衣食,則稅入亦多,國儲有裕,有若所謂百姓足,君誰與不足者,是也。國依於民,民依於農,雖一年失稔,民尙塡壑。近年以來,民事末利,而廢其本業,一人之耕,十人食之,雖欲無饑饉之患,其可得乎?伏願聖明,趁令八道五行缺噫,丁丑亂後,民財蕩失,無以爲業。松都市民六七字缺應徭役,市上買賣,必以錢文。故隣近八九邑村氓,亦五六字缺用者,四十年于玆矣。卽今形勢言之,則京城市民,兩西商賈,二三字缺思錢,因此時而行,如渴得飮。伏願聖明,特令該曹,別立二字缺期於必行,公私幸甚。北漢山城,通國中絶勝之地,在京城至近之處。東北兩面,太山巨谷,自作城壕,人無接迹之路。南嶺,有樵童細逕,而亦且危險,一人當路,萬夫難越。惟西一方,可以受敵,而洞口不廣,未滿一里。築城功省,不煩人力,募得僧軍六七千名,數月之役,則庶可完了,一如萬里秦城,燔甓合炭,而固築,父母妻子,仰賴之兵,使之堅守,則城外,雖百萬鐵甲,亦無如之何也。比之於江都南漢,不啻若霄壤,以遠近言之,江都五息程,南漢三十里。蒼黃急遽之中,金鞭斷折,九馬顚倒,男女負戴,老弱扶攜,勢未得達。故丙子之亂,萬姓之皆爲魚肉者,實由於路遠不及,無城避入之致,丙·丁之亂,豈忍言哉,豈忍言哉?春初都民,聞朝廷有北漢修築之擧,咸有喜色,而相賀曰,我輩,得生穴矣。俄聞停止之奇,戚戚然有憂色,相謂曰,我輩還失生路。有老病父母,而貧無濟活者,皆懷落莫之心,而若無所歸。嗚呼,此何等時耶?邊憂未息,修築山城,國家之長策,兵革當前,欲全性命,民生之至願,況天作之城,在家後咫尺之地乎?不幸有意外之亂,則宗社之所恃而爲歸者,何處?萬民之所避而謀生者,何地?伏願聖明,令廟堂稟處。法令煩苛,則民不安生,國家失信,則人不服法。故漢約三章,秦民悅伏,賞金徙木,七行缺謹昧死以聞。啓下備邊司,啓目粘連,啓下爲白有亦,前敎授劉得良,應旨陳疏,首言憂災恤民,修德回天之意,誠爲可嘉,惟在聖上留神加勉是白乎旀,其所謂法有訴冤之文,許民擊申聞鼓,又許上言事段,今之擊錚,猶古之擊鼓也。至於上言,元無防塞不捧之事,而防啓與依願,只在事理之當否,何嘗有一切防啓之弊是白乎旀,得人共國,業已聖明之所當留意是白在果,只取門閥,不擇賢愚事段,不可謂全無此弊,今宜申飭政曹是白乎旀,其所謂勸課農桑事段,實是爲國之先務,前後進言者,亦非一二,國家之所嘗講究者,而至於種桑一款,連次申飭八路爲白乎旀,行錢築城等事段,本司,亦方講論是白乎旀,其云法外禁吏作弊事段,當初禁條定式時,如有隨時可禁之事,則就議廟堂事,啓下爲白有在果,有法外出禁,作弊閭閻之事,則殊涉可駭,更良申飭法司,何如?啓。依允。
咸平出身金鳴夏疏曰,伏以天降大割,仙馭莫攀,凡在含生,痛切如喪。幸而我殿下,以鳳質龍章,御有艱大,勵精圖治,將大有爲,率土延頸,拭目新化,豈意皇天告譴,旱魃焦熬,邊圉多聳,急警頻宣。內外受病,危亡立至,而廟堂之上,草野之下,未聞有一人出奇發慮,以爲救焚窒隙之策。如臣之至陋,無與於國事者,尙且痛哭,而不能自已,況殿下,持兢兢恐懼之心,値岌岌垂亡之日,乙丙耿耿之中,當作何抱耶?半丈缺大抵欲悅人心,財必不聚,欲聚其財,則人不必悅。自古及今,未有兩利俱便,而此令一下,斷然行之,則旣解久屈之冤,又得甘死之卒,又有賙民足軍之用。其視懸金募士,賣爵收穀,已萬萬有加矣。自前國家,難於設行,不爲輕許者,蓋禁軍步騎兵等,偏技入格,則以其代充定爲難,而以臣思之,抑有一策,禁軍出身,如有可以授職者,拔而用之,其餘,仍存前籍,勿使閑遊。又以騎步兵出身者,以補禁軍之闕,而且令其人,各得其代,則其數自足,必無損額之弊矣。書曰,丕蔽要囚。臣竊惟致災之由,固非一失。或由於民生之失業,或由於君德之有闕,而以燕天五月之霜,東海三年之旱,觀之,則抱冤者,其於召災也,有力矣。不然,何匹夫匹婦之不得其所,而能使旱三年霜五月耶?玆者,節過和煦,而嚴霜下戒,時當長養,而暵乾太甚。意者,必有含冤抱痛,感傷天和者。半丈缺依法斷罪,可釋者赦之,其次,放疏之,至於窮凶極惡,敗滅倫紀者,咸二字缺刑則囹圄空虛,可致刑措,人心愜快,天意底豫,庶幾反災殄而爲吉祥矣。其一曰,下情不通,凡小民之有冤屈者,於京則告於該曹,於外則訴於各邑各營,而或爲有力者之沮遏,而不得伸理,或緣官吏之循私誤斷,而久抱冤枉。若此者,必待上言擊錚,然後賴以登聽。然擊錚者,半丈缺臣恐殿下之民,將不保朝夕,而國不得爲國。今若一下絲綸,申飭列邑,遵三丁減一之規,去乳兒徵布之弊,而逃亡物故身貢,一切蕩滌,以爲懷保之地,則庶幾慰悅人心,各安其所,而爲國家慮者,必以經用不足,爲憂。然臣聞之,自古國家,不亡於貧,而亡於失民,伏乞聖明,留意焉。臣身居鄕曲,本業是務,其於時務,有同聾瞽,而愛君憂國之忱。不以賢愚而豐嗇,漆室,發倚柱之嘯,野人有獻暄之忱。臣雖昧識,一端犬馬之誠,固已得之於天,而耿著于中矣。目睹時事之艱難,不覺愚膽之自激,二字缺一得仰徹天聽,一以爲得兵足食之策,一以爲袪害消災之地。固知言涉計拙,不足施設,而芻蕘之言,聖人擇焉。伏乞不以人廢,特留睿覽,則國家幸甚,民生幸甚,謹昧死以聞。答曰,省疏具悉。所陳之辭,當令廟堂稟處事。啓下。備邊司啓目粘連,啓下是白有亦,觀此咸平人金鳴夏上疏,則三行缺上言者,不知其數,而太半猥雜之言是白去等,若復四五字缺越訴奔波之弊,不可勝言是白乎旀,其濫定軍額事,朝家之慮此,已久。今自都案廳,方行査正,積年之弊,庶可整頓,而各寺奴婢逃亡者身貢,一切蕩滌事段,近因凶歉,累行蠲減是白去等,每每蕩滌,事理不當,今姑置之,何如?傳曰,允。已上燼餘
上在昌德宮。停常參·經筵。
備忘記,請諡承襲,謝恩正使靑平尉沈益顯子弟中一人,六品職除授,奴婢七口,田三十結。副使京畿監司閔蓍重,加資,奴婢五口,田二十結。書狀官宗簿寺正宋昌,加資婢四口,田十結賜給。堂上譯官朴而嶻·徐孝男·安日新·韓有相竝加資,各奴婢中一口,田三結賜給。上通使千永善·姜震模,押物通使李龜齡,淸譯鄭霶立,竝加資。軍官折衝朴顯昌·金世明·柳晅,前習讀鄭昌碩,押物通使李化龍·朴廷蓍,各熟馬一匹。寫字官李子棟,兒馬一匹賜給。先來軍官上護軍李翊臣,前萬戶金南斗,譯官韓錫祚·秦柱國等,竝加資。
吏曹啓曰,明日貞陵改莎草還安祭,執事官,已爲差出。今日當爲受香,而禮賓寺別提辛聖重,通禮院引儀韓翊昌,今日始以病不進。擧案,臨時改差,事甚窘迫,莫重祭享,如是怠慢,極爲可駭。辛聖重·韓翊昌,先罷後推,何如?傳曰,允。
京畿監司書目,利川等三十五官呈,以旱乾如此,前頭農事,極爲可慮事。又書目,長湍·通津等官,李貴賢妻子女竝五人,及忠白夫妻子等三人,燒死事。
大司憲吳始壽啓曰,臣以關西餉屯事,旣入於前後管餉使請推之中。且於本府前啓,有應避之嫌,以此以彼,俱難仍冒,請命遞斥臣職。答曰,勿辭,退待物論。
傳曰,明日晝講爲之。
領敦寧府事金佑明上疏。大槪,乞削臣尙衣提調之任事。入啓。
玉堂箚子。大槪,請行大司憲吳始壽,遞差事。入啓。答曰,依啓。
吏曹啓曰,臺諫有闕,政事,取稟。傳曰,明日爲之。
左議政上疏。大槪,病稽祗謝,又有難冒之勢,乞削臣職名,以謝人言事。入啓。
政院啓曰,來二十一日輪對,取稟。傳曰,爲之。以上朝報
上在昌德宮。停常參·經筵。
下直,黃州判官沈橒,歙谷縣令姜壽楠,忠淸兵虞候宋必中,法聖萬戶安綮,安骨萬戶李弘基。
忠淸監司書目,洪州呈,以三月二十四日夜,全順卜兄弟家,出火,其母與女兒燒死事。
傳曰,明日晝講爲之。
政院啓曰,今日晝講爲之事,命下矣。弘文館,只有上下番,而副校理吳始復,遭其姊喪,纔過成服,犯染未久,不敢入侍。今日晝講,何以爲之?敢稟。傳曰,然則停。
答左議政疏曰,省疏具悉。噫,孤以冲年忝位以來,天災時變孔棘之餘,近日旱災,可謂慘矣。太陽無光,雨意邈然,當此國家岌岌之時,卿何引咎,若是其太過乎?幸卿,顧念國家之艱虞,宜勿固辭,速出行公,以副朝野之望。仍傳曰,遣史官傳諭。
答都承旨沈梓疏曰,省疏具悉。如此怪妄不正之說,何足掛齒哉?卿其勿辭,從速察職。
答領敦寧金佑明疏曰,省疏具悉。頃日筵臣所陳之辭,爲其有害於節儉之故也。小無可嫌之事,安心勿辭,從速行公。仍傳曰,遣史官傳諭。
答工曹判書李尙眞疏曰,省疏具悉。卿其安心勿辭,從速上來察職。
以忠淸監司狀啓,傳曰,觀此狀啓,事甚驚慘,令本道恤典擧行。
知事李殷相上疏,入啓。答曰,省疏具悉。卿其安心勿辭,從速察職。
吏曹參議尹鑴上疏。大槪,更申危懇,乞遞職名,兼陳所懷以備財擇事。入啓。
兵曹,武一所試官,臺諫,代金宇亨。以上朝報
戶曹啓曰,今此式年文科會試應辦官,本曹當次。故自禮曹,本曹郞廳一員,依例已啓下矣。啓下郞廳李德夏,兼察別營,各道田稅,今方上納,逐日開倉捧上。若以應辦之故,不得開倉,則其各邑田稅留滯之弊,不貲。正郞李德夏,則仍察別營捧上之任,應辦官正郞李粹全,改付標代察,何如?傳曰,允。禮曹謄錄
義禁府啓曰,以慶尙道巡撫御史狀啓,刑曹粘目。多大浦前僉使南勇賁,丑山萬戶趙世豪等,移本府處置事,允下矣。南勇賁·趙世豪等,時在任所,依前例府羅將拿來,何如?傳曰,允。義禁府謄錄
吏批,以李三錫爲潭陽府使,李翊相爲大司憲,李文明爲監察,金淮爲禮賓別提,權慬爲引儀,姜膺爲洪原縣監,鄭維悌爲養賢主簿,柳俰爲養賢直長,任堂爲承文博士,陳溟翰爲校書博士,別備守令羅州牧使許秩,加嘉義,前護軍蘇斗山,加嘉善,興德縣監金汝欽,加通政,請諡副使京畿監司閔蓍重,加嘉義,書狀官宗簿正宋昌,加通政。
兵批,以吳始壽·李選爲副護軍,以朴世樑爲副司果。
左議政金壽恒疏曰,伏以臣之欲一祗謝恩命,久矣。不幸疾病沈苦,尙此縮伏,罪戾日積,惶蹙靡容。昨者竊聞筵臣,有所論斥,以大臣重臣,或不仕或下鄕,汚穢朝廷,有若立節,爲辭,前席語祕,雖未得其詳,而其所謂大臣之不仕者,必指臣而言也,臣誠誡怖,不覺體粟。噫,臣何嘗有不仕之意哉?前後屢違聖旨,自速逋慢之誅者,非不欲仕也,實是不敢仕也。始則罪名至重,物議方張,後則斥之以不宜帶職,目之以偃蹇憤怒,以截其復進之路,則臣雖欲仕,何可得也?至於汚穢朝廷,尤非臣心之所敢出,不知言者何故,而先自生疑,至於此也?自古人臣之不仕,或以才力之不逮,或以形迹之不安,或以時議之不容。如此者何限,而未聞有以汚穢朝廷之名,加之者也。臣祖父文正公臣尙憲,曾在丁丑亂後,爲群憾所讒,四行缺玷辱,此實臣之罪也。且臣肚腹之痛,症情非常,服藥施灸,已經旬日,而一味沈苦,無望痊可,雖欲自力冒進,其亦末由,當此憂危罔極之日,議政重任,不可久曠,伏乞聖慈,俯諒臣情勢病勢,將臣職名,亟行鐫削,仍命究臣罪犯,以謝人言,以安微分,不勝幸甚,臣無任崩迫震惕之至,謹昧死以聞。答曰,省疏具悉卿懇。噫。孤以冲年忝位以來,天災時變孔棘之餘,近日旱災,可謂慘矣。太陽無光,雨意邈然,當此國家岌岌之時,卿何引咎,若是其太過乎?卿須顧念國家之艱虞,宜勿固辭,速出行公,以副朝野之望。傳曰,遣史官傳諭。
工曹判書李尙眞疏曰,伏以臣所負罪名之重,非如官邪之比,故頃於辭疏之中,敢陳引慝之意,而其實,專在賤疾,而無可以趨班矣。伏承聖批,尙靳恩遞,而溫諭之批,兼有嚴辭,至以不念艱虞,爲敎,臣於此,一倍惶蹙,措躬無所,俄又新命忽降,復齒六卿之列,此出於聖度寬大,無物不容,有罪猶赦,又寵秩之遙膺,誠極感激。臣若有一分陳力之勢,則何敢不殫竭奔走,以報涓埃?況臣歷事四朝,受恩如何,而不念艱虞,徒懷自便哉?顧臣春初所患類中之症,正是積苦痿痺之餘,根本已深,打疊未易,方且鍼藥,靡所不爲,而一無見效,惟日漸加,自腰以下,全不運用,痠麻作痛,晝夜苦苦,轉動之間,尙必須人,門庭數步,亦憑擔負,以此所患,豈復有造朝趨事之望哉?百爾思之,更無奈何,終負聖眷,徒積罪戾,卽今處勢,決不可一日虛帶,以貽癏曠之弊。伏乞聖慈,特垂矜察,亟罷臣新授本職,將臣兼帶諸任,准許前請,以幸公私。以下缺
知中樞府事李殷相疏曰,伏以臣稟賦虛薄,羸弱善病,人非未已,鬼責隨至,一病纔愈,輒生一病。危兆敗訂,種種五行缺事體,不啻私分之惶悚而已,臣聞命震惕,繞壁彷徨,牽引刺痛,欲起還仆,竟未克祗赴召命,臣罪至此,而萬殞難贖。臣雖極無狀,亦不至於喪失心性,如有一分自力之勢,則何敢偃然退伏,自陷罔赦之誅哉?虛帶職名,癏曠已多,賤疾猝劇,屢違嚴召,此無非臣死期將迫之致,循省戰灼,餘悸靡定,席藁私室,只竢譴罰之加。伏乞聖慈,天地父母,俯察臣崩迫之懇,將臣本職及兼帶提學等任,一倂鐫改,仍治臣前後違慢之罪,不勝幸甚,臣無任祈懇屛營之至,謹昧死以聞。答曰,省疏具悉。卿其安心勿辭,從速察職。
吏曹參議尹鑴疏曰,伏以臣累陳微懇,輒降溫批,拜一字缺以還,只增隕越于下。顧惟臣駑劣空疎,實無可以圖報君上特達之知遇,惟奉身自退,不蹈危辱,庶幾不負聖慈終始眷顧之盛意,此臣之所以忘其瀆擾,而不能自已於言者也。噫,今日時事之艱虞,有難毛擧,而旱勢此甚,年事危棘,兩麥枯損,百種不入,霈然之澤,若遲數日。嗟我萬億生靈,擧將塡壑,燃眉之急,無過於此者,況此久陰不雨,日月光奪,四方昏塞,盛夏繁霜,此又何景象也?苟無成湯六事自責,身嬰白茅之擧,則恐不可以感通高遠,而拯濟危急。伏願殿下,大警動於心,大吁嗟于民,對越于在上,克遵先王故事,躬詣社稷若雩壇,縞素蠲潔,修省悔責,以自盡於精禋昭格之道,則疾威荐下之天,豈無感動底豫之理乎?而於殿下,畏天威以下缺批答見上
都承旨沈梓疏曰,伏以臣伏見朴瀗疏,不勝駭然之至。顧臣空疏不學,陋劣無能,最在百僚之下,而特以祖先餘蔭,濫齒朝廷,記識,未有寸長可用之實,而每叨末擬,輒蒙天點,出身二十年來,儼然冒陞宰列,累兩朝則哲之明,槪已久矣。非他徑汲引之致,不須多辨,逮至今日,誤恩愈隆,猥將衰朽,忝居近密,果速懷忮之謗,遭此不測之辱,臣身顚躋,固不足恤,其於世道,何如也?臣於戊申年間,謬膺嶺南藩臬之寄。有羅世鳳者,居在嶺下,時或來見,而世鳳,自分其卑微,輒坐楹外,數語寒暄之後,仍爲退去,未嘗有含盃酒接慇懃之事。瀗言之無根,不待辨破而可知其誣矣。況臣雖無才能,幸免大段過誤,嶺南士民,至有過實之譽,若以無善狀,取虛名,爲臣罪案,則容或可矣,而瀗疏所謂至今醜罵者,尤極可笑。設令臣必欲諂結宋時烈,則宋時烈,前後留京邸,不爲不多,而一不往見,何必於嶺外按道之日,乃爲此苟且之態於時烈所親卑微之人乎?且申宗華敦寧參奉擬望時,臣不豫知之狀,政廳諸人之所共見者,兩款所執,俱極無據,至於其疏還給之時,臣少無所干,而脅持詬辱,至及於同僚,白地搆誣,此亦可驗,人之無良,可謂極矣。臣若與不文不武年少無賴一朴瀗,呶呶爭辨,則重傷事體,徒自疲勞,而彼旣假名儒疏,則亦何可自諉於我無是事彼亦妄人,而晏然於榮途?伏乞聖慈,亟削臣職名,以安微分,以謝人言,千萬幸甚,臣無任悚仄祈懇之至,謹昧死以聞。批答見上以上燼餘
上在昌德宮。停常參,只晝講。
答吏曹參議尹鑴疏曰,省疏具悉。噫,亢旱之慘,至此之極?太陽無光,四方昏塞,如此景象,無非寡昧之否德,桑林禱祀,不可少緩,依疏辭擧行,宜勿固辭,從速行公。
大王大妃殿·慈殿·中殿,藥房問安。答曰,知道。
藥房啓曰,旱災太甚,日候不適,伏未審數日來,聖體若何?慈殿膈上煩鬱之候,亦復何如?臣不勝憂慮,敢來問安。答曰,知道。慈候,與前無異矣。
領敦寧金佑明三疏。大槪,請出臣身,以謝人言事。入啓。
晝講入侍。右議政權大運,知事金萬基,特進官李弘淵,儒臣許穆,玉堂吳始復·權愈,假注書柳壽芳·吳道一,史官南益熏·趙持謙。
副校理吳始復上疏。大槪,臣之老母,新遭慘慽,宿病添劇,乞遞臣職,俾得專意救護事。入啓。答曰,省疏具悉。爾其勿辭,救護母病。
備忘記,噫,近日亢旱之災,可謂慘矣。凄風連吹,兩麥萎黃,此皆實由於寡昧凉德之所致,,其於元元,何?親行祈禱事,不可少緩,令該曹趁卽擧行。
政院啓曰,國恤三年內,親行祈雨祭服色前例考出事,命下矣。取考本院日記,則庚寅七月初十日,孝宗大王,親祭於社稷,而禮曹以爲,自上方在煢疚之中,不當援以常例,以黑團領袍玉帶·黑靴子,行禮事,議大臣定奪矣,敢啓。傳曰,依庚寅年例,爲之。
幼學宋棆上疏。大槪,應旨進言事。入啓。答曰,省疏具悉。爾之憂國愛君之誠,予深嘉之,可不留心焉?
政院啓曰,今玆之旱,自春至夏,兩麥已枯,播種愆期,虔誠祈禱,非止一二,而凄風連吹,雨意邈然。仰惟聖明,軫念民事,遑遑汲汲,日夜焦憂,累下惻怛之敎,至有親禱之命,凡在聽聞,孰不感動?第念殿下冲年在疚,哀毁過禮,潜銷暗鑠,固已多矣。今又勞動遠臨,冒夜行事,則其爲添傷,勢所必至,況閭閻間拘忌之患,處處有之,實難一一禁辟,而許多陪從將卒中,犯染之人,安保其必無也?大小臣民私憂過慮,雖不足恤,而獨不念慈聖惟疾之憂,宗社付畀之重乎?請加睿思,還寢祈雨親祭之命。臣等,待罪近密,不任區區憂慮之忱,惶恐敢啓。答曰,夫民者,以食爲天,亢旱之慘,至於此極,目今民事之竭悶,爲如何哉?祈禱之擧,不可不躬行,卿等,勿以爲慮。
晝講時,右議政所啓,頃聞兵曹判書金錫胄之言,則今番都試時,外方武士,或以遠射,或以納馬,願屬禁軍者,甚多,都試罷後,許令試才,則其中,多有可用之武士,而禁軍才落者,少不得入屬,實爲可惜云。自前武士多取之日,或有庭試設行之擧,今年則連有大科,固難更設他科,而但武科,則額數不多。臣意,則特設庭試文科,則只取數三人,而武科,則廣取,亦爲宜當,故首相處,臣作書通問,則亦以爲然,敢此仰稟。上曰,依爲之。又所啓,茂朱府使趙昌期,前冬上京,至今仍留本道之尙不處置,未知何故,而官事曠廢,已過半年,且其身病極重,還任無期云。茂朱府使趙昌期,罷黜何如?上曰,依爲之。又所啓,今番文科講經試官,至有三招不進者,雖未知其疾病之如何,而揆諸事體,極爲可駭。政院,旣已推考,故臣不爲請罪,而但試官牌不進者,堂上以下,則直捧罷職承傳,二品以上,則只爲推考,已成近例。臣意,則雖二品以上,累招不進人員,似不當推考而止,今後定式施罰,何如?上曰,自今以後,二品以上三招不進者,罷職,今番三招不進試官,亦爲罷職。
答領敦寧府事金佑明疏曰,省疏具悉。向日筵臣敷陳之事,爲予誡誨節儉之辭,無一毫侵斥之意,何乃引嫌,若是其過乎?安心勿辭焉。仍傳曰,遣史官傳諭。
政院啓曰,副校理吳始復,聞其親病,陳疏出去。副應敎李夏鎭,掃墳後,纔已還來,而日勢已晩,不敢肅拜云。副應敎李夏鎭,卽爲牌招入直,何如?傳曰,允。以上朝報
昧爽,下霜。自午時至未時,日暈。
校理權愈疏曰,伏以殿下,躬聖德,摠萬機,春秋富,而慮事遠,涉學約,而見理深,一政一令之出於聖心者,則衆庶歙然,莫不有愜志,此天以聖人之資,授殿下也。人孰不以聖人之治,望殿下哉?然而陰陽謬序,災異竝出,閱時不雨,旱虐日肆,兩麥殆盡枯黃,百穀,播不以時。噫,庚辛以來,民之僅免爲道殣者,殆至過半,流丐未還,邑里蕭然,雖使累豐年,亦難復平素之生業,況又歲惡,其能保民之有遺類,保國之或不危哉?臣竊六行缺觀察使,受其籍,揀去其猥雜,不足煩天聽者,一皆聞,而特設一廳,置郞堂,使主之。二字缺冤結而無告者,與橫政弊法之害於民者,勿拘於小利害小節目,而倂伸理蠲除,凡可以安百姓者,則穆然深思,率意而行之,使斯民更靡有咨歎之聲,則拭目新化之氓,擧將慰滿其心,歌詠聖澤,而視聽自我之天,亦必降格於德,而斂災敷祥矣。比諸近例,名理冤獄,實釋有罪,以倖小人,而四五字缺者,則其注錯,其驗應,豈容同日道哉?忽二字缺月之間,災未已而民甚病,則後雖畢擧消弭之策,亦無及矣,臣竊爲殿下急之。且臣聞禳災之道,在於德,修德,本於孝四行缺聖念,虔奉慈聖,益殫誠孝,惋色愉容,導達體盡。大易所謂幹毋蠱之道,則將不敢侮於鱞寡,將不敢失於臣妾,實德自孚於下,允塞人心,而天意得矣。古之明王之以孝治天下也,其效蓋如此,此臣所以爲殿下益勉焉者也。臣又聞遇旱禱雨,必疏剔溝瀆,而決去穢惡,此末事也。古今皆行者,蓋慮穢惡之氣,積,而淸淑之氣,或閼也。敬天震怒,靡所不至,猶欲淸溝瀆而迎休澤,況至嚴之地,豈可覆有邪穢之亂其間三行缺陰陽調,風雨時,不難矣。臣愚區區祈一字缺聖慮,敢具菲說,干瀆宸嚴,上一款,蓋願結民心而迓天休也,下一款,蓋願立大本而推實惠也。伏乞聖明,少加垂察焉。臣不勝大願,謹昧死以聞。同月二十二日,啓下備邊司校理權愈,悶旱憂時,有此陳疏,其曰,欲解天意,宜蠲民害云者,誠是確論,而無論京外,民之抱冤者,旣許擊錚。又令上言,朝家之所以伸冤枉蠲弊瘼者,靡所不至,不必特一廳是白乎旀,其曰禳災之道,在於德,修德,本於孝云者,實是格言,至於嚴宮禁一款,亦不可少忽。伏願聖上,常加惕念,何如?十月初一日,啓依允以上燼餘
上在昌德宮。停常參·經筵。
午時未時,日暈。
傳曰,明日晝講爲之。
禮曹啓曰,凡大祀,則卒哭後用樂,明載禮文。故曾於庚寅年社稷祈雨親祭時,因本曹啓辭,用樂當否,大臣六卿會議,用樂事定奪矣。今此親祭之擧,專出於爲生靈焦勞憂煎,祈澤于天,則與遣官行事,不同。似當依庚寅已行之例,將爲用樂,而事係重大,有不敢援例輕擧,議大臣處之,何如?傳曰,允。
又啓曰,祈雨親祭事,命下矣。自前祈雨親祭處所,社稷·南部兩處中,一從下敎設行矣。今此行祭,以何所爲之乎?敢稟。傳曰,當行於社稷,以此擧行。又啓曰,命下矣。親祭吉日,問于日官,則今四月二十三日二十五日六日,皆不吉,二十四日,則吉而不出祭祀,二十七日爲吉云,以何日定行乎?敢稟。傳曰,二十七日定行。
京畿監司書目,乞命收回新授資級賞典事,上疏上送。答曰,省疏具悉。今玆之命,已有前例,非今日創始,旣往之事,今不必介意。卿其勿辭,從速察職。
吏曹啓曰,守令多闕,政事取稟。傳曰,明日爲之。以上朝報
傳曰,內弓房多有槍釰,欲爲戰車之用,今當分給,此意,分付兩局。訓局謄錄
上在昌德宮。停常參,只晝講。
自巳時至酉時,日暈。
下直,羅暖萬戶李尙梗。
謝恩,左議政金壽恒。
大司憲李翊相上疏。大槪,新授職名,不敢承當,乞賜遞改事。入啓。
政院啓曰,吏曹郞廳來言,今日爲政事命下,而判書金徽,方在文科講經試所,參判許穆,陳疏,參議尹鑴,病不來,不得開政云。參議尹鑴,牌招開政乎?傳曰,依爲之。
傳曰,明日晝講爲之。
兵曹啓曰,庭試設行事,命下矣。武科規矩額數,當待登對時稟旨定奪,而初試之日,不可不先定。問於日官,則來五月初六日爲吉云,以此日定行,何如?傳曰,允。
禮曹啓曰,命下矣。庭試吉日,令日官推擇,則來五月十八日,放榜,同月二十七日,爲吉云。以此日設行之意,知委各該司,何如?傳曰,允。
又啓曰,傳敎矣。議于大臣,則左議政金壽恒,行判中樞府事鄭□□以爲,禮云喪三年不祭,惟祭天地社稷,爲越紼而行事,不敢以卑而廢尊也。此指未葬而言,而其禮之嚴如此,卒哭後用樂,似不可已,且有庚寅已行之例,無容別議,伏惟上裁。右議政權大運以爲,卒哭後用樂,乃是禮文,庚寅親行祈雨時,大臣六卿,會議定奪云。禮文所載,旣如此,先朝已行之例,又如此,則無容別議,而卽今儒臣在朝,亦當共議而處,伏惟上裁。領議政許積,在外不得收議,領中樞府事鄭□□,病不收議,大臣之議如此,上裁何如?傳曰,更議于儒臣事,傳敎矣。議于儒臣,則吏曹參判許穆以爲,禮有越紼而祭天地之文,無廢樂之文,天地社稷之禮,極尊,不可以卑而廢尊之論,得矣。不敢更議,伏惟上裁。吏曹參議尹鑴以爲,社稷,尊神也,樂以降神,恐不可以三年中而廢之,況旣有先王已行之禮,臣無容別議,伏惟上裁。儒臣之意,如此,上裁,何如?傳曰,依議施行。
答吏曹參判許穆疏曰,省疏具悉。卿無可嫌之事,卿其安心勿辭,從容調理察職。
答大司憲李翊相疏曰,省疏具悉。卿其勿辭,從速察職。
答校理權愈疏曰,省疏具悉。疏中誡誨之事,無非憂國愛君之誠,予深嘉尙。條陳救弊事,當令廟堂議處焉。
晝講入侍,左議政金壽恒,知事張善瀓,特進官睦來善,玉堂李夏鎭·權愈,承旨崔文湜,假注書柳壽芳·吳道一,史官南益熏·趙持謙。
院啓,請還寢楨·㮒等減死定配之命,更令有司,按法處斷。請還収業等減死定配之命,更令有司,嚴鞫常業,期於得情。貴禮,依該府奏讞,以一罪論斷。答曰,亟停勿煩。
晝講入侍時,左議政所啓,臣雖無似,忝在大臣之列,以副應敎李夏鎭言事苟且之狀,有所陳達,而夏鎭,乃敢出而强辨,有傷體面,請推考。上曰,推考。又所啓,常業·貴禮等獄事,兩司,方爲爭執,而貴禮,則旣已就服,按法宜矣。常業,則雖有相與狎昵之言,猶未盡吐其實狀,揆以獄體,所當更請嚴刑鞫問,而不此之爲,直請上裁,殊失按獄之體,禁府當該堂上,推考,何如?上曰,推考。參贊官崔文湜所啓,親祭時,祈雨祭文,自前或令大提學,或令提學製進,而今則大提學及弘文提學,未差。藝文提學姜栢年,受由下鄕,當令知製敎製進乎?左議政曰,親祭之文,令知製敎製進,事涉未妥矣。崔文湜曰,曾經大提學,只有領敦寧府事金萬基一員,使之製進,何如?上曰,依爲之。同知事張善瀓所啓,神德王后位版,新造奉安于本宮事,命下矣。伏見咸興本宮位版見樣,則廣一尺五分,而奉常寺國用栗木,則皆以廣五寸,定式斫來,故無合用之栗木。當有變通之事,而都提調及提調,皆在外,故臣敢此仰稟。左議政曰,新舊位版,不可有異,雖或差遲,更爲斫來以用,宜當。上曰,依爲之。特進官睦來善所啓,臣以修基事,得蒙恩暇,下往楊州地,則兩麥盡爲枯黃,故民間竭急,方欲種粟,以爲聊生之計,處處開墾,在前陳荒可耕之處,則朝家,不許隨起收稅,一番起耕之後,則毋論陳起,永爲收稅,故本州境內,雖多有閑曠之地,民不得起耕,今若許其隨起收稅,則無損於國,有利於民,合有變通之道矣。參贊官崔文湜曰,當初量田時,凡陳荒之處,亦以元田錄案,必有朝家分付,然後可以續田改之矣。左議政曰,此法,不可只行於楊州,他邑,亦令一體施行,何如?上曰,分付該曹。以上朝報
晝講時,戶曹判書吳挺緯所啓,旱災如此,春牟則已無所望,只在於秋牟之稍實,而凄寒愈甚,人事罔極,不可不思所以募穀之道,而畿內民飢尤甚,難言募穀,亦難望其願募,而如通政嘉善及各樣帖文,量宜成送京畿,使之一邊募得。自賑恤廳,亦募銀布,以爲推移救荒之地,何如?上曰,依爲之。特進官睦來善所啓,臣於上年赴燕時,欲令舌官詳探彼中事情,而行中無所持之物,譯官張炫·金起門·方以敏·金晉立等,多費私槖銀貨,探知事情,故別單書啓,其在激勸之道,合有論賞之擧矣。左議政金壽恒曰,自前使行,係是奏請大事,則朝家,例有所給之物,而其他使行,別無此例。故探問事情時,譯輩,皆以自己之物費用,非但睦來善所帶譯官而已,從前使行時,能探事情者,令備邊司考出,一體施賞,何如?上曰,依爲之。以上備局謄錄
巳時,上御夜對廳,入侍官僚見上上講前受,自子曰聽訟吾猶人也,止事見春秋傳,講訖。一丈缺壽恒曰,兼講,實不專一,莫如致精於一書矣。上曰,唯。上掩卷,諸臣皆掩卷。金壽恒進曰,小臣,復叨此任,久矣。情勢之外,不幸賤疾,亦劇,當此艱虞之日,虛帶。半丈缺。壽恒曰,小臣,久居門外,出城之後,病伏窮巷,不得與聞國事矣。頃伏見答吏曹參議尹鑴疏批,則蓋以兵車事也,用車便否,姑置不論,四五字缺批答辭旨,似爲失當矣。蓋兵車事,曾於筵中,大臣重臣,皆以爲難用,則雖或用之,當更加商議而爲之矣。與大臣重臣,更爲商確,而有遣中使看審後,卽爲施行之意,則大臣輕,而中官重矣。國體,豈容如是,雖當初建白之人,二字缺以因中官,而得行己志,爲快乎?且念今之國勢,譬如元氣奄奄之人,某條扶護元氣,乃是上策,雖有良方美劑,實難施之矣。戶布·號牌等事,臣亦以爲宜行,而國勢如此,則不可施行矣。蒙古之奇,極可憂慮,而西路城池軍器,亦甚齟齬,不可不修擧,而臣意,則某某美法,實難施行矣。半丈缺壽恒曰,常業·貴禮事,兩司方爭執,而貴禮,則旣已取服,按法宜矣。常業,則雖有相與狎昵之語,猶未盡吐其實狀,揆以獄體,所當更請嚴刑鞫問,而不此之爲,直請上裁,殊失按獄之體矣。蓋按法一撓,則國不爲國,楨·㮒等,則以王室至親,屈法申恩,猶或可也。常業等,則不可矇矓置之,卽今閭閻間,或有楨·㮒等瞹昧之說云,此時人心不淑,雖明白處置,訛言,則不可必無,而其在王法,決不可如是矇矓也。張善澂曰,小臣待罪金吾,而大臣,以按獄失體,爲非,殊甚惶恐矣。睦來善曰,小臣亦待罪金吾,而曾聞常業,旣已吐實,故直請上裁矣。大臣所達,誠爲得體,臣等按獄失體矣,殊甚惶恐。壽恒曰,請禁府當該堂上,竝推考。出擧條崔文湜曰,親祭時祈雨祭文,自前或令大提學,或令提學製進,而今則大提學,藝文提學,未差,而弘文提學姜栢年,受由下鄕,當令知製敎製進乎?左議政金壽恒曰,親祭祭文,令知製敎製進,殊涉未安矣。四行缺群下之進言者,無一言及於殿下處置之失當,只以慈聖之出臨,爲非,臣未知殿下之過,則難言,慈聖之過,則易言而然耶。以言其弊,則馴至於義理不明,而有傷倫紀矣。前日批答中,有曰,予以冲年,誠意未孚之敎,此敎,誠美矣。自上當常存此心,反躬自責,而在下者,亦宜以此意陳達矣。壽恒又曰,楨·㮒之事,實是不幸之甚者,古語云,寵而不驕者,鮮,邦憲一弛,恩愛太過,則必有濫越之弊矣。在易之家人曰,正倫理篤恩義,蓋倫理不正,則恩義,亦無以可篤,此聖人之所貴乎正倫理也。古之帝王,或猜忌骨肉,至於戕害者,亦有之,如此之事,誠爲可戒,而苟或徒愛不嚴,則其弊,亦大矣。以下見上以上燼餘
上在昌德宮。停常參,只晝講。
政院啓曰,朝官之受由下鄕者,不許呈狀圖遞事,曾有先朝定奪之規矣。卽見黃海監司尹堦狀啓,則副摠管李斗鎭,以加土事,呈辭下去于金川地,病重不得上去,而此與先朝定式,相違,而藩臣狀本,有難直退捧入之意,敢啓。傳曰,知道。有違常規,本道監司,推考。
又啓曰,黃海監司狀啓,雖已啓下,而副摠管李斗鎭辭狀,旣違前規,勿施之意,敢啓。傳曰,知道。
傳曰,晝講後,大臣·備局堂上,引見。
吏曹判書金徽上疏。大槪,乞遞職名事。入啓。答曰,省疏具悉。如此怪妄邪說,不必介意,卿其安心勿辭,從速察職。
晝講入侍,知事金錫胄,特進官李之翼,承旨李東老,玉堂李夏鎭·權愈,假注書柳壽芳·吳道一,史官南益熏·趙持謙。
引見時,當日開政,守令有闕者,竝爲差出事,榻前定奪。
正言柳□□啓曰,今日引見時,以諸臣奏事之際,起坐仰對事,特命推考,臣亦入侍之臣也,何敢晏然?請命遞斥臣職。
掌令姜碩耉啓曰,臣亦入侍中一人也,不可一刻晏然,請命遞斥臣職。答曰,勿辭,退待物論。
引見時,掌令姜碩耉所啓,請亟寢楨·㮒等減死定配之命,更令有司按法處斷。請還收常業等減死定配之命,更令有司,嚴鞫常業,期於得情。貴禮,則依該府奏讞,以一罪論斷。上曰,亟停勿煩。
正言柳□□所啓,請還寢楨·㮒等減死定配之命,更令有司按法處斷。上曰,亟停勿煩。又所啓,請還收常業等減死定配之命,更令有司,嚴鞫常業,期於得情。貴禮,依該府奏讞,以一罪論斷。上曰,亟停勿煩。
院啓,引嫌而退,特推之命,只及起坐諸臣,則入侍臺官,小無可避之嫌,請正言柳□□出仕。答曰,依啓。
府啓,引嫌而退,特推之命,不及臺臣,旣無所嫌,有何可避?請掌令姜碩耉出仕。答曰,依啓。
政院啓曰,直講金益昌,肅拜單子,旣呈之後,終不入來,殊甚非矣。直講金益昌,推考何如?傳曰,允。
引見時,左議政所啓,自前庭試,多有卒然定行之時,外方擧子,轉賣家財,裹糧遠來,期限已過,未及錄名,而還歸者甚多。至有願爲追錄,呈訴紛紜之弊,有或有許錄之時,而設場後,若許續續追錄,則奸僞難防,終不許錄,則呼冤可慮,誠爲難處矣。兵曹判書金錫胄曰,若開此路,誠有奸僞濫雜之患矣。右議政曰,武科初試,已定於來月初六日矣。限初五日錄名,而此後切勿許錄,何如?上曰,依爲之。上曰,入侍諸臣奏事之際,不爲俯伏,起坐仰對,殊欠敬謹之道,今日入侍諸臣竝推考。上曰,今日入侍,史官出入之際,不爲疾趨,行步緩緩,竝推考。以上朝報
晝講時,禮曹判書張善澂所啓,賜牌及驛吏子枝,社稷署,司諫院,移屬奴婢等八名,還屬本曹,而今後切勿移屬事,捧承傳施行之意,榻前定奪。禮曹謄錄
大臣·備局堂上引見時,兵曹判書金錫胄所啓,新除授慶興府使尹時達,前任御營別將,而番上御營軍,時達,專管鍊習矣。邊地守令,雖重,而兩局軍務,尤重於邊地,尹時達,慶興府使改差,仍授前任何如?上曰,依爲之。御營廳謄錄
午時,大臣·備局堂上,引見,左議政金壽恒,右議政權大運,戶曹判書吳挺緯,禮曹判書張善澂,兵曹判書金錫胄,同知尹深,參贊官李東老,副應敎李夏鎭,掌令姜碩耉,正言柳命賢,假注書吳道一·嚴緝,記事官南益熏·趙持謙入侍。金壽恒曰,日氣不調,朝暮則有寒氣,連日臨筵,氣候,何如?上曰,無事。壽恒曰,擧動時道路,則漢城府,例爲次知檢飭,而今番,則不可循例爲之,各別申飭宜矣。錫胄曰,今番科擧,擧動前,勢未及出榜,而諸宰,多入於試所,祭官,似不足矣。大運曰,漢城判尹金宇亨,以試官副擬受點,凡干注擬副擬,不必不如首擬。且必以首擬爲之,則政權,偏重於下,散點,誠好矣。但今番擧動時,則漢城府堂上,多主管之事,不可入於試所矣。上曰,兵車事,何以爲之?大運曰,欲待領相之來而議定矣,頃日入侍時,忘未能仰達,殊甚惶恐矣。錫胄曰,庭試旣已卜日,若不豫定規矩,則不可習藝。且從前設科時,必爲豫定規矩,今亦依前豫定,而額數多少,及無定數與否,亦與大臣議定,何如?壽恒曰,今番武科,蓋爲廣取計也。若欲廣取,則規矩當緩定,而然此等事,兵曹實主之,使兵曹稟定,可也。錫胄曰,近來疏章中,多以廣取爲言,而廟堂,慮其雜擾,不欲施行矣。第念卽今邊虞孔棘,武士則廣取宜矣。且小臣,於都試罷場後,許令試藝,則六兩三矢一百二十步者,殆數百人。諸武人皆曰,武藝之盛,未有盛於此時,而七行缺大運曰,定額與否,必須卽今定奪,可也。尹深曰,故相臣鄭太和,嘗言不定額數,則無以防奸僞濫雜之患,規矩則可以歇定,而額數則不可不定矣。上曰,優數定額,可也。張善澂曰,宣廟朝及第中,不能中貫革者,多有之云,以此觀之,以無定額爲之,似無不可也。上曰,以無定數爲之。壽恒曰,自前庭試之設,例多猝然定行之時,故外方擧子,轉賣家裝,裹糧而來,而未及期限者,甚多,呈疏備局,願得參試,若許續續追錄,則奸僞難防,一切不許,則呼冤可慮,誠爲難處矣。錫胄曰,若開此路,則實有奸僞濫雜之患矣。大運曰,開月初六,乃開塲之日,限初五日許錄,此後則切勿許入,可也。上曰,依爲之。出擧行條件上曰,昨日左相,謂近來一字缺涉中官,難矣,以幼主而侮之耶,何敢爲此言?壽恒曰,兵車事,大臣重臣,旣以爲難行,而遣中官看審後,卽有施行之敎,以此觀之,大臣輕而中官重,故敢達愚妄之見矣。承此侮上之敎,何敢一刻晏然?請退待罪名。大運曰,昨日壽恒所達之言,臣則未能詳知,而今此下敎,實非臣子所忍聞,辭氣之間,實涉過當矣,下敎,宜改判下。壽恒曰,小臣,負此罪名,何敢晏然於咫尺之地?請退而請罪。遂起出,至楹內。大運曰,自上若不改下敎,則左相必不安矣,下敎,宜改之。上曰,安心勿辭。壽恒,乃還入坐。錫胄曰,懲忿之難,已陳於進講時,而缺五行。錫胄曰,自上沖年臨御以來,在朝諸宰,皆先朝之臣也。雖云老臣,侍君上匡輔之責,尤重,壽恒之言,雖有觸犯,而其意則只欲補過盡忠而已,下敎,豈宜如是也?自上若激於一時之不平,而有此敎,則更爲下敎開諭,使上下釋然可也。聖心,若眞有一毫如許意思,則不但壽恒,在朝之臣,誰敢自安?所關,實爲非細矣。大運曰,人臣於君父前,爲過激之言者,盛世事也。豈可畏威而不言?上曰,前言一字缺於未安矣,左相,宜安心。壽恒曰,臣之罪戾,不特此事,前後罪犯甚重,而分義所在,不敢一向退縮,昨始出謝,雖聖度寬大,不加之罪,昏謬之識,終必獲戾,今若明其罪而黜之,使不至陷於大戾,則臣之幸也。且念人臣,苟有所懷,而畏威含默,徒費國廩,則將焉用哉?請亟治臣罪,而黜斥之。答曰,安心勿辭。錫胄曰,中和府使,肅川府使,遞付京職事命下矣。前日政,以只出緊任之故,不得遞付京職,卽爲開政,遞付京職,以武臣擇送,宜當矣。上曰,今日內開政,遞付京職,以武臣擇差可也。掌令姜碩耉啓曰,臣等,以楨·㮒等按法處置事。措語見上。上曰,亟停勿煩。又啓曰,國家讞獄之道,三尺至嚴,難容小貸。臣等,伏見禁府公事判付,則常業等,仍前減死定配之命,措語見上上曰,亟停勿煩。諸臣罷出之際,上招承旨李東老,使之進前,東老俯伏。上曰,今日入侍諸臣奏事之際,不爲俯伏,起坐一字缺對,殊欠敬謹之道,竝推考。入侍史官出入之際,行步緩緩,亦竝推考。東老,遂退出。
疊掌令姜碩耉啓曰,今日引對時,以起坐仰對事,有諸臣特推之命,臣亦入侍中一人也,不可晏然,請命遞斥臣職。答曰,勿辭。
李〈宇〉鼎,以禁府意啓曰,以暗行御史書啓,刑曹粘目,前淸安縣監崔演,前陰城縣監李漢,前沔川郡守李興稷,前淸州牧使李箕徽等,方待命於本府,卽爲拿囚之意,敢啓。傳曰,知道。以上燼餘
上在昌德宮。停常參·經筵。
謝恩,直講金益昌,兼養賢主簿鄭維悌,利城縣監安歲星,承文博士任堂。
答兵曹佐郞李沃疏曰,省疏具悉。爾之所進別單,無非憂國愛君之誠,予深嘉尙,當與大臣相議處之焉。
吏曹啓曰,臺諫有闕,政事,取稟。
傳曰,政事,過齋戒後爲之。
兵曹啓曰,北兵使有闕,依近例令備邊司議薦,何如?傳曰,允。
左議政上疏。大槪,先削臣職,仍治臣罪,以爲妄言侮上者之戒事。入啓。以上朝報
下直,金甲島萬戶咸廷佑。
李夏,以都摠府意啓曰,今日入直軍士,當爲中日習射,而祈雨親祭齋戒相値,不得爲之之意,敢啓。傳曰,知道。以上燼餘
上在昌德宮。停常參·經筵。
自巳時至未時,日暈。
謝恩,司評睦林馨,都摠經歷高啓元,訓鍊副正李東耉。
答左議政疏曰,省疏具悉卿懇。昨日筵中,予以冲年,識見淺薄,專昧敬大臣之道,猝然發語,以致卿不安之心。予實靦然,卿勿介懷,顧念國家之艱危,務盡匡救之責,以補孤之不逮也。仍傳曰,遣史官傳諭。
兩慈殿·中殿,藥房問安。答曰,知道。
藥房啓曰,伏未審數日來,聖體若何,慈殿煩鬱之候,亦復何如?臣等區區憂慮,敢來問安。答曰,知道。慈候與前無異矣。
王大妃殿,以諺書下敎于藥房曰,主上,念民事之罔極,欲爲親自禱雨,雖是不可已之事,自昨日有外感之候,氣體未寧,露處經夜於幕次而行禮,則必致添傷,此時此憂,尤爲匪細,先令大臣,至誠行禮,而主上,則今姑停寢之意,自內房爲懇請矣。藥房,亦知上候之如此,必須停寢之意,懇切陳達。
大王大妃殿,藥房口傳啓曰,自上親祭事,大臣,累次陳請停止,而不爲允從,臣等,亦仰慮露處致傷,憂悶罔涯矣,伏承慈敎,自上有感冒之候,尤不勝悶迫之至。臣等,當請對,力請停止,自內亦以此意懇請,幸甚。答曰,當懇請,期於停止矣。
王大妃殿,藥房口傳啓曰,前日入侍時,大臣,以先使大臣行祭後,自上親行之意,屢次陳達,而不爲允從矣。伏承下敎,自上有感冒之候,臣等,尤不勝憂悶之至,臣等,當懇懇陳請,期於停寢,且入診議藥矣。自內,亦極力爲勸止,幸甚。
藥房啓曰,卽伏承慈聖下敎,以昨日自上有感冒之候,玉體未寧,今若露處幕次,經夜將事,必致添傷,此甚切迫,爲敎辭旨,丁寧勤懇,臣等,奉讀以還,不勝憂悶之至。前日大臣,屢次陳達此意,未蒙允兪。聖意,雖出於民事之罔極,爲此桑林之擧,而臣等之私憂過慮,固已萬分矣。況且如有感冒之候,添傷之患,理所必至,伏願亟寢親行祈雨之命,先使大臣,虔誠祈禱,仰念慈聖惟疾之憂,下副群下區區之望,不勝幸甚。臣等,率醫官入診,詳知証候,以爲議藥,在所不已,竝此仰稟。
政院啓曰,今此社稷親祭之擧,出於悶旱救民之至意,而聖上方在哀疚之中。若復遠臨將事,則添傷之患,勢所必至,故敢陳悶迫之懷,仰祈停寢之命,批辭懇惻,不賜允兪。臣等,奉讀感歎,不敢屢瀆,而伏見慈聖下藥房之敎,聖體自昨有感冒之候,臣等益不勝驚慮煎迫之至。爲民祈澤,雖出於不獲己,而强疾親幸,經夜於幕次,殊非愼攝之道,況又慈敎,若是其焦悶,殿下,何可自輕其身,而罔念惟疾之憂乎?伏願殿下,更加睿思,亟寢社稷親祭之命,臣等,不任憂慮,敢此瀆啓。
大殿,政院·玉堂問安。答曰,知道。
答藥房曰,今此親行祈禱之擧,爲其民事之切迫,而上奉慈聖之敎,下副群下之情,今姑攝行。別無大段之症,勿爲入診。
答政院啓辭曰已諭于藥房之批矣。
禮曹啓曰,今因藥房祈雨祭親行請寢之啓,有今姑攝行之敎矣。社稷·宗廟·北部等處,依藥房啓辭,遣大臣,今二十七日仍爲設行事,分付各該司,何如?傳曰,允。
政院啓曰,政事,過齋戒後爲之事,曾已命下矣。祈雨親祭,今有攝行之命,今日,則非齋戒也,政事何以爲之?敢稟。傳曰,當日爲之。
答吏曹參議尹鑴疏曰,省疏具悉。疾病之來,人所難免,未赴召命,有何所嫌?安意勿辭,從速行公,以補寡昧之不逮也。
院啓,請亟寢罪人楨·㮒等減死定配之命,更令有司按法處斷。請還收常業等減死定配之命,更令有司,嚴鞫常業,期於得情。貴禮,依該府奏讞,以一罪論斷。答曰,勿煩。
府啓,請亟寢楨·㮒等減死定配之命,更令有司按法處斷。請還收常業等減死定配之命,更令有司,嚴鞫常業,期於得情。貴禮,依該府奏讞,以一罪論斷。答曰,勿煩。以上朝報
禮曹啓曰,弔慰差倭,賚來賻儀,前卓一,花甁一,燭臺一,香爐一,蠟燭二百挺,沈香三斤,朱塗圓盆五束等物,譯官洪禹載,自釜山鎭,捧置于本曹大廳矣。取考謄錄,則己亥年內入,今此進上,凡進上有異,依己亥年例,內入之意,敢啓。傳曰,知道。禮曹謄錄
夜五更,流星,出右旗星下,入南斗星下,狀如鉢,尾長四五尺許,色赤光照地。
以平安監司狀啓,龜城居屯軍崔己善家,出火,京承三人,燒死事。燒死人等,令本道恤典擧行。以上燼餘
上在昌德宮停常參·經筵。
夜五更,流星,出右旗星下,入南斗星下,狀如鉢,尾長三四尺許,色赤。卯時,日有左珥。辰時巳時,日暈。
謝恩,五衛將宋昌,柔遠僉使金衍錫,鎭東萬戶玄應信,丑山萬戶朴璿,護軍李翊臣,甲山府使盧瑀,兼春秋南有星。
大殿,政院·玉堂問安。答曰,知道。
藥房啓曰,伏未審夜來,聖體若何,感冒之候,今已淸裕否乎?慈殿膈上煩鬱之症,亦復何如?臣等,不任區區憂慮,敢來問安。答曰,慈候與前無異,予則僅得和解矣。
慶尙監司書目,義城等八官,十三四日,連夜霜降。星州等五官,十二日下雪,十三四日霜降,牟麥及立畓田穀,木花草木霜葉,皆被枯損,事係變異,農桑失望,民事渴悶事。
忠淸監司書目,旱災此極,凄風連吹,十三四日,連夜霜降,草木之葉,亦多焦枯。秋牟麥已發穗者,幾盡枯死,未發傷損,木花黍粟之吐穗者,芽者太半,一倂消盡。春牟段,立苖之後,不見雨澤,蹲縮萎黃,尤無可望,前頭民事,尤爲渴悶事。又書目,黃澗呈,以今十二日入夜後,下雪,山頭盡白,四月之雪,事係變異,而二十日戌時,始雨,二十一日平明後,始止,幾至一犁之澤,旱災孔慘之中,得此甘雨,極爲多幸事。又書目,報恩,堤川,黃澗,靑山等官呈,以大風中出火,村家多數連燒,人命致死,至於七人之多。靑山居文尙男女子十四歲兒,欲救其母,冒入烈火,抱母同死,事極傷慘,令該曹稟處事,啓。傳曰,燒死人等,令本道各別恤典擧行。
平安監司書目,龜城呈,以屯軍崔己善家,出火,人物三名燒死事,啓。傳曰,燒死人等,令本道恤典擧行。又書目,前月二十六日土雨交下,二十九日下雪,俱係非常事。
政院啓曰,新除授承政院注書李聃命,時在慶尙道星州地,上來間,假注書柳壽芳,使之仍爲察任,何如?傳曰,允。
新除授醴泉郡守李聖時上疏。大槪,應旨進言,冀蒙財擇事。入啓。答曰,省疏具悉。憂國愛君之誠,予深嘉之。所進冊子,尤爲切實可不置諸左右而觀覽焉?
政院啓曰,上候未寧,平復間視事,頉稟。傳曰,知道。以上朝報
上在昌德宮。停常參·經筵。
辰時巳時,日暈。午時未時,日暈兩珥。
下直,白翎僉使閔錡。
副提學洪宇遠上疏。大槪,老病忝冒,無一裨益,乞賜鐫削,以謝人言,以安微分事。入啓。答曰,省疏。近日控辭去職者,甚多,世道寒心,可勝言哉?爾其勿辭,從速行公。
大殿,政院·玉堂問安。答曰,知道,勿爲問安。
藥房啓曰,伏未審夜來,聖體若何,昨日和解之後,益有平復之效耶?臣等無任區區憂慮,敢來問安。答曰,今已差愈,勿爲問安。
全羅監司書目,臣敢進萬分難堪之病狀,冀蒙恩遞事,上疏上送事。
知事洪處亮辭職上疏,入啓。答曰,省疏具悉卿懇。卿其安心勿辭,調理察職。
答全羅監司洪柱三疏曰,省疏具悉。卿之疾病,雖如此,從容調理,則自可瘳矣,卿其勿辭察職。
前吏曹參議尹鑴上疏。大槪,乞免俟罪之中,反得超授之命,惶恐愧赧,實難堪承,懇乞亟收成命,以安微分事。入啓。答曰,省疏具悉。今玆之命,實非偶然,卿何過辭若是耶?卿其安心勿辭,須速行公。
左議政金壽恒箚子。大槪,冒昧陳懇,暫伸私情事。入啓。
院啓,請還寢罪人楨·㮒等定配等減死定配之命,更令有司按法處斷。請還收常業等減死之命,更令有司,嚴鞫常業,期於得情。貴禮,依該府奏讞,以一罪論斷。新除授江界府使朴振漢,頃年駄送軍木於相臣家殤喪,至有相臣之請罪,因此坐廢,人皆嗤鄙,蒙敍未久,遽膺新除,除目一下,物情俱駭,如此之人,不可付諸邊頭重寄,請江界府使朴振翰遞差。金吾郞,卽蔭仕之淸選也。新除授禁府都事金梓,門地卑賤,行己鄙悖,曾任倉官,多有瑣屑之事,及授本職,物情爲該,請禁府都事金梓遞差。答曰,不允。金梓遞差事。依啓。
兵曹判書金錫胄,請對入侍。
答左議政箚曰,省箚具悉卿懇。箚辭至此,安心往來。仍傳曰,給由馬,澆奠床備給。
護軍吳始壽上疏。大槪,不得不更暴前後曲折,冒干鈇鉞之威,亟下臣司敗,究覈實狀,置諸邦刑,以快人心事。入啓。
府啓,請亟寢楨·㮒等減死定配之命,更令有司,按法處斷。請還收常業減死定配之命,更令有司,嚴鞫常業,期於得情。貴禮,依該府奏讞,以一罪論斷。新除授掌令南天漢,時在慶尙道安東地,請斯速乘馹上來事,下諭。答曰,不允。下諭事,依啓。
政院啓曰,咸鏡道利城縣鄕校移建時,移安祭祝文,去三月二十五日啓下,而掩置一朔,今始發覺,極爲驚駭。其時入直官員,從重推考,當該守僕,令攸司囚禁治罪,何如?傳曰,允。以上朝報
兵曹啓曰,北兵使有闕,依近例令備邊司議薦,何如?傳曰,允。以上備局謄錄
上在昌德宮。停常參·經筵。
辰時巳時,日暈左珥。
下直,長興府使金世龜。
謝恩,訓鍊僉正安緝,戶曹佐郞鄭敏。
領議政許積,沐浴後入來。傳曰,領議政肅拜後,留待。
禮曹啓曰,今四月十五日望祭,親行於敬思殿矣。來五月初一日朔祭,則行於孝敬殿。初五日端午祭,行於敬思殿之意,敢啓。傳曰,知道。
全羅監司書目,茂朱地德裕·大德兩山,今四月十三日下雪,積厚四五寸,十四日霜降,山野遍白。全州等十一邑,十三日四日五日,連夜嚴霜,非但變異非常,發穗牟麥,立苖黍粟木花,多被損傷,前頭民事,誠極悶慮事。又書目,龍潭呈,以惡虎橫行,噉殺人命二名,極爲驚慘事。
江原監司書目,原州呈,以百姓高夢忠·元順生家,出火,人命燒死,多至五名,極爲驚慘事。又書目,狼川·春川等官呈,以四月十四日,以十七日至,氛霧晝暮,不辨人物事。及三陟呈,以四月十五日下雪,俱係變異事。又書目,風霜旱災,閱月孔慘,道內農事,極爲悶慮事。
前吏曹參議尹鑴上疏。大槪,更申前懇,乞收新命,兼陳所懷,以備財察事。入啓。
傳曰,領議政,引見。
傳曰,史官二員待命,騎馬六匹,卜馬四匹立之。
禮曹判書張善瀓上疏。大槪,乞遞本職兼帶諸任,仍賜長價,往浴溫陽湯泉事。入啓。
大司憲李翊相啓曰,臣於今日,與掌令姜碩耉,開坐於朝房,以薇垣之長,地望淸切,爲任甚重,苟非公論所歸,莫宜居矣。新除授大司諫南天漢,本以頑鈍鄙夫,都無知識,行已瑣褻,人皆唾罵,短於文字,特其餘事,日者承宣之任,已極過濫,前後玉堂之臣,交章峻斥,竭盡無餘,物議所在,斷可知矣,況此新除之職,萬萬不似,國言籍籍,莫不嗤點,獨聖上未及知之耳。官方,不可淆亂,名器,不可玷辱,大司諫南天漢,不可不論遞。且近來官方紊亂,注擬之際,違越舊例,全不擇人者,固已多矣。頃日大司憲差出時,以曾不通淸而考職,及公議不到之凡宰,猝然備擬,至於使書政草,雖因下吏,爭以古例而止之,其爲顚錯,莫此爲甚,至今傳爲笑囮,久益喧謄,莫重官制,不可任其壞了,伊日擬望,當該銓曹堂上,不可不從重推考。至於醴泉郡守李聖時,曾爲南邑守令時,道臣,擧其不孝之狀,啓聞請罪,坐此廢錮,積有年矣。未及伸雪之前,遽畀字牧之任,題目之下,物情俱駭,當此新化之初,不可以罪關倫紀之人,齒在衣冠之列。醴泉郡守李聖時,不可不削去仕版之意,發言於席上,則同僚以爲,李聖時,旣以不孝稱之,論啓無妨,而至於南天漢,則吾不知有可論之事,許穆,則宿德重望之人,何可以此等事,論之云。臣之本意,只欲惜名器愼官方,而同僚之掩護周遮,苟且莫甚,反復論難,終未歸一,無非如臣無似,忝居首席,言不見信之致,何可一刻仍冒,請命遞斥臣職。答曰,勿辭,退待物論。
院啓,請還寢罪人楨·㮒等減死定配之命,更令有司按法處斷。請還收常業等減死定配之命,更令有司,嚴鞫常業,期於得情。貴禮,依該府奏讞,以一罪論斷。請江界府使朴振翰遞差。答曰,不允。
答禮曹判書張善瀓疏曰,省疏具悉卿懇。卿其安心,勿辭往來。
答右尹尹鑴疏曰,省疏具悉卿懇。疏中之辭,當與大臣議處矣,卿其從速出仕,以副予望。以上朝報
上在昌德宮。停常參·經筵。
自卯時至未時,日暈。
答副護軍吳始壽疏曰,省疏具悉卿懇。卿之頃日陳達之語,實出於憂國憤恚之誠。孝禮入京之後,言根出處,旣已詳知,則如此不正之說,何足掛齒哉?卿其安心勿辭,從速行公。
答府曰,依啓。大司憲李翊相遞差,掌令姜碩耉出仕事。以上內下日記
備邊司啓曰,前日東萊府使接慰官,聯名馳啓,願譯,事體過重,故令訓導別差,開諭減定事,啓下分付矣。卽接接慰官柳譚厚所報,則屢使更減,終不回聽,而差倭,將於開月旬間入歸,首譯之來,若不及於其前,則必有後時之弊云。首譯金謹行,趁卽下送,以爲與差倭,講定基址及所入物力工匠役軍之地,何如?答曰,依啓。
傳曰,大臣·備局堂上,引見。
引見入侍時,上曰,右尹尹鑴,旣已出入經筵,籌司之任,亦令兼察,可也。以上備局謄錄
禮曹啓曰,陵抽栍摘奸,當爲發送,而連有大臣奉審之行,畿甸驛路夫馬之弊,亦不可不慮,今朔,則姑勿擧行之意,敢啓。傳曰,知道。禮曹謄錄
李東老啓曰,都承旨沈梓,右承旨崔文湜,右副承旨李宇鼎,皆以病不爲仕進,廳中位甚不齊,出納之際,事多苟簡,右承旨崔文湜,右副承旨李宇鼎,竝卽牌招察任,何如?傳曰,允。
以京畿監司閔蓍重,宗廟夏等薦新眞魚等,未及封進,待罪事狀啓。傳曰,勿待罪事回諭。以上燼餘
上在昌德宮。停常參·經筵。
夜一更,巽方有霧氣如火光。
答吏曹判書許穆箚曰,省箚具悉卿懇。如此無實之論,不納之說,不足介懷,卿其安心勿辭,從速行公。以上內下日記
都摠府啓曰,今日入直軍士,中日習射,請出標信。傳曰,知道。都摠府謄錄郞廳李壽鳳校。日記郞廳趙處魯書。
上在昌德宮。停常參·經筵。
自辰時巳時,日暈。夜五更,白雲一道如氣,起自艮方,直指南長竟天,廣尺餘,良久乃滅。
下直,泰安郡守李璞,西北萬戶張天吉。
朔祭後,大殿·大王大妃殿,藥房·政院·玉堂·二品以上·六曹問安。答曰,罔極。
慈殿·中殿,藥房問安。答曰,知道。政院·玉堂·二品以上·六曹問安。答曰罔極。
右尹尹鑴上疏。大槪,乞遞職名,以謝人言事。入啓。
兵曹判書金錫胄上疏。大槪,敢陳微懇,乞得恩暇,往省父母墳事。入啓。
全羅監司書目,谷城·光州·靈巖等官呈,以人物燒死,至於七名之多,極爲驚慘事。
政院啓曰,七次祈雨祭,初三日設行事,啓下矣。祈雨祭齋戒日,百司,例爲廢坐,凡公事不得出入,則明日殿試開場,實涉未安,殿試似當差退,大臣之意,亦如此,敢此仰稟。傳曰,依爲之。
院啓措辭見上,請還寢罪人楨·㮒等減死定配之命,更令有司按法處斷。請還收常業等減死定配之命,更令有司,嚴鞫常業,期於得情。貴禮,依該府奏讞,以一罪論斷,自夫大禮之旣正也。凡平日附麗邪說,釣取榮祿者,敢乃無聊,恒懷怨憤,無不潛伺罅隙,冀幸報怨,不念國家溢目之憂,惟以死私黨爲名節,世道之壞,人心之悖,吁亦極矣。前大司憲李翊相,徒事黨議,不叶人望,而只以其禮論之初,別無大段醜正之論,故上體聖上調停之意,下廣朝著寅協之義,旣屬宰樞,旋擬憲長,政官之意,良有在也。翊相,宜思共濟之道,而反懷構揑之計,指大司諫南天漢而曰,鄙夫而無知識,夫不顧身利害,犯滔天之勢焰,爲國家明大統,孰謂無識鄙夫,乃能於此也?此皆聖明之所洞燭,今不必多辨也。吏曹參判首陳禮疏,倡明大義,而爲世擠陷,退屛山林,幸際新服之初,遂蒙不世之遇,此誠士林之所矜式,聖明之所倚重,而今者翊相,抉指政席間泛論之言,以爲斥逐耆德之一奇貨,沒其實而幻其語,乃敢曰,至書政草。噫,人心不淑,奚至此哉?外託論事而內售傾軋,急於陷人而反歸誣妄,若不深惡而痛斥,則日後踵起者,益無所忌憚,請前大司憲李翊相,罷職不敍。答曰,不允。
府啓,請亟寢楨·㮒等減死定配之命,更令有司,按法處斷。請還收常業等減死定配之命,更令有司,嚴鞫常業,期於得情。貴禮,依該府奏讞,以一罪論斷。答曰,不允。
答兵曹判書金錫胄疏曰,省疏具悉卿懇。卿其安心往來,疏末事,令廟堂議處焉。仍傳曰,給由馬,澆奠床,備給。
禮曹啓曰,因政院啓辭,文武科殿試差退事,命下矣。差退吉日,問于日官,則五月初五日,爲吉云,以此日,原粘目中改付標以入之意,敢啓。傳曰,知道。
吏曹參判許穆,漣川地掃墳焚黃呈辭。入啓。傳曰,給由馬,澆奠床,備給。
戶曹判書吳挺緯上疏。大槪,願得恩暇,往省父母墳事。入啓。答曰,省疏具悉卿懇。卿其安心往來。
知事柳赫然上疏。入啓。答曰,省疏具悉卿懇。卿其安心勿辭調理,上來察職。
答右尹尹鑴疏曰,省疏具悉卿懇。籌司之任,舍卿其誰?萬亨陰險不正之說,未滿一哂,何足過嫌?卿其安心勿辭,從速行公,以補不逮也。
忠淸監司書目,溫陽呈,以知事姜栢年上疏上送事。
兵曹判書金錫胄上疏。大槪,伏乞還收澆奠床備給及給馬之命,以省縣驛之弊,以幸微臣私分事。入啓。以上朝報
備邊司啓曰,安興鎭城,以僉使爲主將之時,割給泰安郡近城之一面於僉使,以爲修補官舍之地矣。今則泰安郡守,以武臣差出,仍兼防禦使者,欲專委守城之任,則僉使,不過與當初之只領戰船而已。曾所割給之面,固當還屬於泰安郡,而此外防禦使應行節目,自本司有難遙度指揮,令本道監司,與防禦使,商量條列啓聞後,本司,更加添刪分付,以爲擧行之地,何如?答曰,依啓。以上備局謄錄
上在昌德宮。停常參·經筵。
下直,平海郡守李之虎。
答兵曹判書金錫胄疏曰,省疏具悉卿懇。卿其安心勿辭,調理上來察職。
大王大妃殿·慈殿·中殿,藥房問安。答曰,知道。
政院啓曰,初二日祈雨祭齋戒,初三日國忌齋戒,初四日國忌正日視事,頉稟。傳曰,知道。
開寧居生員薛居一上疏。大槪,敢陳所懷,以備裁察事。入啓。傳曰,此疏,留中不下,政院知悉。
藥房啓曰,風日不佳,夜氣凄凉,伏未審此時,聖體若何?慈殿膈上煩鬱之候,亦復何如?臣等,區區憂慮,敢來問安。答曰,慈候,與前一樣,予則無事矣。
左副承旨李宇鼎,右副承旨趙威明,同副承旨金,請對。傳曰,引見。
政院請對入侍時,傳曰,明日,是賓廳坐起日次,而國忌齋戒相値,今方來會于外司,如有緊急稟達之事,今日引見之意,分付。
上曰,吏曹參判許穆,以省掃事,請告,昨雖勉副,心甚缺然,況此天時漸熱,重病之餘,猶未蘇完,往返之際,恐致添傷,爲予留行之意,遣承旨傳諭。
政院啓曰,備邊司郞廳,以領右相意來言,如有稟定之事,入侍事命下,而今日別無緊急之事,待左相還來,當爲稟定,而右尹尹鑴,有所懷,請對矣。傳曰,知道。尹鑴引見。
同副承旨金書啓,臣承命往諭于吏曹參判許穆,則以爲伏承聖敎,不勝惶恐隕越之至,不敢發行,從當冒萬死更陳危懇云矣,敢啓。傳曰,知道。
右尹尹鑴,請對入侍時,尹鑴所啓,旱氣比來尤酷,四方之報,至有霜雪交下者,此前所未有之災異也。臣實爲國驚憂,未知所以消弭之道也。自先朝遇旱災,則例有疏決之擧,而近聞中外刑獄,多有淹滯者,宜命有司,速爲疏決,凡干咀呪暗昧等事,難明之獄,則從罪疑惟輕之典,卽爲疏決,俾無如前淹滯之事,則此恐亦感召和氣之一道也。上曰,旱災太甚,方欲有疏決之擧矣,卿言正是,卽當依爲之。尹鑴曰,自前凡審理疏決等事,不問罪之輕重,而一切減除,則有乖於王者賞善罰惡之道。今則有罪者勿論,罪疑者釋之,而令大臣主管爲之,何如?上曰,依壬子年例爲之,而外方亦一體爲之。又所啓,今日天災如此,宜下罪己之敎,布告中外,令原師及外方,問民疾苦,申冤枉表節義,禮耆老振貧窮,則此亦應天弭災之道也,問于大臣而爲之,何如?上曰,當問于大臣而爲之。又所啓,自上若親行社稷祈雨祭,則不無感應之理,雖上穹高遠,難期感通,而亦可致聖上爲民之至意,但上候,方在未寧之中,自下不敢仰請,惟在聖上量氣力而爲之耳。上曰,近日亢旱之慘,已至於十分地頭,親行祈禱之事,不可一刻少緩,令禮官不卜日,趁卽擧行事分付。又所啓,故承旨沈光洙,卽先朝禮遇之臣,而曾因論禮,廢錮而沒。故參議尹善道之子仁受,以其父論禮之故,登第之後,終不登仕版而死。士人李,亦以其禮事爭論之故,遂至困窮顚沛而終其身。此人等,生旣不得收錄,則今雖已死,合有追奬贈職之擧,而事係重大,問于大臣而處之,何如?上曰,依爲之。
禮曹啓曰,傳敎矣。親禱桑林之擧,雖出於憫旱爲民之至意,非但事體重大,應行諸事,亦不無窘迫之患,以初六日定行,而處所,則依前定社稷爲之,何如?傳曰,允。
又啓曰,今此式年殿試,以今月初五日退定矣。適與社稷祈雨祭親祭齋戒相値,前頭各次科,似當次次差退。故問于日官,則文武科殿試,五月十二日,雜科覆試,同月十四日,文武科放榜,同月十八日,爲吉云。以此日原粘目中,改付標以入之意,敢啓。傳曰,知道。又啓曰,今此祈雨親祭時,自上所御服色及百官服色,竝依前磨鍊施行,而諸享官與近侍,詣祭所私習儀等事,亦依前定奪擧行,何如?傳曰,允。
兵曹啓曰,前後直赴殿試捧承傳,四十二人,隨其錄名許赴之意,分付入門官,何如?傳曰,允。
謝恩,左副承旨李宇鼎,兵曹正郞柳命天,禁府都事徐文重。以上朝報
備邊司啓曰,黃海道飢饉特甚,人民方在濱死之中,而今聞本道,拘於還上一半留庫之規,不敢擅自分給云。一半留庫,意雖有在,濱死之民,則不可膠守常規,而莫爲之濟活,除出分給,以救其急事,卽爲分付黃海監司處,何如?答曰,允。以上備局謄錄
平安監司書目,四月初四日以後,連爲霜降下雪,係是非常事,四月二十日雨澤及農事形止事。
黃海都事書目,四月二十日戌時,以二十一日寅時至,雨澤農事形止事。以上朝報
上在昌德宮。停常參·經筵。
辰時巳時,日暈。午時,白雲一道如氣,起自坤方,直指東方,長竟天,廣尺許,移時乃滅。
謝恩,安邊府使安縝,甲山府使朴就文,校書正字朴來慶。
戶曹啓曰,吏曹參判許穆處,糧饌柴炭,逐目依傳敎輸送矣。五月朔,如例送之,辭而不受,再送終不受,何以爲之?敢稟。傳曰,更爲輸送。
政院啓曰,頃因禮曹草記,端午祭,親行於敬思殿事,定奪矣。今者社稷祈雨親祭,又定於初六日,而今明日,是散齋之日,則敬思殿端午親祭,似當有變通攝行之擧,敢此仰稟。傳曰,依爲之。
又啓曰,社稷祈雨親祭祭文,令領敦寧事金萬基製進事,曾已定奪矣。明日待開門命招,使之製入,何如?傳曰,允。
政院啓曰,領議政右議政,今日齋戒之日,而親祭前,有稟定之事,故來詣請對矣。傳曰,引見。
請對入侍時,領議政所啓,昨日右尹尹鑴,請對入侍時,所陳禮耆老一款,誠宜擧行矣。京中年七十以上者,一一抄出,而隨其年齒高下,及大夫士庶人之等級,分等量宜賜米宜當矣。上曰,依爲之。又所啓,昨日尹鑴所陳賑貧窮一款,亦當擧行,而京中,時無白給設賑之擧,尤甚貧窮者,姑未知之矣。第在先朝,士大夫妻寡居無依之類,有給料之事,今亦依此例抄出,限麥秋給料,何如?上曰,依爲之。右議政所啓,疏決事,今方相議擧行,而京外時囚罪人,多有積年淹滯者,尤宜速爲疏決矣。領議政曰,外方時囚之久滯不決者,令本道監司,抄錄啓聞,而臣等與刑曹堂上,竝議稟決,何如?上曰,依爲之。又所啓,四品以上年八十人,加資,乃是古例,而曾在孝廟朝,有勿論貴賤,年至八十者,竝爲加資之事,今亦依此例爲之,則亦禮耆老之一道也。且司諫李袤,卽仁祖朝侍從之臣也。素以文學著名,年過七十,尙滯下僚,亦當有別施優老之典矣。上曰,依爲之。李袤,特爲加資。領議政所啓,新除郡守黃海監司趙遠期,雖是可合之人,方在春川任所,而春川,例兼防禦使,故必須面看交代而來。新除授府使黃儁耉,今方在外,尙未肅謝,若等待其下去交代,海西方有設施之事,久曠之弊,實爲可慮。趙遠期,則仍任春川,黃海監司,改差宜當矣。且監司擬望之時,或有堂下竝擬之規,而自下不敢直請,竝此仰稟。上曰,依爲之。堂下可合人,竝擬可也。又所啓,新除授吉州盧銓,卽北兵使盧錠之弟,在法應遞,若待盧錠之到界,而啓聞,則北路重地,曠官可慮,吉州牧使盧銓,改差,何如?上曰,依爲之。又所啓昌城府使裵尙㺫改差事。上曰,依爲之。又所啓,高原郡守前後除授之人,皆未赴而見遞,故人馬留京,已至四朔,不但有廢農之患,留糧已盡,亦甚可慮,新除授盧瑀,除署經發送,何如?上曰,依爲之。
又所啓,初六日祭罷還宮後,固宜齋心靜專,不及他事,而今此監司守令之差出,所係亦緊,初六日使之開政差出,何如?上曰,依爲之。又所啓,昨日尹鑴所陳,請諸條中,禮耆老一款,尤宜擧行矣。京中人年八十以上者,竝爲抄出,隨其年齒高下,大夫士庶人之等,給量宜賜以米肉。年八十人,曾經四品以上東班失職者,乃許加資,雖是法典,仁祖·孝廟及先朝,曾有勿論貴賤,特有加資之例。且於先朝堂上以上,及侍從臣父母年七十之人,有優給衣資食物之事,其中或有特命加資之人,今亦依此例爲之,則是禮耆老之道也。以上朝報
上在昌德宮。停常參·經筵。
謝恩,持平李德周,兼春秋李時橝。
傳曰,民之抱冤,非其伸訴,無由得聞,雖非城外,今番社稷擧動還宮時,捧上言事,分付。
政院啓曰,三司見存之官,盡爲差祭,明日早朝,皆先詣享所,無一員隨駕,事甚埋沒。副提學洪宇遠,三度呈辭,雖已到院,聞其所患,不至大段云,明日待開門命招,使之隨駕,何如?傳曰,允。
政院啓曰,自初五日至初十日,視事頉稟。傳曰,知道。
慶尙監司書目,四月三十日,自曉頭至巳時,下雨已滿一鋤,雨意不止,久旱之餘,得此喜雨,不勝欣幸事。
京畿監司書目,坡州等三十五邑呈,以去四月三十日灑雨,農事形止事。
忠淸監司書目,四月三十日子時,始雨,雖未大注,達朝霑灑,已至一犂許,卽今雨勢不止,庶有霈然之望事。以上朝報
上在昌德宮。停常參·經筵。
自卯時至未時,日暈。
謝恩,大司憲閔熙,校書博士陳溟翰。
端午祭後,四殿,藥房·政院·玉堂·二品以上·六曹問安。答曰,罔極。
大駕,詣社稷後,藥房·政院·玉堂問安。答曰,知道。
祭所內摘奸。
傳曰,祭所及幕次近處,喧嘩之聲,一切嚴禁,南草,亦爲痛禁。
府院前啓。祈雨祭親祭齋戒,今明日姑停。
副提學洪宇遠,身病出仕。
祭正時,三更四點,開門,二更一點。
左議政金壽恒,英陵改莎草後入來。以上朝報
上在昌德宮。停常參·經筵。
大駕還宮時,寅正三刻。
祈雨祭廳,藥房·政院·玉堂·二品以上·六曹·大司憲問安。答曰,知道。
大駕還宮後,藥房·政院·玉堂問安。答曰,知道。
掌令姜碩耉啓曰,頃日李聖時事,專昧其根委曲折,前席上酬酢之際,未免有率爾之失,而處置請出,出於意外,臣誠愧忸,有難苟冒,而適値親祭當前,不得不黽勉出仕。昨日齋所,始聞大臣,以臣請出,深以爲非云,臣之憫嘁情勢,至此尤切,請命遞斥臣職。答曰,勿辭,退待物論。
政院啓曰,親祭飮福之時,內事皆辦後,當請殿下詣飮福位,執禮,輕唱笏記,以致殿下久立壇上,事甚未安。且飮福之後,進幣,爵酒官,當受虛爵,而徑先下壇,令承旨替受,亦爲非矣,請當該執禮及進幣官竝推考。傳曰,依啓。又啓曰,今日親祭時禮儀使張善瀓,自外位來言,前事已備,故通禮,卽啓外辦,以致自上先詣壇門之外,移時等待,事甚未安,請禮儀使張善瀓推考。傳曰,允。
弘文錄本館圈。四點,金總·趙昌期·李沃·吳挺昌·柳命賢。三點,趙嗣基·朴純·朴信圭·兪夏益·金德遠·權瑎·李壽慶·閔黯·尹致績·李沆·睦昌明·趙宗著·沈壽亮。
政院啓曰,今曉親祭正時,啓達之後,則意謂壇內諸事,已擧,而未及整齊,以致殿下久立壇門之外,事體極爲未安,故請推禮儀使,而同僚旣以此待罪,大臣,又以不能檢飭,請推該房,臣等,安敢只諉該房,而晏然而已乎?不勝惶恐待罪。答曰,卿等,勿待罪。
府啓,竝引嫌而退,初昧根委,率爾酬酢,則物議之非,在所難免,請掌令姜碩耉,大司憲閔熙,遞差。答曰,依啓。以上朝報
備邊司郞廳,以領議政意啓曰,臣於初三日,請對入侍時,因右尹尹鑴陳請,年八十人加資事一款,則援據三朝已行之例,而擧行條件中,只以孝廟朝爲定,未免疏脫。此則當於元本中,改付標,而至於禮耆老一款,不成說話,大失本旨,事甚無據。當該注書,從重推考,不能檢飭之承旨,亦爲推考。擧行條件,則使改啓下,俾無恩典誤施之弊,何如?答曰,依啓。以上備局謄錄
左議政金□□上疏。大槪,冒陳難安情勢,乞削臣職,仍命斥黜,以淸朝端,以謝言者事。入啓。
傳曰,社稷祭時,推考人員,竝爲蕩滌。以上朝報
上在昌德宮。停常參·經筵。
答左議政疏曰,省疏具悉卿懇。卿何撝謙至此哉?卿其安心勿辭,從速行公,以副朝野之望。仍傳曰,遣史官傳諭。
吏曹啓曰,臺諫有闕,政事取稟。
兩慈殿·中殿,藥房問安。答曰,知道。
藥房啓曰,慶雨通宵,喜氣騰空,伏未審虔恭肅將之餘,聖體若何?自春旱暵,天意邈然,纔禱桑林,甘霈旋降,天人感應之理,毫髮不忒,益可見災祥之至,莫不由人。伏惟聖上,爲民喜悅之中,倍切寅畏之心,不自滿暇,益勉敬天勤民之實,是臣等區區之望也。慈殿調攝之候,亦復,何如?臣等,達夜憂惕,敢來問安。答曰,得此甘霈,實賴卿等虔誠感應之致,其幸曷極?慈候,與前無異矣。
傳曰,政事,過國忌後爲之。
傳曰,初六日社稷祈雨祭獻官以下諸執事,及蜴祈雨祭獻官,竝爲書啓。
備邊司郞廳,以領議政意啓曰,臣於初三日請對入侍時,因右尹尹鑴陳請,年八十人加資事一款,則援據三朝已行之例,而擧行條件中,只以孝宗朝爲言,未免疎脫。此則當於元本中,改付標,至於禮耆老一款,不成說話,大失本旨,事甚無據,當該注書,從重推考,不爲檢飭之承旨,亦爲推考,擧行條件,則使之改啓下,俾無恩典誤施之弊,何如?傳曰,允。
假注書柳壽芳改差,代任堂。嚴緝,改差,代朴泰遜。
禮曹啓曰,甲寅正月初八日,賜柑製述居首,進士安圭有,直赴殿試之。
上在慶德宮。停常參·經筵。
下直,甲山府使朴就文。
慈殿誕日,慈殿·大殿,政院·玉堂·二品以上·六曹·大司憲問安。答曰,知道。
大王大妃殿·中殿,政院·玉堂問安。答曰,知道。
備忘記,自時烈被罪以來,朝廷之臣,無故不仕者,比比有之。噫,夫父之被罪也,其子尙能仕宦,況其師之得罪,其學焉者,豈有不仕宦之理乎?閔鼎重·南九萬,此數人,無故而退在鄕曲,至於再三下諭,無意上來。以此觀之,則徒懼時烈之威重,不顧國事之狀,擧此一款,明然可知,其習之不美,至此之極耶?誠極寒心,竝姑先從重推考。
吏曹判書上疏入啓。答曰,省疏具悉卿懇。卿其安心勿辭,調理察職。
右承旨李宇鼎上疏。大槪,相避之法,自是金石之典,決不可冒居應遞之職,亟許遞免,以存古規事。入啓。答曰,省疏具悉。今此相避之嫌,元非大段,銀臺之任,舍爾其誰?爾其勿辭,從速行公。
吏曹參議洪宇遠上疏。大槪,新授職名,不敢承當,亟賜遞免,以重名器事。入啓。答曰,省疏具悉爾懇。觀爾疏辭,何乃過辭若是乎?當此國家擇用不暇之日,天官之任,非爾其誰?安意勿辭,須速行公。
持平兪夏益啓曰,臣卽見閔維重·朴泰尙疏本,以頃日李翊相處置措語,詆斥臺官,不遺餘力,臣實駭焉。泰尙疏批,聖明旣盡辨破,臣不敢更爲爭辨,而至於李聖時,則當初臺劾,由於道臣之啓,而旣被拿問,旋蒙伸釋,加人以不孝之罪,竟歸於無實之地,則此非構揑而何哉?强拈文字,至以乘此陷臣等語,肆然侵攻,憾怒之氣,溢於言外,誠未滿一哂,而非斥之言,旣出於儒臣重臣之口,則臣何可晏然也?請命遞斥臣職。答曰,爾無可避之嫌,勿辭,退待物論。
府啓,措辭見上請亟寢楨·㮒等減死定配之命,更令有司按法處斷。請還收常業等減死定配之命,更令有司嚴鞫常業,期於得情。貴禮,依該府奏讞,以一罪論斷。通政而長銀臺,必極一時之選,都承旨李夏,未經堂上淸職,今又取次陞遷,官方無漸,物情未允,比之李東老,無甚異同,李夏新授之職,請命改正。臣伏見昨日政廳之批,前濟州牧使郭齊華,加資,有依李元祿例,特勿還收之敎,臣竊駭惑焉。李元祿之不收新資,誠非法例,今此郭齊華,比元祿遭喪未赴任,尤有間焉。齊華,特以私情,得遞邊倅,亦荷孝理之仁,旣遞其任,仍授其資,豈非無名無義之甚也?古之明君,嚬笑猶愛,名器之重,不容虛假,元祿之事,已失政體,援以爲例,何可再誤?請郭齊華新授加資,亟命還收。甲山爲府,邊頭重鎭,且有貂蔘之厚利,不可不別加掄擇。新除授朴就文,曾爲仁同府使時,自官釀酒則飮,採銀之人,逐名徵捧,稱以調軍,俗所謂調軍,乃無識品官輩,行之於刈柴耘田之規也。就文,身爲邑宰,借此弊習,用以採銀,盡歸肥己之地。且作匙箸盃觴,以作善事之資,嶺南之人,至今唾罵。如此貪鄙之人,若復差送邊邑,則剝割之外,越採生事,尤涉可慮,請甲山府使朴就文,罷職不敍。引嫌而退,當初處置之語,只循公共之議,雖有意外之斥,元無可避之嫌。持平兪夏益,請命出仕。答曰,亟停勿煩。郭齊華,本非不合而遞差,爲其有老母之故也,還收其資,事涉未安。朴就文事,更加詳察處之,改正及出仕事。依啓。以上朝報
都摠府啓曰,前日入直軍士,中日試射放之處,逼近於孝敬殿,今當移設,而絶無可合之所,其中稍可擬議者,只有崇義門內及南所前二處,而崇義門內,則去孝敬殿,不甚隔遠,鳥銃試放,亦涉未安。南所前,則地勢高峻,俯臨大內,俱不便於設場。若依戊申年因傳敎通化門外設行之例,今亦設行於外處,則景福宮神武門外及慕華館,皆是合設之處,而神武門外,則雖是城內,距闕稍遠,慕華館,則雖是城外,距闕頗近,外處中日設行,旣是不常有之例,此兩處便否,亦不敢自下取捨,敢此仰稟。傳曰,雖俯臨大內,非時御所,南所爲之。都摠府謄錄
謝恩,五衛將李晩,司宰主簿李靖賢,校書著作柳星年,直講權愃,刑曹正郞睦林儒,訓鍊副正李公望,敦寧都正金壽弘,注書沈檀。
平安監司書目,价川呈,以本月初二日入作張忠先家,失火,忠善母及同生與兒子竝三人,燒死,極爲驚慘事。
京畿監司書目,廣州等官呈,以自本月十一日,十四日至,雨澤。及麻田呈,以蝗蟲熾發事。以上朝報
上在慶德宮。停常參·經筵。
下直,林川郡守尹昌元。
謝恩,江原監司趙䃏。
大王大妃殿·中殿,藥房問安。答曰,知道。
慈殿,藥房問安。答曰,知道,勿爲問安。
藥房啓曰,伏未審夜來,聖體若何?大王大妃殿麻痺之症,加減何如?而王大妃湯劑連進之後,寢睡水刺,得有差勝之勢乎?醒心散,已盡於昨日,羌活勝濕湯,當盡於今日,竝加劑五貼,以入宜當。臣等,不任憂慮,敢來問安,竝此仰稟。
傳曰,今此上言中,遐方之人,聞其疾苦,至於廢農,遠來呈訴,其令各該司趁卽回啓爲乎矣。詳察其虛實文書,使之俾無濫雜之弊事,申飭。
禮曹啓曰,以幼學朴由愿上疏,本曹回啓,洪錫範之父興祉,旣爲人後,則錫範之於其叔之服,降期爲功,禮律所載,而論以期服,葬前赴擧,至拔已參之榜,有違禁制,實涉冤枉,似當仍給之意,敢請上裁,則依回啓施行事,判下矣。當初榜目中,改付標以入,而白牌,則依例令吏曹,更爲成給何如?傳曰,允。
政院啓曰,來二十一日,輪對日次,取稟。傳曰,爲之。
吏曹啓曰,承旨有闕,政事取稟。
答藥房曰,知道。大王大妃殿症候,似有差減,而慈候,亦似減歇矣。
府啓,措辭見上請亟寢楨·㮒等減死定配之命,更令有司,按法處斷。請還收常業等,减死定配之命,更令有司,嚴鞫常業,期於得情。貴禮,依該府奏讞,以一罪論斷。請郭齊華新授加資,亟命還收。請甲山府使朴就文,罷職不敍。答曰,勿煩。罷職不敍事。依啓。
傳曰,政事,明日爲之。
傳曰,明日晝講爲之。
獻納李沃啓曰,臣見副修撰朴泰尙疏中,非斥頃日論李翊相之失,論翊相者,固臣也。泰尙,右翊相之言曰,激濁糾繆,乃其職責,夫翊相,傾軋於敢言之人,吹毛於耆德之臣,則臣恐泰尙之言,終不爲公言,而適歸於護黨慢上也。臣之於翊相,實出於糾繆,而反被人斥,何可仍冒於臺院?請命遞斥臣職。答曰,爾無可避之事,勿辭,退待物論。
檢閱南益熏上疏。大槪,乞賜遞免事。入啓。答曰,省疏具悉。爾其勿辭,調理察職。
政院啓曰,大提學差出後,實錄廳卽設事,旣已定奪,令該曹摠裁官,趁速差出之意,敢啓。傳曰,知道。
右尹李汝發辭職上疏。入啓。答曰,省疏具悉卿懇。卿之所患,雖如此,從容調理,則自可差愈,卿其安心勿辭焉。
慶尙監司書目,安東呈,以掌令南天漢,辭職上疏上送事,啓。答曰,省疏具悉。別無可嫌之事,爾其勿辭,從速上來察職。
左議政上疏。大槪,冒死陳情,冀蒙譴罷,以幸公私事。入啓。答曰,省疏具悉卿懇。日者諸臣推考,實出於不念國家之艱虞,久退鄕曲而然也,於卿有何所嫌?卿其安心,勿辭調理行公,以副予望。仍傳曰,遣史官傳諭。
府啓,引嫌而退,論劾得體,慮外疏斥,在我何嫌?獻納李沃,請命出仕。答曰,依啓。以上朝報
上在慶德宮。停常參,只晝講。
自卯時至申時,日暈。
下直,黃海監司崔文湜。
傳曰,黃海監司崔文湜,留待。
兵曹啓曰,本曹郞廳沈濡,以纔經草土之餘,重患傷寒,脇痛等症,決難行公之意,累次呈訴,本曹煩劇之地,不可等待其差歇,佐郞沈濡,今姑改差,何如?傳曰,允。
傳曰,明日晝講爲之。
晝講入侍,領議政許積,知事金萬基,特進官李弘淵,儒臣尹鑴,玉堂李夏鎭·權愈,承旨鄭樸,注書李聃命·沈檀,史官趙持謙,兼春秋李時橝。
黃海監司崔文湜引見。
兵曹判書金錫胄上疏。大槪,乞收新命,以重國任,以安微分事。入啓。答曰,省疏具悉卿懇。文衡之任,殆非人人所授,卿才實合此任,況實錄修正之擧,一日爲急,幸卿宜勿控辭,速出行公。
院啓措辭見上,請還寢罪人楨·㮒等減死定配之命,更令有司按法處斷。還收常業等,減死定配之命,更令有司,嚴鞫常業,期於得情。貴禮,依該府奏讞,以一罪論斷。臣今日,自雜科試所,入詣臺廳,欲爲傳啓,則政院,稱以無注書不爲出待。在前上下注書,竝爲入侍,則事變注書,替待臺諫,例也,豈有公然稱託,專沒事體之理乎?請當該承旨,推考。
府啓,措辭見上請亟寢楨·㮒等減死定配之命,更令有司按法處斷。請還收常業等減死定配之命,更令有司,嚴鞫常業,期於得情。貴禮,依該府奏讞,以一罪論斷。請郭齊華新授加資,亟命還收。答曰,無用之論,不納之說,如是累月爭執,不知停止,予實未曉也。楨·㮒等所犯,雖是如此,骨肉親親之義,其可忘乎?斷無允兪之理,亟停勿煩。末端事,毋庸堅執。答院曰,已諭於憲府之批矣,推考事,依啓。
晝講時,檢討官李夏鎭所啓,薦人,例患不公,而亦不可疑其不公,全然不用,用之而不賢,則罪其薦主,宜矣。領議政許積曰,曾在先朝,有所定奪,所薦之人,以貪汚被罪,則有薦主奪告身之法,而此法之廢而不行,久矣。今此依先朝已定之規,被薦之人,若犯貪汚,則無論所犯之輕重,薦主奪告身事,更加申飭,以爲定式施行之地,何如?上曰,申飭擧行。領議政所啓,右承旨李宇鼎,與左承旨李觀徵,法當相避,而自上有拔例行公之敎,妻四寸相避,雖似不緊,旣載於大典小註,則乃是近日通行之法也,法外仍存,似未妥當,李觀徵,方在外,或可遞差,而以體例言之,則在下當遞矣。上曰,在下當遞,李宇鼎遞差。又所啓,全羅監司洪柱三,累上辭疏,尙未許遞,其身病,若不至大段,則使之仍察,宜矣,而聞其腫患,近尤添劇,事務多滯云,合有變通之道矣。上曰,洪柱三遞差,其代擇差,可也。又所啓,新除授濟州牧使蘇斗山,全羅道益山人也。遠來夫馬,已經累月,艱苦百狀,而今又下去,益山地還爲率來京中,則漸遲時月,勢必難支。凡在任之人,移授他職,則除朝辭赴任,固例也,而此則在家除職,除朝辭赴任,雖無前例,似當有變通之道,而事非常規,臣不敢仰請,試詢于諸臣,何如?知事金萬基曰,雖非常規,若出於一時特命,則似或無妨矣。上曰,濟州牧使,除朝辭赴任,可也。又所啓,今番移御後,臣聞闕內諸各司窓戶見失者,甚多,至於內醫院,臣所目見,枺樓板子及窓戶等物,亦多見失。此不過常時不謹守直之致,衛將替直出入之時,使相傳授,如有見失之物,則當該衛將,科罪事,先朝,曾已定奪。今亦依前定奪,其時假衛將,別樣推治,何如?上曰,其時入直衛將拿問。大司憲尹鑴所啓,臣待罪憲職,而以同僚位不齊之故,未行相會禮,前啓,則雖不得參,而以所懷陳達,亦有規例,今旣入侍,臣敢略陳。左參贊閔維重,以附麗時烈之人,主張詖邪之論,壞亂朝廷,固已多矣。當賓廳會議之日,違託先王之命,力主無倫之論,掩護時烈,欺蔽君父之狀,國人之所共憤也。及其公議旣發,大禮歸正之後,不思悔悛,反懷憾懟之心,退臥城外,替投密符,其慢上自恣,已極可駭。聖度含容,不惟譴責之不加,別諭之命,反出格外,其在分義,固當感激趨命之不暇,而乃敢偃然投疏,辭氣怫慍,贊頌罪首,譏斥朝廷,假師生之名稱,忘君臣之大義,至於四維之說,非今日所敢復言者,而肆然提起,略無顧忌,其輕朝廷蔑公論甚矣。如此之類,當糾之以法,不宜假之以恩,以趨姑息之歸,以長違慢之習。左參贊閔維重,削奪官爵,門外黜送,何如?上曰,事甚駭然,依爲之。領議政許積所啓,上年,因河東居奴禮立,呈狀,其父金士弘,以擅殺賊人之罪,致斃於杖下,其妻子爲奴定屬之事,本道監司査覈啓聞之後,備邊司,以許免定屬之意,回啓蒙允矣。今此官奴己相,又呈上言,以爲當初金士弘執捉賊人之時,其父金元立,以隨往之故,橫被本官打殺,渠之妻子,亦旣定屬,請與士弘,一體解釋。蓋其間曲折,臣已詳知,雖曰賊人,若果擅殺,則殺人之罪,在法難免,而隨往之人,竝被打殺,至於十一人之多,其爲非法濫刑之狀,旣極可駭,而況且殺人之子女,本無爲奴定屬之法,則事之無據,莫此爲甚,其時治獄之官,不可不査覈處置矣。上曰,其時監司守令,竝令査啓。以上朝報
備邊司啓曰,得接北兵使李旴狀啓,則四月二十九日步陪人五名,來到會寧境豆滿江邊,稱以飢餓將死,懇乞糧米云云。其所問答說話,雖未知其虛實,見其濱死而不救,不但有乖恤憐之意,且非爲日後長慮之道,彼旣窮迫,則亦不無越來之弊,此後若或又有如此之類,則覔給糧米鹽醬等物,一邊詳問彼中事情後,開諭還送之意,分付監兵使處,何如?答曰,依啓。以上備局謄錄司僕寺啓本,寺案付奴婢,雜頉斜付計除外,時存實奴婢,只是五口,而其中兒弱,至於三口,所服役者,壯奴壯婢各一口而已。凡干使喚之際殆不成模樣,而一口之奴,又自該曹,移定於魂殿參奉房直,卽今本司,有同無奴婢衙門,其爲苟簡,不可形言,而卽接掌隷院甘結,則婢富業,又爲啓下定給於司諫院矣。各司奴婢不足處,入啓受出,自有規例,此是本寺之久欲啓請而未及者也。司諫院奴婢,雖曰鮮少,其數猶加於本寺,而奪此與彼,實非裒多益寡之道,其在事體,殊涉未妥,本寺形勢,亦甚切迫。司諫院,則以他司奴婢有裕處,自可改定以給,婢富業,則使之還屬本寺,何如?傳曰,允。司僕寺謄錄
謝恩,兵曹佐郞李瑞雨。
慶尙監司書目,本月初七日·十一日·十三日·十四日,連得雨事。
黃海都事書目,本月初六日之雨澤,無不均霑,民事誠爲多幸事。
獻納李沃,就職。以上朝報
上在慶德宮。停常參,只晝講。
夜五更,月暈。白雲一道如氣,起自乾方,直指巽方,長竟天,廣尺許,良久乃滅。
下直,江界府使朴振翰,朔寧郡守黃澤,大興縣監李寅爀。
謝恩,甲山府使閔暹,內贍主簿李耋,敦寧參奉尹益全。
吏曹啓曰,承旨有闕,政事,取稟。
晝講入侍,右議政權大運,知事金萬基,特進官申汝哲,儒臣許穆·尹鑴,玉堂李夏鎭·權愈,承旨金,注書李聃命·沈檀,史官趙持謙,兼春秋朴守儉。
傳曰,政事當日爲之。
明日輪對官,典簿蔡時欽,忠勳府都事崔後亮,禁府都事李世億,吏曹佐郞吳始復,戶曹正郞李德夏。
府啓措辭見上,請亟寢楨·㮒等減死定配之命,更令有司,按法處斷。還收常業等減死定配之命,更令有司,嚴鞫常業,期於得情。貴禮,依該府奏讞,以一罪論斷。請郭齊華新授加資,亟命還收。答曰,亟停勿煩。
傳曰,右參贊許穆,亦爲參任籌司事,分付。
院啓。措辭見上,請還寢罪人楨·㮒等減死定配之命,更令有司按法處斷。請還收常業等減死定配之命,更令有司,嚴鞫常業,期於得情。貴禮,依該府奏讞,以一罪論斷。答曰,亟停勿煩。
領議政箚子。大槪,遞臣摠裁之任,回授可堪之人,以重史局事。入啓。答曰,省箚具悉卿懇。今玆摠裁之任,舍卿其誰?卿其安心勿辭焉。仍傳曰,遣史官傳諭。
政院啓曰,領議政,來詣請對矣。傳曰,引見。
答兵曹判書金錫胄疏曰,省疏具悉卿懇。已悉予意於前後之批矣,卿何過辭若是乎?卿其安心勿辭,速出行公。
領議政請對入侍時,明日開政,戶曹判書吳挺緯仍任事,榻前定奪。
晝講時,大司憲尹鑴所啓,臣之庸陋,百不逾人,而聖上,不以臣無似,使得出入於經席,旣極僣越,而臣見近來朝報,至以儒臣之稱,誤加於臣身,臣何敢當此號也?自愧慚恧,且不勝惶恐之至,如此不稱之號,宜令祛之。右參贊許穆曰,儒臣稱號之未安,臣亦無異矣。右議政權大運曰,儒臣之稱,不必辭爲,而所言旣如此,豈無變通之道乎?。上曰,若以爲未安,則與大臣議改,可也。又所啓,臣於頃日筵中,引虞書納言出納王命之義,請令政院,凡干疏章,一切勿却,使無言路之壅閼。其時聖上,亦引漢時魏相白去副封之事,仍有疏章竝皆捧入之敎,聖意實非偶然,而近來政院,廢閣不行,仍踵前習,疏章之退却者,甚多,殊欠當初建白明目達聰之本意。頃者幼學李萬亨之疏,醜辱朝紳,至以鬼蜮之輩,充滿朝廷,爲言,其輕侮朝廷,干試君父之狀,誠極痛駭。昨日淸州人柳弼明者,又來投疏,至論宗統所歸,其爲辭說,無不悖逆。蓋萬亨之疏,一呈還給之後,不爲更呈,弼明之疏,二本而袖其一,有若匿名書,其探試之意,陰巧之心,尤極可惡。此皆出於禮論伸復之計,如此之疏,尤當捧入,以竢聖上之痛斥,而政院,矇然還給,政院之不捧朝令,甚矣。其日當該承旨推考,兩人之疏,令政院更爲現出,以爲睿覽後辨破之地,今後疏章,竝皆捧入之意,亦爲申飭,何如?上曰,當該承旨推考兩人之疏,竝卽推入,此後疏章,盡爲捧入,可也。以上朝報
備邊司啓曰,紫燕島永宗鎭,辛亥以上還上,指徵無處者,江都移轉米五十石,宣惠廳捧留稅收米四十九石八斗零,而此是自本司句管者,故不入於本道査啓中矣。依各邑還上例,蕩減之意,分付宣惠廳及江華府,何如?答曰,允。以上備邊司謄錄
上在慶德宮。停常參,只晝講。
辰時,日暈兩珥。自午時至酉時,日暈。
下直,中和府使尹河,肅川縣監權楷。
都承旨睦來善上疏。大槪,新授職名,萬不近似,冒死陳懇,冀蒙恩遞事。入啓。答曰,省疏具悉。卿其安心勿辭,從速察職。
政院啓曰,陳疏人柳弼明,無蹤可尋,不得已招致漢城府官員,令五部官員,坊坊曲曲知委,期於必得之意,各別言送,而至於日暮閉門,而無來報之事,故今日待開門來報之意,十分申飭矣。開門已久,尙不來待,事極可駭,當該官員,爲先從重推考,何如?傳曰,事甚可駭,當該官員,爲先拿推。
禮曹判書張善瀓上疏,入啓。答曰,省疏具悉卿懇。卿辭至此,金吾之長,當勉副,卿其安心勿辭,調理行公。
左議政針灸呈辭。傳曰,安心調理。
忠淸監司辭職上疏,入啓。傳曰,安心調理察職事,回諭。
晝講入侍,領議政許積,知事金萬基,特進官尹深,承旨金,玉堂李夏鎭·權愈,儒臣尹鑴,注書李聃命·沈檀,史官趙持謙,兼春秋朴守儉。
晝講入侍時,領議政所啓,吏曹參判沈梓兼帶同義禁遞差事,及明日開政,判義禁·同義禁差出事,榻前定奪。
政院啓曰,陳疏人李萬亨疏本推入事,命下矣。萬亨,居在金浦地云,故使萬亨急急持疏本來現事,京畿監司處,卽卽分付,而道里稍遠,今日內,不得推入之意,敢啓。傳曰,知道。
府啓措辭見上,請亟寢楨·㮒等減死定配之命,更令有司按法處斷。請還收常業等減死定配之命,常業,期於得情。貴禮,依該府奏讞,以一罪論斷。請郭齊華新授加資,亟命還收。近來關西守令之擇送,意非偶然。新除授甑山縣令柳碩祺,本以庸下武夫,曾無履歷,只經馬官,而遽授五品之邑宰,官方太濫,物情俱駭,字牧之任,豈容如此輩,所可爲者乎?甑山縣令柳碩祺,請命遞差。
答府曰,亟停勿煩。末端兩件事。依啓。
領議政許積再箚。大槪,更申前懇,乞遞摠裁之任,以便公私事。入啓。
晝講時,領議政所啓,謝恩使行期退定之後,諸道驛馬,旣盡下送,臣意則趁速發送,宜矣,而勢未及於前定之日,令該曹斯速改擇日,以爲分付擧行之地,何如?上曰,依爲之。大司憲尹鑴所啓,今此右參贊許穆兼任籌司之命,實出聖上尊寵之盛意,而第其氣力雖强健,年踰八十,任以劇務,恐非優老之道,下詢于大臣,何如?領議政曰,此言是也,補導君德,最是重任,年老之人,不宜以劇務兼之。且國家,如有可問之事,則雖不在於籌司之任,亦可詢訪,臣固欲仰達此意,而姑待其陳箚矣。如其終可遞也,必待陳疏,亦涉文具,自上酌處,何如?上曰,年老任劇,則筋力誠難逮矣。籌司之任,今姑遞之,可也。領議政所啓,右參贊許穆籌司之任,旣已許遞,而大凡人之所任,各異,許穆經術學識,合置國子祭酒之任,以爲士子之矜式,而此官,則非有上命,不敢自下差出矣。上曰,右參贊許穆,成均館祭酒除授,可也。領議政曰,大司憲尹鑴之經學人望,亦合於祭酒之任。上曰,尹鑴,亦爲祭酒除授。以上朝報
禮曹啓曰,今月二十一日,晝講時,因領議政許積所啓,謝恩使拜表改擇日事,命下矣。卽令日官,推擇吉日,則拜表,來六月初二日卯時,方物封裹,閏五月二十九日,爲吉云。以此日,原粘目中,改付標以入之意,敢啓。傳曰,知道。禮曹謄錄
上在慶德宮。停常參,只晝講。
自辰時至未時,日暈。
謝恩,戶曹判書吳挺緯。
答領議政箚曰,省箚具悉卿懇。已悉予意於筵席之批矣,更何多誥?安心勿辭,速出察任。仍傳曰,遣史官傳諭。
平安監司書目,順安等十七邑,今月初六日下雨,或至一犂一鋤,而淸北各邑段,點雨不下。義州·龍崗·三和等三邑段,蝗蟲熾發,損害穀苗,前頭民事,可慮事。
傳曰,淸州居陳疏人柳弼明,令該道監司,急速知委起送事,分付。
兵曹判書金錫胄上疏。大槪,更申前懇,乞命亟改新授文衡之任事。入啓。答曰,省疏具悉。兩館文衡之任,非卿其誰?宜勿固辭,速出行公。
晝講入侍,右議政權大運,知事金萬基,特進官金宇亨,玉堂李夏鎭·權愈,承旨鄭樸,注書李聃命·沈檀,史官趙持謙,兼春秋朴守儉。
全羅監司李宇鼎辭職上疏,入啓。答曰,省疏具悉。摠字牧掌宣化之任,非卿其誰也?疏末引避事,別無可嫌,卿其勿辭,速往欽哉。
府啓措啓見上,請亟寢楨·㮒減死定配之命,更令有司按法處斷。請還收常業等減死定配之命,更令有司,嚴鞫常業,期於得情。貴禮,依該府奏讞,以一罪論斷。答曰,毋庸瀆擾。
領議政箚子。大槪,更申前懇,乞遞事。入啓。答曰,省箚具悉卿懇。已悉予意於前後之批矣,復何多誥?李萬亨事,卿辭雖如此,疏本,旣已尋納矣,旣見疏本之後,若不深治,而旋卽退却,則有傷國體,何不以法繩之?卿其安心勿辭,速出察任。仍傳曰,遣史官傳諭。
大司成閔宗道請對入侍時,閔宗道所啓,國家設爲明經者,蓋以經學爲重,而初試,則以製述試取,會試,亦取生劃者,經學與製述,欲爲兼取之意也。閔鼎重爲大司成時,創設通讀初試,通讀之規,每月朔望,館官齊坐,招集願講儒生,四書三經,從自願背講,而朔望,各講二卷,全秩畢講後,又講他書,雖不通於初二卷,通於三四卷,則亦許計劃,通計分劃,過二十分以上者,每年取五人許赴。式年講經,徒習口讀,全昧製述,因此登第,殊無經學製述兼取之意,議者皆以爲可罷,而因循至今矣。臣與知館事金錫胄,同知館事沈梓,相議,則亦以爲可罷云,通讀初試,自今年革罷,勿爲設行,何如?右議政曰,通讀之當罷,人皆言之久,此非國典所載,不過近年創設之事,罷之宜矣。上曰,依爲之。又所啓,曾因兵曹判書金錫胄陳達,大小營繕,竝爲停罷事,榻前定奪矣。本館明倫堂·正錄廳·東·西齋舍,俱有雨漏修補處,西泮水行閣,尤爲毁壞,若過今夏,則將未免頹壓,不可不趁霖潦前修改,且材瓦,旣已運入,工役亦不浩大,不過二三日可畢。役軍,則當自本館,料理備出,以從速修改事,分付於繕工監,而至於役軍供饋之米,及匠人手功價,亦令戶兵曹,磨鍊輸送于本館,何如?上曰,雨漏處,不可不修改,依爲之。又所啓,本館奴婢居在外方者,在前,則例於式年,有發送本館郞廳,推刷錄案之規,而此規中廢。本館差奴與本邑頭目等,符同欺隱,非但名數漸至減縮,或有以壯爲弱者,或有以少爲老者,而謀免納貢,本館,末由辨其眞僞,任他其欺瞞,事之虛疎,莫甚於此,若因循置之,不爲釐正,則將至於百不存一之地。且館奴婢所在之處,通三南不過二十餘邑,推刷之際,似無大段騷擾之弊,待秋成,勿論館學郞廳,各別擇遣,詳査丁壯老弱,現存實數,而郞廳賫去事目,則臨時磨鍊啓下,何如?侍讀官權愈曰,非但館奴婢爲然,四學奴婢,莫不皆然。頭目等收貢之際,所謂逃亡物故云者,未必其爲實狀,誠宜急時詳査,俾無虛疎之弊也。上曰,館學奴婢,一體推刷,而郞廳,依所啓各別擇送。又所啓,本館無他財力,儒生供饋之物,下人朔下之布,聖廟所用炬燭之價,其他許多需用,專賴於奴婢之貢木,而在前,則奴婢身貢,毋論男女,皆捧三匹矣。一自各司奴婢減貢之後,館學,亦隨而減之,奴捧一疋半,婢捧一疋,所捧太縮,無以成樣。臣與知館事金錫胄,同知館事沈梓,相議,思所以救弊之道,而身貢變通之外,更無他策。金錫胄以爲,各司奴婢,則身貢之外,又有束伍雜役,館奴婢,只納身貢,終歲閒遊,苦歇懸殊,雖依前收捧,亦無不可云,此言然矣。但旣減之貢,雖難盡復,而自今以後,毋論男女,竝捧二疋,何如?侍讀官權愈曰,奴婢減貢之後,四學亦不成模樣,不可無變通之擧矣。侍講官李夏鎭曰,臣亦兼學官,本學之弊,亦然,一體施行何如?右議政曰,館學之難支,誠如諸臣所陳,奴婢身貢,變通宜矣,而凡干雜役,雖有勿侵之令,而近來各邑,或不無橫侵之弊云。自今日,雜役則一切勿侵,只令納貢,以爲保存之地,何如?上曰,館學奴婢身貢,竝捧二匹,雜役,一切勿侵事,更爲申飭。又所啓,京中館奴婢,白地居生,身役亦多,朝家趁念於此,許專屠肆之利,而法典內屠牛有業,故刑曹·漢城府·司憲府,皆徵贖木。在前,則懸坊,凡四十八廛,一朔所徵,刑曹,則十二牌,漢城府,則十三牌,司憲府,則以不擇木品之故,徵十五牌,一牌所徵,十二疋也。近日,則懸坊,只今許出十廛,而刑曹徵七牌,漢城府徵八牌,司憲府徵三十牌,以前者四十八廛徵贖之數推之,則三司所徵,已極過濫,而到今五廛加出之後,刑曹又加徵三牌,漢城府加徵四牌,憲府加徵十三牌,館人失利,無以料生,事雖微細,係是民怨,故敢此仰達。前所出十廛之貰,雖不可減捧,後所出五廛,則勿爲徵贖事,分付三司。且憲府所捧贖木,本來品麤,依前以麤木徵捧事,亦爲分付憲府,何如?上曰,依爲之。以上朝報
晝講入侍時,上曰,今日入直軍士試放之聲,逼近於魂殿,極爲未安矣。右議政權大運曰,臣意亦以爲未安,纔議於金萬基矣。金萬基曰,以闕內言之,則今此試放處,最遠於魂殿,而砲聲之相聞如此,其爲未安,誠如聖敎矣。臣之當初啓稟,三處中,神武門外,最爲合當,自今移設於神武門外,何如?右議政權大運曰,闕外設行,雖非常規,在前如此之時,則或有變通之事,神武門外設行,似當宜矣。金萬基曰,然則中日試放時,入直軍士,不可一時出去,宜令分半相替試才。摠管,則入直中一員進去,兵曹堂上,則使出番之員,進去事,分付擧行,何如?上曰,依爲之。都摠府謄錄
吏曹參判沈梓初度呈辭。入啓。給由。
政院啓曰,大司成沈宗道,來詣請對矣。傳曰,晝講時,入侍。
謝恩,知義禁金宇亨。
右參贊許穆上疏。大槪,乞辭新授職名事。入啓。
大司憲尹鑴上疏。大槪,更暴前席之懇,冀免兼帶國子之任事。入啓。已上朝報
上在慶德宮。停常參·經筵。
答右參贊許穆·大司憲尹鑴疏曰,省疏具悉卿懇。祭酒之任,非卿宿德重望,其誰,可也?須卿,體予至意,勿爲過辭,安心行公,以副朝野之望。仍傳曰,遣史官傳諭。
假注書朴泰遜受由,代李后定。
備忘記,觀此李萬亨疏本,則敢以時烈,爲一代儒宗,可謂未滿一哂也。時烈,厚蒙孝廟禮遇之人,爲孝廟議禮之日,敢爲貶薄以宗論,庶其竄逐之罰,亦云輕歇,而萬亨敢曰,己亥議禮時,非爲貶薄而然也,此一時偶然之事。至於楨·㮒等事,乃予骨肉之親,雖有罪犯,慈聖不忍爲之加法,予亦不忍爲之斷,萬亨,敢生陰險之計,欲陷於死地,其爲凶險不正,尤不足說也。又以臺閣之直言正論,兩賢之輔弼寡昧,古之賢良忠赤,無右於此也,而萬亨之輩,敢曰,鬼蜮狗苟,充滿朝廷,詬辱諸賢,不有餘力。其忘國家蔑朝廷之罪,若不重究,如此之輩,接足以起,則日後之弊,有不可勝治,邊遠定配。
藥房啓曰,伏未審數日來,聖體,若何?大王大妃殿麻痺之症,已得差愈,則羌活勝濕湯,本非多進之劑,今姑停止,前劑入丸藥,亦是治痰之劑,繼進宜當。王大妃殿寢睡水刺,益有差勝之勢乎?醒心散,已盡十貼,加劑以入乎?必須詳知卽今症候,加減,方可議定,臣等不任憂慮,敢來問安,竝此仰稟。答曰,知道。大王大妃殿進御丸藥事,依啓。慈候一樣,而水刺,則與前稍勝矣。大王大妃殿·中殿,藥房問安。答曰,知道。慈殿問安。答曰,無事。
備邊司啓曰,本兵宣惠之緊務,俱不宜久曠,至於實錄設廳,尤重且急。兵曹判書金錫胄,大提學辭免三疏之批,已下於昨日,而一向引入,尙不肅謝,事多稽滯,卽爲牌招察任,何如?傳曰,允。
謝恩,大提學金錫胄。
以咸鏡監司放未放啓本稟秩中,李必益·宋時烈·鄭祥龍等三人,竝勿擧論事,特爲付標改下。以上朝報
上在慶德宮。停常參·經筵。
謝恩,全羅監司李宇鼎,兵曹佐郞金載顯,戶曹佐郞尹以道,護軍具鉉,平山縣監申命全,尼山縣監鄭洙明,寧陵參奉鄭碩耉。
傳曰,明日晝講爲之。以上朝報
備忘記,祭享,是何等重事,而今日夕上食時刻,全然不入,以致失時,誠甚驚駭,當該禁漏官員及使令,令攸司囚禁治之。以上內下日記
兵曹啓曰,入番禁軍,以舊賓廳入接事,曾已啓下矣。舊賓廳間架狹窄,百名禁軍,勢難容入,若令分入於局出身所入之處,則事甚便當,局出身,使之移入於崇政門外東·西月廊扈衛軍官所入處之意,敢啓。傳曰,知道。訓局謄錄
判義禁閔熙上疏。大槪,金吾之長,不敢承當,亟命鐫改官資,春秋兼任,乞竝遞免,以安微分事。及吏曹參判沈梓再度呈辭,國忌留政院。以上朝報
上在慶德宮。停常參,只晝講。
大司憲尹鑴上疏。大槪,乞遞兼帶祭酒之任事。入啓。答曰,省疏具悉卿懇。古語云,太學,賢士之所關,今此祭酒之任,非卿誰也?卿其安心勿辭,速出行公,以振士習。
京畿監司書目,豐德呈,以蝗蟲遍野,農事可慮事。
政院啓曰,左承旨李觀徵,以病呈辭,因國忌留政院,右承旨趙威明,被斥大臣,陳疏入啓,左副承旨金,言病不來,今日廳中,位甚不齊,非但事甚苟簡,且値晝講,承旨一員,亦當入侍矣。聞左承旨李觀徵,調治累日,已得差愈,左副承旨金,所患亦不至大段云,竝卽牌招,使之察任,何如?傳曰,允。
晝講入侍,領議政許積,知事金錫胄,特進官柳赫然,承旨李觀徵,玉堂李夏鎭·權愈,注書李聃命·沈檀,史官李后沆·趙持謙。
答右承旨趙威明疏曰,省疏具悉。爾其勿辭,從速察職。
答判義禁閔熙疏曰,省疏具悉卿懇。今玆之命,意非偶然,卿何過辭,若是其太過乎?卿其安心勿辭,速出行公,俾無滯獄之弊。
吏曹,弘文錄,李沃·睦昌明·柳命賢。
傳曰,明日晝講爲之。
院啓,措辭見上請還寢罪人楨·㮒等減死定配之命,更令有司按法處斷。請還收常業等減死定配之命,更令有司,嚴鞫常業,期於得情。貴禮,依該府奏讞,以一罪論斷。柳弼明疏中,論嫡統一款,有非臣子,所忍看所忍聞之說,其於出納之任者,固有悚然變動,留其人而受其疏,措辭以稟,以俟上之處分,而不此之思,矇然却之,如視循例章疏者然,其昏憒謬錯之失,不可問備而止,請其日當該承旨罷職。前司直崔後尙,前司果尹嘉績,俱在御史治裝之中,而相繼自陷於罷職之科,雖皆稱以疾病,安知不出故犯?其輕國事圖自便之習,誠可惡也。安垕,旣以厭避南下在拿,則斯二人,當與之同律,請前司直崔後尙,前司正尹嘉績,依安垕一體拿問處之。
府啓措語見上,請亟寢楨·㮒等減死定配之命,更令有司按法處斷。請還收常業等減死定配之命,更令有司,嚴鞫常業,期於得情。貴禮,依該府奏讞,以一罪論斷。頃日咸鏡·全羅兩道定配罪人放未放啓本中,以宋時烈·李必益·鄭祥龍·南二星·黃世楨·李世弼等,置諸稟秩中。時烈之罪犯,國人之所共憤,當初編配,實用輕典,至於投疏營救之輩,語極陰慘,情無可恕,而曾未幾何,偃然啓稟,其輕朝廷蔑公議甚矣,請咸鏡監司呂聖齊,前全羅監司洪柱三,竝從重推考。答院曰,亟停勿煩。末端兩件事,依啓。答府曰,亟停勿煩。推考事,依啓。
左議政箚子。大槪,病勢彌苦,職務久曠,懇乞亟許鐫免,以幸國事,以全微喘事。入啓。
忠淸道公州幼學臣李尙晟上疏。大槪,敢應求言之旨,以備財擇事。入啓。
政院啓曰,今曰晝講時,崔後尙·尹嘉績,牌招事命下,而臺諫,方以拿問論啓,不得牌招之意,敢啓。傳曰,知道。堂下侍從臣人員,令銓曹書入。
又啓曰,今日晝講時,崔後尙·尹嘉績,勿爲罷職,仍卽牌招事,定奪矣。臺諫,以拿問論啓,旣已蒙允,則勿罷事承傳,似當不捧,敢啓。傳曰,知道。
晝講時,領議政所啓,今此實錄修正時,大提學必例兼知春秋,主管史局,而本館堂上,時無窠闕,知春秋洪處亮,病未行公,出仕未易,如令許遞,速爲差出,何如?上曰,知春秋洪處亮,遞差,明日開政差出,可也。
答左議政箚曰,省箚具悉卿懇。當此憫旱,疏決之擧,一日爲急,卿其安心勿辭,强疾出仕,以副予意。仍傳曰,遣史官傳諭。以上朝報
備邊司啓曰,卽接全羅道巡撫使李世華狀啓,則與靈光郡守李守恒,有婚嫁之嫌,糾檢軍務廉防能否書啓之事,不無避嫌,何以爲之云云。巡撫使,雖有檢飭各邑之事,與監司之於守令,有異,至於婚嫁,比之他相避而爲輕,仍爲巡審,從實書啓之意,分付,何如?答曰,依啓。以上備局謄錄
晝講入侍時,領議政許積所啓,仁川漁箭,只有大阿島一處,本邑需用,專賴於此,而自甲寅年,爲明善公主房折受之地,曾因其地儒生上疏,還給本官事,自備局覆啓,臣於榻前,亦且陳達,而以事在先朝,故未蒙允許矣。臣於今番往來之時,船路,適在漁箭之傍,與知事柳赫然,目見所採之魚,無一入於本官之狀。且聞民人等之所訴,則本府,旣失大阿島漁箭之後,收拾漁採不便,年久廢棄之漁箭地名,則須破知,而崇善房折受公文,又爲來到,本府形勢,將不成模樣,誠可寒心。明善公主府房折受漁箭,則事在先朝,雖難還給,至於崇善君房新折受處,則決不可不還給。大槪自前宮家,必得空閑之地而折受,如田畓,則亦受空閑之地,或受各邑數外屯田,而近年以來,鹽盆·漁箭,公然奪取於各邑,田畓,則折受管餉等衙門屯田,其爲無據,人孰不知,而以其事係宮家之故,監司守令,莫敢違拒,一任宮家之所爲,尤極不當矣。上曰,誠與卿言,崇善君折受漁箭,還給本官,可也。侍讀官權愈曰,自今以後,嚴立科條,宮家如有自願折受處,則必須先爲詳査,知其不係本官,而明是空閑之地,然後方可許給事,各別嚴飭,何如?許積曰,此言是矣。宮家凡事,例爲關由吏·戶兩曹者,法非偶然,而至於折受之事,則尤爲重大,今後宮家,如有自願折受之地,則吏·戶兩曹,各別詳査,知其空閑,然後折給,似當,以此定式施行,何如?上曰,依爲之。又所啓,京畿邊將,本不宜暫時離鎭,其土卒,極其殘弊,而近來本道,或差祭官,或差差使員,不但土卒,有難支之勢,邊將之不得守鎭,尤涉可慮。今後,則漕船護送及勅使時過涉差使員外,祭官及差使員等事,切勿擧論事,分付,何如?上曰,依爲之。又所啓,喬桐地松家島,本是司僕寺牧場,而自司僕寺不爲收拾之時,爲其地居民之所占矣。自壬子年,還屬司僕,令監牧官句管之後,其地之民,自稱其祖先田畓,與司僕寺爭辨者,前後非一,情狀可惡,故曾因本道監司査覈狀啓,自備邊司仍屬司僕寺矣。今者與知事柳赫然,目見其形勢,則喬桐一境,田畓之外,皆是不毛之地,此島之外,絶無取柴之處。且有若干鹽盆及漁採之所,民戶亦至數十,若失此島,則官民,亦有難支之勢,島中之民,亦將流散,自司僕寺,不甚緊關,在喬桐,則所關甚重,割給喬〈桐〉,似宜矣。上曰,依爲之。又所啓,臣見黃海道防禦使元相報狀,本營官舍頹圯,無以成樣,願得吾叉浦所在管餉米一百石,以爲官舍修改之用云。自朝家不可不從便顧念,管餉米一百石,特令題給,何如?上曰,依爲之。同知事金錫胄所啓,橫城·原州·洪川·砥平·楊根等處,守禦廳設屯,專爲峽中流民團束之計,而卽令入屬之軍,通五處已至五百餘名。其中曉習砲藝,自持銃藥,而根着完固者,亦至三百名。旣已分設五哨,作爲一司,則不可無把摠,以橫城縣監爲把摠。一如御營軍外官把摠之例,常時兼管,團束鍊閱之事。若有事變,則以爲領赴山城之地,而卽今縣監,雖是蔭官,不得遞改。其代,則以武弁差出事,豫爲定奪,何如?上曰,事甚便當,依爲之。知事柳赫然所啓,訓鍊都監設立之初,設店於載寧鐵峴地,募軍數百戶,定爲鎭軍,以其身役,徵其鐵物,軍門前後器械之打造,皆以此鐵取用,非他閒漫設屯之比,而且在長水山城之下。故脫有事變,別將領率屯民,入守本城,已有定式矣。今因黃海監司狀啓,各處屯民抄出作隊之時,本屯居民,渾被抄定,或有被侵於保人者,勢將渙散,極爲可慮。且旣沒數入屬於長水山城,則今此抄定別設,移入於首陽之計,事甚不當。分付本道,拔去新抄之案,依前施行,而此後地方官,如有意外橫侵之事,重則守令論罪,輕則推治其監色,以爲保存之地,何如?上曰,依爲之。領議政所啓,昌城爲邑,當關西要會之路,有控扼咽喉之勢,前日之設置兵使之行營,或令巡邊使留住者,此也。今雖不可復舊,至於修築本城,則不可少緩,而惟其與越邊,只隔一帶水,無少遮障,瞭望相通。卽今事勢,有難輕擧,惟當勿忘陰雨之計,以竢他日,而自昌城,向龜·泰·雲山之路,有緩項嶺,嶺外有所謂螳蛾山城,在直路之傍,而頗險阻,猝有事變,則昌城·朔州,姑當依丁卯以後之例,退守此城,而緩項嶺底,曾有牛仇里權管,而今則革罷矣。山城近處,有昌城地時梗面,卽管餉設屯之處也。以其屯田,移給昌城府,仍設一萬戶於其地,而改號恃寨萬戶,且帶本府中軍,兼管其屯田,一邊修補其山城,則山城可謂緩急之用,昌城,以蕩敗至殘之邑,得其屯田之穀,則亦可容力於軍器修補等事,其有益於邊計,爲不淺矣。上曰,依爲之。以上備局謄錄
下直,安邊府使安縝,金海府使韓侃。
謝恩,右尹李汝發。
判義禁閔熙辭職上疏。入啓。
副修撰朴泰尙初度呈辭,入啓。給由。
吏曹參判沈梓再度呈辭,入啓。加給由。
大司成閔宗道上疏。大槪,被人搆誣,終不可晏然,乞賜遞免事。呈政院,還出給。
右承旨趙威明上疏。大槪,敢陳難冒之狀,冀蒙鐫免事。入啓。
黃海都事書目,本月十一日雨澤事。
江原監司書目,道內嶺東西各邑呈,以今月初六日,以初七日至,雨澤,及洪川等五邑呈,以今月十四日,又爲雨澤事。
江原監司趙䃏上疏。大槪,乞得恩暇,往省先壠,兼陳所懷,以備裁擇事。入啓。以上朝報
上在慶德宮。停常參,只晝講。
下直,茂州府使趙世煥,南虞候黃塯,防踏僉使具廷良。
謝恩,成均祭酒尹鑴。
大司成閔宗道辭職上疏,入啓。答曰,省疏具悉。如此凶險不正之說,不足介懷,爾其勿辭察職。
備邊司啓曰,本司武郞廳宣傳官金夢良,奔走勤仕,已滿十五朔,依例六品遷轉事,捧承傳施行,何如?傳曰,允。
禮曹啓曰,今五月十五日望祭,親行於孝敬殿矣,來閏五月初一日,朔祭當行於敬恩殿乎?敢稟。傳曰,依啓。
謝恩,同春秋金錫胄,左副承旨趙威明。
晝講入侍,右議政權大運,特進官金徽,知事金錫胄,承旨趙威明,玉堂李夏鎭·權愈,注書李聃命·沈檀,史官李后沆·南益熏。
左副承旨金上疏。大槪,臣於柳弼明上疏退郤之時,旣與同僚,相議同參,今此罷免之罰,理難獨免,乞削臣職,仍治臣罪事。入啓。
政院啓曰,新除授承旨金禹錫,時在江原監營任所,斯速乘馹上來事,下諭,何如?傳曰,交代後,自當上來,勿爲下諭。
院啓,請還寢罪人楨·㮒等減死定配之命,更令有司,按法處斷。請還寢常業等減死定配之命,更令有司,嚴鞫常業,期於得情。貴禮,依該府奏讞,以一罪論斷。答曰,毋庸堅執。
謝恩,右承旨李觀徵。
政院啓曰,昨日晝講時,疏決,速爲定日事,榻前定奪矣。卽者大臣,送言于本院曰,疏決,當於明日爲之云,敢啓。傳曰,知道。
傳曰,日氣甚熱,明日疏決,趁早爲之。
府啓,是非明,公論行,然後邪說熄,而人心正,昔在帝舜,四罪而天下服,蓋賞罰得,而民心服也。向者國有變故,經禮壞亂,宋時烈實主張之,而李惟泰·李翔·金益廉等,又從而贊助慫恿之。以至統紀不嚴,而人心拂鬱,邪說肆行,而正論消亡,馴致主勢,孤於上,黨與,成乎下,國家之勢,益岌岌乎殆哉。賴天之靈,我先王,旣發悟而釐正之,惟殿下,又繼述而昭明之於新服,庶幾乎功罪明,而人心服,奸僞退,而公論行。然而竊觀今日之事,是非未盡明,公論未甚行,奸人倘佯,而邪議僭騰,國家之危,殆未知所屆也。彼時烈等,十數年柄執朝論,膠守私見,鼓簧邪說,巧飾罪過,以至壞亂世道,陷溺人心,其害有甚於洪水猛獸之災者,其救世道淑人心之責,實在於聖上之大振乾剛,明示好惡,而臣等職忝憲司,誠又有不得已而言者,請前大司憲李惟泰,前執義李翔,竝命遠竄,前司藝金益廉,削奪官爵,門外黜送。措辭見上答曰,依啓。
政院啓曰,明日疏決事,命下矣。自前疏決時,時任大臣及義禁府·刑曹堂上,則例爲入參,原任大臣,則或參或不參,三司各一員,亦爲竝參,承旨,或有一員入侍之時,或有多員入侍之時,今番則何以爲之?敢此仰稟。傳曰,原任大臣,亦爲入侍,承旨則二員入侍。又啓曰,昨日晝講時,疏決定日之後,左議政金壽恒命招事,定奪矣。疏決,旣定於明日,依榻前定奪,明日待開門命招之意,敢啓。傳曰,知道。
答右副承旨金疏曰,省疏具悉。爾其勿辭,從速察職。
京畿監司書目,楊州呈,以執義朴世堂辭職上疏上送事。啓。答曰,省疏具悉。爾其勿辭,調理上來察職。
政院啓曰,疏決在明,而廳中位甚不齊,右副承旨金,疏批已下,卽爲牌招察任,何如?傳曰,允。
謝恩,右副承旨金。以上朝報
晝講入侍時,同知事金錫胄所啓,頃以入直軍士,中日試才,設行於神武門事,商議定奪,而第念常時入直軍兵,分半食代,闕中恒留者,猶患單弱,今又相替,試才於遠處,勢甚難便,至於宣傳官守門將等,相替出入,亦多防礙。臣意則以滿三日出番之日,直詣試才之所,設行爲宜。且旣已出番之後,則不必設行於城內,而神武門外,乃是空處,各司進排鋪陳遮帳貫革等物,輸運有弊。慕華館則旣有館宇,又有留置恒用諸具,自今設行於慕華館,亦似便當矣。上曰,依爲之。都摠府謄錄
禮曹判書張善瀓辭職上疏,入啓。答曰,省疏具悉卿懇。卿其安心勿辭,調理察職。
罷職現告,右副承旨鄭樸。
副修撰朴泰尙再度呈辭,入啓,遞差。
京畿監司書目,楊州呈,以執義朴世堂,辭職上疏上送事。答曰,省疏具悉。爾其勿辭,調理上來察職。
全羅監司李宇鼎上疏。大槪,柳弼明疏退却不捧之罪,臣亦有之,不可以已遞而倖免,請與當該承旨,同被罪罰,以謝公議,以安微分事。入啓。以上朝報
上在慶德宮。停常參·經筵。
夜三更,流星出王良星上,入文昌星上,狀如鉢,尾長五六尺許,色赤。
疏決時,上曰,咸鏡道,以苦寒之地,土瘠民貧,民不聊生,雖在常時,固宜矜恤,況近年以來,連値飢饉,殿屎之苦,難支之狀,異於他處,誠甚憫然。壬子以上還上,指徵無處者,五萬四千四百十一石之穀,旣已蕩減,而此外壬子以上元未捧還上,亦且八萬八百二十八石矣。特用寬恤之典,竝令蕩滌,以爲邊民保存之地。領議政所啓,自孝廟以來,命以刑曹判書,兼任備局堂上者,數矣,意實有在矣。近日刑曹獄囚之稽滯,亦緣判書之不得入侍,有所稟決故也。今此刑曹判書閔點,因差籌司之任,備局堂上啓下,凡本曹重囚難斷之事,令備局諸臣相議,或稟定於榻前,似當矣。上曰,閔點,備局堂上兼任,可也。以上備局謄錄
答領中樞府事鄭致和疏曰,省疏具悉卿懇。卿之疾病,如此,則未及進參,有何所傷?卿其安心勿辭,從容調理。
掌樂院正禹昌績,司果洪萬鍾,竝御史治裝。以上內下日記
疏決時,領議政許積所啓,王府事體,極嚴且重,凡於議處之啓,直請照律,蒙允之後,則照以當律,若無當律,則照以比律,例也,而近來有參酌照律之請,旣曰參酌,則輕重低昻,在下不在法,有乖讞獄之體。故頃於榻前,陳達此弊,而以其不出於擧行條件,故禁府猶踵謬云,甚爲無據,今得則毋得以參酌照律,爲請事,定式施行,何如?上曰,依爲之。義禁府謄錄
上在慶德宮。停常參·經筵。
答藥房問安啓辭曰,大王大妃殿·慈殿症候,別無大段所患,予則無事矣。
傳曰,陳疏人柳弼明,當爲〈?〉上年冬,以稱以論禮,語涉先王,論以逆律爲敎,而因大臣力爭,改以重律矣。今此柳弼明之疏,乃敢以宗統,自有所歸之意,滿紙張皇,猥引太丁之說,比擬無倫。且宋時烈,以以嫡論庶,貶薄孝廟之罪,薄施竄謫之罰,而弼明,乃以時烈爲無罪,而至以近日天災時變,皆由於罪時烈之故也。此正徒知有時烈,而不知有孝廟也。如此凶險不測之輩,當以逆律論斷,以定其罪,鞫問。
答義禁府草記曰,大臣以下,進去鞫問,柳弼明,以逆律推鞫事。
答領議政許積箚曰,噫,近日人心渝薄,可謂極矣。慢侮君父,是乃不忍聞之說,而況弼明,則宗嫡之統,是何等重事,而敢以無倫不近理之說,猥引太丁,輕蔑孝廟,以時烈之極罪,終歸於無罪之地,然則薄於孝廟,而厚於時烈乎?予之旣見此疏後,臨餐嗚咽,寢席無寐,不勝痛惋者也。卿之陳箚,予實未曉也,卿勿過慮焉。
傳曰,弼明兩度凶疏,必有指嗾製給之人,以此一款,添入於問目中,期於摘發。以上內下日記
戶曹判書吳挺緯請對入侍時,左副承旨趙威明所啓,昨日義禁府定配公事啓下之後,有不可不稟達事,而都承旨旣已出去,臣不敢擅稟矣。今適入侍,敢此仰達,禁府定配單子中,以罪人金元緯,定配於延安府,延安,乃去京數日程也。元緯之入於疏決,實出於曠蕩之典,而罪目旣重,配所太近。金時徵,身爲譯官,謀避赴燕,所當繩以重律,而定配於延曙咫尺之地。李時煥·朴廷元·金琇等,皆以採蔘事,入於御史書啓之中,而定配於白川·海州·稷山等地,此三處,皆極便近。辛錫一,以厭避病鄕之罪,降爲徒年,於渠已幸,而定配楊根,輕歇太甚。至於尹堦,則以邊遠定配命下,而配所,定於靈光,殊無邊遠定配,今此罪人等配所之便近,俱甚不當。請禁府堂上推考,各人等配所,竝令改付標以入,何如?上曰,配所太近,與罪目有異,予已爲訝矣。況尹堦等,旣已邊遠定配命下之後,乃敢定配於近地,甚非予本意,事極可駭,以北道或地邊遠之地,改付標以入。他人等,亦依啓改定配所,禁府當該堂上,從重推考。義禁府謄錄。
禮曹啓曰,今五月二十五日晝講時,因領議政許積所啓,陳疏人李萬亨,還收定配,施以儒罰可也事,命下矣。今四館停擧之意,敢啓。傳曰,知道。禮曹謄錄
上在慶德宮。停常參·經筵。
義禁府啓曰,罪人柳弼明,當以逆律論斷,以正其罪鞫問事,命下矣,以治逆例,大臣以下,齊會推鞫乎?本府堂上,會坐鞫問乎?敢稟。答曰,大臣以下,進去鞫問。
義禁府郞廳,以領議政意啓曰,臣與行判府事臣鄭知和及禁府諸堂上,來會本府,而今日,是親祭齋戒,刑獄文書,睿覽批下,實涉未安,姑待明日未晩,惶恐敢稟。傳曰,然則明日待開門爲之。又啓曰,問事郞廳,三省則二員,推鞫則四員,別單書入啓下,例也,本無備望受點之規。今此推鞫問事郞廳草本,則書以四望,而正書之際,四字,誤書二字,致有二員受點之事,故單子改書,竝與受點之元單子還入,而禁府郞廳,難免不察之失,從重推考,何如?答曰,依啓。又啓曰,陳疏人柳弼明,大臣以下,進去鞫問事,命下矣。處所,以何處爲之乎?敢稟。傳曰,本府爲之。義禁府謄錄
都摠府啓曰,今日出番軍士,當爲習射,而敬思殿朔祭,齋戒相値,不得爲之之意,敢啓。傳曰,知道。都摠府謄錄郞廳李壽鳳校。日記郞廳趙處魯書。
上在慶德宮。停常參·經筵。
答推鞫草記曰,觀此弼明元情,則其言辭,反復變幻,非徒欺罔君父,至於辱及先朝,有若發明者然,不勝躬寒而心冷者也。如此凶險不測之輩,若不嚴加重究,則無以鉤得其情,除尋常各別嚴刑,期於得情。
答吏參沈梓疏曰,省疏具悉。卿其勿辭,調理察職。
答大司憲尹鑴疏曰,省疏具悉卿懇。予雖未窮禮經,今觀卿疏,誠合予意,當令大臣儒臣,議定焉。
答副護軍吳始壽疏曰,省疏具悉卿懇。堦之變幻不正之說,旣已推問處之矣。旣往之事,今不必爲嫌,安心勿辭,從速行公。
答鞫廳草記曰,依啓。更招中告引者,竝爲拿問,而閔鼎重,則雖以勸止,維重,則敢以貶薄孝廟凶測之疏,以爲最好云,其忘孝廟之恩,阿附時烈之罪,尤極痛駭,不可以卿宰,置而不懲,亦爲一體拿問爲乎矣。其間無言而不言,終不能吐實,猶有隱情,更加嚴刑得情,罪人柳弼明推鞫事。以上內下日記
兵曹判書金錫胄請對入侍時,兵曹判書金錫胄所啓,廣州府尹許珽,身有宿疾,近日以來,輾轉添劇,未免曠廢職務,本府重地,實非養病之所,而連有飢民分糶之政,未卽啓稟變通矣。臣於頃日,往還楊根時,欲知其病勢如何,使之出待於境上,則症情果重,形骸徒存,決難仍留察任,合有變通之道矣。上曰,然則改差。以上備局謄錄
禮曹啓曰,去月十四日微雨之後,今過半月,日出杲杲,朝則凄風連吹,晝則熱炎如焚,高下田場,一樣龜坼。立苗之禾稼,已盡焦黃,發穗之春牟,亦皆枯死,田畯失望,輟鋤遑遑,旱暵之慘,有甚於春,祈雨之際,不可少緩。大臣之意,亦如此,初次祈雨祭,風雲雷雨,山川雩祀,三角山·木覓山·漢江,不卜日來初三日設行,宜當,以此分付各該司,何如?傳曰,依啓。禮曹謄錄
都摠府啓曰,副摠管柳炳然,以守禦別將,將官試才事,除標信進去之意,敢啓。傳曰,知道。都摠府謄錄
上在慶德宮。停常參·經筵。
李觀徵啓曰,明日常參·經筵,取稟。傳曰,停。
趙威明啓曰,小臣,推鞫廳進去下直,請出推案。傳曰,知道。以下缺燼餘
答推鞫廳草記曰,然則與弼明相對面質後,稟處。
答右參贊許穆疏曰,省疏具悉卿懇。卿其安心,勿辭領受焉。
答知中樞府事姜柏年疏曰,省疏具悉卿懇。卿之疾病,雖如此,實錄纂修之擧,一日爲急,卿其安心,勿辭察任。
答刑曹判書閔熙疏曰,省疏具悉卿懇。今此籌司之任,意非偶然,實錄纂修之擧,一日爲急,卿何辭爲?卿其安心勿辭,從速行公。以上內下日記
上在慶德宮。停常參·經筵。
睦來善啓曰,明日常參·經筵,取稟。傳曰,只晝講。又啓曰,明日晝講事,命下矣。明日,乃再次祈雨祭齊戒相値,視事頉稟。傳曰,知道。以下缺燼餘
備邊司啓曰,本司有司堂上,無故行公者,數少,本司堂上尹深,使之仍察有司之任,何如?答曰,允。
大臣·備局堂上引見入侍時,兵曹判書金錫胄所啓,精抄廳,有鳥銃打造之役,守禦廳,亦有軍器造成之事,而物力不足,不能給價。前日請對之時,以精抄廳所用,男女補充隊帖,通政帖,各一百張,及守禦廳所用,僧通政帖,俗通政帖,各一百張成給事,仰達矣。今日下詢于大臣,何如?領議政許積曰,此雖苟且之政,而先朝亦有已行之規,依所陳成給,似當矣。上曰,依爲之。以上備局謄錄
都摠府啓曰,今日出番軍士,慕華館中日習射,請出標信。傳曰,知道。都摠府謄錄
巳時,上御慶善堂,大臣·備局堂上,引見。領議政許積,□□權大運,判義禁閔熙,知事半行缺,吏曹判書金徽,判尹金宇亨,兵曹判書金錫胄,戶曹參判洪處大,左尹尹深,兵曹參判申汝哲,大司憲尹鑴,右副承旨趙威明,校理權愈,獻納李沃,記事官沈檀,事變假注書李后定,記事官南益熏·趙持謙,竝入侍。積曰,近來日氣甚熱,聖體若何?上曰,無事矣。積曰,大王大妃殿曁王大妃殿氣候,竝若何?上曰,一樣耳。積曰,久旱之餘,稍得甘霔,枯麥頗蘇矣,旱又此酷,民事罔極,未知天怒,在何而至此也?如臣無似,忝居此任,上不能輔導君德,下不能憚壓百僚,凡所施爲,不協人心,故以致天怒而災臻也。卽今春牟,已無可望,而播種之期,亦復過時,若不六行缺時,適遭私慽,身旣犯染,不敢入侍,敢以箚陳曲折矣,聖批嚴峻,臣誠惶恐。大運曰,當初臣意,亦如領相,領相旣云惶恐,臣何敢自安?積曰,臣忝叨大臣之職,豈可因一嚴旨,不盡所懷哉?弼明所爲,旣異謀逆,則其所告引,亦何可盡施逆律乎?弼明初疏,元非益廉所製,再疏,則雖出於益廉之手,而措語不過傾陷朝臣之意,不可以此,治以逆律也。蓋此漢,稱以宋門弟子,欲陳救宋之疏,渠之尋見者,必不止於一二人,人之容接者,亦安知其幾許也?今若加刑,一向鞫問,則援引漸煩,獄事漸蔓,人心之三行缺納招之際,顯加斗護矣。大運曰,此雖凶疏,異於謀逆,其往來相見者,決不可皆以逆律治之,至於弼明,則宜加重罪,以爲懲一勵百之地也。積曰,弼明,當初廣謀於諸處,閔鼎重,頗勸之云,其言雖重,不可取信,而及其來京後,人之與時烈相親者,及一種怨時之輩,必當爲與議者。今若鞫問,一竝論罪,則株連蔓延,其害甚多,臣之所達,非敢有一毫他意於其間,下詢于諸臣,何如?上曰,諸臣,各有所見。鑴曰,因一妖人,治以逆獄,臣亦以爲不當。弼明,則今旣刑訊一次,投一字缺邊塞,未爲不可,而援引之人,不必更爲推捉也。積曰,所爲李秀仁者,召寫疏之人,而渠之五寸姪云,使其姪書之,不甚怪矣。宋元錫,則旣是同參之人,而亦無可據之端,此二人,置之宜矣。上曰,崔愼,則製給凶逆之疏,不可不拿問,而李秀仁·宋元錫等,雖有罪犯,特從寬典,勿爲拿來,其餘援引者,竝勿皆問,可也。積曰,益廉等兩六行缺素有嫌怨故也,此亦可知益廉之爲人也。上曰,禁府堂上及玉堂諸臣,竝陳所懷。熙曰,益廉之必爲鞫問,臣亦未知其可,而只施削黜,則實未免罪律之乖當,不可不加律矣。宇亨曰,其疏,雖異於初疏製給,則斟酌而罪之宜矣。大運曰,推諉於有嫌之李翔者,旣甚不正,而以父証子,尤極不正矣。處大曰,金·柳皆有違端,而其疏,異於凶疏,參酌罪之,可也。深曰,面質時,不得節拍,而其疏,異於初疏,參酌罪之宜矣,不當究竅也。鑴曰,益廉製疏之說,人皆傳播,故臣嘗論啓矣。今此弼明之疏,雖未知必果製給,對辨之時,旣未發明,多有違端,削黜則太輕邊配宜矣。沃曰,益廉罪狀,諸臣旣皆陳達,臣何復言,而若以鞫問,爲重難,則邊配宜矣。愈曰,益廉之素所用心於暗地,製疏指嗾之習,極其不美,臣嘗欲重塞此路,今旣現以下缺
知中樞府事姜柏年疏曰,伏以臣衰病兼深,踪跡臲卼,閉戶蟄伏,自分爲淸朝棄物,久矣。今玆實錄堂上抄啓之擧,出於千萬意外,臣誠惶隕悶蹙,益無所措。夫纂修,爲任甚重,所選,皆一時才俊,如臣衰朽癃病者,決非所堪,而徒以臣兼帶館職,尙未鐫改之故,循例塡差之際獲忝充備。自揣微分,榮幸實深,而顧臣情勢,旣有不安於心者,加以宿病沈綿,朝暮垂盡,空殼雖存,精力已消亡矣。視瞀聽聵,作一行屍,尋常酬應,動多顚錯,其何敢執管,隷太史之後,替一辭於編摩校讐之間,而讚揚我先王盛德徽烈之萬一也哉?區區肝膈之懇,不得不冒死哀龥於天地父母之前,伏願聖慈,俯察危懇,實錄堂上之任,爲先鐫改,兼帶藝文提學,承文提調之任,亦賜一倂恩褫,以便公私,無任幸甚。臣不勝屛營祈懇之至,謹昧死以聞。答曰,省疏具悉卿懇。卿之疾病,雖如此,實錄纂。五行缺
□唯諾問答歸一,竟致退却,則其間實狀,臣不敢誣,而同僚之獨被罪罰者,只由於留院故也。夫豈有彼此輕重之分也?取舍現告,蓋尊院規,而畢竟論罪,臣獨倖免,愧懼一念,去而實深,同事他僚,今又見遞,則臣之不可晏然在職也,益明矣。臣若以分義爲懼,煩猥爲嫌,泯默無言,殆不知愧,則其忘廉喪恥之習,實自臣始,而終必爲士夫之累,淸朝之羞,此臣之所以瀝血號龥,至于再而不知止者也。伏乞聖明,俯察實狀,曲諒至懇,亟令臣同被罪罰,以勵廉恥,以安微分,不勝幸甚。臣無任望恩知罪悶迫屛營之至,謹昧死以聞。答曰,省疏具悉。已悉予意於前疏之批矣,更何過辭若是?卿其勿辭,速往欽哉。
刑曹判書閔點疏曰,伏以臣本庸陋,百無一能,通籍二紀,旅進旅退,承乏秋曹,因循時月,此亦人望之外也。日者,兼帶備局提調之命,旣非臣所可承當,纂修堂上之任,尤不近似於臣身,臣是何人,濫叨至此?籌司機務,非魯鈍者之可得與聞,史局紬繹,必博雅而後,能免僨事。卽今見任之人,皆極一時之選,以臣況之,一何遼落?竊惟聖意,姑欲試可,而其在器使之道,不當强責之以所不能。雖以臣之自處,亦不敢忘自量而貪誤恩,以重罪戾,敢罄肝肺,仰瀆宸聽。伏乞聖慈,俯察卑悃,將臣兼任備局提調,史局堂上,一倂鐫改,以安微分,千萬幸甚,臣無任惶悚隕越祈懇之至。答曰,省疏具悉卿懇。今此籌司之任,意非遇然。缺以上燼餘
上在慶德宮。停常參·經筵。
自未時至酉時,日暈。
下直,舒川郡守李柙,平安虞候申鍵。
藥房提調張善瀓,副提調睦來善啓曰,旱炎比酷,伏未審此時,聖體,若何?慈殿膈上煩鬱之候,近復何如?臣等,不任區區憂慮,敢來問安。答曰,慈候,與前無異,予則無事矣。
姜允亨,以禮曹言啓曰,近日日出杲杲,雨意邈然,凄風連吹,旱酷莫甚,節屆夏末,農民廢鋤,親行祈雨,不可少緩,令禮官不卜日,趁卽擧行事,命下矣。日前親祭處所,社稷南郊兩處中,一從下敎設行矣,今此親祭,以何所爲之乎?敢稟。傳曰,社稷爲之。
本院啓曰,臣等,卽伏見備忘記,憂民罪已,辭旨懇迫,憫旱之意,出於至誠,欲行親禱之擧,不惟臣民,擧皆歡仰,庶可以感神明而回天怒也。臣等,固當奉行之不暇,而第伏念聖上,方在沖年,哀疚之中,雖靜處嚴廬,當此酷熱,恐或有致傷之慮。況觸冒炎暑,親自將事,則傷損之患,勢所必至,且閭甚之間,拘忌之忠,前益熾,尤不宜自輕而動駕,亟令大臣,先行虔禱,恐合事宜。伏願聖明,上體慈聖惟疾之憂,俯察群下憫迫之情,還寢親禱之命,不勝幸甚。臣等,職在近密,區區所懷,惶恐敢啓。傳曰,百姓足,君誰與不足,百姓不足,君誰與足?良哉斯言。近日亢旱尤酷,若以一刻遲緩,則民事,更無可望以下缺傳曰,今此社稷祈禱之擧,欲解生民之倒懸矣。本曹啓辭,亦涉有理,大臣之意,亦如此,姑爲停止,然民事之渴悶,一日爲急,再次祈雨,獻官,社稷,則遣大臣爲之,而北郊,則遣重臣,改付標擧行宜矣。以上燼餘
祭酒許穆疏曰,伏以臣懼恩賜過濫,上疏乞辭,上不許,特降溫批。禮,君有賜,固不敢辭,而其有非禮之賜,非禮之受,古人戒之。古之明君,嚬笑尙愛,況庖廩厚禮,及於臣身,貽譏於四方後世,非細,以臣之故,爲聖德之過,豈特一嚬一笑而已哉。伏乞聖明,察臣微衷,亟收月廩之賜,以安賤分,不勝幸甚。臣無任惶怖隕越之至,謹昧死以聞。答曰,省疏具悉卿懇。微細月廩,卿何若是其過辭乎?更勿爲辭,安心領受焉。以上燼餘
上在慶德宮。停常參·經筵。
睦來善啓曰,明日常參·經筵,取稟。傳曰,只晝講。以下缺
姜允亨,以禮曹言啓曰,以本曹祈雨親祭,姑停,再次祈雨祭,遣重臣設行事草記,傳曰,今此社稷祈禱之擧,爲生民之倒懸矣。本曹啓辭,亦涉有理,大臣之意,亦如此,姑爲停止。然民事之渴悶,一日爲急,再次祈雨,獻官,社稷·宗廟,則遣大臣爲之,而北郊,則遣重臣,改付標以入,宜矣事,命下矣。自前宗社,遣大臣祈雨,北郊,亦有遣大臣之例,原單子中,竝爲改付標以入之意,敢啓。傳曰,知道。以上燼餘
答禮曹草記曰,今此社稷祈禱之擧,欲解生民之倒懸矣。本曹啓辭,亦涉有理,大臣之意,亦如此,姑爲停止,然民事渴憫,一日爲急,再次祈雨,獻官,社稷·宗廟,則遣大臣爲之,而北郊,則遣重臣,改付標擧行宜矣。以上內下日記
上在慶德宮。停常參·經筵。
下直,平山縣監申□。
李觀徵啓曰,明日常參·經筵,取稟。傳曰,只晝講。以下缺
又啓曰,卽者弘文館下吏來言,校理權愈,以情勢難安,陳疏出去,副應敎李夏鎭,以病陳疏,雖承調理察職之命,而替直無人,不敢出去,方病伏直廬,下番牌招草記,亦不得爲之云。下番當至闕直,校理權愈,疏批已下,卽爲牌招,使之入直,何如?傳曰,允。
事變假注書落點,鄭煥。以下缺燼餘
答平安監司申晸疏曰,省疏具悉,卿其安心勿辭,調理察職。
答大司憲尹鑴疏曰,省疏具悉卿懇。日者登對時,風憲請推之事,非爲卿而然,卿何辭爲若是乎?卿其安心勿辭,須速行公。
答兵判金錫胄疏曰,日者登對時,風憲之請推,殊非爲卿而然也,卿何過嫌若是乎?安心勿辭,從速行公。
答左相金壽恒箚曰,省箚具悉卿懇。向者筵中,玉堂請招,出於本館,只有上下番,而他無推移之員,悶其停筵之故也,有何輕蔑大臣而然也?於卿別無所嫌,且身有疾病,兩事未參,尤無可嫌,卿其安心勿辭,調理行公,以副予意。
答府曰,依啓。平安監司申晸,罷職,忠淸監司孟胄瑞,罷職不敍,日者疏決時,大臣與刑官,詳覈文案後,稟決也,非滯獄事然也,不允。
答院曰,依啓。興德縣監加資改正,罪狀拿問事
答副校理權愈疏曰,省疏具悉。爾其勿辭察職。
答大司憲尹鑴疏曰,省疏具悉卿懇。噫,卿之忠赤誠悃,欲扶大義,予實佩服,每恨遭遇艱虞,累條所陳,何干於用舍,而撝謙過當,還切慚恧,宜勿固辭,從速行公,以副如渴之望。
答同副承旨姜允亨疏曰,省疏具悉。所辭雖如此,氣力尙强,勿辭察職。
答執義朴世堂疏曰,省疏具悉。爾之除授風憲之官,過至數月,而況兼帶實錄纂修之任,每稱疾病,無意上來,予實未曉也。爾其勿辭,從速上來。
答禮曹參議李溟翼疏曰,省疏具悉。所見各異,不肯着署,有何所嫌?爾其勿辭,從速察職。以上內下日記
平安監司申晸疏曰,伏以臣庸愚湔劣,百不如人,歷試中外,靡報涓埃,而猥蒙先朝拂拭之恩,越序超陞,畀之以西門重寄,揣量才分,自知其萬萬不似,而感激恩造,黽勉受命。一出闕外,奄遭大戚,攀髯之痛,人所同然,而獨留遐缺未縟螻蟻,臣之肝肚,益復摧裂。一縷未絶,視息猶存,則惟當殫竭心力,生殞死結,爲圖報聖明之地,而稟氣虛薄,疾恙連綿,一自西下之後,添得水土之病,症勢漸痼,至於今日而極矣。痰火塞胷,朝夕升降,有時昏倒,殆不省事,積塊遍身,上下流注,左邊臂脚,顯然不仁,五行缺天地父母,俯諒微臣疾病沈痼之狀,特許遞免,以尋生路,千萬至禱。臣不勝屛營祈懇之至,謹昧死以聞。批答見上以上燼餘
上在慶德宮。停常參·經筵。
巳時午時,日暈。未時,白雲一道如氣,起自乾方,直指艮方,長竟天,廣尺許,良久乃滅。夜一更,月有左珥。
李觀徵啓曰,明日常參·經筵,取稟。傳曰,只晝講。
又啓曰,來十一日,輪對日次,取稟。傳曰,停。以下缺
有政。吏批,判書金徽進,參判沈梓病,參議洪宇遠進,右承旨李觀徵進。兵批,判書金錫胄,實錄廳進,參判申汝哲進,參議李東稷進,參知金萬重,實錄廳進,右承旨李觀徵進。
以鄭之虎爲承旨,柳天三爲珍島郡守,李敏道爲軍資正,李弘迪爲兵曹佐郞,李袤·李壽蔓·趙嗣基爲實錄兼春秋,姜允亨·許珽·趙嗣基爲副護軍,鄭煥爲副司正。
李觀徵,以吏曹言啓曰,平安監司有闕,依近例令備邊司議薦,何如?傳曰,允。
又以吏曹言啓曰,平安監司,例自備局議薦,忠淸監司,亦問於大臣擬望,而大臣,有不安引嫌之擧,不爲薦望,兩道監司,今日政,不得差出之意,敢啓。傳曰,知道。
都承旨睦來善啓曰,臣來善及左副承旨鄭晳,當進於實錄廳,同副承旨姜允亨,病勢甚重,陳疏出去,左承旨金禹錫,方在任所,上來尙遠,廳中只有右承旨李觀徵,右副承旨趙威明,出納苟簡,無以成樣,合有變通之道,敢此仰稟。傳曰,然則同副承旨遞差。
李觀徵,以弘文館言啓曰,下番校理權愈,以實錄廳都廳,今日會同坐起晝仕出去之意,敢啓。傳曰,知道。
李觀徵啓曰,今日晝講,爲之事命下,而上番副應敎李夏鎭身病,與昨無異,勢難入侍云,晝講,何以爲之?敢稟。傳曰,然則停。
鄭晳啓曰,事變假注書鄭煥,時無職名,付軍職冠帶常仕,何如?傳曰,允。以下缺
李觀徵啓曰,廳中位甚不齊,出納之際,苟簡莫甚,今日政,新差承旨,卽爲牌招肅拜,使之察任,何如?傳曰,允。缺
李觀徵,以實錄廳郞廳,以摠裁官意啓曰,都廳堂上姜栢年,被論改差矣。其代以三房堂上行副司直吳始壽移差,三房堂上則以判決事李袤,差下,何如?傳曰,允。
又以實錄廳郞廳,以摠裁官意啓曰,判決事李袤,本廳三房堂上,旣已啓下矣。令該曹依例兼春秋下批何如?傳曰,允。以下缺
趙威明,以刑曹言啓曰,實錄廳,設局於本曹,本曹,他無移設之處,不得已移設於南別宮內之意,敢啓。傳曰,知道。
又以兵曹言啓曰,當日牙兵邊承萬稱名人,自興化門入來,差備門外擊錚,極爲駭愕,令攸司囚禁治罪。同門守門將趙完機,常時不能禁斷雜人,以致闌入,亦爲非矣,推考,何如?傳曰,允。
大司憲尹鑴,持平兪夏益·李沆啓曰,近來刑獄淹滯,實爲積苦之弊,至於咀呪之獄,有至四五年之久者,査覈之啓,或至數三月,而不奏決者,淹滯之弊,其來已久。至於向者疏決,蓋以因旱錄囚之意,旣有稟決之命,而今又累日,尙未聞有直時擧行之事,稽留之責,在所難免。請刑曹堂上郞廳,從重推考,自今以後,一依國典,限日奏決,俾無如前留滯獄囚之弊。答曰,依啓。
同副承旨姜允亨疏曰,伏以臣本庸陋,百不及人,當此新服之初,猥荷洪造,濫叨非分之職,臣實感激。惟當不計其他,顚仆爲期者,是臣素心,而第臣犬馬之齒,今七十有六,精氣俱耗,遇事昏錯,初不量力,黽勉供仕,老醜難堪,氣力難支之狀,固同僚之所共憫者也。況臣素患脚病,到老尤劇,屈伸行步,不得任意,蹣跚跛躄,屢有顚躓之患,以此病勢,決不可出入於近密之地。伏乞聖慈,憐臣衰朽,諒臣疾病之篤,亟賜遞免,俾尋生路,不勝幸甚。臣無任祈懇屛營之地,謹昧死以聞。答曰,省疏具悉。所辭雖如此,氣力尙强,勿辭察職。以下缺
答執義朴世堂疏曰,省疏具悉。爾之除授風憲之官,已過數月,而況兼帶實錄纂修之任,每稱疾病,無意上來,予實未曉也。爾其勿辭,從速上來。
答禮曹參議李溟翼疏曰,省疏具悉。所見各異,不肯着署,有何所嫌?爾其勿辭,從速察職。
答司憲府大司憲兼成均館祭酒尹鑴疏曰,省疏具悉卿懇。噫,卿之忠赤誠悃,欲扶大義,予實佩服,每恨遭遇艱虞,累條所陳,何干於用舍,而撝謙過當,還切慚恧,宜勿固辭,從速行公,以副如渴之望。仍傳曰,遣史官傳諭。
吏曹參判沈梓疏曰,伏以臣才疎而不合時需,性拙而不喜賞論,非有當路之吹噓,過蒙先朝之拔擢,十數年來,致位宰列,何但人或爲訝,實是臣所不意。至于今日,誤恩愈隆,忝長喉司,旋叨政曹,匪據之誚,理固宜然,而斷斷之說,反摭不已。乃曰某也,在某時,誤某機,當某事,有某失,萋菲易惑,甌臾不止,至使大司憲尹鑴,有所起款,而三變無當,尙有餘言,有過無過,自有公議。臣雖疲劣,不須與辨,只欲捧身而退,以遂無競之本情矣。再疏三單,未蒙恩遞,靦然復出,蓋畏嚴召,蹤跡之難容,臣豈全昧,而亦豈敢一毫自恕,以速無忌憚之誅哉?猜怒轉深,憚章在袖,特牽顔情,容身自處,羞朝廷辱名器,莫此爲甚。臣罪萬死,臣罪萬死,仍念臣猥以無似。缺
司憲府大司憲兼成均館祭酒尹鑴疏曰,伏以疏賤愚臣,感激知遇,竭知殫慮,言不敢不盡,庶幾報效於聖恩之萬一,而謀迂計拙,固知不合於時宜。再昨筵席,請推籌司之啓,蓋欲以規責近日有司之臣玩愒之習耳。及聞相臣所奏,始知當初請下臣疏於備局者,兼嫌其强聒,姑爲此遷就之計耳,而臣實不覺,及中間有不爲回啓之事,而臣又不聞。臣於此,竊不勝惶愧之私,而亦不無慨然於大臣之言者,人之相與,欲其誠實,況於君臣吁咈之際,正使臣疏,無足可採,則當直斥其非,而使上聽曉然,可也。不宜內置壓薄之心,外假回啓之名,面請於前席,終不爲可否於其間也。臣恐此不徒輕忽愚臣而欺侮之,又不幾於上慢天聽者乎?訑訑之色,旣足以拒人於千里之外,而其在折衷群言,贊襄我聖上好問樂取之道,尤不當如是也。且國家之置臺諫,耳目之官者,固欲其輔佐君上,糾察百官,爭執於殿陛之間,繩其愆,糾其謬也。故曰,天子曰是,諫臣曰非,與天子爭是非者,諫臣也。若諫憲之臣,以大臣而不敢言,爲大臣者,又不欲言者之言。缺批答見上以上燼餘
上在慶德宮。只晝講。
下直,忠淸水使李必馨,利城縣監安歲星。
李觀徵啓曰,明日常參·經筵,取稟。傳曰,只晝講。
傳于鄭晳曰,忠淸水使李必馨,晝講後引見,使之留待。
以左議政金壽恒初度呈辭,傳于李觀徵曰,不允批答。以下缺
答福善君柟疏曰,省疏具悉卿懇。卿之疾病如此,予深慮念。卿其安心勿辭,從容調理行公。
答領議政許積箚曰,省箚具悉卿懇。日者祭酒疏本,未詳知其筵席說話而然也。卿何過嫌,若此之邁邁乎?予深愧恧,無以爲諭,況當此國家艱虞汲汲之秋,雖有小嫌,須勿介懷,共濟國事,予之至望。卿其安心勿辭,速出論道,以副上下之望。仍傳于鄭之虎曰,遣承旨傳諭。
答右參贊許穆疏曰,省疏具悉卿懇。忠君愛國,扶義明倫,予甚歎服,可不體念焉?
答右議政權大運箚曰,省箚具悉卿懇。日者祭酒疏本,未詳知其筵席說話而然也。卿何過嫌,若此之邁邁乎?予甚愧恧,無以爲諭,況當此國家艱虞汲汲之秋,雖有小嫌,須勿介懷,共濟國事,予之至望。卿其安心勿辭,速出論道,以副上下之望。仍傳于鄭之虎曰,遣承旨傳諭。
自辰時至未時,日暈。以上燼餘
巳時,上御慶善堂晝講,忠淸水使李必馨,進講前先爲引見,承旨睦來善,記事官沈檀·趙持謙入侍。必馨進曰,臣乃忠淸水使李必馨矣。上曰,爾其務恤軍卒,善治器械,盡力國事,毋誤重任,且卽今如有稟定之事,宜言之。必馨曰,臣到任後,始可知之,今無可達之言矣。必馨退出,承旨史官,竝退出閤門外,又與同知事吳始壽,特進官李之翼,侍講官李夏鎭,侍讀官權愈,記事官李聃命·南益熏等,入侍。以下缺晝講時,特進官吳挺緯所啓,各軍門放料時,各其哨官,率其所屬軍人,親進該倉,出料米,而旣到軍門,或經宿或累日之後,又爲改量,若有欠縮,則還徵於該倉下人。蓋哨官受來之後,則雖有欠縮,所當推於受來者,實非該倉所知,而每還徵,事甚無謂,以此爲本倉之大弊,今後,則旣已眼同受米之後,勿使追徵本倉事,分付,何如?上曰,依爲之。訓局謄錄
福善君柟疏曰,伏以臣不幸自稚少時,有氣虛痰滯之疾,右邊手足頑麻,肢節疼痛,積十餘年,用鍼藥以治而蔑效。曾在先朝,累蒙恩暇,往浴溫泉,而亦蔑顯效矣。逮今年入夏以來,舊症添劇,轉成癱瘓,有時乎手不免拘攣,脚未免弱行,殆不收者數,當此流金之節,遍身灸焫,幾無完肌膚,而竟蔑分寸之效,身苦氣鬱,心火兼發,自分癃廢,無復爲人之望,坐此病,未參起居班,已閱月矣。顧念分義,尋常惶懼,況臣所帶敬思殿享官之任,職責甚重,有不可暫曠,而緣臣病蟄,自春徂夏,長使僚員,替臣駿奔,斯不唯爲一時公私之未安而已,其於重祭享之道,誠有乖焉。思欲一暴病狀於紸纊之下,冀免職任。缺批答見上以上燼餘
上在慶德宮。停常參·經筵,只晝講。
藥房副提調睦來善啓曰,旱熱比酷,伏未審聖體若何?大王大妃殿,隔上煩鬱之候,近復何如?臣不勝伏慮之至,敢此問安?答曰,慈殿症候,別無所患,而予則無事矣。
大王大妃殿·王大妃殿·中殿,藥房問安。答曰,知道。
李觀徵啓曰,明日常參·經筵,取稟。傳曰,只晝講。以下缺
鄭晳,以御營廳言啓曰,前持平柳之發,本廳軍色郞廳,已爲啓下,而方在罷散中,時無職名,令該曹依例付軍職,冠帶常仕,何如?傳曰,允。
趙威明,以兵曹言啓曰,近日衛軍各處移調之數,比前倍多,如長生殿·典獄署·外城四處修補等處,一日所用,每不下百餘名。若値兩魂殿朔望祭及各處祈雨祭,則所用,尤爲倍蓰,除不得分軍處派定之卒,則若干餘軍,實無推移之路,不得不更有雇用坊民之擧。頃日京民之上言呼冤,亦出於此,而日者,以兩空闕守宮內官,先啓手本。又有昌德宮及儲承殿差備內近處,守直之軍,永勿出用之命。昌德宮歇處軍士,若復不得分軍,則許多不時分送之處,絶無推移之路,其弊,又將轉及於坊民。儲承殿內差備近處守直之卒,則卽爲分付衛所,使勿出用,而昌德宮前日所出用處軍士,仍前出用,何如?傳曰,允。
又以兵曹言啓曰,禁軍朔試射,停廢已久,去五月朔,始得設行,而各技,通融計畫,畫數多者,三人,及騎蒭四中入格者,一人,應給賞格,竝爲懸錄,別單書入,而前日改定事目中,每試射柳葉箭·片箭·騎蒭各技中俱中者,他技畫數,雖不入於三人之內,似當依兩局別樣施賞,出身,則邊將除授,似爲合宜。以此懸錄之意,曾已啓下,故片箭三中二人,亦爲別單書入之意,敢啓。傳曰,知道。
獻納李沃,正言朴信圭啓曰,正之爲任,異於僚寀,長一司,管庶務。以下缺
巳時,上御慶善堂晝講時,特進官吳挺緯,同知事金錫胄,右參贊許穆,參贊官鄭之虎,侍講官李夏鎭,侍讀官權愈,記事官李聃命·沈檀·南益熏·趙持謙,竝入侍。以下缺燼餘
上在慶德宮。停常參·經筵,只晝講。
下直,昌城府使盧銓。
有政。吏批,判書金徽進,參判沈梓病,參議洪宇遠進,右承旨李觀徵進。兵批,判書金錫胄進,參判申汝哲,御營廳進,參議李東稷進,參知金萬重進,左副承旨鄭晳進。
以趙嗣基爲掌令,李之翼爲禮曹參判,權大載爲戶曹參議,權愃爲聞慶縣監,缺李東榮爲都摠經歷,洪夏相爲訓鍊僉正。以下缺
巳時,上御慶善堂晝講前,昌城府使盧銓引見,承旨李觀徵,記事官沈檀·南益熏·趙持謙,入侍。銓進前,上曰,朝家擇差,意非偶然,爾須務恤軍兵,善治軍器。銓曰,小臣親承聖敎,敢不殫竭心力?但無才識,恐不能承當也。上曰,本府,有何變通事耶?以上缺燼餘
晝講入侍時,大司憲尹鑴所啓,古者天子之制,方分天下,而有名山大川,則不以封禮云,問國君之富,以山澤之所出,對,蓋山川藪澤,財用之所出,國君之所賴,王者之天府也。今我國山澤鹽鐵漁採之地,皆歸於諸宮家各衙門之折受,而國家不得與焉。及有此田庄之處所,人民土地,盡爲此等割裂以分者,凡今日國家之貧弱,財用匱乏,百事之不擧,職由於此。各衙門諸宮家,亦不能收取其利,盡爲別將道掌輩之囊橐,事之寒心,莫甚於此,此弊之釐正,不容少緩也。然聖上,不能深燭此弊,每以先朝賜與爲重。又以各衙門諸宮家之失利爲慮,而臣意,則有不然者,土地人民所宜,悉歸之守令,關之地部,今以各項折受之處,許民耕食,收其租稅,一依常式。且分付戶曹,以其平日所收之數,依前分給於諸宮家各衙門,則可無別將·道掌,自專其利之弊,各衙門諸宮家需用,亦必有頼,此實革弊便民之大計也。自上若有意於變通,則劃令大臣與地部,講究利病,疾速稟旨而施行,何如?上曰,此事之弊,誠有如卿之言者,但以事在先朝,未得善策,爲難矣。今聞卿言,殊爲便好,以此議于大臣,而爲之,可也。尹鑴曰,又有一事,宿衛之事,是也。以漢世南北軍之事,觀之,以天下之大,而宿衛之卒,不能滿萬,而我國輦下之軍,幾至五六千,坐食京師,橫行市里,都中庶民,風習之偸,紀綱之壞,亦此輩之爲也。臣意,則訓局軍士等,一依御營軍例,分番相替,使緣南畝,則有務農訓武之道,又可以省戶部之經費矣。至於百官廩祿,則祖宗朝,自有常制,而近以年凶,減祿給料,遂使朝士大夫,乞丐州郡,自未免傷損廉隅之歸。且各司下吏料布,亦爲減削,無以自給,公行耗犯,馴致濫滑,將不成官府模樣,此豈爲國之體也?臣意,則百官廩祿,還復常制,若値凶年,則當加而不當減,小吏之俸,當益而不當損,臣見漢史,有益小吏俸之說,此其事也。今此祿俸之減,實是地部遺竭之致,今若革罷山澤折受之弊,變通軍士坐食之制,則國家財用,可以支矣,百僚常廩,可以復矣,竝令議大臣定奪,何如?同知事金萬基曰,各衙門諸宮家鹽鐵漁箭折受之弊,鑴之所達,誠是矣。臣意,常欲革罷,曾在先朝,臣待罪玉堂時,與同僚聯名上箚,極陳此弊,一如鑴今日之所達,而其時大臣·備局堂上引見時,臣亦入侍,論難此事,皆以爲可,而亦以爲難行,終未得變通,以至于今,臣常慨恨矣。上曰,此數事,竝令廟堂商確可否,以爲他日登對時,稟旨施行之地。
晝講入侍時,知事金萬基所啓,臣方待罪掌樂提調之任,故敢有所達矣。樂工平生,一人之奉足,六名,而各捧木二疋,合十二疋,以爲一歲十二朔糧資,乃流來定式也。近來連値凶茺,奉足之逃散者,旣令蕩滌其役布,其在被災地,甚者,亦許減除其疋數。故元數十二疋之內,或捧三分之二,或僅捧其半,樂工樂生等,無以糊口,將不能保存,故自賑恤廳,連續題給其減之代矣。卽今應給之數,亦至累十同之多,而賑恤廳之先爲題給者,只是十同。且其木品,極爲麤劣,一疋之直,不過米數三斗,萬無以此連命應役之勢。臣曾忝賑恤堂上,問議于大臣,累有以米計給之時,故以此意,移文於本廳,堂上吳挺緯,久不回答。此必由於各司之請報煩多,未及策應而然,而樂工樂生,旣非他役之比,形勢之切急,有甚於他司下人。故以米代給,已有近例,賑恤廳題給十同之木,以米支計移給事,分付該廳,何如?上曰,依爲之。以上備局謄錄
晝講入侍時,大司憲尹鑴所啓,市廛亂廛,爲近來之巨弊,蓋向前都監軍士五十名,旣許坐市販賣,元籍市民,則未免分利失業,以此呼冤矣。今聞兵曹,又令精抄軍百餘名,都監一體,販肆爭利云,市民駭懼,將有離散之心。蓋國之需用,皆出於市民,凡山陵祭享御供及使客等事,責應於市民者,甚多,自國朝以來,各有分地,而世守其業,此實京兆之根本,財用之所出,國家所宜優恤,而保存之者也。若因軍兵之牟利,使有市民之離散,則其爲國家之慮,實爲非細。況在京軍士,自有料布,安坐而食,又豈使舍其戈矛,坐肆販利,自同於市井,而貽害於闤闠也?請自今以後,都監軍士及精抄軍等,竝勿許坐市亂廛,俾無市民失業呼冤之弊。上曰,依啓。以上備局謄錄
晝講時,傳曰,執法之官,直請照律,事極未妥之意,再三言及矣。今觀李泰英覈處回啓,亦爲直照照律,其泛然不察之失,在所難逭,禁府當該堂上,行公推考。
晝講時,自上下敎于承旨曰,洪筳,各別嚴刑事,雖已判付於啓目中。此人情狀,極爲痛惡,十分更加嚴刑,期於得情之意,承旨出去之後,招致禁府郞廳,言送事,下敎。義禁府謄錄
上在慶德宮。停常參·經筵。
酉時,白雲一道,如虹,起自西方日邊,直指東方,長竟天,廣尺許,良久乃滅。
李觀徵啓曰,掌樂正禹昌績,副司直洪萬鍾,牌招來詣矣。
傳曰,守令相避及窠闕,竝爲書入。以下缺
李觀徵,以弘文館言啓曰,本館上下番,極其苟簡,久矣。今則旣爲都廳新錄,上下番闕員,待開政盡數差出,卽爲牌招察任,何如?傳曰,玉堂之苟簡,未有甚於近日,明日開政,竝爲差出。
鄭晳,以備邊司言啓曰,本司郞廳柳天三,頃日政,移授珍島郡守,而天三,以巡撫使李世華軍官,方在全羅道矣。巡撫使軍官,非如各邑循例帶率之比,凡干戒備點軍之際,多有承令檢察者,未及竣事之前,不可代以他人。柳天三,珍島郡守改差,仍帶本司郞廳,以爲終始隨行巡撫使之地,何如?傳曰,依啓。以下缺
答司諫宋奎濂疏曰,省䟽具悉。爾其勿辭,救護母病。
答左議政金壽恒箚曰,省箚具悉卿懇。已悉予意於昨日呈單之批矣,復何多誥?卿其安心勿辭,速出論道,以副至望。仍傳曰,遣史官傳諭。以下缺
答禮曹參判李之翼疏曰,省疏具悉。卿其安心勿辭,依願往來。缺
答刑曹參判李弘淵疏曰,省疏具悉卿懇。卿其安心勿辭。
司諫院司諫宋奎濂疏曰,伏以臣於前月十九日,在舒川郡任所,伏奉承政院成貼有旨,以臣爲司諫院司諫,斯速乘馹上來者,臣聞命兢惶,措躬無地,以臣無狀,尋常殘務,尙且不堪,況此薇垣亞長之任,夫豈萬分一近似者哉?臣生世不幸,早失所怙,惟有偏母,相與爲生,而中歲以後,身抱重病,長年沈痼,不離床席。臣亦稟賦虛薄,夙嬰奇疾,懍懍危喘,朝夕待盡,臣憂老母,母亦憂臣,母子相守,不敢暫離。自在先朝,屢荷收召,而一未承命,恒深悚懼,及其猥受字牧之寄,則。缺批答見上
刑曹判書閔點疏曰,伏以臣於往日,開坐本曹時,有金時傑者,袖狀來呈,乃與尹趾善兄弟,安山地墓山相爭事也。臣意以爲,山訟,自有本官與本道,必欲之他,則亦有京兆,至於刑曹,本不管此事。循例以呈本官處決,題給,則時傑,入庭訴悶,其言縷縷,臣惡其情狀,使之退出,旋因渠走擊錚啓下,回啓中,略陳偸葬一款,似非實狀之意。仍請令本道定訟官摘奸處決,玆事顚末,不過如斯矣,而今者。缺
上在慶德宮。停常參·經筵。
有政。吏批,判書金徽進,參判未差,參議洪宇遠進,都承旨睦來善進。兵批,判書金錫胄,實錄廳進,參判申汝哲,中日進,參議李東稷進,參知金萬重,實錄廳〈進〉,左副承旨鄭晳進。以下缺燼餘
全羅道全州幼學文就道,時弊民瘼上疏三十一條。下該司。
答掌令趙嗣基疏曰,省疏具悉。爾之明人倫正大義之忠悃,溢於辭表,可不留心而體念焉?況今玆之命,爲其文學之已著,爾何辭爲?從速行公。以上內下日記
吏曹啓曰,平安監司有闕,依近例令備邊司議薦,何如?傳曰,允。又啓曰,廣州府尹,有闕,依近例令備邊司議薦,何如?傳曰,允。以上備局謄錄
上在慶德宮。停常參·經筵。
答正言柳晉三疏曰,省疏具悉。爾之母病如是,則不忍離別之理,固然,今姑許遞焉,爾其專意救護母病。
答府曰,依啓。大司憲尹鑴,持平兪夏益·李沆出仕事
答左議政金壽恒三度呈辭曰,不允批答。以上內下日記
上在慶德宮。停常參·經筵。
答藥房啓辭曰,慈候一樣,予則無事矣。
傳曰,昌城君掃墳往來,給由馬·澆奠床備給。
答政院啓曰,觀此啓辭,則是何言耶?雨勢雖如是,不至大注,未聞以此,停止大禮者也,卿等更勿煩瀆。以上內下日記
上在慶德宮。停常參·經筵。
答左議政金壽恒四度呈辭曰,不允批答。
答平安監司閔宗道疏曰,省疏具悉。關西方伯之任,比他道有異焉,非卿才器,豈堪重任?卿其安心勿辭,速往欽哉。
答府曰,依啓。宋時烈移諸南邊安置,閔鼎重·李端夏削奪官爵,門外黜送事
傳曰,雨勢如此,非但修改之役不便,莫重移還安之擧,似涉不安。告由祭,隨時行之,若不開霽,則改擇日退行事,分付。敬思殿雨漏處,修改事
答開城留守沈之溟疏曰,省疏具悉。卿其勿辭,調理察任。以上內下日記
上在慶德宮。停常參·經筵。
答右參贊許穆疏曰,省疏具悉卿懇。別紙誡誨之辭,無非憂愛之衷悃,予雖不敏,可不置諸左右而服膺焉?
答領議政許積針灸啓辭曰,安心調理。仍傳曰,遣御醫看病。
傳曰,今觀書啓,領相病勢非輕,誠爲憫慮,令御醫相當藥物持去,差復間,不離看病。以上內下日記
禮曹啓曰,傳敎矣。卽今雨勢,似未快霽,不可不改擇日退行,問于日官,則今月二十一日辰時,爲吉云,先告事由祭,同日曉頭行移,同日同時,還安,及還安祭,事畢後,臨時設行事,知委擧行,何如?啓允。禮曹謄錄
上在慶德宮。停常參·經筵。
四更五更,有霧氣。
答領議政許積箚曰,省箚具悉卿懇。時烈之極罪,可質於覆載,神人之共憤,以正國法,少不撓貸,以雪孝廟受辱之恥,此乃孤之日夜切齒之至願也。卿辭如此,置於無瘴之處,而箚中玉堂陳奏事,不知規例之致,宗一贈職事,後日登對時確處,而昨聞卿之疾病,出於意外,予深慮念。卿須體予至意,以鼎席不滿,勿以爲慮,從容調理,以副予意。仍傳曰,遣史官傳諭。以上內下日記
答領議政許積箚曰,省箚具悉卿懇。時烈之極罪,可質於覆載,神人之所共憤,以正國法,少不撓貸,以雪孝廟受辱之恥,此乃孤之日夜切齒之至願也。卿辭如此,移置於無瘴之處,而箚中玉堂陳奏事,不知規例之致,宗一贈職事,後日登對時確處,而昨聞卿之疾病,出於意外,予深慮念。卿須體予至意,以鼎席之不備,勿以爲慮,從容調理,以副予意。宋時烈移配,以長鬐改付標,啓下義禁府謄錄
上在慶德宮。停常參·經筵。
夜四更,流星,出天淵星下,入南方天際,狀如拳,色白。
傳曰,觀此守侍陵官狀啓,則莫重祭享之物,不爲封進,以致干供,事甚驚駭,進排官,拿問處之,色吏,令攸司囚禁治罪,使之忙夜進排事,分付。
傳曰,觀此領相許積書啓,則病勢少無差歇之勢,仍爲看病。
答禮曹判書張善瀓疏曰,省疏具悉卿懇。羅積上疏,回啓,與元疏不同,詢問于大臣,郞廳請汰事,爲其因所見之各異,故只推矣。今何過辭若是乎?安心勿辭,從速行公。以上內下日記
掌令趙嗣基,持平兪夏益·李沆啓曰,副司果柳諿,前爲安東府使,到任時,適當府居儒生柳世哲等,與道內多士,新上論禮疏,諿,於一府,無不憤然,而遷怒於鄕所,恣意杖殺。旣殺之後,報於監司,則監司題曰,如此之輩,雖日殺數人,未爲不可,一道震懾。其後嶺南守令者,有若慕效,而僇辱士子甚多。柳諿殺人之罪,不可以事在旣往而置之,請副司果柳諿,拿問,令本道査覈啓聞處置。答曰,依啓。
大司成李觀徵疏曰,伏以臣才甚魯拙,跡多顚躓,而荷先朝厚渥,猥叨方面之重符,命未復而弓劒先遺,纔入脩門,復忝喉舌之職,惕喬山松栢之舊,瞻寶廟日月之新,臣悲喜交中,懷情難況也。顧臣衰朽賤疾,實不合於淸時之所須,而屢忝實錄春秋之任,責大事緊,不敢控辭,黽勉行公矣。不意長國子之命,遽出於萬萬夢寐之外,臣隕悸踧踖,誠不知所云也。臣竊念太學,賢士之所關也,士林,國家之元氣也。士風之隆替,占國治之興衰,其任師表之責,居作新之地,獨不難其人而重其選哉?以是前脩之居此者,無非一代之宿儒雅望,而文詞足爲齊士之表的,言行足爲儒林之矜式,而士有依歸之地,國有菁莪之盛。夫豈有如臣少無所學,老無所養,只一湔劣流輩,而四行缺自知政官之注擬,只緣於乏人,聖上之輕授,或出於謬恩,臣何敢虛辭飾讓,以欺日月之明哉,亦何敢冒恥濫據,以辱名器之重哉?伏乞聖慈,曲垂諒察,亟命遞臣所授職名,以安私分,以重名器,千萬幸甚,臣無任戰灼祈懇之至。
禮曹判書張善瀓疏曰,伏以臣疢疾沈篤,難供職任,辭單三上,過蒙恩暇,義當祗慄殊私,走供官次,而顧臣賤患,源委已深。今過半年,一向作苦,加之爲暑所鑠,飮啖全廢,眞元虛脫,惙惙呻頓。此樣症候,苟非等閒,寧復有更起供世之望也?抑臣疾病之外,區區私悃,終有所不敢晏然仍冒者,玆敢昻首一嗚呼焉?頃日鄭介淸書院請復之疏,啓下本曹也。臣與同僚,適爲開坐,臨罷之時,臣偶及此事,則同僚言請議大臣,大臣答曰,凡事在可否之間,有難獨斷者,問諸大臣,例也,而此則不然,毋論其人之合於俎豆與否,旣有兩朝成命,則揆以事體,只不防塞云爾,則同僚,亦勿復言而散矣。厥後,以回啓搆草送示,則僚意猶前,終不肯署,臣且不能屈意苟循矣。大抵祖宗朝事,如非十分害理與至冤莫伸者,則斷不可續續更改,卽臣平昔之意。故乃以舊所聞者,考諸文書,則仁祖初年,已有毁去之命,而因循廢閣,及至孝宗朝因筵臣所陳,卽下敎曰,今聞驚駭之言,不可懸付矣。此等處分,皆出於祖宗兩聖,而前後一揆,昭如日星,不啻金石,惟其如是。故自丁酉□命以來,迄于先朝,十有八年,未聞有一人,以此伸卞者,則今十九年後,始有所云云,其意所在,誠不可曉。臣本孤拙,與世寡合,徒知今日之爲殿下臣下者,有不敢輕議於祖宗之成憲,而全不諒時勢之至此,人心之有異也。率爾題覆,以犯時忌,竟使同僚,費辭分疏,而今不欲與之呶呶多辨,重損國體也。五行缺伏願聖慈,察臣疾病之危篤,憐臣情勢之窮蹙,亟賜鐫免,臣所帶本職及經筵春秋實錄堂上·內局等任,以安私分,以申公議,千萬幸甚。臣無任瞻天望闕危迫祈懇之至,謹昧死以聞。批答見上以上燼餘
上在慶德宮。停常參·經筵,只晝講。
鄭晳啓曰,明日常參·經筵,取稟。傳曰,只晝講。
藥房啓曰,暑雨纔晴,蒸鬱太甚,伏未審聖體若何,慈殿寢睡水刺,與前一樣乎?臣區區憂慮,敢此問安。答曰,慈候,別無大段所患,而予則無事矣。
大王大妃殿·王大妃殿·中殿,藥房問安。答曰,知道。以下缺
吏批啓曰,判書金徽,病不來,參判未差,小臣獨政未安,何以爲之?敢稟。傳曰,只出緊任。
又啓曰,承旨及工曹判書加望事,命下,而行副護軍李東稷,纔以足病,陳疏見遞。工曹參議李夏與左承旨鄭晳,婚家相避,奉使及外任在外堂上中,終無可擬之人。且工曹判書,當爲加望,而正二品中,亦無無故可擬之人,何以爲之?敢稟。傳曰,然則前望單子還入。
傳于睦來善曰,堂上中有文學才望者,吏曹參判備擬。
吏批啓曰,堂上中有文學才望者,吏曹參判備擬事,命下,而堂上中揀選備擬,事體重大,待判書開政之日,相議擬望,何如?傳曰,允。
以金萬重·宋昌爲承旨,柳赫然爲工曹判書,李萬封爲兵曹佐郞,金之健爲明川府使,吳挺昌爲執義,李尙眞·尹鑴·金·朴世堂·李夏鎭爲副護軍,柳天三爲副司果。
以承旨望單子,傳于吏批曰,執義吳挺昌,承旨除授。以下缺
以備忘記,傳于鄭之虎曰,長番內官柳元一,當爲莫重公事,誤踏啓字,極爲非矣,從重推考。
鄭之虎,以備邊司郞廳,以領右相意啓曰,新除授明川府使朴始漢,纔經草土,旋赴統營虞候,重傷於水土,病勢不輕,本司堂上之見之者,皆言其不可責以邊上之任云,而北道守令,遞易不便,故不卽啓遞矣。今日招見,則形容換脫,氣且促急,決無登程得達之理。朴始漢罷出,其代令該曹以在京無故人,擇差,催促發送,俾無絶塞人之留滯之弊,何如?傳曰,依啓。
李溟翼,以禮曹言啓曰,因前縣監黃寧上言,其收養子黃後石,以張是覺,改姓名,而舊受律科,白牌改書以給事,覆啓允下矣。原榜目中,黃後石,以張是覺,改付標,其父名亦爲付標以入之意,敢啓。傳曰,知道。
又以禮曹言啓曰,卽接崇陵參奉牒報,則今番急雨,丁字閣東西甍及南邊會草音三處雨漏,北簷如莫沙一張,折墜,階下左右庭,爲山上水衝破,礴石多數崩頹,水刺間前面沙壁,一處頹落云。依例本曹堂上郞廳,進去奉審後,稟處,何如?傳曰,允。
獻納睦昌明,正言權瑍啓曰,近日關西守令,必以武科差遣者,意非偶然,而新除守甑山縣令方振英,爲人庸闒衰破,不合字牧之任,請甑山縣令方振英,遞差。答曰,依啓。
鄭之虎,以兵曹言啓曰,卽接興化門入直把摠韓世弼牒報,則哨官李䅔,去夜猝得唇腫,痛勢苦劇,莫重內直,勢難仍在,元單子中改付標之意,敢啓。傳曰,知道。
吏曹參判尹鑴疏曰,伏以臣至愚極陋,何所肖似,任職居官,無以逾人,而聖恩隆厚,榮寵沓至,臣誠捧戴難勝,踧踖靡容。臣方居憲府,旣不振擧頹綱,以淸朝著,卽此銓曹,乃所以權衡人物,進賢退邪,以助我聖上穆穆明明之治者,顧臣已試無效,又將何以堪之?如小車之任重,必至顚覆,臣非自惜,奈國家何?且向日人有誚臣,以有猜怒之心,艶其官而適逼之者,臣乃適居其處,果如人之所言,此古人所謂,牽牛以蹊人之田而奪之牛者也。臣雖無狀,不欲以身抵此醜辱,當古人之嘲笑,以辱名器,以喪廉隅。伏願聖明,諒此情勢,亟許遞免,以幸公私,臣無任恐懼之至。答曰,省疏具悉卿懇。卿辭如此,本職,今姑勉副焉。
右副承旨黃俊耉疏曰,伏以臣行身無狀,自速臺評,重負穢累,江海難洗。臣之情勢,決不可更出世路,貽辱淸朝之狀,旣陳於前疏,五行缺自三朝行世後,所未有之彈論,猝發於朋儕相親之間,而醜詆之言,有若常漢之因嫌搆虛,極口叱辱,快於其心而後已者然。臣雖無狀,猶具七情,受人詬辱,一至此極,而復敢擧顔入聖朝,揚揚於邇列,則奈其嗤點何,奈其廉隅何?且臣受氣虛弱,素多疾病,往年冬初,添得吐血之症,心神怳愡,耳目眩亂,少或運動行步,則輒至氣上,胷膈窒塞,長臥枕席,已作病廢之物,雖欲感激洪私,趨謝恩命,其勢末由。伏乞聖慈,亟命鐫削臣職名,以重名器,以安微分,公私幸甚。臣無任瞻天望闕,泣血祈懇之至,謹昧死以聞。答曰,省疏具悉。本職,當許遞焉。
大司憲李袤疏曰,伏以臣少也不才,老而無能,世旣棄臣,臣亦棄世,流落江海者,十六年,甘心黨錮,嚇鵷之鴟,安知魚樂?優游自適,若將終身。不圖聖上嗣服之初,不識臣之何狀舊物,而齒于黃髮起廢之後,旣召臣諫官,又加臣資爵,今又擢臣憲長,驟陞卿月,二品淸要,一時極望。此臣平生夢寐所不到,送老窮鄕,虛擲半生,有何文學,有何才望,而數月三遷,謬受聖簡,何以至此極也?宦宮不知名,進不由他道,是臣素所願也。不虞過情之譽,臣實恥之,何敢不讓,若固有之,下喪廉隅,上累淸朝乎?聞命感激,涕泗交頤,寢不交睫,食不下咽,百爾所思,報答無路,只知事君之道,舍生而已。目今人心世道,已到百尺竿頭,釐正雖久,國是未定,義理晦塞,名分倒懸。雖家喩戶說,無一人悔過知非,相率而歸,僞欺亂言之徒,接跡而起,此皆時烈專擅威福,久則難變之故也。定父子君臣,參贊臣許穆言之,無將不道誅,參議臣洪宇遠言之,治誑誘疑惑,參判臣尹鑴言之,臣何言哉?尹鑴遷而臣代之,猶狐腋之以羊四行缺阿堵之障,頭疼毒喘之症,種種交侵,精神昏耗,委頓呻吟,欲辭下筆,戛戛乎艱哉。縮伏累日,今始構章,老人不以力爲禮,雖曰古典,臣罪至此尤大矣。伏乞聖慈,亟遞新除本職及兼帶修史劇務,俾得專心藥物,以安危喘,則公私幸甚。臣無任戰灼祈懇之至,謹昧死以聞。答曰,省疏具悉。今玆之命,實非偶然,非卿文學重望,二三字缺堪重任,安心勿辭,從速行公。以上燼餘
上在慶德宮。停常參·經筵。
下直,慶興府使李東耉。
鄭之虎啓曰,明日敬思殿修改,視事,頉稟。傳曰,知道。以下缺
答右承旨李溟翼疏曰,省疏具悉。爾辭雖如此,氣力尙强,重聽何傷?爾其勿辭察職。
答禮曹判書張善瀓疏曰,省疏具悉。卿辭至此,經筵之任,當勉副焉。卿其安心勿辭,調理行公。以上燼餘
答左議政金壽恒五度呈辭曰,安心調理。以上內下日記
右承旨李溟翼疏曰,伏以臣稟賦虛薄,自少善病,年迫七十,衰耗已甚,而又自上年臘月,重得痰火上升之症,因患兩耳刺痛,六朔沈痼,僅尋生道,而耳病餘症,尙未快愈,雖等閒職事,猶懼其不能堪任矣。頃者承宣之命,出於千萬夢寐之外,嚴召之下,不得不扶曳出肅,而廳風所拘,又不敢陳章乞免,黽勉行公,惟增憂懼而已。昨日入侍時,天威咫尺,玉音丁寧,而左右借聽,顚錯失措,臣不勝兢惶死罪之至,以此病勢,決不可一刻仍冒於出納重地。伏乞聖慈,憐臣病狀,察臣危懇,亟賜遞免,以便公私,不勝幸甚。臣無任惶悚屛營之至,謹昧死以聞。答曰,省疏具悉。爾辭雖如此,氣力尙强,重聽何傷?爾其勿辭察職。
禮曹判書張善瀓疏曰,伏以臣狗馬之疾,日就綿惙,無復有陳力之望,三單一疏,懇乞解任,誠未上格,竟靳恩許,三行缺終未收效,當其痛時,苦惱難狀。此年以來,因衰症甚,自去冬朣瘡,經春愈暑,迄無良已。八月沈綿,眞元已敗,又値暑熱,百病迭侵,飮啖日減,肌肉日削,頭目眩瞀,神氣薾然,不能收拾,涔涔呻頓。自料症情,決非旬日之所能瘳,臣之本職兼帶,俱係緊重,不可暫曠,而若乃實錄春秋之任,則修史方急,諸房堂上,各有分掌,非可推移兼察,得以了事者也。一日曠職,闕損已多,不職逋滯之罪,臣無所逃矣。伏願聖慈,曲加矜察,將臣所帶本職,經筵實錄堂上等任,亟賜鐫免,以便公私,千萬幸甚。臣無任崩迫祈懇之至,謹昧死以聞。批答見上
上在慶德宮。停常參·經筵。
下直,甲山府使閔暹。
鄭之虎,以都摠府言啓曰,今日出番軍士,當爲慕華館中日習射,而敬思殿移還安祭,相値,不得爲之之意,敢啓。傳曰,知道。
睦來善啓曰,注書李聃命,身病頗重,呈辭到院,還爲出給,使之調理,其代假官差出,姑爲察任,何如?傳曰,允。
假注書,朴鳳祥差下。以下缺燼餘
答慶源府使李柚疏曰,省疏具悉。爾之爲國之誠,予甚嘉之,疏辭,當令廟堂稟處焉。傳曰,今下弓矢,昌洲僉使李公望處,給送。以上內下日記
禮曹啓曰,臣之翼,與本曹正郞尹,馳詣崇陵,看審丁字閣等有頉處,則正殿西邊第一柱扇椽,小有雨漏,仍爲流灑於兩椽頭,南邊會草音一處雨漏,所塗丁粉,剝落,月廊東邊扇椽一處,微有雨漏之痕,北簷女莫沙一張,折墜,水刺間前面沙壁一處,頹落。果如參奉所報,此則趁卽擇日修改,宜當,丁字閣左右庭地形,自高漸低,故急雨洗其塡土,礴石擧皆露隙,東邊礴石二立,傾倒,紅門內橋邊礴石八立,低陷,礴石左右庭,尤被闌破,遍成小溝,若値連旬大雨,其害必不止於此,卽今所破處,盡以莎草鋪排,則雨水之節,可無衝破之患矣。此外,以本陵參奉所言,看審殿內,則三面火防內沙壁,盡爲浮動,將未免頹落,正殿外前面道里,及樑間沙壁,處處浮起細拆,不可不竝爲修改,而第念三時祭祀之處,設役,有所妨碍,前日撑簷處修改時,一體擧行似宜。左右庭水破處,鋪排莎草,事係大役,臣曹不敢擅便,後日大臣登對時,稟定,何如?傳曰,依啓。禮曹謄錄
睦來善啓曰,明日視事,當爲取稟,而日氣甚爲蒸鬱,初伏只隔一日,三行缺推問乎,自本院啓稟擧行云,敢啓。傳曰,推鞫爲之。
鄭之虎,以兵曹言啓曰,當日良人兒童趙世傑稱名人,自興化門入來,差備門外擊錚,極爲駭愕。令攸司囚禁治罪,同門守門將梁義弼,常時不能禁斷雜人,以致闌入,亦爲非矣,推考,何如?傳曰,允。
推局廳啓曰,觀此罪人,崔愼所供,則與柳弼明,俱以宋時烈門人,往來相見,情誼頗親,愼,自製伸救時烈之疏,出示於弼明,不果呈而焚之云,而至於弼明所呈之疏,相議搆出事,則費辭稱冤,不爲直招,所當依例請刑,而援引之辭,發明之招,皆不可取信,愼及弼明,姑先一處面質後,稟處,何如?傳曰,依啓。
傳于宋昌曰,推局姑罷。
宋昌,以刑曹言啓曰,二行一字缺矣。今則敬思殿安香廳,設於故持平南重晦家,其寡妻,旣已許入於迎接都監堂上入接處,刑曹,不得已請入於南別宮副使大廳。此大廳之門,由於宴廳,則受刑罪人,自不免列置於西宴廳簷廡之間,西宴廳,乃是親臨處所,事體未安。且館內窓壁丹雘,不無汚破之患,修改之際,物力亦可慮也。今刑曹,或於公家直房,或於私家空虛處,覔給南家,使之入接,刑曹,則移於迎接都監堂上大廳,似好矣。同知事金錫胄曰,刑曹之移於南別宮,果爲未安,吳挺緯所達,是矣。上曰,依爲之事,傳敎矣。當初臣曹之移入南別宮,不但取其堂上郞廳,各有坐處,足以搜閱文書,推問罪人而已。癸丑遷陵時,都監,亦設於本曹,本曹移接南別宮,過了數月,前例,亦有可據故也。日者,戶曹判書吳挺緯,思得許多曲折,陳達於前席,令臣曹移出,毋論前例有無,旣有成命,所當卽爲移出,而其所謂或公家直房,或私家空虛處,令臣曹覔給南重晦家之語,似近於不度事勢,率口仰達也。公家直房,旣非臣曹所管,至於空虛之私家,從何借得,轉借南家之後,移接於迎接都監堂上大廳乎?事勢如右,不得不姑爲數次開坐於南別宮,罪人刑推,則竝皆停止,名雖開坐,而不得推論罪人,烏在乎開坐之意也?本曹之移出,一日爲急,南家之移出,非臣曹所可爲者,迎接都監大廳,乃是戶曹所管,移出南家,許借臣曹之意,分付戶曹,趁卽擧行,何如?傳曰,允。
大司憲李袤,執義吳挺昌,掌令趙嗣基,持平兪夏益·李沆啓曰,安置罪人宋時烈,倡爲體而不正之論,引至免衰之說,不是我仁祖侮辱,我孝宗,自陷於無將不道之誅,樂土恩譴,實出好生之德,而猶不悛惡,益肆怨責,誑誘惑亂之害,將至於陷天而後已。防患不密,討誅不嚴,三行缺安置,何如?答曰,依啓。
獻納睦昌明,正言權瑍啓曰,五字缺典討罪,必施當律,夫然後人心服,而邪說熄矣。宋時烈,壞倫亂統,貶降君父之罪,實神人之所共憤,覆載之所難容,而朝家曲加寬貸,罪止竄配,則德至厚也,恩至渥也。爲時烈者,所當泥首悔悟,革面自新之不暇,而乃反益復怨懟,不小悛改,使人心日益陷溺,邪說日益肆行,終欲邦禮必紊,國是必亂而後已。此無非原恕之道,太勝,而討惡之典,不嚴而然也,論其罪狀,決不可安置而已。請宋時烈,圍籬安置。答曰,依啓。燼餘
上在慶德宮。停常參·經筵。
下直,江原監司趙䃏,昌洲僉使李公望,丑山萬戶金逸民。
左議政七度呈辭。傳曰,遣承旨傳諭。
傳于睦來善曰,江原監司趙䃏,昌洲僉使李公望,丑山萬戶金逸民,留待引見。以下缺
傳于宋昌曰,推鞫姑罷。
金萬重,承命往諭于左議政金壽恒,則以爲臣病未供職,至於經月,長單請罪,誠不獲已。只竢得釋重負,少安私分,而兪音尙閟,已極悶切,而不意近侍臨辱,傳宣聖諭,辭旨勤懇,恩數優異,臣於此尤不知所以措躬也。臣雖至愚無狀,豈不知聖眷之隆厚,國勢之憂危?而不幸狗馬之疾,日漸危苦,頓無一分自力之路,更起就列,望已斷矣。孤負寵命,坐積罪戾,瞻望宸極,只自涕泣而已云矣,敢啓。傳曰,知道。以上燼餘
答左議政金壽恒七度呈辭曰,遣承旨敦諭。
答禁府粘目曰,姑停刑推,令本道各別詳査啓聞後,稟處。權緝安東府使時殺人事以上內下日記
江原監司趙䃏引見時,都承旨睦來善所啓,守令可合之人,常患乏少,故破格年限,而調用之者,年雖過限,必以聲勣素著,精力尙强者,擇差之意,而近來年老而爲守令者,曾無聲績,且甚衰敗,不合其任者頗多,事甚未妥,察其所爲,不能擧職,則一一罷黜之意,申飭於監司,亦令政官,自今以後,考其履歷,聲勣表著,精力尙强者,各別擇用爲當。且守令黜陟,專在監司,而臣嘗觀諸道守令中,有形勢守令,雖甚不治不謹,監司不能據法處置,殿最之際,只以殘邑守令,置之下考,故有形勢守令,略不畏戢,此亦申飭於監司,宜矣。上曰,如是,則好矣,依爲之。以上備局謄錄
敎江原監司趙䃏書,王若曰,古有嶽牧之官,所與共理,今重屛翰之寄,蓋亦難人,予方勞求,卿果膺選,睠彼嶺海之鎭,介玆東北之交,據平·越·淮·鐵之險要,山多于地,擁襄·江·通·歙之舟艦,水拍於天,控咸關而扼喉,衛京輔而成臂,屬緣大侵之連歲,堪傷中澤之鳴鴻,峽田多磽,矧經庚辛之慘,海邑易旱,更兼霜雹之災,重之天棄東方,痛矣國有巨慼,何以堪命?山陵之役至三,寧欲無聞,溝壑之民散四,什伍缺而徒擁虛簿,府庫空而今無見糧,苟非兼濟之才,曷副委任之意?惟卿,通敏識務,剛果有爲,擅侯喜之新聲,蜚英文苑,履田錫之舊職,秉簡諫垣,一言暫迕於時權,十年遂屈於州府,民懷吏悅,何讓單父之鳴琴,仁洽政成,遂膺潁川之增秩,名推特達,如大夫者幾人,績著廉明,追廣漢於千載,是以擢夏官之佐,俄然躡銀臺之聯,深知外內之俱宜,愈思盤錯之一試,班撤侍從,豈不惜去朝之頻?任大旬宣,要當委分臬之責,玆授卿以江原道觀察使兼兵馬水軍節度使巡察使,卿其祗若寵命,恪布敎條,黜幽陟明,致望風而解印,蘇殘四行缺察俗,須勉留愛於憩棠,卿其往欽,予不多誥,故玆敎示,想宜知悉。副護軍知製敎李夏鎭製進
上在慶德宮。停常參·經筵。
傳于鄭之虎曰,大臣·備局堂上,引見。
鄭之虎啓曰,卽者引見退出之際,臣顚錯失儀,不勝惶恐待罪。傳曰,勿待罪。
傳于宋昌曰,推鞫罷。
推鞫廳啓曰,罪人柳弼明·崔愼,忍杖不服,請竝加刑。傳曰,依登對時,定奪施行。
正言權瑍啓曰,卽伏聞今日大臣,以衰敗無聲績守宰·臺臣,不卽擧劾爲非。故同僚至於引避,臣之忝叨言責,屬耳,一日在職,當受一日之責,則不言之失,臣亦難逃。且夫大臣,卽臣之叔父也,臣於此尤有所嫌,何敢晏然處置同僚乎?請命遞斥臣職。答曰,勿辭。
執義吳挺昌啓曰,兩司之官,以不論過年守宰,被斥於大臣,相繼引避,則臣之忝叨憲職,亦非一日矣,獨何敢晏然乎?請命遞斥臣職。答曰,勿辭。以下缺
宋昌啓曰,持平兪夏益·李沆,正言權瑍,執義吳挺昌,掌令趙嗣基,再啓煩瀆,退待物論矣。傳曰,知道。
答左議政金壽恒箚曰,省箚具悉卿懇。當此國家艱虞之日,何乃連引釋負之單,若是其太過乎?予甚慙然,無以爲諭。卿須體予至意,宜勿固辭,速出論道,以副上下之望。
答兵曹判書金錫胄疏曰,省箚具悉卿懇。箚辭,當令廟堂議處焉。以下缺
巳時,上御慶善堂,大臣·備局堂上引見時,右議政權大運,判義禁閔熙,副護軍吳始壽,左尹尹深,兵曹參判申汝哲,副護軍尹鑴,左副承旨鄭之虎,大司憲李袤,獻納睦昌明,修撰柳命天,假注書朴鳳祥,事變假注書鄭煥,記事官南益熏·趙持謙,入侍。大運曰,近來久未入侍,而五六日內,暑炎尤酷,伏不審聖體若何?上曰,予則無事矣。大王大妃殿·慈殿氣候,一樣安寧乎?上曰,安寧矣。以下缺燼餘
宋昌,以兵曹言啓曰,當日內禁衛宋時卿稱名人,自開陽門入來,差備門外擊錚,極爲駭愕,令攸司囚禁治罪,同門守門將劉英漢,常時不能禁斷雜人,以致闌入,亦爲非矣,推考,何如?傳曰,允。三行半缺
鄭之虎啓曰,獻納睦昌明,再啓煩瀆,退待物論矣。傳曰,知道。三行缺
鄭之虎啓曰,大司憲李袤,再啓煩瀆,退待物論矣。傳曰,知道。
持平兪夏益·李沆啓曰,伏聞今日筵中大臣,以不劾衰敗守令,峻斥臺臣云,臣等,不勝慙悚之至。自夫年限不拘之後,守令之年老赴任者,間或有之,而臣等,久叨言地,曾未論劾一人,則含默不言,臣等之失,大矣。決難一刻仍冒,請命遞斥臣等之職。答曰,勿辭。
掌令趙嗣基啓曰,君臣之義,天地之常經,而自有所當然之理,又有莫之爲而爲之者,爲漢昭帝之臣者,徒知有昭帝,而期待其百年在位,子子孫孫,以克永世者,當然之理也。及其不幸,而昭帝在位十三年,昌邑廢,而昭立宣者,莫之爲而爲者也。當其所當然之時,已有莫之爲之心,則豈臣子之義乎?故昭帝之時,言衛太子者,收縛而見誅,臣子以爲處事,無讓於古人。我先大王嗣服之初,未有兄弟,聖嗣未誕,豈非危疑之際乎?而倡爲體而不正,不害爲庶子之議者,人雖欲百口保其無外,不可得也。天佑我東,聖嗣誕生,則欲望其早定儲位,以繫民生之望者,容有極乎?宋時烈,弟子黃世楨疏曰,許穆建儲之疏出,而人莫知其意,三行四五字缺唯可以証已往之謬,而又足以開後來之惑者也。今之時烈,雖爲誅首,自當初猶無所指斥之地,至於柳弼明,則乃敢擲昭顯世子而言之,則是將君父傳次之統,而欲有所移易者也。此而不爲刑章,則其於君臣之義,天地之常經,何哉?必正弼明之罪,告于宗廟,傳諭八方,然後君臣之義,大明於世,而時烈,亦可知罪而心服,其他陷溺於時烈者,皆將覺悟而歸於正矣。臣故以柳弼明,不可不正刑之意,通于長官於引見之前,而且欲與他僚會議,將待引對之罷,而有所論啓矣。長官旣於榻前,弼明絶島定配停當之時,不爲論執,是臣言之不見信,而衰敗守令,不劾之失,與他僚無異,臣何敢晏然仍冒?請命遞斥臣職。答曰,勿辭。
左議政金壽恒箚曰,伏以臣病廢職事,已浹兩月,呈單請急,亦至七告,而聖明不諒,不卽準許。一旬之內,再辱承宣,聖諭丁寧,有踰尋常。仰戴殊恩,感篆雖深,俯揣微分,惶隕冞切。顧臣才地薄劣,濫竊祿位,福過涯溢,宜速災孽,而況負犯深重,倖逭譴罰,蹤跡臲卼,尙逋駁議,人心所咈,鬼責先加,疾病纏髓,日就危痼,天之所廢,理固宜爾。更起爲人,亦難自期,陳力就列,寧有其望?帶職退伏,益添罪戾,引日虛拘,徒損事體,臣身狼狽,姑不足恤,相職癏曠,實非細慮。伏乞聖慈,俯諒至懇,將臣職名,亟許遞免,國事幸甚,私分幸甚,取進止。批答見上以下缺
巳時,上御慶善堂,大臣·備局堂上,引見右議政權大運,判義禁閔熙,副護軍吳始壽,左尹尹深,兵曹參判申汝哲,副護軍尹鑴,左副承旨鄭之虎,大司憲李袤,獻納睦昌明,修撰柳命天,假注書朴鳳祥,事變假注書鄭煥,記事官南益熏·趙持謙,入侍。大運曰,近來,久未入侍,而五六日內,暑炎尤酷,伏不審聖體,若何?上曰,予則無事矣。大王大妃殿·慈殿氣候,一樣安寧乎?上曰,安寧矣。大運曰,首相以病久未行公,亦無稟定之事,而昨日推鞫之事,必有下問之擧,故敢達矣,上曰,領相病勢頗重云,予甚慮念矣,今聞漸至差境,幸矣。大運曰,臣嘗往問首相病患,則當初病勢,實爲非輕,以此久未出仕,而少差則當出仕云矣。臂痛亦未快減,而比當初呈告時,則頗歇矣。上曰,柳弼明與崔愼,三行缺爲痛駭,故請形矣。上曰,崔愼,果與弼明,無相議之事耶?大運曰,弼明之疏,雖不美製,而必非渠之所自製矣。禁府堂上,方來待於外,竝爲招入乎?上曰,竝入侍。鄭煥承命,招金宇亨·洪處大入來。大運曰,弼明之疏,安有如此凶慘之事?上曰,弼明,全然無形人乎?大運曰,果是無形人矣。論其罪狀,則萬死無惜,而其爲人實是無形,故容有可恕之道,而崔愼,則問事郞廳問目之時,口號元情而書之,頗知文字者。上曰,兩司·玉堂及副護軍,各陳所見。熙曰,弼明之疏,極爲無狀,死不足惜也。凡罪人之欲爲分罪,誘以與他人相議者,容或有之,而弼明與愼相議之迹,則昭不可掩,不可無隱諱不告之罪矣。大抵弼明,則乃是無形人也,愼則自稱先生弟子,而渠以會寧之人,安有知識乎?乃以掇拾餘論之徒,所謂枝葉之枝葉也。若因此重刑,則隕命可慮,未知於國體如何也。大運曰,昨日一次加刑之後,啓請加刑,而當此炎熱,又加一次,則殞命不難,似或過重,故欲爲稟定於登對時,循例請刑矣。宇亨曰,臣則無別樣陳達之事,而大臣所達之言,是矣。處大曰,渠則姑爲無惜,而用極刑,則似過矣。鑴曰,臣於前日推鞫之時,見弼明所供之辭,而旣有所達,故更無所達之言矣。弼明,固是無形人也,愼則本以不良之人,歷抵公卿,怙勢恣行,敢論大禮,其狀可惡,而旣與弼明,同受刑訊,則今當用放流之典矣。袤曰,弼明等獄事,大臣旣已備達,其中尹鑴陳達之言,尤是矣。但崔愼,則以北方之强頑悍暴之甚,而弼明,雖曰迷劣,以湖西之人,不無巧詐之態,隨其土風之異,而氣習不同矣。大運曰,非但巧詐,實是愚蠢人也。鑴曰,敢論大禮之罪,固爲無狀,而若用極刑,則似過矣。昌明曰,觀其所爲,則殺之無惜,而諸臣所達之意,如是,則減死,可矣。命天曰,論其弼明之罪,固當斷之以法,而以諸臣所達之言,宜用寬貸則,可矣。大運曰,日昨刑推弼明,則其所供辭曰,渠之製疏。以下缺燼餘
上在慶德宮。停常參·經筵。
下直,廣州府尹朴信圭,穩城府使李萬枝。
大王大妃殿,藥房問安。答曰,知道。
王大妃殿,藥房問安。答曰,知道。中殿,藥房問安。答曰,知道。
藥房副提調睦來善啓曰,昨日伏熱方烘,引接臣僚,酬酢移時,不瑕有勞憊之患耶?慈殿寢睡水刺,與前一樣乎?臣不勝區區憂慮,敢來問安。答曰,慈候,與前別無大段,予則無事矣。以下缺
午時未時,日暈兩珥。
睦來善啓曰,吏曹郞廳來言,臺諫有闕,政事,取稟。傳曰,明日爲之。
左議政金壽恒八度呈辭。傳曰,安心調理。
鄭之虎,以都摠府言啓曰,今日出番軍士,慕華館中日習射,請出標信。傳曰,知道。
傳于李溟翼曰,今月初次祈雨祭設行,在於何日耶?李溟翼啓曰,傳曰,今月初次祈雨祭設行,在於何日耶事,命下矣。問于禮曹,且考見置簿,則今月初三日,行初次祈雨祭矣,敢啓。傳曰,初次祈雨祭,獻官以下,竝爲書啓。
備忘記,都承旨睦來善,身爲喉舌之任,大小公事出納之際,小心謹愼,多所補遺處,其誠可嘉,內廏馬一匹,特爲面給。
鄭之虎,以兵曹言啓曰,忠壯衛將李箕男,以八十之年,重得暑病,閱月不瘳,決難察任之意,以戶奴呈狀本曹,李箕男衛將之任,改差,何如?傳曰,允。
掌令南天澤啓曰,兩司,竝引嫌而退,大臣所奏,非出深咎,筵中失次,適緣倉卒,所見有異,雖未論執,從容稱停,亦且未晩,俱無可避之嫌。請獻納睦昌明,大司憲李袤,持平兪夏益·李沆,正言權瑍,執義吳挺昌,掌令趙嗣基,竝命出仕。答曰,依啓。
鄭之虎啓曰,臺諫出仕事,命下矣。今已日暮,明日待開門牌招之意,敢啓。傳曰,知道。
答禮曹判書張善瀓疏曰,省疏具悉卿懇。卿其安心勿辭,調理行公。
答工曹判書柳赫然疏曰,省疏具悉卿懇。卿以宿望老將,雖有微恙,當此艱虞之日,予所重者,惟卿一人而已。卿其安心勿辭,須速行公。
答正言李壽慶疏曰,省疏具悉。噫,近日人心世道之偸薄,極矣。時烈之罪惡,難容於覆載之間,爾居論事之責,直言正論,以正時烈之罪,上慰皇天之靈,下雪神人之所共憤,明大義於後世,深嘉爾之舊二字缺身死黨之輩,憾其領袖之被罪,尙不悛改,怨謗日興,眩亂朝廷,吁亦慘矣。何乃引嫌至此哉?誠不足掛齒,爾其勿辭,從速察職。
答都承旨睦來善疏曰,省疏具悉。今茲賜馬之命,出於嘉卿謹愼,察納雅言,卿何辭爲?安心勿辭焉。以上燼餘
行禮曹判書張善瀓疏曰,伏以臣猥將賤疾,再瀆宸聽,伏蒙溫批,許遞兼帶經筵,仍有勿辭調理行公之命,臣誠不勝感幸。第臣區區微悃,猶有未盡察納者,此尤臣之狼狽悶迫,冒死呼籲,而不知止者也。竊念臣,卄年宿患,根抵深固,輾轉添傷,眞元豐敗,犬馬之齒,六十有二,蒲柳之質,望秋先零,形貌衰謝,精力耗盡,況乃種種諸疾,皆由於血少勞火之致,而到今血衰疾痼之後,豈可望時月之內,調理得瘳也哉?臣之本職,禮官之長,自是緊重,不可癏曠,至於兼帶實錄堂上,尤係劇務。各房官僚,分月而授,限日而修,課程甚嚴,不敢少緩。若一員有故,則一月之事,不得刪節,而今臣病告,已經旬望,所事之課,漸至逋滯,其爲闕事,不言可占。此何等重任,而曠日虛拘,爲臣養病坊乎?言之至此,益切隕越,此外情勢之難安,殆有甚焉,而臣不暇言。伏願聖明,曲垂憐察,將臣本職及實錄堂上等職名,亟賜一倂鐫免,俾得屛蟄將息,專精醫藥,以延殘喘,以遂。二行缺批答見上
工曹判書柳赫然疏曰,伏以臣本一武夫耳。粗習弓馬之技,無所短長之效,猥蒙兩朝拔擢之恩,躐躋於大將之列,待罪兩局,首尾于茲二十年矣。初緣乏人之致,本無可試之能,絲毫蔑蔑,冒居已久,徒增愧懼,罪積如山。當此艱虞溢目之日,非不欲殫竭心力,以報聖恩之萬一,而臣之所患土疾,深入骨髓,藥物無效,轉成沈痼。今爲殘疾之人,精消魄爽,朝事夕忘,加以犬馬之齒,又過六旬,向國之忱誠,雖篤,供務之精力,難强,死期將迫,報答無路,愚忠耿耿,只自悼怛。頃日聖上,許臣恩暇,俾得往浴於溫泉,臣誠感激,涕淚自零。第緣症不宜浴,添得新病,固當廢事調治,以尋生路,而曠務是懼,赴衙趁早,馬蹶落傷,腹背牽痛,骨節酸疼,不能運動。冒死呈單,未蒙恩遞,水部新命,出於夢寐之外,臣惶感之極,罔知攸措。臣之舊病新恙,一時俱劇,臣之所帶將任,豈是養病之坊?六卿之職,元非閑漫之地,時月之間,斷無供職之望,臣身顚仆,有不足暇恤,其於僨敗國事,何哉?天地父母,察臣危悃,憐臣病狀,亟遞臣本職及兼帶,以便公私,不勝幸甚。臣無任瞻天仰聖祈懇之至,謹昧死以聞。批答見上
正言李壽慶疏曰,伏以臣性本伉拙,跡甚羈危,不量時勢,遇事輒前,至於脂韋滑稽,相時周旋,非徒不能爲,亦所不忍爲也。適當禮論之初,猥玷言責之地,徒欲扶大義正大倫,明國家宗嫡大統,而一身利害,不暇顧念,顚沛之患,固已自料,而失志怏怏之徒,以臣爲群矢之的,必欲甘心快意而後已。陰謀深嚌,日巧月新,無窮之謗,罔極之誣,搆捏白地,私相倡和,欲陳其說,則有非臣上聞者,而飛語流傳,大播朝紳,不測之禍,朝夕且至,只欲特蒙天聽,顯成罪案而已。噫,嫉臣而欲傾之,則百罪千咎,豈患無辭,四行缺地日月之下,而不能得也。不意茲際,新命遽降,臣誠感檄罔極,益不知置身之所也。顧身所遭搆誣之言,實是覆載難容之極罪,未辨暴之前,決不敢自同他人,晏然行公。伏乞特加矜察,亟削臣本職,及實錄兼春秋之任,千萬幸甚。伏不勝痛迫崩隕之至,謹昧死以聞。批答見上
行都承旨睦來善疏曰,亡狀小臣,百無寸長,濫沐洪渥,待罪喉司,蔑有塵露之補,常懷癏曠之優。萬萬夢寐之外,遽承嘉奬之寵,而至有內廐馬面給之命,臣始焉驚惶,繼以感懼,踧踖靡安,戃怳難狀。臣不敢知聖明,有何所取,而特以曠世之恩數,加之於無一毫可紀之臣身乎?一嚬一笑,明主亦愛,況此優異之典,豈容輕施,下以駭人瞻聆,上以貽議謬恩乎,伏乞聖慈,察臣衷悃,亟收賜馬之命,以重恩典,以安微分,不勝萬幸。臣無任感泣懇迫之至,謹昧死以聞。批答見上以上燼餘
上在慶德宮。停常參·經筵。
午時至酉時,日暈。
夜五更,月暈。
睦來善啓曰,今日爲政事命下,而吏曹判書·參議,一時呈辭,俱不入來云,卽竝牌招開政,何如?傳曰,允。
有政。
吏批,判書金徽進,參判未差,參議洪宇遠進,都承旨睦來善進。
兵批,判書金錫胄進,參判申汝哲進,參知未差,左副承旨鄭之虎進。
吏批,以沈檀爲典籍,尹淑爲甑山縣令,閔黯爲司諫,閔點爲繕工提調,李觀徵爲大司諫,吳始復爲兼校書·校理,李沃爲吏曹佐郞,柳挺煇爲直講,朴世堅爲參知,睦昌明爲副校理,閔黯爲兼執義,李弘淵爲都承旨,閔熙爲尙衣提調,許穆爲掌苑提調,金錫胄爲觀象監提調,郭齊華爲獻納。
兵批,以全迬爲五衛將,李騫爲五衛將,南聚星爲羅州營將,成德望·宋必興爲部將,鄭載濟·李處仁爲武兼,朴昌後爲忠壯衛將,沈極爲文兼,李時煜爲僉知,吳始壽·邢浹爲知中樞,韓恒吉·金彦希·韓慶祜·金至剛·呂祉吉·金重遠·任景信·李昌信·李希奉·愼盈·南天漢·宋奎濂·趙基蕃·咸應元·崔孝生爲副護軍。
宋昌,以義禁府言啓曰,以平安監司狀啓,刑曹粘目,德池筒屯田監官李大成,移本府處置事,允下矣。李大成,卽爲囚禁之意,敢啓。傳曰,知道。
李溟翼啓曰,都承旨睦來善,今日政,移拜吏曹參判,吏批政廳,何承旨進去乎?敢稟。傳曰,右承旨進去。
假注書,朴鎭圭差下。
李溟翼,以禮曹言啓曰,今閏五月望祭,親行於孝敬殿矣。來六月初一日朔祭,當行於敬思殿乎?敢稟。傳曰,依爲之。
金萬重,以弘文館言啓曰,本館上番,只有副校理李沃矣。今日政,移拜吏曹佐郞,上番,他無入直之員,新除授副校理睦昌明,卽爲牌招肅拜,使之入直,何如?傳曰,允。以下缺燼餘
吏批啓曰,本曹參判及司諫,今當差出,而擬望之人,乏少,承旨·外任,竝擬,何如?傳曰,允。
又啓曰,本曹郞廳,今當差出,而擬望之人,乏少。二行缺
鄭之虎,以兵曹言啓曰,今日一所巡將二字缺受點,而方爲在外,單子中不爲懸頉,當該色吏,自本曹從重決棍,元單子中,付標以入之意,敢啓。傳曰,知道。
傳于宋昌曰,昌德宮養心閣添造處,當爲還撤,到防軍,自再二字缺數赴役事,分付兵曹。
大司憲李袤啓曰,罪人柳弼明·崔愼,干犯天憲,變幻抗拒,厥罪惟均,而旣受刑數次矣。以下缺燼餘
上在慶德宮。只召對。
下直,平安都事金邦杰。
自辰時至午時,日暈。
金萬重啓曰,吏曹郞廳來言,臺官有闕,政事,取稟。傳曰,當日爲之。以下缺
宋昌啓曰,當日爲政事,命下矣。卽者吏曹郞廳來言,判書陳疏,參判未肅拜,參議病不進參云。判書則疏批未下,雖未得牌招,而參議,卽爲牌招,開政,何如?傳曰,依啓。疏批已下,亦爲牌招。
金萬重啓曰,吏曹判書金徽,牌不進矣。傳曰,更爲牌招。
宋昌啓曰,假注書朴鎭圭,時無職名,依例付軍職,冠帶常仕,何如?傳曰,允。
以左議政金壽恒九度呈辭。傳曰,安心調理。
鄭晳啓曰,當日爲政事,命下矣。都承旨李弘淵,未肅拜,左副承旨鄭之虎,病不仕進,臣晳,當進于實錄廳,廳中,只有右承旨李溟翼,右副承旨宋昌,同副承旨金萬重。兵批,則李溟翼,當以該房進參,吏批政廳,何承旨進去乎?敢稟。傳曰,右副承旨進去。
吏批,判書金徽進,參判睦來善未肅拜,參議洪宇遠進,右副承旨宋昌進。
兵批,判書金錫胄進,參判申汝哲,御營廳進,參議李枝茂進,參知朴世堅未肅拜,右承旨李溟翼進。
兵批,以花昌君沇爲副摠管,趙聖輔·鄭昌翰爲五衛將,安漢珪爲文兼,朴溜爲副護軍,朴鎭圭爲副司正,李宇鼎爲司直,李袤·趙嗣基·李惇亨爲副護軍。
吏批,以權大載爲全羅監司,尹鑴爲大司憲,金海一爲掌令。以下缺
傳曰,召對爲之。
兵曹判書金錫胄,來詣請對矣。傳曰,引見。以下缺
答吏曹判書金徽疏曰,省疏具悉卿懇。生民之休戚,皆係於字牧,不可不擇送。且曩日登對時,右參贊所啓,年老之中,氣力尙强,素著治績,勿拘年限,亦爲擬望之意,陳達矣。一開此路之後,老敗無聲績者,混差守令,大有乖於參贊之本意,故更加嚴飭矣,於卿,別無深嫌之事,安心勿辭,從速行公。以下缺燼餘
召對時,兵曹判書金錫胄所啓,七番禁軍雨具製給,在於乙未·丙申年間,今至二十年,盡皆破落,無一完全者,不可不一齊改造以給,而本曹物力匱乏,實難辦出。今聞管餉·雇馬等庫,所儲靑布,頗優云,一千五百疋,當爲取用,新監司下去後,卽爲擇其可用者,上送,何如?上曰,依爲之。以上備局謄錄
召對入侍時,檢討官柳命賢所啓,臣頃忝關西守令時,閱見官上月課鳥銃,則製造甚不堅牢,或習放一二次,便卽潰碎。問于下人,則以爲年例所備,必自監兵營勒給,或自本官私捧於京商牟利之輩,一柄之價,多至十疋,擧皆徵捧於民間,此所謂防納鳥銃,爲守令者,或㤼於兩營之威令,係於自己之顔情,雖以所捧鳥銃之不實,而亦不敢點退云。軍國器械,不務堅緻,只爲京商輩牟利之資,誠極寒心。臣頃聞訓鍊大將柳之言,則海西月課鳥銃,曾在先朝,令訓局造給,直捧價物於各邑云,此事甚爲便好。曾聞鳥銃之價,若給五疋,則可買一柄,關西各邑月課,亦依海西例,自訓局照數造給,物價則令本道監司,議于訓局,一依市價,毋爲過濫,收合各邑,價木於營門,自營門直送訓局後,訓局所給鳥銃,如有不精之弊,亦令還送訓局,以爲改給之地事,嚴明分付於平安監司處,何如?此非臣所當陳達,而今日筵中,適有軍兵器機之語,故臣敢達所懷矣。上曰,明日平安監司去時,各別申明分付,使之施行。訓局謄錄
酉時,上御慶善堂召對,參贊官金萬重,侍讀官睦昌明,檢討官柳命賢,兵曹判書金錫胄,假注書朴鳳祥·朴鎭圭,記事官南益熏·趙持謙,入侍。侍讀官睦昌明,持綱目周赧王紀進講,自田單將攻狄,至寔修武講,音釋各一遍。昌明曰,織簣仗鍤,乃與士卒同甘苦之意也。上曰,是與身操版鍤,與士卒同甘苦之語同歟?昌明曰,然矣。讀至將軍有死之心,上曰,田單,有必死之心,故能勝之歟?柳命賢曰,國有必死之將,能如此,近來爲將者,不得其人,故緩急無所恃矣。昌明曰,方今武士,一自出變之後,全抛射業,未免武憘,而至於爲閫帥輩,乘肥馬衣輕裘,不知軍務之爲何事,何能辦得如許事功乎?金錫胄曰,田單,操心堅固,雖在平常無事之時,亦有警戒不怠之志,故能成功矣。昌明曰,將帥操心,猶尙如此,而況人君乎?讀至趙王,欲與樂毅,謀伐燕。命賢曰,樂毅,垂泣不忍伐燕者,是不二行缺則得矣,何忍棄歸之意歟?命賢曰,樂毅,報燕惠王之書,其情慼矣。昌明曰,不潔其名云者,潔其名,則恐有乖於爲國有諱之道也。錫胄曰,樂毅,報燕惠王書,取而睿覽,則可以詳悉,而樂毅書,諸葛亮出師表,皆激切可觀矣。上曰,在古文眞寶者,是歟?命賢曰,名世文宗,亦有之矣。讀至薛公·田文事。錫胄曰,田文有功於齊,而湣王逐之,魏王受田文爲相,而共伐宗國,齊之使田文,無所屬者,皆非矣。錫胄又曰,所謂武安君者,武安,非其地名,有武功安集之謂也,此在小註。又曰,斬首四萬云者,秦上首功之國,故必以斬首,稱之也。讀至魏段干子請割南陽予秦。錫胄曰,欲璽者,欲得封爵之謂也,欲地者,欲得土地之謂也。秦之求,無已,魏之地,有限,薪不盡,火不滅之喩,正謂此也,則此兩項事,最易曉也。昌明曰,博,局戲也,我國所無之技也,詳在小註。上曰,然則欲與則與,不欲與則不與之意歟?講訖。昌明曰,自上有進講行數,比前稍加之敎,故臣等依敎付籤以入,而當此盛熱,攻勞聖躬,依舊進講,如何?上曰,兼讀之時,亦以此爲限,可也。上掩卷後,金萬重進曰,小臣冒忝經筵官,敢陳所懷矣。臣聞大司憲尹鑴,以爲論語注文,不必多讀云。正文註文,俱是聖賢之書也。聖賢雖有別,其文則不可輕重,而若不讀註,難解傳義。試以周易論之,伏羲畫卦,文王繫·彖辭,周公設六爻,孔子著十翼,伏羲畫卦之後,群聖之所以著辭者,欲使後學易通也。宋·明諸儒,亦尙註文,我國則朱子註文,尤爲尊崇,祖宗朝經筵時,亦皆以此爲重。且朱子註文中,論語註,最深切著明,聖學之所不可闕者也,而或慮聖躬勞苦,則稍減行數,可也,何敢不讀爲言乎?臣又聞大聖諱,尹鑴以爲臨文不諱,又云古人,亦爲不諱其字,臣竊以爲非也。諱名雖非古,筵席講說之時,諱而不讀,匪今斯今,今若廢却國朝恒規,讀而不諱,則不幾於二字缺聖賢乎?古語云,尊聖賢如父祖,大聖諱,閭里兒童婦女,皆知應諱,況法筵乎?周時著文,雖用昌·發二字,未嘗用文王昌·武王發,二行缺九碩,疏論朝廷之事,而語及宣廟·孝廟兩朝,繼之以光海時爾瞻輩,濁亂專權,顧我宣·孝兩朝之臣,豈有如爾瞻輩者乎?其敢以兩朝,擬於光海乎?言之無倫,至此,固當罪之矣。上曰,儒疏皆許捧入,則只竢人君取舍之如何,可也,爾之護黨猶前,乃復如此之說歟?萬重,起拜復言,臣聞初九日引見時,許穆,以金宗一,曾在孝廟·顯廟兩朝,政亂不仕,伊時宗一之不仕,臣知其由,孝·顯兩朝,非政亂之時,而許穆,急於褒贈宗一,不覺語逼先朝,臣以爲未安。昌明曰,其時臣未入侍,未知許穆所達之言,而其曰不仕者,豈謂政亂而然也。上曰,金萬重,曾在先朝,論斥領相,幸蒙寬大之恩,得免刑推,於渠亦幸,而今又以微細之事,做出危險之言,欲爲搆陷兩賢,其爲奸巧陰險之狀,誠極痛駭,姑先罷職。擧行條件昌明·命賢,迭奏曰,萬重之言,殊極駭異矣。許·尹兩臣之意,必不如萬重之言,而萬重,因一微細事,爲此搆誣之計,何敢若是也?錫胄曰,此是小臣入侍之日也,年老之人,或不能點檢,言語致誤矣。上曰,萬重,於先朝,幸免刑章,到今安敢更爲陷人乎?命賢曰,此不過措語間錯誤之致,人心不甚相遠,其意,豈如彼所云也?錫胄曰,小臣,有建白之事,承旨,被譴出去,待他承旨入來,當陳達矣。假注書朴鳳祥,以承旨招入事,起出。上曰,此乃去冬上疏之人歟?命賢曰,曾以李端夏所製,先王行狀事,陳疏者也。鳳祥,招承旨宋昌入侍。錫胄曰,曾經史官,且承秩二品之後,亦未經春秋,今當修史之役,列聖朝實錄凡例,無以知之。故與摠裁官相議,則以爲不可不請開史庫,考見云,問于日官,則來月初一二三日,俱合於開庫吉日。此數日中,與上番翰林,開見,何如?上曰,依爲之。擧行條件錫胄曰,此則兵曹事二字缺軍,取才施賞之規,閑良則直赴,出身則邊將除授矣。金致明,以二字缺三中,至有加資之命,近來武臣堂上,太雜,臣嘗陳達矣。今此致明事,旣有前例,何必加資乎?上曰,當初予不致察,果有加資之命矣,依前例邊將除授,可也。錫胄曰,七番禁軍雨具,三行缺司下去後,卽爲擇其可用者,上送,何如?上曰,依爲之。擧行條件錫胄曰,今番到防軍,當定送於昌德宮修理之役,而彰義門體城及諸處分設處甚多,元數七百名中,四百名,則定送於昌德宮役處,其餘,量定分送,何如?上曰,依爲之。疊命賢曰,軍務,非臣所達,而兵判,旣陳其事,臣有所達矣。臣頃忝關西守令時,閱見官上月課鳥銃,則製樣,甚不堅牢,或習放二三次,便卽潰碎,問于下人,則以爲年例所備,必自監兵營勒給,或自本官私捧於京商牟利之輩,一柄之價,多至十疋,擧皆徵捧於民間,此所謂防納鳥銃。爲守令者,或㥘於兩營之威令,或係於自己之顔情,雖知所捧鳥銃之不實,亦不敢點退云,軍國器械,不務堅緻,只爲京商牟利之資,誠極寒心。臣聞訓鍊大將柳赫然之言,則海西月課鳥銃,曾在先朝,令訓局造給,直捧價物於各邑云,此事甚爲便好。曾聞鳥銃之價,若給五疋,則可買一柄,關西月課,亦依海西例,自訓局照數造給,價物則令本道監司,議于訓局,一依市直,毋爲過濫,收合各邑價木於營門,自營門直送訓局後,訓局所給鳥銃,如有不精之弊,亦令還送訓局,以爲改造之地事,嚴明分付于平安監司,何如?上曰,明日平安監司去時,各別申明分付,使之施行。錫胄曰,兩魂殿蔬菜價,閏朔則初不磨鍊,以前用江米題給,何如?上曰,依數題給。昌明曰法筵,今姑停止,而有不時召待之命,召對則玉堂上·下番,經筵官,亦無入參之例,以臣等之蒙學淺誠,雖有問難之處,亦難明白剖析。今後召對時,令儒賢相替入侍,以爲討論文義之地,何如?上曰,依爲之。宋昌曰,金萬重,入於召對,臣在院中,猝聞萬重被譴,顚倒入來,未知萬重,被譴者何事,臣亦待罪近密,願聞其由,惶恐敢達。上曰,得見注書所記,則可知萬重所達之言,而乃敢突詣榻前,探問君上二行缺不知君臣之義,而强顔煩瀆,若是無禮乎?命賢曰,宋昌,豈昧君臣之義乎?殊不識體例之尊重矣。上曰,欲窺君父之淺深,殊甚痛駭矣。遂退出。以上燼餘
上在慶德宮。停常參·經筵。
下直,平安監司閔宗道。
傳于鄭晳曰,平安監司閔宗道留待。以下缺
李溟翼啓曰,事變假注書鄭煥,自今月望前,重患暑症,而忍痛供仕矣。又患暴下之症,病勢苦劇,不得仕進,已至累日,多事之地,不可等待其差復,今姑改差,他假注書差出,何如?傳曰,允。
假注書,鄭有徵差下。
正言李壽慶·權瑍啓曰,司諫閔黯,引嫌而退,諫官兼帶,有違體例,請司諫閔黯,遞差。答曰,依啓。
傳于鄭之虎曰,平安監司閔宗道,引見。
李溟翼,以司饔院意啓曰,慶尙道六月朔各殿進上,今日來納,而大王大妃殿所封物種中,乾鰒短引四十貼內,十二貼則色變,乾廣魚四十尾內,十三尾則至於色變有傷,殊涉可駭,而似非當初封進時所傷,故招問陪持人,則各道載來之際,未免舟中漏濕之患,果有致傷云,考見封進日字,則中路稽留,亦五日之多。莫重進上,不謹看審,以致如此,事極可駭,當該陪持人,令攸司囚禁重治,以懲日後之弊,何如?傳曰,允。以下缺
李溟翼,以都摠府言啓曰,今日出番軍士,中日習射事,請出標信。傳曰,知道。
又啓曰,今日出番軍士,中日習射事,標信命下,而兵曹,無他堂上,判書金錫胄,當爲進去矣。今聞所患頭痛甚重,不得進去云,中日不得設行之意,敢啓。傳曰,知道。
傳于鄭晳曰,喉司之不備,未有甚於近日,若有開政之擧,則他無推移進去之員,都承旨李弘淵,牌招察任。
以金大有爲右邊捕盜從事官。以下缺
答忠淸監司趙威明疏曰,省疏具悉。卿其依願往來。
答大司憲尹鑴疏曰,省疏具悉卿懇。卿何過嫌若是乎?萬亨之爲人,奸巧飾非,不足取信,昨日筵席,張皇說話,無非逐賢臣而阿附黨論之意,如是陰險不正之說,何乃過嫌,若是其邁邁,以驕萬重之心哉?誠未滿一曬,今又除拜風憲之長,意非偶然。卿其安心勿辭,速出行公,以振頹綱,以副予望。
答領議政許積箚曰,省箚具悉卿懇。今玆賜馬之命,久旱之餘,復得甘霈,實出於卿之誠悃。凡祈禱三日之內,若得甘澍,則此非卿誠敬之致而何哉?卿其安心領受焉。
答吏曹參議洪宇遠疏曰,省疏具悉爾懇。已悉予意於判書之批矣,安意勿辭,速出察任以下缺燼餘
平安監司閔宗道,引見入侍時,閔宗道所啓,臣曾佐西幕,行到碧潼,招致本郡將官等,使之射侯,則侯箭裂破者,至於纏以牛筋,裹以樺皮,蓋以本道箭竹稀貴故也。邊上器械之不備如此,誠可寒心。箭竹雖備局每年分給,而不能遍及於一道之武士,且試才得中者,難可盡賞以銀布,若以箭竹施賞,則亦有益於激勸之道。聞備局·訓鍊都監·軍器寺,皆有箭竹云,備局例送之外,合數萬介,別爲加給,何如?上曰,依爲之。以上備局謄錄
司諫閔黯啓曰,臣本二字缺無所肖似,曾前所叨,莫非踰越,至於新授之職,尤係掄選之二字缺顧踧踖,終不敢承當。且臣以出疆之故,繼有兼帶之命,兩司缺銜,一時竝帶,無論過榮,實乖體例。昨日出肅,方擬自列,誤聞有前規,未免中止,今始來避,所失尤大,請命遞斥臣職。答曰,勿辭。
李溟翼啓曰,司諫閔黯,再啓煩瀆,退待物論。傳曰,知道。
掌令南天澤啓曰,臣二行半缺前大司憲李袤,前掌令趙嗣基之意見,大相不同,臣非二字缺而但爲直繩之論,則當曰先正首罪,次治脅從,可也,而獨於弼明,將欲斷法,有欠執法之意,若爲寬容之論,則當曰旣以好生之德,貸其首惡,不必加法於脅從,可也,而只以幺麽,不欲正法,未免苟且之歸,兩臣之所論,俱未得當,故臣玆請遞之矣。今以無所可論,物議大激,臣之處置乖當之失著矣,何可一刻仍冒?請命遞斥臣職。答曰,勿辭。
李溟翼啓曰,掌令南天澤,再啓煩瀆,退待物論矣。傳曰,知道。
鄭晳,以漢城府言啓曰,刑曹訟者李彬,與隻張俊義,持移文來到本府,所爭婢八月,良賤與否,戶籍考出之際,本府郞廳所率丘從金有成,及其妻娚張戒俊等,瞷其色郞定奪公事于堂上之時,婢矣年己巳之己字,以乙字,刀擦改書,被李彬發告,卽爲捉致詰問,皆無辭自服,其所弄奸之狀,誠極痛駭。張俊義旣是元隻,則亦難免符同行詐之罪,竝令攸司依律處置,何如?傳曰,允。
執義吳挺昌,持平李沆·兪夏益啓曰,十二行缺
敎平安道觀察使兼兵馬水軍節度使兩西管餉使平壤府尹閔宗道書,王若曰,任大屛翰,素難旬宣之才,地重關防,尤愼論簡之道。賴卿周度,紓予殷憂,睠彼關西之舊京,寔是我都之雄鎭。形勢,壯中都之管鑰,表裏相依,城池扼邊庭之咽喉,緩急有賴。境連遼塞,士馬,有精强之風,地是箕封,邑里,擅富庶之盛。近念一路之凋瘵,無復曩時之豐腴,三經客行,憫財力之已竭,再値國戚,慮供億之且繁,事有難言,彊場,無可恃之勢,民不堪命。根本著漸弱之形,無前之災,慘經比歲之饑饉,及今可救。亶係按道之保釐,肆須識務之才,願畀分憂之責,惟卿,器識通敏,性度慈祥,父子俱榮於一時,家聲烜爀,科甲再闡於中歲。令聞播揚,袞鉞有嚴二行缺承俾長首善,才推特達,固知左右之俱宜,時屬艱虞。且□盤之一試,官無內外,卿豈憚於獨賢?勢有重輕。予方□於共理,志維先定,謀乃僉同,玆授卿以平安道觀察使兼兵馬水軍節度使巡察使兩西管餉使平壤府尹,卿其敬聽一人之言,用申八條之敎。民情未慰,宜先撫摩之方,邊事可憂,詎忽衣袽之備,修擧戎務,而必戒騷屑,申明賑政,而亦循便宜。黜幽陟明,知淸鑑之能別,興滯補弊,想恢刃之有餘。至於兩條稟裁,合遵成憲,乃若七事勸課,亦在勉行。於戲,蓮幕行尋,能記從事之舊蹟,堂陰不改,勉追乃舅之遺風,卿其欽哉,吾且召矣,故玆敎示,想宜知悉。朝散大夫行弘文館副修撰知製敎兼經筵檢討官春秋館記事官臣柳命賢製進
午時,上御慶善堂,引見平安監司閔宗道,參贊官鄭晳,假注書朴鎭圭,記事官南益熏·趙持謙,入侍。上謂閔宗道曰,關西之地,比他道最關,方伯爲任,亦國家所倚重,卿往欽哉,撫愛軍卒,修繕戎器,如有變通之事,一一啓聞。宗道起而對曰,方面之任,決非如臣,所可堪當,臣受命以來,夙夜憂懼,唯祈亟賜遞改矣。今者聖敎若是,小臣才分,雖不逮,敢不竭心,圖報萬一乎?臣丁未年間,爲本道都事,佐幕非主管者比,而其中關重之事,亦可歷知,伊時軍務,多有疎虞之事。今臣到任後,當隨事變通,而本道今年,自春旱乾,雖得小雨,僅止一鋤一犂而已。連歲失稔,饑饉慘酷,民多流莩,凡百施爲,誠難措手。近來則雨澤連下,山邑黍粟,庶幾有望,而其免凶,則亦難云矣。臣見大臣,則語農事,見大將,則言軍務,皆當觀勢處之,而其地逼近彼境,異於他處,軍兵器械,雖可以愼密爲之,至於軍兵,多至三萬一千餘五行缺爲痼弊,列邑所備,皆無用之物矣。三南則皆貿訓局所造,故其銃皆可用,臣以貿銃,如三南之意,言於大將,而且聞軍器寺所藏之銃,將有移送江都之擧云,關西爲貿用,似甚便好。雇馬廳,爲北京所送馬,雇送而設,而以其廳所儲之物,料理爲貿銃,是臣愚計,而一銃之價,至於十疋之多,其價甚重,今以五六疋爲准,似可矣。上曰,價重銃劣,甚無謂,自今定以五六疋,可也。臣又聞副護軍吳始壽之言,中和之境,有山城可築之地,方欲圖上形勢,而始壽,非所目覩,臣亦未及,當往觀其地,然後可詳其宜不宜。又聞領相之言,兵使亦有欲築者,而柳赫然以爲不必築,此亦往見後,當爲啓聞矣。且兵車,姑無朝家造作之令,而臣頃見其制,兩車之制,亦不相同,難以形言,而臣曾見江邊列邑,或八十里,或九十里之間,多有峻嶺,路甚險阨,此皆難用矣。且念萬戶之堡卒,多者十餘名,小者僅十名,以此單弱之卒,尙難禁藩胡之作亂,況可得力於大盜之防捍乎?向者柳斐然,欲合數三堡,爲一大堡,其意,似好矣。臣曾佐西幕,行到碧潼,招致本郡將官,使之射侯,則侯箭裂破者,至於纏以牛筋,裹以樺皮,蓋以本道箭竹稀貴故也。邊上器機之不備如此,誠可寒心。箭竹,雖備局,每年分給,而不能遍及於一道之武士,且試才得中者,難可盡賞以銀布,若以箭竹施賞,則亦有益於激勸之道。聞備局·訓鍊都監·軍器寺,皆有箭竹云,備局例送之外,合數萬箇,別爲加數以給,何如?上曰,依爲之。擧行條件宗道曰,今日所陳,莫如目見,而得其實狀,當赴任所,逐事啓稟矣。中官以弓矢·胡椒·臘藥等物,授宗道,拜受而出。上招鄭晳曰,治國之道,君臣上下,同寅協恭,雖有小嫌,勿爲介意,共濟國事,可也。黨論,自宣廟初年,而始盛,逮至孝廟朝,時烈·浚吉等,以斗筲鄙細之輩,託迹山林,假以儒名,遙執朝權,凡進退人物,大小政事,必先議定於兩人,然後乃爲奏達,豈不痛哉?逮至議禮時,貶薄孝廟,以嫡論庶,終誤大禮,至于上年賓廳會議時,先王,親考禮經,再三下詢,而諸臣不知議禮二行缺遵先王之遺意,薄施竄逐之罰,上雪孝廟受辱之恥,下正國家莫重之禮矣。金萬重,以奸巧不正之輩,曾在先朝,論斥領相,特蒙寬假之典,得免刑章,只定配而止可幸矣,更除承宣,亦云過矣,而不思悛改,無所顧忌,因微細之事,而張皇飾辭,搆揑兩賢,不遺餘力,誠極痛駭,不可罷職而止。宋昌,素無物望,偶忝喉舌之任,憤萬重之見斥,唐突直前,脅問其由於君父,至再至三,有若朋輩間相詰者然,其無君上附黨論之罪,不可不懲。萬重,削奪官職,宋昌,拿問處之。晳曰,臣職在近密,不敢不達矣。萬重等,旣已被罰,今此加罪,似過矣。上曰,第操筆以書擧行條件仍命曰,速出捧傳旨遂退出
上在慶德宮。停常參·經筵。
下直,全羅右水使金城。
有政。
大司諫李觀徵啓曰,臣於頃日待罪政院也,適當疏決之時,退食還入之際,以趨班後時,且未檢下,至被推緘,方在未勘之中,而近患暑感,痛勢甚苦,待得少間,今始出肅來避,所失尤大,何敢晏然於臺院首席乎?請命遞斥臣職。答曰,勿辭。
以大司諫李觀徵避嫌,傳于鄭之虎曰,推考蕩滌。以下缺
吏批啓曰,司諫,今當差出,而擬望之人乏少,外任竝擬,何如?傳曰,允。
吏批,參議洪宇遠進,右承旨李溟翼進。,以南天澤爲司僕正,李德周爲掌令,李袤爲刑曹參判,金曘爲永平縣監,金必振爲和順縣監,李宇鼎爲戶曹參議,洪柱三·李夏鎭爲承旨,趙嗣基爲司諫。兵批,判書金錫胄病,參判申汝哲,御營廳坐〈起〉進,參議李枝茂進,參知朴世堅未肅拜,右承旨李溟翼進。,以洪宇基·閔黯·南天澤爲副護軍,金大有爲副司果。
李溟翼啓曰,新除授同副承旨,當日肅謝,自是流來古規也。同副承旨李夏鎭,累度催促,終不入來,揆以體例,殊涉未便,卽爲牌招,使之察任,何如?傳曰,允。
又啓曰,新除授左副承旨洪柱三,時在全羅監營任所,斯速乘馹上來事,下諭,何如?傳曰,交遞後,自當上來,勿爲下諭。
又以都摠府言啓曰,都摠管金宇亨,以實錄廳堂上,除標信坐起進去之意,敢啓。傳曰,知道。
又以兵曹言啓曰,當日完平副守洪稱名人,自興元門入來,差備門外擊錚,極爲駭愕。令攸司囚禁治罪,同門守門將劉英漢,常時不能禁斷雜人,以致闌入,亦爲非矣,推考,何如?傳曰,允。以下缺燼餘
又以御營廳言啓曰,六番黃海道別馬隊四十四名,已爲整齊矣。來六月初一日,與一二字缺別馬隊,合操後,舊軍放送之意,敢啓。傳曰,知道。又以御營廳言啓曰,本廳五番別馬隊及別破陣火砲試才賞格,從分數多寡,以本廳所儲木綿,面二行缺
執義吳挺昌,持平兪夏益·李沆啓曰,濟州牧使蔡斗山,本以鄕里闒茸,附麗發身,曾任湖南巨州,刧買民間三四字缺圖納近驛,多受其直,以營庄土,橫科聚斂,瞞報別備時二字缺資,前後至再,物情之唾罵駭憤,固已久矣。頃於本府之坐,濟州人呈狀,極言斗山,營其父葬於六七十戶大村之中,誘脅居民,勒買田園,毁家塞泉,種植樹木,怙勢虐民,不一而足,一邊呼訴之言,固不可盡信,而雖以斗山家自明之狀觀之,其所抑勒,亦不能自掩,則其豪橫武斷,侵害小民之罪,不可不懲。請濟州牧使蘇斗山,姑先罷職,兩邊狀內辭緣,令本道明査啓問後,處置。嶺南一道,我國之人物府庫,詩書絃誦,有儒賢之遺風,經術之士,才賢之具,彬彬輩出,蔚爲世需者,從古而然矣。不幸四十年間,從祀之論,忤於前,議禮之疏,觸於後,廢痼僇辱,毒遍一道,待以化外,視若仇敵,不能自容於世,輿情之沈憤鬱抑久矣。及今更化之初,伸屈疏枉之典,宜先於此,而顧其所以慰悅聳動之擧,亦莫先於設科取士,以慰一邦之心,而鼓多士之氣,至於銓曹,尙未有拔一滯,搜缺使寒谷不春,死灰無燃,臣於此,竊不勝其慨然也。顧今讀書窮經藏器待時者,不無其人,尤不可不及時搜訪,以廣彙征之路,請別設慰科於本道,且令本道,博訪幽隱,開錄啓聞,又該曹振拔淹滯,隨才錄用,一以慰嶺南久鬱之人心,一以爲朝家作新人才之地。答曰,依啓。設科一方,似近格外,一人呈狀,不可取,詳察處之。以上燼餘
上在慶德宮。停常參·經筵。
下直,明川府使金之鍵。
以左議政金壽恒十二度呈辭。傳曰,安心調理。以下缺燼餘
答藥房問安啓辭曰,慈候與前一樣,予則無事矣。
答大司憲尹鑴疏曰,省疏具悉卿懇。卿不知萬重之心腸歟,噫,自時烈被罪以來,做稱弟子,包藏憤恨,不顧其身之利害,汲汲救護之態,日以益甚,而萬重則其所習者,只是死黨,二字而已,故宿恨未已。頃日入參筵席時,元非大段之事,巧言飾非,搆揑儒賢,不遺餘力,其輕朝廷死私黨之習,予不忍正視也。卿何連章引咎,若是其太過,使予甚不安于中,無以爲喩。卿其安心勿辭,速出行公,以肅朝綱,以副予之至望。答右參贊許穆疏曰,省疏具悉卿懇。人心世道之不淑,未有甚於近日,向者萬重,敢以悖理不近之說,恣意誣陷,不遺餘力,予甚忿駭也。今觀卿疏,何乃引咎,若是其邁邁乎?予實暫靦,不知所以爲諭,卿須體予意,安心勿辭,速出行公,以副至望。以上內下日記
上在慶德宮。停常參·經筵。
答司諫趙嗣基疏曰,省疏具悉。省覽疏辭,時烈罪犯,國人之所共憤,然兩朝禮遇之人,罪犯雖重,不施加等律矣,今觀爾疏,符合予意。至於弼明,則以愚氓無識之輩,假稱時烈之門下,以宗統自有所歸之說,肆然投疏,少無忌憚,其兇險不惻之狀,誠甚痛駭,似當論以逆律,斷不饒貸,以雪忿恨之心,此乃予之本意矣。反復思之,其爲罪犯,則少無可惜,如此蠢蠢之輩,以累王者之鈇鉞,似未妥當,大臣諸臣之意,亦合予心,特爲減死矣。旣往之事,今不必爲嫌,爾其勿辭,從速行公,以振臺閣之風彩。以上內下日記
李弘淵,以宗親府言啓曰。二十一行缺
李夏鎭,以都摠府言啓曰,都摠管金宇亨,以實錄廳堂上,除標信坐起進去之意,敢啓。傳曰,知道。又以都摠府言啓曰,今日出番軍土,當爲慕華館中日習射,而朔祭齋戒相値,不得爲之之意,敢啓。傳曰,知道。
鄭晳啓曰,明日朔祭親行時,諸承旨各有執事,不可不備員,而左副承旨洪柱三,遠在湖南任所,都承旨李弘淵,今日亦不肅拜,執事將未免有苟簡之弊。都承旨,院規,雖不得直請牌招,而在外之僚,似當有變通之道,何以爲之?敢稟。傳曰,然則洪柱三改差,當日四五字缺承旨,亦爲牌招。
以趙嗣基爲承旨。
掌令李德周啓曰,謝恩使書狀官閔黯,卽臣之婚。一行半缺
李夏鎭啓曰,掌令李德周,再啓煩瀆,退待物論矣。傳曰,知道。
大司憲尹鑴,掌令金海一啓曰。以下缺燼餘郞廳李壽鳳校。郞廳趙處魯書。
上在慶德宮。停常參·經筵。
傳曰,尹鑴,右參贊除授。
吏批啓曰,大司成有闕之後,可擬之人乏少,故臣就議于大臣,則以爲大司成,爲任最重,必以文學宿德之人差出,然後可以責作成之效,而欲求其人,無如吏曹參議洪宇遠。依前例兼帶之意,後日登對時,當爲仰達云,故今日不爲差出矣,卽有差出之命,何以爲之?敢稟。傳曰,允。
左議政金壽恒十一度呈辭,入啓。傳曰,遣承旨傳諭。以上朝報
有政。
以李後望爲德川郡守,李馥爲掌令,鄭敏爲甑山縣令,吳挺昌爲副應敎,郭齊華爲司諫,安如石爲持平,閔熙爲禮曹判書,柳命天爲兼春秋,崔錫萬爲待敎,吳始復·權愈兼漢學敎授,李泳爲監察,兪夏益爲兵曹正郞,金厦梴爲軍資監正,權瑎爲持平,金禹錫爲判決事,金澤爲靑丹察訪,崔後亮爲楊根郡守,洪宇遠兼成均館大司成,李德周爲獻納,南天澤爲執義,許穆爲左參贊,尹鑴爲右參贊,吳始壽爲大司憲。以上朝報
上在慶德宮。停常參·經筵。
下直,聞慶縣監權愃,柔遠僉使潘禮績。
謝恩,禮曹判書閔熙,左參贊許穆,實錄兼春秋李宇鼎,軍資正閔黯,兼漢學敎授吳始復·權愈,兵曹正郞兪夏益,和順縣監金必振,內資直長黃重耉,宣傳官朴瑺。
實錄廳郞廳,以摠裁官意啓曰,三房郞廳趙嗣基,陞資代,以副司果李濡,差下,令該曹,依例兼春秋下批,何如?傳曰,允。
答戶曹判書吳挺緯疏曰,省疏具悉卿懇。卿其勿辭,調理行公。
忠勳府啓曰,本府許多功臣子孫,收捧單子,査閱冒屬,修正口傳之擧,郞廳專管爲之。且本府之事,近來廢墜,無以成形,都事崔後亮,盡心修擧,漸就頭緖矣。今日政,移拜楊根郡守,事多虛疎,委屬可慮,楊根郡守崔後亮,改差,仍任本府都事,俾得責成,何如?傳曰,允。
京畿監司書目,水原呈,以去閠五月二十六日大雨時,姜好直雌牛母雛,竝爲雷震致斃緣由事。
吏曹判書金徽上疏。大槪,病勢極重,萬無供仕之路,特許鐫免,俾得調治事。入啓。
左議政箚子。大槪,病勢漸劇,更無就列之望,屢勤聖諭,只增惶隕,伏乞亟許遞免,以幸公私事。入啓。
前參奉朴承後上疏。大槪,應旨進言事。入啓。
府啓措辭見上,請濟州牧使蘇斗山,姑先罷職,請綾州牧使李世翊,罷職不敍。答曰,不允。末端事。依啓。
傳曰,召對爲之。
入侍,左參贊許穆,玉堂睦昌明·柳命賢,承旨趙嗣基,假注書朴鎭圭,史官南益熏·趙持謙。
答左議政箚曰,省箚具悉卿懇。卿辭至此,本職,當勉副焉,卿其安心調理。仍傳曰,遣史官傳諭。
答吏曹判書金徽疏曰,省疏具悉卿懇。卿其安心勿辭,從速察職。
辰時,日暈左珥。
召對時,參贊官趙嗣基所啓,朱子門人,有欲先爲春秋者。朱子曰,春秋雖聖經,亦有勸懲之嚴,而學者明理存心,本源之功未立之前,先爲史學者,則易溺於功利機巧之私,故史學,非學者急先之務。今日聖上,方留意於聖學,如程·朱子論君學之疏,及我國李彦迪·李滉·李珥·柳成龍·鄭經世等疏箚,論君學之語,令玉堂官員,刪取其要切者,作爲冊子而進,以備朝夕睿覽,則豈不愈於今人進戒之言乎?必有益於聖學工夫矣。上曰,依此作冊以進。以上朝報
趙嗣基啓曰,假注書朴鳳祥,今日申後出去,而召對之命適下,使下人二三字缺入侍,而下人不得相遇,座目單子中,應入之員,竟未及書塡,請假注書朴鳳祥,推考,何如?傳曰,允。以上燼餘
上在慶德宮。停常參·經筵。
夜五更,流星出王良星下,入北方天際,狀如甁,尾長五六尺許,色白光照地。
謝恩,大司憲吳始壽,持平權瑎,寧遠郡守趙顓,德川郡守李後望,監察李泳,甑山縣令鄭敏。
答參知朴世堅疏曰,省疏具悉。爾其勿辭,從速上來察職。
全羅監司權大載辭職上疏,入啓。答曰,省疏具悉。卿才實合此任,卿其勿辭,速往欽哉。
吏曹啓曰,大臣處置及守令有闕,政事,取稟。傳曰,當日爲之。
以賓廳進不進單子,傳曰,過數日後來待。
備忘記,上年備局堂上引見時,言于前吏曹判書洪處亮曰,凡生民之休戚,皆係於字牧,若不得其人,則銓官重被誤擬之罪事,嚴明下敎矣。我國之事,有始而無終,其時則猶以畏戢奉行矣。漸至於解弛之境,至于近間,方伯之請罷,臺閣之揆劾,比比有之。當此方農之辰,遞易有弊,至於西藩字牧,則有異於他道,尤不可不擇送,曩日別爲申明之意,果安在哉?銓官之所爲,殊甚懈慢,從重推考。
刑曹參判李袤上疏。大槪,疾病危劇,乞遞本職及兼帶纂修之任事。入啓。
大司憲吳始壽啓曰,臣前任管餉事時,推緘未及照勘,且與兼執義閔黯,婚家相避,以此以彼,俱不可仍冒,請命遞斥臣職。
謝恩,全羅監司權大載。
以大司憲吳始壽避嫌,傳曰,推考蕩滌。
答大司憲吳始壽曰,勿辭,退待物論。
掌令金海一啓曰,臣於昨者,以綾州牧使李世翊,罷職不敍事,論啓蒙允矣。今聞物議,以罪重律輕,爲非,且此事,世翊爲務安縣監時事,臣之擬律乖當,換書邑名之失,在所難免,請命遞斥臣職。答曰,勿辭。
答刑曹參判李袤疏曰,省疏具悉。卿之疾病如此,予深慮念,卿其安心勿辭,調理察職。
府啓,措辭見上請濟州牧使,姑先罷職,請前牧使李世翊,削去仕版,引嫌而退,推考,雖蒙蕩滌,相避,在例應遞,請大司憲吳始壽遞差。答曰,不允。末端及處置事,依啓。
以尹致績爲慶尙都事,金聲久爲京畿都事,黃徵爲戶曹佐郞,李沆爲兵曹正郞,洪萬熙爲楊根郡守,李沃爲兼中學敎授,尹趾善爲綾州牧使,朴世堂兼南學敎授,朴千榮爲豐基郡守,李德夏爲淮陽府使。以上朝報
都摠府啓曰,今日出番軍士,慕華館中日習射,請出標信。傳曰,知道。都摠府謄錄
上在慶德宮。停常參·經筵。
謝恩,知事邢浹,判決事金禹錫。
大王大妃殿·慈殿·中殿,藥房問安。答曰,知道。
吏曹判書金徽上疏。大槪,冒死更陳疾病危重之狀,懇乞遞免事。入啓。答曰,省疏具悉卿懇。卿辭至此,本職,當勉副焉,卿其安心調理。
右參贊尹鑴上疏。大槪,乞收還新授職名,以幸公私事。入啓。答曰,省疏具悉。今玆特除之命,實非偶然,卿其安心勿辭,速出行公,以副予意。
藥房啓曰,暑熱之酷,比來特甚,伏未審此時,聖體若何,慈殿寢睡水刺,與前一樣乎?臣等,不任憂慮,敢來問安。答曰,慈候,與前別無加減,予則無事矣。
司僕寺官員,以提調意啓曰,本寺判官,專掌米布出納之事,爲任最緊且重,固不可數遞,而卽今又有各道諸員都案修正,及諸處牧場·田結査正之擧,判官洪萬熙,頗有剛明擧職之效,久任啓下,意非偶然,而今日政,除授楊根郡守,所掌凡事,付諸生手,則難免虛疎之弊,委屬可慮,洪萬熙,楊根郡守改差,使之仍察判官之任,何如?傳曰,允。
全羅監司書目,玉果呈,以本月二十一日雨雹,木花被損,前頭民事可慮事。
吏曹啓曰,臺諫有闕,政事,取稟。
答吏曹參議洪宇遠疏曰,省疏具悉爾懇。國子之任,實出於公論,舍爾其誰?爾其勿辭,須速察職。
府啓,措辭見上請濟州牧使蘇斗山,姑先罷職,兩邊狀內辭緣,令本道明査啓聞後,處置。答曰,不允。
實錄廳郞廳,以摠裁官意啓曰,一房郞廳尹趾善,外任,代以持平權瑎,差下,令該曹依例兼春秋下批,何如?傳曰,允。
副應敎吳挺昌上疏。大槪,賤疾猝劇,乞遞職名,仍陳所懷事。入啓。
以尹以道爲楊根郡守,張善瀓爲左參贊,金興爲司僕正,李袤爲禮曹參判,趙時瑗爲扶安縣監,洪世亨爲戶曹正郞,洪宇遠爲大司憲。以上朝報
兵批,判書金錫胄院褒貶坐起進,參判申汝哲進,參議李枝茂病,參知朴在外未肅拜,左副承旨鄭之虎進。以上燼餘
上在慶德宮。停常參·經筵。
夜三更,流星出南斗星下,入尾星上,狀如甁,尾長三四尺許,色赤光照地。
謝恩,司諫郭齊華,獻納李德周,右參贊尹鑴,工曹判書柳赫然,司僕正金受,實錄兼春秋權瑎,戶曹佐郞黃徵,綾州牧使尹趾善,奉敎崔錫萬。
兵曹啓曰,判中樞府事金壽恒,昨政下批之後,本曹郞廳,持祿牌往呈,則以爲六月,已受議政之祿,將來受祿之期頗遠,不可受之,還爲出給云,何以爲之?敢稟。傳曰,更爲送之。
又啓曰,卽因傳敎,判中樞府事金壽恒祿牌,使本曹郞廳,更往呈納之意,敢啓。傳曰,知道。
院啓,典禮旣正,義理復明,則爲人臣子者,何敢更鼓邪說,而堤川縣監李斗元,乃敢於稠人廣坐之中,言及議禮之事,至以不忍聞之說,發之於口,肆然無嚴,迷不知悔,復至於此極,豈不痛甚矣哉?如此悖理無識之人,不可耑在衣冠之列,請堤川縣監李斗元,削去仕版。答曰,依啓。
府啓措辭見上,請濟州牧使蘇斗山,姑先罷職,兩邊狀內辭緣,令本道明査啓聞後,處置。答曰,不允。
吏曹判書許穆辭職上疏,入啓。答曰,省疏具悉卿懇。予之至意,已悉於前後之批矣,且大政之期不遠,卿其安心勿辭,速出行公,以副予意。以上朝報
下直,興德縣監李文明缺。
吏曹判書許穆疏曰,臣老死之年,寵遇益隆,以左參贊,又移銓曹之長,選人官人,責任甚重,百職之事,官府之治,邦國之興,亶係於此,臣耄期昏惓,無一事可擧,聖明所已洞察者也。二行缺伏乞聖明,亟收成命,以策勵世道,毋失四方心,不勝幸甚,臣無任祈懇隕越之至,謹昧死以聞。批答見上以上燼餘
上在慶德宮。停常參·經筵。
下直,興德縣監李文明,赤梁萬戶吳達尊。
政院啓曰,卽者政府藥房來言,領議政,自昨日,備局及實錄廳罷坐,還家後,猝得泄瀉之症,度數頻數,元氣似不能收拾云,係是大臣病患,敢啓。傳曰,遣李東馨看病。
執義南天漢,掌令李馥啓曰,臣於昨夕,以今日出謝後,行相會禮之意,使下吏通告於同僚,則皆以來會爲約矣。卽者來詣直房以待,而掌令金海一,猝然稱病不來,無非臣等見輕之致,何可一刻苟冒?請遞臣等之職。答曰,勿辭,退待物論。
持平權瑎啓曰,臣卽與同僚,行相會禮矣,掌令金海一,有約不來,同僚旣以此引避,臣雖與海一,曾已相會,今又約會,彼終不至,臣之見輕,與同僚無異,獨難晏然,請遞臣職。答曰,勿辭,退待物論。
答前參奉朴承後疏曰,省疏具悉。爾之爲國之誠,予庸嘉之,疏中條陳之事,令廟堂稟處焉。
吏曹啓曰,承旨有闕,政事,取稟。
吏曹判書許穆上疏。大槪,依前懇乞遞事。入啓。答曰,省疏具悉。予之至意,已悉於前疏之批矣。且大政之期,不遠,卿其安心勿辭,速出行公。
掌令金海一啓曰,昨者下吏,以今日同僚行相會禮事,來告于臣,臣以進參之意,言送矣。自夜猝得暑癨吐瀉之症,神氣昏眩,不能收拾,委頓床席,殆不省事,竟未得同參,雖緣病勢之危苦,而諸僚,旣以此引避,則臣何敢晏然仍冒乎?請命遞斥臣職。答曰,勿辭,退待物論。
大司憲洪宇遠上疏。大槪,新授憲長之任,決難承當,乞賜鐫遞事。入啓。答曰,省疏具悉卿懇。擢選憲長,意非偶然,卿何辭爲?卿其安心勿辭,宜速行公。
傳曰,政事,當日爲之。
院啓,竝引嫌而退,雖緣疾病,未免失期,勢難在職,約會不赴,責有所歸,在我何嫌?請執義南天漢,掌令李馥,持平權瑎,出仕,掌令金海一,遞差。答曰,依啓。以上朝報
義禁府啓曰,以京畿水使狀啓,刑曹粘目,前鐵串僉使洪夏昌,移本府處置事,允下矣。洪夏昌,方待命於本府,卽爲拿囚之意,敢啓。傳曰,知道。義禁府謄錄
以刑曹多守等照律公事,傳于趙嗣基曰,五六字缺是耶事,命下矣。夜禁之法,極嚴,無賴之輩,聚會,巡邏執捉四五字缺拘執軍官及軍士,至於亂打,而旣爲遲晩取招,所犯非細,杖一百照律,臣之所見,亦似輕歇,該曹旣引大明律犯夜拒捕,及打奪者杖一百之律,故仍爲捧入矣。今承聖敎,此公事還出給,使之改照律以入,何如?傳曰,允。
疊書趙嗣基,以義禁府言啓曰,以京畿水使狀啓,刑曹粘目,前鐵串僉使洪夏昌,移本府處置事,允下矣。夏昌,方待命於本府,卽爲拿囚之意,敢啓。傳曰,知道。
大司憲洪宇遠疏曰,伏以臣駑駘下乘,樗櫟散材,雖在盛壯之年,尙不如人,況玆七耋衰耗之年乎?臣於今春二月,承召趨朝,荐被鴻私,歷玉堂陞銀臺,尋復移長玉堂,遂遷天官佐貳。凡所忝冒,罔非朝端右選,而今玆憲長超拜之命,又出於千萬夢寐之外,臣誠震悸,無地置身。不知聖明,何所取臣,而光寵之隆,至於此極耶?竊念憲臺之長,任大責重,風稜之所振刷,紀綱之所整頓,決非人人所可堪任。臣欲感激殊遇,奔走供職,則衰遲頹塌,無所稱塞,徒招負乘之譏,只致墮紊之災,臣身僨敗,雖不足恤,而必將上累聖明之知,重貽淸朝之辱。伏願聖慈,深垂恕諒,亟賜鐫削,以重名器,以安愚分,不勝幸甚,臣無任戰灼祈懇之至,謹昧死以聞。批答見上以上燼餘
上在慶德宮。停常參·經筵。
夜三更,流星出室星下,入牛星下,狀如鉢,尾長五六尺許,色赤。卯時辰時,有霧氣。
下直,彌助項僉使李筳。
謝恩,護軍吳始壽,禮曹參判李袤,持平安如石。
答副應敎吳挺昌疏曰,省覽再疏。所陳之辭,無非格言,予深嘉尙,至於兩司輪次入參筵席事,依疏辭施行,爾其勿辭,從速察職。
都承旨李弘淵上疏。大槪,臣之姓名,旣入於擊錚人原情中,臣何敢擧顔於近密之地乎?伏乞遞改臣職名事。入啓。
弘文館啓曰,本館官員之不備,未有甚於近日,上番見存者,只有二員,而副應敎吳挺昌,陳疏未出仕。臣昌明,獨爲入直,今已旬餘,前頭疾病事,故不可豫料,輪直之地,事體苟簡,上番闕員,無論吏曹郞官,後政差出,牌招肅拜,何如?傳曰,允。
政院啓曰,今日爲政事命下矣。都承旨李弘淵,病不仕進,右承旨李溟翼,受由下鄕,右副承旨李夏鎭,妻父歸葬,廳中,只有臣之虎,臣趙嗣基,一員未差。兵批政廳,則該房承旨,當爲進去,而吏批政廳,無他見存之員,何以爲之乎?且右承旨李溟翼,送言于廳中曰,嶺外旅宦之人,幸蒙恩暇,而遠地還來,遲速難期,出納重地,不可久曠,入啓處置云,合有變通之道,卽今廳中,位不齊,甚矣。今日新除承旨,卽爲牌招察任,何如,竝此仰稟。傳曰,依啓。兵吏批兼進,然則李溟翼遞差。
政院啓曰,吏曹判書許穆,泄瀉猝重云,從前禮遇之人,故敢此仰達。傳曰,遣御醫持藥物,不離看病。
政院啓曰,新除授承政院右承旨張應一,時在慶尙道仁同地,請斯速乘馹上來事,下諭。傳曰,依啓。
謝恩,左承旨鄭之虎,右副承旨趙嗣基,同副承旨吳挺昌,副校理李沃。
崇善君箚子。大槪,亟遞臣有司堂上之任事。入啓。
大司憲洪宇遠上疏。大槪,憲長之任,決難承當,乞賜遞免事。呈政院還出給,再呈入啓。
有政。
以崔後寔爲宗簿寺主簿,金興爲掌令,李沃爲副校理,朴尙郁爲堤川縣監,姜碩耉爲直講,尹深爲刑曹參判,沈濡爲慶尙都事,柳重起爲龍川府使,張應一·吳挺昌爲承旨。以上朝報
吳挺昌,以兵曹言啓曰,當日私奴有□稱名人,自興化門入來,差備門外擊錚,極爲駭愕。令攸司囚禁治罪,同門守門將兪是諧,常時不能禁斷雜人,以致闌入,亦爲非矣,推考,何如?傳曰,允。以上燼餘
上在慶德宮。停常參·經筵。
答都承旨李弘淵疏曰,省疏具悉卿懇。卿無可嫌之事,卿其勿辭,從速察職。
答大司憲洪宇遠疏曰,省疏具悉卿懇。已悉予意於前疏之批矣,卿其安心勿辭,從速察職。
謝恩,左參贊張善瀓,實錄兼春秋李弘淵。
藥房啓曰,卽伏聞入侍醫官所傳之言,昨夕自上因咳嗽,猝然大吐,經夜之後,雖無痛處,玉體溫熱,且有急心之候,臣等,不勝驚慮之至。卽與諸御醫商議,則以爲心神畏熱所傷之致,淸暑六和湯,加竹茹·山桅薑汁炒,各一錢,連進三帖,宜當云,此藥卽爲劑入之意,敢啓。答曰,知道。
答崇善君·檜原君箚曰,省箚具悉卿懇。頃日朗原事,予不勝駭然,朗原雖有嫡庶之分,以同氣連枝之人,因一微細之事,至於使其奴僕,扶曳亂打於私庭之際,幸賴海陽之救解,僅免死域云。至於秀文,則以年少儒生,與朗原對坐杯酌,凌轢宗戚,少無顧忌,其兩人之情狀,誠極痛駭,此而不治,日後以嫡侵孽之弊,接迹而起,予以痛懲矣。於卿,別無可嫌之事,卿其安心勿辭焉。崇善君箚批。傳曰,遣史官傳諭。
大殿,二品以上·六曹問安,答曰,知道。
府啓,洪州牧使朴贄,本以鄙之人,諂諛發身,叨竊淸顯,厚招物議,屢授州牧,無一善狀,受人唾點,固已久矣。試取其居家處事而言之,則贄,有癈疾之子,不成人形,而與前水使鄭后亮議婚之際,后亮,求見其子,則贄,以他子出見之,以信后亮之心,及期,乃送其病子,此豈士夫之所忍爲者哉?婚姻,是何等重禮,而曲生奸計,欺人自售,其暗邪不正之狀,誠極可惡,如此之人,不可置諸衣冠之列。請洪州牧使朴贄,削去仕版。
領府事鄭知和箚子。大槪,病未趨造於問安之列,惶恐待罪事。入啓。答曰,省箚具悉卿懇。有病未及進參,有何所嫌?卿其安心勿辭,從容善涉。仍傳曰,遣史官傳諭。
兵曹判書金錫胄上疏,入啓。答曰,省疏具悉卿懇。卿之素患猝發,予深慮念,從容調理,則自可差愈。卿其安心勿辭,益加善涉。以上朝報
下直,甑山縣監鄭敏。以上燼餘
上在慶德宮。停常參·經筵。
謝恩,大司憲洪宇遠,掌令金受,實錄兼春秋洪處大。
大殿,政院·玉堂·二品以上·六曹問安。答曰,知道。大王大妃殿·慈殿·中殿,藥房問安。答曰,知道。
忠淸都事書目,去月二十四日,文義私奴進伊,溫陽別隊朴信必,二十六日,瑞山私奴得乞·竝只,雷電致死,二十五日,禮山金龍家,家養牛犢,雷震致斃事。全羅監司書目,臨陂呈,以保人崔乭伊,去月二十六日,雷震致死事。
藥房啓曰,溽熱如蒸,伏未審夜來,聖體若何,昨入湯劑進御之後,得有差減之效乎,慈殿寢睡水刺,近復何如?臣等,不任區區憂慮,敢來問安。答曰,慈候,與前無異,予則比昨少有減歇矣。
大司憲洪宇遠啓曰,臣以蹇劣之姿,加之老病,從來奉職,無一善狀,今玆憲長重任,不但無以稱塞,向臣曾待〈罪〉天官之時,以未能擇擬守令,屢致臺論之發,至勤特下嚴敎,方在應推之中,不可一刻冒居,請命遞斥臣職。答曰,勿辭,退待物論。
行判中樞府事金壽恒箚子。大槪,病勢尙苦,末由祗謝,當此聖候未寧之中,不得一造起居之班,惶恐待罪事,入啓。
政院啓曰,伏見仁祖朝受敎中,有闕內入直之人,如有急病,使之來告政院,政院,分付內局,趁卽救療,俾無橫死之敎。卽今伏熱蒸溽,比年所無,闕內諸司,入直人及宿衛將卒之中,雖有中暑暴厥之人,本院,無由仰知,又不得直爲分付內局,以此意知委闕內各處,使之報知本院,仍爲分付內局,以爲及時救療之地,何如?傳曰,允。
府啓,槐院,乃發軔淸選也,自古圈點揀擇,其意有在,不可人人而冒居也,明矣。今番新揀之中,李溭,家世寒微,且無名稱,韓范齊爲人庸下,地望素輕,物情,皆以爲不合是選,請承文院行首掌務官,從重推考,李溭·韓范齊,竝爲削去,引嫌而退,旣在應推之中,勢難仍居憲職,請大司憲洪宇遠遞差。答曰,依啓。以上朝報
都摠府啓曰,今日出番軍士,慕華館當爲中日習射,而兵曹判書金錫胄,陳疏,參判申汝哲,訓鍊院褒貶坐起進去,參議李枝茂入直,參知朴世堅,在外,兵曹無進參之員,不得爲之之意,敢啓。傳曰,知道。都摠府謄錄
吳挺昌啓曰,大司憲洪宇遠,再啓煩瀆,退待物論矣。傳曰,知道。以上燼餘
上在慶德宮。停常參·經筵。
下直,珍島郡守李以時,靑丹察訪金澤。
謝恩,刑曹參判尹深,戶曹佐郞崔後寔,淮陽府使李德夏,直講金厦梴。
答判府事金壽恒箚曰,省箚具悉卿懇。卿之疾病如此,予深慮念,未參起居之班,有何所嫌?卿其安心勿辭,從容調理。
吏曹啓曰,臺諫有闕,政事,取稟。
大殿,政院·玉堂問安。答曰,知道。二品以上·六曹·大司諫問安。答曰,知道。勿爲問安。
藥房啓曰,伏未審夜來,聖體調涉,若何?湯劑連進之後,諸症益有差愈之效乎?臣等,終宵憂慮,敢來問安。答曰,知道。與昨稍勝矣。
傳曰,政事明日爲之。
成均館官員,以兩祭酒意啓曰,頃日館學齋任,以焚香不參,施罰後,新掌議差出時,儒生安玖,以前薦人等,皆參豫禮論,不合齋任之故於諸會中,就前薦望,墨抹之,以示不可之意。前大司成李觀徵,以安玖所爲,非齋中舊例,施安玖停擧之罰,其日入齋儒生,以與安玖,同參其論,將欲空堂,故卽解安玖矣。再昨承文院官員,以安玖擧措悖妄,又爲停擧,今者諸生,以同參安玖之論,前後無異,又爲空堂,至於再巡。竊念墨抹之擧,雖出於矯激,前日齋薦,槩諉附會誤禮,陳疏躛訟之人,則實不合冠多士,安玖所執,未爲不可,一番施罰,亦足以懲其率爾之失。今聞承文院官員數三人,不議於同僚,不通於四館,暗行責罰於儒生,其爲擧措,殊涉無據,至使入齋儒生,皆懷不安之心,以爲空堂之擧,此係賢關異常之事,合有朝廷處置之道,故敢此仰稟。此等事,例以知館事意,陳達,而知館事金錫胄,適在呈告中,故以祭酒之意,敢啓。傳曰,承文院館員,不通於四館,暗行責罰儒生,莫重聖廟,致有空堂之擧,殊甚無據,竝汰去,汰去現告,正字李宏·朴泰遜·吳道一。
府啓,近來朝廷之上,紀綱解弛,士夫之間,廉隅廢壞,見好爵則奔競,逢惡地則厭避。嗚呼,此豈治世之事哉?乃者忠勳都事崔後亮,司僕判官洪萬熙等,相繼爲楊根郡守,而輒皆圖遞,而仍授本職,是何等擧措耶?此與邊倅之謀避者,雖似有間,情迹,殆有甚焉。楊根,最稱畿邑之殘薄,而太僕勳府,俱是京衙之豐富,後亮等,營囑占便之計,殊極可駭。向使楊根,不如是殘薄,而爲人所艶之地,則後亮等,當先爲之奔競,又豈有厭避紛紜之擧哉?習俗如此,漸不可長,若不懲治,以勵其餘,則無以責廉隅於士夫,而振紀綱於朝廷。請忠勳都事崔後亮,司僕判官洪萬熙,罷職不敍。
大司諫李觀徵上疏。大槪,敢陳賤疾實狀,冀蒙恩遞,兼陳所懷,以備財察事。入啓。
答府曰,不允。以上朝報
義禁府啓曰,以平安兵使狀啓,刑曹粘目,老江僉使金孝曾,移本府處置事,允下矣。金孝曾,時在任所,依例府羅將發遣,拿來,何如?傳曰,知道。義禁府謄錄
上在慶德宮。停常參·經筵。
大殿,政院·玉堂問安。答曰,知道。勿爲問安。
藥房啓曰,風日不佳,伏未審夜來,聖體調攝若何?暑感諸症,已盡平復否乎?臣等,憂慮耿耿,敢來問安。答曰,知道。氣候與昨一樣矣。
政院啓曰,來十五日儒生殿講日次,取稟。傳曰,爲之。
答大司諫李觀徵疏曰,覽爾疏辭,爾之爲君之誠,予甚嘉歎,所陳之事,可不留心而惕念焉?爾其勿辭察職。
禮曹啓曰,今六月初一日朔祭,親行於敬思殿矣,十五日望祭,當行於孝敬殿乎?敢稟。
政院啓曰,卽見禮曹草記,來十五日望祭,親行於孝敬殿事,取稟,而自上方在調攝之中,尙未復常。當此酷炎,冒曉行祀,必致添傷,群下憂悶之慮,曷有其極?臣等,不勝區區之懷,今此望祭,攝行之意,敢此仰稟。答曰,卿等之請如此,今番則攝行。
答禮曹啓辭曰,望祭則攝行。
以尹鑴爲大司憲,李溟翼爲參知,金禹錫爲洪州牧使,尹時達爲龍川府使,洪宇遠爲工曹參判,金厦梴爲司藝。以上朝報
吳挺昌,以禮曹言啓曰,今六月初一日朔祭,親行於敬思殿,十五日望祭,當行於孝敬殿乎?敢稟。疊在上。傳曰,望祭則攝行。以上燼餘
上在慶德宮。停常參·經筵。
下直,忠淸監司趙威明,寧遠郡守趙顓。
吏曹啓曰,守令有闕,政事,取稟。傳曰,明日爲之。
藥房啓曰,炎歊蒸濕,夜來尤甚,伏未審聖體調攝若何?昨伏承一樣之敎,卽今症候,加減何如,不能詳知,臣等,不勝憂慮倍萬,敢來問安。答曰,症候,日漸差愈矣。
判府事金壽恒箚子。大槪,亟罷臣本職及兼帶提調等任,以振朝綱,以謝物議事。入啓。以上朝報
上在慶德宮。停常參·經筵。
自昧爽至辰時,有霧氣。
下直,龍川府使尹時達,德川郡守李後望。
謝恩,吏曹判書許穆,工曹參判洪宇遠,洪州牧使金禹錫,宣傳官柳聖起。
藥房啓曰,暑濕挾溽,蒸熱倍甚,伏未審夜來,聖體調攝若何?昨承問安之批,有日漸差愈之敎,臣等,伏切欣幸,而勿藥之慶,惟日望之,通宵耿耿,敢來問安。答曰,症候,幾盡差愈矣。
戶曹啓曰,本曹事務,極其繁劇,六郞廳,不得一日曠廢,而新除授正郞洪世亨,方在忠州地,不可等待其上來,卽爲改差,其代,在京無故人,差出察任,何如?傳曰,允。
答判中樞府事金壽恒箚曰,省箚具悉卿懇。向者萬熙之事,於卿,別無可嫌之事,卿其安心勿辭焉。
吏曹參判睦來善上疏。大槪,臣有壞法之失,重被大臣之斥,兼帶新命,又出夢寐之外,尤萬萬不稱,亟賜倂遞,以安私分事。入啓。
政院啓曰,新際授右副承旨鄭樸,時在江華府,請斯速乘馹上來事,下諭。傳曰,允。
掌令李馥啓曰,臣稟性獧滯,不善低昻,目見近來奔競之習,厭避之態,未嘗不慨然於心矣。自受本職,連接邸狀,崔後亮,則初一日政,除楊根郡守,而翌日勳府,啓請仍任。洪萬熙,則初三日政,除楊根郡守,而翌日司僕寺,又啓請仍任,一時兩人,相繼遞仍,心甚怪之,取閱其請仍啓辭,忠勳府,則以單子査閱爲言,司僕寺,則以都案修正爲言,皆不過簿書期會之小小末節耳。據籍照勘,人誰不能,而必待後亮等耶?若使後亮等,果有可用之才,則蘇一弊邑,王政所先,而旋除旋遞,如是紛紜,此何等擧措耶?楊根,最稱畿邑之殘薄,而太僕勳府,俱是京衙之豐富,後亮等,營囑占便之計,已極可駭,而爲其堂上者,曲爲陳啓,次第改遞,論以事體,不當如此。故臣以崔後亮·洪萬熙,罷職不敍,當該堂上,從重推考之意,搆草發簡,則同僚,以司僕都提調,卽是大臣,大臣請推,體例所無,爲答。臣及聞僚議,恐傷體例,刪去提調請推之語,只擧後亮等營囑之罪,往復稱情,相議論啓矣。不意今者,重被大臣之斥,臣何敢晏然仍冒?請命遞斥臣職。答曰,勿辭,退待物論。
謝恩,同副承旨趙嗣基。
執義南天澤,持平權瑎·安如石啓曰,日昨洪萬熙之罷職,臣等,旣同同僚論啓矣。今見大臣之箚,其加非斥,臣等,何敢晏然仍冒乎?請命遞斥臣等之職。答曰,勿辭,退待物論。
有政。
以睦來善兼同知經筵,宋克悌爲泗川縣監,閔熙兼知經筵,鄭岐壽爲堤川縣監,吳時泰爲司僕寺判官,吳挺昌爲吏曹參議,吳始壽爲右參贊,睦昌明爲獻納,金斗翼爲梁山郡守,安世柱爲南海縣令,鄭樸爲右副承旨。以上朝報
禮曹啓曰,曹所屬,春秋館·藝文館官員等,去甲寅年秋冬等褒貶,各其司堂上,有故,限內不得磨勘矣,今始等第以入之意,敢啓。傳曰,知道。禮曹謄錄
上在慶德宮。停常參·經筵。
自昩爽至辰時,有霧氣。夜一更,流星出牛棋星下,入南方天際,狀如拳,尾長二三尺許,色赤。
謝恩,大司憲尹鑴。
幼學朴潤上疏。大槪,請正國是,肅朝綱,然後專意圖治事。入啓。
大王大妃殿·中殿,藥房問安。答曰,知道。慈殿,藥房問安。答曰,無事。
藥房啓曰,伏未審夜來,聖體調攝若何?玉候,久欠平復,臣等,一味悶鬱。慈殿氣候,近復何如?臣等,不任區區,敢來問安。答曰,慈候如前,予則今已差愈,勿爲問安。
御營廳啓曰,本廳今乙卯年春夏等褒貶,當爲等第,而都提調領中樞府事鄭知和,病未行公,限內不得磨勘之意,敢啓。傳曰,知道。
大司憲尹鑴啓曰,臣之無似,更忝憲司,固已不堪,而臣曾任銓曹,不能選差守宰,以副聖上愼簡之意,致有臺論,方在推勘之中,尤不可晏然叨冒,請命遞斥臣職。
答吏曹參判睦來善疏曰,省疏具悉。卿其勿辭察職。
以大司憲尹鑴避嫌。傳曰,推考蕩滌。
答大司憲曰,勿辭。
明日儒生殿講時,考官,吳始壽·睦來善·李宇鼎·鄭晳·吳始復·柳命天。
政院啓曰,明日儒生殿講時,命官,何大臣進去乎?傳曰,右相進去。
府啓,竝引嫌而退,隨事論劾,意在矯弊,大臣之斥,不必爲嫌,請掌令李馥,執義南天澤,持平權瑎·安如石,竝命出仕。答曰,依啓。
實錄廳郞廳,以摠裁官意啓曰,二房郞廳吳挺昌陞資,代以正言權瑍,差下,令該曹依例兼春秋,下批,何如?傳曰,允。
禮曹判書閔熙上疏。大槪,經筵兼帶,決不敢承當,亟先遞免,以安微分事,入啓。
執義南天澤,掌令李馥,持平權瑎·安如石,就職。以上朝報
趙嗣基,以兵曹言啓曰,當日私奴唜點稱名人,自開陽門入來,差備門外擊錚,極爲駭愕。令攸司囚禁治罪,同門守門將劉英漢,常時不能禁斷雜人,以致闌入,亦爲非矣,推考,何如?傳曰,允。以上燼餘
上在慶德宮。停常參·經筵。
謝恩,右參贊吳始壽,同經筵睦來善,南海縣監安世柱,泗川縣監宋克悌。
望祭後,大殿·大王大妃殿·慈殿·中殿,藥房·政院·玉堂·二品以上·六曹·大司憲問安。答曰,罔極。
全羅監司書目,南原呈,以去月二十九日,農人乘船渡水,沈沒渰死者,至於二十三名之多,極爲驚慘事。傳曰,渰死人等,令本道恤典擧行。江原監司書目,江陵·三陟等官呈,以慘被水災,而三陟居民十家漂去事。又書目,洪川呈,以惡虎橫行,囕殺人命,至於二名事。
吏曹啓曰,本曹今春夏等褒貶,當爲磨勘,而參判,兼職未肅拜,參議未肅拜,限內不得爲之之意,敢啓。傳曰,知道。
敦寧都正金壽弘上疏。大槪,陳弊十條,冀蒙財擇事。入啓。
備忘記,幼學朴世華,進士全五倫·李翊華,生員鄭相周,各給二分,幼學金遇泰,給一分。
答禮曹判書閔熙疏曰,省疏具悉卿懇。卿其安心勿辭,從速察職。
答綾豐府院君具仁基,豐陽君張善瀓疏曰,省疏具悉卿懇。卿等,別無可嫌之事,卿其安心勿辭焉。
右副承旨鄭樸上疏,入啓。答曰,省疏具悉。爾其勿辭,從速察職。
領議政箚子。大槪,死病之餘,差復無期,亟許遞免,以便公私事。入啓。
吏曹啓曰,守令有闕,政事,取稟。傳曰,明日爲之。
吏曹參議吳挺昌上疏。大槪,懇乞亟收成命,以重名器,以安微分事。入啓。
傳曰,今下豹皮一領,書屛書入,右副承旨李夏鎭處,賜給。
答領議政箚曰,省箚具悉卿懇。當此國家艱虞之日,予之所恃者,惟卿一人而已。今此意外之病,猝劇,予之焦煎之懷,曷可云諭?幸賴神明之所扶,已至差愈之境,還切欣幸。況卿,方在大病之餘,未參起居之班,有何不安於心乎?須體予之至意,安心從容善攝,以副上下之望。以上朝報
備邊司啓曰,今番齎咨官崔克泰,譯官安日新,北京所得文書,越江之後,直送于本司,故臣等,考見後,竝令其手本,改封以入之意,敢啓。答曰,知道。以上備局謄錄
傳曰,敬思殿入直,宗室六員,參奉二員,忠義四員,都薛里以下及奠吏飯監各二人,各色掌二十四名,水工六名等,書啓。司饔院謄錄。
上在慶德宮。停常參·經筵。
夜一更,流星,出閣道星下,入華蓋星上,狀如拳,尾長三四尺許,色赤。
謝恩,知經筵閔熙,右副承旨鄭樸,堤川縣監鄭岐壽。
答吏曹參議吳挺昌疏曰,省疏具悉。爾其勿辭,從速察職。
答敦寧都正金壽弘疏曰,省覽疏辭。爾之條陳之事,無非爲國格言至論,尤爲切實,予雖不敏,可不惕念,其中可以變通事,當令廟堂稟處焉。
禮曹啓曰,今月以來,雖數巡得雨,或不崇朝,或爲微灑而止,而東風連吹,亢陽如焚,禾苖漸至萎黃,結實黍粟,亦未免枯損,民事極可慮矣。嶺南·嶺東,雖有水災,俱是前月之事,此月形止,未知如何,自畿甸以至兩西,旱乾如此,祈禱之擧,不容少緩,七月祈雨,亦有近例,似未必以此爲拘,亦不可循用常例,大臣之意,亦以爲然。風雲雷雨,山川雩祀,別遣重臣,三角山·木覓山·漢江,別遣近侍,不卜日十八日設行之意,分付,何如?傳曰,允。
答工曹參判洪宇遠疏曰,省疏具悉卿懇。卿之爲國之誠,深用嘉尙,予亦非不知爲我元元蕩滌,而事有難便之勢,不可輕易變通矣。
政院啓曰,觀此慶尙道褒貶啓本,則豐基郡守李彙晉,等第居下,與前日臺啓有異,政院察啓事,命下矣。李彙晉不治之聲,播聞已久,臺啓之發,固非泛然,本道監司,亦豈不聞,而褒貶中,以姑無毁譽,可觀來效,爲題目,則其寬恕太過,强置上考之罪,著矣。慶尙監司鄭重徽推考,何如?傳曰,允。
又啓曰,前江原監司金禹錫,今乙卯年春夏等褒貶,邊將,無一人居下,殊無嚴明殿最之意,請推考。傳曰,允。
有政。
以裵尙珩爲竹山府使,李台瑞爲戶曹正郞,李斗煥爲陽川縣監,朴尙郁爲工曹佐郞,安廷熽爲積城縣監。以上朝報
上在慶德宮。停常參·經筵。
下直,永平縣監金曘,鐵串僉使南尙星。
謝恩,實錄兼春秋權瑍,同知柳炳然,司僕判官吳始泰。
大司憲尹鑴上疏。大槪,敢進孝經注解一部,無逸立政圖帖子,以備睿覽事。留政院。以上朝報
上在慶德宮。停常參·經筵。
初昏,乾方,有赤氣如虹,直指天中,長五六尺許,良久乃滅。夜一更,流〈星〉出天津星上,入天市垣中,狀如拳,尾長五六尺許,色赤。
備邊司啓曰,增廣別試·監試·初試,以七月二十日啓下,遠方擧子之上京者,則將起動於七月之初,不但此時禾穀之未及畢除草,上年飢荒之餘,舊穀已竭,新穀亦未及成熟,糧資,必無辦出之路。此不可不慮,群議,皆以爲差退,宜當云,令該曹參酌事勢,監試初試,以下諸科,次次退定,何如?傳曰,依啓。
吏曹啓曰,臺諫有闕,政事,取稟。傳曰,明日爲之。
領議政箚子。大槪,請招試陳疏人朴潤文字,以明處分事。入啓。
執義南天澤,掌令李馥啓曰,措辭見上請長鬐罪人宋時烈,亟命絶島圍籬安置,因卽告宗廟,頒示中外,以肅人心,以定國是之意,臣等,發簡於同僚,則同僚,以爲絶島圍籬一款,謹悉,而告廟頒敎,則必有討逆之典,然後方可行之。今旣待時烈以不死,則徑行此擧,恐有所不然者,且宗廟之禮至嚴,不可以典章之所不載者,有所煩瀆。臣等,以從古告廟之擧,不必盡待討逆而後,方行而古今國家,旣未有如此非常之事,則安有典章之可考者乎?再三往復,竟未歸一,無非臣等言不敢信,見輕同僚之致,何可苟冒?請命遞斥臣職。
禮曹,淸風府院君金佑明當日卒逝,自今日至明日,停朝市,啓。
傳曰,長生殿豫差棺板一部,送于淸風府院君喪家事,分付該曹,各色匹數十匹,送于淸風府院君喪家事,分付該曹。
大王大妃殿,藥房·政院·玉堂·二品以上·六曹·大司諫問安。答曰,知道。
慈殿·大殿·中殿問安。答曰,罔極。
大殿,藥房問安。答曰,罔極。聞都提調入來云,炎熱如此,大病之餘,必致添傷,速歸調理。
藥房都提調啓曰,臣之賤疾,不足爲憂,而慈殿,遭此罔極之喪,夜間恐有前患之猝發,臣等,與諸御醫直宿之意,敢啓。答曰,都提調,大病之餘,來此不得調理,予心不安,退去,只令醫官直宿。
大王大妃殿,百官問安。答曰,知道。
慈殿·大殿·中殿,百官問安。答曰,罔極。
答執義南天澤,掌令李馥曰,勿辭,退待物論。以上朝報
禮曹啓曰,淸風府院君之喪,王大妃殿,自今日至公除日,供上,素膳封進,而大殿·中宮殿,限成服亦以素饍封進之意,知委,何如?傳曰,允。禮曹謄錄
上在慶德宮。停常參·經筵。
夜二更,白雲一道如氣,起自坤方,直指巽方,丈數十丈餘,廣尺許,良久乃滅。
大殿,政院·玉堂問安。答曰,罔極。
慈殿·中殿,藥房·政院·玉堂問安。答曰,罔極。
藥房啓曰,淸風府院君之喪,出於意外,自上驚痛之餘,夜來氣體若何?慈殿,尙在未寧之中,而遽遭此罔極之痛,悲哀哭泣,必大致添傷之患,臣等,不勝憂憫之至,敢來問安。答曰,今此淸風府院君之喪,遽出千萬意慮之外,予甚痛悼,慈候哀哭之中,値此罔極之痛,恐有添傷之患,尤不勝罔涯矣。
政院啓曰,今日爲政事命下,而停朝市相値,政事何以爲之?敢稟。傳曰,過停朝市後爲之。
慶尙監司書目,長鬐罪人宋時烈,今月初十日圍籬安置事。
持平權瑎·安如石啓曰,昨者同僚,以宋時烈絶島圍籬及告廟頒敎之論,發簡臣等之意,以爲移之絶島,亦有所執,故姑從之矣,而至如告廟頒敎,必因討逆之擧而行之,時烈亂統之罪,固莫逃於天討,而聖朝寬大,旣待以不死,則遽施討逆之典,恐未得當。卽今典禮旣正,神人悅豫,四方欣仰,何必待告廟頒敎而後,國是乃明耶?且宗廟之禮,至嚴,不可以典章之所不載者,有所煩瀆,此與人家之有事則告,其禮不同,曷可援以爲證哉?以此反復商確,而同僚固持,卒至起鬧,至以見輕爲言,此非同僚之見輕也,實臣等之見輕也。決不可一刻仍冒,而昨緣日暮,今始瀆擾於驚慽之中,所失尤大,請命遞斥臣職。答曰,勿辭,退待物論。
府啓,竝引嫌而退,告廟頒敎,自是討逆應行之典,而時烈之罪,旣從寬大,不擧王法,則輕先請行,未合事宜,以此持難,誠有意見,請執義南天澤,掌令李馥,遞差,持平權瑎·安如石,出仕。答曰,依啓。
謝恩,護軍徐文尙。以上朝報
禮曹啓曰,五禮儀,殿下爲外祖父母喪,有外殿擧哀節次,依禮文擧行,而自上方在衰絰之中,以視事服,擧哀,何如?傳曰,允。禮曹謄錄
上在慶德宮。停常參·經筵。
下直,楊根郡守尹以道。
謝恩,吏曹參議吳挺昌,戶曹正郞李台瑞。
慈殿,藥房·政院·玉堂問安。答曰,罔極。
假注書朴鎭圭病,代南弼星。
大殿·中殿,藥房·政院·玉堂問安。答曰,知道。
傳曰,一次祈禱之後,凄風連吹,雨意邈然,罪在一人,元元何辜?予心日夜焦煎,罔知攸措,其令該曹,社稷·宗廟·北郊,別遣大臣,不卜日虔誠祈雨事,趁卽分付。
禮曹啓曰,命下矣,依聖敎再次祈雨祭,不卜日,來二十二日設行之意,知委,何如?傳曰,允。
有政。
以郭齊華爲執義,李德周爲掌令,趙昌期爲司諫,睦來善爲兼同知義禁府事,許穆爲承文院都提調。以上朝報。
上在慶德宮。停常參·經筵。
謝恩,同義禁睦來善,積城縣監安廷熽。
行判中樞府事金壽恒箚子。大槪,病未進參於奉慰問安之列,惶恐待罪事。入啓。
大殿·慈殿,藥房問安。答曰,知道。
慈殿成服後,慈殿,藥房·政院·玉堂·二品以上·六曹·大司諫問安。答曰,罔極。大殿·中殿,藥房·政院·玉堂·二品以上·六曹·大司諫問安。答曰,知道。大王大妃殿,藥房·政院·玉堂問安。答曰,知道。
答領議政箚曰,省箚具悉卿懇。一覽潤疏,陰險巧惡之狀,驚駭莫測,將欲究問矣。今觀卿箚,實合孤心,卿其安心焉。
答判中樞府事金壽恒疏曰,省疏具悉。身有疾病,未參奉慰之班,有何所傷?卿其安心勿辭,調理焉。以上朝報
上在慶德宮。停常參·經筵。
謝恩,掌令李德周。
答大司憲尹鑴疏曰,省疏具悉卿懇。卿之所陳之辭,無非愛君之衷悃,深庸歎服,所進冊子,尤爲切實,予雖不敏,可不置諸左右而留心焉?
答吏曹判書許穆疏曰,省疏具悉卿懇。卿之疏辭,亦合宜於用人之道,當令廟堂議處焉。
掌令李德周啓曰,臣與兼執義閔黯,有婚家應避之嫌,不可仍冒?請命遞斥臣職。答曰,勿辭,退待物論。
府啓,引嫌而退,旣有相避,在法當遞,請掌令李德周,遞差。答曰,依啓。
傳曰,觀此刑曹都囚徒,則旱酷太甚之日,繫獄者,已至於百餘人之多,予甚慮念,刑房承旨,摘奸典獄,輕囚放釋。
大司憲尹鑴上疏。大槪,請究前日憫旱念囚之德,以憂天災事。入啓。
院啓,措辭見上請還收昌原府使羅萬葉加資之命。答曰,萬葉,身爲字牧之任,盡心擧職,拮据措備,四十餘石之多,則特施賞加,宜無不可,不允。
傳曰,明朝,領·右相命招,使之卜相。
領議政箚子。大槪,乞先遞改本職及內局之任,以便公私事。入啓。
傳曰,政事,明日爲之。以上朝報
上在慶德宮。停常參·經筵。
謝恩,實錄兼春秋李濡。
答領議政箚曰,省箚具悉卿懇。卿之疾病如此,予深慮念,卿其安心勿辭,從容調理行公,以副朝野之望。仍傳曰,遣史官傳諭。
弘文館啓曰,本館官員之未備,近日尤甚,上番見存,只有臣沃一人。經幄輪直之地,事體誠爲苟簡,上下番闕員,勿論外任相避居中,人員,後政差出,牌招肅拜,察任,何如?傳曰,允。
兵曹啓曰,去夜東所部將朴時益,以初二更巡更,不爲親率軍士,偃臥直所,只送軍士,使之唱巡,及其現發之後,始爲來到。莫重巡更之事,慢忽至此,事極可駭,部將朴時益,從重推考,何如?傳曰,事甚驚駭,拿問處之。
傳曰,淸風府院君祿俸,限三年仍給事,分付該曹。
賓廳,右議政啓曰,今日卜相事,昨已命下,而領議政許積,所患尙未差愈,未能承牌來詣。莫重枚卜之擧,臣不可獨爲,姑待首相出仕,相議爲之,何如?傳曰,議于領相爲之。
以賓廳進·不進單子,傳曰,過一兩日後,來會事,分付。
領議政許積箚子。大槪,病未赴召,惶悚待罪事。入啓。答曰,省箚具悉卿懇。卿之疾病,予已詳知,未赴召命,少無所傷,卿其安心勿辭,臥閤論道,從容調理,以副至望。仍傳曰,遣御醫看病。
賓廳,卜相封入。
大殿,政院·玉堂問安。答曰,知道。
藥房啓曰,卽伏聞入侍醫官所傳之言,自上朝來,猝然腹痛,頭部手掌,亦皆煖熱,所進藥物,輒卽嘔吐,臣等,不勝驚惶憂悶之至。卽與諸御醫商議,則以爲心脾,爲暑傷感,仍成癨亂之症,壽世裨元,暑症門,二香散元方,白扁豆·白芷減半,加枳殼·山梔仁各一錢,檳榔七分,連進三貼,以爲消暑行氣之地,宜當云。此藥三貼,卽爲劑入,而臣等,敢此問安。答曰,知道。
院啓,措辭見上請還收昌原府使羅萬葉加資之命。天安郡,有奉恩寺位田十八餘結,而寺奴金愛仁者,告於內需司,自內司折受於明安公主房,發遣道掌,打量實數,則天安郡守金世泌,一從愛仁及道掌之言,打量之際,不加究覈,混錄民田。其後愛仁,又告百二十五結之田,又告百七十餘結之田,皆是有主民田,田主等,齊起號訴,則道臣,使牙山縣監李光夏,定差員使之明査,而光夏,不問文券有無,不察事理曲直,惟宮奴言是聽,反又添得十餘石之田,通前後民田之見奪者,幾五十餘石之地。窮民失業,將至流散,呼冤之聲,播聞遠邇,世泌等之不爲明査,混奪民田,歸怨國家之狀,事極可駭。請天安郡守金世泌,牙山縣監李光夏,姑先從重推考,令本道各別明査,有主民田,一一還給,俾無窮民呼冤之弊。答曰,不允。末端事,依啓。
府啓,前主簿申必相,蠱惑婢妾,壞亂家道,至使有咀呪主母,毒殺其弟之變,聽聞所及,人懷憤惋。必相,身爲家長,知其不可掩置,旣自爲發狀,而旋使其妾之女兒,更爲伸理之擧,遂至倖免於疏決之時,孤兒寡婦冤呼之聲,有不忍聞,必相前後所爲,有難責以人道者。昨者本道,發送憲吏,推捉其妾,欲爲伸冤枉,勵風敎之地,而必相,違拒憲吏,託言逃走,終不出給,其不有國法,藏置罪人之罪,尤爲可駭。請前主簿申必相,拿問定罪。訓鍊副正安緝,本以悖惡麤悍之人,猥登朝籍,曾爲濟州屬縣之倅,有拔釰犯上之事。其爲海南縣監時,承受柄臣之旨,侵暴故參議尹善道之家,毒徵私債米百石於一日之內,以其不及期限,囚其家僮八十餘人,肆行刑杖,擧至幾死之璄,其中一人,立斃於酷刑之下,使其家大小男女,奔迸四出,有若逢亂離刧盜者之爲,至今聞之者,猶爲憤惋。其時監司,雖有啓聞罷職之事,而有不足以懲其悖亂諂附,賊殺無辜之罪,如此之人,不可齒在衣冠之列。請訓鍊副正安緝,削去仕版。答曰,依啓。
大殿,二品以上·六曹·大司憲問安。答曰,知道。
吏曹判書許穆上疏。大槪,臣病伏中,聞上體未寧,卽扶曳闕下,不得參問候之列,惶恐待罪事。入啓。答曰,省疏具悉卿懇。卿之所患如此,予甚慮念,從容調理,則自可差愈。卿其安心勿辭,益加善攝,以副予望。仍傳曰,遣御醫看病。
吏曹啓曰,吏曹判書有闕,政事,取稟。以上朝報
備邊司啓曰,禮曹堂上,回答對馬島主書啓中,或籌之或字,似或未妥,故以軍字,付標以入之意,敢啓。答曰,知道。以上備局謄錄。
上在慶德宮。停常參·經筵。
夜五更,流星,出五車星上,入艮方天際,狀如拳,尾長三四尺許,色白。
謝恩,護軍李德周。
兩慈殿·中殿,藥房問安。答曰,知道。
大殿,政院·玉堂問安。答曰,知道。
二品以上·六曹·大司憲問安。答曰,知道。勿爲問安。
藥房啓曰,伏未審夜來,聖體若何?二香散進御之後,腹中不平之候,已有差愈之效乎?慈殿氣候,亦復何如?臣等,終宵憂慮,敢來問安。答曰,知道。慈殿,僅得無事矣。
藥房口傳啓曰,上候未寧,而臣等,不得瞻望,且有稟達之事,今日欲與諸醫入診,自上勿御冠帶,於臥內引見,何如?若有入診之命,則欲於早朝未熱之時,入侍,敢此竝稟。答曰,所達之言,依啓。
答大司憲尹鑴疏曰,省疏具悉卿懇。疏辭,當依施焉。
藥房再啓曰,臣等入侍之時,仰瞻玉色消疲,元氣憊削,不勝憂悶之至,退與諸醫商議,則癨亂之氣,雖已鎭定,暑感之症,猶未盡祛,脈度洪數,頗有熱候,小柴胡湯,加香薷·麥門冬·山梔仁各一錢,黃蓮薑炒·枳殼麩炒各七分,連進三貼,以爲和解之地,宜當云,此藥,卽爲劑入之意,敢啓。傳曰,知道。
玉堂箚子。入啓。答曰,省箚具悉。日者潤之疏意,無非陰慘奸巧之態,予不勝驚駭,爲先招試於政院後,欲爲嚴處焉。
答吏曹判書許穆疏曰,省疏具悉卿懇。卿之所進別紙,誡誨之事,無非愛君之誠,可不留心而體念焉?
院啓,措語見上請還收昌原府使羅萬葉加資之命。答曰,不允。
同副承旨趙嗣基上疏。大槪,臣愚死罪,敢進所懷,以效犬馬之忠事。入啓。以上朝報
上在慶德宮。停常參·經筵。
大殿,政院·玉堂問安。答曰,知道。勿爲問安。
藥房啓曰,老炎因旱漸酷,伏未審夜來,聖體調攝若何?昨入湯劑,進御之後,暑感諸症,益有差勝之候乎?臣等,不任憂慮,敢來問安。答曰,知道。與昨頗似減歇矣。
都承旨啓曰,臣於榻前,親承聖敎之後,卽招朴潤,依擧子例,坐於庭下,出題以給,則初以爲此擧,前史所無,決不可創開新規,臣以仁祖朝金垣事言之,且謂君父命令,卽是法典,人臣,何敢諉以無前例而違拒上命乎?果能識字,工拙間,不可不製,且旣有借述之言,則依題構出,可免人言,而牢拒若此,尤極殊常,勢將具由啓稟,院僚諸人,亦責其違逆之不當,然後始乃起草。故使之正書以呈,而自午時至今,不但窘作最甚,旣以代括毋上書爲題,則當以括毋,平日所聞於趙奢者,及國勢危急,一誤軍機,存亡所關等語爲主,反復開陳,而於此則有若泛論,揷入渠前日疏語,乃敢滾合爲文字,若論以科製,則實是題外之文,而干涉疏語者,則安知非宿構也?大臣箚中,所謂短於爲文者,似是實狀,敢啓。傳曰,知道。
傳曰,政事,過國忌後爲之。
傳曰,上年議禮之時,先王親考禮經,釐正大禮,豈有二三公子,與論於其間之理乎?況內以驚動慈聖之心云者,尤極痛駭,卽爲拿囚,指嗾製給之人,鉤問以啓。
義禁府啓曰,陳疏人朴潤,卽爲拿囚鉤問,以啓事,命下矣。今日祈雨祭齋戒,二十六日國忌齋戒,二十七日·二十八日國忌正日,二十九日朔祭齋戒,今月內,不得開坐鉤問之意,敢啓。傳曰,知道。以上朝報
上在慶德宮。停常參·經筵。
慈殿,藥房問安。答曰,知道。
藥房啓曰,夜來伏未審,聖體調攝若何?感冒餘症,已盡差愈乎?慈殿氣候何如?臣等區區憂慮,敢來問安。答曰,慈候,與前一樣,予則幾盡差愈矣。
吏曹判書許穆辭職上疏,入啓。以上朝報
上在慶德宮。停常參·經筵。
藥房啓曰,伏未審夜間,聖體調攝若何?昨承幾盡差愈之批,今則益有快復之效乎?臣等,不任耿耿,敢來問安。答曰,知道。已盡差愈矣。
答右議政疏曰,省疏具悉卿懇。當此國家艱虞之日,卿之碩德重望,允合輔弼之任。卿其安心勿辭,速出論道,以副朝野之望。
禮曹啓曰,三次祈禱,尙未得雨,旱災愈慘,極爲渴悶。節候已晩,執難循次,北部更遣重臣,不卜日來二十九日,設行,閉南門·開北門,遷市等事,亦於同日,爲始擧行,而土龍祭,則依例擇日設行事,各該司知委,何如?傳曰,允。
又啓曰,來七月初一日朔祭,自上方在調攝之中,不可親行,以攝行擧行之意,分付,何如?傳曰,允。
傳曰,噫,當此稼禾正當發穗之際,亢旱此酷,予甚渴悶。連遣重臣,虔誠祈禱,至於三次,而雨意邈然,無乃罪輕而滯獄者多,或有罪犯甚重而不服者多,致此天怒之孔棘耶?予心日夜焦憫,未知其故,其令大臣與刑官,考閱文案,辦其輕重,而趁卽稟決,以答天譴。
吏曹啓曰,來七月初一日,行敬思殿·孝敬殿朔祭,初八日,行永寧殿·宗廟秋享大祭,初一日四更頭,受誓戒,與朔祭相値,而兩魂殿獻官及永寧殿·宗廟初獻官,例以一品塡差,而文宰宗班一品員數,太半不足。今番則破格一二品通融,原望塡差,其餘亞終獻官,亦以正從二品,推移塡差,兩魂殿·兩山陵秋享大祭獻官,亦以常時,不爲差祭之員,及堂上官,通融塡差。何如?傳曰,允。
又啓曰,國之致敬盡禮,在於祀典,而近來大小祭官,厭避之習,甚矣。凡差祭之規,考其祭官案,塡差,而靈豐君㵓,今番山陵朔祭獻官,實差啓下之後,稱病不進,不得已豫差,改付標,受香大祝實差,承文院博士李墪,亦以稱病不進,莫重祭享,如是稱頉,事極未安。當此大祭稠疊之日,不可無隨現徵勵之道,靈豐君㵓,承文院博士李墪,竝從重推考,何如?傳曰,凡祀典之禮,是何等重事,而如是厭避之狀,殊甚驚駭,不可推考而止,先罷後推。
領議政箚子。大槪,乞先遞改內局及扈衛之任,以便公私事。入啓。以上朝報
上在慶德宮。停常參·經筵。
自昧爽至辰時,沈霧。
謝恩,左議政權大運。
藥房啓曰,老炎猶熾,無間夜晝,朝來沈霧,日候不佳,伏未審聖體調攝若何?昨伏承已盡差愈之敎,而臣之憂慮,至今未已,敢來問安。答曰,知道。旣已差愈,勿爲問安。
答領議政許積箚曰,省箚具悉卿懇。國家艱虞之日,卿之疾病沈綿,予心之悶慮,公務之多滯,可勝云喩?扈衛之任,非人人所授。卿其安心勿辭,內局之任,當勉副焉。仍傳曰,遣御醫看病。
傳曰,史官二員待命,騎馬六匹立之,祈雨祭所內摘奸。
政院啓曰,政事過國忌後爲之事,命下矣。自明日至來初四日,連爲土龍祈雨祭齋戒,政事何以爲之?敢稟。傳曰,過齋戒後爲之。
右議政上疏。大槪,更申前懇事。入啓。
政院啓曰,今日大臣及禁府堂上,會于備邊司,禁府疏決文書,爲先修正,以爲明日早朝未熱之時,入侍之地,又於明日罷出後,修正刑曹疏決文書,入侍於再明早朝事,大臣,卽者送言于本院矣,敢啓。且自前疏決時,時任大臣及義禁府刑曹堂上,則例爲入侍,原任大臣,則或參或不參,三司各一員,亦爲入參,承旨或一員,或二員入參,今番則何以爲之乎?該房承旨,在外未上來,何承旨入參乎?禁府刑曹疏決,當在各日矣,只各其堂上,入參乎,竝爲同參乎?敢此仰稟。傳曰,禁府疏決,則明日爲之,刑曹疏決,則再明日爲之,而原任大臣及三司,則依例入侍,承旨則以代房二員,亦爲入侍。以上朝報
上在慶德宮。停常參·經筵。
謝恩,護軍鄭始成。
判府事鄭知和箚子。大槪,病未趨詣於疏決入侍之列,惶恐待罪事。入啓。
前吏曹判書許穆上疏。更伸前懇事。入啓。
答判府事鄭□箚曰,省箚具悉卿懇。身有疾病,未赴召命,有何所嫌?卿其安心勿待罪,從容善涉。仍傳曰,遣御醫看病。
答右議政疏曰,省疏具悉卿懇。已悉予意於前疏之批矣,更何多誥?卿其安心勿辭,須體至意,以副上下之望。仍傳曰,遣史官傳諭。
備忘記,觀□趙嗣基疏本,則身居近侍之列,敢以人子不忍聞之說,加之於君上,張皇說話,肆然投疏,營救危險之輩,如此怪妄之人,不可以尋常處之,削奪官爵。
吏曹,口傳政事,承旨李觀徵。以上朝報郞廳李壽鳳校。日記郞廳趙處魯書。
上在慶德宮。停常參·經筵。
答右議政許穆疏曰,省疏具悉卿懇。已悉予意於前後之批矣。噫,近日亢旱益甚,田疇龜坼,各穀擧□□□□民生之渴悶,已至於十分地頭,言念及此,不覺嗚咽。況卿,爲國柱石之臣,當此國家汲汲之秋,何乃連章固辭,若是其太過乎?予深不安于中,罔知攸措。卿須體予至意,速出論道,以濟時艱,以副朝野之望。以上朝報私家日記
疏決入侍時,行大司憲尹鑴所啓,咸鏡道還上,曾有蕩滌之命矣。今聞監兵營還上,不下於國榖,若有蕩滌之命,而無別爲分付之事,則恐或民不得蒙惠矣。請更爲下敎,令監兵營還上,亦爲一體蕩滌,何如?上曰,依爲之。兵曹判書金錫胄所啓,武臣堂下可用之人,必須豫□抄擇,隨闕備擬,而不次及將領可合之類,前日被抄已盡,卽令廟堂,依前抄擇,以爲調用之地,何如?上曰,依爲之。領議政許積所啓,咸鏡道壬子以上戶曹會付還上,十三萬五千餘石,旣已蕩滌,而至於常平廳·賑恤廳還上,壬子以前未捧者,二萬二千六十七石零,則不在此中,似當一體蕩滌矣。上曰,依爲之。以上備局謄錄
疏決時,尹鑴所啓,凡疏決之時,罪名之小者,則不必上煩親決,以有叢脞之弊。臣曾於榻前疏決時,旣已奏達矣,而今日之疏決,又踵前規,臣竊以爲不可。書不云乎?庶獄庶愼,文王罔敢知于茲,其所謂罔敢知者,君臣之職守,截然有分,有不可相侵故也。今者該司笞杖處決之事,亦取上裁,甚非臨政之大體,今後此等事,皆委各有司處,處分後上聞,宜當矣。右副承旨李夏鎭曰,尹鑴之言,甚爲得體,今後則審理及疏決時,竝皆依此定爲恒式施行事,分付于義禁府·刑曹,何如?上曰,依爲之。義禁府謄錄
都摠府啓曰,今日出番軍士,當爲慕華館中日習射,而國忌齋戒相値,不得爲之之意,敢啓。傳曰,知道。都摠府謄錄
疏決入侍時,兵曹判書金錫胄所啓,守禦牙兵,自李浣爲守禦使時,增至六千名。許多軍兵,若不及時操鍊,則與無兵無異,本廳將官中,泗川縣監宋克悌,最解軍務,故方爲專責操鍊之事矣,今除外任,代察者甚爲難得,泗川縣監宋克悌改差,守禦將官仍任,何如?上曰,改差。守禦廳謄錄
上在慶德宮。停常參·經筵。
卯時辰時,有霧氣。
大司憲尹鑴榻前所啓,臣有應避之事,而當聖上悶旱之日,疏決事重,故不敢不入於前席,今疏決事,已敢爲仰達矣。前日臣以申必相之妾,蠱惑其夫,壞亂人道,至有咀呪主母,毒殺其弟之說,悖逆彰聞,在法當治,故臣於開坐之日,發差推捉,欲治其罪者,此也。乃必相違拒禁吏,掩匿罪人,終不出給,相持數日,竟至空還,必相,當初旣發告其妾之罪,而終自率畜,有難以責以人道者,今此違拒法司之令,其蠢愚昏迷,不有國法,不識人理之罪,尤不可以不治,故竝與必相而請拿矣。今聞大臣榻前之啓,以風聞推捉請拿必相爲非云,風聞處法,自是臺垣之事,必相之妾,旣爲法司之推托,而必相終始違拒,則請拿之擧,在不可已也。大臣之斥,旣如此,臣不敢晏然,請命遞斥臣職。答曰,勿辭。以上朝報私家日記
上在慶德宮。停常參·經筵。
答判中樞府事金壽恒箚曰,省箚具悉卿懇。卿之疾病,如是沈綿,予深慮念,未赴召命,有何所嫌?至於祿捧,則尤無所辭。卿其安心勿辭,從容調理。
傳曰,史官一員待命,騎馬三匹立之,中央土龍祭摘奸。以上內下日記
李觀徵啓曰,備邊司郞廳,以大臣意來言,今日賓廳坐起日次,而非但齋戒相値,且無以下缺司開坐云矣,敢啓。傳曰,知道。
李夏鎭啓曰,金判五六字缺院,而以齋戒留院之意,敢啓。傳曰,入之。
以備半行缺,李夏鎭曰,史官一員待命,騎馬三匹立之。燼餘
上在慶德宮。停常參·經筵。
黃海監司書目,六月一朔,點雨不下,百穀焦枯,西成望斷,民事罔極事。以上朝報私家日記
答藥房問安啓辭曰,知道。慈候,罔極之餘,僅得無事矣。
答右議政許穆疏曰,省疏具悉卿懇。身有疾病,未參會慰之班,有何所嫌?卿其安心勿辭,速出行公,以副予望。
答判決事李世華疏曰,省疏具悉。卿其勿辭,上來察職。
答禮曹草記曰,依庚子年例,爲之。顯宗大王虞主造成處所,則宣政殿月廊,奉安於宣政殿事以上內下日記
兵曹判書金錫胄請對入侍時所啓,武士之除拜邊將者,初無以親老許遞之規,而其中亦有情勢之可矜者,孝理之下,亦不可不恤,故頃者方時憲等數人,皆以其父母年老,陳達遞改矣。再昨政所除魚面僉使文弼道,其父母,皆年踰七十,而家在全州,與北路絶遠,防垣萬戶趙守仁,則以獨子,有八十老母云,似當依方時憲例,有所變通。且法典內,有父母年七十,則一子歸養,年八十則諸子皆歸養之文。至於武士,拚身邊陲,雖不可一循此例,而亦不可無參酌變通之道,如此之類,續續陳達,亦甚煩瑣。今後邊將中,父母老病者,令廟堂酌定其親年之限,過限後除拜邊將,許令遞改事,定式施行,何如?上曰,情理誠甚切迫,文弼道·趙守仁則改差,親年定限,勿除邊將事,令廟堂稟處事,傳敎矣。武臣之除邊將邊守者,雖有年老父母,不許遞改,久成規例矣。自孝廟朝,特軫人子情理,或因筵臣陳達,有時許遞,而以其無定式之故,或遞或否,不無不均之嘆,續續陳達於榻前,亦涉煩猥。自今以後,以父母年七十五歲以上者,隨其呈狀,入啓改差,獨子無兄弟者,則以七十歲以上爲限,而此外則切勿撓改之意,分付吏兵曹,何如?答曰,依此施行,似或得當矣。以上備局謄錄
批答在上藥房提調張善瀓,副提調李弘淵啓曰,秋暑愈酷,伏未審數日來,聖體若何?今日,乃是慈聖私服公除也,伏想五六字缺益復罔極,此時氣候,比前何如?臣等,不任區區憂慮,敢來問安。缺罔極之餘,僅得無事矣。
淸風府院君喪,王大妃殿除服後,藥房半行缺大王大妃殿·中殿問安。答曰,知道。
王大妃殿,政院·玉堂半行缺中殿,政院·玉堂問安。答曰,知道。
大殿,二品以上以下缺
李夏鎭,以禮曹言啓曰數字缺,昌陵丁字閣重建事定奪後,連以國恤停止,而今春又因大數字缺啓待秋擧行事,定奪矣。重建廳堂上,依例令該曹差出,容入材瓦等物,豫爲料理擧行,何如?傳曰,允。
李夏鎭,以禮曹言啓曰,卽接奉常寺所報,則顯宗大王練主造成處所,爲先定奪云。取考謄錄,則庚子年練主,造成於昌德宮宣政殿月廊,奉安於宣政殿矣。今亦依庚子年例擧行乎?敢此仰稟。傳曰,依庚子年例,爲之。燼餘
新除授右議政許穆疏曰,誠惶誠恐,頓首頓首,謹百拜上言于主上殿下,伏數字缺受本職,惶恐隕越,急於辭職,不敢言狗馬賤疾,初因暑感數字缺委頓沈綿。今日慈聖除服之日,不得進參於百官問起居之列,臣任便怠慢之罪,至此尤大。伏乞治臣罪,以嚴君臣之禮,臣無任惶恐隕越之至,謹昧死以聞。在上答曰,省疏具悉卿懇。身有疾病,未參會慰之班,有何所嫌?卿其安心勿辭,速出行公,以副予望。
全羅道巡撫使判決事李世華疏曰,誠惶誠恐,頓首頓首,謹百拜上言于主上殿下,伏以臣,奉使在外,未及復命,新除之命,出於千萬夢寐之外,臣誠惶隕感激,不知置身之所也。數字缺職乃詞訟劇務,臣雖在京,朝夕供任,以臣魯莾,決難剖決數字缺遠道竣事上京,未可以旬日爲期,其敢虛帶緊任,以半行缺極知僭猥,而今臣事勢,實爲難便,不得不數字缺伏乞聖慈,俯察微悃,將臣新授一行缺不勝幸甚,臣無任屛營之至。燼餘
上在慶德宮。停常參·經筵。
吏批啓曰,副提學及兩司闕員,本曹郞官,今當差出,而擬望之人乏少,承旨外任,竝擬,何如?傳曰,允。
以金徽爲大司憲,張應一爲大司諫,金壽恒爲內醫都提調,羅以俊爲執義,李同揆爲持平,李沃爲吏曹佐郞,申嵩耉爲工曹正郞,姜汝㦿爲獻納,李恢爲司僕僉正,申濼爲順川郡守,崔碩年爲通川郡守,崔聲善爲林川郡守,張是圭爲泰安郡守,高啓元爲富寧府使,申弼華爲工曹佐郞,李堂揆爲副提學,柳命賢爲吏曹佐郞,朴世堅爲左副承旨,李沃爲檢詳,孫萬雄爲兵曹佐郞,李尙眞爲判尹,李聃命爲成均博士,鄭有徵爲學正七字缺,以姜碩耉爲掌令,睦昌明爲缺權愈爲修撰,權愭爲黃海都事,金壽弘爲工曹參議,金敬文爲右水運判官,元梲爲刑曹正郞,沈樞爲忠勳都事,申㶅爲承文副正字,朴廷薛爲禮曹正郞,南宮鈺爲直講,尹鎡爲積城縣監。
李夏鎭啓曰,張後齡詐死,而不審虛實,矇然牒報,守令,先罷後推事,命下,而臺諫,方以削奪官爵論啓,傳旨不得捧入之意,敢啓。傳曰,知道。
又啓曰,當該承旨推考事,命下,而臺諫,方以罷職論啓,推考傳旨,不得捧入之意,敢啓。傳曰,知道。以下缺
鄭之虎,以兵曹言啓曰,今七月初二日,私奴太逸稱名人,自武德門入來,初三日,良人朴繼男稱名人,自興元門入來,初四日,宮婢德伊稱名人,自興元門入來,幼學沈廷洪稱名人,自興化門入來,差備門外擊錚,極爲駭愕。竝令攸司囚禁治罪,武德門守門將李天雄,興元門守門將金世胤·劉英俊,興化門守門將申義龍等,常時不能禁斷雜人,以致闌入,亦爲非矣。竝推考,何如?傳曰,允。
李弘淵,以吏曹言啓曰,近來差祭之官,當此苦熱,厭避成習,殊極可駭。山陵秋享大祭祝史副司果吳道弘,贊者長興庫直長鄭涖,卽者受香之時,猝然稱病,俱不入來,日勢已晩,不得已以豫差陞差,而不可無懲勵之擧,吳道弘·鄭涖,竝從重推考,何如?傳曰,人人厭避之狀,殊極痛駭,先罷後推。以下缺
卯時,上御慶善堂,刑曹疏決入侍引見,領議政許積,刑曹判書閔點,參判尹深,右承旨鄭之虎,右副承旨李夏鎭,掌令金奐,副校理李沃,正言權瑍,假注書南弼星,記事官南益熏·趙持謙入侍。積曰,旱災如此慘酷,暑熱一向愈甚,自上憂慮中,氣候,何如?上曰,無事。積曰,慈殿已經公除,罔極中,氣力亦復何如?上曰,無事。積退伏。之虎讀外方時囚秩李海靑妻罪目。積曰,此則以其夫屠殺場馬逃躱之罪,而旣犯重罪之人,必不以其妻囚繫之故而還現,似當放送矣。上曰,放。次讀論香·承男罪目。上曰,仍。次讀李鳴震罪目。積曰,此則殺人之罪,而明白無疑,似當仍囚。上曰,仍囚。以下缺燼餘
下直,陽川縣監李斗煥,老江僉使兪成厚。
謝恩,承文正字嚴緝。
司諫趙昌期上疏。大槪,病貼危境,無望陳力,冒死哀籲,冀蒙恩遞,兼陳所懷,以備裁察事。入啓。
全羅巡撫使書目,臣奉使在外,竣事上去,未可以旬月爲期,新除詞訟劇務,不可虛帶久曠,亟賜遞改事上疏上送事。啓。答曰,省疏具悉。爾其勿辭,上來察職。以上朝報
上在慶德宮。停常參·經筵。
下直,淮陽府使李德夏,慶尙都事沈濡,和順縣監金必振。以下缺燼餘
答右議政許穆疏曰,省疏具悉卿懇。疏辭,當令該曹稟處焉。
答趙昌明疏曰,覽爾疏辭,不勝驚駭也。疏中所謂凡係東人,則無問是非,採拔奬擢,如恐不及,名爲西人,則無問賢否,抑塞擯斥,如祛蘧蒢云者,予未可曉也。夫人君治國之道,斷無偏私之心,而一從銓曹注擬之間而已,則東西之辨別,何由而得聞乎?以臆度不近理之說,筆之於疏章之間,疑惑中外之聽。又曰,西人則引其少過,而必使黜陟,東人則元無片善,而極賜登崇云者,亦何意耶?或有憾懟領首之被罪,退臥鄕曲,或因論參議禮,而亦不仕宦者,或有營救時烈,以死護黨者,汚穢朝廷之罪,略施薄罰矣。亟賜登崇云者,指何而言也?兩賢及洪宇遠等數臣而已,以兩賢之碩德重望,宇遠之經學才智,爾敢曰元無片善,其用意之不正,若是之極也?又曰,抑弱扶强,以違三朝之聖心云者,此何臣子之所忍言哉?己亥莫重服制會議之時,時烈上誣先王哀疚之中,貶薄孝廟,使宗統,不歸於孝廟。噫,時烈忘孝廟之恩,誤孝廟之禮,其罪難容於覆載之間,孝廟在天之靈,亦所憤恨於冥冥之中,施之以安置之罰矣。怏怏失志之徒,不思悛改,怨謗日興,淆亂人心,詆訐朝廷,其餘浮薄之輩,假稱門下,至於不忍聞之說,或及於疏中,略施罪罰,而至於弼明,則元非文翰之類,借述疏章,乃敢以宗統自有所歸之意,肆然投疏,少無顧忌,其忘君阿附之罪,誠甚不測,故旣已嚴鞫定配矣。斷無抑弱扶强之事,而急於營救,何敢如是萬萬不忍聞之說,加之於君上乎?又曰,目今三事之外,猶有原任數臣,而皆是喬木世臣,雖然,情迹難安,各懷屛退,而殿下固當益加眷禮,詢咨得失云者,誠甚駭然。凡朝家關重會議之事,及或有相議可問之事,則必咨詢于時任·原任後定行,乃是規例,予亦遵此爲之,爾之疏中,有若無一詢咨得失云者,是何心腸之不正,一至於此哉?蓋爾之措語,無非隱然護黨,眩惑朝廷之態,況爾居臺責,不思正直之論,如是萬不近理之說,肆然少無靦然之心,予不勝痛駭,而嘆息於國不爲國矣。以上內下日記
傳曰,入番宗室以下,都薜里以下及員役等,書啓。司饔院謄錄
上在慶德宮。停常參·經筵。
答右議政許穆箚曰,省箚具悉卿懇。遭此無前之旱,百穀焦枯,西成望斷,言念民事,不覺嗚咽。別遣大臣·重臣於天地山川,虔誠祈禱,自夏徂秋,至於三四度,而孤獲戾於天,點雨不下,凄風繼作,哀我元元,擧將塡壑,其咎安在?罪在寡昧,予心日夜焦煎,罔知攸措。再昨昌期之疏,乃敢以東西色目,筆之於章奏之間,驚惑中外,是何臣子之所忍爲哉?凡人君用人之道,一循公道而已,若以人君,至於辨別東西之境,則此豈非亂國家之徵驗哉?至於箚中引避事,如是浮薄不定之說,不足掛齒。卿其安心勿辭,須體至意,速出論道,以副如渴之望。以上朝報
藥房都提調金壽恒,副提調李弘淵啓曰,夜朝之間,秋氣已動,伏未審聖體若何,慈殿膈上煩鬱之候,亦復,如何?伏聞慈殿公除之後,尙御素膳,臣等半行缺慈殿宿患沈綿之中,荐罹罔極之痛,玉半行缺澌綴,至于今日而極矣。若復久執蔬水之節,半行缺一時添傷之患,終必貽日後難言之悔,群以下缺答曰,慈殿,尙未復膳,人子至情半行缺當極力涕泣勸進,而予則無事矣。半行缺等伏聞,公除有日,而尙御素膳云,臣等數字缺玉體常在未寧之中,而連遭罔極之痛數字缺澌敗已極,此時若復仍進素膳,不卽變通,則萬無扶持之望,群下閔迫之情,爲如何哉?主上冲年哀疚之中,保護之道,唯在於慈殿,雖不念下情之悶迫,獨不顧主上憂煎之懷乎?慈候安寧然後,上候可安,伏乞深思聖躬保護之道,且念國家宗社之重,亟復常膳,以副群下區區之望。答曰,知道。予以速死爲可之人,至今無好,又遭罔極之痛,唯以頑命之不死,日夜爲痛,五內如崩,數字缺不忍聞之說,如是陳達乎?反覆思之,此非復常膳之時,半行缺爲慮,而毋復爲如此之言,俾定昏迷之心,大王大妃殿·王大妃殿,素有宿患,常在未寧之中,而連遭罔極之痛,氣力之澌敗已極,群下之憂悶罔涯矣。伏聞公除有日,而尙進素膳,半行缺煎迫之至,方以復常膳之意,仰請半行缺內極力勸勉,期於亟復常膳,千萬半行缺進御素膳如此之久,憂悶之情,雖極罔涯,而數字缺小祥之前,則萬無回聽之理,當於小祥後,勸進爲計矣。
中殿問安。答曰,知道。
李夏鎭,以都摠府言啓曰,都摠管金宇亨,除標信,實錄廳坐起進去之意,敢啓。傳曰,知道。
李夏鎭,以都摠府言啓曰,今日出番軍士,當爲慕華館中日習射,而大享大祭齋戒相値,不得爲之之意,敢啓。傳曰,知道。
李弘淵啓曰,明日孝敬殿秋享大祭親行時,諸承旨半行缺朴世堅在外,同副承旨鄭樸,方在被論之中,數字缺,合有變通之道,何以爲之?敢稟。傳曰,然則左半行缺其代,口傳差出。
吏批,口傳政事,以鄭以下缺燼餘
上在慶德宮。停常參·經筵。
答吏曹判書尹鑴疏曰,省疏具悉卿懇。所陳之辭,當議于大臣,而至於疏中引避之事,如是浮薄不正之說,誠不滿一哂。卿其安心勿辭,速出行公,以副予望。
政院啓曰,以三公啓辭,明日待開門,大臣·六卿·二品以上·三司諸臣,命招齊會賓廳,問以民瘼國弊事,命下矣。原任大臣,應在命招之中,而二品以上,則只有實職人員命招乎?且曾在先朝,亦有詢問諸臣之擧,而或令書進所懷,或令登對面陳,今此賓廳會議,仰從何例乎?似當豫爲定奪,竝此仰稟。傳曰,二品以上,則實職人員命招,所懷,則必登對面陳,而原任中,或有病未來參,則書進宜矣。以上朝報私家日記
備邊司郞廳,以三公意啓曰,以吏曹判書尹鑴上疏,當議于大臣事,批下矣。得見其疏本,則以命召大臣·六卿·二品以上·三司諸臣,賜對一處,問以民瘼國弊,討論罷行爲言。所當依此擧行,而今日日勢已晩,明日待開門,齊會賓廳,以竢進止宜當。令政院,稟旨分付,何如?答曰,允。以上備局謄錄
謝恩,工曹參議金壽弘,忠淸水虞候李喜泰,林川郡守崔聲善。
大祭後四殿,藥房·政院·玉堂·百官,奉慰問安。答曰,罔極。
正言李壽慶三度呈辭。遞差。
全羅監司書目,雲峰呈,以惡虎橫行,噉殺人命事。又書目,本道農事形止,及去月初八九日大霈之後,全州·金溝等邑,去月二十二日·三日·六日,連得驟雨,濱海野邑,尙未得雨,旱災太甚,可慮事。
江華留守書目,本月初五日驟雨,入土而一犂許,未枯死各穀,庶有回蘇之望,誠爲多幸事。
慶尙監司書目,淸道郡守權佾,病重罷黜事。又書目,軍威等邑段,三月旬後,旱乾太甚,民事可慮,而熊川等邑段,六月二十二日·三日,連得雨澤事。
吏曹啓曰,臺諫有闕,政事,取稟。傳曰,過齋戒後,爲之。
弘文館啓曰,新除授修撰漏時在京畿果川地,經筵入番事緊,請斯速乘馹上來事,下諭。傳曰,允。
假注書鄭煥改差,代柳壽芳。
答副提學李堂揆疏曰,省疏具悉。爾其勿辭察職。
疊書備邊司郞廳,以三公意啓曰,以吏曹判書尹鑴上疏,當議于大臣事,批下矣。得見其疏本,則以命召大臣·六卿·二品以上·三司諸臣,賜對一處,問以民瘼國弊,討論罷行爲言,所當依此擧行,而今日日勢已晩,明日待開門,齊會賓廳,以俟進退宜當,令政院,稟旨分付,何如?傳曰,允。
疊書政院啓曰,以三公啓辭,明日待開門,大臣·六卿·二品以上·三司諸臣,命招齊會賓廳,問以民瘼國弊事,命下矣。原任大臣,應在命招之中,而二品以上,則只有實職人員命招乎?且曾在先朝,亦有詢問諸臣之擧,而或令書進所懷,或令登對面陳,今此賓廳竝議,抑從何例乎?似當豫爲定奪,竝此仰稟。傳曰,二品以上,則實職人員命招,所懷則必登對面陳,而原任中,或有病未來參,則書進宜矣。
府啓,寧海府使李東溟,居鄕,有武斷之名,立朝,少廉謹之稱。曾爲安東府使時,以其家在道內,防納各邑進上臘獸受價,以充其家,嶺人至今唾鄙,及守本府,不改前習,駄載絡繹,官庫一空,小民怨訾,如此之人,不可付以嶺南名府。請寧海府使李東溟,罷職不敍。決囚以求感天者,欲其抱冤者得伸,罪疑者從輕也。若或情不冤罪無疑,而一槪寬典,則適足以召災沴,尙何望感格天心乎?臣據死人愁古里母貴業呈狀,取見殺人罪人李得立推案,則愁古里,與得立相閧被傷之說,齊出於當初看証之招,而其死也,又在於被打三日之內,渾體滿痕,狼藉於檢屍之狀。且以愁古里未死之前,得立及其壻方元亮,被縛於貴業一款見之,得立之於貴業,貧富强弱,其勢懸殊,苟無所犯,豈肯就縛,此其得立罪犯彰著者也。及其獄成受刑之後,得立脅勒其奴已云,欲爲貸償命之計,而敗露於秋曹按覈之時,此又情迹之凶譎者也。參情論罪,無可恕之道,而榻前稟決,乃有減死定配之命,臣未知諸臣之奏讞,何所據而傅之生議也?若曰愁古里之死,非得立所打,則必得其時執梃之人,且有明白看証然後,乃可謂非得立之打殺,而今旣被毆於其家,又不得正犯罪人,則愁古里之殞命,雖由於得立家人之手,償命之律,惟當在於得立一人而已,況得立,自以富豪之吏,發怒於隣兒之惡言,恣意毆打,以洩其憤,明有可証者乎?國家刑章之紊亂已久,而獨殺人之法,不至大頹,今因得立而竝壞之,臣恐自此貧弱,不能自全,奸猾無所畏戢者也。殺人者死,三尺至嚴,請還寢殺人罪人李得立減死定配之命,更令該曹按法處斷。今日孝敬殿大祭行初獻禮時,承旨詣樽所酌酒之際,誤拂龍勺,落於樽下,殊失敬謹之儀,請當該承旨推考。新除授執義羅以俊,時在慶尙道榮川地,大司諫張應一,時在仁同地,獻納姜汝㦿,時在雲山地,持平李同揆,時在京畿楊州地,請竝斯速乘馹上來事,下諭。答曰,依啓,得立事,詳察處之。
府前啓,傳諭承旨罷職事。停啓。以上朝報
上在慶德宮。停常參·經筵。
初昏,流星,出牽牛星上,入巽方天際,狀如拳,尾長三四尺許,色赤。
巳時,上御慶善堂,大臣·二品以上引見時,領議政許積,判府事鄭知和,左議政權大運,右議政許穆,禮判閔熙,工判柳赫然,戶判吳挺緯,右參贊吳始壽,大司憲金徽,兵判金錫胄,吏判尹鑴,戶參洪處大,刑參尹深,左尹李汝發,兵參申汝哲,吏參睦來善,禮參李袤,工參洪宇遠,都承旨李弘淵,副提學李堂揆,掌令金受,校理睦昌明,正言權瑍,假注書柳壽芳,記事官南益熏·趙持謙入侍。以下缺燼餘
引見時,上曰,當此悶旱慮囚之日,凡干罪囚,皆蒙赦宥,獨世龍妻,久在幽囚之中,渠雖悖逆,孝廟初,旣待以不死,先王亦欲放釋而未果矣。今則渠又爲廢疾之人,特爲放釋。右相許穆所陳達故也
上曰,楨·㮒等,以骨肉至親,異於他人,雖其所犯重大,罪罰旣行,久竄遐方,心所不忍,慈殿,亦有惕然欲放之意,特爲放送。許穆·尹鑴,力請放釋,左相權大運及正言權瑍,爭其不可,而上不從以上朝報私家日記述
備邊司啓曰,州郡可合人,依榻前定奪,令今月入侍諸臣,各薦所知,其中表表者,更加抄擇,別單書入之意,敢啓。答曰,允。又啓曰,中江開市,例在於八月十五日,依前商賈豫爲整齊,多持物貨,及期入送,俾無埋沒之弊事,兩西監司及開城留守處,知委擧行,何如?答曰,允。
大臣·二品以上引見時。上曰,辛亥以上指徵無處者,則旣已蕩滌爲有在果,未捧還上段,竝爲蕩滌,多有後弊,有難開路,而遭此無前之旱災,亦不可無別樣變通,以慰民情之道。辛亥以上未捧還上段,特爲蕩滌,其蕩滌文書,各其官,一一收聚,燒火官門,使一境之民,咸使知之,且防日後奸吏夤緣用奸之弊。
吏曹判書尹鑴所啓,我國科擧,爲用人之階梯,然生·進,未必優於幼學,未科者,亦有不事科第,廉靜自守者,亦有文學不減於人,而不利科第者,請自今以後用人之際,初入仕注擬之際,不問生·進·幼學,而授以可堪之人,何如?領相曰,此說固好,然法不能無後弊,尹鑴爲吏判之時,固無以此法用私之弊。若他人爲政,憑依此法,專用私意,以不得爲生·進,而且無才德者,輒爲擬望,則後弊亦不貲矣。鑴曰,若然則請依前日所陳,幼學可合入仕者,自銓曹列名,送於備局,經大臣考閱後,啓下本曹,以爲調用之地,何如?上曰,依爲之。以上備局謄錄
備忘記,大臣以下,聽予悶迫之懷。嗚乎,自予忝位以來,遭此無前之旱,飢荒之慘,何世無之而未有甚於今日者也。靜思厥由,此皆實由於寡昧之涼德。自春徂夏,日出杲杲,田野濯濯,兩麥萎黃。予心日夜憂惶煎迫,釋衰着權,對犧祈禱,幸賴諸宰之致敬,皇天昭監,一得甘澍之後,予之誠意淺薄,終未能格天意。皇天后土,赫怒於斯,三庚已過,凄風日吹,雨意邈然。及至西成,暵陽愈酷,百穀不成,已至於飢饉之域,興言及此,心腸如裂,號泣昊天而已。噫,古昔聖帝明王之時,風俗淳厚,民不犯禁,刑措不用,囹圄空虛,國家治安矣。逮至今日,民心偸薄,輕犯罪惡,累年係獄者甚多,予甚痛之,疏決罪囚,雖未久遠,或有猶未蒙曠蕩之典,或有所疑獄者,而尙未剖決,致此天怒之孔棘與?欲雨而不雨,尙靳甘霈,必有所召。其令大臣·刑官及三司長官,各道徒流·充軍·死罪及京內疑獄者,一倂會議疏決,以解天怒,以解倒懸之急。義禁府謄錄
謝恩,刑曹正郞元梲,工曹佐郞申弼華,直講南宮鈺,司僕主簿權慬,大司憲金徽,副提學李堂揆。
忠淸監司書目,牙山呈,以參判權坽,六月二十二日卒逝事。又書目,淸安縣監李惇,稱以年衰,偃然歸家,事甚可駭,令該曹,囚家僮,催促下送事。又書目,六月旬後,至今旱乾太甚,田畓各穀,太半萎黃,前頭民事,殊甚渴悶事。
大司憲金徽啓曰,臣頃忝銓官時,重患暑感,陳疏蒙遞,累日調治,僅得少蘇,而史局緊務,不可久曠,冒炎力疾,連日仕進,仍致中暑,兼得暴痢。祈雨祭獻官之差,適當於氣息奄奄之中,以此病勢,末由起動,該曹不得已,未免改付標以入,臺啓所謂互相推諉之罪,臣實有之,深切悚仄。方俟譴罰,不意新命,下於此際,驚惶感激,罔知攸措。臣年迫七十,衰敗已極,而當此酷炎,得此重症,卽今氣力,實難運致,而召牌遽降,不可違命,不得不忍死扶病,來謝聖恩,而方在應推之中,何敢冒居風憲之長乎?請命罷斥臣職。
以大司憲避嫌。傳曰,推考蕩滌,仍爲入侍。
答大司憲曰,勿辭。
領府事鄭□□箚子。大槪,病未趨詣,伏地待罪,仍下詢略陳所懷事。入啓。答曰,省箚具悉卿懇。箚中所陳民瘼,無非切實之事,予當體念焉。卿其安心勿辭,亦勿待罪。
判府事金□□箚子。大槪,頭痛暴泄之症,方在苦劇之中,召牌之下,不得趨詣,惶恐待罪事。入啓。
疊書傳曰,政府大臣,聽予悶迫之懷。嗚乎,自予忝位以來,遭此無前之旱,飢荒之慘,何世無之,而未有甚於今日者也。靜思厥由,此皆實由於寡昧之涼德。自春阻夏,日出杲杲,田野濯濯,兩麥萎黃。予心日夜憂惶煎迫,釋衰着權,伐犧祈禱,幸賴諸宰之致敬,皇天始監,一得甘澍之後,予之誠意淺薄,終未能格天意,皇天后土,赫怒於斯,三庚已過,凄風日吹,雨意邈然,及至西成,暵陽愈酷,百穀不成,已至於飢饉之域,興言及此,心腸如裂,號泣旻天而已。噫,古昔聖帝明王之時,風俗淳厚,民不犯禁,刑措不用,囹圄空虛,國家治安矣。逮至今日,民心偸薄,輕犯罪惡,累年繫獄者甚多,予甚痛之。䟽決罪囚,雖未久遠,或有猶未蒙曠蕩之典,或有所疑獄者,而尙未剖決,致此天怒之孔棘歟?欲雨而不雨,尙靳甘霈,必有所召。其令大臣·刑官及三司長官,各其徒流·充軍·死罪及京內疑獄者,一倂會議疏決,以解天怒,以解倒懸之急。
傳曰,二品以上,則卽爲入侍,疏決則待文書修正,擧行。以上朝報
上在慶德宮。停常參·經筵。
夜五更,流星,出璧星上,入范星下,狀如鉢,尾長三四尺許,色赤。
傳曰,行狀中儀禮一款,殊欠明白,明朝吏曹判書尹鑴命招,使之改撰以入。
疏決時,副修撰柳命天所啓,司諫趙昌期疏本,留中不下,臣雖不得見,而聞其滿紙張皇,無非傾軋之語,東西之說,乃閭巷俚語,何敢筆之於書,上煩天聽,若是其肆然乎?誹謗朝政,詆斥廷臣,且末端一事,用意尤甚,其措語,有若眞有某事而難言者然,其陰譎不正之狀,不可不明辨痛斥矣。上曰,色目之說,極爲可駭,人君若以偏黨而用人,則豈不亡國乎?其疏所謂西人,因其小過而必使黜退,東人則元無片善,而亟賜登崇云者,尤極無理矣。領相許積曰,臣雖未見原疏,伏見批答,則可知其疏之荒雜,而今若以此罪之,則恐妨言路,而敢以東西之說,至煩天聽,事甚無據,如此之人,似不當仍諫職矣。上曰,姑先遞差。以上朝報私家日記述而
金壽弘,以都摠府言啓曰,今日出番軍士,當爲慕華館中日習射,而國忌相値,不得爲之之意,敢啓。傳曰,知道。燼餘
政院啓曰,今日疏決時,承旨二員入侍事,命下矣。該房承旨,當爲入侍,而右副承旨李東稷,不爲仕進,代房左副承旨,亦以式暇,不得仕進,而旣已行祭,竝卽牌招察任,何如?傳曰,允。
疏決時,右副承旨李東稷遞職放送事,下敎。
疏決時,罪人趙端高·李邦振·金時徵·辛錫一·洪筳·李英馧·金時弘·鄭希賢,放送,閔鼎重,放,韓時重·宋之濂·南二星·尹堦,量移,李敏章·洪爾民,徒年定配,韓聖輔,帶職放送,李陽立,削職放送。
政院啓曰,濟州巡撫使李選䝴來儒生試券,當爲科次,明日,大提學金錫胄命招,使之科次,何如?傳曰,允。
疏決時,右承旨鄭晳所啓,南原府使韓聖輔,旣有帶職放送之命,本道水使,以文報間文字湊合成罪,至於啓聞之狀,殊甚可駭,不可置之矣。上曰,從重推考。領議政所啓,慶尙道戶口還上徵捧守令査啓事,命下已久,而本道監司鄭重徽,尙不啓聞,難免怠慢之失,請推考。上曰,依爲之。大司憲金徽所啓,引嫌而退,誤搆文字,雖非大段,旣有所失,不可仍在,請掌令金奐遞差。上曰,依啓。以上朝報
巳時,上御慶善堂疏決時,領議政許積,判府事鄭知和,左議政權大運,右議政許穆,判義禁閔熙,大司憲金徽,吏曹判書尹鑴,同義禁洪處大·睦來善,左承旨李觀徵,右承旨鄭晳,副提學李堂揆,正言權瑍,假注書柳壽芳,記事官南益熏·趙持謙入侍。積進曰,昨日終日引接臣隣,聖體若何?上曰,無事。積曰,雨終不來,憫矣。大運曰,南中諸邑,則多有得雨處,而不爲周遍,悶矣。積曰,先進禁府公事然後,進刑曹公事耳。上曰,唯。觀徵,進時囚案李煌事。積曰,此則今不可論。上曰,仍。次讀朴潤案。積曰,此則當觀元情缺問諸臣矣。判付中欲問製給之人,而非半行缺旣以儒爲名,則刑推似不可,若欲。數行缺熙曰,囚禁已久,而以祈雨祭半行缺不肯吐實,所當嚴刑,而聽聞不好,若半行缺好矣。徽曰,小臣則入於朴疏,而判義禁之半行缺刑則致死可慮矣。尹鑴曰,瀗,以儒爲名而進疏,若嚴刑或定配,則恐有妨於言路,臣意則今日放之可矣。瀗,若不吐實,則必嚴刑,嚴刑則必致死,致死則言路必絶,臣意則欲優容言之矣。積曰,瀗疏,雖異於柳弼明之疏,而不可但以怪妄目之也。大運曰,先王親考禮經,釐正大禮,而瀗敢曰,非先王所親爲者,且語涉慈聖,不可輕放也。積曰,若但關聖躬,則或可優容,此則語犯慈聖,實難輕釋也。穆曰,罪瀗則必妨言路,非所望於聖上也。大運曰,受人之製,而進疏可惡,濳伏誘人,亦可惡,臣意則欲罪之耳。鑴曰,瀗疏,多言朝臣之事,今若罪之,則四方聽之,必曰以此而被罪,豈不害於聖德乎?上曰,仍。瑍曰,若不嚴刑,則日後,未知有幾瀗也。上干先王,又涉慈聖,不可不嚴問處之也。觀徵,讀韓聖輔案。積曰,此則雖未原情,臣等詳知其曲折矣。聖輔曾有治績,故擇授南原矣,爲治大猛,故下人逃散,致有監司狀啓之擧,此則下人,故爲生事也。南原風俗,本來强悍,非酷吏,則難可收拾,而聖輔之罪,異於狀啓,惟在處分矣。上曰,帶職放送。鑴曰,聖輔在南原,刑杖大濫,物論,欲啓罷矣,今日還送,恐不可矣。大運曰,若不還送,則正中聖輔之願耳,正中吏民之願耳。積曰,南原之吏,來在京中,播謗言者七人云,而小臣則聞聖輔善治耳。徽曰,小臣曾爲嶺伯時,聖輔爲禮安縣監,故知其善治,而今見色吏之逃數字缺吏蓋故犯矣。晳曰,水使誤爲狀啓,旋卽悔之云,難。半行缺上曰,韓聖輔,若帶職放送,則水使難。數行缺觀徵,讀李陽立案。積曰,數字缺罪也。上曰,罷職放送。積曰,削職似可矣。上曰,然則削職。晳,進讀徒年秩呂端齊案。上曰,高聲如讀書。晳,高聲而讀。積曰,見文案原情,則以爲用於親病云,故當初入於徒年中矣。上曰,放送。又讀李邦振案。積曰,守門將深坐,而健夫突入,似難防之耳。上曰,放送。又讀金時徵案。上曰,放送。次讀辛錫一案。積曰,有實病而與厭避者,有異矣。上曰,放送。又讀洪筳案。積曰,此甚可惡矣。禁府詰問,則以爲旣欺於政院,今不可承服云,此亦可矣。上曰,放送。次讀韓是重·宋之濂事。積曰,當初時重·之濂,監董一邊,命圭·鼎基,董一邊,而時重等監董處少頉,罪異於命圭等,而自下不敢仰達,惟在處分耳。上曰,量移。次讀南二星案。積曰,此亦在於處分,而令諸臣,各陳所見,可矣,二星疏中,必如賓廳議禮而後,國家典禮不誤等語,甚非矣。上曰,於臣子分義,豈敢出此言乎?積曰,然,壽興旣已放釋,而二星,尙今編配,可謂冠屨倒置也。大運曰,其後爲惡言者,不止於此,而猶被次罰,當有量處之道耳。知和曰,壽興,亦旣放釋,則似有斟酌之道耳。上曰,放送。瑍曰,二星之罪,匪輕伊重,若量移則或可矣,至於全釋,則決知其不可也。上曰,然則量移。次讀李敏章案。上曰,此以高斗寅事,得罪也。積曰,此則爲親求山,而異於攘奪民田,且李敬輿,非凡相也,其妻死也,無主喪之人,可矜也。穆曰,此弊甚多,且新去配所,何必擧論。數字缺上曰,仍。次讀黃世楨案。上曰,仍。觀徵曰,以罪半行缺之罪,重於世楨,而二星則量移,世楨則仍半行缺之造意可惡,故姑仍之耳。數行缺上曰,仍。次讀劉忔案。積曰,擅離配。半行缺上曰,仍。次讀魏天會事。上曰,罪犯甚重,不可輕施,仍。次讀李英馧案。上曰,與敏章有異,放。次讀李時煥案。上曰,放。次讀李翔案。上曰,仍。次讀崔愼案。上曰,仍。次讀宋時烈案。上曰,此不可擧論也,以先王禮遇之臣,故免一罪之律。鑴曰,時烈之罪雖重,朝家旣待以不死,移配於無瘴之地,今當廣蕩之日,解圍未知何如,詢于大臣,可矣。上曰,時烈,忘孝廟之大恩,誤國家之大禮,此則孝廟之罪人也,何可輕放乎?積曰,若未圍之前,猶可有寬宥處,而今則難可差減。上曰,仍。次讀金時弘事。上曰,仍。次讀金震星事。上曰,仍。次讀金元瑋事。大運曰,新去配所,不當擧論。上曰,仍。次讀金世翊案。上曰,仍。積曰,戶還上虛錄公事,久不査啓,難免怠慢之失,慶尙監司推考,何如?上曰,依爲之。次讀李惟泰案。上曰,仍。次讀鄭希賢案。上曰,仍。次讀常業·貴禮案。上曰,仍。次讀尹堦案。上曰,量移。又讀門外黜送秩。讀李嵇案。熙曰,門黜,亦入疏決耶?積曰,此與審理同,寧有不擧論之理乎?次讀沈攸·閔維重·閔鼎重·李端夏事。上曰,仍。積曰,李端夏·閔鼎重之罪,何如?上曰,沈攸之避辭,甚陰慘,李嵇上疏,亦陰慘耳。積曰,鼎重無上疏之事,端夏則累拒上命,可惡耳。鑴曰,臣在憲府時,論罷此人,被罪未久,不可擧論也。臣又進一言,凡士大夫,欲傳先世行狀於後世,則必求可傳後世之手,而端夏數字缺中間又有失性之擧,使此人,製先王行狀半行缺鑴進此言,而臣意,亦如是耳。上曰,端夏。數行缺旣入故不得稟決矣。上曰,遞職放送。半行缺平日所懷如是,故敢達,而大臣入侍,當稟定耳。積曰,擇人之說,亦好矣,士大夫爲親製行狀,必擇其人。上曰,使吏判改製,可也。鑴曰,臣敢陳所懷,而製述之命,反歸臣身,臣誠惶恐,不敢承當。上曰,當今文學之士,無出卿右,勿辭製進。鑴曰,朝中,多碩德文章之士,臣不敢奉承謬命,退具一疏,以陳所懷耳。積曰,臣脇痛,當退出矣。上曰,垂罷矣,歸家調理。臨罷時,上謂觀徵曰,上年行狀還入。遂退出。燼餘
上在慶德宮。停常參·經筵。
下直,豐基郡守朴千榮,加里浦僉使洪夏相。
卯時辰時,日暈。未時,日暈。
傳于李夏鎭曰,下直守令邊將留待。以下缺
前主簿金瑀疏曰,伏以微末下賤之臣,適得孝宗大王御筆一度,不敢留置於閭家,敢此封進,不勝惶恐隕越之至,謹昧死以聞。答曰,今觀金瑀所進御筆,再三欽玩,不覺感泣,其誠可嘉,準職除授。以上燼餘
答光城府院君金萬基疏曰,省疏具悉卿懇。卿之疾病如此,予深慮念,從容調理,則自可差愈。卿其安心勿辭,益加善攝。以上內下日記
咸鏡監司書目,道內癘疫人二百四十一名內,方痛一百四十五名,向差八十五名,死亡十一名事。又書目,道內安邊至高原,去六月二十二日下雨,甲山·三水·富寧等邑,則六月十九日,微雨而止。其他各官段,旱乾一向太甚,凄風連吹,各穀枯損,更無西成之望,民事罔極,分付各邑,祈雨祭連次設行事。
京畿監司書目,廣州等十八邑呈,以本月初五日以後,或得驟雨,坡州一邑外,庫庫霑灑,已枯各穀,無由蘇活事。
判府事鄭□□箚子。大槪,病未得祗詣於今日入侍之列,惶恐待罪事。入啓。答曰,省疏具悉卿懇。卿其安心,勿待罪。
吏曹判書尹鑴上疏。大槪,乞寢先王行狀撰述之命,回授可堪之人事。入啓。答曰,省疏具悉卿懇。非卿才學,無以堪此。卿其安心勿辭,趁卽撰述。
判府事金□□箚子。大槪,冒進瞽說,以應明旨事。入啓。
疊書,在上十日疏決時,副修撰柳命天所啓,司諫趙昌期疏本,留中不下,臣雖未得見,而聞其滿紙張皇,無非傾軋之語,東西之說,乃閭巷俚語,何敢筆之於書,上煩天聽,若是其肆然乎?誹謫朝廷,祗斥廷臣,不遺餘力,極可駭矣。且其末端一事,用意尤甚,其所措語,有若眞有某事,而難言者然,其陰譎不正之狀,不可不明卞痛斥矣。上曰,色目之說,極爲可駭,人君,若以偏黨而用人,則豈不亡國乎?其疏所謂西人,則因其小過,必使黜斥,東人則元無片善,而亟賜登崇云者,尤極無理矣。領議政曰,臣雖未見原疏,伏見批答,果知其疏之荒雜,而今若以此罪之,則恐妨言路,而敢以東西之說,至煩天聽,事甚無據,如此之人,似不當仍置諫職。上曰,姑先遞差。以上朝報
上在慶德宮。停常參·經筵。
藥房副提調李弘淵啓曰,數日來,秋氣乍涼,旱暵愈酷,伏未審此時,聖體若何?慈殿,哀疚中氣力,亦復如何?臣無任區區憂慮之至,敢來問安。答曰,慈候,與前一樣,予則無事矣。
大王大妃殿·王大妃殿·中殿問安。答曰,知道。
傳曰,下直守令引見。燼餘
答藥房問安啓辭曰,慈候,與前一樣,予則無事矣。
答吏曹粘目曰,依允。崔逸乙良,表裏一襲賜給爲乎矣,從民願,限一年仍任。
答府曰,依啓。掌令李德周遞差事
答院曰,不允。慶尙右兵使李延禎罷職不敍事以上內下日記
下直,竹山府使裵尙珩,堤川縣監鄭岐壽。
謝恩,舍人李沃,吏曹佐郞柳命賢,掌令李德周,兵曹正郞權瑎,禮曹佐郞沈檀,都摠經歷李夏蕃·李志行,校書正字禹鼎九。
大王大妃殿·慈殿·中殿,藥房問安。答曰,知道。
傳曰,下直守令留待。
掌令李德周啓曰,臣與兼執義閔黯,有婚家應避之嫌,不可仍冒,請命遞斥臣職。答曰,勿辭,退待物論。
政院啓曰,新除授右副承旨洪柱三,時在全羅道監營,斯速乘馹上來事,下諭,何如?傳曰,交代後,自當上來,勿爲下諭。
江原監司書目,道內農事,嶺東則雨水周洽,嶺西則旱災慘酷,西成望斷事。
吏曹啓曰,承旨有闕,政事,取稟。傳曰,明日爲之。
傳曰,留待守令引見。
大司憲金徽啓曰,引嫌而退,婚家應避,在例當然,請掌令李德周遞差。答曰,依啓。
答判府事金□□箚曰,觀卿箚辭,不覺體寒而心冷也,予聞大臣之責,不在於護黨,而在於爲國盡誠而已。近日亢旱之慘,前古所無,別爲疏決,上以答天怒,下以解倒懸之急矣。今觀卿箚,不勝駭憤。噫,孝廟之待時烈,亦猶高宗之於傅說,文王之於呂尙,昭烈之於孔明,太宗之於魏徵,則爲時烈者,所當竭力圖報之不暇,而計不出此,反生陰險之計,貶降論庶,壞亂禮制,所當論以一罪,而以孝廟禮遇之故,施以次律矣。卿之箚中所謂,徒急於罪時烈,而不知其言之侵犯於君父云者,尤極驚駭。昔大舜之世,尙有共·鯀流殛之典,況時烈,忘孝廟之厚恩,誤孝廟之宗統,此實孝廟之罪人也,豈有釋孝廟之罪人,而回天怒弭災異之理乎?又曰,至有勸殿下以照管慈聖之動靜者,尤不勝駭憤也,是將欲離間予母子耶?予之奉慈聖也,晨夕問寢,慕昔文王朝王季之事,洞洞屬屬,猶恐不及,如將失之,少無間斷,乃予日夜耿耿之心,而卿居大臣之列,乃以人子所不忍聞之說,偃然筆之於書,以駭惑中外之聽,予直欲鑽地以入而無覩也。噫,母子之間,人所難言,況以如是萬萬不近理之說,詬辱君父,是可忍也,孰不可忍也?一覽箚辭,仰天扣背,生不如死。且楨·㮒等,俱以骨肉之親,雖有罪犯,久竄遠地,尙未蒙寬宥之典,以慈聖仁愛之心,特欲放釋,故予仰體慈聖之至意,返至京第,使之杜門自責,其於議親議族之義明矣。卿意大相不同,予實未曉也。楨·㮒等所犯,不過持身不謹而已,時烈則身犯一罪,而卿反伸救一罪之人,欲使我骨肉至親,陷於不測之地,卿雖急於護黨,肆爲不忍聞之悖語,何面目,復謁兩朝於地下乎?蓋卿之箚語,非爲應旨救弊,積怒於時烈之被罪,忿忿之餘,欲以此爲眩惑朝廷之計也,大臣之所爲如此,此豈非召災之一助也哉,予實痛國家之將亡也。
院啓,慶尙右兵使李延禎,爲人愚濫,專不解事,及授本職,擧措乖戾,侵虐軍兵,大失其心,家在道內,駄載絡繹。且當此國恤之時,稱以生日,推牛三日盛宴,南來士夫,藉藉傳說,莫不唾鄙,此非泛然風聞之比,如此麤悖無識之人,不可仍畀閫帥之任,以貽軍民之害。請右兵使李延禎,罷職不敍。答曰,不允。以上朝報
上在慶德宮。停常參·經筵。
下直,綾州牧使尹趾善,草芝萬戶方堰。
傳于李夏鎭曰,下直守令邊將引見。以下缺燼餘
下直守令引見時,疊書在上十二日答判中樞府事金壽恒疏曰,觀卿箚辭,不覺體寒而心冷也。予聞大臣之責,不在於護黨,而在於爲國盡誠而已。近日亢旱之慘,前古所無,別爲疏決,上以答天怒,下以解倒懸之急,今觀卿箚,不勝駭憤。噫,孝廟之待時烈,亦猶高宗之於傅說,文王之於呂尙,昭烈之於孔明,太宗之於魏徵,則爲時烈者,所當竭力圖報之不暇,而計不出此,反生陰險之計,貶降論庶,壞亂禮制,所當論以一罪,而以孝廟禮遇之故,施以次律矣。卿之箚中所謂徒急於罪時烈,不知其言,侵犯於君父云者,尤極驚愕。昔大舜之時,尙有共·鯀流殛之典,況時烈,忘孝廟之厚恩,誤孝廟之宗統,此實孝廟之罪人也。豈有釋孝廟之罪人,而回天怒弭災異之理乎?又曰,至有勸殿下,以照管慈聖之動靜者,尤不勝駭憤也。予之奉慈聖也,晨夕問寢,慕昔文王朝王季之事,洞洞屬屬,猶恐不及,如將失之,少無間斷,乃予日夜耿耿之心,而卿居大臣之列,乃以人子所不忍聞之說,偃然筆之於書,以駭惑中外之聽,寧欲溘然而無覩也?噫,母子之間,人所難言,況以如是萬萬不近之說,詬辱君父,是可忍也,孰不可忍也。且楨·㮒等,俱以骨肉之親,雖有犯罪,久竄遠地,尙未蒙寬宥之典,以慈聖仁愛之心,特欲放釋,故予仰體慈聖之至意,返至京第,使之杜門自責,其於議親議族之義明矣。卿意,大相不同,予實未曉也。楨·㮒所犯,不過持身不謹而已,時烈則身犯一罪,而卿反伸救一罪之人,欲使我骨肉至親,陷於不測之地,卿惟急於護黨,肆爲不忍聞之悖語,何面目,復謁兩朝於地下乎?蓋卿之箚語,非爲應旨救弊,積怒於時烈之被罪,忿忿之餘,欲以此爲眩惑朝廷之計也。大臣之所爲如此,此豈非召災之一助也哉?予實痛國家之將亡也。
答敬思殿入直宗室草記曰,莫重祭享時刻,趁不奏時,以致遲延,非止一再,誠甚驚駭。奏時官,拿問處之,下人,令攸司囚禁重治。
答左參贊張善瀓疏曰,卿之疾病如此,內局提調之任,當勉副,卿其安心調理。以上內下日記
謝恩,京畿水使李仁夏,護軍崔元立,監察金准,淸道郡守徐文重,慶基殿參奉宋有栻,知事金宇亨,僉知李徽祚,掌令金海一,持平李沆,昌原府使李鼎來,金泉察訪申㶅。
傳曰,判府事金□□箚子,留中不下,政院知悉。
京畿監司書目,果川呈,以修撰權愈,病重上去不得事。啓。傳曰,調理察職事,回諭。
政院啓曰,朝者,下番翰林趙持謙,陳疏到院,觀其疏語,則以通議四館停擧朴瀗,而爲泮儒所拒而不行事也。臣等以爲,館儒之事,雖未詳其曲折,而蓋聞祭酒,以停擧題目中,東朝二字,糊之壁上爲未安,而諸生執此,以爲不可,則本館掌務官相議,請改其目云,不必以此徑先陳疏出去,設有不安情勢,史局重地,不宜暫曠。況且有下直守令留待之命,尤不可任量出去,故不捧其疏,而使之察任矣。持謙,終以墜廢四館規例爲不安,而陳疏之後,仍爲出去,上番翰林南益熏,謂有不能檢下之失,亦爲陳疏出去。上下番一時俱空,今日入侍左右史,亦無以備員,事極可駭。趙持謙·南益熏,竝從重推考,卽爲牌招察任,何如?傳曰,允。
謝恩,右副承旨李夏鎭,同副承旨金壽弘。
左參贊張善瀓箚子。大槪,舊患疢疾,一向作苦,瘡腫潰爛,惡汁滲流,巾帽俱妨,時月之內,無望陳力,所兼內局提調,爲先許遞,以便公私事。入啓。
禮曹啓曰,秋享大祭,親行於孝敬殿矣。今十五日望祭,當行於敬思殿乎?敢稟。傳曰,依爲之。
下直守令引見時,宗班堂上及儀賓中,有年七十以上老親者,亦爲抄啓事,榻前下敎。
院啓措辭見上請右兵使李延禎罷職不敍。答曰,不允。
疊書答左參贊張善瀓箚曰,省箚具悉卿懇。卿之疾病如此,內局提調之任,當勉副,卿其安心調理。以上朝報
上在慶德宮。停常參·經筵。
望祭齋戒。以下缺
行大司憲金徽,掌令金海一,持平李沆啓曰,掌令金奐,引嫌而退,推緘未勘,勢難在職,請掌令金奐遞差。答曰,依啓。
李弘淵啓曰,吏曹郞廳來言,臺諫有闕,政事何以爲之?取稟。傳曰,過齋戒後爲之。以上燼餘
答藥房啓辭曰,凡追遠之禮,莫大於祀奠。予今無大段所患,何以攝行?勿以爲慮。敬思殿望祭親擧動事
答府曰,依啓。掌令金奐遞差事以上內下日記
兵曹判書金錫胄請對入侍時所啓,虛位軍兵之充定,乃上年當次應行之事,而以年凶,姑待今年矣。今年飢荒,甚於上年,又爲姑停,以除簽丁之弊,何如?上曰,依爲之。又所啓,辛亥以上逃故,過三年充定事,曾已定奪矣。此則與虛位充定有異,除京畿·海西·嶺西被災尤甚外,依當初定奪,使之劃卽充定,何如?上曰,依爲之。以上備局謄錄
謝恩,司諫李沃,掌令金受,司僕正李德周,朔寧郡守李粹全。
平安監司書目,本月初一二日·三四日·初八日,道內各邑,連得雨澤,餘存田穀,庶有成實之望,極爲多幸事。又書目,永柔呈,以民人等,或遺棄稚兒,或自縊而死,或飢餓而死,賑恤之責,雖在守令,而臣亦難免不能善爲指揮之致,不勝惶恐事。
京畿監司書目,陽城呈,以本月初九日雨雹,大如鳩卵,各穀損傷事。
以平安監司狀啓,流丐人,或自縊而死,或飢餓而死事。傳曰,觀此狀啓,事甚驚慘,其令本道,各別恤典擧行。
備邊司啓曰,自都案廳,査正諸色軍額,以除物故·兒弱徵布呼冤之弊事,曾已稟定矣。刑曹參判尹深,戶曹參議李宇鼎,判決事李世華,都案廳堂上差下,俾與本兵之長,同議査勘,何如?傳曰,依啓。
備邊司啓曰,忠淸道永同居前參奉朴承後,稱以上疏,書呈冊子者,啓下本司矣。觀其冊子所陳六條,或有已行者,或有窒碍難行者,或有不合事理者,別無採用之條,今當置之,而陳疏而別進冊子者,則或有之矣。直以疏辭,書諸冊子,書判付於冊張之末,前所未有之事也。如承後之無識鄕人,雖不足責,其在出納惟允之地者,何可以如此規外之文,視同疏章,至於睿覽乎?事雖微細,亦關後弊,其時捧入承旨,推考警責,何如?傳曰,允。
藥房啓曰,明日敬思殿望祭親行事,已爲下敎矣。自初九日,連有引接臣隣,終日酬酢之擧,下直守令引見,亦且連日,聖體勞動已多,來曉又爲親行望祭,則玉候恐或有傷,臣待罪保護之地,不任區區憂慮。且群下之意,亦如此云,明日望祭,依前攝行,何如?答曰,凡追遠之禮,莫大於祀典,予今無大段所患,何以攝行乎?勿以爲慮。
掌令金受啓曰,臣頃忝本職,取見牙山民人等齊訴之狀,金正剛之假托宮家,侵奪民田之罪,極爲痛駭,而乃反混入於流放之中。臣與長官,以爲此而不懲,則將無以禁奸濫而杜民害也,相議囚禁,將欲究覈得情,入啓請罪矣。大臣,以旣行赦宥,旋復捉囚爲不可,陳達於榻前,至有特推之命,臣亦應推中人也,不可一刻仍冒,請命遞斥臣職。答曰,勿辭。退待物論。
疊書府啓,引嫌而退,推緘未勘,勢難在職,請掌令金受遞差。答曰,依啓。
明日望祭正時,四更二點,開門,三更三點。
吏曹啓曰,臺諫有闕,政事,取稟。傳曰,過齋戒後爲之。以上朝報
上在慶德宮。停常參·經筵。
敬思殿望祭後,大殿,藥房·政院·玉堂問安。答曰,罔極。
二品以上宗班,單子問安。答曰,罔極。
大王大妃殿·王大妃殿·中殿,藥房·政院·玉堂問安。答曰,罔極。
二品以上宗班,單子問安。答曰,罔極。
有政。以下缺
李夏鎭啓曰,前持平柳之發,都監郞廳已爲啓下,而方在罷散中,時無職名,依前例付軍職,冠帶常仕,何如?傳曰,允。
李觀徵啓曰,今日爲政事命下,而都承旨李弘淵,以式暇出去,右承旨鄭晳,吏兵批,俱有相避,左副承旨洪柱三在外,廳中只有臣觀徵及右副承旨李夏鎭,同副承旨金壽弘。兵批則代房金壽弘,當爲進去,而吏批政廳,何承旨進去乎?敢稟。傳曰,左承旨進去。以上燼餘
答通德郞持平李同揆疏曰,曩日筵席諸臣,皆稱爾之文學,爾其勿辭察職。
答禁府粘目曰,下直守令引見時,觀此原情,時烈等誤禮之人,以爲己亥議禮之後,尹善道等,相繼陳疏,而終不能覺悟之說,誠不可測。上年議禮時,先王,親考禮經,釐正大禮,可質於神明,而有若先王邈然不知,此必由二三公子,出入禁中,交相浸潤之致云,其說,豈敢有加之於先王之理乎?至於某政令,必由某宦寺之說,尤極凶測,各別嚴刑鞫問以啓。陳疏人朴瀗事
答吏判尹鑴疏曰,省疏具悉卿懇。已悉憤恨於右相之批矣,卿無可嫌之事,安心勿辭,速出行公,以副至望。
答合啓曰,壽恒忘君負國之罪,不可不迸諸四裔,不與國中,中道付處。
答院曰,不允。趙嗣基與壽恒,忘君負國之罪異焉,削黜之罰,亦足懲矣,豈可似漏中道之理乎?勿煩。
答右相許穆疏曰,省疏具悉卿懇。頃日壽恒箚中措語,敢以不忍聞不近理之悖說,偃然筆之於書,少無顧忌,予不勝憤恨矣。況楨·㮒等事,孝廟御製麟坪大君祭文曰,孤兒寡妻,保若己子,其親親之至意,尤亦盡矣。予亦遵孝廟之遺意,體慈聖之明敎,特皆放釋,其睦族之義,當如是矣,壽恒之語意,大相乖舛,尤未曉也。卿少無可嫌之事,安心勿辭,速出論道,以濟時艱,以副朝野之望。以上內記
疊訓鍊都監啓曰,前持平柳之發,都監郞廳已爲啓下,而方在罷散中,時無職名,依例付軍職,冠帶常仕,何如?傳曰,允。訓局謄錄
下直,南海縣監安世柱,積城縣監尹鏻。
謝恩,正言李□□,兵曹正郞南有星,通川郡守李台瑞。
忠淸監司書目,林川前郡守尹昌元,勿爲罷黜,特爲仍任事,令廟堂稟處事。
京畿監司書目,楊州呈,以持平李同揆辭職上疏,上送事。
政院啓曰,江界定配罪人之望,令本道梟示事,榻前下敎矣。臣略陳有違律文之意,而未能詳細仰達,故敢此申稟,退而考諸大明律,則凡祖父母·父母,故殺子孫,囿賴人者,杖七十,徒一年半,所謂囿賴人者,欲推諉他人之謂也。今此之望之撲殺二歲女兒,此乃人理之所不忍爲,殺之少無可惜,而但以此律見之,其罪本不至死,之望,若以此罪梟示,則便爲後來援據,不可不審愼處也。更令問議于大臣,而處之,何如?傳曰,依啓。
疊答持平李同揆疏曰,省疏具悉。曩日筵席諸臣,皆稱爾之文學,爾其勿辭,上來察職。
答刑曹判書閔點疏曰,省疏具悉卿懇。卿其安心勿辭,往來焉。
合啓,措辭見上請行中樞府事金壽恒罷職。
院啓,措辭見上請慶尙右兵使李延禎罷職不敍。
工曹參判洪宇遠上疏。大槪,重被原任大臣之斥,乞賜鐫削職名,以謝人言,以安私分事。入啓。
平安監司書目,成川府使金壽增,病重罷黜事。
玉堂箚子。大槪,敢陳所懷,冀蒙財察事。入啓。答曰,省箚具悉。已諭於合司之批矣。
疊答院曰,不允。趙嗣基與壽恒,忘君負國之罪異焉,削黜之罰,亦足懲矣。豈可有中道付處之理乎?勿煩。
答工曹參判洪宇遠疏曰,省疏具悉卿懇。卿無介嫌之事,卿其勿辭,從速察職。
正言李瑞雨,掌令金海一啓曰,全奸慝,以回邪誣,陷朝廷,脅持君父之罪,臣等非不知以當律論請,而第以故事,大臣雖有大罪,不可輕請重律,故臣等,與同僚相議,姑先以罷職論啓矣。今承聖批,以中道付處爲敎,臣等之不能據法直請之失著矣,不可晏然仍冒,請命遞斥臣等之職。答曰,勿辭,退待物論。
司諫李沃,持平李沆,正言權瑍啓曰,金壽恒,譏逼君上,誣陷朝紳,敢肆怨毒之氣,欲救罪黜之首,其心所在,非不痛駭,而只以臺閣論大臣之例,從輕至重,自有次第,故相議諸僚,先請罷職矣,付處之律,自上特加,臣等之議輕不職,著矣。何可仍冒?請命遞斥臣等之職。答曰,勿辭,退待物論。以上朝報
上在慶德宮。停常參·經筵。
自昧爽至辰時,有霧氣。
金壽弘,以都摠府言啓曰,今日出番軍士,當爲慕華館中日習射,而祈雨祭齋戒相値,不得爲之之意,敢啓。傳曰,知道。
又以都摠府言啓曰,都摠管閔點,除標信,實錄廳坐起進去之意,敢啓。傳曰,知道。以下缺燼餘
下直守令引見時,上曰,黃州定配罪人禮業,性行悖惡,不順舅姑,見黜於其父,常懷怨憤之心,及其夫承許身死埋葬之時,以斧斫破其棺板,其爲凶慘,莫此爲甚。大明律發塜條小註云,緦麻以上族長屍體毁棄爲在乙良,斬,況此則以斧,破其夫之棺,尤極痛惡。所當依法處斷,而其時刑官,終不能致察,泛然減死一等,全家定配,甚非得體,不可以旣配遠地而止,其令本道,依法處斷,以警他人,以懲日後奸惡之弊。
答玉堂箚曰,壽恒,身居大臣之列,不思輔弼之責,敢擧魯之三家,漢之卓操,比之於亂亡之世,隱然有伸救時烈之態,予甚痛駭也。且夫孝者,百行之源,萬事之根本,堯舜之道,亦由孝悌而已矣。壽恒箚中措語,無非危險,如此之人,若不痛治,則無以杜日後之弊,亦無以雪憤恨之心,旣已嚴處矣。以上內下日記
大臣·三司長官引見入侍時,左議政權大運所啓,祖宗受敎,可以爲法於後世者,已成續錄,而近來受敎,可以遵行者亦多,尙未撰修,是欠典也。領議政許積曰,先朝,嘗命臣撰修,而臣適下鄕,故未果矣。上曰,左議政主管纂進。右議政曰,差出堂上,相議纂定以進,何如?上曰,依爲之,而亦與領右相,相議纂進。義禁府謄錄
謝恩,僉知許遂,戶曹正郞黃徵。
大司憲金徽啓曰,行判中〈樞〉府事金壽恒論啓之時,擬律之失當,臣與李沃等諸人無異,而昨夕猝患暑癨,無由起動,今始經宿,所失尤大,請命遞斥臣職。答曰,勿辭,退待物論。
傳曰,三公·三司長官及前正言李壽慶,竝爲命招,使之來待。
政院啓曰,傳敎矣。兩司之官,全數引避,時未處置,待其處置,三公亦一時命招乎?且前正言李壽慶,則臺諫,以拿問置對論啓,故壽慶,方待命于禁府云,不得一體命招之意,敢啓。
玉堂箚子。大槪,請掌令金海一,正言李瑞雨,司諫李沃,持平李沆,正言權瑍,大司憲金徽,竝命出仕事。入啓。答曰,依啓。
答政院啓辭曰,兩司則旣已處置矣。壽慶之牌招,欲爲親問其疏章之曲折,卽爲牌招,三公竝皆命招,卽爲來待。
靈林都正翼秀上疏。大槪,敢陳民瘼,冀蒙裁擇事。祈雨祭齋戒,留政院。
傳曰,今下豹皮,抑戒篇刪補註釋,吏曹判書·兵曹判書·工曹參判洪宇遠,修撰權愈,各一領賜給。
右議政箚子。大槪,進所懷事。入啓。答曰,省箚具悉卿懇。瀗之元情中數語,誠甚凶慘,如此之輩,若不痛治,則無以解痛恨之心,卿勿過慮焉。
禁府,金壽恒,原州牧中道付處。啓。
大司憲金徽,司諫李沃,正言權瑍·李瑞雨,掌令金海一,持平李沆就職。
政院啓曰,三公·三司長官及前正言李壽慶,命招來會矣。傳曰,引見。
禁府都事金盛最,中道付處罪人金壽恒押去事,原州地出去。
大臣·三司引見時,宗班堂上以上,今日命招事,下敎。左右贊成差出事,及前正言李壽慶,隨闕擬望事,言于該曹事,亦爲下敎。
引見時,領議政所啓,江界罪人之望梟示與否,議大臣事,傳敎矣,而先朝,旣已依律定罪,到今不可輕改矣。上曰,之望,爲人理所不忍爲之事,而大明律,罪不至死,其律文,殊甚疏闊,先朝已定之律,雖不可更改,今後則用意故殺之類,論斷一罪事,受敎施行宜當,之望則仍前定配。副提學李堂揆所啓,前頭當復開筵,新錄,亦將爲之,而本館多有闕員,後日政,差出闕員,速爲新錄,何如?上曰,依爲之。
疊書左議政所啓,祖宗朝受敎,可以爲法於後世者,已成續案,而近來受敎,可以遵行者亦多,尙未撰定,似是欠典也。領議政曰,先朝,嘗命臣撰修,而臣適下鄕,故未果矣。上曰,左議政,主管纂進。權大運曰,差出堂上,相議撰定以進,何如?上曰,依爲之,而亦與領右相,相議撰進。以上朝報
上在慶德宮。停常參·經筵。
夜五更,月暈。卯時辰時,有霧氣。未時申時,日暈。
下直,洪州牧使金禹錫。
藥房提調閔熙,右承旨鄭晳啓曰,夜晝之間,涼燠異候,昨又引接移時,伏未審聖體若何?慈殿,哀疚中氣力,亦復如何?臣等,不任憂慮之至,敢來問安。答曰,慈候,與前一樣,予則無事矣。大王大妃殿·王大妃殿·中殿,藥房問安。答曰,知道。以下缺
司諫李沃,正言權瑍啓曰,臣等,以慶尙右兵使李延禎罷職不敍事,連日論執,未蒙允兪,臣等竊惑焉。延禎,本以愚悖之人,自許武健,到處濫刑,及授制閫之任,已多不合之議,而到任以後,全不謹愼,科外虐卒,怨詈盈路,專事肥己,駄載絡繹,況當國恤之時,堆數牛張盛宴,自餉其生日,其悖理無識極矣。南來士夫,至有目見而駭憤者,此非泛然風聞之比,如此之人,決不可仍畀重任,以貽軍門之弊,請慶尙右兵使李延禎罷職不敍。以下缺燼餘
備邊司啓曰,以吏曹判書尹鑴請別行祈雨祭上疏,當令大臣稟處事,批下矣。臣等之意,則祭於箕畢二星,旣是古禮所無,且不載於祀典,有難容易創開,而右議政臣許穆,則以爲當此悶旱之日,凡於祈禱之事,宜無所不用其極,前例有無,有不足論。尹鑴之疏,許穆之言,旣出於遑遑汲汲,靡不用極之意。臣等,亦不必固執已見,而但聖批中,只詢癘祭一款,此則旣有已行之近例,令該曹爲先急急擧行,何如?答曰,允。以上備局謄錄
都承旨李弘淵上疏。大槪,重得泄痢,委頓伏枕,轉劇濱死,懇乞遞免臣職,兼陳所懷事。入啓。
吏曹判書尹鑴上疏。大槪,更申危懇,乞賜退免,兼陳所懷,以備財擇事。入啓。
正言李□□啓曰,再昨,臣與同僚相會,同僚以趙嗣基頃日投疏,語多怪妄,當請加罪爲言。臣以爲嗣基,平生操履有素,言論不苟,第剛果自信,不審機穽,向因失志怨毒之輩,飛語造訕,至有罔極之言,憂憤所激,率爾進言,其文辭妄發,雖不勝其種種,而原其本情,蓋出於愛君之誠,而況聖明旣已嚴責而罪削之,則到今更請加罪,實非恕人之道。故反復持難,不翅數四,則僚議,亦不以嗣基心事,爲眞有可罪者,而但奸回覬覦,群起而誣逼君上者,莫非嗣基之疏,爲之祟,誠欲杜讒鋒而攘禍機者,不可不痛懲嗣基云,其言亦似有長慮,故畢竟勉從論啓矣。及承聖批,有削黜足懲之敎,折衷至當,臣誠有懣然於心者,玆以停啓之意,發簡同僚,則僚意,不相照諒,而必欲更論。臣於此,不勝慨然,而繼以慙恧也,疲劣無似,見輕同僚,不可靦然一刻仍冒,請命遞斥臣職。答曰,勿辭,退待物論。
福善君柟上疏。大槪,病未赴召,不勝惶恐,乞治臣罪,以爲人臣違慢者之戒事。入啓。答曰,省疏具悉卿懇。卿之所患如此,予甚慮念,未赴召命,有何所嫌?卿其安心勿辭,從容善攝。仍傳曰,遣御醫看病。
答都承旨李弘淵疏曰,省疏具悉。壽恒,荷被兩朝之恩渥,致位三事之列,少不念及於報效之責,益堅死黨之志,愈肆怨毒之心,比先朝於漢元帝之昏弱,敢擧魯之三家,漢之卓操,宋之仇胄,忘先王之原恩,力救罔赦之罪人,是豈人臣之所忍言哉?且照管慈聖之動靜,遠謗無倫不近理之悖說,其爲心術之陰險,昭昭難掩。卿疏有何爲國忠悃之所致?予實駭然,卿其勿辭,從速察職。
政院啓曰,下直守令及宗親堂上以上來會矣。傳曰,下直守令,先爲引見。
府啓,竝引嫌而退,欲寢重論,殊涉率爾,不許遽停,誠得臺體,請正言李□□遞差,司諫李□□,正言權□□出仕。答曰,依啓。
答工曹參判洪宇遠疏曰,省疏具悉卿懇。前下豹皮賜給李夏鎭之命,以答潤筆之資。今玆特賜卿等之命,亦酬勤勞之功,有何辭爲?卿其安意勿辭,領受焉。
答靈林都正疏曰,省疏具悉。嘉爾爲國之誠矣。
府啓,措辭見上請行都承旨李弘淵罷職不敍。
院啓,措辭見上請慶尙右兵使李延禎罷職不敍,請趙嗣基中道付處。
吏曹啓曰,臺諫有闕,政事,取稟。傳曰,明日爲之。
合啓,措辭見上請罪人金壽恒遠竄。
答合啓曰,依啓。
答府曰,依啓。
答院曰,不允。以上朝報
上在慶德宮。停常參·經筵。
夜自二更至四更,月暈右珥。
李觀徵啓曰,今日爲政事,命下矣。都承旨未差,左副承旨洪柱三在外,右承旨鄭晳,吏兵批,皆有相避。兵批政廳,則同副承旨當爲進去,而廳中,只有臣觀徵及右副承旨李夏鎭,吏批政廳,何承旨進去乎?敢稟。傳曰,左承旨進去。
吏批,判書尹鑴病,參判睦來善進,參議吳挺昌病,左承旨李觀徵進。
啓曰,判書·參議,俱以病不來,小臣獨政未安,何以爲之?敢稟。傳曰,仍爲之。以下缺燼餘
義禁府啓曰,中道付處罪人金壽恒,全羅道靈巖郡遠竄單子,旣已啓下,下去都事處,仍令押送配所之意,敢啓。傳曰,知道。義禁府謄錄
刑曹啓目,河東縣監尹後輿,潛奸邑婢,至於乘醉杖殺,雖是管下,濫刑之罪,不可罷職而止,移義禁府,處置,何如?啓。依允。
備邊司啓目,粘連忠淸監司狀啓云云,監司趙威明,盛稱前林川郡守尹昌元,勇力絶倫,才智可使,淸白剛明,周詳愛民等事,因陳巡撫使崔寬褒貶失當之狀,願得仍任昌元,尹昌元之可用,臣等亦非不知,而巡撫使,旣以病廢坐衙,民不見面爲言,則其在事體,不可仍置其任。故已爲入啓罷黜,今不可勿罷仍任是白在果,勿論崔寬廉白之得實與否,朝廷差遣之使命,體面自別是白去乙,道臣之狀啓,有若別數其失者然,有損事體,亦關後弊,忠淸監司趙威明,推考警責,何如?啓依允。
全羅監司書目,金堤等二十二邑段,或去月二十二日,或五日·七日,或今月初三日·四日,驟雨挹塵。全州等六邑段,雨水周洽。海南等二十五邑段,自去月望後,點雨不下,田畓各穀,擧皆萎黃,民事可慮事。
禮曹啓曰,傳敎矣。展謁吉日,令日官推擇,則八月二十七日爲吉云,以此日,知委擧行,何如?傳曰,允。
弘文館啓曰,本館新錄事,榻前定奪已久,而僚員不齊,尙未擧行,且下番,只有二員,而修撰權愈在外,副修撰臣命天,今方入直,已過旬日,而他無推移替直之員,前頭疾病事故,亦不可豫料。經幄輪直之地,事甚苟簡,本館東壁及下番闕員,勿論吏曹郞官及外任,今日政,竝卽差出,牌招察任,以爲趁卽新錄之地,何如?傳曰,依啓。
吏曹判書尹鑴上疏。大槪,更申危懇,乞賜斥退,以謝人言,以正申罪事。入啓。
院啓,措辭見上請趙嗣基中道付處,前啓慶尙右兵使李延禎罷職不敍事,停啓。答院曰,勿煩。
右議政箚子。大槪,薦士事。入啓。答曰,省箚具悉卿懇。卿之爲國之誠,予深嘉嘆,所擧四人,則當令銓曹,趁卽收用。
京畿監司書目,楊州呈,以持平李同揆上疏上送事。啓。答曰,省疏具悉。爾其勿辭,從速上來察職。以上朝報
上在慶德宮。停常參·經筵。
卯時,日有兩珥。辰時巳時,日暈。
金壽弘,以都摠府言啓曰,今日出番軍士,慕華館中日習射,請出標信。傳曰,知道。
傳于金壽弘曰,今此社稷擧動,作路則自武德門爲之,而分付于三軍門,抄去拘忌之人,竝勿侍衛。
傳于金壽弘曰,崇陵展謁之日,來月念後一二日,更爲擇日以入。以下缺
金壽弘,以弘文館言啓曰,本館移屬侍講院奴孝立,內資寺婢隱漏五口,陳告矣。其奴婢根脚虛實,移文所居官,則隱漏的實,故小名成冊,今已來到。陳告奴孝立,則自本館施賞,而孝立,旣是侍講院奴,則其現出奴婢等五口,似當錄案於侍講院,以此意,分付錄案,何如?傳曰,允。以下缺
又以司僕寺官員,以提調意啓曰,濟州今乙卯年上送馬五百七十一匹,分三運發送。其中凶咎·駑駘·雜種馬合二百三匹內,二匹,到靈巖病留,一匹,故失,一匹,到務安病留。一百九十九匹,以初運先到本寺,而駑駘馬中一匹,昨日到卽病斃,時存馬一百九十八匹,禾毛色,別單開錄以入之意,敢啓。傳曰,知道。
申時,上御慶善堂,政院·玉堂,請對入侍。左承旨李觀徵,左副承旨李夏鎭,同副承旨金壽弘,副應敎李沃,修撰柳命賢,假注書柳壽芳,記事官朴守儉·南益熏入侍。觀徵進曰,因大臣收議,下親祭之批,而悶旱惕怛之意,溢於言表,凡在瞻聆,孰不感激?而第秋節纔屆,日氣尙熱,且玉體未寧,引接頻數,閭閻又有拘忌之疾,此時親祭,實爲悶迫,大臣亦爲憂慮,故臣等,來詣請對矣。上曰,癘祭,已行於卄一日,且武德門,僻遠閭閻,若因此門出入,則拘忌之疾,不必爲慮,爾等,勿爲固執。夏鎭曰,武德門,雖近於大內,且遠於閭閻,然朝臣則家或有拘忌之疾者,可以歷數知之,而至於下人,則實難知之。以下缺壽弘曰,事不可不爲愼重,故臣亦區區敢達矣。觀徵曰,當十分愼重,故群下皆悶慮矣。夏鎭曰,五六月,則聖上以爲,或傷於予躬,民事可慮,不可不親行,故朝臣,無敢陳達者,而今則雖得雨,無大益,故臣等,望聖上之愼重耳。命賢曰,若出武德門,則上意以爲必無拘忌之慮,而夏鎭之言,誠是矣。許多將卒,豈可盡除拘忌之人乎?願從群臣之言,止之可矣。上曰,予病已差復,復何慮乎?沃曰,玉體雖已差復,而臣等則以拘忌之疾爲慮矣。壽弘曰,臣望聖上十分思量,愼重爲之。沃曰,諸大臣,旣已收議請止,而若必欲行之,則恐有害於聖德耳。夏鎭曰,今見絲綸,十分切迫,天心亦必感動,今明,雨必下矣。親祭雖不永止,姑待旬日,似好矣。上曰,爾等,再三勸止,姑爲停止,遣大臣攝行可也。沃曰,遇旱之後,疏決至再,聖上側修,無所不用其極,而天心未回,二字缺切迫之情,曷有旣乎?遂退出。燼餘
都摠府啓曰,今日出番軍士,慕華館中日習射,請出標信。傳曰,知道。都摠府謄錄
謝恩,正言李壽慶,林川郡守洪世亨,護軍李慶集。
江原監司書目,春川等官呈,以惡虎囕殺人命,至於六名事。啓。傳曰,惡虎之囕害人命,未有甚於近日,事甚驚慘,令本道多般設機,期於必捕之意,分付。
京畿監司書目,水原呈,以本月初九日夜,狂風大作,氷雹交下,聲如爆竹,狀如鳩卵,打盡百穀,叢林宿鳥,雨雹所斃者,多至數十餘首,事甚可慮事。
黃海監司書目,大旱之餘,七月初八日以後,雖得過時之雨,已枯之穀,更無回穌之望,風雹之災,又如此,前頭民事罔極緣由事。
司憲府照目,咸鏡監司呂聖齊矣,定配罪人放未放啓本中,宋時烈等,置諸京秩中,其輕朝廷蔑公議甚矣,罪杖一百,贖,告身盡行追奪,私罪,啓功議各減一等。又照目,前判決事權說矣,司諫院奴婢,不考續案,矇然劃給,罪杖八十,贖,追奪告身三等,私罪。啓功減一等。
禮曹啓曰,備邊司郞廳,以領左相意啓曰,以吏曹判書尹鑴,請別行祈雨祭上疏,當令大臣稟處事,批下矣。臣等之意,則祭於箕畢二星,旣是古例所無,且不載於祀典,有難容易創開,而右議政臣許穆,則以爲當此悶旱之日,凡於祈雨之事,宜無所不用其極,前例有無,有不足論,尹鑴之疏,許穆之言,旣出於遑遑汲汲,靡不用極之意。臣等,亦不必固執已見,而但聖批中,只詢癘祭一款,此則旣有已行之近例,令該曹爲先急急擧行何如?依啓事,傳敎矣。癘祭則必先祭城隍,發告過三日,然後行之,乃是已行之規矣。吏曹判書尹鑴疏中,旣擧庚辛餓死之鬼,冤鬱爲言,復曰就癘壇一祭,祭北郊癘壇,則似不可不祭城隍,而先行癘祭,至於南東西三郊,各庚辛餓死人,別爲致祭,同於辛亥年,已行之,今亦依先朝已行之例,別遣近臣,不卜日,來二十一日,分三處設行之意,分付,何如?傳曰,依啓。
弘文錄,四點,權瑎·李壽慶。三點,姜汝㦿·金璁·兪夏益·金奐·金德遠·李日井·閔黯·權瑍·李聃命·李沆·崔錫萬·申善溫·趙宗著·沈壽亮。以上朝報
上在慶德宮。停常參·經筵。
夜五更,月暈。
下直,洪州營將李喜寅,馬梁僉使李聖錫。以下缺
假注書,朴鎭圭受點。
傳于李夏鎭曰,大臣·備局堂上引見。
李夏鎭啓曰,大臣·備局堂上引見事,命下矣。旣已來待,入侍之意,敢啓。傳曰,知道。
又啓曰,吏曹郞廳來言,臺諫有闕,政事,何以爲之?敢稟。傳曰,過齋戒後,爲之。
又啓曰,領相·左相呈辭批答,遣承旨傳諭事,命下矣。今已夜深,明日待開門傳諭之意,敢啓。傳曰,知道。以下缺燼餘
吏曹啓曰,咸鏡監司呂聖齊,因司憲府照本,旣已奪告身,其代,依近例,令備邊司議薦,何如?傳曰,允。
大臣·備局堂上引見時,兵判金錫胄所啓,軍案査定事目,自上有停止之命,臣固知聖意爲慮擾民,而但五部人民身役有無單子,旣已畢捧,湖西四大牧,亦旣有擧行之事,且旣已設局,事將就緖,而旋卽停止,亦似不可,故臣在外,與大臣相議,欲爲稟定矣。領議政許積曰,京中旣受成冊,湖西亦已謀始,且其年事,不至大無,姑爲先試於京中及湖西,其餘諸道,則今姑停止之意,分付宜當。上曰,依爲之。又所啓,昌城甲巖洞與朔州之境相連,中有大小塞墻二嶺,皆是賊路必由之地,兩路交會之處,有幕嶺廢鎭舊址,更置萬戶,以爲牛仇里革罷之代宜當。頃者,因平安兵使,聞碧潼人李忠立,有才可用,委令騎撥上送矣,招問言語,誠有計慮,欲以此等人,差送萬戶矣。上曰,依爲之。又所啓,新設恃寨鎭,旣已差送萬戶,而可以置堡之處,則議以爲修築螳蛾山城,使於入守。頃者,委送臣軍官及昌城府使盧銓,萬戶李時楫,一齊審視,則緩項嶺南,有古堡遺基,最合於控扼,萬戶所居,定以此處,牛仇里權管則革罷,以其土兵,移給於恃寨嶺南北諸屯諸倉,諸倉曾屬於恃寨餉屯者,竝令萬戶句管,何如?上曰,依爲之。又所啓,江界狄踰嶺底,有神光餉屯,此乃滿浦直路,牛峴,有芒江屯,此乃山羊會直路,而此屯,皆有募民近千,前日管餉使差遣,別將則使之移差他屯,而三處,竝以曾經邊將有才績之人,擬差召募別將,碧潼林土別屯雖小,亦是要害云,一體差送召募別將,何如?上曰,依爲之。又所啓,伐登浦,與所灘屯,合爲萬戶,置堡於江邊,吾老梁所處,亦是要害,而鎭最殘弊,所灘所屬一倉,近在此堡十里之地,亦爲劃給,陞爲萬戶,何如?上曰,依爲之。以上備局謄錄
謝恩,知義禁吳始壽,都承旨洪處大,護軍金奐,昆陽郡守黃震瑞,學錄姜山斗。
左參贊張善瀓初度呈辭,入啓。只遞本職。
右議政許穆箚子。大槪,以災異自責請罪事。入啓。
吏曹啓曰,昨日政,以麻田郡守羅襻,擬成川府使望而受點矣。羅襻之在麻田,不無聲績,當此飢歲,前頭畿邑,必有賑恤之擧,不可舍此有聲績之人,而更付之生手,羅襻今姑改差,麻田郡守仍任,何如?傳曰,依啓。
答右議政箚曰,省箚具悉卿懇。此皆實由於寡昧涼德之所致,卿何辭爲。卿其安心勿辭,速出論道,以副至望。
慶尙監司書目,大丘等十七邑,久旱之餘,幸得驟雨,而一境之內,亦不均霑,各穀之已爲枯損者,望斷回穌事。
政院啓曰,本院注書,例兼春秋,而新除授注書李聃命,卽副提學李堂揆之同姓三寸姪女夫也。法當相避,李聃命改差,假注書差出,察任,何如?傳曰,允。
傳曰,大臣·備局堂上留待。
傳曰,大臣·備局堂上引見。
領議政·左議政初度呈辭,入啓。
引見時,大司憲金徽所啓,天官之長,非如臣庸陋者所可堪,頃日忝居時,心常惶懼,懇辭得遞,而旋被聖恩,又授風憲之任,前後冒竊,無非不似。今聞正言李壽慶之言,慚愧益切,不可一刻仍冒,請命遞斥臣職。上曰,勿辭,退待物論。以上朝報
上在慶德宮。停常參·經筵。
掌令金海一,持平李沆啓曰,行大司憲金徽,引嫌而退,二字缺詆斥,非出公議,在我無失,何足爲嫌?請行大司憲金徽出仕。答曰,依啓。
鄭晳啓曰,大司憲金徽,牌招不進矣。傳曰,更爲牌招。以下缺
掌令金海一,持平李沆啓曰,行大司憲金徽,引嫌而退,橫逆之來,初無可嫌,而未赴召命,勢難在職,請行大司憲金徽遞差。答曰,依啓。
李夏鎭啓曰,前日,以臺諫牌不進,有今後牌不進之類,直以禁推書入之敎矣。然此緣其時堂上以下臺官,相繼牌不進之故,有此下敎,而嘉善以上,則適無牌不進之事,不爲明日稟定矣。嘉善以上,係是宰臣,朝家待之之道亦別,今此行大司憲金徽牌不進推考,姑以禁推書入,而事係宰臣,不敢不稟。傳曰,勿爲禁推。今後則嘉善以上,勿爲禁推。
鄭晳啓曰,領議政箚子到院,而祈雨祭齋戒,留院之意,敢啓。傳曰,知道。燼餘
謝恩,宣傳官文尙彪。
傳曰,政事,過齋戒後爲之。
以領左相初度呈辭,傳曰,今觀呈單,不覺愕然,當此國家艱虞溢目之日,非卿宿德重望,無以補寡昧之不逮,況年少浮薄之說,誠不足掛齒,而須體予至意,亟斷來章,以濟時艱,以副朝野之望。仍傳曰,遣承旨傳諭。
京畿監司書目,果川呈,以修撰權愈上疏上送事。答曰,省疏具悉。今玆賜給豹皮之命,以酬勤勞之功,爾其勿辭,調理上來察職。
實錄廳郞廳,以摠裁官意啓曰,今番時政記刪節之役,垂完,員役料布之費可慮,各房堂上·郞廳,竝爲減下,只存堂上四員·郞廳五員,稱以一房,使之仍刪未畢之卷宜當,仍存之員,別單書入之意,敢啓。傳曰,知道。
府啓,引嫌而退,意外詆斥,非出公議,在我無失,何足爲嫌?請大司憲金徽出仕。答曰,依啓。
大司憲金徽牌不進。傳曰,更爲牌招。
左議政箚子。大槪,聖批勤懇,近侍傳宣,臣誠惶蹙,罔知所措,情勢悶蹙,決難仍冒,亟遞臣職,以謝人言事。入啓。
大司憲金徽就職。
大司憲金徽啓曰,臣之情勢之悶蹙,略陳於昨日榻前避辭中,玆不復仰瀆天聽,而踧踖不安之心,經宿轉切,處置請出,出於意外,召牌之下,亦不得祗赴,自速違慢之誅矣。不意玆者,召命再降,分義所在,不敢不强顔趨詣,而廉隅所關,決不可一刻仍冒於風憲重地,請亟命罷斥臣職。答曰,勿辭,退待物論。
領議政箚子。大槪,病勢尤苦,情勢難安,乞遞職名,以謝人言,以全微命事。入啓。
疊書府啓,引嫌而退,橫逆之來,初無可嫌,而未赴召命,勢難在職,請行大司憲金徽遞差。答曰,依啓。以上朝報
上在慶德宮。停常參·經筵。
有政。
下直,忠淸水虞候李喜泰,安興僉使韓根,所斤僉使丁誠一,朔寧郡守李粹全,梁山郡守金斗翼。
藥房副提調洪處大啓曰,雨滌殘暑,天氣乍涼,伏未審此時,聖體若何?慈殿哀疚中氣力,亦復何如?臣區區憂慮,敢來問安。答曰,知道。慈候,與前別無加減矣。以下缺
傳于洪處大曰,雨勢如此,下直守令及邊將,勿爲留待,使之發送。
吏批,判書尹鑴進,參判睦來善進,參議吳挺昌進,都承旨洪處大進。
吏批啓曰,本曹郞官,今當差出,外任竝擬,何如?傳曰,允。
又啓曰,漢城府左尹,當品中,無可擬之人,作闕久矣。卽今戶籍事緊,今當差出,外任竝擬,何如?傳曰,允。
吏批,以李袤爲大司憲,李瑞雨爲正言,李正英爲判尹,李立中爲戶曹正郞,閔點爲弘文提學,趙副文爲戶曹佐郞,柳命賢爲吏曹佐郞,慶㝡爲左尹,鄭樸爲工曹參議,睦來善爲奉常寺提調,朴萬榮爲宗廟令,任堂爲注書,前縣監金汝欽加通政,羅襻仍任麻田郡守,豐陽君張善瀓,龜興君睒,加中義,朴世勉超通政,蘇斗山降通政。以下缺
李夏鎭啓曰,吏曹判書尹鑴,來詣請對矣。傳曰,引見。
又以兵曹言啓曰,別試武科初試,以增廣殿試過後,卽爲擇日定行事,臣錫胄,於再昨,旣已親承下敎於榻前矣。令日官推擇,則來十一月初一日爲吉云,以此擧行之意,知會八路,而今此設科,意在廣取,初試人數,則當依今夏定奪,盡取入格之人,技藝規矩,亦當依近例,豫先啓下,落點單子,亦爲書入之意,敢啓。傳曰,知道。
傳于洪處大曰,御筆進上司譯院前銜趙得亮,準職除授。以下缺燼餘
政院啓曰,卽者,吏吏郞廳來言,今日當爲開政,而本曹三堂上,皆以病不來,不得開政云,吏曹判書尹鑴,參判睦來善,參議吳挺昌,竝卽牌招,使之開政,何如?傳曰,允。
吏曹參判睦來善上疏。大槪,臣所患毒痢,十分危苦,頓無自力之望,且有情勢之臲卼,而終不得祗赴於召命之下,臣罪萬死,乞削臣所帶諸銜,以爲人臣逋慢者之戒事。入啓。答曰,省疏具悉卿懇。卿其勿辭,調理察職。
答領·左相箚曰,省箚具悉卿懇。嗚乎,當此國家岌嶪之秋,所恃者,惟卿一人而已,何乃緣其一年少浮薄之說,引咎過嫌,若是其太過乎?予深慙恧而缺然者也,亟斷來章,速出論道,以副企望。
吏曹判書尹鑴,請對入侍。
吏曹判書尹鑴請對時所啓,掌隷院,乃詞訟重地,而判決事李世華,任使在外,久不還朝,詞訟積滯,而歸期尙遠云,李世華,今姑改差,何如?上曰,李世華遞差,其代後政差出。右副承旨李夏鎭所啓,卽者引見時,上番兼春秋朴守儉,以公事出去,未及入侍,請推考。上曰,依爲之。
引見時,趙持謙禁推照律,依前日承傳,令次官卽爲開坐照律以入事,及閉北靑門,開南大門,市廛還移舊處事,榻前定奪。以上朝報
上在慶德宮。停常參·經筵。
李夏鎭啓曰,備邊司郞廳來言,今日賓廳坐起日次,而領左相,方在呈告中,右相,崇陵奉審事出去,不得開坐云矣,敢啓。傳曰,知道。以下缺
備忘記,社稷·宗廟七次祈雨祭獻官右議政許穆,領敦寧府事金萬基,各熟馬一匹面給,典祀官奉常寺正成震炳,奉常寺僉正崔俊亨,大祝兵曹正郞南有星·佐郞孫萬雄,各兒馬一匹,監察以下諸執事,各上弦弓一張賜給。
鄭晳,以禮曹言啓曰,大臣奉審後啓辭,崇陵陵上莎草枯損處,及長明燈下莎草萎損處,擇日修補事啓下矣。修補吉日,令日官推擇,則來八月十五日卯時爲吉云,以此日擧行,何如?傳曰,允。
答刑曹判書閔點疏曰,省疏具悉卿懇。館閣提學之任,舍卿其誰?安心勿辭,從速察職。
答吏曹參議吳挺昌疏曰,省疏具悉。爾其勿辭,從速察職。
答吏曹判書尹鑴疏曰,省疏具悉卿懇。國家多艱之日,何乃留意於纖芥之嫌乎?宜勿爲辭,速出行公,以副至望。燼餘
京畿監司書目,振威呈,以本月初九日雨雹,大者如棍,小如橡實,宿鳥傷死事。
兵曹,武科庭試初試規矩,六兩二矢九十步柳葉箭五矢一巡一中,鳥銃三柄二中取一技落點。
傳曰,宗廟·社稷七次祈雨祭,獻官以下書啓。
吏曹判書尹鑴上疏。大槪,旣有同僚之引嫌,不可晏然,乞遞職名,以便公私事。入啓。
吏曹參議上疏。入啓。
右副承旨李夏鎭書啓,臣承命,往諭于議政府領議政許穆,則以爲臣於昨日,伏承聖批,不勝兢惶,方欲更陳情悃矣。玆者意外,近侍特臨,傳宣聖諭,辭旨勤懇,敦勉備至,顧此異數,有非微臣所敢承當者。臣之病狀,若有一分强起之勢,則情迹之難安,廉隅之虧損,固不敢更論,而第臣,再經死病,病根未除,猶且扶曳供劇,以致眞元剝盡,卽今癘疾痢疾,乘敝竝發,氣力危駭,死生是憂,況何望復起爲人,束帶就列乎?聖諭雖勤,末由承命,伏地悚縮,不知所達云矣,敢啓。傳曰,知道。遣御醫看病。
右承旨鄭晳書啓,臣承命,往諭于議政府左議政權大運,則以爲臣才識魯下,素乏人望,濫蒙恩賞,官資猥高,因循叨冒,驟登台司,尋常愧懼,無所容措。今者臺臣之斥以不擇相臣,陳達於榻前者,必非一人之意,其爲公議,可知也。雖不擧名,意在斥臣,則不可仍冒,重損國體,一退之外,更無他道,而近侍再臨,恩諭丁寧,臣雖頑愚,亦非木石,異數至此,寧不知感,而今若迫於嚴命,冒昧出仕,則將未免公議更發,斥以無恥,如是則生成之澤,未及下究,顚沛之患,勢所必至,臣伏地感泣,不知所達云矣,敢啓。傳曰,知道。
左議政箚子。大槪,恩禮彌重,狼狽益甚,乞早斥出,以幸國事事。入啓。
備忘記,宗廟·社稷七次祈雨祭,獻官,右議政·領敦寧府事金萬基,各熟馬一匹面給,典祀官,奉常正成震丙·僉正崔俊衡,大祝,兵曹正郞南有星·佐郞孫萬雄,各兒馬一匹,監察以下諸執事,各上弦弓一張賜給。以上朝報
上在慶德宮。停常參·經筵。
下直,順川郡守申濼。
辰時,日有兩珥。
洪處大啓曰,吏曹郞廳來言,臺諫有闕,政事,何以爲之?取稟。傳曰,明日爲之。
金壽弘,以訓鍊都監言啓曰,前兵使李旴,都監馬兵別將,已爲啓下,而方在罷散中,時無職名,依例付軍職,察任,何如?傳曰,允。以下缺
又以弘文館言啓曰,本館上番見存二員內,副應敎李沃,身病呈辭,副校理睦昌明,獨爲入直矣。朝者,陳疏出去,而纔遭服制云,他無推移入直,副應敎李沃,卽爲牌招入直,何如?傳曰,允。
又以司僕寺言啓曰,濟州再運歲貢馬二百匹內,一匹船中故失,一匹到康津故失,一匹到靈巖故失,一匹臨陂病留,一匹康津病留,一匹韓山病留,七匹到水原放逸,其餘一百八十七匹,來到本寺,故禾毛色,別單開錄之意,敢啓。傳曰,知道。
又以戶曹言啓曰,本曹新授佐郞趙嗣文,卽參議臣李宇鼎,外三寸叔也。法當相避,改差,其代令該曹使之極擇差出,何如?傳曰,允。
傳于金壽弘曰,史官二員待命,騎馬六匹立之。
金壽弘啓曰,史官二員待命事,命下矣。史官不備,宣傳官一員,代送之意,敢啓。傳曰,知道。
午時,上御慶善堂,引見,兵曹判書金錫胄,右副承旨李夏鎭,假注書朴鎭圭,記事官朴守儉·南益熏入侍。以下缺
答左議政權大運箚曰,省箚具悉卿懇。卿試觀今日之國勢,此豈大臣丐閑之時也?曩日筵中,壽慶,稱以辨別賢否,隱然有侵斥大臣之態,予深驚駭,事當有論罪之擧,而第念恐或有不安於大臣之心,故姑遞其職矣。今觀卿箚,予甚慚靦,不覺缺然,況當此國勢汲汲民生遑遑之秋,非卿宿德重望,何以上輔寡昧之不逮,下解燃眉之急乎?卿須體予渴悶之意,亟回遐心,速出論道,以副至望。仍傳曰,遣承旨傳諭。以下缺燼餘
兵曹判書金錫胄請對入侍時所啓,守禦廳,方有新造營舍之役,而役軍出處,將未免停役,新上番到防軍,例有二日立役之事,以此赴役於守禦廳,以爲完役之地,何如?上曰,依爲之。守禦廳謄錄
謝恩,判尹李正英,左尹李汝發,右尹慶㝡,掌令姜碩耉,宗廟令朴萬榮,全羅左水虞候金振潤,豐山萬戶李仁綱,仁遮外萬戶宋晩,魚面僉使文弼道,茂山僉使朴興元,訓鍊判官李東維,幕嶺萬戶李忠立,防垣萬戶趙守仁,井浦萬戶韓碩吉,護軍崔淳,注書任堂。
答吏曹判書尹鑴疏曰,省疏具悉卿懇。當此國家多艱之日,何乃留意於纖芥之嫌乎?宜勿爲辭,速出行公,以副至望。
答吏曹參議吳挺昌疏曰,省疏具悉。爾其勿辭,從速察職。
正言權瑍三度呈辭,入啓。遞差。
領議政箚子。大槪,病勢沈痼,決無供職之望,更申前懇,冀蒙恩遞事。入啓。
黃海監司書目,道內染病人,方痛一百十一名,死亡六名,差歇七十名事。
副校理睦昌明上疏。大槪,賤疾危苦,無望供仕,乞賜遞改,以尋生路,兼陳蒭狗之說,冀蒙財擇事。入啓。
政院啓曰,同副承旨金壽弘,同姓五寸姪女,幼學呂必寬妻金氏身死,服制已行四日,出仕,何如?傳曰,允。
疊書答左議政箚曰,省箚具悉卿懇。卿試觀今日之國勢,此豈大臣丐閑之時也?曩日筵中,壽慶,稱以辨別賢否,隱然有侵斥大臣之態,予深驚駭,事當有論罪之擧,而第念恐或有不安於大臣之心,故姑遞其職矣。今觀卿箚,予甚慙靦,不覺缺然,況當此國勢岌岌民事遑遑之秋,非卿宿德重望,何以上補寡昧之不逮,下解燃眉之急乎?卿須體予渴悶之意,亟回遐心,速出論道,以副至望。仍傳曰,遣承旨傳諭。
答領議政箚曰,省箚具悉卿懇。卿試觀今日之國事,可謂安乎危乎?國勢波波,民事遑遑,危亡迫在朝夕,此豈大臣丐閑之時也?卿之疾病如此,予之焦煎悶迫之懷,曷可勝喩?第念曩日筵中,壽慶,托以所懷,侵凌大臣,予深驚駭,卽當論斥,而恐不安於卿等之心,故姑遞不罪,累日連章,適於此際,心甚慚靦。噫,彼壽慶一書生妄言之罪,姑不暇論,而卿等,以宿德重望,國家柱石,身係安危,因一少嫌,不念國家,何至於此也?予不覺愕然而心寒,卿須體予渴悶之意,亟回遐心,從容善攝,以副朝野之望。仍傳曰,遣承旨傳諭。
領敦寧府事金萬基箚子。大槪,敢陳微懇,冀蒙收回賜馬之命事。入啓。
吏曹啓曰,臺諫有闕,政事,取稟。傳曰,明日爲之。
兵曹判書金錫胄,請對入侍。
同副承旨金壽弘上疏。大槪,庭試初試,分京外設行事。入啓。答曰,省疏具悉。疏辭,當令大臣稟處焉。
答副校理睦昌明疏曰,省疏具悉。爾之愛君之忱,予深嘉之,可不體念焉?爾其勿辭察職。
右議政許穆箚子。大槪,辭賞馬事。入啓。答曰,省箚具悉卿懇。大旱之餘,得此甘澍,實賴卿之誠敬感應之致,予之欣幸之懷,曷可云諭?安心領受焉。
同副承旨金壽弘書啓,臣承命,往諭于議政府領議政許積,則以爲四日之內,近侍三至,似此恩禮,前古所罕。況玆綸音之懇迫,不翅若耳提而面命,臣雖頑愚,寧不爲之感殞?區區廉隅,有不敢論,謹當俟病少間,忍死冒出云矣,敢啓。傳曰,知道。
護軍李選上疏。大槪,敢陳奉使時所聞梗槪,仍請不爲啓聞之罪事。入啓。
通德郞李同揆上疏。大槪,早受父命,甘自廢棄,分外職名,不敢承當,來詣城外,畢暴情理,冀蒙鐫免,以全私分事。入啓。
兵曹判書請對時,兵曹判書金錫胄所啓,近來百隷怠官,慢不擧職,誠極寒心,右議政許穆,以八十耆德之人,再昨,行祈雨祭,昨者,以奉審,往來陵所,而尙不言勞,況郞署年少之人,豈敢稱以參祭,而不赴坐衙乎?臣於今日,開坐於內司,而正郞無一人來參者,其中二人,則以實錄郞廳除本仕,而二人中,或有以纔行祈雨祭,稱病不來者,其怠慢之習,誠極可惡,當該正郞二員,汰去,何如?上曰,依爲之。又所啓,今日本曹內入直郞廳,捉來闌入下人治罪,乃政院郞廳私帶下人也。其郞廳,以此發怒,捉致結束書員,鞭撻以送,此雖年少新進不解事之致,此而置之,則將無以禁闌入之弊,當該政院郞廳,推考,何如?上曰,依爲之。以上朝報
上在慶德宮。停常參·經筵。
下直,泗川縣監閔應愼。
有政。
卯時辰時,沈霧。
金壽弘,以都摠府言啓曰,今日出番軍士,當爲慕華館中日習射,而兵曹判書參政,不得爲之之意,敢啓。傳曰,知道。以下缺
吏批,以兪夏益爲正言,李東稷爲判決事,李最晩爲戶曹佐郞,李選爲永興府使,洪宇遠爲禮曹參判,金徽爲右參贊,柳楙爲長興直長,金益勳爲敦寧都正,許積爲司僕寺提調,閔點兼同成均,鄭致和爲宗廟都提調,成均博士李聃命,學正申重寶。
兵批,判書金錫胄進,參判申汝哲病,參議李枝茂進,參知李溟翼在外未肅拜,同副承旨金壽弘進。
兵批啓曰,褒貶中下之代,例於都目政差出,而前頭大政,尙未定期,至於禁軍將,則陵幸已定之後,蒐簡卒乘,事務甚緊,不可久曠,兼司僕將金重明居中之代,今日政,破格差出,何如?傳曰,允。
兵批,以李世爲五衛將,李邦勳·金泌爲武兼,楊五擧爲全羅右水虞候,李東榮爲大丘營將,李志行爲長興營將,張世榮爲防垣萬戶,李健·申壽天·全斗元·權瑍爲副司果,李世華·朴世冕·李志行·李東榮·李葆爲副護軍,李東泌爲全羅兵虞候,鄭時凝爲阿耳僉使,李雲登爲兼司僕將。
兵批啓曰,新除授大丘營將李東榮,長興營將李志行,俱無加資之命,何以爲之?敢稟。傳曰,依例加資。以下缺
李夏鎭啓曰,兵曹郞廳來言,闕內各處,入直軍士巡檢云矣,敢啓。傳曰,知道。
金壽弘啓曰,以右議政箚子批答,遣承旨傳諭事,命下矣。今已夜深,明日待開門傳諭之意,敢啓。傳曰,知道。
夜五更,沈霧。
答左議政權大運箚曰,省箚具悉卿懇。卿之疾病,予甚慮念,從容調理,自可差愈,卿其安心勿辭焉。仍傳曰,遣御醫看病。以下缺燼餘
備邊司郞廳,以領議政意啓曰,進賀使差出事,曾已定奪於榻前,而久不差出,問其故於吏曹,則不出於擧行條件,故吏曹漠然不知云。此必由於注書遺漏之致,依前定奪,卽爲差出之意,分付擧行,何如?上曰,依啓。莫重定奪之事,遺漏於擧行條件,殊甚駭矣。當該注書推考。以上備局謄錄
謝恩,吏曹佐郞柳命賢,戶曹正郞李立中,舒川萬戶李惟楷。
答領敦寧金萬基箚曰,省箚具悉卿懇。幸賴卿誠敬,得此甘澍,予深欣幸,卿其安心領受焉。
兵曹,庭試,別試武科初試規矩,六兩三矢,二矢九十步,柳葉箭,一巡一中,貫革,一巡一中,講書,自願一書,取二技,改落點。
忠淸監司書目,道內旱乾太甚,依山若干邑,時得驟雨者外,濱海諸邑,農事慘酷,平澤等五邑雹災,係是變異事。
平安監司書目,江西縣令趙根,受由歸家,久不還任,令該曹催促還官事。又書目,安州呈,以人物餓死者,至於六名之多,驚慘之中,不勝惶恐事。
答護軍李選疏曰,省疏具悉。爾之所陳事,當令廟堂稟處焉,爾其勿辭察職。
戶曹啓曰,本曹新除授佐郞趙嗣文,卽參議臣李宇鼎外三寸叔也。法當相避,改差,其代,令該曹使之極擇差出,何如?傳曰,允。
左議政箚子。大槪,猥蒙異數,伏地惶悚,賤疾作苦,末由造朝,乞賜遞免,以幸公私事。入啓。
右議政箚子。大槪,病中,鼎席一空,不敢言病,恐懼待罪事。入啓。
工曹參判洪宇遠上疏。大槪,敢陳所懷,冀蒙財擇事。入啓。
吏曹啓曰,都目政事,來二十七日爲之之意,敢啓。以上朝報
上在慶德宮。停常參·經筵。
自昧爽至巳時,有霧氣。
答工曹參判洪宇遠疏曰,省疏具悉卿懇。予非不知論罪壽慶,而恐或有不安於大臣之心,故姑遞本職矣。卿其安意焉。以上朝報私家日記述而
都摠府啓曰,副摠管花昌君沇,以內三廳將鬼薦取才事,除標信,訓鍊院坐起進去之意,敢啓。傳曰,知道。都摠府謄錄
訓鍊都監啓曰,都監前部軍兵撤罷之後,以別隊十哨,輪番替直,以充前部之數事,當初定奪,而以糧餉之不繼,別隊五哨,農歇時立番矣。今番則尙州營五哨軍兵五百七十名,江原道軍兵三百九十名,作爲三哨,來九月二十五日,京中逢點,十月初一日爲始,當爲立番,依此數調送之意,慶尙監兵使及江原監司各該營將處,發遣知會,何如?傳曰,允。訓局謄錄
謝恩,護軍鄭良鑽·李志行,魚面僉使張萬徵。
以吏曹都目政事,來二十七日爲之事。傳曰,知道。
答右議政許穆箚曰,省箚具悉卿懇。向者壽慶,以年少浮薄之人,隱然侵斥柱石之臣,略無顧忌,予不勝駭然,予非不知深治之不暇,而恐不安於大臣之心,故只遞不罪矣。領左相,乃不思國家之岌嶪,累日連章,予之誠意淺薄,未回遐心,不勝嘆咄而愧恧者也。噫,卿以林泉耆德,朝廷重望,台鼎之位,亦云晩矣,有何所嫌,而至於此哉?卿其安心勿辭,從容善攝,以副如渴之望。仍傳曰,遣承旨傳諭。
禮曹判書閔熙三度呈辭,入啓。加給由。
禁府照目,朴瀗,刑問一次,泛稱遲晩,加刑,何如?啓。依允。又照目,李煌,刑問四次不服,加刑,何如?啓依允。
咸鏡監司書目,農事形止,及咸興以南至安邊,今月初二日·初八日下雨,餘存之穀,庶可回蘇。其他各邑段,一向旱乾,今雖得雨,已無可望,至於三甲之雹災,高原之風災,尤爲慘酷,民事罔極事。
京畿監司書目,廣州等三十五邑呈,以本月二十日下雨挹塵,自二十一日二十二日至,下雨頗洽,而枯損百穀,已無可望,前頭民事,罔知攸措事。又書目,喬桐·豐德等兩邑呈,以各穀盡爲枯損,西成望斷,飢死顚壑,指日以待,前頭民事,罔知攸濟事。
吏曹啓曰,今日本曹開坐,各司官員發牌,大典考講,則典獄署主簿金承男,稱病不進,造紙署別提權得徵,講不通,竝汰去,何如?傳曰,允。
禮曹啓曰,今七月十五日望祭,親行於敬思殿矣。來八月初一日朔祭,當行於孝敬殿乎?敢稟。傳曰,依啓。
備邊司郞廳,以領議政意啓曰,進賀使差出事,曾已定奪於榻前,而久不差出,問其故於吏曹,則不出於擧行條件,故吏曹漠然不知云。此必由於注書遺漏之致,依前定奪,卽爲差出之意,分付擧行,何如?傳曰,依啓。莫重定奪之事,遺漏於擧行條件,殊甚駭異,當該注書推考。
刑曹判書閔點上疏。大槪,提學之任,終不敢承當,而同知成均之除,又出夢寐之外,冒死陳懇,冀蒙一倂還收,以安微分事。入啓。
左副承旨洪柱三上疏。大槪,眼疾極重,末由供職,來伏江上,瀝血陳懇,乞賜遞免事。入啓。踏啓字。以上朝報
上在慶德宮。停常參·經筵。
下直,富寧府使高啓元。
藥房都提調臣權大運,副提調臣洪處大啓曰,秋氣生涼,朝晝異候,伏未審此時,聖體若何?慈殿哀疚之中,氣力何如?而水刺寢睡,比前何如?臣等,區區憂慮,敢來問安。答曰,慈候,與前一樣,予則無事矣。
大王大妃殿問安。答曰,知道。
王大妃殿問安。答曰,知道。
中殿問安。答曰,知道。以下缺
吏批啓曰,今都目政,各歧仕滿應遷者,相避及未準朔監察,禁府都事各司久任時推人員,竝擬,何如?傳曰,允。
又啓曰,玉堂闕員及本曹郞官,今當差出,而擬望之人乏少,相避竝擬,何如?傳曰,允。
兵批啓曰,滿浦僉使,今當差出,而江邊重鎭,不可苟然擬差,道內堂下守令中,將領被抄人,竝擬,何如?傳曰,允。
金壽弘啓曰,都摠府都摠管金宇亨,除標信,實錄廳坐起進去之意,敢啓。傳曰,知道。
鄭晳啓曰,下番翰林趙持謙,旣已付過還職,而今日亦不入來,事極未便,卽爲牌招察任,何如?傳曰,允。
以下缺又啓曰,備邊司郞廳,以大臣意來言,今日雖非日次,而有稟定事,故來會賓廳云矣,敢啓。傳曰,知道。
傳于李夏鎭曰,大臣·備局堂上引見。
金壽弘啓曰,今日引見時,兩司當爲入侍,而諫院無行公之員,憲府則旣已來待,依例入侍之意,敢啓。傳曰,知道。
又以兵曹言啓曰,平安道褒貶啓本中,大坡兒權管韓與周之與字,以興字誤書,殊涉不察,平安兵使柳斐然,推考,何如?傳曰,允。以下缺
傳于金壽弘曰,監軍巡將,仍。
吏批,以金玉鉉爲承旨,李彦茂爲瓦署別提,安時翊爲光陽縣監,安伯謙爲召村察訪,申爲松禾縣監,趙汝秀爲驪州牧使,金載顯·權瑍爲兵曹正郞,金萬成爲刑曹佐郞,金益華爲咸昌縣監,柳命天爲副校理,河晉錫爲典籍,金瑍爲司藝,以下缺李墪爲義盈直長,韓識爲校書正字,孫萬雄爲兵曹正郞,李萬封爲佐郞,李綸爲禮曹佐郞,金壽昌爲禮賓正,南宮鈺爲咸安郡守,李正英爲歸厚提調,洪宇遠爲造紙提調,李聖賚爲安岳郡守,鄭世杓爲尙衣主簿,呂翼齊爲宗簿主簿,朴生榮爲活人別提,沈益相爲廣興主簿,李一舟爲尙衣直長。
兵批,以李夏蕃爲訓鍊副正,洪時疇爲都摠經歷,鄭弘佐爲都事,金萬直爲同知,裵友諒爲臨淄僉使,鄭斗徵爲吾叉浦萬戶,權宗元爲會寧浦萬戶,李翻爲甘浦萬戶,朴世益爲漆浦萬戶,申壽天·全㞳元爲副護軍,吳定邦爲申光別將,愼之恒爲永宗萬戶,洪應龜爲吾老梁萬戶,閔涵爲滿浦僉使,金潤爲龍媒萬戶,朴瓚爲別害僉使,金夢良爲都摠經歷,李之興爲訓鍊主簿,黃鍊爲都摠經歷,鄭敭爲都事,朴思敦爲宣傳官,李枝興爲撫夷萬戶,金是振爲芒江別將,鄭之垣爲牛峴別將,黃錡兼內乘,金尙潛爲武兼,金世器兼司僕將,崔亨運爲淸州營將,洪柱三爲副護軍,金琥爲訓鍊僉正,李廷琳·林碩昌爲主簿,金梲爲宣傳官,李之英爲守門將,朴興祥·鄭纘陳爲守門將,金匡輝爲都摠都事,黃徵爲訓鍊副正,崔享運爲副護軍。
未時,上御慶善堂,引見,領議政許積,左議政權大運,工曹判書柳赫然,戶曹判書吳挺緯,左參贊吳始壽,兵曹判書金錫胄,吏曹判書尹鑴,刑曹參判尹深,兵曹參判申汝哲,副提學李堂揆,掌令姜碩耉,左副承旨李夏鎭,假注書朴鎭圭·南天祥,記事官南益熏·趙持謙入侍。以下缺燼餘
備邊司啓曰,昌陵丁字閣重建廳堂上,吏曹,以禮曹參議南天漢,工曹參議鄭樸,循例差出矣。陵寢凡事,禮曹專管,事理當然,而但念當此無前荒歲,經費匱竭之日,必令度支之官,有所豫知,財力庶有節省減損之道,禮曹參議南天漢之代,以戶曹判書吳挺緯,差下,何如?答曰,依啓。
備局堂上引見時,領議政許積所啓,倭館路浮稅事,極爲痛駭,我國人,多有負債於倭人者,徵債之際,辱及國家,當爲痛禁,在前亦有摘發其中負債之最多者,至於梟示矣。今亦依此痛禁,何如?上曰,各別明査摘發,啓聞重治事,分付東萊府可也。又所啓,咸鏡監司有闕,今日當爲議薦,而但聞前監司呂聖齊,雖無特異之才,爲政平順,民多便之云。其所犯,以宋時烈置於稟秩事也,雖有所失,稟秩與放秩有異,今則罰已行矣。且當賑政方急之日,實難付諸生手,似有變通之道矣。上曰,當此凶歲,迎送有弊,今姑分揀,仍任。又所啓,前濟州牧使金興運,荒唐船往來緣由,不爲報知於朝廷,故頃日筵中,有拿問之命矣。第臣於上年五月,以此等事,申飭諸處之時,濟州則不在於其中,似有可恕之道矣。上曰,然則金興運,姑勿拿問,而如此申飭之後,若又有掩置不報之事,則各別論罪,可也。左參贊吳始壽所啓,臣聞倭人處,自國家,有例給之米矣,又聞私商買賣之米穀,宜在國中,令東萊府使痛禁此弊,何如?領議政許積曰,不但商賈爲然,守令亦或有販賣者,事甚駭愕矣。上曰,此後若有如此之事,則當繩以重律,別爲,申飭。以上備局謄錄
大臣·備局堂上引見時,兵曹判書金錫胄所啓,各廳敎鍊官,大政時,則以久近例有遷轉之事,故不敢阻人前程,循次擬望,自是常規也。御營廳敎鍊官金有鼎,頃日政,亦擬於美餞僉使受點矣。敎鍊官爲任,名雖輕而實爲緊重,誠難得人,而此人積年在御營廳,諳鍊軍務,御營大將申汝哲,欲爲仍留任使,而惶恐不敢仰達云矣。金有鼎,今姑改差,何如?上曰,金有鼎改差,仍察敎鍊之任。此後如有軍門緊關之人,則雖移除他職,亦令各主將於登對時,面稟爲之,可也。守禦廳謄錄
答工曹參判洪宇遠疏曰,省疏具悉卿懇。予非不知論罪壽慶,而恐或有不安於大臣之心,故姑遞本職矣,卿其安意焉。
答刑曹判書閔點疏曰,省疏具悉卿懇。卿之才學,非但予之所知,通朝之所共知也,今玆除拜兩任,實合卿才,更勿爲辭,從速行公。
謝恩,左參贊吳始壽,禮曹參判洪宇遠,工曹參議鄭樸,護軍李東榮,全羅右水虞候楊五擧,羽林將姜萬碩,兼司僕將李雲登,成均博士李聃命。
吏曹參判睦來善,實錄兼春秋減下肅拜。
禮曹判書閔熙上疏。大槪,病勢一向沈痼,冒死陳懇,本職兼帶,竝乞遞免事。及副應敎李沃上疏。大槪,敢陳疾苦之狀,冀蒙恩遞,兼進七月篇貼字事。入啓。
領府事鄭□□箚子。大槪,病勢決無察任之望,新授宗廟署都提調,懇乞亟賜遞改,以便公私事。入啓。
右參贊金徽上疏。大槪,冒死陳情,乞遞職名事。入啓。
政院啓曰,備邊司郞廳,以領·左相意來言,今日雖非日次,有稟定之事,來會賓廳矣,敢啓。
傳曰,大臣·備局堂上引見。
禁府啓目,前縣監尹後衡元情云云,刑推,何如?啓依允。又啓目,結城縣監鄭民獻,安興僉使李衡岳,馬梁僉使宋尙義元情云云,刑推,何如?啓。姑停刑推,覈處。
引見時,掌令姜碩耉所啓,臣以庭試退行事,纔已陳達於榻前,而退出後列,適與副提學臣李堂揆,班次相接,偶以此數語,私相論辨矣。大臣,以此峻加非責,臣何敢晏然?請命遞斥臣職。上曰,勿辭,退待物論。
引見時,左副承旨李夏鎭所啓,榻前至嚴之地,私相答問,極爲未安,副提學李堂揆,請推考。上曰,依啓。領議政所啓,義禁府凡干公事,判義禁,例爲主斷,事體甚重,禁推之類,次官,雖當依下敎,照律以入,而朴瀗事,次官,不待長官,任自刑推,事甚不當,其時當該堂上,推考,何如?上曰,依爲之。以上朝報
上在慶德宮。停常參·經筵。
下直,泰安郡守張是奎。
李夏鎭,以都摠府言啓曰,今日出番軍士,當爲慕華館中日習射,而都目政事相値,依前例不得爲之之意,敢啓。傳曰,知道。
有政。
傳于李夏鎭曰,下直守令留待。以下缺燼餘
傳曰,史官二員待命,騎馬六匹立之,義禁府·刑曹·實錄廳·司僕·觀象監·成均館,摘奸以來。
備局堂上引見時,答右參贊金徽疏曰,省疏具悉卿懇。年雖衰老,精力尙强,今此輕薄怪妄之說,未滿一哂,安心勿辭,從速行公。
答右議政許穆疏曰,省疏具悉卿懇。箚事予已覽矣,其中朴瀗事,多有曲折,又欲得其端而治之,以解予憤惋之心,卿勿憂慮焉。科擧事,當初以劇農云,故不得已退定於秋冬間矣,今又停止,則將大失信於民,不可更爲退定矣,卿其安心焉。
答副應敎李沃疏曰,覽爾疏辭,仍省貼字,爾之愛君之忱,誡誨之言,予甚感嘆,可不置諸左右而留心焉,爾其勿辭察職。
答禮曹判書閔熙疏曰,省疏具悉卿懇。年少浮薄之人,侵斥大臣·重臣,略無顧忌,已成痼弊矣。卿,忠厚長者,才學之臣,在廷無出於其右,乃壽慶,攻斥大臣·重臣,如去蘧蒢,予甚痛惋。卿其安心勿辭,從速行公。
答領敦寧府事金萬基疏曰,省疏具悉卿懇。卿之疾病,予甚慮念,從容調理,則自有勿藥之效。卿其安心勿辭,益加善攝。
答持平李同揆疏曰,覽爾疏辭,爾之忠介之節,令人感嘆。噫,沒世不忘之恩,不共戴天之讐,何日忘之?嗚呼,試觀今日之國勢,流路餓殍塡壑,雖欲乘時有爲,不閱我躬,長吁而歎惋者也。爾其勿辭,從速入來察職,以振臺風。
答府曰,依啓。前正言李壽慶罷職事以上內下日記
下直,泰安郡守張是奎。
謝恩,正言兪夏益,兼同成均閔點,成川府使崔寬,長興直長柳楙。
疊書答右議政箚曰,省箚具悉。箚辭,予已覽矣,其中朴瀗事,多有曲折,必欲得其情而治之,以解予憤惋之心,卿勿爲慮焉。科擧事,當初以劇農之故,不得已退定於秋冬間矣。今又停止,則將大失信於民,不可更爲退定矣,卿其安心焉。
答領中樞府事鄭□□箚曰,省箚具悉卿懇。卿其安心勿辭,調理行公。
疊答右參贊金徽疏曰,省疏具悉卿懇。卿年雖衰老,精力尙强,今此輕薄怪妄之說,未滿一哂,安心勿辭,從速行公。
疊答禮曹判書閔熙疏曰,省疏具悉卿懇。年少浮薄之人,侵斥大臣·重臣,略無顧忌,已成痼弊矣。卿忠厚長者,才學之臣,在廷無出於右,乃壽慶,攻斥大臣·重臣,如去蘧蒢,予甚痛惋。卿其安心勿辭,從速行公。
疊答副應敎李沃疏曰,覽爾疏辭,仍省貼字,爾之愛君之忱,戒誨之言,予深感嘆,可不置諸左右而留心焉,爾其勿辭察職。
備邊司啓曰,今七月二十四日,兵曹判書金錫胄請對入侍時,金錫胄所啓,傳敎矣,武臣之除邊將邊守者,雖有年老父母,不許遞改,久成規例矣。自孝廟朝,特軫人子情理,或因筵臣陳達,有時許遞,而以其無定式之故,或遞或否,不無不均之嘆,續續陳達於榻前,亦涉煩猥。自今以後,以父母年七十五歲以上者,隨其呈狀,入啓改差,獨子無兄弟者,則以七十歲以上爲限,而此外則切勿撓改之意,分付吏兵曹,何如?傳曰,依此施行,似或得當矣。
成均館官員,以知館事意啓曰,今七月初七日儒生上旬輪次,當爲設行,而秋享大祭齊戒相値,故不得設行,當月內,無故日退行之意,曾已啓達矣。卽今此月將終,餘日皆有故,不得爲之之意,敢啓。傳曰,知道。
傳曰,下直守令留待。
傳曰,今下豹皮,副應敎李沃處賜給,以表予嘉尙之意。
領敦寧府事金萬基箚子。大槪,賤疾苦劇,末由進參於侍衛之列,乞遞兼帶摠管之任事。入啓。
謝恩,兵曹正郞孫萬雄·金載顯,佐郞李綸。以上朝報
上在慶德宮。停常參·經筵。
夜五更,流星出璧星上,入西方天際,狀如拳,尾長四五尺許,色白。
答大司憲李袤疏曰,省疏具悉。壽慶事,已悉於諸宰之批矣,卿其安意焉。以上朝報述而
禮曹啓曰,對馬島主處問慰譯官,行司勇金謹行差送事,啓下矣。卽接司譯院所報,則金謹行病重,改差,其代,以折衝韓時說差送云,原單子中,以韓時說改付標以入之意,敢啓。傳曰,知道。禮曹謄錄
謝恩,司諫南□□,參知李溟翼,永興府使李選,左通禮李粲漢,司藝金奐,知製敎柳命賢,戶曹正郞朴守儉,佐郞李最晩,典籍南益熏,禮曹佐郞曺夏卿,尙瑞直長閔挺栢,宣傳官金稔,都摠經歷黃綺·金夢良·洪時疇,都事鄭弘佐·鄭敡,左副承旨李夏鎭,右副承旨金壽弘。
右參贊金徽,實錄兼春秋,減下肅拜。
政院啓曰,明日朔祭親行時,諸承旨各有執事,不可不備員,而新除授同副承旨金玉鉉,非但遠在忠州地,且聞有病患,勢難上來云,似當有變通之道,何以爲之?敢稟。傳曰,同副承旨改差,口傳差出。
吏曹啓曰,臺諫有闕,政事,取稟。傳曰,過齊戒後爲之。
吏曹判書尹鑴初度呈辭,親祭齊戒,留政院。
禁府啓目,朴瀗,刑問一次,泛稱遲晩,加刑得情,何如?啓。至於嚴問之後,終始發明之狀,尤爲痛駭是置,隱諱除良,從實直招,更加嚴刑窮問。以上朝報郞廳李壽鳳校。日記郞廳趙處魯書。
上在慶德宮。停常參·經筵。
正言李瑞雨上疏。大槪,乞遞本職及兼知製敎之任,仍陳所懷,以備財察事。及兵曹判書金錫胄再度呈辭。留政院。以上朝報
答戶曹別單曰,詳覽兩山陵兩魂殿及守·侍陵官各其所屬進排物,別無可減之事,祭享所用之物,尤不可輕減,此意言于該曹。以上內下日記
備邊司啓曰,進賀使,旣已差出,冬至使,不必別差,令該曹以進賀使兼差,何如?以上備局謄錄
禮曹啓曰,大臣奉審後啓辭,恭陵陵上莎草修改,令該曹擇日擧行事,蒙允矣。修改吉日,令日官推擇,則今八月十五日卯時爲吉云,以此日擧行,何如?傳曰,允。禮曹謄錄
上在慶德宮。停常參·經筵。
謝恩,判決事李東稷,驪州牧使趙汝秀,德源府使許遂,歸厚別提表奇祥,尙衣別提柳俰,直長趙持憲,尙瑞副直長韓濟愈,襄陽府使趙宗著,兵曹佐郞申善溫。
吏曹啓曰,副司正韓翊周,宗廟·崇陵朔祭都豫差及釋奠祭執事,塡差矣。無呈病之辭,再度差祭,無緣不參,其厭避怠慢之習,不可不懲,韓翊周從重推考,何如?傳曰,人人圖便之習,不可長,拿問處之。
觀象監,今月初一日巳時午時,日暈,夜三更,流星出天倉星下,入巽方天際,狀如拳,尾長四五尺許,色赤。啓。以上朝報
都摠府啓曰,今日出番軍士,當爲慕華館中日習射,而社稷大祭齋戒相値,不得爲之之意,敢啓。傳曰,知道。都摠府謄錄
上在慶德宮。停常參·經筵。
下直,幕嶺萬戶李忠立,豐山萬戶李仁綱。
大王大妃殿·慈殿·中殿,藥房問安。答曰,知道。
藥房啓曰,秋雨纔過,日氣漸涼,伏未審此時,聖體若何?而慈殿氣候,亦復何如?歲序多遷,練月奄至,群下之情,亦切哀痛,自上孺慕罔極,想惟倍加,臣等,益不勝憂慮之至,敢來問安。答曰,慈候與前一樣,予則獲戾于神祇,遽遭攀擗之痛,日夜追慕之餘,日月流邁,奄及小祥,哀痛罔極之情,益切于中,寧欲溘然矣。
觀象監,今月初二日辰時,日暈右珥,巳時午時,日暈。啓。
以賓廳座目單子,傳曰,過數日後,來待。
答大司憲李袤疏曰,省疏具悉。壽慶事,已悉於諸宰之批矣。卿其安意勿辭,調理察職。
答正言李瑞雨疏曰,省疏具悉。豈可以侵凌大臣·重臣,謂直言敢諫之理乎?如此輕侮朝廷,陸轢大臣之罪,若不懲治,則無以防後弊,爾其勿辭察職。
領議政箚子。大槪,病勢危苦,無望供職,乞蒙恩暇事。入啓。答曰,省箚具悉卿懇。當此國勢揑扤,生民倒懸之日,卿之疾病,猝劇於此際,予之焦悶之懷,可勝斗哉?從容調保,則宜有神明之所扶,須體予意,未參備局之坐,勿以爲慮,安心益加善攝。仍傳曰,遣御醫看病。
掌令金海一,持平李沆啓曰,凡臺閣論事之體,苟有咎過,固不可以大臣而不論,然體統所在,自與彈劾庶官有異,非一言造次間所可斥退者也。頃日李壽慶之侵斥大臣也,不言某事之失,恣加陵踏之氣,至請辨別賢邪,隱然有所薦揚,其語意回互,聽聞可駭,公議之發,亦云後矣,而臣等所謂售私意者,蓋指其一斥一揚而言也。今者正言李瑞雨,挺身投疏,肆然營救,費辭張皇,引諭巧密,更加譏逼於大臣·諸宰,其計專在於周章壽慶,而不自覺其同歸一奪,誠可寒心。若謂壽慶,曾不揣摩,偶爾妄發,則何其語在此而意在彼?使人一聽,較然其迹可見也。臣等所論,只因其言,打罷其心,而瑞雨,反以爲億逆,瑞雨旣非壽慶,安知其言之如此,而其心之必不如此也?噫,瑞雨,徒知救壽慶,而不念朝廷體統之壞了,臣等,竊惜之。臺諫相規,自是體例間事,而今瑞雨,爲之曲護,詆斥臣等至此,臣等,不欲與之相較,而亦何可晏然?請命遞斥臣等之職。答曰,勿辭。臺閣之糾劾,爲其杜日後之弊,勿爲退待。
玉堂箚子。大槪,請正言李瑞雨罷職事。入啓。答曰,依啓。
答禮曹參判洪宇遠疏曰,省疏具悉。卿以耳順之齒,荐罹艱危之日,介嫌於不正之言,予深未解也。卿其安心勿辭,速出察職。
答司諫金奐疏曰,省疏具悉。瑞雨,乃敢阿附一壽慶,予甚駭然也。爾其勿辭,從速察職。以上朝報
義禁府啓曰,以慶尙監司啓本,刑曹粘目,大丘營將羅八紀,移本府處置事,允下矣。羅八紀,時在全羅道金堤地本家云,依例府書吏發遣,拿來,何如?傳曰,允。義禁謄錄
守禦廳啓曰,西北所造弓子一千張,自本廳精造事,春間受敎於榻前,卽令本廳軍官前僉使金得完,聚集物力,監董付役矣。六朔之內,一千張則旣已畢造,南漢軍器所用軍器黑角弓·交子弓,竝六百張,亦爲一時精造矣。黑角弓三十張,別爲封進之意,敢啓。傳曰,知道。金得完,六朔之內,一千張旣已完畢,南漢軍器所用黑角弓六百張,亦爲精造云,誠甚可嘉,特爲加資,以爲激勵之地,宜矣。守禦廳謄錄
司僕寺啓曰,濟州三運年例進上馬八匹,御乘馬二十匹,差備進上馬八十匹,三名日進上馬六十匹,合一百六十八匹內,一匹,船中故失,一匹,沃溝病留,其餘馬一百六十六匹,來到本寺,禾毛色,別單開錄以入之意,敢啓。傳曰,知道。司僕寺謄錄
南天澤,以兵曹言啓曰,今八月初一日,水軍全善雲稱名人,自興化門入來,差備門外擊錚,極爲駭愕。令攸司囚禁治罪,同門守門將趙晉老,常時不能禁斷雜人,以致闌入,亦爲非矣,推考,何如?傳曰,允。
洪處大啓曰,領議政箚子批答,當爲傳諭,而政府無郞廳,遣史官傳諭之意,敢啓。傳曰,知道。
金壽弘啓曰,今月初一日,備邊司郞廳,以進賀使兼冬至使事草記來呈,招別監入啓之後,過兩日,無發落。始問別監,則當日啓下,卽傳于本院書吏云,而本院書吏,亦無逢授者云。其互相推諉,終無置處之狀,極爲可駭,別監及其時本院立仕書吏,竝爲囚禁,治罪査出,何如?答曰,莫重啓下公事,至於過二日之後,終無形影,殊甚驚駭。別監及書吏,竝卽囚禁,詳査曲折。
正言李瑞雨疏曰,伏以臣,愚暗空疏,無一可取,曾爲驛丞·縣宰,尙且跋疐見敗,自分流二三字缺齒祿於朝矣。不料聖明之世,旣收絲麻,猶取菅蒯,使泥土腐爛之身,置諸臺端,循墻賤誠,無由上徹於宸嚴,唐突出謝,呵唱道途,人之嘲玩,又倍於向日潦倒之時,信宿遞改,誠自萬幸,譬如丏者,借穿富人衣裳,慮久有膩汚之患,惟以亟卸爲喜爾,奈何一旬之內,復塵前地,上誤則哲之明,下失自爲之圖,仰思俯慙,莫知所以處身也。幸躋淸顯,厚招輕侮,決不可抗顔,再玷言地,而況此知製敎之選,復濫及於臣,夫代草絲綸,爲任甚重,苟非詞學俱足,莫宜當之,如臣蔑蔑無稱,雖嘗在濫竽之列,亦當淘汰不暇,而乃反續狗於已足之貂,臣於是,不特自慙,亦恨於秉選者之不明而謬擧也。嗚呼,人臣事君之道,四行缺倂賜鐫改,不勝幸甚。抑臣於李壽慶之事,慨然嘆傷,大有惜於朝廷之擧措,不暇以猥越爲嫌,而敢陳區區之懷,惟聖明裁察焉。夫壽慶之直,廷臣,旣交口推與,而聖上亦賜顔奬詡矣,曾未幾何,而遞罷之,摧折之。漢臣所謂一王尊,乍賢乍侫,正謂壽慶,而記所謂進人若將加諸膝,退人若將墜諸淵者,不幾於殿下之爲耶?臣愚主臣,死罪死罪,臣與壽慶,有往來之雅,習知其爲人,蓋氣量器局,微傷狹隘,而文雅蘊藉,自是可人,及其辨人是非,論事得失,則慷慨伉厲,極言直斥,了不作骪骳鶻突狀,雖未必中於窾臼,而要亦不外於繩墨,蓋天性,長於敢言,豈非今臺選之尤,而諫姿之韙者耶?人旣以此稱壽慶,壽慶,亦以此自許,遭遇聖明,盡言不諱,終被千古所無之謗,而退去鄕里,又荷千古所無之恩,而進在言地,則除非木石冥頑,其銘感報答,當復如何?而乃者筵前所奏之言,實出於衆料不到,何也?蓋其意,非以熙徽二臣,有大咎責也,又非以二臣爲不及在廷諸宰,而獨加侮慢也。直以二臣見任崇重,其風裁聲望,有所不厭於伊心,而其直前不避之氣,又有所不屑於微官小事,而遂爲此不斟不酌之言也。覩其前不顧其後,治其名不究其實,有若談八珍於貧家,而欲疵菜糲之饔飱,此豈智者之所爲哉?雖謂之妄言,亦可也。大臣於此,苟能平心恕察,從容解釋,假借其鯁直,而開祛其迷蔽,則如壽慶百輩,何遽不容於吾相之度內,而奈何抉摘其口頭之言,揣度其心外之事,懷嫌蓄疑,曠日引入,自歸於傷事體孤士望之地乎?諺曰,鼻孔呑三斗醋,肚裏行萬斛船,方可謂宰相器量,臣愚,敢以此深有望於大臣也。至於洪宇遠之疏,則又以壽慶,爲險陂傾軋,將至於四行缺壽慶之人搆捏白地,熒惑善人,欲爲藉重於君子,而取信於人主,然則宇遠所慮,潛機將駭者,實在其睫前,而惜乎其不察也。且疏中幺麽一諫官云者,何其失言之甚也?臣聞古者諫官,論事人主之前,而大臣逡巡,今乃曰諫官於大臣,曷敢輕加譏譴,略無顧忌,則其於國家置臺閣之義,豈不背而馳也?宇遠之言如此,臺啓之發,亦獨奚異焉?其所謂凌大臣輕朝廷,本非實狀,而以此名罪,更有後弊,至云傾軋售私者,又是疑團臆逆,有若病極而見鬼者,以此罪壽慶,非但壽慶不服,亦無以服一世之人也。臣雖疲劣無狀,決不至阿其所好,徒見壽慶,耿介孤立,一言妄發,而反獲傾軋售私之罪,又伏見聖上厲精圖治二字缺如流,纔得一壽慶於衰季頹波之下,諭令毋懲二行缺用明於循理沿情之境,則視壽慶,必嫵媚可憐,而無可罪者矣。蟣虱賤臣,妄言至此,死罪死罪,臣無任惶恐隕越之至,謹昧死以聞。批答見上
領議政許積箚曰,伏以臣於日昨,奉審往還,冒雨作行,大爲風雨所傷,不但瘧病添劇,兼且寒疾重發,熱勢如烘,頭痛若碎,晝夜叫苦,奄奄若絶者,已三日矣。今日賓廳之坐,亦不得進詣,臣誠惶縮,添一病裏之病,當此國事艱虞之時,雖不敢乞遞圖便,然倘蒙休息,專意調治,雨露之下,枯荑復生,則庶可以竭其駑鈍,以效奔走之勞矣。伏乞聖慈,俯賜憐察,許臣旬望之暇,俾尋生路,千萬幸甚,取進止。批答見上以上燼餘
上在慶德宮。停常參·經筵。
下直,京畿水使李仁夏。
吏曹啓曰,臺諫有闕,政事,取稟。傳曰,明日爲之。
承文院官員,以都提調意啓曰,本院參下官之除授馬官者,爲慮積滯之弊也。卽今則參下官,只有二員,而其中副正字申㶅,頃日政,除授金泉察訪,此旣非積滯之類,前頭褒貶及新來揀擇時,將無以備員開坐,殊涉可慮。申㶅,察訪改差,以爲還仕本院之地,何如?傳曰,允。
傳曰,京畿水使李仁夏留待。
政院啓曰,近日諫院,位不齊,前後差出守令,多有未署經者,遠方人馬不無留滯之弊,殊涉可慮。諫院未肅拜之員,卽爲牌招肅拜,使之趁速署經,何如?傳曰,允。
吏曹判書尹鑴上疏。大槪,請進定庭試於今秋,退慶科於明年,且請今年令州縣,勿出監官書員,且勿送敬差官,以除民弊事。入啓。
傳曰,京畿水使李仁夏,引見。
司諫金奐啓曰,臣以頃日忝憲職時,再囚蒙宥人金正剛之故,方在應推之中,亦曾以此引避見遞,今何可一刻仍冒?請命遞斥臣職。答曰,勿辭,退待物論。以上朝報
京畿水使李仁夏,引見入侍時,李仁夏所啓,今年凶荒,喬桐尤甚,島中之民,流散之患,誠極可慮,別爲賑救,則庶有保存之路矣。上曰,賑救事,言于該曹。以上備局謄錄
南天澤,以弘文館言啓曰,本館官僚未備,未有甚於近日,下番無行公之員,以上番姑降,已過累日,其在事體,殊甚苟簡。修撰權愈,雖方呈辭,所患別無大段云,牌招入直,何如?傳曰,允。
巳時,上御慶善堂,引見,京畿水使李仁夏,右副承旨金壽弘,假注書朴鎭圭,記事官李后沆·趙持謙入侍。上謂仁夏曰,卿受任一方,所關非細,況京畿一道,凶荒尤甚,而喬桐方海防重地,國家之所恃處,卿其往哉,盡心軍務,毋替職事。仁夏曰,臣誠迷劣無所用,而承此聖敎,敢不竭誠奉職?而第財力已罄竭,恐難措手矣。又起而拜曰,今年凶荒,喬桐尤甚,島中之民,流散之患,誠極可慮,別爲賑救,庶有保存之路矣。上曰,賑救事,言于該曹。仁夏曰,此外可爲之事,臣赴任後,當觀勢啓聞,或報知於備局而變通矣。又曰,喬桐,古無屬島,頃者領相巡歷時,見其凋殘之弊,有松家島出給之事,此雖細瑣之事,官用,以此似愈於前日,而當此大侵之歲,賑事尤爲悶迫矣。缺
左承旨李觀徵上疏曰,伏以臣稟賦素弱,不及中人,嶺營三載,重爲水土所祟,及乎還朝,長在職次,而忽於向來,重得毒痢,其危苦之狀,實在人鬼之間,雖得減歇,而轉作休息之證,食啖日減,元氣日敗,黽勉夙夜之任,若將顚踣矣。又自昨夕,寒粟遍體,四肢如束,夜間寒退,頭疼如碎,而熱勢繼作,僵臥直廬,殆不省事,此必毒痁之證,水痢後氣虛而發也。臣以無似,遭逢盛際,歷叨華顯,而曾無絲毫之益,只欲以陳力奔走,爲一毫自效之地,今又疾篤如此,臣於此,悚懼悶縮,誠不知所措也。伏望聖慈,憐臣病狀,察臣急籲,卽許遞免本職,俾尋生路,不勝幸甚。臣無任瞻天祈懇之至,謹昧死以聞。踏啓字下。以上燼餘
上在慶德宮。停常參·經筵。
下直,庇仁縣監李沃。
謝恩,掌令李馥,兵曹正郞權瑍,黃海都事權愭。
院啓,引嫌而退,旣有推緘,勢難仍在,請司諫金奐遞差。答曰,依啓。
政院啓曰,今月初一日備邊司郞廳,以進賀使兼冬至使事,來呈草記,捧入之後,卽爲啓下云,而別監書吏等,互相推諉,終無置處。故次知別監及書吏,昨已入啓囚禁,而莫重時急之事,累月遲滯,極爲未安,進賀使兼冬至使事,依前備局啓辭,分付該曹,使之趁速擧行,何如?傳曰,允。
左承旨李觀徵上疏。大槪,病勢猝重,乞賜遞免事。入啓。
答吏曹判書尹鑴疏曰,省疏具悉卿懇。慶科,退定於明秋,庭試則進呈於秋冬間,似爲未安之意,已悉於登對之時,今不可更改,災傷覆審事,當令廟堂稟處焉。
吏曹,進賀兼冬至·正朝聖節使,左議政權大運,副使慶㝡,書狀官柳潭厚。
慶尙監司書目,仁同呈,以大司諫張應一辭職上疏上送事。啓。答曰,省疏具悉。爾其勿辭,調理上來察職。
吏曹啓曰,承旨及臺諫有闕,政事,取稟。傳曰,明日爲之。
政院啓曰,右議政,來詣請對矣。傳曰,引見。以上朝報
都摠府啓曰,今日出番軍土,慕華館中日習射,請出標信。傳曰,知道。都摠府謄錄
吏批,判書尹鑴呈辭受由,參判睦來善式暇,參議吳挺昌進,都承旨洪處大進。
兵批,判書金錫胄受由,參判申汝哲中日試才進,參議李枝茂病,參知李溟翼進,同副承旨南天澤進。
吏批,奉敎崔錫鼎改名,承文副正字申㶅,南益熏爲正言,尹抗爲報恩縣監。
兵批,邊國翰·南大夏爲副護軍,金得完爲副司果。
申時,上御慶善堂,引見,右議政許穆,同副承旨南天澤,假注書朴鎭圭,記事官李后沆·趙持謙入侍。許穆曰,臣之所懷,欲陳久矣,而病未能焉,今病少愈,玆敢入來,欲爲陳達,而日勢已暮,心甚未安矣。近來風俗浮薄,訛言日興,不知自何出之言,多行於搢紳間,殊可駭矣。以臣身所當之事言之,頃者洪宇遠之疏,搆四行缺其措語間,誠有過當之失,此二臣者,皆以孤直特立爲心,其言之過激,不足言也。臣知此兩臣最深,以壽慶險陂傾軋,分明售私爲罪案,則萬萬不近,壽慶平生,不喜偏昵,其所親者,惟臣一人已。若以壽慶,爲植黨售私,則非臣一人,亦無指摘者,臣雖昏耄無識,豈黨壽慶而負殿下哉?頃日臣箚中,不痛析壽慶之本心不然者,將以鎭定調解爲心,故泛然以責古大臣爲言,臣亦大臣之一也。不可無自嫌之一言,而臣之本意,非謂壽慶有罪也,罪壽慶者,反藉臣身爲言,其不亦太甚矣乎?臺諫發論,擬之以非情,持之以深文,至於罷職,李瑞雨,身爲諫官,見壽慶以言得罪,上疏言之,乃其責也。玉堂又上箚斥罷,此亦可駭也,以爲壽慶,雖指斥大臣,不宜摧折以沮諫官,非國家美事也。姑以近代事言之,缺朝諫官趙士秀,論相臣沈連源,旣退,連源謝曰,君不但使吾寡過,實國家之福也。宣廟,嘗臨朝嘆曰,廷無廉恥之風。諫官姜諸曰,罪尹斗壽,然後士知恥矣。斗壽伏地謝受而爲罪,二字缺兩善之,一時稱之曰,大臣·諫官之體,當如此。宋英耉爲司諫,稱譽時相恒福於上前。李恒福曰,諫官,不可譽大臣,必斥逐乃已。國朝培養諫官之道,論大臣之過,則奬而容之,譽大臣則媚悅而斥之,有如此者。今壽慶則語涉大臣,群起而斥之,殿下,亦不得不罪焉,若此不已,後弊無窮,當初榻前,聖明,以壽慶非攻斥大臣之意,丁寧下敎,又不罪壽慶,此眞得祖宗朝待大臣·諫官之遺意,何其盛也?厥後臺諫之啓,玉堂之箚,相繼而發,連罷兩諫官,甚非治朝之盛事也。臺所謂傾軋售私云者,大不可,壽慶孤立無助,惟待聖恩曲全,有懷必達,其言雖涉妄率,謂之傾軋售私,則決非其本心四行缺朝著,景象不嘉,非但臣心悶縮,大臣亦必不安矣。聖明,若不平心調解,以釋朝紳疑阻之萌,則臣恐日後之慮,靡有所底矣。上曰,卿何爲出此言?大臣雖有過失,兩司一會後,方可論劾,而李壽慶,以年少浮薄之輩,無故而獨爲侵斥大臣,予以爲駭,而罷斥之,以懲其習,欲令後無此弊也。瑞雨,又爲附會壽慶,故亦罷其職,卿何有不安之事乎?許穆,仍以小紙跪進,上覽訖。又曰,予非以壽慶·瑞雨,爲言事罪之,以傾軋爲非而斥之,卿無不安之事矣。右相旣退。趙持謙曰,小臣,有所諫之事矣,昨日臣,伏聞上敎,以爲奉敎崔名字,與先朝幼諱同,諭令改之矣。出見注書所記,則以與幼諱同音書出,同是一字,則謂之同,字異而音相似,則謂之同音,今旣以同音,出於擧行條件,而臣與注書,承聖敎各異,玆事甚重,不可不詳審以記,故更爲稟達矣。同副承旨老病耳聾,不能仰稟,小臣玆敢陳達矣。上,良久,下敎曰,其上字,音相似,下字,卽其字也。罷出。以上燼餘
上在慶德宮。停常參·經筵。
下直,仁遮外萬戶宋晩,井浦萬戶韓碩吉。
謝恩,玉仁萬戶河達源,歸厚別提崔碩年。
假注書,成碩藎落點。
備邊司郞廳,以領議政意啓曰,兵曹判書金錫胄,三度呈辭,已有加由之命矣。不但此時本兵之務,不可暫曠,實錄纂修,一日爲急,卽爲牌招察任,何如?傳曰,允。
副提學聯名上疏,入啓。答曰,省疏具悉。大臣之言,不必爲嫌,爾等勿辭,從速察職。
弘文館啓曰,本館官僚之不備,未有甚於近日,上番姑降,亦且累日,事體極爲苟簡,下番闕員,勿論吏曹郞官,明日政差出,牌招肅拜,推移入直,何如?傳曰,允。
右議政箚子。大槪,請下所陳小札於政院事。入啓。以上朝報
禮曹啓曰,以諸大臣收議,更議于原任大臣及儒臣事,判下矣。病不獻議之原任大臣處,則固當更問,而朝家之待以儒臣,只右議政許穆及吏曹判書尹鑴也。尹鑴旣是陳疏之人,許穆亦已獻議,以諸大臣所獻之意,更問於尹鑴乎?臣等,不敢擅便,惶恐敢啓。傳曰,然則儒臣勿爲更問。禮曹謄錄
上在慶德宮。停常參·經筵。
下直,昌原府使李鼎來,全羅右水虞候楊五擧。
謝恩,報恩縣監尹抗,承文副正字申㶅。
答右議政箚曰,省箚具悉卿懇。依箚辭施行焉。
吏曹參判睦來善辭職上疏,入啓。答曰,省疏具悉。卿其勿辭,調理察職。
答麻田郡守羅襻疏曰,省疏具悉。爾身居字牧之任,愛君憂民之意,予深嘉之,當令該司稟處焉。
傳曰,下直守令·虞候,留待引見。
右議政上疏。大槪,老病辭職事。入啓。以上朝報
吏批,以朴泰尙爲慶尙左道京試官,任相元爲右道試官,申善溫爲全羅左道試官,沈壽亮爲右道試官,李壽曼爲咸鏡南道試官,金載顯爲平安道試官,安如石爲忠淸左道試官,崔商翼爲右道試官,李溟翼爲承旨,吳始復爲校理,姜汝㦿爲司諫,李褧爲雲山郡守,李德周爲獻納,李寅煥爲黃海道試官,李綸爲江原道試官。
兵批,以姜珉爲宣傳官,邊世煌爲部將,吳瑞蓂爲守門將,宋奎爲四山監役,柳時成爲三陟營將,尹昌亨·金孝純爲僉知,姜尙望·兪應運·李簾爲副司果,李觀徵·金世重爲副護軍,金奐爲副司直,趙守仁·尹商聘·朴廷豪爲習缺。
南天澤,以都案廳言啓曰,都案廳堂上差出之後,臣等,俱有故,今日始爲會同,磨鍊事目以啓,而郞廳則兵曹都案本廳郞廳柳震錫,仍爲差下,兵曹正郞權瑎·孫萬雄,佐郞李萬封,亦爲差下,使之察任,何如?傳曰,允。
又以兵曹言啓曰,當日私奴夢龍稱名人,自開陽門入來,差備門外擊錚,極爲駭愕。令攸司囚禁治罪,同門守門將李之英,常時不能禁斷雜人,以致闌入,亦爲非矣,推考,何如?傳曰,允。
又以吏曹言啓曰,奉常寺正成震丙,身爲太常之官,已踰年矣。太廟月令薦新,一年凡六十餘度,而一不進參,每委諸下僚,致有人言,考其本寺文書,則果如其言,其怠慢不職,甚矣,汰去,何如?傳曰,太廟薦新,是何等莫重重大之事,渠之所任何事,而一年之內,一不進參,如此緩慢之輩,若不痛懲,則將無以杜後弊,拿問定罪。
午時,上御慶善堂,引見,同副承旨南天澤,昌原府使李鼎來,全羅右水虞候楊五擧,假注書朴鎭圭,記事官李后沆·趙持謙入侍。李鼎來·楊五擧起而進前。上曰,知七事否?李鼎來先爲陳誦。上曰,不但七事,此外亦有可爲者矣。今年嶺南農事稍豊云,軍政及撫愛等事,亦可盡心爲之矣。鼎來曰,臣當竭力奉行矣。上曰,其邑有何弊政云耶?鼎來曰,臣曾不知其邑事,不可以傳聞上達,臣往見後,當審察變通矣。上謂楊五擧曰,必與主將和穆,軍兵練習,器械修繕等事,着實擧行,可也。楊五擧曰,臣所往之地,適値年豊,且自前修擧之處,故今無更加之事云,而近來外方,物力凋弊,以是爲悶,然當極力周旋,奉承聖敎矣。缺以上燼餘
上在慶德宮。停常參·經筵。
下直,黃海都事權愭。
謝恩,左承旨鄭晳,右承旨李溟翼,雲山郡守李褧,兵曹佐郞李萬封。
大王大妃殿·慈殿·中殿,藥房問安。答曰,知道。
藥房啓曰,伏未審數日來,聖體若何?慈殿哀疚之中,氣候亦復何如?臣等不勝憂慮之至,敢來問安。答曰,慈候,與前一樣,予則無事矣。
吏曹啓曰,奉常寺正成震丙,身爲太常之官,已踰年矣。太廟月令薦新,一年凡六十餘度,而一不進參,每委諸下僚,致有人言,考其本寺文書,則果如其言,其怠慢不職,甚矣,汰去,何如?傳曰,太廟薦新,是何等莫重重大之事,渠之所任何事,而一年之內,一不進參,如此怠慢之輩,若不痛懲,將無以杜後弊,拿問定罪。
答右議政疏曰,省疏具悉卿懇。當此國家遑汲之秋,卿以耆德重望,予之所以倚依者,惟卿一人而已,年齡雖衰,精力尙强,重聽何傷?宜勿爲辭,速出論道,以副予望。
政院啓曰,頃日守令署經事,諫院之官,啓請牌招矣。適緣引避見遞,尙未開坐,昨日政差出之官及未肅拜之員,竝卽牌招,使之署經,以除遠方人馬留滯之弊,何如?傳曰,允。
正言南□□啓曰,如臣無似,過蒙恩奬,格外陞遷,惶恐感激,不知所以自處也。曾未浹旬,諫職之除,又出意表,揣躬揆分,實難承當,縮伏數日,一味兢惕,辭疏未徹,召牌遽降,分義所在,黽勉出仕,而但臣頃添史局,以不能檢下,陳章徑出,至被推緘,未及照勘,決不可仍冒,請命遞斥臣職。答曰,勿辭。以上朝報
上在慶德宮。停常參·經筵。
下直,驪州牧使趙汝秀,林川郡守洪世亨,咸安郡守南宮鈺,臨淄僉使裵友良。
答吏曹判書尹鑴疏曰,省疏具悉卿懇。卿之所患如此,予甚慮念,無以爲諭,卿須從容調理行公,以副至望。
傳曰,下直守令·邊將,引見。
假注書,安圭落點。
備邊司啓曰,頃因忠淸監司狀啓,各道都事,則專察災傷,右道科擧,則差送京試官事,覆啓蒙允,試官旣已差出矣。災傷踏驗,當在於九月之初,監試罷場,必在其前,監試則仍令都事設行,京試官則趁東堂下送,以除廚傳一分之弊,宜當。咸鏡南道,則亦依此施行,而北道則兩處科擧,令評事設行,災傷則令都事,過監試後,南北道兼察事,竝爲分付,何如?傳曰,允。
吏曹啓曰,臺諫有闕,政事,取稟。傳曰,明日爲之。以上朝報
禮曹啓曰,孝敬殿及崇陵祭需,當初限一年所用,自戶曹分定外方封進矣,卽接本殿參奉所報,則當初磨鍊祭需,去甲寅十二月十三日還虞日爲始用下,以此計之,則當盡於來十一月十三日云,自十一月十四日,大祥日至所用祭需,亦令戶曹依前磨鍊,急速分定之意,分付,何如?傳曰,允。禮曹謄錄
禮曹啓曰,曹所屬內醫院官員等,今乙卯年春夏等褒貶等第,本院提調有故,限內不得磨勘矣。今始等第以入之意,敢啓。傳曰,知道。禮曹謄錄
義禁府啓曰,平安道暗行御史書啓,刑曹粘目,前順安縣監宋錫福,前永柔縣監鄭道成,前順川縣監崔震昌等,移本府處置事,允下矣。宋錫福·鄭道成·崔震昌,方待命於本府,卽爲拿囚之意,敢啓。傳曰,允。義禁府謄錄
辰時,上御慶善堂,下直守令·邊將引見入侍。上謂守令曰,各言官與名守令,各循次以對。上曰,知七事乎?驪州牧使趙汝秀,對七事,咸安郡守南宮鈺,對七事,林川郡守洪世亨,對七事。上謂南宮鈺·洪世亨曰,勿以遠去爲不知,愛養民庶,撫恤軍兵,不善爲之,則當有罰。謂裵友良曰,汝是水軍僉使乎?對曰,然。上曰,軍器,善爲修葺。趙汝秀曰,到任之後,可知弊瘼。遂罷出。以上燼餘
上在慶德宮。停常參·經筵。
下直,淸道郡守徐文重,別害僉使朴權。
司諫姜□□啓曰,臣庸陋無狀,濫蒙洪造,且臣曾任靈光郡時,以太僕馬瘦瘠,方在越等中,揆以臺體,決難冒出,請命遞斥臣職。答曰,勿辭,退待物論。
答右議政疏曰,省疏具悉卿懇。卿以碩德重望,威名已著,當己亥議禮之事,被誣於奸人,退在鄕里,至於十餘年之久,而及至今日,丐閑之章,遽出於艱虞溢目之日,予心缺然,罔知攸措,幸卿念國家之岌嶪,亟回遐心,毋負予意。仍傳曰,遣史官傳諭。
禮曹啓曰,今八月初一日朔祭,親行於孝敬殿矣,十五日望祭,當行於敬思殿乎?敢稟。傳曰,依啓。
院啓,引嫌而退,旣有越等,在例當遞,請司諫姜□□遞差。答曰,依啓。
吏曹啓曰,臺諫有闕,政事,取稟。傳曰,明日爲之。
申時,日暈。以上朝報
備邊司啓曰,今年年分,比常年尤宜詳審,決不可泛然付之兼官之手,一任下吏之用奸,遠方新迎人馬留待之弊,亦不可不慮。新除授守令之未辭朝者,令該曹催促,竝於數日內,發送,何如?答曰,允。以上備局謄錄
備忘記,武藝別監,則長待禁掖,雖或有不時之變,此必輦下精强之兵,而但其數,殊甚零星,誠爲可惜。擇其人物及有才藝者,加抄二十名事,分付于訓鍊都監。訓局謄錄
李溟翼啓曰,平安道幕嶺·吾老梁·代登浦三處萬戶,皆新設,監兵營所上新造兵符,今當下送,而幕嶺萬戶李忠立,則旣已下去,本鎭兵符,竝送於監營,使之分上之意,下諭,何如?傳曰,允。
傳曰,大王大妃殿服制,旣已斬衰三年,定行矣。今八月十八日練祭,兼行換服事,言于該曹。
以韓垽爲持平,李觀徵爲參知,尹先哲爲典籍,尹鑴爲司宰監提調,沈梓爲工曹參判,權□□爲右通禮,安如石·朴泰尙爲兼持平,申善溫爲兼監察,崔後亮爲司僕僉正,朴來慶爲校書博士,慶一會爲副護軍,李沆爲副司直,朴泰尙·沈壽亮·李寅煥爲副司果,成碩藎·安圭爲副司正,牛峴別將金是振,芒江改號事,啓下。
備忘記。傳于南天澤曰,武藝別監,則長待禁掖,雖或有不時之變,此必輦下精强之兵,而但其數,殊甚零星,誠爲可惜。擇其人物及有才藝者,加抄二十名事,分付于訓鍊都監。
南天澤,以備邊司言啓曰,今年年分,比常年,尤宜詳審,決不可付之兼官之手,一任下吏之用奸,遠方新迎人馬留待之弊,亦不可不慮。新除守令未辭朝者,令該曹催促,竝於數日內,發送,何如?傳曰,允。
右議政許穆疏曰,伏以臣,老悖昏謬顚妄,不復以人事相待,而衰敗沈綿之疾,氣力隨死,日盡一日,縷命可憐。常恐恩遇隆厚,殺身不足以報答萬一,而職任甚重,三公之責,況非八十垂盡奄奄者之所堪任,徒竊虛名,負殿下付托之重,臣罪益大。仍竊惟冒忝匪據,自量無一可取,未有絲毫裨益,徒壞朝廷辱名器,獨不愧於心乎?亦盛朝之所甚羞也。臣區區所願者,特許罷官歸田里,頌禱聖德,以終餘日,生死於恩澤之中,無非聖人之化也,無任恐懼祈懇之至。批答見上以上燼餘
上在慶德宮。停常參·經筵。
夜一更,月暈。三更,月暈,白雲一道如氣,起自暈上,直指南方,長十餘丈,廣尺許,良久乃滅。
觀象監,今月初十日申時,日暈。夜三更,流星出奎星下,入西方天際,狀如鉢,尾長三四尺許,色赤。啓。
領中樞鄭□□箚子。大槪,臣病不得察任,兼帶御營廳及宗廟署都提調,竝乞遞免事。入啓。答曰,省箚具悉卿懇。卿其安心勿辭,調理行公。
答吏曹判書尹鑴疏曰,省疏具悉卿懇。凡國家之安危,係於明人倫,人倫紊亂,則宗社危矣,故予則以爲,人倫不可不明。嗚呼,時烈,外飾儒名,內懷陰險,使孝廟不得傳重,亦不得服斬衰三年之制,興言議禮之事,恨滿腔裏,寧不如溘然。逮至仁宣王后議服之時,禮官趙珩等,初以禮經朞年定行矣,乃敢不爲啓稟,偃然付標以大功,誣罔先王於哀毁之中。噫,珩等,雖急於護黨,豈可忍忘孝廟之恩乎?故先王赫怒於斯,擧經釐正,乃罪禮官及誤禮之人,亦足以洩神人之怒,而慰在天之靈。然予則以爲典禮旣正,而至於大王大妃於顯宗,猶未能盡制,何以欲載在國家之禮,與大臣之間,有異焉,顯廟履至尊之位,則豈可以爲祖孫之間,而有不服斬衰三年之理乎?予方欲備盡曲折,詢咨于大臣之際,適見卿疏,符合予意,卽下原疏於大臣·儒臣。右相所引禮經及晉宋已行之制正合予心,予雖未解禮經,略涉禮制,及古昔明鑑,練祭時當服斬衰三年之制事,旣已斷定矣。況且疾病之來,人所難免,牌招之擧,遽出於此際,未赴召命,有何所傷?而其安心勿辭,善涉行公,毋負予之至意。
吏曹啓曰,臺諫有闕,政事,取稟。傳曰,事當過齊戒後爲之,而望祭執事,不可不備,明日口傳差出。
答工曹參判沈梓疏曰,省疏具悉。卿其勿辭,調理察職。以上朝報
司僕寺啓曰,今此陵幸時所把馬匹數,別單書啓,以此整齊,而其中驛馬,則依近例,令兵曹知會該道,使之直爲入捧,何如?傳曰,允。司僕寺謄錄
以金奐爲司諫,吳始復爲兼南學敎授,丁昌燾爲慶尙左道京試官,姜碩耉爲慶尙左道敬差官,任相元爲掌令,丁昌燾·姜碩耉爲兼掌令,李光迪爲文兼,成胤童爲武兼,黃徵爲兼內乘,韓弼五·李守芳爲副司果,崔徵爲車嶺召募別將,李信厚爲梨峴權管,姜汝㦿爲副護軍。
大司憲李袤,掌令李馥啓曰,仁同府使閔誠重,爲人庸鄙,居官貪虐,濫用盲杖,專事肥己,則於加定稅米,以其上納之餘,盡輸之官廳,馱載絡繹,恬不知恥,小民怨詈,有識唾罵,已極寒心,而大司諫張應一,承召之際,自星州先送先文,繼到其境,衰病不能行,因留上疏,而誠重,不但不親出見,亦不肯送一吏相問,甚至於接待等事,全不擧行。其不廉無識之狀,固不足言,而侵暴窮民,輕蔑近侍之罪,不可不徵,請仁同府使閔誠重,罷職不敍。新際授持平韓垽,時在江原道原州地,請斯速乘馹上來事,下諭。答曰,依啓。
工曹參判沈梓疏曰,伏以臣濫被榮寵,遂速罪辜,見棄於時,乃分之宜,意外蒙宥,旋叨新命,驚惶罔措,惟有感淚,區區廉義,有不暇恤,卽當奔走,少效涓埃,而不幸重傷於暑濕,患痢數月,一向沈綿,元氣日敗,喘息如縷,奄奄床席,有似僵尸,雖欲强起,其勢末由,含恩畏義,撫躬自悼,不得不哀籲於嚴廬之下,臣罪萬死。伏乞聖慈,天地父母,亟許遞免,俾尋生路,千萬幸甚,臣無任戰悸祈懇之至。批答見上以上燼餘
上在慶德宮。停常參·經筵。
自辰時至申時,日暈。
謝恩,司僕僉正崔後亮。
吏曹啓曰,臺諫有闕,政事,取稟。
右議政上疏。大槪,以非收議本意,伏承隆批,惶恐自陳事。入啓。
傳曰,政事,過國忌後爲之。
領議政·左議政箚子。大槪,敢伸服制,獻議中未盡之說,請召二品以上·三司之臣,會議賓廳,俾大禮歸於至當之地事。入啓。
答右議政箚曰,省箚具悉卿懇。予非特一循古禮而已,略憑禮經定制矣,卿其安心,亦勿惶恐焉。以上朝報
南天澤,以實錄廳言啓曰,時政記刪節之役,一房今亦告畢,堂上·郞廳,竝宜減下,而粉板謄錄郞廳十五員,則依前例差出,別單書入,而此時員役料布之弊,不可不念,比前減數書吏七人,有料布衙門書吏·使喚·使令一名,庫直一名,則料布題給事,分付該曹,何如?傳曰,允。以上燼餘
上在慶德宮。停常參·經筵。
夜四更五更,月暈。
下直,成川府使崔寬,雲山郡守李褧,光陽縣監安時翊,報恩縣監尹抗,昆陽郡守黃震瑞,南平縣監朴尙郁,安岳郡守李聖賚,結城縣監權震翰,永柔縣令金萬運,順安縣令崔後寔,載寧郡守李時橝,舒川萬戶李惟楷,魚面僉使張萬徵,永宗萬戶張善浩,咸昌縣監金益華,會寧萬戶權宗元,龍媒萬戶金潤,渭原郡守盧希遠,安州判官鄭徵,嘉山郡守崔聲善,河東縣監崔壽泓,松禾縣監申,龍岡縣今尹致績,祥原郡守高振龍,通川郡守李台瑞。
大王大妃殿·慈殿·中殿,藥房問安。答曰,知道。
藥房啓曰,朝晝之間,涼燠異候,伏未審聖體若何?而慈殿氣候,亦復何如?臣等,不勝區區憂慮之至,敢來問安。答曰,慈候,與前一樣,予則僅得無事矣。
傳曰,下直守令·邊將留待。
政院啓曰,右議政,命招不進矣。傳曰,更爲命招。
又啓曰,大司諫在外,次官牌招乎?敢稟。傳曰,知道。
司諫金奐啓曰,臣以推緘在身,引避見遞屬耳,今又承乏,忝叨本職,當遞之嫌,與前無異,請命遞斥臣職。答曰,勿辭,退待物論。
疊書在上十二日實錄廳啓曰,時政記刪節之後,一房,今亦告畢,堂上·郞廳,竝宜減下,而粉板謄錄郞廳十五員,則依前例差出,別單書入,而此時員役料布之弊,不可不念,比前減數書吏七人,有料布衙門書吏·使喚·使令七名,庫直一名,則料布題給事,分付該曹,何如?傳曰,允。
右議政箚子。大槪,病中召命再下,不得已扶詣闕下,略陳所懷事。入啓。傳曰,右相來在闕外云,使之入侍。
傳曰,下直守令·邊將,引見,大臣·六卿·三司長官·備局堂上,亦爲引見。
引見時,凡各陵奉審修改時,限明秋繕工監·觀象監提調,勿爲同進事,及十五日孝敬殿親祭事,政事,過練祭後爲之事,榻前定奪。獻納李□□所啓,引嫌而退,推緘未勘,勢難在職,請司諫金奐遞差。上曰,依啓。領議政所啓,新除授守令人馬留滯有弊,年分且迫,數日內發送事,旣已催促,而襄陽府使趙宗著,今日不爲下直,請從重推考,明日內發送,何如?上曰,依爲之。
引見時,上曰,李壽慶,凌轢大臣,語意不美,故予甚駭然而罷職矣。今聞右相有不安之心云,李壽慶敍用,以安右相及諸大臣之心。禮曹判書閔熙所啓,寧陵石物掘取處塡塞之役,待秋爲之事,旣已啓下矣。今年凶荒此甚,朝家多事,勢難趁期爲之,敢稟。上曰,明秋退行。又所啓,崇陵水道改築之役,待秋爲之事,命下矣。非但鉅役,今年則無潦水,故不能知其各道之如何,觀明年潦雨然後,改築似當。上曰,待明秋爲之。又所啓,南別殿正殿重建事,實是鉅役,而當此凶荒,勢難始役矣。上曰,觀明年農事,更稟。又所啓,英陵前池修築,待秋夕祭,改築事,命下矣。驪州尤甚失稔,勢難及期,待明年農歇時爲之,似當。上曰,明年農歇時,與本陵參奉·守衛役軍等,隨便修補事,分付。戶曹判書吳挺緯所啓,山陵守僕房及厨間舂析所等處修補之事,常時任他置之,猝急來報,殊甚可悶,使守護軍及守僕輩,姑爲隨便修補,似當。左議政曰,雖不可永爲規式,姑爲變通,何如?上曰,依爲之。領議政所啓,報恩縣監趙渭叟,移拜益山郡守,除朝辭赴任事,分付,何如?上曰,依爲之。又所啓,江原道守令,以大口魚進上事,被罪者八邑,而迎送之弊,極爲可慮,曾在先朝,時任守令,則有只贖,以除迎送之弊,敢稟。上曰,當此大無之年,許多守令,一時遞易,官事虛疏,迎送有弊,時任七邑守令,今番則特爲只贖仍任。
下直守令引見時,龍岡縣令尹致績所啓,本縣有大弊瘼,西路有客使支待之事,而本縣與平壤,分半接待,物力則與平壤懸殊,百姓雖告訴於監司,而至今不爲變通,赤立之民,無以收拾,故敢此仰達。上曰,變通事,言于該曹。
領議政所啓,四道大同貢物之價,上年權減者,今年亦當仍減,湖西收米每結十二斗之捧,今年當始行之,而作木之邑,因以六斗定疋,則山郡之民,亦可以蒙惠,以此定式,何如?上曰,依爲之。上曰,闕內各諸司侵虐曹司之弊,極爲無據,曾前已爲痛禁,而或有猶踵前習者云,殊甚可駭,今後一切禁斷,如有不爲遵行者,各別懲治事,分付。
吏曹判書尹鑴所啓,古者歲凶,則雖宗廟供捧之物,亦有不能盡禮者,今歲飢民困如此,不可無節省之道,山陵·魂殿冗費裁減事,曾已啓達於榻前,請付戶曹判書吳挺緯,啓稟裁減,如殿陵官員下人所食蔬菜之價,至於數千石之多,是也。其後聞戶曹,以事係山陵·魂殿供上之物,自下不敢輒請裁減之故,只書所入之數而上達,自上以別無可減之事,判下云。臣以爲自上萬機之中,凡干細微之事,必有未暇致察處,亦有不必加意者,戶曹旣受上命,則當條具陵殿所入之物,各其下,書當減省不當減省者,以之上聞,以竢處分,可也。今乃如此,此非臣下盡心奉職之道,曾以此意,言于戶曹判書吳挺緯矣。凡當職事,顧細嫌拘少體,不爲明白陳達,使上心曉然,非人臣事君盡職之道,今挺緯在此,臣請陵殿供上之物,更令戶曹判書,書其當減省與不當減省者啓稟,以爲節省變通之道,何如?領議政曰,尹鑴之言如此,令戶曹察其可減者,更爲書稟,何如?上曰,山陵·魂殿所供之物,令戶部更爲裁減書上。以上朝報
大臣·六卿·三司長官·備局堂上,引見,入侍時,領議政許積所啓,京畿大同收米之留支,爲本道州邑之用者,如官需衙祿,使客儲置等項,例不下七千餘石,而今若一循常例,輒以舊結捧之,則民間必大起怨讟,其勢不可不詳檢田實,盡蠲災分,雖未知災當幾許,實當幾許,第以甲寅舊結,摠以算之,三分而以一爲災,則實結當爲二萬六千五百三十餘結,就此二萬六千五百三十餘結。又盡減春收六斗之米,只捧秋收米六斗,則當爲米一萬六百石,分供於各邑,所餘只是三千石,而此則又當責應各樣科外之役,實無羨餘,可以輸納於京廳者。京廳所用,則大約亦不下二萬四千餘石,其中太僕內外廐馬之草價,爲畿廳策應最鉅之役,而卽今事勢,有不可減除者,內農圃牛馬草價,若三分減一,則所減者當爲二百九石,瓦署土木之價,若減其半,則所減者,當爲二百七十石,其人十三名十五同之價,若令兩湖,均分而共應之,則所減者,當爲七百七十石。京營雉鮮,係于上供,雖不敢直請減酌,若依戊申之例,每日五鮮,減其二,初日十雉,減其三,只此所減,當爲米四百五十八石。如司贍寺休紙,元數不多,雖全減其價,不過爲三十一石,合而計之,共減一千六百五十八石,此外諸司所用,則亦有不可盡減者矣。二萬四千石之中,旣減一千餘石,則實用當爲二萬二千三百四十二石,此無可辦之路,亦將不得不復依戊申·辛亥之例,指出各衙門銀布以供之。若除出太僕八千金,管餉四千金,御營二千金,合爲銀一萬四千兩,湖南乙卯條歲幣價之當送于戶曹者,當爲木三百七同,逐年移送歲幣之價,又當爲木一百同,平安兵營木三十五同,平安監營木二十同,忠翊木二十同,嶺南巡營木七十同,湖南巡營木三十同,此共爲五百八十二同,以此策應畿內一道之役,則庶可以少蘇窮餓之民矣。上曰,依爲之。吏曹判書所啓,江都,爲保障之地,必須得人而委任之,以爲措置之圖,今江華留守鄭榏,位望非不合,而治戎幹事,恐非所長,請召入爲京官,而更議可合之人,何如?領議政許積曰,時任留守,詳明勤幹,難得如是之人矣。尹鑴曰,臣聞羅州牧使許秩,材局有餘,實合如此之任,今以此人,爲此官,俾令及此飢歲,修城郭備海防,則似爲得策矣。上曰,江華留守鄭榏,遞付京職,羅州牧使許秩,江華留守除授事,吏曹知悉,開政日擧行。以上備局謄錄
上在慶德宮。停常參·經筵。
下直,永興府使李選。
備忘記,初欲以斬衰三年,略倣古禮而定制矣,今聞大臣·諸臣之收議,參以禮經,則終無明白可據之文,大王大妃服制,勿以斬衰磨鍊。
答領·左相箚曰,省箚具悉。服制一款,旣已更定矣。
傳曰,永興府使·襄陽府使,竝使之下直於今日矣。襄陽府使趙宗著,則何不爲下直耶?今日內下直事,卽爲分付。
下直,襄陽府使趙宗著。
領中樞府事鄭致和箚子。大槪,虞主埋安宗廟之時,臣病未運動,將不得進參,伏切惶恐,兼帶宗廟署都提調,亟許遞改事。入啓。以上朝報
禮曹啓曰,備忘記,初欲以斬衰三年,略倣古禮而定制矣,今聞大臣·諸臣收議,參以禮經,則終無明白可據之文,大王大妃服制,勿以斬衰磨鍊事,命下矣。依庚子年例,練祭服制節目中,以去衰服進吉服,付標以入之意,敢啓。傳曰,知道。
又啓曰,顯宗大王練主,今八月十六日,當爲畢役云,依前啓下,本曹堂上,與奉常寺提調,眼同奉審後,仍爲奉安于宣政殿之意,敢啓。傳曰,知道。禮曹謄錄
上在慶德宮。停常參·經筵。
望祭後,四殿,藥房·政院·玉堂·百官,奉慰問安。答曰,罔極。
下直,全羅兵虞候李東泌,吾老梁萬戶洪應龜,平陵察訪安墪,召村察訪安儒謙。
謝恩,豐陽君張善瀓。
答領中樞府事鄭致和箚曰,省箚具悉卿懇。卿之疾病,經年不愈,予甚憂念,虞主埋安宗廟時,當令次官代行,卿其安心勿辭,從容善涉。
疊書,在上十四日,禮曹啓曰,備忘記,初欲以斬衰三年,略倣古禮而定制矣。今聞大臣·諸臣收議,參以禮經,則終無明白可據之文,大王大妃服制,勿以斬衰磨鍊事,命下矣。依庚子年例,練祭服制節目中,以去衰服進吉服,付標以入之意,敢啓。傳曰,知道。
大殿誕日,政院·玉堂·二品以上·六曹問安。答曰,知道。
吏曹判書尹鑴上疏。大槪,輒有愚見,敢干淸齋,且請伏妄論大禮議誤朝廷之罪事。入啓。答曰,省疏具悉卿懇。予之初意,則略倣古禮,定以斬衰矣。反復思惟,則以晉·宋亂世之禮,斷定莫重之禮,極涉未安,況且禮經有曰,諸侯服天王斬,母后,無天王斬之文,不可以終無可據之禮,定行大禮矣。卿其安心,亦勿竢罪焉。
持平李同揆上疏。大槪,猥進管見,冀蒙裁擇事。入啓。以上朝報
上在慶德宮。停常參·經筵。
下直,德原府使許遂。
謝恩,掌令任相元,兼掌令姜碩耉。以上朝報
禮曹啓曰,今此崇陵幸行時,健元陵·顯陵·穆陵,在於一山之內,似當有展謁之擧,而自上方在衰絰之中,衰服行禮,實涉難便,依前例,此一款,不爲磨鍊之意,敢啓。傳曰,知道。禮曹謄錄
南天澤,以賑恤廳意啓曰,今年失稔,畿內·兩西,一體尤甚,都下窮乏之民,亦不可不救,京外賙賑之策,惟恃三南米租,趁明春轉移之意,前日筵前,旣已定奪矣。三南所定之穀,合米九萬石,租二萬六千石,小豆八百石,而計除船價數□石,則各處分救之數,雖患不足,而三南之穀,亦宜優數儲置,就元數中,二三字缺磨鍊別單以入之意,敢啓。傳曰,知道。以上燼餘
上在慶德宮。停常參·經筵。
今八月十七日,孝敬殿改題主時,出宮正時,三更一點,改題主正時,三更二點。
禮曹啓曰,五禮儀服制條,前銜三品以下,白衣·白笠,終三年云,而更無復職後追服衰服之文,故從前依謄錄,以白袍·白帽,代衰服矣。昨夕吏曹判〈書〉尹鑴,送言于臣熙曰,復職之人,終不着衰服,已涉未安,況其後致位卿宰者,只以白衣,終三年,尤爲不當,須以此意,啓稟定奪云。問議于大臣,則領議政許積則以爲,此事心常疑之矣。五禮儀,只論三品以下前銜而已,不言復職後服色,必以追成服,爲未安也。然而位至卿宰者,與庶官不同,以白袍帽,終三年,亦甚未安。凡服,雖不可非時追改,今因練服改服之節,而着衰服,如百官之服,未爲不可。左議政權大運,右議政許穆及原任大臣,亦以此言爲是,半日之內,事雖急迫,依此擧行事,分付,何如?傳曰,依例施行。
四殿,藥房·政院·玉堂夕問安。答曰,罔極。以上朝報
南天澤,以弘文館言啓曰,本館下番副校理臣柳命天,今日練主陪進時,以浴主大祝,晝仕出去之意,敢啓。傳曰,知道。
金壽弘,以都摠府言啓曰,今日出番軍士,當爲慕華館中日習射,而練祭齊戒相値,不得爲之之意,敢啓。傳曰,知道。以上燼餘
上在慶德宮。停常參·經筵。
顯宗大王練祭後,大王大妃殿·慈殿·大殿·中殿,藥房·政院·玉堂·百官,奉慰問安。答曰,罔極。
初昏,有電光。夜五更,流星出天苑星下,入北方天際密雲中,狀如鉢,尾長四五尺許,色赤,月暈。以上朝報
李溟翼啓曰,今日練主題主時,左通禮啓請中嚴之後,所當一依儀注,次第唱之,而自上出就版位之後始唱,引儀,分引宗親·文武百官,左通禮進,當齋前跪,啓外辦兩節,難免顚倒失儀之責,左通禮之不能更啓外辦,雖由執禮不呼笏記之致,而亦有疏漏之失,請當該執禮及通禮,竝推考,臣以該房,亦不能檢飭,惶恐待罪。傳曰,知道。勿待罪。以上燼餘
上在慶德宮。停常參·經筵。
自辰時至未時,日暈。
謝恩,長湍府使權脩。
領中樞府事鄭致和箚子。大槪,今日問安之列,病未進參,惶恐待罪事。入啓。
大殿,政院·玉堂·二品以上·六曹·大司憲問安。答曰罔極。
大王大妃殿,藥房·政院·玉堂·二品以上·六曹·大司憲問安。答曰,罔極。
藥房啓曰,伏未審夜來,聖體若何?而慈殿氣候,亦何如?歲月如流,練日已過,臣民之痛,益復難追,自上孺慕罔極,達夜行禮,必多有傷,慈殿哀毁痛迫之餘,又過昨日,氣力亦何以支保?臣等不勝區區憂慮之至,敢來問安。答曰,慈候,與前一樣,日月流邁,小祥已過,追慕罔極之懷,曷可云喩?予則無事矣。
答領中樞府事鄭致和箚曰,省箚具悉卿懇。身有疾病,未參班列,別無所傷。卿其安心,勿待罪。
平安監司書目,安州蕩敗,已到十分地頭,依舊例,設置支應判官,以節度使,兼治民事,已令廟堂稟處。安州判官鄭徵,令該曹改差,以曾經侍從,勤幹有風力人,極擇差遣事。
咸鏡監司書目,甲山,去七月二十一日爲始霜降,吉州長白山,七月二十九日下雪事。
藥房,以承傳色口傳啓曰,慈殿行素,已過三朔,臣等不勝憂慮之至,前以勸進常饌之意,仰達于大王大妃殿,則以小祥之前,決無聽從之理,過後當卽勸進爲敎,雖甚切悶,姑爲等待矣。今則小祥已過,自今日,分付司饔院,令進常饌,自上亦以復饌之意,稟達勸勉,何如?答曰,當曲爲勸進,期於得請矣。以上朝報
答吏曹參議吳挺昌疏曰,省疏具悉。以斬衰三年未安之意,已悉於吏判之批矣。
答持平李同揆疏曰,省疏具悉。以斬衰三年未安之意,已悉於吏判之批矣。
答領中樞府事鄭致和箚曰,省箚具悉卿懇。以下缺燼餘
備邊司啓曰,本司見存之提調,不爲不多,而本職俱係緊任,每於開坐之時,或不能備員,工曹參判沈梓,吏曹參判睦來善,本司提調差下,提調中,刑曹判書閔點,使之仍察有司之任何如?答曰,依啓。禮曹參判洪宇遠,兼察備局之任。
又啓曰,習操時,兵·水營下人之受賂於各邑各鎭者,梟示警衆,已有孝宗朝定奪之事矣。慶尙道巡撫使權大載狀啓中,統營水操時,諸般下人受賂於各鎭浦者文書,現捉云。所當依前定奪梟示,而此事,奸細之徒所易犯者,而立法太嚴,則反有掩匿之弊,依榻前定奪。自今以後,隨其現發,重者啓聞梟示,輕者則從重決棍事,分付各道各營,而今此現發之統營下人,則其犯禁文書,下送于統制使處,使之査出,各別決棍,以爲日後懲戢之地,何如?答曰,允。
又啓曰,今日政,戶曹參議,以累被重腏之權諿,廢棄已久之李晳,備擬,殊無爲官擇人之意,故臣方坐備局,捉致政曹吏,言其不合,使之改擬,則銓官答以旣已備擬之後,因大臣之言而改之,有損政體云云,而仍入其望,諿也受點,進人才退不肖,卽大臣之任也。臣雖駑劣,忝居大臣之位,坐堂而公言之,則宜卽改之,有何損於政體?臣恐政體由此而反有所損也。其在事體,不無警責之道,吏曹當該堂上·郞廳,竝推考,戶曹參議權諿改差,以廉謹人擇擬事,分付,何如?答曰,允。以上備局謄錄
領議政許積口傳啓曰,自上特念民弊,修治橋梁,只令人馬通行,勿爲貽弊,而至於城內,則橋梁不廣,例爲添補之擧,撤取民家板扉及把子以補之,公私之弊甚多,先朝擧動時,勿使添補橋梁,只令通其輦路,而使馬兵·步兵,或先行或後行,今亦依此爲之似當,敢稟。傳曰,依爲之。訓局謄錄
義禁府啓曰,榮川郡守崔濟,拿問定罪事,傳旨啓下矣。崔濟時在任所,依例發遣府羅將,拿來,何如?傳曰,允。義禁府謄錄
吏曹啓曰,頃者前惠民署主簿金瑀,以御筆進內事,有準職之命,而本曹捧承傳矣。然此人等,如此等事,宜在論賞之科,而不宜輒在東班付職之類,本衙門亦無準職可當之科,特令從自願,定遣審藥之任,以示嘉奬之意,何如?傳曰,允。以上惠民署謄錄
上在慶德宮。停常參·經筵。
下直,伐登浦萬戶李東柱。
李夏鎭,以都摠府言啓曰,今日出番軍士,當爲慕華館中日習射,而崇陵親祭齊戒相値,不得爲之之意,敢啓。傳曰,知道。
備忘記,今下弓矢,伐登萬戶李東柱處,給送。
南天澤,以義禁府言啓曰,榮川郡守崔濟,拿問定罪事,傳旨啓下矣。崔濟時在任所,依例發遣府羅將,拿來,何如?傳曰,允。以下缺
傳曰,淸風府院君諡號,永葬前議定事,分付。
傳曰,歸厚署棺板一部,送于內司事,言于該曹。
疊在下傳曰,今此陵幸,正當各穀未收之時,扈駕諸臣及前後廂將所經之處,如有害穀之事,則數字缺責,以此意,嚴明分付各處。以下缺
答〈領〉中樞府事鄭致和箚曰,省箚具悉。已悉予意於前後之批矣,更何多誥?卿其安心勿辭,益加善攝。燼餘
政院啓曰,卽者領·左相,使備邊司郞廳,來言于本院曰,出宮時刻太早,雖到晝停所,想亦未明,而十里外,則不宣植炬,昏黑中擧動,事體未安。故招問日官,則卯時亦吉云,卯初動駕,則巳初間,似當到陵所,而未末還爲動駕,則還宮亦且未暮,以卯初改啓下宜當云,敢啓。傳曰,知道。以上備局謄錄
傳曰,今此陵幸,正當各穀未收之時,扈駕諸臣及前後廂將所經之處,如有害穀之事,則難免犯令之責,以此意,嚴明分付各處。訓局謄錄
領中樞府事鄭致和箚曰,伏以臣屢陳悶迫之懇,乞遞兼帶之任,而聖批不許,溫諭繼降,臣誠惶恐,置身無地。宗廟春秋奉審之時,本署都提調,與三曹堂上及各司該官,偕進眼同者,乃所以重其事也。今秋奉審當前,臣不可不進參,而臣久病之中,脚部偏枯痿痺,寸步不能自運,以臣病狀,決無趨詣周旋之勢,反復思惟,罔知所爲,四行缺煩猥,一向祈免,至於此哉?區區所陳,非出飾讓。伏乞聖慈,諒臣病重實狀,特垂體下之仁,將臣兼任宗廟署·御營廳等都提調,竝許遞改,俾得安意就盡,千萬幸甚,取進止。批答見上以上燼餘
上在慶德宮。停常參·經筵。
上親幸崇陵,卯初一刻乘轎,出延光門,仍爲乘輦出宮,到關王廟幕次,下輦乘駕轎,大殿降輦乘轎後,政院啓曰,雨勢如此,駕轎當設雨備乎?敢稟。傳曰,依爲之,而百官亦爲雨具,可也。
大駕到晝停後,傳曰,下輦時,侍臣班列,何其草草耶?李溟翼啓曰,自前陵幸時。以下缺上,上陵後,哭移時,侍從亦哭。
上徒步哭上陵。鄭晳啓曰,地勢高峻,升降之際,恐有致傷之患,下情悶迫。
上曰,復舊之地,自何至何耶?內官徐後行,指左偏對曰,從某至某。上問曰,前所謂鐵,在何處耶?徐後行對曰,鐵前,在曲墻下,而除二三尺許,所謂□僧之錫杖鐵也。旣已仰稟而去之矣。
上,下山詣幕次後,傳于鄭晳曰,賞格木布,其已整待耶?鄭晳,招守僕催促。
執禮,引諸執事四拜。
上,行祭時,就位哭四拜,侍從,亦哭。
上盥手後,三上香,執盞·獻盞,行初獻禮,大祝任相元,讀祝。
領議政許積,行亞獻禮,左議政權大運,行終獻禮。
上,哭四拜,亞獻·終獻皆哭四拜。
上祭畢後,仍詣階上幕次,其他儀注,同朔望祭式。
親祭後,藥房問安。答曰,罔極。
政院·玉堂問安。答曰,罔極。
二品以上·百官,單子問安。答曰,罔極。
宗班問安。答曰,罔極。
還宮時刻,以未初一刻單嚴啓下。
大駕還宮時,到晝停,政院·玉堂·藥房問安。答曰,罔極。
大駕到關王廟時,傳曰,雨勢如此,以駕轎仍爲還宮,可也。
李夏鎭啓曰,內乘來言,輦與駕轎,捲簾,取稟。傳曰,捲三面。
南天澤啓曰,小臣,兩慈殿問安進去,下直。傳曰,知道。
大駕還宮後,藥房·政院·玉堂問安。答曰,知道。
二品以上·宗班問安。答曰,知道。
南天澤啓曰,吏曹郞廳來言,守令有闕,政事,何以爲之?敢稟。傳曰,明明日爲之。以下缺燼餘
上在慶德宮。停常參·經筵。
藥房都提調權大運,提調閔熙,副提調洪處大啓曰,伏未審夜來,聖體若何?展謁陵寢,孝思益復罔極,夙駕往返,涼雨侵濕,不瑕有傷乎?慈殿氣候,近來亦復何如?臣等不勝區區憂慮之至,敢來問安。傳曰,慈候與前一樣,予則無事矣。
大王大妃殿·王大妃殿·中殿,藥房問安。答曰,知道。
大殿,政院·玉堂問安。答曰,知道。以下缺
南天澤,以弘文館言啓曰,淸風府院君諡號,永葬前議定事,命下矣。本館議諡之規,事體重大,必有長官東璧然後,可以議定,今兩員皆見闕,明日政,竝差出,以爲趁速議諡之地。且本館下番,只有修撰權愈,自去夜宿患猝重,今朝呈單出去,今日則不得已,以上番姑降入直,而事甚苟簡,下番闕員,勿論吏曹郞官外任,明日政,亦爲差出,新授官員,竝卽牌招察任,何如?傳曰,允。
掌令任相元·安如石啓曰,臣等昨自陪從之列罷還之際,不覺留都大臣,尙坐路邊,人馬駢闐,未及回避,倏然馳過,壞法失體,莫此爲甚。昨緣日暮,今始來避,所失尤大,請命遞斥臣等之職。答曰,勿辭。
南天澤啓曰,掌令任相元·安如石,再啓煩瀆,退待物論矣。傳曰,知道。
持平李同揆啓曰,掌令任相元·安如石,以臣等昨自陪從之列罷出之際,不覺留都大將,尙坐路邊,人馬駢闐,未及回避,倏然馳過,壞法失體,莫此爲甚。昨緣日暮,今始來避,所失尤大,引嫌而退,犯馬大臣,在例應遞,請掌令任相元·安如石,竝命遞差。答曰,依啓。以下缺燼餘
上在慶德宮。停常參·經筵。
爲政。吏批,判書尹鑴進,參判睦來善陳疏,參議吳挺昌呈辭,都承旨洪處大進。
兵批,判書金錫胄進,參判申汝哲御營廳坐起進,參知李觀徵進,同副承旨南天澤進。
吏批啓曰,兩司·玉堂闕員,今當差出,而擬望之人乏少,外任竝擬,何如?傳曰,允。以下缺
以吳挺昌爲副提學,吳始復爲副應敎,尹以益爲密陽府使,尹漪爲振威縣令,李文著爲新昌縣監,李弘迪爲安州判官,李振昌爲康津縣監,田爲寶城郡守,李馥爲掌令,任相元爲獻納,柳命賢爲修撰,嚴緝爲承文著作,李世華爲戶曹參議,李藼爲順天府使,李德周爲掌令,朴泰長爲監察,元振澤爲金山郡守,黃應老爲昌陵參奉,沈檀爲兵曹佐郞,朴守儉·權瑎·權尙任爲兼春秋,李沃爲司諫,李立中·元梲·柳挺輝·沈檀·趙趾錫·安漢珪·李聃命·金涑·李挺晩·申㶅爲實錄兼春秋,兵曹佐郞李弘迪仍任實錄兼春秋,李東老爲忠州營將,柳天三爲訓鍊副正。以下缺
南天澤啓曰,前禮曹佐郞沈檀,以該官承牌詣闕之後,移拜兵曹佐郞矣。因兵曹啓辭,佐郞李弘迪,旋已仍任,沈檀,時無職名,而以實錄廳郞廳,應在付軍職之中,令該曹卽爲口傳付軍職,何如?傳曰,允。以下缺
南天澤,以都摠府言啓曰,今日出番軍士,當爲慕華館中日習射,而兵曹判書參政,依前例不得爲之之意,敢啓。傳曰,知道。
吏批啓曰,以四館積滯,本曹例有春秋別遷之事,今亦依例春秋別遷,何如?傳曰,允。以下缺
答工曹參判沈梓疏曰,省疏具悉。爾其勿辭,調理察職。
答吏曹參判睦來善疏曰,省疏具悉。卿才實合籌司之任,卿其勿辭,從速察職。
答江華留守許秩疏曰,省疏具悉。江都乃是保障之地,雖在平時,不可不擇人,況當今艱虞之秋乎?卿累經州府,治績已著,故特拜重任,卿其勿辭速往,毋負予意。
箚領中樞府事鄭致和疏曰,省箚具悉卿懇。予之誠意未格,卿辭至此,予甚赧然,不知所以爲諭。卿其安心,更勿爲辭焉。以上燼餘
以賓廳進不進單子,傳曰,今日雖是賓廳日次,而經過擧動之後,氣力頗爲勞困,過數日後來會。以上備局謄錄
上在慶德宮。停常參·經筵。
下直,寧海府使金,全羅左水虞候金振瀗,彌串僉使朴而暾。
傳曰,史官一員待命,騎馬三匹立之,興仁門內摘奸。
傳曰,昨觀全羅監司狀啓,則谷城縣監文榮後,奪取民妻,諉以留置衙中,使其妾娚之奴交奸。噫,夫朝家之置字牧,爲其恤民去弊,非爲奪置民妻之意也。榮後之不有國法,縱恣無忌之罪,若不嚴加痛徵,則難防日後之弊,拿問定罪。
傳曰,凡守門之任,意非偶然,今者興仁門護軍及部將及軍士等,不能敬謹,以致失火,殊甚驚駭,當該護軍等,拿問處之,軍士等,令攸司囚禁治罪。
府啓,臣昨論鄭榏事,伏承聖批,以雖非極選之才,至於不合佐貳之任,予實未曉爲敎,聖鑑所照,姸媸自辨,臣豈敢苟爲過激之論哉?第念人臣,當職不能者免,爲國之大法也。榏,身居保障之地,未有績庸之著,遞解而歸,乃其分耳。旣歸之後,循例復敍,則爵秩名論,可以無損於前,而今以才弱智短,緩急難恃,無責無罰,換授內職,有若治郡高第,以次選入者然,豈不有損於國體乎?況今國勢日就岌嶪,而人昧授命之義,各懷便身之計,此時關防重任,若以不職獲免,內移便處,則誰肯竭慮盡智,爲國家就職事乎?此而置之,則無以爲策勵之地,請戶曹參判鄭榏遞差,引嫌而退,婚家之嫌,在例當遞,請掌令李德周遞差。答曰,不允。末端事,依啓。
修撰柳命賢上疏。大槪,臣病勢情勢,俱難冒居榮次,懇乞遞免,以便公私事。入啓。
吏曹啓曰,臺諫有闕,政事,取稟。傳曰,明日爲之。以上朝報
義禁府啓曰,谷城縣監文榮後,拿問定罪事,傳旨啓下矣。文榮後,時在任所,依例府羅將發遣,拿來,何如?傳曰,允。義禁府謄錄
上在慶德宮。停常參·經筵。
謝恩,掌令李馥,持平權瑍,順天府使李藼,金山郡守元振澤,新昌縣監李文著,兼監察金載顯。
答修撰柳命賢疏曰,省疏具悉。爾其勿辭察職。
掌令李馥,持平權瑍啓曰,臣等今日肅謝恩命,約與同僚,行相會禮,出待朝房,則持平李同揆,托以身病,負約不來,此無非臣等見輕之致,何可苟冒,請命遞斥臣等之職。答曰,勿辭,退待物論。
禮曹啓曰,今八月二十八日,乃淸風府院君發引之日也。發引時及十月初七日安葬時,王大妃殿,當有望哭之禮,望哭儀注,依前例磨鍊以入之意,敢啓。傳曰,知道。
持平李同揆啓曰,臣以積釁餘喘,身命危迫,疾病沈痼,雖感激降批,冒死出肅,而奔走奉職,誠所不堪。加以數月之內,連喪子女,今曉,行殤子卒哭,至情所迫,未免過傷,殞塞昏絶,全不省事。同僚相會之禮,適當此際,欲起還仆,終不得往赴,以致同僚之引嫌,而竢其小定,今始來避,所失尤大,臣何敢一刻仍冒乎?請命遞斥臣職。答曰,勿辭,退待物論。
吏曹判書尹鑴上疏。大槪,臣之情勢,有不敢自安者,乞賜退免,以全終始事。入啓。
右議政箚子。大槪,乞暇焚黃事。入啓。以上朝報
司饔院,以入番宗室意啓曰,參奉金時望,今番監試,旣已試暇,依例受由。參奉張楦,近得傷寒,帶呻入直,自夜來症勢添重,決無察任之望,依前例忠義一員,使之代察,何如?傳曰,允。司饔院謄錄
南天澤,以都摠府言啓曰,都摠管閔點,除標信,晝仕進去之意,敢啓。傳曰,知道。
又以義禁府言啓曰,□□縣監文榮後,拿問定罪事,傳旨啓下矣。文榮後,時在任所,依例發遣府羅將,拿來,何如?傳曰,允。以上燼餘
上在慶德宮。停常參·經筵。
答右議政箚曰,省箚具悉卿懇。卿之父母墳,雖在一日程,當此日氣朝晝異候之日,量其往還,則可至累日,予之缺然悶迫之懷,難以毛擧,然而恕其卿之至情,强抑勉從,焚黃之請,卿其諒予至意,速爲往來,以解日夜耿耿不忘之懷。仍傳曰,遣史官傳諭。
謝恩,榮川郡守徐必成,寶城郡守田,監察朴泰長,實錄兼春秋元梲,金泉察訪鄭泰岳。
以都處亨爲假注書。
備忘記,題主官兵曹參知李觀徵,加資。大祝副校理柳命天,兒馬一匹賜給。侍衛長番內官及其餘諸執事,各加一資,資窮者,代加,工匠下人等,令該曹米布磨鍊題給。守陵官瀛昌君沈,侍陵官全以性,各加一資。參奉高嶰·權德潤,忠義宋在貞,進止內官金禹鼎·金重輝,各加一資,資窮者,代加。孝敬殿宗室,靈愼君瀅·東原君潗·武昌都正湸·靈春正涏·花山副正渷·全平副正漷,各熟馬一匹。長番內官金成輝·裵隣·李厚植,各兒馬一匹。金以秋,半熟馬一匹。金寬·朱希聖,各上弦弓一張。參奉金盛達·黃鎰,忠義李長·成道重,各兒馬一匹。李齊夏·尹商紳,各上弦弓一張。薜里內官尹銘酒,內官吳興雲·李翰榮,各兒馬一匹。進止內官李世良·李以馨·金起聲·元弼憲,各上弦弓一張賜給。陵殿下人,令該曹依前例,米布磨鍊題給。
傳曰,今此右議政,焚黃事下去,令本道澆奠床從優備給,給馬事,分付。
政院啓曰,卽者吏曹郞廳來言,今日爲政事命下,而判書尹鑴,疏批未下,參判睦來善,遭服制,參議未差,不得開政云,政事,何以爲之?敢稟。傳曰,明日爲之。
傳曰,過淸風府院君發引後,經筵爲之。
玉堂箚子。敢陳所懷事。入啓。
政院啓曰,右議政臣許穆,以焚黃事,陳疏乞暇,自上優批允許,臣等固知聖意之出於禮待大臣,曲循其情,而第竊伏念,耆德之臣,不宜一日去朝,不可以其私情之切迫,而有所輕許,況大耋之年,難恃筋力之康强,則數日程驅馳,安知其必無疾病,而果能如期還朝?推誠懇諭,勉留其行,則亦必仰體聖意,改其初計矣。臣等待罪近密,區區所懷,不敢不達。答曰,爾等之請,誠與予意合當,懇勤敦諭之意,左承旨代予草敎,趁卽往諭。
答玉堂箚曰,省箚具悉。已諭於政院之批矣。
大司憲李褒啓曰,竝引嫌而退,約會相待,辭病不來,責有所歸,何必爲嫌?請掌令李暾,持平權瑍出仕,持平李同揆遞差。答曰,依啓。
院啓,喬桐,乃海路咽喉之地,水使,兼三道統禦之任,其職責之重,非常調武夫所可堪當。水使李仁夏,以闇塞之性,强愎自用,決非將領之才,而徒以將家子弟,曾任閫臬,且經重鎭,事多顚妄,無一善狀,而遽授本職,近來秩高武弁,雖曰乏人,卽今朝廷,方以海防爲憂,則豈可循例塡差,若是其苟簡哉?物情不愜,久而未已,如此之人,不可仍畀重地,以貽日後之憂,請京畿水使李仁夏遞差。答曰,不允。
答吏判尹鑴疏曰,省疏具悉卿懇。昔者,文王雖聖,乃得尙父而治,齊桓之時,亦得夷吾而覇,寡躬之薄德,雖不如周文·齊桓,得兩賢於草野之中,又得經學才智之臣數人,共理國事,以濟艱虞,乃是予日耿耿於腔裏,故中夜無寢,食不甘味,所以企待者也。卿何不體予之至誠,介懷孟浪纖芥之言,邁邁然若將浼焉,予甚驚訝,且慙且悲,難以形言。願卿勿以動念於虛誕之說,益堅愛君憂國之誠,毋負至望。仍傳曰,遣史官傳諭。
右副承旨李夏鎭書啓,臣承命往諭于右議政許穆,則以爲聖敎至此,惶恐感激,不禁涕泗交頤,不知所以自處也。當冒萬死,更陳危悃,不勝隕越待罪之地云矣,敢啓。傳曰,知道。以上朝報
實錄廳郞廳,以摠裁官意啓曰,仁宣王后祔廟都監,當於十二月,依前例排設於刑曹,修理假家等役,必趁未凍前,可無多費功力之弊。實錄廳,勢將移設於昌德宮前,備邊司實錄移捧吉日,令日官推擇,則九月初三日爲吉云,以此日,將爲奉移之意,敢啓。答曰,知道。以上備局謄錄
禮曹啓曰,松都等處,麗朝諸陵摘奸,限三年爲之事,曾已定式,故上年當爲發送,而適値國恤,不得擧行矣。依前定奪,發遣本曹郞廳,摘奸,何如?傳曰,允。
又啓曰,曾因京畿監司各陵奉審啓本,獻陵典祀廳及齋室近處,長廣三十餘間之地,林木蒙密,不見天日,家舍蓋瓦,致傷朽敗,且十餘丈之檜木百餘株壓臨,烈風暴雨之時,必有頹壓之患之意書啓,發遣本曹郞廳,與本陵參奉,眼同看審,不得已可斫之處,從便斫伐後,株數書啓事,蒙允之後,適値國恤,姑爲停止矣。依前定奪,擧行,何如?傳曰,允。禮曹謄錄
正言兪夏益·南益熏啓曰,臣等以京畿水使李仁夏遞差事,論列至再,而尙靳一兪,臣等竊惑焉。若使關防,無可虞之端,仁夏有可,二三字缺則渠旣赴任,或觀來效,而仁夏之暗塞强愎,實通朝之所共知,到處顚妄,無一善狀。此時統禦之任,決不可仍畀此人,以貽日後之憂,請勿留難,京畿水使李仁夏遞差。答曰,不允。以上燼餘
上在慶德宮。停常參·經筵。
下直,玉江萬戶河達源。
大王大妃殿,藥房問安。答曰,知道。
王大妃殿問安。答曰,知道。
中宮殿問安。答曰,知道。
藥房啓曰,秋日漸涼,伏未審數日來,聖體若何,而慈殿哀疚之懷,伏想此時難堪,氣力何以支持?臣等不勝區區憂慮之至,敢來問安。答曰,知道。慈候僅得無事矣。
禮曹啓曰,今八月十五日望祭,親行於孝敬殿矣,來九月初一日朔祭,當行於敬思殿乎?敢稟。傳曰,依啓。
政院啓曰,卽者吏曹郞廳來言,今日爲政事命下,而判書尹鑴病不來,參判睦來善服制,參議未差,不得開政云。再次命下之後,連未開政,極爲未安,而自下不敢變通,今日政事,何以爲之?敢稟。傳曰,明日爲之。
答江華留守許秩疏曰,省疏具悉卿懇。已悉予意,更何辭爲?安心勿辭,速往察任。
明日淸風府院君發引時,慈殿望哭正時,四更一點。
政院啓曰,昨日諫院,請罪山陵都監堂上·郞廳·監造官等啓辭中,不擧都廳二字,故只以當該郞廳現告,至捧傳旨矣。今聞當初啓下規例,都廳與郞廳,無區別之事,臺啓本意,竝擧都廳云,而臣矇不致察,不勝惶恐,都廳任奎·李藼,元單子中,付標以入之意,敢啓。傳曰,知道。
院啓,措辭見上請勿留難,京畿水使李仁夏,亟命遞差。答曰,不允。
右議政箚子。大槪,更申危懇事。入啓。
禮曹參判洪宇遠上疏。大槪,籌司新命及本職兼帶,竝乞遞免,以安愚分事。入啓。以上朝報
上在慶德宮。停常參·經筵。
下直,美錢僉使張時元,甘浦萬戶李翻,柒浦萬戶朴世益,吾乂浦萬戶鄭斗徵。
淸風府院君發引後,王大妃殿,藥房·政院·玉堂·二品以上·六曹問安。答曰,罔極。
大殿·中殿問安。答曰,知道。
李夏鎭,以兵曹言啓曰,興仁門北邊門板失火毁傷處,分付繕工監,已爲畢修改之意,敢啓。傳曰,知道。
答右議政許穆箚曰,省箚具悉卿懇。予之强從焚黃之請,以慰人子霜露怵惕之心矣。反復思量,卿以八十老臣,予之所依倚,朝廷之所瞻仰,豈其微哉?故卽遣近侍,勤懇敦諭,爲其息其初計而留行之意也。卿何不諒予之至誠懇乞之請,至再至三?予甚不安于心,罔知攸措,願卿更勿爲言,以解渴悶之懷。仍傳曰,遣史官傳諭。
答禮曹參判洪宇遠疏曰,省疏具悉卿懇。籌司之任,捨卿其誰?宜勿爲辭,安意行公。
傳曰,明日晝講爲之。以上朝報
上在慶德宮。停常參·經筵。
答藥房問安啓辭曰,慈候與前無異,進常膳之事,則府院君發靷已過,卿等未請之前,方爲勸請,予則無事。
答藥房再啓曰,府院君發靷已過之後,尙未復膳,雖凡常之人,行素之餘,必有所患,況慈殿宿患之中,遽遭罔極之痛,蔬食水飮,已至累月,予之焦渴之情,可勝云喩?予當涕泣極力勸進焉。
答忠淸道幼學呂以振三十人等疏曰,爾等之疏,時烈·浚吉之妬賢疾能,黜撤彭齡之位板祠宇,其爲用心,殊甚叵測,彭齡之見辱,誠爲矜惻,當令該曹稟處焉。以上內下日記
以賓廳進不進單子。傳曰,晝講後,大臣·備局堂上,引見。
備邊司啓曰,畿內災實摘奸郞廳十員,今已抄出啓下矣。摘奸之際,不可無事目,故應行條件及分授各邑,竝爲別單書啓之意,敢啓。答曰,知道。又啓目,吏曹判書尹鑴所啓,火田,自明年嚴禁事,曾已定奪於榻前矣。火田禁斷條件,及桑木種植等事目磨鍊,別單書入之意,敢啓。答曰,知道。
大臣·備局堂上引見時,左參贊吳始壽所啓,今年農事,兩西·北道·關東·畿內,擧皆失稔,當此之時,西北民遷還之擧,最爲擾民之巨弊,自前如此之時,則例爲停遷。三南則非但農事稍實,西北民流接者不多,雖不必停遷,平安·黃海·咸鏡·江原·京畿等道,竝限明秋停遷,何如?上曰,依爲之。戶曹判書吳挺緯所啓,畿邑救荒之政,殊極悶慮,本廳所請,從各邑所請,分付,使之貿穀本邑,還報於本廳,以其剩餘之穀,補用於民間,何如?上曰,依爲之。領議政所啓,今年京畿檢覈災傷之事,不可不着實擧行,若以一都事,循例覈審,必不無如前虛僞相蒙之弊,別遣京官十輩,各掌三四邑,一時分出摘奸,則不過旬日,可以畢巡而來。卽今京試官差遣者多,文官則恐不足,勿論文·武·蔭,自廟堂抄擇,凡各邑之所稱災損處,一一摘奸,俾無欺冒之弊,何如?上曰,依爲之。又所啓,關西大小船隻,皆屬於明禮宮,而平壤則折給十三隻,以爲支供之資。至於安州,則官用漁採之船,只有三隻,而亦屬於平壤,平壤·安州均是營下,而不均如此,安州船二隻,永爲劃給於本州,明禮宮所捧船稅,亦令蠲減,何如?上曰,依爲之。又所啓,安州,以營下劇邑,物力凋殘,常時需用,猶患不足,至於勅使時,發賣價三百兩例給之銀,他邑所無之巨弊,此誠朝廷之所已知者,今者本州民人等,亦有呈訴之擧,依平壤例,管餉耗米二百石加給,以爲官需補用之地,何如?上曰,依爲之。正言南益熏所啓,臣有區區所懷,敢此仰達,近日西關守令之差以武弁,出於廟堂之深慮,而第治沿邊要害者外,亦皆以武弁差遣。一道之內,文官守令,只是數三邑,若論政治之能否,則雖無彼此之殊,而至其濫猾貽弊之端,武弁爲甚。先朝爲慮此弊,間嘗差以文官,或文武交差,其意有在。今乃擧一道而委之於武夫,其無所畏憚而放恣病民,乃必至之勢,依先朝已行之例,令廟堂參商變通,何如?領議政許積曰,向日臣之請以武弁除邑者,蓋欲爲慰悅之地,非欲專差武弁,而近日銓曹,專以武弁,差送於西路,此實有弊,今後則文武交差,宜當矣。上曰,文武交差事,分付該曹。戶曹判書吳挺緯所啓,明春賑救之穀,今當料理,而三南及各道老職·贈職,依辛亥年例,自本廳量宜成送,以爲募粟之地,何如?上曰,依爲之。以上備局謄錄
李溟翼啓曰,明日齊戒,明明日朔祭正日,此兩日視事,頉稟。傳曰,知道。
南天澤啓曰,掌令李馥,再啓煩凟,退待物論矣。傳曰,知道。
又啓曰,持平權瑍,再啓煩凟,退待物論矣。傳曰,知道。以上燼餘
上在慶德宮。停常參·經筵。
今八月三十日,下霜。
藥房都提調權大運,提調閔熙,副提調洪處大啓曰,昨日開筵之後,仍又引接臣僚,酬酢移時,伏未審夜來,聖體若何?慈殿復常饌之意,再度陳請,得奉旣復常饌勿慮之敎,極爲喜幸矣。及至入侍前席,始知猶未復常,不勝憂悶,其果更爲仰勉,得回慈聽否?臣等終宵憂慮,敢來問安,竝此仰稟。以下缺
李夏鎭,以備邊司言啓曰,因吏曹判書尹鑴所啓,火田自明年嚴禁事,曾已定奪榻前矣。火田禁斷條件,及桑木種植等事目磨鍊,別單書入之意,敢啓。傳曰,知道。以下缺燼餘
禮曹啓曰,各陵抽栍摘奸,當爲發送,而大臣及本曹堂上,連有各陵修改之行,且纔過陵幸,畿甸驛路夫馬之弊,亦不可不慮,今朔則姑不擧行之意,敢啓。傳曰,知道。禮曹謄錄郞廳李壽鳳校。日記郞廳趙處魯書。
上在慶德宮。停常參·經筵。
以柳千之爲持平。
答吏曹判書尹鑴疏曰,省疏具悉。年少浮薄之說,卿不足爲嫌,速出行公,以副企望。
有政,以金學萬爲寶城郡守,李德周爲獻納,金奐爲掌令,李喜龍爲安州判官,李沃爲副應敎,孟萬始爲谷城縣監,柳千之爲持平,睦昌明爲副校理,李寅煥爲天安縣監,張善瀓爲左參贊,吳始壽爲右參贊,孫萬雄爲靈光郡守,李堂揆爲兵曹參知,朴泰尙爲尙州牧使,安如石爲掌令,李馥爲司諫,蔡時龜爲歙谷縣令,李玄年爲造紙署別提,羅以俊爲副修撰,鄭弘佐爲輸城察訪,李沆爲持平,姜汝㦿爲司成,李壽慶爲兵曹正郞。以上朝報
上在慶德宮。停常參·經筵。
夜二更,流星出婁星上,入北方天際,狀如甁,尾長五六尺許,色赤,光照地,有聲。
兵曹啓曰,北兵使有闕,依近例,令備局議薦,何如?傳曰,允。
傳曰,明日晝講爲之。
晝講入侍,右議政許穆,知事金錫胄,特進官申汝哲,玉堂李沃·柳命賢,承旨洪處大,注書任堂,假注書南弼星,史官崔錫鼎·李后沆入侍時,吏曹判書牌招出仕事,榻前定奪。
政院啓曰,吏判尹鑴,來詣請對矣。傳曰,引見。
吏曹啓曰,承旨有闕,政事,取稟。
吏判引見時,司諫李馥遞差事,傳諭。
傳曰,政事,明日爲之。
晝講時,金錫胄所啓,本曹事務煩劇,而郞廳八員中,三人,以都案郞廳除本司,三人,以京試官出去,內外司輪直,亦甚苟簡,其中佐郞申善溫·李綸改差,其代後政,以在京無故人,差出,何如?上曰,依爲之。侍講官李沃所啓,聖上臨御之後,厲精圖治,而政事猶患稽滯,以近日事言之,三次改稟,其在事體,寧容如是,政院所當直請牌招開政,而每稟何以爲之,亦甚不當矣。如此等事,自上勿爲泛過,恒加飭勵,宜當矣。上曰,不請牌招之當該承旨推考。又所啓,以本館官僚之苟簡,因大臣奏達變通,已經本館錄,而以未經吏曹錄之故,都堂錄尙不得爲之。頃者筵臣,請速爲吏曹錄,至出擧行條件,今過一朔,尙爾稽滯,其在國體,豈非未安之甚者乎?第聞吏曹錄之規,非有郞官,不得爲之云,郞官所當速爲差出矣。上曰,參議亦方有窠,後政,參議·郞官,竝爲差出後,一時牌招,卽爲吏曹錄,可也。又啓曰,當此逐日開筵之日,所當廣招才學之士,以備顧問,前持平韓垽,不但其才有可用,且其文學有篤實,俾令出入講席,裨益弘多矣。右議政許穆曰,韓垽,多讀古人書,有文學才行,臣亦知之矣。上曰,韓垽處,卽爲別諭,使之上來,出入經席,可也。柳命賢所啓,今因侍講官李沃所達之言,前持平韓垽,使之出入經席,前持平李同揆,文學亦過人,似當與韓垽一體,而第念出入經席之擧,事體重大,不可以一儒臣所陳施行,竝詢於卽今入侍大臣及在外大臣處,施行似爲合宜矣。上曰,與韓垽,一體出入筵席,可也。右議政曰,文詞,所以華國,而近來朝家,不貴文學,全無勸奬之道,故堂下文官,能文詞者乏少,良可慨然。書堂更當抄選,而大提學金錫胄,方爲入侍,可詢而處之也。金錫胄曰,臣亦慮文才之乏少,思所以別樣勸奬之道矣。上曰,才不借於異代,玉堂速爲抄選,可也。以上朝報
晝講入侍時,知事金錫胄所啓,守禦廳所造山城軍器弓子頗多,別造珍刀,亦至五百餘柄。弓靶與劍匣,必須着漆然後,可以久置,而本廳物力,有所不及,全漆一斗,自工曹覓送守禦廳事,分付,何如?上曰,依爲之。守禦廳謄錄
都摠府啓曰,今日出番軍士,當爲慕華館中日習射,而兵曹判書金錫胄,備邊司坐起進去,參判申汝哲入直,參議李枝茂服制,參知李堂揆未肅拜,無進參堂上云,不得爲之之意,敢啓。傳曰,知道。都摠府謄錄
上在慶德宮。停常參,只晝講。
下直,振威縣令尹漪。
答刑曹判書閔點疏曰,省疏具悉。卿其安心勿辭,決訟一事,當令該司稟處焉。
觀象監。今月初二日,自卯時至未時,日暈。
藝文館郞廳,以領事·大提學意啓曰,新除授檢閱趙持謙,時在京畿廣州地,斯速乘馹上來事,下諭。傳曰,允。
弘文館啓曰,新除授副校理睦昌明,時在京畿果川地,副修撰羅以俊,時在慶尙道榮川地,經筵入番事緊,請斯速乘馹上來事,下諭。傳曰,允。
以忠淸監司,淸風等官火賊殺越人命事狀啓。傳曰,本道明火賊竊發之患,頻頻有之,人命之致斃,殊極驚慘,守宰之不能嚴飭,誠爲可駭。當該守令,從重推考,使之尋踪期捕,以除民害事,分付于本道監司。
中殿誕日,政院·玉堂·二品以上·六曹問安。答曰,知道。
大殿·大王大妃殿·慈殿,政院·玉堂問安。答曰,知道。
傳曰,振威縣令尹漪留待。
掌令金奐啓曰,臣之所帶推緘,尙未照勘,以此遞職,至于三員,況玆臺閣之地,尤不可一刻仍冒,請命遞斥臣職。答曰,勿辭,退待物論。
晝講入侍,左議政權大運,知事吳始壽,特進官吳挺緯,吏曹判書尹鑴,承旨李宇鼎,玉堂李沃·柳命賢,注書任堂,假注書南弼星,史官崔錫鼎·李后沆。
傳曰,振威縣令尹漪,引見。
晝講時,藝文提學,堂上中可合人,問于首相擬望事,榻前定奪。
府啓,引嫌而退,推緘未勘,勢難在職,請掌令金受遞差,新除授持平柳文之,時在慶尙道玄風縣任所,持平李沆,以忠淸左道京試官,時在全義縣試所,請竝斯速乘馹上來事,下諭。
晝講時,上曰,近來朔製,廢閣不行已久,殊非勸奬多士之道,今番九日之製,當日設行,其他朔製,一一設行,而或當日有故,則其月內,擇其無故之日設行事,申明分付,以爲今後永式擧行。吳挺緯所啓,京畿災實摘奸郞廳十員,旣已抄啓之後,其中掌令安如石,再昨政移拜憲官,其代以前縣令蔡時龜,付軍職改啓下以送,而此事又秋收前完畢,而十員不足,二人加出,以爲推移看審之地,何如?上曰,加出二員,以爲詳細看審之地。
答府曰,不允。竣事後,自當上來,姑勿下諭。
有政,以鄭之虎爲右承旨,李溟翼爲左副承旨,李宇鼎爲右副承旨,洪宇遠爲藝文提學,李袤爲校書提調,朴世樑爲歙谷縣令,李聃命爲典籍,沈益相爲禁府都事,吳始壽爲判尹,李夏鎭爲吏曹參議,李壽曼爲獻納,張瑱爲兵曹佐郞,安漢珪爲兵曹佐郞,柳命賢爲吏曹佐郞,都愼與爲司藝,李同揆爲掌令,李德周爲司諫,洪南立爲判校。以上朝報
疊書晝講入侍時,特進官吳挺緯所啓,京畿災實摘奸郞廳十員,旣已抄啓之後,其中安如石,再昨政,移拜憲官,其代以前縣令蔡時龜,付軍職改啓下以送,而此事必秋收前完畢,而十員不足,二人加出,以爲推移看審之地,何如?上曰,加出二員,以爲詳細看審之地。以上備局謄錄
上在慶德宮。停常參·經筵。
謝恩,左副承旨李溟翼,右副承旨李宇鼎。
大王大妃殿·慈殿·中殿,藥房問安。答曰,知道。以上朝報
答藥房問安啓辭曰,知道。慈候無事矣。以上內下日記
義禁府啓曰,平山前府使趙聖輔,延安前府使趙世煥等拿來,憑閱重處事,傳旨啓下矣。趙聖輔,待命於本府,卽爲拿囚,而趙世煥,時在全羅道茂朱府任所,依例府羅將發遣,拿來,何如?傳曰,允。義禁府謄錄
上在慶德宮。停常參·經筵。
傳曰,吏曹判書尹鑴,寓直。
夜對入侍時,吏判尹鑴所啓,殿下,不以臣不學無識,使之出入經席,臣不敢辭免,而今此夜對,若右相及他筵臣等,不得入侍,臣獨入參,尤不勝惶愧之至。卽今廷臣中,文學無過洪宇遠,而旣遞玉堂之職,不入經席,請洪宇遠特令兼帶經筵,前頭夜對時,亦使與諸筵臣等,同爲入參則似好,敢此仰達。上曰,卿及右相許穆·洪宇遠·李同揆等,輪回入侍,可也。尹鑴曰,右相則年老,乘夜入侍,恐或致傷,旣有晝講,似難出入於夜對矣。上曰,然則卿等三人,輪入夜對,可也。尹鑴曰,此人等可令同參經席,且夜對不必輪回,自上隨意特召,無不可矣。上曰,然矣。參贊官李宇鼎曰,洪宇遠淸名直節,著於先朝,若出入經席,則必益多裨益,不但夜對,亦於晝講時,入參,何如?上曰,依爲之。
晝講時,知事金錫胄所啓,西樞知事·同知·僉知之窠,醫·譯中實職承傳之類,間或付之,而旣無瓜限,故一付之後,或至十年之久,非但事未妥當,渠輩亦有不均之歎。今後則定其朔數,瓜滿後,遞付軍職,何如?上曰,以三十朔,定限,可也。又所啓,引儀李尙培,本是微賊之人也。以習讀久勤,陞遷本職,而本職乃是正職,雖曰久勤例遷,而亦可謂官方之淆亂矣。李尙培本職改差,日後還付相當職任,何如?上曰,李尙培改差,可也。
有政,韓翊昌爲比安縣監,朴以文爲昆陽郡守,金奐爲宗簿寺正,卞榥爲茂朱府使,李穦爲龜城府使,朴世雄爲安峽縣監,閔熙爲右參贊,李後晟爲康津縣監,權瑎爲獻納,李彦茂爲松蘿察訪,韓洸爲奉常判官,李雲徵爲禁府都事。以上朝報
備邊司郞廳,以領議政意啓曰,忠淸兵營主鎭軍査覈啓本覆啓中,罷屬於兵曹之曹字,誤書營字,此則出於臣之不察,不勝惶恐,而戶曹判書吳挺緯箚子覆啓中,法條之上,嚴立二字,落漏不書,啓下之後,始乃覺察誤書,落書之字,元啓目,竝爲付標以入,下吏則自本司推治,而當該郞廳,推考,何如?答曰,允。以上備局謄錄
上在慶德宮。停常參·經筵。
下直,江華留守許秩,滿浦僉使閔涵,撫夷萬戶李枝興。
傳曰,江華留守·滿浦僉使·撫夷萬戶,留待引見。
備忘記,守陵官瀛昌君沈,侍陵官全以性,各加一資。參奉高嶰·權德潤,忠義宋世貞,進止內官金禹鼎·金重輝,各加一資,資窮者代加。
答禮曹參判洪宇遠疏曰,省疏具悉。凡國家之詞命,古人爲重,故子曰,爲命,裨諶草創之,世叔討論之,行人子羽修飾之,東里子産潤色之,以歎美之,詞命之爲重,古今何以異哉?卿之經學,實合于修飾潤色之才,況今玆提學之命,一循諸大臣之公薦,更勿爲辭,安意察職。
晝講入侍,領議政許積,知事金錫胄,吏曹判書尹鑴,特進官申汝哲,承旨鄭之虎,掌令李同揆,玉堂李沃·柳命天,假注書李台龍·南弼星,史官崔錫鼎·李后沆。
傳曰,賓廳,大臣·備局堂上,久未相見矣。與晝講相値,則似未專一,晝講姑停,大臣·備局堂上引見時,司錄當日口傳差出事,榻前定奪。
吏曹口傳政事,司錄嚴緝。
引見時,領議政所啓,淑愼公主家,每一年,木五同,米八十石,定式題給,以補祭需事,纔已下敎云。淑愼公主祭需,不過四明日及忌祭之需而已,木五同,米八十石,似爲太過,當此裁省之時,似當減數矣。上曰,限明年減數,而前定元數內,木則減二同,米則減三十石題給,可也。又所啓,明善·明惠兩公主日下生鮮價,限五年題給事,頃日下敎云。三年之後,則旣無朝夕祭之事,而合計其價,則將至五百餘石,當此凶荒之日,國儲蕩竭,似當有減省之道矣。上曰,特爲減半,以五十石,限丁巳年題給,可也。又所啓,明善·明惠兩公主祠宇,旣已造置,而家後基地,有加給之命云。曾在先朝,以公主第宅太廣事,有所陳達,則以事在先朝,有難減損,而等若於予之子女營造家舍時見之,則可知予之本意爲敎,到今廣占,事甚未安。且聞所買之基,乃故完豐府院君李曙家也,李曙,卽靖社元勳,劃取其基,以廣宮家,事體亦爲未安,故敢此仰達矣。上曰,公主祠宇後基地,當令勿爲加買矣。吏曹判書尹鑴所啓,旌義縣監李守謙,卽故相臣元翼之庶孫也。頃日參判獨政時,除拜本職,雖曰武士,到處廉謹,其才可用,遠外出送,誠爲可惜,旌義縣監李守謙,改差,何如?上曰,李守謙改差,可也。又所啓,頃日政,禁府都事李雲徵,首擬受點,而前日自銓曹,人才別遷抄啓中,還爲拔去之事,臣全不覺察,至於除職承傳懸入,因爲受點。臣旣有違格之事,惶恐敢達,李雲徵所受職名,何以爲之?上曰,李雲徵仍授,可也。以工曹判書柳赫然所啓,龜城府使李穦,改差事,承傳。兵曹判書金錫胄所啓,今年畿內災荒,無異庚辛年,春收米旣有蠲減之命,京廳所需,雖得各衙門移來之銀布,若全無米穀,則各司主人,亦必有難支之患。故與工曹戶曹相議,取嶺南居人貢物歲弊上次木之分定於沿江沿海諸邑者,以其銀布,自京分下之後,將欲收捧米穀於各邑,而來自京廳,不可不別遣差人,定其米價,以爲及時收捧之地,前萬戶朴弘翼,曾用於此等之事,頗有能效。今以此人差定,給馬下送,而沿江各邑之米,則當爲合捧於甘同倉,梁山郡守·黃山察訪兩人中,定爲捧米差使員,使與諸邑定期會趁臘月前,開倉畢捧,待開春,與海邑所捧,一時船運,而大數似不下萬餘石,分付統制使,別定邊將中能事者,聯船作䑸,押領上京,果能無弊領納,則一依漕轉事目論賞之意,慶尙監司·統制使處,竝爲分付,何如?上曰,依爲之。又所啓,近日因賑恤廳募粟事,自吏兵曹,成送職帖者,其數已多,今則各衙門,決不可更請此事,而常平倉,舊有職帖,自知敦寧以下,至判官·主簿·直長等帖二百五十七張,守禦嘉善·通政各職之帖,亦至六十五張,皆以昨年成帖,絶無願受之人。此帖則竝爲爻周,還送該曹,而以通政·嘉善·僉知·判官·主簿等帖,依此張數改成帖,以爲分等募粟之地,何如?上曰,依爲之。以上朝報
大臣·備局堂上引見入侍時,領議政許積所啓,各樣屯田,旣已定奪,而至於漁箭鹽盆,則別無難處之事,一切革罷,盡歸戶曹,而其收稅之數,自戶曹劃給宜當。至於各軍門明鐵之處,則軍門所用甚緊,而戶曹充給之路亦難,此則不可罷也。工曹判書柳赫然曰,統營形勢,異於他軍門之所屬漁箭,似難一體革罷矣。上曰,依領議政言爲之,而統營漁箭鹽盆,則勿爲還奪,今後勿爲加占之意分付,可也。上曰,勸奬學問之道,半不及於明廟·宣廟之朝,而至於武才激勸之道,近甚廢閣,此甚非國家之細慮也。卽令備局武臣中可合擢用之類,別爲抄啓。
備邊司啓曰,臣等,曾於榻前,親承武將抄啓之命,今日會議于本司,堂上以上表表之人,別單書入之意,敢啓。答曰,知道。
江華留守許秩所啓,本府中軍,當爲啓請,而作散中無可合之人,軍職中,可合人啓請,何如?上曰,衛將與軍職中啓請,可也。摠戎使金萬基所啓,本廳巡歷時,試射放賞格所用木同·箭竹,自備局題給,例也,而在前不過巡歷一二營而止,故賞格所用,其數不多。今番則五營軍兵,將竝爲試射放,木同·箭竹等物,令備局比前優數題給,何如?上曰,依爲之。領議政許積所啓,各衙門·諸宮家屯民中,元居人及募入年久者,則充定軍役,自孝宗朝以來,累次定奪,而今春因壽進宮手本,以咸寧宮屯募入人一名,充定軍役之故,本郡鄕所色吏以下,移囚畿邑而推治,從前定軍者,竝爲頉下,烟戶雜役,亦皆減除事,啓下行會,各樣軍役當減者,至於二百六十名之多,不但其代充定之甚難,有乖從前定奪之本意,故臣於夏間,因聖上悶旱求助之日,陳達此弊,請依先朝定奪,勿減軍役,卽蒙允許,而其時落漏於擧行條件,至今不得行會,以其時蒙允之意,追成擧行條件,知委該道,何如?上曰,依爲之。以上備局謄錄
引見時,摠戎使金萬基所啓,本廳,設置於昭格署洞,而射場不好,本廳之東,有射場可合之處,而必斫伐松木四五十株然後,方可試射,分付漢城府,使之擧行,何如?傳曰,依爲之。漢城府謄錄
上在慶德宮。停常參·經筵。
夜一更,流星出天苑星下,入西方天際,狀如鉢,尾長四五尺許,色赤。
傳曰,禮曹參判洪宇遠,今日寓直。
謝恩,右參贊閔熙,藝文提學洪宇遠,護軍鄭來和,松羅察訪李彦茂。
傳曰,夜對爲之。入侍,禮曹參判洪宇遠,承旨鄭之虎,玉堂李沃·柳命天,假注書李台龍,史官崔錫鼎·李后沆。以上朝報
上在慶德宮。停常參·經筵。
謝恩,判尹吳始壽,吏曹正郞柳命賢,副校理睦昌明,比安縣監韓翊周,司錄嚴緝。以上朝報
都摠府啓曰,今日出番軍士,當爲慕華館中日習射,而國忌相値,不得爲之之意,敢啓。傳曰,知道。都摠府謄錄
上在慶德宮。停常參·經筵。
下直,蛇渡僉使申善一,吾老梁萬戶洪汝俊,坊垣萬戶張世榮,自如察訪張。
政院啓曰,今日成均館儒生課試時,六曹堂上,不可不進參,而吏曹則判書尹鑴,不爲進去,參判睦來善,方在呈辭受由中,參議李夏鎭,卽爲牌招,使之進參,何如?傳曰,允。
傳曰,百隷之怠職,莫甚於近日,上言啓下之數,幾至十有餘卷,而回啓者,僅至數十張,其餘則寂然無聞。凡他公事中上言,則遐方之民,當此收穫之際,棄其農業,遠來呈訴,尤不可不顧念,而速爲回啓,而各司之不遵此意,慢不擧職之狀,殊涉駭異,似當推考,而今姑申明,分付。
政院啓曰,卽今成均館官員來言曰,今日儒生課試時,不可無弘文提學,而提學閔點,呈辭不進,卽爲牌招,使之進參,何如?傳曰,允。
傳曰,明日晝講爲之。
院啓,延安,地大物衆,爲海西完邑,而府使柳松齊,本非剸劇之才,到任以後,政多疎闊,凡干官事,全不修擧。且於勅需措備之際,頗有人言,工匠役使之時,害及民間,聽聞所及,物議譁然。如此之人,決不可仍畀字牧之任,請延安府使柳松齊罷職。答曰,依啓。
吏曹啓曰,守令有闕,政事取稟。傳曰,明日爲之。
傳曰,吏曹判書尹鑴,寓直。以上朝報
上在慶德宮。停常參,只晝講。
藥房啓曰,伏未審數日來,聖體若何,而慈殿氣候,亦復何如?臣等不任憂慮,敢來問安。答曰,慈候與前一樣,予則無事矣。
政院啓曰,夜對爲之事,命下矣。玉堂下番權愈病重,不得入侍,上番獨爲入侍乎?敢稟。傳曰,依啓。
承文院官〈員〉,以都提調意啓曰,吏曹參判睦來善,禮曹參判洪宇遠,本院提調差下,副提學吳挺昌,副提調差下,察任,何如?傳曰,允。
大王大妃殿·慈殿·中殿,藥房問安。答曰,知道。
傳曰,明日晝講爲之。
晝講入侍,右議政許穆,知事吳始壽,吏曹判書尹鑴,特進官尹深,禮曹參判洪宇遠,承旨李溟翼,掌令李同揆,玉堂李沃·睦昌明,假注書南弼星·李台龍,史官李后沆·趙持謙。
答吏曹參判睦來善疏曰,省疏具悉。卿其勿辭,從速察職。
晝講時,吏判尹鑴所啓,同經筵一員,陞付知經筵,洪宇遠,同經筵兼帶事,榻前定奪。
政院啓曰,來十一日,輪對,取稟。傳曰,爲之。
輪對官落點,敦寧判官李蕃,兵曹正郞權瑍,刑曹正郞元梲,都摠經歷金受亮。
謝恩,同副承旨李沃。
晝講時,掌令李同揆所啓,近來紀綱解弛,庶人孽妾,亦多乘轎。訓鍊把摠尹淑之妾,乘轎被捉,旣已治罪,而其轎,尹淑曾任守令時所造云。身爲家長,蔑法縱恣之罪,不可不懲,尹淑,請先罷後推。上曰,依啓。
有政,以南天澤爲右副承旨,李沃爲同副承旨,嚴緝爲司錄,李聃命爲兵曹佐郞,吳始壽兼知經筵事,洪萬鍾爲延安府使,尙仁詹爲旌義縣監,鄭之垣爲引儀,吳始復爲兵曹正郞,元㯙爲禮曹正郞,洪有阜爲童蒙敎官,李宇鼎爲大司諫,權大遠爲瓦署別提,林俊業爲龜城府使,鄭之虎爲左承旨,李溟翼爲右承旨,南天澤爲左副承旨,李沃爲右副承旨,李世華爲同副承旨。以上朝報
備邊司啓曰,慶尙道慶州出身金是榮,江華府權牌官金別龍,庫子安仁伊等,上言三度,不但皆非可施之條,三人俱不現身於限內,故依例不爲回啓之意,敢啓。答曰,知道。
又啓曰,開城府居鄭世榮,以徵債事呈上言,啓下本司徵債乃是漢城府所掌,本不干於本司,況世榮,本以常漢,冒稱幼學,偃然書於上言中,猥濫極矣。其上言則勿施,令該曹推治,何如?答曰,允。以上備局謄錄
上在慶德宮。停常參·經筵。
辰時,日有兩珥。
謝恩,知經筵吳始壽,左承旨鄭之虎,右承旨李溟翼,左副承旨南天澤,右副承旨李沃。
答京畿監司閔蓍重疏曰,省疏具悉卿懇。卿其勿爲固辭,從速察職。
傳曰,明日晝講爲之,今日晝講停。
吏曹啓曰,今此增廣別試,東堂初試試官,備擬以入,而堂下中,可合擬望之人絶少,依近例堂上中可合人竝擬,而以各二員備望之意,敢啓。傳曰,知道。
明日增廣別試初試,文科一所試官,吳挺昌·禹昌績·李聃命,二所試官,李夏鎭·柳命賢·李儒。
武科一所試官,金宇亨·沈檀·金夢良,二所試官,申汝哲·趙時緩·黃錡。
兵曹啓曰,增廣武科初試參試官三員中,一望則例以文臣擬差,而在京無故之人絶少,不得已以實錄廳及京畿災實摘奸郞廳,竝擬之意,敢啓。傳曰,知道。
謝恩,同副承旨李世華。
傳曰,吏曹判書寓直。
答禮曹判書洪宇遠疏曰,省疏具悉卿懇。今玆陞擢,實非偶然,卿其安心勿辭,速出行公。
領議政許積,沐浴事,白川地出去。
備忘記,生員任道三,直赴殿試,進士閔昌基,直赴會試,進士李彦紀,生員鄭弼祥·吳始萬,幼學金萬剛,各給二分。
傳曰,夜對爲之,入侍。吏曹判書尹鑴,承旨李沃,玉堂柳命天·睦昌明,假注書李台龍,史官李后沆·趙持謙。以上朝報
輪對入侍時,兵曹正郞權瑍所啓,國家設忠奬衛廳,收錄戰亡人子若孫爲之將以率之意非偶然也。自丙子亂後,于今四十餘年,則戰亡子孫多老死,餘存無幾。卽今見在忠奬衛不滿二百人,而分十二番,輪次立番,一番所立,多不過十餘人,少則至於二三人,事甚孤單,有非設廳本意。今若限其曾玄孫,許令入屬,而但募自願,勿復勒定,則國有添兵之益,民無厲己之怨。後日判書入對時,更加下詢,從便充定事,令廟堂議處,則似爲便好,故敢達。上曰,後日判書登對時,稟處。以上備局謄錄
義禁府啓曰,今此增廣別試時,本府都事十員內,一員未差,九員皆以赴擧,文武一二所禁亂官四員,本府當直都事各一員,公事交代都事一員,合假都事七員,令該曹依例差出,何如?傳曰,允。義禁府謄錄
輪對入侍時,經歷金夢良所啓,本府官員數多,堂上·郞廳,竝至十八員之多,而使喚下人,其數最少,法典內使令元額,則二十名,而丙子經亂之後,減除其數,只存十四名矣。及至辛亥之年,又爲權減,卽今使令,至有十一名,都試科場時及堂上出入替直時,常患不足,至於擧動侍衛多事之時,則尤爲不足以至郞廳,親執弓帶筒箇,奔走進參,不成官員之體貌。卽今各司裁減之時,雖不得依舊復設,辛亥年所減使令三名,更爲復設,何如?上曰,卽今凡事減省之時,復舊雖難,令該曹稟處焉。都摠府謄錄
上在慶德宮。停常參·經筵。
晝講入侍,左議政權大運,同知事睦來善,特進官吳挺緯,吏曹判書尹鑴,玉堂柳命天·睦昌明,承旨鄭之虎,注書任堂,假注書李台龍,史官崔錫鼎·趙持謙。
備忘記,御題製述,吏曹判書尹鑴,居首右副承旨李沃,各熟馬一匹面給,之次左副承旨南天澤,奉敎崔錫鼎,各虎皮一領,待敎李后沆,假注書李台龍·成碩藎,各馬粧一部賜給,御題製述居首左承旨鄭之虎,右承旨李溟翼,校理睦昌明,各熟馬一匹面給,之次校理柳命天,檢閱趙持謙,假注書南弼星,各馬粧一部賜給。
傳曰,明日晝講爲之。
禮曹判書洪宇遠上疏。大槪,宗伯新命,終不敢承當,亟賜遞免事。入啓。以上朝報
上在慶德宮。停常參·經筵。
答禮曹判書洪宇遠疏曰,省疏具悉。宗伯之任,實爲襯合於卿才,卿何撝謙,至此之極耶?卿其勿辭察職。
禮曹啓曰,今九月初一日朔祭,親行於敬思殿矣。十五日望祭,當行於孝敬殿乎?敢稟。傳曰,依啓。
傳曰,史官二員待命,騎馬六匹立之。
晝講入侍,左議政權大運,吏曹判書尹鑴,知事吳始壽,特進官閔點,玉堂柳命天·睦昌明,承旨李世華,注書任堂,假注書李台龍,史官崔錫鼎·趙持謙。
政院啓曰,備邊司郞廳,以左議政意來言,首相在外,且別無稟定之事,而今日賓廳坐起日次,故來會云矣,敢啓。傳曰,知道。
答左承旨鄭之虎疏曰,省疏具悉。勸奬學文之道,近甚迂疎,予每常嘆息,慨然于中心,故披閱經籍,輒下科題,幸或有萬一有補於振作懋勉之一道故也。連覽所述之科文,文彩郁郁,各盡所長,意味深遠,予深嘉悅,豈惜太僕之馬,內帑之薄乎?爾其勿辭,宜速領受焉。
答禮曹參判鄭晳疏曰,省疏具悉。擢置於春官佐貳之任,其意,豈特偶然也哉?卿其勿辭,宜速出仕。
備忘記,太僕馬之瘦瘠,莫甚於近日,親覽面給之馬,則尤爲無形。該官之不能盡心擧職,誠爲可駭,從重推考,色吏,令攸司囚治。
答大司諫李宇鼎疏曰,省疏具悉。抄擢於喉舌之間,特拜諫長之任,誠非偶然,勿辭察職。
答右承旨李溟翼,左副承旨南天澤,右副承旨李沃,副校理柳命天·睦昌明疏曰,省疏具悉。勸奬學文之道,近甚疎迂,予每常嘆息,慨然于中心,故披閱經籍,輒下科題,幸或有萬一有補於振作懋勉之道故也。連覽所述之科文,文彩郁郁,各盡所長,意味深遠,予甚嘉悅於斯矣。豈惜太僕之馬,內帑之藏乎?爾等勿辭,宜速領受焉。
右議政許穆箚子。大槪,太僕馬瘦瘠,該官不能擧職,有嚴至,惶恐待罪事。入啓。
左參贊張善瀓上疏。大槪,奉職無狀,致勤嚴旨,亟賜罷免臣本職及太僕提調等任,以正臣罪事。入啓。
津船內摘奸。以上朝報
備邊司啓曰,會寧·慶源開市事,北京咨文,今已出來,以此分付該道,使之依例擧行,回咨,令承文院撰出,付送於前頭使臣之行,何如?答曰,允。以上備局謄錄
義禁府啓曰,統制使啓本,據刑曹粘目,前南海縣令南宮倓,移本府處置事允下,而南宮倓,時在黃海道平山地本家,依例發遣府羅將,拿來,何如?傳曰,允。義禁府謄錄
上在慶德宮。停常參·經筵。
答右議政許穆箚曰,省箚具悉卿懇。國朝之設立內外寺,重馬政而意非偶然者也。太僕郞吏,不能恪勤擧職,以致太馬之瘦瘠,良可寒心,有特推該官之命,於卿,少無引咎之嫌,卿其安心勿辭,以慰予不安之心。
答左參贊張善瀓疏曰,省疏具悉卿懇。國朝之設立內外寺,重馬政而意非偶然者也。太僕郞吏,或不能恪勤擧職,以致大馬之瘦瘠,良可寒心。有待推之命,於卿,少無引咎之嫌,卿其安心勿待罪。
同副承旨李世華啓曰,今日晝講入侍時,前慶尙監司李翻決杖定配公事,因左議政權大運所啓,杖則贖,只以徒配停當。幼學朴世萬照律公事,及前咸安郡守李碩馪刑推公事,因知義禁府事吳始壽所啓,朴世萬,只杖九十,徒則減,李碩馪,姑停刑推覈處事,已有成命。元公事中,改判付以入事,旣已定奪於榻前,此公事三件,依榻前定奪,改付標書入之意,敢啓。傳曰,改判付公事,必更入啓,改下于政院,則始乃付標以入,例也。今則政院,直爲付標,事甚未妥矣。
又啓曰,前慶尙監司李翻減杖定配公事,及幼學朴世萬特減徒配決杖公事,及前咸安郡守李碩馪姑停刑推覈處公事,已有榻前成命。臣以入侍承旨,承命出來,到禁府,還送文書,使之改付標以入,而新忝本職,未諳規例,且念三件公事,矇然還入,似爲未安,議于同僚,付標以入,措辭稟啓矣。今承聖敎,不勝惶恐待罪。傳曰,勿待罪。
明日孝敬殿親祭正時,四更一點。
假注書李台龍改差,代金日省。
慶尙監司書目,尙州等官呈,以去八月二十七日地震,事係變異事。以上朝報
上在慶德宮。停常參·經筵。
望祭後,大王大妃殿,藥房·政院·玉堂·百官奉慰問安。答曰,知道。
慈殿·大殿·中殿,藥房·政院·玉堂·百官奉慰問安。答曰,罔極。
下直,長淵府使朴世源,金山郡守元振澤,榮川郡守徐必來,黔毛浦萬戶韓汝宗。
傳曰,大提學命招。
傳曰,明日晝講爲之。
傳曰,今下諸臣試製之文,令大提學課次以入。
夜四更,流星出天津星上,入織女星下,狀如鉢,尾長三四尺許,色赤。以上朝報
禮曹啓曰,大殿誕日,各道監兵營所封方物,依前例封進事,前已啓下知委矣。濟州牧使所封方物弓帶筒箇四部,今始上來,依前例看品內入,而其中織毛馬粧,結弓獐皮,則無緣不爲封進,極爲非矣。牧使蘇斗山,請推考,未封織毛馬粧,結弓獐皮,急速封進之意,分付,何如?傳曰,允。禮曹謄錄
泗川幼學白而章等上疏曰,伏以立祠建宇,厥惟久矣。必其道德,有所傳受於先賢,其功業,有所裨益於斯文者,則無不尊尙而俎豆之,蓋所以崇其德報其功也。斯道之消長,士習之汚隆,於是乎係焉,則崇報之典,顧不重且大哉?臣等竊惟,先儒副提學臣李楨,家傳忠孝,動遵繩墨,其學,出於先正臣文純公李滉,深得中庸之傳,脚踏實地,以聖賢自期待,諄諄善誘,以覺後覺爲二三字缺歷敭四朝,謇謇匪躬,其於章奏之間,罔不以格君心勉聖學爲先務,事親至孝,化行一鄕,執喪哀毁,幾至滅性,半丈缺伏願殿下,俯稽李楨羽翼斯道,嘉惠後學之功,特許臣等之請,錫以嘉額,使之得二字缺常祀,則豈惟士林之榮規,實爲邦家之美事,而大聖人尊德樂道之盛心,其亦永有辭於無窮矣。臣等不勝瞻天望雲激切屛營之至,謹昧死以聞。傳曰,下該曹。禮曹啓目粘連,啓下是白有亦,觀此泗川幼學白而章等疏辭,則蓋爲先儒副提學臣李楨祠宇請額事也。楨,以遐鄕後學,篤志力學,其學出於先正臣文純公李滉,得中庸之傳,脚踏實地,以聖賢自期,歷敭四朝,謇謇匪躬,章奏之間,必以格君心勉聖學爲先務,事親至孝,化行一鄕,執喪哀毁,幾至滅性。又服中·仁·明廟三大臣喪,其在司成,與李滉,得爲長貳,相與講明經義,庠舍之士,多興於學。宣廟初,辭副提學召命,上書仍陳勸戒,皆格言至論。杜門斂迹,專精讀易,足爲斯文之標的,後學之指南,士林仰止。旣有祠宇之建,朝家褒奬,宜副賜額之請是白乎矣,事係恩典,自下不敢擅便,上裁,何如?缺
獻納權瑎上疏曰,伏以臣下質凡才,百無一能,常調例遷,亦踰涯分,而乃者新命,遽出於意慮之所不及,夢寐之所未到,臣始驚終訝,匪喜而懼,徊徨隕越,不知置身之所也。薇垣固言責重地,獻納爲當品極選,必須才望茂著,僉論允可,然後方可以應是選也。安有如臣駑劣之流,越格而擬之,蔑望而授之者哉?伏乞聖慈,俯察危悃,收回成命,以安微分,以重名器。抑臣有區區所懷,思欲一陳於聖明之下,而猥越是懼,泯默久之,私憂過慮,耿耿于中。今叨言責,不敢半丈缺至於廈氈之上,講論之際,經書則如易之安不忘危,書之有備無患,論語兵食信之答問,孟子地利人和之說,史記則如周宣王之修政攘夷,漢高祖之屈群策善將將,其他歷代帝王强國禦戎之策,興衰撥亂之業,靡不深思而熟講之,玩味而體認之。至於引接臣僚之時,毋論官之尊卑,人之老少,必就古今事變軍國大計,設難而問之,使之擬地而論對,不徒試之以區區文辭之末,而且必見其某也有識慮,某也有才略,其於武將,亦賜輪對,而試之如右,隨才授職,以責成效,然後因之甄拔,以爲臨亂倚仗之地。且令在廷之臣,各陳備禦之策,如其可用,亟賜採施。今日行一計,明日擧一事,謨猷畢陳,經略無遺,國有長遠之圖,人無玩愒之習,則聖志旣立,而廟算有定,人才布列,而施措得宜,雖於蒼黃顚沛之間,自有臨機應變之道矣。且臣之庸鄙,百不如人,而顧其憂愛之忱,得之天畀者不貧,目見禍亂之將至,而國家之無備也,平居悶憐,自不能已,蓋嘗以管窺所及,錄爲三策而欲上之者雅矣。今於紙尾,條列以陳,以備睿裁,僭妄之誅,無所逃矣。伏願殿下,勿以人廢言四五字缺臣無任祈懇惶隕之至,謹昧死以聞。半丈缺一,卽今南北之憂,俱係不細,而國家無所恃之地,南漢,險則險矣,孤城絶援,食盡則危,江都,天作之地,而四面船泊,海寇難禦,均之非今日晉陽也。必須據百二之險,峙十年之粟,以號令於八路,然後方可爲萬全之地,而臣愚以爲,鳥嶺之險,眞所謂一夫當關,萬夫莫開者也。嶺之北,有安保驛,在千峯萬峽之中,驛之北十五里而至忠州之獐子項,㺚川棧爲門焉,㺚川之棧,崎嶇險絶,騎不得竝行者,可六七里,嶺之南,有聞慶縣,在兩峽束立之中,縣之南十五里而爲姑母古城,扼免棧之項而爲門焉。缺答曰,省疏具悉。疏中縷縷勤懇之言,皆出於爲國遠慮之誠,令人嘆服。吁,今日之君臣,豈泛泛悠悠,因循度日也哉?我國之自經丙·丁之後,不養武士,抛棄兵革,固已久矣。雖平日,尙且憂患,況當今邊虞之時乎?嗚乎,國無可恃,民無可賴之勢多端,而南北之憂,尤非他日我國之細慮,每嘗憂惶兢兢,中夜無寐,思所以有所裨益者,則輒與三公,相與講究,以爲不時陰雨之備。且又一體遣巡撫使於海西及畿輔者,其勢有所不能者,不幸今年農事大無,飢饉荐臻,一遣御史於八路,其弊誠不貲,先遣三南,而事當觀勢分遣矣。至於築城一事,此亦每與講究之事也。雖然若有二三邑可築城子之處,則更令廟堂相議便否,稟旨變通焉,爾其勿辭察職。以上燼餘
上在慶德宮。停常參·經筵。
大王大妃殿·慈殿·中殿,藥房問安。答曰,知道。
藥房啓曰,秋序已深,霜寒猝緊,伏未審此時,聖候若何,慈殿氣候,亦復何如?昨日冒寒行祭,得無所傷乎?臣等不勝區區憂慮之至,敢來問安。答曰,慈候與前一樣,予則無事矣。
備忘記,居首三中兵曹佐郞李□□馬粧一部,之次三下都承旨洪處大,同副承旨李世華,各貂皮紗帽·耳掩一部,注書任堂,虎皮一令,次上兵曹正郞吳□□,正郞權□□,佐郞李□□,鼠皮紗帽·耳掩各一部,次下兵曹佐郞張□□,草注紙三卷·筆五柄·墨三丁賜給。
傳曰,明日晝講爲之。
傳曰,髮際生小癰,雖不至大段,亦妨於著巾,不得開筵,今日晝講,停。
備忘記,於戱,凡設置各道按察之臣,各邑字牧之任,其意,豈名存實無,專事肥己之爲哉?按道之臣,明黜陟賢否,則守令可得其人,撫愛軍民,則民樂其業,此所謂設官分職之意也。近日八路倅宰,未聞有淸廉撫摩之聲,各鎭邊將,未聞能擧其職者,國事之寒心,良有以也,政院知悉。
政院啓曰,卽伏覩備忘記,則丙枕無寐,憂軫民生,十行溫綸,辭旨勤摰。古之聖帝明王,長世而致治者,不過愛恤元元而已。殿下苟擴此心,行之于身,終始無怠,則豈非億兆之福,而治平之基哉?固爲布告中外,俾蔀屋黔蒼,皆知聖澤之溥洽也。八道按臣處,以此下諭之意,敢啓。傳曰,知道。
藥房啓曰,卽伏聞下政院之敎,髮際生小癤,雖不至大段,亦妨於着巾云。臣等不勝驚慮之至,不可不急施針藥,以收其效,而卽與諸醫入侍,詳細診察,議定針藥,敢此仰稟。答曰,今日下敎停筵,恐有妨於著巾加帽故也,有何入診之事乎?卿等勿以爲慮,亦勿問安。
大殿,政院·玉堂問安。答曰,知道。勿爲問安。
政院啓曰,明日晝講,頉稟。傳曰,停。
傳曰,福昌君楨,福平君㮒,竝敍用。以上朝報
夜自三更至五更,月暈。
傳曰,東平尉所毁家舍材木瓦礫,積置於基址,而不良之輩,或不無乘夜潜偸之弊,令兵曹軍士二名調送守直事,分付。以上燼餘
上在慶德宮。停常參·經筵。
藥房啓曰,伏未審夜來,聖體若何,髮際小癤,果無肆毒之患,而有消散之漸乎?雖承勿爲問安之敎,而臣等不勝憂慮之至,終宵耿耿,敢來問安。答曰,髮際小癤,已至差境矣,勿爲問安。
備忘記,噫,兩朝之撫愛諸駙馬,誠出於尋常萬萬,益平君,未及耳順之齒而夭逝,先王每常嘆悼,欲建祠宇而未遂其意。今聞再期已迫,未練之前欲立,而內司連遭國恤,補用祭需,故餘儲蕩竭,無寸尺之物,非不念經費之罄竭,而不得已米五十石·木四同,令地部題送于益平君祠宇造成處。
備忘記,三名日進上馬粧,誠爲有弊,限己未姑減,以舒民力之萬一。
傳曰,明日晝講爲之。
傳曰,朝家每於一朔,令漢城府士夫奪居民家者,別爲錄啓,此亦出於趁念窮民之至意,豈淺淺哉?連省該府單子,則每以無之書入,甚可怪也。士夫之奪入民家者,豈可無一人哉?此所謂可疑者也。況今凍節,窮民失所流移之狀,思之及此,誠可慘矣。其令京兆,克體至意,偃然仍居者,應用違令之律,另加惕念擧行。
答都承旨洪處大,同副承旨李世華疏曰,省卿等上疏,辭之無乃太過乎?予嘗讀雍也篇,至顔子三月不違仁,未嘗不廢書而嘆也,曰孔門高弟,升堂受學講道者七十餘人,惟顔子默識心融,終日如愚,心樂簞瓢陋巷之窮,體行三月不違仁之道。其餘竝皆日月至焉,不知顔子之道德,而天不假年,未至聖賢之域,予每嘗咄咄恨嘆于中心也。特下此題,欲觀卿等之志趣矣。連覽製進,文釋拔越,意味深長,豈惜小物也哉?勿以爲辭,領受焉。
右議政許穆箚子。大槪,衰病辭職事。入啓。
院啓,凡旱田之不給災,蓋以其一年再穫也。旣穫牟麥,又種兩豆,則再穫之中,雖失其一,一有所穫,不是全失,其不給災,固其宜也,而第田品不齊,再穫者鮮,初不種麥,只種大小豆者,亦多有之,而今年小豆,尤甚失稔,莖葉萎枯,始不茂盛,萁殼空虛,終不成實者,淊淊有之。如此之類,委以旱田,而不許給災,其在豐登之歲,或可推移出稅,不甚稱冤,而當此百穀不熟,民不聊生之年,責稅災田,實民怨之所由興,而王政之所不忍也。況旱田不給災之故,元不耕種陳廢荒蕪之田,亦不給災,畿甸失業之民,無不嗷嗷怨歸於國,不可不從便變通。請畿甸初不種麥,只種小豆,而全不成熟之田,嚴飭各邑,區別給災,兩西尤甚失稔之處,亦一體施行。答曰,當令廟堂斯速稟處。以上朝報
禮曹啓曰,曹所屬承文院官員等,去甲寅年秋冬等,及今乙卯年春夏等褒貶等第,本院提調有故,限內不得磨勘矣,今始等第以入之意,敢啓。傳曰,知道。禮曹謄錄
行都承旨洪處大,同副承旨李世華等疏曰,伏以臣等俱以譾劣,濫厠邇列,玆當聖明右文勸奬之日,御題應製之命,亦及於臣等,不敢以不文爲辭,謹構蕪拙,仰塵淸覽,自顧慙恧,無以自容,意外賞賚,至及於千萬夢寐之外,臣等聚首慙惶,不知所措也。臣等竊惟,節愼賚與,人主之盛德,濫叨恩私,臣庶之所懼,第以草草數行文字,侈上之賜。臣等雖欲貪戀光寵,抗顔冒受,物議謂何?昨緣聖候違豫,不敢冒瀆,今始仰籲,誠非臣等循例飾讓之辭。伏乞聖慈,俯察微懇,亟收貂皮·耳掩賜給之命,以重恩賞,以安私分,千萬幸甚,臣等無任慙惶懇迫之至,謹昧死以聞。批答見上以上燼餘
上在慶德宮。停常參·經筵。
下直,安州判官李喜龍,新昌縣監李文著。
傳曰,下直守令留待。
答右議政許穆箚曰,省箚具悉。卿以老師,禮學蘊積於胸中,從仕於己亥之初,慨嘆於貶降之論,呈進一疏,見忤於邪論之輩,蟄伏山林,躬耕田野,不求聞達於當世。幸賴卿之不我遐棄,幡然上來,出入經席,幸敎寡昧,豁然如拔雲霧而見靑天矣。卿之丐閑之箚,遽到於此時,一慙一嘆,罔知爲喩,況卿以高年大耋,精力尙强,何患乎重聽?宜勿控辭,速出行公,以副上下之望。
傳曰,明日晝講爲之。
晝講入侍,領議政許積,同知事洪宇遠,特進官沈梓,承旨李沃,玉堂柳命天·睦昌明,注書任堂,假注書金日省,史官李后沆·趙持謙。
備忘記,向者抄出十輩官,一時分遣於畿邑,摘奸災實,以防冒弄之弊矣。更爲思惟,則雖簡其所率,經過列邑,不無支供之弊,搔擾於窮民,予亦念于玆,將欲變通之際,諫臣之啓,適投於此時,卽令廟堂有稟處之敎矣。尙無擧行之意,飢餓之民,恐有摘奸之事,尙未收穫,此亦不可不慮,更令廟堂速爲稟處。
吏曹啓曰,臺諫有闕,政事,取稟。傳曰,當日爲之。
晝講時刻,依前以午正爲之事,榻前定奪。
府啓,福昌君楨,福平君㮒,當初罪名極重,減死定配,實出於惇親之意,未久放還,亦軫其霧露之傷,聖德仁恩,至矣盡矣。使之自便其任,閉門省愆,其在楨·㮒亦云幸矣。曾未幾何,特下敍命,復其爵位,有若待以無故之人,朝家用法之道,豈容如是?請還收福昌君楨·福平君㮒敍用之命。答曰,今觀啓辭,爾等徒知其一,未知其二。福昌昆弟,曾在孝廟時,孝廟眷愛麟坪之至意,推及於其子弟,長養於宮中,自稚及長,益加眷眷,而及其麟坪卒逝之後,御製祭文,略及至意於其中,其親親友愛之意,於斯盡矣。逮至先王,繼述遺志,友愛益篤,雖少有不謹之罪,爾等何所負兩朝之盛意,亦不念予之睦族親親之義?誠未曉爾等之擧措矣,勿煩。
晝講時,領議政所啓,神德王后位板,追祔於咸興本宮事,曾已定奪,而咸興·永興之有本宮,而使內需司官員行祭,本不合禮。此則日後廣詢於大臣儒臣後,變通宜當,而至於曾前不祔之位板,尤當追祔矣。上曰,神德王后位板,姑勿追祔。禮曹判書吳挺緯所啓,嶺南守令之收捧戶口還上者,義禁府不爲功臣付標,雖有功者,亦不得減等,事涉冤枉矣。領議政曰,此事有曲折,柒谷府使金世翊,以此事爲先被拿之後,適有審理之擧,不及照律,而徑先遠配,厥後被拿之守令,備邊司覆啓中,有金世翊一體遠配之語,義禁府不敢以功臣付標,事勢則然矣。上曰,照律之前,安東府使朴贄有功,則令禁府付標以入,金世翊功之有無,亦令査啓。領議政所啓,朴世萬初以定配照律,而旋以其長孫,主喪之故,有勿配之命,朴家子孫衆多,雖無世萬,不無營葬之人,其在朝家用法之道,不可全然置之,朴世萬因前定配,何如?上曰,依爲之。又所啓,黃海兵使,以守令等同課軍器不爲措備事,旣已査啓,前平山府使趙聖輔,亦在拿囚之中,以諉以前官時事,故更無査問之擧,全然放釋,其在事體,不當如是,黃海兵使處,更爲査問後,處之,何如?上曰,依爲之。右副承旨李沃所啓,晝講常式,乃是午正,而夏間以日氣當午極熱之故,進定於巳正矣。今則日氣寒泠,依前以午正爲之,何如?領議政曰,午正乃是古規,而以畏熱進定矣,還以午正定行,可矣。上曰,依爲之。
有政,以閔點爲大司憲,吳始復爲校理,潘潤沂爲奉常判官,沈栻爲陰城縣監,許苾爲典籍,金是榮爲禮山縣監,李正英爲副護軍,沈檀爲禮曹佐郞,南垕爲禮曹佐郞,金萬均爲兵曹參知,蔡時龜爲刑曹正郞,李東稷爲戶曹參議。以上朝報
司諫李德周,正言兪夏益·南益熏啓曰,畿內農事之失稔,振古所無,而其中或不無稍實之處,固宜十分明査,俾無災實相蒙之弊,此朝廷之所以不拘常規,而別遣郞廳者也。愚蒙小民,不知朝家本意,反以爲務得實結,轉相誑怯,一道騷然,甚至欲免災處之摘奸,圖推旣呈之單,換災爲實,在在皆然。意在便民,而適足以擾民,況京官十輩,一時竝出,出沒民間,其弊不貲,請亟寢京畿災實摘實郞廳發遣之命,令本道都事,依例覈審。答曰,予方欲軫念于玆矣。今見啓辭,當與大臣,相議變通焉。
備邊司啓曰,凡旱田之不給災,蓋以其一年再穫也。旣獲牟麥,又種兩豆,則再穫之中,雖失其一,一有所穫,不是全失,其不給災,固其宜也,而第田品不齊,再穫者尠,初不種麥,只種大小豆者,亦多有之,而今年小豆,尤甚失稔,莖葉萎枯,始不茂盛,萁殼空虛,終不成實者,滔滔皆是。如此之類,委以旱田,而不許給災,其在豐登之時,或可推移出稅,不甚稱冤,而當此百穀不熟,民不聊生之年,責稅災田,實民怨之所以興,而王政之所不忍也。況以旱田不給災之故,元不耕種陳廢荒蕪之田,亦不給災,畿甸失業之民,無不嗷嗷,怨歸於國,不可不從便變通。請畿甸初不種麥,只種小豆而全不成熟之田,嚴飭各邑,區別給災,兩西尤甚失稔之處,亦一體施行。答曰當令廟堂斯速稟處事,命下矣。小豆田,到今不可區別給災之意,臣積,昨已面陳於榻前,而至於初不落種之田,不爲秋耕,仍在荒蕪之中者,亦不給災,果涉冤枉,稍實之諸道,法例所在,雖難率爾擧論,畿甸及兩西,則特給全災之意,分付三道監司及開城府·江華府,何如?答曰,允。
備忘記,英陽舊縣,有一峻嶺,虎豹當道,群盜間發,傷人害物頗多,故其邑黔蒼,出入寧海,難於蜀道之險,名之曰泣嶺,則想其艱虞之狀,可慼可矜,宜有復設舊邑,以遂民願,速爲稟處變通。以上備局謄錄
刑曹判書閔點上疏,伏以臣於昨夕,伏見閭家奪入事備忘記,臣不勝瞿然之至。臣有先人弊廬,頃年爲風雨所撓,正寢盡壞,餘存不滿十間,臣家貧力薄,不能重構,仍以僑居苟度,卽今所寓,卽前譯官趙東立家也。東立死後,只有一子,年甫成童,往依於其外家,本家則任他空曠,但令兩箇婢僕,守在行廊,蓋緣東立之死,由於咀呪,故欲賣不售,借入無人也。臣於今六月染患,蒼黃借入,避丸之獸,走不擇險也。因循四朔,姑免他災,無所於歸,仍且留住矣。朝家禁使勿借入之本意,恐不指如許者而云,然不究其事狀,而直以借入爲罪,則違令之罪,臣宜首被,玆敢仰首自鳴。伏乞聖明,亟鐫臣職名,仍治臣罪,不勝幸甚。臣無任惶悚隕越之至,謹昧死以聞。答曰,省疏具悉。借入人家,雖出於不得已,卿當念玆于後哉,卿其勿待罪。以上燼餘
上在慶德宮。停常參·經筵。
夜二更,月暈兩珥。三更,月暈兩珥,白虹貫暈,暈上有冠,暈下有履,色皆內赤外靑。四五更,月暈。
謝恩,順天府使宋光璧,僉知李斗龜。
疊書見上答刑曹判書閔點疏曰,省疏具悉。借入人家,雖出於不得已,卿當念玆于後哉,卿其勿待罪。
備邊司郞廳,以領議政意啓曰,前平山府使趙聖輔,月課軍器不爲措備曲折,取考文書後更稟事,定奪於榻前矣。取考文書,則軍器勿爲措備,以保價米,移用於賑救,果有賑恤廳啓下公事,果無可罪之事,兵使不爲區別,混同抄啓之責,在所難免,兵使金鏡,從重推考,何如?傳曰,莫重査啓公事,不察甚矣,從重推考。
傳曰,明日晝講爲之。
晝講入侍,左議政權大運,同知事睦來善,特進官李汝發,玉堂柳命天·睦昌明,承旨李溟翼,注書任堂,假注書金日省,史官李后沆·趙持謙。
掌令李同揆啓曰,昨於本府之啓,伏承聖批,諄諄開說,有若提耳而面命,臣等奉讀感歎,豈不欲仰殿下敦睦之盛德,以廣兩朝眷愛之深仁哉?第人臣至願,欲其君發令出號之際,無一毫過不及之差,豈但爲執法之論,以取諫名而已哉?今臣等所執,且爲楨·㮒等敍命太遽,或歉於用法得中之道也,何嘗有傷於聖上親親之義乎?臣以無似,猥叨言責,前後所奏碌碌,故終無一事可槪於聖心,臣居常懍懍,內顧慙恧。今者殿下,又以負兩朝責之,此乃人臣之極罪,臣以何顔面,仍冒職次乎?請命遞斥臣職。答曰,勿辭,退待物論。
傳曰,大提學,玉堂上下番所製課述,書名於別紙,皮封以入。館閣提學及弘文副提學,亦爲製入。
京畿監司書目,冒萬死,畢陳危迫之懇,乞蒙鐫免事上疏上送。答曰,省疏具悉。病勢雖如此,公務尤緊,更勿爲辭,宜速察職。
晝講時,同知事睦來善所啓,臣待罪內資寺,請陳本寺事,奉事李相,爲人庸闒,性且嗜酒,爲供上酒色,長醉不醒。頃者吏曹郞官巡檢時,昏倒不省,下吏僅僅扶出,所見甚駭云,奉事李相,汰去,何如?上曰,尸居其職,已極痛駭,而至於醉多醒少,尤甚悖駭,先罷後推。以上朝報
備邊司啓曰,頃日戶曹判書吳挺緯箚子回啓中,徐必遠之爲忠淸監司,在於丁酉年間,而誤書以庚寅,元啓目中四處,竝付標以入之意,敢啓。答曰,知道。以上備局謄錄
京畿監司閔蓍重上疏,伏以臣敢將危懇,再瀆宸嚴,猥越之罪,俯伏以竢,不意聖度包容,混批特宣,諭以勿辭,催使察職。臣誠惶恐感激,無所措躬,在臣分義,惟當捧戴恩私,承命祗事,不敢更有缺述,而抑臣區區私悃,終有所切悶而懇迫者,不得不仰煩號籲。臣本以虛病之人,重得水土之疾,根委已痼,醫藥無效,每當寒節,輒復增劇,今夏毒熱無前,飮冷不節,調攝失宜,客邪易乘,入秋之後,百病交發,舊恙新痾,一時添重,頑痰塞胸,牽引作痛,有時流注,遍身生核,咳嗽兼發,晝夜苦苦,頭痛煩惱,或至達宵不寐,潛銷暗鑠,日就沈綿,凜凜危惙,若不能自保。重以數年之內,荐遭逆理之喪,舐犢之情,不自節抑,形骸雖存,神氣已喪,心思恍惚,耳目迷眩,觸事昏憒,如墮火因霧,尋常簿書,亦不能了得,況此年事大侵,民命近止之日,賙賑之難,酬應之煩,尤有所萬倍者哉?毋論臣才分不逮,已試僨事之狀,只此癃病,斷無自力之勢,必須就閑自便,久久將息,一縷殘喘,或冀復接,而今又重違恩諭,强其孱病,驅策駑鈍,黽勉服勞,則職事之擧,固不敢望,而性命之微,亦且不得保矣。臣之一身,縱不足惜,其於國事,何哉?此臣所以屢煩天聽,不避瀆擾。缺批答見上
午時,上御慶善堂,晝講入侍,左議政權大運,特進官李汝發,同知事睦來善,參贊官李溟翼,侍讀官柳命天·睦昌明,注書任堂,假注書金日省,記事官李后沆·趙持謙。上讀前受論語一遍,命天進講,自莫我知也,至子路宿於石門,又講釋一遍,註一遍,仍講論文義,至不怨天,大運曰,孔子雖不得行道,而不怨尤於天人,下學人事,而自然上達天理,德與天合,則天與聖人一也,故曰,知我者天也。溟翼曰,君君臣臣,父父子子,盡人事之所當然,則爲聖人,自人倫日用間推移,半丈缺大運曰,臣豈知深意?但注與大文,當一樣留念焉。伏聞玉音重濁,必是日氣猝寒,以致失音也,臨御之所,正當西風,若又進講綱目,不瑕有添傷之患乎?上曰,綱目則姑停,可也。大運曰,近日慈殿氣候若何?上曰,無事。大運曰,上體似有感冒之候,凡病始微而終重,不可忽也,當用藥和解矣。上曰,無現著之症矣。大運曰,前日小癤,今則何如?上曰,不至大段矣。大運曰,天氣漸寒,臣下多著耳掩,自上有感冒之候,則似當著耳掩矣。溟翼曰,調攝間,姑停晝講。大運曰,初寒傷人,姑停晝講,似當矣。上曰,明日姑停。上出御題,項羽不渡烏江,命製大提學及館閣玉堂。又有御題曰,予嘗讀漢書,至高祖五年冬十月,項羽至垓下,臨江不肯渡,掩卷而嘆也。當此之時,天時人事,盡歸于沛公,雖若渡江,已無及矣。然假令項羽,得渡烏江,遷善改過,收拾人心,擧兵以西,則安知其子孫,盡善於高祖者乎?予於此,不無慨然之心矣,特出此題,爾等各盡所長,益加君臣相愛親親之意,此亦勸奬之一道,爾等,懋哉懋哉。來善曰,臣待罪內資寺。措語見上
寧海英陽縣幼學趙顯等上疏曰,伏以莫嚴於父,而疾痛則呼父,莫高於天,而窮困則呼天,蓋其至情,鬱於中而不自知聲之發於外也。今臣等久陷湯火之中,猶抱覆盆之冤,疾痛深矣,窮困極矣。玆敢瀝血裹足,仰籲於天地父母之前,伏惟聖明,哀憐而垂察焉。惟我英陽,卽古之古隱縣也,中爲益陽,後改今名,或郡或邑,其來蓋久,數百年來,廢爲屬縣,而戶長銅印,出藏於縣舍,奴婢帳籍,分錄於府案,官舍府庫,至今猶存,山城雉堞,亦不頹圯,古跡昭然,不敢虛誣。臣等竊念,建置州縣,將以爲民也,半張缺西輸於京,中間數百里險路,逶迤反轉,民力已殫,本縣疾苦之狀,固不暇言,而國家之所以設邑安民之道,果安在哉?昔在癸酉年間,本縣與慈仁之人,同時拜疏,請復舊縣,慈仁之弊,誠不及本縣,而得蒙兪音。本縣之瘼,有倍於慈仁,而獨阻恩澤,今至四十餘年之久,府人之橫侵日肆,縣民之偏苦歲增,如在水火陷穽之中,執今而比於癸酉,奚但百倍而已?慈仁旣復,而慶州不失爲慶州,則本縣雖復,寧海獨不得爲寧海乎?寧海之大小,無少損益於國家,英陽之廢興,有大利害於生民,損上益下,猶爲聖王事,況國無毫髮之損,而民有生生之樂乎?今之爲寧海之言者,寧海都護關防也,無英陽則地壤褊小,不得爲都護關防,此則不探本之論也。本府之有英陽,在於永樂以後,其前則固未嘗有也。英陽之未廢之前,本府尙爲禮州,本縣雖復立,禮州之地境,則自如也。曾爲州牧而今不得爲府使乎?東萊之幅員褊狹,而尙作一道之關防,靑松之壤地窄小,而猶爲嶺下之都護,況本府之境,地方則大於東萊,民數則倍於靑松,東有魚鹽之利,商旅之所集湊,西有沃野之廣,民物之所殷富,豈有歉於爲府爲都護,半丈缺一,府縣之間,區域旣分,風氣不同,至如雨暘豐凶,皆不相關,海邑稍稔,則縣境雖損田賦·應役,一遵本府之實數,而不得蒙朝家給災之澤,年凶則一應縣役,皆定以穀石,防納也,役價也,納尋常之物,徵十倍之利,應一日之役,而責十斗之穀,柴草氷炭,至賤也,而一駄之價,穀至數石,槍干筋羽,至微也,而一納之債,木至數匹。種種雜役,擧皆此類,勿論豐凶,病於縣則一也。凡干賦稅之納官也,不有人情,則下吏阻搪,必有私行賂物,而旣捧文書,故爲矇矓,久又抄督罰。使各營,雖有是非,發明無路,不勝冤痛,如欲辨白,則日後陰中之禍,倍於徵價,數百里險路,五六日往來,計其路費勞苦,及觸忤屈辱,則寧甘十納,不願一進,此則官路之險遠,而納賦之偏苦者也。一,賦役之苦歇,府縣懸殊,故遠村愚氓,不堪縣役之偏重,因緣官吏及府人之有力者,合錄已結,移於府中,以圖姑息,久而不歸,因作己物,若欲還推,則以多年應役,徵債無厭,或因事陰中,使不得安業,必至流散而後,稱以買賣,托以應役,立旨潛藏,以爲後日橫占之計。縣境閑地,流民耕懇,則府人稱以立案,掠爲私庄,甚者,刀割量案,半丈缺成群來到,或稱罰役價,或稱防納價,徵求無極,乞貸已甚,各戶同然,而小民則尤苦,每年如此,而凶年則尤極。苟或不與,則攘臂拳毆,無所不至,因而蓄憾,必有陰中之禍。小民些少糶穀,盡歸於攘奪,只撫空囊,涕泣歸家,遠縣之民,無所號訴,此則糶穀之巨弊,由於官府之險遠也。一,軍兵者國家之重務,而鍊習不可不豫者也。試射點閱,每月三番,一番往來,動經五六日,監兵使·營將巡檢之時,則終始七八日,待令于官家,在家無幾,全廢農務,由其勞苦之狀,萬倍凡民,故逃躱日繼,闕額頗多,追捕四出,禍延隣族,每軍充定之際,該色循其愛憎,視賂多寡,其免役者,皆富而親也,充定者,率多貧而瘠也,至有減府軍之數而增於縣,除府軍之役而加於縣,虜奴之,折辱之,科外之誅求,無名之割剝,罔有紀極。其在平時,莫不怨苦,脫有緩急,何以調發?此則軍兵之渙散,由於官路之險遠也。一丈半缺縣民偏苦,日加月增,雖欲裁抑,其勢無由,復縣之外,更無他策云云,則臣等之痛苦,本縣之宜復,據此回啓,明白可證,而遷延至今,病日益甚。嗚乎,何愛於彼,何憎於此?悠悠蒼天,此何人哉?本縣之民,亦一天氓,爲人仰屬,苦樂懸殊,非不欲適彼樂土,均被聖化,而父母舊鄕,五壠成行,不無重遷之心,坐爲俎上之肉。噫,匹婦呼冤,三年枯旱,匹夫哀號,五月飛霜,況此百里之境,嗷嗷之聲,上徹蒼穹,豈不足以召水旱之災者乎?書曰,匹夫匹婦,不獲自盡,民主罔與成厥功。伏願聖明,俯察民隱,快示乾斷,得設久廢之縣,更蘇將死之民,則日光遍照於曲穴,春陽亦及於陰厓矣。臣等不勝激切屛營之至,謹昧死以聞。答曰,下該司。備邊司啓目粘連,啓下是白是亦,寧海府屬縣英陽居幼學趙顯等疏陳合屬之弊,欲得復設本縣,條列弊瘼,其言悲苦是白在果,英陽縣之去本府絶遠,種種之弊,雖不必一如疏中所陳,比之本府之民,則勞逸苦歇之不均,勢所固然哛不喩,英陽民之一倡分界之議,而本府之民,視同他域,多般侵毒,轉成仇隙之狀,卽人所共知者,縣民之呼訴,不爲無據是白乎矣,第念沿革事重,弊端隨至者,例也。近百年合屬之縣,一朝復設,有不可輕議,從前縣民之或陳疏,或呈本司,不得採施者,意有所在是白在果,旣知一縣之民十分難保之狀,則其在朝家恤民之道,亦不可無變通之擧。將此疏中十條弊瘼,逐一參量改定後,某條某樣變通是如,卽爲啓聞,俾無因循掩置之弊爲白乎矣。民役之均不均,多在於鄕所之手,鄕所中一人乙良,必以縣中解事兩班,交差之意,竝以分付道臣處,何如?傳曰,不可無別樣變通,以示恤民之意,後日登對時,稟處爲良如敎。以上燼餘
上在慶德宮。停常參·經筵。
備邊司啓曰,以司諫院啓辭,當令廟堂斯速稟處事,命下矣。小豆田,到今不可區別給災之意,臣許積,昨已面陳於榻前,而至於初不落種之田,不爲秋耕,仍在荒蕪之中者,亦不給災,果涉冤枉,稍實之諸道,法例所在,雖難率爾擧論,畿甸及兩西,則特給全災之意,分付三道監司及開城府·江華府,何如?傳曰,允。
義禁府啓曰,前安東府使朴贄,有功則付標以入,前柒谷府使金世翊之功之有無,亦令査啓事,命下矣。査問則金世翊元無功臣,朴贄有功臣,而當初依備局覆啓公事,直以定配議啓,故無照律啓目,則無可付標之處,何以爲之?敢稟。傳曰,知道。朴贄則功減一等。
實錄廳啓曰,都廳郞廳有闕,代奉敎崔錫鼎差下,使之察任,何如?傳曰,允。
院啓,竝引嫌而退,執法之論,誠得臺體,雖有未安之敎,別無可避之嫌,請掌令安如石·李同揆,竝命出仕。答曰,依啓。
鄭領府事箚子。大槪,病勢一向沈痼,不得察任,兼帶宗廟署都提調之任,竝命遞改事。答曰,省箚具悉卿懇。卿之積年罹病,余非不知,明日修改時,當令次提調代去,卿何縷縷陳箚,有損事體?安心勿辭,益加善攝。
府啓措辭見上,請還收福昌君楨·福平君㮒敍用之命。答曰,亟停勿煩。
傳曰,吏曹判書寓直。
傳曰,夜對爲之入侍,吏曹判書尹鑴,玉堂柳命天·睦昌明,承旨李沃,假注書金日省,史官李后沆·趙持謙,大司憲閔點。以上朝報
李沃啓曰,明日輪對爲之事,命下矣。明日宗廟·永寧殿·南別殿修改相置,輪對視事頉稟。傳曰,知道。以上朝報燼餘
上在慶德宮。停常參·經筵。
夜一更,流星出羽林星下,入牛星,狀如鉢,尾長五六尺許,色赤。三更,流星出參星下,入東方天際,狀如鉢,尾長三四尺許,色赤。
下直,仁同府使尹趾完。
三殿,藥房問安。答曰,知道。
藥房啓曰,秋日陰冷,寒雨乍降,伏未審聖體若何,而慈殿氣候,亦復何如?再昨筵席,仰瞻天顔,且聽玉音,似有微感之候,不無仰慮之意,去夜有賜對之命,想已和解而安寧乎?臣等不勝區區憂慮之至,敢來問安。答曰,慈殿微有感冒之候,以此憂悶,予則無事矣。
弘文館啓曰,新除授校理吳始復,以守禦廳從事官,時在京畿廣州府,經筵入番事緊,請斯速乘馹上來事,下諭。傳曰,竣事後,自當上來,姑勿下諭。
藥房再啓曰,卽伏承問安之批,慈殿微有感冒之候云,臣等不勝驚慮之至,卽令醫女入診,詳知症候輕重後,議定當進之藥,趁速和解宜當,敢此仰稟。答曰,依啓。
吏曹啓曰,臺諫有闕,政事,取稟。傳曰,當日爲之。
慈殿,政院·玉堂問安。答曰,勿爲問安。
大殿,政院·玉堂問安。答曰,知道。
藥房三啓曰,卽伏聞入診醫女之言,慈殿,自數日前,有感冒之候,卽今不無熱候咳嗽之時,頭部亦且微疼,卽與諸御醫商議,則皆以爲秋氣猝寒,以致外感,人蔘敗毒散,加荊芥穗·蘇葉·片芩酒炒各一錢,一兩貼進御,趁卽發散宜當云,此藥二貼劑入之意,敢啓。傳曰,知道。
府啓措辭見上,請還收福昌君楨·福平君㮒敍用之命。答曰,毋庸强聒。
慈殿,藥房口傳啓曰,伏聞慈殿,微有感冒之候,醫女入診事,旣已啓請,而敢此別問安。答曰,四五日間,有鼻角不安矣。今日則已差,勿爲問安。
有政,以徐文尙爲掌隷院判決事,兪夏益兼中學校授,睦來善爲刑曹判書,李萬封爲兵曹正郞,李天三爲繕工監假監役,李壽慶爲正言,李命殷爲貞陵參奉,李象賢爲禁府都事,宋有栻爲內資寺奉事,李觀徵戶曹參判。以上朝報
弘文館校理吳始復上疏,伏以臣以兼任水禦從事,來在廣州,得見政目,以臣爲弘文館校理者,臣誠惶感,不知所出。當此逐日開筵之日,僚員不備,輪直無人,則臣卽當竣事上去,以爲供職之計,而第臣有區區不安之情勢,故不得不陳暴焉。臣頃在本職,濫陞東壁,自揆涯分,固難忝竊,而適於伊時,有有趁期議諡之命,且緣除旨旣下,召牌繼至,冒昧出謝,仍鎖直廬。此雖出於嚴畏分義,不敢退伏之致,而終無一言祈免,有若晏然承當者然,一味愧懼,食息不置,仍過數日,臺啓峻發,至請改正,竝劾政官。當初陞遷,卽由於銓曹之注擬,畢竟改正,亦出於臺閣之論議,則其拜其遞,皆在於人,設有是非,無與於臣,而臣之全昧物議,泯默肅謝,自取狼狽,頓喪廉隅之失,則著矣。不意玆者,復叨榮次,向來所遭,雖異於聲罪顯斥,尙有慙恧之心,不無臲卼之勢,則臣何敢靦然冒居,以取人之嗤點也哉?因公在外,適有新命,徑上辭疏,極知惶隕,而自顧難冒之狀,旣非飾讓,且念經筵之官,不可暫曠,玆敢仰籲於天地父母之前。伏乞聖慈,曲加諒察,亟許遞免,以安私分,不勝萬幸,無任戰灼祈懇之至,謹昧死以聞。答曰,省疏具悉。爾其勿辭,竣事後,上來察職。以上燼餘
上在慶德宮。停常參·經筵。
藥房啓曰,伏未審夜來,聖體若何?慈殿感冒之候,比昨加減,何如?昨日劑入湯藥,其已進御,而果有發散之效乎?臣等不勝區區憂慮之至,敢來問安。
政院啓曰,今十七日刑曹草記,故幼學宋耆俊妻時囚罪人己玉,方患拘忌之疾,症勢極重,請令保放事,謄書啓稟,則此罪人,非凡常之罪,係關倫紀之罪,各別勤守,以防慮外之患事,傳敎,故以此申明分付,使之著實擧行矣。卽刻本曹單子來到,罪人己玉之病,終至難救之地,今日酉時量物故,依例檢屍事,移文漢城府云云。旣已物故,則檢屍一事,似當依例施行,而當初保放稟啓傳敎中,各別勤守,以防慮外之患者,聖意所在,實非偶然,當該官吏,不勤救療,以致罪犯倫紀者,徑先殞命,事極可駭。請典獄署當該官員,爲先推考,月令官員,囚禁治罪。傳曰,知道。當初傳敎中語意,非偶然,其爲該官者,不能救疾重之罪人,以致徑斃,殊甚可駭,當該官員,先罷後推。
慈殿,藥房問安。答曰,勿爲問安。
答藥房曰,知道。慈候與昨頗似減歇矣。
政院啓曰,全羅左道監試出榜時,以金灝之試券,誤合金重相之皮封,致令居首儒生,公然見屈事,今因諫院啓辭,當該試官及差備官,竝先罷後推事,允下矣。三試官則相考榜目,罷職推考傳旨,竝爲書入,而差備官姓名,不載於榜目啓聞中,自此無憑可考,令該曹査問本道現告然後,罷推傳旨追後書入之意,敢啓。傳曰,知道。
漢平副守演上疏。大槪,兩朝御筆·書畫封進事。入啓。答曰,覽爾所進宣廟御筆·御畫及孝廟御帖,再三敬玩,涕泗交頤,哀慕之情,曷可勝云。仍傳曰,漢平副守演進上宣廟及孝廟御筆,其誠極嘉,加資。
政院啓曰,兵曹判書金錫胄,來詣請對矣。傳曰,領·左相命招。
以兵曹判書請對,傳曰,領·左相來詣後,一體引見。
引見時,上曰,科場事重,故全羅道皮封誤合官員,竝令罷推矣。科場凡事,主管者京試官,皮封則次知者,封彌官也。守令之爲參試官者,與京試官,不無差等,況當此年分方急,秋事正殷之時,守令遞易,其弊不貲,參試官則特爲勿罷,只推。上曰,頃日備局堂上抄選武臣,經筵時,每二員輪次入侍事,分付。以上朝報
領·左相,兵曹判書金錫胄引見入侍時,上曰,頃日自備局抄選武臣堂上,經筵時,每二員輪次入侍事,分付。兵曹判書金錫胄所啓,京畿收米旣減,則兵營及各邑官需·使客支供等米,當限明秋,仍爲減給,而京廳貢物各樣上下及各邑儲置米雜上下,竝限明秋,仍爲減分,何如?上曰,依爲之。以上備局謄錄
兵曹判書金錫胄所啓,目今憂虞之日,鍊兵繕械,不容少緩,至於山城,則守堞之卒將,不下二萬人,而臣竊計自持兵器者,不滿萬數,事極寒心。今夏守禦廳打造鳥銃五百五十餘柄,腰刀一千把,尖鎗五百柄,而腰刀一半,送于江華,鳥銃乃是月課本廳所用也。今欲更爲別造鳥銃一千柄,薪鐵及粧家所入之物,略已措辦,不惟是役布最難繼用,兵曹所儲,常患竭乏,實難下手,而與其用於不緊營繕,寧用於打造兵器,限畢役,自兵曹酌量上下,何如?上曰,依爲之。又所啓,守禦廳別造鳥銃一千柄,今欲下送匠人於長淵産鐵之所,打得黑骨而來,冶炭雖是本邑所産,今番車材斫伐之處末端木,尤合於爐冶木,分付該邑,限容入許給,何如?上曰,依爲之。守禦廳謄錄
引見時,兵曹判書金錫胄所啓,大殿日次所進雉·鮮權減事,曾已定奪矣。自來十月朔,初日則生雉十首內,減三首,每日生鮮五尾內,減二尾封進之意,敢稟。上曰,依爲之。宣惠廳謄錄
上在慶德宮。停常參·經筵。
謝恩,戶曹參判李觀徵,兵曹正郞李萬封。
大王大妃殿·中殿,藥房問安。答曰,知道。
慈殿,藥房問安。答曰,勿爲問安。
藥房啓曰,伏未審夜來,聖體若何?慈殿感冒之候,昨日有頗似減歇之敎,不勝喜幸,夜間益有差減之效乎?臣等無任憂慮之至,敢來問安。答曰,知道。慈候幾盡差愈矣。
傳曰,明日晝講爲之。
備忘記,唐太宗謂無忌曰,今日吾生日,世俗皆以爲樂,在朕,翻成傷感,何可宴樂乎?大哉。太宗之孝也。且又昔者子路,常負米於百里之外,不顧其身,及其父母之歿也,常思負米之日,噫嘻哀哉,噫嘻哀哉。今予方在哀疚之中,豈可晏然仍封方物及物膳,有若平日欣欣歡悅者哉?特除方物及物膳。
引見時,上曰,寧海英陽縣復設事,廟堂之意,雖以爲重難,人民旣有十分難保之勢,則亦不可無別樣救濟之道,特爲分設英陽縣監,以副民情,寧海府使,降爲郡守,此後則他邑,雖有藉此爲言,欲分設者,切勿聽施,可也。上曰,英陽新設,抱川復設,兩邑縣監,必以善治之人擇差,此外守令,竝爲擇送。領議政所啓,漢平副守演,亦進兩朝御筆,而至有加資之命,事涉過重矣。上曰,然則勿爲加資,賜馬,可也。領議政所啓,此時南漢·江都移轉之穀,雖不可不準捧,當此凶歲,必欲準納于本所,則輸運耗費之弊,不可不慮,明春亦尙有賑救之擧,旣納還收,尤有其弊,一半則捧留本邑似當,而開城府長湍移轉之穀,則全數捧留,何如?上曰,依爲之。又所啓,近日譯官之進獻先朝御筆者三人,皆是本衙門準職除授之命,此輩之給價買得而進獻者,其意在於希冀恩賞,而未出身無履歷者,直拜正職,有違法例,降付僉知,何如?上曰,直拜正職,誠爲未安,亦違規例,降付宜矣。又所啓,頃日登對時,判尹吳始壽之意,則欲以平壤支應庫所屬安州船二隻,出給於安州,而臣意則欲以明禮宮所屬他船二隻,劃給矣。今者不無難便之勢,至有成命反汗之擧,若依吳始壽所進,而平壤支應庫免稅船十三隻中,安州船二隻,劃給本州,則別無更爲免稅之事,其在明禮宮,亦無損益,以此分付,何如?上曰,依爲之。以上朝報
午時,上御慶善堂,引見大臣·備局堂上。入侍,領議政許積,左議政權大運,判義禁閔熙,工曹判書柳赫然,戶曹判書吳挺緯,判尹吳始壽,兵曹判書金錫胄,吏曹判書尹鑴,禮曹判書洪宇遠,刑曹參判尹深,兵曹參判申汝哲,工曹參判沈梓,大司諫李宇鼎,掌令李同揆,校理柳命天,左副承旨南天澤,假注書金日省,事變假注書成碩藎,記事官李后沆·趙持謙。大運曰,慈殿感冒之候,比昨日何如,而聖體若何?上曰,慈殿氣候,幾至平復,而予則無事矣。積曰,寧海英陽縣復設事,臣意則以爲不便,臣爲嶺南伯,略知其槪,所謂泣嶺,未之前聞,做出此說,欲以欺朝廷也。英陽,僻在寧海之一隅,去官家八十餘里,其民苦於往來,前旣陳疏,欲各設古縣,以此爲寧海人之所憎,官家視之如叛奴,且品官皆以下缺以上燼餘
上在慶德宮。停常參·經筵。
下直,谷城縣監孟萬始,天安縣監李寅煥。
謝恩,大司憲閔點,參知金萬均,僉知鄭經世。
慈殿,藥房問安。答曰,勿爲問安。
藥房啓曰,伏未審夜來,聖體若何,慈殿氣候,亦復何如?感冒之症,今已平復乎?昨日雖有幾盡差愈之敎,臣等猶不勝憂慮之至,敢來問安。
傳曰,明日晝講爲之。
傳曰,下直守令留待。
答藥房曰,知道。慈候已盡差愈矣。
大司憲閔點啓曰,臣之不才,最出人下,承乏秋曹,亦云忝竊,至於風憲之長,尤是不似之甚,廉隅所關,何敢承當?長單之投,非但爲疾病也,而喉司不諒,連日退却,臣誠狼狽,不得不力疾詣闕,祗謝恩命。顧臣旣犯閭家借寓之禁令,未勘決獄遲滯之問備,一身二失,蹜踖靡措,況與兼執義閔黯,有兄弟相避之嫌,決不可冒居臺席,請命遞斥臣職。
答刑曹判書睦來善疏曰,省疏具悉。卿才允合擢用,卿其勿辭,宜速察職。
晝講入侍,左議政權大運,同知事洪宇遠,特進官吳挺緯,掌令李同揆,玉堂柳命天·睦昌明,承旨洪處大,注書任堂,假注書金日省,史官李后沆·趙持謙。
右副承旨李沃上疏。大槪,俾得往省母墳事。入啓。答曰,省疏具悉。量其程度,不過數日,爾其勿辭往來。
傳曰,日氣頗寒,氣似不平,今日晝講停,只召對爲之。
答大司憲曰,勿辭,退待物論。
答院曰,依啓。
傳曰,日已向晩,氣尙不平,今日召對亦停。
傳曰,下直守令,勿爲留待,直爲出送。
藥房啓曰,卽伏見下政院之敎,日氣頗寒,氣似不平,今日晝講停,只召對爲之,臣等不勝驚慮之至。近日霜厚如雪,秋寒頗緊,閭巷之人,亦多有傷,而自上連日引接臣僚,酬酢移時,臨御之處,正當西風,臣等已慮有所傷矣。今有氣不平之敎,必是傷感風寒之致,不可不急用和解之劑,以收其效,卽與諸醫,入診詳察,議定當進之劑,宜當。雖有勿爲問安之敎,臣等忝在保護之地,旣知上候之未寧,則何可退去?敢來問安,竝此仰稟。答曰,節屆寒冷,朝晝異候,今日之氣不平,亦由於是矣,別無大段症候,有何入診?卿等勿慮焉。
大殿,政院·玉堂問安。答曰,不至大段,勿爲問安。
府啓,引嫌而退,推緘未勘,兼臺相避,其在體例,俱難在職,請大司憲閔點遞差。頃日司宰監,以造脯牛十三隻宰殺,頭·足·內腸·脇骨·皮油,許賣勿禁事,報于本府矣。乃者本監下人輩,偸取造脯所入正肉,炮燖於本監之內,至於挾娼會飮,恣意狼藉,被捉於本府禁吏,莫重進上之物,冒法盜竊,當此國恤之日,挾娼會飮,事極驚駭。其被禁人等,當自本府,究覈首徒之輕重科罪,而當該入直之官,尸職不察之罪,亦不可不治,請司宰監入直官員,先罷後推。答曰,依啓。當此國恤之日,挾娼縱恣會飮,殊極痛駭,該官之尸居其職,終不禁斷,尤爲痛惡,拿問處之,被禁人等,令攸司囚禁重治,以防日後之弊。
政院啓曰,上候不平,今日晝講,旣已停之,明日晝講,何以爲之?敢稟。傳曰,明日姑停。
右議政許穆箚子。大槪,病中,上小冊進言事。入啓。以上朝報
訓鍊都監啓曰,都監砲手入直於闕內者,固當自兵曹·都摠府,點檢申飭,而外營入直之軍兵,各有率領之將官,摠統者大將,省記在於大將所,故兵曹不得巡檢,例也,而去夜兵曹郞官,稱以巡檢,馳入東南兩營,以將官不得出見之故,至於決棍軍士。此實前所未有之事,其在事體,極可寒心,爲將官者,領軍守營,而不敢抗拒,致令兵曹郞官,擅入營中,其不職莫甚。故竝決棍汰去,而當該兵曹郞官,不可無警責懲後之道,從重推考,兵曹下吏,則令該曹囚禁治罪,何如?傳曰,依啓。事甚驚駭,當該兵曹郞官,先罷後推。訓局謄錄
上在慶德宮。停常參·經筵。
下直,豐川府使黃徵,安峽縣監朴世雄。
答右議政箚曰,省卿箚辭。縷縷勤懇之誠,出於愛君之忱,因覽冊子訓戒之言,予甚嘆悅,常置諸枕側,而銘心不忘焉。
吏曹啓曰,臺諫有闕,政事,取稟。傳曰,當日爲之。
備忘記,居首大提學金錫胄,貂皮紗帽·耳掩一部·虎皮一領,之次前大司憲閔點,禮曹判書洪宇遠,貂皮紗帽·耳掩各一部,賜給。
藥房啓曰,伏未審夜來,聖體若何,而慈殿氣候,亦復何如?昨日玉候欠安,至停經筵,而以不至大段爲敎,入診之請,不爲允許,臣等悶鬱而退,耿耿終宵。凡愼疾之道,不可以微恙而忽之,如有不安之節,則必須明白下敎,或令入診,使之趁時議藥,以收和解之效宜當,臣等不勝區區憂慮之至,敢來問安,竝此仰稟。答曰,慈候差愈之後,與昨一樣,予則晨朝風寒所觸,微有不平之氣,日中之後,則旣已瘳矣。卿等少勿爲慮,亦勿問安。
備忘記,嗚乎,自予忝位以來,未聞有寅協和平之氣,予甚痛之。噫,予方在煢疚之中,雖無三聘之禮,幸賴兩賢之不我遐棄,幡然來到,共濟國事,名雖君臣,義同休戚,此正古人所謂貴相知心之義也。曩日臺避,顯有未妥之慍意,誠可駭矣。書曰,愼終于始,旨哉斯言,政院知悉,常常念玆在玆。
禮曹啓曰,傳敎矣。大殿誕日及正朝·冬至,爲三名日方物之膳,兩大妃殿外,大殿·中宮殿,則因年凶,方在權減之中,故大殿,只封弓帒筒箇,及兩大妃殿方物之膳,竝勿封進乎?敢稟。傳曰,兩慈殿外,勿爲封進事,知委。
以訓鍊都監草記,兵曹佐郞權瑍,先罷後推事,捧承傳。
答戶曹參議李東稷疏曰,省疏具悉。爾其勿辭,調理察職。
夜一更,流星出天津星上,入織女星下,狀如鉢,尾長三四尺許,色赤。
有政。以柳壽昌爲監察,李弘迪爲兵曹正郞,李袤兼同知義禁府事,李振昌爲陰城縣監,李觀徵爲大司憲,都愼徵爲宗簿寺主簿,趙嗣文爲英陽縣監,成景需爲慶基殿參奉,權慬爲抱川縣監,楊遇漢爲輸城察訪,沈檀爲兵曹佐郞,南益熏爲兵曹佐郞,李袤兼同知春秋館事。以上朝報
上在慶德宮。停常參·經筵。
傳曰,明日晝講爲之。
下直,靈光郡守孫萬雄。
傳曰,下直守令留待。
答刑曹判書睦來善疏曰,省疏具悉。卿其更勿爲辭,宜速察職。
傳曰,前承旨趙嗣基敍用。
晝講入侍,右議政許穆,同知事洪宇遠,特進官沈梓,吏曹判書尹鑴,掌令李同揆,承旨洪處大,玉堂吳始復·柳命天,注書任堂,假注書鄭煥,史官趙持謙,兼春秋金邦杰,武臣李益亨·朴而瞻。
吏曹啓曰,去夜宗廟冬享大祭受誓戒時,終獻官實差花昌君沇,以摠府入直,豫差當爲進參,而豫差靈恩君涵,無故不參,極爲可駭。曾前山陵朔祭望祭時,涵,每每稱頉,而今又如此,莫重祭享,致有闕員,殊涉不敬,靈恩君涵,從重推考,何如?傳曰,莫重祭享,稱頉不進,匪今斯今,其圖避之習,不可長,罷職。
院啓,京兆貳尹,爲任緊重,不可人人而濫授也,況以武臣除此職者,必其名稱最著然後,可以當之。今者具鎰,以無識武將,未有才長,而特除之命,出於人望之外,臣等恐爵賞,由是而不重,官方職此而淆亂也。請漢城右尹具榏改正。答曰,凡臺閣者,必公正論執乃其職責也,今觀啓辭,誠可怪也。今者特除貳尹之任,推用武臣之意,況鎰之才識,豈下於他武臣哉?予終未曉也,勿煩。
漢城府右尹具鎰,特進官啓下。
獻納權□啓曰,臣伏讀聖批,以啓辭可怪爲敎,臣不勝瞿然之至。若令鎰之才識,果如聖敎,則擢置京兆,誠得簡拔之道,臣何必强爲論執,以墜臺閣公正之風?而顧其爲人,愚而多濫,矇不曉事,曾忝海閫,未幾僨事,雖在於貴戚之家,長於勳將之門,而甚無名稱,人皆賤棄。今玆特除之命,實出意慮之外,除目一下,莫不驚訝,況此貳尹之職,其秩則卿宰之位也,其任則詞訟之地也,何可以無識武夫,苟充而濫授,使官方淆而爵賞輕,以傷我殿下則哲之明,而駭四方之聽哉?且殿下,若欲擢用武臣,則何不博接武將,且考成績,揀擇有才之人,以爲奬勵之地,而乃以如鎰無可記之流先之,以致武將之解體耶?此非臣之言也,乃一國公共之言也。恐殿下有未痛察其爲人耳。臣於鎰也,少無挾私排斥之意,只惜殿下用人之失當,而所係之非細也,與同僚相議論啓,則何可謂之不公正,而殿下斥之至此耶?臣誠未格天,言不見信,致此未安之敎,以何顔面,更冒臺席乎?請命遞斥臣職。答曰,勿辭,退待物論。
晝講時,吏曹判書尹鑴所啓,魂殿朔望之祭,每於四更頭設行,非但恐有玉候之致傷,於禮亦不必然。禮經有質明行事之文,蓋朔望之奠,異於大祭,故禮有朝夕奠逮日之文,士夫之家,亦於質明行之,故臣頃以質明設行之意仰達,而其時論議不一,竟未施用矣。今則日氣漸寒,在聖上愼疾之道,尤難冒曉行祀,故敢此仰陳矣。領議政許積曰,朔望之祭,異於大祭,故臣亦於頃日,以尹鑴質明行祀之言爲可,而其時論議未一,蓋以爲與宗廟祭時不同也。今者尹鑴,又爲陳達,朔望之質明行祀,於禮誠爲無妨矣。右議政許穆曰,先行宗廟祭而後,行魂殿祭,其禮不必同也。上曰,先行宗廟祭而後,行朔望祭於魂殿,於理無未安之嫌,此後則朔望之祭,質明設行,可也。以上朝報
備邊司啓曰,今日本司坐起,堂上之以病不進者,至於五員之多,殊涉未便,竝推考警責,何如?答曰,允。
又啓曰,五家統事目,緣論議不一,久未完定,今始相議停當,別單書入之意,敢啓。答曰,知道。備局謄錄
晝講時,吏曹判書尹鑴所啓,頃者陳達,以泮水堂,爲尊賢堂,以處洛中貴遊子弟。大司成禮曹判書洪宇遠謂扁尊賢之名,則人不敢遽當,難以招延云,此言亦是矣。臣意欲更程子所言延聘敦遺之意,蒙而名之曰延聘堂,以延中外有聲名之士,使之與於講書習射之事,論其賢者能者於朝而官,使之如程伯子所言學校之制,何如?上曰,依爲之。又所啓,泮堂射禮,在於明日,旣射之後,錄其儒生來會之數及射禮中數多者啓達,以備睿覽,何如?上曰,依爲之。禮曹謄錄
晝講時,本寺提調右議政許穆所啓,外司僕寺馬,用於諸宮家瓦礫木石輸用之役,其在事體,旣甚未安,而馬亦因此多致病斃,曾有勿論諸宮家取用之敎,而尙不擧行,更爲申飭禁斷,何如?領議政許積曰,朝家造給家舍,則司僕馬可以取用,而諸宮家則便爲私家,何可用司僕之馬乎?自上勿給馬牌,則自不敢取用矣。吏曹判書尹鑴曰,造作車子,令人推之,以代馬役,則輸運便易,而無病傷之患,所謂不食之馬也。若造成之後,則不但用於如此等事,至於糧穀輸運,亦多有便,令本寺造車數輛,爲先試用,何如?上曰,宮家駄卜之物,竝用馬牌,事理不當,今後則自朝家造給處外,切勿出用,且造車一二輛,試用可合然後,隨其物力仍造,可也。司僕寺謄錄
上在慶德宮。停常參·經筵。
自昧爽至申時,有霧氣。夜二更,流星出婁星上,入天苑星下,狀如鉢,尾長三四尺許,色白,光照地。四更,流星出天囷星下,入天庾星上,狀如鉢,尾長三四尺許,色白。
刑曹啓曰,頃日罪人己玉保放時,典獄署,以豆太廛近處金貴賢家保授之意,牒報本曹矣。今聞己玉,乃在馬廛橋近處金姓人家身死云,極爲驚怪。典獄書吏金永萬及保授人貴賢,捉來推問,則貴賢招內,渠乃洪家率奴,以家在豆太廛樣,假稱保授,而實在馬廛橋下金僉使家云。金永萬則無辭自服,事之可駭,莫此爲甚,永萬已有推治之命矣,貴賢之瞞告官司之罪,自本曹亦當一體懲治,而當初傳敎,何等嚴重,獄官乃敢全不致意,一任下吏,與罪人符同,中間謾弄,而略不檢察,其尸居不職之狀,殊甚痛駭,參奉韓世章,先罷後推,何如?傳曰,允。
禮曹啓曰,今九月十五日望祭,親行於敬思殿矣,來十月初一日望祭,親行於孝敬殿乎?敢稟。傳曰,依啓。
戶曹參判慶㝡上疏。大槪,乞收成命,以安微分事,入啓。答曰,省疏具悉。卿其勿辭,從速察職。
大司諫李宇鼎,司諫李德周啓曰,夫爵賞者,人主之所難愼,苟不擇人而虛授,則倖門開而官方淆矣。具鎰爲人,全不省事,前後莅職,無一善狀,今玆特除之命,出於人望之外,除目之下,莫不駭惑。臣等所論,實是循公議惜名器,而不惟不賜允許,反以誠可怪終未曉等語爲敎,臣等竊恐以殿下則哲之明,猶有未見其爲人,不察其無才,致今日用人失當之歸耶?殿下調用武臣之意雖切,其不幾於輕臺官而蔑公議乎?且殿下以才識二字,輕許於如鎰輩,才固不稱,識尤萬萬不似,大哉王言,恐不當若是,臣等竊惜之。臣等受殿下耳目之責,仍一武臣駁正之論,致勤嚴敎,此無非臣等平日不見信於君父之致,將何顔面,仍冒臺席乎?請命遞斥臣等之職。答曰,勿辭,退待物論。以上朝報
政院啓曰,臣於今年春夏間,奉命巡撫全羅道沿海,機務一依事目,詳細看審書啓矣。卽伏見備局覆啓,各條中可合採施者,則依書啓施行,不便於事宜者,則論理防啓。臣於此別無容喙之端,而其中群山鎭,移設於古群山一款,臣之書啓中,元不擧論,只陳古群山要害形勢,而今此覆啓,有若臣直請移設者然,令本道撤此而設彼,此與臣之所見,形便相左。且臣之在本道摘奸三島時,只見牟田·粟田竝四百餘日耕,不見有畓處,從所見啓聞矣。今此覆啓,有三島畓百餘石落種之語,此必自備局,披閱前後許多文書,抄出各項大旨,枚啓之際,未免有差違處,而因此覆啓,分付本道,則朝家命令,恐歸於爽實之地矣。此非臣該掌之事,而凡公事出納之際,本院例有糾察當否之規,況此全羅道沿海之事,臣旣奉命巡審,因臣書啓,有此覆啓,若或少差,以致誤事,則不可不慮,故敢此煩稟。三島畓百餘石落種一款,令備局更考臣之啓聞文書,付標刪去,群山鎭移設一款,亦令更考臣書啓措語,參酌便否,定奪後行會本道事,分付,何如?傳曰,允。又啓曰,命下矣。大凡田畓,田用日耕,畓稱落種,乃是常例,而巡撫使狀啓中,三島田幾日耕之下,又有幾石落種之語,故意謂畓亦在其中矣。更考元狀啓,則果非畓也,改付標以入,而群山·古群山掇移一款,則後日登對時,有更稟變通之事矣,敢啓。答曰,知道。燼餘
上在慶德宮。停常參·經筵。
政院啓曰,慶尙右兵使李延禎,先罷後推事,命下,而臺諫方以罷職不敍論啓,罷推傳旨,不得捧入之意,敢啓。傳曰,知道。
吏曹啓曰,臺諫有闕,政事,〈取稟〉。傳曰,過齊戒後爲之。
院啓措辭見上,請漢城右尹具鎰改正,仍收特進官啓下之命。答曰,凡國家用人之道,必大公至明,少無偏私,然後可謂得矣。予每嘗銘心矣,豈可致無才識而偏愛勳戚以用之哉?具鎰則曾在先朝時,從傍侍側,親炙聖敎,鎰以勳臣之子,旣參司馬而出身,當今南北邊虞之時,可合擢用,丁寧玉音,耿耿在耳,故再昨開政之日,陞擢貳尹之任,此亦繼述先志也。爾等未知曲折之如何,至於無識武夫,一無才長爲執,論辭之迫切,無乃太過耶?予實未曉云者,正謂此也。且特進官之命,欲爲詳觀其爲人,亦非偶然,更勿煩凟。
晝講入侍,右議政許穆,同知事金錫胄,特進官尹深,承旨李世華,玉堂吳始復·柳命天,注書任堂,假注書鄭煥,史官趙持謙,兼春秋金邦杰,武臣李鏶·李世選。
尙州儒生李瑄等上疏。大槪,請賜先正文康公張顯光書院額號事。入啓。答曰,省覽多士之疏。張顯光學問純粹,尤好易學,因作圖統,其爲學行,於此可知。及仁祖朝累徵,待之以禮,夐出尋常,逮至孝廟,特施褒贈,則不可無崇奬之擧,當令禮曹稟處焉。
晝講時,吏曹判書尹鑴,往江華時給馬事,榻前定奪。弘文錄·都堂錄,初一日爲之事,榻前定奪。右議政許穆所啓,司僕屯田,在長湍地,以監官主掌,今則廢其監官,而以本寺郞廳主之,民情不便,從民願更出監官,使之主掌,何如?上曰,依爲之。兵曹判書金錫胄所啓,武科庭試初試,定行於十一月初一日,各道京試官,則當前期差出,而三南俱於左右道設場,平安道則分淸南北,咸鏡道則分南北道,黃海道·江原道各一人,竝十二員,而文臣堂下,除增廣覆試試官應入者,則餘數甚少,無以推移。議于大臣,則咸鏡·平安道,則竝以堂上差送,其他八員,雖在罷職中人,亦爲備擬後,以罷職懸錄於名下,似爲便當。且依文科京試官例,皆結臺緘,以爲掌試之地,而堂上官則雖不結臺緘,使掌試事爲宜云,敢此仰稟。上曰,依爲之。又所啓,今年各司貢物,竝依上年權減事定奪,而至於軍器寺,則還爲復舊宜當,諸司則長興庫,則席子·油芚等貢物,而自庚戌年,以爲不緊而權減矣。遷陵及前後國恤,本庫進排之物,最爲浩多,雖得戶曹加用之價,蕩敗已甚,蘇復未易,外議皆以爲長興庫貢物,不可不復云矣。上曰,事勢果如此,則軍器寺·長興庫貢物復古,可也。右議政所啓,臣頃以讓寧大君祠宇造給事,仰達,自上已有令該曹造給之命,而尙今遲延,不爲擧行,又爲分付該曹,趁令造給,何如?上曰,依爲之。以上朝報
備邊司啓曰,臣積再昨引對罷出,日暮之後,還坐本司,覆啓平安監司啓本之際,悤悤口呼,不及致察,有疊下文字,判下之後,始得覺察,不勝惶恐,元啓目中,付標以入之意,敢啓。答曰,知道。以上備局謄錄
戶曹啓曰,試所應辦官責出市廛之弊,漸至滋蔓,呼冤莫甚,査問其由,則大小需用之物,爲先取用,少或遲滯,則鞭朴狼藉,罷場之後,勒給廉價,市民之呼冤,其勢固然,相考場屋事目,則前後申明嚴飭濫雜之弊,不啻丁寧,而國綱解弛,害及於民,至於此甚,誠可寒心。曾前事目中,試所所用之物,監試官專管,凡需用之物,毋論細大,印信出帖,而責入應辦官,考其印信處而進排,會計相準一款,更爲申飭試所,需用文書,罷場後輸送本曹,若有濫雜之弊,則入啓稟處。至於主掌史官,則元無事目內支供之規,而許多史官,迭相出入,茶啖供飯,一如場屋內試官,故其糜費難堪之弊,職出於此云。主掌史官,在於外而任意往來其家,則元無自公支供之理,今則主掌官及出榜時史官,亦勿供饋,酒盞切勿徵索應辦,俾無如前之弊。且乙酉科擧時別爲事目內,經費蕩竭,至于今日而極矣。一場之役,各司下人貢物主人,市井之民,俱受其弊,誠極寒心,古者大夫,食不兼味,弛刑禁酒,乃王政之所當先也,不可不節損云。今亦依此節損,試官所供早飯,無過三四器,晝茶啖·夜茶啖,亦從略精備,務爲省弊之意,分付應辦官,使該曹添入於事目中,以爲試所體念遵行之地。且應辦官貿用各樣物種,或有如前不爲給價,勒令進排,則令平市署,一一報知本曹,隨現請罪事,亦爲捧承傳施行,何如?傳曰,允。禮曹謄錄
禮曹啓曰,發遣本曹郞廳,禧陵·孝陵抽栍摘奸,則入直參奉及守護軍等,皆無頉云,敢啓。傳曰,知道。禮曹謄錄
上在慶德宮。停常參·經筵。
答護軍李袤疏曰,省疏具悉卿懇。老人多,勢固然矣。卿之文翰,飽聞久矣,故擢陞至此,有何過辭?況今雖年耄,精神尙强,勿辭,調理察職。
傳曰,政事,過齋戒後爲之。
大王大妃殿·慈殿·中殿,藥房問安。答曰,知道。
藥房啓曰,伏未審數日來,聖體若何,慈殿氣候,亦復何如?臣等不勝憂慮,敢來問安。答曰,知道。慈候無事矣。
禮曹,來十月初七日淸風府院君安葬時,王大妃殿望哭正時,同日未時。
大司憲李觀徵上疏。大槪,風憲之長,決非如臣所不敢當,懇乞遞免事。留政院。以上朝報郞廳李壽鳳校。日記郞廳趙處魯書。
上在慶德宮。停常參·經筵。
夜一更,流星出羽林星下,北落師門星下,狀如甁,尾長六七尺許,色赤,光照地。五更,流星出王良星下,入北方天際,狀如拳,尾長三四尺許,色赤。
備忘記,御製題進副提學吳挺昌,貂皮紗帽·耳掩一部賜給。
答福昌·福平君等疏曰,省疏具悉。卿等以王室至親,雖有所失,推恩復官,則旣已滌瑕,有何不安之心乎?安心勿辭,從速入來。內下日記
右副承旨李沃,□□□□□□,吏曹判書尹鑴,引見。江華府勿爲往來事,榻前定奪。備局謄錄
禮曹啓曰,魂殿·山陵薦新之物,宗廟封進時,一體封進事,啓下知委矣。卽者慶尙道今十月令宗廟薦新乾柹子·柚子及敬思殿·孝敬殿薦新柚子等,來初二日,薦進山陵,崇陵薦新柚子,則依例魂殿內官,給進陵所,薦進事,分付,而敬思殿·山陵·孝敬殿·崇陵薦新乾柹子,則不爲封進,莫重薦新之物,必無無端闕封之理者,必是本道謄錄中,有所疎漏,以致如此,而不察之失,在所難免。監司鄭重徽,封進官安東府使鄭鑰,竝爲推考,其未封乾柹子,罔夜追封之意分付,何如?傳曰,允。禮曹謄錄
上在慶德宮。停常參·經筵。
初昏,雷動。夜三更,流星出井星下,入羽星下,狀如鉢,尾長三四尺許,色白。
備邊司啓曰,咸鏡北道,去京絶遠,武科初試京試官,當於今月旬前發送,而試官兪瑒,病不能供仕,在鄕已久,其得差復,及期上來,有不可必,不無臨時狼狽之慮。兪瑒試官改差,其代,令該曹趁卽差出,何如?答曰,允。又啓曰,兵曹啓辭,昨日庭試武科初試,京試官差出之際,任奎亦是奪告身之人,而全不覺察,誤以罷職懸入,至於受點,兼有敍命,不勝惶恐。試官望單子中,玆敢付標以入,而卽今堂上官之在京無故者絶少,終日披閱官案,不得可合之人,任奎之代,合以堂下備擬,第差遣堂上,本是廟堂議定者,臣曹有不敢擅改,令廟堂更爲稟處,何如,答曰允事,傳敎矣。西北試官則差以堂上,不過爲慮堂下之不足,而卽今堂上之乏人至此,則依他道例,以堂下擇擬,未爲不可,以此分付該曹,何如?答曰,允。備局謄錄
訓鍊都監啓曰,訓鍊別隊後部屬慶尙道安東營三哨軍三百四十九名,金海營二哨軍二百十三名,合一司軍兵,來十一月二十五日京中逢點之意,慶尙監·兵使及當該營將處行移,何如?傳曰,允。訓局謄錄
守禦廳啓曰,京畿果川居忠義張檝,幼學閔聖鎬等,聯名上言,啓下本廳,而限內不爲現身,依例不爲回啓之意,敢啓。傳曰,知道。守禦廳謄錄
上在慶德宮。停常參·經筵。
備邊司啓曰,京畿各邑所受江都移轉之穀,一半捧留本邑事,曾已定奪於榻前,而今聞畿邑人民飢困已甚,方有難保之勢,驅策飢氓,遠納於江都,則船·馬價等種種耗費,已不可勝言,而明春受來,其弊亦然。今年則竝與當爲輸納之半,一半捧留本邑,以舒一分民力似當,而從前若許捧留,則各邑不爲收捧,虛稱捧留者,滔滔皆是。今若又踵前習,則不但漸歸逋欠,明春賑救,亦不著實,待其畢捧,發遣京官,一一摘奸,不爲準捧者,從重論罪,斷不饒貸之意,豫爲嚴飭,何如?答曰,允。又啓曰,今春以賑恤廳米四千七百五十石,戶曹米八千七百九十石,分給還上於都城及郊外之民,以濟其急矣。不幸値此凶歲,卽今米價,極其騰湧,此際以來督捧,則不但受食者之難備,市直亦必從而益高,此尤不可不慮。賑恤米則比市直減定其價,以銀代捧,以施朝家一分惠澤,而戶曹則經費方患匱竭,本司有難勒令代捧,令戶曹從長善處,何如?答曰,允。又啓曰,京畿都事,以使行迎候事,今將出去矣。當此凶歲,一路廚傳之弊,不可不慮,不必一循平日之體例,京畿都事,勿爲下送,以除各邑一分之弊,何如?答曰,允。以上備局謄錄
上在慶德宮。停常參·經筵。
答前僉使李碩觀疏曰,省疏具悉。銓曹之備擬於霜臺之任,一循公議,爾其勿辭,從速察職。
答吏曹參判李觀徵疏曰,省疏具悉。天官佐貳之任,所任最重,不可人人冒受,卿其勿辭,宜速察職。
答江華留守趙䃏疏曰,省疏具悉。當今賑政方急之時,方伯重任,不可人人輕授,雖有微恙,從容調理,則自可瘳矣,勿辭察職。
巳時,日有重暈,內暈有兩珥,暈上有冠,暈下有履,色皆內赤外靑。自午時至申時,日暈。內下日記
上在慶德宮。停常參·經筵。
夜四更,流星出文昌星上,入五車星下,狀如鉢,尾長三四尺許,色赤,光照地。
答藥房曰,知道。慈候無事矣。
答掌樂正李碩觀疏曰,省疏具悉。爾其更勿爲辭,從速察職,以振臺風。
答福昌君疏曰,省疏具悉卿懇。已悉予意於前後睦族至意,卿可想知,有何再辭?卿等更勿爲辭,從速出仕。
晝講時,同知事洪宇遠所啓,薦進人才,固非如臣者所敢爲之,而旣有所聞,敢此仰達矣。前義禁府都事丁時翰,孝行過人,且有計慮,故右相許穆,亦曾薦之矣。頃纔免喪,與其老母,方在鄕曲,若除職則當上來矣。右相許穆曰,丁時翰奉親以孝,聞於鄕里,故臣頃日薦之矣。上曰,言于吏曹,收用,可也。
答吏曹參判李觀徵疏曰,省疏具悉。天官貳任,冠於六曹,予已熟知,豈可混受也?子曰,無爲而治者,其舜也歟。此亦無他故也,各得其人,任其職責之致,此所謂夫子讚之以無爲而治者也。銓曹皆得其人,則不至僨敗於國事,卿之才局,正合於此任,卿其念玆,勿爲煩辭,宜速察職。
上曰,予知左承旨鄭之虎之可用,故欲爲陞資擢用,而未有窠闕,尙未爲之,銓曹待有窠闕,隨卽備擬,可也。尹鑴曰,後政有闕,擬嘉善望乎?上曰,依爲之。尹鑴又所啓,武臣輪臺,固是美事,而但於晝講之時,講官·史官,各有所事,武臣一時入侍,非但班次之參錯,至於細氈之上,近密之地,講論經史,而武臣旣非執冊論難之官,竝與講席,臣見其於事體,有未妥當者。古者,郞中以下,皆執戟陛下,臣意武臣雖與講官,一時入來,而只可俯伏楹外,以待講畢掩卷後入侍,或留坐閤外,待經筵官入侍講畢,未及出去,隨卽引見,或賜詢問,似當矣。參贊官李沃曰,武臣中或嘉善,或有堂上,賜坐楹外,則有所未安矣。尹鑴曰,古之制,立於陛下,今楹外之坐,未見其不可也,不然則待命閤門外,可也。上曰,使坐閤門外,待講畢入侍,可也。以上朝報
義禁府啓曰,凡照律啓本,則功議付標例也,而回啓啓目中無次例,故曾於朴贄公事,不爲付標矣。旣有特敎,今此郭文溶等公事,功議有無,竝付標以入之意,敢啓。傳曰,知道。義禁府謄錄
晝講入侍時,右議政許積所啓,紫燕島牧馬移置隣島事,旣於榻前定奪,而但隣近諸島皆狹少,牧子無耕食之地,雖爲移置牧馬之後,牧子位田之在紫燕島者,依前劃給,宜矣。上曰,依爲之。司僕寺謄錄
晝講時,吏曹判書尹鑴所啓,畿甸以士夫喪擔軍之故,大爲民弊,一喪擔軍,幾至四五十名,列邑不堪其役。且喪柩輦人以行,非古制也,古用軺車運柩,今若用軺車之制,則六七人,只可推轂挽靷而行,其便於運柩而用除民弊,大矣。況今年饑民困,凡百力役,宜從節省,請自今以後,令列邑造軺車數兩,使運士夫喪過境者,而勿給擔軍,宜矣。上曰,令各州縣造軺車,使借之運柩,而勿給擔軍,可也。宣惠廳謄錄
上在慶德宮。停常參,只晝講。
晝講時,前承旨鄭維岳敍用事,榻前定奪。
自辰時至酉時,日暈。夜一更,月暈。三更,黑雲一道如氣,起自艮方,直指坤方,長竟天,廣尺許,漸進東方,良久乃滅。
備邊司郞廳,以領·左相意啓曰,江原監司設烽事狀啓覆啓中,達之於京城之達字,誤書連字,判下之後,始得覺察,元粘目中改付標以入,誤書之下吏,則自本司治罪,而當該郞廳推考警責,何如?答曰,允。以上備局謄錄
上在慶德宮。停常參·經筵。
辰時,日暈兩珥,暈上有背,色皆內赤外靑。
備邊司啓曰,安興防禦使事自中,中軍料米一款,未免遺漏,故添書付標以入之意,敢啓。傳曰,知道。以上備局謄錄
上在慶德宮。停常參·經筵。
答知中樞府使姜栢年疏曰,省疏具悉。卿其勿辭,調理察職。
答政院牌啓辭曰,一日停筵,有間於學文工夫上。子曰,朝聞道,夕死可矣。予每嘗日夜念念,銘心于此矣。故中夜始寐,晨鷄初鳴,乃啓方冊,對越聖賢,孜孜不忘,恐或有妨於古人所謂勿謂今日不學而有來日之誡,限畢役間,只晝講,居廬廳爲之。以上內下日記
備邊司郞廳,以領·左相意啓曰,慶尙道巡撫使書啓中,試材時,鳥銃貫二中·邊一中者東萊貢生李枝恒,似當依湖南入格人例,直赴殿試,而莫重賜第,不敢直請,只以似當特施恩典,覆啓矣。竝與他條,以依允判下,李枝恒,依他例直赴殿試乎?惶恐敢啓。答曰,依他例直赴殿試。以上備局謄錄
上在慶德宮。停常參·經筵。
答掌令安如石避辭曰,維岳厠在近密之列,乃敢致疑於萬萬不疑之地,至於筆之於章奏之中,豈可欺天而誣君乎?論其罪犯,不可勝紀,思之至此,不覺痛惡也。領相之忠赤,可質神明,維岳請敍,實出於監董築役之意,予則雖知爲都廳,而率爾收用之不可,而權從其請矣。爲執法之官者,終未免還收之請,予實未曉今日之事也,勿辭。以上內下日記
晝講入侍時,參贊官李沃所啓,臣有區區所懷,敢此仰達矣。前承旨鄭維岳,因大臣陳達,特蒙收敍,蓋將有所任事者,而維岳所坐,實非事爲間做錯之比,投進無據之說,駭惑中外之聽,其罪似不可遽爾收敍矣。大臣之意,雖因當事無可用之人,乃有此請,而在臺閣執法之官,固不當默無一言,自上詢諸臣,則可知其公議之所在矣。左議政權大運曰,維岳以近密之臣,出入於榻前,宜無所不知,而猶進萬萬無根之說,播諸四方,人情孰不痛惡?頃於請敍之時,臣亦參聞,而不能止之,臣不勝惶恐矣。李沃之言,是也。特進官吳挺緯曰,頃者維岳收敍之日,臣亦入待罪,非不欲陳達其罪之不可敍,而有出位之嫌,無一言而退矣。維岳,眞所謂好行小慧者,決非可用之人也。上曰,予亦非不知維岳之罪重,而大臣以宥其罪用其能爲言,故許之矣。大臣雖有此,臺官執法之論,誠亦駭矣。維岳眞所謂碌碌小人也。侍讀官權瑎曰,以維岳敍用之故,物議果爲譁然矣。上曰,雖無維岳,豈無可任之人乎?維岳之罪,誠如諸臣之所達,更爲削奪官爵。訓局謄錄
上在慶德宮。停常參,只晝講。
申時,雙虹見於艮方。
答大司諫李德周,正言南益熏避辭曰,已諭於昨夜霜臺之批矣,勿辭。
答大司憲李袤,獻納兪夏益避辭曰,已諭於昨夜本府之批矣。鼎重·維重等,不可終棄,故有敍用之命矣。旣敍旋收,有所未安之事矣,勿辭。以上內下日記
晝講時,右議政許穆所啓,爲國之道,不可不明者,是非而自上若不詳愼於此,則更何所恃乎?閔鼎重·閔維重,罪犯皆重,而特敍之命,遽下於意外,未知上意。以此兩臣之罪,爲有所可恕者耶?上曰,兩臣之才,容有可用者,故敍之,更思之,未免率爾矣。參贊官吳挺昌曰,鼎重之罪固大,而維重則旣參於賓廳議禮,其後陳疏,尤極可惡矣。檢討官李聃命曰,鼎重則方在削職之中,維重則削黜之中,而不循次序,遽下敍命,尤未知其妥當矣。且鼎重頃日當國用事之狀,何可陳達乎?孟子曰,不詳之實,蔽賢者當之。古語又曰,進賢受上賞,蔽賢蒙顯戮,何可贖其蔽賢之罪乎?上曰,纔已收敍,故難於卽改矣。聃命曰,以漢高之刻印銷印,古人稱之以明。聖人之無我,聖上旣知收斂之爲率爾,則旋卽還收,有何所損於聖德乎?穆曰,今日是非之明,惟在於聖上,還收敍命,誠爲允當矣。上曰,敍用傳旨,還入爻周,可也。義禁府謄錄
上在慶德宮。停常參·經筵。
答知中樞府事洪處亮疏曰,省疏具悉。卿其勿辭,調理察職。
答禮粘曰,大男忘身死國之心,滿盈胸膈,超入於火焰之中,其爲國好死之心,不後於古人,特施旌閭之典。以上內下日記
輪對入侍時,行副護軍李鏶所啓,鳥銃,爲我國之長技,而各邑月課銃中,或有銃穴小而銃丸大者,或有銃丸小而銃穴大者,大小不稱,不能精發,倉卒之際,難以爲用,事極可慮。臣意則自京中,稱量大小輕重,精造鉛丸,本鐵下送各邑,使之依樣造丸,而鳥銃穴之不適鐵丸者,亦令修治,以爲合用之地,何如?上曰,言于備局,行會八道,此後則俾無大小不稱之弊,而鉛本鐵則自京造送。以上備局謄錄
輪對入侍時,行副護軍李穦所啓,訓鍊都監軍兵中旬試才,已行於九月初旬間矣。臣聞罰不逾時,賞不遷刻,而今經兩朔,分給施賞之擧,漸至遲延,敢此仰稟。上曰,分付該曹,速爲賞給。訓局謄錄
上在慶德宮。停常參·經筵。
上在慶德宮。停常參·經筵。
答右議政初度呈辭曰,安心調理。
答承旨鄭之虎疏曰,省疏具悉。卿其勿辭,從速察職。
答副護軍李正英疏曰,省疏具悉。卿其勿辭,上來察職。以上內下日記
傳曰,今日備局堂上引見時,多有議定之事,晝講引見竝爲之,則日勢不足,晝講停之。
傳曰,大臣·備局堂上引見。引見入侍時,領議政許積所啓,湖南巡撫使狀啓中,羅州巖太島鹽稅,旣是享上之物,則果難革罷,而第海防船隻,多有添造及改備之處,而材木甚難,以此爲慮。凡島中船材可養之所,則不可不別樣禁斷,且此島鹽稅,元數不多,令戶曹準數備償于內司島中,居民則一倂驅出,以爲專養船材之地,何如?上曰,依爲之。
備邊司郞廳,以領·左相意啓曰,慶尙監司山城節目覆啓中,穀物推移之條,有落漏之語,故改付標以入之意,敢啓。答曰,知道。
引見入侍時,領議政許積所啓,頃日武臣李鏶所達鉛丸,本鐵造送,極爲難便矣。銃穴例多狹少,鉛丸若皆以二錢五分爲準鑄之,則勢難容入,若削去銃內,使之闊大易入,則銃鐵還薄,放砲之際,必有破裂之患,而前造之銃,將多爲棄物,亦甚可惜。前造之銃,則使之勿改仍存,而鉛丸量其容入鑄用,今後所造銃,則必以鉛丸二錢五分重容入,定其穴限而打造似好,鉛丸見樣,本鐵姑勿造送,而自備局參酌行會,何如?上曰,見存之銃則勿改,而小其鉛丸用之,今後新造者,使合於鉛丸二錢五分重打造,可也。光城府院君金萬基所啓,尙衣院碧潼奴婢貢紬,頃因關西御史書啓,使本道監司收捧上送事,自備局覆啓蒙允。蓋此事以遠方奴婢之留滯京中爲慮,有此變通,而第有窒礙難便者,本院貢紬,乃是本道所捧進御之物,紬品若或不合御供,則捧留不可,退送亦爲本道之一弊端,而有難率爾變通,故敢此稟達矣。領議政許積曰,尙方奴婢貢紬,其品極細,已難措備,而上納之時,不但提調開坐之未易,下吏操縱特甚,陳省到付之後,不卽告知於提調。故每每掩滯,甚者或至於一二年之久,奴婢輩難支之弊,有難勝言。故因御史書啓,自本道收捧上納事,變通屬耳。今若又令直納于京中,不但朝家命令,有傷於反汗,奴婢輩亦必爲之落莫矣。上曰,然則自今減其升數,以示輸恤之意,使之直納于尙方,而提調頻數開坐,隨其來到,趁卽捧之。且嚴飭下輩,使不得操縱,俾無暫時留滯之弊,使貧殘奴婢,得蒙一分之惠宜當,以此定式,各別惕念擧行,可也。以上備邊司謄錄
引見時,刑曹判書睦來善所啓,頃日本曹坐起時,新門外,有一兩班,來呈所志,以內禁衛習陣罷歸時,放馬馳突之際,十五歲兒婢,蹂躙致斃,願招各番正領,査出治罪云。故推問正領,則對以許多禁軍,互相發明,終無査出之路云,元告家,旣不知馳馬者之面目,且正領輩,以其同類,不無掩覆之弊。罪人則誠難査出,而兩局大將,今方入侍,凡馬軍之馳馬於道路者,一切禁斷事,分付申飭,何如?領議政許積曰,罪人則査出果難,而馬軍馳突,旣有禁令,則其時將官之不禁馳突,合有罪責矣。上曰,依爲之。罪人査出事,分付兵曹,此後馬軍馳馬於道路者,各別申飭禁斷。訓局謄錄
敬思殿參奉,以入直宗室意啓曰,參奉金時望,自數日前,重得傷寒,去夜身死,非但祭享重地,齋郞之任,決不可久曠,況今大祭不遠,殿司之任,尤不可不備員。金時望代,令吏曹卽爲口傳差出,使之斯速察任,何如?傳曰,允。司饔院謄錄
上在慶德宮。停常參·經筵。
答藥房曰,予之中氣本虛,日氣少冷,則微感輒發,日氣少暑,則熱候時時升降,非特今日,乃是素患。當此風高日寒之時,衣服熱著之節甚難,午前則甚有煩熱之氣,午後則稍定矣。再昨日氣陰冷,灑雨旋霽之後,日氣漸寒,故猝有頭疼微感之候,不得已停筵矣。不至於大段,勿爲入診,調治取汗則宜加差愈,姑勿議藥。以上內下日記
上在慶德宮。停常參·經筵。
答藥房曰,夜間取汗之後,幾盡瘳矣。
答藥房再啓辭曰,學文工夫,雖不可間斷,發寒差愈之後,觸風再感,則恐或遺其父母維疾之憂,明日則姑停。
答吏判尹鑴疏曰,省疏具悉。當此歲飢民貧之時,豈不念答天怒之意,又不量財力之罄竭,驅飢民虛築城郭哉?予有說焉。嗟呼,南土之憂,有倍於往年,燃眉之急,迫在朝夕,予何不念乘此時?明大義於天下,以雪祖宗之恥,一以解腐心之痛,以我國之褊少,强弱不同,加之以天怒民愁,此所謂時絀擧贏之秋,是以雖無有爲,不可及矣。故設築城郭,以爲緩急之備,曩日備局諸臣說話,各陳所懷而已,別無所備,卿何因此累嫌,無奈大過乎?宜遵此意,更勿爲辭,速出行公,以副企待之望。以上內下日記
都摠府啓曰,今日出番軍士,當爲慕華館中日習射,而儒生殿講相値,不得爲之之意,敢啓。傳曰,知道。都摠府謄錄
上在慶德宮。停常參·經筵。
自三更至朝,霧暗。
答藥房曰,慈候無事矣。予則幾盡差愈,今後勿爲問安。
答右副承旨李同揆疏曰,省疏具悉。爵賞名器,人主之大本,爵賞紊亂,則名器亦從此亂矣。此則非特人臣之所知,予亦銘心於此,豈可無功而濫授爵賞哉?爾之文才,予已悉知,筵臣亦擧其才,故先擢霜臺之亞官,又陞出納惟允之地,此皆出於爲其文才而然也。不然何以輕授哉?爾其勿辭察職。以上內下日記
政院啓曰,伏見禮曹粘目,慶尙道所封兩魂殿·兩山陵十月令薦新乾柹子,當初該曹,落漏於元關中,莫重薦新,以致後時封進,該曹難免不察之失,當該堂上推考,何如?傳曰,允。禮曹謄錄
上在慶德宮。停常參·經筵。
答右副承旨李同揆疏曰,省疏具悉。爵賞之爲重,已悉於前疏之批,更勿爲辭,察職。
答院曰,依啓。掌令李壽慶遞差,大〈司〉憲閔點,執義姜汝㦿,掌令李碩寬事,出仕事以下內下日記
備忘記,鳥銃貫二中·邊一中人閑良吳承吉,直赴殿試。訓局謄錄
上在慶德宮。停常參·經筵。
答吏判尹鑴疏曰,省疏具悉卿懇。國家將興,必有禎祥,國家將亡,必有妖孽,見於蓍龜,動乎四體。又曰,變不空生,占不空言,再昨自朝至暮,而陰雲蔽天,日色無光,予深驚怪,方爲憂慮之際,冬霧四塞,月色韜光,予心忡忡,則考變類,冬霧日陰之變,皆屬於兵象,其渴悶可勝量哉?卿之心赤,予已詳知,予之立志,卿亦詳知,此誠君臣相孚之義。予之復報之恨,充滿腔裏,何日忘之?天怒轉深,生民塗炭,雖欲出其不意,其亦末由,不得已修築巖阻,以圖慮外之患,亦非淺淺,卿其諒哉焉。以上內下日記
備邊司啓曰,群議以爲,今此庭試武科初試,旣已四技,取二技判下,而不定額數,初頭已入二技之格者,則皆當參榜,不必畢射四技,以貽擧子久滯本邑支供試官之弊。且凡科擧,先施六兩,例也,而六兩之射最遲,今番則先施柳葉箭·帿箭等技,入格者,勿更試六兩,講書則可以速完云,依此擧行事,知委京外,何如?答曰,似爲便當矣。又啓曰,庭試武科初試,定於十一月初一日,殿試定於十二月初三日,其間不過三十餘日,而以其武科規矩輕歇之故,京外赴擧者,其數極多云。不但初試之勢,難出榜於殿試之前,遠道擧子之入格者,尤無及期上來之理,必須豫先變通,可無文武擧子狼狽之患,殿試當爲退定,而日字則姑觀前頭事勢,而改推擇之意,爲先知委各道監·兵使處,觀其錄名數及試射遲速,勘酌出榜之期,連續報知本司之意,京試官處,亦爲分付,何如?答曰,依此爲之,則實無窘迫之患矣。
戶曹啓曰,京畿三十六邑災成冊,今纔畢捧,算出田畓被災摠數,則田五千二百三十六結二十三負,畓八千九百八十四結八十一負四束內,全災及七分災成川浦落,則當初事目中,旣先啓下,其後旱田,初不付種,仍爲荒蕪處給災事,更爲定奪於榻前矣。今此各邑成冊,或稱甲寅仍災田,或稱中耕全災田,或稱旱災田,或稱今陳田,今陳畓,不有事目,私作名目,各邑所爲,殊甚駭異,而其災田則移給於初不付種,仍爲荒蕪之災,以施損上益下之意,而各邑昏不致察之責,不可置之,一一抄出,從重推考,當該鄕所色吏,則拿致營門,各加嚴刑一次。且今年畿邑,被災如此,不可無輸恤之擧,江都·南漢·京倉分賑穀外,全數被災民受食元會付還上,則三分內一分捧上,二分待明秋捧上。且今年種太次,除出頒祿太五千八百十七石分給,待明秋卽爲還捧之意,初旣定奪於榻前,而前頭賑救,殊甚可慮,仍令捧留各邑後,發遣郞廳,抽栍摘奸,以爲明春賑救之意,分付該道,何如?傳曰,允。以上備局謄錄
都摠府啓曰,今日出番軍士,當爲中日習射,而兵曹判書參政,依前例不得爲之之意,敢啓。傳曰,知道。都摠府謄錄
上在慶德宮。停常參·經筵。
傳曰,今觀平監狀啓曰,愛仁持其馬還來義州,而府尹及監司,終不致察,至於誤啓,事甚駭異,竝從重推考。以上內下日記
上在慶德宮。停常參·經筵。
答知中樞府事洪處亮疏曰,卿其勿辭,上來察職。以上內下日記
領議政許積,左議政權大運及戶曹判書吳挺緯請對入侍時,領議政許積所啓,在前試官與擧子相避之人,或有牌不進之事,更爲牌招,而終不入來,則其爲虧損國體,莫此爲甚。曾在先朝,以試官規避之故,黎明始詣試所,豈非未安之甚者乎?今番試官擬望之際,有親子弟相避者外,其餘相避,竝勿拘礙,而如有牌不進之人,則似當有別樣處置之道矣。上曰,禁推,可也。許積曰,雖爲禁推,其律例止於解見任別敍也,今番則從重勘律,何如?上曰,依此爲之,可也。義禁府謄錄
上在慶德宮。停常參·經筵。
答藥房曰,知道。慈候無事矣。
答吏判尹鑴疏曰,省疏具悉卿懇。予之所素立志,已悉於前後之批,有何更辭?鄭昌後,以土豪阻遏軍兵,誣陷其守宰,此而不治,後有可慮之患,不殺何施?申汝栻論罪事,予有曲折,卿勿爲慮焉。
答左相權大運箚曰,省箚具悉卿懇。勉從往省之請,以伸霜露怵惕之心,卿其宜速往來焉。仍傳曰,給由馬,澆奠床備給。以上內下日記
都摠府啓曰,今日出番軍士,當爲慕華館中日習射,而停朝市相値,不得爲之之意,敢啓。傳曰,知道。都摠府謄錄
上在慶德宮。停常參·經筵。
夜五更,流星出五車星下,入艮方天際,狀如鉢,尾長四五尺許,色白。
答吏判尹鑴疏曰,省疏具悉卿懇。卿何以一時之言,遽定進退之義耶?予不勝愕然矣。卿勿再辭勿待罪,以慰予心。
答右副承旨李同揆疏曰,爾之慷慨之心,予已知之,而但憂時勢之不適矣。
答藥房曰,一兩之間,日氣猝寒,故爲風所觸,有頭疼之候,調治發汗,則自可差愈,姑勿入診。以上內下日記
備邊司啓曰,昨日臺諫,雖已差出,而憲府之官,多有在外者,文武科三所,難以推移,似當有變通之道。掌令閔重魯,方在蔚山府任所,其上來未易,且蔚山新府使柳之發,以京試官,下去慶尙道,還朝無期,蔚山之曠官,亦甚可慮。掌令閔重魯,今姑改差,蔚山府使〈?〉,其代掌令,政官牌招,卽爲開政差出,何如?答曰,允。以上備局謄錄
上在慶德宮。停常參·經筵。
夜一更,流星出委星下,入坤方天際,狀如拳,尾長三四尺許,色白。三更,流星出北斗星下,入乾方天際,狀如甁,尾長三四尺許,色白。
答藥房曰,知道。與昨一樣矣。
答副護軍李正英疏曰,省疏具悉。陵園事體,至重且大,國家賞罰,尤不可不明愼,旣已區別酌處,則所辭於理,有所未安,勿辭上來。以上內下日記
上在慶德宮。停常參·經筵。
都摠府啓曰,今日出番軍士,當爲慕華館中日習射,而武科二所,今方設場罷場間姑停,副摠管李益亨,以御營中軍軍兵等試才事,除標信進去之意,敢啓。傳曰,知道。都摠府謄錄
上在慶德宮。停常參·經筵。
夜一更,流星出胃星下,入巽方天際,狀如拳,尾長四五尺許,色赤。
上在慶德宮。停常參·經筵。
夜五更,流星出狼星上,入南方天際,狀如鉢,尾長四五尺許,色赤。
都摠府啓曰,入番軍士,例於出番日中日習射,今日乃出番中日例次,而守門將·將官及禁軍等,仍爲入直,中日試才,不得爲之之意,敢啓。傳曰,知道。都摠府謄錄
上在慶德宮。停常參·經筵。
夜五更,流星出軒轅星下,入柳星上,狀如拳,尾長三四尺許,色赤。
備邊司啓曰,全羅道巡撫使書啓中,海南縣許多軍器,皆以新備,懸錄於成冊中,則可知前官,全不修補之狀云,故前縣監黃徵,覆啓請推,至於奪告身矣。追聞其所謂新備者,非其實狀,黃徵旣以此得免罪譴,則舖張不實之狀,時縣監魏天相,宜有重罪,魏天相從重推考,何如?答曰,允。以上備局謄錄
義禁府啓曰,以全羅監司狀啓,刑曹粘目,前古阜郡守權曦,前羅州營將南聚星等,移本府處置事,允下矣。權曦·南聚星,時在任所,依例府書吏發遣拿來,何如?傳曰,允。義禁府謄錄
上在慶德宮。停常參·經筵。
義禁府啓曰,以刑曹粘目內,前主簿申必相,移本府處置事,允下矣。申必相方待命於本府,卽爲拿囚之意,敢啓。傳曰,知道。義禁府謄錄
上在慶德宮。停常參·經筵。
夜五更,巽方有氣如火光。
舟水圖說御製,夫治國之道有五焉,一曰,好學問也,二曰,用賢良也,三曰,納忠諫也,四曰,好聞其過也,五曰,賤寶好賢也。何謂好學問也?人君,先以好聖賢之學爲急務,日御法筵,講論微辭蘊奧,則其功也,漸抵乎日就月將,其成也,遂至於大聖之域。傳曰,吾嘗終日不食終夜不寢以思,不如學也。嗟呼,其眷眷於學問,孜孜乎道德,章章明矣。我朝成廟時,方居諒闇之中,晝則晝講,與經幄講辨奧旨,夜則賜對,確論古史治亂興亡善惡成敗之迹,其苟加意於學問,於斯乎盡矣。古者衛武公,以九耋之年,猶常勤勤服膺於學問,況於少壯者乎?此切磋硺磨之德,瑟僴赫喧之德,見歎於淇澳之篇者,可不美歟。何謂納忠諫也?書太甲曰,有言遜于汝心,必求諸非道,有言逆于汝心,必求諸道,夫爲人君者,能辨忠邪,其爲人也,忠厚篤實,進而用之,巧言孔壬,斥而遠之,不啻若祛籧篨,可不愼歟。何謂用賢良也?古人有言曰,人君勞於求人,逸於得人,何則?卑辭厚幣,枉駕三聘,然後始得賢才,故勞於求人,旣得之後,各任職責,以責來效,故逸於得人。古昔文王之時,不殫遇士之禮,則太公終爲渭水之一老翁耳。昭烈若非三顧之隆,臥龍終爲南陽之一農夫也。由是觀之,賢士之出不出,皆在於人主之勞心而已。何謂好聞其過也?古之帝王之治國也,有進善之旌,諫官之鼓,誹謗之木,皆所以求道而來諫也。由是觀之,其位在人君者,樂聞其昌言,有則改之,無則加勉,終至於至善無過之域,若是不已,則明王之治天下,不外乎此矣。何謂賤寶貴賢也?傳曰,賤貨而貴德,所以尊賢也,是以人君之爲寶,金玉非寶,良臣爲寶。予於五者,常加留神體行者,是以雖文不相蒙,別爲序次如左。嗟呼,君臣之義,比之於滄波之一葦,何則?夫舟者君也,水者臣也,船無維楫,而中流遇風波,則船必覆矣,以此推及於君德,亦可知矣。何故?人君之政敎,隆洽乎遐邇,則四夷來貢,民感其德,誠能若是,其國安矣。人君之德惠,未及乎下,孔壬之徒,弄國於其間,則邦國危矣。孤嘗興言于此,惕然驚懼,命使畫工,圖覆舟之形,粧繪簇軸,常目在之,雖造次斯須之間,念之不已,則天鑑孔昭,四靈日臻,妖孽自消,國祚恒久,以至我東無疆之休矣。歲次靑兎癸未日謹識,糊之壁上,念念不忘。此八字,卽御筆以上朝報私家日記
上在慶德宮。停常參·經筵。
初昏,流星出淡雲天中,入巽方天際,狀如鉢,尾長一二尺許,色赤。
以政院啓辭,答曰,依啓辭,更爲落筆於他人,而刑曹乃是獄訟多繁之部,入參試官,則詞訟之久滯,不可不慮,故亦爲落點于他人,政院知悉。
傳曰,今觀刑曹都囚徒案,則啓覆咀呪等罪外,輕囚者甚多,刑房承旨,明朝典獄摘奸,輕囚放釋。以上朝報私家日記
都摠府啓曰,今日出番軍士,當爲中日習射,而殿試相値,不得爲之之意,敢啓。傳曰,知道。都摠府謄錄郞廳李壽鳳校。日記郞廳趙處魯書。
上在慶德宮。停常參·經筵。
謝恩,金城縣監安廷熽。
下直,保安察訪尹曼期,英陽縣監趙嗣文。
朔祭後,大王大妃殿,藥房·政院·玉堂·二品以上·六曹·大司諫問安。答曰,知道。
大殿·慈殿·中殿,政院·玉堂·二品以上·六曹·大司諫問安。答曰,罔極。
藥房啓曰,大雪纔止,日氣陰寒,伏未審此時,聖體若何?大王大妃殿·王大妃殿氣候,亦復如何?臣等區區憂慮,敢來問安。答曰,罔極。大王大妃殿·王大妃殿氣候,則無事矣。慈殿·中殿,藥房問安。答曰,罔極。
傳曰,日寒如此,宿衛軍士空石,從優題給。
大司諫沈□啓,新除授司諫禹以京試官,時在黃海道,請斯速乘馹上來事,下諭。
備忘記,今觀各司坐不坐單子,無故不坐者頗多,吏曹工曹,則素是閑官,理固然矣,而至於戶曹禮曹,異於他曹,無故不坐者,是何多也?事甚懈弛,當該堂上推考。
武科殿試差備官,以命官意啓曰,直赴殿試中東萊人李志恒錄名單子,不書其年歲,濟州人劉信元,其父職銜,書以訓鍊判官,而不書其資級,皆違格例,不得已拔去。此則兵曹自當待復科,啓稟許赴,而入門官收捧單子之時,無意改察,矇然奉留,致令莫重殿試,有此錯誤之弊,終使遐方絶島之人,未免空返,事極可駭,當該入門官,從重推考,何如?傳曰,科場事體,至嚴且重,而入門官,不能詳審,使遠方擧子,致有落莫之歎,事極痛駭,亦甚矜惻。當該入門官,爲先罷職,擧子則付之末端,可也。
答大司諫啓辭曰,竣事後自當上來,姑勿下諭。
領相請對入侍時,冬至祭攝行事及下直守令·輪對官引見姑停事,榻前定奪。
領·左相請對入侍時,上曰,觀宮墻踰越人麟蹄軍士尹營逸元情公事,則峽中愚蠢之民,年且幼弱,法不可屈,情亦慽矣,特爲減死定配。領議政所啓,觀象監官員宋昱,以其父信龍年老有功,請蒙恩賞事,上言矣。觀其措語,則丙子亂後,測候法制之不差,皆由於信龍云,此言極涉虛妄,而吏曹不爲防塞,費辭回啓,至蒙加資之典,殊甚過當矣。上曰,予固疑之矣。信龍加資還收,可也。右議政所啓,臣曾爲咸鏡監司,備諳道內之事,故敢此仰達。北平事,旣廢而復設者,雖爲其彈壓守令,實是剩官,專無所管,或時巡歷軍兵,而爲其名官,守令待之,無異監司。近來北路,凶荒尤甚,徒有其弊,實無所益,臣意則不如不送矣。領議政曰,前有平安評事及北評事,而中間廢之矣。徐必遠爲咸鏡監司時,爲其彈壓守令,而復設評事,年少之人,數千里之外,無與相從,頻接守令,自爾情親,拘於顔面,實無彈壓之事,右相爲監司時,目覩其弊而詳知之矣。上曰,李聃命改差,北評事,姑爲減省,可也。以上朝報
上在慶德宮。停常參·經筵。
下直,古阜郡守柳挺輝。謝恩,護軍洪宇遠,都摠經歷韓樞,振威縣令申應徵。貞陵參奉權惟。
右副承旨南天澤書啓,臣承命往典獄署,在囚罪人等,一一點檢,則啓覆罪人六名,啓下罪人二十七名,各衙門所囚罪人五十七名內,三十一名,仰體聖上欽恤之意,卽爲放送。此外諸般罪囚,或係殺獄,或係賊黨,或關倫紀,或有未及究實者,故竝爲仍囚。令各該司衙門趁卽疏決,俾無滯獄之弊,何如?傳曰,依允。以上朝報
鄭樸啓曰,大司憲李袤,執義姜汝㦿,未肅拜,掌令金載顯·安如石試所,持平金聲久·柳千之在外,今日以監察茶時之意,敢啓。傳曰,知道。
丁昌燾,以兵曹言啓曰,內乘黃錡,差武科一所試官徐正履,寧陵冬至祭祝史數行缺入之意,敢啓。傳曰,知道。半行缺以都提調意啓曰,院吏文學官禹弘成,數字缺代,進士李震差下,依例付軍職,冠帶常仕,何如?傳曰,允。
又以敬思殿參奉,以入番宗室意啓曰,正殿內床卓所用厚油紙及中排設油紙,一朔一改,故每月晦日進排,則初一日遞改,自是前例。今朔所用油紙,累度催促,終不進排,本殿內床卓所設油紙,是何等重事,該司趁不進排,以致限內不得改排,至於兩日之多。其在事體,極爲未安。該官慢忽之狀,不可不懲,請從重推考,下人,令攸司囚禁治罪,何如?傳曰,允。
承文院官員,以都提調意啓曰,寫字官李一字缺尹身死,代肄習李春發,陞實,依例付軍職,數字缺帶常仕,何如?傳曰,允。
吏批,判書尹數字缺病,參判李觀徵進,參議李夏鎭進,右副承旨鄭樸進。
吏批啓曰,文科甲科第二數字缺員,當付七品職,而時無窠闕,未準朔直數字缺前例,遷轉作窠,以爲甲科人員付職之意,敢啓。傳曰,允。
以南有星爲兵曹正郞,南宮垕爲禮曹佐郞,鄭期泰爲典籍,柳命天爲副校理,李玄數字缺,李炕爲海南縣監,姜汝㦿爲修撰,數字缺爲兵曹佐郞,謝晉善爲奉常主簿,數字缺爲工曹正郞,權愈爲副修撰,柳命賢爲執義,閔點爲右參贊,趙嗣迪爲工曹佐郞,李沆爲副校理,韓洸爲典籍,崔商翼爲平安道推考敬差官,李壽慶爲掌樂正,李聃命爲正言,文科壯元李鳳徵爲典籍,武壯元柳以番爲禮賓別提,數行缺儒·元梲爲兼春秋。
兵批,判書數字缺判申汝哲病,參議李枝茂病,參知南天漢病,左承旨李溟翼進。
以武甲科第二人盧信起,第三人趙一字缺興爲一字缺司正。
丁昌燾啓曰,武二所監試官數字缺付標啓下,而日勢已暮,明日待開門數字缺之意,敢啓。傳曰,知道。以上燼餘
上在慶德宮。停常參·經筵。
下直,尙州牧使柳潝,金浦郡守朴世相。
謝恩,大司憲李袤,副校理李沆,修撰姜汝㦿,兼春秋元梲,掌樂主簿李玄年。
以安圭爲假注書。以上朝報
答禁粘曰,觀此收議,則趙挺之混犯戊辰逆獄,此實執中誣引之致,不干於正犯隨從之類。故曾於仁祖朝,亦洞燭其冤狀,挺則謫配,有恒等二人,亦被安置等律,而其子則先復官爵,其父則終死於配所,而未蒙宥典,不無鬱抑於九泉之下,其子之呼冤,誠亦怜慘,特爲復官。以上內下日記
備邊司啓曰,兵曹啓辭,今秋冬下三道營將巡歷試才等事,當爲依前擧行,而射放得中者,俵賞之資,留布旣盡之後,今無可繼之策,令廟堂考據前例稟處,何如,答曰,允事,傳敎矣。下三道軍兵試射放得中者,賞格之留布,已盡用下,他無可繼之路,依近例以各道奴婢身貢之當納戶曹者,爲先用下後,其代則自本司推移充償於戶曹,何如?答曰,允。又啓曰,臣等晩聞,江界府使朴振翰,以其父年過七十之故,自吏曹依例啓遞云。振翰以獨子,其七十四歲老父,在於慶尙道密陽地,其情理,則誠爲切迫,該曹之援例請遞,在所當然,而但念江界,以邊上大邑,軍政之抛棄已久,振翰到任之後,銳意修擧,凡干軍器,今方修補之外,又有簽丁作隊之事,未及完了,今姑仍任,責其成效,何如?答曰,允。又啓曰,畿邑尤甚被災面居生之民,則還上只捧三分之一事,自戶曹曾已定奪行會,而江都·南漢,則係是軍餉之故,不敢一體分付云。江華一境,廣州下道,被災偏酷之狀,卽人所共知者也。軍餉雖重,保民尤急,依他還上例,減捧之意,守禦廳及江華留守處,分付施行,何如?答曰,允。又啓曰,卽接司僕寺所報,則順天監牧官所管穀物運納之際,每患賃船之未易,欲爲他場例,造作一隻,中船之材,勿禁定給匠人事,自本司分付全羅左水使云云,而凡有造船之事,必先啓知,曾有先朝定奪之事,故本司不敢擅許,而牧場事勢,果不可無一隻船,依本寺牒呈,施行之意,分付左水使處,何如?答曰,允。以上備局謄錄
都摠府啓曰,今日出番軍士,當爲慕華館中日習射,而武科庭試二所,方爲設場,限罷場間姑停之意,敢啓。傳曰,知道。都摠府謄錄
義禁府啓曰,以全羅監司狀啓,刑曹粘目,前務安縣監李尙翼,前兵馬虞候李東泌,移本府處置事,允下矣。李尙翼·李東泌,時在各其任所,府羅將發遣,拿來,何如?傳曰,允。義禁府謄錄
南天澤啓曰,備邊司郞廳,數字缺來言,今日賓廳坐起日次,而日寒如此,上候平復未久,恐有添傷之患,外司坐起云矣,敢啓。傳曰,知道。
疊書丁昌燾,以都摠府言啓曰,今日出番軍士,當爲慕華館中日習射,而庭試數行缺目前務安縣監李尙翼數字缺等,移本府處置事,允下矣。李尙翼·李數字缺泌,時在各其任所,依例府羅將發遣,拿來,何如?傳曰,允。
丁昌燾啓曰,注書任堂,自數日前重得寒疾,數字缺不得供職,聞其所患,乃是實狀,數字缺爲差出,使之察任,何如?傳曰,允。
安數字缺爲假注書。
疊書丁昌〈燾〉,以備邊司言啓曰,卽接司僕寺一字缺則順天監牧官所管穀物運納之際,每數字缺船之未易,欲爲他場例,造作一隻,中船船材,勿禁定給匠人事,自本司分付全羅左水使云云,而凡有造船之事,數字缺啓知,曾有先朝定奪之事,故本司不敢擅一字缺而牧場事勢,果不可無一隻船,依本寺牒報,施行之意,分付左水使處,何如?傳曰,允。
疊書以備邊司言啓曰,畿邑尤甚被災面居生數字缺則還上只捧三分之一事,自戶曹曾已定奪一字缺會,而江都·南漢則係是軍餉之故,不敢一數字缺付,而江華一境,廣州下道,被災偏酷數字缺凡人所共知者也。軍餉雖重,保民數字缺依他道例,減捧之意數字缺使及江華數字缺處,分付,何如?傳曰,允。
疊書又以備邊司言啓曰,臣等晩聞數字缺翰,其父年過七十之故,自吏曹依例,數字缺以獨子,其七十餘歲老父,在於慶尙道,數字缺情理則誠爲切迫,該曹之援例請遞,在所當然,而但念江界,以邊上大邑,軍政之抛棄已久,振翰到任之後,銳意修擧,凡干軍器,今方修補之外,又有簽丁作隊,數字缺未及完了,今姑仍任,責其成效,何如?傳曰,允。以上燼餘
上在慶德宮。停常參·經筵。
下直,晉州牧使尹衡聖,赤梁萬戶林碩昌。
謝恩,右參贊閔點,掌樂正李壽慶,工曹正郞李箕敍,佐郞趙嗣迪,造紙別提李重蕃,廣興主簿李汝岳,兼承文博士嚴緝。
吏曹判書尹鑴上疏。大槪,五瀆辭本,四違召命,不勝惶恐待罪事。入啓。答曰,省疏具悉卿懇。予與卿不相面對,幾至易月,戀戀缺然之懷,曷有其已?卿之乞退之請,雖落落,而予之勉副之意,尤爲邈邈,更勿固辭,速出行公。
備邊司啓曰,從前武科代射代講之弊,固難一一摘發,而至於今科,則以其無定額之故,稱以萬科,手不操弓,目不知書者,亦莫不爭趨錄名,其代射代講之弊,必有甚於前日,不可無別立防奸之道。六兩入格之人,卽於其處,招入廳上,仍令應講,而隔帳講書,雖是規例,外方則無臺諫坐於帳外糾檢之事,反有壅蔽不能詳察之患。今番外方則勿爲隔帳,一以防換技代射講之弊,一以爲試場速完之地,宜當。本司群議皆如此,依此擧行事,京外一體,分付,何如?傳曰,允。
兵曹判書金錫胄上疏。大槪,病勢甚劇,乞遞文衡之任事。入啓。
政院啓曰,凡祭官受香之時,實·豫差,俱豫闕門外,實次無故受香後,豫差退歸,例也。孝敬殿冬至祭亞獻官豫差靈愼君瀅,不爲來待,終獻官改付標後,累度催促,始爲入來,以致日晩,傳香怠慢之習,不可不懲,請推考。傳曰,莫重大祭受香,日晩之後,始爲緩緩來到,事甚驚駭,其怠慢之習,不可不懲,先罷後推。以上朝報
上在慶德宮。停常參·經筵。
謝恩,修撰權愈。
答兵曹判書金錫胄疏曰,省疏具悉卿懇。卿之疾病如此,予甚慮念,卿其勿辭,調理察職。
冬至祭後,大王大妃殿,藥房·政院·玉堂·二品以上·六曹·兩司長官問安。答曰,知道。
慈殿·大殿·中殿,藥房·政院·玉堂·二品以上·六曹·兩司長官問安。答曰,罔極。
藥房啓曰,雪下連仍,日氣陰寒,伏未審夜來,聖體調攝若何,而慈殿氣候,亦復如何?臣等憂慮未弛,敢來問安。答曰,慈候無事,予則追慕舊事,不覺失聲之痛泣矣。
兵曹啓曰,近日禁軍,科擧差備軍分定之數,幾至三百名,曾前所不抽用之處,則竝皆不得已聯書粘目判下之後,分付各處矣。卽接曹司衛將所報,則龍山別營倉官,不有啓下調用之事,至於捉去衛所書員,決棍二十度,卽今體統日紊,綱紀大壞之日,幺麽郞官,乃敢凌轢國令,至於如此,事極痛駭,該官旣是他曹所屬,臣曹雖未得直請罪罷,此而置之,後弊難防,從重推考,以警日後,何如?傳曰,國綱陵夷,雖曰莫甚於近日,豈使一郞吏輩,輕侮朝命,何至此哉?事極寒心,罷職。
答副校理柳命天疏曰,省疏具悉。所陳之辭,實是的確之論,予嘗用人等事,另加惕念焉,爾其勿辭察職。
右副承旨李宇鼎上疏。大槪,伏見儒生之疏,歷數西臺之超陞,極言官事之太驟,臣亦超陞中人,決不可抗顔供職,亟許遞改事。入啓。
副提學吳挺昌上疏。大槪,敢陳瞽說,冀蒙財察事。入啓。批答,勿出朝報。
同副承旨丁昌燾上疏。大槪,伏見儒臣之疏,極言官序之大驟,決不可抗顔供職,乞遞職名事。入啓。答曰,省疏具悉。爾其勿辭察職。以上朝報
夜二更,流星出北極上,入東方天際,狀如鉢,尾長四五尺許,色赤。
冬至大祭攝行後,大殿·王大妃殿·中殿,政院·玉堂單子問安。答曰,罔極。大王大妃殿,單子問安。答曰,知道。
藥房提調閔點,副提調鄭之虎啓曰,雪下連仍,日氣陰寒,伏未審夜來,聖體調攝若何,而慈殿氣候,亦復何如?臣等憂慮未已,敢來問安。答曰,慈候無事,數行缺安。答曰,罔極。大王大妃殿,單子問安。答曰,知道。
鄭之虎數字缺監官員,以領事意啓曰,今此雜科覆試時,本監提調一員,例當進參,故提調兵曹判書金錫胄,已爲受點,而奔走供職之餘,病勢甚重,無計進參。提調知中樞府事金宇亨,以武科初試試官,方在試所,本監生徒之應講者,只三人,雖是暫時之事,武科試官來參雜科之考講,事體未安,何以爲之?敢稟。答曰,事雖苟且,雜科退定,可也。以上燼餘
上在慶德宮。停常參·經筵。
謝恩,護軍李重信,海南縣監李炕,典籍韓洸,奉常主簿河晉善。
疊書在上初五日觀象監官員,以領事意啓曰,今此雜科覆試時,本監提調一員,例當進參,故提調金錫胄,已爲受點,而奔走供職之餘,病勢甚重,無計進參。提調知中樞府事金宇亨,以武科初試試官,方在試所,本監生徒之應講者,只三人,雖是暫時之事,武科試官,來參雜科之考講,事體未安,何以爲之?敢稟。傳曰,事雖苟且,雜科退定,可也。
全羅監司辭職上疏,入啓。答曰,省疏具悉。爾其勿辭察任。
夜一更,月暈,二更,月暈。流星出王良星下,入西方天際,狀如拳,尾長三四尺許,色白。四更,流星出柳星下,入巽方天際,狀如拳,尾長四五尺許,色白。以上朝報
上在慶德宮。停常參·經筵。
下直,輸城察訪楊遇漢。
謝恩,執義柳命賢,戶曹佐郞鄭重昌。
大王大妃殿誕日,大王大妃殿·大殿,政院·玉堂·二品以上·六曹·兩司長官問安。答曰,知道。
慈殿·中殿,政院·玉堂問安。答曰,知道。
傳曰,卽觀趙持謙疏章末端浚吉揭厲一事,予未可曉,承旨察啓。政院啓曰,察啓事,命下矣。揭厲二字,出於唐杜甫八哀中,贈祕書監江夏李邕詩,哀贈竟蕭條,恩波延揭厲之句,揭厲卽淺深之義,而今持謙,以揭厲之恩未聞於明時爲言,則蓋其意,以淺深間恩典不及而言矣,敢啓。傳曰,觀此回啓,則何乃問東答西之甚也,誠可怪也。揭厲二字之在於杜詩,予已知之。又於論語靈公篇,有荷蕢而過孔門者,聞夫子之擊罄於衛,歎之不已矣。旣而曰,鄙哉,硜硜乎,莫己知也,斯而已矣,深則厲,淺則揭。其註曰,以衣涉水曰揭,攝衣涉水曰厲,揭厲通用淺深,予亦詳知,非爲不知二字而問也。趙持謙疏本,有曰,淺深間恩典,未及乎浚吉云,浚吉曾於己亥議禮時,與時烈相爲表裏,誤定朞服,身雖已死,罪無異同。今乃反以追及恩典,尤爲有光於明時云者,此正隱有探知揭厲之語,故以予未曉之意,問于爾等矣。何可如是相左耶?事甚未穩矣。
傳曰,古語云,言可用採之,言不可用置之,趙持謙疏末辭意,有未穩之處,疏本留中。
政院啓曰,浚吉誤禮之罪,與時烈少無異同,故當初臺官,以追奪官爵爭執,而聖度包容,終不允從,輿情尙今拂鬱矣。玆者持謙,乃敢以揭厲之恩,未聞於明時爲言,其縱恣無忌之態,殊極可惡,而疏批未下之前,臣等不敢輕先請推,只以持謙之意,在於恩典未及等語,泛然回啓矣。今承聖批,辭旨嚴峻,臣等昏謬不察之失著矣,不勝惶恐。持謙肆然投疏,隱有探知之罪,不可不懲,從重推考,何如?傳曰,允。
傳曰,明日晝講爲之。
都承旨鄭之虎上疏。大槪,還收資級之命事。入啓。答曰,省疏具悉。卿其勿辭察職。
吏曹判書尹鑴上疏。大槪,湖南藩臣,以稽誅罪人鄭昌後,自劾慢命之罪,實在臣身,請削臣職事。入啓。
府啓,臣等伏聞檢閱趙持謙,昨投一疏,元疏未下,雖未詳其措語之如何,而槪聞其疏意,專在於救護浚吉,至請褒贈之典云,渠何敢肆然無忌,欺誣天聽,至於此極也?時烈·浚吉出處心事,元無異同,己亥大喪之初,相爲表裏措辭見上,請檢閱趙持謙,削奪官爵,門外黜送。答曰,不允。
巳時,日有重暈,內暈有兩珥。未時申時,日暈兩珥。夜一更,月暈。以上朝報
備邊司啓曰,曾因壽進宮婢己香上言,被虜贖還之後,還爲錄案曲折,査問後更爲稟處事,覆啓蒙允矣。今見內需司牒呈,則上項己香還錄辭緣,査問壽進宮,其爲稱冤,在所不已,似當頉下事,已爲啓下云,依此所報,施行之意,分付掌隷院,何如?答曰,允。以上備局謄錄
疊書巳時,日有重暈,內暈有兩珥。未時申時,日暈兩珥。夜一更,月暈。
備忘記,傳于南天澤曰,明日晝講爲之。
李溟翼,以備邊司言啓曰,曾因壽進宮婢己香上言,被虜贖還之後,還爲錄案曲折,査問後更爲稟處事,覆啓。數行缺
又以備邊司言啓曰,各邑校生考講數字缺於覆審之時者,爲除都事往來厨傳之弊,而今年則以畿邑被災特甚之故,覆審之擧,旣已停止。當此人民救死不贍之日,聚會考講,亦係民弊,今年考講,特爲停止事,分付,何如?傳曰,允。
鄭樸,以承文院官員,以都提調意啓曰,倭情事咨文,因使臣所通,更爲詳察,則其中果不無語意之欠穩處,臣等與之相議,略爲刪改,而原啓下單子,則使臣欲爲査考,持去於行中云。不得已更書初本於新單所改之處,則付標以入,啓下後正書,別定禁軍,騎撥往傳於使行所到處,前送正本,竝與前單子而取來,何如?傳曰,允。
鄭樸,以禮曹言啓曰,因觀象監啓辭,雜科退定事,命下矣。雜科覆試吉日,數字缺推擇,則今十一月初十日放榜,同月數字缺日辰時爲吉云,以此數字缺粘目中改付標以入,而各學試官數字缺前授點,擧行之意,敢啓。傳曰,知道。
疊書,半以上在上大司憲李袤,執義柳命賢啓曰,臣等伏聞檢閱趙持謙昨投一疏,元疏未下,雖數字缺知措語之如何,而槪聞其疏意,專在於救護浚吉,至請褒贈數字缺云,渠何敢肆然無忌,欺誣天聽,至於此極也?時烈·浚吉出處心一字缺元無異同,當己亥大數字缺相爲表裏,訂正朞制,其乖禮亂統之罪,二而一者也。向者追奪之論,實出公議,聖批猶靳,臺啓旋一字缺者,非謂浚吉罪犯,比時烈爲輕,而特以旣骨而倖免之耳。輿情憤菀,至今未已,而持謙乃於此時,隱然以甘盤舊恩之說,激感天心,語及先朝,證以阿保,其用意奸譎,誠不忍正視也。持謙亦人耳,豈不知浚吉罪極?神人,斷無推恩之理,而第此輩,皆是時烈·浚吉等所卵而翼之者也。受恩果厚,私相感戴,自夫大禮克正,罪魁逆黜之後,怨國一念,弸鬯于中,謂君上不足畏,而必欲報恩於浚吉,謂公議不足恤,而必欲效死於私黨,投章肆言,自陷於重辟,其情叵測,而亦可見人心世道之無復可爲也。此而不治,則他日繼持謙而起者,無以懲焉,請檢閱趙持謙削奪官爵,門外黜送。答曰,允。
備忘記,每年冬至節時憲曆數行缺以上燼餘
上在慶德宮。停常參·經筵。
答吏曹判書尹鑴疏曰,省疏具悉卿懇。昌後梟示停止事,皆由於所見各異之致,因此累嫌,似或太過,安心勿辭行公。
疊書在初七日備邊司啓曰,各邑校生考講,例爲兼行於覆審之時者,爲除都事往來厨傳之弊,而今年則以畿邑被災特甚之故,覆審之擧,旣已停止。當此人民救死不贍之日,衆會考講,亦係民弊,今年考講特爲停止事,分付,何如?傳曰,允。
疊書,在初七日,者字缺禮曹啓曰,因觀象監啓辭,雜科退定事,命下矣。令日官推擇,則今十一月初十日,放榜,同月十六日辰時爲吉云,以此日時,原粘目中,改付標以入,而各學試官,則依前受點,擧行之意,敢啓。傳曰,知道。
政院啓曰,今日晝講爲之事,命下矣。今日日氣,寒涼倍常,上候平復,亦且未久,引接臣僚,開講移晷,則恐不無添傷之慮。學問之工,雖不可輟,將攝之道,不可不愼,今日晝講,姑爲停止,何如?區區憂慮,不得不仰稟。傳曰,學問暫徹,予雖悶慮,聖人憂疾之訓,慈聖惟疾之慮,亦不可不念,今日則姑停,仍予之連在調攝之中,公務多滯,旣至累日,且有商確斷定之事,今日備局諸臣,使之來會。
執義柳命賢啓曰,臣於今日,來參茶時,仍以前啓連啓事,方欲詣臺之際,長官發簡以爲,前修撰沈壽亮,疏意悖慢,決不可罷職而止,必欲竝論云。第沈壽亮罷職之啓,出自諫院,而其時正言,卽臣兄臣命天也。長官之意,旣以當初論罪太輕爲非,則臣於此論,嫌難可否,臣何敢晏然仍冒臺席?請命遞斥臣職。答曰,勿辭,退待物論。
政院啓曰,大臣·備局堂上來會矣。傳曰,引見。引見時,護軍李同揆,亦爲入侍。
引見時,昌慶宮移御吉日,令日官趁卽推擇事,榻前定奪。大司憲李袤所啓措辭見上,請檢閱趙持謙削奪官爵門外黜送。上曰,罷職。又所啓,引嫌而退,罷職之論,雖出厥兄,以此引避,未免苟且,請執義柳命賢遞差。上曰,依啓。行大司諫沈□所啓,全羅監司權大載,玉果罪人鄭昌後梟示事啓下關文,旣已下去,則卽當擧行,而只憑邸吏私通,朝家命令,趁不擧行,有關後弊,事甚未妥,請推考。上曰,依啓。又所啓,吏判尹鑴,玉果罪人鄭昌後梟示事,啓下行關之後,私送人,使之中止,此雖出於山野之人,只守所見,疎於事體之致,而事關後弊,不可置之,請推考。上曰,不允。江華留守許秩所啓,本府失稔特甚之狀,則朝廷之所洞燭,而許多飢民,無他救活之策。今若許貸本府所在米六千石,則一半賑救飢民,一半發賣於明春,秋成後還充六千之數,則無損於國儲,大有益於賑救。且得僉知·同知等加設帖文四五十丈,則亦可募粟而補用矣。上曰,米則依數貸下,加設帖則成給四十丈,可也。又所啓,本府奴婢使喚鮮少,常時使喚,亦且不足,脫有緩急,則將無以成樣。本府地所居明通司奴婢三十餘口,若蒙劃給,則足以使喚矣。上曰,依爲之。領議政曰,以江華形勢言之,則果不可不劃給,而但明通司,乃卜者之司也。盲人輩所賴者,只在於若干奴婢,今若失此則亦甚可矜矣。上曰,明通司奴婢,移給江華之代,則以他邑所在寺奴婢劃給,可也。領議政所啓,凡干收議,若不十分致察,而至於伸冤枉事,則尤爲詳愼,豈容一毫私意於其間哉?辛卯治獄之時,臣忝在金吾之任,詳知獄情之顚末,故備陳於收議中矣。自上特下別判付,臣誠惶恐,而旣有所懷,不得不仰達矣。申冕與安徹同謀之說,初出於世龍之招,而招辭中日月相左,其時使臣,陳達於榻前,更問于鉽,則鉽之招辭,申冕則不與同議云。其不參謀逆可知,厥後馨長之招,極言申冕之冤狀,孝宗大王,亦知其冤,而旣死杖下。故仍而置之,尙今未伸,實深冤枉,旣知其冤,則豈可以事在先朝,不使之雪冤乎?其時問事郞廳尙在,下詢而處之,似可矣。上曰,申冕若不犯逆,則復其官爵,可也。右議政所啓,臣年踰八十,衰老已極,而虛帶相職,一無所補,若遞職名,俾得優閑在京,則何幸如之?上曰,予之倚毗,朝廷之倚重方切,卿豈可辭退乎?勿爲固辭。吏判尹鑴曰,七十致仕,乃是禮經之訓,而亦有不得謝則賜几杖之文,今此右相所陳,若不許遞,則似當有優老之典矣。領議政曰,非但禮經,大臣之年老,不許致仕者,賜之几杖,亦有祖宗朝成憲,尹鑴之言誠是矣。上曰,曾在先朝,李景奭有賜几杖之事,右相亦爲賜几杖,可也。判義禁閔熙所啓,今番上言回啓中,李晉英以復其官爵判下,而延坐籍沒兩款,似當有更稟之事矣。領議政曰,其時論議多歧,李烓,人或稱其無罪,而臣則詳知其實狀,故備陳於回啓,自上必已洞燭矣。第李烓之罪,在於亂言賣國,而至於繩以逆律,似爲過當,晉英旣命復官,則延及籍沒,實涉冤枉矣。上曰,果有其賣國之罪,而連坐籍沒則還收,可也。領議政所啓,懷仁君德仁推戴之說,雖出於器遠之招,而其時諸賊之招,皆以爲吾等欲爲推戴,而德仁則實不知情。且其時告者黃潤·李元老等,亦以爲器遠輩謀逆之時,或問推戴之意,德仁則不知,臨時若不從,將奈何?器遠曰,渠是酒客,置酒邀之,則必無不來之理,而若不肯從,則椎殺何難云。於此亦可知其冤狀,而器遠之謀逆,甚於他賊,其時治獄嚴直,臺啓亦且重發。故仁祖大王,亦知其冤,而迫於群議,雖不得保全,元無知情之事,則論以逆律,籍沒家産,實涉冤枉矣。上曰,推戴之說,旣出於賊招,則復官一事,今不當擧論,而籍沒則還收,可也。以上朝報
大臣·備局堂上引見入侍時,江華留守許秩所啓,本府東北,則別置鎭堡及亭舍,而自西北迤南而東,至於草芝鎭,其間乃八十餘里,只有井浦一鎭,萬戶·別將,同在一處,此外無一鎭堡。此地則雖有山海之險,亦何可徒恃險固,而不爲防禦之所乎?合有變通之道矣。領議政許積曰,頃年移出水營所屬邊將於他處之時,設置別將於井浦舊鎭矣。厥後井浦,還設於本鎭,而別將不爲革罷,同在一處,別將則移之於摩尼山外,其中擇其防禦要緊之地,量宜設置亭舍,宜矣。上曰,別將則移設,亭舍則量宜設置,可也。許積曰,摩尼山外海邊,皆係太僕牧場,非此則無以設鎭,而馬群則雖非此地,亦可以牧養,設鎭之處則劃給似當矣。上曰,依爲之。又所啓,本府軍器,措置已久,傷破甚多,今當修改,而黑角及箭竹·牛筋,無路辦得,事甚可悶矣。領議政許積曰,箭竹·牛筋則當自備料理以給,而黑角則戶曹外,無他可得之處,問於戶曹而處之,何如?戶曹判書吳挺緯曰,本曹所儲,殆盡於各衙門之取用,而江華軍器措備之角,則不可不給,當爲四十桷矣。上曰,依爲之。以上備局謄錄
夜五更,流星出軫星下,入坤方天際,狀如鉢,尾長三四尺許,色白。
鄭樸啓曰,明日文武科放榜相値,視事,頉稟。傳曰,知道。
鄭之虎啓曰,今日晝講爲之事,命下矣。今日日氣,寒凜倍常,上候平復,亦且未久。引接臣僚,開講移晷,則恐不無添傷之慮,學問之工,雖不可輟,將攝之道,不可不愼。今日晝講,姑爲停止,何如,區區憂慮,不得不仰稟。答曰,數行缺備局諸臣,使之來會。
備忘記,傳于李宇鼎曰數字缺備局堂上來會矣。傳曰,引見。
大臣·備局堂上引見時,行副護軍洪宇遠,備局堂上遞差事,榻前定奪。
丁昌燾,以內醫院官員,以都提調意啓曰,慶尙道今十一月令靑大竹看品,則其疲細,有同釣竿,頓不及於繕工遮帳之竹,決不可取瀝。此是前所未有之事,今日國綱,雖曰解弛,莫重藥用之進上,何敢全不致意,至於此甚乎?事極痛駭,而退送改備,則有關民弊,故不得不捧,封進官則不可不懲治,監司亦難免不檢飭之責,竝從重推考,何如?傳曰,允。
又以御營廳言啓曰,本廳十三番後部後司別將數字缺忠淸道七哨,江原道三哨,令十哨軍兵及開城府各差一字缺軍卒六名,來十二月二十五日,京中一字缺點,丙辰正月初一日,與十二番軍兵,當爲替代立番,兩道營·兵營及開城留守處,以此依前知會,調送之意,敢啓。傳曰,知道。
又數字缺啓曰,當日正兵李成福稱名人,自興化數行缺以上燼餘
上在慶德宮。停常參·經筵。
答兵曹判書金錫胄疏曰,省疏具悉。紙牌一事,到今停止,有損事體,反爲無益,卿其深思焉。至於文衡之任,不可輕畀他人,勿辭,調理察職。
傳曰,明日晝講爲之。
傳曰,或因有故,或因拘忌,頃於移御時,未行祗迎之禮,予懷缺然,至今恨盈于心。今此徙于昌慶宮時,祗迎兩魂殿·慈殿,此一款,揷入磨鍊于儀註中事,分付禮曹。
大司憲李袤啓曰,義理晦塞,是非紊亂,一種邪論,接迹而起,是謂亂萌,其漸不可長也。前修撰沈壽亮,假託師生之名,纔入論思之地,不念寅協之道,肆然投疏,略無顧忌,寧爲時烈而獲罪,不願立於朝而事聖上,臣子分義,豈容如是?原其罪狀,削黜猶輕,而頃日罷職之論,不足以徵其惡。持謙之表裏相應,所以繼起者此也,臣竊痛之。昨日處置同僚之後,卽當論列於榻前,而退出之際,短日已暮,急遽之間,未及陳啓,揆諸臺體,勢難晏然,請命遞斥臣職。答曰,勿辭,日勢已沒,未及陳啓,則有何可避之嫌?勿爲退待。
以金涑爲假注書。
備忘記,愼終追遠之禮,莫大於奠享,夫子有言曰,吾不與祭,如不祭,皆所以盡禮致敬也。近日不幸連由予之昔疾不瘳,未能躬參祭奠,幾至四五度,情懷缺然,難以自抑。今此移御告由祭,勢不可竝參兩殿,參祭于孝敬殿事,言于禮曹,使之磨鍊。
禮曹啓曰,昌慶宮移御吉日,令日官趁卽推擇事,榻前定奪矣。孝敬殿·敬思殿奉移,及大殿·大王大妃殿·王大妃殿·中宮殿移御吉日,卽令日官推擇,則今月十三日爲吉云,以此日擧行,而令該曹急速修理,何如?傳曰,依此日,分付擧行。
吏曹啓曰,臺諫有闕,政事,取稟。以上朝報
李宇鼎啓曰,明日當參經筵,取稟。傳曰,只晝講。
又啓曰,檢閱趙持謙罷職事,命下矣。臺諫方以削黜論啓,罷職傳旨,不得捧入之意,敢啓。傳曰,知道。
疊鄭樸啓曰,吏曹郞廳來言,臺諫有闕,政事,何以爲之?取稟。傳曰,明明日爲之。
丁昌燾啓曰,伏見慶尙都事沈濡災傷啓本,則印迹竝皆濃漬,其中三度則年號犯帖而書,難免不察數行缺敬也。近日不幸連由予之昔疾不瘳,未能躬參數字缺至四五度,情懷缺然,難以自抑。今此移安告由祭,勢不可進參,兩殿參祭于孝敬殿事,言于禮曹,使之磨鍊。
傳于李溟翼曰,觀兵曹各處軍士出用粘目,則昌慶宮·昌德宮後苑三處軍士,亦爲出用矣。今將有移御之事,內官自今日修理,此意知悉。
假注書安圭服制,代以金涑爲假注書。
以備忘記傳于鄭樸曰,曩日予意,以孝敬殿移安于文政殿事,問于大臣·諸臣,則皆曰,敬思殿,旣已奉安于文政殿矣,理勢則雖然,而到今還爲移安,於理於禮,俱涉未便爲言。且其時未過弔祭等禮,此亦未安之一款之故,仍爲奉安于敬思殿矣。今則已行弔祭,且無移奉之擧,此移御時,敬思殿則奉于歡慶殿,孝敬殿則奉于數字缺之殿事,今須當此意,言于大臣後,磨鍊議註。數字缺
弘文館言啓曰,本館多有議諡之事,必待數字缺而後,可以議定,副應敎吳始復,卽爲牌招,以數字缺議諡之地,何如?傳曰,允。
李溟翼,以武一所差備官,以試官之意啓曰,副試官漢城左尹李汝發,以宿病之人,累日次廳,重觸風寒,未卽調治,症勢漸劇,寒熱往來,痰火益盛,胸膈痞塞,飮啖專廢,委頓試所,不得運動。莫重國試,不可不備員,而李汝發所患如此,未得察任,難於待其差復,合有變通之道,令該曹稟處,何如?傳曰,允。
丁昌燾,以兵曹言啓曰,因武廳一所草記,副試官李汝發,以宿病之人,症勢漸劇,不得運動,勢難察任,令該曹稟處,何如,傳曰允事,命下矣。自前武所試官,病勢甚重,不能監試,則曾有改差之規,李汝發本以宿病之人,所患如此,卽爲改差,以他人代遣宜當,前單子還入之意,敢啓。傳曰,知道。
鄭樸,以禮曹言啓曰,今初八日備局堂上引見時,昌慶宮移御吉日,令日官趁卽推擇事,榻前定奪,半行缺云,以此日擧行,而令該曹急速修理,何如?傳曰,依爲之。
丁昌燾,以兵曹言啓曰,傳曰,現兵曹各處軍士,數字缺則昌慶宮·昌德宮後苑三處軍士,亦爲出用矣。今將有移御之事,自今日始爲修理,此意知悉事,傳敎矣。昌慶·昌德兩宮軍士,依傳敎,以外各處派定之軍,推移代定後,還爲入送之意,敢啓。傳曰,知道。
又以觀象監官員,以領事意啓曰,昌慶宮移御吉日,今十三日啓下矣。自前宮闕移御時,令經師讀禳謝經,連三日使之祓除,今亦依舊例擧行,何如?傳曰,允。
大司憲李袤啓曰,義理晦塞,是非紊亂,一數行缺昧君臣之義,纔入論思之地,不數字缺顧忌,寧爲時烈而獲罪,不願立半行缺容如是?原其罪狀,削黜猶輕,半行缺持謙之表裏相應,所以繼起者,半行缺昨日處置同僚之後,卽當論列於榻前而退,數字缺急遽之間,未及陳啓,揆諸臺體,勢難半行缺臣職。答曰,勿辭,日勢已沒,未及陳啓,別無可避之嫌。以上燼餘
上在慶德宮。停常參·經筵。
夜五更,南方有氣如火光。
大王大妃殿·慈殿·中殿,藥房問安。答曰,知道。
藥房啓曰,伏未審數日來,聖體若何,慈殿氣候亦何如?臣等憂慮未已,敢來問安。答曰,知道。慈候無事矣。
政院啓曰,檢閱趙持謙罷職事,命下矣。臺諫方以削黜論啓,罷職傳旨,不得捧入之意,敢啓。傳曰,知道。
都承旨鄭之虎上疏。大槪,猝得寒疾,斯速改差事。入啓。答曰,省疏具悉。卿之疾病,或未愈,則以次官代行替導之禮,亦有規例,勿辭,調理察職。
晝講入侍,領議政許積,同知事洪宇遠,特進官閔點,玉堂吳挺昌·姜汝㦿,承旨鄭樸,注書申㶅,假注書金涑,史官崔錫鼎·李后沆,武臣李·李雲登。
備忘記,前修撰沈壽亮,身爲人臣,食君之祿,衣君之衣,不念寅協之義,乃懷怨國之心,偃蹇自恣,投呈一疏,故犯於重辟然後已。噫,時烈·浚吉·惟泰等,原其心迹,則烏可免乎斗筲孔壬之名哉?論其行事,一而二,二而一者也。壽亮乃曰,寧負君父,不忘師恩,其忘君死朋黨之罪,不可不重究,削奪官爵,門外黜送。以上朝報
禮曹啓曰,今十一月十三日,昌慶宮移御時,依榻前定奪,同日敬思殿告動駕祭,及奉安後奉安祭,孝敬殿奉安後奉安祭,則竝遣官設行。孝敬殿告動駕祭,則以親臨磨鍊擧行,而百官陪祭之意知委,何如?傳曰,允。又啓曰,移御時,例有告廟之禮,而去五月移御時,以事出急遽,因本曹啓稟,停而不行矣。今此移御之事,亦出急遽,依前不爲擧行之意,敢啓。傳曰,知道。禮曹謄錄
禮曹啓辭,今冬至各道所封方物,因傳敎勿爲封進事,知委各道矣。本曹行關,未及到彼之前,濟州牧使所封方物弓帒筒箇四部,織毛馬粧一部,結弓獐皮十五張封進,今始上來,似當還送,而旣已封進之物,遠路還送有弊,依例看品捧入之意,敢啓。傳曰,知道。禮曹謄錄
鄭樸啓曰,自十一日至十三日,告祭及移御擧動相値,視事頉稟。傳曰,知道。
疊以備忘記,傳于南天澤,數字缺然後已,時烈·浚吉·惟泰等,原其心迹,則烏可免其斗筲孔壬之名哉?論其行事,一而二,二而一者也。壽亮乃曰,寧負君父,不忘師恩,其忘君死朋黨之罪,不可不重究,削奪官爵,門外黜送。
李溟翼,以兵曹言啓曰,今此四殿移御時擧動差備軍,及敬思殿·孝敬殿移安時差備軍,告祭還安祭軍等應入之數,當用二千九百五十名,而各處派定番上之卒,已盡抽出,定送於場中差備軍,更無推移變通之道,勢將給價坊民而用之。依前日移御時例,各殿內卜物,則以各宮奴子,司僕寺車子輸運,四殿下輦陪軍一百五十四名,以精抄軍調用,先後槍軍六十名及椎軍八名,以訓局軍兵及有廳軍出用,則實不足二千四百八十八名,竝爲雇用坊民之意,敢啓。傳曰,知道。
鄭樸,以承文院官員,以都提調意啓曰,咨文中未妥處,已爲付標啓數字缺其間亦有當改之處,故臣等無與之相議,略加刪改,更爲付標之意,敢啓。傳曰,知道。
晝講入侍時,司諫禹昌績,正言李善源,持平金聲久竝遞差事,榻前定奪。
疊書鄭樸,以禮曹言啓曰,今冬至各道所封方物,因傳敎勿爲封進事,知委各道矣。本曹行關,未及到彼之前,濟州牧使所封方物弓帒筒箇四部,織毛馬粧一部,結弓獐皮十五張封進,今始上來,似當還送,而旣已封進之物,遠路還送有弊,依例看品捧入之意,敢啓。傳曰,知道。
又以春秋館郞廳,以領·監事諸堂上意啓曰,今此移御時,本館所藏實錄,當奉移於昌德宮春秋館,令日官推擇吉日,則今月十六日爲吉云,當以此日擧行,而未移安前,不可無直宿官員,兼春秋一員啓下,使之入直,何如?傳曰,允。
又以禮曹言啓曰,今十一月初八日大臣·備局堂上,引見入侍時,右議政許穆所啓,臣年踰八十,衰老已極,而虛帶相職,一無所補,若遞職名,俾得優閑在京,則何幸如之?上曰,予之倚毗數字缺相所陳,若不許遞,則似當有優老之典矣。領議政許積一字缺非但禮經,大臣之年老不許致仕者,賜之几杖,亦有祖宗朝成憲,尹鑴之言誠是矣。上曰,曾在先朝,李景奭,有賜几杖之事,右相亦爲賜几杖,可也事,傳敎矣。取考謄錄,則故相臣李景奭賜几杖時,頒敎書,內外宣醞矣。今此右議政許穆賜几杖時,內外宣醞,則以國恤,雖不可設行,敎書令藝文館撰出,几杖亦令工曹措備進排,而賜几杖吉日,則依前例自本家擇日,敎書亦依例以注書陪進事,分付擧行,何如?傳曰,允。
李溟翼,以兵曹言啓曰,卽接忠淸左道京試官金厦梴牒報,則自初一日開場試取之際,連日呼不者,其數甚多,至於三百三十餘人,擧子等呼訴內,錄名時一從前規,依家數掛名矣。追後事目中,隨其邑次,更爲聚一字缺故當初錄名字數,次第盡爲顚錯,且因擧子之數,將至萬數,無處容接,太半遠在數十里之外,未及以改錄之奇,致有呼不之患,呼冤之聲,滿庭喧咽,京試官,勢難處置,自本曹變通云。武試法例,至嚴且重,旣已呼不之類,則例爲爻周於錄名,不得更射,而今聞忠淸左道擧子,以邑次改錄之故,呼不之數,至於此多,終若無罪而見停,則實甚冤抑。此類,今若更以邑次,改錄於下端而許射,似合變通之道,大臣之意亦爲如此,以此卽爲分付于該道京試官,何如?傳曰,允。
又以兵曹言啓曰,別軍職禁軍等今春等馬草價題給之時,本曹順贊木所捧甚少,以精抄廳騎布添貸以下矣。冬等草價四十二同二十二匹九尺,今將上下,而一半餘丁木,則所餘雖少,僅可支給,順贊木所捧,漸縮盡罄,遺儲不過五同,不足十六同十匹,今不可又貸於精抄廳,不得不以軍色所儲,上下之意,敢啓。傳曰,知道。
丁昌燾,以禮曹言啓曰,今十一月十三日昌慶宮移御時,依榻前定奪,同日敬思殿告動駕祭,及奉安後奉安祭,孝敬殿奉安後奉安祭,則竝遣官設數行缺禮,而去五月移御時,以事出急遽,因本曹啓稟停數字缺矣。今此移御之事,亦出急遽,依前不爲擧行之意,敢啓。傳曰,知道。
都承旨鄭之虎疏曰,伏以臣,犬馬之齒,于今七十有一載,千萬夢寐之外,濫叨靑雲之後塵,再入銀臺之淸選,亦一年强半,徒知聖恩之如天,不念頹齡之近地矣。屬玆三四日前,精神昏憒,氣力憊困,晨入宮門,求前却步,如木偶人,此衰境常態,無足怪也。再昨引見時,豈不願瞻望威顔,以展傾陽之至誠?而終不能從大夫之後者,平生之恨,莫大於此也。目今重得感冒之症,咳嗽喘促,夜不能寢,委頓床席,欲起還仆。況卽伏聞還御已卜日,本職乃兼行贊禮之任,以此病身,陞降引導,萬無其理,咫尺之間,顚沛必於。伏乞聖慈,憐臣老病,察臣危悃,亟許遞免,以便公私,不勝幸甚,臣無任瞻天祈懇之至,謹昧死以聞。答曰,省疏具悉。卿之疾病若未愈,則以次官,代行贊導禮,亦有規例,勿辭,調理察職。
午時,上御慶善堂晝講時,領議政許積,特進官閔點,同知事洪宇遠,參贊官吳挺昌·鄭樸,檢討官姜汝㦿,記事官申㶅,假注書金涑,記事官崔錫鼎·李后沆入侍。上讀前受論語衛靈公篇,自人能弘道,至蹈仁而死者也。音一遍訖,挺昌進講,自子曰當仁不讓於師,至子曰然固相師之道也。竝註一遍,只釋大文,復以文義進講曰,當仁者,以仁當於身也,仁者,在於內而非有爭,故我自爲之,而不待於外也。夫人之於師,必有相讓之道,而至於爲仁,則雖師,固無所讓也。積曰,吾所自爲者仁,在所不讓,而在於自爲之如何耳。若善名之在外,則豈可自當於吾身,而不讓於其師乎?挺昌曰,貞而不諒,貞與諒相近,而正而固者,貞也,不擇是非而必於信者,諒也。諒亦有固意,而正則異於諒矣。宇遠曰,正者,合於道理之謂也,若不合於道理,而固守己見,則謂之諒也。數行缺之所以餼廩,稱事而賜之者也,非在下者所當先求也。至若數字缺類則言,雖有惡人,而君子有敎,則可以變化爲善也。人性皆善,故君子有敎,則無不復於善矣。汝㦿曰,惟自暴自棄之人,不可復於善也。挺昌曰,道不同不相爲謀者,善惡邪正,如陰陽晝夜,每每相反,不可相與之謀矣。上曰,善惡邪正四者不同云,然也。宇遠曰,正者,不可與邪者謀,邪者,不可與正者謀,所謂此不能爲彼謀,彼不能爲此謀也。上曰,辭取達意之辭字,文辭之辭耶?積曰,然。辭者,達其意而已,不可以文辭富麗之工,爲意可也。至師冕章註。積曰,古者必以瞽爲樂師者,非但詳於審音,且令天下無廢人也。上曰,不侮鱞寡,不虐無告,皆有矜惻之意也。積曰,此一端,可見聖人心也。汝㦿曰,由中而發,自然而然耳。挺昌曰,如天之雨露,無物不得其所矣。上受而讀之,竝註一遍,復釋大文。積曰,數字缺邊目者,指瞽者而言也,宰相之相字,亦取其意也。至令有官守者,修其職,有言責者,盡其忠者,在臣等所當盡心處也。挺昌曰,必於言責而謂之忠,數字缺自是人臣之重任,故及之耳。點曰,修其職,盡其言,皆是人臣之事,而至於言責,則上格君心之非,下正臣下之失,尤所難能,故謂之忠矣。積曰,君臣上下交修之道,在此而已。宇遠曰,辭取達意者,通達其辭,當於理而已。若不當理,則達意誠難矣。近日伏見批答之辭,可知聖學之成就,而似欠於支蔓,略而盡,爲當矣。挺昌曰,文字之多寡,亦當隨時處變,而答大臣,答庶官,辭各有異,而向者黃海監司崔文湜疏批中,一也二也之言,似近於太煩,如此等語,自上裁度,可也。積曰,武臣今方引見,而如臣則以入侍之故,在家不出矣。如武臣之流,必不謹愼,又未齋宿,似不當引見矣。再昨引接移時,又多定奪之事,終日開筵,氣必疲困,恐有添傷之念,終霄憂悶矣。今日又下晝講之命,臣等深切喜幸之至。上曰,兩魂殿移安之所,亦。數行缺上曰,向陽之處,故定於此等處,而予則御于敬學堂,以數字缺爲承政院,以翊衛司,爲翰註廳爲意耳。樸曰,侍講院書冊,無移藏之所,又無房舍,而政院日記,亦無置處,以是爲難矣。上曰,政院之所處,亦似狹窄矣。積曰,差備在時敏堂邊,則當推移,而臺廳,新造草家數間,則可以容接矣。上曰,擧動時祗迎一事,磨鍊,可也。告祭當親行,而一日再度行祭難便,還安後祭,則攝行,似當矣。且向者權行之禮,必爲日後應行之節,故欲爲祗迎耳。積曰,一日再行,決不可爲,彼處奉安祭,親行,而此處告祭,則攝行似好矣。近日憂慮無窮,臣等之所望,惟聖上之不爲勞動,而況此非大祭,則何可一日再行乎?上曰,日勢甚短,問安後行祭,亦似窘迫,還安祭則勢不及親行,而數字缺駕祭則當親行矣。積曰,兩魂殿移御時,當由弘化門,而門內祗迎,雖是應行之規,外多人馬奔踏之弊,明政門內爲之似便矣。上曰,然。積曰,兩魂殿祗迎,亦於明政門數字缺幕次,久處甚數字缺昌德宮,入則自上祗迎數字缺不及,自內爲之似好矣。樸曰,沈壽亮事,朝者下備忘記,而罪目猶輕,不稱其律數字缺遠矣。積曰,宋時烈,誰不欲救解,而至於師生義重,可爲淸顯之職,筆之於書,不可無罪,而若削去仕版,則傳旨與罪目不稱,削黜,宜當矣。且臺諫,連以武科,皆往試所,憲府只有執義一人,諫院只有大司諫,而無城上所,不得論啓,而司諫禹昌績,在黃海道試所,而聞擧子二萬七千人,十二月內,決難上來,似當遞差,而正言李善源,亦當遞差矣。點曰,李善源若遞差,則金聲久不可不遞矣。上曰,依爲之。積,乃於袖中,出一紙,封拆而進曰,去夜下敎,念念不忘,惶感無地,君臣之間,若是交相勉勵,則國其庶幾乎。乃指劃其書頭曰,此題改以舟水圖說,似好矣。聖學,今旣成就,不復有加,於斯可見,而但數字缺序云者,似未穩當矣。上曰,承旨出而改入,而左·右相及諸處所送,亦一樣改入,可。數字缺以上燼餘
上在慶德宮。停常參·經筵。
下直,蛇梁萬戶金致明。謝恩,兵曹正郞南有星。
武科一所差備官,以試官意啓曰,信字擧子等,呼名招入之際,前武臣兼宣傳官李進慶來告曰,信字擧子林薺單子,渠著首保,而見此入射之人,則非林薺,必是代射云。所謂林薺者,捉入推問,則招內,渠則果非林薺,而乃林薺之同姓三寸姪萬興也。與林薺相約代射,而入射之際,現露被捉,萬死無惜云。林薺,捉來推問,則招內,渠則身有病患,未能入射,使其姪林萬興,代入試所,臨射自不矣。保擧人,疑其代射,告於試所,而實無代射之意云。其姪林萬興,一依應射擧子,佩射具入來之際,旣已現捉於保擧,及其推問之時,與其叔相約代射事,亦爲直招,而林薺,欲免代射之罪,飾辭發明之狀,尤極痛駭。首保李進慶,則入來發告,而其下兩保,則終無告知之事,難免知情之罪。擧子林薺代射人林萬興,保擧副司果申震立,副司正金鑽建,竝令攸司囚禁科罪,何如?傳曰,允。
傳曰,兩魂殿祗迎後,兩慈殿祗迎,則以小轎,當行於敦化門內事,知委擧行。
謝恩,執義閔黯。
右議政箚子。大槪,進言事。入啓。
夜一更二更,月暈。以上朝報
實錄廳啓曰,本廳,移設於昌德宮備邊司矣。移御之後,則籌司,卽當還本所,故本廳,不得不又爲移設於慶德宮前備邊司,令日官推擇移設吉日,則今月十五日爲吉云,以此日移設之意,敢啓。傳曰,知道。以上備局謄錄
禮曹啓曰,今十一月十五日望祭,親行於孝敬殿乎?敢稟。傳曰,依啓。禮曹謄錄
都摠府啓曰,本府堂上十員內,都摠管李正英,在外未上來,昌城君佖,以家間拘忌之疾,陳疏辭免。金宇亨,以武科試官,方詣試所,無故餘存者,只是六員,而今此擧動時,寶劍四員計除。兩魂殿各殿侍衛,勢難推移,闕員,令該曹,今日政,以在京無故人差出。且本府郞廳八員內,經歷崔克泰,都事柳星老,呈辭下鄕,經歷黃錡·洪時疇,都事崔好鎭,以武科參試官,方詣試所,餘存者,只是六員,兩魂殿各殿陪從,及蛟龍旗差備等任,尤無以成樣,不可無變通之道,令兵曹稟處,何如?傳曰,允。
兵曹啓曰,都摠府草記,本府堂上郞廳有故人員變通事,允下矣。都摠管李正英,昌城君佖·金宇亨,竝令姑改差。經歷崔克泰,受由下去近地,距京半日之程,今明日間,自當上來。都事柳星老,歸期似遠,爲先改差。其餘三人,則武科參試官改差,使之進參於侍衛之班,何如?傳曰,允。都摠府謄錄
疊書夜一更二更,月暈。
有政。
吏批,判書尹鑴病,參判李觀徵進,參議李夏鎭進,右副承旨鄭樸進。
兵批,判書金錫胄進,參判申汝哲病,參議李枝茂進,參知南天漢病,左承旨李溟翼進。
吏批,以金益勳爲海州牧使,南有星爲持平,李綸爲黃海都事,鄭弼祥爲戶曹正郞,李一字缺爲監察,姜汝㦿爲司諫,白世興·朴身之爲學諭,金是鉉爲校書副正字,柳命賢爲司成,李數字缺兼東學敎授,鄭有徵兼西學,韓洸兼南學,李立中爲高城郡守,閔黯爲執義,李華鎭爲正言,李瑞雨爲兵曹正郞,柳命堅爲典籍,李煿爲戶曹正郞,李壽慶爲判校,李壽慶爲兼春秋。
兵批,以趙石堅爲禿用召募別將,李悌善爲楸坡萬戶,洪時疇爲全羅兵虞候,閔點爲都摠管,鄭儁·孫從善爲副護軍,權瑍·具翧爲副司果,李春發·李震爲副司勇,盧信起·趙昌興爲副司正,李泰夏·李基陽·李寓爲五衛將,慶寰·柳命賢·禹昌績·全東屹爲副護軍,金聲久爲副司直,李善源爲副司果,任堂爲副司正,趙昌興·盧信起爲護軍,朴信吉〈爲〉訓鍊習讀,李顯徵爲武兼,趙國衡爲都摠經歷,申鎰爲都摠都事,金是斗爲武兼,金益勳爲南兵使,崔淨爲黑山召募別將,金萬基·李觀徵·朴弼成爲都摠管。
吏批啓曰,兩司多官,當以在京無故人差出,而擬望之人絶乏,外任亦爲備擬,何如?傳曰,允。
兵批啓曰,南兵使瓜期之代,今當差出,而擬望之人乏少,本道守令可合人,竝擬,何如?傳曰,允。此以上當在政事之上,而誤脫在此
鄭樸啓曰,武科參試官受點人員,卽當牌招肅拜,而今已日暮,明日待開門,牌招肅拜之意,敢啓。傳曰,知道。
李溟翼,以都摠府言啓曰,本府堂上十員內,都摠管李正英,在外未上來,都摠管昌城君佖,以家間拘忌之疾,陳疏辭退。都摠管金宇亨,以武科試官,方詣試所,無故餘存者,只是六員,而今此擧動時,寶劍四員計除,兩魂殿各殿侍衛,勢難推移。闕員,令兵曹,今日政,以在京無故人差出,本府郞廳八員內,經歷崔克泰,都事柳星老,呈辭下鄕,經歷黃錡·洪時疇,都事崔好鎭,以武科參試官,方詣試所,餘存者只是三員,兩魂殿各殿陪從,及蛟龍旗標旗差備等任,尤無以成樣,不可無變通之道,令兵曹稟處,何如?傳曰,允。
疊書又以武科一所差備官,以試官意啓曰,信字參字等呼名招入之際,前武臣兼宣傳官數行缺則招內,渠則林薺,而乃林薺之同姓三寸姪萬興也。與林薺相約代射,而入一字缺際,現露被捉,萬死無惜云。林薺,捉來推問,則招內,渠則身有病患,未能入射,使其姪萬興代入試所,臨射自不矣。保擧人,疑其代射告於試所,而實無代射之意云。其姪林萬興,一依應射擧子,佩射具入來之際,旣已現捉於保擧,及其推問之時,與其叔相約代射事,亦爲直招,而林薺,欲免代射之罪,飾辭發明之狀,尤極痛駭。首保李晉慶則入來發告,而其下兩保,則終無告知之事,難免知情之罪。擧子林薺代射人林萬興,保擧副司果申震立,副司正金鑽建,竝令攸司,囚禁科罪,何如?傳曰,允。
鄭樸啓曰,凡各道進上膳狀二字缺本院,本院開坼後,移送司饔院,則司饔院捧上物膳修正單子永入,例也。今此統制使初等生大口魚進上單子,數字缺來呈本院,故本院依例開坼後,持來人處還收,則別監數字缺回,誤爲徑先入啓,踏啓字而下,不察之失,不缺數字置之,別監金巖回,令攸司推治,何如?數字缺與授,俱不無數字缺失,不至大段,今姑置之。
吏批啓曰,新除授高城郡守數字缺政廳曰,千萬夢寐之外,得除本職,卽當數字缺卒患傷寒,日夜呻吟,以此病勢,決難赴任,斯速入啓處置云。任以道病重實狀,人所共知,當此秋務方殷之日,不可等待其差復,高城郡守任以道,依近例罷黜,何如?傳曰,允。
兵批啓曰,五衛將金匡·金汝欽,竝受由在外,當此擧動之日,各殿侍衛衛將,無以推移,金匡·金汝欽竝改差,以在京無故人差出,何如?傳曰,允。
兵批啓曰,五衛將金壽一呈狀內,所患痛風之症,近來添劇,累日鍼灸,頓無差減起動之勢云。當此擧動之時,宿衛之官,不可曠闕,金壽一,改差,何如?傳曰,允。
李溟翼,以兵曹意啓曰,以都摠府草記,本府堂上郞廳有故人員變通事,允下矣。都摠府李正英,昌城君佖·金宇亨,竝姑改差,數行缺試官改差,使之進參於侍衛之班,何如?傳曰,允。
鄭樸,以禮曹言啓曰,今十一月十五日望祭,親行於孝敬殿乎?敢稟。傳曰,依啓。
疊在下又以禮曹意啓曰,右議政許穆處,賜几杖頒敎書等事,旣已允下矣。更考戊申年領府事李景奭賜几杖時謄錄,則有內外宣醞,故其時承旨進參,傳授几杖矣。今番則雖無宣醞之擧,賜几杖於大臣,事體重大,似當有承旨進去傳授之擧,何以爲之?敢稟。傳曰,依前承旨進去傳授。
南天澤,以義禁府意啓曰,今此移御擧動時,大駕考喧都事左右各一員,挾輦左右各一員,駕導左右各一員,駕後左右各一員,孝敬殿考喧左右各一員,敬思殿考喧左右各一員,大王大妃殿考喧左右各一員,王大妃殿考喧左右各一員,中宮殿考喧左右各一員,當直一員,本府留司一員,庭試武科兩所,禁亂都事各一員,合數計之,則二字缺二十二員,分差字缺本府都事十員外,他無推移之道,字缺事,十二員,令該曹趁卽差出,以爲分差之地,何如?傳曰,允。
又以兵曹意啓曰,武科參試官中,以都摠府郞廳進去者,改差事,允下矣。洪時疇,則今日政,除授全羅兵虞候,試事旣畢之後,自當肅謝赴任,黃錡·崔好鎭兩人之代,今當差出,前日試官望單子,自政院還入,改落點之意,敢啓。傳曰,知道。
鄭樸,以吏曹意啓曰,今此移御時,兩魂殿各差備,一時磨鍊,而魂殿告動駕祭,及奉安祭祭官磨鍊,竝在一日之內,無以推移,不得已親祭所祭官外,告動駕祭執事,則仍差奉安祭祭官之意,敢啓。傳曰,知道。
南天澤,以都摠府意啓曰,新除授本府都事申鎰,以御營把摠,受由於本廳,下去黃海道鳳山地,時未上來云。今此擧動時,未得進參,卽爲改差,其代,令兵曹口傳差出,何如?傳曰,允。
李溟翼·李宇鼎·南天澤·鄭樸啓曰,兩魂殿祗迎,則以小轎數行缺弘化·敦化兩門之間,相去稍遠,玉體勞動,恐有添傷之患。況卽今閭閻不淨,移御之擧,雖萬不獲已,至於久處外次,以至晩暮,則其在下情,尤爲悶迫。請加三思,還寢兩慈殿祗迎之命,臣等不任憂慮,敢此仰稟。傳曰,或因有故,停止祗迎之禮,乃是不獲已之事,豈可以權道,行於無故之日乎?爾等勿慮焉。
南天澤,以戶曹意啓曰,兩魂殿·萬壽殿·儲承殿,今日畢修理,罷出,通明殿則明朝可以畢役之意,敢啓。傳曰,知道。
又以戶曹意啓曰,敬思殿殿前行閣,油芚仰遮,祭物排設六處仰帳,盡爲撤毁,其他窓壁,亦皆撤括而去,各人所屬,一一搜出本色,則渠等雖稱誤著數字缺藏置庫中,而掇括之際,多致破裂,皆以新件,添入改備數字缺當初封鎖諸數字缺以待不時之意。且獻官以下齋所房舍窓壁塗褙,亦皆括取,事極驚駭,本殿內外當初逢授該官,難免其責,請從重推考。且慶德宮兩魂殿諸處排設物件,亦必有如此之患,嚴飭守直官,明白授受,俾無中間閪失之弊,何如?傳曰,允。
傳于鄭樸曰,兩魂殿祗迎後,兩慈殿祗迎,則以小轎,當行於敦化門內,知悉擧行。以上燼餘
上在慶德宮。停常參·經筵。
謝恩,司諫姜汝㦿,都摠管金萬基·閔點,副摠管李觀徵·朴弼成,兵曹佐郞睦林儒,宗廟直長韓構,都摠經歷趙國衡,司成柳命賢,判校李壽慶,五衛將李泰夏·李寓·李基陽,副校理柳命天,典籍李鳳徵,禮賓別提柳以蕃。
政院啓曰,兩魂殿祗迎後,兩慈殿祗迎,則以小轎,當行於敦化門內事,命下矣。玉候平復未久,當曉行祀,旋復動駕,祗迎於兩魂殿之後,又復祗迎於兩慈殿,則弘化·敦化兩門之間,相去稍遠,玉體勞動,恐有添傷之患。況今閭閻不淨,移御之擧,雖萬不獲已,至於久處外次,以至晩暮,則其在下情,尤爲憫迫,請加三思,還寢兩慈殿祗迎之命,臣等不任憂慮,敢來仰稟。傳曰,或因有故,停止祗迎之禮,乃是不獲已之事,豈可以權道,行於無故之日乎?爾等勿慮焉。
兵曹口傳政事,都摠都事朴進益。
答右議政箚曰,省箚具悉卿懇。所陳四條,皆是不可不急務之事,旣已措備物力,不可停止,卿其諒焉。
疊書,在上十一日禮曹啓曰,今十一月十五日望祭,親行於孝敬殿乎?敢稟。傳曰,依啓。
又啓曰,右議政許穆處賜几杖頒敎書等事,旣已允下矣。更考戊申年領府事李景奭賜几杖時謄錄,則有內外宣醞,故其時承旨進參,傳授几杖矣。今番則雖無宣醞之擧,賜几杖於大臣,事體重大,似當有承旨進去傳授之擧,何以爲之?敢稟。傳曰,依前承旨進去傳授。
政院啓曰,左承旨李溟翼,以家有賤息,猝得拘忌之疾,身旣犯染,不敢入來,陳疏到院,元疏雖不得捧入,而明日親祭及擧動時,承旨不可不備員,似當有變通之道,何以爲之?敢稟。傳曰,然則左承旨遞差,卽爲口傳差出。
明日昌慶宮移御時出宮,未正三刻,敬思殿·孝敬殿出宮正時,巳初一刻,大王大妃殿出宮正時,午正初刻,王大妃殿出宮正時,午正一刻,中宮殿出宮正時,午正二刻,告動駕祭正時,卯初二刻。
政院啓曰,明日移御時,陪從史官,無以推移,假注書三員,加出,何如?傳曰,允。
假注書三,安如岳·權珪·姜銑。兵曹假參知三,沈栻·金世器·柳頲。
兵曹啓曰,明日擧動時,本曹郞廳備二員,然後可以分進各處侍衛之列,而正郞李萬封,佐郞睦林儒,或爲差除,或以侍臣啓下,正郞李日井,以京試官在外,李瑞雨,不爲肅謝,將無以推移,在外及未肅謝人,竝卽爲改差,令該曹,其代口傳差出,何如?傳曰,允。
謝恩,都摠都事朴進益。
藥房啓曰,卽今移御之擧,旣出於不獲已,而冒曉將事,旋卽動駕之餘,遲待於幕次,祗迎兩魂殿,而勞動觸寒之際,又復由徑路進詣敦化門,祗迎兩慈殿,則日勢已晩,自曉至暮,久處冷地,甚非愼疾之道。況殿下動駕於巽時,則兩魂殿奉安,似當在午時,而兩慈殿擧動,亦在午時,則事勢必有顚倒不及之患,祗迎兩魂殿之後,自內且行問安之禮於兩慈殿,其於情禮,小無欠缺矣,敢稟。答曰,卿等之請如此,兩慈殿祗迎,停止。
藥房口傳啓曰,今此移御時,以弘化門作路事,旣已磨鍊,而卽今閭閻,拘忌之疾大熾,若由弘化門,則城中閭閻,幾盡遍歷。且於過宗廟之時,當有下輦之事,路傍遲留,亦甚可慮,由敦化門,仍從建陽峴,行祗迎禮於幕次,則甚爲便當,故兼此仰稟。答曰,依爲之。
吏曹口傳政事,承旨李同揆·任弘亮·沈極。
政院口傳啓曰,副提學吳挺昌,承旨受點,而右副承旨鄭樸同姓三寸姪女夫也。有相避之嫌,合有變通之道,故不得已望單子,還入之意,敢啓。傳曰,知道。又啓曰,副提學吳挺昌,移拜承旨,而以相避,旣已改落點,則前職還仍乎?敢稟。傳曰,副提學仍任。以上朝報
都摠府啓曰,新際授本府都事申鎰,以御營把摠,受由於本廳,下去黃海道鳳山地,時未上來云。今此擧動時,未得進參,卽爲改差,其代,令兵曹口傳差出,何如?傳曰,允。都摠府謄錄
守禦廳啓曰,今夏江都所送腰刀打造之時,另採諸道所産上品正鐵以來,鍊成利劍十口,五柄則固城龍沙鐵所造,三柄梁山鐵所造,一柄三嘉鐵所造,一柄藍浦鐵所造,令臣軍官前縣監南斗臨,各別看造,竝爲粧匣封進之意,敢啓。傳曰,知道。南斗臨乙良,特爲加資。守禦廳謄錄
藥房都提調許積,右承旨李宇鼎啓曰,今此移御時,兩魂殿祗迎後,不可仍行兩慈殿祗迎之意,政院之啓稟,極其詳盡,而未蒙允許者,雖以每行權道爲未安,不暇顧念聖體調保之道,而臣等之意,則竊以爲不可也。卽今移御之擧,旣出於不獲已,而冒曉將事,旋卽動駕之餘,久待於幕次,祗迎兩魂殿,則勞動甚矣。觸寒數行缺自輕,獨不念慈聖惟疾之憂乎?況殿下動駕數字缺巽時,則兩魂殿奉安,似當在午時,而兩慈殿擧動,亦在午時,則其間事勢,必有顚倒不及之患,祗迎兩魂殿之後,自內只行問安之禮於兩慈殿,則其於情禮,少無欠缺。臣等不任區區憂慮之情,敢此仰稟,伏乞聖明,深加睿念,亟寢兩慈殿祗迎之命,不勝幸甚。
鄭樸啓曰,伏見禮曹儀註,明日移御時,兩魂殿陪從承旨,各二員磨鍊,而大殿二員,當爲陪從,兩魂殿各四員陪從,則兩慈殿·中宮殿,無陪從之員,何以爲之?敢稟。傳曰,各一員進參。
疊在上又啓曰,明日移御時,陪從史官,無以推移,假注書三員,加出,何如?傳曰,允。
又啓曰,明日移御時,每殿承旨各一員陪從事,命下矣。兩魂殿,何承旨陪從,而兩慈殿·大殿·中宮殿,亦何承旨陪從乎?敢稟。傳曰,兩魂殿則右承旨進去,兩慈殿·中宮殿則左副承旨·右副承旨·同副承旨進去。
又啓曰,左承旨李溟翼,以家有賤息,數行缺之道,何以爲之?敢稟。傳曰,然則左承旨遞差,卽爲口傳差出。
又以吏曹言啓曰,今此移御時,敬思殿告動駕祭獻官靑平尉沈益顯,豫差行知中樞府事洪處亮,皆以病不來,不得已以敬思殿奉安祭獻官豫差檜原君倫,改付標以入,而莫重祭享,未免臨時換差,聞其病勢甚重,似非怠慢之致,而事體未安,靑平尉沈益顯,行知中樞府事洪處亮,竝推考,何如?傳曰,允。
傳于鄭樸曰,孝敬殿,權安於明政殿,移安於文政殿時,由正門奉安事,分付。
疊在上李宇鼎,以守禦廳意啓曰,今夏江都所造腰刀打造之時,另採諸道所産上品精鐵以來,鍊成利劒十口,五柄□固城龍沙鐵所造,三柄梁山鐵所造,一柄藍浦鐵所造,一柄三嘉鐵所造,令臣軍官前縣監南斗臨,各別看造,竝爲粧匣封進之意,敢啓。傳曰,知道。南斗臨,特爲加資。
又以摠戎廳意啓曰,本廳衙字缺分二運,自今月十五日,上番鍊習事,曾字缺啓矣。初運衙兵〈三〉哨,及年例上番再運壯抄軍三哨,竝數字缺日上來,逢點上字缺兩色新軍與初運壯抄軍,將以今月十四日,聚會於沙河里,以習其坐作之節,其日廣地營入直一哨,依兵曹精抄軍,以除標信出用,畢鍊後,卽還直所,何如?傳曰,允。
又以兵曹意啓曰,本曹堂上四員內,參判申汝哲,當以御營大將,領軍後隊三員,分進於兩魂殿侍衛及大駕擧動,則大王大妃殿·王大妃殿·中宮殿侍衛,堂上無以備員,假參知三員,差出,何如?傳曰,允。
又以兵曹意啓曰,今日以本曹郞廳,應爲侍衛之員,不備之故,正郞二人,啓請改差,口傳差出矣。新差正郞沈極·任弘亮,朝者,旣差魂殿奉安祭執事,先詣香所云。卽今事勢窘迫,旣無更爲變通之路,沈極·任弘亮,今於明曉肅謝後,仍爲侍衛神輦,以爲奉安後參祭之地,何如?傳曰,允。
吏曹口傳政事,承旨李同揆,兵曹正郞沈極·任弘亮。
鄭之虎啓曰,左承旨李溟翼代,口傳差出事,命下矣。今日同副承旨,卽爲牌招察任,何如?傳曰,允。
疊書假參知以上兵曹口傳政事,假參知金世器·沈栻·柳頲,都摠都事朴進益。
右議政許穆箚曰,伏以臣,聞禍伏於無形,變生於不戒,智者察於幾微,明者見於未萌。故聖人,安不忘危,治不忘亂,築要害,選壯勇,修器械,務畜積,此固謀臣智士,所宜竭力勞心,以備不虞之戒,而亦聖王所以不遑暇食,以爲億萬無窮之計者也。然,臣以爲,今日之務,保民爲急,飢饉荐臻,百姓流離,大命近止,朝廷憂恤,百姓殆無所不用其極,而內則政令不一,民不信法,外則官吏慢法,澤不下究。又中外多事,都案五家紙牌築城諸要害,一時竝作,民不堪命,四方騷然,雖良德美政,民散則可憂,況弊先於缺怨咨盈路,初不愼始,成事不諫,惟築數字缺保惠不細。殿下初卽位,雖深山窮谷,愚夫愚婦,亦莫不欣然悅之,皆以爲太平可待,而卽今人心散亂,朝不保夕,視國法如仇怨,以如此之人心,以如此之國勢,妄意天下之功,不知國家之大患,將殺人亡國而有不戒者,臣未知大計必如此也。太白晝見,白虹貫日,冬月,天地否塞,虹霓發見,雷鳴地震,昏霧四塞,白日無光,此亦非治平之影也。政亂民散,寇賊集之,氣數相感,自古通患,有國之大戒,不此之慮,而輕論國之大事,臣竊憂之。固國莫如人和,人和旣失,雖有層城百雉,積儲累萬,鬪士如林,無益於勝敗之數也。古昔聖王之治,養民爲先,養民則民安,民安則國安,國安則敎立法行,而民不背,民不背則信孚,信孚則天地應之,鬼神應之矣,取進止。答曰,省箚具悉卿懇。所陳四條,皆是不可不急務之事,旣已措備物力,不可停止,卿其諒焉。
校理睦昌明疏批。答曰,省疏具悉。孟子曰,天時不如地利,地利不如人和數行缺大亂,當此遑岌之秋,與其坐而待亡,不若守其巖阻,當令備局參酌物力,各補城郭矣,非爲不諒公私之罄竭,不念生民倒懸之急而然也。至於都案往事,予已念其民間之搔擾,他道則竝皆停止,忠淸·京中兩處,則幾至完畢,故仍爲修正矣。不可旋停,紙牌一事,多有曲折,而雖不可盡擧,其間有停止未便事矣。予非不知辭語之支蔓,而詳辨顚末故也,爾其思之哉?元疏,留中不下。燼餘
上在慶德宮。停常參·經筵。
謝恩,左承旨李宇鼎,右承旨南天澤,左副承旨鄭樸,右副承旨李同揆,持平南有星,兵曹正郞沈極·任弘亮,戶曹正郞李煿·鄭弼祥,高城郡守李立中,監察李日三。
答戶曹參判李之翼,左尹李汝發疏曰,省疏具悉。卿其勿辭,調理察職。
告由祭後,大王大妃殿,藥房·政院·玉堂·二品以上·六曹·兩司長官問安。答曰,知道。
慈殿·大殿·中殿,藥房·政院·玉堂·二品以上·六曹·兩司長官問安。答曰,罔極。
移御後,大王大妃殿·中殿,藥房·政院·玉堂·二品以上·六曹·兩司長官問安。答曰,知道。慈殿·大殿問安。答曰,罔極。
府啓措辭見上,請檢閱趙持謙削奪官爵門外黜送,騎省郞官,職任淸要,其不可輕授也審矣。兵曹正郞任弘亮·沈極,曾居是職,大有物議,逮拜佐幕,俱被啓遞,雖因承乏,豈宜苟充?請兵曹正郞任弘亮·沈極,屛命遞差。兵部之郞,侍從官之階梯,五六品之淸選也,近來註擬,多不選擇,物情之非,固已久矣。且佐郞之必積仕累月,而始陞正郞,所以惜官方而重名器也,其或出身旣久,履歷或多,則亦不拘此例焉。今此金時鉉之除佐郞,未閱一朔,睦林儒之登科第,洽纔數日,而遽擬正郞之望,雖曰乏人,大失政體,請吏曹當該堂上郞廳竝推考。答曰,不允。近日銓曹之備擬兩司之時,騎省郞官之混擬,予以爲未便久矣,依啓。
持平南有星啓曰,臣之庸陋,百不如人,忽叨異恩,自知不似,而見阻乞遞之章,適當移御之日,分義所在,不敢退伏,冒昧出肅,陪到闕下,與同僚行相會禮,仍論南宮垕不稱佐幕之任,詣臺傳啓之後,始知垕,曾擬黃海都事之望,而未得蒙點,刪去於啓辭中,臣之昏謬不察之失著矣。何可一刻仍冒?請命遞斥臣職。答曰,勿辭。旣通僚員之後,未及覺察,此是偶然之事,別無所失,勿爲退待。
未申時,日暈。
政院啓曰,以禮曹草記,孝敬殿望祭親行事,命下矣。今日親行告祭,旋卽移御,仍行祗迎兩魂殿之禮,玉體平復未久,勞動至此,臣等之憂慮,固已多矣。況此望祭,纔隔一日,未得將攝,又復親行,則連觸曉寒,必有致傷之患,其在下情,萬分憫迫。請加睿念,還寢望祭親行之命,臣等不勝區區之慮,敢此仰稟。答曰,別無所傷,不可遽停大禮,卿等勿慮焉。以上朝報
大臣·備局堂上引見入侍時,刑曹判書睦來善所啓,臣於丙子年,扈從於南漢山城矣。頃日待罪禮曹參判時,以奉審事,進往寧陵,路由南漢,則其時扈從人民,多老死,今在城底者甚少,若有優恤之擧,則渠輩亦必感謝矣。上曰,各別憮恤可也。守禦廳謄錄
李同揆啓曰,明日國忌齋戒,明明日正日,十六日地下月食齋戒,視事頉稟。傳曰,知道。
政院口傳啓曰,副提學吳挺昌,承旨受點,而卽右副承旨鄭樸同姓三寸姪女夫也。在相避之嫌,合有變通之道,故不得已望單子數行缺。傳曰,副提學仍任。
李宇鼎,以司僕寺官員,以提調意啓曰,慶德宮移御時,內乘一員加設矣。今則內廏馬,無兩處分置之事,加設內乘黃錡,令該曹依例減下之意,敢啓。傳曰,知道。
鄭樸,以戶曹意啓曰,慶德宮內外各司,過冬修理,纔已完畢,又有移御之擧,若不另加申飭,則必將盡爲破毁,功力可慮,令各司封鎖門戶,使人不得任意開閉。且令守闕字缺替番時,點檢字缺授而如前任他,有所毁敗閪失之患,則當該衛將,令兵曹摘拔,從重論罪事,捧承傳施行,何如?傳曰,允。
李同揆,以承文院官員,以都提調意啓曰,今此倭情事,咨文所關,不可不詳審,故臣等更爲審察,則父子語意,猶有未穩處,故改書單子,仍爲付標以入之意,敢啓。傳曰,知道。
丁昌燾,以兵曹意啓曰,昨者內侍府生徒金胤文等,錄名赴擧,旣已得中之後,試所今欲拔去,此非渠等私自冒赴,乃是入啓稟定事,自本曹移文試所,俾無呼冤之弊云云。成周奄人等,只稱內竪,大明司禮,亦禁外交,自國朝設文武正科以來,未聞有宦寺赴擧者也。設或有因一時冒稟,有所發落之事,此異於祖宗舊憲,有司所執者,法而已,旣不敢創開國朝未有之事,況兩司俱在試所,自當據法處之,本曹尤不可越法指揮。且如此創見之擧,當初錄名官,宜有報知本曹之事,而終未來告,致有入謝後紛紜之端。數行缺
大駕到明政殿幕次後,政院·玉堂問安。答曰,知道。
兩魂殿祗迎後,大殿,藥房問安。答曰,罔極。大王大妃殿問安。答曰,知道。王大妃殿·中殿,藥房問安。答曰,罔極。
傳于鄭之虎曰,魂宮,奉安於明政殿後,還入幕次矣,政院知悉。
傳于鄭之虎曰,還宮作門路,貳棘爲之。燼餘
上在昌慶宮。停常參·經筵。
夜一更,月暈。
謝恩,宗簿正安垕,典籍鄭期泰,護軍鄭昌興·趙搢。
大王大妃殿·慈殿·中殿,藥房·政院·玉堂·二品以上·六曹·兩司長官問安。答曰,知道。
大殿,政院·玉堂·二品以上·六曹·兩司長官問安。答曰,知道。
藥房啓曰,伏未審夜來,聖體若何,而慈殿氣候亦何如?仍念昨日自曉至晩,勞動玉體,不瑕有傷,方爲憂慮之際,明日望祭,不許政院攝行之請,臣等尤不勝悶慮之至。近日日氣陰寒,平人無不致傷,況聖候未得一日將攝,來曉又有將事之勞,臣等區區之慮,無所不至。亟停親祭之命,以副群下之望,以盡愼疾之道,千萬幸甚,敢來問安,竝此仰稟。答曰,知道。慈候無事,望祭則强副群情,明日攝行,卿等勿慮焉。
領議政許積箚子。大槪,病重,不得進參於起居之班,惶悚待罪事。入啓。答曰,省箚具悉卿懇,當此寒暖不適之時,卿之疾病,必由於冒風强疾之致,其爲憫慮,曷有其已?臥閤論道,乃是大臣之體,卿其勿待罪,從容靜攝。仍傳曰,遣御醫看病。以上朝報
李宇鼎,以摠戎廳意啓曰,本廳壯抄二運軍兵數字缺來逢點實數三百四十二名,以此分作三番,與廣智營入直初運軍兵,明日替代之意,敢啓。傳曰,知道。
又以武科二所差備官,以試官意啓曰,〈試〉官知中樞府事金宇亨,晨夜供務之餘,重感風寒,强疾行公矣。自昨夜症勢添劇,遍身寒戰,疾塞氣逆,精神昏眩,全不收拾,多方服藥,尙未得汗,委臥苦痛,末由起動。當此開場之日,勢難等待其差復,合有變通之道,令該曹趁速稟處,何如,傳曰允事,命下矣。試官金宇亨,晨夜供劇之餘,重感風寒,症勢甚重,勢難等待其差復,依一所試官李汝發例,姑爲改差,其代則前日同擬一人,乃是刑官,二員更爲加擬,別單書入之意,敢啓。傳曰,知道。
丁昌燾啓曰,武二所試官鄭晳受點,而闕門已閉,明日待開門,命招之意,敢啓。傳曰,知道。
漢城府左尹李汝發疏曰,伏以臣,素患痰火,遇寒輒發,自經草土,症勢有加矣。頃者連差郊外祭官,累夜露處,重感寒疾,而職務在身,不敢就便調攝,强疾供仕,不覺添傷之際,遽承武科試官之命,晨昏往返,終日觸風,前後所祟,一時兼作,遍體寒戰,頑痰塞胸,昏倒不省,幾至死境,因試所稟啓,特蒙改差之命,舁還私室,日事醫治,而一向危劇,少無寸效。今者移御擧動時,不得隨參於陪從之列,分義所在,固合萬殞,席藁俟罪,惶縮罔措,而顧臣病勢,已至沈痼,旬月之間,差復無期,詞訟重地,捕盜緊任,俱不可久曠。伏乞聖慈,俯察憫迫之狀,亟削臣本職及兼帶,俾無公私狼狽之患,不勝幸甚。臣無任祈懇之至,謹昧死以聞。答曰,省疏具悉。卿其勿辭,調理察職。
同知義禁府事李之翼疏曰,伏以臣,曾爲南方邊倅,傷於水土,四肢痿痺,不便屈伸,自分爲癈疾之人矣。適當暑月,奉使赴燕,長道患暍,連飮氷冷,久滯弊館,所傷亦多,素患濕痰,乘時添重,左脚疼痛,有如錐刺,及乎竣事,力疾作行,免死中路,生還輦下,莫非天恩是荷也。復命之日,跛曳登對,退出之時,顚仆於廊下,僅僅復起,舁還私室,偃臥床席,不能轉側。每聞除命,精爽飛越,陳章乞免,見阻喉司,一味悚憫,病若益增。不意今者,又以地部貳佐之任,授諸抱病無用之臣,臣非木石,豈不知感激鴻恩?出肅新命,而其於欲起還仆何?且移御擧動,只隔一宵,而無路進參於陪從之班,顧念分義,惶殞罔措,不得不大聲疾呼於宸嚴之下。伏乞天地父母,察臣庸陋,憐臣危喘,新授本職及兼帶金吾之任,竝卽改遞,以便公私,不勝幸甚。臣無任數行缺日久,而多事之時,不敢言病,强疾奔走,轉輾添劇,數字缺闕下,僅得舁還,頭疼胸煩,眼眩神昏之外,其中最不可堪者,口內成瘡,皮脫肉爛。不但日夜叫苦,粥飮亦不近口,氣力極憊,頹臥床席,旣不得進參於起居之班,望祭獻官之任,亦將臨時改易,罪重逋慢,不勝惶悚,伏地待罪,取進止。答曰,省箚具悉卿懇。當此寒暖不適之時,卿之疾病,必由於冒風强疾之致,其爲憫慮,曷有其已?臥閤論道,乃是大臣之體,卿其勿待罪,從容靜攝。仍傳曰,遣御醫看病。燼餘
上在昌慶宮。停常參·經筵。
謝恩,黃海都事李綸,兼西學敎授鄭有徵,護軍盧信起。
望祭後,大王大妃殿,藥房·政院·玉堂·二品以上·六曹·兩司長官問安。答曰,知道。
慈殿·大殿·中殿,政院·玉堂·二品以上·六曹·兩司長官問安。答曰,罔極。
慈殿·中殿,藥房問安。答曰,罔極。
藥房啓曰,曉雪未霽,日氣甚寒,伏未審聖體若何,慈殿氣候亦何如?臣等憂慮未弛,敢來問安。答曰,知道。慈候無事矣。
傳曰,今番未寧時,直宿藥房都提調以下,竝爲書啓。
武科一所差備官,以試官意啓曰,宦寺之赴科,國朝以來所無之事,而以內侍府尙門,書單子冒錄者,至有三人,其中一人,柳葉箭入格單子中著名之時,始乃現露。故入格人及其餘兩人,竝卽拔去,而保擧人等,旣知其宦寺,而偃然著保,難免循私蔑法之罪,錄名之際入門官,亦不無矇然不察之失,至於宦寺等冒法赴擧之罪,不可拔去而止。保擧人副司果閔世謇,副司猛吳緯邦,副司果黃致賢·柳稔,訓鍊院奉事朴希顔·尹元方,前別將田秩,當該錄名官及冒赴內侍金胤文·金纘善·金三達等,竝令攸司推治,何如?傳曰,冒法赴擧,果爲舛例,而錄名官則旣已推考矣。擧子,拔去,保擧人等,今姑置之。以上朝報
兵曹啓曰,今番移御之後,內各司,自政院以下,竝仍留於昌德宮,建陽·銅龍東西兩門,雖加定把門之卒,而宿衛旣甚單弱。且宣仁·通化兩門,時無朝官出入之事,故入來者尤爲便易,若無別樣禁斷之擧,將至於濫雜無嚴,在前承文院,移入於侍講院矣。今依慶德宮時御時例,姑爲移送於金虎門〈外〉閭家可以容接處,東所衛將,率領部將,除標信進入於侍講院,使之看檢銅龍門,本曹郞廳一員,亦爲輪回晝直於衛將直所,以爲一體禁喧之地。雖政院及諸上司下人,如有取捷徑闌入之類,各別重治之意,捧承傳施行,何如?傳曰,允。以上備局謄錄
敬思殿參奉,以入番宗室意啓曰,殿參奉張楦家,有拘忌之疾,未及出避,參奉鄭善弘,今方入直,面腫猝重,勢難行公,不得已以本殿忠義一員,依前例假官差出,察任,何如?傳曰,允。司饔院謄錄
都摠府啓曰,出番軍士,慕華館中日習射矣。旣已還御,入直軍士,今日爲始,當爲曜金門中日習射,而地下月食齋戒相値,不得爲之之意,敢啓。傳曰,知道。以上摠府謄錄
中宗大王忌辰。
藥房提調臣閔熙,副提調臣鄭之虎啓曰,曉雪未霽,日氣陰寒,伏未審聖體若何,慈殿氣候亦何如?臣等憂慮未已,敢來問安。答曰,知道。慈候無事矣。
敬思殿望祭攝行後,大殿,政院·玉堂單子問安。答曰,罔極。大王大妃殿問安。答曰,知道。王大妃殿問安。答曰,罔極。
數行缺積鞍具馬一匹,子姪中一人除職。判書閔熙,副提調都承旨鄭之虎,各熟馬一匹,待敎李后沆,注書任堂,各上弦弓一張。醫官李東馨·崔聖任·權愉·金萬直,竝守令除授。金立誠·掌務官辛器二字缺萬運,各兒馬一匹。李時聖·柳聖和·李時得,各上弦弓一張賜給。下人等,令該曹照例,賞布磨鍊題給。
又備忘記,入侍長番內官趙希孟·陸後立·金鉉·鄭希哲,各半熟馬一匹賜給。以上燼餘
上在昌慶宮。停常參·經筵。
謝恩,南兵使金益勳,典籍柳命堅,宗簿主簿都愼惟。
疊,半以上在上備忘記,都提調領議政許積,鞍具馬一匹,子姪中一人除職。提調判書閔熙,副提調都承旨鄭之虎,各熟馬一匹。待敎李后沆,注書任堂,各上弦弓一張。醫官李東馨·崔聖任·權愉·金萬直,竝守令除授。金重誠·掌務官申器碩·玄萬運,各兒馬一匹。李時聖·柳聖和·李時得,各上弦弓一張賜給。下人等,令該曹照例,賞布題給。入侍長番內官趙希孟·陸後立·金鉉·鄭希哲,各半熟馬一匹賜給。
傳曰,明日晝講爲之。
傳曰,日寒如此,薄衣軍士,令該曹襦衣題給。以上朝報
司僕寺啓曰,濟州判官李雲林,遞任進上馬三匹上來,禾毛色別單書入,而依前內廏立養之意,敢啓。傳曰,知道。司僕寺謄錄
夜自三更至五更,月暈。
李同揆啓曰,明日常參·經筵,取稟。傳曰,只晝講。
傳于李宇鼎曰,日寒如此,薄衣軍士,令該曹襦衣題給。
李宇鼎,以都摠府意啓曰,出番軍士,慕華館中日習射矣。今則旣已還御,依前例曜金門內,今日爲始,入直軍士,當爲中日習射,而地下月食齋戒相値,不得爲之之意,敢啓。傳曰,知道。
又以武科二所差備官,以試官意啓曰,數行缺察任之勢,參試官不可一日不備,而權萬濟,身病如此,不可等待其差復,合有變通之道,令該曹急速稟處,何如?傳曰,允。
李同揆,以承文院官員,以都提調意啓曰,本院移設於金虎門外閭家事,自兵曹已爲啓下矣。官員省記,與他外司一體爲之之意,分付,何如?傳曰,允。
李宇鼎,以兵曹意啓曰,以武二所草記,參試官權萬濟,身病轉劇,令本曹稟處事,允下矣。權萬濟,卽爲改差,其代差出宜當,令政院前望單子還入,改落點之意,敢啓。傳曰,知道。以上燼餘
上在昌慶宮。停常參,只晝講。
下直,獒樹察訪李台龍。
謝恩,成均博士李挺晩,兼南學敎授韓洸。
傳曰,明日晝講爲之。
晝講入侍,同知事洪宇遠,特進官尹深,玉堂吳挺昌·金奐,承旨李同揆,假注書南弼星·金涑,史官崔錫鼎·李后沆,武臣李㒖·李雲登。
答吏曹參判李觀徵疏曰,省疏具悉。卿其勿辭察職。
答吏曹判書尹鑴疏曰,省疏具悉卿懇。圖說中君德之切要者五條,略陳意見,糊付臥內,念之不已,又書四紙,分授台鼎及卿,以示君臣交修之義。今觀卿疏,卿之志意,正與予相孚,況於文字間未能窮暢之處,縷縷誡誨,使衍改之,使予心如雲捲靑天,深用嘉之焉。
執義閔黯啓曰,臣因政目謄書之有誤,至於欲論其人,同僚詣闕傳啓之後,始覺其非,追而削去,不察之失,在所難免,同僚引咎,自上有勿退之命,而臣亦繼避,政院知而不捧,瀆撓是懼,黽勉行公矣。卽伏聞筵臣,啓以誤論海幕,不可不避云,臣之昏昧,到此尤著,決不可抗顔臺席,請命遞斥臣職。答曰,勿辭,退待物論。
晝講時,參贊官吳挺昌所啓,諫院方有論啓之事,而司諫姜汝㦿,以不當避之嫌,强爲引嫌,政院退却之後,繼呈辭單,累日不出,極爲疲軟苟且矣。職在言責,豈容如是?同知事洪宇遠曰,姜汝㦿事,極爲無據矣。上曰,姜汝㦿罷職。同知事洪宇遠所啓,臺諫之不能擧職,近來尤甚,向者玉果罪人梟示事,行關之後,尹鑴,私送人中止。鑴則以山林初出之人,未知朝家體例,致有如此之擧,雖有所失,不必深責,而至於全羅監司權大載,則朝命旣下之後,只憑邸吏之私通,不卽擧行,事極非矣。臺諫只請推考,亦爲非矣。上曰,全羅監司權大載,先罷後推。參贊官李同揆所啓,伏見兵曹草記,則內侍有赴擧者云,此乃前古所無之事也。錄名官,旣已推考,而聞渠因他內侍,至有啓稟之事云,事極可駭。赴擧宦寺,雖已拔去,亦當有論罪之擧,而啓稟宦侍,尤不可置而不問,竝爲論罪,似當矣。特進官尹深曰,此事,兵曹啓辭以爲,國朝以來所無,臣則以爲,書契以來所未聞也。試官及臺諫,俱在試所,而亦無一言,極爲矇然矣。上曰,啓稟宦侍,罷職,赴擧者,以冒入場爲罪論之,試官則推考,可也。以上朝報
夜自二更至五更,月暈。
李同揆啓曰,明日常參·經筵,取稟。傳曰,只晝講。
又以兵曹言啓曰,日寒如此,薄衣軍士,令該曹襦衣題給事,命下矣。闕內外各處,遣本曹郞廳摘奸,數行缺通陽門·延明門·麗春門·崇陽門·崇政殿·資政門,數字缺司饔院·延和門·廣達門·會慶門·景賢堂上直內官房等十二處,守直軍各二名定送事,啓下矣。崇政殿·司饔院·延和門·廣達門·會慶門等處守直軍,空闕時,例以定送,而通陽門等七處,自前空闕時,無定送之規,則當此軍數不足之時,實不可廣開派送之路,以崇政殿等所屬軍士,兼看守直,似爲便當,依此擧行,何如?傳曰,允。
李同揆,以司饔院官員,以都提調意啓曰,生鮮廛漁夫主人等,日下生鮮,不得體大者,依例代封事,累度呈狀于本院,而莫重御供,輕請代封,事涉未安,論辭題退矣。今日又爲來訴曰,江雖未氷,冬節已深,漁船不得下海,可合生鮮,無路覓納,將未免闕供之患,願爲代封云。事勢若然,而仍令封進,則供上之物,恐未免苟充,考諸前例,則如此之時,亦有一半代捧之規,而係是御供,自下不敢擅便,惶恐敢稟。傳曰,一半則代捧,可也。
以江華留守許秩惡虎捕捉事狀啓,傳于李同揆曰,惡虎射放爲如可,爲虎囕死人車入卩乭屎,令本府各別恤典擧行。
李同揆,以成均館官員,以知館事意啓曰,本館凡百需用及養士之資,專賴於奴婢貢木,而外方各邑每年奴婢,推刷成冊上送之際,例不着實,以致奴婢之數,無所增加,且値連歲凶歉,收貢數爻,亦多減縮,本館之事,不成模樣。故今年則別爲入啓,分遣館官於各道各邑,推出隱漏奴婢,事目之意,極其嚴明。各邑守令,所當恪謹奉行,而卽接全羅左道推刷官姜山斗所報,則順天府使宋光璧,頗有慢易之色,推刷一事,全不爲擧行云云。果如所報,則宋光璧之事,極爲非矣。光璧到任未久,或不無未遑之致,而啓下之事,有此稽緩,其於事體,殊甚不當。同府使宋光璧,姑先從重推考,而該府次知鄕所色吏,拿致營門,刑推警飭事,本道監司處,行移,何如?傳曰,允。
吏曹判書尹鑴疏曰,伏以殿下,親御翰墨,發措淵衷,作爲篇章,投示下臣,臣伏而讀之,皆學問之道,聖賢之意,誠古先王之盛事,堯舜之所用心也。臣誠欣誠喜,載欣載歎,不勝感動祝願于下。仍竊惟念,凡學問之術,用賢之方,納忠聞過賤貨貴德之事,聖上旣已知之矣。方且亹亹穆穆,發憤致志,忘寢與食,聖敬日躋,期以至于大成之域,大舜之好問,孔子之好學,高宗之遜志于學,成湯之立賢無方,改過不吝,武王之不寶遠納,所寶惟賢,將聖上優爲之,愚臣淺學膚識,固無容贅一辭,以贊襄聖學之萬一。抑臣聞傅說之戒高宗曰,非知之艱,行之惟艱,王忱不艱,允協于先王盛德。嗚呼,高宗以睿哲之資,舊學于甘盤,躬蹈大禮,恭默思道,三年于此,能聳其德,至于神明,乃其得傅說而爰立之,其於天下之理,國家之事,固有明睿之照,格致之得,此所謂知之非艱也。然如欲行之乎,則苟非有爲己居敬,剛健懋實,勝私滅公之功,則爲耳剽口出而學之敝也,塗聽道說而德之棄也,此又所謂行之惟艱者也。其曰王忱不艱者,忱者何也?立志誠篤之謂也。志旣立矣,則其進也孰禦,而其行也何難?其所以追配于古聖王者,在此而已矣。高宗之志,非不立也,傅說之於其君,申申告語如此,其意非偶然也。何謂立志?臣請以宋大儒程頤之言,爲殿下誦之,其言曰,當世之急務,所尤先者有三,一曰,立志,二曰,責任,三曰,求賢,而三者之中,立志爲本,所謂立志者,至誠一心,以道自任,以聖人之訓,爲必可信,以先王之治,爲必可行,不狃滯於近規,不遷惑於衆口,必期致天下,如三代之世是也。夫以匹夫之身,立志不篤,則不能有成,況天下國家之大乎?自古人君,孰不欲天下國家之治哉?然或有爲而不知所措,或始銳而不克其終,或安於積久之弊,而不能改革,或惑於衆口之多,而莫知適用,此皆志不立之故也。於乎旨哉。有味乎其言之也。若程頤者,可謂責難陳善於其君者,頤之言,亦猶說之言也。臣之所祝望於吾君者,數行缺於家語篇中,其言之深切,旨之宏遠,大有補於君人者求數字缺患之圖,誠所謂人主當書一統,置之坐隅者,臣輒考究本編,正其訛漏,而繕寫投進,庶幾數字缺聖上休咎之道,顧畏之旨,而數字缺抑臣又有一說焉。易曰,大人休否,其亡其亡,繫于苞桑,孔子說之曰,危者安其位者也。亂者有其治者也,亡者保其存者也,臣伏讀聖篇,有中流遇風波之戒,而又有求助於臣工之心,此正聖人所謂有其亡之心,則將有繫于苞桑之福者,殿下之用心,實大人休否之道也。方天之疾威,大戒赫然,天投蜺,地動搖,海飜溢,冬泄霧,人大疫,政令多門,民情繹騷,此數者,皆亂亡之徵也。雖太戊之桑穀,朝廷將空,高宗之雊雉,宗廟將墟,亦無以過此,殿下苟能大警動於此,而側身修行,思欲消去之,益奮發而大有爲,毋摧沮而或自棄,毋泄泄以怠也,勿戚戚而憂也。修心定性,獨觀於昭曠之原,積誠致敬,以對越乎上帝,施仁推赤,以布命于下民,知學問修行之可以至於聖賢也。知撫元元,扶大義,明彝倫之可以祈天永命也。守之以誠敬,持之以悠久,則轉災爲祥,易危爲安,特在殿下方寸間耳。古人所謂上帝鬼神,收還威怒,群黎百姓,無不悅豫者,豈可他求哉?智者因敗而爲功,聖人轉禍而爲福,此實天道人事變化之機,德勝妖,妖變祥之道也。古之人有行之者,太戊之享國長久,高宗之嘉靖殷邦,是也。亦願殿下,懋哉懋哉。臣無任憂愛屛營之至,謹昧死以聞。臣伏讀聖篇,天縱之能,雲漢之章,固無以議爲,但其中不無誤字謬劃,文理不甚通順處,輒將妄見付標,疏出覆奏,仰應垂示之意,以竢聖裁,伏乞睿照,且以還降,終受寵光,以鎭家枋,臣又惶恐上聞。答曰,具悉卿懇。圖說中君德之切要者五條,略陳意見,糊付臥內,念之不已,又書四紙數字缺台鼎及卿,以示君臣交修之義。今觀卿疏,卿之志意,正與予相孚,況於文字間未能窮暢之處,縷縷誡誨,使衍改之,使予心如雲捲靑天,深用喜幸,以下缺
午時,上御時敏堂,晝講時,同知事洪宇遠,特進官尹深,參贊官吳挺昌·李同揆,檢討官金奐,假注書金涑·南弼星,記事官崔錫鼎·李后沆,武臣行護軍李雲登·李㒖入侍。上讀前受當仁不讓於師,竝註一遍訖,挺昌進講季氏篇,季氏將伐顓臾章。上曰,實與謀之與字,參與之意,同耶?挺昌曰,兪。仍講至謀動干戈,竝註一遍,復釋大文。乃曰,論語乃魯論,而群弟子,或在齊而記之,故云齊論也。附庸云者,不能自數字缺附於大國,而朝貢之謂也。庸字,與土邊墉字通,詩云,數字缺屬城是也。蒙山有二,有正蒙東蒙,此則在梁州者也。半行缺蒙山,爲魯鎭山也。挺昌曰,七百里云者,在禮記玉藻篇,孟子曰,今魯方七里者五,以强呑弱,故其地或大或少,是時則蓋七百里也。數行缺云,靑兕黃熊,啼向我典守,則指二子,兕與龜玉,指季氏數字缺下均平,則無貧乏而和矣。人雖千萬,各自爲心,非和也。上曰,受有臣億萬,維億萬心,數字缺。奐曰,以魯言之,則當以均平和安爲主,故及之耳。上曰,內治當以數字缺之可也。仍受而讀之,竝註一遍。深曰,上言遠人,泛言之也,下言遠人,指顓臾也,蓋其意,欲止其伐也。奐曰,遠人不服,則修德以來云者,人君之所當體念也。不修其內,而欲爲外攘,則必數字缺。宇遠曰,當今之時,亦有此論者,臣以爲大汚闊也。挺昌曰,數字缺外無治國之道矣。上復釋大文。奐曰,直言征伐不可,故云有事。深曰,語勢當如是也。奐曰,季氏竟爲其臣,陽虎之所囚,夫子之言果驗矣。上篇以衛靈公爲首者,責諸侯也,此篇以季氏爲首者,責家臣也,篇次亦有意也。挺昌曰,近日臺諫,以不當避之嫌,數數避嫌,固是弊風,而頃者黃海都事論啓,實主失實,不可避嫌,而上以勿爲退待爲敎,此則不可不退待矣。上曰,此則偶然而誤之,故云然矣。挺昌曰,卽位之後,批答多不出理,前者憲府啓辭中,騎省郞官,兩司批擬之答,似爲未數字缺啓稟之事,亦未妥當也。同揆曰,無似小臣,與丁昌燾,待罪喉司,不知聖批之意,而不爲微稟者,自前有騎省郞數字缺動之敎,故受其傳旨矣。今者玉堂,指以爲非,待罪數字缺。挺昌曰,諫院方有論啓之事,而司諫姜汝㦿,前者以不當避之嫌,爲引嫌,政院區別之後,繼呈辭單,累日不出,極爲疲軟數字缺職在言責,豈容如此?洪宇遠曰,姜汝㦿事,極爲非矣。上曰,姜汝㦿數字缺。宇遠曰,臺諫之不能擧職,近來尤甚,向者玉果罪人數字缺尹鑴私送人中止,鑴則以山林初出之人,未知朝家體例,致有如此之擧,雖有所失,不必深責,而至於全羅監司權大載,則朝命旣下之後,只憑邸吏以下缺燼餘
上在昌慶宮。停常參,只晝講。
辰時巳時,日暈右珥。
江華留守書目,本府有虎咬殺傷,馬五匹,砲手一人,亦爲囕殺,極爲慘惻,同虎捉得事。啓。傳曰,惡虎射放爲如可,爲虎囕死人車入卩石乙屎,令本府各別恤典擧行。
傳曰,明日晝講爲之。
持平南有星啓曰,臣於向日傳啓之時,有昏謬之失,故卽自引咎請遞,千萬意外,遽承勿爲退待之命,臣誠惶恐,不知所措,揆以臺體,雖甚難便,而事涉煩瀆,不敢再避矣。卽伏聞儒臣,以格外恩批,爲未妥當云。臣之冒沒行公之失,自不可掩,昨緣日暮,今始來避,所失尤大,請命遞斥臣職。答曰,勿辭,退待物論。
傳曰,李重信·李旴牌招,今日晝講,使之入侍。
晝講入侍,領議政許積,知事金錫胄,特進官柳赫然,玉堂吳挺昌·柳命天,承旨李同揆,假注書金涑·南弼星,史官崔錫鼎·李后沆,武臣李重信·李旴。
吏曹啓曰,臺諫有闕,政事,取稟。
大司憲李袤啓曰,臣頃於移御之日,隨駕在闕下依幕,同僚以海幕論遞事,發言于席上,蓋下吏誤書,政目中受點故也。未遑致察,臣亦同參,則所當卽避,而持平南有星,旣承自上勿退待之敎,執義閔黯,繼有政院還出給之擧。臣以爲是亦前例,不必煩瀆,前啓因齋戒姑停,而且欲新啓,以明是非,黽默供職矣。昨聞筵臣之斥,昏謬之失,與同僚無異,適中寒疾,今始來避,所失亦大,決難苟冒,請亟遞臣職。答曰,勿辭,退待物論。
大司諫沈梓啓曰,鄭昌後梟示稽滯之事,實關後弊,而只請推考,擬律失當,筵臣非斥,出於據法,臣誠瞿然,何敢一刻苟冒?請命遞斥臣職。答曰,勿辭,退待物論。
傳曰,政事,明日爲之。
大殿,政院·玉堂問安。答曰,知道。
藥房口傳啓曰,卽者自上嘔吐,神色不平矣,此時氣候,未知若何,臣等當與諸醫入診,而或只令諸醫入診後,議藥宜當,敢稟。答曰,少間入診宜當,而兵曹判書,亦爲入侍。
傳曰,明日晝講,停。以上朝報
晝講入侍時,知事金錫胄所啓,守禦廳所屬畿左三營,軍兵軍器,發遣,臣之中軍別將等,點閱以來,昨纔啓聞,而軍器,尤甚無形,鳥銃各邑所有者,或六十餘柄,或五十餘柄,皆無可用者,事極寒心。今欲料理措備以給,而物力亦甚難辦,加設僉知帖十五張,同知帖五張,折衝·護軍帖二丈張,塡以軍物措備,以爲募聚銃藥之地,何如?此等賣爵,雖似苟且,近觀捕賊陞資之類,殊多猥濫之事,此則旣有補於緩急,反勝於受賞矣。上曰,依此數成給,可也。
兵曹啓曰,今十一月十七日晝講入侍時,武臣李㒖所啓,臣曾爲永興府使,永興軍兵二千四百名,而馬兵皆四王孫,不可降定於步兵,故外壁虛疏而游騎太多,且無箭竹,習射爲難矣。臣在官時,報備邊司,得箭竹三千餘箇,其數甚少矣。上曰,令該曹稟處變通可也事,傳敎矣。玆事變通,有難率爾,不可不與廟堂商確處〈之〉,令備局稟處,何如?傳曰,允。
特進官柳赫然所啓,器械非弓則槍,非槍則銃,而銃則不可容易造成,弓則造作非難,而弓材中難得者角也。惟於戶曹取用,而常患不足,自備局分付東萊,使之廣貿,何如?上曰,角則異於硫黃,非倭國之禁物,貿用便當矣。知事金錫胄所啓,南漢募民之類,自前劃給稅外,復戶一千結,以爲受食米租之地,上年畿內收米,旣已全減,今年又減春收米,募民等,連年不得受食,生理頓絶,方在飢餓呼訴之中,取考戊申畿役全減時文書,則自朝家有劃給忠州米之事矣。湖西沿海所留統營租一萬三千石,明春趁卽船運,以爲湖西宣惠廳及常平廳推移輸用之資,而餘數則劃給南漢,以續募民應得之米,何如?上曰,依爲之。
吏曹啓曰,水原府使有闕,依近例,令備邊司議薦,何如?傳曰,允。以上備局謄錄
晝講入侍時,特進官柳赫然所啓,軍士中無馬者,以濟州山養馬,捉來分給,何如?上曰,待明春捉來分給,可也。訓局謄錄
晝講時,知事金錫胄所啓,守禦廳軍官南斗臨,以進上環刀造進,加資事,命下矣。不可以若干環刀造進之功,至於加資,而又其所造環刀一千柄,鳥銃五百柄,槍五百柄,合計其前後功勞,加資,宜當矣。上曰,依爲之。守禦廳謄錄
上在昌慶宮。停常參·經筵。
答藥房問安啓辭曰,慈候無事,予則昨自鎭定之後,別無添傷之患,今後勿爲問安。
答右副承旨李同揆疏曰,省疏具悉。鄭昌後,以土豪沮遏軍兵,誣陷土主,必欲遞去後已,予不勝痛惋,以爲若不梟示,無以懲勵,大關後弊,廟堂諸臣,詢謀僉同。故自備局啓下,行關本道,則大載,乃聽一張邸報,卽停朝命,夫備局行關,乃是公文,私通邸報,乃是私書,以此私書,擅抑三尺之章乎?
答副應敎吳始復,修撰金興等疏曰,省疏具悉。爾等勿辭察職。以上內下日記。
訓鍊都監啓曰,軍兵中初逃者則決棍一百度,再逃者則梟示軍中,乃是都監元定軍律,而左部左司後哨軍金命善,再度現捉,前大將時,惜其勇健,又決百棍,仍懸行伍矣。今年九月,盜其本哨將官馬價銀子而逃走,今乃就捕,情狀尤極痛惡,明日習陣時,梟示警衆之意,敢啓。傳曰,知道。訓局謄錄
上在昌德宮。停常參,只晝講。
夜五更,月暈左珥。
謝恩,大司憲洪宇遠,執義柳命賢,左承旨李溟翼,右副承旨李世華。
執義柳命賢啓曰,臣承牌肅謝之後,卽與長官行相會禮,則諫院處置,歸於本府,而正言臣命天,卽臣同生兄也,臣嫌難可否,請命遞斥臣職。答曰,勿辭,退待物論。
大司憲洪宇遠啓曰,新除授持平申翼相,以前任北評事,時在任所,請斯速乘馹上來事,下諭。新除授正言李華鎭,漕船檢飭事下去,時在忠淸道禮山地,請斯速乘馹上來事,下諭。竝引嫌而退,當初處置,固欠妥當,而嚴旨之下,特遞諫長,則今玆臺席之上,誠有難安情迹,嫌難可否,其勢固然,而別無可遞之事,請正言柳命天遞差,執義柳命賢出仕。答曰,依啓。
晝講入侍時,特進官金萬基所啓,昨日政,水原府使趙師錫,移拜黃海監司,監司之任固重,而水原亦是畿輔重鎭,不可輕易遞易,且方有所料理,不可付諸生手,議于大臣處之,何如?領議政許積曰,摠裁使,乃是主將,欲與之同事,則仍任,似當矣。上曰,水原府使趙師錫,仍任,黃海監司,極擇差出。以上朝報
晝講入侍時,特進官金萬基所啓,寺奴之入於束伍及御營軍者,例除身貢,而尙方御供之需,專靠於奴婢身貢,故奴子之入於軍役者,勿許除貢,曾有啓下事目矣。目今尙方奴子,入於各道束伍及御營軍者,多至二百餘名,而旣應軍役,又納身貢,渠輩皆以不均稱冤,不可無變通之道,而今若依寺奴之例,許令除貢,則本院所納貢布,漸至減縮,將無以成樣,依內奴之例,勿許充定束伍等軍役似當,而係干軍政,詢問于大臣而處之,何如?領議政許積曰,各司奴子之入於束伍者,在前本無除貢之事,孝宗朝營將設立之時,諸色軍兵及各司奴子,竝令充定束伍,監·兵使習陣之外,營將巡歷,亦甚頻數,故旣入於束伍,則諸色軍兵,除其身布,各司奴子,除其身貢,而內奴則不爲充定束伍矣。近聞尙方用度,有難繼之患,且尙方奴婢身貢,比各司最重,入於束伍等軍役者,許令除貢,則必將爭入軍役,其弊可慮,依內奴例,勿許定軍役,宜當矣。上曰,然則已入者頉下,此後更勿充定事,分付,可也。
上曰,庚辛以上諸般身役及砲保各司奴婢逃故徵布,限甲寅年蕩滌,今年則當爲捧之,而京畿·兩西·咸鏡道及江原道之嶺西·忠淸道之泰安·牙山·平澤·稷山四邑等,凶荒爲尤甚云,合有變通之道,京畿·兩西·咸鏡道及江原·忠淸等道尤甚邑諸般身役及砲保各司·內司·尙方奴婢逃故乙卯條徵布,特爲蕩滌,翌年輪番之類,限明年九月蕩滌,可也。
備邊司啓曰,今此武科六兩入格之人,卽於其處,招入講書事,曾已定奪矣。但念外方則試官與擧子,本不相識,必無循情之事,故不爲隔帳事分付,而京試則旣不可不隔帳,射時在帳,講時隔帳,則事甚不便。必須更爲差出考講試官,別坐於廳之一隅,隔帳而試講,帿箭之射垂畢,考講試官,每所各差出堂上一員,堂下二員之意,分付擧行,何如?答曰,允。以上備局謄錄
傳曰,鳥銃貫二中邊一中閑良林戒尙,直赴殿試。
備忘記,昨日訓鍊都監逃軍梟示事,允下矣。凡初逃則決棍,再逃則梟示,雖是軍律,而觀其草記,則前大將,惜其勇健,只施棍罪云。今若梟示,則當此撫恤軍卒之日,予甚惜其勇健,特勿梟示,只決五十棍。訓局謄錄
上在昌慶宮。停常參·只晝講。
巳時至申時,日暈兩珥。夜五更,月暈。
謝恩,大司諫吳挺昌,全羅監司李宇鼎,學諭羅楦,麟蹄縣監李世億,同義禁洪處大,錦沙僉使全發英,校理閔黯。
吏曹啓曰,臺諫有闕,政事,取稟。傳曰,當日爲之。
晝講入侍,領議政許積,知事睦來善,特進官吳挺緯,承旨李同揆,玉堂閔黯·金興,史官申錫鼎·李后沆,注書申㶅,假注書閔就道,武臣李雲登·李㒖。
府啓措辭見上,請前檢閱趙持謙削奪官爵門外黜送。答曰,不允。
大司諫吳挺昌啓曰,頃者鄭昌後之梟示也,吏曹判書尹鑴,始聞於關文發去二日之後,心知昌後之罪,不至於斷死,而成命已下,若不少淹,則聖明雖允其請,無益於旣死之後,故旣上章而陳請,又令邸走毋疾者,誠恐殺一不辜,大爲聖德之累也。先王惻怛之念,必發於用刑之際,故易有緩死之訓,書有克念之戒,人臣匡救之忠,不在於奉行文法之間,故古有還詔矯制之人,況此關文,雖係朝命,比諸詔旨,旣有間焉。暫使差緩,亦非還詔矯制之比,則此不過事君盡忠,知無不言之意,而拘於小節,轉展狼狽,前後引入,已過數旬,政務久曠,傷損國體,誠恐有乖於殿下優禮共濟之道也。至於前監司權大載之任職,長於循法覈事,而旣査此事,深得其情隱,其就死之際,又得備局差緩之報,遲延數日,以待復命,豈有玩法方命之意哉?臣昨忝玉堂,入侍氈席,略以此意,有所陳達,出而與同僚處置諫官也,斟酌請出矣。諫官再避,斥以苟且,備忘辭旨,繼而嚴峻,則臣之乖謬之失,已著矣。方欲陳章自劾之際,忽有意外新除之命,駭惶震悸,益無所措,同僚旣以此,引避見遞,則尤不可晏然仍冒於臺職,請命遞斥臣職。答曰,勿辭,退待物論。
晝講時,上曰,持平柳千之·申翼相,今姑遞差,今日政差出,可也。兩司·玉堂新通新錄者,則判書參政時擬望,雖曰常例,近來則擬望之人乏少,無以備擬云,今日政,破格以在京無故人備擬事,言于政廳。
晝講時,溫繹間視事頉稟事,榻前定奪。
府啓,引嫌而退,處置失當之論,旣發於臺啓,則勢難在職,請大司諫吳挺昌遞差。答曰,依啓。晝講時,參贊官李同揆所啓,經書之中,周易義理無窮,最爲難解。右議政許穆,易學高明,爲當今第一,而年齡已高,及其精神之未衰,簡拔文官中年少聰敏者,使之受學,以爲他日進講之地,何如?上曰,精擇年少聰慧才學之人,使之受易於右相,可也。以上朝報
上在昌慶宮。停常參·經筵。
辰時巳時,日有左珥。
謝恩,奉常正任相元,護軍任翊夏。
傳曰,連以監察茶時,事極未安,呈告及未肅拜人員,竝牌招察任。
兵曹啓曰,本曹郞官之不備,近來尤甚,內外司上直,銅龍門禁喧三處分入,亦患苟簡。佐郞宋光井,以未徑疫之人,本無上京從仕之期,爲先改差,後勿擬望,未差一員之代,竝爲口傳差出之意,分付吏曹,何如?傳曰,允。
吏曹啓曰,臺諫有闕,政事,取稟。傳曰,明日爲之。
政院啓曰,京外死囚啓覆,必於十二月內立春十餘日前爲之,然後遠道罪人行刑,方可無未及之患矣。今年立春,乃十二月二十一日也,除拘忌日與臘享大祭齋戒,擇其無故日,以十二月初二日初覆,初三日再覆,初七日三覆爲之之意,敢啓。傳曰,知道。
持平姜碩賓啓曰,臣於頃日政,除授騎省郞官,而草土餘喘,疾病纏身,趁未趨謝恩命,一味惶蹙之中,又此風憲之職,及於意慮之外,此是臣十數年內,所未嘗自期者也。不獨人所駭然,臣亦怪而疑之,臣本一庸人耳,未有寸長之可取,而驟叨分外之恩擢,豈不敢勉責駑鈍?以效區區,而顧臣所叨之職,受耳目之寄,任風憲之責,非如閑流職名,筋力奔走之比,則其不可不愼於授受之際也審矣。自顧才分,終有所不敢承當,而召牌臨門,迫於嚴命,不得不黽勉出謝,臣之情勢,一倍悶蹙,而人器不稱,姑置不論。掌令安如石,卽臣同婿也,法當相避,有難仍冒,請命遞斥臣職。答曰,勿辭,退待物論。
吏曹口傳政事,兵曹正郞朴廷薛·趙祉錫。
府啓,措辭見上請前檢閱趙持謙削奪官爵門外黜送,竝引嫌而退,試院之事,別無所失,意外之言,不必爲嫌,相避之法,在下當遞,請掌令安如石出仕,持平姜碩馥遞差。答曰,不允。處置事。依啓。以上朝報
上在昌慶宮。停常參·經筵。
刑曹啓曰,本曹事務煩劇,六郞廳無故備員之時,亦未免苟簡之弊,而正郞蔡時龜,以親病受由下鄕,還歸無期,正郞元梲,今以試官,逐日仕進於武科試所。當此啓覆文書及期修正之際,不可無變通之道,正郞蔡時龜·元梲,竝爲改差,後政以在京無故人,極擇差出,何如?傳曰,允。
備忘記,嶺陽君則夐出於他宗室,其於接待之道,不可無別樣之擧,令該曹喪需,各別從優磨鍊題給,分付京畿監司,擔軍亦爲參量題給。
兵曹啓曰,本曹郞官,各有分掌,比他曹本來多事,而近來遞易甚繁,曠闕居多,昨日啓請口傳差出者,亦出於事勢之切迫,新差正郞,乃以佐郞陞差,則一員之闕,固自若也。新差佐郞趙祉錫,與正郞李萬封,爲妻同姓四寸,法當相避,正郞李瑞雨,所患苦劇,亦無出仕之期云,竝姑遞差,以在京無故人擇差之意,分付吏曹,何如?傳曰,允。
備邊司啓曰,今此武科六兩入格之人,卽於其處,招入講書事,曾已定奪矣。但念外方則試官與擧子,本不相識,必無循情之事,故不爲隔帳事分付,而京試則旣不可不隔帳,射時去帳,講時隔帳,則事甚不便,必須更爲差出,考講試官,別坐於廳之一隅,隔帳而試講,帿箭之射垂畢,考講試官,每所各差出堂上一員·堂下二員之意,分付擧行,何如?傳曰,允。
以賓廳座目單子,傳曰,過數日後來會。
傳曰,晝講,明日爲之。
掌令安如石啓曰,今以宦寺赴擧之事,諸試官,皆已被推,而況試場檢飭,專責監試官,則臣亦應推人也。以應推之人,斷無仍冒之理,而處置請出,實涉苟且,揆以臺體,豈容如是?以此情勢,決不可抗顔臺席,請命遞斥臣職。答曰,勿辭,退待物論。
備邊司啓曰,武科講書,設行於廳之一隅事,曾已啓知矣。今更思之,試射·講書,竝行於一廳,則必有紛擾喧聒,互相妨礙之弊,兩所皆有傍近別廳,別設講所,監試官亦有受點進去,差備官亦爲加差宜當,依此擧行事,分付,何如?傳曰,允。
大司諫李沃啓曰,以臣無似,濫蒙洪造,特陞上大夫之列,恩旣優矣,榮亦極矣,而未有絲毫之效,旋叨諫院之長,顧官而思責,揣分而量力,則臣之自劾,安得不驟也?且臣待罪銀臺也,以擧行條進入,推緘在身,未及照勘,尤不可苟冒臺席,請命遞斥臣職。答曰,勿辭。
府啓,竝引嫌而退,旣在應推,處置乖當,揆以臺體,俱難在職,請掌令安如石,持平南有星,竝命遞差。
政院啓曰,持平南有星,掌令安如石,竝遞差事,命下矣。卽者執義柳命賢,以處置事詣臺,掌令安如石,持平南有星,竝請遞差,啓辭到院,旣已定書,方欲入啓之際,備忘遽下,此啓辭何以爲之?敢稟。傳曰,啓辭到院,則捧入,可也。
答府曰,予旣已處置矣。以上朝報
上在昌慶宮。停常參·經筵。
大王大妃殿·慈殿·中殿,藥房問安。答曰,知道。
藥房啓曰,伏未審數日來,聖體若何,慈殿氣候,亦復何如?臣等憂慮未已,敢來問安。答曰,慈候無事,予則自往日灑雪之後,風寒斗緊,略有膈上痰塞等症,夜來飮茶得汗之後,今則有稍減之勢矣。
藥房啓曰,昨聞自上微有未寧之候,而有明日書講爲之之命,臣等固已憂慮矣。卽伏見聖批,夜來得汗之後,未盡平復,則開講之際,恐有添傷之患,明日晝講,姑停,何如?答曰,所患不至大段,故晝講欲爲矣,大臣之言如此,明日晝講,停止。
政院啓曰,守令四員,持平一員,俱未署經。守令署經,雖以二員爲之,臺官署經,則必以備三員爲之,而諫院之官四員,進詣武科試所,獻納兪夏益,身病亦重,不得運動,呈辭到院,故今方捧入,諫院開坐未易。當此日寒之時,外方人馬久留京中之弊,不可不慮。憲府茶時,每以監察爲之,亦甚苟簡,兩司之官,未赴試所之前,暫時開坐署經後,仍赴試所,似爲便當,而事係變通,何以爲之?傳曰,實合便宜矣。
答吏曹判書尹鑴疏曰,省疏具悉卿懇。大載事,當一從朝命,而乃反是,揆以公法,不可不略施罰責,於卿則別無可嫌之事,卿其安心勿辭,以副予意。
江原監司書目,病勢一向沈痼,冀蒙恩遞事,上疏上送。答曰,省疏具悉。卿其勿辭,調理察職。
以戶曹嶺陽君喪需題給單子。傳曰,從優之意安在?米十五石·木綿三十匹·布子一同,特爲題給。
武二所講書參試官李沆臺諫,代姜碩賓改落點。以上朝報
上在昌慶宮。停常參·經筵。
謝恩,掌令姜碩耉,持平李沆·沈檀,掌樂正金世鼎,護軍沈梓,刑曹正郞李日三·李基稷。
藥房啓曰,夜來風寒猝緊,伏未審此時,聖體調攝若何,痰升之候,漸向差減乎?臣等不任憂慮,敢來問安。答曰,知道。一兩日調理之後,今則差愈矣。
傳曰,明日晝講爲之。
持平李沆啓曰,賤劣如臣,濫蒙洪造,絲毫無補,恩命荐降,臣誠惶悚,繼之以愧恧,惟是奔走供職,乃臣報效萬一之地,而第臣今月朔書,未及書呈於限內,方在應推之中,決難仍冒臺席,請命遞斥臣職。答曰,勿辭,退待物論。
答工曹參判鄭榏疏曰,省疏具悉。卿其勿辭,調理察職。
漢城府啓曰,近來拘忌之疾,遍滿城中,無處乾淨,宮城外四面閭家,定其禁標,日使部官及本府郞廳,摘發移送,闕內出入下人之家,亦莫不摘奸,而至於下雪之日,則累百修掃軍,一時驅入之際,各其家乾淨與否,實無揀別之路,諉諸無其路而一向因循,亦極未安,若使常時摘奸禁標內坊民修掃,則庶可無混雜之弊。故考算各部差役案,則禁標內應役之民,只是一百十九名,闕內各處掃雪元定之數,則至於四百三十七名之多,四百三十七名分派之役,全責於一百十九名,則其勢難支。自今爲始,宮城外四面禁標內居民,毋論士大夫·三醫司·掖庭署所屬,常時應役與不應役,限拘忌寢息間,家家戶戶,調丁修掃,拒逆者,入啓重處,而如是變通之後,猶不免不足於元定之數,則隨其處所緊之歇,減定軍數,徐徐修掃,恐無所妨。亦令各殿司鑰,毋得責其准數事,捧承傳施行,俾絶闌入薰染之弊,何如?傳曰,允。
府啓,措辭見上請前檢閱趙持謙削奪官爵門外黜送。引嫌而退,應被推勘,勢難在職,持平李沆,請命遞差。答曰,不允。遞差事,依啓。
弘文館啓曰,新除授副提學張應一,時在慶尙道仁同地,請斯速乘馹上來事,下諭。傳曰,允。
右議政箚子。大槪,伏受御製訓戒,因推衍進言事。入啓。
吏曹啓曰,臺諫有闕,政事,取稟。
禮曹啓曰,來十二月初一日朔祭,當爲親行於孝敬殿,而初六日臘享大祭,則與朔望有異,敬思殿·孝敬殿中,親行於何殿乎?敢稟。傳曰,依允。臘享祭則行于孝敬殿,可也。
謝恩,護軍吳挺昌,正言柳命天。
傳曰,政事,明日爲之。以上朝報
備邊司啓曰,漢城府啓辭,長水縣戶籍人口都數,以五千五百八十七口書錄,而自本府扣算,則都數不足者,至於一千一百四十一口之多,此不過公私賤逃亡奴婢秩九百十三口,摠計於時存人口實已上之中二百二十八口,又爲公然加錄之致。戶籍何等重事,而全不致察,已上實數,任意增加,事之可駭,莫甚於此,不可不從重科罪,以警他人,而戶籍事目中虛錄之罪,曾無磨鍊之處,事異常規,不可擅便。長水縣監李鼎至及監色罪狀,竝令廟堂稟處,何如,傳曰允事,傳敎矣。一自先朝時,戶籍事目申明之後,各邑守令,一遵事目者,則雖不可多見,亦不至如前日之全然任他,而今此長水縣人口之虛錄者,至於一千一百四十一口之多,事之可駭,莫甚於此,不可不從重科罪,以警他邑。長水縣監李鼎至則拿問處置,其監色則自本道拿致營下,嚴刑三次後,依漏籍事目,全家定配之意,分付,何如?答曰,允。
又啓曰,漢城府防役變通事目覆啓中,亦無非之無字,落漏不書,而判下之後,始得覺察,不勝惶恐,改付標以入之意,敢啓。答曰,知道。以上備局謄錄
上在昌慶宮。停常參·經筵。
辰時,日暈左珥。申時,白雲一道如氣,起自乾方,直指巽方,長竟天,廣尺許,良久乃滅,日有左珥。
謝恩,僉知金磻。
答右議政箚曰,省箚具悉卿懇。所進釋五事說,觀覽未畢,咄歎之聲,先發于中心,一自徙宅之後,幾至易月,而未見顔面,思卿一念,未弛于腔裏,明日晝講時,入參於筵席,則可得面見,企望企望。仍傳曰,遣史官傳諭。
備忘記,罪不可不施,功不可不賞,前醫官梁濟臣,曾於戊申間,予之重得疾病之時,與他醫,勿論晴雨,不分晝夜,累月直宿于差備至近之地,多有功勞,不可無酬勞之道,旣已敍用,付之於內醫院。
傳曰,日寒如此,今日晝講,停,明日爲之。
府啓措語見上,請前檢閱趙持謙削奪官爵門外黜送。故參贊宋浚吉,與罪人時烈,平生情迹,自是一趣,倡和邪說,如出一口,及其大禮旣定,定統已定,獨於時烈,薄施流放之典,而浚吉則特以旣骨之故,保其爵號,此誠朝家之一大失刑,國人之所共憤惋者也。貶薄君父,罪極神人,元無首從之刑,則豈以一死生而倖漏憲章,有若全無罪惡者然哉。浚吉,初主體不正之論,終倡十長子之說,降定朞制,實與時烈相表裏,其奸情慝態,具在前後奏箚之中,亦想聖明之所照燭也。其他執國命竊威福,禦下蔽上之罪,亦無異同,則一罪一否,致令公議有所未伸,王法有所不行,臣實未曉也。追奪之論,曾發於臺章,而未蒙聖兪,旋卽停止,輿情駭鬱,久而彌激,目今黨援猶布,餘炎尙熾,或有以義重師生,不欲從仕者,或有以未聞揭厲,譏謗聖朝者。此皆職由於討罪不嚴,奸諛無懲,風聲氣習,靡然奔波,不復知有君君臣臣之義,若不快施王章,追正其罪,則臣恐邪說益張,奸黨未戢,擧一世駸駸於莫可爲之地,豈不大可憂哉?請故參贊宋浚吉追奪官爵。官方有制,調用殊塗,文通武職,亦出於乏人,而以蔭通武,尤爲越例,至於制閫之任,自是武將之極選,苟非才略,威望,迥出凡類者,莫宜居之,間有以文交差者,爲其休養民力,鎭壓軍情,而若値邊疆有虞之日,則必替遣武臣,責其備禦之道,其意豈偶然哉?新兵使金益勳,行己之有訾謗,姑且置之,特一冗蔭,素無居官善狀,而遽授閫銊之任,官非常調也,人不稱器也,而政曹註擬,有若武將之循序陞拜者然,除目之下,輿情咸駭,雖以國朝故事言之,非勳職非將才,不由文武拔身,而膺是任者,曾未有聞。況此內空外訌之日,邊頭重寄,決不可付諸未經事多謗議之蔭官,以服軍民之望,請南兵使金益勳遞差。答曰,不允。浚吉爲人,內懷險慝之心,外竊忠信之名,箝制一世,沮遏朝廷,此是古人大姦似忠之言,而至於追削旣骨,似涉未妥。金益勳則曾授防禦時,民人等,咸皆願留,則獨不合於北閫之任哉?予未曉也。
政院啓曰,今月二十一日晝講時,大臣,以大司憲洪宇遠,乃耆老之人,而當此沍寒,連進試所,殊非優老之意,合有變通之事,榻前定奪,而厥後旋差旋遞,無備員之時,尙未稟處矣。持平沈檀,旣已署經,持平南有星,今日政新差,可以推移,故前單子還入,而武一所監試官正言李壽慶,移拜獻納,卽爲牌招肅拜,使之仍爲進參,何如?傳曰,允。
備邊司郞廳,以領議政意啓曰,黃海監司,作闕已久,後有政,亦非一遍,無端掩置,今日之政,亦不差出。雖未知其間有何曲折,揆以政體,極爲可駭。吏曹當該堂上,從重推考,何如?傳曰,允。以上朝報
上在昌慶宮。停常參,只晝講。
謝恩,正言姜碩賓,京畿都事睦林儒,戶曹正郞李齊杜。
傳曰,明日晝講爲之。
備忘記,噫,予自徙宅之後,乃至于今,未得一見,戀戀思想之懷,難以悉擧。卿以高年德望,位冢宰之任,身佩國家之安危,何可以一計之不用,一言之不采,有所乖於君臣契合之義乎?往者昌後事,卿意則以爲,恐得殺一不辜之名,而陳奏通報,都出於爲國家之赤心,予豈可因此蘊畜不平之氣於中心哉?卿不必以小事,深用引咎,廓朗改心,斯速供職,予之日益企待,不啻若如渴取水。不意今者,慮外之章,投於此時,加以因控不當嫌之數條,欲定卷而懷之之計,此是寡躬虧欠於禮賢之誠,追悔似落數字不顧文字之支蔓,敍盡肝膈之忱,乃遣史官,懇諭予望,惟卿速出造朝,以副至望。
晝講入侍,右議政許穆,知事吳始壽,特進官尹深,承旨李同揆,玉堂金奐·柳命賢,注書申㶅,假注書閔就道,史官崔錫鼎·李后沆,武臣金世器·李。
吏曹口傳政事,舍人柳命賢·吳始復·閔黯。
府啓措辭見上,請前檢閱趙持謙削奪官爵門外黜送,請故參贊宋浚吉追奪官爵,請南兵使金益勳遞差。答曰,不允。遞差事,依啓。
傳曰,武臣尹天賚·李枝遠,明日牌招,晝講後使之入侍。
辰時,日暈左珥。自巳時至申時,日暈。以上朝報
上在昌慶宮。停常參·經筵。
謝恩,禮曹佐郞金鼎台。以上朝報
答府曰,不允。前啓
答政院啓辭曰,爾等之請如此,攝行,可也。朔祭於孝敬殿親祭事
答政院復逆啓辭曰,爾等之言如此,更思處之。以上內下日記
禮曹啓曰,敬思殿入番宗室啓辭,今日朝上食時,香爐參奉,受入殿內之際,香火過熾,自不覺其爛手,落爐於地,以致地衣數處,微燒成點,香爐一耳,亦爲折傷,事雖出於無情,極爲驚駭,參奉張楦請推考,地衣·香爐斯速改備事,分付該曹,何如,傳曰依啓,地衣修改時,禮當有移安之擧,令該曹磨鍊以啓事,傳敎矣。修改吉日,令日官推擇,則來十二月初三日辰時爲吉云。先告事由祭,同日曉頭,遣官行移安,同日同時,還安及還安祭,事畢後,臨時設行,而容入雜物,令戶曹磨鍊,次知官員躬親待令事,分付,何如?傳曰,允。禮曹謄錄
上在昌慶宮。停常參·經筵。
答光城府院君金萬基疏曰,省疏具悉卿懇。卿其安心勿辭焉。
答府曰,時烈·浚吉,雖有生存旣骨之間,誤國事紊典社,少無輕重之別,而持謙,乃敢揭厲·甘盤等語,肆自投疏,予非不知懲治,以爲防微杜漸之意,而與壽亮有間,旣已罷職,不允。浚吉事,依啓。予且因此啓而言之。噫,務勉寅協,戮力乃職,再三丁寧,非面命之言提其耳,而未聞奉行之擧,反以持謙則侮弄以甘盤,壽亮則有若負君者然,日加一層,月加又一層,予實慨歎於駸駸莫可收拾之域矣。代送事,依啓。試所以監察代送事以上內下日記
禮曹啓曰,各陵抽栍摘奸,當爲發送,而本曹郞廳,或在外或差祭,皆有公故,今朔則不得擧行之意,敢啓。傳曰,知道。禮曹謄錄
訓鍊都監啓曰,下番別隊後部左司屬軍兵及左部後司屬軍兵等賞格試才,從分數多寡,本營所儲木綿面給後,別單書入之意,敢啓。傳曰,知道。訓局謄錄郞廳李壽鳳校。日記郞廳趙處魯書。
上在昌慶宮。停常參·經筵。
答藥房問安啓辭曰,罔極。慈候無事矣。
答右副承旨李世華疏曰,省疏具悉。疏中,以意有所在等語,逆度淺深,乃以追奪爲未安云,禦下蔽上,誤國壞禮,與時烈二而一者,非浚吉而誰?隱救〈?〉意,實非寅協之道,予甚痛歎,勿辭察職。
答左副承旨李同揆疏曰,省疏具悉。爾其勿辭察職。
傳曰,昨日臺批,相爲一心,戮力王室,不啻丁寧,則其爲臣子者,惕然改心,滌其舊染,盡心奉公,豈非國家之大幸哉?戒飭之批,未及頒布,遽出異論。噫,時烈·浚吉,聲勢相依,擅執國命,自古權臣,何代無之,而豈有如時烈輩之甚哉?世華,亦知浚吉之罪極神人,斷無推恩之理,亦非不知辭旨之懇惻,轉展益熾。嗟呼,人非木石,而何思不體予丁寧之敎乎?予實痛恨於今日國事之莫可爲也。豈不大可憂哉?政院知悉。
答府曰,不允。濟州牧使尹昌亨遞差事以上內下日記
吏批,以韓洸爲監察,閔黯爲副修撰,安漢珪爲監察,兪夏益爲副校理,金萬均爲兵曹參知,李宇鼎爲承旨。以上朝報
上在昌慶宮。停常參·經筵。
申時,日有兩珥,日入後,餘光直向天中,夜深後乃滅。
答摠戎使金萬基疏曰,省疏具悉。茲事,予已詳知,於卿有何所嫌?卿其安心,勿辭行公。
答吏判尹鑴疏曰,省疏具悉。噫,世華亦人也,非不知特敎之至懇至嚴與禮待於卿,而鼓簧邪論,日新月盛,君臣之分掃地矣,何足滿於一哂哉?安心勿辭,宜速行公。以上內下日記
啓覆入侍時,行都承旨鄭之虎所啓,卽者右承旨李東稷,來詣闕下,陳疏到院,而非但陳其病勢之深痼,且言其孫女拘忌之疾,未曾出避云,似當有變通之道矣。上曰,然則元疏勿爲捧入,本職遞差。
領議政許積所啓,淫干罪人朱英之兄,亦以喪夫寡居之人,潛干他夫,至於生子,黜送于其四寸忠淸道陰城居成必文家云。朱英兄弟之瀆亂風敎,俱極痛駭,現發之後,不可置而不問,令本道監司,朱英之兄,卽爲捉囚於所在官,各別明査得情,啓聞之意,行移已久,而尙今不爲擧行,事未妥當,令刑曹更爲分付本道監司,從速査啓,何如?上曰,依爲之。又所啓,全羅監司權大載,旣已罷推之後,知事吳始壽,旋請仍任,事極未便,若以大載,謂有才局,而惜其遞職,猶或可也,至以慰悅尹鑴爲辭,則殊未妥當,判尹吳始壽,從重推考,何如?上曰,吳始壽,從重推考。大司憲洪宇遠所啓措辭見上,請前檢閱趙持謙削奪官爵門外黜送。上曰,不允。又所啓,人君之進退人物,出號發令,必須詳審愼重,一出於至公,然後方可以明是非而服人心。向者鄭昌後之事,尹鑴·權大載之所爲,其爲做錯,大矣。殿下旣不請諫院推考之啓,權大載則因臣筵中拿問之請,只罷其職,其爲用罰,固已輕矣,而近日筵中,旋以判尹吳始壽,承旨李同揆之言,至於仍任,聽聞皆駭,其於朝廷之體,隳紊虧損,甚矣。吳始壽則領相旣已請推,請還收權大載全羅監司仍任之命,李同揆,亦爲從重推考,以懲其隳紊朝廷之習。上曰,旣已仍任,更爲還收,似涉顚倒,不允。推考事,依啓。
啓覆時,上曰,啓下文書中次知承旨,只書其姓,後日考見,不知某人。今後則判付,雖書姓著押,入啓文書,則具書當該承旨姓名,以爲後考事,言于各司,分付各道。以上朝報
吏批,以任映爲典籍,金友仁爲嘉山郡守,柳埴爲童蒙敎官,沈相爲貞陵參奉,吳挺昌爲兵曹參知,南天澤爲戶曹參議,閔黯爲副校理,尹以復爲濬源殿參奉,具鳳羽爲內侍敎官,鄭壽俊爲工曹正郞,朴自阜爲假引儀,金鳳至爲連源察訪,李袤爲大司諫,金弼相爲順陵參奉,姜汝㦿爲副修撰。以上朝報
都摠府啓曰,今日入直軍士,當爲中日習射,而啓覆相値,不得爲之之意,敢啓。傳曰,知道。都摠府謄錄
上在昌慶宮。停常參·經筵。
夜一更二更,東方北方,有氣如火光。五更,黑雲一道如氣,起自東方,直指西方,長竟天,廣尺許,良久乃滅。
答大司憲洪宇遠疏曰,勿辭。日勢已暮,未及陳啓,前無所失,勿爲退待。
答院曰,不允。末端事。依啓。大諫李沃遞差事
答府曰,毋庸强聒,守令削版事,風聞於西來之人,則此非詳愼之道,更加詳察。大載事,古人雖曰刻印銷印,有同兒戲,實是取捨損益也,而今者大載之罪重律輕,果若是,而旣罷之後,更爲仍任,予非不知失宜,而到今還爲施罪,則有損於政體,推考照律,自有其當矣,不允。
傳曰,凡初覆再覆三覆公事,必以參酌判付所書之處,踏啓字而下,則該房承旨,乃書年月及干支及判付,自是規例。當初初覆文書,誤踏於印信上,再覆公事,又書於啓字,則初雖不審,何可再誤?其不察甚矣,改書以入。以上內下日記
漢城府啓曰,今此十家作統時,只錄家內時居使喚,而至於行廊外別居奴婢,及外方奴婢,則勿爲混同列書於率下,俾無疊錄之弊事,磨鍊於事目,不啻嚴明矣。士大夫尤無奉行之意,外方奴婢及行廊外居奴婢,一從戶籍,竝爲列書於率下,或至七八十名,或至百有餘名,此不過外居奴婢,不立別戶,不應戶役之致,如此之類,査出改正之際,未免作統之遷就,揆諸事體,極爲駭愕。率下奴婢尤甚數多之家,令部官一一摘奸,冒錄者,家長重處,或拘於形勢,不能摘發,則部官各別重究事,捧承傳施行,何如?傳曰,允。
政院啓曰,今日爲政事,命下矣。吏曹郞廳來言,三堂上,皆以病不來云,殊甚未妥,竝爲牌招開政,何如?傳曰,允。以上朝報
上在昌慶宮。停常參·經筵。
辰時巳時,日暈。
謝恩,兼西學敎授金楚重,兼南學敎授嚴緝。
武科二所講書試官李東稷。
右副承旨李同揆上疏。大槪,越分言事,以致臺評,乞遞職名,以謝公議事。入啓。答曰,省疏具悉。爾其勿辭,從速察職。
政院啓曰,右承旨李宇鼎,以拘忌之疾,出避未久,故時未肅拜,右副承旨李同揆,疏批已下,當此多事之時,不可等待其仕進,右副承旨李同揆,卽爲牌招察任,何如?傳曰,依允。右承旨李宇鼎,雖云出避未久,若過二三日,則亦爲牌招察任。
武科二所講書試官徐文尙。
吏曹參議李夏鎭辭職上疏,入啓。答曰,省疏具悉。爾其勿辭察職。
謝恩,右承旨李宇鼎。
吏曹判書尹鑴上疏。大槪,臣於妄作待罪之中,重有惶怖不安之事,乞賜罪斥事。留政院。
政院啓曰,卽者大司憲洪宇遠,以昨日殷山縣監鄭東龍所啓罷黜事,雖有勿爲退待之批,而物議皆以不爲退待爲非,又爲來避,臣等以一事不得再避,明有定奪之事,不得捧入之意,再三往復,則終始堅執,必使捧入,事係臺閣,一向退却,亦涉未安,何以爲之?敢稟。傳曰,一事再避,勿爲捧入,明有定奪之事,依前定奪施行。
傳曰,浚吉追奪之啓,今已允許,已過五六日,而追奪傳旨,何至今不爲捧入耶?政院啓曰,宋浚吉追奪,臺啓蒙允之後,似當有捧傳旨施行之事,而旣死之人,異於生者,故卽問于院吏,則以爲追奪,曾無捧傳旨之事,只以啓辭,直分付於吏曹云,而追奪,非常用之律,故臣等亦以爲然,招致吏曹郞廳,分付而已。昨承聖批後,更問于吏曹,則無可考文書云,本院日記,亦無傳旨捧不捧記錄之規,他無考信之處,而臺啓允下之後,不可不捧傳旨,浚吉削奪官爵傳旨,書入之意,敢啓。傳曰,知道。以上朝報
備邊司啓曰,兵曹啓辭,今十一月二十七日晝講入侍時,武臣金世器所啓,臣登對生疎,語言齟齬,雖有所懷,固難盡達。臣居在靈巖地,請以平日所聞知者仰達,大抵束伍之法,慶尙道則給奉足三名,全羅道則給復半結,全羅一道束伍都數二萬三千一名,各給復五十卜,則給數之多,一萬二千五百結也。五十卜給復,雖似零星,而都合計之,則朝家所失不少,渠輩則且不願給復,欲與嶺南之各受三名奉足,依願施之,則似合便當,且以束伍所給田結,通計於大同量減米斗,則民必蒙惠矣。上曰,令該曹稟處事,傳敎矣。全羅道束伍之數,不止二萬三〈千一〉名,乃是三萬二千餘名,每名給復,不止五十卜,操鍊巡歷,不爲停行之年,則亦爲准給一結,今年應給之數,當爲三萬二千結,而以全羅道田結摠數,計其大略,則乃是四分之一,收米緘縮,當爲二萬餘石,今年則決難準給,當自宣惠廳,有仍前半給之事。若如金世器之言,則不給復而給保,則其於經用,豈不有益?而所謂給保者,乃是嶺南乍行旋停之法,而三萬名之三保,當爲九萬,此亦是必不可得之事,事雖難行,所係重大,令廟堂確議處之,何如?傳曰允事,命下矣。束伍給復,分之於各人,不過爲一結,無甚利益於軍兵,摠而計之,則收米之減縮者,至於二萬餘石之多,所損非細。金世器之請給保而勿給復者,不可謂無所見,而但三萬束伍之三保九萬餘名,搜括充定之際,民間騷擾之弊,有不可勝言者。況此事,曾試之嶺南,而以其有弊無實之故,停罷已久,今難又施之於湖南,置之,何如?答曰,允。備局謄錄
上在昌慶宮。停常參·經筵。
謝恩,校理兪夏益,副校理閔黯,靈豊君湜,慶源府使朴燧,濟用直長吳九星,監察安漢珪,護軍李旰·李璞·金興運。
兩慈殿·中殿,藥房問安。答曰,知道。
藥房啓曰,伏未審數日來,聖體若何?慮囚之時,酬應終日,至於昏暮,不瑕有添傷之患乎?明日大祭親行事,命下,勞動未久,又復冒夜將事,旋行決獄,則傷損之患,勢所必至,臣民區區憂慮之下情,有不可勝言者。伏望勉抑至情,許令攝行,毋貽慈聖之憂,千萬幸甚,臣等敢來問安,竝此仰稟。答曰,慈候無事,予則少無身,決不可攝行,況自徙宅以後,未得一參,予甚恨切,今此大祭,無故不參,其於情禮,俱涉缺然,卿等勿慮焉。
武二所講書試官,李夏鎭改落點。
禮曹啓曰,頃因備邊司啓辭,文武科庭試退定事,傳敎矣。文武科庭試吉日,令日官推擇,則來正月二十日爲吉云,以此日急速知委京外,而放榜則臨時擇日,擧行,何如?傳曰,允。
明日孝敬殿臘享大祭,親行正時,四更一點。以上朝報
上在昌慶宮。停常參·經筵。
謝恩,工曹正郞鄭壽俊,佐郞柳世哲,中學敎授姜衆先。
臘享大祭後,大王大妃殿,藥房·政院·玉堂·百官奉慰問安。答曰,知道。
大殿·慈殿·中殿,藥房·政院·玉堂·百官奉慰問安。答曰,罔極。
答吏曹判書尹鑴疏曰,省疏具悉卿懇。日昨開政擬薇垣長官也。卿只以句管通議,則元非深嫌之事,卿其安心勿辭,宜速行公。
答知事洪處亮疏曰,省疏具悉。卿其勿辭察職。
答獻納李壽慶疏曰,省疏具悉。爾其勿辭,救護母病。
武一所監試官,正言柳命天改落點。
府啓,措辭見上請前檢閱趙持謙削奪官爵門外黜送,請殷山縣監鄭東龍削去仕版,請前承旨李世華罷職不敍。
正言姜碩賓啓曰,今日臣與正言柳命天,行相會禮於朝房後,以近來試官病遞之紛紜,承旨之捧入試所啓辭爲未安,稽延追奪傳旨之爲不可,以此措辭,請推政院而係是一院之事,故連書一張,且有論罷守令之啓,而自朝房坐所,仍書啓草,而與同僚分書,袖來傳啓矣。政院以啓字二書,兩啓書一張,俱涉違格,還退於旣傳之後,再三往復,終不捧入,朝房相會之處,仍書啓草而傳之,不獨今日爲然,而二書前例,亦有可證,詳問院吏而有所分書,入啓正書之中,猶書各啓於一張,則以一院請推之事,連書一張,有何不可,而强爲吹毛,必欲退却而不捧,此實曾所未有之事也。如臣疲劣,忝在言責,論一不職之承旨,而盛氣發怒,凌踏無嚴,何敢自以爲是而晏然仍冒乎?請命遞斥臣職。答曰,勿辭,退待物論。
府前啓,全羅監司仍任還收之命事。停啓。
答府曰,不允。削版事。依啓。
正言柳命天啓曰,卽者臣與正言姜碩賓,行相會禮於朝房,仍請推承旨及劾罷守令事,相議論啓而臣與姜碩賓,仍坐朝房,分書其啓,及城上所來傳之後,政院以分書違格之故,退却不捧云。蓋朝房是公會之所,而啓辭或多,則與僚員分書,旣是前例,明有可證,以此執言,終不捧入之意,實未可曉也。官師相規,自是故事,而因一請推之啓,盛氣退却,有損事體,臣竊惜之,同僚旣以此引避,臣何敢晏然仍冒?請命遞斥臣職。
政院啓曰,凡臺閣啓辭,城上所來詣臺廳,親自書傳,故雖連啓啓辭,不得仍傳前草,必日日改書,而且一張紙,不得聯書兩件事,例也。臺閣奏事,事體甚嚴,本院出納之規亦重,而卽者諫院,前啓一度,新啓三度來傳,而其中一度異書,一度則兩件事,連書一張,有違臺例,還爲出給之意,敢啓。傳曰,知道。
獻納李壽慶,吏曹判書尹鑴,知事洪處亮上疏。入啓。疏批見上
大司憲洪宇遠,左參贊張善瀓初度呈辭,入啓。給由。以上朝報
上在昌慶宮。停常參·經筵。
辰時,日暈兩珥。夜一更,白雲一道如氣,起自乾方,直指巽方,長竟天廣尺許,良久乃滅。自三更至五更,東方坤方西方北方,有氣如火光。
謝恩,靈林都正翼秀,順陵參奉金弼相。
武科一所監試官,大司諫李袤。
領敦寧金萬基上疏。大槪,臣之被斥,更加層節,冒陳危懇,乞解戎務事。入啓。
都承旨鄭之虎,左承旨李溟翼,右承旨李宇鼎,左副承旨鄭樸,右副承旨李同揆,同副承旨丁昌燾上疏。大槪,重被諫臣之斥,略陳曲折,仍乞遞職,以謝人言事。入啓。
弘文館啓曰,新除授副修撰姜汝㦿,時在慶尙道金山地,經筵入番事緊,請斯速乘馹上來事,下諭。傳曰,允。
備邊司啓曰,近來各邑守令,莫念國事,專務干譽,且以凌蔑兵·水營爲計,而凡干號令,無以擧行之中,水軍價布,必以麤木備送,以致各營各鎭浦受代土卒難支之弊,爲特甚,臣等之欲有所變通者,固已久矣。全羅道所造黃海道船隻之價,以全羅水營所管各鎭浦留布,折價題給事分付,則右水營,以留木升麤尺短,不敢擅自折價,有所論報,麤木所納官守令査報事,論理回題,則守令姓名,成冊上送,仍送留木若干匹於本司,以爲看品之地。取考其木品,則果極麤劣,使監考折價,則此木三匹半,方不直兵曹,軍木一匹,事之可駭,莫甚於此,不可不隨理論罪,以懲日後。成冊所付守令作故者外,靈巖郡守金粹五,務安前縣監李尙翼,南平前縣監張世明,光州前牧使洪柱三,綾州前牧使尹搢,長城前府使宋時燾,及以自他直捧之群山前萬戶韓泰興等,竝爲罷黜。各邑次知鄕所色吏及群山浦鎭撫,令本道監司捉致營門,各別嚴刑,而將此事宜,一體知委於有舟師諸道監·水使及統制·統禦等使,使之依定式收捧,俾無土卒稱冤之弊,何如?傳曰,允。
武科一所參試官,兪夏益。
答領敦寧金萬基疏曰,省疏具悉卿懇。已諭予意,復何多誥?卿其安心勿辭,從速察職。
答六承旨疏曰,省疏具悉。卿等勿辭察職。
刑曹啓曰,朝接典獄署牒呈,則啓覆罪人咸熙仁,自昨日夕時,猝然中惡,病勢危重云,故各別救療之意,分付矣。卽接該署牒呈,則罪人咸熙仁,今日巳時量,終至物故云,而經年停刑,猝然因病徑斃,獄官·獄卒等,不謹看護,當此啓覆之時,以致徑斃之狀,殊極可駭。當該獄官,從重推考,獄吏·獄卒守直軍士等,自本曹竝爲囚禁治罪,何如?傳曰,允。
三覆時,獻納李壽慶所啓,措辭見上請濟州牧使尹昌亨遞差。上曰,不允。又所啓,昨者臺諫,以請推承旨事,來傳啓草,則雖有違例之事,政院不無所嫌,而乃敢啓稟出給,其不顧嫌疑之失,在所難免,請當該承旨推考。上曰,依啓。又所啓,竝引嫌而退,二書聯書,元非入啓正本,則雖小違例,有何所妨?不可以此,輕遞言官,請正言姜碩賓·柳命天竝命出仕。上曰,依啓。執義柳命賢所啓,措辭見上請前檢閱趙持謙削奪官爵門外黜送。上曰,勿爲門黜,只削奪官爵。又所啓,措辭見上請前承旨李世華罷職不敍。上曰,不允。又所啓,政院臺閣,各有職責,固不當越職言事,以襲謬例,頃者前承旨李世華之投疏也。其在出納惟允之道,必欲洞辨情狀,則一番陳啓,猶或可也,至於再啓,措語張皇,卽一彈章,況敢此仰復等語,有若酬酢聖敎者然,有違事體,且關後弊,請當該承旨推考。上曰,依啓。又所啓,臣之妄意,則李世華之疏語,與趙持謙似有所間,故只以罷職不敍論啓矣。卽者諫臣,以罪重律輕爲非,然則擬律乖當之失,臣實有之,何敢一刻仍冒臺席?請命遞斥臣職。上曰,勿辭,退待物論。
領議政許積所啓,實錄纂述之役,一日爲急,大提學金錫胄,近來連日往宿於都監,而都廳郞廳中奉敎崔錫鼎,以上番翰林,方爲入直,不得除本司,似當有變通之道,春秋館則以兼春秋入直,而崔錫鼎則只令入參於引見時,以專纂修之事,何如?上曰,依爲之。又所啓,大司諫李沃,年將八十,家貧衣薄,而今差武科監試官,當此嚴冬,冒寒往來,必致重傷,殊非優老之意,似當有變通之道矣。上曰,以無故人代送,李沃則監試官改差。領議政許積所啓,啓覆罪人中京囚罪人咸熙仁,初覆纔過之後,無病徑斃,此實由於獄官不能檢察之致,不可無別樣處置之擧矣。上曰,當該獄官,拿問處之。又所啓,啓覆乃國家重擧,而卽者晝水刺進御時,諸臣暫爲罷出,而不爲留待於閤門之外,以致殿後不卽入侍,事甚未安。其中史官,尤宜近在,而亦皆遠退,致有顚倒之擧,極爲非矣。入侍史官,竝從重推考,何如?上曰,依爲之。右議政許穆所啓,大丘地,有高麗死節臣申崇謙·金樂祠宇,玄風地,有壬辰倭亂時義兵將郭再佑,死節臣郭䞭祠宇,衿川地,亦有高麗儒將姜邯贊,忠臣徐甄,我朝故文忠公李元翼祠宇矣。此等人節行事業,表著可稱,合有崇奬之道,而三處祠宇,自朝家俱無賜祭賜額之擧,似爲欠典矣。上曰,自朝家給其享需,賜額一節,令該曹稟處。以上朝報
三覆入侍時,工曹判書柳赫然所啓,頃於都監軍士三次逃亡者梟示之日,自上惜其勇健,而急送標信,勿令殺之,一軍感激,皆懷效死之心,好生之德,至矣,而第念軍律一緩,則恐有後弊,故臣議於領相,欲爲啓稟矣,今旣入侍,故玆敢仰達矣。此後則如此之類,斷不饒貸,依律處斷之意,申明分付,何如?上曰,依爲之。訓局謄錄
謝恩,大司諫李袤。
外各司內摘奸。以上朝報
上在昌慶宮。停常參·經筵。
夜二更,白雲一道,起自巽方,直指艮方,長十餘丈,廣尺許,良久乃滅,後入黑雲氣一道,起指方位,及長廣形體,洽似白雲氣,良久乃滅。
持平沈檀啓曰,昨日筵中同僚,以李世華論罪太輕,重被諫臣之斥,擬律乖當之失,臣與同僚無異,而同僚旣以此引避,臣亦何敢晏然於臺席乎?請命遞斥臣職。答曰,勿辭,退待物論。
掌令姜碩耉啓曰,臣伏聞,昨日筵中諫臣,以李世華罪重律輕爲非,臣亦參論之一也。同僚旣以此引避,而臣之所失,與同僚無異,何敢晏然仍冒?請命遞斥臣職。答曰,勿辭,退待物論。
正言姜碩賓啓曰,無似如臣,忝叨匪據,碌碌隨行,愧懼徒切,昨緣事體間相規,反遭意外之逆境,不得不自列,以俟公議,而處置請出,出於不料,臣於此,不知所以自處也。伏見政院疏本,一篇措語,急攻臣身,難處情勢,又加一節矣。夫官師相規,元非異事,而强執不當執之臺例,䝱持言官,沮遏彈章,以爲先發制人之計,旣發之論,不可中止,彼豈不知,而故爲生梗,必欲使臣,狼狽顚倒,以快其心,雖家置一喙,安得以自解乎?旣往之事,臣不暇遠引,而頃日憲府有下諭之啓,聯書於他僚所書之前草,而曾不以異書退却,今於請推之啓,强察於臣者,抑獨何意耶?假使兩啓一紙,小違前例,本無輕重於臺啓之體例,而事關本院,嫌不可不避,則在院之道,簡通議改,而仍卽捧入,未爲不可,而不此之爲,盛氣退却,再三往復之後,始乃啓達,而不稟其當捧與不當捧,直以還出給爲辭,而陳啓,此何事體也?緣臣疲劣,墜落臺風,斷無冒出之理,而且於處置宮府之啓,臣與掌令臣姜碩耉,有從兄弟應避之嫌,以此以彼,俱難仍在,請命遞斥臣職。答曰,勿辭,退待物論。
正言柳命天啓曰,臣日昨引嫌而退,恭俟物議,而處置請出,出於意外,臣誠慚悚,無以自容,且見諸承旨陳疏,詆斥臣等,不遺餘力,而相較之習,士夫之所羞,臣不欲更爲呶呶,以犯瀆擾之罪。第政院所謂違格,元非大段之事,明有近例之可證者,則政院終始諉以無例者,何其務勝也?設令違格,果如政院之言,凡臺啓旣傳之後,或有違格錯誤之處,政院簡通於臺官,臺官隨卽改送,亦例也。此則政院不循簡問之例,不顧議已之嫌,再三退却,汲汲啓稟,必欲不捧而後已,此誠無前之擧,重爲慨然也。且憲府諸臣,以李世華之擬律乖當,皆已引避處置,歸於本院,而執義臣命賢,卽臣之家弟也,臣於此,有不敢可否之嫌矣。臣臨事生疎,衆斥來身,且有所嫌,勢難處置,決不可晏然仍冒於臺席,請命遞斥臣職。答曰,勿辭,退待物論。
大司憲洪宇遠,左參贊張善瀓三度呈辭,國忌齋戒,留政院。以上朝報
上在昌慶宮。停常參·經筵。
謝恩,濬源殿參奉尹以復。
武科二所,講畢後入來。
政院啓曰,昨日右承旨李宇鼎,以家有拘忌之疾,陳疏到院,使之出避三四日後仕進之意,啓稟蒙允矣。今聞其兒子,已爲發班,至情所在,親自入見云,親子女則許令救護,已成近規,合有變通之道。左副承旨鄭樸,今日稱病不進,卽爲牌招察任,何如?傳曰,依允。右承旨改差。
司僕寺官員,以提調意啓曰,本司郞廳五員內,正,有闕未差,主簿一員,亦未差出,而僉正崔後亮,以身病方在呈旬中,本司只有判官·主簿兩員,而以藏氷官,俱已啓下,他無入直之員,本司雖曰該司,職掌甚重,不可以假官入直,未差出主簿一員,今日內,令該曹口傳差出,何如?傳曰,允。
吏曹口傳政事,司僕主簿韓鼎相。
吏曹啓曰,承旨有闕,政事,取禀。傳曰,明日爲之。
玉堂箚子。大槪,請執義柳命賢,持平沈檀,掌令姜碩耉遞差,正言柳命天·姜碩賓出仕事,入啓。答曰,依啓。
辰時,日暈兩珥。自巳時至未時,日暈。一更,月暈。
領敦寧金萬基上疏。大槪,溫批洊降,慰諭諄至,而臣之情勢,萬分崩迫,不得不冒死瀆陳,冀蒙矜諒,許解戎務,俾得優游散班,以終孱命事。國忌,留政院。
刑曹判書睦來善箚子。大槪,緣臣指揮,郞官被推,惶恐待罪事。國忌,留政院。
判尹吳始壽上疏。大槪,乞降削職議罪之命,以嚴朝綱,以謝公議事。留政院。以上朝報
上在昌慶宮。停常參·經筵。
謝恩,兵曹正郞朴廷薛,司僕主簿韓鼎相,銀溪察訪鄭來慶,貞陵參奉沈相。
大王大妃殿·慈殿·中殿,藥房問安。答曰,知道。
藥房啓曰,大雪之後,天氣沈陰,伏未審數日來,聖體若何,慈殿氣候,亦復何如?臣等憂慮未已,敢來問安。答曰,知道。慈候無事矣。
傳曰,明日晝講爲之。
刑曹判書睦來善箚子,入啓。答曰,省疏具悉。卿其勿待罪。
判尹吳始壽上疏,入啓。答曰,省疏具悉。卿其勿辭,調理察職。
領敦寧金萬基上疏,入啓。答曰,省疏具悉卿懇。國勢幾至百尺竿頭,比於涉大川而無維楫,當此內空外訌之日,摠重鎭禦三軍之任,不屬於卿而誰也?卿其更勿煩辭,速出行公。
院啓,措辭見上請濟州牧使尹昌亨亟命遞差。今歲之凶歉,莫甚於畿邑,生民之休戚,實係於守令,卽今畿邑守令,尤不可不擇遣也。金浦郡守朴世相,年僅向衰,重聽太甚,爲人迂緩,殆不省事,到任之後,凡百官務,一委下吏,還上收捧之際,吏多濫徵,而全不糾察,民役書定之時,吏甚操縱,而亦不覺悟,昏然冥然,作一偶人,闔境含怨,無以聊生,不可使畿輔完邑,壞了此輩之手,請金浦郡守朴世相罷職。親民之官,莫如守令,而近來多不擇人,物情之駭歎,久矣。新除授金海府使朴就文,善事發身,性本貪鄙,家且至近,貽弊可慮,請金海府使朴就文遞差。國綱解弛,近來尤甚,人思自便,不以國事爲重,殊極寒心,今此武科一二所試官,以病辭遞者,殆至十人,雖未知疾病之如何,其厭避自便之習,不可不懲。且政院之職,在於出納惟允,而近日武科試官啓遞之祭,不察所患之輕重,續續捧入,揆以事體,亦未妥當,請武科一二所前後以病辭遞之員,及政院當該承旨,竝命推考,宋浚吉追奪官爵事,臺啓蒙允之後,政院所當卽捧傳旨,而稽然數日,矇不致察,其不職甚矣。及承聖敎,費辭自是,至無引咎之意,其在事體,豈容如是,請當該承旨推考。答曰,勿煩,朴就文遞差事及推考等事,依啓。
武一所監試官,正言柳命賢改落點。
傳曰,雨勢不止,途路泥濘,且是罪人行刑之日,夜對勿爲。以上朝報
禮曹啓曰,卽接司僕寺牒報,則今此藏氷官,以判官吳始泰,主簿黃玩啓下,而本寺判官所管,非但繁劇,今式年各道軍案,方爲改修正,尙未完畢。藏氷官,以新差主簿韓鼎相差送,前次判官,藏氷官頉下,以爲軍案完畢之地云,本寺主梗官,依所報,以主簿韓鼎相,原單子中,改付標以入之意,敢啓。傳曰,知道。禮曹謄錄
刑曹參議兪櫶初度呈辭,入啓。給由。
左參贊張善瀓,大司憲洪宇遠三度呈辭。入啓。
大司憲洪宇遠三度呈辭。遞差。
左參贊張善瀓三度呈辭。加給由。以上朝報
上在昌慶宮。停常參·經筵。
政院啓曰,今日爲政事,命下矣。卽者吏曹郞廳來言,判書·參議,皆以病不來,不得開政云,判書尹鑴,參議李夏鎭,卽爲牌招開政,何如?傳曰,允。又啓曰,今日晝講事,命下矣。大雪之後,連日沈霾,卽今陰霧昏塞,咫尺不辨,引接講臣,開闔窓戶,則恐有妨於愼攝之方。臣等不勝區區憂慮,敢此仰稟,今日晝講,姑爲停止,何如?傳曰,依允。冬日已盡,雨非其時,陰霧蔽光,予以此爲慮矣。
寧海儒生李希榏上疏。大槪,英陽人趙頙等,譸張虛說,上欺天聰,下誣府民,使關防重地,一朝分割,而本府地狹民鮮,勢難自立,玆將悶迫之情,仰籲冕旒之下,先明被誣之冤,次陳分設之難,敢冀從便處斷,俾獲保存事,入啓。
傳曰,明日晝講爲之。
院啓,措辭見上請金浦郡守朴世相罷職。嘉山爲邑,處於絶島,累經匪人,凋弊已甚,蘇完收拾之策,不可不愼簡其任也。新除授郡守金友仁,特一庸下之武弁耳,全無知識,未有可取之才,而遽膺西關擇送之吏選,除目之下,物情駭然。請嘉山郡守金友仁遞差,前啓濟州牧使尹昌亨遞差事,停啓。答院曰,不允。遞差事,依啓。
答寧海儒生李希榏等疏曰,省疏具悉。頃覽諸儒之疏,英陽,山嶺嶻險,豹豺當路,民之往來此嶺者,難於蜀道之險云。虛實間欲慰黔首之心,復設英陽縣令,寧海府,降號郡守,旣已擇送矣。乃今以一疏,遽爾還革,於理不當,爾等勿煩,退修學業。
謝恩,校書副正字金是鉉。
假注書南弼星病,代沈橃。
黃海監司書目,長淵呈,以私奴甫老音,爲虎囕死事。以上朝報
上在昌慶宮。停常參·經筵。
謝恩,大司成洪宇遠,司成柳命賢,副修撰姜碩賓,章陵參奉李溶,平市奉事李東白,護軍姜碩耉,承文副正字南弼星。
兵曹,左邊捕盜大將具榏。
備忘記,副提學張應一,生於嶺南先賢之門,退處鄕外,積有年矣。今拜淸華,上來消息,寂然無聞,如此寒沍,雖或未易,開春和暖時,宜速上來事,下諭。
備忘記,日者筵臣,以夜深後政罷,爲未安云,故予答以銀臺·兩司之外,若或犯夜,則勿差之意爲言矣。今日開政于日出之時,乃罷於更鼓過半之際,事雖未安,今後則開明時爲政事,知悉擧行。
備忘記,噫,凡理天下者,以人爲本,欲令百姓安泰,則惟在於守令,守令旣衆,未可皆賢,若或得良吏,闔境蘇息矣,誠能若是,則使百姓不慮不安。近日關西守令,或擬匪人,臺閣連發彈章,幾至三四人,似非留心於臨政之時,今後則當此西邊重寄之任,尤爲盡心,俾無遠道人馬迎送之弊事,申明于東銓,各鎭浦邊將,亦爲擇差事,亦言于西銓。
政院啓曰,新除授右承旨南天澤,遠在嶺外,左副承旨鄭樸,卽都承旨鄭榏同生弟也。以相避不得行公,望祭親行之日不遠,執事無以備員,合有變通之道,何以爲之?敢稟。傳曰,然則右承旨·左副承旨,竝改差。續續開政,似涉顚倒,口傳差出。又啓曰,來十五日,儒生殿講日次,取稟。傳曰,爲之。
禮曹啓曰,今十二月十五日望祭,親行於孝敬殿乎?敢稟。傳曰,告動駕祭及臘享大祭,竝參於孝敬殿,今月十五日望祭,則行於敬思殿,宜矣。
政院啓曰,連日監察茶時,事體未安,昨日除授憲府之官,在外人員外,未肅拜之官,卽爲牌招察任,何如?傳曰,知道。
政院啓曰,今日晝講事,命下矣。昨日雖停講筵,而酬應政事,至於更皷過半,可想丙枕之不安矣,況今冬候不齊,寒煥失宜,昏霧彌日,雨雪交作,愼疾之道,不可不十分將攝。今日晝講,仍令停止,徐待開霽稍和之日,實合事宜,當此懋學之日,連次頉稟,固知未安,而臣等不任區區之慮,敢此仰稟。答曰,陰雲未霽,風雪尙緊,今日則姑停,而明日爲之。
以大司憲李觀徵,持平李瑞雨牌不進,傳曰,更爲牌招。
掌令安如石啓曰,臣頃於監試官,因宦寺赴擧事,旣已帶推,而且日昨諫院之啓,前後試官,以病辭遞之員,竝請推蒙允,則臣亦其時病遞之人也。兩度被推,俱未照勘,決不可一劾仍冒,請命遞斥臣職。答曰,勿辭,退待物論。
右議政上疏。大槪,因災異待罪,進言事。入啓。
都承旨鄭榏上疏。大槪,懇乞亟遞新授職名,以安微分事。入啓。
持平李瑞雨,再牌不進。傳曰,瑞雨之除拜薇垣·烏臺之官,非但今日,則別無更辭之擧,而召牌再降,尙不出肅,未知其可也,況連日以監察茶時,其於事體,俱爲未安,更爲牌招。
答右議政許穆疏曰,省疏具悉卿懇。災異之作,必由於寡躬不合於天意之致,於卿有何所辭?惟卿益堅盡忠,退思補過之心,宜勿俟罪,速出行公,以匡不逮。
答大司憲李觀徵疏曰,省疏具悉。略想卿意於前疏,到今何乃更辭乎?勿辭察職。
謝恩,參知吳挺昌。
吏曹口傳政事,承旨二,兪櫶·金壽弘。
持平李瑞雨上疏。大槪,抱負至冤,不敢自立於覆載之間,新授職名,出於千萬夢寐之外,駭惶感泣,不知所諭,情勢痛迫之中,賤疾且劇,召牌之降,致勤再三,分義所在,不得不忍死扶曳,來詣闕下,而臣之情勢,終不敢冒昧出謝,伏乞亟削臣職,下臣司敗,以正臣罪事。入啓。
答都承旨鄭榏疏曰,省疏具悉。除拜一院之長,意非偶然,卿其勿辭,宜速察職。以上朝報
吏批,以兪櫶·金壽弘爲承旨,吳始復爲執義。
上在昌慶宮。停常參·經筵。
謝恩,同知金得完,務安縣監南垕,咸陽郡守柳晉昌,孝陵參奉鄭斗瑞,司宰奉事李世茂,護軍李鳳齡,韓山郡守李世章。
答持平李瑞雨疏曰,省疏具悉。人主欲聞闕遺,必在言官,近者由其連進科取,耳目殆盡,誠未穩當,爾其勿辭,從速察職。
備忘記,噫,予之爲民一念,未弛于寤寐食息之間,每飱一飯,輒思粒粒之辛苦,每衣一衣,輒思紡績之用功,雖休勿休。嗚呼,可愛者非君,可畏者非民,當今主憂臣辱之日,加之以三冬雨霧之變,予以惙惙悼悼,嘗歷考往牒,天怒民困,專由於君德,則寡躬之涼德,烏可辭乎?年來賑救飢民之策,八路同然,而其中最急者,畿甸·兩西·嶺西·嶺北矣。況方伯,方任承宣之責,統制字牧之官,明春賑濟,必爲豫先料理,然後哀我黔蒼,庶免乎父子不相保,散而之四,餓殍盈路之患,宜令遵奉惻敎,著意賑饑事,下諭于各道監司處。
備忘記,驪州寧陵,禮當展省於小祥時,而適先行禮於崇陵故未遂,予之至情,心焉如灼。來二月二十四日,過仁宣王后大祥後,當躬詣陵園,一洩追慕之情,則禮可至矣,哀可盡矣,令日官來三月望前,擇日以入事,分付該曹。
傳曰,凡王府開坐之規,每於五日一次者,慮其受刑罪人徑斃之故也。頃者獄官拿問之命,已過五日矣,況罪人咸熙仁所得惡疾,此非遷延日子之致,一日一夜之內,猝至物故,事涉殊常,其爲金吾之官,所當趁卽問啓,而尙無黑白,事之未安,莫此爲甚,明日內推覈以啓事,分付。
政院啓曰,承旨除授後,卽爲肅拜,例也,而左副承旨金壽弘,同副承旨兪棡,今日皆不出謝,其在事體,極爲未安,竝牌招察任,何如?傳曰,允。
大司諫鄭之虎上疏。大槪,諫長之任,決非衰服之人所可堪當,亟許遞改,以便公私事。入啓。
傳曰,今日晝講停,大臣·備局堂上,引見。
政院啓曰,大臣·備局堂上引見事,命下矣。兩司未肅拜之員,牌招入侍乎?敢稟。傳曰,依啓。
答大司〈諫〉鄭之虎疏曰,省疏具悉。薇垣之長,非卿莫可,勿辭,從速察職。
傳曰,銀臺之長,本院不得直請牌招,乃是規例,疏批已下矣,卽爲牌招察任。
謝恩,大司憲李觀徵,都承旨鄭榏,正言李華鎭。
領府事鄭知和箚子。大槪,臣病廢經年,朝家公會,一未進參,至於莫重殿最,亦不得限內等第啓聞,臣罪至此,益無所逃。伏乞聖慈,將臣本職及兼帶,特許鐫遞,俾得安意就盡事。入啓。答曰,省箚具悉卿懇。卿之宿病,詳知久矣,未參公會,有何所妨?安心勿辭,益加靜涉。
謝恩,左副承旨金壽弘。
同副承旨兪棡,牌不進,推考傳旨下禁府。
謝恩,慶尙左兵使李重信,全羅兵虞候洪時疇。
武科初試二所出榜,詣闕。
引見時,敬思殿望祭攝行事,榻前定奪。
掌令金載顯啓曰,臣卽自試所,來詣關下,則適値僚員之有故,臣當行城上所之任,而第臣於本府前啓,有不可苟同者,豈敢恐觸時諱,辜負聖恩,只自泯默而已乎?前檢閱趙持謙,前承旨李世華等,遭遇聖明,身居近密,苟有所懷,欲效無隱之忱者,夫豈有一毫他腸哉?殿下之初不欲深罪者,誠非偶然,則在今日臺閣之臣,所當將順其美,開廣言路之不暇,而乃反嫌其異己,一切詆斥,摘決措語間文字,構成言外之意,勒定罪案,攻之太甚,臣不勝慨然之至。夫掇拾深刻之論,苟容取媚,臣切恥之,意見如此,不可冒居臺席,請命遞斥臣職。答曰,掇拾刻論,苟容取媚云,世華之威福與奪之意,持謙之譏訕甘盤舊恩等話,可謂蕩蕩平平之公論乎,朋黨橫流之私意耶?予則以爲此非直道之正意也。乃觀避辭,誠未曉也,勿辭,退待物論。
辰時,日暈兩珥。夜四更,流星出太微東垣內,入巽方天際,狀如鉢,尾長二三尺許,色白,月入東井星。
引見時,大司憲李觀徵所啓,日者臣之被斥於人者,人臣之極罪,士夫之深羞,復齒朝端,斷無是望,而憲長之命,旣出意外,瀝血之章,反承溫批,再日之內,牌招三臨,分義所在,不敢顧他,抗顔出肅,入侍前席,罪戾尤大,廉隅益喪。且臣曾忝銀臺,以疏決時退出還入,未免遲滯,及在政官時,以黃海監司不卽差出,被推,身帶兩推,俱未照勘,以此以彼,決難仍冒風憲之長,亟命鐫削臣職。上曰,勿辭,承旨時推考,蕩滌,退待物論。正言李華鎭所啓,請金浦郡守朴世相罷職,措辭見上上曰,風聞未必盡信,更加詳察處之。領議政許積所啓,五家統都案廳,一時竝擧,民間甚爲騷擾云,當初自上下敎停止之時,臣不能奉承,以致如此矣。今聞忠淸道成冊,幾盡收捧云,若抄其作統時,現出無役者,充定軍役,則民必益擾,臣已與兵曹判書金錫胄相議,以定成冊捧置後,勿定軍役,都案廳,今姑罷之,何如?上曰,忠淸道今姑罷之,京中姑爲仍存,以待兵判入侍,稟定,可也。又所啓,頃者吏曹判書尹鑴,以故承旨沈光洙追贈事,有所陳達,沈光洙,以孝廟師傅,先朝禮遇之臣,而曾因論禮,廢錮而歿,臣意以爲,故右尹權諰,以先朝禮遇之臣,爲時烈輩所擠排,困厄而沒,曾已追贈,此亦贈職,宜矣。上曰,沈光洙,孝廟師傅,先朝禮遇之臣,贈職,可也。又所啓,頃者吏曹判書尹鑴,以故參議尹善道子尹仁受贈職事,有所陳達,當初尹仁受之爲及第也,以其父論禮忤世之故,其時成均館,離行不受,事之可駭,莫此爲甚,而至於贈職,必有可褒之事,方可爲之,臣意則以爲,贈職,似乎無名矣。副校理閔黯曰,昔唐之羅隱,方干之類,有文章而未第,故死後賜第,以慰其心,則尹仁受,扼於時議,不付當付之職,今宜贈以當初分館之官,得以題於墓主,則似或得宜。尹鑴曰,閔黯之言,是矣。上曰,賜其本職,可也。刑曹參判尹深所啓,頃日,以今秋私穀船運時,稱以敗船,偸竊穀物,船人等論罪事仰達,則自上有退出後相議當律,賜對時面稟之敎,故臣與大臣相議,重者則杖一百流三千里,其餘則分輕重,用以贓律,何如?上曰,依爲之。
吏曹判書尹鑴所啓,南陽,邊海重地,府使洪柱彦,多有不治之聲,人多言之,如出一口,闔境之民,如在水火云,如此之人,罷黜宜當矣。上曰,罷黜,可也。又所啓,積城縣監尹鎡,多有不治之聲,如此之人,不可久畀字牧之任,承旨李同揆亦知之矣。同揆曰,尹鎡之治不治,臣不得聞,而爲人迂濶,故臣曾言於尹鑴矣。上曰,然則改差。又所啓,鐵原乃是嶺西重鎭,而連用武人,專以善事爲事,新除授府使梁禹復,改差,以文官差送,何如?上曰,依爲之。右承旨李同揆所啓,慶尙·全羅·忠淸·江原·京畿五道都體察使,旣以領議政許積啓下,敎諭書製進事,分付館閣,何如?上曰,依爲之。以上朝報
上在昌慶宮。停常參·經筵。
謝恩,大司諫鄭之虎,禮曹佐郞南宮垕。
假注書朴鎭圭,改代閔就道。
禮曹啓曰,傳敎矣,展謁出宮吉日,令日官推擇,則來三月初九日,初十日,十五日爲吉云,此三日中,以何日定行乎?敢此仰稟。傳曰,三月初九日定行,可也。
兩慈殿·中殿,藥房問安。答曰,知道。
藥房啓曰,連日雨雪之後,寒威猝酷,伏未審夜來,聖體,若何?昨日引接臣僚,酬酌竟夕,不瑕有傷乎?慈殿氣候,亦復,何如?臣等終霄憂慮,敢來問安。答曰,知道。慈候無事矣。
大司諫鄭晳啓曰,衰杇如臣,遭遇聖明,濫叨榮次,一歲五遷,感激恩私,無地措躬,況此薇垣之長,尤萬萬不似,臣雖欲從他,維鵜之刺,蹲鳳之譏,其何能免焉?玆陳懇籲,反承溫批,臣是何人,異數荐至,抑臣以政院時事,有二推,俱未照勘,以此以彼,尤難仍冒,請命遞斥臣職。答曰,勿辭,推考蕩滌。
明日仁政殿儒生殿講時,考官金錫胄·鄭哲·李夏鎭·徐文尙·柳命賢。政院啓曰,明日仁政殿儒生殿講時命官,何大臣進去乎?敢稟。傳曰,領相進去。
平昌幼學李雲周上疏,敢陳本邑將廢之形勢,冀蒙革罷屯田,以爲保存之地事。入啓。
院啓,金浦郡守朴世相罷職事。新啓,近來背公死黨之習,日以益甚,曾前染迹之人,皆思不立殿下之朝,國事已無可爲者矣。頃者趙持謙之疏,極其無倫,而李世華,又接迹而起,相與譸張唱和,猶恐或後,公議之駭憤極矣。昨者掌令金載顯,乃敢挺身立幟,反以嫉惡之論,指爲深刻,其所以爲言者,無非陰護黨人之意,載顯亦有人心,何敢肆然無忌,至於此也?今不痛懲,將無以鎭服人心,請掌令金載顯削奪官爵,竝引嫌而退,兩推在身,俱未照勘,一推雖滌,一推尙在,揆以臺體,在所當遞。請掌令安如石,大司憲李觀徵,竝命遞差,新除授執義姜汝㦿,時在慶尙道金山地,請斯速乘馹上來事,下諭。
左副承旨金壽弘上疏。大槪,衰病昏憒,心事茫然,至於製述,全無意思,今此御製,無路製進,惶恐待罪事。入啓。答曰,省疏具悉。爾其勿辭,宜速製進。傳曰,都承旨·左副承旨·右副承旨,皆非前日應製之人,今下書題,使之製進。
同副承旨兪櫶上疏。大槪,病未承召,雖出萬不獲已,罪極逋慢,合置重典,非唯肆赦,尙帶職名,惶蹙罔措,不知死所,茲忘僭猥,乃敢疾號哀籲於仁覆之下,伏乞亟削臣職,且治臣罪事。入啓。
答院曰,不允。處置及下諭事。依啓。以上朝報
上在昌慶宮。停常參·經筵。
下直,麟蹄縣監李世億。
謝恩,持平李瑞雨。
望祭後,大王大妃殿,藥房·政院·玉堂·二品以上·六曹·大司諫問安。答曰,知道。
慈殿·大殿·中殿,藥房·政院·玉堂·二品以上·六曹·大司諫問安。答曰,罔極。
吏曹啓曰,承旨有闕,政事,敢稟。傳曰,明日爲之。
持平李瑞雨啓曰,無狀賤臣,榮極禍生,訛言孔將,汚衊臣亡父,流入於相臣之耳,而轉達於宸嚴之聽,臣之至冤,雖不啻白黑之易辨,而人無兩造,誰與偶訟,拊門〈心〉搥胷,惟待死日。千萬夢寐之外,猥叨憲職,召牌頻繁,天眷至渥,臣非木石,亦有心腸,非不知君命之至嚴,分義之可畏,而至痛未伸,終不敢冒進,前後逋慢,罪戾益深,席藁私室,恭俟嚴誅。竊伏聞再昨筵中大臣,陳達臣父冤狀,臣於今,庶幾有更齒人類,立於覆載之望,雖賤疾甚苦,鬼事將迫,不計僵仆,出謝恩命,而瞻聆所及,訾議未艾,顧影僂行,有靦顔面,風憲重地,決難玷辱,況有終爲違命之罪,例當禁推,以此以彼,俱不可一刻冒居,請命罷斥臣職。答曰,勿辭,退待物論。
領敦寧金萬基上疏。大槪,臣之難冒情勢愈甚,不得不冒死更籲,乞遞臣摠戎之任,仍治臣瀆撓之罪事。入啓。
以領議政·兵曹判書請對,傳曰,引見。
日氣隆寒,和解間,視事姑停。
答吏曹參判李袤疏曰,省疏具悉。天官佐貳,非人人所堪,況古人所貴,君臣會遇,千載一時,白首參議,豈有嗤點笑冒乎?且今者冬等大政,亦在不遠,卿其勿辭察職,務盡公正。
答領敦寧金萬基疏曰,省疏具悉卿懇。已悉予意于前後之批,卿亦想矣,過辭至此,予心不安于中,無以爲懷。卿其安心勿辭,速出行公。
左承旨李溟翼上疏。大槪,臣有賤産,以拘忌之疾,昨曉化去,方其危急之時,旣有醫藥通問之事,故不敢晏然仕進於近密之地,同僚不諒,直以病不仕進,啓請牌招,臣於是,不勝驚惶震悸之至。召牌之下,趨詣闕外,而出納近地,終有所不敢自進者,且臣職在近密,有通犯忌疾之罪,伏乞聖慈,亟遞臣職名,仍下臣司敗,以治臣罪事,呈政院。
中樞府啓曰,本府郞廳及錄事等,今乙卯秋·冬等褒貶,當爲磨勘啓聞,而領中樞府事鄭致和,病未行公,限內不得爲之之意,敢啓。傳曰,知道。
正言李華鎭啓曰,掌令金載顯,肆然立幟於公議方張之日,陰致黨人之習,不可循例請遞而止,故直以削奪論啓矣。伏聞筵中大臣,以徑先論啓非之,何敢晏然仍冒?請命遞斥臣職。答曰,勿辭,退待物論。
政院啓曰,左承旨李溟翼,家有拘忌之疾,而卽出他處,仍爲仕進矣。昨者賤産小兒,因此作故,身雖不染,亦不無相通之事,故今日承牌來到闕下,而不敢入來,陳疏到院,而亦不敢捧入,姑令退去,勿與更通,過一兩日後仕進,何如?傳曰,允。
領相·兵曹判書請對時,明日政差出臺諫,卽爲牌招肅拜,趁卽開坐,推考未勘者,使之畢推事,榻前定奪。前判書金徽敍用事,承傳。
領議政許積所啓,庭試武科殿試試所,設於慕華館一處,例也,而今番則京外初試入格者,殆近累萬,若於一處設行,則試場完畢,將至夏節,外方擧子,失農可慮,此科旣是規外,則分三所設行,似爲便當矣。上曰,一處設行,雖是例也,而勢將與農節相値,則分三所爲之,可也。又所啓,都案廳所幹湖西閑役査覈之事,各邑成冊,則今幾盡査,而適與五家統紙牌之法,竝行於一時,民間極其騷擾。且査出良丁,得參於武榜者甚多云,今雖定役,而及經殿試之後,又復還失,則事亦不實。今當順民情願,使之停止,其中詐稱有役,規免於定役之時者,憑準本案,冒稱發覺者甚多,如此之類,亦不可容貸,今年本道歲抄,則旣令爲之矣。此類則自本邑竝爲抄定相當之役宜當,京中査出者亦多,其中不憂爲賤役之人,今姑勿定,俾得鎭定,可以定役者,則亦卽抄出定役似當,兵曹判書金錫胄之意如此,敢此仰稟。上曰,依此爲之,可也。都承旨鄭榏所啓,務安縣監南垕,除授雖久,遠自嶺南以來,故再昨始爲肅謝,而以兩司不齊,署經未易,遠方之人馬,勢將久滯京中,不可無變通之道矣。領議政曰,南垕雖未署經,方有通淸之議,則與他未署經者,亦有間矣。金錫胄曰,聞南垕,咸昌人也。務安之於咸昌甚遠,而新官人馬往來之際,多費日子,而今又久滯,則事甚有弊矣。上曰,除署經發送,可也。已上朝報
上在昌慶宮。停常參·經筵。
謝恩,水原府使李汝發,慶源府使金阜榮,和順縣監朴盛阜。
兵曹,庭試武科會試規矩,柳葉箭五矢一巡一中,貫革五矢一巡二中,六兩三矢九十步,講書自願一書,粗以上,取二技,落點。
備忘記,殿講儒生,幼學柳廷喬,給二分,權萬瑜,給一分,生員呂衡齊·宋尙魯,各紙四卷,筆四柄,墨三笏賜給。
備忘記,居首右副承旨丁昌燾,虎皮一領,之次都承旨鄭榏,草註紙二卷,筆七柄,墨三笏。箴居首副修撰姜碩賓,虎皮一領,之次右承旨李同揆,副校理閔黯,草註紙二卷,筆七柄,墨三笏賜給。
禮曹啓曰,仁宣王后祔太廟之期,只隔三朔,祔廟都監堂上·郞廳,令該曹差出,以爲設局擧行之地,何如?傳曰,允。
武一所出榜詣闕。以上朝報
吏批,以閔黯爲大司憲,權愈爲吏曹佐郞,金德遠爲掌令,申晸爲工曹參判,李沃爲戶曹參議,申翼相爲吏曹佐郞,鄭樸爲工曹參議,金夢良爲甲山府使,尹爾霖爲濟州判官,姜碩昌爲龍岡縣令,李立身爲南陽府使,金始重爲嘉山郡守,黃錡爲靈巖郡守,李宇鼎爲右承旨,李同揆爲左承旨,姜允亨爲同副承旨,兪夏益爲獻納,李日井爲兵曹正郞,兪瑒爲刑曹參議,金邦杰爲持平,柳命賢爲執義。政軸
上在昌慶宮。停常參·經筵。
下直,務安縣監南垕,參禮察訪洪□元。
謝恩,大司憲閔黯,右尹具榏,工曹參議鄭樸。
政院啓曰,新際授同副承旨姜允亨,時在忠淸道公州地,斯速乘馹上來事,下諭,何如?傳曰,允。
吏曹啓曰,因積城縣監望單子,以醫員崔聖任除授事,命下矣。竊念此等醫藥卜筮者流,從古不與士大夫齒,因其有功,授以資級,賜以金帛,可也。守令,親民之官,古所謂分憂宣化之任也,若以此等人爲之,恐流雜品而官方不淸,敢望收還成命,以重官方,區區所懷,輒自附於封還誥敕之義,惶恐敢啓。傳曰,醫官雖曰醫藥卜筮之流,聖任等,每於予之不安之節,晴雨勿論,長待咫尺之地,以日繼夜,宜有酬功之道,故特除畿輔之倅。且祖宗朝以來,亦有醫官輩守令除授之規,況立賢無方,用人之本,此人等,爲人慈詳,可堪牧民之任,有何不可乎?
大司憲閔黯啓曰,賤劣如臣,本不合於風憲之長,況於往者,承乏監試覆試試官,出榜之際,不能覺其落書處,昏昧之責,在所難免,伊時被推,尙今未勘,決不可冒居臺席,請命遞斥臣職。答曰,勿辭。仍傳曰,推考蕩滌。
領敦寧金萬基上疏。大槪,聖批愈益隆摰,情勢愈益危蹙,冒死煩龥,祈蒙矜許事。入啓。
謝恩,執義吳始復,掌令金德遠。
執義吳始復啓曰,臣曾爲監試覆試考官,入啓榜目中,有落書之失,旣被推緘,未及照勘,揆以臺體,不可一刻苟冒,請命遞斥臣職。
掌令金德遠啓曰,臣被人搆誣,宿釁未湔,纔經草土,頑命苟延,分毫之念,不及名途,除命遽降,召命繼至,嚴畏分義,抗顔趨謝,而情勢窮蹙,姑置勿論,本府之長,卽臣姻家,在例當避,不可仍冒,請命遞斥臣職。答曰,勿辭,退待物論。
答執義吳始復啓曰,勿辭。仍傳曰,推考蕩滌。
答領敦寧金萬基疏曰,省疏具悉卿懇。卿其更勿爲辭,速出行公。
前左副承旨金壽弘上疏。大槪,臣之才疎年老,不合從仕之狀,聖明旣已洞燭,而纔遷銀臺,繼降陞秩之恩,聞命兢惶,置身無所,況且詞訟重地,決非如臣衰杇者所敢承當,伏乞聖明,亟命還收,以重名器,以安微分事。入啓。
大司憲閔黯,執義吳始復啓曰,臣等旣帶推緘,在例應遞,而蕩滌之命,出於格外,恩命踰涯,一味惶懼。顧念今日牌召,專爲照勘推緘,急於奉承,未暇念他,直詣朝房,開坐竟夕,緘辭堆積,日晷甚短,猶有所未盡勘者,而其中三四人,卽臣等同時被推人也。臣等旣不敢晏然照,勘亦不可置之不勘,揆以公私,實多狼狽,到此始覺開坐之率爾也。臣等情勢之難安,如右所陳,決不可靦然仍冒,一任苟且,請命遞斥臣職。答曰,勿辭,退待物論。以上朝報
義禁府啓曰,以江原監司啓本,刑曹粘目,三陟前營將柳星緯,移本府處置事,允下矣。柳星緯,方待命於本府,卽爲拿囚之意,敢啓。傳曰,知道。義禁府謄錄
上在昌慶宮。停常參·經筵。
答右尹金壽弘疏曰,省疏具悉。卿年齡已迫八耋,鬚髮盡白,老人之供仕,古今之所稀有,予甚貴尙,伊日之政也。特拜貳尹,豈偶然哉?勿辭察職。
謝恩,獻納兪夏益,右尹金壽弘,積城縣監崔聖任,兼春秋李日三,濟州牧使尹昌亨,甲山府使金夢良,靈巖郡守黃錡。
吏曹啓曰,頃者備邊司,因黃海兵使狀啓,以月課米腐敗不精之故,平山前府使趙聖輔,啓請拿問矣。元情之後,旣已蒙釋,未有罷職之事,而本曹歲抄抄出之時,該吏誤以趙聖輔爲罷職,而混書於罷職人員抄啓之中,致有敍用之命。莫重歲抄文書,如是誤抄,該吏所爲,殊涉可駭,當該色吏,自本曹治罪,而臣等亦難免不察之失,不勝惶恐。歲抄原單子,改付標以入之意,敢啓。傳曰,知道。
獻納兪夏益啓曰,臣濫叨本職,差往武科,奉職無狀,身且善病,受人侵斥多矣。赴擧宦寺,現卽拔去,而筵臣責之以矇然不察,浹月監試,因病見遞,而諫官論之以不念國事,情勢惶蹙,姑置不論,兩度推緘,俱未照勘,揆以臺例,不可晏然,況憲府之官,曾以此見遞,則尤不可一刻仍冒,請命遞斥臣職。答曰,勿辭,退待物論。
兵曹,來丙辰正月二十日庭試別試武科殿試時,京試官重臣,咸鏡道金徽,平安道金宇亨。
府啓措辭見上,請前承旨李世華削奪官爵,引嫌而退,橫逆之來,非所擧論,長官當遞,又無可避,同推之人,嫌不照勘,揆以臺體,勢難仍在。請掌令金德遠出仕,行大司憲閔點,執義吳始復遞差,新除授持平金邦杰,時在慶尙道安東地,請斯速乘馹上來事,下諭。前啓,前檢閱趙持謙削黜事,停啓。
院啓措辭見上,請金浦郡守朴世相罷職,請掌令金載顯削奪官爵。國家不幸,遭値大無,公私赤立,民不聊生,聖上之孜孜念及蔀屋之意,每發於備忘,而內外任事之人,或拘於經費,或沮於上司,使聖上如傷之澤,不及於小民,誠可痛也。目今守令,不畏令甲之重,成婚子女,公然濫率,衙供浩繁,用度不節,些少官儲,每致罄竭,規外漁斂,勢所難免,邑民之困,職此而甚矣。請令諸道監司,各別申飭,俾無如前濫率之弊。臣之虎,待罪藥房提調之時,適値玉候之違豫,直宿四日,目見御醫等達夜奔遑之狀,其爲勞勤,合有施賞之典,聖上特下守令除授之命,渠等之惶感爲如何哉?用人之道,不棄管蒯,則醫官等除拜守令,未爲不可,而但該曹承奉聖旨,擇其中可堪者,備擬受點,猶或可也。至於中批特除,有若汲汲收用賢才者然,瞻聆所及,不無駭異,請積城縣監崔聖任改正,引嫌而退,二推未勘,勢難在職,請獻納兪夏益遞差。
答府曰,不允。末端兩件事。依啓。
答院曰,不允。聖任事,非爲有若賢才而然者,聖任乃是御醫,不可除授遠道,而適有畿輔近邑之窠,故特除耳,勿煩。申飭諸道及處置事。依啓。以上朝報
上在昌慶宮。停常參·經筵。
下直,銀溪察訪鄭來慶。
謝恩,嘉山郡守金始重,典籍任映。
大王大妃殿·慈殿·中殿,藥房問安。答曰,知道。
吏曹啓曰,臺諫有闕,政事,取稟。
藥房啓曰,寒威之酷,愈往愈甚,伏未審此時,聖體若何,慈殿氣候,亦復何如?臣等區區憂慮,敢來問安。答曰,知道。慈候無事矣。
掌令金德遠啓曰,臣與忠淸道京試官柳星三,有婚家之嫌,而兼帶相避,矇不覺察,日昨避辭,全未擧論,昏謬之失,到此益著,尤不可一刻仍冒,請命遞斥臣職。答曰,勿辭,退待物論。
傳曰,政事,當日爲之。
戶曹參議李沃上疏,入啓。答曰,省疏具悉。爾其勿辭,從速察職。
政院啓曰,都承旨鄭榏,藥房進詣,左副承旨李同揆,式暇出去,廳中只有臣溟翼,右副承旨丁昌燾,出納之際,事甚苟簡,而右承旨李宇鼎,出避已至四日,卽爲牌招,使之察任,何如?傳曰,允。
府啓措辭見上,請前承旨李世華削奪官爵。今年凶荒,畿輔最甚,特給陳災,以紓民怨,朝家恤民之意,至矣盡矣。爲守令者,所當仰體委寄之重,思盡保民之策,而陰竹縣監李命老,到任以後,無一善狀,及至今歲作結,勤捧粗穀,輸入私庫,其他政令,專委下吏,不以官事爲念,惟以肥己爲事,民怨嗷嗷,人言藉藉。如此之人,不可一日在官,以貽民害,請陰竹縣監李命老拿問定罪。引嫌而退,婚家相避,在例應遞,請掌令金德遠遞差。
謝恩,右承旨李宇鼎,舍人閔點。
吏曹啓曰,來丙辰春等祿都目政事,今十二月卄一日爲之之意,敢啓。傳曰,知道。
院啓措辭見上,請金浦郡守朴世相罷職,請掌令金載顯削奪官爵,請積城縣監崔聖任改正,請還收李壽慶特除副修撰之命。
答府曰,不允。處置事,依啓。以上朝報
吏批,以閔黯爲舍人,金徽爲大司憲,柳命天爲獻納,兪夏益爲副校理,姜碩賓爲正言,吳始復爲舍人,李暹爲瑞興縣監,金以載爲直講。
義禁府啓曰,以慶尙右道武科京試官南益熏狀啓,刑曹粘目,晉州營將黃震文移本府處置事,允下矣。黃震文,時在任所,依例府書吏發遣,拿來,何如?傳曰,允。義禁府謄錄
上在昌慶宮。停常參·經筵。
執義柳命賢啓曰,臣頃參臺席,適論李世華事,以罪重律輕,爲被諫臣之斥矣。不意玆者,復叨前職,臣以見非物議之人,決難抏顔隨參於加律之論,請命遞斥臣職。答曰,勿辭,退待物論。
左尹具鎰辭職上疏,入啓。答曰,省疏具悉。卿其勿辭,救護母病。
傳曰,綾豐府院君家,遣御醫看病。
吏曹啓曰,臺諫有闕,政事,取稟。傳曰,明日爲之。
謝恩,兵曹正郞李日井。
院啓措辭見上,請金浦郡守朴世相罷職,請掌令金載顯削奪官爵,請積城縣監崔聖任改正,請還收李壽慶特除副修撰之命。答曰,勿煩。金載顯罷職。
府啓,措辭見上請前承旨李世華削奪官爵,請陰竹縣監李命老拿問定罪,引嫌而退,擬律失當,前旣遞改,到今隨參,勢涉難便,請執義柳命賢遞差。答曰,李世華罷職,李命老先罷後推,處置事,依啓。已上朝報
上在昌慶宮。停常參·經筵。
謝恩,正言姜碩賓,舍人吳始復,海運判官李善源,校書副正字洪禹績。
假注書,尹義濟落點。
吏曹啓曰,新除授嘉山郡守金始重,呈狀于本曹曰,家在江陵地,獨子無兄弟,父年七十五,母年七十三,嘉山郡距江陵,千有餘里,人子情理,勢難赴任,依法典入啓處置云。親年七十,勿差三百里外,載在法典,江陵之距嘉山,不啻三百里外,其父母年又過七十,嘉山郡守金始重,依法典改差,何如?傳曰,允。
政院啓曰,金載顯罷職事,命下矣。臺諫方以削奪論啓,罷職傳旨,不得捧入之意,敢啓。傳曰,知道。又啓曰,陰竹縣監李命老,先罷後推事,命下矣。臺諫方以拿問定罪論啓,先罷後推傳旨,不得捧入之意,敢啓。傳曰,知道。
傳曰,大臣·備局堂上,引見。
吏曹,祔廟都監都提調,領議政許積。
吏曹啓曰,來二十六日,都目政事爲之之意,敢啓。
引見時,咸鏡道武科殿試試官望單子還入事下敎,前待敎李后沆居中蕩滌,今日政付職事,及領敦寧金萬基牌招察任事,榻前定奪。
引見時,大司諫鄭之虎所啓措辭見上,請金浦郡守朴世相罷職。上曰,不允。又所啓,請還收李壽慶特除副修撰之命。上曰,不允。持平南有星所啓,臣向以監試官,往參試所,筆墨所用,極其浩多,故慮有濫雜之弊,隨其用下,作帖出給矣。今聞戶曹判書吳挺緯之言,則下吏多有作弊之事云,身爲法官,不能檢察之失,在所難免,請命遞斥臣職。上曰,勿辭,退待物論。又所啓措辭見上,請前承旨李世華削奪官爵。上曰,不允。又所啓,金載顯事,臣於其時,未行相會禮,故不爲參啓,而至於崔聖任,則臣目見其奔走勤勞之狀,故啓辭中略及之。且申汝栻之虐民肥己,致有無前之變,不可以循常科罪而止,故請拿問矣。今大臣以此爲非,不敢晏然,請命遞斥臣職。上曰,勿辭,退待物論。
領議政所啓,瑞興,西路大邑,且有山城,前縣監李立身,雖不能文,頗有治聲,而今無故移拜南陽府使,南陽之於瑞興,外任輕重有間,其在政體,亦似欠當矣。上曰,然則李立身,瑞興縣監仍任。又所啓,近來史官不備,只有崔錫鼎一人,而錫鼎則非但實錄廳郞廳,至於引見時,左右史不備,事甚苟簡矣。李后沆,以時政記未修正,褒貶居中,而入直修史,事勢未易,在前如此之時,例有變通之擧,李后沆中考蕩滌,而仍令史局速爲新薦,宜矣。上曰,依爲之。又所啓,當此嚴寒,滯囚可慮,而判義禁閔熙,遭長子喪,開坐未易,自前有次官代行之規,今亦依此爲之,何如?上曰,次官代行,可也。判尹吳始壽所啓,四山之直,本來數少,許多京山松木偸斫之弊,有難防禁,自祖宗朝以來,山底居民等處,分界分授,使之各自禁斫,監役,時時親自摘奸,有偸斫之迹,則各其分授人,分輕重論罪,例也。王子·大臣·公·翁主外,卿宰以下,皆不免分授之役,其來已久,卽今右議政,以家在山底之故,名載於分數松牌案,及至大拜之後,纔得頉案,國家松禁之嚴,此亦可見矣。近來各軍門軍官·御營軍砲手·別破陣禁軍·漁夫·津夫等,謀免分授松牌之役,山直·書員,到處推捉,至於御營廳,則捉致書員,決棍三十度,直捧甘結,使不得分授。南道所掌應禁之處,最爲廣濶,而一自驛吏頉案之後,非但分授無人,驛下人,乘夜偸斫,罔有紀極,若無變通之擧,南山外面,將未免日就濯濯。自今以後,申明祖宗朝舊制,王子·大臣·公·翁主外,無論兩班·常人·諸色軍兵·漁夫·津夫·驛吏卒,竝皆分授松牌事,捧承傳施行,何如?上曰,依爲之。領議政曰,直捧甘結,已極不當,至於書員決棍,殊甚非矣,請御營大將申汝哲推考。上曰,依爲之。又所啓,坊民之役,漸至難堪,至於三江民役之苦,尤有甚焉,故頃者因江民之上言,宣惠·御營倉底募民一應坊役,通融書定事,覆啓蒙允,則賑恤廳·訓局·別隊廳·摠戎廳·蠶頭等倉募民,不可獨免坊役,今者三倉募民,一體出役事,捧承傳施行,何如?上曰,依爲之。以上朝報
吏批,以安如石爲司藝,李沆爲副校理,白時亨爲繕工監奉事,權瑍爲副修撰,金奐爲執義,金世鼎爲嘉山郡守,李選爲三陟府使,任以道爲蔚珍縣令,李馥爲掌令,許爲司圃署別檢,金德遠爲司僕寺正,鄭東益爲軍資監主簿。
大臣·備局堂上引見入侍時,戶曹判書吳挺緯所啓,諸上司粉牌,爲發牌該司官員而設也。今則或循例進排之物,少或遲滯,或匠人推捉,或招致下人,必輒發牌,稱以牌債,例捧銀三四錢,殘司下人牌債費出,或至四五番,各司難保之弊,於此可知。上司粉牌,皆令藏置,必告堂上前出納,可除一分之弊矣。領議政許積曰,諸上司發牌之弊果如此,不可無嚴禁矣。上曰,口傳言送之事,種種出牌,此非古規,亦甚無理,此後一切嚴禁,可也。又所啓,外任身死者,自備邊司分付,給駕牛運柩,而外方人來仕京中而身死者,無此規,此不可異同。自此以後,遠道人無家屬,旅宦於京中而身死者,依外任身死例,給駕牛運柩,何如?上曰,依爲之。備局謄錄
上在昌慶宮。停常參·經筵。
謝恩,訓鍊副正柳德三,都摠經歷金匡輝,僉知李晩·蘇明宇,獻納柳命天,校書副正字韓識,戶曹參議李沃,司僕正金德遠。
正言姜□□啓曰,臣於昨朝,與長官行相會禮於朝房,以玉果前縣監申汝拭拿問定罪事,論啓矣。伏聞昨日筵中大臣,以律不當罪,峻加非斥,臣不勝瞿然之至。鄭昌後作變之擧,曾前古所未有之事也,身爲守令,民有駭散之擧,而終至於激變,則朝家事體,宜可拿問其虐民致變之由,不當諉之於土民死中求生之言,而全然置之而不問也。臣之所執者,其意專在於激變,且其所犯,亦難一二而條陳,故槪擧其厲民之罪,歸重於召變而欲問者也。本邑人心,雖甚悍惡,苟非切迫慘毒之害,剝膚而推髓,則知其必陷於重辟而不憂,故犯於大戾,原其汝軾之罪狀,欲罷則太輕,議削則不當,不得不以拿問爲請矣。不意大臣,斥之以無形,臣於此,竊惜大臣之不深究,而摧折之太遽也。長官旣以此引避,臣何敢自以爲是,而晏然仍冒?家居僻遠,未卽聞知,輕宿之後,今始來避,所失尤大,請命遞斥臣職。答曰,勿辭,退待物論。
正言李□啓曰,無狀如臣,濫叨洪造,絲毫無補,愧懼常切,伏聞昨日大臣,以本院所論事,深加非斥,筵席說話,雖未得其詳,而臣於此,尤不勝瞿然之至。申汝軾拿問事,臣以式暇,不得與知,而崔聖任事,臣旣參啓,至於金載顯不先處置之失,臣實當之,決不可一刻仍冒,請命遞斥臣職。答曰,勿辭,退待物論。
咸鏡道遣重臣武科殿試試官李正英改代,金徽改落點。
吏曹啓曰,臺諫有闕,政事,取稟。
府前啓,李世華削奪事。新啓,新除授掌令李馥,時在慶尙道開寧地,請斯速乘馹上來事,下諭。答曰,勿煩。下諭事,依啓。
答大司憲洪宇遠疏曰,省卿奏疏,誠極忠款,國依於民,民依於食,非民無以爲國,非食無以保民。且選其監司,則郡邑守宰,庶可畏戢,可得字牧,則百姓不慮不安。是以戒飭銓長,欲爲盡心擇擬,而八路守令,雖爲擇選,豈可邑邑,而咸得賢守也?是誠恨歎者也。疏內條陳事,當令廟堂稟處焉。
院啓措辭見上,請金浦郡守朴世相罷職,請還收李壽慶副修撰特除之命,請玉果前縣監申汝軾拿問定罪,竝引嫌而退,罪律乖當,語多稱揚,不類彈章,糾劾貪官,已得臺體,措語詳略,何必爲咎玷?請行大司諫鄭之虒,正言李華鎭遞差,正言姜碩賓出仕。答曰,依啓。申汝軾事,不允。以上朝報
備忘記,鳥銃貫二中邊一中人兼司僕權㗡男,直赴殿試。以上朝報
上在昌慶宮。停常參·經筵。
謝恩,都摠管朗原君侶,同知權愉,僉知朴昌俊,繕工僉正金寅亮,刑曹佐郞郭世楗,連源察訪金鳳至,濟州判官尹爾霖,司藝安如石。
傳曰,日寒如此,薄衣軍士,襦衣題給。
戶曹啓曰,今年諸道災祥覆審,今纔畢到,除已量處冒報漏報,災實差錯十負以上守令,依舊例別單書入事,昨已定奪榻前矣。差錯十負以上守令時任及已遞者,竝依大典,一體罷黜,而各道敬差官啓本,亦依移送刑曹,各邑守令·鄕所色吏·監官·委官·書員·佃夫·地色·勸農等,竝爲照律處置,何如?傳曰,允。以上朝報
上在昌慶宮。停常參·經筵。
謝恩,司成柳命賢,副校理李沆,工曹參判申晸。
兩慈殿·中殿,藥房問安。答曰,知道。
藥房啓曰,伏未審數日來,聖體,若何,慈殿氣候,亦復,何如?臣等區區憂慮,敢來問安。答曰,知道。慈候無事矣。
答領議政許積箚曰,省箚具悉卿懇。今日之淫虹,搖貫太陽,實由於寡昧之涼德,予心惙惙忡忡,漏襟憂懼,不知所以爲諭。卿之誡誨之言,可不留心而愓念焉?安心勿辭。
答政院啓辭曰,已悉於領相箚辭之批矣。以上朝報
上在昌慶宮。停常參·經筵。
備忘記,卽觀李㫼元疏,則或有迂遠之慮,或有創開無前之條,或有掣肘難行之事,別無容議,疏本留置欲試設於京中,則必有裹足千里,主客俱困之弊云。玆事則不無意見,元疏有煩於聽聞,雖不得下,此一條,問于大臣稟處。
備邊司啓曰,前因戶曹判書吳挺緯箚子,自本司,以各道各邑校生外,凡係章甫之徒,悉令名隷校籍,應講於都事巡歷時之意,旣已覆啓,蒙允行會矣。今聞外方,因此不無騷擾之端云,士族業儒之類,竝爲屬名鄕校,赴擧之時,亦以入某邑校籍錄名,而不入校籍,則不許赴擧一款,竝依前日分付擧行,而都事巡歷時,則只前日額內外校生童蒙應講事,竝爲明白知委于外方,何如?答曰,允。以上朝報
傳曰,今日欲爲命招諸宰備局,詢問答天譴之道,而適有親行參祭於兩魂殿別茶〈禮〉,故未果矣。明日及再明,則連値都目大政,勢不可爲之,二十八日,大臣及備局諸宰,竝爲命招。備局謄錄
禮曹啓曰,來正月初一日正朝祭,當爲親行於敬思殿,而初八日春享大祭,則親行於孝敬殿乎?敢稟。傳曰,依啓。禮曹謄錄
上在昌慶宮。停常參·經筵。
都目政事。
吏批,以吳始益爲楊根郡守,柳廷舟爲延豐縣監,李時援爲求禮縣監,禹昌績爲司諫,吳挺昌爲大司諫,金厦梴爲掌令,都愼徵爲龍宮縣監,李瑞雨爲正言,閔點爲大司憲,金始鉉爲咸昌縣監,李雲登爲長興府使,朴長建爲宗簿寺主簿,權大遠爲鎭川縣監,李壽曼爲沔川郡守,柳世哲爲軍威縣監,宋道興爲龍安縣監,鄭壽俊爲扶餘縣監,任慶昌爲義興縣監,張治世爲積城縣監,朴永繼爲長淵府使,趙爾重爲長水縣監,羅以俊爲修撰,李參徵爲東部主簿,呂翼齊爲安陰縣監,林渙爲瓦署別提,鄭東益爲工曹佐郞,金磻爲德興縣監,許纘爲工曹正郞,洪九敍爲白川郡守,閔挺栢爲司饔院主簿,朴生榮爲司䆃寺主簿,李德昌爲陰竹縣監,權瑎爲吏曹佐郞,沈栻爲木川縣監,趙相綱爲典獄署主簿,李鳳徵爲兵曹佐郞,洪宇紀爲永興府使,徐文尙爲兵曹參知,權諿爲鐵原府使,徐穉爲殷栗縣監,蔡禹瑞爲尙瑞院直長,表奇祥爲活人署別提,李恒徵爲掌苑署別提,李沆爲吏曹佐郞,韓垽爲工曹正郞,趙嗣迪爲永春縣監。政軸缺
上在昌慶宮。停常參·經筵。
領議政許積箚子。大槪,昨上之箚,多有誤字,不勝惶恐事。入啓。答曰,省箚具悉。依箚辭施行,卿其安心焉。
前縣監洪得禹等上疏。大槪,冒萬死,敢暴亡師之冤事。入啓。
備忘記,政廳怠惰,愈往愈甚,凡常時政事,似當日出時開政,擇人乃是勤政之道,而況都目政,則備擬之道,比常時萬倍焉。昨者吏批望筩,不過四五度,吏批則與西銓有異,愼詳擇官之際,不無差遲,而與前日大政時計較,遲延甚矣,申飭東銓事,分付。
府啓措辭見上,請前承旨李世華削奪官爵,請開城經歷崔孝騫罷職,請還收金浦郡守李東馨特除之命。答曰,不允。罷職事,依啓。
院啓,鄭昌後悖亂之罪,朝家旣已處斷矣。蓋其當初致此之由,專在於其時縣監申汝拭之居官無狀,而其虐民肥己,流毒一境之狀,具載於道臣査啓之中者,不啻狼藉,豈可諉以土民死中求生之言,而不治汝拭貪虐之罪乎?朝家爲慮後弊,已誅昌後,而貪縱激變之汝拭,獨爲晏然,則日後貪官汚吏,將無以懲戢,此亦不關於後弊乎?決不可因其辭狀,罷黜而止,請玉果前縣監申汝拭拿問定罪。答曰,勿煩。
吏曹判書尹鑴初度呈辭,入啓。兵曹判書金錫胄初度呈辭,入啓。給由。
司䆃正李球上疏。大槪,敢陳沿路聞見,冀蒙財察事。入啓。下備邊司。以上朝報
都目政事。
吏批,以權偉爲司贍寺奉事,黃玧爲社稷令,南益熏爲副修撰,吳始復爲應敎,李參徵爲監察,鄭敏爲鐵山府使,金匡輝爲甲山府使,宋有栻爲軍資監直長,李世亨爲司僕寺主簿,鄭後僑爲歸厚別提,金壽一爲南陽府使,趙聖輔爲鐘成府使,李猶龍爲忠淸都事,鄭載岳爲禁府都事,柳命賢爲應敎,嚴緝爲禮曹佐郞,崔世益爲內資奉事,姜萬碩爲豐川府使,慶一會爲肅川縣監,權愭爲平昌郡守,柳之發爲端川府使,李光迪爲寧越郡守,姜鈺爲東部主簿,李立身爲龍川府使,閔洵爲禮賓寺直長,李汝岳爲工曹佐郞,李參徵爲戶曹佐郞,崔後尙爲咸平縣監,元梲爲咸鏡都事,閔挺栢爲宗簿主簿,鄭之垣爲監察,金奐爲副校理,金大有爲甑山縣監,權愉爲陽智縣監,具翧爲興海郡守,朴夢錫爲引儀,李馨吉爲軍器寺主簿,李翊明爲禁府都事,權德廣爲泰陵參奉,權秀萬·鄭行百爲禁府都事,尹深爲京畿監司,李天休爲童蒙敎官,朴世冕爲義興縣監,林渙爲司饔院主簿,金涑·曺廷善爲典籍,洪萬運爲禁府都事,李世輔爲引儀,柳命賢爲執義,邊巡爲英陵參奉,宋光井爲直講,鄭載嵩爲判決事,梁暹爲章陵參奉,姜碩徵·林雨龍爲引儀,金魯得爲敬陵參奉,柳重起爲瑞興縣監,尹摠爲穆陵參奉,鄭載岱爲司僕僉正,裵一長爲康陵參奉,金德峻爲監察,申時柱爲慶安察訪,李珹爲廣興主簿。政軸缺
上在昌慶宮。停常參·經筵。
謝恩,都摠都事李震英,僉知李鏶,長興府使李雲登,活人別提表奇祥,司贍奉事權偉,典獄主簿趙相綺,橫城縣監張治世,訓鍊僉正崔好鎭,天城萬戶金尙潛,殷山縣監李守謙,永春縣監趙嗣迪,掌院別提李恒徵,司僕主簿李世亨,司䆃主簿朴生榮,求禮縣監李時援,兵曹佐郞李鳳徵,沔川郡守李壽曼。
領府事鄭知和箚子。大槪,病未趨任,惶恐待罪,仍略陳所懷事。入啓。
備忘記,嗚呼,近來背公死黨之習,愈往愈甚,皆思不立朝廷之心,今日之國事,已無可爲,而得禹等幺麼奸細之輩,敢投凶疏,以爲浚吉之學識,可比於甘盤云。噫,甘盤,殷高宗之賢師也,浚吉之碌碌奸回,豈能萬一彷彿哉?浚吉輩,初立體不正之論,終唱十長子之說,貶損孝廟,愚弄朝廷,罪極人臣,則天必誅之,鬼必責之,豈敢抱冤於重壤,又何以一生一死,漏於邦憲哉?噫,近日附麗邪議,餘焰尙熾,持謙·世華,倡之於前,得禹·相愚,和之於後,以爲他日藉口之資,何其忘君父悖理之甚,一至於此?宗統幾晦而復明,倫紀幾紊而復正,此誠國家之福,臣民之幸,其所謂指時烈勒加罪名云者,亦獨何心?今日大禮之是,不啻若皎如天日,而以爲非,以浚吉誤證之禮,以爲是,必欲置浚吉於無可罪之域,其所用意,巧且慘矣。此必由於討罪之不嚴,懲惡之不明,若不明辨而斥濱之,則他日相繼而起者,亦無以懲焉,洪得禹·趙相愚·安世徵,姑先削去仕版,高晦·安相億,竝停擧。
政院啓曰,今日引見,異於常時,原任大臣,似當入侍,而吏·兵判,大政後,雖循例呈辭受由,亦當入侍,竝牌招,何如?傳曰,依啓。
左副承旨李同揆上疏。大槪,應旨進言,冀蒙財擇事。國忌齋戒,留政院。
政院啓曰,大臣以下,來詣賓廳矣。傳曰,引見。
引見時,庭試武科殿試,兩南亦依兩界例,本道分設殿試,規矩,六兩二矢九十步,柳葉箭一巡一中,講自願一書,粗以上,三技,取二技事,榻前定奪。
行大司憲閔點所啓,臣曾忝監試會試試官時,入啓榜目中,擧子朴明欽之欽字,誤書以顔字,不能覺察,方被推考,請命遞斥臣職。上曰,勿辭。事非大段,推考蕩滌,勿爲退待。
兵曹判書金錫胄所啓,邊將不得赴擧,例也。今觀武科榜目,則金烏別將及永宗萬戶,皆參初試,違法赴擧,事甚不當矣。上曰,違越事目,拔去,可也。又所啓,今觀武科榜目,則擧子四祖單子,有納粟宣傳官者,朝家雖有募粟給帖之規,而宣傳官帖文,曾未有出給之事,其爲虛冒無疑矣,拔榜,何如?上曰,依爲之。
右承旨李宇鼎所啓,天災孔慘,上下遑遑,而今日入侍注書申㶅,病勢已差,而累度催促,終不入來,新進怠慢之習,不可不懲,從重推考,何如?上曰,依爲之。又所啓,守令殿最,極嚴且重,爲監司者,當觀守令治績實狀,以爲等第,不可下以閑漫文字,而江原監司趙䃏,前通川郡守李台瑞殿最題目,乃云酬應有暇,餘事吟咏,殊非嚴明殿最之意,推考,何如?上曰,依爲之。以上朝報
上在昌慶宮。停常參·經筵。
謝恩,陰竹縣監李德昌,兼引儀朴夢錫·李世輔,白川郡守洪九敍,都摠都事文尙彪,歸厚別提鄭後僑,都摠經歷鄭敭,都事李斗熀,井浦萬戶吳啓邦,監察鄭之垣·朴長建,司饔主簿林渙,長水縣監趙爾重,軍器主簿李亨彦,副應敎吳始復,副修撰南益熏,龍安縣監宋道興,豐川府使姜萬碩,尙瑞直長蔡禹瑞,兼春秋李煿,慶尙左兵虞候趙國衡,左水虞候金琥,惠山僉使柳時雄,馬島萬戶朴而厚,加背梁萬戶崔軔,包伊萬戶孫震弼,濟物萬戶全鶴老,宗簿主簿閔挺杓,兼司僕將柳德三,典牲奉事尹徵周,玉連萬戶許衒,瓦署別提林承祿,泰陵參奉權德廣,殷栗縣監徐穉,興海郡守具翧,戶曹佐郞李參徵,咸平縣監崔後尙,判中樞李正英,方山萬戶鄭鏶,興德縣監金磻,工曹正郞許纘,佐郞李一舟,延豐郡守柳廷舟,護軍金徽,軍威縣監柳世哲,訓鍊正金夢良,副正崔克泰,主簿朴萬元·尹莘衡,典籍曺挺善·金涑,甑山縣令金大有,扶餘縣監鄭壽俊,鎭川縣監權大遠,甲山府使金匡輝,軍資直長宋有栻。
大王大妃殿·慈殿·中殿,藥房問安。答曰,知道。
藥房啓曰,伏未審夜來,聖體,若何?昨日引接臣僚,竟夕始罷,憂勤之餘,不瑕有傷乎?慈殿氣候,亦復,何如?臣等區區憂慮,敢來問安。答曰,知道。慈候無事矣。
以兵曹判書金錫胄所啓,瑞興縣監柳重起改差事。承傳。以上朝報
上在昌慶宮。停常參·經筵。
備忘記,歷代君臣鑑,予嘗看覽,而但只有唐本,且聞不在外間云,令兩南監司,刊出上送。
政院啓曰,歷代君臣鑑,使兩南監司刊出事,昨日榻前定奪,而內下唐本,不無落張誤字,且其衣張,有御筆,下送遠道,恐有傷損點汚之患,使玉堂諸官校正,仍使寫字官,精寫各一本,下送兩南,以爲開刊之地,內下唐本,還入似當,敢稟。傳曰,予前已觀覽,別無落張處,而但開刊廣布之事,亦不可不詳審,令玉署考準下送,而至於□□□□數十卷之冊,精寫之際,用功亦必倍多,若或慮其□汚,加衣申飭下送。禮曹謄錄郞廳李壽鳳校。日記郞廳趙處魯書。
